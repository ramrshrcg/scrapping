शीर्षक,विवरण
"पोल भाडा नतिरेपछि विद्युत् प्राधिकरणले सुबिसुको लाइन काट्यो, दूरसञ्चार प्राधिकरणद्वारा आपत्ति","काठमाडौं : नेपाल विद्युत् प्राधिकरणले इन्टरनेट सेवा प्रदायक कम्पनी सुबिसु केबलनेट लिमिटेडको कार्यालयमा विद्युत् लाइन काटिदिएको छ। सुबिसुले भाडा सम्झौता विना नै पोल र फाइबरलगायत संरचना प्रयोग गरिरहेको र ठूलो रकम भाडा बक्यौता तिर्न बाँकी रहेकाले लाइन काटिएको विद्युत् प्राधिकरणले जनाएको छ। विद्युत् प्राधिकरणले सुबिसुको लाइन काटिदिएपछि अर्को सरकारी निकाय नेपाल दूरसञ्चार प्राधिकरणले त्यसमा आपत्ति जनाएको छ। दूरसञ्चार प्राधिकरणले आज एक सूचना जारी गर्दै इन्टरनेट जस्तो अत्यावश्यकीय सेवामा सरकारी निकायबाटै अवरोध हुनु दुःखद भएको जनाएको छ। 'दूरसञ्चार ऐन, २०५३ अनुसार कसैले पनि यस्तो सेवाप्रवाह अवरुद्ध गरेमा दण्डनीय हुने व्यवस्था छ। यसरी दूरसञ्चार सेवा अवरुद्ध गर्ने कार्यप्रति यस प्राधिकरण गम्भीर दुःख व्यक्त गर्दछ। राज्यको अतिआवश्यक दूरसञ्चार सेवा अवरुद्ध गर्ने जो कोहीलाई कानुनी कारबाही गर्न र त्यस्ता पूर्वाधारको सुरक्षा गर्न सम्बन्धित सबैलाई अनुरोध गर्दछौँ,' दूरसञ्चार प्राधिकरणले भनेको छ। विद्युत् प्राधिकरणले दूरसञ्चार सेवा प्रदायक कम्पनीको विद्युत् लाइन काटीदिँदा धेरै स्थानमा इन्टरनेट सेवा अवरुद्ध हुन पुगी बैंकिङ सेवा, हवाईसेवालगायत अत्यावश्यक सेवाहरू अवरुद्ध हुन पुगेको उसको भनाइ छ। सुबिसुको डाटा सेन्टरमा अवरोध हुनेगरी बिजुलीको लाइन काटिएपछि दूरसञ्चार प्राधिकरणले यो सूचना जारी गरेको प्रवक्ता सन्तोष पौडेलले बताए। 'बत्तीको बिल नतिरेको भए विद्युत् लाइन काट्न पाइन्थ्यो। तर लामो समयदेखि बल्झिएको पोल भाडाको विषयलाई लिएर बिजुलीको लाइन काट्न हुँदैनथ्यो। यसले गर्दा अत्यावश्यकीय इन्टेरनेट सेवा प्रभावित भयो', प्रवक्ता पौडेलले भने। विद्युत् प्राधिकरण र टेलिफोन, इन्टरनेट तथा केबल टिभी सेवा प्रदायक कम्पनीहरूबीच विद्युत् पोल र अप्टिकल फाइबरलगायत विद्युतीय संरचनाहरू भाडाको विषयलाई लिएर पछिल्लो पाँच वर्षदेखि विवाद चलिरहेको छ। अहिले अधिकांश टेलिफोन, इन्टरनेट तथा केबल टिभी सेवा प्रदायकहरूले भाडा सम्झौताविना नै आफ्नो संरचना प्रयोग गरिरहेको विद्युत् प्राधिकरणको भनाइ छ। 'सुबिसुले आफ्नो सेवा सञ्चालक गरेदेखि नै विद्युत् प्राधिकरणसँग पोल भाडा सम्झौता गरेको छैन। भाडा सम्झौता गर्न आउन र हालसम्मको बक्यौता तिर्न पटकपटक सूचना जारी गरेको भए पनि उसले अटेरी गरेपछि लाइन काटिएको हो', विद्युत् प्राधिकरणका प्रवक्ता सुरेश भट्टराईले भने। उनका अनुसार सुबिसुले विद्युत् प्राधिकरणका संरचना अनधिकृत रुपमा प्रयोग गरिरहेको छ। तर सुबिसु केबलनेटका अध्यक्ष सुधीर पराजुली भने विद्युत् प्राधिकरणले विद्युत् ऐन विपरीत बिजुली काटिदिएको बताउँछन्। 'प्रयोग गरेको बिजुलीको बिल नतिरेको भए प्राधिकरणले लाइन काट्न सक्थ्यो। तर लामो समयदेखि विवादित पोल भाडाको विषयलाई लिएर बिजुलीको लाइन काटिनु विद्यमान ऐन विपरीत हो,'इन्टरनेट सेवा प्रदायक सङ्घ नेपाल (आइस्पान) का अध्यक्षसमेत रहेका पराजुलीले भने। सुबिसुको काठमाडौँ र विराटनगरमा रहेको डाटा सेन्टरमा बिजुली काटिदिएपछि आज दिनभर जेनेरेटरलगायत वैकल्पिक स्रोतबाट विद्युत् प्रयोग गरेको उनको भनाइ छ। 'आज जसोतसो सेवा दियौँ। वैकल्पिक ब्याट्रीबाट लामो समय विद्युत् आपूर्ति हुँदैन। यस्तो अवस्थामा सुबिसुका सबै ग्राहक प्रभावित हुन्छन्', पराजुलीले भने। विद्युत् प्राधिकरण र दूरसञ्चार सेवा प्रदायक कम्पनीहरूबीच पोल तथा अप्टिकल फाइबरको भाडा विवाद सुरु भएको करिब पाँच वर्ष भयो। दूरसञ्चार कम्पनीहरूले प्राधिकरणको संरचना प्रयोग गर्दा भाडा तिर्नुपर्ने विषयको विवाद २०७५ असारयता झन् झन् बल्झिरहेको छ। नेपाल विद्युत् प्राधिकरण अप्टिकल फाइबर केबल सेवा सञ्चालननिर्देशिका २०७३ जारी भएपछि प्राधिकरणले सेवा प्रदायकहरूसँग पोल र अप्टिकल फाइबरको भाडा उठाउन थालेको हो। सोही निर्देशिकाबमोजिम प्राधिकरणले २०७५ असारमा भाडादर बढायो। तर सेवा प्रदायकहरुले त्यसको विरोध गरे। दुई पक्षबीच विवाद बढ्दै गएपछि सेवा प्रदायकहरूले प्राधिकरणसँग भाडा सम्झौता नै गर्न छाडे। उनीहरूले प्राधिकरणको संरचना प्रयोग गरे पनि त्यसको भाडा तिरेनन्। प्राधिकरण आफैँले पनि यो विषय सुल्झाउन सकेन। पोल र अप्टिकल फाइबरको भाडादर महँगो भएको भन्दै दूरसञ्चार सेवा प्रदायकहरूले विरोध जारी राखेपछि २०७६ मङ्सिर १ गते बसेको प्राधिकरणको सञ्चालक समितिले सञ्चार तथा सूचना प्रविधि मन्त्रालयका तत्कालीन सहसचिव राधिका अर्यालको संयोजकत्वमा अध्ययन समिति गठन गर्यो। तर उक्त अध्ययन समितिमा सेवा प्रदायक कम्पनीका प्रतिनिधि नरहेको भन्दै उनीहरूले त्यसको पनि विरोध गरे। तर सोही प्रतिवेदनका आधारमा प्राधिकरणले २०७७ भदौमा पोल र अप्टिकल फाइबरको भाडादर घटायो। तर पनि सेवा प्रदायकहरूले प्राधिकरणको विरोध गर्न छाडेनन्। उनीहरूले २०७५ असारदेखि २०७७ भदौसम्म बढाइएको भाडादर आफूहरुलाई मान्य नहुने भन्दै विरोध गरिरहे। यही विवादका कारण एकातर्फ पुरानो बक्यौता बढ्दै गयो भने अर्कोतर्फ दुई पक्षबीच नयाँ भाडा सम्झौता पनि हुन सकेन। भाडा सम्झौता विना नै पोल र अप्टिकल फाइबर प्रयोग गरेको तथा बक्यौता भाडा नबुझाएको भन्दै गत गर्ष साउनपछि विद्युत् प्राधिकरणले धमाधम सेवा प्रदायकहरूका लाइन काट्न थाल्यो। त्यो बेला पनि इन्टरनेट र सूचना प्रविधिजस्तो अत्यावश्यक सेवामा प्राधिकरणबाटै अवरोध भएको भन्दै विरोध भएपछि फेरि अर्को अध्ययन समिति बनाएर विवाद टुङ्ग्याउने प्रयास गरियो। भाडादरबारे विवाद मिलाउनका लागि ऊर्जा, जलस्रोत तथा सिँचाइ मन्त्रालय र सञ्चार तथा सूचना प्रविधि मन्त्रालयको समन्वयमा २०७८ असोज १७ गते एक सुझाव कार्यदल गठन भयो। सञ्चार मन्त्रालयका तत्कालीन सहसचिव विनोदप्रकाश सिंहको संयोजकत्वमा गठन भएको उक्त कार्यदलले २०७५ असारदेखि २०७७ भदौ सम्मको भाडादर बढी देखिएकाले त्यसको समायोजन गरिनुपर्ने सुझाव सहितको प्रतिवेदन बुझायो। '२०७५ साउनदेखि २०७७ असार सम्मको दुईवर्षे अवधिको भाडादर फरक र स्वाभाविकभन्दा बढी देखिएकाले समायोजनका लागि सिफारिस गरिएको छ,' उक्त कार्यदलको प्रतिवेदनमा भनिएको छ। सो अवधिको भाडादर समायोजन गरेर मात्रै इन्टरनेट, टेलिफोन तथा केबल टेलिभिजन सेवा प्रदायकबाट भाडा बक्यौता असुल उपर गरिनुपर्ने प्रतिवेदनको सुझाव थियो। तर विद्युत् प्राधिकरण सञ्चालक समितिले उक्त प्रतिवेदन कार्यान्वयन नगरेको आइस्पान अध्यक्ष पराजुलीको जिकिर छ। 'यो विषयमा अध्ययन गर्न गठित कार्यदलले दिएको सुझाव प्रतिवेदन प्राधिकरणको सञ्चालक समितिमा गएको एक वर्षभन्दा बढी समय भइसक्यो। तर कार्यान्वयन भएको छैन', उनले भने। सेवा प्रदायकहरूले तिर्नुपर्ने भाडा बक्यौता कति छ भन्ने तथ्याङ्क विद्युत् प्राधिकरणसँग नरहेको पनि पराजुलीको दाबी छ। 'हामीले तिर्नुपर्ने पैसा कति हो र त्यो पैसा तिर्नुपर्ने आधार के होभन्दा प्राधिकरणले भन्दैन। ऊसँग नै त्यसको आधिकारिक जवाफ छैन', उनले भने। रासस"
उम्मेदवार र दललाई निर्वाचन खर्च विवरण पेश गर्न आयोगको ताकेता,"काठमाडौं : निर्वाचन आयोगले गत मङ्सिर ४ गते सम्पन्न प्रतिनिधिसभा तथा प्रदेशसभा सदस्य निर्वाचनमा सहभागी राजनीतिक दल र उम्मेदवारलाई परिणाम घोषणा भएको ३५ दिनभित्र निर्वाचन खर्चको विवरण पेश गर्न ताकेता गरेको छ। आयोगका प्रवक्ता शालिग्राम शर्मा पौडेलले तोकिएको समयमा खर्चको विवरण पेश नगर्ने विजयी र पराजित दुवै उम्मेदवार तथा राजनीतिक दललाई कानूनबमोजिम कारवाही र जरिवाना हुने बताए। आयोगले तोकिएको निर्वाचन खर्चको अधिकतम् हदलाई निश्चित ढाँचामा विवरण पेश गर्न गत मङ्सिर १२ गते निर्देशन दिएको थियो। आयोगले निर्वाचन क्षेत्रको मतदाता सङ्ख्या र भूगोलका आधारमा प्रतिनिधिसभाको प्रत्यक्षका लागि २५ लाख देखि ३३ लाखसम्म र प्रदेशसभाको प्रत्यक्षतर्फ १५ लाखदेखि २३ लाखसम्म खर्च गर्न पाउने गरी सीमा निर्धारण गरेको छ। यस्तै समानुपातिक प्रणालीतर्फ प्रतिनिधिसभाका लागि सम्बन्धित दलले पेस गरेको बन्दसूचीमा सूचीकृत उम्मेदारको सङ्ख्याअनुसार प्रतिउम्मेदवार दुई लाख र प्रदेशसभातर्फ एक लाख पचास हजार निर्धारण गरिएको छ। निर्वाचनमा पहिलो हुने पहिलो हुने निर्वाचित हुने प्रणालीतर्फ मनोनयनपत्र पेश गरेका उम्मेदवारले प्रतिनिधिसभा सदस्य निर्वाचन ऐन, २०७४ को दफा ७२ को उपदफा (४) अनुसार सम्बन्धित प्रदेश र जिल्ला निर्वाचन कार्यालयमा प्रतिनिधिसभा सदस्य निर्वाचन तथा प्रदेशसभा सदस्य निर्वाचन निर्देशिका, २०७९ को अनुसूची (४) बमोजिमको ढाँचामा सम्बन्धित निर्वाचन अधिकृतको कार्यालयबाट मतपरिणाम घोषणा भएको मितिले ३५ दिनभित्र निर्वाचन खर्चको विवरण पेश गर्नुपर्ने व्यवस्था बमोजिम कतिपय उम्मेदवार र दलले बुझाउन थालेका छन्। प्रदेश र जिल्ला तहमा बुझाइएको विवरण सङ्कलन भइसकेको भइरहेको आयोगले जनाएको छ। प्रवक्ता पौडेलले निर्वाचनमा प्रत्यक्षतर्फका उम्मेदवारले खर्चको विवरण नबुझाएमा तोकिएको निर्वाचन खर्चको हद वा आयोगले तोक्ने जरिवानामध्ये जुन बढी हुन्छ त्यो रकम बराबरको जरिवाना तथा समानुपातिकतर्फ बन्दसूची पेश गर्ने राजनीतिक दलले खर्च विवरण नबुझाएमा उक्त दलको प्रतिसमानुपातिक उम्मेदवारका लागि प्रतिउम्मेदवारको प्रतिउम्मेदवार दुई लाखका दरले हुने रकमसम्म जरिवाना हुन सक्ने बताए। समानुपातिक निर्वाचन प्रणालीतर्फ बन्दसूची पेश गरेका राजनीतिक दलले निर्वाचन परिणाम घोषणा भएको मिति २०७९ मङ्सिर २८ गतेको ३५ दिनभित्र प्रतिनिधिसभा सदस्यको लागि प्रतिनिधिसभा सदस्य समानुपातिक निर्वाचन निर्देशिका, २०७९ को अनुसूची ३४ र प्रदेशसभा सदस्यको लागि प्रदेशसभा सदस्य समानुपातिक निर्वाचन निर्देशिका, २०७९ को अनुसूची ३६ बमोजिमको ढाँचामा आयोगमा पेश गर्नुपर्नेछ। विवरण पेश गर्दा दलले हेलिकप्टर प्रयोग गरेको भए सोसमेत र दलले निर्वाचनमा खर्च गर्दा प्रयोग गरेको बैंक खाताको विवरण र खर्च गर्ने जिम्मेवार पदाधिकारीको नामसमेत उल्लेख गरी पेश गर्न आयोगले भनेको छ। गत वैशाख ३० गते सम्पन्न स्थानीय तह निर्वाचनमा तोकिएको समयमा खर्च विवरण नबुझाउने एक लाख २३ हजार छ सय २४ उम्मेदवारलाई जनही सात लाखसम्म जरिवाना तोकेको थियो। उक्त निर्वाचनमा जरिवाना तोकिएर समयमा नबुझाउनेलाई प्रतिनिधिसभा र प्रदेशसभा सदस्यको निर्वाचनमा उम्मेदवार हुन अयोग्य तुल्याइएको थियो। समयमा कानूनी व्यवस्थाबारे जानकारी नभएका कारण स्थानीय तहका उम्मेदवारले खर्च विवरण बुझाउन नसकेसमेतको पाइएकाले यस पटक आयोगले सो व्यवस्थबारे पटकपटक स्मरण गराउँदै आएको छ। विवरण पेश गर्दा तोकिएको निर्वाचन खर्चको हद (सीमा) बमोजिमको रकम मतदाता नामावली खरिद, सवारी साधन, प्रचारप्रसार सामग्री, ढुवानी, गोष्ठी अन्तरक्रिया, अन्य प्रचारप्रसार, छापा एवं विद्युतीय माध्यम (सामाजिक सञ्जालसमेत), कार्यालय सञ्चालन र प्रतिनिधि परिचालनलगायत विषय शीर्षक उल्लेख गरी बुझाउनु पर्नेछ। उम्मेदवारले निर्वाचनमा खर्च गर्दा प्रयोग गरेको बैंक खाताको विवरण र खर्च गर्ने जिम्मेवार पदाधिकारीको नामसमेत उल्लेख गरी पेश गर्नुपर्नेछ। निर्वाचन प्रचारप्रसारको लागि कोणसभा वा आमसभा गर्दा मञ्चको तयारीका लागि लागेको खर्चको विवरण सम्बन्धित उम्मेदवारले आफैँ वा आफ्नो प्रतिनिधिमार्फत मतदान सम्पन भएको मितिले १५ दिनभित्र निर्वाचन कार्यालयमा पेश गर्नुपर्छ। आयोगले उम्मेदवार तथा राजनीतिक दलले निर्वाचन आचारसंहिता, २०७९ को पालनसहित तोकेको (हद) सीमाभित्र रही खर्च गरेनगरेको निगरानी गरी आचारसंहिताको दफा ४२ बमोजिम आयोगमा विवरण उपलब्ध गराउन गृह मन्त्रालयमार्फत नेपाल प्रहरी तथा राष्ट्रिय अनुसन्धान विभागलाई जिम्मेवारी दिएको छ। आचारसंहिताा नेपाल सरकार, प्रदेश सरकार तथा नेपाल सरकार वा प्रदेश सरकारका मन्त्रीले आयोगको सहमतिमा निर्वाचन प्रचारप्रसारमा सङ्लग्न हुँदा सरकारी साधनको प्रयोग भएनभएको विषयमा आवश्यक निगरानीको व्यवस्था गरिएको छ। आयोगले गत असोज १६ गते प्रतिनिधिसभा र प्रदेशसभा सदस्य निर्वाचनका लागि प्रत्यक्षतर्फ राजनीतिक दल वा उम्मेदवारले गर्ने खर्चको अधिकतम सीमा निर्वाचन क्षेत्रको मतदाता सङ्ख्या, मतदान केन्द्रको सङ्ख्या र क्षेत्रफललाई आधार मानी सूत्रमा आधारित भई निर्वाचन खर्चको हद तोकेको हो। निर्वाचन आयोग ऐन, २०७३ को दफा २५, स्थानीय तह निर्वाचन ऐन, २०७३ को दफा ६४ को उपदफा ४ र स्थानीय तह निर्वाचन नियमावली, २०७३ को नियम ४० बमोजिम निर्वाचन परिणाम घोषणा भएको मितिले ३० दिनभित्र निर्वाचन खर्चको विवरण नबुझाउनेलाई आयोगले जरिवाना तोक्नेछ। प्रत्यक्षतर्फ खर्चको सीमा निर्धारण गर्दा आयोगले निर्वाचन क्षेत्रमा कायम मतदाताको सङ्ख्यालाई साठी प्रतिशत, मतदान केन्द्रको आधारमा सम्बन्धित निर्वाचन क्षेत्रमा कायम भएको मतदान केन्द्रको सङ्ख्यालाई बीस प्रतिशत र भौगोलिक क्षेत्रको हकमा सम्बन्धित निर्वाचन क्षेत्रले ओगटेको क्षेत्रफललाई बीस प्रतिशत भारलाई आधार मानेको छ। आचारसंहिता बमोजिम निर्वाचन प्रचारप्रसारका लागि आमसभा, कोणसभा गर्दा मञ्चको तयारीको लागि लागेको खर्चको विवरण सम्बन्धित उम्मेदवारले आफैँ वा प्रतिनिधिमार्फत मतदान सम्पन्न भएको १५ दिनभित्र निर्वाचन कार्यालयमा पेश गर्नुपर्नेछ। निर्वाचन खर्चको हिसाबकिताब आयोगले तोकेको ढाँचा, लेखाप्रणालीअनुसार राख्नुपर्ने र राजनीतिक दलका तर्फबाट हुने निर्वाचनसम्बन्धी स्वेच्छिक आर्थिक सहयोग लिँदा तथा खर्च गर्दा राजनीतिक दलसम्बन्धी ऐन, २०७३ को दफा ३८ र निर्वाचन आचारसंहिता, २०७९ को दफा १६ बमोजिम गर्नुपर्नेछ। राजनीतिक दलले निर्वाचनसम्बन्धी खर्च गर्दा निजको तर्फबाट खर्च गर्ने जिम्मेवार पदाधिकारी तोकी निजको नाम नामेसीसहितको विवरण दस दिनभित्र आयोगमा पठाउनुपर्ने व्यवस्था रहेको छ। रासस"
"जुन काम देख्यो म त्यो सिक्ने मान्छे हुँ, ओलीले खुलाए आफ्नै रहस्य","पोखरा : मेरो ठाउँ यस्तो हो जहाँ सपना देखिथ्यो, तर ठूलो सपना देखिँदैन थियो। हाम्रोतिर एक मानाको बन्दोबस्त भन्ने चलन थियो। कोही छोरी माग्न आयो एक मानाको बन्दोबस्त छ कि छैन भन्ने हुन्थ्यो। यो नै ठूलो सपना थियो, ऊ बेलाको आफ्ना बालापनको समय सम्झिँदै उनले भने। आफू दुर्गम गाउँमा जन्मिएको र भर्खरमात्रै त्यहाँ बाटो र बिजुली पनि पुगेको उनले सम्झिए। तर राणा शासन अन्त्य लगत्तै विद्यालय भने पुग्यो। नेकपा एमालेका अध्यक्ष केपी शर्मा ओलीले दुर्गम गाउँमा जन्मिएर हुर्किंदा अचेलका बालबालिकाहरूले जस्तो सपना पनि देख्न नपाएको सुनाउँदै थिए। पोखरामा जारी नेपाल लिटरेचर फेस्टिभलमा ओली शुक्रबार 'राजनीति बाहिर'का कुरा गर्दै थिए। अन्नपूर्ण पोस्ट्का प्रधान सम्पादक अखण्ड भण्डारीले ओलीसँग अन्तरंग कुराकानी गरे र राजनीतिबाहेक कला, साहित्य, जीवन र दर्शनका केस्राकेस्रा केलाउने प्रयास गरे। ओलीले जीवनलाई उमेरमात्रै नभएको भन्दै अर्थ्याए। म बालक हुँदाको, म किशोर हुँदाको पनि हो। उमेर भनेको विभिन्न समयको हो नि त, उनले भने, जीवनको रंगहरूजस्तै जीवनका रसहरू पनि विभिन्न प्रकारका हुन्छन्। क्यानभासका रंगजस्तै वा साहित्यका रसहरूजस्तै अथवा संगीतका स्वर, सुर र तालहरूजस्तै विविधता हुन्छ जिन्दगीमा। जेलमा हुँदा कमिज सुरुवाल आफैं काट्थेँ, आफैं सिउँथे। जे काम पनि सिक्न रुचि राख्थेँ। मलाई कुनै पनि काम सानो ठूलो भन्ने लाग्दैनथ्यो, उनले भने, अहिले पनि म खाना बनाउने काम गरिराख्छु। खाना बनाउन बढ्तै समय लाग्छ, त्यसैले म भाँडा माझ्छु। धेरै काममा पोख्त ओलीले त्यसको राज पनि खुलाए। सानै उमेरमा आमा बित्नु भएकाले पनि थुप्रै काम सिकियो। मलाई गाउँघरमा बाती काट्नेदेखि लिएर टपरी दुना गाँस्ने, गुन्द्रीको भत्यौरी, तान बुन्ने, गजुरा सुकुल बुन्ने र पराल खोसेला सबैका पिरा बनाउन आउँछ मलाई,' उनले भने, ' जुन काम देख्यो म त्यो सिक्ने मान्छे हो। यहाँ पोखरा जेलमा बस्दा कपडा बुन्ने काम पनि गरेँ। मन परेका दिदी बहिनीहरूलाई सारी बनाएर पठाइ पनि दिन्थेँ कहिले कहिले। ओलीले कमिज सुरुवाल काट्न र सिलाउन पनि जानेका छन्। जेलमा हुँदा कमिज सुरुवाल आफैं काट्थेँ, आफैं सिउँथे। जे काम पनि सिक्न रुचि राख्थेँ। मलाई कुनै पनि काम सानो ठूलो भन्ने लाग्दैनथ्यो, उनले भने, अहिले पनि म खाना बनाउने काम गरिराख्छु। खाना बनाउन बढ्तै समय लाग्छ, त्यसैले म भाँडा माझ्छु। तरकारी केलाउन र खाना पकाउनमात्रै नभइ भाँडा माझ्न पनि पछि नपरेको उनले बताए। सफा खाना खानुपर्छ भने थाल त माझ्नुपर्छ। नमाझीकन कसरी सफा हुन्छ। माझ्ने काम सानो, सफामा खाने काम ठूलो। कसरी? मैले मेलो पाएको थिइनँ, ओलीले भने। कविता र गीत लेख्ने, बाँसुरी बजाउने, स्नुकर खेल्नेदेखि कपडा सिलाउनसम्म जान्ने ओलीले त्यस्ता सिप कौशल सिकाइको रहस्योद्घाटन पनि गरे।"
सरकारी वकिलले कुनै पनि दवाव र प्रभावमा नपरी काम गर्नुपर्छ : प्रधानमन्त्री,"काठमाडौं : प्रधानमन्त्री शेरबहादुर देउवाले कुनै पनि पक्षको दवाव र प्रभावमा नपरी काम गर्न आग्रह गरेका छन्। सरकारी वकिलको चौथो राष्ट्रिय सम्मेलन आज उद्घाटन गर्दै उनले राज्यको कानुनको पालना गर्ने निकायले कुनै पक्षको दवाव र प्रभावमा नगरी काम गर्न आग्रह गरेका हुन्। 'सरकारी वकिलको कार्यालय कानुनी शासनको प्रवर्द्धन गर्ने महत्वपूर्ण निकाय हो', प्रधानमन्त्री देउवाले भने, 'कुनै पनि पक्ष वा विपक्षको दवाव र प्रभावमा परेर काम गर्नुहुँदैन।' उनले सरकारवादी मुद्दामा अभियोजन गर्ने सरकारी वकिललाई व्यावसायिक दक्षता अभिवृद्धि गराउन जरुरी भएको र त्यसका लागि सरकारले आवश्यक परेको सहयोग गर्ने प्रतिवद्धता व्यक्त गरे। कायममुकायम प्रधानन्याधीश हरिकृष्ण कार्कीले सरकारी वकिलको अनुसन्धान, अभियोजन वस्तुनिष्ट र वैज्ञानिक हुनुपर्ने बताए। 'अनुसन्धान र अभियोजनकर्ताबीच तालमेल हुन जरुरी छ', उनले भने, 'फौजदारीका नयाँ नयाँ अपराध देखिएका छन्, त्यसका लागि सोचेर काम गर्नुपर्छ तर परम्परागत मान्यताले मात्रै अनुसन्धान प्रक्रिया पुग्दैन।' कामुप्रधानन्यायाधीश कार्कीले संहिता कार्यान्वयनमा एकरुपता ल्याउनुपर्नेमा जोड दिए।"
बारामा गोली प्रहारबाट भारतीय नागरिकको मृत्यु,वीरगन्ज : बारामा गोली प्रहारबाट भारतीय नागरिकको मृत्यु भएको छ। शुक्रबार साँझ ६ बजे गोली प्रहारबाट बिहारको घोरासहन पिपरा घर भएका ४५ वर्षीय शिव पुजन यादवको मृत्यु भएको हो। महागढीमाइ नगरपालिका बरियारपुरस्थित भुतही पुल नजिक चिया पसलमा बसिरहेका बेला मोटरसाइकल सवारमा दुई अपरिचित व्यक्तिले गोली हानेर भागेका थिए। उनको कोखामा एक राउन्ड गोली लागेको थियो। बाराको एलएस न्युरो अस्पतालमा पुर्याउँदा चिकित्सकले मृतक घोषणा गरेका प्रहरी उपरीक्षक होविन्द्र बोगटीले जानकारी दिए। घटनाबारे प्रहरीले अनुसन्धान अघि बढाएको छ।
प्रधानमन्त्री देउवाले वकिलहरूलाई भने दवाव र प्रभावमा नपरी काम गर्नूस्,काठमाडौं: प्रधानमन्त्री शेरबहादुर देउवाले दवाव र प्रभावमा नपरी काम गर्न वकिलहरूलाई आग्रह गरेका छन्। वकिलले निष्पक्ष र स्वतन्त्र रुपमा व्यावसायिक काम गर्नुपर्ने बताए। महान्यायाधिवक्ता कार्यालयले शुक्रबार काठमाडौंमा आयोजना गरेको सरकारी वकिलको चौथौ राष्ट्रिय सम्मेलन उद्घाटन गर्दै प्रधानमन्त्री देउवाले संविधान र कानूनबमोजिम गर्नुपर्ने काम कुनै दवाव र प्रभावमा नपरी निष्पक्ष र स्वतन्त्र व्यावसायिक रुपमा गर्नुपर्ने बताए। प्रधानमन्त्री देउवाले सरकारी वकिलहरुले सरकारको कामको प्रतिरक्षा गर्ने भएकाले आफूलाई थप जिम्मेवाररुपमा तयार गर्नुपर्ने बताए। अपराध संहितालगायतका नयाँ फौजदारी कानूनको प्रभावकारी कार्यान्वयनका साथै नागरिकको अधिकारको संरक्षण गरी कानूनी सुनिश्चितता फौजदारी न्यायमा प्रभावकारिता अभिवृद्धि गराउने कार्यमा वकिलले महत्वपूर्ण भूमिका खेल्नुपर्ने प्रधानमन्त्रीको भनाइ छ।
सुन्तला महोत्सवले व्यावसायिक किसान उत्साहित,"गुल्मी : पहिलोपटक आयोजना गरिएको सुन्तला मेला (महोत्सव) ले गुल्मीको छत्रकोट गाउँपालिका क्षेत्रका किसानहरू उत्साहित भएका छन्। सुन्तला उत्पादनमा पकेट क्षेत्रका रूपमा पहिचान बनाएको छत्रकोटमा किसानको उत्पादनलाई प्रवर्द्धन गर्ने उद्देश्यले एक दिने सुन्तला महोत्सव सञ्चालन गरिएको थियो। महोत्सवले व्यवसायिक किसानहरू उत्साहित भएका छन्। सुन्तला महोत्सवको आयोजना गाउँकै अनमोल कृषि समूहले गरेको थियो। समूहका अध्यक्ष विष्णु पन्थले महोत्सव निकै नै फलदायी भएको बताए। एक दिने महोत्सवको अवधि बढाउन धेरै क्षेत्रबाट सुझाव आफूलाई आएको उनले अनुभव सुनाए। एक दिनकै मेलामा झण्डै १० क्विन्टल सुन्तला बिक्री भयो,उनले भने, पाहुनालाई सुपथ मूल्यमा सुन्तला उपहार दियौँ। उनले सुन्तलाको बजारीकरणमा मेला कोशेढुंगा सावित भएको प्रतिक्रिया दिएका छन्। मेलामा सुन्तला खाने खेल र एक डोका सुन्तला बोकेर दौडिने लगायतका प्रतियोगिता सञ्चालन गरिएको थियो। पाँच मिनेटभित्र दुई किलो खाने प्रतियोगितामा एक किलो ७ सय ग्राम सुन्तला खाने स्थानीय सुशील खनाल प्रथम भएका छन्। सुन्तला खाने प्रतियोगितामा ६ जना प्रतियोगी सहभागी थिए। बजारमा कम्तीमा ५० देखि एक सय २० रुपैयाँमा बिक्री हुँदै आएको सुन्तला महोत्वका दिन प्रति किलो ४५ देखि ६० रुपैयाँमा बिक्री भएको आयोजकले जनाएको छ। छत्रकोट गाउँपालिकाका १ सय ६० घरधुरीले व्यवसायिक सुन्तला खेती गर्दै आएका छन्। ती किसानहरूले यसवर्ष करिव ढाई करोड बरावरको सुन्तला बिक्री गरेको समूहले जनाएको छ। आगामी पाँच वर्षभित्र गाउँपालिकाभरी ५ देखि ७ करोड रुपैयाँ बराबरको सुन्तला बिक्री हुने लक्ष्य लिइएको छ। गाउँपालिकामा उत्पादन भएको सुन्तला खेतीलाई महात्सवको माध्यमबाट प्रचारप्रसार गर्न महोत्सवले विशेष भूमिका निर्वाह गरेको गाउँपालिकाका प्रमुख प्रशासकीय अधिकृत वीरबहादुर पुनले सुनाए। गाउँपालिकाभित्र सुन्तला उत्पादन राम्रै भएको र जिल्लाभन्दा बाहिर समेत सुन्तलाको प्रचार प्रसार गर्न आवश्यक रहेकाले महोत्सव गरिएको उनको भनाइ छ।"
श्रीमती हत्या आरोपितलाई सर्वस्वसहित जन्मकैद,"राजविराज : यहाँको राजविराज नगरपालिका१ का ५२ वर्षीय भइयालाल भनिने हिरालाल रजकलाई आफ्नै श्रीमतीको हत्या अभियोगमा जिल्ला अदालत सप्तरीले आज सर्वस्वसहित जन्मकैद सजाय गरेको छ। जिल्ला न्यायाधीश डा राजेन्द्रकुमार आचार्यको इजलाशले हत्या आरोपी रजकलाई सर्वस्वसहित जन्म कैद सजाय गरेको अदालतले जनाएको छ। राजबिराज नगरपालिका१ रामपुर टोल घर भई सोही वडाको पडरिया टोलस्थित दीपेन्द्र यादवको घरमा डेरा गरीबस्ने दम्पतिबीच आपसी विवाद हुँदा ४० वर्षीया पत्नी गीतालाई हिरालालले हत्या गरेका थिए। राजविराज नगरपालिका१ स्थित प्राङ्गरिक मल बनाउने निर्माणाधिन खुल्ला भवनको प्यासेजभित्र गीताको टाउकोमा धारिलो हतियार प्रहार गरी हत्या गरेको अवस्थामा गत मङ्सिर १० गते शव फेला परेको थियो। आरोपित मङ्सिर १० गते नै पक्राउ परेका थिए। मृतकका बाबु गजानन्द रजकले जिल्ला प्रहरी कार्यालय सप्तरीमा मङ्सिर १० गते किटानी उजुरी दिएका थिए। आरोपितले जिल्ला प्रहरी कार्यालय, जिल्ला सरकारी वकिल कार्यालयका साथै जिल्ला अदालतसमेतमा हत्या गरेको स्विकार्दै साविती बयान गरेपछि अदालतमा अभियोगपत्र दायर भएलगत्तै फैसला गरिएको अदालतले जानकारी दिएको छ।"
"प्रचण्ड प्रधानमन्त्री नभई नछाड्ने, देउवा दिँदै नदिने","काठमाडौं : राष्ट्रपतिबाट सरकार गठन आह्वान भएको पाँचौं दिन प्रधानमन्त्री शेरबहादुर देउवा र नेकपा माओवादी कन्द्रका अध्यक्ष पुष्पकमल दाहाल 'प्रचण्ड'बीचको विवाद उत्कर्षमा पुगेको छ। प्रधानमन्त्री बन्ने हठले दुईबीचको विवाद उत्कर्षमा पुगेको हो। सरकार गठनको समय दुई दिन बाँकी रहँदा शुक्रबार साँझ देउवा र प्रचण्डबीच बालुवाटारमा निर्णायक छलफल भयो। छलफलमा दुवै नेताले प्रधानमन्त्रीको दाबी नछाडेको स्रोत बताउँछ। देउवाले ठूलो दलको हैसियतले पहिले आफ्नो नेतृत्वमा सरकार बन्नुपर्ने बताइरहँदा प्रचण्डले आफूलाई प्रधानमन्त्री नछाडे गठबन्धनबाट बाहिरिने जवाफ फर्काएका थिए। दुबै नेताले अडान नछोड्दा छलफल विफल भएको स्रोतको दाबी छ। 'प्रचण्डजीले प्रधानमन्त्री दिनैपर्ने अडानमा आउनुभएको थियो। तर प्रधानमन्त्रीज्युले कांग्रेसकै नेतृत्वमा सरकार बन्छ भनेर दोहोर्याउनुभयो,' स्रोत भन्छ। अन्त्यमा दुबै नेताले गठबन्धनको बैठकबाट प्रधानमन्त्रीको टुंगो लगाउने निष्कर्ष निकालेको स्रोत बताउँछ। सम्भवतः शनिबार गठबन्धनको बैठक बस्नेछ। बैठकले देउवा वा प्रचण्ड कसलाई स्वीकार्ने हो त्यो हेर्न भने बाँकी छ। माओवादीका महासचिव देव गुरुङले पनि आजको बैठकमा निष्कर्ष ननिस्किएको बताए। उनले भोलि बेलुकासम्म टुंगो लाग्ने बताए। 'प्रधानमन्त्री टुंगो आजै लगाउने प्रयास हाम्रोतर्फबाट भएको थियो। तर बैठकले निष्कर्ष दिन सकेन। सम्भवतः भोलि बेलुकासम्म निष्कर्ष निकाल्छौं,' गुरुङले अन्नपूर्णसँग भने। प्रचण्डलाई एमालेको आड प्रचण्डको 'बार्गिनङ शक्ति' बढ्नुको एउटै कारण हो, एमालेको आड। गठबन्धनबाट नभए प्रचण्डले एमालेसँग मिलेर आफ्नै नेतृत्वमा सरकार बनाउने तयारी गरेका छन्। यसबीच एमाले र माओवादी नेताहरूबीच पटकपटक छलफल भएको छ। एमाले उपाध्यक्ष सुवासचन्द्र नेम्वाङले प्रचण्डलाई औपचारिकरूपमा प्रधानमन्त्री बन्ने प्रस्ताव गरेयता प्रचण्डले उपेन्द्र यादवमार्फत् ओलीसँग छलफल गराएका छन् भने ओली आफैँले पनि राप्रपा अध्यक्ष राजेन्द्र लिङ्देनसँग सत्ता समीकरणबारे छलफल गरेका छन्। सरकारमै नजाने घोषणा गरेका लिङ्देनसँग ओलीले आवश्यक परे समर्थन गर्न आग्रह गरेको बालकोट स्रोत बताउँछ। एमाले आडकै कारण पनि प्रचण्डले कांग्रेस नेता प्रकाशमान सिंहलाई शुक्रबार प्रधानमन्त्री नपाए गठबन्धन छाड्ने चेतावनी दिएका थिए। कांग्रेस नेता सिंहले प्रचण्डसँग पार्टी सभापति देउवालाई प्रधानमन्त्री बनाएर अन्य पद बाँडफाड गरौंला भन्दा प्रचण्डले राष्ट्रिय तथा अन्तर्राष्ट्रिय परिस्थिति आफ्नो पक्षमा रहेको भन्दै पहिलो चरणमा आफू प्रधानमन्त्री बन्ने अडान राखेका थिए। प्रचण्डको जवाफ उदृत गर्दै स्रोत भन्छ, एमालेसँग समेत हाम्रो छलफल भइरहेको तपाईंहरुलाई राम्रोसँग थाहा होला। देउवाजी अहिले पनि प्रधानमन्त्री हुनुहुन्छ। अहिले म बन्छु दुई वर्षपछि फेरि देउवाजी। सरकार गठनको काउन्टडाउन : पहिलो दिन दलहरूले केके गरे? प्रचण्डलाई प्रधानमन्त्री बनाउने एमालेको प्रस्तावले गठबन्धनमा खैलाबैला ओलीप्रचण्डको अन्तरंग कुराकानी, बन्ला वाम गठबन्धनको सरकार? प्रचण्डले यही गठबन्धनबाट आफू प्रधानमन्त्री हुन चाहेको, त्यसो नभए एमालेसँग समेत छलफल भइरहेको जवाफ सिंहलाई दिएको स्रोतले बताएको छ। खुमलटार स्रोतका अनुसार प्रचण्डले पहिलो चरणमा वर्तमान सत्ता गठबन्धनबाट आफू प्रधानमन्त्री नबने गठबन्धनमा संकट आउन सक्नेतर्फ समेत कांग्रस नेता सिंहलाई स्पष्ट संकेत गरेको स्रोतले बताएको छ। एमालेका उपमहासचिव प्रदीप ज्ञवालीले भने एमाले 'पर्ख र हेर'को नीतिमा रहेको बताए। उनले माओवादी गठबन्धनबाट बाहिरिपछि मात्रै आवश्यक छलफल अगाडि बढ्ने बताए। 'सरकार गठनका लागि अहिल्यै केही भन्न सकिँदैन। माओवादी गठबन्धनबाट बाहिरिएपछि मात्रै सरकार गठनका सम्बन्धमा छलफल हुन्छ। अहिले हामी 'पर्ख र हेर'को नीतिमा छौं,' उनले अन्नपूर्णसँग भने। देउवालाई आफ्नै नेताको दबाब प्रचण्डको धम्कीपछि शुक्रबार दिउँसो प्रधानमन्त्री देउवाले सत्ता समीकरणबारे आफू पक्षीय नेताहरूसँग छलफल गरे। प्रचण्डलाई गलाउने रणनीति बनाउन देउवाले उपसभापति पूर्णबहादुर खड्का, नेता प्रकाशमान सिंह, क्याबिनेटका मन्त्रीहरू बालकृष्ण खाण, ज्ञानेन्द्रबहादुर कार्की, उमाकान्त चौधरी र महिला नेतृ डीला संग्रौलासँग छलफल गरेका हुन्। उनीहरूले कुनै पनि हालतमा प्रधानमन्त्री पद नछाड्न देउलाई सुझाव दिएको कांग्रेसका एक नेताले बताए। 'संसदको ठूलो दलको हैसियतले पनि कांग्रेसको नेतृत्वमा सरकार गठन हुनुपर्छ भनेर सभापतिज्युलाई सुझाव दिएका छौं। उहाँ आफ्नो अडानबाट पछि हट्नु हुन्न,' सहभागी एक नेताले भने। यस्तो छ सरकार गठन प्रक्रिया राष्ट्रपति विद्यादेवी भण्डारीले संविधानको धारा ७६(२) बमोजिम प्रधानमन्त्री पदमा दाबी गर्न पुस १० (आइतबार)सम्म समयसीमा दिएकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। उपधारा २ बमोजिम सात दिनभित्र सरकार नबने उपधारा ३ मा जान्छ। उक्त उपधारामा लेखिएको छ, प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुनसक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ। २ सय ७५ सदस्यीय प्रतिनिधिसभामा बहुमत पुर्याउन १ सय ३८ सिट चाहिन्छ। कांग्रेस र एमालेबाहेक कुनै पनि दुई दल मिल्दा बहुमत पुग्ने अवस्था छैन। कांग्रेसले ८९ एमालेले ७८ सिट जितेका छन्। माओवादीले ३२, रास्वपा २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३, राष्ट्रिय जनमोर्चा र नेमकिपाले ११ सिट जितेका छन्। स्वतन्त्रले ५ सिट जितेका छन्। यो पनि पढ्नुस् : प्रधानमन्त्रीका लागि देउवा र प्रचण्डबीच 'म्युजिकल चेयर'"
अवस्था ठीक नभएका १८ वटा सवारीका चालकलाई कारबाही,"काठमाडौं : काठमाडौं उपत्यकामा शुक्रबार भएको विशेष यान्त्रिक चेकिङमा अवस्था ठीक नभएका १८ वटा सवारीका चालक कारबाहीमा परेका छन्। काठमाडौंको कीर्तिपुरमा शुक्रबार गरिएको सवारी साधनको विशेष यान्त्रिक चेकिङका क्रममा अवस्था ठिक नभएका बस, फोर्स गाडी र टाटा सुमो सवारी साधनका चालक कारबाहीमा परेका हुन्। काठमाडौं उपत्यका ट्राफिक प्रहरी कार्यालयका प्रवक्ता एंव प्रहरी वरिष्ठ उपरीक्षक राजेन्द्रप्रसाद भट्टका अनुसार दक्ष तालिम प्राप्त प्राविधिक सहितको टोलिले गरेको १०७ वटा सवारी साधन चेकजाँच गरिएको थियो। जसमा हेण्डब्रेक नभएका, लाइटहरू दुरुस्त नभएका, टायर धेरै घिस्रिएका लगायतका सवारी साधन फेला परेका थिए।"
डिजिटल वित्तीय साक्षरता कार्यक्रम सुरु,"काठमाडौं : नेपाल राष्ट्र बैंकले सुदूरपश्चिम प्रदेशको दार्चुला जिल्लाबाट डिजिटल वित्तीय साक्षरता कार्यक्रम सुरु गरेको छ। दार्जुलाको सदरमुकाम खलङ्गामा आज आयोजित एक कार्यक्रमकाबीच डिजिटल वित्तीय साक्षरताको सुरु गरिएको केन्द्रीय बैंकले जनाएको छ। गभर्नर महाप्रसाद अधिकारीले पछिल्लो समयमा विद्युतीय भुक्तानी कारोबारमा उल्लेख्य वृद्धि भएको उल्लेख गर्दै डिजिटल कारोबारलाई थप प्रवर्द्धन र प्रोत्साहन गर्न कार्यक्रमको सुरुवात गरिएको जानकारी दिए। 'क्युआर कोडबाट मात्र मासिक ४२ लाखभन्दा बढी कारोबार भएको पाइएको छ। यो आफैँमा उत्साहजनक अवस्था हो। डिजिटल कारोबारलाई थप प्रोत्साहन गर्नका निम्ति डिजिटल वित्तीय साक्षरता कार्यक्रमको सुरुआत हामीले गरेका हौँ', उनले भने। डिजिटल कारोबारलाई पारदर्शीताको मेरुदण्डको संज्ञा दिँदै गभर्नर अधिकारीले डिजिटल कारोबारबाट भ्रष्टाचार नियन्त्रण र सुशासनको प्रवर्द्धनमा समेत टेवा पुग्ने धारणा राखे। सरकारको डिजिटल नेपाल फ्रेमवर्कलाई कार्यान्वयन गर्दै डिजिटल अर्थतन्त्रको विकासका निम्ति विद्युतीय भुक्तानी कारोबारलाई थप प्रभावकारी बनाउनुपर्ने आवश्यकतामा उनले जोड दिए। डिजिटल कारोबारमा आउनसक्ने जोखिमप्रति सचेत रहनसमेत उनले सबैलाई अनुरोध गरे।"
६ वर्ष बितिसक्दासमेत बनेन कागबेनी पुल,"जोमसोम : राष्ट्रिय गौरवको जोमसोमकोरला जोड्ने कागबेनीको पक्की पुल लामो समयदेखि अलपत्र छ। ठेक्का सम्झौता भएको ६ वर्ष बितिसक्दासमेत वारागुङ मुक्तिक्षेत्र४ कागबेनीमा निर्माणधीन पक्की पुल सम्पन्न हुन नसकेको हो। जोमसोमकोरला सडक २०७४ सालदेखि सुरु भएको थियो। तर, आयोजना सुरु हुनुपूर्व नै २०७३ असार ३० गते डिभिजन सडक कार्यालय बाग्लुङले २ करोड ८८ लाख ५१ हजारमा ठेक्का लगाएको थियो। मुक्तिनाथबाट बहने कागबेनी खोलामा जम्मा २५ मिटर लम्बाई र रेलिङ र फुटपाथसहित ११ मिटर चौडा पुल निर्माण गर्न गाल्वा एण्ड रिफना जेभीले ठेक्का सम्झौता गरेको थियो। यो पुल सुरुवात नहुँदै १० महिनापछि २०७४ साल बैशाखमा डिभिजन सडक कार्यालय बाग्लुङले राष्ट्रिय गौरवको आयोजनालाई हस्तान्तरण गर्यो। सुरुवाती पुलको सम्झौता अवधि १८ महिना तोकिएको भएपनि पुलको म्याद पटकपटक थप हुँदै आइरहेको थियो। आयोजनालाई ६ वर्षअघि पुल हस्तान्तरण हुँदा १ महिनापछि जेठ महिनामा पुलको काम सुरुवात गरेको थियो। निर्माण कम्पनीले पुलको दाँयाबाँया र्याफ फाउन्डेसन ढलान सुरु गर्यो। तर, उक्त र्याफ फाउन्डेसन बर्खायामको बाढीले क्षति बनाइदियो। त्यसपछि केही वर्ष निर्माण कम्पनीले पुलको काम सुचारु गर्न नसक्दा पुलको कामबीचमै अलपत्र बन्यो। त्यसबेला गाल्वाका प्रबन्ध निर्देशक नरहरी थपलियाले पुलको काम ढिलाई हुनुको कारणबारे अनविज्ञता प्रकट गरेका थिए। उनले गाल्फाले जोइन भेन्जरका रूपमा रफिनासँग मिलेर काम गरेको त्यसबेला जनाएका थिए। गाल्फा ठुलो निर्माण कम्पनी भएकाले रफिनाले गाल्वाको नाम जोडेर रफिनाले काम गरेको थियो। कागबेनी पुलको जिम्मा पाएका रफिना जेभीका प्रतिनिधि रविन जोशी पुल अलपत्र छाडेर अष्ट्रेलिया पुगेका थिए। आयाजनाले निर्माण कम्पनीलाई पटक पटक पत्रपत्रिकामा सूचना प्रकाशित गरी काम सुचारु गर्न ध्यानआर्कषण गराएको थियो। त्यसबेला आयोजनाले कम्पनीलाई कालोसूचीमा राख्ने समेत चेतावनी दिएको थियो। निजी कामले अष्टेलिया पुगेका जोशी ४ वषअघि नेपाल फर्किएर पुलको काम पुनः सुचारु गरेपनि केही महिना काम गरेपछि पुनः पुल निर्माणको काम अलपत्र पारेका छन्। आयोजनाअन्तर्गत कागबेनी पुलको अहिलेको भौतिक प्रगती करिव ९० प्रतिशत सम्पन्न भइसकेको आयोजना प्रमुख जगत प्रजापतीले जानकारी दिए। उनका अनुसार पुल दाँयाबाँया र्याफ ढलानसहित पिल्लर उठाएर आरसीसी स्लाब ढलान समेत भइसकेको छ। पछिल्लो समय पुलको भौतिक संरचना निर्माण अन्तिम चरणमा रहेपनि रफिनाका प्रतिनिधि रविन जोशी सम्पर्कविहीन छन्। आयोजनाले पटक पटक ताकेता गरेपनि कम्पनी काममा नफर्किएको आयोजना प्रमुख प्रजापतीले बताए। कागबेनी पुलको स्लाब ढलान गरी उत्तरदक्षिण भागमा एप्रोज रोडका लागि सटिङ गरिएको भएपनि एप्रोज ढलान हुन सकेको छैन। कम्पनीले दुवैतर्फ करिव २० मिटर जती एप्रोज ढलान गर्न बाँकी छ। यस्तै, निर्माणधीन कागबेनी पक्की पुलको सुरुआती चरणमा एप्रोज रोड बिस्तार गर्न उत्तरतर्फको भागमा स्थानीयको जग्गा परेपछि समस्या उत्पन्न भएको थियो। अहिले एप्रोज रोड बिस्तार गर्नदिन स्थानीय जग्गाधनी सहमतीमा आइसकेका छन्। उत्तरी चीनसँग व्यापारिक मार्ग विस्तार गर्ने उद्देश्यले निर्माण सुरु गरिएको २५ मिटरको पुल ६ वर्ष बितिसक्दा समेत बन्न नसकेको हो। भौतिक पूर्वाधार तथा यातायात मन्त्रालयअन्तर्गत सडक विभागले राष्ट्रिय गौरवको बेनीजोमसोम सडकमा भइरहेको ढिलासुस्ती ध्यानआर्कषण भएको जनाएको थियो। विभागका महानिर्देशक अर्जुनजंग थापाले आयोजनाको काममा फर्किन निर्माण कम्पनीलाई ७ दिनको अल्टिमेटम दिएका थिए। तर, विभागले दिएको अल्टिमेटममा समेत निर्माण कम्पनी काममा फर्किएका छैनन्।"
सेपाकताक्रो टिम भोलि बंगलादेश जाने,"काठमाडौं: बंगबन्धु कप चौथो दक्षिण एसियाली सेपाकताक्रो च्याम्पियनसिपमा सहभागी हुन १६ खेलाडीसहित २५ सदस्यीय नेपाली सेपाकताक्रो टिम शनिबार बंगलादेश जाँदैछ। डिसेम्बर २५ देखि ३१ सम्म ढाकास्थित सुहार्दी राष्ट्रिय इन्डोर स्टेडियम हुने प्रतियोगितामा नेपाली पुरुष टोलीले ३ तथा महिला टोलीले २ स्पर्धा सहभागिता जनाउने छन्। पुरुषले रेगु टिम, रेगु र क्वाड तथा महिलाले रेगु र क्वाड स्पर्धामा खेल्ने छन्। पुरुष खेलाडीमा रोशन तामाङ, रविन भट्टराई, संगिन थापा मगर, विपिन थनेत, विजय महतो, पदमबहादुर ठाडा मगर, सूर्यकुमार चौधरी, दिपेशजंग थापा, उमेशबहादुर महतो, राजीव कालाखेती, सन्देश राई र चन्द्र चौधरी छन्। महिलामा सुमित्रा डंगोल, कमला दर्जी, रुथकुमारी श्रेष्ठ, निरु थापा मगर र भबिसरा ढकाल छन्। टोली प्रमुखमा नेपाल सेपाकताक्रो संघका अध्यक्ष नेत्रप्रसाद गुरुङ, व्यवस्थापकमा नेसिर मास्के, पुरुषको मुख्य प्रशिक्षकमा वीरेन्द्रविक्रम लिम्बू र सहायक प्रशिक्षकमा खेवाहाङ राई तथा महिलाको मुख्य प्रशिक्षकमा लोकमणि आत्रेय र सहायक प्रशिक्षकमा रामकुमारी शर्मा तिमिल्सिना छन्। निर्णायकमा मेघराज तोलङ्गी र क्षितिजकुमार धामी छन् । टोली शनिबार ढाका प्रस्थान गर्नेछ। पुरुषमहिला दुवैमा नेपालसहित भारत, पाकिस्तान, श्रीलंका र बंगलादेश गरी ५ राष्ट्रको सहभागिता रहने अध्यक्ष गुरुङले बताए। टोलीलाई सफलताको शुभकामना दिदै राष्ट्रिय खेलकुद परिषद्का सदस्यसचिव टंकलाल घिसिङले बिदाइ गरेका छन्।"
शनिबार दिउँसो देशका तीन प्रदेशमा वर्षा हुने सम्भावना,"काठमाडौं : शनिबार दिउँसो देशका तीनवटा प्रदेशमा वर्षा हुने सम्भावना देखिएको छ। मौसम पूर्वानुमान महाशाखाका अनुसार प्रदेश १, मधेश प्रदेश र बागमती प्रदेशका एक वा दुई स्थानमा हल्का वर्षाको सम्भावना रहेको छ। साथै देशका हिमाली भूभागका थोरै स्थानमा हल्का हिमपातको सम्भावना छ। शनिबार रातको समयमा देशका पहाडी भूभागमा आंशिक देखि सामान्य बदली रही बाँकी भूभागमा मौसम सामान्यतया सफा रहनेछ। प्रदेश १, गण्डकी र कर्णाली प्रदेशका हिमाली भूभागका एक वा दुई स्थानमा हल्का हिमपातको सम्भावना रहेको महाशाखाले जनाएको छ।"
"बिहारमा चिम्नी बिष्फोट हुँदा ६ जनाको मृत्यु, १२ घाइते, २० बेपत्ता",नयाँ दिल्ली : भारतको बिहारस्थित रक्सौलको एक इँटाभट्टामा चिम्नी बिष्फोट हुँदा ६ जनाको मृत्यु भएको छ। ६ जना घाइते भएका छन्। साथै २० जना बेपत्ता भएका छन्। बिष्फोटको घटनापछि प्रहरी र दमकल त्यहाँ पुगेको छ। शुक्रबार साँझ रक्सौल सबडिभिजनको रामगढवाको नारिगिरमा इँटाभट्टामा आगो लगाउने क्रममा चिम्नी बिष्फोट भएको थियो। यसमा यसका मालिक पनि परेका छन्। अहिले त्यहाँ फसेकाको उद्धार गरेर एसआरपी अस्पतालमा पुर्याइएको छ। जानकारी अनुसार चिम्नीको वरिपरि ५० जना मानिस रहेको आशंका गरिएको भारतीय सञ्चारमाध्यमले उल्लेख गरेका छन्। यसकारण मृतकको संख्या बढ्न सक्ने आशंका छ।
सम्बन्ध बिग्रदै जाँदा हत्या बढ्यो,"राजविराज : पछिल्लो समय सामान्य मनमुटाव, दाइजो माग, रकम हिनामिनासहित अवैध सम्बन्धका कारण हुने विवादले हत्याको रूप लिन थालेको छ। यस्ता हत्याका घटनामा परिवारसँग जोडिएका व्यक्ति र त्यसमा श्रीमान् नै बढी देखा पर्न थालेका छन्। श्रीमतीको हत्या स्विकारेका सप्तरीको राजविराज नगरपालिका१ का ५२ वर्षीय भैयालाल भनिने हिरालाल रजकलाई बुधबार मात्र सर्वस्वसहित जन्मकैद सजाय भएको छ। अभियुक्तले हत्या स्वीकारेपछि सप्तरीमा पहिलो पटक घटनाको एक महिनामै मुद्दा फैसला भएको छ। आफ्नै श्रीमतीको हत्या गरेको स्विकादै साविती बयान दिएपछि अदालतमा अभियोगपत्र दायर भएलगत्तै जिल्ला न्यायाधीश डाराजेन्द्रकुमार आचार्यको इजलाशले रजकलाई सर्वस्वसहित जन्मकैद सजाय सुनाएको हो। राजविराज नगरपालिका१ रामपुर टोल घर भई सोही वडाको पडरिया टोलस्थित दिपेन्द्र यादवको घरमा डेरा गरी बस्ने दम्पतिबीच आपसी विवाद हुँदा ४० वर्षीया श्रीमती गीतालाई उनका पति हिरालालले हत्या गरेको प्रहरीले जनाएको छ। राजविराज नगरपालिका१ स्थित प्राङ्गरिक मल बनाउने निर्माणाधीन खुल्ला भवनको प्यासेजभित्र गीताको टाउको तथा निधारमा धारिलो हतियार प्रहार गरी हत्या गरेको अवस्थामा गत मङ्सिर १० गते शव फेला परेको थियो। आरोपित सोही दिन पक्राउ परेका थिए। भारतको केरलाबाट कमाएर ल्याएको साढे चार लाख रूपियाँ र घरमा भएको गरगहना हिनामिना गरेको विषयमा विवाद हुँदा हत्या भएको अनुसन्धानले देखाएको छ। बोदे बरसाइन नगरपालिका३ का ४२ वर्षीय जयप्रकाश यादवलाई आफ्नै श्रीमती ४० वर्षीया श्रीमती ललितादेवी यादवको हत्या अभियोगमा जिल्ला अदालतले २०७५ जेठ २४ गते सर्वस्वसहित जन्मकैद सजाय गरेको थियो। बोदे बरसाइन३ स्थित जोगेन्द्र गोडाहान यादवको खेतमा ०७५ कात्तिक २८ गते धान काट्न गएकी ललिताको हातबाट हँसिया खोसेर घाँटी रेटी जयप्रकाशले श्रीमतीको हत्या गरेका थिए। सुरुङ्गा नगरपालिका२ घुमाउने चौरीकी ४३ वर्षीया देवकुमारी सदालाई हत्या गरेको आरोपमा उनका श्रीमान् ४९ वर्षीय अघना भनिने अगहनु सदा चैत २२ गते थुनामा परेका छन्। हत्या अनुसन्धानमा खटिएका प्रहरीका अनुसार रकम हिनामिना, दाइजो, अवैध सम्बन्धका कारण उब्जिएको विवादले श्रीमानबाट हत्या हुने गरेको छ। तत्कालको रिस र आवेगलाई मानिसले नियन्त्रण गर्न नसक्दा हत्याका घटना हुने गरेको देखिएको छ। अदालतको आदेशअनुसार धरौटी रकम राख्न नसक्दा उनी पुर्पक्षका लागि राजविराज कारागारमा थुनामा परेका हुन्। श्रीमानको कुटपिटबाट घाइते देवकुमारीको उपचार गराउन नसक्दा चार दिनपछि गत फागुन २९ गते घरमै मृत्यु भएको थियो। बोदे बर्साइन नगरपालिका१ धनगढीकी २७ वर्षीया राजकुमारी साहलाई हत्या गरेको आरोपमा गत असार ७ गतेदेखि उनकै देवर २१ वर्षीय परमेश्वर साह पुर्पक्षका लागि राजविराज कारागारमा थुनामा छन्। परमेश्वरले २०७८ माघ २१ गते खाना पकाइरहेकी पीडितको शरिरमा पेट्रोल छर्केर आगो लगाएका थिए। बोदे बरसाइन नगरपालिका५ जाँजरकी २२ वर्षीया रोशन खातुनलाई विष खुवाएर हत्या गरेको आरोपमा प्रहरीले उनका श्रीमान २५ वर्षीय लुकमान मियाँलाई ०७८ मङ्सिर ३ गते पक्राउ गरेको थियो। दाइजो बापत मोटरसाइकल र नगद नदिएको भन्दै परिवारका सदस्यहरूसँग मिलेर ०७६ फागुन २ गते विष खुवाएर खातुनको हत्या गरेको आरोपमा लुकमानलाई पक्राउ गरिएको थियो। सुरुङ्गा नगरपालिका४ मधुपट्टी कनकपुरकी १८ वर्षीया पुनम यादवको हत्या गरेको आरोपमा २० वर्षीय पति सतिश यादव, ससुरा ४५ वर्षीय रामसिमृत यादव, सासु ४२ वर्षीया रामसखी यादव र जेठानी २० वर्षीया किरण यादवविरूद्ध प्रहरीले ०७६ साउन १३ गते उजुरी दर्ता गरेको थियो। आत्महत्या दुरुत्साहनका घटना पनि बर्सेनि बढेको जिल्ला सरकारी वकिल कार्यालयका जिल्ला न्यायाधिवक्ता मोहम्मद मुन्नाले बताए। लगातारको आशंका, अविश्वासले सम्बन्ध बिग्रदै जाँदा हत्या, आत्महत्याका घटना हुने गरेको उनले बताए। आरोपितहरूले ०७६ असार ३० गते राति दाइजो माग्दै कुटपिट गरेको भन्दै पीडित पुनमले रुँदै फोन गरे पछि असार ३१ गते दिउँसो उनको घरमा पुग्दा आरोपितहरूले थप कुटपिट गर्दै कोठामा थुनेको र पछि बहिनीले विष खाएको भन्दै आरोपितहरूले उपचार गर्न समेत नलग्दा मृत्यु भएको भाई पवनले आरोप लगाए। हत्या अनुसन्धानमा खटिएका प्रहरीका अनुसार रकम हिनामिना, दाइजो, अवैध सम्बन्धका कारण उब्जिएको विवादले श्रीमानबाट हत्या हुने गरेको छ। तत्कालको रिस र आवेगलाई मानिसले नियन्त्रण गर्न नसक्दा हत्याका घटना हुने गरेको देखिएको छ। यसैगरी आत्महत्या दुरुत्साहनका घटना पनि बर्सेनि बढेको जिल्ला सरकारी वकिल कार्यालयका जिल्ला न्यायाधिवक्ता मोहम्मद मुन्नाले बताए। लगातारको आशंका, अविश्वासले सम्बन्ध बिग्रदै जाँदा हत्या, आत्महत्याका घटना हुने गरेको उनले बताए।"
नेपाल लगातार दुई खेलमा पराजित,"ढाका: काभा यू२३ भलिबल च्याम्पिनयसिपमा नेपालले लगातार दोस्रो हार बेहोरेको छ। बिहीबारदेखि बंगलादेशको ढाकामा सुरु भएको च्याम्पियनसिपमा नेपाल आज श्रीलंकासँग सोझो सेटमा पराजित भयो। ब्लक र रिसिभमा निरीह देखिएको नेपाल क्रमश: २६२४, २५१८, २५१७ को नतिजामा पराजित भयो। पहिलो खेलमा नेपाल घरेलु टिम बंगलादेशसँग सोझो सेटमा पराजित भएको थियो। पहिलो सेट २६२४ को पराजय भोगेको नेपाल नेपालले दोस्रो सेटमा २५२२ मा सीमित भयो। नेपालले अन्तिम सेटमा २५२१ ले पराजित भएसँगै नेपालले अंक जोड्ने मौका गुमाएको थियो। बिहीबारदेखि सुरु भएको च्याम्पियनसिप ११ गतेसम्म चल्नेछ। च्याम्पियनसिपमा आयोजक बंगलादेशसँगै नेपाल, श्रीलंका र किर्गिस्तान गरी चार मुलुकको सहभागिता छ। नेपालले लिग चरणको अन्तिम खेल भोलि किर्गिस्तानसँग खेल्ने छ। नेपाल भलिबल संघ (एनभीए)ले खुला छनोटबाट ८० खेलाडी चुनेको थियो। दोस्रो चरणमा ८० बाट २० जनामा घटाइएका खेलाडीबाट १४ जनाको अन्तिम टिम घोषणा भएको थियो।"
कर्णालीमा कांग्रेस संसदीय दलको नेतामा शाही,सुर्खेत : कर्णालीमा नेपाली कांग्रेस संसदीय दलको नेतामा जीवनबहादुर शाही सर्वसम्मत भएका छन्। वर्तमान मुख्यमन्त्रीसमेत रहेका शाही पुनः संसदीय दलको नेतामा चयन भएका हुन्। २०७४ को निर्वाचनपछि शाही नै कांग्रेसको संसदीय दलको नेतामा बनेका थिए। त्यसबेला शाही कर्णालीमा कांग्रेसका एक मात्र प्रत्यक्ष निर्वाचित सांसद् थिए। यसपाली उनको विरुद्धमा दल नेतामा दाबी गरिरहेका राविजबिक्रम शाह पछि हटेपछि शाही सर्वसम्मत भएका हुन्। संसदीय दलको नेता दाबी गरिरहेका उनै शाह जीवनबहादुर शाहीको प्रस्तावक बनेका छन् भने जानकी सिंह समर्थक रहेकी छन्। संसदीय दलको नेतामा सर्वसम्मत भएका शाही नेपाली कांग्रेसको केन्द्रीय कार्य सम्पादन समितिको सदस्य हुन्। शाही हुम्लाको प्रदेशसभा निर्वाचन क्षेत्र २ बाट सात हजार ५६ मतसहित निर्वाचित भएका हुन्।
"त्रिभुवन अन्तर्राष्ट्रिय विमानस्थलमा झन्डै १९ किलो सुन बरामद, सुडानी नागरिक पक्राउ",काठमाडौं : त्रिभुवन अन्तर्राष्ट्रिय विमानस्थलबाट ठूलो परिणाममा सुन बरामद भएको छ। प्रहरीका अनुसार सुडानी नागरिकबाट झन्डै १९ किलो सुन बरामद भएको हो। फ्लाई दुबईको ५१९ नम्बरको उडानबाट शुक्रबार काठमाडौं आएका सुडानी नागरिक मोहम्मद अहमेदले डफला साराफेल्दिन सुनसहित पक्राउ परेका हुन्। विमानस्थलको आगमनतर्फको भन्सार क्षेत्रमा चेकजाँचका क्रममा प्रहरीले उनलाई पक्राउ गरेको हो। उनले प्लास्टिकमा बेरिएको अर्धतरल (सेमिलिक्विड) सुन कम्मरमा बाँधेर ल्याएका थिए। शंकाका आधारमा चेकजाँच गर्दा उनी सुनसहित पक्राउ परेको विमानस्थल प्रहरीले जानकारी दियो। विमानस्थलस्थित भन्सार कर्यालयले करिब १८१९ किलो सुन बरामद भएको प्रारम्भिक अनुसन्धानमा देखिएको जनाएको छ।
भारतमा सेनाको ट्रक दुर्घटना हुँदा १६ जनाको मृत्यु,नयाँ दिल्ली : भारतको उत्तरी सिक्किममा सेनाको ट्रक दुर्घटना भएको छ। उक्त दुर्घटनामा परी १६ जना सैनिकको ज्यान गएको भारतीय सञ्चारमाध्यमहरूले जनाएका छन्। शुक्रबार बिहान सेनाको तीनवटा सवारीसाधन सेना लिएर चटनबाट थंगु गइरहेका थिए। मोडमा चालकले नियन्त्रण गुमाउँदा सडकबाट तल पुगेको थियो। भारतीय सेनाले जनाएअनुसार दुर्घटना भएलगत्तै उद्धार सुरु गरिएको थियो।
श्रीमानबाट लुकेर खोलेको वित्तीय संस्थाबाट करोडको कारोबार,"महोत्तरी: १२ वर्ष अगाडि श्रीमानबाटै लुकेर गौशालाका महिलाहरूले संचालनमा ल्याएको सहकारी संस्थाले करौडौको कारोबार गर्न थालेको छ। ०६८ सालमा गौशाला नगरपालिका ५ मा सञ्चालन थालिएको सेवा समाजिक महिला उद्यमी सहकारी संस्था लिमिटेडले १ करोड ९३ लाख ३४ हजार रुपैयाँ बराबरको कारोबार गरेको छ। तत्कालिन वेलगाछी गाविसका ११ जना महिलाले स्थापना गरेको सो संस्थाले अहिलेसम्म ८६ लाख २४ हजार १६५ रुपैयाँको ऋण लगानी गरेको छ। त्यस्तै संस्थाको नामको बैंकको खातामा ३४ लाख १३ हजार ५२ रुपैयाँ मौज्दात छ। तत्कालिन समयमा समूहमा बस्न श्रीमानलाई आग्रह गर्दा घरका अन्य सदस्यले विरोध गरेको र आफैँले काम थालेको गौशाला८ की रामपरिदेवी साहले बताइन्। उनले भनिन्, अनेकौ संस्थाले ठगेका थिए। हामीलाई पनि यस्तै आरोप थियो। घरपरिवारबाटै हाम्रो कामको विश्वास थिएन। घरबाटै लुकेर जसोतसो पैसाको बन्दोवस्त गरेर मासिक ५ सय रुपैयाँ जोहो गरेर समुहको बैठक बस्थ्यौ। अहिले यो अवस्थामा आइपुग्यो। खुसी लागेको छ। श्रीमान् खेतमा वा बाहिर गएको समयमा प्रायः दिउँसोका समयमा हाम्रो बैठक हुन्थ्यो। लुकेर बसेको बैठकले तय गरेको निर्णय कार्यान्वयन गर्दा अहिले हाम्रो संस्थाले उदाहरणीय काम गरेको छ। 'सुरुमा बचत गर्न हामीलाई समस्या थियो', स्थानीय शिक्षिकासमेत रहेकी हरिमाया क्याप्छाकीले भनिन्, घरायसी काम गर्न छुट्याएको रकम बचाएर बचत गर्यौँ। सुरुमा हामी आफैँले काम गर्यौँ। पछि श्रीमानलाई पनि सम्झायौँ। त्यसपछि प्रगति भयो। अहिले परिवारमै खुसियाली छ। वितिय कारोबारका साथै साक्षरता बनाउने उद्देश्यले तत्कालिन समयमा संस्थाको स्थापना गरिएको संस्थाकी सदस्य अनिता कुमारी सिंहले बताईन् । उनले भनिन्, अहिले संस्थामा ५७० सेयर सदस्य मासिक रुपमा बचत गर्छौँ। आवश्यक परेको खण्डमा संस्थाले सुलभ दरमा ऋण उपलब्ध गराउँदै आएको छ। आवद्ध सदस्यलाई विभिन्न समयमा वितीय साक्षरता सम्बन्धि तालिम, गोष्ठी पनि दिने गरेका छौँ। अहिले सेयर सदस्य स्वालम्वी, आत्मनिर्भर भएका छन् । उनीहरू फजुल खर्च पनि गर्दैनन्। संस्थाले गतवर्षको तुलनामा यसवर्ष ६० लाख ८७ हजार २११ रुपैयाँभन्दा बढिको कारोबार गरेको संस्थाकी कोषाध्यक्ष लिलकुमारी आलेले बताईन् । उनले भनिन्, यस संस्थामा प्रबन्धकदेखि पदाधिकारी र समूहमा आवद्ध भएका पनि महिला नै हुन् । पहिले पहिले वेवास्ता गर्दै आएका पुरुष अहिले सक्रिय रुपमा सहयोग गर्दै आएका छन्। धेरै मिहनेतपछि स्थापित भएको संस्थाले यस्तो प्रगति गर्दा धेरै खुसी मिलेको बताउँछिन् संस्थाकी अध्यक्ष मनकुमार थापा। उनले भनिन्, सुरुमा हामीलाई सारै गाह्रो थियो। अहिले सहज भएको छ। हाम्रो कामको सबैका परिवारले खुलेर तारिफ गर्नुहुन्छ। हाम्रो संस्था पनि करोडको कारोबार गर्ने भएको छ।' अहिले संस्थाले आफ्नै भवन बनाइसकेको छ। स्थानीय तहका सरकारले पनि सहयोग गरेको प्रवन्धक रेखाकुमारी सिंहले बताईन् । उनले भनिन्, गौशाला नगरपालिकाले १० लाख रकम बराबरको बजेट संस्थालाई उपलब्ध गराएपछि संस्थाले भवन बनाउन सफल भयो। प्रदेश सभा सदस्य भरतप्रसाद साहले संसदीय कोषमार्फत संस्थाको नाममा २५ लाख बराबरको कोष गत आर्थिक वर्षमा छुट्याएको थियो । कोरोना लगायतका विविध कारणले काम गर्न नसकेपछि रकम फ्रिज भएको थियो। यो रकम उपलब्ध प्राप्तिका लागि संस्था प्रक्रियागत रुपमा लागेको छ। अहिले संस्थाका २६ समुह नगरभरमा सञ्चालित छन् । हरेक समूहमा महिला नै आवद्ध छन्।"
पोखरामा माछापुच्छ्रे ओपन टेनिस प्रतियोगिताको तयारी,"पोखरा : पोखरामा पुस ११ गते देखि १५ गते सम्म हुने १९ औं माछापुच्छ्रे ओपन तथा भेट्रानस टेनिस प्रतियोगिताको तयारी गरिएको छ। कास्की जिल्ला टेनिस संघको आयोजनामा हुने टेनिस प्रतियोगितामा अहिलेसम्मकै ठूलो सहभागिता रहने कास्की टेनिस संघका उपाध्यक्ष नवीन चालिसले बताएका छन्।प्रतियोगितामा भारत, बेलायत र भुटानबाट समेत खेलाडी आउन सुरु भइसकेको उपाध्यक्ष चालिसे जानकारी दिए। प्रतियोगितामा १५० जनाको सहभागिता रहने छ। प्रतियोगिताअन्तर्गत मेन्स तथा उमेन्सका सिंगल्स र डबल्स तथा ३५, ४५, ५५, ६५ वर्षमाथि गरी विभिन्न उमेर सुमहमा १२ इभेन्टमा प्रतिस्पर्धा हुने भएको छ। प्रतियोगितामा मेन्स सिंगल्समा २७ जना, मेन्स डबल्समा १२ जना, उमेन्स सिंगल्समा ८ जना, ३५ वर्ष माथि मेन्स सिंगल्समा ३४ जना, डबल्समा १७ जना, ४५ वर्ष माथि सिंगल्समा ३५ जना, डबल्समा १९ जना, ५५ वर्षमाथि सिंगल्समा २४ जना, डबल्समा १२ जना, ६५ वर्ष माथि सिंगल्समा १२ जना र डबल्समा ३ जना गरी कूल २ सय ३ जना खेलाडीले नाम दर्ता गरेको जानकारी दिएका छन्। प्रतियोगितामा ओपन मेन्स तथा उमेन्स सिंगल्सतर्फका विजेताले जनही नगद ८० हजार र उपविजेताले नगद ४० हजारका साथमा मेडल तथा प्रमाणपत्र प्राप्त गर्नेछन्। त्यसै गरी सेमीफाइनालिष्टले नगद १० हजार सहित मेडल तथा प्रमाणपत्र प्राप्त गर्ने आयोजक कास्की टेनिसले जनाएको छ। प्रतियोगितामा मेन्स तथा उमेन्स डबल्सतर्फ विजेताले नगद ३० हजार, उपविजेताले १५ हजारसहित ट्रफी र सेमीफाइनालिष्टले नगद १० हजार नगदसहित मेडल तथा प्रमाणपत्र प्राप्त गर्नेछन्। ३५ वर्ष माथि भेट्रान्स सिंगल्सतर्फको विजेताले नगद ६० हजार, उपविजेताले ३० हजारसहित ट्रफी तथा मेडल प्राप्त गर्नेछन् भने सेमीफाइनालिष्टले नगद १० हजारसहित पदक प्राप्त गर्ने र डबल्सतर्फ विजेताले नगद २० हजार, उपविजेताले नगद १० हजार सहित ट्रफी संगै सेमीफाइनालिष्टले नगद १० हजार सहित मेडल तथा प्रमाणपत्र प्राप्त गर्नेछन्। ४५ वर्षभन्दा माथिका सिंगल्स विजेताले नगद ४० हजार, उपविजेताले २० हजार र सेमीफाइनालिष्ट नगद १० हजारका साथमा ट्रफी मेडल र प्रमाणपत्र प्रदान गरिने छ। त्यस्तै सोही स्पर्धाको डबल्सतर्फ विजेताले नगद २० हजार, उपविजेताले नगद १० हजार तथा सेमीफाइनालिष्टले नगद १० हजार सहित मेडल र प्रमाणपत्र प्राप्त गर्ने छन्। प्रतियोगिताअन्तर्गत नै हुने ५५ वर्ष माथीको सिंगल्सतर्फको विजेताले नगद ३० हजार, उपविजेताले १५ हजार, सेमीफाइनालिष्टले जनही नगद १० हजार प्राप्त गर्ने आयोजकले जनाएको छ। त्यस्तै डबल्सतर्फको विजेताले २० हजार, उपविजेताले नगद १० हजार र सेमीफाइनालिष्टले जनही नगद १० हजारका साथमा ट्रफी, मेडल र प्रमाणपत्र प्राप्त गर्नेछन्। प्रतियोगितामा ६५ वर्ष माथीको सिंगल्सतर्फ विजेताले नगद १५ हजार, उपविजेताले नगद ७ हजार ५ सय तथा सेमीफाइनालिष्टले जनही नगद २ हजार ५ सयसहित ट्रफी, मेडल र प्रमाणपत्र प्राप्त गर्नेछन्। '१९ औं माछापुछ्रे पोखरा ओपन तथा भेट्रान्स टेनिस प्रतियोगिता २०७९' सम्पन्न गर्न करिब १६ लाख ५० हजार खर्च हुने कास्की टेनिस संघका कोषाध्यक्ष अनुज बास्तोलाले बताए। प्रतियोगितामा पुरस्कारमा ७ लाख ४० हजार खर्च हुने उनको भनाइ छ। प्रतियोगिता सम्पन्न गर्न माछापुच्छ्रे बैंकले मुख्य प्रायोजनवापत नगद ५ लाख उपलब्ध गराउने छ। कास्की टेनिसका संस्थापक अध्यक्ष तथा नेपाल टेनिस संघका केन्द्रीय उपाध्यक्ष विनोद कायस्थले माछापुछ्रे टेनिसले पोखराको टेनिस खेलको विकासमा अहम भूमिका खेलेको बताए।"
मुख्यमन्त्री राजेन्द्र पाण्डेले दिए राजीनामा,हेटौंडा : बागमती प्रदेशका मुख्यमन्त्री राजेन्द्र पाण्डेले पदबाट राजीनामा दिएका छन्। संघीय सांसदमा निर्वाचित भएपछि संवैधानिक जटिलता भएको भन्दै पाण्डेले राजीनामा दिएका हुन्। उनले प्रदेश प्रमुख यादवचन्द्र शर्मालाई शुक्रबार राजीनामा बुझाएका हुन्। नेकपा एकीकृत समाजवादीको उपाध्यक्षसमेत रहेका पाण्डे २०७८ कात्तिक ११ गते मुख्यमन्त्री भएका थिए।
यी हुन् 'पर्यटन दशक' का रणनीतिक योजना,"काठमाडौं: सरकारले पर्यटन क्षेत्रको पुनरुत्थान योजनाअन्तर्गत नेपाल पर्यटन दशक (२०२३२०३२) को रणनीतिक कार्ययोजना तयार गरेको छ। सो कार्ययोजनामा सन् २०३२ सम्ममा ३५ लाख विदेशी पर्यटक पुर्याउने लक्ष्य लिइएको छ भने सोही अवधिमा पर्यटन क्षेत्रमा थप १० लाख नयाँ रोजगारी सिर्जना गर्ने योजना छ। नेपाल पर्यटन दशक रणनीतिक कार्ययोजनाबारे जानकारी दिन मन्त्रालयमा शुक्रबार आयोजित पत्रकार सम्मेलनमा संस्कृति, पर्यटन तथा नागरिक उड्डयनमन्त्री जीवनराम श्रेष्ठले कोभिड महामारीबाट प्रभावित बनेको पर्यटन क्षेत्रको दीर्घकालीन सोचसहितको पुनरुत्थान आवश्यक भएकाले पर्यटन दशकको अवधारणा ल्याइएको बताए। उनले नेपाल पर्यटन दशकले विश्वपर्यटन बजारमा नेपाललाई अग्रणी स्थानमा स्थापित गर्न सहयोग पुग्ने विश्वास व्यक्त गरे। मन्त्री श्रेष्ठले दशक कार्ययोजनाअन्तर्गत देशैभरी बहुपक्षीय पूर्वाधारको विकास गर्ने, पर्यटन क्षेत्रको पुनरुत्थान गर्दै सन् २०२४ सम्म पर्यटन आगमनलाई २०१९ को पूर्ववत् अवस्थामा पुर्याउने लक्ष्य लिइएको बताए। कार्ययोजनामा कोभिड१९ महामारीबाट थलिएको मुलुकको पर्यटन क्षेत्रको पुनरुत्थान गर्दै सन् २०२४ सम्ममा पर्यटन आगमनलाई २०१९ को पूर्ववत् अवस्थामा पुर्याउने र तत्पश्चात् पर्यटन आगमन प्रतिवर्ष १५ प्रतिशतको वृद्धि गरी वार्षिक ३५ लाख पर्यटक भित्र्याउने लक्ष्य छ। यसका साथै प्रतिपर्यटक प्रतिनिधिन खर्च ४८ अमेरिकी डलरबाट एक सय २५ पुर्याउनुका साथै देशको कुल गार्हस्थ्य उत्पादनमा पर्यटनको योगदानलाई १० प्रतिशतसम्म पुर्याउने लक्ष्य छ। यी लक्ष्यप्राप्त गर्न संस्थागत सुदृढीकरण, पूर्वाधार स्तरोन्नती, लगानी प्रवद्र्धन, पर्यटन प्रवद्र्धन, पर्यटन उपज विकास तथा विस्तार एवं विविधिकरण, कोभिडपछिको पर्यटनको पुर्नजागरण गर्दै देशैभरी पर्यटन प्रवद्र्धनका लागि प्रादेशिक तथा राष्ट्रियस्तरका अभियान सञ्चालन गरिने कार्ययोजनामा उल्लेख छ। पर्यटन दशक कार्ययोजनाको प्रभावकारी कार्यान्वयनका लागि तीन तहका सरकारसँग समन्वय गरेर अघि बढ्ने पर्यटनमन्त्री श्रेष्ठले बताए। उनले भने, 'पर्यटक भ्रमण वर्ष भनेर मात्र हुँदैन, त्यसका लागि हामीले पूर्णतयारी गर्नुपर्छ। विगतका पर्यटक भ्रमण वर्षले पर्यटन आगमनमा सुधार आएको आँकडाले देखाउँछ। तर, त्यतिबेलाको संरचना र अहिलेको फरक छ, त्यसैले ती संरचनालाई एउटै लयमा अघि बनाएर पूर्वाधार विकास, पर्यटनमन्त्री वातावरण बनाई निजी क्षेत्रलाई प्रोत्साहन गर्न जरुरी छ।' १० वर्षे अभियान नेपाल भ्रमण दशक योजना अन्तर्गत पहिलो वर्ष अर्थात् सन् २०२३ मा कार्ययोजना निर्माण तथा योजना तर्जुमालगायत तयारी गरिने योजना छ। सन् २०२४ मा बाग्मती प्रदेश थिमेटिक क्याम्पियन अफ कल्चरल हेरिटेज अफ बागमती प्रदेश सञ्चालन गरिनेछ। सन् २०२५ मा गण्डकी प्रदेशलाई प्राथमिकता दिएर अभियान चलाइनेछ भने सन् २०२६ मा राष्ट्रियस्तरको अभियान कार्यक्रम चलाइनेछ। त्यस्तै २०२७ मा लुम्बिनी प्रदेशमा बुद्धिष्ट पर्यटन प्रवद्र्धन, सन् २०२८ मा मधेश पर्यटन, सन् २०२९ मा सुदूरपश्चिम प्रदेशमा अभियान चलाइने छ। त्यस्तै सन् २०३० मा प्रदेश नं १ मा प्रवद्र्धन अभियान चलाइनेछ। सन् २०३१ मा कर्णाली प्रदेशमा पर्यटन प्रवद्र्धन केन्द्रित गरिनेछ। सन् २०३२ मा राष्ट्रिय अभियान चलाइने कार्ययोजनामा उल्लेख छ। रणनीतिक कार्ययोजनाको रूपरेखा तयार गर्न गठित कार्यदलले आफ्नो प्रतिवेदन बिहीबार पर्यटनमन्त्री श्रेष्ठलाई बुझाएको थियो। नेपाल पर्यटन दशकको रणनीतिक कार्ययोजना तयार गर्न पर्यटन विज्ञ प्रचण्डमान श्रेष्ठको संयोजकत्वमा पाँच सदस्यीय कार्यदल गठन गरिएको थियो। कार्ययोजनामा नेपालमा सबै मौसम र वर्षैभरि पर्यटन प्रवद्र्धन गर्ने लक्ष्यका साथ आगामी १० वर्षसम्म हरेक वर्ष सम्पन्न गरिने भनिएको छ। नेपालको भौगोलिक, प्राकृतिक, वातावरणीय, सामाजिक, सांस्कृतिक, धार्मिक विविधतालाई पर्यटन क्षेत्रसँग आबद्ध गर्ने, पर्यटकीय सम्भाव्यताको आधारमा विशेष पर्यटकीय क्षेत्र घोषणा गरी त्यस्ता क्षेत्रमा बहुपक्षीय पूर्वाधारको विकास गर्ने कार्ययोजनामा उल्लेख छ। पर्यटकको आगमनलाई अभिवृद्धि गर्न हवाई सेवालाई थप व्यवस्थित, नियमित र गुणस्तरीय बनाउँदै अन्य मुलुकका वायुयानसँगको अन्तरसञ्जालमा आबद्ध गर्ने कार्ययोजनामा समेटिएको छ। पर्यटन प्रवद्र्धन र क्षेत्रको विकास गर्न सार्वजनिक, निजी तथा सामुदायिक क्षेत्रको सहकार्य एवं साझेदारीमा वृद्धि गर्ने, आन्तरिक, क्षेत्रीय एवं विश्व पर्यटन बजारमा नेपालका पर्यटकीयस्थलको प्रभावकारी बजारीकरणका लागि प्रवद्र्धनात्मक कार्यक्रम चलाउने कार्ययोजनामा उल्लेख छ।"
लोकतान्त्रिक गणतन्त्र स्थापनामा प्रेसको महत्वपूर्ण भूमिकाः राष्ट्रपति,"सुर्खेत : राष्ट्रपति विद्यादेवी भण्डारीले लोकतान्त्रिक गणतन्त्र स्थापनामा प्रेस जगतको महत्वपूर्ण भूमिका रहेको बताएकी छन्। कर्णाली प्रदेशको राजधानी सुर्खेतको बीरेन्द्रनगरमा शुक्रबार आयोजित नेपाल पत्रकार महासंघको साधारणसभा उद्घाटनमा बोल्दै राष्ट्रपति भण्डारीले मुलुकको व्यवस्था परिवर्तनका विभिन्न आन्दोलनमा पत्रकारिता जगतले महत्वपूर्ण योगदान पुर्याएको बताएकी हुन्। परिर्वतनबाट प्राप्त उपलब्धि संस्थागत गर्न चुनौती बढेको छ, उनले भने , 'यसका लागि प्रेस क्षेत्रको भूमिका महत्वपूर्ण छ ।' प्रेस जगतलाई राज्यले अङ्कुश लगाउन नहुनेमा राष्ट्रपति भण्डारीले जोड दिइन्। उनले पत्रकारितालाई मर्यादित बनाउन आग्रह गर्दै महासंघको साधारणसभाको सफलताको शुभकामना व्यक्त गरिन्। राष्ट्रपति भण्डारीले महासंघको साधारणसभासहित मध्यपश्चिम विश्वविद्यालयको नवनिर्मित केन्द्रीय कार्यालय समेत उद्घाटन गरिन्। साधारणसभामा बोल्दै कर्णाली प्रदेशका मुख्यमन्त्री जीवनबहादुर शाहीले केन्द्रले अहिले पनि कर्णालीलाई चिन्न नसकेको टिप्पणी गरे। नेकपा (एमाले) का महासचिव शङ्कर पोखरेलले मुलुकमा देखिएको समस्या समाधानमा प्रेस जगतको ठूलो भूमिका रहेको बताए। गत मङ्सिर ४ मा सम्पन्न निर्वाचनबाट मुलुकमा राष्ट्रिय पार्टी बनाउने योजना सफल भएको उनको भनाइ छ। प्रमुख दलहरुले आफ्नो जनाधार गुमाएका छन्, महासचिव पोखरलले भने, यद्यपि दलहरु असफल भएर वैकल्पिक शक्ति जन्मेको भन्ने सत्य होइन । नेकपा (माओवादी केन्द्र) का उपाध्यक्ष कृष्णबहादुर महराले आजभन्दा १५ वर्षअघि आफू सञ्चारमन्त्री हुँदा श्रमजीवी पत्रकारको हितमा काम गरेको बताए । उनले राष्ट्रिय राजनीतिका सन्दर्भमा सरकार गठनका लागि कुनै सहमति नभएको उनले जनाए। नेकपा (एकीकृत समाजवादी) नेता जगन्नाथ खतिवडाले राजनीतिक सङ्कट समाधानमा पत्रकारिताको भूमिका महत्वपूर्ण हुने बताए । साथै लोकतान्त्रिक समाजवादीका केशव झाले परिवर्तनकारी शक्तिहरु एक हुनुपर्नेमा जोड दिए। कार्यक्रममा बोल्दै नेपाल पत्रकार महासङ्घका पूर्व सभापति हरिहर विरहीले सञ्चार क्षेत्रमा उल्लेख्य सुधारको आवश्यकता रहेको बताए । साथै महासंङ्घका पूर्व अध्यक्ष किशोर नेपालले संविधानको भावनाअनुरुप दल र नेपालको राजनीतिक प्रणाली जान नसकेको बताए । साधारणसभामा राष्ट्रिय समाचार समितिका अध्यक्ष धर्मेन्द्र झालाई एक लाख नगद राशी रहेको कृष्णप्रसाद भट्टराई राष्ट्रिय पत्रकारिता पुरस्कार प्रदान गरिएको छ । त्यस्तै, सुर्खेतका माया थापाले २० हजार राशीको गौरी कठायत स्मृति पत्रकारिता पुरस्कार प्राप्त गरे भने साधारणसभामा करिब दुई दर्जन पत्रकारलाई विभिन्न पुरस्कारबाट सम्मानित गरिएको थियो । साधारणसभामा प्रेस युनियन, प्रेस चौतारी, प्रेस सेन्टर, समाजवादी पत्रकार सङ्गठनका केन्द्रीय अध्यक्षहरु शिव लम्साल, गणेश बस्नेत, विष्णुप्रसाद सापकोटा र विश्वमणि सुवेदीले साधारणसभा सफलताको शुभकामना व्यक्त राखेका थिए। भोलिसम्म सञ्चालन हुने साधारणसभामा सात सय ५० राष्ट्रिय परिषद् सदस्यहरुको सहभागिता छ । रासस"
बागमती प्रदेशसभा : पुस १७ गते प्रदेशसभाको बैठक बोलाउन आह्वान,"हेटौंडा : बागमती प्रदेश सभाको यही पुस १७ गते प्रदेशसभाको हिउँदे अधिवेशन बैठक आह्वान गरिने भएको छ। बागमती प्रदेश प्रदेशसभा सचिवालयद्वारा आज आयोजना गरिएको सर्वदलीय बैठकले बागमती प्रदेश मन्त्रिपरिषद् कार्यालयलाई आग्रह गर्ने उक्त निर्णय गरेको हो। बैठकले प्रदेश प्रमुख यादवचन्द्र शर्माद्वारा प्रदेशसभाका ज्येष्ठ सदस्य रामप्रसाद ढुङ्गानालाई यही पुस १३ गते दिनको २ बजे शपथ गराउने गरी कार्यसूची राखेको बागमती प्रदेशका आन्तरिक मामिला तथा कानूनमन्त्री कृष्णप्रसाद खनालले बताए। साथै यही पुस १४ गते दिनको २ बजे प्रदेशसभाका ज्येष्ठ सदस्य ढुङ्गानाले बागमती प्रदेशसभाका एक सय नौ जना सदस्यलाई प्रदेशसभाको सभाकक्षमा शपथ गराउने छन्। सर्वदलीय बैठकमा नेपाली कांग्रेस, नेकपा (एमाले), नेकपा (माओवादी केन्द्र), नेकपा (एकीकृत समाजावादी), राष्ट्रिय प्रजातन्त्र पार्टी (राप्रपा), नेपाल मजदुर किसान पार्टी (नेमकिपा) र हाम्रो नेपाली पार्टीबाट प्रतिनिधित्व गर्ने प्रदेशसभाका सदस्यको सहभागिता रहेको प्रदेशसभा सचिवालयका प्रमुख सचिव कृष्णहरि खड्काले बताए।"
सामाजिक सञ्जालबाट महिलालाई दुर्व्यवहार गर्ने कुर्मी पक्राउ,काठमाडौं: सामाजिक सञ्जालबाट महिलालाई दुर्व्यवहार गर्ने एक व्यक्ति पक्राउ परेका छन्। रुपन्देहीको सिद्धार्थनगरपालिका११का विश्वनाथ कुर्मीलाई पक्राउ गरिएको प्रहरीले जनाएको छ। उनी रोजगारीका क्रममा दुबई गएको र त्यहाँ सामाजिक सञ्जालबाट महिलासँग अश्लिल संवाद गरी त्यसको रेकर्ड गरी महिलाका साथीलाई पठाउने गरेका थिए। उनले लामो समयदेखि यस्तो काम गरिरहेको र पीडित महिलाको उजुरीका आधारमा दुबईबाट नेपाल फर्कनेक्रममा त्रिभुवन विमानस्थलबाट पक्राउ गरिएको नेपाल प्रहरीको साइबर व्यूरोले जनाएको छ। पक्राउ परेका कुर्मीलाई विद्युतीय कारोबार ऐन २०६३ अनुसार कारबाही हुने प्रहरीले जनाएको छ।
सत्ता समीकरणबारे प्रधानमन्त्री देउवा र लोसपा अध्यक्ष ठाकुरबीच भेटवार्ता,काठमाडौं : प्रधानमन्त्री शेरबहादुर देउवा र लोकतान्त्रिक समाजवादी पार्टी (लोसपा)का अध्यक्ष महन्थ ठाकुरबीच भेटवार्ता भएको छ। बालुवाटारमा शुक्रबार उनीहरूबीच सत्ता समीकरणबारे छलफल भएको हो। राष्ट्रपतिबाट सरकार गठनका लागि आह्वान भएको समय दुई दिन बाँकी हुँदा प्रधानमन्त्री देउवाले भेटवार्तालाई तीव्रता दिएका छन्। उनले आफ्नै नेतृत्वको सरकार गठनका लागि दलका नेताहरूसँग सम्बाद गरिरहेका छन्। संसदमा चार सिट रहेको लोसपाका अध्यक्ष ठाकुरलाई प्रधानमन्त्री देउवाले सरकारमा सहभागी हुन प्रस्ताव गरेको लोसपाका एक नेताले जानकारी दिए। निर्वाचनमा समेत चुनावी तालमेलका गरेको लोसपा सरकारमा आउन इच्छुक भएपछि देउवाले ठाकुरलाई बोलाएर सरकारमा आउन प्रास्ताव गरेका हुन्। यसअघि देउवाले आफू निकट नेताहरूसँग छलफल गरेका थिए। नेकपा माओवादी केन्द्रका अध्यक्ष पुष्पकमल दाहाल प्रचण्डले प्रधानमन्त्री नपाए गठबन्धन छाड्ने धम्की दिएपछि देउवाले आफू निकट नेताहरूसँग सम्बाद गरेका हुन्। कांग्रेस नेताहरूले देउवालाई कांग्रेसकै नेतृत्वमा सरकार बनाउन दबाब दिएका थिए।
१२ करोडको कोकिनसहित दुई विदेशी महिला पक्राउ,"काठमाडौं : अवैध लागूऔषध कोकिनसहित दुई विदेशी महिला पक्राउ परेका छन्। ब्राजिलको रियो दि जेनिरियोबाट दुबई हुँदै फ्लाई दुबईको उडान नम्बर एफजेड ०५८७ बाट नेपाल आएकी युक्रेनकी ३२ वर्षीया डारिया एन्टोनेन्को र लागूऔषध लिन ब्यांककबाट मलेसिया हुँदै काठमाडौं आएकी थाइल्याण्डकी २५ वर्षीया एरिया फोनक पक्राउ परेका हुन्। लागूऔषध कारोबारको अन्तर्राष्ट्रिय तस्करीको नियन्त्रण तथा अनुसन्धानका लागि क्रिमिनल प्रोफाइलिङ गर्ने क्रममा हवाईमार्ग हुँदै त्रिभुवन अन्तर्राष्ट्रिय विमानस्थल भएर नेपाल भित्रिने शंकास्पद विदेशी नागरिकहरूको विशेष निगरानी गरिरहेको अवस्थामा दुई जना पक्राउ परेका हुन्। उनीहरूको साथबाट साढे पाँच केजी अवैध लागूऔषध कोकिन फेला परेको छ। बरामद गरिएको कोकिनो मूल्य १२ करोड ९ लाख ६० हजार रुपैयाँ रहेको छ। उनीहरूलाई काठमाडौं२६ ठमेल स्थित एक होटलमा निजलाई फेला पारी निजले साथमा ल्याएको दुईवटा सुटकेसभित्र फल्स बटम बनाई लुकाई राखेको लागूऔषध कोकिन साढे ५ केजी तथा अमेरिकी डलर ३००, थाई भाट ४८०, नेपाली रुपैयाँ ५ हजार र निजको नामको युक्रेनी पासपोर्ट समेत बरामद गरिएको छ।"
सिन्धुली महोत्सव सुरु,"सिन्धुली: छैठौं सिन्धुली महोत्सव सुरु भएको छ। कृषि, उद्योग, पर्यटन र व्यसायमा लगानी अभिवृद्धि गरौं, समृद्धि र समुन्नत सिन्धुली निर्माणका लागि अघि बढौं भन्ने मुल नाराकासाथ सिन्धुली उद्योग वाणिंज्य संघ र कमलामाई नगरपालिकाको संयुक्त आयोजनामा महोत्सव सुरु भएको हो। सिन्धुलीमाढीमा आयोजित कार्यक्रममा उद्योग वाणिज्य तथा आपूर्ती मन्त्री दिलेन्द्रप्रसाद बडुले महोत्सवको उद्घाटन गरेका हुन्। महोत्सवको उद्घाटन गर्दै मन्त्री बडुले पछिल्लो समय रुस र युक्रेनबीचको द्वन्द्व, कोभिड महामारी जस्ता विपद्का कारण नेपालको राष्ट्रिय अर्थतन्त्रमा समस्या उत्पन्न हुँदा त्यसको ठूलो असर उद्योग र वाणिज्य क्षेत्रमा देखा परेको बताए। यस्ता महोत्सवले निजी क्षेत्रका उत्पादन, राष्ट्रिय तथा अन्तर्राष्ट्रिय स्तरमा बजारीकरण गर्न सहयोग पुग्ने विश्वास मन्त्री बडुको छ। सरकारले निजी क्षेत्रसँग मिलेर काम गर्न सँधै अग्रसर रहेको बताए। कार्यक्रममा संघीय सांसद राजन दाहालले सिन्धुली महोत्सवले जिल्लाको कला, प्रतिभा र उत्पादन भएका वस्तुको प्रदर्शन तथा बजारीकरणमा टेवा पुर्याउने बताए। आगामी १० दिनसम्म चल्ने महोत्सवमा ३५० वटा स्टल राखिएको छ। महोत्सवमा सिन्धुलीको जुनार, कृषि जन्य उत्पादनको प्रदर्शनी, स्थानीय कला तथा संस्कृतिको प्रदर्शनी हुनेछ।"
रेशमका पिता लालवीर चौधरी नागरिक उन्मुक्तिमा प्रवेश,"काठमाडौं : बर्दिया क्षेत्र नं २ बाट प्रतिनिधिसभा सदस्यमा निर्वाचित लालवीर चौधरी नागरिक उन्मुक्ति पार्टीमा प्रवेश गरेका छन्। सो पार्टीका संरक्षक रेशम चौधरीका बुबासमेत रहेका चौधरी औपचारिकरूपमै पार्टी प्रवेश गरेका हुन्। मंसिर ४ गतेको निर्वाचनमा उनले स्वतन्त्रबाट उम्मेदवारी दिएका थिए। रेशम चौधरीको उम्मेदवारी खारेज हुने सम्भावना भएपछि पार्टीले 'ब्याकअप' उम्मेदवारको रूपमा लालवीर चौधरीलाई उम्मेदवार बनाएको थियो। उनले माओवादीका सुरेश पन्थलाई १३६ मतात्नरले पराजित गरेका थिए। चौधरीले २६ हजार ५२० मत पाउँदा पन्थले २६ हजार ३८४ मत ल्याएका थिए। यससँगै नागरिक उन्मुक्ति पार्टीको संसदमा चार सिट हुने भएको छ। नागरि उन्मुक्तिले कैलालीको क्षेत्र नं १,२ र ३ मा विजयी भएको थियो।"
फ्रान्समा डायनासोरको साढे ६ फिट लामो जांघको हड्डी भेटियो,"एजेन्सी : दक्षिणपश्चिमी फ्रान्समा वैज्ञानिकहरुले उत्खनन्का क्रममा डायनासोरको जांघको हड्डी फेला पारेका छन्। बीबीसीका अनुसार यी वैज्ञानिहरुले करिब १० वर्षदेखि जीवावशेसको खोजी गरिरहेका थिए। दुई मिटर (साढे ६ फिट) लामो जांघको हड्डी आन्जेक इलाकामा भेटिएको हो। यो सोरोपोडो डायनासोरको हड्डी भएको अनुमान गरिएको छ। यो शाकाहारी डायनासोरको गर्द्धन लामो र पुच्छर समेत थियो। जुरासिक कालमा अन्तिम वर्षहरुमा यो डायनासोर सामान्य अवस्थामा पाइन्थ्यो। यसलाई अहिलेसम्मकै ठूलो जनावरका रुपमा लिइन्छ। जीवावशेषको खोजि गरिरेका वैज्ञानिकहरु यति ठूलो हड्डी फेला परेपछि अचम्मित भएका छन्। नेसनल हिस्ट्री म्युजयम अफ पेरिसका रोना ऐनले पारिजियांग अखबारसँग भनेका छन्'हामी यसमा मांशपेशी जोडिएको र घाउ देख्न सक्छौं। ठूलो हड्डीमा यस्तो अवस्था कमै मात्रामा देखिन्छ। त्यो आफै मक्किएर नष्ट हुन्छ।' उनका अनुसार १४०० लाख वर्षअघि यस्ता डायनासोर पाइन्थे। यसको तौल ४० देखि ५० टनसम्म हुन्छ। एक स्थानीय अखबार ला सेरेन्ट लिबरको अनुसार उक्त ठाउँमा सन् २०१० मा सोरोपोडकै एउटा २२ मिटरको जांघको हड्डी भेटिएको थियो। त्यसको तौल ५०० केजी थियो। यो हप्ता भेटिएको हड्डीको तौल पनि यस्तै हाराहारीमा हुनसक्ने अनुमान गरिएको छ। तर, हाल यसको काम पूरा हुन एक हप्ता लाग्न सक्छ। यसका लागि एउटा क्रेनको आवश्यकता पर्नेछ। यो हड्डी खोनियेक सहरनजिक सेरोन्ट इलाकको एक अंगुर बगैचामा फेला परेको हो। सन् २०१० यता ४० प्रजातिका ७५ हजार बढि जीवावशेष फेला परेका छन्। यसका साथै २०१४ सालमा अर्जेन्टिनामा यस्ता डायनासोरको हड्डी भेटिएका थिए जसलाई वैज्ञानिकहरुलाई विश्वकै सबैभन्दा ठूलो डायनासोरको अवशेष मानेका थिए। त्यो विशाल प्राणीको तौल ७७ टन थियो भने उचाई २० मिटर जति थियो।"
माओवादी अध्यक्ष प्रचण्ड बालुवाटारमा,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' बालुवाटार पुगेका छन्। सरकार गठनका विषयमा छलफल गर्न उनी बालुवाटार पुगेका हुन्। प्रधानमन्त्री पदका लागि निर्णायक वार्ता गर्न उनी बालुवाटार पुगेका हुन्। प्रधानमन्त्री पद नपाए गठबन्धन छाड्ने धम्की दिएका प्रचण्डले प्रधानमन्त्री देउवासँग निर्णायक वार्ता गर्ने माओवादीका एक नेताले बताए। शुक्रबार बिहानमात्रै प्रचण्डले कांग्रेस नेता प्रकाशमान सिंहलाई प्रधानमन्त्री पद नपाए गठबन्धन छोड्ने धम्की दिएका थिए। त्यसलगत्तै प्रचण्डले चिनियाँ दूतावासका कार्यबाहक राजदूतसँग भेटवार्ता गरेका थिए। एमाले अध्यक्ष केपी शर्मा ओलीसँग हिमचिम बढाएका प्रचण्डको चिनियाँ पक्षसँगको भेटलाई अर्थपूर्ण रूपमा हेरिएको छ। प्रचण्डले आजै प्रभु साहलगायत नेताहरूसँग पनि सत्ता समीकरणबारे छलफल गरेका छन्।
चार्ल्स शोभराज निष्कासित,"काठमाडौं : गृहमन्त्रालयले हत्या आरोपमा करिब दुई दशकदेखि केन्द्रीय कारागारमा रहेका फ्रान्सेली नागरिक चार्ल्स शोभराजलाई निष्कासन गरेको छ। गृहमन्त्रालयले उनलाई १० वर्ष नेपाल प्रवेशमा प्रतिबन्ध लगाइ निष्कासन गरेको हो। अध्यागमन विभागले उनलाई कडा सुरक्षाका बीच त्रिभुवन अन्तर्राष्ट्रीय विमानस्थल पठाएको हो। नेपालस्थित फ्रेन्च दूताबासले ट्राभल डकुमेन्ट बनाइदिएपछि गृहले उनलाई निष्कासन गरेको हो। उनी कतार एयरको जहाजबाट फ्रान्स जानेछन्। बुधबार सर्वोच्च अदालतले शोभराजलाई जेलमुक्त गर्न निर्देशन दिएको थियो। सर्वोच्चका न्यायाधीशद्वय सपना प्रधान मल्ल र तिलप्रसाद श्रेष्ठको संयुक्त इजलासले शोभराजलाई कैदमुक्त गरी १५ दिनभित्र आफ्नो देश फर्काउन आदेश दिएको हो। उनलाई अहिले कागजी प्रक्रियाका लागि अध्यागमन विभागमा राखिएको छ। कागजी प्रक्रिया पूरा भएपछि अध्यागन विभागले उनलाई त्रिभुवन अन्तर्राष्टिय विमानस्थलबाट निस्कासन गर्नेछ। दुईजनाको हत्या आरोपमा अदालतबाट दोषी ठहर भइ १९ वर्षदेखि नेपाली जेलमा रहेका शोभराजलाई सर्वोच्चले ज्येष्ठ नागरिकले पाउने कैद छुट दिएको हो। शोभराजलाई सन् २००३ मा कर्तव्य ज्यानको मुद्दामा पक्राउ गरी जिल्ला अदालत भक्तपुरले सर्वस्वसहित जन्मकैदको सजाय सुनाएको थियो। २०३२ सालमा नेपाल आएका बेला दुई विदेशी नागरिकको हत्या भएको अभियोगमा उनलाई सर्वश्वसहित जन्म कैदको सजाय भएको थियो। कारागार नियमावली अनुसार ज्येष्ठ नागरिकले पाउने छुट सुविधामा अन्याय भएको दाबीसहित शोभराजले २०७५ मंसिर २५ गते बन्दीप्रत्यक्षीकरण रिट दिएका थिए। उनले आफूले ७० वर्ष नाघेकाले बाँकी सजाय छुट पाउनुपर्ने माग गरेका थिए। विकिनी किलर चार्ल्स शोभराजको शल्यक्रिया गरेर मुटुको भल्भ फेरिने चार्ल्स शोभराजको बन्दी प्रत्यक्षीकरण मुद्दामा कारण देखाउ आदेश चार्ल्स शोभराजलाई रिहा गर्न सर्वोच्च अदालतको आदेश अध्यागमनको प्रक्रिया पूरा भएपछि मात्रै चार्ल्स शोभराजलाई रिहाइ गरिने चार्ल्स शोभराज अध्यागमनमा चार्ल्स शोभराजलाई नेपाल प्रवेशमा प्रतिबन्ध,आजै फ्रान्स पठाइने"
प्रचण्डलाई प्रधानमन्त्री नछाड्न देउवालाई कांग्रेस नेताहरूको दबाब,"काठमाडौं : प्रधानमन्त्री शेरबहादुर देउवाले सत्ता समीकरणबारे आफू पक्षीय नेताहरूसँग छलफल गरेका छन्। नेकपा माओवादी अध्यक्ष पुष्पकमल दाहाल 'प्रचण्ड'ले प्रधानमन्त्री पदमा दाबी नछाडेपछि पार्टी सभापतिसमेत रहेका देउवाले शुक्रबार आफू निकट नेताहरूसँग निचोडमा पुग्न छलफल गरेका हुन्। राष्ट्रपति विद्यादेवी भण्डारीले सरकार गठनका लागि दिएको समय दुई दिन बाँकी भएपछि देउवाले उपसभापति पूर्णबहादुर खड्का, नेता प्रकाशमान सिंह, क्याबिनेटका मन्त्रीहरू बालकृष्ण खाण, ज्ञानेन्द्रबहादुर कार्की, उमाकान्त चौधरी र महिला नेतृ डीला संग्रौलासँग भेट गरेका हुन्। राष्ट्रपति भण्डारीले पुस १० गते ५ बजेसम्मका लागि सरकारको नेतृत्वमा दाबी गर्न समय दिएकी छन्। देउवाले भावी रणनीति तय गर्न आफू पक्षीय नेताहरूसँग सम्बादमा जुटेका छन्। सहभागी नेताहरूले कुनै पनि हालतमा प्रधानमन्त्री पद नछाड्न देउलाई सुझाव दिएका छन्। 'संसदको ठूलो दलको हैसियतले पनि कांग्रेसको नेतृत्वमा सरकार गठन हुनुपर्छ भनेर सभापतिज्युलाई सुझाव दिएका छौं। उहाँ आफ्नो अडानबाट पछि हट्नु हुन्न,' सहभागी एक नेताले भने। शुक्रबार बिहान खुमलटार पुगेका नेता सिंहलाई प्रचण्डले जसरी पन प्रधानमन्त्री पद चाहिने र नपाए गठबन्धनबाट निस्किने धम्की दिएका थिए। त्यसलगत्तै सिंह प्रचण्डको सन्देश लिएर बालुवाटार पुगेका थिए। प्रचण्ड र प्रकाशमानबीच भेट, प्रधानमन्त्री नपाए गठबन्धन छाड्ने प्रचण्डको धम्की प्रचण्ड र चिनियाँ कार्यवहाक राजदूतबीच भेट, सत्तासमीकरणबारे चिनियाँ चासो"
फुटबलर अन्जन र भारोत्तोलनका कमल सम्मानित,"काठमाडौ : नेपाली राष्ट्रिय फुटबलर अन्जन विष्ट र भारोत्तोलन खेलाडी कमल अधिकारी सम्मानित भएका छन्। छत्रबहादुर थापा स्मृति स्ट्रस्ट र कमललाई शिव विष्णु स्मृति ट्रस्टले शुक्रबार सम्मान गरेको हो। दुवै खेलाडीलाई सम्मान कार्यक्रमका प्रमुख अतिथी नेपाली सेनाका प्रधानसेनापति प्रभुराम शर्माले सम्मान गरे। सम्मानित दुवै खेलाडीले नगद जनही ५० हजार प्राप्त गरेका छन्। तत्कालीन शाही नेपाली सेनाका महासेनानी स्व छत्रबहादुर थापाको स्मृतिमा चौथो पटक सम्मान कार्यक्रम आयोजना भएको ट्रस्टले जनाएको छ। यसअघि नेपाली राष्ट्रिय टोलीका सदस्य नवयुग श्रेष्ठ छत्रबहादुर स्मृतिबाट सम्मानित भएका थिए। नेपाली राष्ट्रिय टिमका नियमित सदस्य अन्जनले हालसम्म ११ गोल गरिसकेका छन्। एन्फा एकेडेमीका अन्जनले बंगलादेशसँग असोजमा भएको मैत्रीपूर्ण खेलमा ह्याट्रिक गरेका थिए। १३औं दक्षिण एसियाली खेलकुद (साग), बंगबन्धु कप र एएफसी सोलिडारिटी कप नेपालले जित्दा अन्जन महत्त्वपूर्ण सदस्य थिए। यसैगरी कमलले सन् २००६ कोलम्बोमा आयोजना भएको दशौं सागमा नेपाललाई स्वर्ण पदक जितेका थिए। त्रिभुवन आर्मी क्लबमा आबद्ध कमल ५७ साल यता भारोत्तोलनका नियमित खेलाडी हुन्।"
सावधान! लगातार हिटर ताप्नाले गुम्न सक्छ आँखाको ज्योति,"काठमाडौं देशभर चिसो बढ्दै गएको छ। चिसोबाट बच्न हामीले नयाँ नयाँ उपाय अबलम्बन गरिरहेका छौं। सुविधा सम्पन्न घरमा एसी जडान गरिएको छ। बिजुलीको पर्याप्तता भएका ठाउँमा हिटरको प्रयोग हुन थालेको छ। चिसोबाट बच्न प्रयोग हुने हिटर स्वास्थ्यका हिसाबले भने केही जोखिमयुक्त रहेको चिकित्सकहरूले बताएका छन्। हिटरको प्रयोगले कोठामा अक्सिजनको मात्रा कमी हुन्छ। हिटरको तातोसँगै कार्बन मोनोअक्साइड ग्यासको मात्रा कोठामा बढ्छ। जसले मानिसलाई बहोस बनाउन सक्छ। एकाध अवस्थामा ज्यानै जाने जोखिम पनि हुने गरेको छ। कोठामा राखिने हिटर र ग्यास गिजरले यस्ता समस्या निम्त्याउने गरेको पाइन्छ। यी ६ प्रकारका मानिस हिटरसँग टाढा हुनुपर्छ श्वासप्रश्वास सम्बन्धि समस्या भएका बिरामी ब्रोंकाइटिसका बिरामी माइग्रेन्टका बिरामी छालाको एलर्जी भएका वा छालाका रोग भएका बिरामी ससाना बालबालिका पाको उमेरका वृद्धवृद्धा अन्य सामान्य मानिसलाई पनि नियमित हिटर ताप्नाले स्वास्थ्य समस्या देखिने चिकित्सकहरू बताउँछन्। जाडो मौसममा तापिने हिटर स्वास्थ्यका लागि उपयोगी नभए यसको विकल्प पनि सोच्नुपर्छ। विकल्पका रुपमा केही प्राकृतिक विधि प्रयोग गरेर पनि कोठालाई न्यायो राख्न सकिन्छ। लगातार हिटर ताप्दा ठूला मानिसलाई छालाको समस्या देखिन्छ भने साना बालबालिकालाई अझै बढी जोखिम हुन्छ। बालबालिकाको नाकबाट रगत बग्ने जोखिम पनि बढ्ने गर्दछ। श्वासप्रश्वासका बिरामीलाई अक्सिजनको मात्रा कमी भएर ज्यानै जानेसम्मको जोखिम हुन्छ। हिटरबाट निस्कने तातो हावाले छाला सुख्खा हुँदा छालामा विभिन्न समस्या देखा पर्छन्। टाउको भारी हुने, दुख्ने, निन्द्रा नलाग्ने लगायतका समस्या पनि देखा पर्छन्। लगातार हिटर ताप्नाले आँखाको ज्योति गुम्ने खतरा पनि उत्तिकै हुन्छ। हाम्रो आँखालाई स्वस्थ राख्न आँखामा चिसोपनाको जरुरी हुन्छ। तर हिटरको तातोले आँखा सुख्खा भए पछि यसले क्षति गर्छ। लामो समय हिटर तापिरहँदा ज्योति नै गुम्ने खतरा पनि बढ्ने भएकाले सतर्कता अपनाउन चिकित्सकले सुझाव दिएका छन्। लामो समय हिटर बालिरहँदा त्यसको तापले कोठामा आगो उठ्ने सम्भावना पनि उत्तिकै रहन्छ। त्यसैले हामी सबैले सावधानी अपनाउन जरुरी छ। जाडो मौसममा कोठालाई कसरी न्यायो राख्ने?  झ्याल तथा ढोकामा बाक्लो गाडा कलरको पर्दा लगाउनुहोस्।  झ्याल ढोकाका साना साना प्वाललाई कपडाले टाल्नुहोस्। ताकि चिसो भित्र नआओस्।  उनीका कुसन प्रयोग गर्नुहोस्।  भूइँलाई तातो राख्न बाक्लो कार्पेट प्रयोग गर्नुहोस्। फर्म ओछ्याउँदा पनि हुन्छ।  कोठामा विभिन्न 'क्यान्डल' बालेर पनि न्यायो बनाउन सकिन्छ।  घाम लागेको समयमा झ्याल ढोका खोलेर न्यायो बनाउन सकिन्छ।"
काठमाडौंतराई द्रूतमार्ग चाँडो बनाइसक्न अनुगमन समिति बन्यो,"काठमाडौं: नेपाली सेनाले राष्ट्रिय गौरवका आयोजनामध्ये सर्वाधिक प्राथमिकता र चर्चामा रहेको काठमाडौंतराई मधेस द्रूतमार्गको काम चाँडो सक्न समन्वय तथा अनुगमनसम्बन्धी समिति गठन गरेको छ। आजको सुरुआत, भोलिको आधार: काठमाडौंतराई मधेस द्रूतमार्ग भन्ने नाराकासाथ नेपाली सेनाको व्यवस्थापनमा यो आयोजना अघि बढिरहेको छ। नेपाली सेनाका हालका प्रवक्ता नारायण सिलवालको अध्यक्षतामा गठन भएको उक्त समयन्त्रलाई आयोजना अघि बढाउने सिलसिलामा देखिएका यावत समस्या र चुनौती समन्वय गरी सुल्झाउने कार्य जिम्मेवारी छ। अध्यक्ष सिलवालले भने, 'आयोजनाको अहिलेको निर्माणको गतिलाई बढाउँदै सङ्गठनको कार्यदेशअनुसार सम्पन्न गर्न अनुगमन र समन्वयनको कार्य समितिलाई प्राप्त छ। सो पूरा गर्नु हाम्रो मुख्य कार्य जिम्मेवारी हुनेछ।' रणनीतिक मात्र नभई बहुआयामिक महत्वको उक्त आयोजना अघि बढाउन गठन भएको समितिमा प्राड विवाकका महासेनानी रक्षा केसी, लेखा विभागका प्रमुख सेनानी सौरवमानसिंह बस्नेत, इन्फेन्टीका महासेनानी कमल बाँनिया र इन्जिनियरिङतर्फका प्राविधिक महासेनानी धर्मेन्द्र झा रहेका छन्। समितिले आफ्नो कार्य प्रारम्भ गरिसकेको छ। खासगरी पूर्वी र मध्य तराईमधेसबाट कम समय र छोटो दूरीमा देशको राजधानीसँग जोड्ने समृद्धिको आकाङ्क्षा तथा उद्देश्य बोकेको आयोजनाप्रति नेपाली जनताको ठूलो आशा र भरोसा लुकेको छ। आर्थिक वर्ष २०७४७५ मा सुरु भएको उक्त द्रूतमार्ग आयोजना २०८१ सालको पुससम्ममा सम्पन्न गर्ने लक्ष्य राखिएको छ। ललितपुरको खोकनाबाट सुरु भई काठमाडौं, मकवानपुर हुँदै बाराको निजगढमा पुगेर पूर्वपश्चिम राजमार्गमा जोडिने उक्त द्रुतमार्गको लम्बाइ ७२ दशमलव पाँच किलोमिटर छ। महादेवडाँडा, धेद्रे र लेनडाँडामा करिब छ दशमलव ४१ किमी दोहोरो सुरुङसहितको द्रुतमार्गमा साना र ठूला गरी ८७ पुल रहने छन्। ती पुलको लम्बाइ १० दशमलव ५९ किमी हुनेछ। पुल र सुरुङबाहेक सडकखण्ड ५५ दशमलव पाँच किमी रहनेछ। द्रुतमार्ग सडक ललितपुरमा सात दशमलव नौ किमी, काठमाडौंमा चार, मकवानपुरमा ५३ र बारामा सात दशमलव छ किमी पर्छ। आयोजनाको कूल लागत एक खर्ब ७५ अर्ब १९ करोड ३६ लाख रुपैयाँ अनुमान गरिएको छ। आयोजनाको हालसम्मको वित्तीय र भौतिक प्रगति करिब २० प्रतिशत छ। आयोजनाका लागि गत आवसम्म रु ३७ अर्ब ९६ करोड खर्च भइसकेको छ। पछिल्लो समय आयोजना निर्माण कार्यको नेतृत्व सहायकरथी कमलविक्रम शाहले सम्हालेका छन्। देशको राजधानीलाई पूर्वी भूभाग र तराईसँग जोड्ने वैकल्पिक राजमार्ग बनाउने सोचअनुरुप निर्माणाधीन काठमाडौंतराईमधेस द्रूतमार्ग आयोजनाका लागि २०४९ सालमा डेनिस सहयोग नियोगबाट सम्भाव्यता अध्ययन गरिएको थयो। त्रिभुवन अन्तर्राष्ट्रिय विमानस्थलले बढी रहेको हवाई उडान र अवतरणको चाप थेग्न नसक्ने निक्र्योलका साथ राजधानीबाट छोटो दूरीमा रहने गरी अर्को वैकल्पिक अन्तर्राष्ट्रिय विमानस्थल निजगढमा बनाउने तथा कम समयमा त्यहाँ आवतजावत गर्न सडक निर्माण गर्ने सोचसँग सम्बन्धित यो पूर्वाधार हो। सरकारले आर्थिक वर्ष २०६६६७ को बजेटमा द्रूतमार्गको पहुँचमार्ग खोल्ने निर्णयअनुसार तीन वर्ष लगाएर सेनाले त्यो काम २०७० सलमा पूरा गरेको थियो। त्यससँगै आयोजना निर्माणको जिम्मेवारी कसलाई दिने भन्ने विषयमा राजनीतिक दलबीच लामो समयसम्म रस्साकस्सीपछि मुलुकको प्रमुख सुरक्षा अङ्गका रुपमा रहेको सेनाको व्यवस्थापनमा अघि बढाउने विषयमा सर्वसम्मति भएको थियो। यसअघि सेनाले नै २०६७ सालदेखि रु ९४ करोडको लागतमा तीन वर्ष लगाएर आयोजनाको द्रुतमार्गको पहुँच मार्ग खोलेको हो। एसियन हाईवे स्ट्याण्डर्डको आयोजनालाई अर्जुनदृष्टि र द्रूतआधारमा अघि बढाइरहेको सेनाका प्रवक्ता सिलवालले बताउनुभयो। नेपालको सडक यातायातको क्षेत्रमा अत्याधुनिक र रुपान्तरणकारी आयोजनाका रुपमा द्रूतमार्ग स्थापित हुनेछ। काठमाडौंलाई तराई मधेस हुँदै छिमेकी मुलुक भारतसँग जोड्ने छोटो, फराकिलो र सुविधा सम्पन्न द्रुतमार्ग निर्माणपछि काठमाडौंबाट निजगढसम्मको यात्राअवधि पाँच घण्टाबाट घटेर एक घण्टामा सीमित रहने मात्र नभई इन्धन र समयसमेत बचत हुनेछ।"
इस्लामाबादमा आत्मघाती विष्फोटमा एक प्रहरीसहित तीनजनाको मृत्यु,एजेन्सी : पाकिस्तानको राजधानी इस्लामाबादमा पुलिस चौकीमा आत्मघाती विष्फोट हुँदा एक प्रहरीसहित तीनजनाको मृत्यु भएको छ। सो घटनामा परी ६ जना घाइते भएका छन्। इस्लामाबाद पुलिसका डीआईजी सोहेल जफर चटटाका अनुसार इगल स्क्वाडले चेक प्वाइन्टमा शंकास्पद ट्याक्सीलाई चेकजाँच गर्नेक्रममा आइ१४ सेक्टरमा घटना भएको हो। उनका अनुसार चेकजाँच भइरहेका बेला ट्याक्सीमा सवारी एक व्यक्तिले विष्फोट गराएका हुन्। विष्फोटमा एक महिला र विष्फोट गराउने व्यक्तिको मृत्यु भएको छ। चेकजाँचमा खटिएका एक प्रहरीको पनि मृत्यु भएको बताइएको छ। विष्फोट गराउने व्यक्तिको भने पहिचान खुलेको छैन। पाकिस्तानका प्रधानमन्त्री शहबाज सरीफले घटनाको निन्दा गर्दै आधिकारिकहरुलाई घटनाको रिपोर्ट गर्न आग्रह गरेका छन्। विष्फोट लगत्तै कारमा आगलागी भएको थियो।
राष्ट्रिय प्रसारण लाइनमा दोर्दी कोरिडोरबाट ७२ मेगावाट बिजुली,"लमजुङ : जलविद्युत् आयोजनाको हब बन्दै गएको लमजुङस्थित दोर्दी कोरिडोरबाट ७२ दशमलव ८४ मेगावाट बिजुली राष्ट्रिय प्रसारण लाइनमा जोडिएको छ। एक सय ३२ केभी डबल सर्किट प्रसारण लाइन सञ्चालनमा आएसँगै यहाँ निर्माण सम्पन्न भएका चार आयोजनाबाट यतिबाट बिजुली राष्ट्रिय प्रसारण लाइनमा जोडिएको हो। दोर्दी करिडोर क्षेत्रका आयोजनाको बिजुली प्रसारण पूर्वाधार अभावमा ती आयोजनाको विद्युत् खेर जाने अवस्थामा रहेपनि गत भदौबाट प्रसारण लाइन सञ्चालनमा आएसँगै राष्ट्रिय लाइनमा धमाधम बिजुली जोडिन थालेको दोर्दी करिडोर प्रसारण लाइन आयोजनाका प्रमुख रमेश पौडेलले बताए। उनका अनुसार दोर्दी खोलामा निर्माण सम्पन्न तीन आयोजना र चेपोखोलामा निर्माण सम्पन्न एक जलविद्युत् आयोजनाको बिजुली राष्ट्रिय प्रसारण लाइनमा जोडिएको छ। हिमालयन पावर पार्टनरले निर्माण गरेको २७ मेगावाटको दोर्दीखोला, लिबर्टी इनर्जी लिमिटेडले निर्माण गरेको २५ मेगावाटको माथिल्लो दोर्दी ए र दोर्दीखोला जलविद्युत् कम्पनीले निर्माण गरिरहेको १२१ मेगावाटको दोर्दी१ जलविद्युत आयोजना र चेपोखोलामा निर्माण सम्पन्न ८८३ मेगावाटको चेपेखोला साना जलविद्युत् आयोजनाबाट उत्पादित विद्युत् चालु आर्थिक वर्षमा राष्ट्रिय प्रसारण लाइनमा जोड्न सफल भएका छन्। तीमध्ये सबैभन्दा ठूलो २७ मेगावाट क्षमताको बिजुली बेँसीसहर नगरपालिका ११ रामचोकबेँसीमा पावर हाउस रहेको यस आयोजनाले गत भदौ १५ गतेदेखि राष्ट्रिय प्रसारण लाइनमा जोडिएर व्यावसायिक रूपमा बिजुली उत्पादन गर्दै आएको छ। विसं २०७२ फागुनबाट निर्माण सुरु गरेको यस आयोजनाको निर्माण सम्पन्न भएपछि केही महिनाअघि प्रसारण लाइनमा जोडिएको थियो। आयोजनामा गैरआवसीय नेपाली सङ्घ (एनआरएनए) को ३५ दशमलव सात प्रतिशत, आइएमई ग्रुपको ३४ दशमलव तीन प्रतिशत र ३० प्रतिशत सर्वसाधारणको लगानी रहेको आयोजना प्रमुख मुन्ना शाक्यले बताए। नेपाल विद्युत् प्राधिकरण र कम्पनीबीच विसं २०६९ असार १ गते पिपिए सम्झौता भएको थियो। आयोजना निर्माणमा चार अर्ब ८३ करोड लगानी भएको छ। त्यस्तै, दोर्दी गाउँपालिका६ ढोडेनीमा लिवर्टी इनर्जी हाइड्रोपावरद्वारा निर्माण गरेको २५ मेगावाट क्षमताको माथिल्लो दोर्दी ए आयोजनाले उत्पादन गरेको विद्युत् दुई साता अघि राष्ट्रिय प्रसारण लाइनमा जडान गरिएको थियो आयोजनाका प्रवर्द्धक राजेन्द्र वस्तीका अनुसार विद्युत् खेर जाने अवस्थाका कारण निर्माणमा पनि ढिलाइ भएको थियो। तर प्रसारण लाइन बनेपछि काम छिटो सकाइएको हो। आयोजनाको निर्माण विसं २०७१ बाट सुरु भएको थियो। विसं २०७४ मा निर्माण सम्पन्न गर्ने सम्झौता भए पनि चालु आवमा मात्रै सम्पन्न भएको थियो। आयोजना निर्माणमा चार अर्ब ६४ करोड ६१ लाख लगानी भएको छ। त्यस्तै, दोर्दी गाउँपालिका६ ढोडेनीमा सम्पन्न १२ दशमलव १ मेगावाट क्षमताको दोर्दी१ जलविद्युत् आयोजनाले पनि विद्युत् उत्पादन सुरु गरेको छ। विसं २०७४ बाट थालनी गर्दै विसं २०७६ चैत महिनामा पूरा हुने लक्ष्य भए पनि समय थप भएको थियो। आयोजनामा सानिमा बैंकको अगुवाइमा पाँच बैंकले ऋण लगानी गरेको यस आयोजनामा दुई अर्ब भन्दाबढी लगानी भएको छ। त्यस्तै, चेपेखोला साना जलविद्युत् आयोजना एक अर्ब ५० करोडमा निर्माण सम्पन्न गरेको छ। यस दोर्दी करिडोरमै पिपुल्स हाइड्रो पावर कम्पनीद्वारा निर्माणाधीन ५४ मेगावाट क्षमताको सुपर दोर्दी ख आयोजनाको निर्माण समेत अन्तिम चरणमा पुगेको छ। यस आयोजनाको काम ९७ प्रतिशत सम्पन्न भएको आयोजनाका निर्देशक अर्जुनप्रसाद गौतमले बताए। केही महिनाभित्रै बिजुली उत्पादन गर्ने तयारी भइरहेको उनको भनाइ छ। विसं २०७१ मा विद्युत् खरिद सम्झौता (पिपिए) गरी आयोजना निर्माण विसं २०७२ असोज महिनाबाट सुरु भएको थियो। विसं २०७५ मा निर्माण सम्पन्न गर्दै आयोजनाबाट बिजुली उत्पादन गर्ने भनिए पनि निर्माण अवधि लम्बिदै आएको छ। सुरुआतमा आठ अर्ब ८० करोड लगानी हुने भनिएको आयोजनामा लागत बढेर दश अर्ब ५० करोडसम्म खर्च हुने अनुमान गरिएको आयोजना प्रमुख गौतमले बताए। आयोजनामा सानिमा बैंकको अगुवाइमा नौ बैंकले ऋण लगानी गरेका छन्। कुल ७० प्रतिशत ऋण लगानी र बाँकी प्रवर्द्धन लगानीमा आयोजना निर्माण हुँदैछ। आयोजनामा प्रभावित स्थानीयवासीले २७ करोड लगानी गरेका छन्।"
पिकअप भ्यानको ठक्करबाट एक बालकको मृत्यु,चितवन : चितवनको राप्ती २ गड्यौलीमा आज पिकअप भ्यानको ठक्करबाट एक बालकको मृत्यु भएको छ। मृत्यु हुनेमा भारत घर भई हाल गड्यौली बस्ने अब्दुल मसिनका ९ वर्षीय छोरा महमद एकलास रहेका छन्। गम्भीर घाइते भएका उनको कलेज अफ मेडिकल साइन्स अस्पताल भरतपुरमा मृत्यु भएको हो। प्रदेश २०३००१ च १७९२ नम्बरको पिकअप भ्यानले पैदलयात्री बालकलाई आज बिहान पौने ७ बजे ठक्कर दिएको हो। सवारी साधनसहित चालक नियन्त्रणमा रहेको इलाका प्रहरी कार्यालय भण्डाराले जनाएको छ।
चार्ल्स शोभराज अध्यागमनमा,काठमाडौं : हत्या आरोपमा करिब दुई दशकदेखि केन्द्रीय कारागारमा कैद भुक्तानी गरिरहेका फ्रान्सेली नागरिक चार्ल्स शोभराज जेलमुक्त भएका छन्। जेलमुक्त भएसँगै शोभराजलाई प्रहरीले अध्यागनमा बुझाएको छ। अध्यागमन विभागले शोभराजको ट्राभल डकुमेन्ट तयारी गरी निस्कासित गर्नेछ। त्यसका लागि अध्यागमनले प्रक्रिया अघि बढाउनेछ। शोभराजले केर्ही दिन तारागाउँस्थित हायात होटलमा बस्ने र विदेशी पाहुना भेट्नका लागि अध्यागमनसँग अनुमति मागेका छन्। तर अध्यागमनले यसबारे छलफल गरिरहेको र गृहमन्त्रालयसँग समन्वय गरिरहेको बताएको छ। सर्वोच्च अदालतले बुधबार चार्ल्स शोभराजलाई कैदमुक्त गरी १५ दिनभित्र आफ्नै देश पठाउन आदेश दिएको थियो। दुईजनाको हत्या आरोपमा अदालतबाट दोषी ठहर भइ १९ वर्षदेखि नेपाली जेलमा रहेका शोभराजलाई सर्वोच्चले ज्येष्ठ नागरिकले पाउने कैद छुट दिएको छ। न्यायाधीशद्वय सपना प्रधान मल्ल र तिलप्रसाद श्रेष्ठको संयुक्त इजलासले शोभराजलाई कैदमुक्त गरी १५ दिनभित्र आफ्नो देश फर्काउन आदेश दिएको हो। शोभराजलाई सन् २००३ मा कर्तव्य ज्यानको मुद्दामा पक्राउ गरी जिल्ला अदालत भक्तपुरले सर्वस्वसहित जन्मकैदको सजाय सुनाएको थियो। २०३२ सालमा नेपाल आएका बेला दुई विदेशी नागरिकको हत्या भएको अभियोगमा उनलाई सर्वश्वसहित जन्म कैदको सजाय भएको थियो। कारागार नियमावली अनुसार ज्येष्ठ नागरिकले पाउने छुट सुविधामा अन्याय भएको दाबीसहित शोभराजले २०७५ मंसिर २५ गते बन्दीप्रत्यक्षीकरण रिट दिएका थिए। उनले आफूले ७० वर्ष नाघेकाले बाँकी सजाय छुट पाउनुपर्ने माग गरेका थिए।
भरतपुर महानगरमा भत्काइँदैछ अतिक्रमित घरटहरा,चितवन: पूर्वपश्चिम राजमार्गअन्तर्गत भरतपुर महानगरभित्र पर्ने नारायणगढगोन्द्रङ सडकखण्डमा अतिक्रमण गरी बनाइएका घरटहरा आजदेखि भत्काउन थालिएको छ। सडक विस्तार गरी छ लेनको बनाउने कार्य भइरहेको उक्त खण्डका अतिक्रमित घर टहरा भत्काउन लागिएको हो। डिभिजन सडक कार्यालय चितवनले नारायणगढको पुल्चोकबाट घर भत्काउन सुरु गरेको छ । यो सडक निर्माणका क्रममा ५८ घर भत्काउनुपर्ने देखिएको सडक डिभिजन कार्यालयका प्रमुख रमेश पौडेलले बताए। कार्यालयले दुई पटकसम्म सूचना जारी गर्दासमेत घरधनीले अटेर गरेपछि भत्काउन लागिएको उनको भनाइ छ। घरका टप भत्काउनुपर्नेको सङ्ख्या एक सयभन्दा माथि छ। ती घरको टपबाहेक १० सेन्टिमिटरदेखि १५ मिटरसम्म भत्काउनुपर्ने पौडेलले जानकारी दिए। सडक ५० मिटर फराकिलो हुने भएकाले त्यसभित्र परेका संरचना भत्काइने उनले बताए। यसअघि ३५ र १५ दिनको समय दिएर सूचना जारी गर्दा अटेर गरेकाले कार्यालय आफैँले भत्काउन लागेको हो ।
"चार्ल्स शोभराजलाई नेपाल प्रवेशमा प्रतिबन्ध,आजै फ्रान्स पठाइने",काठमाडौं : गृहमन्त्रालयले हत्या आरोपमा करिब दुई दशकदेखि केन्द्रीय कारागारमा रहेका फ्रान्सेली नागरिक चार्ल्स शोभराजलाई निष्कासन गरेको छ। गृहमन्त्रालयले उनलाई आज साँझ फ्रान्स पठाउने तयारी गरेको हो। नेपाल प्रवेशमा प्रतिबन्ध लगाइ गृहमन्त्रालयले शोभराजलाई निष्कासन गरेको हो। नेपालस्थित फ्रेन्च दूताबासले ट्राभल डकुमेन्ट बनाइदिएपछि गृहले उनलाई आजै पठाउने निर्णय गरेको हो। बुधबार सर्वोच्च अदालतले शोभराजलाई जेलमुक्त गर्न निर्देशन दिएको थियो। सर्वोच्चका न्यायाधीशद्वय सपना प्रधान मल्ल र तिलप्रसाद श्रेष्ठको संयुक्त इजलासले शोभराजलाई कैदमुक्त गरी १५ दिनभित्र आफ्नो देश फर्काउन आदेश दिएको हो। उनलाई अहिले कागजी प्रक्रियाका लागि अध्यागमन विभागमा राखिएको छ। कागजी प्रक्रिया पूरा भएपछि अध्यागन विभागले उनलाई त्रिभुवन अन्तर्राष्टिय विमानस्थलबाट निस्कासन गर्नेछ। दुईजनाको हत्या आरोपमा अदालतबाट दोषी ठहर भइ १९ वर्षदेखि नेपाली जेलमा रहेका शोभराजलाई सर्वोच्चले ज्येष्ठ नागरिकले पाउने कैद छुट दिएको हो। शोभराजलाई सन् २००३ मा कर्तव्य ज्यानको मुद्दामा पक्राउ गरी जिल्ला अदालत भक्तपुरले सर्वस्वसहित जन्मकैदको सजाय सुनाएको थियो। २०३२ सालमा नेपाल आएका बेला दुई विदेशी नागरिकको हत्या भएको अभियोगमा उनलाई सर्वश्वसहित जन्म कैदको सजाय भएको थियो। कारागार नियमावली अनुसार ज्येष्ठ नागरिकले पाउने छुट सुविधामा अन्याय भएको दाबीसहित शोभराजले २०७५ मंसिर २५ गते बन्दीप्रत्यक्षीकरण रिट दिएका थिए। उनले आफूले ७० वर्ष नाघेकाले बाँकी सजाय छुट पाउनुपर्ने माग गरेका थिए। चार्ल्स शोभराजलाई रिहा गर्न सर्वोच्च अदालतको आदेश
सिन्धुपाल्चोकका एसपी यादव बर्खास्त,"काठमाडौं: भष्टाचार मुद्दामा दोषी देखिएका जिल्ला प्रहरी कार्यालय सिन्धुपाल्चोकमा कार्यरत प्रहरी उपरीक्षक (एसपी) रामेश्वरप्रसाद यादव प्रहरी सेवाबाट बर्खास्त भएका छन्। २०७० सालमा रुपन्देहीमा हुँदा आर्थिक अनियमितता गरेको भन्दै अख्तियार दुरुपयोग अनुसन्धान आयोगले उनीसहित हवल्दार ढकबहादुर गुरुङविरुद्ध मुद्दा चलाएको थियो। नेपाल प्रहरीका प्रवक्ता टेकप्रसाद राईले मुद्दा चलेका दुवैजना निलम्वनमा परेको जानकारी दिए। उनले भने, प्रहरी सेवामा हुँदा सही आचरणमा नबस्ने जोकोहीलाई कानुनी कारवाही गरिनेछ।' उनीहरूविरुद्ध आर्थिक अनियमितता गरेको र लागुऔषध मुद्दाका विषय पैसा लिएर मिलाएको पाइएकाले अख्तियारले विशेष अदालतमा मुद्दा दायर गरेको थियो। विशेष अदालतमा मुद्दा दर्ता भएपछि नै उनीहरू निलम्वनमा परेका थिए। विशेष अदालतले उनीहरूलाई सफाई दिदै फैसला गरेको थियो। विशेषको फैसलाविरुद्ध अख्तियार सर्वोच्च गएको थियो। सर्वोच्चले गत पुस ५ गते फैसला गर्दै उनीहरूलाई दोषी ठहर गरेको थियो। सर्वोच्चका न्यायाधीशद्वय ईश्वरप्रसाद खतिवडा र तिलप्रसाद श्रेष्ठको इजलाशले उनीहरुलाई दोषी ठहर गरेको थियो। सजाय निर्धारण भने भैसकेको छैन। सर्वोच्चको फैसला पछि प्रहरी प्रधान कार्यालयले उनीहरूलाई पुस ७ गतेदेखि जिम्मेवारीबाट हटाएको छ।"
बेनीको एकै गाउँमा फल्यो करोडको सुन्तला,"बेनी : म्याग्दीको बेनी नगरपालिका३ राखु सुन्तला गाउँमा परिणत भएको छ । यहाँका कृषकले एक करोड रुपैयाँ मूल्य बराबरको सुन्तला फलाएका छन् । गाउँभरी सुन्तला खेती गरेका राखुका कृषकलाई बगैचाबाट टिपेर बजार पठाउने चटारो छ । पूर्व फर्किएको भिरालो पाखोमा अवस्थित राखुमा ५० घरधुरीको बसोबास छ । सबैले सुन्तला खेती गरेका छन् । राखुका अगुवा कृषक रामबहादुर घर्तिमगरले यसपाली गाउँभरि एक करोड मूल्य बराबरको सुन्तला उत्पादन भएको बताए । गत वर्ष ७० लाख रुपैयाँ बराबरको सुन्तला बिक्री भएको थियो,उनले भने यसपाली अनुकुल मौसम, नयाँ बिरुवा थपिएका र फल राम्रो लागेकाले गत वर्षको भन्दा करिब ३० लाख मूल्य बढीको सुन्तला उत्पादन भएको अनुमान गरेका छौं। एकजना कृषकले ५० हजार रुपैयाँदेखि सात लाख रुपैयाँ मूल्य बराबरको सुन्तला फलाएका घर्तीले बताए । सुन्तला किन्नका लागि बेनी, पोखरा र काठमाडौका ब्यापारीले बगैचामै आएका छन्। प्रतिकिलो ७० रुपैयाँका दरले बगैचाबाटै सुन्तला बिक्री भइरहेको राखुकी कृषक पुष्पा घर्तीमगरले बताइन् । व्यापारीले गाउँमै आएर बगैचामै किनेर सुन्तला लगेका छन, बजारको समस्या छैन,उनले भनिन् सुन्तलाले हाम्रो जिवनस्तरमा परिवर्तन ल्याएको छ ।घरखर्च चलाउन र छोराछोरी पढाउन सहज भएको पुष्पाले बताइन् । युवाहरुले वैदेशिक रोजगारको विकल्पमा गाउँमै सुन्तला खेति गर्न थालेका छन् । धान, कोदो, मकैको विकल्पमा सुन्तला खेति गरेको कृषक नरप्रसाद आलले बताए । वर्षभरीमा दुई मुरी अन्न फल्ने बारीको सुन्तला बेचेर डेढ लाख भन्दा बढी आम्दानी हुन्छ,उनले भने, मूल्य, उत्पादनसँगै आम्दानी बढेको छ । स्थानीय कृषकहरुले चन्दा सहयोग जुटाएर छ वर्षअघि नयाँ पुलदेखि राखु हुदै भकिम्ली जोड्ने सडक निर्माण गरेका थिए । सडक सुविधा भएपछि सुन्तला निकासी गर्न सहज भएको छ । पहिले बेनीका डोके ब्यापारीमा सिमित राखुको सुन्तला सडक यातायातको सुविधासँगै देशका विभिन्न बजारमा पुगेको छ । बाँदर र रोगकिरा नियन्त्रण तथा वगैचा व्यवस्थापनका लागि सिप र प्रविधि आवश्यक रहेको स्थानीय कृषक खिम पुनले बताए । बेसिजनमा बजारमा सुन्तला बेचेर बढी मूल्य पार्नका लागि चिस्यानगृह र व्यवस्थित सिचाई सुविधाको आवश्यक रहेको पुनले बताए ।"
विपद् व्यवस्थापन कोषबाट खर्च गर्ने गृहको अख्तियारी,"काठमाडौं : सरकारले शीतलहर, हिमपात तथा अत्याधिक चिसोबाट नागरिकलाई बचाउन जिल्लामा रहेको विपद् व्यवस्थापन कोषबाट खर्च गर्ने गरि विभिन्न जिल्लालाई अख्तियारी दिएको छ । शुक्रबार गृहमन्त्री बालकृष्ण खाण स्तरीय निर्णयबाट शीतलहर, हिमपात तथा अत्याधिक चिसो हुने जिल्लालाई तीन तहमा विभाजित गरी सोही अनुरुप वितरण गर्ने अख्तियारी प्रदान गरिएको हो । मन्त्रिपरिषदबाट शीतलहर, हिमपात तथा अत्याधिक चिसोबाट हुन सक्ने जोखिम एवं सम्भावित धनजनको क्षति न्यूनीकरणका लागि पूर्वतयारी एवं प्रतिकार्य सम्बन्धमा भएको निर्णय कार्यान्वयन गर्न गृहमन्त्री खाणले यस्तो निर्णय गरेका हुन्। २० हिमाली जिल्लाहरू ताप्लेजुङ, सोलुखुम्बु, संखुवासभा, दोलखा, सिन्धुपाल्चोक, रामेछाप, रसुवा, धादिङ, मुस्ताङ, गोरखा, रुकुम पूर्व, हुम्ला, जुम्ला, मुगु, डाल्पा, कालिकोट, बझाङ, बाजुरा र दार्चुलालाई चार लाखका दरले खर्च गर्ने अख्तियारी दिइएको छ । साथै तराईमा बढी प्रभावित हुन सक्ने जिल्लाहरू सप्तरी, सिराहा, धनुषा, महोत्तरी, सर्लाही, बारा, पर्सा, रौतहट, नवलपरासी पश्चिम, रुपन्देही र कपिलबस्तुलाई १२ लाखका दरले खर्च गर्ने अख्तियारी दिइएको छ । त्यस्तै नवलपरासी पूर्व, दाङ, बाँके, बर्दिया र कञ्चनपुरलाई ८ लाखका दरले खर्च गर्ने अख्तियारी दिइएको छ । कोषमा रकम अपुग भएमा रकम माग गरि नेपाल सरकारको स्वीकृत मापदण्ड बमोजिम तोकिएको सीमाभित्र खर्च गर्न पनि निर्देशन दिइएको छ । तराईमा शीतलहर र हिमाल तथा पहाडमा अत्याधिक चिसो सुरु हुन लागेपछि सरकारले पूर्वतयारी स्वरुप यस्तो निर्णय गरेको हो । यसअघि २० साउनमा बसेको विपद् जोखिम न्यूनीकरण तथा व्यवस्थापन कार्यकारी समिति बैठकले विपद् व्यवस्थापन कोष सञ्चालन कार्यविधि, २०७९ स्वीकृत गरेको थियो । त्यसै अनुसार विभिन्न जिल्लालाई नागरिकलाई चिसोबाट बचाउन जिल्लालाई रकम खर्च गर्ने अख्तियारी दिइएको हो ।"
आज पुसे औंसी : गोकर्णेश्वरमा श्राद्ध गर्नेको भीड,"काठमाडौं : प्रत्येक वर्ष पौष कृष्ण औँसीका दिन गरिने दर्श एवं तीर्थ वा गया श्राद्ध गर्न शुक्रबार बिहानैदेखि राजधानीको गोकर्णेश्वर पितृ तीर्थ धाममा भक्तजनको भीड लागेको छ। प्रत्येक वर्ष चान्द्रमास अनुसार पौष कृष्ण औँसीका दिन गरिने दर्श एवं तीर्थ वा गया श्राद्ध गर्न देशका विभिन्न भागबाट गोकर्णेश्वर उत्तरगया धाम क्षेत्रमा भक्तजन आएका छन्। बिहान छ बजेदेखि नै भक्तजन गोकर्णेश्वर क्षेत्रमा पितृका नाममा श्राद्ध गर्न आउन थालेको गोकर्णेश्वर नगरपालिका वडा नं ४ का अध्यक्ष एवं मन्दिर क्षेत्र प्रबन्ध समितिका अध्यक्ष जयराम महतले जानकारी दिए। मन्दिर क्षेत्रमा पितृका नाममा श्राद्ध, तर्पण एवं सिदादान गर्न आउने भक्तजनका लागि समितिले विशेष व्यवस्था गरेको जनाइएको छ। भक्तजनको भीडका कारण अहिले जोरपाटीबाट माथि जाने सडक जाम भएको छ। दक्षिणायनको अन्तिम औँसीमा आज पितृलाई श्रद्धापूर्वक तर्पण, सिदादान र पिण्डदान गरी श्राद्ध गरिँदैछ। पितृलाई कृष्ण पक्ष प्यारो हुने भएकाले पक्षको अन्तिम दिन अर्थात् औँसीमा श्राद्ध गर्ने परम्परा छ। सौरमास अनुसार माघे संक्रान्तिदेखि र चान्द्रमास अनुसार माघ कृष्ण प्रतिपदादेखि उत्तरायण सुरु हुन्छ। उत्तरायण सुरु हुनुअघिको औँसी अर्थात् पौष कृष्ण औँसीमा पितृलाई विधिपूर्वक आह्वान गरी श्राद्ध गर्ने परम्परा छ। वैदिक सनातन धर्मावलम्बीले सके प्रत्येक वर्षमा नसके जीवनकालमा कम्तीमा पनि एकपटक तीर्थमा गई श्राद्ध गर्नुपर्ने शास्त्रीय नियम छ। यसै आधारमा आज राजधानीको गोकर्ण उत्तरगया, त्रिवेणीधाम, देवघाट, रिडी, नुवाकोट र रसुवाको सङ्गमस्थित वेत्रावती लगायत तीर्थस्थलमा विधिपूर्वक श्राद्ध गर्ने भक्तजनको भीड लाग्छ। गयालगायत तीर्थमा गरिने श्राद्ध भएकाले आज गरिने श्राद्धलाई गया श्राद्ध पनि भनिन्छ। दक्षिणायनको अन्तिम बिदाइका रुपमा आजको श्राद्ध गर्ने गरिएको हो। दर्शश्राद्ध अर्थात् घरतिरका तीन पुस्ता र मामाघर तिरका तीन पुस्तालाई पिण्ड दिई गरिने श्राद्ध शास्त्रीय रुपमा गर्नुपर्ने दिन पौष कृष्ण औँसी हो। तर व्यवहारमा सोह्रश्राद्धमै यो श्राद्ध गर्न थालिएको नेपाल संस्कृत विश्वविद्यालय वाल्मीकि विद्यापीष्ठका पूर्व सहप्राध्यापक श्रीराम सापकोटा बताउँछन्। 'महालय परपक्ष र पितृ पक्षसमेत भनिने सोह्र श्राद्धमा नै दर्शश्राद्ध गर्न थालिएको छ, महालयमा सबै पितृलाई पिण्ड दिनुपर्छ, दर्श श्राद्धमा छ जनालाई दिनुपर्छ, घर र मामाघर तिरका तीन तीन पुस्तालाई गरी छ वटा पिण्डदान गर्ने श्राद्ध नै दर्श श्राद्ध हो, एकोद्दिष्ट गणका सबैलाई पिण्ड दिने श्राद्ध महालय श्राद्ध हो, शब्दमा सोह्र श्राद्धलाई महालय श्राद्ध भनिए पनि व्यवहारमा लोप भएको छ', उनले भने। श्राद्ध भनेको श्रद्धा हो। शास्त्र अनुसारको व्यवहार कार्यान्वयनमा आएको छैन। महालयमा कसै कसैले सबै पितृलाई पिण्ड दिएपनि छुट्टै ब्राह्मण स्थापना गर्नुपर्ने विधि भने पूरा हुने गरेको छैन। यसरी श्राद्ध गर्दा घरमा नित्य कागलाई भात खुवाएजस्तोमात्र भई विधि नपुग्ने गरेको धर्मशास्त्रविद्को तर्क छ। रासस"
'मधेसी भाषा'मा किन शपथ खुवाएको भन्दै मधेसी आयोगले सोध्यो स्पष्टीकरण,काठमाडौं: मधेसी आयोगले सूचीकृत नै नभएको मधेस भाषामा शपथ किन खुवाएको भन्दै संघीय संसदको सचिवालयलाई स्पष्टीकरण सोधेको छ। आयोगले जनमत पार्टीका डा सीके राउतसहित केही प्रतिनिधि सभा सदस्यलाई कुन आधारमा मधेसी भाषामा शपथ लिन मान्यता दिएको भन्दै स्पष्टीकरण सोधेको हो। पुस ७ गते औपचारिक कार्यक्रममा सीके राउतसहित केही प्रतिनिधि सभाका सदस्यले भाषा आयोग तथा मधेसी आयोगद्वारा सुचिकृत नरहेको 'मधेसी भाषा' मा शपथ लिएको भन्दै आयोगमा उजुरी परेपछि आयोगले स्पष्टीकरण सोधेको जनाएको छ। उजुरीका पत्र आयोगमा आएपछि आयोगको गम्भीर ध्यानकर्षण भएको तथा सो भाषामा शपथ लिन संसद सचिवालयले कुन आधारमा मान्यता दिएको भन्दै आयोगकी उपसचिव सविता डंगोलले आयोगलाई स्पष्ट जानकारी गराउन संघीय संसदको सचिवालयलाई पत्र पठाएकी छन् आयोगका अध्यक्ष डाविजयकुमार दत्तले शपथ ग्रहण समारोहपछि दर्जनौ संघसंस्थाले फोन सम्पर्क गरी मधेसी भाषा औपचारिक रुपमा सुचिकृत नरहेको र सो भाषामा शपथ लिनुले अन्य विद्यमान भाषा माथि नकारात्मक प्रभाव पर्ने भएकाले यसमाथि आवश्यक कारवाही गर्न आग्रह गरेको बताए।
देउसी भैलोबाट संकलित रकमबाट बिपन्नलाई खाद्यान्न र न्यानो कपडा,स्याङ्जा: स्याङ्जाका सौन्दर्यकर्मीको समूहले तिहारमा देउसी भैलो खेलेर संकलन गरेको रकम विपन्न परिवारलाई खाद्यान्न र न्यायो कपडा वितरणमा खर्चिएको छ। देउसी भैलोबाट संकलित १ लाख ४० हजार रुपैयाँबाट जेष्ठ र विपन्न वर्गलाई खाद्यान्नसहित कपडा उपलब्ध गराइएको हो। देउसी भैलो खेलेर मनोरंजन गर्ने प्रचलन रहेका बेला सौन्दर्यकर्मीले रमाइलोसँगै सामाजिक कार्य गरेको भन्दै स्थानीयले खुसी व्यक्त गरेका छन्। ब्यूटिपार्लर एसोसिएसन स्याङ्जामा आवद्ध उनीहरूले देउसी भैलो खेलेर संकलन गरेको रकमले वृद्धाश्रम र अतिविपन्नलाई खाद्यान्न तथा न्यानो कडा प्रदान गरेका हुन्। गएको तिहारमा वालिङ्मा रहेका २८ जना सौन्दर्यकर्मी मिलेर भैलो खेलेर १ लाख ४० हजार रुपैयाँ संकलन गरेका थिए। जाडोको समयमा खाद्यान्न र न्यानो कपडा पाउँदा उनीहरू पनि खुशी देखिन्थे। उनीहरूले चापाकोट नगरपालिका ६ केलादीघाटस्थित राधा दामोदर मन्दिरमा ३२ जना जेष्ठ नागरिकलाई एक लाख रुपैयाँ र चापाकोट ४ का अतिविपन्न परिवारलाई ४० हजार बराबरको खाद्यान्न उपलब्ध गराएको ब्यूटिपार्लर एसोसिएसन स्याङ्जाका अध्यक्ष पुष्पा अर्यालले जानकारी दिईन्। दान र सहयोगबाट वृद्धाश्रममा संचालन गर्दे आएकोमा सहयोगीदाताका सहयोगले आश्रमका जेष्ठनागरिकको जीवनयापनमा सहज बनेको मन्दिर व्यवस्थापन समितिका अध्यक्ष लेखनाथ बस्ताकोटीले बताए।
मुस्ताङका कृषकलाई स्याउ बगैंचा व्यवस्थापन गर्न भ्याइ नभ्याइ,"जोमसोम : स्याउ उत्पादनले प्रसिद्ध मानिएको हिमालपारिको जिल्ला मुस्ताङमा कृषकहरूलाई स्याउ बगैंचा व्यवस्थापन गर्न भ्याइ नभ्याइ भएको छ। स्याउ बगैंचामा रहेका स्याउ बोटका सबै पात झरेर नांगो पतझड बनेपछि मुस्ताङमा स्याउको हाँगाबिगा काँछाटसहित समग्र स्याउ बगैंचा व्यवस्थापन गर्ने कार्य सुरु हुन्छ। बर्सेनि भदौदेखि कार्तिक मसान्तसम्म मुस्ताङका स्याउ बगैंचामा स्याउ टिप्ने काम हुन्छ। यसरी बगैंचाबाट टिपिएका स्याउ संकलन गरी बजारीकणका लागि स्थानीय बजार र पोखराकाठमाडौंसम्म निर्यात गरिन्छ। अहिले जिल्लाका पाँचवटै स्थानीय तहमा उत्पादन भएका स्याउ बजारमा बिक्री भइसकेको छ। बोटबाट स्याउ टिपेर रिक्तिएपछि यहाँका स्याउ बगैंचा उजाड बनेका हुन्। अक्सर हिउँदयामको पुस र माघ महिना हिउँ पर्ने सिजन मानिन्छ। हिउँ पर्ने समयमा स्याउ बगैंचाको उचित व्यवस्थापन हुनसक्यो भने गुणस्तरीय फल र राम्रो आम्दानी लिन सकिन्छ। मुस्ताङमा बर्सेनि पुसको पहिलो सातादेखि माघ महिनाको अन्तिम महिनासम्म स्थानीय कृषकले धमाधम आफ्नो स्याउ बगैंचामा बोट अनाधिकृत फैलिएका हाँगाबिगा काटछाट, प्रकोप नियन्त्रणका लागि सर्वो आयल र बोरो पेस्ट लगाउने गर्छन। फलविहीन रित्ता र उजाड स्याउ बगैंचामा कृषकले गोरु, झोपा र भेडाच्यांग्राको मल हालेर मलजल गर्छन। यसरी बगैंचा व्यवस्थापन गर्दा हिउँ पर्यो भने स्याउका लागि झनै बरदान हुन्छ। हिउँदयामको हिउँ स्याउ बोटका लागि बरदाननै सावित हुने गर्छ। हिउँदयामको समयमा स्याउ बगैंचामा अनाधिकृत रूपमा फैलिएका हाँगाबिगा काँटछाट नगर्दा बोटमा स्याउ धेरै फल्ने तर साना दाना र कम गुणस्तरको स्याउ फल्ने भएकाले स्याउ बोटको हाँगा काँटछाट गर्नपर्ने हुन्छ। स्याउ बोटमा पालुवा र कोपिला पलाउनु अगावै स्याउ बोटको अनाआवश्यक बाँक्लो हाँगाबिगा काँटछाँट गर्नुपर्ने भएकाले मुस्ताङका कृषक यतिखेर स्याउ काँटछाँटमा जुटेका हुन्। मुस्ताङमा स्याउ बगैंचा व्यवस्थापनकार्यसंगै खेर गएका र बाँझो जग्गामा समेत स्याउ बिरुवा लगाउन थालेका छन्। स्याउ बिरुवामा अन्य जातका स्याउ बिरुवालाई ग्राफ्टिङ गर्ने गरेको पाइएको छ। यसरी स्याउ बिरुवा ग्राफ्टिङ गर्दा स्याउ बोटमा फरक फरक जातका स्याउ फल्ने गर्छ। मुस्ताङको घरपझोङ गाउँपालिकाको कृषि शाखाले पालिकाको पाँचवटै वडाका स्याउ कृषकहरूलाई बिहीबारदेखि स्याउ काँटछाट तथा स्याउ बगैंचाको उपयुक्त व्यवस्थापन सम्बन्धी तालिम दिन सुरु गरेको छ। स्थानीय स्याउ कृषकलाई बगैंचामा गएर स्याउ विज्ञहरूले बगैंचा व्यवस्थापन सम्वन्धित तालिम दिन सुरु गरेको घरपझोङ गापाका कृषि शाखा प्रमुख रोशन थकालीले जानकारी दिए। घरपझोङले स्याउ तथा फलफुल विज्ञ डा खेमबहादुर शाहीलाई मुस्ताङ झिकाएर तालिम दिइरहेको शाखा प्रमुख थकालीको भनाइ छ। घरपझोङले पालिकाका कृषकलाई स्याउ सम्वन्धित विभिन्न औषधि अनुदानमा उपलब्ध गराउँदै आइरहेको उनले जनाए। स्याउ बोटका बिना तालिम र अनुभव बिना जथाभावी हाँगाबिगा काँटछाँट गरेमा उत्पादन क्षमता र गुणस्तरमा समेत हस आउनसक्ने कृषि शाखा प्रमुख थकालीले बताए। स्याउ बगैंचाको बोटमा अनावश्यक हाँगाबिगा फैलिएमा सूर्यको प्रकाश सिधै स्याउ बोटमा सर्कुलर नहुनु भएकाले स्याउ बोटको काँछाट अनिवार्य रहेको घरपझोङका स्याउ कृषक अजित थकालीले बताए। उनले योसमय स्याउ बोटमा प्रकोप नियन्त्रण गर्न सर्वोआयल डर्मिन आलय छर्किने र बोटको फेंदमा बोरो पेष्ट लगाउनुपर्ने थकालीको भनाइ छ। मुस्ताङको मार्फामा पनि स्याउ बगैंचा व्यवस्थापन गर्ने कार्य भइरहेको मार्फाका स्याउ कृषक दिपक लालचनले बताए। मार्फा स्याउको मुख्य राजधानी समेत हो। त्यहाँका अधिकांश घरधुरीले स्याउ खेती गरेका छन्। बगैंचामा स्याउ रित्तिएसँगै मार्फाका कृषक पनि अहिले धमाधम स्याउ बगैंचा व्यवस्थापनमा जुटेका कृषक लालचनले बताए। मार्फामा प्रत्येक घरधुरीले बर्सेनि ५ लाखदेखि करोडसम्मको स्याउ बिक्री गर्ने गरेको कृषक लालचनले जानकारी दिए। चालु वर्ष किसानले स्याउ बिक्री गरेर समग्रमा ५९ करोड रुपैयाँ आम्दानी लिएका छन्। यसवर्ष मुस्ताङमा १८ प्रतिशत स्याउ उत्पादन वृद्धि भई ६ हजार ५९७ मेट्रिक टन स्याउ उत्पादन भएको कृषि ज्ञानकेन्द्र मुस्ताङले जनाएको छ। मुस्ताङका ५ स्थानीय तहमा कुल १ हजार ४७५ हेक्टर जमिनमा स्याउ खेती विस्तार भएको छ। जसमध्ये ५ सय ८० हेक्टर जमिनमा लगाइएको स्याउ बोटले मात्र उत्पादन दिने गरेको छ। मुस्ताङमा ३८ हेक्टर जमिनमा ईटालीबाट ल्याइएको उच्च घनत्व प्रविधिमा आधारित स्याउ विरुवा लगाइएको थियो। जसबाट यसवर्ष ४ सय ४० मेट्रिक टन उच्चघनत्व प्रविधिमा आधारित स्याउ फलेको थियो। थोरे जमिनमा धेरै र छिटो छरितो रूपमा स्याउ उत्पादन गर्न सकिने भएकाले मुस्ताङका कृषक उच्चघनत्व प्रविधिको स्याउ खेतीतर्फको आर्कषण बढेको पाइएको छ।"
"पहाडका खेतीयोग्य जमिन बाँझै, तराईमा मासिँदै","कञ्चनपुर: पछिल्लो केही वर्षयता बसाइँसराइका कारण सुदूरपश्चिममा खेतीयोग्य जमिन घट्दै गएको छ। अन्नभण्डारका रुपमा चिनिने सुदूरपश्चिमको तराईका दुई जिल्ला कञ्चनपुर र कैलालीमा खेतीयोग्य जमिन मासिँदै गएको छ भने सुदूरपश्चिमका पहाडी जिल्लामा पनि बसाइँसराइका कारण खेतीयोग्य जमिन बाँझो हुनेक्रम बढेको छ। कृषि विकास निर्देशनालय डोटीका अनुसार सुदूरपश्चिमको कूल खेतीयोग्य जमिनको ५१ हजार दुई सय ५० हेक्टर जग्गा बाँझो छ। पहाडी क्षेत्रबाट बसाइ सरेर आउने क्रम बढेका कारण कैलाली र कञ्चनपुरको खेतीयोग्य जमिन वस्तीमा रुपान्तरण हुँदै गएको छ। उर्बर भूमिका रूपमा रहेको कञ्चनपुरमा कुल खेतीयोग्य जमिनको ३५ प्रतिशतमा मात्रै खेती हुने गरेको छ। कृषि ज्ञानकेन्द्र महेन्द्रनगरका अनुसार कञ्चनपुरमा एक लाख ६१ हजार सात सय ४१ हेक्टर जमिन खेतीयोग्य छ। यसमध्ये ५६ हजार छ सय दुई हेक्टरमा मात्रै खेती हुने गरेको छ। कैलालीमा ९० हजार हेक्टर जमिन खेतीयोग्य रहेकामा ८६ हजार चार सय ५० हेक्टर जमिनमा मात्रै खेती हुने गरेको छ। त्यसैगरी पहाडी जिल्लामा कूल खेतीयोग्य जमिन ५६ हजार तीन सय ४७ हेक्टर छ। यसमा ४२ हजार चार सय १३ हेक्टरमा मात्रै खेती भइरहेको निर्देशनालयले जनाएको छ। त्यसैगरी डोटीमा ३२ हजार दुई सय ७६ हेक्टर कूल खेतीयोग्य जमिन रहेकामा २५ हजार पाँच सय हेक्टरमा मात्रै खेती भइरहेको छ। डडेल्धुरामा ११ हजार छ सय १६ हेक्टर जमिन खेतीयोग्य रहेकामा १० हजार छ सय ६७ हेक्टरमा खेती भइरहेको छ। बैतडीमा ३१ हजार चार सय ८५ हेक्टर खेतीयोग्य जमिन रहेकामा २५ हजार सात सय हेक्टर जमिनमा मात्रै खेती भइरहेको छ। त्यसैगरी खाद्यान्न अभाव हुने जिल्ला बाजुरामा २४ हजार तीन सय हेक्टर मात्रै खेतीयोग्य जमिन रहेकामा २० हजार एक सय ५५ हेक्टरमा मात्रै खेती भइरहेको छ। यस्तै ३४ हजार छ सय सात हेक्टर जमिन खेतीयोग्य रहेको बझाङमा २८ हजार दुई सय १४ हेक्टरमा मात्रै खेती भइरहेको छ। त्यसैगरी दार्चुलामा २९ हजार पाँच सय ४४ हेक्टर जमिन खेतीयोग्य जमिन रहेकामा २२ हजार आठ सय २५ हेक्टरमा मात्रै खेती भइरहेको छ। निर्देशनालयको तथ्याङ्कअनुसार सुदूरपश्चिम प्रदेशको कूल खेतीयोग्य जमिनको ५६ प्रतिशतमा मात्रै पूर्णरुपमा सिँचाइ सुविधा छ। निर्देशनालयका कृषि अर्थविज्ञ टेकेन्द्र ऐरले सुदूरपश्चिमका पहाडी जिल्लामा खेतीयोग्य जग्गा बाँझो रहेको र तराईमा खण्डीकरण भइरहेको बताए। उनले भने, 'सुदूरपश्चिमका कैलाली र कञ्चनपुरका दुई जिल्लाको उत्पादनले अन्य सात जिल्लाको खाद्यान्न धान्छ। यी जिल्लामा खेतीयोग्य जमिन कम हुँदै जानु बिडम्वना हो।' यो समस्या न्यूनीकरणका लागि तीनवटै तहका सरकारले मिलेर एउटा विशेष संयन्त्र बनाएर काम गर्नुपर्ने उनले बताए। कृषि ज्ञान केन्द्र महेन्द्रनगरका कृषि अधिकृत हरिदत्त जोशीले बसाइँसराइका कारण तराईका जिल्लामा हरेक वर्ष ५१० प्रतिशत खेतीयोग्य जमिन घट्दै गएको बताए। उनले भने, 'धेरै ठाउँमा घर बनेका कारण खेतीयोग्य जमिन घटेको छ केही ठाउँमा नदी कटानले पनि घटेको छ।' माटो बचाउ अभियानका संयोजक हेमबावु लेखकले पहाडी क्षेत्रबाट तराईमा बसाइँसराइ गर्ने परम्पराले खेतीयोग्य जग्गा सिन थालेको बताउँछन्। उनले भने, 'पहाडी क्षेत्रको उर्बरभूमि बाँझो छोडेर तराईमा बसाइ सरी चामल किनेर खाने परम्परा बढदै गएको छ।' बैतडीको पाटन बहुमुखी क्याम्पसका ग्रामीण विकासका प्राध्यापक ज्योतिप्रकाश पन्त पहाडी क्षेत्रमा जग्गा बाँझो रहने समस्या बढ्नुमा कृषिप्रति युवाको रुची नहुनु र कृषिबाट आशातीत प्रतिफल नआउनुलाई मुख्य कारण मान्छन्। उनी पछिल्लो समय युवा विदेश जाने मोहका कारण पनि खेतीयोग्य जमिन बाँझो हुने गरेको तर्क गर्छन्। सरकारले पनि जग्गा धितो राखेर दिने ऋण सुविधा सहजरुपमा प्रवाह हुन नसक्दा पनि कृषक निराश भएको उनको भनाइ छ। रासस"
मोटरसाइकल दुर्घटना हुँदा एक जनाको मृत्यु,रौतहट : रौतहटको गुजरा नगरपालिका९ अमतवामा गएराति मोटरसाइकल दुर्घटना हुँदा एक जनाको मृत्यु भएको छ भने १ जना घाइते भएका छन्। मृत्यु हुनेमा मोटरसाइकल चालक गुजरा१ मनहर्वाका ३२ वर्षीय तुफानी माझी रहेका छन्। उनको उपचारका क्रममा चन्द्रपुर अस्पताल प्रालिमा मृत्यु भएको हो। सोही दुर्घटनामा मोटरसाइकलमा पछाडि सवार २० वर्षीय सजकी माझीको सोही अस्पतालमा नै उपचार भैरहेको छ। गएराति साढे १ बजे तुफानीले चलाएको ना ४० प ५०३० नम्बरको मोटरसाइकल आफैं अनियन्त्रित भई सडकमा पल्टिएको प्रहरी चौकी सिमराभवानिपुरले जानकारी दिएको छ।
मानव बेचबिखनमा संलग्न दुईजना चिनियाँ नागरिक जेल चालन,"काठमाडौं : मानव बेचबिखन तथा ओसारपसारमा संलग्न रहेको अभियोग लागेका दुईजना चिनियाँ नागरिक जेल चलान भएका छन्। उनीहरूलाई काठमाडौं जिल्ला अदालतको आदेशमा पुर्पक्षका लागि थुनामा राख्न कारगार कार्यालय जगन्नाथदेवल सुनधारा चलान गरिएको हो । चिनियाँ नागरिक चेन याङ र रूआन चाओहोङले ३ जना नेपालीलाई फ्रि भिसा र फ्रि टिकटमा अनलाइन सेल्स मार्केटिङको काममा लगाइदिने भन्दै लाओस पुर्याएका थिए। महिनामा १ हजारदेखि १५ सय डलरसम्मको कमाइ हुन्छ भन्दै प्रलोभनमा पारी गत भदौ १७ गते काठमाडौंबाट भारत, थाइल्याण्डहुँदै लाओस पुर्याएका थिए । त्यहाँ पुर्याएपछि बिट क्वाईनमा ईन्भेष्ट गराउने लगायतका गैरकानुनी काम लगाउनुको साथै २ महिना काम लगाई पीडितहरूबाट उल्टै ३ लाख ९० हजार रकम समेत लिएको बुझिएको छ। लाओसमा मानसिक यातना दिएको अवस्थामा आफन्तको सहयोगमा गत कात्तिक २५ गते उनीहरू नेपाल फर्किएका थिए । उक्त कार्यमा संलग्नमध्ये एकजनालाई काठमाडौंको ठमेल र एकजनालाई त्रिभुवन अन्तर्राष्ट्रिय विमानस्थलबाट पक्राउ गरेको हो ।"
सांसद यादव र राईले लिए शपथ,"काठमाडौं : प्रतिनिधिसभाका नवनिर्वाचित सदस्यद्वय महिन्द्र राय यादव र रामकुमार राईले पद तथा गोपनीयताको शपथ लिएका छन् । सिंहदरबारस्थित संघीय संसद् सचिवालयमा शुक्रबार आयोजित कार्यक्रममा प्रतिनिधिसभाका ज्येष्ठ सदस्य पशुपति शमशेर जबराले उनीहरुलाई शपथ खुवाएका हुन्। शपथ समारोहमा सचिवालयका महासचिव डा भरतराज गौतम, सचिवलगायत संसद्का कर्मचारीको उपस्थिति थियो । प्रतिनिधिसभाका दुई सय ७० सदस्यले बिहीबार नयाँ बानेश्वरस्थित संसद् भवनमा शपथ लिएका थिएका थिए। यादव उमेरसम्बन्धी प्राविधिक कारण र राई हवाईजहाज छुटेकाले शपथ ग्रहण समारोहमा उपस्थित हुन सकेनन्। संसद सचिवालयका अनुसार २६ जना सांसदले विभिन्न १४ मातृभाषामा शपथ लिएका थिए। प्रतिनिधिसभामा प्रत्यक्ष निर्वाचित एक सय ६५ र समानुपातिक एक सय १० गरी दुई सय ७५ सांसद छन् । दुई सांसदले शपथ लिन बाँकी छ । सांसदद्वय प्रेम आले पारिवारिक शोक तथा माया राई सुत्केरी भएका कारण शपथ लिएका छैनन। उनीहरुले उपयुक्त समयमा शपथ लिनसक्ने सचिवालयले जनाएको छ ।"
विशेष अदालतले फैसला गरेका चार मुद्दाविरुद्ध अख्तियारले दियो सर्वोच्चमा पुनरावेदन,"काठमाडौं : अख्तियार दुरुपयोग अनुसन्धान आयोगले विशेष अदालतबाट भएका फैसलामाथि चित्त नबुझेको भन्दै चारवटा मुद्दामा सर्वोच्च अदालतमा पुनरावेदन दिएको छ। विशेष अदालतबाट विभिन्न मितिमा फैसला भएका घुरिसवत,सार्वजनिक सम्पत्ती हानिनोक्सानी,राजश्व चुहावट र गैरकानुनी लाभ तथा हानि गरी जम्मा चार मुद्दा सर्वोच्चमा पुनरावेदन गरिएको आयोगका प्रवक्ता श्याम प्रसाद भण्डारीले जानकारी दिएका छन्। केदार शर्मा,गोविन्दराज ओझा, डोमा शेर्पा र कृष्णकुमार नेपाललगायत प्रतिवादी रहेका मुद्दामा विशेष अदालतले गरेको फैसलाउपर चित्त बुझ्दो नभएको भन्दै आयोगले सर्वोच्चमा पुनरावेदन गरेको हो।"
सुदूरपश्चिम र कर्णाली प्रदेशमा हिमपातको सम्भावना,काठमाडौं : हाल देशमा पश्चिमी वायुको न्यून चापीय प्रणालीको आंशिक प्रभाव रहेको जल तथा मौसम पूर्वनुमान महाशाखाले जनाएको छ। अहिले देशको पहाडी भूभागमा आंशिक बदली रही तराईका केही भूभागमा हुस्सु र कुहिरो लागेको विभागले जनाएको छ। आज दिउँसो देशका पहाडि भूभागमा आंशिक बदली रही बाँकी भूभागमा मौसम सामान्यतया सफा रहनेछ। यस्तै आज राती देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदली रहनेछ। सुदूरपश्चिम प्रदेश र कर्णाली प्रदेशका हिमाली भूभागका थोरै स्थानहरुमा हल्का हिमपातको संभावना रहेको विभागले जनाएको छ।
"प्रचण्ड र प्रकाशमानबीच भेट, प्रधानमन्त्री नपाए गठबन्धन छाड्ने प्रचण्डको धम्की","काठमाडौं : पहिलो चरणमा प्रधानमन्त्री को बन्ने भन्ने विषयमा नेपाली कांग्रेस र माओवादी केन्द्रबीच तीव्र विवाद चुलिएको छ । माओवादी केन्द्रका अध्यक्ष पुष्पकमल दाहाल 'प्रचण्ड' ले पहिलो चरणमा प्रधानमन्त्री नछाडने अडान लिएपछि उनलाई मनाउन कांग्रेस नेताहरु लागिपरेका छन् । शुक्रबार बिहानै प्रचण्डलाई भेट्न कांग्रेस नेता प्रकाशमान सिंह खुमलटार पुगेका छन् । प्रधानमन्त्री शेरबहादुर देउवाले आफ्नो पक्षमा प्रचण्डसँग छलफल गर्न सिंहलाई खुमटार पठाएका हुन् । देउवा समेत विभिन्न दूतमार्फत् प्रचण्डलाई मनाउन खोजिरहेका छन् भने प्रचण्ड समेत कुनै पनि हालतमा देउवालाई गलाउन लागिपरेका छन् । सिंहले प्रचण्डलाई पहिलो चरणमा कांग्रेस सभापति शेरबहादुर देउवालाई नै प्रधानमन्त्री बनाउनुपर्ने बताएका थिए । प्रचण्डले यही गठबन्धनबाट आफू प्रधानमन्त्री हुन चाहेको, त्यसो नभए एमालेसँग समेत छलफल भइरहेको जवाफ सिंहलाई दिएको स्रोतले बताएको छ । कांग्रेस नेता सिंहले प्रचण्डसँग पार्टी सभापति देउवालाई प्रधानमन्त्री बनाएर अन्य पद बाँडफाड गरौंला भनेका थिए । तर, प्रचण्डले राष्ट्रिय तथा अन्तर्राष्ट्रिय परिस्थिति आफ्नो पक्षमा रहेको भन्दै पहिलो चरणमा आफू प्रधानमन्त्री बन्ने अडान राखेका छन्। प्रचण्डको जवाफ उदृत गर्दै स्रोतले भन्यो,एमालेसँग समेत हाम्रो छलफल भइरहेको तपाईंहरुलाई राम्रोसँग थाहा होला । देउवाजी अहिले पनि प्रधानमन्त्री हुनुहुन्छ । अहिले म बन्छु दुई वर्षपछि फेरि देउवाजी । प्रचण्डले यही गठबन्धनबाट आफू प्रधानमन्त्री हुन चाहेको, त्यसो नभए एमालेसँग समेत छलफल भइरहेको जवाफ सिंहलाई दिएको स्रोतले बताएको छ । खुमलटार स्रोतका अनुसार, प्रचण्डले पहिलो चरणमा वर्तमान सत्ता गठबन्धनबाट आफू प्रधानमन्त्री नबने गठबन्धनमा संकट आउन सक्ने तर्फ समेत कांग्रस नेता सिंहलाई स्पष्ट संकेत गरेको स्रोतले बताएको छ । बिहीबार बेलुकी प्रधानमन्त्री देउवा,प्रचण्ड र माधव नेपालबीच बालुवाटारमा सहमतिको प्रयास भएको थियो ।"
"बैतडीको मेलौलीमा अस्पताल निर्माणको विषयमा झडप, ३५ जना घाइते",बैतडी : बैतडीको मेलौली नगरपालिकामा बन्ने भनिएको १५ शैय्याको अस्पतालको विषयमा विवाद हुँदा ३५ जना घाइते भएका छन् । बिहीबार वडा नं ७ र १ का स्थाननीयबीच झडप हुँदा ३५ जना घाइते भएका जिल्ला प्रहरी कार्यालय बैतडीका प्रहरी निरीक्षक योगेश खत्रीले जानकारी दिए । घाइतेहरुको केशरपुर प्राथमिक स्वास्थ्य केन्द्रमा उपचार भइरहेको उनले बताए । मंगलबार वडा नं ७ का स्थानीयले सोही वडामा रहेको केशरपुर स्वास्थ्य कन्द्रलाई नै स्तरोन्नति गरेर १५ शैयाको अस्पताल निर्माण गर्नुपर्ने भन्दै नगरपालिकामा तालाबन्दी गरेका थिए । बिहीबार वडा नं १ का स्थानीयले वडा नं १ मै अस्पताल बन्नुपर्ने माग राख्दै वडा नं ७ का स्थानीयले लगाएको ताला खोलेपछि दुबैपक्षबीच झडप भएको हो । त्यसपछि प्रशासनको रहोबरमा नगरपालिकाले ताला खोलिएको थियो। त्यसपछि भने ताला लगाउने पक्ष नाराबाजीमा उत्रिएको थियो । लगत्तै वडा नं १ बासीले पनि वडा नं ७ बासीको मागप्रति विरोध जनाएपछि झडपको स्थिति सिर्जना भएको मेलौली नगरपालिकाका कार्यवहाक नगर प्रमुख कृष्णदत्त भट्टले जानकारी दिए । अहिले स्थिति समान्य रहेको पनि उनले बताए । विस२०६७ देखि नै अस्पतालको विवाद रहेको छ ।
नेपाल टी २० को विजेताले ५५ लाख पाउने,"काठमाडौं : नेपाल क्रिकेट संघ (क्यान)को आयोजनामा भोलिदेखि सुरु हुने नेपाल टी २० लिगको विजेताले ५५ लाख रूपैयाँ प्राप्त गर्ने भएको छ। प्रतियोगिताको तयारीबारे जानकारी गराउन शुक्रबार आयोजित प्रत्रकारसम्मेलनमा पुरस्कार राशी सार्वजनिक भएको हो। यस्तै, उपविजेता, तेस्रो र चौथो हुने टिमले क्रमशः ३०, १० र पाँच लाख रूपैयाँ प्राप्त गर्नेछन्। प्रतियोगिताको उत्कृष्ट खेलाडीले पाँच लाख र इमर्जिङ प्लेयरले एक लाख ८० हजार रूपैयाँ प्राप्त गर्नेछन्। यस्तै, प्लेयर अफ दी म्याचले ४० हजार प्राप्त गर्ने आयोजकले बताएको छ। क्यानका अध्यक्ष चतुरबहादुर चन्दले पछिल्ला केही दिनहरूमा धेरै अन्योलका बीच भोलिदेखि सुरु हुने बताएका छन्। पछिल्ला समय धेरै अन्योल भए, नेपाल टी २० लिग स्थगितरद्द, हुनेनहुने अन्योलका बीच पनि हामीले सुरु गनेर्छौं, उनले भने। घोषणा गरेकै दिन सही नियतले खेलाडीलाई आत्म निर्भर बनाउनु पर्छ भनेर गरिएको निर्णय थियो। एसोसिएटले ठूलो चुनौती फेस गर्नुपर्ने रहेछ, उनले भने, क्यानको साधारण सभाले आठ वर्षका लागि विदेशी कम्पनीसँग सम्झौता गर्ने भनेर सुरु गरेका छौं। कानुनी जटिलताले न काम न तयारी गर्न सकिएन। मुद्दा दायर छ, लिग हुनुहुँदैन भनेर। यद्यपि, विभिन्न बाधा व्यवधानका बाबजुद पनि प्रतियोगिता आयोजना हुने उनले बताए। साथीहरूले यो प्रतियोगिता हुनु हुँदै भनेर मुद्दा हाल्न कसैले बाँकी राखेनन्। क्यानले अदालतमा छिटो टुङ्गो लगाइदिन गर्यौं, उनले भने, पलिहो संस्करण हो, तयारी गर्न दिइएन्, अवरोहहरू आए, भने जस्तो तयारी भएन। तर, सबै विदेशी खेलाडी आइरहँदा, हामी तयार भइरहँदा लिग रोक्नु ठीक हो त ? होइन, यसले क्रिकेटलाई समाप्त पार्छ भनेर कानुन सम्मत् अगाडि बढ्ने प्रतिबद्धता गरेका छौं। सेभेन थ्री स्पोर्ट्सका अध्यक्ष जतिन आलुवालियाले यहाँसम्म आइपुग्न निकै कठिन यात्रा गर्नुपरेको बताए। हामीले विश्व स्तरीय क्रिकेट आयोजना गर्न, र सोही स्तरका खेलाडी, प्रशिक्षक र टेन्किल टि ल्याउन खोजेका हौं, आलुवालियाले भने, नेपालमा सम्भावना छ, भारतीय टिम १९९३ मा जस्तै छ। नेपाल एकदिन विश्वकप जित्न सक्ने टिम छ। तर, त्यसका लागि लगानी र भौतिक संरचना र व्यावसायिकता चाहिन्छ। त्यसैले हामी यहाँ छौं। नेपाल टी २० बाट चार पक्ष लाभान्वित हुने आलुवालियाले बताएका थिए। खेलाडी, क्यान, अर्थतन्त्र र बोर्डलाई फाइदा हुने उनको भनाई थियो। प्रतियोगिताको युरो स्पोर्ट्सले प्रत्यक्ष प्रशारण गर्ने पनि उनले जानकारी दिए। फ्यानकोडले भारतमा इन्टरनेट र मोबाइल एपमा प्रत्यक्ष प्रशारण गर्नेछ। प्रतियोगिताको टाइटल स्पोन्सर वान् एक्स ब्याट कम्पनी रहेको उनले बताए। यस्तै, स्पोर्ट्स इन्टिग्रिटी सम्बन्धी कम्पनी स्पोर्ट्स राडारले खेलमा हुन सक्ने मिलोमतो जस्ता कुरामा निगरानी राख्ने आलुवालियाले बताए। यसअघि आज (शुक्रबार)देखि हुने तय भए पनि प्राविधिक कारण देखाउँदै क्यानले एक दिन पछाडि सारेको थियो। बिहीबार क्यानका अध्यक्ष चतुरबहादुर चन्दले प्रेस विज्ञप्ति जारी गर्दै प्रतियोगिता पछाडि सरेको र नयाँ निर्देशक चयन भएको बताएका थिए।"
फरार सूचीका सांसद कसरी पुगे संसद भवन,"काठमाडौं : प्रतिनिधिसभाका सांसदहरुले बिहिबार सपथ लिएका छन्। यस समुहमा कांग्रेसका सांसद टेकबहाहुर गुरुङ र एमाले सांसद लक्ष्मि महतो कोइरी पनि थिए। गुरुङविरुद्ध भ्रष्टाचार अभियोगमा विशेष अदालतमा मुद्धा चलिरहेको छ। महतोविरुद्ध शसस्त्र प्रहरीका असइ थमन बिकको हत्या अभियोग लागेको छ। प्रहरीको सुचिमा उनी फरार छन्। महतो र गुरुङ दुवैले जेष्ठ सदस्य पशुपतिशमसेर जबराबाट सपथ लिएका हुन्। सुशील कोइराला नेतृत्वको सरकारमा टेकबहादुर गुरुङ श्रम तथा राज्यमन्त्री भएका थिए। काठमाडौं फनपार्कको जग्गा भाडामा लगाउँदा भष्टाचार गरेको भन्दै उनीसहित १६ जनाविरुद्ध अख्तियार दुरुपयोग अनुसन्धान आयोगले विशेष अदालतमा मुद्धा दर्ता गरेको छ। एमाले सांसद लक्ष्मि महतो कोइरीसहित २८ जनाविरुद्ध मधेस आन्दोलन २०७२ मा सशस्त्र प्रहरीका असाई थमन विकलाई गाडीबाट थुतेर खेतमा लखेटेर हत्या गरेको आरोप लागेको थियो। सशस्त्र प्रहरी विकका दाजु प्रेमबहादुर कोइरीले उनीहरुविरुद्ध जिल्ला अदालत महोत्तरीमा मुद्धा दर्ता गरेका थिए। जुन अहिलेसम्म अदालतमा विचाराधीन छ। थुनछेक बहसका क्रममा जिल्ला अदालत महोत्तरीले २०७६ असोजमा उनलाई १ लाख धरौटीमा छाड्ने आदेश दिएको थियो। आदेशविरुद्ध उच्च अदालत जनकपुरमा पुनरावेदन परेको थियो। उच्च अदालतले २०७७ मा महातोलाई थुनामै राखेर मुद्धा अघि बढाउन आदेश गरेको थियो। यो आदेश लगत्तै उनी फरार थिए। बिहिबार संसद भवनमा सपथ खाँदै गरेको अवस्थामा उनी भेटिए। फरार व्यक्तिले सपथ खाएको विषयमा नेपाल प्रहरीलाई कुनै जानकारी नभएको प्रहरी प्रवक्ता टेकपसाद राईले बताए। उनी भन्छन्, 'यो विषयमा हामीलाई कुनै जानकारी आएको छैन। फरार व्यक्ति हो भने हामी प्रक्राउ गरेर अदालतमा बुझाउने प्रक्रियामा जान्छौं।' महोत्तरी जिल्ला प्रहरी कार्यालयसँग समन्वय गरेर घटना र मुद्दाको विषयमा थप अनुसन्धान गरिने राईले बताए। गृह मन्त्रालयका प्रक्ता फणिन्द्रमणी पोखरेलले अपराध अनुसन्धानको सम्पूर्ण जिम्मा नेपाल प्रहरीको भएको बताउँदै यस विषयमा थप अनुसन्धान गरिने विश्वास दिलाए। अधिवक्ता प्रियहरी भण्डारीका अनुसार कुनै पनि कसुरदार उपर लागेको आरोप पुष्टि नहुँदासम्म कसुरदार मानिने छैन। गुरुङ र महतोविरुद्ध अभियोग लागेको हो। अदालतमाअभियोग पुष्टि भैसकेको छैन। यसलै पनि उनीहरुले सपथ खान कानुनी उल्झन छैन। नेपालको संविधानको धारा २० को न्याय सम्बन्धी हकको उपधारा ५ मा कुनै अभियोग लागेको व्यक्तिलाई निजले गरेको कसुर प्रमाणित नहुँदासम्म कसुरदार मानिने छैन भन्ने व्यवस्था राखिएको छ। तर भष्टाचार विरुद्धको कसुर लागेका व्यक्तिको पद स्वत निलम्बनमा पर्ने कानुनी प्रावधान छ। अख्तियार दुरुपयोग अनुसन्धान दुरुपयोग ऐन २०४८ को दफा १७ मा स्वत निलम्बन हुने व्यवस्था गरिएको छ। यो दफामा स्वतः निलम्बन हुने : सार्वजनिक पद धारण गरेको कुनै व्यक्तिलाई आयोगले दफा १६ वा दफा १९ को उपदफा (४) बमोजिम थुनामा राखेकोमा त्यसरी थुनामा राखेको अवधिभर र दफा १८ बमोजिम मुद्दा चलेकोमा सो मुद्दाको किनारा नभएसम्मको अवधिभर त्यस्तो व्यक्ति आफ्नो पदबाट स्वतः निलम्बन भएको मानिनेछ।' लेखिएको छ। त्यसरी निलम्बनमा रहेको व्यक्तिले कुनै सरकारी कार्यालय वा सार्वजनिक संस्थामा वा नेपाल सरकारलाई कुनै किसिमले प्राप्त ऋण वा अनुदान रकममा व्ययभार पर्ने पदमा कुनै पनि किसिमले नियुक्त भई काम गर्न पाउने छैन भनिएको छ।"
सुदूरपश्चिममा भुवोको रौनक सुरु,"बझाङ : सुदूरपश्चिम प्रदेशका विभिन्न क्षेत्रमा आज भुवो पर्व सुरु भएको छ । पुस महिनाको औंसीदेखि पूर्णिमासम्म मनाइने यो पर्व आजबाट सुरु भएको हो । नेपाल एकीकरणका क्रममा बाइसेचौबिसे राज्यका समयमा खेलिने सैनिक अभ्यास र पौराणिक राम राज्यको गाथा समेटिएको भुवो पर्व सुदूरपश्चिमका विभिन्न क्षेत्रमा अझै पनि महत्वका साथ मनाउने गरिन्छ । बझाङलगायत सुदूर र कर्णाली प्रदेशका जिल्लामा धुमधामसाथ भुवो मनाइने गरिन्छ । भुवो पुस पूर्णिमाको दिनदेखि सुरु भएर लगातार पूर्णिमाका दिनसम्म खेल्ने चलन रहेको जयपृथ्वी नगरपालिका २ का गणेश खड्का बताए । उनका अनुसार पुरानो संस्कृतिअनुसार विभिन्न गाउँटोलमा भुवो नाच देखाउने गरिन्छ । यो समय खेतीपातीको कामबाट फुर्सद हुने समय भएकाले स्थानीय बासिन्दा पर्वमा बढी सहभागी हुने गरेको खड्काले बताए । सबै जातजाति तथा गाउँ समाजको एकता, भाइचारा एवं आपसी सद्भाव झल्काउने पर्वका रूपमा यसलाई लिइने गरेको जयपृथ्वी नगरपालिका भुवो पर्वका जानकार विष्णुभक्त जोशी शास्त्रीले बताए भुवो नाचका क्रममा नांगो र धारिलो तरबार, खुकुरी र ढालसहित पौराणिक युद्धकला प्रदर्शन गरिन्छ । सबै जातजाति तथा गाउँ समाजको एकता, भाइचारा एवं आपसी सद्भाव झल्काउने पर्वका रूपमा यसलाई लिइने गरेको जयपृथ्वी नगरपालिका भुवो पर्वका जानकार विष्णुभक्त जोशी शास्त्रीले बताए । शास्त्रीले भने, सुदूरपश्चिमबाट लोप हुने अवस्थामा रहेको यो नाच जोगाउन यहाँको युवा पुस्ता एकजुट भएर लाग्न आवश्यक छ ।अघिल्लो पुस्ताका बूढापाकाले लोकलयमा पौराणिक रामराज्यका गाथा गाउँदै शुभकामना, हितकारी सन्देश र माया साटासाट गर्छन् । भुवा पर्वको आकर्षण भनेको भुवा नाच हो। भुवा पर्वमा खेलिने भुवा नाचमा पुरुषहरूले हातमा ढाल र तरबार लिएर बाजाको साथमा तरबार घुमाउदै नाच्ने गर्दछ्न्। भुवा पर्वमा खेलिने भुवा नाचको सुरुवात ५ हजार वर्ष अगाडि भएको मान्यता छ । महाभारत युद्धमा पाण्डव पक्षको विजयोत्सवका रुपमा भुवा नाच देखाउन थालिएको जनविश्वास गरिने थलारा गाउँपालिका २ बगडाका संरक्षक बहादुर सायरले बताए । भुवा नाचमा दुबो र अबिर लगाएर सबै मनमुटाव बिर्सेर एकतावद्ध हुँदै तरबार र ढाल घुमाउँदै घरघरमा गएर भुवा नाच देखाउने प्रचलन छ। महाभारतको युद्धको तयारीको रुपमा तरबारबाजी सिक्ने र सिकाउने कौशलका रुपमा भुवा नाचलाई लिने गरिन्छ,' उनले भने, महाभारतको युद्धमा पाण्डवहरूको विजयपछि राजा युधिष्ठिरको राज्याभिषेक उत्सवको रुपमा भुवा नाच खेल्न थालेको विश्वास गरिन्छ । भुवा पर्व र भुवा नाचलाई व्यक्तिमा वीरता र पराक्रम जगाउने अवसरको रुपमा बुझ्नुपर्ने सायरले बताए। वीरता, पराक्रम र भाइचाराको सम्बन्ध विकास र विस्तार गर्न भुवा पर्व मनाइने गरिन्छ,उनले भने, भुवा नाचको महत्व उजागर गर्न र पर्वको संरक्षण गर्न धनगढीमा पनि भुवा पर्व मनाउन थालिएको हो। बाजुरालगायत सुदूरपश्चिमका पहाडी जिल्ला र कर्णाली प्रदेशका विभिन्न जिल्लामा भुवा नाच खेल्ने गरिएको छ। भुवा नाचमा दुबो र अबिर लगाएर सबै मनमुटाव बिर्सेर एकतावद्ध हुँदै तरबार र ढाल घुमाउँदै घरघरमा गएर भुवा नाच देखाउने प्रचलन छ। भुवा पर्वमा प्रदेशभर सार्वजनिक विदा दिनुपर्ने माग भुवा पर्वमा प्रदेश सरकारले सुदूरपश्चिमका सबै जिल्लामा सरकारी विदा दिनुपर्ने माग गरिएको छ । प्रदेश सरकारले बझाङ, अछाम र बाजुरा जिल्लामा मात्रै सार्वजनिक विदा दिएको तर कैलाली र कञ्चनपुरमा पनि भुवा पर्व मनाइने भएकाले भुवा पर्वको विदा प्रदेशभर दिन माग गरिएको छ ।"
श्रीमतीलाई अँगालोमा हालेको भन्दै शिक्षकको हत्या,"बैतडी : बैतडीको पाटनका शिक्षक धनबहादुर विष्टको, श्रीमतीलाई अँगालो हालेको देखेपछि हत्या भएको खुलेको छ। पुस २ गते बैतडीको पाटन नगरपालिका६ स्थित कृष्ण माविको छात्रवासनजिकै रम्बासको झाँडीमा सोही विद्यालयका शिक्षक ५५ वर्षीय धनबहादुर विष्टको शव भेटिएको थियो। बैतडीको सुर्नया गाउँपालिका२ घरभई पाटन नगरपालिका६ स्थित कृष्ण माविमा अध्यापन गराउँदै आएका शिक्षक बिष्टलाई सोही विद्यालयकी छात्रा र उनका श्रीमान्ले कुटपिट गरी हत्या गरेको जिल्ला प्रहरी कार्यालय बैतडीले जनाएको छ। जिल्ला प्रहरी कार्यालय बैतडीले बिहीबार जिल्लाको पुर्चौडी नगरपालिका३ न्वादेउ घर भई कृष्ण मावि मै कम्प्युटर डिप्लोमा चौथो सेमेस्टरमा अध्ययनरत २२ वर्षीया विमला बोहरा र उनका श्रीमान् २५ वर्षीय प्रजा बोहरा हत्यामा संलग्न रहेको भन्दै सार्वजनिक गरेको हो। जिल्ला प्रहरी कार्यालय बैतडीका प्रवक्ता प्रहरी निरीक्षक योगेश खत्रीले दिएको जानकारीअनुसार पुस १ गते कृष्ण माविका शिक्षकहरूको पिकनिक थियो। एकजना नयाँ शिक्षकको नियुक्तिको खुसियालीमा उनीहरू विद्युत् पोखरी आसपासमा पिकनिक गएका थिए। सो पिकनिकमा मृतक विष्ट पनि थिए। शिक्षक विष्टको घर सुर्नया गाउँपालिकामा भएकाले उनी विद्यालयको छात्रवासको दोस्रो तल्लाको सरकारी आवासमा बस्दै आएका थिए। हत्यामा संलग्न रहेको आरोप लागेकी विमला बोहरा छात्रवासमा बस्दै आएकी थिइन्। पिकनिक खाएर शिक्षक विष्ट ५ बजे आवासमा पुगिसकेका थिए। त्यही दिन विमलाका श्रीमान् प्रजा बोहरा छात्रवासमा आएर बसेका थिए। उनी बैतडीकै पुर्चौंडी नगरपालिकामा अहेब पदमा कार्यरत छन्। रातिको साढे ९ बजेको समयमा विमला शौचालय जाने भन्दै कोठा बाहिर आइन्। विमलाले धेरै बेरसम्म कोठामा नफर्केपछि श्रीमान् प्रजा बोहरा उनलाई खोज्न बाहिर निस्के। कोठाकै बाहिर तिरको सिँढीमा उनले शिक्षक बोहराले आफ्नो श्रीमतीलाई अँगालमोमा हालेको देखेपछि घटना भएको हो, जिल्ला प्रहरी कार्यालय बैतडीका प्रवक्ता प्रहरी निरीक्षक योगेश खत्रीले भने। बोहराले पहिला मुक्का र त्यसपछि कडा वस्तुले हानेर शिक्षक विष्टको हत्या गरे। त्यसपछि दुवै जनाले बोकेर उनलाई नजिकैको रम्बास (जुटजस्तै डोरी बनाउने बिरुवा)को झाँडीमा फाले, दुवै जनाबीच कसैले सोधेमा, प्रजा बोहरा एक दिनपछि मात्रै छात्रवासमा आएको भनी बताउने सहमति भएर घटना लुकाउने सहमति भयो, अभियुक्तहरूले दिएको प्रारम्भिक बयान उदृध गर्दै प्रहरी निरीक्षक खत्रीले भने। पुस ३ गते पक्राउ परेकी बिमलाले बिहीबार मात्रै घटना सकारेकी हुन्। हामीले पक्राउ गर्दै सोधपुछ गर्दै छोडिरहेका थियौं, २०३० जनासँग सोधपुछ भइसेकेको थियो, तर अन्तमा उनले आफैंले स्वीकार गरेकी छिन्, प्रहरी निरीक्षक खत्रीले भने। प्रहरीले विमला र शिक्षको त्यो दिनको भेट पहिलो थियो, वा उनीहरूबीचमा यसअघिदेखि नै कुनै सम्बन्ध थियो भन्ने कुराको अनुसन्धान भइरहेको जनाएको छ। अभियुक्त दुवैले हत्या गरेको स्वीकार गरेको र अदालतबाट १० दिनको म्याद थप गरी अनुसन्धान अघि बढाएको जिल्ला प्रहरी कार्यालय बैतडीले जनाएको छ। अभियुक्त दम्पतीमाथि मुलुकी अपराध संहिता २०७४ को परिक्षेद १२ दफा १७७ बमोजिम ज्यानसम्बन्धी कसूरअन्तर्गत मुद्दा दर्ता गरी थप अनुसन्धान भइरहेको प्रहरीले जनाएको छ। शिक्षक बिष्टका आफन्त र विद्यार्थीहरूले हत्या भएको भन्दै दिनैपिच्छे आन्दोलन गरिरहेका थिए। शिक्षक संघसंगठन र विद्यार्थीहरूले राजमार्ग अबरुद्ध पार्नुका साथै विद्यालयसमेत बन्द रहेका थिए। अभियुक्त सार्वजनिक गरिएसँगै आफन्तले शव बुझेर दाहसंस्कार गरेका छन् भने विद्यालय पनि सुचारु भएका छन्।"
भारतमा कोरोना संक्रमण बढ्दै,नयाँ दिल्ली : केही देशमा कोभिड१९ सङ्क्रमण बढेसँगै भारतमा कोरोना महामारीको चिन्ता बढेको छ । चीनमा कोभिड१९ को सबभेरियन्ट बीएफ ७ संक्रमितको संख्यामा तीव्र वृद्धि भएको छ। भारतमा पनि यो सबभेरियन्टका चारवटा केस फेला परेका छन् । केन्द्रीय स्वास्थ्य मन्त्री मनसुख मण्डाविया र प्रधानमन्त्री नरेन्द्र मोदीले देशमा कोरोनाको अवस्था र तयारीको बारेमा जानकारी लिन उच्चस्तरीय बैठक गरेका छन्। यसैबीच धेरै राज्यले यस सम्बन्धमा आपतकालीन बैठक बोलाएर तयारीका लागि सक्रिय भएका छन् । भारत सरकारको वेबसाइट माई गभर्नमेन्टका अनुसार बिहीबार भारतमा १ सय ८५ जनामा कोरोना भाइरस संक्रमण देखिएको छ । योसँगै भारतमा कोरोना भाइरसका कुल ३४०२ सक्रिय संक्रमित भएका छन्। कोरोनाका कारण बिहीबार एक जनाको मृत्यु भएको छ । साथै १९० जना निको भएर डिस्चार्ज भएका छन् । बिहीबार एकै दिन करिब एक लाख २५ हजार परीक्षण गरिएको थियो।
सुनसरीको आदर्श सामुदायिक वनमा हात्ती मृत फेला,"धरान : सुनसरीको बराहक्षेत्र नगरपालिका २ स्थित आदर्श सामुदायिक वनमा हात्ती मृत फेला फरेको छ । हप्तादिनदेखि बराहक्षेत्र नगरपालिकाको जङ्गलमा २२ वटा हात्ती घुमिरहेका छन् । सामुदायिक वनको रेल्वे लाइनमा फेला परेको मृत हात्ती हेर्नेको भीड लागेको छ । जङ्गलमा हात्तीको संख्या धेरै भएकाले यस क्षेत्रका बासिन्दालाई सचेत हुन आग्रह गरिएको सुनसरीका प्रहरी प्रमुख प्रहरी उपरीक्षक प्रभुप्रसाद ढकालले बताएका छन । अहिले घटनास्थलमा सशस्त्र प्रहरी, जनपद प्रहरी बन रक्षको टोलीले सार्वजनिक मुचुल्का तयार गरी मृत हात्तीको व्यवस्थापन गर्ने कार्य भइरेको छ । बराहक्षेत्रको जङ्गलमा हात्तीको जमातले विध्वंस मच्चाइरहेको स्थानीय डम्बर सिंदेलले बताए । हात्तीको संख्या धेरै रहेकाले यस क्षेत्रका बासिन्दाहरु त्रसित छन्।"
उत्कृष्ट पाठकलाई १० हजार पुरस्कार,"कैलाली : कैलालीस्थित टीकापुर सामुदायिक पुस्तकालयका उत्कृष्ट पाठकलाई १० हजार पुरस्कार प्रदान गरिएको छ । महिनाभरि पुस्तकालयमा आई अध्ययन गर्ने उत्कृष्ट पाठकलाई पुरस्कार दिने घोषणाअनुसार मङ्सिर महिनाको पाठकका रुपमा टीकापुर सरोकार समूहले टीकापुर बहुप्राविधिक शिक्षालयका विद्यार्थी उपेन्द्र चौधरीलाई पुरस्कार प्रदान गरेको छ । चौधरीलाई नगद र सम्मानपत्रद्वारा पुरस्कृत गरिएको हो । टीकापुर सरोकार समूहले कैलालीको टीकापुर क्षेत्रमा पठन संस्कृतिको प्रवद्र्धन गर्ने उद्देश्यले यो अभियान थालेको सरोकार समूहका सचिव नवराज भट्टराईले जानकारी दिए। 'हामीले पठन संस्कृतिको विकास गर्न खोजेका हौँ', उनले भने, 'पुस्तकालयमा सबैभन्दा बढी पटक आउने र बढी समय बिताउने पाठकलाई पुरस्कार दिन थालेका छौँ । अध्ययनमा नागरिकको रुचि जगाउन यो गर्न थालिएको हो ।' सरोकार समूहका सचिव भट्टराईले पुस्तकालय र समूहको सहकार्यमा आगामी एक वर्षसम्म प्रत्येक महिना यो पुरस्कार प्रदान गरिने बताए। यस महिनाको पुरस्कार नेपाल अफ्रिका साहित्य समाजले प्रायोजन गरेको हो । पुस्तकालयमा आयोजित एक विशेष कार्यक्रममा चौधरीलाई टीकापुर नगरपालिका१ का वडाध्यक्ष मोहन विक र शिक्षाप्रेमी यज्ञमूर्ति अर्यालले संयुक्तरुपमा पुरस्कार हस्तान्तरण गरे। रासस"
शपथपछि सत्ताको लागि सरगर्मी,"काठमाडौं : सांसद पदको शपथ लगत्तै प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड र एकीकृत समाजवादी अध्यक्ष माधव नेपालबीच बिहीबार बालुवाटारमा छलफल भएको छ। राष्ट्रपति विद्यादेवी भण्डारीले बहुमत जुटाएर प्रधानमन्त्रीमा दाबी गर्न १० गतेसम्मको समय तोकेपछि नेताहरू सरकार गठनमा क्रियाशील छन्। प्रधानमन्त्रीका लागि देउवा र दाहालले दाबी गरेका छन्। दलहरूबीच विभिन्न विकल्पमा छलफल चलिरहेकाले सत्ता समीकरण कता जान्छ र कोसँग को सहकार्यमा सरकार निर्माण हुन्छ भन्ने अन्योलता छ। बालुवाटारमा तीन शीर्ष नेताबीच प्रधानमन्त्रीसहित राष्ट्रपति, उपराष्ट्रपति, सभामुख, उपसभामुख, प्रदेशका मुख्यमन्त्रीसहित अन्य मुख्य संवैधानिक पदमा भागवण्डा मिलाउने विषयमा पनि छलफल भएको छ। देउवाले आफ्नै नेतृत्वमा सरकार गठन गर्ने पक्षमा भए पनि दाहालले भने निर्वाचनअघि नै गरेको आलोपालो सरकारमा जाने अडान नछाड्ने पक्षमा छन्। तर, देउवालाई भने कांग्रेसभित्रै आलोपालोको प्रक्रियामा नजान पार्टीकै महामन्त्री गगनकुमार थापालगायतले खबरदारी गर्दै आएका छन्। कांग्रेस उपसभापति पूर्णबहादुर खड्का दाहालसँग लगातार छलफलमा छन्। भेटैपिच्छे खड्काले पहिलो चरणमा कांग्रेसको नेतृत्वमा सरकार निर्माणका लागि सहयोग गर्न प्रस्ताव राख्ने गरेका छन। जवाफमा दाहालले पूर्ववाचाबमोजिम माओवादीले पहिलो चरणमा नेतृत्व गर्न पाउनुपर्ने अडान लिँदै आएका छन्। कांग्रेस तयार नभए एमालेसँग मिलेर सरकार बनाउन सकिने संकेत दाहालले दिइरहेका छन्। सत्ता गठबन्धन जोगाउने भए आफूलाई पहिलो चरणमा प्रधानमन्त्री बनाउनुपर्ने र दोस्रो चरणमा आफूले सहयोग गर्ने दाहालले बताउँदै आएका छन्। सत्तागठबन्धन जोगाउनकै लागि पनि माओवादीले पहिलो चरणमा कांग्रेसको नेतृत्वमा सरकार निर्माण गर्न सहयोग गर्छ, खडकाले भने, उहाँहरूले दाबी गरे पनि अन्ततः कांग्रेसकै नेतृत्वमा सरकार बन्छ। यदि सहयोग नगरेको खण्डमा अन्य दलसँग वान टु वान वार्ता हुन सक्छ। त्यो स्वाभाविक पनि हो। माओवादीका प्रमुख सचेतक हितराज पाण्डेले राष्ट्रपतिले दिएको समयसीमाभित्रै नयाँ सरकार गठन गर्ने प्रयास भइरहेको बताए।"
रुसले सेनाको संख्या र क्षमता बढाउने,"मस्को : रुसी राष्ट्रपति भ्लादिमिर पुटिनले रुसले आफ्नो सैन्य क्षमता थप विकास गर्ने बताएका छन्। उनले पश्चिमी समर्थित युक्रेनमा जारी लडाइँमा आफ्नो तयारीलाई थप बढावा दिने प्रतिबद्धता व्यक्त गरेका छन्। 'हाम्रा सशस्त्र बल र लडाइँ क्षमता निरन्तर बढ्दै गएको छ। यो प्रक्रिया थप तीव्र गतिमा बढ्दै जाने छ। त्यो वातावरण हामी निर्माण गर्नेछौं,' पुटिनले आफ्नो देशका उच्चपदाधिकारीहरूसँग गरेको बैठकमा भनेका छन्। 'आज, हाम्रो लक्ष्य सशस्त्र सेनाको गुणात्मक नवीकरण र सुधार प्राप्त गर्न आवश्यक उपायहरूको सम्पूर्ण दायरा कार्यान्वयन गर्नु हो,' पुटिनले रुसी रक्षा मन्त्रालयको बोर्डको विस्तारित बैठकमा सो धारणा राखेका छन्। उनले सेनालाई आणविक लडाइँ तम्तयार अवस्थामा राख्न र थप सुधार गर्न आग्रह गरेका छन्। सार्वभौमसत्ता, क्षेत्रीय अखण्डता, रणनीतिक समानता र विश्वमा सेनाको सामान्य सन्तुलन सुरक्षित छ भन्ने मुख्य ग्यारेन्टी गर्नका निम्ति यो कदम आवश्यक रहेको पुटिनको धारणा छ। रूसी नेताले नयाँ जिरकोन हाइपरसोनिक क्रूज मिसाइल जनवरीमा प्रयोग गर्न सक्षम हुने बताए। राष्ट्रपति पुटिनले जनवरीको शुरुमा एडमिरल गोर्शकोभ फ्रिगेटलाई नयाँ जिरकोन हाइपरसोनिक मिसाइलले सुसज्जित गरिने र त्यसको बराबरको शक्तिशाली अर्को हतियार संसारमा नभएको बताएका छन्। उनले रुसको रणनीतिक आणविक शक्तिमा आधुनिक हतियारको स्तर ९१ प्रतिशत नाघेको र रणनीतिक शक्तिलाई अत्याधुनिक हतियार प्रणालीले सुसज्जित बनाउने थप प्रतिबद्धता व्यक्त गरेका छन्। राष्ट्रपति पुटिनले आधुनिक वायु सुरक्षाले ढाकिएको क्षेत्रमा सञ्चालित लडाकु र बमवर्षकहरूको सङ्ख्या बढाउने पनि उल्लेख गरेका छन्। बैठकमा प्रतिवेदन प्रस्तुत गर्दै रक्षामन्त्री सर्गेई शोइगुले रुसी सशस्त्र सेनाको सङ्ख्या ६ लाख ९५ हजार बढाएर १५ लाख पुर्याउने प्रस्ताव समेत गरेका छन्। सोइगुले युक्रेनमा रहेका रुसी सैनिकहरूले त्यहाँ 'पश्चिमका संयुक्त सेनाहरू' सँग लडिरहेको पनि बताए। मन्त्री शोइगुले मस्कोले जारी आक्रमणको क्रममा आफ्ना सेनाहरूले कब्जा गरेको एजोभ सागरमा रहेका दुई युक्रेनी बन्दरगाह शहरहरू प्रयोग गर्ने योजना बनाएको पनि बताएका छन्।"
प्रचण्डको अडानबारे प्रधानमन्त्री देउवालाई प्रकाशमानको ब्रिफीङ,"काठमाडौं : नेपाली कांग्रेस नेता प्रकाशमान सिंहले प्रधानमन्त्री शेरबहादुर देउवालाई भेटेका छन्। शुक्रबार बिहान नेकपा माओवादी केन्द्रका अध्यक्ष पुष्पकमल दाहाल प्रचण्डलाई भेटेलगत्तै नेता सिंहले बालुवाटार पुगेर प्रधानमन्त्री देउवालाई भेट गरेका हुन्। नेता सिंहले प्रचण्ड सहजै प्रधानमन्त्री पदबाट पछि नहट्ने आफूले पाएको प्रधानमन्त्रीलाई ब्रिफीङ गरेका थिए। कांग्रेसले राष्ट्रपति नछाड्ने बरु प्रधानमन्त्रीमा खुला रहेको विकल्प गठबन्धन दललाई सुनाइसकेको छ। तर पनि देउवाले पहिलो पटक प्रधानमन्त्री आफू बन्ने र दुई वर्ष प्रचण्ड र एक वर्ष माधव कुमार नेपाललाई प्रधानमन्त्री हुने विकल्प बताएका छन्। तर, प्रचण्ड जसरी पनि आफू प्रधानमन्त्री बन्ने मुडमा छन्। प्रचण्ड सकेसम्म वर्तमान सत्ता गठबन्धनको समर्थनमा प्रधानमन्त्री बन्ने, नत्र एमाले र साना दलको समर्थनमा प्रधानमन्त्री बन्ने मनस्थितिमा रहेको बुझिएको छ। त्यसका लागि उनले नेकपा एमालेका अध्यक्ष केपी शर्मा ओली र प्रधानमन्त्री देउवासँग समानान्तर पहल गरिरहेका छन्। देउवा विभिन्न दूतमार्फत् प्रचण्डलाई मनाउन खोजिरहेका छन् भने प्रचण्ड कुनै पनि हालतमा देउवालाई गलाउन लागिपरेका छन् । बिहीबार बेलुकी प्रधानमन्त्री देउवा,प्रचण्ड र माधव नेपालबीच बालुवाटारमा सत्तासमीकरणबारे छलफल भएको थियो। गठबन्धन दलभित्र प्रधानमन्त्री को बन्नेबारे टुंगो लगाउन सकस देखिएको छ। राष्ट्रपति विद्यादेवी भण्डारीले सरकार गठनका लागि पुस १० गतेसम्म समयसीमा दिएकी छन्। दुई दिन बाँकी रहँदा गठबन्धनका नेताहरू सरकार गठनका लागि छलफल तीव्र पारेका हुन्।"
हुस्सु र शीतलहरले तराईमा जनजीवन कष्टकर,"सर्लाही : बाक्लो हुस्सु र शीतलहरीका कारण सर्लाहीलगायत तराई मधेसको जनजीवन कष्टकर बनेको छ । शुक्रबार बिहानैदेखि यहाँ बाक्लो हुस्सु लागेको छ । बाक्लो हुस्सु र शीतलहरसँगै चलेको चिसो हावाका कारण सर्वसाधारणले कठ्याङ्ग्रिदो चिसो महसुस गरिरहेका छन् । मङ्सिर अन्तिम सातादेखि सर्लाहीलगायत क्षेत्रमा बाक्लो हुस्सु र शीतलहर चल्न थालेको हो । एक साता अघिसम्म बिहान बाक्लो कुहिरो लागे पनि दिउँसो पारिलो घाम लाग्न थालेको थियो तर, बिहीबारदेखि बाक्लो हुस्सु लाग्न थालेको छ । कठ्याङ्ग्रिदो चिसोले पराल ओछ्याएर सुत्न बाध्य मुसहर, चमार, डोम, हलखोर, पासमानलगायत दलित तथा अतिविपन्न परिवार चिसोबाट बढी प्रभावित भएका छन् । विपन्न परिवार अहिले परालको भरमा रात बिताउन थालेका छन् । परालको आगो ताप्ने र परालकै ओछ्यान बनाएर रात बित्ने गरेको बह्मपुरी गाउँपालिका३ भेल्हीका उपेन्द्र रामले बताए। ब्रह्मपुरी गाउँपालिका३ भेल्हीकी तेतरी सदा मुसहरले जाडोका कारण दैनिकी कष्टकर बनेको बताए। 'बिहानैदेखि घर बाहिर निस्कन मुश्किल भएको छ, दैनिक गरिने कामकाजमा बाधा पुगेको छ', उनले भने। चिसोले कठ्याङ्ग्रिएर सर्लाहीमा हालसम्म तीन जनाको ज्यान गइसकेको छ । हरिपुर नगरपालिका६ लक्ष्मीपुर र वडा नम्बर ९ पिडारीमा उनीहरुले ज्यान गुमाएका हुन् । प्रभावितलाई चिसोबाट जोगाउन पालिका र अन्य सरोकारवाला निकायले कुनै वास्ता नगरेको सर्वसाधारणको गुनासो छ । अत्यधिक चिसो तथा शीतलहरका कारण स्वासप्रश्वास, रुघाखोकी, निमोनियाजस्ता समस्या देखिएको प्रादेशिक अस्पताल मलङ्गवाका प्रमुख डा नवलकिशोर झाले जानकारी दिए। विशेष गरी बालबालिका, ज्येष्ठ नागरिक, सुत्केरी र गर्भवती शीतलहरबाट प्रभावित छन् । अत्यधिक चिसोका कारण पशुचौपायालाई समेत समस्या भएको छ । चिसोले गाई, भैँसी, बाख्रालगायत घरपालुवा जनावर मर्न थालेको बताइएको छ । चिसोबाट जोगाउन पशुचौपायाका लागि गोठमै आगो बाल्ने तथा बोरा ओढाउने गरिएको छ । अत्यधिक चिसोका कारण घरपालुवा जनावरमा स्वासप्रश्वास, निमोनियालगायत समस्या देखिएको पशु सेवा विज्ञ केन्द्र मलङ्गवाका प्रमुख शङ्कर साहले जानकारी दिए। रासस"
चिसो पानीले नुहाउँदा साँच्चै फाइदा हुन्छ?,"काठमाडौं : दैनिक चिसो पानीले नुहाउनु स्वास्थ्यका लागि निकै फाइदाजनक हुने धेरै अनुसन्धानबाट पुष्टी भएको छ । चिसो पानीले नुहाउँदा तपाईंका बानीमा धेरै सुधार ल्याउन सकिन्छ। यसका केही मुख्य फाइदा छन्। यसले रक्तसञ्चार राम्रो बनाउँछ, तनाव कम गर्छ, उत्साह र जागरूकता बढाउँछ। यो बानीले तनाव र चिन्ता कम गर्छ, साथै व्यायामपछि मांसपेशी मर्मत गर्न, बोसो घटाउन वा प्रतिरक्षा प्रणालीमा सुधार गर्न पनि निकै लाभदायक हुने मानिन्छ। तर यो वैज्ञानिक अध्ययनमा प्रमाणित भएको हो कि होइन ? भन्ने प्रश्न उब्जिएको छ। यदि यो साँच्चै हो भने तपाइँ यी फाइदा भएकै आधारमा जाडोमा चिसो पानीले नुहाउन तयार हुनुहुन्छ त? हाम्रो छाला चिसो पानीको सम्पर्कमा आउँदा शरीरमा झनझनाहट महसुस हुन्छ र यो समयमा शरीरले तनावमा धेरै छिटो प्रतिक्रिया गर्दछ, जसले मुटुको धड्कन र रक्तसञ्चार बढाउँछ। अर्कोतर्फ चिसो पानीले नुहाउनु निकै सुरक्षित पनि मानिन्छ । चिसोले काँप्नु बाहेक यसले शरीरलाई हानि पुर्याउने वा अन्य कुनै प्रतिकूल असर गर्दैन। 'यदि तपाई धेरै बुढो हुनुहुन्छ वा मुटुको समस्या छ भने, तपाई बेहोस हुन सक्नुहुन्छ वा हृदयघात हुन सक्छ,' बीबीसी कार्यक्रम ट्रस्ट मी, म एक डाक्टर कार्यक्रममा डा क्रिस भान टोल्केनले भने। तनाव र चिन्ता कम गर्छ चिसो पानीले चिन्ता र तनाव कम गर्छ भनी देखाउने कुनै क्लिनिकल परीक्षण नभए पनि विज्ञहरूको भनाइ अनुसार यसले मद्दत गर्न सक्छ। चिसो पानीले नुहाउँदा मानिसलाई तनाव उत्पन्न गर्ने हानिकारक रसायन र हर्मोन शरीरबाट बाहिर निस्कन्छ। २०१३ मा टीईडी वार्तामा, ट्राइएथलीट जोएल रुन्योन काले आफ्नो अनुभवको आधारमा चिसो पानीले तपाईलाई डराउने र असहज महसुस गराउने अवस्थाहरूसँग व्यवहार गर्ने तरिका परिवर्तन गर्ने क्षमता विकास गर्छ। साथै चिसो पानीले नुहाउनेहरूको दिमागमा एक्कासी झटका लाग्छ, जसले एन्टीडिप्रेसेन्ट प्रभाव पार्न सक्छ। प्रतिरक्षा प्रणाली को लागि? डा क्रिस वान टोल्केनका अनुसार यो अन्तिम प्रमाण भने होइन। २०१६ मा, जर्नल प्लस वनमा प्रकाशित एक डच अध्ययनले चिसो पानीको स्वास्थ्य पार्ने प्रभावहररुको बारेमा वर्णन गरेको छ। यस अध्ययनमा संलग्न २९ प्रतिशत व्यक्तिमा ९० दिनसम्म दैनिक चिसो पानीले नुहाउने बानीका कारण रोगमा कमी आएको देखाएको छ । अध्ययनको क्रममा, यी मानिसलाई तातो पानीले सामान्य नुहाएर अन्त्यमा ३०, ६० वा ९० सेकेन्डको लागि चिसो पानीले नुहाउन भनियो। चिसो पानीमा नुहाउँदा रुघाखोकी नलाग्ने, यसले कुनै प्रतिकूल प्रभाव नपार्ने, चिसो पानीले कति बेर नुहायो भन्ने कुराले पनि कुनै असर नगर्ने अनुसन्धानकर्ताहरूले पत्ता लगाएका छन् । सहभागीहरू बीच भएको सबैभन्दा उल्लेखनीय लाभ ऊर्जामा वृद्धि थियो, जुन क्याफिनको प्रभावभन्दा धेरै थियो। यसले शरीर र हात खुट्टा चिसो महसुस भने हुन थालेको बताए। चिसो भए पनि धेरै खेलाडी व्यायामपछि चिसो पानीले नुहाउने पक्षमा समर्थन गर्छन्। चिसो पानीले नुहाउँदा व्यायामपछिको दुखाईमा आराम मिल्छ । तर यसले काम गर्छ वा गर्दैन भन्ने बारे वैज्ञानिकहरूसँग कुनै प्रमाण भने छैन। केही अध्ययनहरूले यसले स्वास्थ्यमा सुधार ल्याउँछ भन्छन् तर केहीले यसले मांसपेशीहरूको अनुकूलन गर्ने क्षमतालाई कम गर्छ भन्छन्। फिजिकल थेरापी इन स्पोर्टमा प्रकाशित २०१४ को अध्ययनमा चिसो र तातो पानीले नुहाउने बीचमा खासै महत्त्वपूर्ण भिन्नता नभएको उल्लेख छ। के यसले साँच्चै बोसो घटाउँछ? चिसो पानीले नुहाउँदा शरीरमा जमेको बोसो सक्रिय हुन्छ अर्थात् अतिरिक्त बोसो घट्छ भन्ने कुरा प्राय सुनिन्छ । डा टोल्केनका अनुसार यसको पुष्टी गर्ने कम प्रमाण छ। धेरै अध्ययनमा चिसो पानीले नुहाउँदा शुक्राणु उत्पादनमा फाइदा पुग्ने कुरा बाहिर आएको छ । तातो पानीले नुहाउँदा तपाईको अण्डकोषको तापक्रम बिग्रन्छ र यसको प्रत्यक्ष असर शुक्राणुको संख्यामा पर्छ । डा टोल्केनका अनुसार चिसो पानीको नुहाउने फाइदाबारे वैज्ञानिक अनुसन्धान अझै प्रारम्भिक चरणमा छ र अहिलेसम्म कुनै ठोस प्रमाण छैन। तर, चिसो पानीले नुहाउँदा चिसो लाग्नुबाहेक अरु कुनै हानि नहुने उनी बताउँछन्। बीबीसी"
"एकैदिन १२ सय रुपैयाँले घट्यो सुनको मूल्य,कतिमा हुँदैछ कारोबार ?",काठमाडौं : छापावाल सुनको मूल्य प्रतितोला १२ सय रुपैयाँले घटेको छ। अघिल्लो कारोबार दिन बिहीबारको तुलनामा आज १२ सय रुपैयाँले घढेको हो। बिहीबार प्रतितोला १ लाख १ हजार पाँच सयमा कारोबार भएको सुनको मूल्य आज प्रतितोला एक लाख तीन सय रुपैयाँमा कारोबार भइरहेको छ। नेपाल सुनचाँदी व्यवसायी महासंघका अनुसार आज तेजावी सुनको मूल्य प्रतितोला ९९ हजार आठ सय कायम गरिएको छ। यस्तै चाँदीको मूल्य १५ रुपैयाँले घटेर प्रतितोला ११९०रुपैयाँ कायम भएको महासंघले जनाएको छ।
गुल्मीमा सुन्तला खाने र बोकेर दौड्ने प्रतियोगिता,"गुल्मी : गुल्मीमा सुन्तला खाने र सुन्तला बोकेर दौड्ने प्रतियोगितासहित छत्रकोट सुन्तला महोत्सव गरिएको छ। जिल्लाको छत्रकोट गाउँपालिका३ लुम्छामा विहीबार सुन्तला महोत्सवको क्रममा उक्त प्रतियोगिता गरिएको हो। सुन्तला खानेमा ६ सहभागी भएका थिए। यसमा सबैभन्दा बढी खाएर प्रथम सुशील खनाल भएका छन्। उनले तोकिएको पाँच मिनेटमा एक किलोग्राम सात सय ६५ ग्राम सुन्तला खाएका थिए। उनले एक हजार नगद पुरस्कार पाएका छन्। त्यस्तै प्रतियोगितामा सहभागी मनोज अर्यालले एक किलो चार सय ६० ग्राम, प्रेम पन्थले एक किलोग्राम तीन सय ४० ग्राम, कुशल पन्थले एक किलो ९० ग्राम, हरिप्रसाद कँडेलले नौ सय ६० ग्राम र रिजन पन्थले चार सय ८५ ग्राम सुन्तला खाएक थिए। सुन्तला बोकेर दोड्ने प्रतियोगितामा नौ जना सहभागी थिए। डोकोमा २० किलो सुन्तला बोकेर एक किलोमिटर बाटोमा दौड्दा प्रथम भीमकला भुसाल र आशा अर्याल भएका छन्। दोस्रोमा राधा पन्त र वर्षा पन्त साथै तेस्रो लक्ष्मी अर्याल र सावित्रा पन्थ भएका छन्। सुन्तला किसानलाई खेतीमा प्रोत्साहित, बजारीकरणको ग्यारेन्टी, स्थान विशेष पहिचानको कायम र कृषि पर्यटनलाई प्रवद्र्धन गर्नको लागि महोत्सव गरिएको आयोजक अनमोल किसान समूहका अध्यक्ष विष्णुप्रसाद पन्थले जानकारी दिए। सुन्तला खेतीको भूअनुकूल विस्तार र विकास, स्वरोजगार आयआर्जनबाट हुनेछ भरपर्दो निकास भन्ने नाराका साथ सुन्तलाको प्रदर्शन, सुन्तलाबाट बन्ने परिकारको प्रदर्शनी र विभिन्न प्रतियोगिताका साथ महोत्सव गरिएको हो। छत्रकोटमा ५० हेक्टर क्षेत्रफलमा सुन्तला खेती हुने गरेको गाउँपालिका अध्यक्ष रामप्रसाद पाण्डेले जानकारी दिए। उनले सुन्तला महोत्सवबाट स्थान विशेष पहिचानसहित बजारीकरणमा सहयोग पुग्ने पनि बताएक छन्। विसं २०६० देखि सुन्तला किसानलाई आबद्ध गराएर अनमोल कृषि समूहले काम गरिरहेको छ। सुन्तला महोत्सवमा स्थानीय लाखे नाँच र पञ्चेबाजा लगायतको प्रतियोगिता राखिएको थियो। गुल्मीमा सुन्तला जोनमा दुई सय ६ वटा समूह सहकारी आवद्ध भई काम गरेको प्रधानमन्त्री कृषि आधुनिकीकरण परियोजना कार्यन्वयन इकाई सुन्तला जोनका कार्यालय प्रमुख गङ्गाकुमारी पोखरेलले जानकारी दिए। सुन्तला जोनले जिल्लामा प्राविधिक सहयोग, साना सिँचाइ, बगैँचा व्यवस्थापन र तालिमसमेत सञ्चालन गर्दै आएको छ। जिल्लामा सुन्तला जोन अन्तर्गत एक हजार एक सय पाँच हेक्टरमा सुन्तला लगाइएको छ। सोमध्ये चार सय १७ हेक्टरमा उत्पादन भइरहेको छ। गुल्मीमा कूल नौ सय ९७ हेक्टर क्षेत्रफलमा सुन्तला खेती भइरहेको कृषि ज्ञान केन्द्र गुल्मीका प्रमुख नवराज भण्डारीले जानकारी दिए। जिल्लामा यसवर्ष कूल ६ हजार आठ सय ३९ मेट्रिक टन सुन्तला उत्पादन भएको अनुमान गरिएको छ। यसबाट रु २९ करोड ३७ लाख रुपैयाँ आम्दानी हुनेछ। रासस"
कांग्रेसले मधेसमा संसदीय दल नेता चयन प्रक्रिया थाल्यो,"जनकपुर : नेपाली कांग्रेसले मधेस प्रदेशको संसदीय दलको नेता चयन गर्ने प्रक्रिया सुरु गरेको छ । संसदीय दलको नेता चयन गर्न कांग्रेसले पार्टीको मधेस प्रदेश समितिका उपसभापति चन्द्रशेखर यादवको संयोजकत्वमा तीन सदस्यीय निर्वाचन समिति गठन गरेको छ । कांग्रेस प्रदेश समितिको जनकपुरधाममा बसेको बैठकले उपसभापति यादवको संयोजकत्वमा प्रदेश समितिका महामन्त्री बृहस्पति कृष्ण श्रेष्ठ र सहमहामन्त्री बिन्दुकुमारी यादव सदस्य रहने गरी तीन सदस्य निर्वाचन समिति गठन गर्ने निर्णय भएको कांग्रेसका मधेस प्रदेश प्रचारप्रसार प्रमुख नितेश गुप्ताले जानकारी दिए। कांग्रेसको विधान नियमावली र प्रदेश संसदीय दलको विधानको धारा ५ को ३ अनुसार निर्वाचन समिति गठन गरिएको हो । निर्वाचन समितिले केही दिनभित्रै सर्वसहमतिबाट दलको नेता चयन पहल थालिने र नभए अन्तमा निर्वाचन प्रक्रिया अपनाउने गुप्ताले बताए। कांग्रेसमा संसदीय दलका नेताका लागि कांग्रेस मधेस प्रदेश समिति सभापति कृष्णकुमार यादव, रामसरोज यादव, वीरेन्द्र सिंह र जनार्दन क्षेत्री आकाङ्क्षी छन् । यस्तै बैठकले मधेस प्रदेश सरकार गठनका लागि पार्टीको केन्द्रीय नेतृत्व र अन्य दलहरुसँग समन्वय गर्न प्रदेश सभापति यादवलाई जिम्मेवारी दिने निर्णय गरेको प्रचारप्रसार प्रमुख गुप्ताले बताए।"
"प्रचण्ड र चिनियाँ कार्यवहाक राजदूतबीच भेट, सत्तासमीकरणबारे चिनियाँ चासो",काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेपालस्थित चिनियाँ दूतावासका कार्यवहाक राजदूत वाङ सीनबीच भेट भएको छ । वाङ प्रचण्डलाई भेटन शुक्रबार बिहान खुमलटार पुगेका थिए । प्रचण्डले प्रधानमन्त्री बन्ने अडान नछाडिरहेका बेला चिनियाँ दूतावासका उच्च अधिकारीसँग भएको छलफललाई अर्थपूर्णरुपमा हेरिएको छ । कार्यवहाक राजदूत वाङले संभावित सत्तासमीकरण र सरकार निर्माणमा माओवादी केन्द्रको भूमिकाबारे चासो राखेका थिए । उनीहरुबीच भेट भएको बारे माओवादी केन्द्रका एक नेताले अन्नपूर्णलाई बपुष्टि गरे। प्रचण्डले आफ्नो नेतृत्वमा सरकार बनाउने कसरत भइरहेको र त्यसका लागि कांग्रेससँग गम्भीर ढंगले कुरा भइरहेको जवाफ दिएको स्रोतले बताएको छ । वर्तमान सत्तागठबन्धनबाट प्रधानमन्त्री बन्न नसके एमालेको समर्थनमा प्रधानमन्त्री बन्ने तयारीमा रहेका प्रचण्डसँग चिनियाँ अधिकारीले भेट गरेका हुन्। अघिल्लो साता वाङले राष्ट्रिय प्रजातन्त्र पार्टीका अध्यक्ष राजेन्द्र लिङदेनसँग समेत भेट गरेका थिए ।त्यसबेला समेत वाङ सत्तासमीकरणका संभावित परिदृष्यबारे लिङदेनसँग छलफल गरेका थिए । नेपालका लागि नयाँ चिनियाँ राजदूत छन् सोङ पुस १२ मा काठमाडौं आइपुग्दैछन् । राजदूत होउ यान्छी कार्यकाल सकेर फर्किएपछि बेइजिङस्थित चिनियाँ विदेश मन्त्रालयले नेपालका लागि नयाँ राजदूतमा छन् सोङलाई नियुक्त गरेको हो ।
रुसको वाग्नर समूहलाई उत्तर कोरियाले हतियार बेचेको अमेरिकाको आरोप,"वासिङटन डिसी : अमेरिकाले उत्तर कोरियाले युक्रेनमा प्रयोग गर्न रुसको वाग्नर समूहलाई मिसाइल र रकेट बेचेको आरोप लगाएको छ । वाग्नर रूसी सरकारद्वारा समर्थित लडाकुहरूको समूह हो जसले रूसी हितका लागि काम गर्दछ। येवगेनी प्रिगोजिनले यस निजी सेनालाई कम्पनीको रूपमा रकम दिन्छ। प्रिगोजिन पुटिन नजिक छ। यसलाई पुटिनको निजी सेना पनि भनिन्छ। ह्वाइट हाउसले हतियार खेप पठाएर संयुक्त राष्ट्र सुरक्षा परिषद्को प्रस्तावको उल्लंघन गरेको जनाएको छ । वाग्नर समुहमा थप प्रतिबन्ध लगाइने जनाइएको छ। तर उत्तर कोरिया र वाग्नरले भने यो आरोपलाई अस्वीकार गरेका छन्। बेलायतले युक्रेनमा प्रयोग भइरहेको वाग्नरको सेना एक हजारबाट बढेर २० हजार पुगेको बताएको छ। यो समूह हालै सिरिया र अफ्रिकी देशहरूमा पनि सक्रिय थियो। यसमाथि पटक पटक युद्ध अपराध र मानवअधिकार उल्लङ्घनको आरोप लागेको छ। 'वाग्नरले युक्रेनमा सैन्य अभियानलाई समर्थन गर्न हतियार खरिद गर्न संसारभरका विकल्पहरू खोजिरहेको छ,' ह्वाइट हाउसका राष्ट्रिय सुरक्षा प्रवक्ता जोन किर्बीले मिडियालाई भने,' उत्तर कोरियाले वाग्नरलाई हतियारको सुरुवाती खेप पठाएको छ र यसको भुक्तानी लिएको हामी प्रमाणित गर्छौं।' जोन किर्बीले वाग्नरले युक्रेनमा महिनामा १०० मिलियन डलर खर्च गरिरहेको बताए । बेलायती विदेशमन्त्री जेम्स क्लिभरलीले अमेरिकाको भनाइसँग बेलायत सहमत भएको बताएका छन् । उनले भने, 'उत्तर कोरियाबाट भ्लादिमिर पुटिनले सहयोगले लिनुले रुसको निराशा र एक्लोपन देखाउँछ।' तर, वाग्नरका मालिकले यी कुराहरूलाई मिथ्या र अनुमान मात्रै भनेका छन्। उत्तर कोरियाको विदेश मन्त्रालयले यी रिपोर्टलाई आधारहीन भनेको छ। बीबीसी"
फेस्टिभलमा गुञ्जिए गोपाल,"पोखरा : संगीतकार गोपाल योञ्जनको २५औं स्मृति दिवसको छेको पारेर फेवाताल किनारमा बिहीबार उनका गीत गुञ्जिए। गोपालकी जीवन संगिनी रिन्छिनले कवि विप्लव प्रतीकसँग स्मरण पनि साटेकी थिइन्। नेपाल लिटरेचर फेस्टिभलको १०औं संस्करण पोखराको लेकसाइडस्थित बाराही घाटमा सुरु हुँदा गोपाल योञ्जन सम्झनामा आएका हुन्। फेस्टिभलको पूर्वसन्ध्यामा बुधाबार पनि सांगीतिक साँझ भएको थियो। कवि नवराज पराजुलीले कविता सुनाए भने उज्ज्वल सागरले गीत गाएका थिए। फेस्टिभलको औपचारिक उद्घाटन भने बिहीबार भएको थियो। उद्घाटनपछि पोखरा महानगरपालिका मेयर धनराज आचार्यले लिटरेचर फेस्टिभलजस्तो दुर्लभ अवसर पोखराले पाउनु गर्वको कुरा भएको बताए। मेयर आचार्यले यसअघिका फेस्टिभलमा प्रदीप गिरिहरूजस्ता वक्ताहरूले दिएको भाषण र संवादलाई पनि सम्झिएका थिए। लिटरेचर फेस्टिभलमै प्रदीप गिरिबाट महाभारतको कथा सुनेपछि ४२ दिन लगाएर चार ठेली पुस्तकको महाभारतको कथा पढेको पनि मेयर आचार्यले सुनाए। गण्डकी प्रज्ञा प्रतिष्ठानका कुलपति सूर्य खड्का बिखर्चीले प्रतिष्ठान कार्यक्रमसँग संधै हातेमालो गर्ने प्रतिबद्धता जनाए। काठमाडौं विश्वविद्यालयका रजिस्ट्रार तथा अर्थशास्त्री डा अच्युत वाग्लेले नेपाल २०९ शीर्षकमा विद्वत्प्रवचन दिए। उनले नेपालले अपनाउनुपर्ने विकासको शैली र यहाँका सम्भावना एवं राजनीतिकसामाजिक नेतृत्वले लिनुपर्ने बाटाबारे चर्चा गरेका थिए। सरल रेखाको परिकल्पनामा अबको एक दशकपछिको नेपाल निःसन्देह आशावादी छ। यो मुलुक अहिलेभन्दा धेरै समृद्धिशाली र गौरवशाली हुनेछ। जनताको भागमा पर्ने सुखको मात्रा र सुखानुभूति गर्ने आमजनताको संख्यामा बढोत्तरी हुनेछ। निश्चय नै आशाका किरणहरू पर्याप्त छन्, उनले भने। लिटरेचर फेस्टिभलका कार्यकारी निर्देशक निरज भारीले एक दशक लामो यात्रा तय गर्न फेस्टिभललाई सघाउनेहरूलाई धन्यबाद दिए। फेस्टिभलको पहिलो दिन बाल विकास विज्ञ डा मीनाक्षी दाहालसँग घरबाट स्कुलसम्म शीर्षकमा फिस्टेल एकेडेमीका कार्यकारी निर्देशक दिनकर नेपालले छलफल गरेका थिए। बुकवर्म फाउन्डेसनले आयोजना गरेको फेस्टिभल ११ गतेसम्म चल्दैछ। शुक्रबार पूर्वप्रधानमन्त्री केपी शर्मा ओलीसँग अन्नपूर्ण पोस्ट्का प्रधान सम्पादक अखण्ड भण्डारीले अन्तरंग कुराकानी गर्ने छन्।"
संकटमा वैकल्पिक राजनीति,"राजनीतिक इतिहासअनुसार आफू असाध्य कमजोर भएका बेला जबर्जस्ती बलियो देखाउन शासकहरूले सडक, गल्ली, चोक जताततै जनता उतारेको पाइन्छ। यही प्रपञ्चको सिको पटकपटक शासकहरूले गरेका छन्। चाहे सरकारमै आफू अप्ठ्यारोमा परेको बेला होस् या चुनावमा आफूलाई शक्तिशाली देखाउन। हेलिकप्टर यात्राकै क्रममा सरकारको नेतृत्व गरेको दलकी सम्मानित नेत्रीले डडेलधुरामा गएर हेलिकप्टरमा यात्रा गर्न सक्नेलाई मात्र भोट दिनुहोस् भनेर जनतालाई आग्रह गर्न भ्याइन्। सत्ता र सरकारमा हँुदा सिन्को नभाँच्ने तर जनताका जनजीविकाको सवालमा निर्मम बन्ने अवस्था पनि देखियो। यी सारा कुरालाई ठीक प्रमाणित गर्न लोकतन्त्रलाई भीडतन्त्रमा बदल्ने, हाट बजारमा पशु बटुलेझैं ठाउँठाउँमा मानिसलाई बटुल्छन्। यो नै सत्ताधारीहरूले गर्ने साहसिक कार्य हो। लोकतन्त्रमा शासन सत्ताको आधार विधि हुन्छ, भीड होइन। सडकमा भीड बनाउनु हस्तक्षेपकारी नागरिक बनाउनु होइन, जनताको दिमागमा वर्चस्व जमाउनु हो। राज्यलाई कर तिर्ने रैती र सधैंभरि भोट हाल्ने तर अधिकार नखोज्ने प्रजा बनाउनु हो। जसले शासकविरुद्ध सोच्दैनन्, बोल्दैनन् र प्रतिशोध गर्दैनन्। यस्तै बुख्याचा दुनियाँ बनाई राख्न दलपतिबीच नारा, भाषण र भावभंगिमाको कडा प्रतिस्पर्धा भयो। यो महादौडमा सरकार पक्ष नै गतिशील देखियो। चुनाव घोषणा भएपछि कामचलाउ सरकारका प्रधानमन्त्री देउवा बोली नबुझिएकै सही सकेसम्म कुनै ठाउँमा नपुग्ने मनसाय प्रकट गरेनन्। आफूले नभ्याएको खण्डमा आफ्नो आज्ञाकारी अनुचरलाई राजाज्ञा दिएर पठाए। भीडको मानसिकताको जानकार र भीड निर्माणमा सिद्धहस्त सरकारका केही थान नेताले सुख, समृद्ध र समाजवादको नाराको आविष्कार गर्छन्। अनि जनतालाई मनको लड्डु घिउसँग खुवाएरै छोडे। नेपाली राजनीतिमा शायद यो नै सबैभन्दा महत्त्वपूर्ण र दुर्लभ योगदान हो। सरकार र सत्तामा बसेर सुखी नेपाली समृद्ध नेपालका लागि मूर्त काम गर्ने होइन, भट्टी गफको शैलीमा मुख मात्रै चलाए पुग्छ। त्यसो भएरै सायद इमानदार, क्षमतावान् तथा भिजनरी अनुभवहीन नयाँ राजनीतिक खेलाडीहरूले नेपाली राजनीतिको भेउ नै पत्ता लगाउन सकेका छैनन्। भनिन्छ, हरेक देशले आफ्नो हैसियतअनुसारको नेता पाएको हुन्छ। अथवा त्यहाँको जनताअनुसारको नेतृत्व पाएको हुन्छ। तर यहाँ जनताअनुसारको नेतृत्व हो कि, नेतृत्वअनुसारको जनता बुझ्न अलि गाह्रो छ। किनकि हरेक नेताले आफूजस्तै जनता तयार गर्न मिहिनेत गर्ने हो। जनता भनेको भीड हो। सडक कब्जा गर्न भीड उतार्ने नेतृत्वले, भीडलाई नै नियन्त्रण गर्ने नेतृत्वले कस्तो हैसियत राख्ला ? त्यसैले त आज सम्मानित नेतृत्व जन्मिन सकेको छैन। कार्यकर्ताको त कुरा नै छोडौं, जसले सत्तासीनको चाकडी गर्छ। स्तुतिगान गर्छ, विपक्षीको निन्दा र चुक्ली गर्छ ऊ पक्कै पद, पैसा र पुरस्कारको हकदार हुन्छ। यो सुवर्ण अवसर पाएपछि कुन चाहिँ मूर्खले यस्तो काम नगर्ला र ? पद, पैसा र पुरस्कार इमानदारिताबाट नपाइने भएकाले आज सर्वसाधारणसमेत चेतनशून्य काम गर्न उद्धत छन्। उनीहरूमा आलोचनात्मक चेत पाउन मरुभूमिका पानी खोजेजस्तै हो। यस्तो राजनीतिक अस्तव्यस्तताबीच नागरिकले तमाम सास्ती व्यहोर्नु परेको छ। तर पनि नेपालमा सोचेजस्तो र आवश्यकता परेजस्तो वैकल्पिक शक्ति उदाउन सकेको छैन। वैकल्पिक राजनीतिको सुरुआत २०४६ को जनआन्दोलनपछि देवेन्द्रराज पाण्डेको लोकदलबाट सुरु भए पनि यसको विकास र विस्तार नेकपा माओवादी र केही मधेसवादी दलले गरे भन्न सकिन्छ। तर समय पदचापलाई बुझ्न नसकी ती दलहरू उनै परम्परागत दलझैं सत्तालिप्सा र अवसरवादमा मात्र लिप्त भए। त्यसैले जनताले उनीहरूको सत्तारोहणको एक दशक नपुग्दै कुनै न कुनै किसिमले वैकल्पिक शक्तिको आवश्यकता महसुस गर्न थाले। स्व उज्ज्वल थापाले खोलेको विवेकशील दल र रवीन्द्र मिश्रको साझा पार्टीको एकीकरण भएपछि केही राजनीतिक सरोकारवालाले वैकल्पिक शक्तिको निर्माणको सम्भावना बलियो भएको ठोकुवा गरे। तर ती दुवै दलसँग वैकल्पिक राजनीतिका अन्तरवस्तु थिएनन्। सुशासन र भ्रष्टाचार नियन्त्रण नै उनीहरूको मूलभूत एजेन्डा थिए। वैकल्पिक पार्टी भनेको नयाँ पार्टी होइन, बरु नयाँ दिशा र कार्यक्रम हो। नयाँ दिशा र कार्यक्रमबिनाको संसद्भित्रको एक थान पार्टीलाई वैकल्पिक राजनीतिको उपमा दिनु राजनीतिक विज्ञताको अपमान हो। वैकल्पिक राजनीतिको सार सुशासन र भ्रष्टाचार नियन्त्रण हुन सक्दैन। किनकि सुशासन, कुशासन र भ्रष्टाचार भनेका कार्यशैलीका परिणाम मात्र हुन्। कारण वा अन्तर्वस्तु होइनन्। कुशासनका कारण शासक वर्गको वर्गीयता, सामाजिक व्यवस्थाको संरचना र गलत वैचारिक धरातल हुन्। हाल नेपालमा वैकल्पिक राजनीतिका हिमायतीहरूले राजनीतिको एजेन्डा नै सुशासनलाई बनाएका छन्। यस्तो राजनीतिमा मध्यम वर्गीय पेसागत क्षेत्रमा नाम चलेकाले नेतृत्व गर्छन्। आफ्ना फ्यानबीचमा गरिएको सतही र लोकप्रिय प्रचारले सहरिया मध्यमवर्गीय युवाको एउटा जमातलाई आकर्षित गर्न खोजेको देखिन्छ। देशमा चल्दै आएको लगातारको भिडन्तबाट डराएको र दिक्दार भएको मध्यम वर्गको सानो हिस्सा सुसंस्कृत राजनीति गर्छु भन्ने पार्टीतिर आकर्षित हुनु अस्वाभाविक पनि होइन। वैकल्पिक राजनीतिले वकालत गरेको एउटा कथ्य के हो भने राजनीतिको मैदानमा युवा मात्र आउनुपर्छ। हामी सबैले यो कुरा ख्याल गर्नुपर्छ कि युवा हुनु सक्षम हुनु होइन। बुढा भएका नेताले बुढेसकालमै राजनीति सुरु गरेका पनि होइनन्। यस्तो खालको रूपवादी प्रचारले केही हुल युवा आकर्षित भए पनि समाजको पिँधको अन्तर्विरोधको समाधान र व्यापक श्रमिक वर्गको मुक्तिका लागि आधारभूत कार्यक्रम र कार्यदिशा के हुन् ? वैकल्पिकको दाबी गर्नेसँग उत्तर छैन। परम्परागत संसद्वादी पार्टीजस्तै पाँच वर्ष रूपवादी अपवाह फैलाउने, कहिले चुनाव आउला भनेर अघिल्लो चुनावमा भत्किएका मन सम्हाल्दै बस्नु वैकल्पिक राजनीतिको मर्म होइन। मूलधारका राजनीतिक दलप्रति बढ्दै गएको वितृष्णाबाट लाभान्वित हुने मोहमा मूलधारका दल र नेताप्रति घृणा, उत्तेजना र क्रोध ओकलेर पब्लिक सेन्टिमेन्ट क्यास गर्न वैकल्पिक राजनीतिका योजनाकार उद्धत भएका देखिन्छन्। यिनीहरूसँग देशका देखाउने समस्या तमाम छन् तर समाधानका योजना, कार्यक्रम र उपाय केही पनि छैनन्। केही थान नयाँ अनुहार विजयी भए पनि के गर्ने ? कसरी गर्ने ? कहिले गर्ने ? भन्ने प्रश्नको उत्तर छैन। न नीति, न योजना, न कार्यक्रम। न त सपना र साझा संकल्प। आर्थिक सामाजिक उत्पीडनका विरुद्ध आदिवासी, जनजाति र दलितहरूले अस्तित्वको लडाइँ गरिरहेका बेला उच्च कुलीन वर्गीय एकदुई थान रवि लामिछानेहरूको उदय भएको छ। यो उदयको कारण परम्परागत दलको अलोकप्रियताले पोखिएको आवेश मात्र हो। केही राजनीतिक पण्डितहरूले यसलाई नेपाली राजनीतिमा दुर्लभ विजयको संज्ञा दिँदै वैकल्पिक शक्तिको निर्माण भएको दाबी गरिरहेका छन्। नेपाली राजनीतिमा यो कार्य नयाँ बोतलमा पुरानै रक्सी भर्ने प्रक्रिया मात्र हो। यो उदय लाखौं आदिवासी, जनजाति र दलित तथा उत्पीडितहरूका लागि हुन्छ भन्ने कुराको कुनै गुञ्जायस छैन। परम्परागत राजनीतिक विरासतमा कहिलेकाहीँ हुने सानातिना परिवर्तन पनि महान्झैं लाग्छ। परिवर्तनकामी जनसमुदायलाई आत्मविश्वास र ऊर्जा पनि थप्न सक्छ। नेपालको विगतको इतिहासले भन्छ, यस्तो खालको उही वर्ण, उही जाति र समुदायका व्यक्तिको उदयले सत्तासीन वर्ग, वर्ण, लिंग र क्षेत्रका अभिजातमा राजनीतिक उपयोग र सार्वजनिक उपभोगको क्षमता बढाउँछ। ती उत्पीडित समुदायका आकांक्षा, आवाज र मागलाई बलियो बनाउँदैन। बरु आर्थिक, राजनीतिक, सांस्कृतिक स्थायी संरचनालाई बलियो बनाउँछ। विगतमा माओवादी र मधेसवादीहरूको उदयले योभन्दा भिन्न भुइँमान्छेको पीडामा मलम लगाउन नसकेको तथ्य हामीसँग छ। अनुहार फेरेर राजनीतिक, आर्थिक, सामाजिक रूपान्तरण हुँदैन, त्यसका लागि उत्पीडनमा परेका व्यक्तिका सवालको बुलन्दता बढाउने प्रतिनिधित्व आवश्यक हुन्छ। नेपाली समाजमा लोकतान्त्रिक गणतन्त्रको स्थापनापछि व्यापक रूपमा प्रारम्भ भएको सामाजिक, आर्थिक र राजनीतिक प्रक्रियाविरुद्ध अहिलेको आक्रोश बढी केन्द्रित देखिन्छ। यो अस्वाभाविक पनि होइन। किनकि अहिलेसम्म आर्थिक, राजनीतिक, सामाजिक रूपान्तरणका महŒवपूर्ण पक्षमा कुनै पनि राजनीतिक दलको ध्यान पुगेकै छैन। कतिसम्म भने गणतन्त्रको हिमायती माओवादी र साझेदार दल नेपाली कांग्रेस पनि संघीय लोकतान्त्रिक गणतन्त्रको वास्तविक खाकामा स्पष्ट छैनन्। वैकल्पिक राजनीतिले त बाँकी रहेका महŒवपूर्ण राष्ट्रिय कार्यभार पूरा गर्नु पथ्र्यो। वैकल्पिक राजनीतिको बाटो के पश्चगमन नै हो त ? आलोचनात्मक चेत भएका नागरिक तयार नहुँदासम्म त आमूल रूपान्तरणकारी राजनीतिक शक्तिको विकास हुने सम्भावना छैन। जति खराब भए पनि पुराना दल र नेताको भजनकीर्तन गर्ने एउटा जमात एकातिर छ भने नयाँ हुनेबित्तिकै जादुको छडी चलाइहाल्छ कि भनी विश्वास गर्ने अल्लारे अर्को जमात पनि छ। यी दुवै जमात वास्तविक वैकल्पिक शक्ति निर्माणका बाधक छन्। अब प्रजाबाट जनता र जनताबाट नागरिक हुनु आवश्यक छ। जुन मैदानमा कुनै पनि गैरजिम्मेवार नेतृत्वले जनतालाई विवेकशून्य बनाई दाइँ गर्न नसकोस्। भीड निर्माण गर्ने सम्पूर्ण क्षेत्रमा वैचारिक, राजनीतिक हस्तक्षेप गरी राजनीतिक मैदानलाई शुद्धीकरण गर्न आवश्यक छ। किनभने खराब आचरणको मान्छे एक मिनेटमात्रै सत्तामा बसे पनि लाखौंले खराब हुने प्रेरणा पाउँछन्। राज्यको उद्देश्य जनतालाई खराब हुन प्रेरित गर्नु होइन। लोकतन्त्रमा जब जनताले दायित्व ग्रहण गर्दैनन्, तबसम्म देश सुरक्षित हँुदैन। जनतालाई मूर्ख बनाउन सिवाय यी नेतालाई केही आएन। किनकि नागरिक चेतना बढ्यो भने हाम्रोजस्तो तल्लो स्तरका नेतालाई असुरक्षा बढ्छ। समयक्रमसँगै जनतामा आउने परिवर्तनको हुटहुटीले कार्यक्रम र कार्यदिशासहितको वैकल्पिक शक्ति निर्माणलाई भने कसैले रोक्न सक्ने छैनन्। अबको राजनीतिले समाजका वास्तविक अन्तरविरोधको जरा खोतलेर त्यसको समाधानका निम्ति वैज्ञानिक दर्शन, सिद्धान्त र बाटो आत्मसात् गरे वैकल्पिक राजनीतिको निर्माणमा सहयोग पुग्न सक्छ।"
अपराधमा मुछिएका महन्त,"जनकपुरधाम : महोत्तरीको मठिहानीस्थित लक्ष्मीनारायण मठ रामानन्दीय वैष्णव समुदायको अग्रणी धर्मस्थलका रूपमा प्रख्यात छ। यस मठका महन्तलाई मान महन्त अर्थात् सम्प्रदायकै प्रमुख महन्तका रूपमा सम्मान गरिएको हुन्छ। मानमहन्तको पदवीमा रहने व्यक्तिलाई यो समुदायमा भगवान्सरह नै मानिन्छ। यो सम्प्रदाय अंगीकार गरेका अन्य मठमन्दिरमा महन्त नियुक्त गरिँदा मान महन्तले नै पगरी दिने परम्परा छ। तर, यस्तो सम्मानित ओहोदामा रहेका जगन्नाथ दास पदको दुरुपयोग गर्दै किर्ते आरोपमा मुछिएर यति बेला प्रहरी हिरासतमा छन्। यसअघि जनकपुरधामस्थित रत्नसागर मठका तत्कालीन महन्त वैकुण्ठ दास, तुलसी स्मारकका पुजारी शिवशंकर दासलाई पनि विभिन्न अभियोग लागेको थियो । जो फरार छन्। लक्ष्मीनारायण मठका मानमहन्त दासलाई प्रहरीले आइतबार पक्राउ गरेको हो। एक बैंकको रूपन्देही जिल्लास्थित शाखाबाट ७० लाख रुपैयाँ किर्ते गरी झिकेको आरोपमा उनलाई मठबाटै नियन्त्रणमा लिइएको जिल्ला प्रहरी कार्यालय महोत्तरीका प्रहरी उपरीक्षक कृष्ण पंगेनीले बताए। लक्ष्मीनारायण मठका मानमहन्त जगन्नाथ दास किर्ते आरोप लागी अनुसन्धानका लागि प्रहरी हिरासतमा रत्नसागर मठका तत्कालीन महन्त वैकुण्ठ दास व्यक्ति हत्या आरोपसहित जग्गा किर्ते र जालसाजीजस्ता मुद्दा लागी फरार तुलसी स्मारकका पुजारी शिवशंकर दास बालिकालाई यौन दुर्व्यवहार गरेको आरोपपछि फरार दासलाई ७० लाख मौज्दात रहेको बैंक खाता सरकारले रोक्का राखेको अवस्थामा त्यहाँका सहायक प्रमुख जिल्ला अधिकारीको हस्ताक्षर किर्ते गरी सो रकम झिकेको आरोप लागेको छ। सरकारी हस्ताक्षर किर्ते गरेको आरोपमा पक्राउ गरिएका महन्तलाई आवश्यक कारबाहीका लागि रुपन्देही पठाइएको महोत्तरी प्रहरीले जनाएको छ। उनले रुपन्देहीमा रहेको मटिहानी स्थानको रामजानकी कुट्टीको करोडौं मूल्य पर्ने जग्गा बिक्री गरेपछि अख्तियार दुरुपयोग अनुसन्धान आयोगमा उजुरी परेको थियो। दासले रामजानकी मन्दिरले भोगचलन गर्दै आएको कित्ता नम्बर १६५ को ३ कठ्ठा ५ धुर जग्गा वैशाख १६ गते सिद्धार्थनगरकै उदयमान पाण्डे र सञ्जयप्रसाद पाण्डेलाई ६१ लाख रुपैयाँमा बिक्री गरेका थिए। दासले बिक्री गरेको जग्गाको चलनचल्तीको मूल्य ३ करोडभन्दा बढी छ। अख्तियारमा उजुरी परेको अवस्थामा दासको नाममा रहेको बैंक खाता तथा अन्य सम्पत्ति रोक्का राखिएको थियो। एक बैंकको रुपन्देही सिद्धार्थ नगरस्थित शाखामा खोलिएको खाता रोक्का रहेकै बेला रुपन्देहीका सहायक प्रमुख जिल्ला अधिकारी रामचन्द्र अर्यालको कात्तिक ४ गते हस्ताक्षर किर्ते सहितको कागजात बैंकमा फुकुवा पत्र पठाउँदै ७० लाख १८ हजार ५ सय १० रुपैैंयाँ ३५ पैसा जनकपुरधामका श्रवण यादवको नाममा ट्रान्सफर गरिएको थियो। सो विषयमा खोज तलास हुँदै गएपछि दासले नै सहायक प्रजिअ अर्यालको दस्तखत किर्ते गरी रकम झिकेको भनी जिल्ला प्रशासन कार्यालयमा मुद्दा दर्ता गराइएको थियो। दासविरुद्ध रुपन्देही अदालतले पक्राउ पुर्जी जारी गरेको थियो। जिल्ला प्रहरी कार्यालयको अनुरोधमा जिल्ला अदालत रुपन्देहीले दासलाई थप चार दिन थुनामा राख्न मंगलबार आदेश दिएको छ। जुन मन्दिरमा गलत क्रियाकलाप भएको छ त्यहाँ निगरानी गर्न र जहाँ पुजारी छैनन् र पूजापाठ नै बन्द भएको छ भने त्यहाँ पुजारी नियुक्त गर्नतर्फ गुठी संस्थानले ध्यान पुर्याउनुपर्छ। गुठीले ध्यान नदिएका कारण पनि अवस्था अराजक हुँदै गएको छ। रामरोशन दास वैष्णव, जानकी मन्दिरका उत्तराधिकारी महन्त मन्दिरभित्र व्यावसायिक भवन बनेका छन्। मानमहन्तहरू अपराधमा मुछिएका छन्। यी सबैको कारण नियामक निकाय सक्रिय नहुनु हो। अब पनि निगरानी गरिएन भने माफियाले गुठीका जग्गा सखाप पार्न बेर लाग्दैन। शीतल साह, अध्यक्ष, बृहत्तर जनकपुर क्षेत्र विकास परिषद् दास पहिलादेखि नै गैरकानुनी र अनैतिक गतिविधिमा संलग्न थिए। गुठी संस्थानले दासको महन्त पद नै खारेज गरेको थियो। तर, उनी अदालतको आदेशबाट पुनः बहाल भएका थिए। गुठी संस्थानको बिघौं जमिन अनधिकृत रूपमा बिक्री गरेको आरोप मान महन्त दासमाथि छ। पछिल्लो पटक उनले जनकपुरको दशरथ मन्दिर परिसरको जग्गा दुई जना चिकित्सकलाई बेचेर मन्दिर प्रांगणमै संरचना निर्माण गराउन लगाएका थिए। मटिहानी गुठीको नाममा रहेको जनकपुरधाम ७ र ८ को बजरंग चोकभन्दा पश्चिमको जग्गा बिक्री गर्ने क्रममा दासका भतिज तत्कालीन महोत्तरी जिल्ला शिक्षा कार्यालयका अधिकृत लालकिशोर झाको हत्या भएको थियो। उक्त घटना २०६७ कात्तिक ११ गते भएको थियो। झाले मान महन्तको जग्गा किनबेचको क्रियाकलापमा अवैद्य रूपमा सहयोग पुर्याउँदै आएको जनाइएको छ। जग्गाकै विवादले झाको ज्यान गएको जानकार बताउँछन्। गुठी संस्थान र मानमहन्त दासकै मिलेमतोमा मटिहानी मठकै काठमाडौंको असन तलासी मठका ५ सय रोपनी जग्गा बिक्रि भइसकेको छ। मन्दिरका ३ वटा घरसमेत लोप भइसकेका छन्। यस्तै, जनकपुरधामस्थित रत्नसागर मठ निकै सम्पन्न थियो। २०२६ सालको सर्भे नापीले रत्नसागर गुठीको जग्गा ८० बिघा देखाएको थियो। तर, यहाँका महन्त र नापीका कर्मचारीको मिलेमतोमा मठको ५५ बिघा जग्गा अरूले नै हडपेका छन्। यहाँका पूर्वमहन्त वैकुण्ठ दासले व्यक्ति हत्या, जग्गा किर्ते र जालसाजीजस्ता मुद्दामा सजाय पाएका छन्। उनी फरार रहे पनि रत्नसागर मन्दिरमा अप्रत्यक्ष रुपमा उनकै रजाइँ चलिरहेको सरोकारवालाको भनाइ छ। वैकुण्ठ कहाँ छन् भन्ने जानकारी प्रशासनलाई नभए पनि उनका भाइ अनिल तिवारी मन्दिरको कामकाज सम्हाल्दै आएका छन्। भारतको विहार मुजफ्रपुर जिल्लाअन्तर्गत मधेपुरा ग्राम पञ्चायत कटराका वैकुण्ठ धर्मको आडमा अपराध गर्ने मनसायले नै रत्नसागर मठमा प्रवेश गरेका थिए। उनले तत्कालीन महन्त रामप्रकाश दास वैष्णवका छोरा बनेर १७ कात्तिक २०५० मा जिल्ला प्रशासन कार्यालय धनुषाबाट ३९६९२४७ को नागरिकता लिएका थिए। जबकि तत्कालीन महन्त रामप्रकाश आजीवन अविवाहित रहेका थिए। तत्कालीन महन्तलाई प्रभावमा पारेर पछि महन्तकै गद्दीमा पुगेका थिए वैकुण्ठ। उनले आफू महन्त बन्नेबित्तिकै मन्दिरको जग्गा बेच्ने र अकुत सम्पत्ति आर्जन गर्ने काम सुरु गरेका थिए। रत्नसागरका पुराना महन्तको नक्कली मनखपको कागज तयारी गरी जग्गाहरू सर्वसाधारणको नाममा गराइएको बृहत्तर जनकपुर क्षेत्रअन्तर्गतका पोखरी, डिल, रामजानकीलगायत प्रमुख मन्दिरहरू तथा जग्गा संरक्षण र व्यवस्थापनका लागि सिफारिस गर्न बनाइएको उच्चस्तरीय कार्यदलको प्रतिवेदन २०६२ मा उल्लेख छ। उनी सरकारी कागजात किर्ते गरी अर्बौ मूल्यको सार्वजनिक जग्गा हड्पेको आरोपमा १९ मंसिर २०७५ मा काठमाडौं बागबजारबाट पक्राउ परेका थिए। जनकपुरधाम उपमहानगरपालिका ८ स्थित जनहजारी विद्यापीठले भोगचलन गर्दै आएको दुई बिघा ११ कठ्ठा जग्गा गुठी संस्थान र मालपोत कार्यालयको कागजात किर्ते गरी उनले आफ्नो नाममा बनाएको अभियोग छ। सिट नम्बर १३५४१४ को कित्ता नम्बर ६२ को २ कठ्ठा र ११ धुर र सिट नम्बर १३५४१५ को २८ को २ बिग्घा ८ कठ्ठा १४ धुर उनले नातेदार अशोक शर्माका नाममा नामसारी गराएका थिए। शर्माको नामबाट त्यो जग्गा अरुलाई बिक्री गरेका थिए। रामान्द चोकबाट ३ सय मिटर दक्षिण पश्चिममा रहेको सो जग्गाको चलनचल्तीको मूल्य डेढ अर्बभन्दा बढी छ। लालकिशोर झा हत्या घटनाका प्रमुख योजनाकारको अभियोगसमेत वैकुण्ठमाथि छ। उक्त हत्यामा सुटरका रूपमा प्रयोग भएका जनतान्त्रिक तराई मुक्ति मोर्चाका राकेश पाण्डेले मुख्य योजनाकार वैकुण्ठ रहेको बयान प्रहरीमा दिएका थिए। सो हत्या काण्डमा मुख्य योजनाकार रहेका वैकुण्ठ अपराधका यस्ता विभिन्न गतिविधिमा प्रत्यक्ष संलग्न थिए। हाल उनी अदालतको फरार सूचीमा छन्। सर्वोच्च अदालतको ७ नम्बर इजलासको संयुक्त फैसलाबाट वैकुण्ठ दासको महन्त पद पनि खारेज गरिएको छ। न्यायाधीश डा आनन्द मोहन भट्टराई र टंकबहादुर मोक्तानले संयुक्त रूपमा महन्त पद खारेजीको फैसला गरेका हुन्। गुठी संस्थान र स्थानीय रामान्द युवा क्लबले वैकुण्ठ दास वैष्णवविरुद्ध ६ वर्षअघि सर्वोच्च अदालतमा मुद्दा हालेको थियो। जनकपुरधाम उपमहानगरपालिका८ स्थित तुलसी स्मारकका पुजारी शिवशंकर दास बालिकालाई यौन दुव्र्यवहारमा मुछिए। मन्दिरमा पुजापाठ गर्ने नाममा उनले बालबालिकालाई निःशुल्क ट्युसन पढाउँथे। तर, ट्युसन पढ्न जाने बालिकाहरूसँग नै दुष्कर्म गर्ने गरेको आरोप उनीमाथि लाग्यो। भारत घर भएका शिवशंकर तुलसी स्मारकमा साधुको भेष धारण गरेर बस्थे। बालबालिकालाई यौन दुव्र्यवहार गर्न थालेपछि उनीविरुद्ध अभिभावकहरूले जिल्ला प्रहरीमा उजुरी दिएका थिए। तर, उनी फरार भए।मन्दिरको सम्पत्ति विवादकै कारण मटिहानीस्थित लक्ष्मीनारायण मठका तत्कालीन मान महन्त देवादासको सीमावर्ती भारतीय गाउँमा हत्या भएको थियो। २०३० सालमा जनकपुरको पेठिया गाछीस्थित गिरनारी कुटीका महन्थ रवि गिरी र उनका चेला वीर गिरीलाई मन्दिरको जग्गा विवादमै एकै रातमा हत्या गरी मन्दिरकै सन्दुकमा राखिएको अवस्थामा शव फेला परेको थियो। २०३८ सालमा जानकी मन्दिरको उत्तरी ढोकामा रहेको इनारमा स्थानीय जोगी साहको शव फेला परेको थियो। सो घटना महन्तकै दबाबमा सामसुम पारिए पनि जग्गा विवादकै कारण हत्या भएको स्थानीयको दाबी छ। बिहारकुण्डका महन्थ रामपुकार शरणलाई पनि जग्गा विवादकै कारण गोली हानी हत्या गरिएको थियो। गुठी संस्थानले अभिभावकत्व लिनुपर्छ गुठी संस्थानले मन्दिरहरूमा भइरहेको अनैतिक क्रियाकलापप्रति अंकुश लगाउन अभिभावकत्वको भूमिका निर्वाह गर्नु जरुरी रहेको जानकी मन्दिरका उत्तराधिकारी महन्त रामरोशन दास वैष्णव बताउँछन्। जुन मन्दिरहरूमा गलत क्रियाकलाप भएको छ भने त्यहाँ निगरानी गर्न र जहाँ मन्दिरहरूमा पुजारी छैनन् र पूजापाठ नै बन्द भएको छ भने त्यहाँ पुजारी नियुक्त गर्नतर्फ गुठीले ध्यान पुर्याउनुपर्छ, उत्तराधिकारी महन्थ दास भन्छन्, गुठीले ध्यान नदिएको कारणले पनि अवस्था अराजक हुँदै गएको छ। धर्म र संस्कृतिको रक्षा गर्नका लागि भए पनि संस्थानले यसतर्फ ध्यान दिनु आवश्यक छ। नियामक निकाय सक्रिय नहुँदा अराजकता मठमन्दिर तथा धार्मिक संस्थानहरूको नियमक निकाय गुठी संस्थान, बृहत्तर जनकपुर क्षेत्र विकास परिषद् र पालिकाहरूबीच अधिकार बाँडफाँट तथा स्पष्ट मापदण्डको अभावका कारण पनि अराजकता बढेको बताउँछन् बृहत्तर जनकपुर क्षेत्र विकास परिषद्का अध्यक्ष शितल साह। गुठीको आफ्नो ऐनकानुन छ, बृहत्तरको आफ्नो छ र स्थानीय पालिकाको आफ्नै अधिकार क्षेत्र छ। तर, यी तीनवटै निकायको साझा अधिकार क्षेत्र निर्धारण नभएको कारणले पनि थुप्रै कुराहरू अल्झिएका छन्, बृहत्तर अध्यक्ष साह भन्छन्, अहिले यस क्षेत्रका ८० प्रतिशत मठ मन्दिरमा पुजारी वा महन्थ छैनन्। गुठीको कानुनमा स्पष्ट व्यवस्था छ कि पाँच वर्षमा पुजारी वा महन्थ तोक्ने यसलाई नै टेकेर अहिले गुठीले आफूलाई मन नपरेका पुजारीलाई पाँच वर्ष नपुग्दै हटाइदिने, समयमा तलब नदिने जस्ता काम गरेको हुन्छ। यस्तोमा संरक्षण सम्बद्र्धन गर्ने भनेर तोकिएका महन्थहरूनै २० वर्ष अगाडिको किर्ते औंठाछाप लगाएर जग्गा बेचिरहेका छन् यस्ता गतिवीधिहरू जनसरोकारका विषय हुन्। यस सम्बद्धमा तीनवटै निकाय जिम्मेवार हुनु आवश्यक छ। अहिले मन्दिरहरू भित्र व्यावसायिक भवन बनेका छन्। मान महन्थहरू अपराधमा फसेका छन्। यी सबैको कारण नियमक निकाय सक्रिय नहुनु हो। अध्यक्ष साह भन्छन्, यदि अब पनि ठोस र कडा कानुन ल्याएर मठ मन्दिरहरूमाथि निगरानी गरिएन भने भू माफियाहरूले गुठीका जग्गाहरू सखाप पार्न बेर लाग्दैन।"
पासपोर्टमा पराकाष्ठा,"वैदेशिक रोजगारीका दुरुह भनिसाध्य छैनन्। आफ्नै देशमा रोजगारी नपाएर बिदेसिएकाहरूको प्रताडना खपिनसक्नु छ। राज्य रोजगारी त दिन्न दिन्न, विदेश जान आवश्यक पासपोर्ट पनि दिँदैन। एक प्रकारले भन्दा रोजगारी पनि दिन्न, भोकै मरे मर, पासपोर्ट पनि दिन्न अलपत्र परे पर जस्तो व्यवहार राज्यले गरिरहेको छ। कसै गरी बडो मुस्किलले पासपोर्ट बनाएर विदेश पुगिहाले पनि दुःखले छोड्दैन। रोजगारीमा हुने तलबितल एकातिर हुन्छ, फेरि विदेश छँदै पासपोर्ट नवीकरण गर्नुपरे अर्काे हण्डर आइलाग्छ। पासपोर्टको म्याद गुज्रिसक्ला तर, नेपाली दूतावासहरूले मरिकाट्य नवीकरण गरिदिँदैनन्। यूएईमा भएका नेपालीले अबुधाबीस्थित नेपाली दूतावास पुगेर पासपोर्ट नवीकरण गर्नुपर्छ। सबै अबुधाबीमै हुँदैनन्, त्यहाँ पुग्न पनि जागिरबाट समय छुट्ट्याउनुपयो। तर, नवीकरण फारमसम्म नेपालीले पाउँदैनन्। एजेन्ट वा टाइपिङ इन्स्टिच्युटको भर पर्नुपर्छ। अनलाइनबाट फर्म गर्न लाखमा एकजनालाई चिट्ठा पर्नुभन्दा बढी भाग्यको कुरा हुन्छ। अनलाइनबाट मरिकाट्य फर्म भर्न सकिन्न। एजेन्टहरूले चाहिँ सेटिङ मिलाएर भरिदिन्छन्। कथम् पासपोर्ट नवीकरण भएन भने भिसा लगाउने कसरी ? यूएईमा तीन लाखभन्दा बढी नेपाली छन्। तर त्यहाँको दूतावासले दैनिक ८० वटा मात्र पासपोर्टको फाराम बुझ्छ। भनेपछि हालत कस्तो होला। आफैंले खोजेर गएको रोजगारी पासपोर्ट नभएकै कारण खोसिनुपर्दा कति पीडा हुन्छ ? कति आक्रोश उत्पन्न हुन्छ ? यूएईमा मात्रै होइन श्रम गन्तव्य मुलुकहरूमा नेपालीले भोग्ने पीडा समान छ। पासपोर्ट छापेर खुरुखुरु दिन पनि देशलाई महाभारत हुन्छ भने अरू काम के सम्भव हुन्छ ? राज्य चाहिने केवल नागरिकताको खोस्टो र पासपोर्टका लागि मात्रै अवस्थामा त्यही पासपोर्ट पनि नदिने हो भने देशको औचित्यमाथि नै प्रश्न उठ्छ कि उठ्दैन ? के यो मामुली प्रश्न हो ? संवेदशनशील प्रश्न अर्काे पनि छ सेवा शुल्क तिरेरै लिने पासपोर्ट दिन नसक्ने हो भने देशले दिन के सक्छ ? यो हदसम्मको लापरवाही, गैरजिम्मेवारी र अनुत्तरदायी सरकारको नागरिकले कहिलेसम्म सहलान् ? संविधानले व्यवस्था गरेको रोजगारीको मौलिक हक दिन नसक्ने, पासपोर्ट दिन नसक्ने, कुनै उपायले वैदेशिक रोजगारीमा गएर ज्यान गए लास पनि स्वदेश ल्याइदिन नसक्ने राज्यका तमाम कमजोरीले पराकाष्ठा नाघिसकेको छ। अति भएको छ। असह्य भएको छ। सरकार संवेदनशील बनेर नागरिकलाई सेवा दिनुको विकल्प छैन। दिनु अनिवार्य छ।"
शपथपछि सत्ताको लागि सरगर्मी,"काठमाडौं : सांसद पदको शपथ लगत्तै प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड र एकीकृत समाजवादी अध्यक्ष माधव नेपालबीच बिहीबार बालुवाटारमा छलफल भएको छ। राष्ट्रपति विद्यादेवी भण्डारीले बहुमत जुटाएर प्रधानमन्त्रीमा दाबी गर्न १० गतेसम्मको समय तोकेपछि नेताहरू सरकार गठनमा क्रियाशील छन्। प्रधानमन्त्रीका लागि देउवा र दाहालले दाबी गरेका छन्। दलहरूबीच विभिन्न विकल्पमा छलफल चलिरहेकाले सत्ता समीकरण कता जान्छ र कोसँग को सहकार्यमा सरकार निर्माण हुन्छ भन्ने अन्योलता छ। बालुवाटारमा तीन शीर्ष नेताबीच प्रधानमन्त्रीसहित राष्ट्रपति, उपराष्ट्रपति, सभामुख, उपसभामुख, प्रदेशका मुख्यमन्त्रीसहित अन्य मुख्य संवैधानिक पदमा भागवण्डा मिलाउने विषयमा पनि छलफल भएको छ। देउवाले आफ्नै नेतृत्वमा सरकार गठन गर्ने पक्षमा भए पनि दाहालले भने निर्वाचनअघि नै गरेको आलोपालो सरकारमा जाने अडान नछाड्ने पक्षमा छन्। तर, देउवालाई भने कांग्रेसभित्रै आलोपालोको प्रक्रियामा नजान पार्टीकै महामन्त्री गगनकुमार थापालगायतले खबरदारी गर्दै आएका छन्। कांग्रेस उपसभापति पूर्णबहादुर खड्का दाहालसँग लगातार छलफलमा छन्। भेटैपिच्छे खड्काले पहिलो चरणमा कांग्रेसको नेतृत्वमा सरकार निर्माणका लागि सहयोग गर्न प्रस्ताव राख्ने गरेका छन। जवाफमा दाहालले पूर्ववाचाबमोजिम माओवादीले पहिलो चरणमा नेतृत्व गर्न पाउनुपर्ने अडान लिँदै आएका छन्। कांग्रेस तयार नभए एमालेसँग मिलेर सरकार बनाउन सकिने संकेत दाहालले दिइरहेका छन्। सत्ता गठबन्धन जोगाउने भए आफूलाई पहिलो चरणमा प्रधानमन्त्री बनाउनुपर्ने र दोस्रो चरणमा आफूले सहयोग गर्ने दाहालले बताउँदै आएका छन्। सत्तागठबन्धन जोगाउनकै लागि पनि माओवादीले पहिलो चरणमा कांग्रेसको नेतृत्वमा सरकार निर्माण गर्न सहयोग गर्छ, खडकाले भने, उहाँहरूले दाबी गरे पनि अन्ततः कांग्रेसकै नेतृत्वमा सरकार बन्छ। यदि सहयोग नगरेको खण्डमा अन्य दलसँग वान टु वान वार्ता हुन सक्छ। त्यो स्वाभाविक पनि हो। माओवादीका प्रमुख सचेतक हितराज पाण्डेले राष्ट्रपतिले दिएको समयसीमाभित्रै नयाँ सरकार गठन गर्ने प्रयास भइरहेको बताए।"
भारतले कोटामा गहुँ दिने,"काठमाडौं : भारतले कोटाका आधारमा नेपालमा गहुँ पठाउने भएको छ। त्यहाँको वैदेशिक व्यापार महानिर्देशनालयले आगामी मार्च ३१ सम्ममा ५० हजार मेट्रिक टनसम्म निर्यात गर्न अनुमति दिएको उद्योग, वाणिज्य तथा आपूर्ति मन्त्रालयले जनाएको छ। त्यसका लागि आवश्यक विवरण उपलब्ध गराईदिन आग्रह गरेको मन्त्रालयको आपूर्ति महाशाखाकी उपसचिव उर्मिला केसीले बताइन्। युक्रेनमा रूसले आक्रमण गरेपछि भारतले आफ्नो देशमा खाद्य सुरक्षा गर्न भन्दै नेपालमा गहुँ निर्यात रोकेको थियो। त्यसयता निर्यात खुला गराउन नेपाल सरकारले पहल गरेको उपसचिव केसीले बताइन्। उनका अनुसार भारतीय राजदूतावासले पनि चिनी र गहुँको आवश्यकता के कस्तो पर्छ भनेर सोधेको थियो। त्यसपछि मन्त्रालयबाट चिनी र गहुँको आयातका लागि माग गर्दै आवेदन दिएका थियौं। व्यवसायीले पनि आवश्यकताको विवरण पेस गरेका थिए। सो विवरणलाई परराष्ट्रमा बुझाइयो र परराष्ट्रमार्फत गएका थियौं, केसीले भनिन्, लामो समय गहुँ नआउँदा विशेष गरेर उद्योगहरू प्रभावित बनेका थिए। किनभने गहुँ तथा मैदा औद्योगिक कच्चापदार्थका लागि अत्यावश्यक वस्तु हुन्। दैनिक गहुँको आँटालगायतको उपभोगका लागि नेपालकै उत्पादनले पनि भरथेग गर्छ। तर, औद्योगिक प्रयोजनका लागि आयातकै भर पर्नुपर्ने उनले बताइन्। उनका अनुसार युक्रेन अत्यधिक गहुँ उत्पादन थलो हो। तर, युद्धले आपूर्ति चक्र बिग्रियो। भारतले आफ्नो देशमा भएको उत्पादनलाई भने अझै सबै निर्यातमा प्रतिबन्ध कायम गरेको उनले बताइन्। तर अब भारतले अन्तर्राष्ट्रिय व्यापारबाट किनेको सय प्रतिशतमध्ये २० प्रतिशत निर्यात गर्ने भनेको छ। अब भारतले नेपालका लागि पठाउने गहुँ भनेको अन्य मुलुकबाट किनेर ल्याएकोलाई हो, उनले भनिन्, जबकि पहिला खुला बजार भएकाले नेपालले भारतबाट आवश्यकताअनुसार आयात गर्दै आएको थियो। अब यो कोटा आयात औद्योगिक कच्चापदार्थका लागि हो। भारतले गत जेठ अन्तिम साता गहुँमा प्रतिबन्ध लगाएपछि नेपालमा अन्य मुलुकबाट पनि आयात भएको थिएन। भन्सार विभागको तथ्यांकआुसार साउनमा कुनै पनि मुलुकबाट आएको छैन। जबकि असारसम्म मेक्सिकोबाट गहुँको दाना ३ सय २६ किलो आयात गरिएको थियो। अष्ट्रेलियाबाट ७ र टर्कीबाट २ किलो दाना आयात भएको थियो। व्यवसायीहरूले केही महिनाअघि नै माग प्रतितपत्र (एलसी)मार्फत गरिसकेकाले भारतबाट साउनमा मैदा भने १ लाख ३२ हजार ६५ किलोे आयो। यो राजस्वबाहेक ५४ लाख ३६ हजार रुपैयाँ बराबरको हो। यद्यपि भारतले निर्यात प्रतिबन्ध गर्नुअघि वैशाखसम्ममा १९ करोड १५ लाख ५६ हजार ८ सय ५४ किलो आयात भएको थियो। यो ६ अर्ब ३२ करोड ४९ लाख ३९ हजार रुपैयाँ बराबरको थियो। सोही अवधिमा मैदा ३ लाख १० हजार ७ सय ५२ किलो भारतबाटै आयात भएको थियो। यो १ करोड ६४ लाख ८९ हजार रुपैयाँ बराबरको थियो। नेपालको कुल भूभागमध्ये गहुँ खेती मात्रै ७ लाख ११ हजार ६७ हेक्टर क्षेत्रफलमा लगाइँदै आएको कृषि तथा पशुपन्छी विकास मन्त्रालयले जानकारी दिएको छ। उक्त भूभागबाट करिब २१ लाख २७ हजार २ सय ७६ मेट्रिक टन गहुँ बाली उत्पादन भएको छ। पछिल्ला वर्ष गहुँ बालीको क्षेत्रफल र उत्पादन क्षमता बढ्दै गएको तथ्यांकले देखाउँछ। किनभने आर्थिक वर्ष २०७४७५ मा ७ लाख ६ हजार हेक्टरमा बाली लगाइएकोमा करिब ४ वर्षपछि ४ हजार २ सय २४ हेक्टरले क्षेत्रफल बढेर ७ लाख ११ हजार ६७ हेक्टर पुगेको छ। क्षेत्रफलको विस्तार भएसँगै उत्पादन क्षमता पनि बढ्दै जाने अपेक्षा गरिएको छ।"
नीतिकथा : स्वमूल्यांकन !,"दरबारमा ग्रीक देवता एपोलो बस्थे। उज्यालो र ज्ञानका देवता मानिने एपोलोलाई एक दिन अनौठो विचार आयो। धर्तीका बासिन्दाले आफूलाई कसरी हेर्छन् र कसरी प्रार्थना गर्छन् भन्ने जान्न उनी उत्सुक देखिए। यो जान्नका लागि उत्सुक भए कि धर्तीका बासिन्दाहरू अन्य देवताको तुलनामा आफूलाई के कस्ता कुरामा फरक पाउँछन्। देवतालाई यी सबै कुराले एकछिन अल्मल्यायो। अब कसरी यो कुरा थाहा पाउने ? त्यसैले एक मनुष्यको भेषमा उनी धर्तीमा पुगे। एकपछि अर्को घरमा जाँदै गर्दा उनी धेरै घर चहार्न पुगे। घुम्दाघुम्दै उनी एक मूर्तिकारको घरमा पुगे। ती मूर्तिकार देवताहरूको मूर्ति बनाउनमा विख्यात थिए। एपोलो देवताले उसको घरमा विभिन्न देवताका विभिन्न मूर्तिहरू देखे। ती मूर्तिहरूमा उनको आफ्नो मूर्ति पनि थियो। एपोलो देवताले मूर्तिकारको नजिकै गए। एकछिन एकोहोरो हेरिरहे। मूर्तिकार छक्क परे। किन यसरी हेरिरहेको होला ? कस्तो मान्छे होला ? के सोचिरहेको होला ? यस्तै जिज्ञासामा टोलाइरहँदा एपोलोले भने, आकाशदेवता वृहस्पति (जुपिटर) को मूर्तिको मूल्य कति हो ? एक हजार रुपैयाँ। मूर्तिकारले जे मूल्य हो त्यही मूल्य बनाइदिए। देवी डिमिटरको मूर्तिको मूल्य कति हो ? उनले सोधे। पाँच सय रुपैयाँ, मूर्तिकारले भने। एपोलो देवताको मूर्तिको मूल्य कति हो ? उनले फेरि सोधे। यदि तपाईंले यी दुवै मूर्तिहरू किन्नुभयो भने एपोलोको मूर्ति म तपाईंलाई सित्तैमा दिनेछु, मूर्तिकारले केही नसोची उत्तर दिए। एपोलोदेव सानो अनुहार लिएर लुप्त भए। नैतिक शिक्षा : आफ्नो मूल्यांकन आफैंबाट सम्भव छैन। त्यो गर्नु भनेको समस्या हो।"
देश झल्काउँदै नयाँ संसद्,"काठमाडौं : नवनिर्वाचित प्रतिनिधिसभा सदस्यले बिहीबार शपथ लिएका छन्। जो देश झल्काउँदै संघीय संसद् भवन नयाँ बानेश्वर पुगेका थिए। कोही सांसद राष्ट्रिय पोसाक त कोही आआफ्नो जातीय सांस्कृतिक पहिचान झल्कने पोसाकमा सजिएका थिए। उल्लेख्य रूपमा नयाँ अनुहार देखिए। उनीहरूलाई ज्येष्ठ सदस्य पशुपतिशमशेर जबराले शपथ खुवाए। २८ जनाले १४ मातृभाषामा शपथ लिए। रौतहटबाट निर्वाचित स्वतन्त्र सांसद किरणकुमार साहले संस्कृतमा शपथ लिए। उनले छोटो प्रतिक्रिया दिँदै भाषाको संरक्षण गर्नुपर्ने आवश्यकता औंल्याए। गाडीहरूमा इम्बोस्ड नम्बर राख्दा अंग्रेजीमा राख्नुपर्ने व्यवस्था गलत भएको टिप्पणी उनले गरे। सांसदहरूले सञ्चारकर्मीसँग कुरा गर्दै आआफ्ना एजेन्डाका विषयमा कार्यकाल अगाडि बढाउने बताए। इमानलाई सबैभन्दा माथि राखेर जनतामा निभाउनुपर्ने जनमुखी भूमिका निभाउनेछु। जनताको मौलिक हक र अधिकारका मुद्दाहरू सम्बोधन हुनेछन्, सांसद डा तोसिमा कार्कीले भनिन्, बनेका नीतिमा नियमन गर्ने हो। सरकार गठनको विषयमा जनमुखी एजेन्डा अगाडि बढाउन प्रतिपक्षमा रहोस् वा सतापक्ष जुन भूमिकामा रहेर सम्बोधन गर्छौं। सांसद ज्ञानेन्द्र शाहीले कुनै एउटा दलको व्यक्तिको एजेन्डा नभई मुलुकको हितमा बन्ने एजेन्डा बन्ने गरी काम गर्ने बताए। सांसद महेश बस्नेतले विकासको सिद्धान्तलाई बुझ्नुपर्ने धारणा राखे। इलामको आर्थिक समृद्धि र पूर्वाधारसम्पन्न बनाउन संविधान र कानुनको दायराभित्र रहेर काम गर्ने उनको भनाइ थियो। सांसद रामहरि खतिवडाले पहिलाजस्तो निदाएर बस्ने प्रतिनिधिसभा नभई जनताको आवाज उठाउने एउटा माध्य बन्नुपर्ने बताए। सदनमा आएर हाजिर गर्ने टाप कस्ने, निदाएर बस्ने ठाउँ मात्र प्रतिनिधिसभा हुने छैन। जनताको कुरा सरकारमा पुग्ने र सरकारका राम्रा काम जनताको बीचमा लाने काम गर्नेछौं, उनले भने, केही बेथितिहरू देखिएका छन् जुन मन्त्री भयो उसको क्षेत्रमा बजेटको ओइरो लाग्ने कमजोर र बोल्न नसक्ने माननीयतिर नजाने भएका छन्। कमसेकम समानुपातिक र प्रत्यक्ष समावेशी बनाएपछि भूगोलको आधारमा विकास हुने ५ वर्षको मेरो प्रयास र प्रयत्न हुनेछ। अर्का सांसद असिम शाहले मुस्लिम धर्मावलम्बी भएकाले ईश्वरको ठाउँमा अल्लाह भनेर शपथ लिएको बताए। फिल्म निर्माता तथा निर्देशक शाहले चलचित्रकर्मीलाई भेटेर यसक्षेत्र प्रतिचासो दिने बताए। यसअघि उपनिर्वाचनबाट सासंद बनेर एकलै शपथ लिएकी विद्या भट्टराईले यसपटक सबैसँग हुँदा फरक अनुभूति भएको बताइन्। उनले भनिन्, कास्कीका जनताले जुन विश्वास गर्नुभएको छ, त्यो सँगै आशा पनि छन्। त्यो आशा पूरा गर्नुपर्ने सांसदको मूलभूत दायित्व हो, उनले भनिन्, नीति निर्माण सँगै सरकारलाई विकास प्रतिजवाफदेही बनाउन मलाइ यहाँ पठाउनु भएको छ। त्यसलाइ पूरा गर्ने प्रतिबद्धता छ। रास्वपा सभापति रवि लामिछानेले आफ्नो नागरिकता र पासपोर्टको विषय सर्वाेच्च अदालतमा विचाराधीन रहेकाले यसबारे अहिले नै केही नबोल्ने बताए। म यो विषयमा केही बोलिरहनु नै पर्दैन, उनले भने, सम्मानित अदालतमा यो विषय छ। सम्बन्धित निकायले हेरिरहेको छ। म उहाँहरूको निर्णयलाई नै पर्खिन्छु। कस्तो होला अबको सरकार ? माओवादी अध्यक्ष पुष्पकमल दाहाल प्रचण्डले गठबन्धनकै सरकार बन्ने बताए। अब को प्रधानमन्त्री बन्ने भन्ने सञ्चारकर्मीको प्रश्नमा दाहालले भने, गठबन्धनकै सरकार बन्छ। पहिलो पालामा को बन्ने सल्लाह हुँदै छ। एकीकृत समाजवादी अध्यक्ष माधवकुमार नेपालले दलहरू नेता चयनमा व्यस्त रहेको र आफू पनि बिरामी परेकाले सरकार गठनका विषयमा कुनै छलफल नै नभएको बताए। छिट्टै गठबन्धनको बैठक बसेर सरकार गठनका विषयमा छलफल हुने उनको भनाइ थियो। राप्रपा अध्यक्ष राजेन्द्र लिङ्देनले कांग्रेस र एमाले मिलेर सरकार बनाउन भन्ने चाहेको बताए। भने, कांग्रेस र एमाले मिलेर सरकार बनाए स्थिरता हुन्थ्यो, हामी प्रतिपक्षमा बस्थ्यौं। यो नभए अहिलेकै सत्ता गठबन्धनको सरकार बनोस् भन्ने चाहेको उनले सुनाए। सांसद आरजु राणा देउवाले गठबन्धनबाट शेरबहादुर देउवाको नेतृत्व सरकार बन्न सक्ने बताइन्। कसको सरकार बन्छ भन्ने सञ्चारकर्मीको प्रश्नमा उनले भनिन्, गठबन्धनको नै सरकार बन्छ जस्तो लाग्छ। संविधानको प्रक्रियाअनुसार ठूलो पार्टीको सरकार बन्छ। एकदुई दिनमै नतिजा आइहाल्छ। कांग्रेस महामन्त्री गगनकुमार थापाले राष्ट्रपतिको भूमिकाबारे नयाँ संसद्मा छलफल हुनुपर्ने बताए। संसद्बाट पास भएको विधेयक राष्ट्रपतिले आफूलाई ठीक वा बेठीक लागेको आधारमा रोक्न थाल्ने हो भने संसद्को सार्वभौमसत्ता खोसिने उनको भनाइ थियो। उनले सरकारले हालै मात्र ल्याएको अध्यादेश संसदमा आउँदा आफूले विपक्षमा मत दिने बताए। त्यो रोक्ने अधिकार राष्ट्रपतिलाई नभएको भन्दै उनले भने, राष्ट्रपतिको भूमिकाबारे संसदमा छलफल हुनुपर्छ। २ सय ७५ प्रतिनिधिसभा सदस्यमध्ये ४ जना शपथ कार्यक्रममा अनुपस्थित रहे। जसमा नेकपा (एस)का प्रेम आले, माओवादीका महिन्द्रा राय यादव, कांग्रेसकी माया राई र माओवादीकै रामकुमार राई रहेको संघीय संसद सचिवालयका सहायक प्रवक्ता दशरथ धमलाले बताए।"
पासपोर्टमा पराकाष्ठा,"वैदेशिक रोजगारीका दुरुह भनिसाध्य छैनन्। आफ्नै देशमा रोजगारी नपाएर बिदेसिएकाहरूको प्रताडना खपिनसक्नु छ। राज्य रोजगारी त दिन्न दिन्न, विदेश जान आवश्यक पासपोर्ट पनि दिँदैन। एक प्रकारले भन्दा रोजगारी पनि दिन्न, भोकै मरे मर, पासपोर्ट पनि दिन्न अलपत्र परे पर जस्तो व्यवहार राज्यले गरिरहेको छ। कसै गरी बडो मुस्किलले पासपोर्ट बनाएर विदेश पुगिहाले पनि दुःखले छोड्दैन। रोजगारीमा हुने तलबितल एकातिर हुन्छ, फेरि विदेश छँदै पासपोर्ट नवीकरण गर्नुपरे अर्काे हण्डर आइलाग्छ। पासपोर्टको म्याद गुज्रिसक्ला तर, नेपाली दूतावासहरूले मरिकाट्य नवीकरण गरिदिँदैनन्। यूएईमा भएका नेपालीले अबुधाबीस्थित नेपाली दूतावास पुगेर पासपोर्ट नवीकरण गर्नुपर्छ। सबै अबुधाबीमै हुँदैनन्, त्यहाँ पुग्न पनि जागिरबाट समय छुट्ट्याउनुपयो। तर, नवीकरण फारमसम्म नेपालीले पाउँदैनन्। एजेन्ट वा टाइपिङ इन्स्टिच्युटको भर पर्नुपर्छ। अनलाइनबाट फर्म गर्न लाखमा एकजनालाई चिट्ठा पर्नुभन्दा बढी भाग्यको कुरा हुन्छ। अनलाइनबाट मरिकाट्य फर्म भर्न सकिन्न। एजेन्टहरूले चाहिँ सेटिङ मिलाएर भरिदिन्छन्। कथम् पासपोर्ट नवीकरण भएन भने भिसा लगाउने कसरी ? यूएईमा तीन लाखभन्दा बढी नेपाली छन्। तर त्यहाँको दूतावासले दैनिक ८० वटा मात्र पासपोर्टको फाराम बुझ्छ। भनेपछि हालत कस्तो होला। आफैंले खोजेर गएको रोजगारी पासपोर्ट नभएकै कारण खोसिनुपर्दा कति पीडा हुन्छ ? कति आक्रोश उत्पन्न हुन्छ ? यूएईमा मात्रै होइन श्रम गन्तव्य मुलुकहरूमा नेपालीले भोग्ने पीडा समान छ। पासपोर्ट छापेर खुरुखुरु दिन पनि देशलाई महाभारत हुन्छ भने अरू काम के सम्भव हुन्छ ? राज्य चाहिने केवल नागरिकताको खोस्टो र पासपोर्टका लागि मात्रै अवस्थामा त्यही पासपोर्ट पनि नदिने हो भने देशको औचित्यमाथि नै प्रश्न उठ्छ कि उठ्दैन ? के यो मामुली प्रश्न हो ? संवेदशनशील प्रश्न अर्काे पनि छ सेवा शुल्क तिरेरै लिने पासपोर्ट दिन नसक्ने हो भने देशले दिन के सक्छ ? यो हदसम्मको लापरवाही, गैरजिम्मेवारी र अनुत्तरदायी सरकारको नागरिकले कहिलेसम्म सहलान् ? संविधानले व्यवस्था गरेको रोजगारीको मौलिक हक दिन नसक्ने, पासपोर्ट दिन नसक्ने, कुनै उपायले वैदेशिक रोजगारीमा गएर ज्यान गए लास पनि स्वदेश ल्याइदिन नसक्ने राज्यका तमाम कमजोरीले पराकाष्ठा नाघिसकेको छ। अति भएको छ। असह्य भएको छ। सरकार संवेदनशील बनेर नागरिकलाई सेवा दिनुको विकल्प छैन। दिनु अनिवार्य छ।"
भारतले कोटामा गहुँ दिने,"काठमाडौं : भारतले कोटाका आधारमा नेपालमा गहुँ पठाउने भएको छ। त्यहाँको वैदेशिक व्यापार महानिर्देशनालयले आगामी मार्च ३१ सम्ममा ५० हजार मेट्रिक टनसम्म निर्यात गर्न अनुमति दिएको उद्योग, वाणिज्य तथा आपूर्ति मन्त्रालयले जनाएको छ। त्यसका लागि आवश्यक विवरण उपलब्ध गराईदिन आग्रह गरेको मन्त्रालयको आपूर्ति महाशाखाकी उपसचिव उर्मिला केसीले बताइन्। युक्रेनमा रूसले आक्रमण गरेपछि भारतले आफ्नो देशमा खाद्य सुरक्षा गर्न भन्दै नेपालमा गहुँ निर्यात रोकेको थियो। त्यसयता निर्यात खुला गराउन नेपाल सरकारले पहल गरेको उपसचिव केसीले बताइन्। उनका अनुसार भारतीय राजदूतावासले पनि चिनी र गहुँको आवश्यकता के कस्तो पर्छ भनेर सोधेको थियो। त्यसपछि मन्त्रालयबाट चिनी र गहुँको आयातका लागि माग गर्दै आवेदन दिएका थियौं। व्यवसायीले पनि आवश्यकताको विवरण पेस गरेका थिए। सो विवरणलाई परराष्ट्रमा बुझाइयो र परराष्ट्रमार्फत गएका थियौं, केसीले भनिन्, लामो समय गहुँ नआउँदा विशेष गरेर उद्योगहरू प्रभावित बनेका थिए। किनभने गहुँ तथा मैदा औद्योगिक कच्चापदार्थका लागि अत्यावश्यक वस्तु हुन्। दैनिक गहुँको आँटालगायतको उपभोगका लागि नेपालकै उत्पादनले पनि भरथेग गर्छ। तर, औद्योगिक प्रयोजनका लागि आयातकै भर पर्नुपर्ने उनले बताइन्। उनका अनुसार युक्रेन अत्यधिक गहुँ उत्पादन थलो हो। तर, युद्धले आपूर्ति चक्र बिग्रियो। भारतले आफ्नो देशमा भएको उत्पादनलाई भने अझै सबै निर्यातमा प्रतिबन्ध कायम गरेको उनले बताइन्। तर अब भारतले अन्तर्राष्ट्रिय व्यापारबाट किनेको सय प्रतिशतमध्ये २० प्रतिशत निर्यात गर्ने भनेको छ। अब भारतले नेपालका लागि पठाउने गहुँ भनेको अन्य मुलुकबाट किनेर ल्याएकोलाई हो, उनले भनिन्, जबकि पहिला खुला बजार भएकाले नेपालले भारतबाट आवश्यकताअनुसार आयात गर्दै आएको थियो। अब यो कोटा आयात औद्योगिक कच्चापदार्थका लागि हो। भारतले गत जेठ अन्तिम साता गहुँमा प्रतिबन्ध लगाएपछि नेपालमा अन्य मुलुकबाट पनि आयात भएको थिएन। भन्सार विभागको तथ्यांकआुसार साउनमा कुनै पनि मुलुकबाट आएको छैन। जबकि असारसम्म मेक्सिकोबाट गहुँको दाना ३ सय २६ किलो आयात गरिएको थियो। अष्ट्रेलियाबाट ७ र टर्कीबाट २ किलो दाना आयात भएको थियो। व्यवसायीहरूले केही महिनाअघि नै माग प्रतितपत्र (एलसी)मार्फत गरिसकेकाले भारतबाट साउनमा मैदा भने १ लाख ३२ हजार ६५ किलोे आयो। यो राजस्वबाहेक ५४ लाख ३६ हजार रुपैयाँ बराबरको हो। यद्यपि भारतले निर्यात प्रतिबन्ध गर्नुअघि वैशाखसम्ममा १९ करोड १५ लाख ५६ हजार ८ सय ५४ किलो आयात भएको थियो। यो ६ अर्ब ३२ करोड ४९ लाख ३९ हजार रुपैयाँ बराबरको थियो। सोही अवधिमा मैदा ३ लाख १० हजार ७ सय ५२ किलो भारतबाटै आयात भएको थियो। यो १ करोड ६४ लाख ८९ हजार रुपैयाँ बराबरको थियो। नेपालको कुल भूभागमध्ये गहुँ खेती मात्रै ७ लाख ११ हजार ६७ हेक्टर क्षेत्रफलमा लगाइँदै आएको कृषि तथा पशुपन्छी विकास मन्त्रालयले जानकारी दिएको छ। उक्त भूभागबाट करिब २१ लाख २७ हजार २ सय ७६ मेट्रिक टन गहुँ बाली उत्पादन भएको छ। पछिल्ला वर्ष गहुँ बालीको क्षेत्रफल र उत्पादन क्षमता बढ्दै गएको तथ्यांकले देखाउँछ। किनभने आर्थिक वर्ष २०७४७५ मा ७ लाख ६ हजार हेक्टरमा बाली लगाइएकोमा करिब ४ वर्षपछि ४ हजार २ सय २४ हेक्टरले क्षेत्रफल बढेर ७ लाख ११ हजार ६७ हेक्टर पुगेको छ। क्षेत्रफलको विस्तार भएसँगै उत्पादन क्षमता पनि बढ्दै जाने अपेक्षा गरिएको छ।"
शपथपछि सत्ताको लागि सरगर्मी,"काठमाडौं : सांसद पदको शपथ लगत्तै प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड र एकीकृत समाजवादी अध्यक्ष माधव नेपालबीच बिहीबार बालुवाटारमा छलफल भएको छ। राष्ट्रपति विद्यादेवी भण्डारीले बहुमत जुटाएर प्रधानमन्त्रीमा दाबी गर्न १० गतेसम्मको समय तोकेपछि नेताहरू सरकार गठनमा क्रियाशील छन्। प्रधानमन्त्रीका लागि देउवा र दाहालले दाबी गरेका छन्। दलहरूबीच विभिन्न विकल्पमा छलफल चलिरहेकाले सत्ता समीकरण कता जान्छ र कोसँग को सहकार्यमा सरकार निर्माण हुन्छ भन्ने अन्योलता छ। बालुवाटारमा तीन शीर्ष नेताबीच प्रधानमन्त्रीसहित राष्ट्रपति, उपराष्ट्रपति, सभामुख, उपसभामुख, प्रदेशका मुख्यमन्त्रीसहित अन्य मुख्य संवैधानिक पदमा भागवण्डा मिलाउने विषयमा पनि छलफल भएको छ। देउवाले आफ्नै नेतृत्वमा सरकार गठन गर्ने पक्षमा भए पनि दाहालले भने निर्वाचनअघि नै गरेको आलोपालो सरकारमा जाने अडान नछाड्ने पक्षमा छन्। तर, देउवालाई भने कांग्रेसभित्रै आलोपालोको प्रक्रियामा नजान पार्टीकै महामन्त्री गगनकुमार थापालगायतले खबरदारी गर्दै आएका छन्। कांग्रेस उपसभापति पूर्णबहादुर खड्का दाहालसँग लगातार छलफलमा छन्। भेटैपिच्छे खड्काले पहिलो चरणमा कांग्रेसको नेतृत्वमा सरकार निर्माणका लागि सहयोग गर्न प्रस्ताव राख्ने गरेका छन। जवाफमा दाहालले पूर्ववाचाबमोजिम माओवादीले पहिलो चरणमा नेतृत्व गर्न पाउनुपर्ने अडान लिँदै आएका छन्। कांग्रेस तयार नभए एमालेसँग मिलेर सरकार बनाउन सकिने संकेत दाहालले दिइरहेका छन्। सत्ता गठबन्धन जोगाउने भए आफूलाई पहिलो चरणमा प्रधानमन्त्री बनाउनुपर्ने र दोस्रो चरणमा आफूले सहयोग गर्ने दाहालले बताउँदै आएका छन्। सत्तागठबन्धन जोगाउनकै लागि पनि माओवादीले पहिलो चरणमा कांग्रेसको नेतृत्वमा सरकार निर्माण गर्न सहयोग गर्छ, खडकाले भने, उहाँहरूले दाबी गरे पनि अन्ततः कांग्रेसकै नेतृत्वमा सरकार बन्छ। यदि सहयोग नगरेको खण्डमा अन्य दलसँग वान टु वान वार्ता हुन सक्छ। त्यो स्वाभाविक पनि हो। माओवादीका प्रमुख सचेतक हितराज पाण्डेले राष्ट्रपतिले दिएको समयसीमाभित्रै नयाँ सरकार गठन गर्ने प्रयास भइरहेको बताए।"
व्यापारघाटा ६ खर्ब,"काठमाडौं : देशको व्यापारघाटा झन्डै ६ खर्ब पुगेको छ। स्वदेशमा उत्पादन नबढ्दा बर्सेनि व्यापारघाटा चुलिँदै गएको छ। तर, सरकार तथा निजी क्षेत्र उत्पादनतर्फ केन्द्रित हुन सकिरहेका छैनन्। भन्सार विभागका अनुसार निर्यातको तुलनामा आयातको हिस्सा ९०८१ प्रतिशत छ। अर्थविद् ज्ञानेन्द्र अधिकारीका अनुसार सरकारले बजेटमा उत्पादनलाई प्राथमिकता दिएको उल्लेख गरे पनि उत्पादनमुखी अभियान सुरु भइसकेको छैन। जसले गर्दा अर्थतन्त्र झन्पछि झन् डामाडोल बन्दै गइरहेको छ। निजी क्षेत्र पनि सजिलो मनीका रूपमा विदेशी सामान बेच्नमै रमाइरहेको छ। निजी क्षेत्रबाट स्वदेशी अभियान सुरु भए पनि उत्पादन तथा उपभोगमा नेपालीपन अझै कार्यान्वयन नहुँदा व्यापारघाटा न्यूनीकरण हुन नसकेको अर्थविद् अधिकारी बताउँछन्। भन्सार विभागका अनुसार चालू आर्थिक वर्षको पाँच महिनामा ५ खर्ब ९७ अर्ब ४४ करोडको व्यापारघाटा भएको छ। तर, गत वर्षको तुलनामा व्यापारघाटा १८ प्रतिशतले कम आयात भएको छ। विदेशी मुद्रा सञ्चितिमा दबाब बढेपछि उद्योग, वाणिज्य तथा आपूर्ति मन्त्रालय र नेपाल राष्ट्र बैंकले आयातमा कडाइ गर्दै आएका थिए। गत वर्ष मंसिरसम्म ७ खर्ब ३५ अर्ब ४८ करोडको व्यापारघाटा भएको थियो। यस वर्ष ६ खर्ब ६४ अर्ब ७४ करोडको आयात भएको छ। आयातमा कडाइका कारण गत वर्षको तुलनामा यस वर्ष २०७१ प्रतिशतले आयात घटेको छ। गत वर्ष ८ खर्ब ३८ अर्ब ४० करोडको आयात भएको थियो। आयातसँगै निर्यातको हिस्सा पनि घटेको छ। गत वर्षको तुलनामा ३४६१ प्रतिशतले निर्यात घटेको छ। गत वर्ष १ खर्ब २ अर्ब ९२ करोडको निर्यात भएकोमा यस वर्ष ६७ अर्ब ३० करोडको मात्रै निर्यात भएको छ। वैदेशिक व्यापार २२२३ प्रतिशतले घटेको छ। अघिल्लो वर्ष ९ खर्ब ४१ अर्बको वैदेशिक व्यापार भएकोमा यस वर्ष ७ खर्ब ३२ अर्बको भएको भन्सार विभागले जनाएको छ। विभागका अनुसार १ खर्ब ३४ अर्ब ३६ करोडको इन्धन आयात भएको छ। यसबाट सरकारले ४३ अर्ब राजस्व संकलन गरेको छ। ५१ अर्ब ८८ करोडको फलाम र स्टिल, ४२ अर्ब ९० करोडको विद्युतीय मेसिनरी उपकरण, ४१ अर्ब १५ करोडको मेसिनरी तथा मेकानिकल उपकरण आयात भएको छ। २९ अर्ब ३२ करोडको बहुमूल्य धातु, २५ अर्ब ९९ करोडको प्लास्टिक तथा त्यसका सामान, २३ अर्ब ३४ करोडको सवारीसाधन तथा पाटपुर्जा, १२ अर्बको फलामजन्य कच्चापदार्थ, १० अर्ब ७९ करोडको सर्जिकल उपकरण आयात भएको छ । नेपाल उद्योग परिसंघका उपाध्यक्ष कृष्णप्रसाद अधिकारीले अहिले व्यापारघाटा कम भएको देखिए पनि राष्ट्रिय उत्पादन वृद्धि गर्न नसकिएको बताए । अर्थतन्त्र सुधारका लागि तीनै तहका सरकारले समन्वय गरेर पूर्वाधारका बजेट यथाशीघ्र कार्यान्वयन गर्नुका साथै प्राथमिकता क्षेत्रमा ऋण प्रवाहमा उच्च प्राथमिकता दिनुपर्ने अधिकारी बताउँछन् । रेमिट्यान्स उपभोगमा खर्च हुँदा पनि आयात बढिरहेको छ । रेमिट्यान्स उत्पादन क्षेत्रमा लगानी गर्न नसकिएका कारण उत्पादन बढ्न सकेको छैन अधिकारी भन्छन्, सरकारले उद्योग र उत्पादन, रोजगार क्षेत्रमा लगानीको प्राथमिकता दिनुपर्छ । स्थानीय कच्चा पदार्थमा जोड दिन सके यसबाट उत्पादन वृद्धि हुनुका साथै रोजगारी सिर्जना हुने अधिकारी बताउँछन् । ग्रामीण र अन्य विकट ठाउँका सर्वसाधारणमा वित्तीय पहुँच निकै कमजोर छ । स्वदेशी उत्पादन प्रयोगमा सचेतना वृद्धि गर्न सके व्यापारघाटा कम गर्न सकिने अधिकारी बताउँछन् ।"
श्रीमतीलाई अँगालोमा हालेको भन्दै शिक्षकको हत्या,"बैतडी : बैतडीको पाटनका शिक्षक धनबहादुर विष्टको, श्रीमतीलाई अँगालो हालेको देखेपछि हत्या भएको खुलेको छ। पुस २ गते बैतडीको पाटन नगरपालिका६ स्थित कृष्ण माविको छात्रवासनजिकै रम्बासको झाँडीमा सोही विद्यालयका शिक्षक ५५ वर्षीय धनबहादुर विष्टको शव भेटिएको थियो। बैतडीको सुर्नया गाउँपालिका२ घरभई पाटन नगरपालिका६ स्थित कृष्ण माविमा अध्यापन गराउँदै आएका शिक्षक बिष्टलाई सोही विद्यालयकी छात्रा र उनका श्रीमान्ले कुटपिट गरी हत्या गरेको जिल्ला प्रहरी कार्यालय बैतडीले जनाएको छ। जिल्ला प्रहरी कार्यालय बैतडीले बिहीबार जिल्लाको पुर्चौडी नगरपालिका३ न्वादेउ घर भई कृष्ण मावि मै कम्प्युटर डिप्लोमा चौथो सेमेस्टरमा अध्ययनरत २२ वर्षीया विमला बोहरा र उनका श्रीमान् २५ वर्षीय प्रजा बोहरा हत्यामा संलग्न रहेको भन्दै सार्वजनिक गरेको हो। जिल्ला प्रहरी कार्यालय बैतडीका प्रवक्ता प्रहरी निरीक्षक योगेश खत्रीले दिएको जानकारीअनुसार पुस १ गते कृष्ण माविका शिक्षकहरूको पिकनिक थियो। एकजना नयाँ शिक्षकको नियुक्तिको खुसियालीमा उनीहरू विद्युत् पोखरी आसपासमा पिकनिक गएका थिए। सो पिकनिकमा मृतक विष्ट पनि थिए। शिक्षक विष्टको घर सुर्नया गाउँपालिकामा भएकाले उनी विद्यालयको छात्रवासको दोस्रो तल्लाको सरकारी आवासमा बस्दै आएका थिए। हत्यामा संलग्न रहेको आरोप लागेकी विमला बोहरा छात्रवासमा बस्दै आएकी थिइन्। पिकनिक खाएर शिक्षक विष्ट ५ बजे आवासमा पुगिसकेका थिए। त्यही दिन विमलाका श्रीमान् प्रजा बोहरा छात्रवासमा आएर बसेका थिए। उनी बैतडीकै पुर्चौंडी नगरपालिकामा अहेब पदमा कार्यरत छन्। रातिको साढे ९ बजेको समयमा विमला शौचालय जाने भन्दै कोठा बाहिर आइन्। विमलाले धेरै बेरसम्म कोठामा नफर्केपछि श्रीमान् प्रजा बोहरा उनलाई खोज्न बाहिर निस्के। कोठाकै बाहिर तिरको सिँढीमा उनले शिक्षक बोहराले आफ्नो श्रीमतीलाई अँगालमोमा हालेको देखेपछि घटना भएको हो, जिल्ला प्रहरी कार्यालय बैतडीका प्रवक्ता प्रहरी निरीक्षक योगेश खत्रीले भने। बोहराले पहिला मुक्का र त्यसपछि कडा वस्तुले हानेर शिक्षक विष्टको हत्या गरे। त्यसपछि दुवै जनाले बोकेर उनलाई नजिकैको रम्बास (जुटजस्तै डोरी बनाउने बिरुवा)को झाँडीमा फाले, दुवै जनाबीच कसैले सोधेमा, प्रजा बोहरा एक दिनपछि मात्रै छात्रवासमा आएको भनी बताउने सहमति भएर घटना लुकाउने सहमति भयो, अभियुक्तहरूले दिएको प्रारम्भिक बयान उदृध गर्दै प्रहरी निरीक्षक खत्रीले भने। पुस ३ गते पक्राउ परेकी बिमलाले बिहीबार मात्रै घटना सकारेकी हुन्। हामीले पक्राउ गर्दै सोधपुछ गर्दै छोडिरहेका थियौं, २०३० जनासँग सोधपुछ भइसेकेको थियो, तर अन्तमा उनले आफैंले स्वीकार गरेकी छिन्, प्रहरी निरीक्षक खत्रीले भने। प्रहरीले विमला र शिक्षको त्यो दिनको भेट पहिलो थियो, वा उनीहरूबीचमा यसअघिदेखि नै कुनै सम्बन्ध थियो भन्ने कुराको अनुसन्धान भइरहेको जनाएको छ। अभियुक्त दुवैले हत्या गरेको स्वीकार गरेको र अदालतबाट १० दिनको म्याद थप गरी अनुसन्धान अघि बढाएको जिल्ला प्रहरी कार्यालय बैतडीले जनाएको छ। अभियुक्त दम्पतीमाथि मुलुकी अपराध संहिता २०७४ को परिक्षेद १२ दफा १७७ बमोजिम ज्यानसम्बन्धी कसूरअन्तर्गत मुद्दा दर्ता गरी थप अनुसन्धान भइरहेको प्रहरीले जनाएको छ। शिक्षक बिष्टका आफन्त र विद्यार्थीहरूले हत्या भएको भन्दै दिनैपिच्छे आन्दोलन गरिरहेका थिए। शिक्षक संघसंगठन र विद्यार्थीहरूले राजमार्ग अबरुद्ध पार्नुका साथै विद्यालयसमेत बन्द रहेका थिए। अभियुक्त सार्वजनिक गरिएसँगै आफन्तले शव बुझेर दाहसंस्कार गरेका छन् भने विद्यालय पनि सुचारु भएका छन्।"
अपराधमा मुछिएका महन्त,"जनकपुरधाम : महोत्तरीको मठिहानीस्थित लक्ष्मीनारायण मठ रामानन्दीय वैष्णव समुदायको अग्रणी धर्मस्थलका रूपमा प्रख्यात छ। यस मठका महन्तलाई मान महन्त अर्थात् सम्प्रदायकै प्रमुख महन्तका रूपमा सम्मान गरिएको हुन्छ। मानमहन्तको पदवीमा रहने व्यक्तिलाई यो समुदायमा भगवान्सरह नै मानिन्छ। यो सम्प्रदाय अंगीकार गरेका अन्य मठमन्दिरमा महन्त नियुक्त गरिँदा मान महन्तले नै पगरी दिने परम्परा छ। तर, यस्तो सम्मानित ओहोदामा रहेका जगन्नाथ दास पदको दुरुपयोग गर्दै किर्ते आरोपमा मुछिएर यति बेला प्रहरी हिरासतमा छन्। यसअघि जनकपुरधामस्थित रत्नसागर मठका तत्कालीन महन्त वैकुण्ठ दास, तुलसी स्मारकका पुजारी शिवशंकर दासलाई पनि विभिन्न अभियोग लागेको थियो । जो फरार छन्। लक्ष्मीनारायण मठका मानमहन्त दासलाई प्रहरीले आइतबार पक्राउ गरेको हो। एक बैंकको रूपन्देही जिल्लास्थित शाखाबाट ७० लाख रुपैयाँ किर्ते गरी झिकेको आरोपमा उनलाई मठबाटै नियन्त्रणमा लिइएको जिल्ला प्रहरी कार्यालय महोत्तरीका प्रहरी उपरीक्षक कृष्ण पंगेनीले बताए। दासलाई ७० लाख मौज्दात रहेको बैंक खाता सरकारले रोक्का राखेको अवस्थामा त्यहाँका सहायक प्रमुख जिल्ला अधिकारीको हस्ताक्षर किर्ते गरी सो रकम झिकेको आरोप लागेको छ। सरकारी हस्ताक्षर किर्ते गरेको आरोपमा पक्राउ गरिएका महन्तलाई आवश्यक कारबाहीका लागि रुपन्देही पठाइएको महोत्तरी प्रहरीले जनाएको छ। उनले रुपन्देहीमा रहेको मटिहानी स्थानको रामजानकी कुट्टीको करोडौं मूल्य पर्ने जग्गा बिक्री गरेपछि अख्तियार दुरुपयोग अनुसन्धान आयोगमा उजुरी परेको थियो। दासले रामजानकी मन्दिरले भोगचलन गर्दै आएको कित्ता नम्बर १६५ को ३ कठ्ठा ५ धुर जग्गा वैशाख १६ गते सिद्धार्थनगरकै उदयमान पाण्डे र सञ्जयप्रसाद पाण्डेलाई ६१ लाख रुपैयाँमा बिक्री गरेका थिए। दासले बिक्री गरेको जग्गाको चलनचल्तीको मूल्य ३ करोडभन्दा बढी छ। अख्तियारमा उजुरी परेको अवस्थामा दासको नाममा रहेको बैंक खाता तथा अन्य सम्पत्ति रोक्का राखिएको थियो। एक बैंकको रुपन्देही सिद्धार्थ नगरस्थित शाखामा खोलिएको खाता रोक्का रहेकै बेला रुपन्देहीका सहायक प्रमुख जिल्ला अधिकारी रामचन्द्र अर्यालको कात्तिक ४ गते हस्ताक्षर किर्ते सहितको कागजात बैंकमा फुकुवा पत्र पठाउँदै ७० लाख १८ हजार ५ सय १० रुपैैंयाँ ३५ पैसा जनकपुरधामका श्रवण यादवको नाममा ट्रान्सफर गरिएको थियो। सो विषयमा खोज तलास हुँदै गएपछि दासले नै सहायक प्रजिअ अर्यालको दस्तखत किर्ते गरी रकम झिकेको भनी जिल्ला प्रशासन कार्यालयमा मुद्दा दर्ता गराइएको थियो। दासविरुद्ध रुपन्देही अदालतले पक्राउ पुर्जी जारी गरेको थियो। जिल्ला प्रहरी कार्यालयको अनुरोधमा जिल्ला अदालत रुपन्देहीले दासलाई थप चार दिन थुनामा राख्न मंगलबार आदेश दिएको छ। जुन मन्दिरमा गलत क्रियाकलाप भएको छ त्यहाँ निगरानी गर्न र जहाँ पुजारी छैनन् र पूजापाठ नै बन्द भएको छ भने त्यहाँ पुजारी नियुक्त गर्नतर्फ गुठी संस्थानले ध्यान पुर्याउनुपर्छ। गुठीले ध्यान नदिएका कारण पनि अवस्था अराजक हुँदै गएको छ। रामरोशन दास वैष्णव, जानकी मन्दिरका उत्तराधिकारी महन्त मन्दिरभित्र व्यावसायिक भवन बनेका छन्। मानमहन्तहरू अपराधमा मुछिएका छन्। यी सबैको कारण नियामक निकाय सक्रिय नहुनु हो। अब पनि निगरानी गरिएन भने माफियाले गुठीका जग्गा सखाप पार्न बेर लाग्दैन। शीतल साह, अध्यक्ष, बृहत्तर जनकपुर क्षेत्र विकास परिषद् दास पहिलादेखि नै गैरकानुनी र अनैतिक गतिविधिमा संलग्न थिए। गुठी संस्थानले दासको महन्त पद नै खारेज गरेको थियो। तर, उनी अदालतको आदेशबाट पुनः बहाल भएका थिए। गुठी संस्थानको बिघौं जमिन अनधिकृत रूपमा बिक्री गरेको आरोप मान महन्त दासमाथि छ। पछिल्लो पटक उनले जनकपुरको दशरथ मन्दिर परिसरको जग्गा दुई जना चिकित्सकलाई बेचेर मन्दिर प्रांगणमै संरचना निर्माण गराउन लगाएका थिए। मटिहानी गुठीको नाममा रहेको जनकपुरधाम ७ र ८ को बजरंग चोकभन्दा पश्चिमको जग्गा बिक्री गर्ने क्रममा दासका भतिज तत्कालीन महोत्तरी जिल्ला शिक्षा कार्यालयका अधिकृत लालकिशोर झाको हत्या भएको थियो। उक्त घटना २०६७ कात्तिक ११ गते भएको थियो। झाले मान महन्तको जग्गा किनबेचको क्रियाकलापमा अवैद्य रूपमा सहयोग पुर्याउँदै आएको जनाइएको छ। जग्गाकै विवादले झाको ज्यान गएको जानकार बताउँछन्। गुठी संस्थान र मानमहन्त दासकै मिलेमतोमा मटिहानी मठकै काठमाडौंको असन तलासी मठका ५ सय रोपनी जग्गा बिक्रि भइसकेको छ। मन्दिरका ३ वटा घरसमेत लोप भइसकेका छन्। यस्तै, जनकपुरधामस्थित रत्नसागर मठ निकै सम्पन्न थियो। २०२६ सालको सर्भे नापीले रत्नसागर गुठीको जग्गा ८० बिघा देखाएको थियो। तर, यहाँका महन्त र नापीका कर्मचारीको मिलेमतोमा मठको ५५ बिघा जग्गा अरूले नै हडपेका छन्। यहाँका पूर्वमहन्त वैकुण्ठ दासले व्यक्ति हत्या, जग्गा किर्ते र जालसाजीजस्ता मुद्दामा सजाय पाएका छन्। उनी फरार रहे पनि रत्नसागर मन्दिरमा अप्रत्यक्ष रुपमा उनकै रजाइँ चलिरहेको सरोकारवालाको भनाइ छ। वैकुण्ठ कहाँ छन् भन्ने जानकारी प्रशासनलाई नभए पनि उनका भाइ अनिल तिवारी मन्दिरको कामकाज सम्हाल्दै आएका छन्। भारतको विहार मुजफ्रपुर जिल्लाअन्तर्गत मधेपुरा ग्राम पञ्चायत कटराका वैकुण्ठ धर्मको आडमा अपराध गर्ने मनसायले नै रत्नसागर मठमा प्रवेश गरेका थिए। उनले तत्कालीन महन्त रामप्रकाश दास वैष्णवका छोरा बनेर १७ कात्तिक २०५० मा जिल्ला प्रशासन कार्यालय धनुषाबाट ३९६९२४७ को नागरिकता लिएका थिए। जबकि तत्कालीन महन्त रामप्रकाश आजीवन अविवाहित रहेका थिए। तत्कालीन महन्तलाई प्रभावमा पारेर पछि महन्तकै गद्दीमा पुगेका थिए वैकुण्ठ। उनले आफू महन्त बन्नेबित्तिकै मन्दिरको जग्गा बेच्ने र अकुत सम्पत्ति आर्जन गर्ने काम सुरु गरेका थिए। रत्नसागरका पुराना महन्तको नक्कली मनखपको कागज तयारी गरी जग्गाहरू सर्वसाधारणको नाममा गराइएको बृहत्तर जनकपुर क्षेत्रअन्तर्गतका पोखरी, डिल, रामजानकीलगायत प्रमुख मन्दिरहरू तथा जग्गा संरक्षण र व्यवस्थापनका लागि सिफारिस गर्न बनाइएको उच्चस्तरीय कार्यदलको प्रतिवेदन २०६२ मा उल्लेख छ। उनी सरकारी कागजात किर्ते गरी अर्बौ मूल्यको सार्वजनिक जग्गा हड्पेको आरोपमा १९ मंसिर २०७५ मा काठमाडौं बागबजारबाट पक्राउ परेका थिए। जनकपुरधाम उपमहानगरपालिका ८ स्थित जनहजारी विद्यापीठले भोगचलन गर्दै आएको दुई बिघा ११ कठ्ठा जग्गा गुठी संस्थान र मालपोत कार्यालयको कागजात किर्ते गरी उनले आफ्नो नाममा बनाएको अभियोग छ। सिट नम्बर १३५४१४ को कित्ता नम्बर ६२ को २ कठ्ठा र ११ धुर र सिट नम्बर १३५४१५ को २८ को २ बिग्घा ८ कठ्ठा १४ धुर उनले नातेदार अशोक शर्माका नाममा नामसारी गराएका थिए। शर्माको नामबाट त्यो जग्गा अरुलाई बिक्री गरेका थिए। रामान्द चोकबाट ३ सय मिटर दक्षिण पश्चिममा रहेको सो जग्गाको चलनचल्तीको मूल्य डेढ अर्बभन्दा बढी छ। लालकिशोर झा हत्या घटनाका प्रमुख योजनाकारको अभियोगसमेत वैकुण्ठमाथि छ। उक्त हत्यामा सुटरका रूपमा प्रयोग भएका जनतान्त्रिक तराई मुक्ति मोर्चाका राकेश पाण्डेले मुख्य योजनाकार वैकुण्ठ रहेको बयान प्रहरीमा दिएका थिए। सो हत्या काण्डमा मुख्य योजनाकार रहेका वैकुण्ठ अपराधका यस्ता विभिन्न गतिविधिमा प्रत्यक्ष संलग्न थिए। हाल उनी अदालतको फरार सूचीमा छन्। सर्वोच्च अदालतको ७ नम्बर इजलासको संयुक्त फैसलाबाट वैकुण्ठ दासको महन्त पद पनि खारेज गरिएको छ। न्यायाधीश डा आनन्द मोहन भट्टराई र टंकबहादुर मोक्तानले संयुक्त रूपमा महन्त पद खारेजीको फैसला गरेका हुन्। गुठी संस्थान र स्थानीय रामान्द युवा क्लबले वैकुण्ठ दास वैष्णवविरुद्ध ६ वर्षअघि सर्वोच्च अदालतमा मुद्दा हालेको थियो। जनकपुरधाम उपमहानगरपालिका८ स्थित तुलसी स्मारकका पुजारी शिवशंकर दास बालिकालाई यौन दुव्र्यवहारमा मुछिए। मन्दिरमा पुजापाठ गर्ने नाममा उनले बालबालिकालाई निःशुल्क ट्युसन पढाउँथे। तर, ट्युसन पढ्न जाने बालिकाहरूसँग नै दुष्कर्म गर्ने गरेको आरोप उनीमाथि लाग्यो। भारत घर भएका शिवशंकर तुलसी स्मारकमा साधुको भेष धारण गरेर बस्थे। बालबालिकालाई यौन दुव्र्यवहार गर्न थालेपछि उनीविरुद्ध अभिभावकहरूले जिल्ला प्रहरीमा उजुरी दिएका थिए। तर, उनी फरार भए।मन्दिरको सम्पत्ति विवादकै कारण मटिहानीस्थित लक्ष्मीनारायण मठका तत्कालीन मान महन्त देवादासको सीमावर्ती भारतीय गाउँमा हत्या भएको थियो। २०३० सालमा जनकपुरको पेठिया गाछीस्थित गिरनारी कुटीका महन्थ रवि गिरी र उनका चेला वीर गिरीलाई मन्दिरको जग्गा विवादमै एकै रातमा हत्या गरी मन्दिरकै सन्दुकमा राखिएको अवस्थामा शव फेला परेको थियो। २०३८ सालमा जानकी मन्दिरको उत्तरी ढोकामा रहेको इनारमा स्थानीय जोगी साहको शव फेला परेको थियो। सो घटना महन्तकै दबाबमा सामसुम पारिए पनि जग्गा विवादकै कारण हत्या भएको स्थानीयको दाबी छ। बिहारकुण्डका महन्थ रामपुकार शरणलाई पनि जग्गा विवादकै कारण गोली हानी हत्या गरिएको थियो। गुठी संस्थानले अभिभावकत्व लिनुपर्छ गुठी संस्थानले मन्दिरहरूमा भइरहेको अनैतिक क्रियाकलापप्रति अंकुश लगाउन अभिभावकत्वको भूमिका निर्वाह गर्नु जरुरी रहेको जानकी मन्दिरका उत्तराधिकारी महन्त रामरोशन दास वैष्णव बताउँछन्। जुन मन्दिरहरूमा गलत क्रियाकलाप भएको छ भने त्यहाँ निगरानी गर्न र जहाँ मन्दिरहरूमा पुजारी छैनन् र पूजापाठ नै बन्द भएको छ भने त्यहाँ पुजारी नियुक्त गर्नतर्फ गुठीले ध्यान पुर्याउनुपर्छ, उत्तराधिकारी महन्थ दास भन्छन्, गुठीले ध्यान नदिएको कारणले पनि अवस्था अराजक हुँदै गएको छ। धर्म र संस्कृतिको रक्षा गर्नका लागि भए पनि संस्थानले यसतर्फ ध्यान दिनु आवश्यक छ। नियामक निकाय सक्रिय नहुँदा अराजकता मठमन्दिर तथा धार्मिक संस्थानहरूको नियमक निकाय गुठी संस्थान, बृहत्तर जनकपुर क्षेत्र विकास परिषद् र पालिकाहरूबीच अधिकार बाँडफाँट तथा स्पष्ट मापदण्डको अभावका कारण पनि अराजकता बढेको बताउँछन् बृहत्तर जनकपुर क्षेत्र विकास परिषद्का अध्यक्ष शितल साह। गुठीको आफ्नो ऐनकानुन छ, बृहत्तरको आफ्नो छ र स्थानीय पालिकाको आफ्नै अधिकार क्षेत्र छ। तर, यी तीनवटै निकायको साझा अधिकार क्षेत्र निर्धारण नभएको कारणले पनि थुप्रै कुराहरू अल्झिएका छन्, बृहत्तर अध्यक्ष साह भन्छन्, अहिले यस क्षेत्रका ८० प्रतिशत मठ मन्दिरमा पुजारी वा महन्थ छैनन्। गुठीको कानुनमा स्पष्ट व्यवस्था छ कि पाँच वर्षमा पुजारी वा महन्थ तोक्ने यसलाई नै टेकेर अहिले गुठीले आफूलाई मन नपरेका पुजारीलाई पाँच वर्ष नपुग्दै हटाइदिने, समयमा तलब नदिने जस्ता काम गरेको हुन्छ। यस्तोमा संरक्षण सम्बद्र्धन गर्ने भनेर तोकिएका महन्थहरूनै २० वर्ष अगाडिको किर्ते औंठाछाप लगाएर जग्गा बेचिरहेका छन् यस्ता गतिवीधिहरू जनसरोकारका विषय हुन्। यस सम्बद्धमा तीनवटै निकाय जिम्मेवार हुनु आवश्यक छ। अहिले मन्दिरहरू भित्र व्यावसायिक भवन बनेका छन्। मान महन्थहरू अपराधमा फसेका छन्। यी सबैको कारण नियमक निकाय सक्रिय नहुनु हो। अध्यक्ष साह भन्छन्, यदि अब पनि ठोस र कडा कानुन ल्याएर मठ मन्दिरहरूमाथि निगरानी गरिएन भने भू माफियाहरूले गुठीका जग्गाहरू सखाप पार्न बेर लाग्दैन।"
देश झल्काउँदै नयाँ संसद्,"काठमाडौं : नवनिर्वाचित प्रतिनिधिसभा सदस्यले बिहीबार शपथ लिएका छन्। जो देश झल्काउँदै संघीय संसद् भवन नयाँ बानेश्वर पुगेका थिए। कोही सांसद राष्ट्रिय पोसाक त कोही आआफ्नो जातीय सांस्कृतिक पहिचान झल्कने पोसाकमा सजिएका थिए। उल्लेख्य रूपमा नयाँ अनुहार देखिए। उनीहरूलाई ज्येष्ठ सदस्य पशुपतिशमशेर जबराले शपथ खुवाए। २८ जनाले १४ मातृभाषामा शपथ लिए। रौतहटबाट निर्वाचित स्वतन्त्र सांसद किरणकुमार साहले संस्कृतमा शपथ लिए। उनले छोटो प्रतिक्रिया दिँदै भाषाको संरक्षण गर्नुपर्ने आवश्यकता औंल्याए। गाडीहरूमा इम्बोस्ड नम्बर राख्दा अंग्रेजीमा राख्नुपर्ने व्यवस्था गलत भएको टिप्पणी उनले गरे। सांसदहरूले सञ्चारकर्मीसँग कुरा गर्दै आआफ्ना एजेन्डाका विषयमा कार्यकाल अगाडि बढाउने बताए। इमानलाई सबैभन्दा माथि राखेर जनतामा निभाउनुपर्ने जनमुखी भूमिका निभाउनेछु। जनताको मौलिक हक र अधिकारका मुद्दाहरू सम्बोधन हुनेछन्, सांसद डा तोसिमा कार्कीले भनिन्, बनेका नीतिमा नियमन गर्ने हो। सरकार गठनको विषयमा जनमुखी एजेन्डा अगाडि बढाउन प्रतिपक्षमा रहोस् वा सतापक्ष जुन भूमिकामा रहेर सम्बोधन गर्छौं। सांसद ज्ञानेन्द्र शाहीले कुनै एउटा दलको व्यक्तिको एजेन्डा नभई मुलुकको हितमा बन्ने एजेन्डा बन्ने गरी काम गर्ने बताए। सांसद महेश बस्नेतले विकासको सिद्धान्तलाई बुझ्नुपर्ने धारणा राखे। इलामको आर्थिक समृद्धि र पूर्वाधारसम्पन्न बनाउन संविधान र कानुनको दायराभित्र रहेर काम गर्ने उनको भनाइ थियो। सांसद रामहरि खतिवडाले पहिलाजस्तो निदाएर बस्ने प्रतिनिधिसभा नभई जनताको आवाज उठाउने एउटा माध्य बन्नुपर्ने बताए। सदनमा आएर हाजिर गर्ने टाप कस्ने, निदाएर बस्ने ठाउँ मात्र प्रतिनिधिसभा हुने छैन। जनताको कुरा सरकारमा पुग्ने र सरकारका राम्रा काम जनताको बीचमा लाने काम गर्नेछौं, उनले भने, केही बेथितिहरू देखिएका छन् जुन मन्त्री भयो उसको क्षेत्रमा बजेटको ओइरो लाग्ने कमजोर र बोल्न नसक्ने माननीयतिर नजाने भएका छन्। कमसेकम समानुपातिक र प्रत्यक्ष समावेशी बनाएपछि भूगोलको आधारमा विकास हुने ५ वर्षको मेरो प्रयास र प्रयत्न हुनेछ। अर्का सांसद असिम शाहले मुस्लिम धर्मावलम्बी भएकाले ईश्वरको ठाउँमा अल्लाह भनेर शपथ लिएको बताए। फिल्म निर्माता तथा निर्देशक शाहले चलचित्रकर्मीलाई भेटेर यसक्षेत्र प्रतिचासो दिने बताए। यसअघि उपनिर्वाचनबाट सासंद बनेर एकलै शपथ लिएकी विद्या भट्टराईले यसपटक सबैसँग हुँदा फरक अनुभूति भएको बताइन्। उनले भनिन्, कास्कीका जनताले जुन विश्वास गर्नुभएको छ, त्यो सँगै आशा पनि छन्। त्यो आशा पूरा गर्नुपर्ने सांसदको मूलभूत दायित्व हो, उनले भनिन्, नीति निर्माण सँगै सरकारलाई विकास प्रतिजवाफदेही बनाउन मलाइ यहाँ पठाउनु भएको छ। त्यसलाइ पूरा गर्ने प्रतिबद्धता छ। रास्वपा सभापति रवि लामिछानेले आफ्नो नागरिकता र पासपोर्टको विषय सर्वाेच्च अदालतमा विचाराधीन रहेकाले यसबारे अहिले नै केही नबोल्ने बताए। म यो विषयमा केही बोलिरहनु नै पर्दैन, उनले भने, सम्मानित अदालतमा यो विषय छ। सम्बन्धित निकायले हेरिरहेको छ। म उहाँहरूको निर्णयलाई नै पर्खिन्छु। कस्तो होला अबको सरकार ? माओवादी अध्यक्ष पुष्पकमल दाहाल प्रचण्डले गठबन्धनकै सरकार बन्ने बताए। अब को प्रधानमन्त्री बन्ने भन्ने सञ्चारकर्मीको प्रश्नमा दाहालले भने, गठबन्धनकै सरकार बन्छ। पहिलो पालामा को बन्ने सल्लाह हुँदै छ। एकीकृत समाजवादी अध्यक्ष माधवकुमार नेपालले दलहरू नेता चयनमा व्यस्त रहेको र आफू पनि बिरामी परेकाले सरकार गठनका विषयमा कुनै छलफल नै नभएको बताए। छिट्टै गठबन्धनको बैठक बसेर सरकार गठनका विषयमा छलफल हुने उनको भनाइ थियो। राप्रपा अध्यक्ष राजेन्द्र लिङ्देनले कांग्रेस र एमाले मिलेर सरकार बनाउन भन्ने चाहेको बताए। भने, कांग्रेस र एमाले मिलेर सरकार बनाए स्थिरता हुन्थ्यो, हामी प्रतिपक्षमा बस्थ्यौं। यो नभए अहिलेकै सत्ता गठबन्धनको सरकार बनोस् भन्ने चाहेको उनले सुनाए। सांसद आरजु राणा देउवाले गठबन्धनबाट शेरबहादुर देउवाको नेतृत्व सरकार बन्न सक्ने बताइन्। कसको सरकार बन्छ भन्ने सञ्चारकर्मीको प्रश्नमा उनले भनिन्, गठबन्धनको नै सरकार बन्छ जस्तो लाग्छ। संविधानको प्रक्रियाअनुसार ठूलो पार्टीको सरकार बन्छ। एकदुई दिनमै नतिजा आइहाल्छ। कांग्रेस महामन्त्री गगनकुमार थापाले राष्ट्रपतिको भूमिकाबारे नयाँ संसद्मा छलफल हुनुपर्ने बताए। संसद्बाट पास भएको विधेयक राष्ट्रपतिले आफूलाई ठीक वा बेठीक लागेको आधारमा रोक्न थाल्ने हो भने संसद्को सार्वभौमसत्ता खोसिने उनको भनाइ थियो। उनले सरकारले हालै मात्र ल्याएको अध्यादेश संसदमा आउँदा आफूले विपक्षमा मत दिने बताए। त्यो रोक्ने अधिकार राष्ट्रपतिलाई नभएको भन्दै उनले भने, राष्ट्रपतिको भूमिकाबारे संसदमा छलफल हुनुपर्छ। २ सय ७५ प्रतिनिधिसभा सदस्यमध्ये ४ जना शपथ कार्यक्रममा अनुपस्थित रहे। जसमा नेकपा (एस)का प्रेम आले, माओवादीका महिन्द्रा राय यादव, कांग्रेसकी माया राई र माओवादीकै रामकुमार राई रहेको संघीय संसद सचिवालयका सहायक प्रवक्ता दशरथ धमलाले बताए।"
"प्रचण्ड प्रधानमन्त्री नभई नछाड्ने, देउवा दिँदै नदिने","काठमाडौं : राष्ट्रपतिबाट सरकार गठन आह्वान भएको पाँचौं दिन प्रधानमन्त्री शेरबहादुर देउवा र नेकपा माओवादी कन्द्रका अध्यक्ष पुष्पकमल दाहाल 'प्रचण्ड'बीचको विवाद उत्कर्षमा पुगेको छ। प्रधानमन्त्री बन्ने हठले दुईबीचको विवाद उत्कर्षमा पुगेको हो। सरकार गठनको समय दुई दिन बाँकी रहँदा शुक्रबार साँझ देउवा र प्रचण्डबीच बालुवाटारमा निर्णायक छलफल भयो। छलफलमा दुवै नेताले प्रधानमन्त्रीको दाबी नछाडेको स्रोत बताउँछ। देउवाले ठूलो दलको हैसियतले पहिले आफ्नो नेतृत्वमा सरकार बन्नुपर्ने बताइरहँदा प्रचण्डले आफूलाई प्रधानमन्त्री नछाडे गठबन्धनबाट बाहिरिने जवाफ फर्काएका थिए। दुबै नेताले अडान नछोड्दा छलफल विफल भएको स्रोतको दाबी छ। 'प्रचण्डजीले प्रधानमन्त्री दिनैपर्ने अडानमा आउनुभएको थियो। तर प्रधानमन्त्रीज्युले कांग्रेसकै नेतृत्वमा सरकार बन्छ भनेर दोहोर्याउनुभयो,' स्रोत भन्छ। अन्त्यमा दुबै नेताले गठबन्धनको बैठकबाट प्रधानमन्त्रीको टुंगो लगाउने निष्कर्ष निकालेको स्रोत बताउँछ। सम्भवतः शनिबार गठबन्धनको बैठक बस्नेछ। बैठकले देउवा वा प्रचण्ड कसलाई स्वीकार्ने हो त्यो हेर्न भने बाँकी छ। माओवादीका महासचिव देव गुरुङले पनि आजको बैठकमा निष्कर्ष ननिस्किएको बताए। उनले भोलि बेलुकासम्म टुंगो लाग्ने बताए। 'प्रधानमन्त्री टुंगो आजै लगाउने प्रयास हाम्रोतर्फबाट भएको थियो। तर बैठकले निष्कर्ष दिन सकेन। सम्भवतः भोलि बेलुकासम्म निष्कर्ष निकाल्छौं,' गुरुङले अन्नपूर्णसँग भने। प्रचण्डलाई एमालेको आड प्रचण्डको 'बार्गिनङ शक्ति' बढ्नुको एउटै कारण हो, एमालेको आड। गठबन्धनबाट नभए प्रचण्डले एमालेसँग मिलेर आफ्नै नेतृत्वमा सरकार बनाउने तयारी गरेका छन्। यसबीच एमाले र माओवादी नेताहरूबीच पटकपटक छलफल भएको छ। एमाले उपाध्यक्ष सुवासचन्द्र नेम्वाङले प्रचण्डलाई औपचारिकरूपमा प्रधानमन्त्री बन्ने प्रस्ताव गरेयता प्रचण्डले उपेन्द्र यादवमार्फत् ओलीसँग छलफल गराएका छन् भने ओली आफैँले पनि राप्रपा अध्यक्ष राजेन्द्र लिङ्देनसँग सत्ता समीकरणबारे छलफल गरेका छन्। सरकारमै नजाने घोषणा गरेका लिङ्देनसँग ओलीले आवश्यक परे समर्थन गर्न आग्रह गरेको बालकोट स्रोत बताउँछ। एमाले आडकै कारण पनि प्रचण्डले कांग्रेस नेता प्रकाशमान सिंहलाई शुक्रबार प्रधानमन्त्री नपाए गठबन्धन छाड्ने चेतावनी दिएका थिए। कांग्रेस नेता सिंहले प्रचण्डसँग पार्टी सभापति देउवालाई प्रधानमन्त्री बनाएर अन्य पद बाँडफाड गरौंला भन्दा प्रचण्डले राष्ट्रिय तथा अन्तर्राष्ट्रिय परिस्थिति आफ्नो पक्षमा रहेको भन्दै पहिलो चरणमा आफू प्रधानमन्त्री बन्ने अडान राखेका थिए। प्रचण्डको जवाफ उदृत गर्दै स्रोत भन्छ, एमालेसँग समेत हाम्रो छलफल भइरहेको तपाईंहरुलाई राम्रोसँग थाहा होला। देउवाजी अहिले पनि प्रधानमन्त्री हुनुहुन्छ। अहिले म बन्छु दुई वर्षपछि फेरि देउवाजी। प्रचण्डले यही गठबन्धनबाट आफू प्रधानमन्त्री हुन चाहेको, त्यसो नभए एमालेसँग समेत छलफल भइरहेको जवाफ सिंहलाई दिएको स्रोतले बताएको छ। खुमलटार स्रोतका अनुसार प्रचण्डले पहिलो चरणमा वर्तमान सत्ता गठबन्धनबाट आफू प्रधानमन्त्री नबने गठबन्धनमा संकट आउन सक्नेतर्फ समेत कांग्रस नेता सिंहलाई स्पष्ट संकेत गरेको स्रोतले बताएको छ। एमालेका उपमहासचिव प्रदीप ज्ञवालीले भने एमाले 'पर्ख र हेर'को नीतिमा रहेको बताए। उनले माओवादी गठबन्धनबाट बाहिरिपछि मात्रै आवश्यक छलफल अगाडि बढ्ने बताए। 'सरकार गठनका लागि अहिल्यै केही भन्न सकिँदैन। माओवादी गठबन्धनबाट बाहिरिएपछि मात्रै सरकार गठनका सम्बन्धमा छलफल हुन्छ। अहिले हामी 'पर्ख र हेर'को नीतिमा छौं,' उनले अन्नपूर्णसँग भने। देउवालाई आफ्नै नेताको दबाब प्रचण्डको धम्कीपछि शुक्रबार दिउँसो प्रधानमन्त्री देउवाले सत्ता समीकरणबारे आफू पक्षीय नेताहरूसँग छलफल गरे। प्रचण्डलाई गलाउने रणनीति बनाउन देउवाले उपसभापति पूर्णबहादुर खड्का, नेता प्रकाशमान सिंह, क्याबिनेटका मन्त्रीहरू बालकृष्ण खाण, ज्ञानेन्द्रबहादुर कार्की, उमाकान्त चौधरी र महिला नेतृ डीला संग्रौलासँग छलफल गरेका हुन्। उनीहरूले कुनै पनि हालतमा प्रधानमन्त्री पद नछाड्न देउलाई सुझाव दिएको कांग्रेसका एक नेताले बताए। 'संसदको ठूलो दलको हैसियतले पनि कांग्रेसको नेतृत्वमा सरकार गठन हुनुपर्छ भनेर सभापतिज्युलाई सुझाव दिएका छौं। उहाँ आफ्नो अडानबाट पछि हट्नु हुन्न,' सहभागी एक नेताले भने। यस्तो छ सरकार गठन प्रक्रिया राष्ट्रपति विद्यादेवी भण्डारीले संविधानको धारा ७६(२) बमोजिम प्रधानमन्त्री पदमा दाबी गर्न पुस १० (आइतबार)सम्म समयसीमा दिएकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। उपधारा २ बमोजिम सात दिनभित्र सरकार नबने उपधारा ३ मा जान्छ। उक्त उपधारामा लेखिएको छ, प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुनसक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ। २ सय ७५ सदस्यीय प्रतिनिधिसभामा बहुमत पुर्याउन १ सय ३८ सिट चाहिन्छ। कांग्रेस र एमालेबाहेक कुनै पनि दुई दल मिल्दा बहुमत पुग्ने अवस्था छैन। कांग्रेसले ८९ एमालेले ७८ सिट जितेका छन्। माओवादीले ३२, रास्वपा २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३, राष्ट्रिय जनमोर्चा र नेमकिपाले ११ सिट जितेका छन्। स्वतन्त्रले ५ सिट जितेका छन्। यो पनि पढ्नुस् : प्रधानमन्त्रीका लागि देउवा र प्रचण्डबीच 'म्युजिकल चेयर'"
सरकारी वकिलले कुनै पनि दवाव र प्रभावमा नपरी काम गर्नुपर्छ : प्रधानमन्त्री,"काठमाडौं : प्रधानमन्त्री शेरबहादुर देउवाले कुनै पनि पक्षको दवाव र प्रभावमा नपरी काम गर्न आग्रह गरेका छन्। सरकारी वकिलको चौथो राष्ट्रिय सम्मेलन आज उद्घाटन गर्दै उनले राज्यको कानुनको पालना गर्ने निकायले कुनै पक्षको दवाव र प्रभावमा नगरी काम गर्न आग्रह गरेका हुन्। 'सरकारी वकिलको कार्यालय कानुनी शासनको प्रवर्द्धन गर्ने महत्वपूर्ण निकाय हो', प्रधानमन्त्री देउवाले भने, 'कुनै पनि पक्ष वा विपक्षको दवाव र प्रभावमा परेर काम गर्नुहुँदैन।' उनले सरकारवादी मुद्दामा अभियोजन गर्ने सरकारी वकिललाई व्यावसायिक दक्षता अभिवृद्धि गराउन जरुरी भएको र त्यसका लागि सरकारले आवश्यक परेको सहयोग गर्ने प्रतिवद्धता व्यक्त गरे। कायममुकायम प्रधानन्याधीश हरिकृष्ण कार्कीले सरकारी वकिलको अनुसन्धान, अभियोजन वस्तुनिष्ट र वैज्ञानिक हुनुपर्ने बताए। 'अनुसन्धान र अभियोजनकर्ताबीच तालमेल हुन जरुरी छ', उनले भने, 'फौजदारीका नयाँ नयाँ अपराध देखिएका छन्, त्यसका लागि सोचेर काम गर्नुपर्छ तर परम्परागत मान्यताले मात्रै अनुसन्धान प्रक्रिया पुग्दैन।' कामुप्रधानन्यायाधीश कार्कीले संहिता कार्यान्वयनमा एकरुपता ल्याउनुपर्नेमा जोड दिए।"
प्रधानमन्त्री देउवाले वकिलहरूलाई भने दवाव र प्रभावमा नपरी काम गर्नूस्,काठमाडौं: प्रधानमन्त्री शेरबहादुर देउवाले दवाव र प्रभावमा नपरी काम गर्न वकिलहरूलाई आग्रह गरेका छन्। वकिलले निष्पक्ष र स्वतन्त्र रुपमा व्यावसायिक काम गर्नुपर्ने बताए। महान्यायाधिवक्ता कार्यालयले शुक्रबार काठमाडौंमा आयोजना गरेको सरकारी वकिलको चौथौ राष्ट्रिय सम्मेलन उद्घाटन गर्दै प्रधानमन्त्री देउवाले संविधान र कानूनबमोजिम गर्नुपर्ने काम कुनै दवाव र प्रभावमा नपरी निष्पक्ष र स्वतन्त्र व्यावसायिक रुपमा गर्नुपर्ने बताए। प्रधानमन्त्री देउवाले सरकारी वकिलहरुले सरकारको कामको प्रतिरक्षा गर्ने भएकाले आफूलाई थप जिम्मेवाररुपमा तयार गर्नुपर्ने बताए। अपराध संहितालगायतका नयाँ फौजदारी कानूनको प्रभावकारी कार्यान्वयनका साथै नागरिकको अधिकारको संरक्षण गरी कानूनी सुनिश्चितता फौजदारी न्यायमा प्रभावकारिता अभिवृद्धि गराउने कार्यमा वकिलले महत्वपूर्ण भूमिका खेल्नुपर्ने प्रधानमन्त्रीको भनाइ छ।
माओवादी अध्यक्ष प्रचण्ड बालुवाटारमा,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' बालुवाटार पुगेका छन्। सरकार गठनका विषयमा छलफल गर्न उनी बालुवाटार पुगेका हुन्। प्रधानमन्त्री पदका लागि निर्णायक वार्ता गर्न उनी बालुवाटार पुगेका हुन्। प्रधानमन्त्री पद नपाए गठबन्धन छाड्ने धम्की दिएका प्रचण्डले प्रधानमन्त्री देउवासँग निर्णायक वार्ता गर्ने माओवादीका एक नेताले बताए। शुक्रबार बिहानमात्रै प्रचण्डले कांग्रेस नेता प्रकाशमान सिंहलाई प्रधानमन्त्री पद नपाए गठबन्धन छोड्ने धम्की दिएका थिए। त्यसलगत्तै प्रचण्डले चिनियाँ दूतावासका कार्यबाहक राजदूतसँग भेटवार्ता गरेका थिए। एमाले अध्यक्ष केपी शर्मा ओलीसँग हिमचिम बढाएका प्रचण्डको चिनियाँ पक्षसँगको भेटलाई अर्थपूर्ण रूपमा हेरिएको छ। प्रचण्डले आजै प्रभु साहलगायत नेताहरूसँग पनि सत्ता समीकरणबारे छलफल गरेका छन्।
'मधेसी भाषा'मा किन शपथ खुवाएको भन्दै मधेसी आयोगले सोध्यो स्पष्टीकरण,काठमाडौं: मधेसी आयोगले सूचीकृत नै नभएको मधेस भाषामा शपथ किन खुवाएको भन्दै संघीय संसदको सचिवालयलाई स्पष्टीकरण सोधेको छ। आयोगले जनमत पार्टीका डा सीके राउतसहित केही प्रतिनिधि सभा सदस्यलाई कुन आधारमा मधेसी भाषामा शपथ लिन मान्यता दिएको भन्दै स्पष्टीकरण सोधेको हो। पुस ७ गते औपचारिक कार्यक्रममा सीके राउतसहित केही प्रतिनिधि सभाका सदस्यले भाषा आयोग तथा मधेसी आयोगद्वारा सुचिकृत नरहेको 'मधेसी भाषा' मा शपथ लिएको भन्दै आयोगमा उजुरी परेपछि आयोगले स्पष्टीकरण सोधेको जनाएको छ। उजुरीका पत्र आयोगमा आएपछि आयोगको गम्भीर ध्यानकर्षण भएको तथा सो भाषामा शपथ लिन संसद सचिवालयले कुन आधारमा मान्यता दिएको भन्दै आयोगकी उपसचिव सविता डंगोलले आयोगलाई स्पष्ट जानकारी गराउन संघीय संसदको सचिवालयलाई पत्र पठाएकी छन् आयोगका अध्यक्ष डाविजयकुमार दत्तले शपथ ग्रहण समारोहपछि दर्जनौ संघसंस्थाले फोन सम्पर्क गरी मधेसी भाषा औपचारिक रुपमा सुचिकृत नरहेको र सो भाषामा शपथ लिनुले अन्य विद्यमान भाषा माथि नकारात्मक प्रभाव पर्ने भएकाले यसमाथि आवश्यक कारवाही गर्न आग्रह गरेको बताए।
सिन्धुपाल्चोकका एसपी यादव बर्खास्त,"काठमाडौं: भष्टाचार मुद्दामा दोषी देखिएका जिल्ला प्रहरी कार्यालय सिन्धुपाल्चोकमा कार्यरत प्रहरी उपरीक्षक (एसपी) रामेश्वरप्रसाद यादव प्रहरी सेवाबाट बर्खास्त भएका छन्। २०७० सालमा रुपन्देहीमा हुँदा आर्थिक अनियमितता गरेको भन्दै अख्तियार दुरुपयोग अनुसन्धान आयोगले उनीसहित हवल्दार ढकबहादुर गुरुङविरुद्ध मुद्दा चलाएको थियो। नेपाल प्रहरीका प्रवक्ता टेकप्रसाद राईले मुद्दा चलेका दुवैजना निलम्वनमा परेको जानकारी दिए। उनले भने, प्रहरी सेवामा हुँदा सही आचरणमा नबस्ने जोकोहीलाई कानुनी कारवाही गरिनेछ।' विशेष अदालतले उनीहरूलाई सफाई दिदै फैसला गरेको थियो। विशेषको फैसलाविरुद्ध अख्तियार सर्वोच्च गएको थियो। सर्वोच्चले गत पुस ५ गते फैसला गर्दै उनीहरूलाई दोषी ठहर गरेको थियो। सर्वोच्चका न्यायाधीशद्वय ईश्वरप्रसाद खतिवडा र तिलप्रसाद श्रेष्ठको इजलाशले उनीहरुलाई दोषी ठहर गरेको थियो। सजाय निर्धारण भने भैसकेको छैन। सर्वोच्चको फैसला पछि प्रहरी प्रधान कार्यालयले उनीहरूलाई पुस ७ गतेदेखि जिम्मेवारीबाट हटाएको छ।"
कांग्रेसले मधेसमा संसदीय दल नेता चयन प्रक्रिया थाल्यो,"जनकपुर : नेपाली कांग्रेसले मधेस प्रदेशको संसदीय दलको नेता चयन गर्ने प्रक्रिया सुरु गरेको छ । संसदीय दलको नेता चयन गर्न कांग्रेसले पार्टीको मधेस प्रदेश समितिका उपसभापति चन्द्रशेखर यादवको संयोजकत्वमा तीन सदस्यीय निर्वाचन समिति गठन गरेको छ । कांग्रेस प्रदेश समितिको जनकपुरधाममा बसेको बैठकले उपसभापति यादवको संयोजकत्वमा प्रदेश समितिका महामन्त्री बृहस्पति कृष्ण श्रेष्ठ र सहमहामन्त्री बिन्दुकुमारी यादव सदस्य रहने गरी तीन सदस्य निर्वाचन समिति गठन गर्ने निर्णय भएको कांग्रेसका मधेस प्रदेश प्रचारप्रसार प्रमुख नितेश गुप्ताले जानकारी दिए। कांग्रेसको विधान नियमावली र प्रदेश संसदीय दलको विधानको धारा ५ को ३ अनुसार निर्वाचन समिति गठन गरिएको हो । निर्वाचन समितिले केही दिनभित्रै सर्वसहमतिबाट दलको नेता चयन पहल थालिने र नभए अन्तमा निर्वाचन प्रक्रिया अपनाउने गुप्ताले बताए। कांग्रेसमा संसदीय दलका नेताका लागि कांग्रेस मधेस प्रदेश समिति सभापति कृष्णकुमार यादव, रामसरोज यादव, वीरेन्द्र सिंह र जनार्दन क्षेत्री आकाङ्क्षी छन् । यस्तै बैठकले मधेस प्रदेश सरकार गठनका लागि पार्टीको केन्द्रीय नेतृत्व र अन्य दलहरुसँग समन्वय गर्न प्रदेश सभापति यादवलाई जिम्मेवारी दिने निर्णय गरेको प्रचारप्रसार प्रमुख गुप्ताले बताए।"
सांसद यादव र राईले लिए शपथ,"काठमाडौं : प्रतिनिधिसभाका नवनिर्वाचित सदस्यद्वय महिन्द्र राय यादव र रामकुमार राईले पद तथा गोपनीयताको शपथ लिएका छन् । सिंहदरबारस्थित संघीय संसद् सचिवालयमा शुक्रबार आयोजित कार्यक्रममा प्रतिनिधिसभाका ज्येष्ठ सदस्य पशुपति शमशेर जबराले उनीहरुलाई शपथ खुवाएका हुन्। शपथ समारोहमा सचिवालयका महासचिव डा भरतराज गौतम, सचिवलगायत संसद्का कर्मचारीको उपस्थिति थियो । प्रतिनिधिसभाका दुई सय ७० सदस्यले बिहीबार नयाँ बानेश्वरस्थित संसद् भवनमा शपथ लिएका थिएका थिए। यादव उमेरसम्बन्धी प्राविधिक कारण र राई हवाईजहाज छुटेकाले शपथ ग्रहण समारोहमा उपस्थित हुन सकेनन्। संसद सचिवालयका अनुसार २६ जना सांसदले विभिन्न १४ मातृभाषामा शपथ लिएका थिए। प्रतिनिधिसभामा प्रत्यक्ष निर्वाचित एक सय ६५ र समानुपातिक एक सय १० गरी दुई सय ७५ सांसद छन् । दुई सांसदले शपथ लिन बाँकी छ । सांसदद्वय प्रेम आले पारिवारिक शोक तथा माया राई सुत्केरी भएका कारण शपथ लिएका छैनन। उनीहरुले उपयुक्त समयमा शपथ लिनसक्ने सचिवालयले जनाएको छ ।"
"जुन काम देख्यो म त्यो सिक्ने मान्छे हुँ, ओलीले खुलाए आफ्नै रहस्य","पोखरा : मेरो ठाउँ यस्तो हो जहाँ सपना देखिथ्यो, तर ठूलो सपना देखिँदैन थियो। हाम्रोतिर एक मानाको बन्दोबस्त भन्ने चलन थियो। कोही छोरी माग्न आयो एक मानाको बन्दोबस्त छ कि छैन भन्ने हुन्थ्यो। यो नै ठूलो सपना थियो, ऊ बेलाको आफ्ना बालापनको समय सम्झिँदै उनले भने। आफू दुर्गम गाउँमा जन्मिएको र भर्खरमात्रै त्यहाँ बाटो र बिजुली पनि पुगेको उनले सम्झिए। तर राणा शासन अन्त्य लगत्तै विद्यालय भने पुग्यो। नेकपा एमालेका अध्यक्ष केपी शर्मा ओलीले दुर्गम गाउँमा जन्मिएर हुर्किंदा अचेलका बालबालिकाहरूले जस्तो सपना पनि देख्न नपाएको सुनाउँदै थिए। पोखरामा जारी नेपाल लिटरेचर फेस्टिभलमा ओली शुक्रबार 'राजनीति बाहिर'का कुरा गर्दै थिए। अन्नपूर्ण पोस्ट्का प्रधान सम्पादक अखण्ड भण्डारीले ओलीसँग अन्तरंग कुराकानी गरे र राजनीतिबाहेक कला, साहित्य, जीवन र दर्शनका केस्राकेस्रा केलाउने प्रयास गरे। ओलीले जीवनलाई उमेरमात्रै नभएको भन्दै अर्थ्याए। म बालक हुँदाको, म किशोर हुँदाको पनि हो। उमेर भनेको विभिन्न समयको हो नि त, उनले भने, जीवनको रंगहरूजस्तै जीवनका रसहरू पनि विभिन्न प्रकारका हुन्छन्। क्यानभासका रंगजस्तै वा साहित्यका रसहरूजस्तै अथवा संगीतका स्वर, सुर र तालहरूजस्तै विविधता हुन्छ जिन्दगीमा। जेलमा हुँदा कमिज सुरुवाल आफैं काट्थेँ, आफैं सिउँथे। जे काम पनि सिक्न रुचि राख्थेँ। मलाई कुनै पनि काम सानो ठूलो भन्ने लाग्दैनथ्यो, उनले भने, अहिले पनि म खाना बनाउने काम गरिराख्छु। खाना बनाउन बढ्तै समय लाग्छ, त्यसैले म भाँडा माझ्छु। धेरै काममा पोख्त ओलीले त्यसको राज पनि खुलाए। सानै उमेरमा आमा बित्नु भएकाले पनि थुप्रै काम सिकियो। मलाई गाउँघरमा बाती काट्नेदेखि लिएर टपरी दुना गाँस्ने, गुन्द्रीको भत्यौरी, तान बुन्ने, गजुरा सुकुल बुन्ने र पराल खोसेला सबैका पिरा बनाउन आउँछ मलाई,' उनले भने, ' जुन काम देख्यो म त्यो सिक्ने मान्छे हो। यहाँ पोखरा जेलमा बस्दा कपडा बुन्ने काम पनि गरेँ। मन परेका दिदी बहिनीहरूलाई सारी बनाएर पठाइ पनि दिन्थेँ कहिले कहिले। ओलीले कमिज सुरुवाल काट्न र सिलाउन पनि जानेका छन्। जेलमा हुँदा कमिज सुरुवाल आफैं काट्थेँ, आफैं सिउँथे। जे काम पनि सिक्न रुचि राख्थेँ। मलाई कुनै पनि काम सानो ठूलो भन्ने लाग्दैनथ्यो, उनले भने, अहिले पनि म खाना बनाउने काम गरिराख्छु। खाना बनाउन बढ्तै समय लाग्छ, त्यसैले म भाँडा माझ्छु। तरकारी केलाउन र खाना पकाउनमात्रै नभइ भाँडा माझ्न पनि पछि नपरेको उनले बताए। सफा खाना खानुपर्छ भने थाल त माझ्नुपर्छ। नमाझीकन कसरी सफा हुन्छ। माझ्ने काम सानो, सफामा खाने काम ठूलो। कसरी? मैले मेलो पाएको थिइनँ, ओलीले भने। कविता र गीत लेख्ने, बाँसुरी बजाउने, स्नुकर खेल्नेदेखि कपडा सिलाउनसम्म जान्ने ओलीले त्यस्ता सिप कौशल सिकाइको रहस्योद्घाटन पनि गरे।"
"चार्ल्स शोभराजलाई नेपाल प्रवेशमा प्रतिबन्ध,आजै फ्रान्स पठाइने",काठमाडौं : गृहमन्त्रालयले हत्या आरोपमा करिब दुई दशकदेखि केन्द्रीय कारागारमा रहेका फ्रान्सेली नागरिक चार्ल्स शोभराजलाई निष्कासन गरेको छ। गृहमन्त्रालयले उनलाई आज साँझ फ्रान्स पठाउने तयारी गरेको हो। नेपाल प्रवेशमा प्रतिबन्ध लगाइ गृहमन्त्रालयले शोभराजलाई निष्कासन गरेको हो। नेपालस्थित फ्रेन्च दूताबासले ट्राभल डकुमेन्ट बनाइदिएपछि गृहले उनलाई आजै पठाउने निर्णय गरेको हो। बुधबार सर्वोच्च अदालतले शोभराजलाई जेलमुक्त गर्न निर्देशन दिएको थियो। सर्वोच्चका न्यायाधीशद्वय सपना प्रधान मल्ल र तिलप्रसाद श्रेष्ठको संयुक्त इजलासले शोभराजलाई कैदमुक्त गरी १५ दिनभित्र आफ्नो देश फर्काउन आदेश दिएको हो। उनलाई अहिले कागजी प्रक्रियाका लागि अध्यागमन विभागमा राखिएको छ। कागजी प्रक्रिया पूरा भएपछि अध्यागन विभागले उनलाई त्रिभुवन अन्तर्राष्टिय विमानस्थलबाट निस्कासन गर्नेछ। दुईजनाको हत्या आरोपमा अदालतबाट दोषी ठहर भइ १९ वर्षदेखि नेपाली जेलमा रहेका शोभराजलाई सर्वोच्चले ज्येष्ठ नागरिकले पाउने कैद छुट दिएको हो। शोभराजलाई सन् २००३ मा कर्तव्य ज्यानको मुद्दामा पक्राउ गरी जिल्ला अदालत भक्तपुरले सर्वस्वसहित जन्मकैदको सजाय सुनाएको थियो। २०३२ सालमा नेपाल आएका बेला दुई विदेशी नागरिकको हत्या भएको अभियोगमा उनलाई सर्वश्वसहित जन्म कैदको सजाय भएको थियो। कारागार नियमावली अनुसार ज्येष्ठ नागरिकले पाउने छुट सुविधामा अन्याय भएको दाबीसहित शोभराजले २०७५ मंसिर २५ गते बन्दीप्रत्यक्षीकरण रिट दिएका थिए। उनले आफूले ७० वर्ष नाघेकाले बाँकी सजाय छुट पाउनुपर्ने माग गरेका थिए।
सत्ता समीकरणबारे प्रधानमन्त्री देउवा र लोसपा अध्यक्ष ठाकुरबीच भेटवार्ता,काठमाडौं : प्रधानमन्त्री शेरबहादुर देउवा र लोकतान्त्रिक समाजवादी पार्टी (लोसपा)का अध्यक्ष महन्थ ठाकुरबीच भेटवार्ता भएको छ। बालुवाटारमा शुक्रबार उनीहरूबीच सत्ता समीकरणबारे छलफल भएको हो। राष्ट्रपतिबाट सरकार गठनका लागि आह्वान भएको समय दुई दिन बाँकी हुँदा प्रधानमन्त्री देउवाले भेटवार्तालाई तीव्रता दिएका छन्। उनले आफ्नै नेतृत्वको सरकार गठनका लागि दलका नेताहरूसँग सम्बाद गरिरहेका छन्। संसदमा चार सिट रहेको लोसपाका अध्यक्ष ठाकुरलाई प्रधानमन्त्री देउवाले सरकारमा सहभागी हुन प्रस्ताव गरेको लोसपाका एक नेताले जानकारी दिए। निर्वाचनमा समेत चुनावी तालमेलका गरेको लोसपा सरकारमा आउन इच्छुक भएपछि देउवाले ठाकुरलाई बोलाएर सरकारमा आउन प्रास्ताव गरेका हुन्। यसअघि देउवाले आफू निकट नेताहरूसँग छलफल गरेका थिए। नेकपा माओवादी केन्द्रका अध्यक्ष पुष्पकमल दाहाल प्रचण्डले प्रधानमन्त्री नपाए गठबन्धन छाड्ने धम्की दिएपछि देउवाले आफू निकट नेताहरूसँग सम्बाद गरेका हुन्। कांग्रेस नेताहरूले देउवालाई कांग्रेसकै नेतृत्वमा सरकार बनाउन दबाब दिएका थिए।
"प्रचण्ड र प्रकाशमानबीच भेट, प्रधानमन्त्री नपाए गठबन्धन छाड्ने प्रचण्डको धम्की","काठमाडौं : पहिलो चरणमा प्रधानमन्त्री को बन्ने भन्ने विषयमा नेपाली कांग्रेस र माओवादी केन्द्रबीच तीव्र विवाद चुलिएको छ । माओवादी केन्द्रका अध्यक्ष पुष्पकमल दाहाल 'प्रचण्ड' ले पहिलो चरणमा प्रधानमन्त्री नछाडने अडान लिएपछि उनलाई मनाउन कांग्रेस नेताहरु लागिपरेका छन् । शुक्रबार बिहानै प्रचण्डलाई भेट्न कांग्रेस नेता प्रकाशमान सिंह खुमलटार पुगेका छन् । प्रधानमन्त्री शेरबहादुर देउवाले आफ्नो पक्षमा प्रचण्डसँग छलफल गर्न सिंहलाई खुमटार पठाएका हुन् । देउवा समेत विभिन्न दूतमार्फत् प्रचण्डलाई मनाउन खोजिरहेका छन् भने प्रचण्ड समेत कुनै पनि हालतमा देउवालाई गलाउन लागिपरेका छन् । सिंहले प्रचण्डलाई पहिलो चरणमा कांग्रेस सभापति शेरबहादुर देउवालाई नै प्रधानमन्त्री बनाउनुपर्ने बताएका थिए । प्रचण्डले यही गठबन्धनबाट आफू प्रधानमन्त्री हुन चाहेको, त्यसो नभए एमालेसँग समेत छलफल भइरहेको जवाफ सिंहलाई दिएको स्रोतले बताएको छ । कांग्रेस नेता सिंहले प्रचण्डसँग पार्टी सभापति देउवालाई प्रधानमन्त्री बनाएर अन्य पद बाँडफाड गरौंला भनेका थिए । तर, प्रचण्डले राष्ट्रिय तथा अन्तर्राष्ट्रिय परिस्थिति आफ्नो पक्षमा रहेको भन्दै पहिलो चरणमा आफू प्रधानमन्त्री बन्ने अडान राखेका छन्। प्रचण्डको जवाफ उदृत गर्दै स्रोतले भन्यो,एमालेसँग समेत हाम्रो छलफल भइरहेको तपाईंहरुलाई राम्रोसँग थाहा होला । देउवाजी अहिले पनि प्रधानमन्त्री हुनुहुन्छ । अहिले म बन्छु दुई वर्षपछि फेरि देउवाजी । प्रचण्डले यही गठबन्धनबाट आफू प्रधानमन्त्री हुन चाहेको, त्यसो नभए एमालेसँग समेत छलफल भइरहेको जवाफ सिंहलाई दिएको स्रोतले बताएको छ । खुमलटार स्रोतका अनुसार, प्रचण्डले पहिलो चरणमा वर्तमान सत्ता गठबन्धनबाट आफू प्रधानमन्त्री नबने गठबन्धनमा संकट आउन सक्ने तर्फ समेत कांग्रस नेता सिंहलाई स्पष्ट संकेत गरेको स्रोतले बताएको छ । बिहीबार बेलुकी प्रधानमन्त्री देउवा,प्रचण्ड र माधव नेपालबीच बालुवाटारमा सहमतिको प्रयास भएको थियो ।"
"प्रचण्ड र चिनियाँ कार्यवहाक राजदूतबीच भेट, सत्तासमीकरणबारे चिनियाँ चासो",काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेपालस्थित चिनियाँ दूतावासका कार्यवहाक राजदूत वाङ सीनबीच भेट भएको छ । वाङ प्रचण्डलाई भेटन शुक्रबार बिहान खुमलटार पुगेका थिए । प्रचण्डले प्रधानमन्त्री बन्ने अडान नछाडिरहेका बेला चिनियाँ दूतावासका उच्च अधिकारीसँग भएको छलफललाई अर्थपूर्णरुपमा हेरिएको छ । कार्यवहाक राजदूत वाङले संभावित सत्तासमीकरण र सरकार निर्माणमा माओवादी केन्द्रको भूमिकाबारे चासो राखेका थिए । उनीहरुबीच भेट भएको बारे माओवादी केन्द्रका एक नेताले अन्नपूर्णलाई बपुष्टि गरे। प्रचण्डले आफ्नो नेतृत्वमा सरकार बनाउने कसरत भइरहेको र त्यसका लागि कांग्रेससँग गम्भीर ढंगले कुरा भइरहेको जवाफ दिएको स्रोतले बताएको छ । वर्तमान सत्तागठबन्धनबाट प्रधानमन्त्री बन्न नसके एमालेको समर्थनमा प्रधानमन्त्री बन्ने तयारीमा रहेका प्रचण्डसँग चिनियाँ अधिकारीले भेट गरेका हुन्। अघिल्लो साता वाङले राष्ट्रिय प्रजातन्त्र पार्टीका अध्यक्ष राजेन्द्र लिङदेनसँग समेत भेट गरेका थिए ।त्यसबेला समेत वाङ सत्तासमीकरणका संभावित परिदृष्यबारे लिङदेनसँग छलफल गरेका थिए । नेपालका लागि नयाँ चिनियाँ राजदूत छन् सोङ पुस १२ मा काठमाडौं आइपुग्दैछन् । राजदूत होउ यान्छी कार्यकाल सकेर फर्किएपछि बेइजिङस्थित चिनियाँ विदेश मन्त्रालयले नेपालका लागि नयाँ राजदूतमा छन् सोङलाई नियुक्त गरेको हो ।
बागमती प्रदेशसभा : पुस १७ गते प्रदेशसभाको बैठक बोलाउन आह्वान,"हेटौंडा : बागमती प्रदेश सभाको यही पुस १७ गते प्रदेशसभाको हिउँदे अधिवेशन बैठक आह्वान गरिने भएको छ। बागमती प्रदेश प्रदेशसभा सचिवालयद्वारा आज आयोजना गरिएको सर्वदलीय बैठकले बागमती प्रदेश मन्त्रिपरिषद् कार्यालयलाई आग्रह गर्ने उक्त निर्णय गरेको हो। बैठकले प्रदेश प्रमुख यादवचन्द्र शर्माद्वारा प्रदेशसभाका ज्येष्ठ सदस्य रामप्रसाद ढुङ्गानालाई यही पुस १३ गते दिनको २ बजे शपथ गराउने गरी कार्यसूची राखेको बागमती प्रदेशका आन्तरिक मामिला तथा कानूनमन्त्री कृष्णप्रसाद खनालले बताए। सर्वदलीय बैठकमा नेपाली कांग्रेस, नेकपा (एमाले), नेकपा (माओवादी केन्द्र), नेकपा (एकीकृत समाजावादी), राष्ट्रिय प्रजातन्त्र पार्टी (राप्रपा), नेपाल मजदुर किसान पार्टी (नेमकिपा) र हाम्रो नेपाली पार्टीबाट प्रतिनिधित्व गर्ने प्रदेशसभाका सदस्यको सहभागिता रहेको प्रदेशसभा सचिवालयका प्रमुख सचिव कृष्णहरि खड्काले बताए।"
मुख्यमन्त्री राजेन्द्र पाण्डेले दिए राजीनामा,हेटौंडा : बागमती प्रदेशका मुख्यमन्त्री राजेन्द्र पाण्डेले पदबाट राजीनामा दिएका छन्। संघीय सांसदमा निर्वाचित भएपछि संवैधानिक जटिलता भएको भन्दै पाण्डेले राजीनामा दिएका हुन्। उनले प्रदेश प्रमुख यादवचन्द्र शर्मालाई शुक्रबार राजीनामा बुझाएका हुन्। नेकपा एकीकृत समाजवादीको उपाध्यक्षसमेत रहेका पाण्डे २०७८ कात्तिक ११ गते मुख्यमन्त्री भएका थिए।
उम्मेदवार र दललाई निर्वाचन खर्च विवरण पेश गर्न आयोगको ताकेता,"काठमाडौं : निर्वाचन आयोगले गत मङ्सिर ४ गते सम्पन्न प्रतिनिधिसभा तथा प्रदेशसभा सदस्य निर्वाचनमा सहभागी राजनीतिक दल र उम्मेदवारलाई परिणाम घोषणा भएको ३५ दिनभित्र निर्वाचन खर्चको विवरण पेश गर्न ताकेता गरेको छ। आयोगका प्रवक्ता शालिग्राम शर्मा पौडेलले तोकिएको समयमा खर्चको विवरण पेश नगर्ने विजयी र पराजित दुवै उम्मेदवार तथा राजनीतिक दललाई कानूनबमोजिम कारवाही र जरिवाना हुने बताए। आयोगले तोकिएको निर्वाचन खर्चको अधिकतम् हदलाई निश्चित ढाँचामा विवरण पेश गर्न गत मङ्सिर १२ गते निर्देशन दिएको थियो। आयोगले निर्वाचन क्षेत्रको मतदाता सङ्ख्या र भूगोलका आधारमा प्रतिनिधिसभाको प्रत्यक्षका लागि २५ लाख देखि ३३ लाखसम्म र प्रदेशसभाको प्रत्यक्षतर्फ १५ लाखदेखि २३ लाखसम्म खर्च गर्न पाउने गरी सीमा निर्धारण गरेको छ। यस्तै समानुपातिक प्रणालीतर्फ प्रतिनिधिसभाका लागि सम्बन्धित दलले पेस गरेको बन्दसूचीमा सूचीकृत उम्मेदारको सङ्ख्याअनुसार प्रतिउम्मेदवार दुई लाख र प्रदेशसभातर्फ एक लाख पचास हजार निर्धारण गरिएको छ। निर्वाचनमा पहिलो हुने पहिलो हुने निर्वाचित हुने प्रणालीतर्फ मनोनयनपत्र पेश गरेका उम्मेदवारले प्रतिनिधिसभा सदस्य निर्वाचन ऐन, २०७४ को दफा ७२ को उपदफा (४) अनुसार सम्बन्धित प्रदेश र जिल्ला निर्वाचन कार्यालयमा प्रतिनिधिसभा सदस्य निर्वाचन तथा प्रदेशसभा सदस्य निर्वाचन निर्देशिका, २०७९ को अनुसूची (४) बमोजिमको ढाँचामा सम्बन्धित निर्वाचन अधिकृतको कार्यालयबाट मतपरिणाम घोषणा भएको मितिले ३५ दिनभित्र निर्वाचन खर्चको विवरण पेश गर्नुपर्ने व्यवस्था बमोजिम कतिपय उम्मेदवार र दलले बुझाउन थालेका छन्। प्रदेश र जिल्ला तहमा बुझाइएको विवरण सङ्कलन भइसकेको भइरहेको आयोगले जनाएको छ। प्रवक्ता पौडेलले निर्वाचनमा प्रत्यक्षतर्फका उम्मेदवारले खर्चको विवरण नबुझाएमा तोकिएको निर्वाचन खर्चको हद वा आयोगले तोक्ने जरिवानामध्ये जुन बढी हुन्छ त्यो रकम बराबरको जरिवाना तथा समानुपातिकतर्फ बन्दसूची पेश गर्ने राजनीतिक दलले खर्च विवरण नबुझाएमा उक्त दलको प्रतिसमानुपातिक उम्मेदवारका लागि प्रतिउम्मेदवारको प्रतिउम्मेदवार दुई लाखका दरले हुने रकमसम्म जरिवाना हुन सक्ने बताए। समानुपातिक निर्वाचन प्रणालीतर्फ बन्दसूची पेश गरेका राजनीतिक दलले निर्वाचन परिणाम घोषणा भएको मिति २०७९ मङ्सिर २८ गतेको ३५ दिनभित्र प्रतिनिधिसभा सदस्यको लागि प्रतिनिधिसभा सदस्य समानुपातिक निर्वाचन निर्देशिका, २०७९ को अनुसूची ३४ र प्रदेशसभा सदस्यको लागि प्रदेशसभा सदस्य समानुपातिक निर्वाचन निर्देशिका, २०७९ को अनुसूची ३६ बमोजिमको ढाँचामा आयोगमा पेश गर्नुपर्नेछ। विवरण पेश गर्दा दलले हेलिकप्टर प्रयोग गरेको भए सोसमेत र दलले निर्वाचनमा खर्च गर्दा प्रयोग गरेको बैंक खाताको विवरण र खर्च गर्ने जिम्मेवार पदाधिकारीको नामसमेत उल्लेख गरी पेश गर्न आयोगले भनेको छ। गत वैशाख ३० गते सम्पन्न स्थानीय तह निर्वाचनमा तोकिएको समयमा खर्च विवरण नबुझाउने एक लाख २३ हजार छ सय २४ उम्मेदवारलाई जनही सात लाखसम्म जरिवाना तोकेको थियो। उक्त निर्वाचनमा जरिवाना तोकिएर समयमा नबुझाउनेलाई प्रतिनिधिसभा र प्रदेशसभा सदस्यको निर्वाचनमा उम्मेदवार हुन अयोग्य तुल्याइएको थियो। समयमा कानूनी व्यवस्थाबारे जानकारी नभएका कारण स्थानीय तहका उम्मेदवारले खर्च विवरण बुझाउन नसकेसमेतको पाइएकाले यस पटक आयोगले सो व्यवस्थबारे पटकपटक स्मरण गराउँदै आएको छ। विवरण पेश गर्दा तोकिएको निर्वाचन खर्चको हद (सीमा) बमोजिमको रकम मतदाता नामावली खरिद, सवारी साधन, प्रचारप्रसार सामग्री, ढुवानी, गोष्ठी अन्तरक्रिया, अन्य प्रचारप्रसार, छापा एवं विद्युतीय माध्यम (सामाजिक सञ्जालसमेत), कार्यालय सञ्चालन र प्रतिनिधि परिचालनलगायत विषय शीर्षक उल्लेख गरी बुझाउनु पर्नेछ। उम्मेदवारले निर्वाचनमा खर्च गर्दा प्रयोग गरेको बैंक खाताको विवरण र खर्च गर्ने जिम्मेवार पदाधिकारीको नामसमेत उल्लेख गरी पेश गर्नुपर्नेछ। निर्वाचन प्रचारप्रसारको लागि कोणसभा वा आमसभा गर्दा मञ्चको तयारीका लागि लागेको खर्चको विवरण सम्बन्धित उम्मेदवारले आफैँ वा आफ्नो प्रतिनिधिमार्फत मतदान सम्पन भएको मितिले १५ दिनभित्र निर्वाचन कार्यालयमा पेश गर्नुपर्छ। आयोगले उम्मेदवार तथा राजनीतिक दलले निर्वाचन आचारसंहिता, २०७९ को पालनसहित तोकेको (हद) सीमाभित्र रही खर्च गरेनगरेको निगरानी गरी आचारसंहिताको दफा ४२ बमोजिम आयोगमा विवरण उपलब्ध गराउन गृह मन्त्रालयमार्फत नेपाल प्रहरी तथा राष्ट्रिय अनुसन्धान विभागलाई जिम्मेवारी दिएको छ। आचारसंहिताा नेपाल सरकार, प्रदेश सरकार तथा नेपाल सरकार वा प्रदेश सरकारका मन्त्रीले आयोगको सहमतिमा निर्वाचन प्रचारप्रसारमा सङ्लग्न हुँदा सरकारी साधनको प्रयोग भएनभएको विषयमा आवश्यक निगरानीको व्यवस्था गरिएको छ। आयोगले गत असोज १६ गते प्रतिनिधिसभा र प्रदेशसभा सदस्य निर्वाचनका लागि प्रत्यक्षतर्फ राजनीतिक दल वा उम्मेदवारले गर्ने खर्चको अधिकतम सीमा निर्वाचन क्षेत्रको मतदाता सङ्ख्या, मतदान केन्द्रको सङ्ख्या र क्षेत्रफललाई आधार मानी सूत्रमा आधारित भई निर्वाचन खर्चको हद तोकेको हो। निर्वाचन आयोग ऐन, २०७३ को दफा २५, स्थानीय तह निर्वाचन ऐन, २०७३ को दफा ६४ को उपदफा ४ र स्थानीय तह निर्वाचन नियमावली, २०७३ को नियम ४० बमोजिम निर्वाचन परिणाम घोषणा भएको मितिले ३० दिनभित्र निर्वाचन खर्चको विवरण नबुझाउनेलाई आयोगले जरिवाना तोक्नेछ। प्रत्यक्षतर्फ खर्चको सीमा निर्धारण गर्दा आयोगले निर्वाचन क्षेत्रमा कायम मतदाताको सङ्ख्यालाई साठी प्रतिशत, मतदान केन्द्रको आधारमा सम्बन्धित निर्वाचन क्षेत्रमा कायम भएको मतदान केन्द्रको सङ्ख्यालाई बीस प्रतिशत र भौगोलिक क्षेत्रको हकमा सम्बन्धित निर्वाचन क्षेत्रले ओगटेको क्षेत्रफललाई बीस प्रतिशत भारलाई आधार मानेको छ। आचारसंहिता बमोजिम निर्वाचन प्रचारप्रसारका लागि आमसभा, कोणसभा गर्दा मञ्चको तयारीको लागि लागेको खर्चको विवरण सम्बन्धित उम्मेदवारले आफैँ वा प्रतिनिधिमार्फत मतदान सम्पन्न भएको १५ दिनभित्र निर्वाचन कार्यालयमा पेश गर्नुपर्नेछ। निर्वाचन खर्चको हिसाबकिताब आयोगले तोकेको ढाँचा, लेखाप्रणालीअनुसार राख्नुपर्ने र राजनीतिक दलका तर्फबाट हुने निर्वाचनसम्बन्धी स्वेच्छिक आर्थिक सहयोग लिँदा तथा खर्च गर्दा राजनीतिक दलसम्बन्धी ऐन, २०७३ को दफा ३८ र निर्वाचन आचारसंहिता, २०७९ को दफा १६ बमोजिम गर्नुपर्नेछ। राजनीतिक दलले निर्वाचनसम्बन्धी खर्च गर्दा निजको तर्फबाट खर्च गर्ने जिम्मेवार पदाधिकारी तोकी निजको नाम नामेसीसहितको विवरण दस दिनभित्र आयोगमा पठाउनुपर्ने व्यवस्था रहेको छ। रासस"
लोकतान्त्रिक गणतन्त्र स्थापनामा प्रेसको महत्वपूर्ण भूमिकाः राष्ट्रपति,"सुर्खेत : राष्ट्रपति विद्यादेवी भण्डारीले लोकतान्त्रिक गणतन्त्र स्थापनामा प्रेस जगतको महत्वपूर्ण भूमिका रहेको बताएकी छन्। कर्णाली प्रदेशको राजधानी सुर्खेतको बीरेन्द्रनगरमा शुक्रबार आयोजित नेपाल पत्रकार महासंघको साधारणसभा उद्घाटनमा बोल्दै राष्ट्रपति भण्डारीले मुलुकको व्यवस्था परिवर्तनका विभिन्न आन्दोलनमा पत्रकारिता जगतले महत्वपूर्ण योगदान पुर्याएको बताएकी हुन्। परिर्वतनबाट प्राप्त उपलब्धि संस्थागत गर्न चुनौती बढेको छ, उनले भने , 'यसका लागि प्रेस क्षेत्रको भूमिका महत्वपूर्ण छ ।' प्रेस जगतलाई राज्यले अङ्कुश लगाउन नहुनेमा राष्ट्रपति भण्डारीले जोड दिइन्। उनले पत्रकारितालाई मर्यादित बनाउन आग्रह गर्दै महासंघको साधारणसभाको सफलताको शुभकामना व्यक्त गरिन्। राष्ट्रपति भण्डारीले महासंघको साधारणसभासहित मध्यपश्चिम विश्वविद्यालयको नवनिर्मित केन्द्रीय कार्यालय समेत उद्घाटन गरिन्। साधारणसभामा बोल्दै कर्णाली प्रदेशका मुख्यमन्त्री जीवनबहादुर शाहीले केन्द्रले अहिले पनि कर्णालीलाई चिन्न नसकेको टिप्पणी गरे। नेकपा (एमाले) का महासचिव शङ्कर पोखरेलले मुलुकमा देखिएको समस्या समाधानमा प्रेस जगतको ठूलो भूमिका रहेको बताए। गत मङ्सिर ४ मा सम्पन्न निर्वाचनबाट मुलुकमा राष्ट्रिय पार्टी बनाउने योजना सफल भएको उनको भनाइ छ। प्रमुख दलहरुले आफ्नो जनाधार गुमाएका छन्, महासचिव पोखरलले भने, यद्यपि दलहरु असफल भएर वैकल्पिक शक्ति जन्मेको भन्ने सत्य होइन । नेकपा (माओवादी केन्द्र) का उपाध्यक्ष कृष्णबहादुर महराले आजभन्दा १५ वर्षअघि आफू सञ्चारमन्त्री हुँदा श्रमजीवी पत्रकारको हितमा काम गरेको बताए । उनले राष्ट्रिय राजनीतिका सन्दर्भमा सरकार गठनका लागि कुनै सहमति नभएको उनले जनाए। नेकपा (एकीकृत समाजवादी) नेता जगन्नाथ खतिवडाले राजनीतिक सङ्कट समाधानमा पत्रकारिताको भूमिका महत्वपूर्ण हुने बताए । साथै लोकतान्त्रिक समाजवादीका केशव झाले परिवर्तनकारी शक्तिहरु एक हुनुपर्नेमा जोड दिए। कार्यक्रममा बोल्दै नेपाल पत्रकार महासङ्घका पूर्व सभापति हरिहर विरहीले सञ्चार क्षेत्रमा उल्लेख्य सुधारको आवश्यकता रहेको बताए । साथै महासंङ्घका पूर्व अध्यक्ष किशोर नेपालले संविधानको भावनाअनुरुप दल र नेपालको राजनीतिक प्रणाली जान नसकेको बताए । साधारणसभामा राष्ट्रिय समाचार समितिका अध्यक्ष धर्मेन्द्र झालाई एक लाख नगद राशी रहेको कृष्णप्रसाद भट्टराई राष्ट्रिय पत्रकारिता पुरस्कार प्रदान गरिएको छ । त्यस्तै, सुर्खेतका माया थापाले २० हजार राशीको गौरी कठायत स्मृति पत्रकारिता पुरस्कार प्राप्त गरे भने साधारणसभामा करिब दुई दर्जन पत्रकारलाई विभिन्न पुरस्कारबाट सम्मानित गरिएको थियो । साधारणसभामा प्रेस युनियन, प्रेस चौतारी, प्रेस सेन्टर, समाजवादी पत्रकार सङ्गठनका केन्द्रीय अध्यक्षहरु शिव लम्साल, गणेश बस्नेत, विष्णुप्रसाद सापकोटा र विश्वमणि सुवेदीले साधारणसभा सफलताको शुभकामना व्यक्त राखेका थिए। भोलिसम्म सञ्चालन हुने साधारणसभामा सात सय ५० राष्ट्रिय परिषद् सदस्यहरुको सहभागिता छ ।रासस"
कर्णालीमा कांग्रेस संसदीय दलको नेतामा शाही,सुर्खेत : कर्णालीमा नेपाली कांग्रेस संसदीय दलको नेतामा जीवनबहादुर शाही सर्वसम्मत भएका छन्। वर्तमान मुख्यमन्त्रीसमेत रहेका शाही पुनः संसदीय दलको नेतामा चयन भएका हुन्। २०७४ को निर्वाचनपछि शाही नै कांग्रेसको संसदीय दलको नेतामा बनेका थिए। त्यसबेला शाही कर्णालीमा कांग्रेसका एक मात्र प्रत्यक्ष निर्वाचित सांसद् थिए। यसपाली उनको विरुद्धमा दल नेतामा दाबी गरिरहेका राविजबिक्रम शाह पछि हटेपछि शाही सर्वसम्मत भएका हुन्। संसदीय दलको नेतामा सर्वसम्मत भएका शाही नेपाली कांग्रेसको केन्द्रीय कार्य सम्पादन समितिको सदस्य हुन्। शाही हुम्लाको प्रदेशसभा निर्वाचन क्षेत्र २ बाट सात हजार ५६ मतसहित निर्वाचित भएका हुन्।
रेशमका पिता लालवीर चौधरी नागरिक उन्मुक्तिमा प्रवेश,"काठमाडौं : बर्दिया क्षेत्र नं २ बाट प्रतिनिधिसभा सदस्यमा निर्वाचित लालवीर चौधरी नागरिक उन्मुक्ति पार्टीमा प्रवेश गरेका छन्। सो पार्टीका संरक्षक रेशम चौधरीका बुबासमेत रहेका चौधरी औपचारिकरूपमै पार्टी प्रवेश गरेका हुन्। मंसिर ४ गतेको निर्वाचनमा उनले स्वतन्त्रबाट उम्मेदवारी दिएका थिए। रेशम चौधरीको उम्मेदवारी खारेज हुने सम्भावना भएपछि पार्टीले 'ब्याकअप' उम्मेदवारको रूपमा लालवीर चौधरीलाई उम्मेदवार बनाएको थियो। यससँगै नागरिक उन्मुक्ति पार्टीको संसदमा चार सिट हुने भएको छ। नागरि उन्मुक्तिले कैलालीको क्षेत्र नं १,२ र ३ मा विजयी भएको थियो।"
प्रचण्डलाई प्रधानमन्त्री नछाड्न देउवालाई कांग्रेस नेताहरूको दबाब,"काठमाडौं : प्रधानमन्त्री शेरबहादुर देउवाले सत्ता समीकरणबारे आफू पक्षीय नेताहरूसँग छलफल गरेका छन्। नेकपा माओवादी अध्यक्ष पुष्पकमल दाहाल 'प्रचण्ड'ले प्रधानमन्त्री पदमा दाबी नछाडेपछि पार्टी सभापतिसमेत रहेका देउवाले शुक्रबार आफू निकट नेताहरूसँग निचोडमा पुग्न छलफल गरेका हुन्। राष्ट्रपति विद्यादेवी भण्डारीले सरकार गठनका लागि दिएको समय दुई दिन बाँकी भएपछि देउवाले उपसभापति पूर्णबहादुर खड्का, नेता प्रकाशमान सिंह, क्याबिनेटका मन्त्रीहरू बालकृष्ण खाण, ज्ञानेन्द्रबहादुर कार्की, उमाकान्त चौधरी र महिला नेतृ डीला संग्रौलासँग भेट गरेका हुन्। राष्ट्रपति भण्डारीले पुस १० गते ५ बजेसम्मका लागि सरकारको नेतृत्वमा दाबी गर्न समय दिएकी छन्। देउवाले भावी रणनीति तय गर्न आफू पक्षीय नेताहरूसँग सम्बादमा जुटेका छन्। सहभागी नेताहरूले कुनै पनि हालतमा प्रधानमन्त्री पद नछाड्न देउलाई सुझाव दिएका छन्। 'संसदको ठूलो दलको हैसियतले पनि कांग्रेसको नेतृत्वमा सरकार गठन हुनुपर्छ भनेर सभापतिज्युलाई सुझाव दिएका छौं। उहाँ आफ्नो अडानबाट पछि हट्नु हुन्न,' सहभागी एक नेताले भने। शुक्रबार बिहान खुमलटार पुगेका नेता सिंहलाई प्रचण्डले जसरी पन प्रधानमन्त्री पद चाहिने र नपाए गठबन्धनबाट निस्किने धम्की दिएका थिए। त्यसलगत्तै सिंह प्रचण्डको सन्देश लिएर बालुवाटार पुगेका थिए।"
विपद् व्यवस्थापन कोषबाट खर्च गर्ने गृहको अख्तियारी,"काठमाडौं : सरकारले शीतलहर, हिमपात तथा अत्याधिक चिसोबाट नागरिकलाई बचाउन जिल्लामा रहेको विपद् व्यवस्थापन कोषबाट खर्च गर्ने गरि विभिन्न जिल्लालाई अख्तियारी दिएको छ । शुक्रबार गृहमन्त्री बालकृष्ण खाण स्तरीय निर्णयबाट शीतलहर, हिमपात तथा अत्याधिक चिसो हुने जिल्लालाई तीन तहमा विभाजित गरी सोही अनुरुप वितरण गर्ने अख्तियारी प्रदान गरिएको हो । मन्त्रिपरिषदबाट शीतलहर, हिमपात तथा अत्याधिक चिसोबाट हुन सक्ने जोखिम एवं सम्भावित धनजनको क्षति न्यूनीकरणका लागि पूर्वतयारी एवं प्रतिकार्य सम्बन्धमा भएको निर्णय कार्यान्वयन गर्न गृहमन्त्री खाणले यस्तो निर्णय गरेका हुन्। २० हिमाली जिल्लाहरू ताप्लेजुङ, सोलुखुम्बु, संखुवासभा, दोलखा, सिन्धुपाल्चोक, रामेछाप, रसुवा, धादिङ, मुस्ताङ, गोरखा, रुकुम पूर्व, हुम्ला, जुम्ला, मुगु, डाल्पा, कालिकोट, बझाङ, बाजुरा र दार्चुलालाई चार लाखका दरले खर्च गर्ने अख्तियारी दिइएको छ । साथै तराईमा बढी प्रभावित हुन सक्ने जिल्लाहरू सप्तरी, सिराहा, धनुषा, महोत्तरी, सर्लाही, बारा, पर्सा, रौतहट, नवलपरासी पश्चिम, रुपन्देही र कपिलबस्तुलाई १२ लाखका दरले खर्च गर्ने अख्तियारी दिइएको छ । त्यस्तै नवलपरासी पूर्व, दाङ, बाँके, बर्दिया र कञ्चनपुरलाई ८ लाखका दरले खर्च गर्ने अख्तियारी दिइएको छ । कोषमा रकम अपुग भएमा रकम माग गरि नेपाल सरकारको स्वीकृत मापदण्ड बमोजिम तोकिएको सीमाभित्र खर्च गर्न पनि निर्देशन दिइएको छ । तराईमा शीतलहर र हिमाल तथा पहाडमा अत्याधिक चिसो सुरु हुन लागेपछि सरकारले पूर्वतयारी स्वरुप यस्तो निर्णय गरेको हो । यसअघि २० साउनमा बसेको विपद् जोखिम न्यूनीकरण तथा व्यवस्थापन कार्यकारी समिति बैठकले विपद् व्यवस्थापन कोष सञ्चालन कार्यविधि, २०७९ स्वीकृत गरेको थियो । त्यसै अनुसार विभिन्न जिल्लालाई नागरिकलाई चिसोबाट बचाउन जिल्लालाई रकम खर्च गर्ने अख्तियारी दिइएको हो ।"
प्रचण्डको अडानबारे प्रधानमन्त्री देउवालाई प्रकाशमानको ब्रिफीङ,"काठमाडौं : नेपाली कांग्रेस नेता प्रकाशमान सिंहले प्रधानमन्त्री शेरबहादुर देउवालाई भेटेका छन्। शुक्रबार बिहान नेकपा माओवादी केन्द्रका अध्यक्ष पुष्पकमल दाहाल प्रचण्डलाई भेटेलगत्तै नेता सिंहले बालुवाटार पुगेर प्रधानमन्त्री देउवालाई भेट गरेका हुन्। नेता सिंहले प्रचण्ड सहजै प्रधानमन्त्री पदबाट पछि नहट्ने आफूले पाएको प्रधानमन्त्रीलाई ब्रिफीङ गरेका थिए। कांग्रेसले राष्ट्रपति नछाड्ने बरु प्रधानमन्त्रीमा खुला रहेको विकल्प गठबन्धन दललाई सुनाइसकेको छ। तर पनि देउवाले पहिलो पटक प्रधानमन्त्री आफू बन्ने र दुई वर्ष प्रचण्ड र एक वर्ष माधव कुमार नेपाललाई प्रधानमन्त्री हुने विकल्प बताएका छन्। तर, प्रचण्ड जसरी पनि आफू प्रधानमन्त्री बन्ने मुडमा छन्। प्रचण्ड सकेसम्म वर्तमान सत्ता गठबन्धनको समर्थनमा प्रधानमन्त्री बन्ने, नत्र एमाले र साना दलको समर्थनमा प्रधानमन्त्री बन्ने मनस्थितिमा रहेको बुझिएको छ। त्यसका लागि उनले नेकपा एमालेका अध्यक्ष केपी शर्मा ओली र प्रधानमन्त्री देउवासँग समानान्तर पहल गरिरहेका छन्। देउवा विभिन्न दूतमार्फत् प्रचण्डलाई मनाउन खोजिरहेका छन् भने प्रचण्ड कुनै पनि हालतमा देउवालाई गलाउन लागिपरेका छन् । बिहीबार बेलुकी प्रधानमन्त्री देउवा,प्रचण्ड र माधव नेपालबीच बालुवाटारमा सत्तासमीकरणबारे छलफल भएको थियो। गठबन्धन दलभित्र प्रधानमन्त्री को बन्नेबारे टुंगो लगाउन सकस देखिएको छ। राष्ट्रपति विद्यादेवी भण्डारीले सरकार गठनका लागि पुस १० गतेसम्म समयसीमा दिएकी छन्। दुई दिन बाँकी रहँदा गठबन्धनका नेताहरू सरकार गठनका लागि छलफल तीव्र पारेका हुन्।"
फरार सूचीका सांसद कसरी पुगे संसद भवन,"काठमाडौं : प्रतिनिधिसभाका सांसदहरुले बिहिबार सपथ लिएका छन्। यस समुहमा कांग्रेसका सांसद टेकबहाहुर गुरुङ र एमाले सांसद लक्ष्मि महतो कोइरी पनि थिए। गुरुङविरुद्ध भ्रष्टाचार अभियोगमा विशेष अदालतमा मुद्धा चलिरहेको छ। महतोविरुद्ध शसस्त्र प्रहरीका असइ थमन बिकको हत्या अभियोग लागेको छ। प्रहरीको सुचिमा उनी फरार छन्। महतो र गुरुङ दुवैले जेष्ठ सदस्य पशुपतिशमसेर जबराबाट सपथ लिएका हुन्। सुशील कोइराला नेतृत्वको सरकारमा टेकबहादुर गुरुङ श्रम तथा राज्यमन्त्री भएका थिए। काठमाडौं फनपार्कको जग्गा भाडामा लगाउँदा भष्टाचार गरेको भन्दै उनीसहित १६ जनाविरुद्ध अख्तियार दुरुपयोग अनुसन्धान आयोगले विशेष अदालतमा मुद्धा दर्ता गरेको छ। एमाले सांसद लक्ष्मि महतो कोइरीसहित २८ जनाविरुद्ध मधेस आन्दोलन २०७२ मा सशस्त्र प्रहरीका असाई थमन विकलाई गाडीबाट थुतेर खेतमा लखेटेर हत्या गरेको आरोप लागेको थियो। सशस्त्र प्रहरी विकका दाजु प्रेमबहादुर कोइरीले उनीहरुविरुद्ध जिल्ला अदालत महोत्तरीमा मुद्धा दर्ता गरेका थिए। जुन अहिलेसम्म अदालतमा विचाराधीन छ। थुनछेक बहसका क्रममा जिल्ला अदालत महोत्तरीले २०७६ असोजमा उनलाई १ लाख धरौटीमा छाड्ने आदेश दिएको थियो। आदेशविरुद्ध उच्च अदालत जनकपुरमा पुनरावेदन परेको थियो। उच्च अदालतले २०७७ मा महातोलाई थुनामै राखेर मुद्धा अघि बढाउन आदेश गरेको थियो। यो आदेश लगत्तै उनी फरार थिए। बिहिबार संसद भवनमा सपथ खाँदै गरेको अवस्थामा उनी भेटिए। फरार व्यक्तिले सपथ खाएको विषयमा नेपाल प्रहरीलाई कुनै जानकारी नभएको प्रहरी प्रवक्ता टेकपसाद राईले बताए। उनी भन्छन्, 'यो विषयमा हामीलाई कुनै जानकारी आएको छैन। फरार व्यक्ति हो भने हामी प्रक्राउ गरेर अदालतमा बुझाउने प्रक्रियामा जान्छौं।' महोत्तरी जिल्ला प्रहरी कार्यालयसँग समन्वय गरेर घटना र मुद्दाको विषयमा थप अनुसन्धान गरिने राईले बताए। गृह मन्त्रालयका प्रक्ता फणिन्द्रमणी पोखरेलले अपराध अनुसन्धानको सम्पूर्ण जिम्मा नेपाल प्रहरीको भएको बताउँदै यस विषयमा थप अनुसन्धान गरिने विश्वास दिलाए। अधिवक्ता प्रियहरी भण्डारीका अनुसार कुनै पनि कसुरदार उपर लागेको आरोप पुष्टि नहुँदासम्म कसुरदार मानिने छैन। गुरुङ र महतोविरुद्ध अभियोग लागेको हो। अदालतमाअभियोग पुष्टि भैसकेको छैन। यसलै पनि उनीहरुले सपथ खान कानुनी उल्झन छैन। नेपालको संविधानको धारा २० को न्याय सम्बन्धी हकको उपधारा ५ मा कुनै अभियोग लागेको व्यक्तिलाई निजले गरेको कसुर प्रमाणित नहुँदासम्म कसुरदार मानिने छैन भन्ने व्यवस्था राखिएको छ। तर भष्टाचार विरुद्धको कसुर लागेका व्यक्तिको पद स्वत निलम्बनमा पर्ने कानुनी प्रावधान छ। अख्तियार दुरुपयोग अनुसन्धान दुरुपयोग ऐन २०४८ को दफा १७ मा स्वत निलम्बन हुने व्यवस्था गरिएको छ। यो दफामा स्वतः निलम्बन हुने : सार्वजनिक पद धारण गरेको कुनै व्यक्तिलाई आयोगले दफा १६ वा दफा १९ को उपदफा (४) बमोजिम थुनामा राखेकोमा त्यसरी थुनामा राखेको अवधिभर र दफा १८ बमोजिम मुद्दा चलेकोमा सो मुद्दाको किनारा नभएसम्मको अवधिभर त्यस्तो व्यक्ति आफ्नो पदबाट स्वतः निलम्बन भएको मानिनेछ।' लेखिएको छ। त्यसरी निलम्बनमा रहेको व्यक्तिले कुनै सरकारी कार्यालय वा सार्वजनिक संस्थामा वा नेपाल सरकारलाई कुनै किसिमले प्राप्त ऋण वा अनुदान रकममा व्ययभार पर्ने पदमा कुनै पनि किसिमले नियुक्त भई काम गर्न पाउने छैन भनिएको छ।"
देश झल्काउँदै नयाँ संसद्,"काठमाडौं : नवनिर्वाचित प्रतिनिधिसभा सदस्यले बिहीबार शपथ लिएका छन्। जो देश झल्काउँदै संघीय संसद् भवन नयाँ बानेश्वर पुगेका थिए। कोही सांसद राष्ट्रिय पोसाक त कोही आआफ्नो जातीय सांस्कृतिक पहिचान झल्कने पोसाकमा सजिएका थिए। उल्लेख्य रूपमा नयाँ अनुहार देखिए। उनीहरूलाई ज्येष्ठ सदस्य पशुपतिशमशेर जबराले शपथ खुवाए। २८ जनाले १४ मातृभाषामा शपथ लिए। रौतहटबाट निर्वाचित स्वतन्त्र सांसद किरणकुमार साहले संस्कृतमा शपथ लिए। उनले छोटो प्रतिक्रिया दिँदै भाषाको संरक्षण गर्नुपर्ने आवश्यकता औंल्याए। गाडीहरूमा इम्बोस्ड नम्बर राख्दा अंग्रेजीमा राख्नुपर्ने व्यवस्था गलत भएको टिप्पणी उनले गरे। सांसदहरूले सञ्चारकर्मीसँग कुरा गर्दै आआफ्ना एजेन्डाका विषयमा कार्यकाल अगाडि बढाउने बताए। इमानलाई सबैभन्दा माथि राखेर जनतामा निभाउनुपर्ने जनमुखी भूमिका निभाउनेछु। जनताको मौलिक हक र अधिकारका मुद्दाहरू सम्बोधन हुनेछन्, सांसद डा तोसिमा कार्कीले भनिन्, बनेका नीतिमा नियमन गर्ने हो। सरकार गठनको विषयमा जनमुखी एजेन्डा अगाडि बढाउन प्रतिपक्षमा रहोस् वा सतापक्ष जुन भूमिकामा रहेर सम्बोधन गर्छौं। सांसद ज्ञानेन्द्र शाहीले कुनै एउटा दलको व्यक्तिको एजेन्डा नभई मुलुकको हितमा बन्ने एजेन्डा बन्ने गरी काम गर्ने बताए। सांसद महेश बस्नेतले विकासको सिद्धान्तलाई बुझ्नुपर्ने धारणा राखे। इलामको आर्थिक समृद्धि र पूर्वाधारसम्पन्न बनाउन संविधान र कानुनको दायराभित्र रहेर काम गर्ने उनको भनाइ थियो। सांसद रामहरि खतिवडाले पहिलाजस्तो निदाएर बस्ने प्रतिनिधिसभा नभई जनताको आवाज उठाउने एउटा माध्य बन्नुपर्ने बताए। सदनमा आएर हाजिर गर्ने टाप कस्ने, निदाएर बस्ने ठाउँ मात्र प्रतिनिधिसभा हुने छैन। जनताको कुरा सरकारमा पुग्ने र सरकारका राम्रा काम जनताको बीचमा लाने काम गर्नेछौं, उनले भने, केही बेथितिहरू देखिएका छन् जुन मन्त्री भयो उसको क्षेत्रमा बजेटको ओइरो लाग्ने कमजोर र बोल्न नसक्ने माननीयतिर नजाने भएका छन्। कमसेकम समानुपातिक र प्रत्यक्ष समावेशी बनाएपछि भूगोलको आधारमा विकास हुने ५ वर्षको मेरो प्रयास र प्रयत्न हुनेछ। अर्का सांसद असिम शाहले मुस्लिम धर्मावलम्बी भएकाले ईश्वरको ठाउँमा अल्लाह भनेर शपथ लिएको बताए। फिल्म निर्माता तथा निर्देशक शाहले चलचित्रकर्मीलाई भेटेर यसक्षेत्र प्रतिचासो दिने बताए। यसअघि उपनिर्वाचनबाट सासंद बनेर एकलै शपथ लिएकी विद्या भट्टराईले यसपटक सबैसँग हुँदा फरक अनुभूति भएको बताइन्। उनले भनिन्, कास्कीका जनताले जुन विश्वास गर्नुभएको छ, त्यो सँगै आशा पनि छन्। त्यो आशा पूरा गर्नुपर्ने सांसदको मूलभूत दायित्व हो, उनले भनिन्, नीति निर्माण सँगै सरकारलाई विकास प्रतिजवाफदेही बनाउन मलाइ यहाँ पठाउनु भएको छ। त्यसलाइ पूरा गर्ने प्रतिबद्धता छ। रास्वपा सभापति रवि लामिछानेले आफ्नो नागरिकता र पासपोर्टको विषय सर्वाेच्च अदालतमा विचाराधीन रहेकाले यसबारे अहिले नै केही नबोल्ने बताए। म यो विषयमा केही बोलिरहनु नै पर्दैन, उनले भने, सम्मानित अदालतमा यो विषय छ। सम्बन्धित निकायले हेरिरहेको छ। म उहाँहरूको निर्णयलाई नै पर्खिन्छु। कस्तो होला अबको सरकार ? माओवादी अध्यक्ष पुष्पकमल दाहाल प्रचण्डले गठबन्धनकै सरकार बन्ने बताए। अब को प्रधानमन्त्री बन्ने भन्ने सञ्चारकर्मीको प्रश्नमा दाहालले भने, गठबन्धनकै सरकार बन्छ। पहिलो पालामा को बन्ने सल्लाह हुँदै छ। एकीकृत समाजवादी अध्यक्ष माधवकुमार नेपालले दलहरू नेता चयनमा व्यस्त रहेको र आफू पनि बिरामी परेकाले सरकार गठनका विषयमा कुनै छलफल नै नभएको बताए। छिट्टै गठबन्धनको बैठक बसेर सरकार गठनका विषयमा छलफल हुने उनको भनाइ थियो। राप्रपा अध्यक्ष राजेन्द्र लिङ्देनले कांग्रेस र एमाले मिलेर सरकार बनाउन भन्ने चाहेको बताए। भने, कांग्रेस र एमाले मिलेर सरकार बनाए स्थिरता हुन्थ्यो, हामी प्रतिपक्षमा बस्थ्यौं। यो नभए अहिलेकै सत्ता गठबन्धनको सरकार बनोस् भन्ने चाहेको उनले सुनाए। सांसद आरजु राणा देउवाले गठबन्धनबाट शेरबहादुर देउवाको नेतृत्व सरकार बन्न सक्ने बताइन्। कसको सरकार बन्छ भन्ने सञ्चारकर्मीको प्रश्नमा उनले भनिन्, गठबन्धनको नै सरकार बन्छ जस्तो लाग्छ। संविधानको प्रक्रियाअनुसार ठूलो पार्टीको सरकार बन्छ। एकदुई दिनमै नतिजा आइहाल्छ। कांग्रेस महामन्त्री गगनकुमार थापाले राष्ट्रपतिको भूमिकाबारे नयाँ संसद्मा छलफल हुनुपर्ने बताए। संसद्बाट पास भएको विधेयक राष्ट्रपतिले आफूलाई ठीक वा बेठीक लागेको आधारमा रोक्न थाल्ने हो भने संसद्को सार्वभौमसत्ता खोसिने उनको भनाइ थियो। उनले सरकारले हालै मात्र ल्याएको अध्यादेश संसदमा आउँदा आफूले विपक्षमा मत दिने बताए। त्यो रोक्ने अधिकार राष्ट्रपतिलाई नभएको भन्दै उनले भने, राष्ट्रपतिको भूमिकाबारे संसदमा छलफल हुनुपर्छ। २ सय ७५ प्रतिनिधिसभा सदस्यमध्ये ४ जना शपथ कार्यक्रममा अनुपस्थित रहे। जसमा नेकपा (एस)का प्रेम आले, माओवादीका महिन्द्रा राय यादव, कांग्रेसकी माया राई र माओवादीकै रामकुमार राई रहेको संघीय संसद सचिवालयका सहायक प्रवक्ता दशरथ धमलाले बताए।"
शपथपछि सत्ताको लागि सरगर्मी,"काठमाडौं : सांसद पदको शपथ लगत्तै प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड र एकीकृत समाजवादी अध्यक्ष माधव नेपालबीच बिहीबार बालुवाटारमा छलफल भएको छ। राष्ट्रपति विद्यादेवी भण्डारीले बहुमत जुटाएर प्रधानमन्त्रीमा दाबी गर्न १० गतेसम्मको समय तोकेपछि नेताहरू सरकार गठनमा क्रियाशील छन्। प्रधानमन्त्रीका लागि देउवा र दाहालले दाबी गरेका छन्। दलहरूबीच विभिन्न विकल्पमा छलफल चलिरहेकाले सत्ता समीकरण कता जान्छ र कोसँग को सहकार्यमा सरकार निर्माण हुन्छ भन्ने अन्योलता छ। बालुवाटारमा तीन शीर्ष नेताबीच प्रधानमन्त्रीसहित राष्ट्रपति, उपराष्ट्रपति, सभामुख, उपसभामुख, प्रदेशका मुख्यमन्त्रीसहित अन्य मुख्य संवैधानिक पदमा भागवण्डा मिलाउने विषयमा पनि छलफल भएको छ। देउवाले आफ्नै नेतृत्वमा सरकार गठन गर्ने पक्षमा भए पनि दाहालले भने निर्वाचनअघि नै गरेको आलोपालो सरकारमा जाने अडान नछाड्ने पक्षमा छन्। तर, देउवालाई भने कांग्रेसभित्रै आलोपालोको प्रक्रियामा नजान पार्टीकै महामन्त्री गगनकुमार थापालगायतले खबरदारी गर्दै आएका छन्। कांग्रेस उपसभापति पूर्णबहादुर खड्का दाहालसँग लगातार छलफलमा छन्। भेटैपिच्छे खड्काले पहिलो चरणमा कांग्रेसको नेतृत्वमा सरकार निर्माणका लागि सहयोग गर्न प्रस्ताव राख्ने गरेका छन। जवाफमा दाहालले पूर्ववाचाबमोजिम माओवादीले पहिलो चरणमा नेतृत्व गर्न पाउनुपर्ने अडान लिँदै आएका छन्। कांग्रेस तयार नभए एमालेसँग मिलेर सरकार बनाउन सकिने संकेत दाहालले दिइरहेका छन्। सत्ता गठबन्धन जोगाउने भए आफूलाई पहिलो चरणमा प्रधानमन्त्री बनाउनुपर्ने र दोस्रो चरणमा आफूले सहयोग गर्ने दाहालले बताउँदै आएका छन्। सत्तागठबन्धन जोगाउनकै लागि पनि माओवादीले पहिलो चरणमा कांग्रेसको नेतृत्वमा सरकार निर्माण गर्न सहयोग गर्छ, खडकाले भने, उहाँहरूले दाबी गरे पनि अन्ततः कांग्रेसकै नेतृत्वमा सरकार बन्छ। यदि सहयोग नगरेको खण्डमा अन्य दलसँग वान टु वान वार्ता हुन सक्छ। त्यो स्वाभाविक पनि हो। माओवादीका प्रमुख सचेतक हितराज पाण्डेले राष्ट्रपतिले दिएको समयसीमाभित्रै नयाँ सरकार गठन गर्ने प्रयास भइरहेको बताए।"
शनिबार दिउँसो देशका तीन प्रदेशमा वर्षा हुने सम्भावना,"काठमाडौं : शनिबार दिउँसो देशका तीनवटा प्रदेशमा वर्षा हुने सम्भावना देखिएको छ। मौसम पूर्वानुमान महाशाखाका अनुसार प्रदेश १, मधेश प्रदेश र बागमती प्रदेशका एक वा दुई स्थानमा हल्का वर्षाको सम्भावना रहेको छ। साथै देशका हिमाली भूभागका थोरै स्थानमा हल्का हिमपातको सम्भावना छ। शनिबार रातको समयमा देशका पहाडी भूभागमा आंशिक देखि सामान्य बदली रही बाँकी भूभागमा मौसम सामान्यतया सफा रहनेछ। प्रदेश १, गण्डकी र कर्णाली प्रदेशका हिमाली भूभागका एक वा दुई स्थानमा हल्का हिमपातको सम्भावना रहेको महाशाखाले जनाएको छ।"
"पोल भाडा नतिरेपछि विद्युत् प्राधिकरणले सुबिसुको लाइन काट्यो, दूरसञ्चार प्राधिकरणद्वारा आपत्ति","काठमाडौं : नेपाल विद्युत् प्राधिकरणले इन्टरनेट सेवा प्रदायक कम्पनी सुबिसु केबलनेट लिमिटेडको कार्यालयमा विद्युत् लाइन काटिदिएको छ। सुबिसुले भाडा सम्झौता विना नै पोल र फाइबरलगायत संरचना प्रयोग गरिरहेको र ठूलो रकम भाडा बक्यौता तिर्न बाँकी रहेकाले लाइन काटिएको विद्युत् प्राधिकरणले जनाएको छ। विद्युत् प्राधिकरणले सुबिसुको लाइन काटिदिएपछि अर्को सरकारी निकाय नेपाल दूरसञ्चार प्राधिकरणले त्यसमा आपत्ति जनाएको छ। दूरसञ्चार प्राधिकरणले आज एक सूचना जारी गर्दै इन्टरनेट जस्तो अत्यावश्यकीय सेवामा सरकारी निकायबाटै अवरोध हुनु दुःखद भएको जनाएको छ। 'दूरसञ्चार ऐन, २०५३ अनुसार कसैले पनि यस्तो सेवाप्रवाह अवरुद्ध गरेमा दण्डनीय हुने व्यवस्था छ। यसरी दूरसञ्चार सेवा अवरुद्ध गर्ने कार्यप्रति यस प्राधिकरण गम्भीर दुःख व्यक्त गर्दछ। राज्यको अतिआवश्यक दूरसञ्चार सेवा अवरुद्ध गर्ने जो कोहीलाई कानुनी कारबाही गर्न र त्यस्ता पूर्वाधारको सुरक्षा गर्न सम्बन्धित सबैलाई अनुरोध गर्दछौँ,' दूरसञ्चार प्राधिकरणले भनेको छ। विद्युत् प्राधिकरणले दूरसञ्चार सेवा प्रदायक कम्पनीको विद्युत् लाइन काटीदिँदा धेरै स्थानमा इन्टरनेट सेवा अवरुद्ध हुन पुगी बैंकिङ सेवा, हवाईसेवालगायत अत्यावश्यक सेवाहरू अवरुद्ध हुन पुगेको उसको भनाइ छ। सुबिसुको डाटा सेन्टरमा अवरोध हुनेगरी बिजुलीको लाइन काटिएपछि दूरसञ्चार प्राधिकरणले यो सूचना जारी गरेको प्रवक्ता सन्तोष पौडेलले बताए। 'बत्तीको बिल नतिरेको भए विद्युत् लाइन काट्न पाइन्थ्यो। तर लामो समयदेखि बल्झिएको पोल भाडाको विषयलाई लिएर बिजुलीको लाइन काट्न हुँदैनथ्यो। यसले गर्दा अत्यावश्यकीय इन्टेरनेट सेवा प्रभावित भयो', प्रवक्ता पौडेलले भने। विद्युत् प्राधिकरण र टेलिफोन, इन्टरनेट तथा केबल टिभी सेवा प्रदायक कम्पनीहरूबीच विद्युत् पोल र अप्टिकल फाइबरलगायत विद्युतीय संरचनाहरू भाडाको विषयलाई लिएर पछिल्लो पाँच वर्षदेखि विवाद चलिरहेको छ। अहिले अधिकांश टेलिफोन, इन्टरनेट तथा केबल टिभी सेवा प्रदायकहरूले भाडा सम्झौताविना नै आफ्नो संरचना प्रयोग गरिरहेको विद्युत् प्राधिकरणको भनाइ छ। 'सुबिसुले आफ्नो सेवा सञ्चालक गरेदेखि नै विद्युत् प्राधिकरणसँग पोल भाडा सम्झौता गरेको छैन। भाडा सम्झौता गर्न आउन र हालसम्मको बक्यौता तिर्न पटकपटक सूचना जारी गरेको भए पनि उसले अटेरी गरेपछि लाइन काटिएको हो', विद्युत् प्राधिकरणका प्रवक्ता सुरेश भट्टराईले भने। उनका अनुसार सुबिसुले विद्युत् प्राधिकरणका संरचना अनधिकृत रुपमा प्रयोग गरिरहेको छ। तर सुबिसु केबलनेटका अध्यक्ष सुधीर पराजुली भने विद्युत् प्राधिकरणले विद्युत् ऐन विपरीत बिजुली काटिदिएको बताउँछन्। 'प्रयोग गरेको बिजुलीको बिल नतिरेको भए प्राधिकरणले लाइन काट्न सक्थ्यो। तर लामो समयदेखि विवादित पोल भाडाको विषयलाई लिएर बिजुलीको लाइन काटिनु विद्यमान ऐन विपरीत हो,'इन्टरनेट सेवा प्रदायक सङ्घ नेपाल (आइस्पान) का अध्यक्षसमेत रहेका पराजुलीले भने। सुबिसुको काठमाडौँ र विराटनगरमा रहेको डाटा सेन्टरमा बिजुली काटिदिएपछि आज दिनभर जेनेरेटरलगायत वैकल्पिक स्रोतबाट विद्युत् प्रयोग गरेको उनको भनाइ छ। 'आज जसोतसो सेवा दियौँ। वैकल्पिक ब्याट्रीबाट लामो समय विद्युत् आपूर्ति हुँदैन। यस्तो अवस्थामा सुबिसुका सबै ग्राहक प्रभावित हुन्छन्', पराजुलीले भने। विद्युत् प्राधिकरण र दूरसञ्चार सेवा प्रदायक कम्पनीहरूबीच पोल तथा अप्टिकल फाइबरको भाडा विवाद सुरु भएको करिब पाँच वर्ष भयो। दूरसञ्चार कम्पनीहरूले प्राधिकरणको संरचना प्रयोग गर्दा भाडा तिर्नुपर्ने विषयको विवाद २०७५ असारयता झन् झन् बल्झिरहेको छ। नेपाल विद्युत् प्राधिकरण अप्टिकल फाइबर केबल सेवा सञ्चालननिर्देशिका २०७३ जारी भएपछि प्राधिकरणले सेवा प्रदायकहरूसँग पोल र अप्टिकल फाइबरको भाडा उठाउन थालेको हो। सोही निर्देशिकाबमोजिम प्राधिकरणले २०७५ असारमा भाडादर बढायो। तर सेवा प्रदायकहरुले त्यसको विरोध गरे। दुई पक्षबीच विवाद बढ्दै गएपछि सेवा प्रदायकहरूले प्राधिकरणसँग भाडा सम्झौता नै गर्न छाडे। उनीहरूले प्राधिकरणको संरचना प्रयोग गरे पनि त्यसको भाडा तिरेनन्। प्राधिकरण आफैँले पनि यो विषय सुल्झाउन सकेन। पोल र अप्टिकल फाइबरको भाडादर महँगो भएको भन्दै दूरसञ्चार सेवा प्रदायकहरूले विरोध जारी राखेपछि २०७६ मङ्सिर १ गते बसेको प्राधिकरणको सञ्चालक समितिले सञ्चार तथा सूचना प्रविधि मन्त्रालयका तत्कालीन सहसचिव राधिका अर्यालको संयोजकत्वमा अध्ययन समिति गठन गर्यो। तर उक्त अध्ययन समितिमा सेवा प्रदायक कम्पनीका प्रतिनिधि नरहेको भन्दै उनीहरूले त्यसको पनि विरोध गरे। तर सोही प्रतिवेदनका आधारमा प्राधिकरणले २०७७ भदौमा पोल र अप्टिकल फाइबरको भाडादर घटायो। तर पनि सेवा प्रदायकहरूले प्राधिकरणको विरोध गर्न छाडेनन्। उनीहरूले २०७५ असारदेखि २०७७ भदौसम्म बढाइएको भाडादर आफूहरुलाई मान्य नहुने भन्दै विरोध गरिरहे। यही विवादका कारण एकातर्फ पुरानो बक्यौता बढ्दै गयो भने अर्कोतर्फ दुई पक्षबीच नयाँ भाडा सम्झौता पनि हुन सकेन। भाडा सम्झौता विना नै पोल र अप्टिकल फाइबर प्रयोग गरेको तथा बक्यौता भाडा नबुझाएको भन्दै गत गर्ष साउनपछि विद्युत् प्राधिकरणले धमाधम सेवा प्रदायकहरूका लाइन काट्न थाल्यो। त्यो बेला पनि इन्टरनेट र सूचना प्रविधिजस्तो अत्यावश्यक सेवामा प्राधिकरणबाटै अवरोध भएको भन्दै विरोध भएपछि फेरि अर्को अध्ययन समिति बनाएर विवाद टुङ्ग्याउने प्रयास गरियो। भाडादरबारे विवाद मिलाउनका लागि ऊर्जा, जलस्रोत तथा सिँचाइ मन्त्रालय र सञ्चार तथा सूचना प्रविधि मन्त्रालयको समन्वयमा २०७८ असोज १७ गते एक सुझाव कार्यदल गठन भयो। सञ्चार मन्त्रालयका तत्कालीन सहसचिव विनोदप्रकाश सिंहको संयोजकत्वमा गठन भएको उक्त कार्यदलले २०७५ असारदेखि २०७७ भदौ सम्मको भाडादर बढी देखिएकाले त्यसको समायोजन गरिनुपर्ने सुझाव सहितको प्रतिवेदन बुझायो। '२०७५ साउनदेखि २०७७ असार सम्मको दुईवर्षे अवधिको भाडादर फरक र स्वाभाविकभन्दा बढी देखिएकाले समायोजनका लागि सिफारिस गरिएको छ,' उक्त कार्यदलको प्रतिवेदनमा भनिएको छ। सो अवधिको भाडादर समायोजन गरेर मात्रै इन्टरनेट, टेलिफोन तथा केबल टेलिभिजन सेवा प्रदायकबाट भाडा बक्यौता असुल उपर गरिनुपर्ने प्रतिवेदनको सुझाव थियो। तर विद्युत् प्राधिकरण सञ्चालक समितिले उक्त प्रतिवेदन कार्यान्वयन नगरेको आइस्पान अध्यक्ष पराजुलीको जिकिर छ। 'यो विषयमा अध्ययन गर्न गठित कार्यदलले दिएको सुझाव प्रतिवेदन प्राधिकरणको सञ्चालक समितिमा गएको एक वर्षभन्दा बढी समय भइसक्यो। तर कार्यान्वयन भएको छैन', उनले भने। सेवा प्रदायकहरूले तिर्नुपर्ने भाडा बक्यौता कति छ भन्ने तथ्याङ्क विद्युत् प्राधिकरणसँग नरहेको पनि पराजुलीको दाबी छ। 'हामीले तिर्नुपर्ने पैसा कति हो र त्यो पैसा तिर्नुपर्ने आधार के होभन्दा प्राधिकरणले भन्दैन। ऊसँग नै त्यसको आधिकारिक जवाफ छैन', उनले भने। रासस"
विशेष अदालतले फैसला गरेका चार मुद्दाविरुद्ध अख्तियारले दियो सर्वोच्चमा पुनरावेदन,"काठमाडौं : अख्तियार दुरुपयोग अनुसन्धान आयोगले विशेष अदालतबाट भएका फैसलामाथि चित्त नबुझेको भन्दै चारवटा मुद्दामा सर्वोच्च अदालतमा पुनरावेदन दिएको छ। विशेष अदालतबाट विभिन्न मितिमा फैसला भएका घुरिसवत,सार्वजनिक सम्पत्ती हानिनोक्सानी,राजश्व चुहावट र गैरकानुनी लाभ तथा हानि गरी जम्मा चार मुद्दा सर्वोच्चमा पुनरावेदन गरिएको आयोगका प्रवक्ता श्याम प्रसाद भण्डारीले जानकारी दिएका छन्। केदार शर्मा,गोविन्दराज ओझा, डोमा शेर्पा र कृष्णकुमार नेपाललगायत प्रतिवादी रहेका मुद्दामा विशेष अदालतले गरेको फैसलाउपर चित्त बुझ्दो नभएको भन्दै आयोगले सर्वोच्चमा पुनरावेदन गरेको हो।"
मानव बेचबिखनमा संलग्न दुईजना चिनियाँ नागरिक जेल चालन,"काठमाडौं : मानव बेचबिखन तथा ओसारपसारमा संलग्न रहेको अभियोग लागेका दुईजना चिनियाँ नागरिक जेल चलान भएका छन्। उनीहरूलाई काठमाडौं जिल्ला अदालतको आदेशमा पुर्पक्षका लागि थुनामा राख्न कारगार कार्यालय जगन्नाथदेवल सुनधारा चलान गरिएको हो । चिनियाँ नागरिक चेन याङ र रूआन चाओहोङले ३ जना नेपालीलाई फ्रि भिसा र फ्रि टिकटमा अनलाइन सेल्स मार्केटिङको काममा लगाइदिने भन्दै लाओस पुर्याएका थिए। महिनामा १ हजारदेखि १५ सय डलरसम्मको कमाइ हुन्छ भन्दै प्रलोभनमा पारी गत भदौ १७ गते काठमाडौंबाट भारत, थाइल्याण्डहुँदै लाओस पुर्याएका थिए । त्यहाँ पुर्याएपछि बिट क्वाईनमा ईन्भेष्ट गराउने लगायतका गैरकानुनी काम लगाउनुको साथै २ महिना काम लगाई पीडितहरूबाट उल्टै ३ लाख ९० हजार रकम समेत लिएको बुझिएको छ। लाओसमा मानसिक यातना दिएको अवस्थामा आफन्तको सहयोगमा गत कात्तिक २५ गते उनीहरू नेपाल फर्किएका थिए । उक्त कार्यमा संलग्नमध्ये एकजनालाई काठमाडौंको ठमेल र एकजनालाई त्रिभुवन अन्तर्राष्ट्रिय विमानस्थलबाट पक्राउ गरेको हो ।"
"त्रिभुवन अन्तर्राष्ट्रिय विमानस्थलमा झन्डै १९ किलो सुन बरामद, सुडानी नागरिक पक्राउ",काठमाडौं : त्रिभुवन अन्तर्राष्ट्रिय विमानस्थलबाट ठूलो परिणाममा सुन बरामद भएको छ। प्रहरीका अनुसार सुडानी नागरिकबाट झन्डै १९ किलो सुन बरामद भएको हो। फ्लाई दुबईको ५१९ नम्बरको उडानबाट शुक्रबार काठमाडौं आएका सुडानी नागरिक मोहम्मद अहमेदले डफला साराफेल्दिन सुनसहित पक्राउ परेका हुन्। विमानस्थलको आगमनतर्फको भन्सार क्षेत्रमा चेकजाँचका क्रममा प्रहरीले उनलाई पक्राउ गरेको हो। उनले प्लास्टिकमा बेरिएको अर्धतरल (सेमिलिक्विड) सुन कम्मरमा बाँधेर ल्याएका थिए। शंकाका आधारमा चेकजाँच गर्दा उनी सुनसहित पक्राउ परेको विमानस्थल प्रहरीले जानकारी दियो। विमानस्थलस्थित भन्सार कर्यालयले करिब १८१९ किलो सुन बरामद भएको प्रारम्भिक अनुसन्धानमा देखिएको जनाएको छ।
मोटरसाइकल दुर्घटना हुँदा एक जनाको मृत्यु,रौतहट : रौतहटको गुजरा नगरपालिका९ अमतवामा गएराति मोटरसाइकल दुर्घटना हुँदा एक जनाको मृत्यु भएको छ भने १ जना घाइते भएका छन्। मृत्यु हुनेमा मोटरसाइकल चालक गुजरा१ मनहर्वाका ३२ वर्षीय तुफानी माझी रहेका छन्। उनको उपचारका क्रममा चन्द्रपुर अस्पताल प्रालिमा मृत्यु भएको हो। सोही दुर्घटनामा मोटरसाइकलमा पछाडि सवार २० वर्षीय सजकी माझीको सोही अस्पतालमा नै उपचार भैरहेको छ। गएराति साढे १ बजे तुफानीले चलाएको ना ४० प ५०३० नम्बरको मोटरसाइकल आफैं अनियन्त्रित भई सडकमा पल्टिएको प्रहरी चौकी सिमराभवानिपुरले जानकारी दिएको छ।
सुन्तला महोत्सवले व्यावसायिक किसान उत्साहित,"गुल्मी : पहिलोपटक आयोजना गरिएको सुन्तला मेला (महोत्सव) ले गुल्मीको छत्रकोट गाउँपालिका क्षेत्रका किसानहरू उत्साहित भएका छन्। सुन्तला उत्पादनमा पकेट क्षेत्रका रूपमा पहिचान बनाएको छत्रकोटमा किसानको उत्पादनलाई प्रवर्द्धन गर्ने उद्देश्यले एक दिने सुन्तला महोत्सव सञ्चालन गरिएको थियो। महोत्सवले व्यवसायिक किसानहरू उत्साहित भएका छन्। सुन्तला महोत्सवको आयोजना गाउँकै अनमोल कृषि समूहले गरेको थियो। समूहका अध्यक्ष विष्णु पन्थले महोत्सव निकै नै फलदायी भएको बताए। एक दिने महोत्सवको अवधि बढाउन धेरै क्षेत्रबाट सुझाव आफूलाई आएको उनले अनुभव सुनाए। एक दिनकै मेलामा झण्डै १० क्विन्टल सुन्तला बिक्री भयो,उनले भने, पाहुनालाई सुपथ मूल्यमा सुन्तला उपहार दियौँ। उनले सुन्तलाको बजारीकरणमा मेला कोशेढुंगा सावित भएको प्रतिक्रिया दिएका छन्। मेलामा सुन्तला खाने खेल र एक डोका सुन्तला बोकेर दौडिने लगायतका प्रतियोगिता सञ्चालन गरिएको थियो। पाँच मिनेटभित्र दुई किलो खाने प्रतियोगितामा एक किलो ७ सय ग्राम सुन्तला खाने स्थानीय सुशील खनाल प्रथम भएका छन्। सुन्तला खाने प्रतियोगितामा ६ जना प्रतियोगी सहभागी थिए। बजारमा कम्तीमा ५० देखि एक सय २० रुपैयाँमा बिक्री हुँदै आएको सुन्तला महोत्वका दिन प्रति किलो ४५ देखि ६० रुपैयाँमा बिक्री भएको आयोजकले जनाएको छ। छत्रकोट गाउँपालिकाका १ सय ६० घरधुरीले व्यवसायिक सुन्तला खेती गर्दै आएका छन्। ती किसानहरूले यसवर्ष करिव ढाई करोड बरावरको सुन्तला बिक्री गरेको समूहले जनाएको छ। आगामी पाँच वर्षभित्र गाउँपालिकाभरी ५ देखि ७ करोड रुपैयाँ बराबरको सुन्तला बिक्री हुने लक्ष्य लिइएको छ। गाउँपालिकामा उत्पादन भएको सुन्तला खेतीलाई महात्सवको माध्यमबाट प्रचारप्रसार गर्न महोत्सवले विशेष भूमिका निर्वाह गरेको गाउँपालिकाका प्रमुख प्रशासकीय अधिकृत वीरबहादुर पुनले सुनाए। गाउँपालिकाभित्र सुन्तला उत्पादन राम्रै भएको र जिल्लाभन्दा बाहिर समेत सुन्तलाको प्रचार प्रसार गर्न आवश्यक रहेकाले महोत्सव गरिएको उनको भनाइ छ।"
बारामा गोली प्रहारबाट भारतीय नागरिकको मृत्यु,वीरगन्ज : बारामा गोली प्रहारबाट भारतीय नागरिकको मृत्यु भएको छ। शुक्रबार साँझ ६ बजे गोली प्रहारबाट बिहारको घोरासहन पिपरा घर भएका ४५ वर्षीय शिव पुजन यादवको मृत्यु भएको हो। महागढीमाइ नगरपालिका बरियारपुरस्थित भुतही पुल नजिक चिया पसलमा बसिरहेका बेला मोटरसाइकल सवारमा दुई अपरिचित व्यक्तिले गोली हानेर भागेका थिए। उनको कोखामा एक राउन्ड गोली लागेको थियो। बाराको एलएस न्युरो अस्पतालमा पुर्याउँदा चिकित्सकले मृतक घोषणा गरेका प्रहरी उपरीक्षक होविन्द्र बोगटीले जानकारी दिए। घटनाबारे प्रहरीले अनुसन्धान अघि बढाएको छ।
चार्ल्स शोभराज अध्यागमनमा,काठमाडौं : हत्या आरोपमा करिब दुई दशकदेखि केन्द्रीय कारागारमा कैद भुक्तानी गरिरहेका फ्रान्सेली नागरिक चार्ल्स शोभराज जेलमुक्त भएका छन्। जेलमुक्त भएसँगै शोभराजलाई प्रहरीले अध्यागनमा बुझाएको छ। अध्यागमन विभागले शोभराजको ट्राभल डकुमेन्ट तयारी गरी निस्कासित गर्नेछ। त्यसका लागि अध्यागमनले प्रक्रिया अघि बढाउनेछ। शोभराजले केर्ही दिन तारागाउँस्थित हायात होटलमा बस्ने र विदेशी पाहुना भेट्नका लागि अध्यागमनसँग अनुमति मागेका छन्। तर अध्यागमनले यसबारे छलफल गरिरहेको र गृहमन्त्रालयसँग समन्वय गरिरहेको बताएको छ। सर्वोच्च अदालतले बुधबार चार्ल्स शोभराजलाई कैदमुक्त गरी १५ दिनभित्र आफ्नै देश पठाउन आदेश दिएको थियो। दुईजनाको हत्या आरोपमा अदालतबाट दोषी ठहर भइ १९ वर्षदेखि नेपाली जेलमा रहेका शोभराजलाई सर्वोच्चले ज्येष्ठ नागरिकले पाउने कैद छुट दिएको छ। न्यायाधीशद्वय सपना प्रधान मल्ल र तिलप्रसाद श्रेष्ठको संयुक्त इजलासले शोभराजलाई कैदमुक्त गरी १५ दिनभित्र आफ्नो देश फर्काउन आदेश दिएको हो। शोभराजलाई सन् २००३ मा कर्तव्य ज्यानको मुद्दामा पक्राउ गरी जिल्ला अदालत भक्तपुरले सर्वस्वसहित जन्मकैदको सजाय सुनाएको थियो। २०३२ सालमा नेपाल आएका बेला दुई विदेशी नागरिकको हत्या भएको अभियोगमा उनलाई सर्वश्वसहित जन्म कैदको सजाय भएको थियो। कारागार नियमावली अनुसार ज्येष्ठ नागरिकले पाउने छुट सुविधामा अन्याय भएको दाबीसहित शोभराजले २०७५ मंसिर २५ गते बन्दीप्रत्यक्षीकरण रिट दिएका थिए। उनले आफूले ७० वर्ष नाघेकाले बाँकी सजाय छुट पाउनुपर्ने माग गरेका थिए।
१२ करोडको कोकिनसहित दुई विदेशी महिला पक्राउ,"काठमाडौं : अवैध लागूऔषध कोकिनसहित दुई विदेशी महिला पक्राउ परेका छन्। ब्राजिलको रियो दि जेनिरियोबाट दुबई हुँदै फ्लाई दुबईको उडान नम्बर एफजेड ०५८७ बाट नेपाल आएकी युक्रेनकी ३२ वर्षीया डारिया एन्टोनेन्को र लागूऔषध लिन ब्यांककबाट मलेसिया हुँदै काठमाडौं आएकी थाइल्याण्डकी २५ वर्षीया एरिया फोनक पक्राउ परेका हुन्। लागूऔषध कारोबारको अन्तर्राष्ट्रिय तस्करीको नियन्त्रण तथा अनुसन्धानका लागि क्रिमिनल प्रोफाइलिङ गर्ने क्रममा हवाईमार्ग हुँदै त्रिभुवन अन्तर्राष्ट्रिय विमानस्थल भएर नेपाल भित्रिने शंकास्पद विदेशी नागरिकहरूको विशेष निगरानी गरिरहेको अवस्थामा दुई जना पक्राउ परेका हुन्। उनीहरूको साथबाट साढे पाँच केजी अवैध लागूऔषध कोकिन फेला परेको छ। बरामद गरिएको कोकिनो मूल्य १२ करोड ९ लाख ६० हजार रुपैयाँ रहेको छ। उनीहरूलाई काठमाडौं२६ ठमेल स्थित एक होटलमा निजलाई फेला पारी निजले साथमा ल्याएको दुईवटा सुटकेसभित्र फल्स बटम बनाई लुकाई राखेको लागूऔषध कोकिन साढे ५ केजी तथा अमेरिकी डलर ३००, थाई भाट ४८०, नेपाली रुपैयाँ ५ हजार र निजको नामको युक्रेनी पासपोर्ट समेत बरामद गरिएको छ।"
सिन्धुपाल्चोकका एसपी यादव बर्खास्त,"काठमाडौं: भष्टाचार मुद्दामा दोषी देखिएका जिल्ला प्रहरी कार्यालय सिन्धुपाल्चोकमा कार्यरत प्रहरी उपरीक्षक (एसपी) रामेश्वरप्रसाद यादव प्रहरी सेवाबाट बर्खास्त भएका छन्। २०७० सालमा रुपन्देहीमा हुँदा आर्थिक अनियमितता गरेको भन्दै अख्तियार दुरुपयोग अनुसन्धान आयोगले उनीसहित हवल्दार ढकबहादुर गुरुङविरुद्ध मुद्दा चलाएको थियो। नेपाल प्रहरीका प्रवक्ता टेकप्रसाद राईले मुद्दा चलेका दुवैजना निलम्वनमा परेको जानकारी दिए। उनले भने, प्रहरी सेवामा हुँदा सही आचरणमा नबस्ने जोकोहीलाई कानुनी कारवाही गरिनेछ।' उनीहरूविरुद्ध आर्थिक अनियमितता गरेको र लागुऔषध मुद्दाका विषय पैसा लिएर मिलाएको पाइएकाले अख्तियारले विशेष अदालतमा मुद्दा दायर गरेको थियो। विशेष अदालतमा मुद्दा दर्ता भएपछि नै उनीहरू निलम्वनमा परेका थिए। विशेष अदालतले उनीहरूलाई सफाई दिदै फैसला गरेको थियो। विशेषको फैसलाविरुद्ध अख्तियार सर्वोच्च गएको थियो। सर्वोच्चले गत पुस ५ गते फैसला गर्दै उनीहरूलाई दोषी ठहर गरेको थियो। सर्वोच्चका न्यायाधीशद्वय ईश्वरप्रसाद खतिवडा र तिलप्रसाद श्रेष्ठको इजलाशले उनीहरुलाई दोषी ठहर गरेको थियो। सजाय निर्धारण भने भैसकेको छैन। सर्वोच्चको फैसला पछि प्रहरी प्रधान कार्यालयले उनीहरूलाई पुस ७ गतेदेखि जिम्मेवारीबाट हटाएको छ।"
सामाजिक सञ्जालबाट महिलालाई दुर्व्यवहार गर्ने कुर्मी पक्राउ,काठमाडौं: सामाजिक सञ्जालबाट महिलालाई दुर्व्यवहार गर्ने एक व्यक्ति पक्राउ परेका छन्। रुपन्देहीको सिद्धार्थनगरपालिका११का विश्वनाथ कुर्मीलाई पक्राउ गरिएको प्रहरीले जनाएको छ। उनी रोजगारीका क्रममा दुबई गएको र त्यहाँ सामाजिक सञ्जालबाट महिलासँग अश्लिल संवाद गरी त्यसको रेकर्ड गरी महिलाका साथीलाई पठाउने गरेका थिए। उनले लामो समयदेखि यस्तो काम गरिरहेको र पीडित महिलाको उजुरीका आधारमा दुबईबाट नेपाल फर्कनेक्रममा त्रिभुवन विमानस्थलबाट पक्राउ गरिएको नेपाल प्रहरीको साइबर व्यूरोले जनाएको छ। पक्राउ परेका कुर्मीलाई विद्युतीय कारोबार ऐन २०६३ अनुसार कारबाही हुने प्रहरीले जनाएको छ।
आज पुसे औंसी : गोकर्णेश्वरमा श्राद्ध गर्नेको भीड,"काठमाडौं : प्रत्येक वर्ष पौष कृष्ण औँसीका दिन गरिने दर्श एवं तीर्थ वा गया श्राद्ध गर्न शुक्रबार बिहानैदेखि राजधानीको गोकर्णेश्वर पितृ तीर्थ धाममा भक्तजनको भीड लागेको छ। प्रत्येक वर्ष चान्द्रमास अनुसार पौष कृष्ण औँसीका दिन गरिने दर्श एवं तीर्थ वा गया श्राद्ध गर्न देशका विभिन्न भागबाट गोकर्णेश्वर उत्तरगया धाम क्षेत्रमा भक्तजन आएका छन्। बिहान छ बजेदेखि नै भक्तजन गोकर्णेश्वर क्षेत्रमा पितृका नाममा श्राद्ध गर्न आउन थालेको गोकर्णेश्वर नगरपालिका वडा नं ४ का अध्यक्ष एवं मन्दिर क्षेत्र प्रबन्ध समितिका अध्यक्ष जयराम महतले जानकारी दिए। मन्दिर क्षेत्रमा पितृका नाममा श्राद्ध, तर्पण एवं सिदादान गर्न आउने भक्तजनका लागि समितिले विशेष व्यवस्था गरेको जनाइएको छ। भक्तजनको भीडका कारण अहिले जोरपाटीबाट माथि जाने सडक जाम भएको छ। दक्षिणायनको अन्तिम औँसीमा आज पितृलाई श्रद्धापूर्वक तर्पण, सिदादान र पिण्डदान गरी श्राद्ध गरिँदैछ। पितृलाई कृष्ण पक्ष प्यारो हुने भएकाले पक्षको अन्तिम दिन अर्थात् औँसीमा श्राद्ध गर्ने परम्परा छ। सौरमास अनुसार माघे संक्रान्तिदेखि र चान्द्रमास अनुसार माघ कृष्ण प्रतिपदादेखि उत्तरायण सुरु हुन्छ। उत्तरायण सुरु हुनुअघिको औँसी अर्थात् पौष कृष्ण औँसीमा पितृलाई विधिपूर्वक आह्वान गरी श्राद्ध गर्ने परम्परा छ। वैदिक सनातन धर्मावलम्बीले सके प्रत्येक वर्षमा नसके जीवनकालमा कम्तीमा पनि एकपटक तीर्थमा गई श्राद्ध गर्नुपर्ने शास्त्रीय नियम छ। यसै आधारमा आज राजधानीको गोकर्ण उत्तरगया, त्रिवेणीधाम, देवघाट, रिडी, नुवाकोट र रसुवाको सङ्गमस्थित वेत्रावती लगायत तीर्थस्थलमा विधिपूर्वक श्राद्ध गर्ने भक्तजनको भीड लाग्छ। गयालगायत तीर्थमा गरिने श्राद्ध भएकाले आज गरिने श्राद्धलाई गया श्राद्ध पनि भनिन्छ। दक्षिणायनको अन्तिम बिदाइका रुपमा आजको श्राद्ध गर्ने गरिएको हो। दर्शश्राद्ध अर्थात् घरतिरका तीन पुस्ता र मामाघर तिरका तीन पुस्तालाई पिण्ड दिई गरिने श्राद्ध शास्त्रीय रुपमा गर्नुपर्ने दिन पौष कृष्ण औँसी हो। तर व्यवहारमा सोह्रश्राद्धमै यो श्राद्ध गर्न थालिएको नेपाल संस्कृत विश्वविद्यालय वाल्मीकि विद्यापीष्ठका पूर्व सहप्राध्यापक श्रीराम सापकोटा बताउँछन्। 'महालय परपक्ष र पितृ पक्षसमेत भनिने सोह्र श्राद्धमा नै दर्शश्राद्ध गर्न थालिएको छ, महालयमा सबै पितृलाई पिण्ड दिनुपर्छ, दर्श श्राद्धमा छ जनालाई दिनुपर्छ, घर र मामाघर तिरका तीन तीन पुस्तालाई गरी छ वटा पिण्डदान गर्ने श्राद्ध नै दर्श श्राद्ध हो, एकोद्दिष्ट गणका सबैलाई पिण्ड दिने श्राद्ध महालय श्राद्ध हो, शब्दमा सोह्र श्राद्धलाई महालय श्राद्ध भनिए पनि व्यवहारमा लोप भएको छ', उनले भने। श्राद्ध भनेको श्रद्धा हो। शास्त्र अनुसारको व्यवहार कार्यान्वयनमा आएको छैन। महालयमा कसै कसैले सबै पितृलाई पिण्ड दिएपनि छुट्टै ब्राह्मण स्थापना गर्नुपर्ने विधि भने पूरा हुने गरेको छैन। यसरी श्राद्ध गर्दा घरमा नित्य कागलाई भात खुवाएजस्तोमात्र भई विधि नपुग्ने गरेको धर्मशास्त्रविद्को तर्क छ। रासस"
पिकअप भ्यानको ठक्करबाट एक बालकको मृत्यु,चितवन : चितवनको राप्ती २ गड्यौलीमा आज पिकअप भ्यानको ठक्करबाट एक बालकको मृत्यु भएको छ। मृत्यु हुनेमा भारत घर भई हाल गड्यौली बस्ने अब्दुल मसिनका ९ वर्षीय छोरा महमद एकलास रहेका छन्। गम्भीर घाइते भएका उनको कलेज अफ मेडिकल साइन्स अस्पताल भरतपुरमा मृत्यु भएको हो। प्रदेश २०३००१ च १७९२ नम्बरको पिकअप भ्यानले पैदलयात्री बालकलाई आज बिहान पौने ७ बजे ठक्कर दिएको हो। सवारी साधनसहित चालक नियन्त्रणमा रहेको इलाका प्रहरी कार्यालय भण्डाराले जनाएको छ।
६ वर्ष बितिसक्दासमेत बनेन कागबेनी पुल,"जोमसोम : राष्ट्रिय गौरवको जोमसोमकोरला जोड्ने कागबेनीको पक्की पुल लामो समयदेखि अलपत्र छ। ठेक्का सम्झौता भएको ६ वर्ष बितिसक्दासमेत वारागुङ मुक्तिक्षेत्र४ कागबेनीमा निर्माणधीन पक्की पुल सम्पन्न हुन नसकेको हो। जोमसोमकोरला सडक २०७४ सालदेखि सुरु भएको थियो। तर, आयोजना सुरु हुनुपूर्व नै २०७३ असार ३० गते डिभिजन सडक कार्यालय बाग्लुङले २ करोड ८८ लाख ५१ हजारमा ठेक्का लगाएको थियो। मुक्तिनाथबाट बहने कागबेनी खोलामा जम्मा २५ मिटर लम्बाई र रेलिङ र फुटपाथसहित ११ मिटर चौडा पुल निर्माण गर्न गाल्वा एण्ड रिफना जेभीले ठेक्का सम्झौता गरेको थियो। यो पुल सुरुवात नहुँदै १० महिनापछि २०७४ साल बैशाखमा डिभिजन सडक कार्यालय बाग्लुङले राष्ट्रिय गौरवको आयोजनालाई हस्तान्तरण गर्यो। सुरुवाती पुलको सम्झौता अवधि १८ महिना तोकिएको भएपनि पुलको म्याद पटकपटक थप हुँदै आइरहेको थियो। आयोजनालाई ६ वर्षअघि पुल हस्तान्तरण हुँदा १ महिनापछि जेठ महिनामा पुलको काम सुरुवात गरेको थियो। निर्माण कम्पनीले पुलको दाँयाबाँया र्याफ फाउन्डेसन ढलान सुरु गर्यो। तर, उक्त र्याफ फाउन्डेसन बर्खायामको बाढीले क्षति बनाइदियो। त्यसपछि केही वर्ष निर्माण कम्पनीले पुलको काम सुचारु गर्न नसक्दा पुलको कामबीचमै अलपत्र बन्यो। त्यसबेला गाल्वाका प्रबन्ध निर्देशक नरहरी थपलियाले पुलको काम ढिलाई हुनुको कारणबारे अनविज्ञता प्रकट गरेका थिए। उनले गाल्फाले जोइन भेन्जरका रूपमा रफिनासँग मिलेर काम गरेको त्यसबेला जनाएका थिए। गाल्फा ठुलो निर्माण कम्पनी भएकाले रफिनाले गाल्वाको नाम जोडेर रफिनाले काम गरेको थियो। कागबेनी पुलको जिम्मा पाएका रफिना जेभीका प्रतिनिधि रविन जोशी पुल अलपत्र छाडेर अष्ट्रेलिया पुगेका थिए। आयाजनाले निर्माण कम्पनीलाई पटक पटक पत्रपत्रिकामा सूचना प्रकाशित गरी काम सुचारु गर्न ध्यानआर्कषण गराएको थियो। त्यसबेला आयोजनाले कम्पनीलाई कालोसूचीमा राख्ने समेत चेतावनी दिएको थियो। निजी कामले अष्टेलिया पुगेका जोशी ४ वषअघि नेपाल फर्किएर पुलको काम पुनः सुचारु गरेपनि केही महिना काम गरेपछि पुनः पुल निर्माणको काम अलपत्र पारेका छन्। आयोजनाअन्तर्गत कागबेनी पुलको अहिलेको भौतिक प्रगती करिव ९० प्रतिशत सम्पन्न भइसकेको आयोजना प्रमुख जगत प्रजापतीले जानकारी दिए। उनका अनुसार पुल दाँयाबाँया र्याफ ढलानसहित पिल्लर उठाएर आरसीसी स्लाब ढलान समेत भइसकेको छ। पछिल्लो समय पुलको भौतिक संरचना निर्माण अन्तिम चरणमा रहेपनि रफिनाका प्रतिनिधि रविन जोशी सम्पर्कविहीन छन्। आयोजनाले पटक पटक ताकेता गरेपनि कम्पनी काममा नफर्किएको आयोजना प्रमुख प्रजापतीले बताए। कागबेनी पुलको स्लाब ढलान गरी उत्तरदक्षिण भागमा एप्रोज रोडका लागि सटिङ गरिएको भएपनि एप्रोज ढलान हुन सकेको छैन। कम्पनीले दुवैतर्फ करिव २० मिटर जती एप्रोज ढलान गर्न बाँकी छ। यस्तै, निर्माणधीन कागबेनी पक्की पुलको सुरुआती चरणमा एप्रोज रोड बिस्तार गर्न उत्तरतर्फको भागमा स्थानीयको जग्गा परेपछि समस्या उत्पन्न भएको थियो। अहिले एप्रोज रोड बिस्तार गर्नदिन स्थानीय जग्गाधनी सहमतीमा आइसकेका छन्। उत्तरी चीनसँग व्यापारिक मार्ग विस्तार गर्ने उद्देश्यले निर्माण सुरु गरिएको २५ मिटरको पुल ६ वर्ष बितिसक्दा समेत बन्न नसकेको हो। भौतिक पूर्वाधार तथा यातायात मन्त्रालयअन्तर्गत सडक विभागले राष्ट्रिय गौरवको बेनीजोमसोम सडकमा भइरहेको ढिलासुस्ती ध्यानआर्कषण भएको जनाएको थियो। विभागका महानिर्देशक अर्जुनजंग थापाले आयोजनाको काममा फर्किन निर्माण कम्पनीलाई ७ दिनको अल्टिमेटम दिएका थिए। तर, विभागले दिएको अल्टिमेटममा समेत निर्माण कम्पनी काममा फर्किएका छैनन्।"
यी हुन् 'पर्यटन दशक' का रणनीतिक योजना,"काठमाडौं: सरकारले पर्यटन क्षेत्रको पुनरुत्थान योजनाअन्तर्गत नेपाल पर्यटन दशक (२०२३२०३२) को रणनीतिक कार्ययोजना तयार गरेको छ। सो कार्ययोजनामा सन् २०३२ सम्ममा ३५ लाख विदेशी पर्यटक पुर्याउने लक्ष्य लिइएको छ भने सोही अवधिमा पर्यटन क्षेत्रमा थप १० लाख नयाँ रोजगारी सिर्जना गर्ने योजना छ। नेपाल पर्यटन दशक रणनीतिक कार्ययोजनाबारे जानकारी दिन मन्त्रालयमा शुक्रबार आयोजित पत्रकार सम्मेलनमा संस्कृति, पर्यटन तथा नागरिक उड्डयनमन्त्री जीवनराम श्रेष्ठले कोभिड महामारीबाट प्रभावित बनेको पर्यटन क्षेत्रको दीर्घकालीन सोचसहितको पुनरुत्थान आवश्यक भएकाले पर्यटन दशकको अवधारणा ल्याइएको बताए। उनले नेपाल पर्यटन दशकले विश्वपर्यटन बजारमा नेपाललाई अग्रणी स्थानमा स्थापित गर्न सहयोग पुग्ने विश्वास व्यक्त गरे। मन्त्री श्रेष्ठले दशक कार्ययोजनाअन्तर्गत देशैभरी बहुपक्षीय पूर्वाधारको विकास गर्ने, पर्यटन क्षेत्रको पुनरुत्थान गर्दै सन् २०२४ सम्म पर्यटन आगमनलाई २०१९ को पूर्ववत् अवस्थामा पुर्याउने लक्ष्य लिइएको बताए। कार्ययोजनामा कोभिड१९ महामारीबाट थलिएको मुलुकको पर्यटन क्षेत्रको पुनरुत्थान गर्दै सन् २०२४ सम्ममा पर्यटन आगमनलाई २०१९ को पूर्ववत् अवस्थामा पुर्याउने र तत्पश्चात् पर्यटन आगमन प्रतिवर्ष १५ प्रतिशतको वृद्धि गरी वार्षिक ३५ लाख पर्यटक भित्र्याउने लक्ष्य छ। यसका साथै प्रतिपर्यटक प्रतिनिधिन खर्च ४८ अमेरिकी डलरबाट एक सय २५ पुर्याउनुका साथै देशको कुल गार्हस्थ्य उत्पादनमा पर्यटनको योगदानलाई १० प्रतिशतसम्म पुर्याउने लक्ष्य छ। यी लक्ष्यप्राप्त गर्न संस्थागत सुदृढीकरण, पूर्वाधार स्तरोन्नती, लगानी प्रवद्र्धन, पर्यटन प्रवद्र्धन, पर्यटन उपज विकास तथा विस्तार एवं विविधिकरण, कोभिडपछिको पर्यटनको पुर्नजागरण गर्दै देशैभरी पर्यटन प्रवद्र्धनका लागि प्रादेशिक तथा राष्ट्रियस्तरका अभियान सञ्चालन गरिने कार्ययोजनामा उल्लेख छ। पर्यटन दशक कार्ययोजनाको प्रभावकारी कार्यान्वयनका लागि तीन तहका सरकारसँग समन्वय गरेर अघि बढ्ने पर्यटनमन्त्री श्रेष्ठले बताए। उनले भने, 'पर्यटक भ्रमण वर्ष भनेर मात्र हुँदैन, त्यसका लागि हामीले पूर्णतयारी गर्नुपर्छ। विगतका पर्यटक भ्रमण वर्षले पर्यटन आगमनमा सुधार आएको आँकडाले देखाउँछ। तर, त्यतिबेलाको संरचना र अहिलेको फरक छ, त्यसैले ती संरचनालाई एउटै लयमा अघि बनाएर पूर्वाधार विकास, पर्यटनमन्त्री वातावरण बनाई निजी क्षेत्रलाई प्रोत्साहन गर्न जरुरी छ।' १० वर्षे अभियान नेपाल भ्रमण दशक योजना अन्तर्गत पहिलो वर्ष अर्थात् सन् २०२३ मा कार्ययोजना निर्माण तथा योजना तर्जुमालगायत तयारी गरिने योजना छ। सन् २०२४ मा बाग्मती प्रदेश थिमेटिक क्याम्पियन अफ कल्चरल हेरिटेज अफ बागमती प्रदेश सञ्चालन गरिनेछ। सन् २०२५ मा गण्डकी प्रदेशलाई प्राथमिकता दिएर अभियान चलाइनेछ भने सन् २०२६ मा राष्ट्रियस्तरको अभियान कार्यक्रम चलाइनेछ। त्यस्तै २०२७ मा लुम्बिनी प्रदेशमा बुद्धिष्ट पर्यटन प्रवद्र्धन, सन् २०२८ मा मधेश पर्यटन, सन् २०२९ मा सुदूरपश्चिम प्रदेशमा अभियान चलाइने छ। त्यस्तै सन् २०३० मा प्रदेश नं १ मा प्रवद्र्धन अभियान चलाइनेछ। सन् २०३१ मा कर्णाली प्रदेशमा पर्यटन प्रवद्र्धन केन्द्रित गरिनेछ। सन् २०३२ मा राष्ट्रिय अभियान चलाइने कार्ययोजनामा उल्लेख छ। रणनीतिक कार्ययोजनाको रूपरेखा तयार गर्न गठित कार्यदलले आफ्नो प्रतिवेदन बिहीबार पर्यटनमन्त्री श्रेष्ठलाई बुझाएको थियो। नेपाल पर्यटन दशकको रणनीतिक कार्ययोजना तयार गर्न पर्यटन विज्ञ प्रचण्डमान श्रेष्ठको संयोजकत्वमा पाँच सदस्यीय कार्यदल गठन गरिएको थियो। कार्ययोजनामा नेपालमा सबै मौसम र वर्षैभरि पर्यटन प्रवद्र्धन गर्ने लक्ष्यका साथ आगामी १० वर्षसम्म हरेक वर्ष सम्पन्न गरिने भनिएको छ। नेपालको भौगोलिक, प्राकृतिक, वातावरणीय, सामाजिक, सांस्कृतिक, धार्मिक विविधतालाई पर्यटन क्षेत्रसँग आबद्ध गर्ने, पर्यटकीय सम्भाव्यताको आधारमा विशेष पर्यटकीय क्षेत्र घोषणा गरी त्यस्ता क्षेत्रमा बहुपक्षीय पूर्वाधारको विकास गर्ने कार्ययोजनामा उल्लेख छ। पर्यटकको आगमनलाई अभिवृद्धि गर्न हवाई सेवालाई थप व्यवस्थित, नियमित र गुणस्तरीय बनाउँदै अन्य मुलुकका वायुयानसँगको अन्तरसञ्जालमा आबद्ध गर्ने कार्ययोजनामा समेटिएको छ। पर्यटन प्रवद्र्धन र क्षेत्रको विकास गर्न सार्वजनिक, निजी तथा सामुदायिक क्षेत्रको सहकार्य एवं साझेदारीमा वृद्धि गर्ने, आन्तरिक, क्षेत्रीय एवं विश्व पर्यटन बजारमा नेपालका पर्यटकीयस्थलको प्रभावकारी बजारीकरणका लागि प्रवद्र्धनात्मक कार्यक्रम चलाउने कार्ययोजनामा उल्लेख छ।"
चार्ल्स शोभराज निष्कासित,"काठमाडौं : गृहमन्त्रालयले हत्या आरोपमा करिब दुई दशकदेखि केन्द्रीय कारागारमा रहेका फ्रान्सेली नागरिक चार्ल्स शोभराजलाई निष्कासन गरेको छ। गृहमन्त्रालयले उनलाई १० वर्ष नेपाल प्रवेशमा प्रतिबन्ध लगाइ निष्कासन गरेको हो। अध्यागमन विभागले उनलाई कडा सुरक्षाका बीच त्रिभुवन अन्तर्राष्ट्रीय विमानस्थल पठाएको हो। नेपालस्थित फ्रेन्च दूताबासले ट्राभल डकुमेन्ट बनाइदिएपछि गृहले उनलाई निष्कासन गरेको हो। उनी कतार एयरको जहाजबाट फ्रान्स जानेछन्। बुधबार सर्वोच्च अदालतले शोभराजलाई जेलमुक्त गर्न निर्देशन दिएको थियो। सर्वोच्चका न्यायाधीशद्वय सपना प्रधान मल्ल र तिलप्रसाद श्रेष्ठको संयुक्त इजलासले शोभराजलाई कैदमुक्त गरी १५ दिनभित्र आफ्नो देश फर्काउन आदेश दिएको हो। उनलाई अहिले कागजी प्रक्रियाका लागि अध्यागमन विभागमा राखिएको छ। कागजी प्रक्रिया पूरा भएपछि अध्यागन विभागले उनलाई त्रिभुवन अन्तर्राष्टिय विमानस्थलबाट निस्कासन गर्नेछ। दुईजनाको हत्या आरोपमा अदालतबाट दोषी ठहर भइ १९ वर्षदेखि नेपाली जेलमा रहेका शोभराजलाई सर्वोच्चले ज्येष्ठ नागरिकले पाउने कैद छुट दिएको हो। शोभराजलाई सन् २००३ मा कर्तव्य ज्यानको मुद्दामा पक्राउ गरी जिल्ला अदालत भक्तपुरले सर्वस्वसहित जन्मकैदको सजाय सुनाएको थियो। २०३२ सालमा नेपाल आएका बेला दुई विदेशी नागरिकको हत्या भएको अभियोगमा उनलाई सर्वश्वसहित जन्म कैदको सजाय भएको थियो। कारागार नियमावली अनुसार ज्येष्ठ नागरिकले पाउने छुट सुविधामा अन्याय भएको दाबीसहित शोभराजले २०७५ मंसिर २५ गते बन्दीप्रत्यक्षीकरण रिट दिएका थिए। उनले आफूले ७० वर्ष नाघेकाले बाँकी सजाय छुट पाउनुपर्ने माग गरेका थिए। विकिनी किलर चार्ल्स शोभराजको शल्यक्रिया गरेर मुटुको भल्भ फेरिने चार्ल्स शोभराजको बन्दी प्रत्यक्षीकरण मुद्दामा कारण देखाउ आदेश चार्ल्स शोभराजलाई रिहा गर्न सर्वोच्च अदालतको आदेश अध्यागमनको प्रक्रिया पूरा भएपछि मात्रै चार्ल्स शोभराजलाई रिहाइ गरिने चार्ल्स शोभराज अध्यागमनमा चार्ल्स शोभराजलाई नेपाल प्रवेशमा प्रतिबन्ध,आजै फ्रान्स पठाइने"
देउसी भैलोबाट संकलित रकमबाट बिपन्नलाई खाद्यान्न र न्यानो कपडा,स्याङ्जा: स्याङ्जाका सौन्दर्यकर्मीको समूहले तिहारमा देउसी भैलो खेलेर संकलन गरेको रकम विपन्न परिवारलाई खाद्यान्न र न्यायो कपडा वितरणमा खर्चिएको छ। देउसी भैलोबाट संकलित १ लाख ४० हजार रुपैयाँबाट जेष्ठ र विपन्न वर्गलाई खाद्यान्नसहित कपडा उपलब्ध गराइएको हो। देउसी भैलो खेलेर मनोरंजन गर्ने प्रचलन रहेका बेला सौन्दर्यकर्मीले रमाइलोसँगै सामाजिक कार्य गरेको भन्दै स्थानीयले खुसी व्यक्त गरेका छन्। ब्यूटिपार्लर एसोसिएसन स्याङ्जामा आवद्ध उनीहरूले देउसी भैलो खेलेर संकलन गरेको रकमले वृद्धाश्रम र अतिविपन्नलाई खाद्यान्न तथा न्यानो कडा प्रदान गरेका हुन्। गएको तिहारमा वालिङ्मा रहेका २८ जना सौन्दर्यकर्मी मिलेर भैलो खेलेर १ लाख ४० हजार रुपैयाँ संकलन गरेका थिए। जाडोको समयमा खाद्यान्न र न्यानो कपडा पाउँदा उनीहरू पनि खुशी देखिन्थे। उनीहरूले चापाकोट नगरपालिका ६ केलादीघाटस्थित राधा दामोदर मन्दिरमा ३२ जना जेष्ठ नागरिकलाई एक लाख रुपैयाँ र चापाकोट ४ का अतिविपन्न परिवारलाई ४० हजार बराबरको खाद्यान्न उपलब्ध गराएको ब्यूटिपार्लर एसोसिएसन स्याङ्जाका अध्यक्ष पुष्पा अर्यालले जानकारी दिईन्। दान र सहयोगबाट वृद्धाश्रममा संचालन गर्दे आएकोमा सहयोगीदाताका सहयोगले आश्रमका जेष्ठनागरिकको जीवनयापनमा सहज बनेको मन्दिर व्यवस्थापन समितिका अध्यक्ष लेखनाथ बस्ताकोटीले बताए।
बेनीको एकै गाउँमा फल्यो करोडको सुन्तला,"बेनी : म्याग्दीको बेनी नगरपालिका३ राखु सुन्तला गाउँमा परिणत भएको छ । यहाँका कृषकले एक करोड रुपैयाँ मूल्य बराबरको सुन्तला फलाएका छन् । गाउँभरी सुन्तला खेती गरेका राखुका कृषकलाई बगैचाबाट टिपेर बजार पठाउने चटारो छ । पूर्व फर्किएको भिरालो पाखोमा अवस्थित राखुमा ५० घरधुरीको बसोबास छ । सबैले सुन्तला खेती गरेका छन् । राखुका अगुवा कृषक रामबहादुर घर्तिमगरले यसपाली गाउँभरि एक करोड मूल्य बराबरको सुन्तला उत्पादन भएको बताए । गत वर्ष ७० लाख रुपैयाँ बराबरको सुन्तला बिक्री भएको थियो,उनले भने यसपाली अनुकुल मौसम, नयाँ बिरुवा थपिएका र फल राम्रो लागेकाले गत वर्षको भन्दा करिब ३० लाख मूल्य बढीको सुन्तला उत्पादन भएको अनुमान गरेका छौं। एकजना कृषकले ५० हजार रुपैयाँदेखि सात लाख रुपैयाँ मूल्य बराबरको सुन्तला फलाएका घर्तीले बताए । सुन्तला किन्नका लागि बेनी, पोखरा र काठमाडौका ब्यापारीले बगैचामै आएका छन्। प्रतिकिलो ७० रुपैयाँका दरले बगैचाबाटै सुन्तला बिक्री भइरहेको राखुकी कृषक पुष्पा घर्तीमगरले बताइन् । व्यापारीले गाउँमै आएर बगैचामै किनेर सुन्तला लगेका छन, बजारको समस्या छैन,उनले भनिन् सुन्तलाले हाम्रो जिवनस्तरमा परिवर्तन ल्याएको छ ।घरखर्च चलाउन र छोराछोरी पढाउन सहज भएको पुष्पाले बताइन् । युवाहरुले वैदेशिक रोजगारको विकल्पमा गाउँमै सुन्तला खेति गर्न थालेका छन् । धान, कोदो, मकैको विकल्पमा सुन्तला खेति गरेको कृषक नरप्रसाद आलले बताए । वर्षभरीमा दुई मुरी अन्न फल्ने बारीको सुन्तला बेचेर डेढ लाख भन्दा बढी आम्दानी हुन्छ,उनले भने, मूल्य, उत्पादनसँगै आम्दानी बढेको छ । स्थानीय कृषकहरुले चन्दा सहयोग जुटाएर छ वर्षअघि नयाँ पुलदेखि राखु हुदै भकिम्ली जोड्ने सडक निर्माण गरेका थिए । सडक सुविधा भएपछि सुन्तला निकासी गर्न सहज भएको छ । पहिले बेनीका डोके ब्यापारीमा सिमित राखुको सुन्तला सडक यातायातको सुविधासँगै देशका विभिन्न बजारमा पुगेको छ । बाँदर र रोगकिरा नियन्त्रण तथा वगैचा व्यवस्थापनका लागि सिप र प्रविधि आवश्यक रहेको स्थानीय कृषक खिम पुनले बताए । बेसिजनमा बजारमा सुन्तला बेचेर बढी मूल्य पार्नका लागि चिस्यानगृह र व्यवस्थित सिचाई सुविधाको आवश्यक रहेको पुनले बताए ।"
श्रीमती हत्या आरोपितलाई सर्वस्वसहित जन्मकैद,"राजविराज : यहाँको राजविराज नगरपालिका१ का ५२ वर्षीय भइयालाल भनिने हिरालाल रजकलाई आफ्नै श्रीमतीको हत्या अभियोगमा जिल्ला अदालत सप्तरीले आज सर्वस्वसहित जन्मकैद सजाय गरेको छ। जिल्ला न्यायाधीश डा राजेन्द्रकुमार आचार्यको इजलाशले हत्या आरोपी रजकलाई सर्वस्वसहित जन्म कैद सजाय गरेको अदालतले जनाएको छ। राजबिराज नगरपालिका१ रामपुर टोल घर भई सोही वडाको पडरिया टोलस्थित दीपेन्द्र यादवको घरमा डेरा गरीबस्ने दम्पतिबीच आपसी विवाद हुँदा ४० वर्षीया पत्नी गीतालाई हिरालालले हत्या गरेका थिए। राजविराज नगरपालिका१ स्थित प्राङ्गरिक मल बनाउने निर्माणाधिन खुल्ला भवनको प्यासेजभित्र गीताको टाउकोमा धारिलो हतियार प्रहार गरी हत्या गरेको अवस्थामा गत मङ्सिर १० गते शव फेला परेको थियो। आरोपित मङ्सिर १० गते नै पक्राउ परेका थिए। मृतकका बाबु गजानन्द रजकले जिल्ला प्रहरी कार्यालय सप्तरीमा मङ्सिर १० गते किटानी उजुरी दिएका थिए। आरोपितले जिल्ला प्रहरी कार्यालय, जिल्ला सरकारी वकिल कार्यालयका साथै जिल्ला अदालतसमेतमा हत्या गरेको स्विकार्दै साविती बयान गरेपछि अदालतमा अभियोगपत्र दायर भएलगत्तै फैसला गरिएको अदालतले जानकारी दिएको छ।"
सम्बन्ध बिग्रदै जाँदा हत्या बढ्यो,"राजविराज : पछिल्लो समय सामान्य मनमुटाव, दाइजो माग, रकम हिनामिनासहित अवैध सम्बन्धका कारण हुने विवादले हत्याको रूप लिन थालेको छ। यस्ता हत्याका घटनामा परिवारसँग जोडिएका व्यक्ति र त्यसमा श्रीमान् नै बढी देखा पर्न थालेका छन्। श्रीमतीको हत्या स्विकारेका सप्तरीको राजविराज नगरपालिका१ का ५२ वर्षीय भैयालाल भनिने हिरालाल रजकलाई बुधबार मात्र सर्वस्वसहित जन्मकैद सजाय भएको छ। अभियुक्तले हत्या स्वीकारेपछि सप्तरीमा पहिलो पटक घटनाको एक महिनामै मुद्दा फैसला भएको छ। आफ्नै श्रीमतीको हत्या गरेको स्विकादै साविती बयान दिएपछि अदालतमा अभियोगपत्र दायर भएलगत्तै जिल्ला न्यायाधीश डाराजेन्द्रकुमार आचार्यको इजलाशले रजकलाई सर्वस्वसहित जन्मकैद सजाय सुनाएको हो। राजविराज नगरपालिका१ रामपुर टोल घर भई सोही वडाको पडरिया टोलस्थित दिपेन्द्र यादवको घरमा डेरा गरी बस्ने दम्पतिबीच आपसी विवाद हुँदा ४० वर्षीया श्रीमती गीतालाई उनका पति हिरालालले हत्या गरेको प्रहरीले जनाएको छ। राजविराज नगरपालिका१ स्थित प्राङ्गरिक मल बनाउने निर्माणाधीन खुल्ला भवनको प्यासेजभित्र गीताको टाउको तथा निधारमा धारिलो हतियार प्रहार गरी हत्या गरेको अवस्थामा गत मङ्सिर १० गते शव फेला परेको थियो। आरोपित सोही दिन पक्राउ परेका थिए। भारतको केरलाबाट कमाएर ल्याएको साढे चार लाख रूपियाँ र घरमा भएको गरगहना हिनामिना गरेको विषयमा विवाद हुँदा हत्या भएको अनुसन्धानले देखाएको छ। बोदे बरसाइन नगरपालिका३ का ४२ वर्षीय जयप्रकाश यादवलाई आफ्नै श्रीमती ४० वर्षीया श्रीमती ललितादेवी यादवको हत्या अभियोगमा जिल्ला अदालतले २०७५ जेठ २४ गते सर्वस्वसहित जन्मकैद सजाय गरेको थियो। बोदे बरसाइन३ स्थित जोगेन्द्र गोडाहान यादवको खेतमा ०७५ कात्तिक २८ गते धान काट्न गएकी ललिताको हातबाट हँसिया खोसेर घाँटी रेटी जयप्रकाशले श्रीमतीको हत्या गरेका थिए। सुरुङ्गा नगरपालिका२ घुमाउने चौरीकी ४३ वर्षीया देवकुमारी सदालाई हत्या गरेको आरोपमा उनका श्रीमान् ४९ वर्षीय अघना भनिने अगहनु सदा चैत २२ गते थुनामा परेका छन्। हत्या अनुसन्धानमा खटिएका प्रहरीका अनुसार रकम हिनामिना, दाइजो, अवैध सम्बन्धका कारण उब्जिएको विवादले श्रीमानबाट हत्या हुने गरेको छ। तत्कालको रिस र आवेगलाई मानिसले नियन्त्रण गर्न नसक्दा हत्याका घटना हुने गरेको देखिएको छ। अदालतको आदेशअनुसार धरौटी रकम राख्न नसक्दा उनी पुर्पक्षका लागि राजविराज कारागारमा थुनामा परेका हुन्। श्रीमानको कुटपिटबाट घाइते देवकुमारीको उपचार गराउन नसक्दा चार दिनपछि गत फागुन २९ गते घरमै मृत्यु भएको थियो। बोदे बर्साइन नगरपालिका१ धनगढीकी २७ वर्षीया राजकुमारी साहलाई हत्या गरेको आरोपमा गत असार ७ गतेदेखि उनकै देवर २१ वर्षीय परमेश्वर साह पुर्पक्षका लागि राजविराज कारागारमा थुनामा छन्। परमेश्वरले २०७८ माघ २१ गते खाना पकाइरहेकी पीडितको शरिरमा पेट्रोल छर्केर आगो लगाएका थिए। बोदे बरसाइन नगरपालिका५ जाँजरकी २२ वर्षीया रोशन खातुनलाई विष खुवाएर हत्या गरेको आरोपमा प्रहरीले उनका श्रीमान २५ वर्षीय लुकमान मियाँलाई ०७८ मङ्सिर ३ गते पक्राउ गरेको थियो। दाइजो बापत मोटरसाइकल र नगद नदिएको भन्दै परिवारका सदस्यहरूसँग मिलेर ०७६ फागुन २ गते विष खुवाएर खातुनको हत्या गरेको आरोपमा लुकमानलाई पक्राउ गरिएको थियो। सुरुङ्गा नगरपालिका४ मधुपट्टी कनकपुरकी १८ वर्षीया पुनम यादवको हत्या गरेको आरोपमा २० वर्षीय पति सतिश यादव, ससुरा ४५ वर्षीय रामसिमृत यादव, सासु ४२ वर्षीया रामसखी यादव र जेठानी २० वर्षीया किरण यादवविरूद्ध प्रहरीले ०७६ साउन १३ गते उजुरी दर्ता गरेको थियो। आत्महत्या दुरुत्साहनका घटना पनि बर्सेनि बढेको जिल्ला सरकारी वकिल कार्यालयका जिल्ला न्यायाधिवक्ता मोहम्मद मुन्नाले बताए। लगातारको आशंका, अविश्वासले सम्बन्ध बिग्रदै जाँदा हत्या, आत्महत्याका घटना हुने गरेको उनले बताए। आरोपितहरूले ०७६ असार ३० गते राति दाइजो माग्दै कुटपिट गरेको भन्दै पीडित पुनमले रुँदै फोन गरे पछि असार ३१ गते दिउँसो उनको घरमा पुग्दा आरोपितहरूले थप कुटपिट गर्दै कोठामा थुनेको र पछि बहिनीले विष खाएको भन्दै आरोपितहरूले उपचार गर्न समेत नलग्दा मृत्यु भएको भाई पवनले आरोप लगाए। हत्या अनुसन्धानमा खटिएका प्रहरीका अनुसार रकम हिनामिना, दाइजो, अवैध सम्बन्धका कारण उब्जिएको विवादले श्रीमानबाट हत्या हुने गरेको छ। तत्कालको रिस र आवेगलाई मानिसले नियन्त्रण गर्न नसक्दा हत्याका घटना हुने गरेको देखिएको छ। यसैगरी आत्महत्या दुरुत्साहनका घटना पनि बर्सेनि बढेको जिल्ला सरकारी वकिल कार्यालयका जिल्ला न्यायाधिवक्ता मोहम्मद मुन्नाले बताए। लगातारको आशंका, अविश्वासले सम्बन्ध बिग्रदै जाँदा हत्या, आत्महत्याका घटना हुने गरेको उनले बताए।"
अवस्था ठीक नभएका १८ वटा सवारीका चालकलाई कारबाही,"काठमाडौं : काठमाडौं उपत्यकामा शुक्रबार भएको विशेष यान्त्रिक चेकिङमा अवस्था ठीक नभएका १८ वटा सवारीका चालक कारबाहीमा परेका छन्। काठमाडौंको कीर्तिपुरमा शुक्रबार गरिएको सवारी साधनको विशेष यान्त्रिक चेकिङका क्रममा अवस्था ठिक नभएका बस, फोर्स गाडी र टाटा सुमो सवारी साधनका चालक कारबाहीमा परेका हुन्। काठमाडौं उपत्यका ट्राफिक प्रहरी कार्यालयका प्रवक्ता एंव प्रहरी वरिष्ठ उपरीक्षक राजेन्द्रप्रसाद भट्टका अनुसार दक्ष तालिम प्राप्त प्राविधिक सहितको टोलिले गरेको १०७ वटा सवारी साधन चेकजाँच गरिएको थियो। जसमा हेण्डब्रेक नभएका, लाइटहरू दुरुस्त नभएका, टायर धेरै घिस्रिएका लगायतका सवारी साधन फेला परेका थिए।"
गुल्मीमा सुन्तला खाने र बोकेर दौड्ने प्रतियोगिता,"गुल्मी : गुल्मीमा सुन्तला खाने र सुन्तला बोकेर दौड्ने प्रतियोगितासहित छत्रकोट सुन्तला महोत्सव गरिएको छ। जिल्लाको छत्रकोट गाउँपालिका३ लुम्छामा विहीबार सुन्तला महोत्सवको क्रममा उक्त प्रतियोगिता गरिएको हो। सुन्तला खानेमा ६ सहभागी भएका थिए। यसमा सबैभन्दा बढी खाएर प्रथम सुशील खनाल भएका छन्। उनले तोकिएको पाँच मिनेटमा एक किलोग्राम सात सय ६५ ग्राम सुन्तला खाएका थिए। उनले एक हजार नगद पुरस्कार पाएका छन्। त्यस्तै प्रतियोगितामा सहभागी मनोज अर्यालले एक किलो चार सय ६० ग्राम, प्रेम पन्थले एक किलोग्राम तीन सय ४० ग्राम, कुशल पन्थले एक किलो ९० ग्राम, हरिप्रसाद कँडेलले नौ सय ६० ग्राम र रिजन पन्थले चार सय ८५ ग्राम सुन्तला खाएक थिए। सुन्तला बोकेर दोड्ने प्रतियोगितामा नौ जना सहभागी थिए। डोकोमा २० किलो सुन्तला बोकेर एक किलोमिटर बाटोमा दौड्दा प्रथम भीमकला भुसाल र आशा अर्याल भएका छन्। दोस्रोमा राधा पन्त र वर्षा पन्त साथै तेस्रो लक्ष्मी अर्याल र सावित्रा पन्थ भएका छन्। सुन्तला किसानलाई खेतीमा प्रोत्साहित, बजारीकरणको ग्यारेन्टी, स्थान विशेष पहिचानको कायम र कृषि पर्यटनलाई प्रवद्र्धन गर्नको लागि महोत्सव गरिएको आयोजक अनमोल किसान समूहका अध्यक्ष विष्णुप्रसाद पन्थले जानकारी दिए। सुन्तला खेतीको भूअनुकूल विस्तार र विकास, स्वरोजगार आयआर्जनबाट हुनेछ भरपर्दो निकास भन्ने नाराका साथ सुन्तलाको प्रदर्शन, सुन्तलाबाट बन्ने परिकारको प्रदर्शनी र विभिन्न प्रतियोगिताका साथ महोत्सव गरिएको हो। छत्रकोटमा ५० हेक्टर क्षेत्रफलमा सुन्तला खेती हुने गरेको गाउँपालिका अध्यक्ष रामप्रसाद पाण्डेले जानकारी दिए। उनले सुन्तला महोत्सवबाट स्थान विशेष पहिचानसहित बजारीकरणमा सहयोग पुग्ने पनि बताएक छन्। विसं २०६० देखि सुन्तला किसानलाई आबद्ध गराएर अनमोल कृषि समूहले काम गरिरहेको छ। सुन्तला महोत्सवमा स्थानीय लाखे नाँच र पञ्चेबाजा लगायतको प्रतियोगिता राखिएको थियो। गुल्मीमा सुन्तला जोनमा दुई सय ६ वटा समूह सहकारी आवद्ध भई काम गरेको प्रधानमन्त्री कृषि आधुनिकीकरण परियोजना कार्यन्वयन इकाई सुन्तला जोनका कार्यालय प्रमुख गङ्गाकुमारी पोखरेलले जानकारी दिए। सुन्तला जोनले जिल्लामा प्राविधिक सहयोग, साना सिँचाइ, बगैँचा व्यवस्थापन र तालिमसमेत सञ्चालन गर्दै आएको छ। जिल्लामा सुन्तला जोन अन्तर्गत एक हजार एक सय पाँच हेक्टरमा सुन्तला लगाइएको छ। सोमध्ये चार सय १७ हेक्टरमा उत्पादन भइरहेको छ। गुल्मीमा कूल नौ सय ९७ हेक्टर क्षेत्रफलमा सुन्तला खेती भइरहेको कृषि ज्ञान केन्द्र गुल्मीका प्रमुख नवराज भण्डारीले जानकारी दिए। जिल्लामा यसवर्ष कूल ६ हजार आठ सय ३९ मेट्रिक टन सुन्तला उत्पादन भएको अनुमान गरिएको छ। यसबाट रु २९ करोड ३७ लाख रुपैयाँ आम्दानी हुनेछ। रासस"
"बैतडीको मेलौलीमा अस्पताल निर्माणको विषयमा झडप, ३५ जना घाइते",बैतडी : बैतडीको मेलौली नगरपालिकामा बन्ने भनिएको १५ शैय्याको अस्पतालको विषयमा विवाद हुँदा ३५ जना घाइते भएका छन् । बिहीबार वडा नं ७ र १ का स्थाननीयबीच झडप हुँदा ३५ जना घाइते भएका जिल्ला प्रहरी कार्यालय बैतडीका प्रहरी निरीक्षक योगेश खत्रीले जानकारी दिए । घाइतेहरुको केशरपुर प्राथमिक स्वास्थ्य केन्द्रमा उपचार भइरहेको उनले बताए । मंगलबार वडा नं ७ का स्थानीयले सोही वडामा रहेको केशरपुर स्वास्थ्य कन्द्रलाई नै स्तरोन्नति गरेर १५ शैयाको अस्पताल निर्माण गर्नुपर्ने भन्दै नगरपालिकामा तालाबन्दी गरेका थिए । बिहीबार वडा नं १ का स्थानीयले वडा नं १ मै अस्पताल बन्नुपर्ने माग राख्दै वडा नं ७ का स्थानीयले लगाएको ताला खोलेपछि दुबैपक्षबीच झडप भएको हो । त्यसपछि प्रशासनको रहोबरमा नगरपालिकाले ताला खोलिएको थियो। त्यसपछि भने ताला लगाउने पक्ष नाराबाजीमा उत्रिएको थियो । लगत्तै वडा नं १ बासीले पनि वडा नं ७ बासीको मागप्रति विरोध जनाएपछि झडपको स्थिति सिर्जना भएको मेलौली नगरपालिकाका कार्यवहाक नगर प्रमुख कृष्णदत्त भट्टले जानकारी दिए । अहिले स्थिति समान्य रहेको पनि उनले बताए । विस२०६७ देखि नै अस्पतालको विवाद रहेको छ ।
नीतिकथा : स्वमूल्यांकन !,"दरबारमा ग्रीक देवता एपोलो बस्थे। उज्यालो र ज्ञानका देवता मानिने एपोलोलाई एक दिन अनौठो विचार आयो। धर्तीका बासिन्दाले आफूलाई कसरी हेर्छन् र कसरी प्रार्थना गर्छन् भन्ने जान्न उनी उत्सुक देखिए। यो जान्नका लागि उत्सुक भए कि धर्तीका बासिन्दाहरू अन्य देवताको तुलनामा आफूलाई के कस्ता कुरामा फरक पाउँछन्। देवतालाई यी सबै कुराले एकछिन अल्मल्यायो। अब कसरी यो कुरा थाहा पाउने ? त्यसैले एक मनुष्यको भेषमा उनी धर्तीमा पुगे। एकपछि अर्को घरमा जाँदै गर्दा उनी धेरै घर चहार्न पुगे। घुम्दाघुम्दै उनी एक मूर्तिकारको घरमा पुगे। ती मूर्तिकार देवताहरूको मूर्ति बनाउनमा विख्यात थिए। एपोलो देवताले उसको घरमा विभिन्न देवताका विभिन्न मूर्तिहरू देखे। ती मूर्तिहरूमा उनको आफ्नो मूर्ति पनि थियो। एपोलो देवताले मूर्तिकारको नजिकै गए। एकछिन एकोहोरो हेरिरहे। मूर्तिकार छक्क परे। किन यसरी हेरिरहेको होला ? कस्तो मान्छे होला ? के सोचिरहेको होला ? यस्तै जिज्ञासामा टोलाइरहँदा एपोलोले भने, आकाशदेवता वृहस्पति (जुपिटर) को मूर्तिको मूल्य कति हो ? एक हजार रुपैयाँ। मूर्तिकारले जे मूल्य हो त्यही मूल्य बनाइदिए। देवी डिमिटरको मूर्तिको मूल्य कति हो ? उनले सोधे। पाँच सय रुपैयाँ, मूर्तिकारले भने। एपोलो देवताको मूर्तिको मूल्य कति हो ? उनले फेरि सोधे। यदि तपाईंले यी दुवै मूर्तिहरू किन्नुभयो भने एपोलोको मूर्ति म तपाईंलाई सित्तैमा दिनेछु, मूर्तिकारले केही नसोची उत्तर दिए। एपोलोदेव सानो अनुहार लिएर लुप्त भए। नैतिक शिक्षा : आफ्नो मूल्यांकन आफैंबाट सम्भव छैन। त्यो गर्नु भनेको समस्या हो।"
उत्कृष्ट पाठकलाई १० हजार पुरस्कार,"कैलाली : कैलालीस्थित टीकापुर सामुदायिक पुस्तकालयका उत्कृष्ट पाठकलाई १० हजार पुरस्कार प्रदान गरिएको छ । महिनाभरि पुस्तकालयमा आई अध्ययन गर्ने उत्कृष्ट पाठकलाई पुरस्कार दिने घोषणाअनुसार मङ्सिर महिनाको पाठकका रुपमा टीकापुर सरोकार समूहले टीकापुर बहुप्राविधिक शिक्षालयका विद्यार्थी उपेन्द्र चौधरीलाई पुरस्कार प्रदान गरेको छ । चौधरीलाई नगद र सम्मानपत्रद्वारा पुरस्कृत गरिएको हो । टीकापुर सरोकार समूहले कैलालीको टीकापुर क्षेत्रमा पठन संस्कृतिको प्रवद्र्धन गर्ने उद्देश्यले यो अभियान थालेको सरोकार समूहका सचिव नवराज भट्टराईले जानकारी दिए। 'हामीले पठन संस्कृतिको विकास गर्न खोजेका हौँ', उनले भने, 'पुस्तकालयमा सबैभन्दा बढी पटक आउने र बढी समय बिताउने पाठकलाई पुरस्कार दिन थालेका छौँ । अध्ययनमा नागरिकको रुचि जगाउन यो गर्न थालिएको हो ।' सरोकार समूहका सचिव भट्टराईले पुस्तकालय र समूहको सहकार्यमा आगामी एक वर्षसम्म प्रत्येक महिना यो पुरस्कार प्रदान गरिने बताए। यस महिनाको पुरस्कार नेपाल अफ्रिका साहित्य समाजले प्रायोजन गरेको हो । पुस्तकालयमा आयोजित एक विशेष कार्यक्रममा चौधरीलाई टीकापुर नगरपालिका१ का वडाध्यक्ष मोहन विक र शिक्षाप्रेमी यज्ञमूर्ति अर्यालले संयुक्तरुपमा पुरस्कार हस्तान्तरण गरे। रासस"
श्रीमतीलाई अँगालोमा हालेको भन्दै शिक्षकको हत्या,"बैतडी : बैतडीको पाटनका शिक्षक धनबहादुर विष्टको, श्रीमतीलाई अँगालो हालेको देखेपछि हत्या भएको खुलेको छ। पुस २ गते बैतडीको पाटन नगरपालिका६ स्थित कृष्ण माविको छात्रवासनजिकै रम्बासको झाँडीमा सोही विद्यालयका शिक्षक ५५ वर्षीय धनबहादुर विष्टको शव भेटिएको थियो। बैतडीको सुर्नया गाउँपालिका२ घरभई पाटन नगरपालिका६ स्थित कृष्ण माविमा अध्यापन गराउँदै आएका शिक्षक बिष्टलाई सोही विद्यालयकी छात्रा र उनका श्रीमान्ले कुटपिट गरी हत्या गरेको जिल्ला प्रहरी कार्यालय बैतडीले जनाएको छ। जिल्ला प्रहरी कार्यालय बैतडीले बिहीबार जिल्लाको पुर्चौडी नगरपालिका३ न्वादेउ घर भई कृष्ण मावि मै कम्प्युटर डिप्लोमा चौथो सेमेस्टरमा अध्ययनरत २२ वर्षीया विमला बोहरा र उनका श्रीमान् २५ वर्षीय प्रजा बोहरा हत्यामा संलग्न रहेको भन्दै सार्वजनिक गरेको हो। जिल्ला प्रहरी कार्यालय बैतडीका प्रवक्ता प्रहरी निरीक्षक योगेश खत्रीले दिएको जानकारीअनुसार पुस १ गते कृष्ण माविका शिक्षकहरूको पिकनिक थियो। एकजना नयाँ शिक्षकको नियुक्तिको खुसियालीमा उनीहरू विद्युत् पोखरी आसपासमा पिकनिक गएका थिए। सो पिकनिकमा मृतक विष्ट पनि थिए। शिक्षक विष्टको घर सुर्नया गाउँपालिकामा भएकाले उनी विद्यालयको छात्रवासको दोस्रो तल्लाको सरकारी आवासमा बस्दै आएका थिए। हत्यामा संलग्न रहेको आरोप लागेकी विमला बोहरा छात्रवासमा बस्दै आएकी थिइन्। पिकनिक खाएर शिक्षक विष्ट ५ बजे आवासमा पुगिसकेका थिए। त्यही दिन विमलाका श्रीमान् प्रजा बोहरा छात्रवासमा आएर बसेका थिए। उनी बैतडीकै पुर्चौंडी नगरपालिकामा अहेब पदमा कार्यरत छन्। रातिको साढे ९ बजेको समयमा विमला शौचालय जाने भन्दै कोठा बाहिर आइन्। विमलाले धेरै बेरसम्म कोठामा नफर्केपछि श्रीमान् प्रजा बोहरा उनलाई खोज्न बाहिर निस्के। कोठाकै बाहिर तिरको सिँढीमा उनले शिक्षक बोहराले आफ्नो श्रीमतीलाई अँगालमोमा हालेको देखेपछि घटना भएको हो, जिल्ला प्रहरी कार्यालय बैतडीका प्रवक्ता प्रहरी निरीक्षक योगेश खत्रीले भने। बोहराले पहिला मुक्का र त्यसपछि कडा वस्तुले हानेर शिक्षक विष्टको हत्या गरे। त्यसपछि दुवै जनाले बोकेर उनलाई नजिकैको रम्बास (जुटजस्तै डोरी बनाउने बिरुवा)को झाँडीमा फाले, दुवै जनाबीच कसैले सोधेमा, प्रजा बोहरा एक दिनपछि मात्रै छात्रवासमा आएको भनी बताउने सहमति भएर घटना लुकाउने सहमति भयो, अभियुक्तहरूले दिएको प्रारम्भिक बयान उदृध गर्दै प्रहरी निरीक्षक खत्रीले भने। पुस ३ गते पक्राउ परेकी बिमलाले बिहीबार मात्रै घटना सकारेकी हुन्। हामीले पक्राउ गर्दै सोधपुछ गर्दै छोडिरहेका थियौं, २०३० जनासँग सोधपुछ भइसेकेको थियो, तर अन्तमा उनले आफैंले स्वीकार गरेकी छिन्, प्रहरी निरीक्षक खत्रीले भने। प्रहरीले विमला र शिक्षको त्यो दिनको भेट पहिलो थियो, वा उनीहरूबीचमा यसअघिदेखि नै कुनै सम्बन्ध थियो भन्ने कुराको अनुसन्धान भइरहेको जनाएको छ। अभियुक्त दुवैले हत्या गरेको स्वीकार गरेको र अदालतबाट १० दिनको म्याद थप गरी अनुसन्धान अघि बढाएको जिल्ला प्रहरी कार्यालय बैतडीले जनाएको छ। अभियुक्त दम्पतीमाथि मुलुकी अपराध संहिता २०७४ को परिक्षेद १२ दफा १७७ बमोजिम ज्यानसम्बन्धी कसूरअन्तर्गत मुद्दा दर्ता गरी थप अनुसन्धान भइरहेको प्रहरीले जनाएको छ। शिक्षक बिष्टका आफन्त र विद्यार्थीहरूले हत्या भएको भन्दै दिनैपिच्छे आन्दोलन गरिरहेका थिए। शिक्षक संघसंगठन र विद्यार्थीहरूले राजमार्ग अबरुद्ध पार्नुका साथै विद्यालयसमेत बन्द रहेका थिए। अभियुक्त सार्वजनिक गरिएसँगै आफन्तले शव बुझेर दाहसंस्कार गरेका छन् भने विद्यालय पनि सुचारु भएका छन्।"
सुदूरपश्चिम र कर्णाली प्रदेशमा हिमपातको सम्भावना,काठमाडौं : हाल देशमा पश्चिमी वायुको न्यून चापीय प्रणालीको आंशिक प्रभाव रहेको जल तथा मौसम पूर्वनुमान महाशाखाले जनाएको छ। अहिले देशको पहाडी भूभागमा आंशिक बदली रही तराईका केही भूभागमा हुस्सु र कुहिरो लागेको विभागले जनाएको छ। आज दिउँसो देशका पहाडि भूभागमा आंशिक बदली रही बाँकी भूभागमा मौसम सामान्यतया सफा रहनेछ। यस्तै आज राती देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदली रहनेछ। सुदूरपश्चिम प्रदेश र कर्णाली प्रदेशका हिमाली भूभागका थोरै स्थानहरुमा हल्का हिमपातको संभावना रहेको विभागले जनाएको छ।
अपराधमा मुछिएका महन्त,"जनकपुरधाम : महोत्तरीको मठिहानीस्थित लक्ष्मीनारायण मठ रामानन्दीय वैष्णव समुदायको अग्रणी धर्मस्थलका रूपमा प्रख्यात छ। यस मठका महन्तलाई मान महन्त अर्थात् सम्प्रदायकै प्रमुख महन्तका रूपमा सम्मान गरिएको हुन्छ। मानमहन्तको पदवीमा रहने व्यक्तिलाई यो समुदायमा भगवान्सरह नै मानिन्छ। यो सम्प्रदाय अंगीकार गरेका अन्य मठमन्दिरमा महन्त नियुक्त गरिँदा मान महन्तले नै पगरी दिने परम्परा छ। तर, यस्तो सम्मानित ओहोदामा रहेका जगन्नाथ दास पदको दुरुपयोग गर्दै किर्ते आरोपमा मुछिएर यति बेला प्रहरी हिरासतमा छन्। यसअघि जनकपुरधामस्थित रत्नसागर मठका तत्कालीन महन्त वैकुण्ठ दास, तुलसी स्मारकका पुजारी शिवशंकर दासलाई पनि विभिन्न अभियोग लागेको थियो । जो फरार छन्। लक्ष्मीनारायण मठका मानमहन्त दासलाई प्रहरीले आइतबार पक्राउ गरेको हो। एक बैंकको रूपन्देही जिल्लास्थित शाखाबाट ७० लाख रुपैयाँ किर्ते गरी झिकेको आरोपमा उनलाई मठबाटै नियन्त्रणमा लिइएको जिल्ला प्रहरी कार्यालय महोत्तरीका प्रहरी उपरीक्षक कृष्ण पंगेनीले बताए। लक्ष्मीनारायण मठका मानमहन्त जगन्नाथ दास किर्ते आरोप लागी अनुसन्धानका लागि प्रहरी हिरासतमा रत्नसागर मठका तत्कालीन महन्त वैकुण्ठ दास व्यक्ति हत्या आरोपसहित जग्गा किर्ते र जालसाजीजस्ता मुद्दा लागी फरार तुलसी स्मारकका पुजारी शिवशंकर दास बालिकालाई यौन दुर्व्यवहार गरेको आरोपपछि फरार दासलाई ७० लाख मौज्दात रहेको बैंक खाता सरकारले रोक्का राखेको अवस्थामा त्यहाँका सहायक प्रमुख जिल्ला अधिकारीको हस्ताक्षर किर्ते गरी सो रकम झिकेको आरोप लागेको छ। सरकारी हस्ताक्षर किर्ते गरेको आरोपमा पक्राउ गरिएका महन्तलाई आवश्यक कारबाहीका लागि रुपन्देही पठाइएको महोत्तरी प्रहरीले जनाएको छ। उनले रुपन्देहीमा रहेको मटिहानी स्थानको रामजानकी कुट्टीको करोडौं मूल्य पर्ने जग्गा बिक्री गरेपछि अख्तियार दुरुपयोग अनुसन्धान आयोगमा उजुरी परेको थियो। दासले रामजानकी मन्दिरले भोगचलन गर्दै आएको कित्ता नम्बर १६५ को ३ कठ्ठा ५ धुर जग्गा वैशाख १६ गते सिद्धार्थनगरकै उदयमान पाण्डे र सञ्जयप्रसाद पाण्डेलाई ६१ लाख रुपैयाँमा बिक्री गरेका थिए। दासले बिक्री गरेको जग्गाको चलनचल्तीको मूल्य ३ करोडभन्दा बढी छ। अख्तियारमा उजुरी परेको अवस्थामा दासको नाममा रहेको बैंक खाता तथा अन्य सम्पत्ति रोक्का राखिएको थियो। एक बैंकको रुपन्देही सिद्धार्थ नगरस्थित शाखामा खोलिएको खाता रोक्का रहेकै बेला रुपन्देहीका सहायक प्रमुख जिल्ला अधिकारी रामचन्द्र अर्यालको कात्तिक ४ गते हस्ताक्षर किर्ते सहितको कागजात बैंकमा फुकुवा पत्र पठाउँदै ७० लाख १८ हजार ५ सय १० रुपैैंयाँ ३५ पैसा जनकपुरधामका श्रवण यादवको नाममा ट्रान्सफर गरिएको थियो। सो विषयमा खोज तलास हुँदै गएपछि दासले नै सहायक प्रजिअ अर्यालको दस्तखत किर्ते गरी रकम झिकेको भनी जिल्ला प्रशासन कार्यालयमा मुद्दा दर्ता गराइएको थियो। दासविरुद्ध रुपन्देही अदालतले पक्राउ पुर्जी जारी गरेको थियो। जिल्ला प्रहरी कार्यालयको अनुरोधमा जिल्ला अदालत रुपन्देहीले दासलाई थप चार दिन थुनामा राख्न मंगलबार आदेश दिएको छ। जुन मन्दिरमा गलत क्रियाकलाप भएको छ त्यहाँ निगरानी गर्न र जहाँ पुजारी छैनन् र पूजापाठ नै बन्द भएको छ भने त्यहाँ पुजारी नियुक्त गर्नतर्फ गुठी संस्थानले ध्यान पुर्याउनुपर्छ। गुठीले ध्यान नदिएका कारण पनि अवस्था अराजक हुँदै गएको छ। रामरोशन दास वैष्णव, जानकी मन्दिरका उत्तराधिकारी महन्त मन्दिरभित्र व्यावसायिक भवन बनेका छन्। मानमहन्तहरू अपराधमा मुछिएका छन्। यी सबैको कारण नियामक निकाय सक्रिय नहुनु हो। अब पनि निगरानी गरिएन भने माफियाले गुठीका जग्गा सखाप पार्न बेर लाग्दैन। शीतल साह, अध्यक्ष, बृहत्तर जनकपुर क्षेत्र विकास परिषद् दास पहिलादेखि नै गैरकानुनी र अनैतिक गतिविधिमा संलग्न थिए। गुठी संस्थानले दासको महन्त पद नै खारेज गरेको थियो। तर, उनी अदालतको आदेशबाट पुनः बहाल भएका थिए। गुठी संस्थानको बिघौं जमिन अनधिकृत रूपमा बिक्री गरेको आरोप मान महन्त दासमाथि छ। पछिल्लो पटक उनले जनकपुरको दशरथ मन्दिर परिसरको जग्गा दुई जना चिकित्सकलाई बेचेर मन्दिर प्रांगणमै संरचना निर्माण गराउन लगाएका थिए। मटिहानी गुठीको नाममा रहेको जनकपुरधाम ७ र ८ को बजरंग चोकभन्दा पश्चिमको जग्गा बिक्री गर्ने क्रममा दासका भतिज तत्कालीन महोत्तरी जिल्ला शिक्षा कार्यालयका अधिकृत लालकिशोर झाको हत्या भएको थियो। उक्त घटना २०६७ कात्तिक ११ गते भएको थियो। झाले मान महन्तको जग्गा किनबेचको क्रियाकलापमा अवैद्य रूपमा सहयोग पुर्याउँदै आएको जनाइएको छ। जग्गाकै विवादले झाको ज्यान गएको जानकार बताउँछन्। गुठी संस्थान र मानमहन्त दासकै मिलेमतोमा मटिहानी मठकै काठमाडौंको असन तलासी मठका ५ सय रोपनी जग्गा बिक्रि भइसकेको छ। मन्दिरका ३ वटा घरसमेत लोप भइसकेका छन्। यस्तै, जनकपुरधामस्थित रत्नसागर मठ निकै सम्पन्न थियो। २०२६ सालको सर्भे नापीले रत्नसागर गुठीको जग्गा ८० बिघा देखाएको थियो। तर, यहाँका महन्त र नापीका कर्मचारीको मिलेमतोमा मठको ५५ बिघा जग्गा अरूले नै हडपेका छन्। यहाँका पूर्वमहन्त वैकुण्ठ दासले व्यक्ति हत्या, जग्गा किर्ते र जालसाजीजस्ता मुद्दामा सजाय पाएका छन्। उनी फरार रहे पनि रत्नसागर मन्दिरमा अप्रत्यक्ष रुपमा उनकै रजाइँ चलिरहेको सरोकारवालाको भनाइ छ। वैकुण्ठ कहाँ छन् भन्ने जानकारी प्रशासनलाई नभए पनि उनका भाइ अनिल तिवारी मन्दिरको कामकाज सम्हाल्दै आएका छन्। भारतको विहार मुजफ्रपुर जिल्लाअन्तर्गत मधेपुरा ग्राम पञ्चायत कटराका वैकुण्ठ धर्मको आडमा अपराध गर्ने मनसायले नै रत्नसागर मठमा प्रवेश गरेका थिए। उनले तत्कालीन महन्त रामप्रकाश दास वैष्णवका छोरा बनेर १७ कात्तिक २०५० मा जिल्ला प्रशासन कार्यालय धनुषाबाट ३९६९२४७ को नागरिकता लिएका थिए। जबकि तत्कालीन महन्त रामप्रकाश आजीवन अविवाहित रहेका थिए। तत्कालीन महन्तलाई प्रभावमा पारेर पछि महन्तकै गद्दीमा पुगेका थिए वैकुण्ठ। उनले आफू महन्त बन्नेबित्तिकै मन्दिरको जग्गा बेच्ने र अकुत सम्पत्ति आर्जन गर्ने काम सुरु गरेका थिए। रत्नसागरका पुराना महन्तको नक्कली मनखपको कागज तयारी गरी जग्गाहरू सर्वसाधारणको नाममा गराइएको बृहत्तर जनकपुर क्षेत्रअन्तर्गतका पोखरी, डिल, रामजानकीलगायत प्रमुख मन्दिरहरू तथा जग्गा संरक्षण र व्यवस्थापनका लागि सिफारिस गर्न बनाइएको उच्चस्तरीय कार्यदलको प्रतिवेदन २०६२ मा उल्लेख छ। उनी सरकारी कागजात किर्ते गरी अर्बौ मूल्यको सार्वजनिक जग्गा हड्पेको आरोपमा १९ मंसिर २०७५ मा काठमाडौं बागबजारबाट पक्राउ परेका थिए। जनकपुरधाम उपमहानगरपालिका ८ स्थित जनहजारी विद्यापीठले भोगचलन गर्दै आएको दुई बिघा ११ कठ्ठा जग्गा गुठी संस्थान र मालपोत कार्यालयको कागजात किर्ते गरी उनले आफ्नो नाममा बनाएको अभियोग छ। सिट नम्बर १३५४१४ को कित्ता नम्बर ६२ को २ कठ्ठा र ११ धुर र सिट नम्बर १३५४१५ को २८ को २ बिग्घा ८ कठ्ठा १४ धुर उनले नातेदार अशोक शर्माका नाममा नामसारी गराएका थिए। शर्माको नामबाट त्यो जग्गा अरुलाई बिक्री गरेका थिए। रामान्द चोकबाट ३ सय मिटर दक्षिण पश्चिममा रहेको सो जग्गाको चलनचल्तीको मूल्य डेढ अर्बभन्दा बढी छ। लालकिशोर झा हत्या घटनाका प्रमुख योजनाकारको अभियोगसमेत वैकुण्ठमाथि छ। उक्त हत्यामा सुटरका रूपमा प्रयोग भएका जनतान्त्रिक तराई मुक्ति मोर्चाका राकेश पाण्डेले मुख्य योजनाकार वैकुण्ठ रहेको बयान प्रहरीमा दिएका थिए। सो हत्या काण्डमा मुख्य योजनाकार रहेका वैकुण्ठ अपराधका यस्ता विभिन्न गतिविधिमा प्रत्यक्ष संलग्न थिए। हाल उनी अदालतको फरार सूचीमा छन्। सर्वोच्च अदालतको ७ नम्बर इजलासको संयुक्त फैसलाबाट वैकुण्ठ दासको महन्त पद पनि खारेज गरिएको छ। न्यायाधीश डा आनन्द मोहन भट्टराई र टंकबहादुर मोक्तानले संयुक्त रूपमा महन्त पद खारेजीको फैसला गरेका हुन्। गुठी संस्थान र स्थानीय रामान्द युवा क्लबले वैकुण्ठ दास वैष्णवविरुद्ध ६ वर्षअघि सर्वोच्च अदालतमा मुद्दा हालेको थियो। जनकपुरधाम उपमहानगरपालिका८ स्थित तुलसी स्मारकका पुजारी शिवशंकर दास बालिकालाई यौन दुव्र्यवहारमा मुछिए। मन्दिरमा पुजापाठ गर्ने नाममा उनले बालबालिकालाई निःशुल्क ट्युसन पढाउँथे। तर, ट्युसन पढ्न जाने बालिकाहरूसँग नै दुष्कर्म गर्ने गरेको आरोप उनीमाथि लाग्यो। भारत घर भएका शिवशंकर तुलसी स्मारकमा साधुको भेष धारण गरेर बस्थे। बालबालिकालाई यौन दुव्र्यवहार गर्न थालेपछि उनीविरुद्ध अभिभावकहरूले जिल्ला प्रहरीमा उजुरी दिएका थिए। तर, उनी फरार भए।मन्दिरको सम्पत्ति विवादकै कारण मटिहानीस्थित लक्ष्मीनारायण मठका तत्कालीन मान महन्त देवादासको सीमावर्ती भारतीय गाउँमा हत्या भएको थियो। २०३० सालमा जनकपुरको पेठिया गाछीस्थित गिरनारी कुटीका महन्थ रवि गिरी र उनका चेला वीर गिरीलाई मन्दिरको जग्गा विवादमै एकै रातमा हत्या गरी मन्दिरकै सन्दुकमा राखिएको अवस्थामा शव फेला परेको थियो। २०३८ सालमा जानकी मन्दिरको उत्तरी ढोकामा रहेको इनारमा स्थानीय जोगी साहको शव फेला परेको थियो। सो घटना महन्तकै दबाबमा सामसुम पारिए पनि जग्गा विवादकै कारण हत्या भएको स्थानीयको दाबी छ। बिहारकुण्डका महन्थ रामपुकार शरणलाई पनि जग्गा विवादकै कारण गोली हानी हत्या गरिएको थियो। गुठी संस्थानले अभिभावकत्व लिनुपर्छ गुठी संस्थानले मन्दिरहरूमा भइरहेको अनैतिक क्रियाकलापप्रति अंकुश लगाउन अभिभावकत्वको भूमिका निर्वाह गर्नु जरुरी रहेको जानकी मन्दिरका उत्तराधिकारी महन्त रामरोशन दास वैष्णव बताउँछन्। जुन मन्दिरहरूमा गलत क्रियाकलाप भएको छ भने त्यहाँ निगरानी गर्न र जहाँ मन्दिरहरूमा पुजारी छैनन् र पूजापाठ नै बन्द भएको छ भने त्यहाँ पुजारी नियुक्त गर्नतर्फ गुठीले ध्यान पुर्याउनुपर्छ, उत्तराधिकारी महन्थ दास भन्छन्, गुठीले ध्यान नदिएको कारणले पनि अवस्था अराजक हुँदै गएको छ। धर्म र संस्कृतिको रक्षा गर्नका लागि भए पनि संस्थानले यसतर्फ ध्यान दिनु आवश्यक छ। नियामक निकाय सक्रिय नहुँदा अराजकता मठमन्दिर तथा धार्मिक संस्थानहरूको नियमक निकाय गुठी संस्थान, बृहत्तर जनकपुर क्षेत्र विकास परिषद् र पालिकाहरूबीच अधिकार बाँडफाँट तथा स्पष्ट मापदण्डको अभावका कारण पनि अराजकता बढेको बताउँछन् बृहत्तर जनकपुर क्षेत्र विकास परिषद्का अध्यक्ष शितल साह। गुठीको आफ्नो ऐनकानुन छ, बृहत्तरको आफ्नो छ र स्थानीय पालिकाको आफ्नै अधिकार क्षेत्र छ। तर, यी तीनवटै निकायको साझा अधिकार क्षेत्र निर्धारण नभएको कारणले पनि थुप्रै कुराहरू अल्झिएका छन्, बृहत्तर अध्यक्ष साह भन्छन्, अहिले यस क्षेत्रका ८० प्रतिशत मठ मन्दिरमा पुजारी वा महन्थ छैनन्। गुठीको कानुनमा स्पष्ट व्यवस्था छ कि पाँच वर्षमा पुजारी वा महन्थ तोक्ने यसलाई नै टेकेर अहिले गुठीले आफूलाई मन नपरेका पुजारीलाई पाँच वर्ष नपुग्दै हटाइदिने, समयमा तलब नदिने जस्ता काम गरेको हुन्छ। यस्तोमा संरक्षण सम्बद्र्धन गर्ने भनेर तोकिएका महन्थहरूनै २० वर्ष अगाडिको किर्ते औंठाछाप लगाएर जग्गा बेचिरहेका छन् यस्ता गतिवीधिहरू जनसरोकारका विषय हुन्। यस सम्बद्धमा तीनवटै निकाय जिम्मेवार हुनु आवश्यक छ। अहिले मन्दिरहरू भित्र व्यावसायिक भवन बनेका छन्। मान महन्थहरू अपराधमा फसेका छन्। यी सबैको कारण नियमक निकाय सक्रिय नहुनु हो। अध्यक्ष साह भन्छन्, यदि अब पनि ठोस र कडा कानुन ल्याएर मठ मन्दिरहरूमाथि निगरानी गरिएन भने भू माफियाहरूले गुठीका जग्गाहरू सखाप पार्न बेर लाग्दैन।"
"एकैदिन १२ सय रुपैयाँले घट्यो सुनको मूल्य,कतिमा हुँदैछ कारोबार ?",काठमाडौं : छापावाल सुनको मूल्य प्रतितोला १२ सय रुपैयाँले घटेको छ। अघिल्लो कारोबार दिन बिहीबारको तुलनामा आज १२ सय रुपैयाँले घढेको हो। बिहीबार प्रतितोला १ लाख १ हजार पाँच सयमा कारोबार भएको सुनको मूल्य आज प्रतितोला एक लाख तीन सय रुपैयाँमा कारोबार भइरहेको छ। नेपाल सुनचाँदी व्यवसायी महासंघका अनुसार आज तेजावी सुनको मूल्य प्रतितोला ९९ हजार आठ सय कायम गरिएको छ। यस्तै चाँदीको मूल्य १५ रुपैयाँले घटेर प्रतितोला ११९०रुपैयाँ कायम भएको महासंघले जनाएको छ।
सुनसरीको आदर्श सामुदायिक वनमा हात्ती मृत फेला,"धरान : सुनसरीको बराहक्षेत्र नगरपालिका २ स्थित आदर्श सामुदायिक वनमा हात्ती मृत फेला फरेको छ । हप्तादिनदेखि बराहक्षेत्र नगरपालिकाको जङ्गलमा २२ वटा हात्ती घुमिरहेका छन् । सामुदायिक वनको रेल्वे लाइनमा फेला परेको मृत हात्ती हेर्नेको भीड लागेको छ । जङ्गलमा हात्तीको संख्या धेरै भएकाले यस क्षेत्रका बासिन्दालाई सचेत हुन आग्रह गरिएको सुनसरीका प्रहरी प्रमुख प्रहरी उपरीक्षक प्रभुप्रसाद ढकालले बताएका छन । अहिले घटनास्थलमा सशस्त्र प्रहरी, जनपद प्रहरी बन रक्षको टोलीले सार्वजनिक मुचुल्का तयार गरी मृत हात्तीको व्यवस्थापन गर्ने कार्य भइरेको छ । बराहक्षेत्रको जङ्गलमा हात्तीको जमातले विध्वंस मच्चाइरहेको स्थानीय डम्बर सिंदेलले बताए । हात्तीको संख्या धेरै रहेकाले यस क्षेत्रका बासिन्दाहरु त्रसित छन्।"
सुदूरपश्चिममा भुवोको रौनक सुरु,"बझाङ : सुदूरपश्चिम प्रदेशका विभिन्न क्षेत्रमा आज भुवो पर्व सुरु भएको छ । पुस महिनाको औंसीदेखि पूर्णिमासम्म मनाइने यो पर्व आजबाट सुरु भएको हो । नेपाल एकीकरणका क्रममा बाइसेचौबिसे राज्यका समयमा खेलिने सैनिक अभ्यास र पौराणिक राम राज्यको गाथा समेटिएको भुवो पर्व सुदूरपश्चिमका विभिन्न क्षेत्रमा अझै पनि महत्वका साथ मनाउने गरिन्छ । बझाङलगायत सुदूर र कर्णाली प्रदेशका जिल्लामा धुमधामसाथ भुवो मनाइने गरिन्छ । भुवो पुस पूर्णिमाको दिनदेखि सुरु भएर लगातार पूर्णिमाका दिनसम्म खेल्ने चलन रहेको जयपृथ्वी नगरपालिका २ का गणेश खड्का बताए । उनका अनुसार पुरानो संस्कृतिअनुसार विभिन्न गाउँटोलमा भुवो नाच देखाउने गरिन्छ । यो समय खेतीपातीको कामबाट फुर्सद हुने समय भएकाले स्थानीय बासिन्दा पर्वमा बढी सहभागी हुने गरेको खड्काले बताए । सबै जातजाति तथा गाउँ समाजको एकता, भाइचारा एवं आपसी सद्भाव झल्काउने पर्वका रूपमा यसलाई लिइने गरेको जयपृथ्वी नगरपालिका भुवो पर्वका जानकार विष्णुभक्त जोशी शास्त्रीले बताए भुवो नाचका क्रममा नांगो र धारिलो तरबार, खुकुरी र ढालसहित पौराणिक युद्धकला प्रदर्शन गरिन्छ । सबै जातजाति तथा गाउँ समाजको एकता, भाइचारा एवं आपसी सद्भाव झल्काउने पर्वका रूपमा यसलाई लिइने गरेको जयपृथ्वी नगरपालिका भुवो पर्वका जानकार विष्णुभक्त जोशी शास्त्रीले बताए । शास्त्रीले भने, सुदूरपश्चिमबाट लोप हुने अवस्थामा रहेको यो नाच जोगाउन यहाँको युवा पुस्ता एकजुट भएर लाग्न आवश्यक छ ।अघिल्लो पुस्ताका बूढापाकाले लोकलयमा पौराणिक रामराज्यका गाथा गाउँदै शुभकामना, हितकारी सन्देश र माया साटासाट गर्छन् । भुवा पर्वको आकर्षण भनेको भुवा नाच हो। भुवा पर्वमा खेलिने भुवा नाचमा पुरुषहरूले हातमा ढाल र तरबार लिएर बाजाको साथमा तरबार घुमाउदै नाच्ने गर्दछ्न्। भुवा पर्वमा खेलिने भुवा नाचको सुरुवात ५ हजार वर्ष अगाडि भएको मान्यता छ । महाभारत युद्धमा पाण्डव पक्षको विजयोत्सवका रुपमा भुवा नाच देखाउन थालिएको जनविश्वास गरिने थलारा गाउँपालिका २ बगडाका संरक्षक बहादुर सायरले बताए । भुवा नाचमा दुबो र अबिर लगाएर सबै मनमुटाव बिर्सेर एकतावद्ध हुँदै तरबार र ढाल घुमाउँदै घरघरमा गएर भुवा नाच देखाउने प्रचलन छ। महाभारतको युद्धको तयारीको रुपमा तरबारबाजी सिक्ने र सिकाउने कौशलका रुपमा भुवा नाचलाई लिने गरिन्छ,' उनले भने, महाभारतको युद्धमा पाण्डवहरूको विजयपछि राजा युधिष्ठिरको राज्याभिषेक उत्सवको रुपमा भुवा नाच खेल्न थालेको विश्वास गरिन्छ । भुवा पर्व र भुवा नाचलाई व्यक्तिमा वीरता र पराक्रम जगाउने अवसरको रुपमा बुझ्नुपर्ने सायरले बताए। वीरता, पराक्रम र भाइचाराको सम्बन्ध विकास र विस्तार गर्न भुवा पर्व मनाइने गरिन्छ,उनले भने, भुवा नाचको महत्व उजागर गर्न र पर्वको संरक्षण गर्न धनगढीमा पनि भुवा पर्व मनाउन थालिएको हो। बाजुरालगायत सुदूरपश्चिमका पहाडी जिल्ला र कर्णाली प्रदेशका विभिन्न जिल्लामा भुवा नाच खेल्ने गरिएको छ। भुवा नाचमा दुबो र अबिर लगाएर सबै मनमुटाव बिर्सेर एकतावद्ध हुँदै तरबार र ढाल घुमाउँदै घरघरमा गएर भुवा नाच देखाउने प्रचलन छ। भुवा पर्वमा प्रदेशभर सार्वजनिक विदा दिनुपर्ने माग भुवा पर्वमा प्रदेश सरकारले सुदूरपश्चिमका सबै जिल्लामा सरकारी विदा दिनुपर्ने माग गरिएको छ । प्रदेश सरकारले बझाङ, अछाम र बाजुरा जिल्लामा मात्रै सार्वजनिक विदा दिएको तर कैलाली र कञ्चनपुरमा पनि भुवा पर्व मनाइने भएकाले भुवा पर्वको विदा प्रदेशभर दिन माग गरिएको छ ।"
हुस्सु र शीतलहरले तराईमा जनजीवन कष्टकर,"सर्लाही : बाक्लो हुस्सु र शीतलहरीका कारण सर्लाहीलगायत तराई मधेसको जनजीवन कष्टकर बनेको छ । शुक्रबार बिहानैदेखि यहाँ बाक्लो हुस्सु लागेको छ । बाक्लो हुस्सु र शीतलहरसँगै चलेको चिसो हावाका कारण सर्वसाधारणले कठ्याङ्ग्रिदो चिसो महसुस गरिरहेका छन् । मङ्सिर अन्तिम सातादेखि सर्लाहीलगायत क्षेत्रमा बाक्लो हुस्सु र शीतलहर चल्न थालेको हो । एक साता अघिसम्म बिहान बाक्लो कुहिरो लागे पनि दिउँसो पारिलो घाम लाग्न थालेको थियो तर, बिहीबारदेखि बाक्लो हुस्सु लाग्न थालेको छ । कठ्याङ्ग्रिदो चिसोले पराल ओछ्याएर सुत्न बाध्य मुसहर, चमार, डोम, हलखोर, पासमानलगायत दलित तथा अतिविपन्न परिवार चिसोबाट बढी प्रभावित भएका छन् । विपन्न परिवार अहिले परालको भरमा रात बिताउन थालेका छन् । परालको आगो ताप्ने र परालकै ओछ्यान बनाएर रात बित्ने गरेको बह्मपुरी गाउँपालिका३ भेल्हीका उपेन्द्र रामले बताए। ब्रह्मपुरी गाउँपालिका३ भेल्हीकी तेतरी सदा मुसहरले जाडोका कारण दैनिकी कष्टकर बनेको बताए। 'बिहानैदेखि घर बाहिर निस्कन मुश्किल भएको छ, दैनिक गरिने कामकाजमा बाधा पुगेको छ', उनले भने। चिसोले कठ्याङ्ग्रिएर सर्लाहीमा हालसम्म तीन जनाको ज्यान गइसकेको छ । हरिपुर नगरपालिका६ लक्ष्मीपुर र वडा नम्बर ९ पिडारीमा उनीहरुले ज्यान गुमाएका हुन् । प्रभावितलाई चिसोबाट जोगाउन पालिका र अन्य सरोकारवाला निकायले कुनै वास्ता नगरेको सर्वसाधारणको गुनासो छ । अत्यधिक चिसो तथा शीतलहरका कारण स्वासप्रश्वास, रुघाखोकी, निमोनियाजस्ता समस्या देखिएको प्रादेशिक अस्पताल मलङ्गवाका प्रमुख डा नवलकिशोर झाले जानकारी दिए। विशेष गरी बालबालिका, ज्येष्ठ नागरिक, सुत्केरी र गर्भवती शीतलहरबाट प्रभावित छन् । अत्यधिक चिसोका कारण पशुचौपायालाई समेत समस्या भएको छ । चिसोले गाई, भैँसी, बाख्रालगायत घरपालुवा जनावर मर्न थालेको बताइएको छ । चिसोबाट जोगाउन पशुचौपायाका लागि गोठमै आगो बाल्ने तथा बोरा ओढाउने गरिएको छ । अत्यधिक चिसोका कारण घरपालुवा जनावरमा स्वासप्रश्वास, निमोनियालगायत समस्या देखिएको पशु सेवा विज्ञ केन्द्र मलङ्गवाका प्रमुख शङ्कर साहले जानकारी दिए। रासस"
