शीर्षक,विवरण
पुलबाट खसेर मृत्यु,काठमाडौं : झापाको मेचीनगरमा पुलबाट खसेर बुद्धशान्ति५ का ४५ वर्षीय होमबहादुर पोखरेलको मृत्यु भएको छ। दोकानडाँडाबाट पूर्व मेचीनगर३ र ५ को सिमानामा रहेको घैलाडुब्बा पुलबाट झरेर साइकलयात्री पोखरेलको गएराति नै मृत्यु भएको जिल्ला प्रहरी कार्यालयका प्रहरी नायब उपरीक्षक वसन्त पाठकले बताए।
संघ र सातै प्रदेशमा दुई तिहाईको गठबन्धन सरकार : वर्षमान पुन,"रोल्पा : नेकपा माओवादी केन्द्रका उपमहासचिव एवं पूर्वअर्थ एवं ऊर्जामन्त्री वर्षमान पुन अनन्तले मंसिर ४ गते हुने निर्वाचनमा सत्तारूढ गठबन्धनले संघ र सातवटै प्रदेशमा दुई तिहाई बहुमत प्राप्त गर्ने बताएका छन्। गृहजिल्ला रोल्पाको माडी गाउँपालिकास्थित घर्तीगाउँमा आइतबार आयोजित संयुक्त चुनावी सभालाई सम्बोधन गर्दै पुनले संघ र सातै प्रदेशमा गठबन्धनको सरकार बन्ने बताए। केपी ओलीले जनमतको अपमान गरी पटकपटक संसद विघटन गरेका कारण संविधान र लोकतन्त्र बचाउन वर्तमान गठबन्धन बनेको पुनको भनाइ थियो। उनले चुनाव जित्न र सत्ता स्वार्थका लागि मात्र गठबन्धन नभएको उल्लेख गरे। पुनले गठबन्धनले जनमतको सम्मान गर्ने भन्दै कुनै पनि हालतमा पाँच वर्षे कार्यकालको बीचैमा प्रतिनिधिसभा विघटन नहुने प्रतिबद्धता जनाए। उनले जनताको जनमतलाई शीरमा राखेर काम गर्ने प्रतिबद्धता पनि जनाए। संविधानको रक्षा, राजनीतिक स्थायित्व, सुशासन, विकास र समृद्धिका लागि गठबन्धन बनेको भन्दै पुनले जनताले छिटोछरितो रुपमा घरदैलोमै प्रशासनिक सेवा प्राप्त गर्ने वातावरण बनाइने उल्लेख गरे। भौतिक तथा मानवीय पूर्वाधार, जनताको आयमा वृद्धि र जीवन स्तरमा सुधार नै असली अर्थमा समृद्धि भएको चर्चा गर्दै पुनले त्यसका लागि संघीय सरकार, सातवटै प्रदेश सरकार तथा स्थानीय तहबीच एकीकृत र समन्वयात्मक ढंगले काम गरिने प्रतिबद्धता जनाए। जनताले व्यवस्था परिवर्तन गरी लोकतन्त्र र गणतन्त्रका लागि पटकपटक संघर्ष गरेको स्मरण गर्दै उनले अब भने अवस्था परिवर्तनको समय आएको चर्चा गरे। पुनले निरंकुशता र प्रतिगमन रोक्न काँग्रेस माओवादी एकै ठाउँमा उभिनुपर्ने बाध्यता सिर्जना भएको भन्दै विगतका तितामिठा घटना बिर्सिएर अघि बढ्न नेता कार्यकर्तालाई निर्देशनसमेत दिए। पुनले वर्तमान सत्ता गठबन्धन पाँच वर्षसम्म जानेमा शंका नगर्न आग्रह गर्दै त्यसभन्दा अगाडि पनि गठबन्धन जान सक्ने औंल्याए। फरक प्रसंगमा पुनले रोल्पामा गठबन्धन र एमालेबीच प्रतिस्पर्धा नै नहुने दाबी गरे। स्थानीय निर्वाचनमा वडाअध्यक्षहरुले पाएको मतका आधारमा गठबन्धनसँग ६६ हजार र एमालेसँग १५ हजार मात्र मत रहेको उनको भनाइ थियो।"
"फर्निचर उद्योगमा आगलागी, ३७ लाख बराबरको क्षति","डोटी : डोटीमा एक फर्निचर उद्योगमा आगलागी भएको छ। जिल्लाको दिपायल सिलगढी नगरपालिका४ पिपल्ला बजारमा रहेको जमुना फर्निचर उद्योगमा आगलागी भएको जिल्ला प्रहरी कार्यालय डोटीले जनाएको छ। जिल्ला प्रहरी कार्यालय डोटीका सूचना अधिकारी प्रहरी नायव उपरीक्षक भोला कुमार भट्टका अनुसार गणेश बहादुर कठायतले सञ्चालन गरेको फर्निचर उद्योगमा आइतबार साँझ ४:३० मा अचानक आगलागी भएको हो। आगलागीबाट करिब ३७ लाख बराबरको क्षति भएको जनाइएको छ। आगलागी दिपायल सिलगढी नगरपालिकाको दमकल, स्थानीय तथा नेपाल प्रहरीको सहयोगमा एक घण्टापछि नियन्त्रणमा आएको हो। विद्युत् सट भएर आगलागी भएको हुनसक्ने अनुमान गरिएको छ।"
अफगानिस्तानमा ६ जना आईएस लडाकु पक्राउ,"काठमाडौं : अफगान सेनाले पूर्वी नान्गाहार प्रान्तमा द्वन्द्वरत इस्लामिक स्टेट (आईएस) सङ्गठनसँग आबद्ध ६ जना लडाकुलाई पक्राउ गरेको छ। रक्षा मन्त्रालयले आइतबार विज्ञप्ति जारी गर्दै उक्त जानकारी दिएको हो। 'गोप्य सूचनाका आधारमा खालिद बिन वालिद कोर्प्सका कर्मचारीहरूले नान्गाहार प्रान्तको खावरेजको गोप्य ठाउँमा छापा मारी लडाकुहरूलाई गिरफ्तार गरेको छन्"" विज्ञप्तिमा जनाइएको छ। उनीहरू लुकेर बसेको ठाउँबाट एके४७ असल्ट राइफल सहित थुप्रै हतियार र गोलाबारुदहरू पनि फेला परेको बताइएको छ। तालिबानद्वारा सञ्चालित कार्यवाहक प्रशासनले अफगानिस्तानमा आईएस समूहको कथित उपस्थितिलाई गम्भीर खतराको रूपमा अस्वीकार गरेको छ। यद्यपि सुरक्षा बल कडा निगरानी राख्दै प्रतिकारमा चनाखो देखिएको छ।"
मैले देशकै नेतृत्व गर्ने सम्भावना छ : प्रचण्ड,"गोरखा : पूर्वप्रधानमन्त्री तथा गोरखा २ का उम्मेदवार पुष्पकमल दाहाल (प्रचण्ड)ले आफूले देशकै नेतृत्व गर्ने सम्भावना रहेको बताएका छन्। गोरखा १ को घैरुङमा आयोजित चुनावी सभालाई सम्बोधन गर्दै उनले आफूले आर्थिक क्रान्तिको सुरुवात गोरखाबाट गर्ने बताए। 'मैले देशकै नेतृत्व सम्हाल्ने सम्भावना पनि छ। त्यसो भयो भने म आर्थिक क्रान्तिको सुरुवात गोरखाबाट गर्ने छु, आर्थिक विकास र संवृद्धिको सुरुवात गोरखाबाट गर्ने भनेर आएको छु', उनले भने, 'त्यस्तो अवसर आयो भने त्यो गोरखाका लागि ऐतिहासिक अवसर हुनेछ। राजेन्द्र बजगाईँ, नन्द न्यौपाने र कृष्ण धिताललाई तपाईहरूले जिताएर पठाउनुस्।' दुवै जना गोरखाको विकास र संवृद्धिका लागि उपयुक्त मन्त्रालय सम्हाल्न सक्ने हैसियतको भएका उनको भनाइ थियो। 'म शेरबहादुर देउवाजीसँग सल्लाह गरेर उहाँहरूलाई उचित मन्त्रालय दिने बारे प्रस्ताव गर्ने विश्वास म दिलाउन चाहन्छु।' चितवन र देशभरिको विकास र संवृद्धि आफ्नो उत्तिकै जिम्मेवारी भएको भन्दै त्यसको उदाहरण गोरखाबाट प्रस्तुत गर्ने उनको भनाइ छ। 'त्यसका लागि तपाईंहरूले हामीलाई लुलो हात बनाएर पठाउन मिल्दैन', उनले भने, 'गोरखाली जनताको लोकतन्त्र, गणतन्त्र र अग्रगमनका पक्षमा अभूतपूर्व एकता प्रदर्शन गर्नुपर्छ। त्यसले बजेट निर्माणमा पनि विकासमा पनि शक्तिशाली भूमिका निर्वाह गर्छ।' गिरिजाप्रसाद कोइराला र प्रचण्डले शान्ति सम्झौतामा हस्ताक्षर नगरेको भए मुलुकको अवस्था भयावह हुने थियो भन्दै उनले कांग्रेस र माओवादीको गठबन्धन बेठिक भन्नेले शान्ति प्रक्रिया, गणतन्त्र र संविधानको विरोधी सिद्ध हुने उनले आरोप लगाए। 'मैले गिरिजाबाबुतिर फर्केर जयनेपाल भनेको हुँ, उहाँले मतिर फर्केर लालसलाम भन्नु भएको हो। उहाँले हँसिया हथौडामा छाप त्यही दिनमा लगाइदिनु भएको हो, मैले बडो गर्व र खुशीका साथ रुखमा छाप त्यही दिनमा हानेकै हुँ', उनले भने, 'त्यसैले म गम्भीर रूपले अपिल गर्छु कि, तपाईंहरू पनि गठबन्धनका उम्मेदवारहरूलाई रुचिसाथ र दृढताका साथ अत्यन्तै ठूलो मत दिनुस्।' यो गठबन्धनले कांग्रेसले माओवादीलाई राम्रो देख्न थालेको र माओवादीले कांग्रेसलाई राम्रो देख्न थालेको उनले बताए। 'यो गठबन्धनको अर्को मनोवैज्ञानिक महत्व पनि छ। यो गठबन्धनले विस्तारै माओवादीलाई कांग्रेसका नेता कार्यकर्ता राम्रो लाग्न थालेको छ। कांग्रेसलाई पनि माओवादीका नेता कार्यकर्ता राम्रो लाग्न थालेको छ', उनले भने, 'यो पनि सकारात्मक विकासको अर्को आयाम हो।' यसअघि उनले बूढीगण्डकी जलविद्युत आयोजना निर्माण सम्पन्न गर्नु आफ्नो सपना रहेको बताएका थिए। साथै गोरखाका धुलेबाटो कालोपत्रे गरेर चिल्लो सडकमा गाडी छिटोछिटो कुदे जस्तै स्तरीय सडक बनेपछि विकास पनि तीव्र गतिमा हुने बताए।"
"निर्वाचन आचारसंहिता अनुगमन सम्बन्धी ६ निर्णय पारित, यस्ता छन् निर्णय","काठमाडौं : मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचन लागि आज बसेको केन्द्रीय आचारसंहिता अनुगमन समितिले ६ वटा निर्णय पारीत गरेको छ। समितिले निर्वाचनको काममा संलग्न कर्मचारीले निर्वाचन आचारसंहिता विपरीतको काम कारबाही गरेको अवस्थामा जोसुकैलाई तत्काल स्पष्टीकरण सोधी कारवाही अघि बढाउन जिल्ला आचारसंहिता अनुगमन समितिलाई निर्देशन दिने निर्णय गरेको छ। निर्वाचनमा खर्च गर्दा आयोगले तोकेको सीमाभित्र रही खर्च गरे नगरेको विषयमा सूक्ष्म अनुगमन गरी प्रत्येक दिन साँझ ७:०० बजेभित्र रिपोर्ट पठाउनुपर्ने लगायतको निर्णय गरेको छ। १ निर्वाचन आचारसंहिता, २०७९ पालना गर्नुपर्ने दायित्व भएका नेपाल सरकार, प्रदेश सरकार, स्थानीय तह अन्तर्गतका निकाय, अर्धसरकारी निकाय तथा सार्वजनिक संस्था, सरकारी वा अर्धसरकारी निकायबाट सञ्चालित परियोजना, विकास समिति जस्ता निकायमा कार्यरत कर्मचारी, सुरक्षाकर्मी तथा विद्यालय वा विश्वविद्यालयका शिक्षक, प्राध्यापक, कर्मचारी लगायत निर्वाचनको काममा संलग्न कर्मचारीले निर्वाचन आचारसंहिता विपरीतको काम कारबाही गरेको अवस्थामा जोसुकैलाई तत्काल स्पष्टीकरण सोधी कारवाही अघि बढाउन जिल्ला आचारसंहिता अनुगमन समितिलाई निर्देशन दिने। २ राजनीतिक दल तथा उम्मेदवारले निर्वाचन आचारसंहिताको पालना तथा सो सम्बन्धमा गरेका सबै क्रियाकलापहरु र निर्वाचनमा खर्च गर्दा आयोगले तोकेको सीमाभित्र रही खर्च गरे नगरेको विषयमा सूक्ष्म अनुगमन गरी प्रत्येक दिन साँझ ७:०० बजे भित्र छिटो साधनद्वारा जिल्लास्थित कार्यालयमा र जिल्लास्थित कार्यालयले आयोगको संयुक्त निर्वाचन सञ्चालन केन्द्र (जेइओसी) मा प्रतिवेदन पठाउन निर्वाचन आचारसंहिता, २०७९ को दफा ४२ बमोजिम गृह मन्त्रालय मार्फत नेपाल प्रहरी र प्रधानमन्त्री तथा मन्त्रिपरिषद्को कार्यालय मार्फत राष्ट्रिय अनुसन्धान विभागलाई लेखी पठाउने। ३ आफ्नो कार्यक्षेत्र भित्रको कुनै पनि स्थानमा कुनै उम्मेदवार वा राजनीतिक दलले अस्वाभाविक गतिविधि गरेको, भोजभतेर गरेको, हातहतियार वा निषेधित पदार्थ लिई हिंडेको, शान्ति भङ्ग गर्ने कुनै कार्य गरेको, निर्वाचनलाई प्रतिकूल प्रभाव पार्ने उद्देश्यले कुनै कार्य गरेको वा गर्न लगाएको, कसैलाई डर त्रास, धाक धम्की प्रलोभन दिने जस्ता कार्य गरेको लगायतका क्रियाकलाप भए गरेको पाइएमा निगरानी राखी तत्काल जानकारी गराउने र कारबाही गर्नु पर्ने विषयमा तत्काल कारबाही प्रारम्भ गर्न जिल्ला आचारसंहिता अनुगमन समिति, निर्वाचन अधिकृत र अनुगमन अधिकृतलाई निर्देशन दिने। ४ निर्वाचनको प्रचार प्रसार निषेध भएको अवधि (मतदान सुरु हुने दिन भन्दा अठ्चालीस घण्टा अघिदेखि मतगणनाको काम पूरा नभएसम्म) मा मादक पदार्थ बिक्री वितरण र सेवन गर्न निषेध गर्न र प्रचलित कानून बमोजिम जफत गर्नु पर्ने भए जफत गर्न समेत गृह मन्त्रालय मार्फत नेपाल प्रहरीलाई निर्देशन दिने। ५ अनुगमन अधिकृत र जिल्ला आचारसंहिता अनुगमन समितिलाई हालसम्म प्राप्त भएको आचारसंहिता उल्लङ्घन सम्बन्धी उजुरी र सो सम्बन्धमा सोधेको स्पष्टीकरण, हालसम्म भएको उजुरीको फर्छयौट र कारबाहीको अवस्था सहितको प्रगति विवरण ३ दिनभित्र केन्द्रीय आचारसंहिता अनुगमन समिति वा आयोगमा पठाउन निर्देशन दिने। ६ निर्वाचन (कसूर तथा सजाय) ऐन, २०७३ को दफा २४ को उपदफा (५) बमोजिम तथा निर्वाचन आचारसंहिता, २०७९ को दफा १७ बमोजिम मतदान हुने दिनको अघिल्लो ४८ घण्टादेखि मतगणनाको काम पूरा नभएसम्म निर्वाचन प्रचार प्रसार सम्बन्धी कुनै पनि गतिविधि गर्न नपाइने विषयमा राजनीतिक दल तथा उम्मेदवारलाई जानकारी गराई उक्त व्यवस्थाको पूर्ण पालना गर्न गराउन जिल्ला आचारसंहिता अनुगमन समितिलाई निर्देशन दिने।"
काठमाडौंमा तार व्यवस्थापनले तीव्रता पायो (फोटोफिचर),काठमाडौं : काठमाडौंमा अव्यवस्थित रूपमा राखिएका तारको व्यवस्थापन सुरु भएको छ। पोलमा यत्रतत्र राखिएका तार सेवा प्रदायकहरूले आफैं व्यवस्थापन गर्न थालेका हुन्। काठमाडौं महानगरपालिकाले अव्यवस्थित तारहरूलाई मिलाउन निर्देशन दिएपछि शनिबारदेखि विभिन्न कम्पनीले तार व्यवस्थापन गरिरहेका छन्। तस्बिरहरू : अभिषेक महर्जन
चुनावमा मनोबल बढाएर काम गर्नुस् : आइजीपी अर्याल,"काठमाडौं : सशस्त्र प्रहरीका आइजीपी राजु अर्यालले देशभरबाट चुनावमा खटिने सशस्त्र प्रहरीलाई उच्च मनोबल बढाएर काम गर्न निर्देशन दिएका छन्। आइतबार उनले सशस्त्रका बाहिनी, गण तथा गुल्म कमाण्डहरूलाई प्रतिनिधि तथा प्रदेशसभा सदस्य निर्वाचन शान्तिपूर्ण र भयरहित वातावरणमा पूरा गराउन प्रतिबद्ध भएर लाग्न निर्देशन दिएका हुन्। अर्यालले निर्वाचनका बखत कार्यक्षेत्रमा खटिँदा आइपर्ने जस्तोसुकै चुनौतीहरूको सामना गर्न तयार भएर बस्न, निर्वाचनको दौरानमा बल प्रयोग गर्नुपरेमा बल प्रयोगको सिद्धान्त अनुसार सबै प्रकारका सावधानी अपनाएर जिम्मेवारी पूरा गर्न र कुनैपनि कमी कमजोरी भएमा स्वयं युनिट कमाण्डर जवाफदेही हुनुपर्ने बताएका थिए। फिल्डको वस्तुस्थिति बुझेर तत्काल चेनअफ कमाण्डमा रिपोर्ट गर्नुकासाथै मुख्यालयबाट खटिने निर्वाचन अनुगमन टोलीले समेत फिल्डमा देखिएका समस्याहरूलाई तत्काल समाधान गर्न र मुख्यालयबाट गर्नुपर्ने समन्वय, सहयोग र समाधानमा कुनै कसर बाँकी नराख्न उनले विभागीय प्रमुखहरूलाई समेत निर्देशन दिएका थिए। निर्वाचनको समयमा फिल्डमा खटिँदा सामान्यभन्दा सामान्य त्रुटि समेत आफूले सुन्न र देख्न नचाहेको बताउनुहुँदै महानिरीक्षक अर्यालले बन्दोबस्ती लगायत अन्य भौतिक व्यवस्थापन संगठनले मातहत इकाईहरूसम्म पुर्याई सकेकाले त्यसको उच्चतम र भरपूर प्रयोग गर्न आग्रह गरेका थिए। यसका साथै उनले आसन्न निर्वाचनबारे बाहिनीपतिहरूले महानिरीक्षक अर्याल समक्ष सम्पूर्ण तयारी पूरा भएको योजना प्रस्तुत गरेका थिए।"
देशको विकास गर्न प्रत्यक्ष निर्वाचित कार्यकारी चाहिन्छ: भीमसेनदास प्रधान (भिडियो वार्ता),काठमाडौं: नेपाली कांग्रेसका नेता भीमसेनदास प्रधान चुनावी घरदैलो अभियानमा व्यस्त छन् । प्रधान काठमाडौं६ मा सत्ता गठबन्धनका उम्मेदवार हुन् । जित्ने दावीसहित जनतासँग भोट माग्दै घरदैलो गरिरहेका उनले काठमाडौं६ को विकासका लागि आफूले जित्नुपर्ने बताउँछन् । अहिलेका शीर्ष नेताकै कारण नेपाली राजनीतिले सही निकास ननिकालेको बताउने प्रधानले अब दोस्रो तहका नेताले देश बनाउने बताए । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै प्रधानले देश बनाउन प्रत्यक्ष निर्वाचित कार्यकारी चाहिने बताए । अहिले सामाजिक सञ्जालमा चलेको 'नो नट अगेन' भन्ने अवस्था नआएको उनको भनाइ छ ।
सोमबार दिउँसो देशका तीन प्रदेशमा वर्षा र दुईमा हिमपात हुने,"काठमाडौं : सोमबार दिउँसो देशका तीनवटा प्रदेशमा वर्षा र दुईमा हिमपात हुने सम्भावना देखिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश नं १, कर्णाली र सुदूरपश्चिम प्रदेशका पहाडी भूभागका एकदुई स्थानमा हल्का वर्षाको सम्भावना रहेको हो। साथै सुदूरपश्चिम र कर्णाली प्रदेशका हिमाली भूभागका थोरै स्थानहरूमा तथा बाँकी प्रदेशहरूका हिमाली भूभागका एकदूई स्थानमा हल्का हिमपातको सम्भावना रहेको छ। सोमबार रातको समयमा कर्णाली र सुदूरपश्चिम प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। कर्णाली र सुदूरपश्चिम प्रदेशका हिमाली भूभागका थोरै स्थानहरूमा तथा बाँकी प्रदेशहरुका हिमाली भूभागका एक वा दुई स्थानमा हल्का हिमपातको सम्भावना रहेको विभागले जनाएको छ।"
सोमबारबाट एकदिवसीय अन्तर्राष्ट्रिय क्रिकेट सिरिज हुँदै,"काठमाडौं : नेपाल र पाहुना टोली युनाईटेड अरब इमिरेट्स (युएई) बीचको एकदिवसीय अन्तर्राष्ट्रिय क्रिकेट सिरिज सोमबारबाट काठमाडौंमा सुरु हुँदैछ। नेपालले युएईसँग तीन खेलको एकदिवसीय अन्तराष्ट्रिय सिरिज खेल्ने छ। खेल अघि दुवै टीमका प्रशिक्षक र कप्तानले राम्रो प्रदर्शन गर्दै सिरिज जित्ने दावी गरेका छन्। आइतबार काठमाडौंमा आयोजित प्री म्याच कन्फ्रेन्समा नेपाली क्रिकेट टिमका प्रशिक्षक मनोज प्रभाकरणले नेपाली खेलाडीको प्रदर्शन सुधार हुँदै गएकाले राम्रो नजिता निकाल्ने बताए। उनले सिरिज नेपालका लागि चुनौती र अवसर भएको जिकिर गरे। त्यस्तै नेपाली टोलीका कप्तान रोहित कुमार पौडेलले युएईसँगको सिरिजका लागि आफूहरू पूर्ण रूपमा तयार रहेको र नेपालका लागि अवसर भएको बताए। उनले कप्तानको भूमिका दबाबभन्दा पनि दायित्वका रूपमा उपयोग गर्ने उल्लेख गरे। प्री म्याच कन्फ्रेन्समा युएईका प्रशिक्षक रोविन सिंहले नेपालसँगको शृंखलाबाट अनुभव प्राप्त हुने भएकाले अवसरका रूपमा लिएको बताए। युएईका कप्तान सिपी रिजवनले नेपालमा आएर खेल्न पाएकोमा खुसी व्यक्त गरे। नेपाल र युएईले पहिलो खेल कात्तिक २८ गते सोमबार, दोस्रो खेल ३० गते र तेस्रो खेल मंसिर २ गते खेल्ने छ। सिरिजका लागि क्यानले सिरिजको टिकट मूल्य २ सय राखिएको जनाएको छ। यस्तै सिरिजमा प्लेयर अफ द सिरिज बन्ने खेलाडीले नगद ५० हजार पाउने छन्। हरेक खेलको म्यान अफ द म्याचले २० हजार नगद पाउने छन्।"
मोरङ६ मा शेखर र लालबाबुको कडा प्रतिष्पर्धा,"विराटनगर : कांग्रेस नेता डा शेखर कोइरालालाई ५ वर्षअघि प्रतिनिधिसभा सदस्य हुन तगारो बनेका लालबाबु पण्डित आगामी निर्वाचनमा पनि उनैसँग प्रतिस्पर्धामा उत्रिएका छन्। अर्थात चुनावको पुरानै मैदानमा ५ वर्षपछि शेखर र लालबाबुको भेट भएको छ। फेरिएको राजनीतिक परिवेशमा एकअर्काका प्रतिस्पर्धी बनेर प्रतिनिधिसभा सदस्य बन्ने दौडमा दोस्रोपटक आमनेसामने भएका उनीहरू अहिले मतदाता भेटघाट, घरदैलो, कोणसभा लगायतका चुनाव लक्षित कार्यक्रममा व्यस्त छन्। मोरङको निर्वाचन क्षेत्र नम्बर६ बाट २०७४ सालमा प्रतिनिधिसभा सदस्यमा लड्दा शेखरलाई ६५७ मतान्तरले रोक्दै लालबाबु विजयी भएका थिए। लालबाबुले ३३ हजार ९४१ र शेखरले कोइरालाले ३३ हजार २६६ मत पाए। निर्वाचनमा एमाले नेता लालबाबु हाबी हुँदा शेखर प्रतिनिधिसभामा पुग्न पाएनन्। पार्टीभित्रको आन्तरिक द्वन्द्व र असन्तुष्टि, एमाले र माओवादी मिलेर बनेको बाम गठबन्धन, राष्ट्रियस्तरमा पण्डितको चुलिएको लोकप्रियता लगायतका कारणले त्यतिबेलाको निर्वाचन परिणाम शेखरको विपक्षमा आइदियो। शेखर ५ वर्षअघि बेहोरेको हारको बदला लिने तयारीका साथ चुनावको प्रचारप्रसार गरिरहेका छन्। लालबाबु फेरि पनि उनलाई रोकेर आफू सांसद बन्ने होडमा छन्। मतदातालाई आफ्नो पक्षमा पार्न सक्रिय रहेका उनीहरू आआफ्ना एजेन्डा प्रस्तुत गर्दै घरघरमा पुगिरहेका छन्। दुवैले आफ्नो जित निश्चित रहेको दाबी गरिरहेका छन्। उनीहरूमध्ये मतदाताले कसलाई साथ दिन्छन् भन्ने छिनोफानो आगामी निर्वाचनले गर्छ। हुन त झिनो मतान्तरले भए पनि लालबाबुले जित निकाल्दा बाम गठबन्धन थियो। त्यतिबेला एमालेलाई साथ दिएको माओवादी र एमालेबाट फुटेको एकीकृत समाजवादीसहित लोकतान्त्रिक समाजवादी पार्टी यसपटक भने कांग्रेससँग मिसिएर गठबन्धनमा छन्। पार्टीभित्र असन्तुष्टि नरहेको र गठबन्धन दलको समेत साथ मिलेकाले आगामी निर्वाचनको नतिजा नउम्किनेमा शेखर पक्ष ढुक्क छ। एमालेले पनि जनता समाजवादी पार्टी (जसपा)सँग तालमेल गरेका कारण लालबाबुसमेत परिणाम आफ्नो पक्षमा पर्नेमा आशावादी छन्। लालबाबु २०४८ र २०५६ को आमनिर्वाचनमा मोरङको तत्कालीन क्षेत्र नम्बर ३ बाट प्रतिनिधिसभा सदस्यमा विजयी बनेका थिए। शेखर २०६४ को पहिलो संविधानसभा निर्वाचनमा तत्कालीन मधेसी जनअधिकार फोरमका अध्यक्ष विजयकुमार गच्छदारसँग पराजित भएका थिए। उपनिर्वाचनमा भने फोरम लोकतान्त्रिककै चुमनारायण तब्दारलाई पराजित गरेर शेखर संविधासनसभा सदस्य बने। २०७० सालको दोस्रो संविधानसभा निर्वाचनमा पनि उनी विजयी बने। तर ५ वर्षअघि पराजित हुँदा समग्र राष्ट्रिय राजनीतिमा नै शेखरको भूमिका खुम्चिएको थियो। कांग्रेसको १४ औँ महाधिवेशनपछि भने पार्टीभित्र संस्थापनइतर समूहको प्रभावशाली नेता शेखरको भूमिका अलि फराकिलो बनेको छ। महाधिवेशनमा पार्टी सभापतिमा उनले ४० प्रतिशत मत प्राप्त गरेका थिए। निर्वाचन नजिकिएसँगै शेखरले आफ्नो प्रत्यक्ष उपस्थितिमा क्षेत्रभरिका टोल समिति, पार्टीका प्रत्येक सदस्यका साथै समर्थकहरूलाई समेत क्रियाशील बनाएका छन्। यो निर्वाचन क्षेत्रमा कांग्रेसको बलियो संगठन छ। पार्टीपंक्तिले एकजुट भएर साथ दिए शेखरलाई सहज हुने अनुमान छ। अघिल्लो निर्वाचनमा पाएको धोकाकै कारण यसपटक सचेततापूर्वक पार्टीका सबैलाई समेटेर उनले चुनावी अभियानल चलाइरहेका छन्। चुनावी प्रतिस्पर्धामा ढुक्क भएर बस्न नसकिनेमा उनी सचेत छन्। क्षेत्रवासीको माग र मुद्दालाई नजिकबाट बुझेकाले त्यसलाई पूरा गराउने र झुठो आश्वासन नदिने कोइराला बताउँछन्। विराटनगर विमानस्थललाई क्षेत्रीय विमानस्थलमा स्तरोन्नति गर्ने, सडक, बाटो, खानेपानी, सुकुम्बासी समस्या, विशेष आर्थिक क्षेत्र (सेज), औद्योगिक ग्राम, औद्योगिक प्रदर्शनीस्थल निर्माणसँगै गरिब, मजदुर, उद्योगी व्यवसायीको समस्यालाई उनले चुनावी एजेन्डा बनाएका छन्। मधेसी, थारुबहुल यो क्षेत्रमा एमालेका लालबाबु पनि कमजोर उम्मेदवार हैनन् भन्ने पुष्टि यसअघि नै निर्वाचनले गरिसकेको छ। पार्टीको संगठनात्मक मतका साथै मधेसी समुदायको 'सहानुभूति मत'ले आगामी चुनाव जित्ने रणनीतिमा उनी छन्। आफ्नो क्षेत्रमा सडक, पूर्वाधार, स्वास्थ्यजस्ता क्षेत्रमा महत्वपूर्ण काम गरेको दाबी गर्ने लालबाबु बाँकी काम पूरा गर्न आफू प्रतिबद्ध रहेको बताउँछन्। पार्टी कार्यकर्तामाझ लोकप्रिय लालबाबुलाई मधेसी समुदायका 'आदर्श पात्र' मान्ने गरिन्छ। आफ्नै पहलमा सुरु गरेका विकासे कामहरू पूरा गर्न आफू निर्वाचित हुनुपर्ने उनले बताउने गरेका छन्। सर्लाहीमा जन्मेर मोरङलाई कर्मथलो बनाएका लालबाबु मजदुर एवं ट्रेड युनियन पृष्ठभूमिबाट एमालेको राजनीतिमा आएका हुन्। आफू सधैँ मतदातामाझ रहने भएकाले जित निकाल्नेमा ढुक्क रहेको उनले बताए। यो निर्वाचन क्षेत्रमा मोरङको सुन्दरहरैँचा नगरपालिकाको वडा २, ३, ४, ५, ६ र ७, बूढीगंगा गाउँपालिका र विराटनगर महानगरको ४, ५, ६, ७, ८, ९, ११ र १२ नम्बर वडा समेटिएको छ। उक्त क्षेत्रमा पर्ने पालिकाहरूको २१ वटा वडामा गत स्थानीय तह निर्वाचनमा वडाध्यक्षहरूले प्राप्त गरेको मत संख्यामा भने कांग्रेस गठबन्धन अघि छ। सातवटा वडा रहेको बूढीगंगा गाउँपालिकाको अध्यक्ष, उपाध्यक्षसहित चारवटा वडाध्यक्ष कांग्रेस, एउटा एमाले, २ वटा माओवादी केन्द्रले जितेको छ। सुन्दरहरैँचाको ६ वटा वडामध्ये ३ वटा कांग्रेस, २ वटा एमाले, १ स्वतन्त्र र विराटनगरको ७ वटा वडामध्ये ४ वटा कांग्रेस, २ वटा एमाले र एउटा जनता समाजवादी पार्टीले जितेको छ। वडाध्यक्षका उम्मेदवारहरूले प्राप्त गरेको मतका आधारमा कांग्रेसको २८ हजार ४२८, एमालेको २५ हजार २३६, माओवादी केन्द्रको ५ हजार ३५६ मत छ। यसैगरी, जसपाको ३ हजार ७३५, एकीकृत समाजवादीको २ हजार ३५० र लोकतान्त्रिक समाजवादी पार्टीको १ हजार १०९ मत छ। समग्रमा सत्तारूढ गठबन्धनको ३७ हजार २४३ मत थियो। विपक्षी गठबन्धन एमाले र जसपाको कूल २८ हजार ९७१ मत थियो। आगामी निर्वाचनमा भने कांग्रेस वडाध्यक्षहरूले पाएको मतको संरक्षण गर्ने र एमाले बढाउने दाउमा छ। यो क्षेत्रमा प्रतिनिधिसभा सदस्यका लागि १६ जना उम्मेदवार मैदानमा छन्। मुख्य प्रतिस्पर्धा भने शेखर र लालबाबुबीच नै हुने आकलन छ। प्रदेशसभातर्फ क्षेत्र नम्बर ६ 'क'मा सत्तारूढ गठबन्धनबाट माओवादी केन्द्रका जीवन आचार्य र एमालेबाट रीता न्यौपाने उम्मेदवार छन्। जीवन माओवादी अध्यक्ष पुष्पकमल दाहाल 'प्रचण्ड'का छोरीज्वाईं हुन्। ६ 'ख'मा सत्तारूढबाट कांग्रेसका केदार कार्की र एमालेका पर्शुराम बस्नेत (कृष्ण) उम्मेदवार छन्। यो निर्वाचन क्षेत्रमा १ लाख २६ हजार ७६१ मतदाता छन्।"
पीएसजीको शानदार जित,"पेरिस : महारथी पेरिस सेन्ट जर्मन (पीएसजी)ले फ्रेन्च लिगवानमा अक्जुरलाई ५० को नतिजामा पराजित गरेको छ। आइतबार राति घरेलु मैदानमा भएको खेलको ११औं मिनेटमा किलियान एम्बाप्पेले गोल गर्दै पीएसजीलाई अग्रता दिलाएका थिए। निरन्तर आक्रमण बुनेको पीएसजीले पहिलो हाफमा भने अग्रता दोब्बर पार्न सकेन। यद्यपि, दोस्रो हाफमा निरिह बनेको अक्जुरको रक्षापंक्ति छिचोल्दै थप चार गोल गर्यो। कार्लोस सोलेरले ५१औं मिनेटमा गोल गर्दै घरेलु टिमको अग्रता दोब्बर पारेका थिए। त्यसको ६ मिनेट नबित्दै अक्रफ हाकिमीले पीएसजीका लागि तेस्रो गोल गरे। निर्धारित ९० मिनेटको खेल सकिन ९ मिनेट बाँकी रहँदा रेनाटो साञ्चेज र ८४औं मिनेटमा हुगो एकिटिकेले गोल गर्दै लिग लिडरको सहज जित सुनिश्चित गरे। जितसँगै १५ खेलमा अपराजित पीएसजी ४१ अंकसहित लिग तालिकाको शीर्ष स्थानमा छ। समान खेलबाट १३ अंक जोडेको अक्जुर १६औं स्थानमा छ।"
निर्वाचन प्रतिकूल प्रभाव पार्ने कार्य नगराउन निर्देशन,"काठमाडौं : निर्वाचन आयोगको केन्द्रीय आचारसंहिता अनुगमन समितिले निर्वाचन प्रतिकूल प्रभाव पार्ने कार्य नगराउन निर्देशन दिएको छ। आयोगले कुनै उम्मेदवार र राजनीतिक दलले अस्वाभाविक गतिविधि वा भोजभतेर गरेको वा शान्ति भङ्ग गर्नेजस्ता निर्वाचनलाई प्रतिकूल प्रभाव पार्ने कार्य नगराउन जिल्ला आचारसंहिता अनुगमन समितिलाई निर्देशन दिएको हो। समितिको आजको बैठकले कसैलाई डर त्रास, धाक धम्की प्रलोभन दिने जस्ता कार्य गरेको लगायतका क्रियाकलाप भए गरेको पाइएमा निगरानी राखी तत्काल जानकारी गराउने र कारबाही गर्नुपर्ने विषयमा तत्काल कारबाही प्रारम्भ गर्न जिल्ला आचारसंहिता अनुगमन समिति, निर्वाचन अधिकृत र अनुगमन अधिकृतलाई निर्देशन दिने निर्णय गरेको हो। आगामी मङ्सिर ४ गते हुने प्रतिनिधिसभा तथा प्रदेशसभा सदस्य निर्वाचनको सन्दर्भमा केन्द्रीय आचारसंहिता अनुगमन समितिका संयोजक आयुक्त रामप्रसाद भण्डारीको संयोजकत्व एवं प्रमुख निर्वाचन आयुक्त दिनेशकुमार थपलिया तथा आयुक्त ईश्वरीप्रसाद पौडेलको उपस्थितिमा भएको बसेको बैठकले सो निर्णय गरेको हो। बैठकले आचारसंहिता, २०७९ पालना गर्नुपर्ने दायित्व भएका नेपाल सरकार, प्रदेश सरकार, स्थानीय तहअन्तर्गतका निकाय, अर्धसरकारी निकाय तथा सार्वजनिक संस्था, सरकारी वा अर्धसरकारी निकायबाट सञ्चालित परियोजना, विकास समितिजस्ता निकायमा कार्यरत कर्मचारी, सुरक्षाकर्मी तथा विद्यालय वा विश्वविद्यालयका शिक्षक, प्राध्यापक, कर्मचारीलगायत निर्वाचनको काममा सङ्लग्न कर्मचारीले निर्वाचन आचारसंहिता विपरीतको काम कारबाही गरेको अवस्थामा जोसुकैलाई तत्काल स्पष्टीकरण सोधी कारबाहीअघि बढाउन पनि जिल्ला अनुगमन समितिलाई निर्देशन दिने निर्णय गरेको छ।"
दल तथा उम्मेदवारले निर्वाध रूपमा प्रचारप्रसार गर्न पाएनन् : आयोग,"काठमाडौं : दल तथा उम्मेदवारलाई निर्वाधरूपमा प्रचारप्रसार गर्ने वातावरण सिर्जना गर्न निर्वाचन आयोगले पुनः ध्यानाकर्षण गराएको छ। आयोगले मंसिर ४ गते हुने प्रतिनिधिसभा तथा प्रदेशसभा सदस्य निर्वाचनका सन्दर्भमा राजनीतिक दल तथा उम्मेदवारलाई स्वतन्त्रतापूर्वक निर्वाधरूपमा प्रचारप्रसार गर्नगराउन सम्बन्धित पक्षलाई पुनः ध्यानाकर्षण गराएको छ। आयोगले आयोगले ७७ वटै जिल्ला प्रशासन कार्यालयलाई यही कात्तिक २२ गते गृह मन्त्रालयमार्फत राजनीतिक दल तथा उम्मेदवारलाई स्वतन्त्रतापूर्वक निर्वाध रूपमा प्रचारप्रसार गर्नगराउन र निर्वाचनमा खटिएका कर्मचारी, अनुगमनकर्ता, पर्यवेक्षक एवं आम मतदातालाई आवश्यक सुरक्षाको प्रत्याभूतिसहित स्वच्छ, स्वतन्त्र, निष्पक्ष र भयरहित वातावरणमा निर्वाचनमा सहभागी हुने उपयुक्त वातावरण तयार गर्न निर्देशन दिएको थियो। चितवनलगायत विभिन्न जिल्लामा उम्मेदवारले निर्वाधरूपले प्रचारप्रसार गर्ने कार्यमा अवरोध तथा निर्वाचनमा सहभागी पक्षहरूबीच विवाद भई सवारी साधन तोडफोड भएको भन्ने सम्बन्धमा विभिन्न सञ्चारमाध्यमबाट प्रकाशित समाचार तथा सामाजिक सञ्जालमार्फत सार्वजनिक भएका विषयप्रति आयोगले आज प्रेस विज्ञप्ति जारी गरी गम्भीर ध्यानाकर्षण भएको जनाएको छ। आयोगका सहायक प्रवक्ता कमल भट्टराईले जारी गरेको विज्ञप्तिमा 'नेपालको संविधानको प्रस्तावनामा जनताको प्रतिस्पर्धात्मक बहुदलीय लोकतान्त्रिक शासन प्रणाली, नागरिक स्वतन्त्रता, मौलिक अधिकार, मानव अधिकार, बालिग मताधिकार, आवधिक निर्वाचन र कानूनी राज्यको अवधारणालगायतका लोकतान्त्रिक मूल्यमान्यताप्रति पूर्ण प्रतिबद्धता व्यक्त गरिएकोले निर्वाचनमा उम्मेदवार भएका हरेक व्यक्तिलाई प्रतिस्पर्धाको समान अवसर प्राप्त हुने भएको हुँदा सबै राजनीतिक दल एवं सबै उम्मेदवारलाई निर्वाध रूपमा प्रचारप्रसार गर्ने वातावरण सृजना गर्न आयोग गृह मन्त्रालयलाई पुनः निर्देशनसहित ध्यानाकर्षण गराइएको छ। आयोगले निर्वाचन आचारसंहिता, २०७९ को दफा १३ को खण्ड (ख) बमोजिम स्थानीय प्रशासनको अनुमति नलिई सार्वजनिक स्थलमा कुनै किसिमको जुलुस, आमसभा, कोणसभा वा भेला नगर्न, सोही दफाको खण्ड (च) बमोजिम एकभन्दा बढी राजनीतिक दल, उम्मेदवार वा भातृ सङ्गठनले एकै समयमा एउटै स्थान वा मार्गमा जुलुस, आमसभा, कोणसभा, बैठक वा भेला नगर्न र त्यस्तो अवस्थामा स्थानीय प्रशासनले त्यस्तो कार्यक्रम गर्ने स्थल वा मार्ग परिवर्तन गर्न दिएको निर्देशन पालना गरी आपसी विवाद वा द्वन्द्वको अवस्था सिर्जना नगर्न पनि सम्बन्धित सबैमा आग्रह गरेको छ।"
प्रचण्डको संगतले देउवा पनि बन्दुकको भाषा बोल्न थाले : ओेली,"दैलेख : नेकपा एमालेका अध्यक्ष केपी शर्मा ओलीले माओवादी अध्यक्ष पुष्पकमल दाहाल प्रचण्डको संगतले प्रधानमन्त्री एवं कांग्रेस सभापति शेरबहादुर देउवा पनि बन्दुकको भाषा बोल्न थालेको आरोप लगाएका छन्। आइतबार दैलेखको चामुण्डाविन्द्रासैनी नगरपालिकाको जम्बुकाँधमा आयोजित एमालेको विशाल सभालाई सम्बोधन गर्दै अध्यक्ष ओलीले सो कुरा बताएका हुन्। उनले देशको रक्षा र विकास नेकपा एमालेबाट मात्रै सम्भव भएको बताए। 'एमाले देशको विकास गर्ने देशभक्ति पार्टी हो, जनतालाई खुसी दिने, समृद्ध नेपाल, सुखी नेपाली बनाउन पार्टी हो,' ओलीले भने 'नेपालमा मारकाट गर्ने, आतंक मच्चाउने, महिलाहरूलाई विधुवा बनाउने, घाइते, अपांग बनाउने, बेपत्ता बनाउने पार्टीहरू पनि छन्।' ओलीले प्रधानमन्त्री शेरबहादुर देउवालाई पाँच पटक प्रधानमन्त्री हुँदा मुलुकका लागि केके काम गर्नुभयो भन्दै प्रश्न गरेका छन्। उनले देउवालाई पाँच पटक प्रधानमन्त्री हुँदा मुलकको हितका लागि गरेको कुनै एक मात्र काम देखाउन चुनौती समेत दिए। 'शेरबहादुर देउवाले देशका लागि कुनै पनि काम गरेका छैनन्,' ओलीले भने। तत्कालीन समयमा शेरबहादुर देउवा गृहमन्त्री हुँदा आफू ५० भन्दा धेरै पटक पक्राउ परेको ओलीले बताए। अहिलेको पाँच दलीय गठबन्धनले जनतालाई भुलाउने काम मात्रै गरिरहेको उनको आरोप थियो। गठबन्धनको सरकारले बजेट बनाउँदा खास घरानाका व्यापारिक प्रतिनिधि राखेर करका दर तोकेर राज्यको ढुकुटी लुट्ने काम गरेको बताउँदै ओलीले उनले वर्तमान सरकार निकम्मा भएको आरोप लगाए। '२०५१ मा तत्कालीन प्रधानमन्त्री मनमोहन अधिकारीले हारे लगतै राप्रपा नेता स्वर्गीय राजेश्वर देवकोटाले गोरु ब्याउँदैन भन्थे, अदालतमा ब्यायो भन्नुभएको थियो, 'अहिले पनि अदालतमा गोरु ब्याए जस्तै भयो, यस पटक त अदालतले पाँच वटा पाठा पायो', उनले भने। परमादेशबाट बनेको सरकारले अर्थतन्त्र धारासायी बनाएको र देशको हालत बर्बाद गराएको ओलीको टिप्पणी छ। उनले २०५१ सालमा एमालेको सरकारले 'आफ्नो गाउँ आफैं बनाऔं' भन्ने लोकप्रिय कार्यक्रम सुरुवात गरेको बताए। एमालेले एक सय रुपैयाँबाट सुरु गरेको भत्ताले नागरिकको सामाजिक सुरक्षा बढाउनुका साथै अहिले आएर विपन्न नागरिकहरूलाई जीवनयापनमा ठूलो सहयोग गरेको दाबी गरे। अध्यक्ष ओलीले घोषणापत्रमार्फत एमालेले २० ग्यारेन्टी सार्वजनिक गरेको बताए। एमालेले सेनेटरी प्याड खरिद गर्नका लागि महिलालाई एक हजार ५ सय रुपैयाँ नगद दिने योजना अघि सारेको समेत ओलीको भनाइ छ। यसले महिलाको महिनावारीलाई मर्यादित बनाउन ठूलो योगदान दिने दाबी ओलीको छ। बालबालिका, महिला, जेष्ठ नागरिक, किसान, मजदुरका लागि एमालेले थुप्रै कामहरू गरेको बताए। अर्को प्रसंगमा ओलीले वार्ताको माध्ययमबाट नेपाली भूमि फिर्ता ल्याएरै छाड्ने प्रतिबद्धता जनाएका छन्। दैलेखको पञ्चकोशी क्षेत्रमा रहेको पेट्रोलियम पदार्थको अन्वेषण कार्य एमाले नेतृत्वको सरकार हुँदा सुरु गरेको उल्लेख गर्दै ओलीले उक्त काम एमालेले नै पूरा गर्ने दाबी गरे। अध्यक्ष ओलीले दैलेख जिल्लालाई विकास गर्ने जिम्मा आफ्नो रहेको बताए।"
इन्टरको जितमा जेकोको दुई गोल,रोम : एडिन जेकोको दुई गोलप्रेरित इन्टर मिलानले इटालियन सिरी 'ए' मा एट्लान्टलाई २३ को नतिजामा पराजित गरेको छ। एट्लान्टाको मैदानमा भएको खेलको २५औं मिनेटमा एडेमोला लुकम्यानले गोल गर्दै घरेलु टिमलाई अग्रता दिलाएका थिए। त्यसको ११ मिनेट नबित्दै जेकोले इन्टरका लागि बराबरी गोल फर्काएका थिए। पहिलो हाफ बराबरीमा सकिएको खेलको ५६औं मिनेटमा जेकोले व्यक्तिगत दोस्रो गोल गर्दै पुनः अग्रता दिलाएका थिए। एट्लान्टाका जोसे लुइज पालामिनोले ६१औं मिनेटमा आत्मघाती गोल गरेसँगै इन्टरले १३ को अग्रता बनाएको थियो। पालामिनोले ७७औं मिनेटमा एट्लान्टाका लागि गोल गरे पनि हारबाट जोगाउन पर्याप्त भएन। जितसँगै १५ खेबलाट ३० अंक जोडेको इन्टर लिग तालिकाको चौथो स्थानमा उक्लिएको छ। समान खेलबाट २७ अंक जोडेको एट्लान्टा छैटौं स्थानमा छ। समान १५ खेलमा अपराजित नेपोली ४१ अंकसहित शीर्ष स्थानमा छ।
लमजुङमा देव र पृथ्वीसुब्बा गुरुङबीच कडा टक्कर,"बेंसीसहर : नेकपा (माओवादी केन्द्र) का महासचिव देवप्रसाद गुरुङ र नेकपा (एमाले) का उपमहासचिव पृथ्वीसुब्बा गुरुङ २०७४ को प्रतिनिधि तथा प्रदेशसभा निर्वाचन सँगै मिलेर लडे। बाम गठबन्धन गरेर निर्वाचन लडेका उनीहरूमध्ये देव गुरुङ प्रनिनिधिसभामा निर्वाचित भए भने पृथ्वीसुब्बा प्रदेशसभा सदस्य हुँदै गण्डकी प्रदेशको संस्थापक मुख्यमन्त्री बने। हिजोका सहयात्री यी दुई हस्ती यतिबेला भने आफू निर्वाचित हुने होडमा छन्। २०४८ र ०७४ को निर्वाचनसँगै मिलेर लडेका उनीहरू अहिले भने आमने सामने भएका छन्। २०४८ मा 'एक वामएक ठाम' नीति अनुरूप देव गुरुङ क्षेत्र नम्बर १ मा र पृथ्वीसुब्बा क्षेत्र नम्बर २ बाट निर्वाचन लडेका थिए। दुवै नेता त्यतिबेला असफल भए। २०७४ मा सँगै मिलेर लडे दुवै नेता सफल भए। एमालेका उपमहासचिवसमेत रहेका पृथ्वीसुब्बा र माओवादी केन्द्रका महासचिव रहेका देवप्रसाद दुवै हेवीवेट नेता हुन्। कम्युनिष्ट पार्टीका यी दुई ठुला नेता बीचको प्रतिस्पर्धाले लमजुङको चुनाव थप रोचक बन्दै गएको छ। तत्कालीन गिलुङ गाविस८, टक्सार (हाल क्व्होलासोथर गाउँपालिका९) मा जन्मिएका एमालेका उम्मेदवार गुरुङ आठौं पटक निर्वाचन लड्दैछन्। नेता गुरुङले २०४८ यताका प्रत्येक संसदीय निर्वाचनमा सहभागी जनाउँदै आएका छन्। उनी २०४३ मा पनि जिल्ला कारागारबाटै जनपक्षीय उम्मेद्वारका रूपमा चुनाव लडेका थिए। यसअघि सातपटक निर्वाचन लडेपनि उनी दुईपटक मात्र सफल भएका छन्। २०६४ को पहिलो संविधानसभा र २०७४ को प्रदेशसभा '२' बाट गरी दुईपटक उनी निर्वाचित भए। उनी संघमा पर्यटनमन्त्री तथा गण्डकी प्रदेशको मुख्यमन्त्री बनिसकेका छन्। यसपटक उनको लागि अन्तिम चुनाव हुनसक्छ, त्यसैले उनलाई जित्नैपर्ने दवाव छ। मनाङको नासों गाउँपालिका४, ओडारगाउँ घर भई हाल लमजुङ केन्द्रित राजनीति गर्दै आएका देवप्रसाद गुरुङ ०७४ मा बाम गठबन्धनबाट प्रतिनिधिसभामा निर्वाचित भएका थिए। लमजुङ क्षेत्र नं १ (हाल प्रदेश १) बाट २०४८ को निर्वाचनमा 'एक वामएक ठाम' नारा लिएर तत्कालीन जनमोर्चाबाट चुनाव लडेका उनी त्यतिबेला कांग्रेसका रामचन्द्र अधिकारीसँग पराजित भएका थिए। माओवादीका तर्फबाट २०६४ को संविधानसभा निर्वाचनमा मनाङ र कास्की १ बाट उनी ०६९ को निर्वाचन भने बहिस्कार गरे। २०७३ मा पुनः माओवादीमा फर्किएपछि ०७४ को निर्वाचनमा एमालेसँग मिलेर लमजुङबाट निर्वाचित बने। उनी दुईपटक मन्त्री भइसेका छन्। यसपटक ०७४ को सहयात्री दल एमाले उनको विपक्षमा छ, भने त्यतिबेलाको प्रतिष्पर्धी नेपाली कांग्रेस सहयात्री बनेको छ। एमाले एक्लै गठबन्धन लगायतका उम्मेदवारसँग प्रतिस्पर्धा गर्दै छ। देव गुरुङलाई कांग्रेसको मतको भर छ भने एमालेलाई आफ्नो मत जोगाउनुपर्नेछ। चार नगरपालिका र चार गाउँपालिका रहेको यस जिल्लामा यसअघिको स्थानीय तह निर्वाचनमा पालिका प्रमुखहरूले पाएको मतका आधारमा एक हजार छ सय ५४ मतले गठबन्धनभन्दा एमाले अघि रहेको छ। गत स्थानीय तह निर्वाचनमा एक लाख ३१ हजार चार सय ९४ मतदाता रहेका थिए। स्थानीय चुनावपछि २ हजार ६५ मतदाता नयाँ थपिएका छन्। प्रतिनिधिसभा सदस्य निर्वाचनमा राष्ट्रिय प्रजातन्त्र पार्टीका बालचन्द्र श्रेष्ठ, राष्ट्रिय प्रजातन्त्र पार्टी नेपालका टकबहादुर गुरुङ, आमूल परिवर्तन मसिहा पार्टी नेपालका नन्दजङ्ग गुरुङ, नेपाल मजदुर किसान पार्टीका राजेन्द्रप्रसाद प्रजापति, मङ्गोल नेसनल अर्गनाइजेसनका विकास गुरुङ, राष्ट्रिय स्वतन्त्र पार्टीका धर्मराज केसी र स्वतन्त्र उम्मेदवार चन्दन बस्यालले प्रतिस्पर्धा गर्दै छन्।"
आचारसंहिता पूर्ण रूपमा लागू गर्ने प्रतिवद्धता,"काठमाडौं : रूपन्देहीमा निर्वाचन आचारसंहिता पूर्ण रूपमा लागू गर्ने सरोकारवालाहरूले प्रतिवद्धता जनाएका छन्। आइतबार भैरहवामा आयोजना भएको कार्यक्रममा शान्त, स्वच्छ र निष्पक्षको लागि हाम्रो अभियान विषेयक साक्षात्कारमा बोल्ने वक्ताहरूले यस्तो बताएका हुन्। कार्यक्रममा बोल्दै रूपन्देहीका मुख्य निर्वाचन अधिकृत तथा जिल्ला न्यायाधीश कृष्ण कोइरालाले जिल्लामा आचारसंहिताका उजुरी खासै ठूला नआएको र सामान्य किसिमका आएकाले दलहरूलाई बोलाएर संवादका मार्फत सुल्झाएको बताए। उनले पहिले हुने निर्वाचनमा लागू भएका आचारसंहिताका बुँदाहरूलाई दलहरूले कार्यान्वयन गरेको तर नयाँ थप भएका केही बुँदाहरूलाई पालना नगरेको पाइएपछि दलका प्रमुखहरूलाई ध्यानाकर्षण गराएको जनाए। प्रमुख जिल्ला अधिकारी भरतमणि पाण्डेले निर्वाचनलाई भयरहित बनाउनका लागि जिल्लामा चारै तहका सुरक्षा निकायहरूलाई सतर्क बनाएको उल्लेख गरे। रूपन्देहीमा १ हजार ७ सय जनपथ प्रहरी, सशस्त्र प्रहरी ८ सय ८८, म्यादी प्रहरी १ हजार ३ सय ९५, ८ हजारभन्दा बढी कर्मचारी र सेनालाई आवश्यकता अनुसार प्रयोग गरिने जानकारी दिए।"
"दार्चुलामा सत्ता गठबन्धन र एमालेका कार्यकर्ताबीच झडप, २ जना घाइते",दार्चुला : दार्चुलामा सत्ता गठबन्धनका कार्यकर्ता र नेकपा एमालेका कार्यकर्ताबीच झडप हुँदा दुई जना घाइते भएका छन्। नौगाड गाउँपालिका६ खेडमा प्रचारप्रसारमा खटिएका सत्ता गठबन्धन दलका र नौगाडको जामिरमा आमसभा गरिरहेको एमालेका कायर्कर्ताबीच झडप भएको हो। झडपमा परी नौगाड ६ का गठबन्धनका कार्यकर्ता ३५ वर्षीय जयभानसिंह धामी र नौगाड ५ का एमाले कार्यकर्ता २४ वर्षीय निरे ठगुन्ना घाइते भएका छन्। घाइते ठगुन्नालाई सामान्य चोट लागेको र धामीलाई धनगढी रिफर गरिएको जिल्ला प्रहरी कार्यालय दार्चुलाले जनाएको छ।
तीन मेयर र दुई उपमेयरसँग एमालेले सोध्यो स्पष्टीकरण,"रौतहट : नेकपा (एमाले) ले रौतहटका केही स्थानीय तहमा निर्वाचित मेयर र उपमेयरहरूलाई स्पष्टीकरण सोधेको छ। रौतहटका देवाहिगोनाही नगरपालिकाका प्रमुख प्रेमलाल साह कानु, गरुडा नपाका प्रमुख कन्थमणि जयसवाल, मौलापुर नपाका प्रमुख रिनादेवी साह, देवाहिगोनाही नपाकी उपमेयर परनिया देवी, मौलापुर नपाका उपमेयर नागेन्द्र राय यादवलाई एमाले मधेस प्रदेश समितिले २४ घण्टे स्पष्टीकरण सोधेको हो। पत्रमा २०७९ मंसिर ४ गते हुने निर्वाचनका विषयमा पार्टीको निर्णय विपरीत हिँडेकाले यो स्पष्टीकरण सोधिएको जनाइएको छ। पार्टीको कार्यकर्ता पार्टीको निर्णय विपरीत तथा पाटीको विरोधमा लाग्नुको वास्तविकता के हो? स्पष्ट खुलाई २४ घण्टाभित्र नेकपा (एमाले) मधेश प्रदेश कार्यालयमा जवाफ पठाउन निर्देशन दिइएको छ। चित्त बुझ्दो जवाफ नआए पार्टीको विधानअनुसार कारवाही हुने जनाइएको छ। पार्टीको हित र नीति विपरीत कार्य गरेको पाइएकाले स्पष्टीकरण सोधिएको एमालेका मधेश प्रदेश अध्यक्ष राम आतार यादव जनाएका छन।"
मुस्ताङमा निर्वाचन तयारी तीव्र,"जोमसोम : मंसिर ४ गते हुने प्रतिनिधि र प्रदेशसभा निर्वाचनको पूर्व तयारीका लागि मुस्ताङमा निर्वाचन अभियानलाई तीव्रता दिइएको छ। भूगोलका हिसाबले ठूलो र जनसंख्याका हिसाबले न्यून मतदाता संख्या रहेको मुस्ताङमा मतदान केन्द्रमा खटिने मतदान अधिकृत र सहायक मतदान अधिकृतहरूलाई आवश्यक तालिम दिइएको छ। तालिममा ८० जना सहभागी छन्। जिल्ला निर्वाचन कार्यालय मुस्ताङले जिल्लाका पाँचवटै स्थानीय तहका ३९ मतदान केन्द्र र एक अस्थायी मतदान केन्द्रमा खटाइने कर्मचारीहरूलाई आइतबार तालिम दिइएको हो। तालिममा मतदान पूर्वका व्यवस्थापकीय पक्ष र मतदान प्रक्रिया, प्रतिनिधि र प्रदेशसभा निर्वाचन सम्बन्धी जानकारी, मतदान सामग्री, सुरक्षा समन्वय योजना, मतगणना, मतगणना र निर्वाचन लेखा सम्बन्धी जानकारी गराइएको छ। यस्तै तालिममा निवाचनको मतदान प्रक्रिया, सुरक्षा, मतपेटिका ढुवानी जनशक्ति परिचालन र मतदानपछि निर्वाचन मतपेटिका बुझेदेखि मतपेटिका बुझाउनेसम्मका आवश्यक प्रक्रियाका बारेमा सचेत गराइएको छ। मुस्ताङका प्रमुख जिल्ला अधिकारी नेत्रप्रसाद शर्माले राष्ट्रसेवक कर्मचारीले राज्यले सुम्पिएको महान अभिभारा पूरा गर्नुपर्ने बताए। मुख्य निर्वाचन अधिकृत ईश्वर पराजुलीले मंसिर ४ गते हुने प्रतिनिधि र प्रदेशसभा निर्वाचनको सबै तयारी पुरा भइसकेको जानकारी दिए। जिल्ला निर्वाचन अधिकारी मदन अर्यालले मतदान प्रक्रियाका बारेमा आयोगको निर्देशनमा कार्यक्रम गरिएको बताए। मुस्ताङका ५ स्थानीय तहको ३९ मतदान केन्द्रमा कुल १०९५७ जना मतदाता छन्। ३९ मतदान केन्द्र र एक अस्थायी मतदान केन्द्रमा झन्डै ४०१ जना कर्मचारी खटाइने भएको छ। जसअन्तर्गत ८० जना मतदान अधिकृत र सहायक मतदान अधिकृत, सहायक कर्मचारी १७६ जना र सहयोगी कर्मचारी ४० जना खटिने छन्।"
प्रतिनिधिसभा सधै बाँचिरहने कुरा होइन : ओली,"काठमाडौंः नेकपा एमालेका अध्यक्ष केपी शर्मा ओलीले निर्वाचनले असाधारण महत्वको फैसला गर्ने बताएका छन् । कालीकोटको रास्कोटमा आयोजित चुनावी सभालाई सम्बोधन गर्दै अध्यक्ष ओलीले यो निर्वाचन आइरहने निर्वाचन जस्तो नभएको बताए। ओलीले भने, यस पटकको निर्वाचन आइरहने निर्वाचन जस्तो होइन । यस निर्वाचनले असाधारण महत्वको फैसला गर्नुपर्नेछ । निर्वाचनले देश कता जाने भन्ने फैसला गर्नेछ । ओलीले सिद्धिएको माओवादीलाई आफूले साथ दिएको बताए । ओलीले प्रचण्डलाई लक्षित गर्दै जहिल्यै नक्कली कुरा मात्रै गर्ने गरेको आरोप लगाए। प्रतिनिधिसभा सधै बचिरहने कुरा नभएको उनको भनाइ छ। ओलीले भने, प्रचण्ड दक्षिण पन्थीहरुको शरणमा गएपछि र आफ्नो घरमा आगो लगाएर कांग्रेसको पालीमा गएपछि मैले ताजा जनादेशमा जानुपर्यो। अहिले शेरबहादुर देउवा र पुष्पकमल दाहाल प्रचण्डले संसद बचायौं भनेका छन् । अहिले छत प्रतिनिधिसभा । प्रतिनिधिसभा सधैं बचिरहने कुरा होइन । समयसमयमा निर्वाचन भइरहने कुरा हो प्रतिनिधि सभा । जनताको सार्वभौमसत्ता पटकपटक प्रकट हुन्छ निर्वाचनमार्फत् । '"
विश्वकप फुटबलको प्रत्यक्ष प्रसारणको सम्भावना कम,"काठमाडौं : विश्वकप फुटबलको नेपालमा प्रत्यक्ष प्रसारणको सम्भावना कम देखिएको छ। विश्वकप फुटबलको प्रत्यक्ष प्रसारणका सम्बन्धमा सर्वोच्च अदालतमा परेको मुद्दामाथि सुनुवाइ हुन नसक्दा सम्भावना कम देखिएको हो। विश्वकप प्रसारण गर्न नेपालका लागि अधिकार पाएको मिडिया हबले 'प्याकेज भ्यू' मोडलमा विश्वकप प्रसारणको तयारी गरिरहेका बेला प्रसारण रोक्न माग गर्दै अदालतमा मुद्दा परेको थियो। सर्वोच्च अदालतका न्यायाधीश प्रकाशकुमार राउतको एकल इजलासले गत कात्तिक २२ गते प्रसारण रोक्न अल्पकालीन अन्तरिम आदेश दिएको थियो। आदेश संशोधनको माग गर्दै मिडिया हवले निवेदन दिएपछि गत शुक्रबार विश्वकपसम्बन्धी मुद्दाको पेशी तोकेको थियो। तर, अन्तिममा समयमा हेर्न नभ्याइने भन्दै पेशीबाट यो मुद्दालाई हटाइयो। 'मंसिर ४ गतेबाट प्रसारण सुरु गर्नुपर्ने छ, विषयको गम्भीरता र आकष्मिकता हेरेर चाँडो सुनुवाइ गरिदिनुस् भनेर अदालतको ढोका चाहार्दा पनि सुनुवाइ अवसर नपाउनु निकै दुःखद् भयो' मिडिया हबका कार्यकारी निर्देशक सोम धितालले भने, 'हामीले नियम संगत काम गरेको कुरामा हामी ढुक्क छौं, तर हाम्रो कुरा राख्नै नपाउने, मिति घर्केपछि सुनुवाइ हुने अवस्था आउनु दुःखलाग्दो कुरा हो।' यसपटक अन्तर्राष्ट्रिय फुटबल महासंघ (फिफा)ले नेपालका लागि टेरिटोरी लक मोडलमा प्रसारण अधिकार बिक्री गरेको हुँदा मिडिया हबबाहेक अन्य कुनै माध्यमबाट नेपाली दर्शकले विश्वकप प्रसारण हेर्न नसक्ने धितालले बताए। आफ्नो कानुनी आधार, विजनेस मोडल र अधिकारबारे अदालतमा कुरा राख्न आफ्ना कानुन व्यवसायीहरुले कोसिस गरिरहेको भन्दै धितालले प्रश्न गरे, 'कानुनसम्मत काम गर्दा विजनेस गर्न नपाउने, आफ्नो कुरा राख्न पनि नपाउने किन भइरहेको छ ? 'हामीले पैसा लिने, अरू कसैले निःशुल्क फुटबल देखाउने अवस्था हैन, तर जसरी पनि निःशुल्क देखाउनुपर्छ भन्दै मुद्दा दायर गर्ने र फुटबल फ्यानलाई उनीहरुको अधिकारबाट वञ्चित गर्ने काम राम्रो भएन' धितालले भने।"
"पूर्वप्रहरीको राजनीति मोह, को कहाँबाट भिड्दैछन् ?","काठमाडौं: आगामी मंसिर ४ को चुनावी अभियान देशभर जारी छ । विभिन्न क्षेत्रमा काम गरेको अनुभव भएका धेरै व्यक्ति राजनीतिमा होमिएका छन् । लामो समयसम्म सुरक्षा संयन्त्रको नेतृत्वसम्म पुगेर काम गरेका प्रहरी अधिकारीहरू पनि अहिले निर्वाचनमा होमिएका छन् । सबैको लक्ष्य समृद्ध नेपाल निर्माणको छ । राजनीतिमा प्रवेश गर्नुको कारण सुनाउँदै पूर्व डीआइजी रमशे खरेलले भन्ने गरेका छन्, संसदमा कानून मिच्नेहरू धेरै भएकाले आवश्यक कानून बनाउन राजनीतिमा जोडिएको हु। उनले राजनीतिमा दक्ष मानिस नभएको, भष्ट र खराव मानिसको मनोमानी बढ्दा राजनीति नै फोहोर भएको बताए । आइजीपीको दौडमा रहेका पूर्वडीआइजी नवराज सिलवाल सरकारले गरेको बढुवामा चित्त नबुझेपछि राजीनामा दिएर राजनीतिमा होमिए । राजनीतिमा प्रवेश गरेकै वर्ष उनी ललितपुर१ बाट एमाले पार्टीको उम्मेदवार बने । कांग्रेस नेता उदय शमसेरलाई हराउँदै २०७४ सालको प्रतिनिधि सभा सांसद बने । राजनीतिमा प्रवेश गर्दा उनले भनेका थिए, संसदमा गएर सुरक्षाका विषयलाई प्राथमिकता राख्नेछु । आवश्यक नीति निर्माणमा भूमिका खेल्छु । पूर्वआइजीपी सर्वेन्द्र खनाल पनि चुनावी मैदानमा होमिएका छन् । एआइजीबाट अवकाश पाएका गणेश राई नयाँशक्ति पार्टीमा आवद्ध भएर राजनीतिमा जोडिएका थिए । पार्टीको सुरक्षा विभाग प्रमुख भएर काम गरेका उनले सुरक्षाका विषयलाई सडकदेखि सदनसम्म उठाउने प्रतिवद्धता जनाएका थिए । तर पार्टी राजनीतिमा आएको एक वर्षमै उनले पार्टी छाडे । खनाल, खरेल, सिलवाल, राईसँगै प्रहरी संगठनमा रहेर काम गरेका धेरैमा राजनीतिको मोह बढेको छ । प्रहरी संगठनमा रहेर काम गरेका धेरै पार्टीको सक्रिय राजनीतिमा संगठित भएर काम गरिरहेका छन् । पूर्वआइजीपी ध्रुवबहादुर प्रधान राप्रपाको उपाध्यक्ष हुन् । प्रहरी संगठनको प्रमुख भैसकेका उनी दल प्रवेश पछि पनि अहिलेसम्म सांसद बन्ने अवसरमा पुगेका छैनन् । त्यस्तै पूर्वआइजीपी मोतिलाल बोहोरा पनि नेपाली कांग्रेसको महाधिवेशन प्रतिनिधि छन् । पूर्वआइजीपी रवीन्द्रप्रताप शाह सेवानिवृत भएलगत्तै माओवादी केन्द्रमा प्रवेश मात्र गरेनन् । समानुपातिक कोटाबाट प्रतिनधि सभाका सांसद पनि भए । पूर्वडिआइजी पार्वती थापा २०७५ सालमा तत्कालीन संघीय समाजवादी फोरममा प्रवेश गरेर राजनीतिमा आएकी थिइन् । पूर्वडीआइजी भक्तिनाथ माझी पनि नेपाली कांग्रेसको सक्रिय राजनीतिमा छन् । केन्द्रसँगै स्थानीय तहको राजनीतिमा पनि पूर्वप्रहरीकव सक्रियता उल्लेख्य छ । २०७९ को स्थानीय निर्वाचनमा पूर्वप्रहरीको सहभागिता राम्रै देखिएको थियो । स्थानीय निर्वाचनबाट केही पूर्वप्रहरीले जिते भने केहीले पराजय भोगे । मंसिर ४ को निर्वाचनलाई शान्तिपूर्ण बनाउन संगठनमा रहेका प्रहरी सक्रिय छन् भने उम्मेदवार बनेका पूर्वप्रहरी जितको दाउमा चुनावी अभियानमा छन् । राजनीतिमा पूर्वप्रहरीको आकर्षण कहिलेदेखि ? देश सञ्चालनको नीति निर्माण गर्न राजनीतिमा होमिनेको संख्या बढ्दै गएको छ । दलका नेताले जनअपेक्षा अनुसार काम नगरेपछि अहिले स्वतन्त्र उम्मेदवार बन्नेको संख्या पनि बढेको छ । यसरी राजनीतिक क्षेत्रमा विभिन्न पेशा र क्षेत्रमा व्यक्तिको सक्रियता पनि बढ्दो छ । प्रहरी संगठनमा काम गरेर राजनीति गर्ने कामको सुरुवात पूर्वआइजीपी खड्गजित बरालले गरेको पाइन्छ । पञ्चायतकालमा उनले उम्मेदवारी दिएका थिए । ०४६ सालको राजनीतिक परिवर्तन पछि पूर्वप्रहरी सक्रिया राजनीतिमा आउनेक्रम बढेको पाइन्छ । ०४६ सालको राजनीतिक परिवर्तन पछि कांग्रेसबाट प्रत्यक्ष उम्मेदवारी दिएर पूर्वआइजीपी डीबी लामाले चर्चा कमाएका थिए । उनको उम्मेदवारीले तत्कालीन राजनीतिमा ठुलै प्रभाव पारेको थियो । ०७० को दशकमा पूर्वआइजीपी धुव्रबहादुर प्रधान, रवीन्द्रप्रताप शाह राजनीतिमा होमिए । त्यसपछि पनि सर्वेन्द्र खनाल, रमेश खरेल, नवराज सिलवाल सक्रिय राजनीतिमा छन् । राजनीतिक मोह किन ? अवकाश प्राप्त जीवन सक्रिय राजनीतिमा जाँदा व्यक्तिगत लाभ धेरै भए पनि संगठन, दलगत तथा राष्ट्रिय हितको पक्षमा केही काम नहुने बताउँछन् पूर्व आइजीपी सनद बस्नेत । 'एक संगठनको नेतृत्वमा पुगेर जिम्मेवारी पूरा गरेको व्यक्ति राजनीतिमा आउनु खासै राम्रो होइन्,' उनले भने, 'आफ्नो विज्ञतालाई राष्ट्रिय हितका पक्षमा लगाउन सकिन्छ । राजनीतिक दलको झण्डा बोकेर हिँड्दा यसले संगठनलाई पनि राम्रो गर्दैन्।' राजनीतिक विश्लेषक पुरुषोत्तम दाहाल भने पूर्वप्रहरी अधिकारी राजनीतिमा आउनुलाई अस्वभाविक मान्न नहुने बताउँछन् । उनी भन्छन्, 'राजनीतिमा जो आए पनि भयो, तर मनसाय सही हुनपर्छ । समाजमा योगदान गर्छु भन्ने हुटहुटी नेतामा हुनुपर्छ ।' प्रहरीमा हुँदा प्रत्यक्ष राजनीतिक हस्तक्षेप देखेका प्रहरी अधिकारी त्यही इगो साँध्ने गरी राजनीतिमा आउनु चाहिँ गलत हुने दाहालको भनाइ छ । राजनीतिबाट फाइदा लिने उद्देश्य भने घातक हुने उनको भनाइ छ । नेपाल प्रहरीका पूर्वआइजीपी अच्युतकृष्ण खरेल पूर्वप्रहरीको राजनीतिक यात्रा खासै प्रभावशाली भएको देख्दैनन् । उनी भन्छन्, 'संगठनमा हुँदा नै राजनीतिक आस्था राखेर काम गर्ने नेतृत्वबाट संगठनलाई नै हानी हुन्छ । सांसद वा मन्त्री हुने आसयले कुनै प्रहरी संगठनमा रहँदा पनि राजनीतिक साँठगाँठ गर्छ । त्यो गलत हो ।' वर्तमान अवस्थामा देशको निकासका लागि अवकाश प्राप्त जीवनलाई सक्रिय बनाउनु स्वागतयोग्य काम भएको उनको भनाइ छ। 'ऊ किन राजनीतिमा आयो भन्ने विषय अत्यन्तै महत्वपुर्ण हुन्छ,' खरेलले भने, 'आर्थिक उपार्जन नै मुख्य एजेण्डा हो? वा पद र पावरका लागि यो खुलस्त हुनुपर्छ । नत्र देशलाई नै घाटा हुन्छ ।' अपवादबाहेक नेपालको राजनीति र राजनीतिकर्मी सम्मानित नभएको बताउदै खरेलले फोहोरी राजनीतिमा सही व्यक्तिले राम्रो काम गर्ने अवसर नपाउने बताए । आफू संगठनमा हुँदा गरेका कामले पाएको सम्मानलाई बचाउनकै लागि राजनीतिमा नआएको खरेलको भनाइ छ । पूर्वआइजीपी मोतिलाल बोहोरा प्रहरीमा हुदा आर्जन गरेको अनुभवलाई सदुपयोग गर्न राजनीतिमा आउँदा सबैलाई फाइदा हुने बताउँछन् । जे भए पनि अहिले जनताले राजनीतिमा रहेका नेताको विकल्प खोज्न थालेका छन् । राजनीतिक दलप्रति जनतामा भएको वितृष्णालाई एक संगठनमा बसेर आर्जन गरेको अनुभव र सीपलाई राष्ट्र निर्माणमा लगाउन सके जनताको साथ पाउने देखिन्छ । विगतमा संगठनबाट आएकाले के गरे त्यो परिस्थितिले जवाफ दिएको छ । अब नवप्रवेशीले के गर्लान् त्यो हेर्न बाँकी छ । आगामी निर्वाचनमा भिडेका पूर्वप्रहरी अधिकारी पूर्वआइजीपी सर्वेन्द्र खनाल पूर्वप्रहरी महानिरीक्षक सर्वेन्द्र खनाल यो पटकको प्रतिनिधि सभा सदस्यको चुनावी मेदानमा छन् । असोज ६ गते एमाले प्रवेश गरेका उनी काठमाडौं ६बाट उम्मेदवार छन् । ०७४ चैतमा नेपाल प्रहरीको २६ औँ महानिरीक्षक भएर ०७६ माघमा अवकाश पाएका खनाल संगठनमा रहँदा पनि तत्कालीन प्रधानमन्त्री केपी शर्मा ओली निकट मानिन्थे । आगामी निर्वाचनमा खनालको प्रतिस्पर्धा सत्ता गठबन्धनका साझा उम्मेदवार भिमसेनदास प्रधानसँग छ। पूर्वडीआइजी रमेश खरेल पूर्वडीआइजी रमेश खरेलले अवकाश पश्चात सुशासन पार्टी नेपाल दर्ता गरेका छन् । आफैँ पार्टीको अध्यक्ष रहेका खरेल काठमाडौं १ बाट प्रतिनिधिसभा सदस्यको उम्मेदवार हुन् । प्रहरीमा संगठनमा हुँदा जनताको स्याव्वासी पाएका खरेललाई निर्वाचनमा जनताको मत के हुने हेर्न बाँकी छ । उनी भष्टाचार विरोधी अभियानमा समेत सक्रिय छन् । राजनीतिक दल नै दर्ता गरेर राजनीतिमा होमिएका खरेललाई चुनाव जित्न त्यति सजिलो छैन । उनी आफ्नो क्षेत्रमा सत्ता गठबन्धनका नेता प्रकाशमान सिंह, नेकपा एमालेका किरण पौडेल, राप्रपाका रवीन्द्र मिश्रसँग लड्दैछन् । स्वतन्त्रबाट उम्मेदवार बनेका पुकार बम पनि खरेलका लागि चुनौती हुन् । पूर्वडीआइजी नवराज सिलवाल अवकाश पछि एमाले प्रवेश गरेका पूर्वडीआइजी नवराज सिलवाल ललितपुरबाट प्रतिनिधिसभा सदस्यमा उम्मेदवार छन् । उनी ०७४ सालको निर्वाचनमा ललितपुरबाटै सांसद बनेका थिए । खराब राजनीतिले जनताले दु:ख पाएपछि आफू राजनीतिमा होमिएको बताउने सिलवालको पहिलो कार्यकालबाट जनता धेरै खुसी भएकव देखिँदैन् । उनले चुनाव जित्ने दावी गरे पनि पुरानै प्रतिस्पर्धी सत्ता गठबन्धनका उदय शमसेरलाई पराजित गर्न सिलवाललाई चुनौती छ । पूर्वएसएसपी बिक्रमसिंह थापा एसएसपीबाट सेवा निवृत्त भएका बिक्रमसिंह थापा नेपाली कांग्रेसमा प्रवेश गरी सक्रिय राजनीतिमा होमिएका छन् । आगामी मंसिर ४ गते हुने निर्वाचनमा उनी कपिलवस्तु क्षेत्र नं २(क) बाट प्रदेश सभा सदस्यको उम्मेदवार छन् । पूर्वएसएसपी गोविन्द साह एसएसपीबाट अवकाश लिएर राजनीतिमा होमिएका छन् गोविन्द साह बैशाखमा भएको स्थानीय तहको निर्वाचनमा धनुषाको विदेह नगरपालिकाको मेयरमा स्वतन्त्र उम्मेदवारी दिएका थिए । अवकासपछि कांग्रेसको राजनीति गर्ने योजनामा रहेका उनलाई कांग्रेसले टिकट दिएपछि स्वतन्त्र उम्मेदवार बनेका थिए । तर साहले जनताको मन जित्न सकेनन् । पूर्वएआइजी रोहित थापा सशस्त्र प्रहरी बल नेपालका पूर्वएआइजी रोहित थापाले यसपटक समानुपातिक तर्फका उम्मेदवार हुन् । नेश्नलिष्ट पिपल्प पाटीको तर्फबाट चुनावचिन्ह लाटोकोशेरोसहित उनी चुनावी मैदानमा छन् ।"
च्याम्पियन बन्न इङ्ल्यान्डलाई १३८ रनको लक्ष्य,"मेलबर्न : आईसीसी टीट्वेन्टी विश्वकपको फाइनलमा पाकिस्तानले इङ्ल्यान्डलाई च्याम्पियन बन्न एक सय ३८ रनको लक्ष्य दिएको छ। मेलबर्न क्रिकेट मैदानमा टस हारेर ब्याटिङको निम्तो पाएको पाकिस्तानले निर्धारित २० ओभरमा ८ विकेट गुमाएर एक सय ३७ रनको योगफल तयार गर्यो। पाकिस्तानका ओपनर मोहम्मद रिजवान १५ तथा कप्तान बाबर आजम ३२ रन बनाएर पेभेलियन फर्केका थिए। एडेलेडमा इङ्ल्यान्डको कसिलो बलिङविरुद्ध संघर्षरत पाकिस्तानले ठूलो योगफल बनाउन सकेन। पाकिस्तानका लागि २८ बलको सामना गरेका शान मशुदले दुई चौका र एक छक्कासहित सर्वाधिक ३८ रन बनाएर पेभेलियन फर्के। त्यस्तै, शादाव खानले २० बाहेक अन्य ब्याटरले उल्लेख्य प्रदर्शन गर्न सकेनन्। इङ्ल्यान्डका लागि चार ओभरमा १२ रन खर्चेर साम कुरानले सर्वाधिक तीन तथा आदिल राशिद र क्रिस जोर्डनले दुईदुई विकेट लिए। बेन स्टोक्सले एक विकेट हात पारे। पाकिस्तान सेमिफाइनलमा न्युजिल्यान्डलाई सात विकेटले हराउँदै फाइनलमा पुगेको हो। अर्कातिर भारतलाई विकेट हराउँदै इङ्ल्यान्डले फाइनल यात्रा तय गरेको थियो।"
"धादिङ१: दोहोरिने कसरतमा त्रिपाठी, कांग्रेस र माओवादी फकाउँदै राजेन्द्र पाण्डे","धादिङ: अन्य जिल्लाजस्तै धादिङमा पनि चुनावी माहौल तातिएको छ । त्यसमा पनि धादिङ१ को चुनावी सरगर्मीले धादिङ्गेको ध्यान खिचेको छ । यो निर्वाचन क्षेत्रमा सत्ता गठबन्धनको तर्फबाट बागमती प्रदेशका मुख्यमन्त्रीसमेत रहेका नेकपा एकीकृत समाजवादीका केन्द्रीय उपाध्यक्ष राजेन्द्र पाण्डे र एमालेका नेता भूमी त्रिपाठी चुनावी मैदानमा छन् । समग्र राजनीतिक अवस्थालाई विश्लेषण गर्दा यी दुई उम्मेदवारबीच नै कडा प्रतिस्पर्धा हुने देखिन्छ । दुवै उम्मेदवार घरदैलो अभियानमा व्यस्त छन् । यो निर्वाचन क्षेत्रमा १४ जनाको उम्मेदवारी परेको छ । जसमध्ये ७ जना स्वतन्त्र उम्मेदवार छन् । २०७४ सालको निर्वाचनमा १ लाख १८ हजार १५० मतदाता रहेको यस निर्वाचन क्षेत्रमा यो पटक १ लाख ३२ हजार ३५४ मतदाता छन् । यो पटक गत निर्वाचनको तुलनामा १४ हजार २०४ मतदाता थपिएका छन् । नयाँ मतदाता अधिकांश २० देखि ४५ वर्ष उमेर समूहका छन् । यो क्षेत्रमा ६६ वर्षीय पाण्डे, ५७ वर्षीय त्रिपाठीसहित जनता समाजवादी पार्टीका नोरमान तामाङ, राष्ट्रिय स्वतन्त्र पार्टीका २५ वर्षीय हीमेश पन्तलगायतको प्रतिस्पर्धा हुने देखिन्छ । २०७४ सालको निर्वाचनमा एमालेका त्रिपाठी निर्वाचित थिए । उनले ४९ हजार १२१ मत ल्याएर विजयी भएका थिए । उनका निकटम प्रतिस्पर्धी कांग्रेसका विश्वप्रसाद अर्यालले २१ हजार ९६८ मत ल्याएका थिए । यी दुईबीचको मतान्तर २७ हजार १५६ थियो । तेस्रो जनसमाजवादी पार्टी नेपालका राजन मगर भएका थिए । उनले २ हजार ६० मत ल्याएका थिए । यस्तै विवेकशील साझा पार्टीका दीपेश थापाले ३४७ मत ल्याएका थिए । गत प्रतिनिधि सभा निर्वाचनमा ७९ हजार ६३ मत खसेको थियो । केन्द्रमा प्रभाव पार्ने पाण्डेलगातार निर्वाचित हुने नेतामा पर्छन् । २०१३ जेठ २९ मा धादिङको गजुरीमा जन्मिएका पाण्डे विद्यार्थी जीवनदेखि नै राजनीतिमा सक्रिय छन् । उनले ग्रामीण विकास विषयमा स्नातकोत्तर गरेका छन् । २०३२ सालमा जेल परेपछि पाण्डे राजनीतिमा सक्रिय भए । नेकपा (माले)को सहसचिव हुँदै पाण्डे २०४३ मा जिल्ला पञ्चायत सभापति भएका थिए । २०५० सालमा नेकपा (एमाले)को अञ्चल सचिव र २०५५ मा केन्द्रीय सदस्य बनेका थिए । धादिङबाट २०४८, २०५१, २०५६ र २०७० को प्रतिनिधि सभा सदस्य निर्वाचित भएका थिए । पाण्डेले स्थानीय विकास मन्त्रालयको जिम्मेवारी सम्हालिसकेका छन् । चार पटक प्रतिनिधि सभा सदस्य भइसकेका उनी २०७४ को निर्वाचनमा भने मुख्यमन्त्री बन्ने उद्देश्यले प्रदेश सभामा फर्किएका थिए । उनी धादिङ १ क बाट बागमती प्रदेश सभामा निर्वाचित भएका थिए । एमाले विभाजन भएपछि पाण्डेले नेकपा (एकीकृत समाजवादी) रोजेका हुन् । सक्रिय राजनीतिमा आउनुअघि उनी शिक्षण पेशामा आबद्ध थिए । पाण्डेका प्रतिष्पर्धी त्रिपाठी धादिङमा युवा पुस्तामाझ परिचित छन् । धादिङको बेनिघाट गाउँपालिकामा जन्मेका त्रिपाठीले राजनीतिशास्त्रमा स्नातकोत्तर र कानूनमा स्नातक गरेका छन् । २०३६ सालमा अनेरास्ववियुको प्रारम्भिक कमिटीबाट राजनीतिक यात्रा सुरु गरेका थिए । काठमाडौंमा उच्च शिक्षा अध्ययन गर्ने क्रममा अनेरास्ववियुमै सक्रिय रहेका त्रिपाठीले नेपाल ल क्याम्पसको स्ववियु सचिव भएर काम गरेका थिए । २०५४ मा पार्टी विभाजन भएपछि त्रिपाठी धादिङ फर्केर सक्रिय राजनीतिमा लागेका थिए । २०५४ सालमा नेकपा एमालेको सदस्य भएका त्रिपाठी २०६० सालमा नेकपा एमाले धादिङको सचिव र उपाध्यक्ष हुँदै २०७२ सालमा नेकपा एमाले धादिङ जिल्ला अध्यक्ष बनेका थिए । यस्तो छ अंकगणित यो निर्वाचन क्षेत्रमा सिद्धलेक, बेनीघाँट रोराङ, गल्छी, गजुरी, थार्के, धुनीवेशी गाउँपालिकाका सबै वडा (४५) पर्छन् । गत स्थानीय तहको निर्वाचनलाई नियाल्दा यो निर्वाचन क्षेत्रमा एमाले पहिलो राजनितिक दल हो । दोस्रो माओवादी केन्द्र र तेस्रो कांग्रेस हो भने चौथो दल नेकपा एकीकृत समाजवादी पार्टी हो । निर्वाचनमा वडाध्यक्षले प्राप्त गरेको मत विश्लेषण गर्दा एमालेले ३६ हजार ६८३ मत ल्याएको थियो । यस्तै, माओवादी केन्द्रले २४ हजार आठ सय ४८ मत ल्याएको थियो । कांग्रेसले १९ हजार चार सय ६ मत ल्याउँदा नेकपा एसले ८ हजार २८१ मत ल्याएको थियो । सिद्धलेक गाउँपालिकाको मेयरमा कांग्रेसका परशुराम खतिवडा ७ हजार ९५६ मत ल्याएर विजयी भएका थिए । खतिवडाका प्रतिद्वन्द्वी एमालेका प्रेमनाथ सिलवालले ६ हजार १७१ मत ल्याएका थिए । बेनीघाट रोराङ गाउँपालिकाको मेयरमा माओवादी केन्द्रका कृष्णबहादुर थपलियाले ७ हजार ६८० मत ल्याएर विजयी भएका थिए । थपलियाका प्रतिद्वन्द्वी एमालेका देवप्रकाश त्रिपाठीले ५ हजार ७२ मत ल्याएका थिए । गजुरी गाउँपालिकाको मेयरमा माओवादी केन्द्रका गणेशलाल श्रेष्ठ ६ हजार तीन सय ८ मत प्राप्त गरी विजयी हुँदा श्रेष्ठा प्रतिद्वन्द्वी एमालेका राजेन्द्रविक्रम बस्नेतले ४ हजार ५१ मत प्राप्त गरेका थिए । थार्के गाउँपालिकाको मेयरमा एमालेका रामकुमार आचार्य १० हजार ३५५ मत ल्याएर विजयी भएका थिए । आचार्यका प्रतिद्वन्द्वी कांग्रेसका रामप्रसाद बिडारीले ८ हजार ११६ मत ल्याएका थिए । प्रतिनिधि सभा निर्वाचन २०७४ मा एमाले र तत्कालीन माओवादीबीच गठबन्धन हुँदा एमालेका त्रिपाठी दोब्बर मतसहित विजयी भएका थिए । तर, अहिले परिस्थीति फरक छ । एमाले एक्लै चुनावी मैदानमा होमिएको छ भने कांग्रेस, माओवादी केन्द्रसहितको गठबन्धन छ । यो क्षेत्रमा नेकपा एकीकृत समाजवादी कमजोर देखिन्छ । समाजवादीका पाण्डेले माओवादी र कांग्रेसको मत तान्नुपर्ने देखिन्छ । कांग्रेस, माओवादी र समाजवादी गठबन्धनको मत जोड्दा ५२ हजार ५३५ छ भने एमाले एक्लैको ३६ हजार ६८३ मत छ । त्रिपाठीले पनि आफ्नो मत जोगाएर कांग्रेस र माओवादीको मत तान्नुपर्ने अवस्था छ ।"
भूकम्पका बेला भाग्न खोज्दा लडेर मृत्यु,"बैतडी : बैतडीमा शनिबार भूकम्प गएपछि घरबाहिर भाग्ने क्रममा लडेर एक जनाको मृत्यु भएको छ। भूकम्पको धक्का महसूस भएका बेला घरबाहिर निस्किदा घरको सिडिबाट लडेर डिलासैनी१ सेल्तडाका ६६ वर्षीय हरि लुहारको मृत्यु भएको हो। भूकम्प गएको बेलामा आत्तिएर घर बाहिर निस्किन खोज्दा लडेर उनको मृत्यु भएको डिलासैनी गाउँपालिकाका अध्यक्ष सन्तोष प्रकाश जोशीले जानकारी दिए। लुहारको टाउकोमा चोट लागेको छ। गम्भीर घाइते भएका उनलाई अस्पताल लैजान लागिएको र सोहीबेला मृत्यु भएको पारिवारिक स्रोतले जनाएको छ। गाउँपालिका अध्यक्ष सन्तोषप्रकाश जोशी, उपाध्यक्ष भगीरथ बोहरा लगायतको टोली घरमा गएर मृतकका परिवारलाई २० हजार किरिया खर्च हस्तान्तरण गरेका छन्। यस्तै नेपाल रेडक्रस सोसाइटी, स्काउट लगायतका संघसंस्थाले मृतकका परिवारलाई केही खाद्यान्न सामग्री सहयोग गरेका छन्। शनिबार राती ८ बजेर १२ मिनेटमा बैतडीसहित सुदूरपश्चिममा हिजो ठुलो धक्का महसूस गरिएको थियो। बझाङको पाटादेवल केन्द्रबिन्दु भएर ५४ म्याग्नुच्युडको भूकम्प गएको भूकम्प मापन केन्द्रले जनाएको छ।"
"सेयर बजार दोहोरो अंकले ओरालोतिर, ७७ करोडको मात्रै कारोबार","काठमाडौं : सेयर कारोबारको पहिलो दिन आज नेप्से परिसूचक दोहोरो अंकले ओरालो लागेको छ। नेप्से घटेसँगै कारोबार रकम पनि घटेको छ। यसदिन ७७ करोड ४९ लाख मूल्य बराबरको सेयर खरिदबिक्री भयो। अघिल्लो साताको सेयर कारोबारको अन्तिम दिन बिहीबार नेप्से परिसूचक २३५२ अंकले घटेको थियो। सो दिन १ अर्ब ११ करोड बढिको सेयर कारोबार भएको थियो। आइतबार २२५ कम्पनीको २० लाख २८ हजार ३४८ कित्ता सेयर ७७ करोड ४९ लाख ११ हजार ७०६ रुपैयाँमा खरिदबिक्री भयो। १८ हजार पटक सेयर कारोबार भयो। यसदिन कुनैपनि कम्पनीको सेयर मूल्य सकारात्मक सर्किट लेभलमा कारोबार भएन। लक्ष्मी इक्वीटी फन्डका लगानीकर्ताले ८०६ प्रतिशतले कमाउँदा नेपाल ब्यालेन्स फन्ड२ का लगानीकर्ताले ६९० प्रतिशतले लगानी गुमाए। आज शिवम् सिमेन्ट शीर्षस्थानमा रह्यो। सो कम्पनीको १० करोड ३३ लाख बढिको सेयर कारोबार भयो। २ करोड ४० लाख र २ करोड ३८ लाख बराबरको सेयर कारोबार गरी निर्द्धन उत्थान लघुवित्त र नेपाल बैंक क्रमश दोस्रो र तेस्रो स्थानमा रहे। कारोबारमा आएका १३ समूहमध्ये १२ को मूल्य घटेको छ भने एकको मात्रै बढेको छ। हाइड्रो पावर, माइक्रो फाइनान्स र ट्रेडिङ समूहको सूचक १ प्रतिशत बढिले घट्यो। बाँकी ९ समूहको सूचक ०७९ प्रतिशतसम्मले ओरालो लाग्यो। १२ समूहको सूचक राताम्मे हुँदा होटल्स एन्ड टुरिजमको सूचक ०६० प्रतिशतले बढ्यो।"
निर्वाचनमा ७५३ स्थानीय तहका संरचना उपयोग गरिने,"काठमाडौं : आगामी मंसिर ४ गते हुने प्रतिनिधिसभा तथा प्रदेशसभा निर्वाचनका लागि ७५३ स्थानीय तहका संरचना उपयोग गरिने भएको छ। सङ्घीय मामिला तथा सामान्य प्रशासन मन्त्रालयले सात सय ५३ वटै स्थानीय तहलाई परिपत्र गरी आगामी मङ्सिर ४ गते हुने निर्वाचनका लागि भवन, परिसर र भौतिक संरचना उपलब्ध गराउन अनुरोध गरेको छ। मन्त्रालयले शुक्रबार सबै स्थानीय तहलाई परिपत्र गरेर चुनावका लागि आवश्यक भवन, परिसर र भौतिक संरचनाको व्यवस्था गर्न भनेको मन्त्रालयका शाखा अधिकृत चिरञ्जीवी नेपालले जानकारी दिए। प्रतिनिधिसभा तथा प्रदेशसभा निर्वाचनका लागि सबै स्थानीय तहको भवन, परिसर र भौतिक संरचना आवश्यक भएकाले व्यवस्था गरिदिन निर्वाचन आयोगले मन्त्रालयलाई पत्राचार गरेको थियो। मन्त्रालयले परिपत्रसाथ आवश्यक कारबाही गर्न पनि सबै स्थानीय तहलाई आग्रह गरेको छ। आयोगले प्रत्येक निर्वाचनमा स्थानीय तहसँगको समन्वयमा भवन, परिसर र भौतिक संरचनाको व्यवस्थापन गर्दै आएको छ।"
नियमित आँखा परीक्षण गर्न सुझाव,"काठमाडौं : चिकित्सकहरूले मधुमेह रोगको पहिचान हुनासाथ नियमित रूपमा आँखाको परीक्षण गराउन सुझाव दिएका छन्। विश्व मधुमेह दिवसका सन्दर्भमा तिलगङ्गा आँखा प्रतिष्ठानले आइतबार काठमाडौंमा गरेको अन्तर्क्रिया कार्यक्रममा उनीहरूले मधुमेहका कारण अन्धोपना समेत हुन सक्ने भएकाले मधुमेह रोगको पहिचान हुनासाथ नियमित रूपमा आँखाको परीक्षण गराउन सुझाव दिएका हुन्। प्रतिष्ठानका आँखा पर्दा रोग विशेषज्ञ डा रबा थापाले मधुमेह भएका व्यक्तिमा आँखामा धेरै असर गरिसकेपछि मात्र रोगको बारेमा थाहा हुने भएकाले सचेत रहनुपर्ने बताए। अन्धोपना, खुट्टा काट्नुपर्ने अवस्था, हृदय रोग, मिर्गौलाले काम नगर्ने अवस्था र असामयिक निधनको प्रमुख कारणका रूपमा मधुमेह देखिएको उनले जानकारी दिए। डाक्टर थापाले मधुमेह नेपालमा पनि बढ्दै गएको र सहरी क्षेत्रमा ४० बर्षभन्दा माथि १९ प्रतिशत र ग्रामीण भेगमा दुई दशमलव ५ जनामा मधुमेह देखिएको जानकारी दिए। प्रतिष्ठानले 'मधुमेह सेवामा पहुँच बढाऔँ' साथै 'सुरक्षित भविष्यका लागि मधुमेहबारे जानौँ' भन्ने नाराका साथ कार्तिक २५ देखि मङ्सिर १ गतेसम्म मधुमेहको आँखामा असरसम्बन्धी सचेतना सप्ताहका रूपमा मनाइरहेको छ। मधुमेह दिवस भने नोभेम्बर १४ तारिकका दिन मनाइन्छ। अन्तर्राष्ट्रिय मधुमेह सङ्घका अनुसार विश्वभर ५ सय ३७ मिलियन मानिस मधुमेहबाट ग्रसित छन्।"
"'हाम्रालाई होइन, राम्रालाई भोट दिऔं'","भक्तपुर : आम मतदातामाझ जनचेतना जगाउने उद्देश्यले तयार परिएको नाटक चुनावदेखि चुनावसम्मको मञ्चन गरिएको छ । भक्तपुरको दतात्रयमा नाटक मञ्चन गरिएको हो । नाटक कुनै वाद र विचारबाट प्रभावित देखिदैन । नाटकले कुनै पार्टीको पक्ष नलिएको मात्रै होइन, स्वतन्त्र उम्मेदवारीको लहरसँग पनि सम्बन्धित देखिदैन । चुनावमा राजनीतिक दलहरुले जनतालाई ठूला आश्वासन र असम्भव प्रायः सपना देखाउने तर पूरा नगर्ने विषयमा नाटक केन्द्रित छ । दलहरुले गरेका बाचा र जनताको वास्तविकता अवस्था नाटकका माध्यमबाट देखाउन खोजिएको छ । कलाका माध्यमबाट मतदातालाई सचेत र जागरुक बनाउने उद्देश्यले नाटक प्रदर्शन गरिएको जनाएको छ । आसन्न प्रतिनिधिसभा र प्रदेशसभा निर्वाचनलाई लक्षित गरी युवा कलाकारको समूहले तयार पारेको सडक नाटक कात्तिक ३० गतेसम्म काठमाडौं उपत्यका र उपत्यका बाहिरका विभिन्न स्थानमा प्रदर्शन हुने जनाइएको छ । काठमाडौं उपत्यकाभित्र नाटक बसन्तपुर, पाटन दरबार स्क्वायर, भक्तपुर दरवार स्क्वायर , कलंकी, नयाँबसपार्क, माइतीघर मण्डला, नयाँ बानेश्वर, कोटेश्वर, रत्नपार्कलगायत स्थानमा प्रस्तुत गरिने जनाएको छ । नाटकले लोकतन्त्र, गणतन्त्र, संघीयताको मर्म अनुकूल नागरिक जीवनमा अपेक्षित सकारात्मक प्रभावन देखिएको विषयमा जोड दिइएको छ । देश संघीयतामा गएपछि पनि उखु बेचेको रकमको भुक्तानी तथा मल बिउका लागि किसान काठमाडौंमा आएर संघर्ष गर्नुपर्ने बाध्यता, मिटर व्याज पीडितको आन्दोलन, बढ्दो बलात्कार, द्वन्द्व पीडितका मुद्दा, नागरिकता पीडितको संघर्ष, मौलिक हकको कार्यान्वयनमा सरकारको उदासिनता, महङ्गी तथा भष्ट्राचार, रोजगारी नपाएर विदेशिनुपर्ने विडम्बनापूर्ण अवस्था, सरकारी ढिलासुस्ती र झन्झट, भीभीआईपी सवारीका नाममा नागरिकले सामना गर्नुपरको सास्ती, निर्वाचनका बेला मतपत्र पुग्ने तर पुस्तक नपुग्ने समस्यालगायत विषय नाटक मार्फत प्रस्तुत गर्न खोजिएको छ । कुनै संस्थाबाट आर्थिक सहयोग नलिइ प्रशिक्षार्थी कलाकारबाटै रकम संकलन गरी नाटकसम्बन्धी खर्च व्यवस्थापन हुँदै आएको नाटकका संयोजक बिष्णु बसौलाले जनाए । सडक नाटकपछि दानपेटिकामा संकलन भएको रकम समेत सामाजिक कार्यमा खर्च गर्ने कलाकारहरुको योजना रहेको उनले सुनाए । नागरिकलाई सुसुचित गराउने र समाजका वेथितीविरुद्ध युवा समूहले आगामी दिनमा समेत विभिन्न रचनात्मक खबरदारी अभियान गर्ने जनाएका छन् । आशिष घिमिरे, कैलाशकुमार कार्की र दीपेन्द्रदेभ पौडेलद्धारा लिखित करिब २५ मिनेटको नाटकको परिकल्पनाकार र सुत्राधार विष्णु बसौला हुन् । नाटकको मुख्य सार 'हाम्रालाई होइन राम्रालाई भोट' दिन आह्वान गरिएको छ । नाटकमा एसके शर्मा, माधवभुर्तेल, भुवन आचार्य, अनिश विमली, आकांक्षा क्षेत्री, मनोज घिमिरे, शिक्षा मन्याल, ज्योती खड्का, विनिता कोइराला, जस्टिन बोगटी, आशिष घिमिरे, कैलाशकुमार कार्की र दीपेन्द्रदेभ पौडेल, पूजा तिवारी, प्रदिप एडी, शुभान्त घिमिरे, एस बोगटीको अभिनय रहेको छ । यसका साथै नाटकको व्यवस्थापनमा एलिजा तुम्बापो, बिजय साही, विश्वास मानन्धर रहेका छन् ।"
"थप १५ जनामा कोरोन संक्रमण, ३० डिस्चार्ज",काठमाडौं : नेपालमा थप १५ जनामा कोरोना संक्रमण पुष्टि भएको छ । देशभर गरिएको ७ सय ६४ नमूनाको पीसीआर र १ हजार २ सय २१ नमूनाको एन्टीजेन विधिबाट परीक्षण गरिएको थियो। जसमध्ये १५ नमूनाको रिपोर्ट पोजिटिभ आएको स्वास्थ्य तथा जनसंख्या मन्त्रालयले जनाएको छ। कोरोनाका कारण आइतबार कसैको पनि मृत्यु भएको छैन। आज थप ३० संक्रमित निको भएका छन् । हाल नेपालमा ५ सय १४ सक्रिय संक्रमित रहेको मन्त्रालयले जनाएको छ।
काँकडभिट्टा नाकाबाट १३ लाखको मोबाइल र घडी बरामद,झापा : मेचीनगरको काँकडभिट्टा नाकाबाट प्रहरीले करिब १३ लाख मुल्य बराबरको एप्पल कम्पनीका मोबाइल र घडी बरामद गरेको छ । जिल्ला प्रहरी कार्यालय झापा र इलाका प्रहरी कार्यालय काँकडभिट्टाबाट खटिएको प्रहरी टोलीले मेचीनगर६ बाट एप्पल कम्पनीका २५ वटा पुराना आइफोन र एप्पल कम्पनीका १३ थान घडी बरामद गरेको हो । भारतबाट भन्सार छलेर नेपाल ल्याउँदै गरेको मोबाइल र घडी प्रहरीलाई देख्ना साथ तस्करले छाडेर भागेका थिए । बरामद गरिएको मोबाइल ६ लाख २५ हजार र घडी ६ लाख ५० हजार मूल्याङ्कन तोकेर मेची भन्सार कार्यालय काँकडभिट्टा बुझाइसकेको प्रहरीले जनाएको छ ।
सिटी एक्सप्रेसको मेगा बम्पर उपहार '५ तोला सुन' विजेताको नाम घोषणा,"काठमाडौं : सिटी एक्सप्रेस मनी ट्रान्सफरले 'विदेशबाट सिटी आयो, दसैं तिहारलाई गोल्डेन बनायो' योजनाअन्तर्गत मेगा बम्पर उपहार '५ तोला सुन' विजेताको नाम घोषणा गरेको छ। कम्पनीले विद्युतीय प्रणालीद्वारा विजेता छनौट गर्दा साउदी अरबबाट रेमिटान्स पठाउने जीवन रायमाझीले ५ तोला सुन जित्न सफल भएका छन्। सिटीले गत भदौ १५ गते दसैं, तिहार र छठलाई लक्षित गर्दै आफ्ना ग्राहकसँग पर्वको खुसी साट्न लगातार ६३ दिनसम्म चल्ने उपहार योजना घोषणा गरेको थियो। सोही योजनाअन्तर्गत लक्की ड्र मार्फत हरेक महिना १ जनालाई १ तोला सुन, हरेक हप्ता १ जनालाई १० तोला चाँदी साथै ६३ दिन लगातार हरेक दिन १६ जना विजेतालाई आकर्षक गिफ्ट ह्याम्पर र अन्त्यमा एक जना भाग्यशाली मेगा बम्पर विजेतालाई ५ तोला सुन उपहार प्रदान गरिने योजनामा रहेको थियो। जसअन्तर्गत १००८ जनाले दैनिक उपहार (आकर्षक गिफ्ट ह्याम्पर), ९ जनाले साप्ताहिक उपहार (१०१० तोला चाँदी ) र २ जनाले मासिक उपहार (११ तोला सुन) जित्न सफल भइसकेका छन्। सिटी एक्सप्रेसले रेमिटान्स क्षेत्रमा आफ्नो छुट्टै पहिचान बनाउदै विगत १६ वर्ष देखि संसारभरबाट विप्रेषण सेवा प्रदान गर्दै आइरहेको छ। आन्तरिक विप्रेषणअन्तर्गत सिटी एक्सप्रेसका देशभर छरिएर रहेका १५,००० भन्दा बढी भुक्तानी केन्द्रहरूमार्फत छिटो, सहज र सुरक्षित तरिकाले भुक्तानी प्रदान गर्ने, कुनै पनि बैंकको खातामा रकम जम्मा गर्ने र मोबाइल वालेटमा लोड गर्न सकिने जस्ता सुविधाहरू प्रदान गर्दै आइरहेको छ।"
"गोरखाका दुई जनालाई मन्त्री बनाउँछु, जिताइदिनुस् : प्रचण्ड","गोरखा : पूर्वप्रधानमन्त्री तथा माओवादी केन्द्रका अध्यक्ष पुष्पकमल दाहाल 'प्रचण्ड'ले आफू र कांग्रेसका सभापति शेरबहादुर देउवा मिलेपछि 'नेपालमा गर्न नसकिने केही नरहेको' दाबी गरेका छन्। चुनाव प्रचारप्रसारका क्रममा आइतबार हेलिकोप्टर चार्टर गरी चुमनुब्री३ सिर्दिबासको फिलिम पुगेका प्रचण्डले सभामा बोल्दै आफूहरु दुई मिलेपछि नेपालमा सबै काम गर्न सम्भव हुने बताएका हुन्। 'गोरखाको विकासका निम्ति राजेन्द्र बजगाईंलाई केन्द्रमा र नन्द न्यौपानेलाई प्रदेशमा मन्त्री बनाई विकासको जिम्मा दिइनेछ। यो प्रस्ताव म शेरबहादुर देउवाजीसँग राख्नेछु', स्थानीय भेषभुषमा सजिएका प्रचण्डले सभामा बोल्दै भने, 'अहिले नेपालमा शेरबहादुर देउवा र प्रचण्ड मिलेपछि नहुने केही पनि छैन।' उनले प्रतिनिधिसभाका उम्मेद्वार राजेन्द्र बजगाईँलाई र प्रदेशसभाका उम्मेदवार नन्दप्रसाद न्यौपानेलाई रुखमा मतदान गर्न र समानुपातिकमा नेकपा माओवादी केन्द्रलाई हँसिया हथौडामा मतदान गर्न आग्रह गरे। जनताले जिताएपछि दुवै जनालाई मन्त्री बनाउने जिम्मेवारी आफूले लिने उनको दाबी थियो। आफू जहाँ गयो त्यहीँका स्थानीयवासीले विज्ञप्तिमार्फत विभिन्न समस्या राखी समाधानको माग गरेकाले आफू त्यसप्रति संवेदनशील रहेको उनको भनाइ थियो। उनले यसअघि चुमनुब्रीकै छेकम्पार, सामागाउँको चुनावी सभामा सम्बोधन गरेका थिए। त्यहाँबाट उनी धार्चेको माछाखोला र बारपाकको चुनावी सभामा सहभागी भई सहिदलखनको घैरुङको चुनावी सभामा सम्बोधन गर्ने कार्यक्रम छ।"
पाकिस्तानलाई हराउँदै इङ्ल्यान्डले जित्यो विश्वकप,"मेलबर्न : फाइनलमा पाकिस्तानलाई ५ विकेटले पराजित गर्दै इङ्ल्यान्डले दोस्रो पटक आईसीसी टीट्वेन्टी विश्वकपको उपाधि जितेको छ। आइतबार मेलबर्न क्रिकेट मैदानमा टस हारेर ब्याटिङको निम्तो पाएको पाकिस्तानले निर्धारित २० ओभरमा आठ विकेट गुमाएर एक सय ३७ रनको योगफल तयार गरेको थियो। जवाफी ब्याटिङमा उत्रिएको इङ्ल्यान्डले १९ ओभरमा पाँच विकेट गुमाएर लक्ष्य पूरा गर्यो। इङ्ल्यान्डका लागि बेन स्टोक्सले ४९ बलमा पाँच चौका र एक छक्कासहित ५२ रनको अविजित अर्धशतकीय इनिङ खेले। त्यस्तै, ओपनर तथा कप्तान जोस बटलरले २६ तथा ह्यारी ब्रुक्सले २० रनको इनिङ खेलेका थिए। यस्तै, मोइन अली १९ रनमा बनाएर पेभेलियन फर्के। पाकिस्तानका लागि ह्यारिस रौफले दुई तथा शाहीन शाह अफ्रिदी र सादाबा खानले एकएक विकेट लिए। पहिलो इनिङमा पाकिस्तानका ओपनर मोहम्मद रिजवान १५ तथा कप्तान बाबर आजम ३२ रन बनाएर पेभेलियन फर्केका थिए। एडेलेडमा इङ्ल्यान्डको कसिलो बलिङविरुद्ध संघर्षरत पाकिस्तानले ठूलो योगफल बनाउन सकेको थिएन। पाकिस्तानका लागि २८ बलको सामना गरेका शान मशुदले दुई चौका र एक छक्कासहित सर्वाधिक ३८ रन बनाएर पेभेलियन फर्के। त्यस्तै, शादाब खानले २० बाहेक अन्य ब्याटरले उल्लेख्य प्रदर्शन गर्न सकेनन्। इङ्ल्यान्डका लागि चार ओभरमा १२ रन खर्चेर साम कुरानले सर्वाधिक तीन तथा आदिल राशिद र क्रिस जोर्डनले दुईदुई विकेट लिए। बेन स्टोक्सले एक विकेट हात पारे। पाकिस्तान सेमिफाइनलमा न्युजिल्यान्डलाई सात विकेटले हराउँदै फाइनलमा पुगेको हो। अर्कातिर भारतलाई विकेट हराउँदै इङ्ल्यान्डले फाइनल यात्रा तय गरेको थियो। यसअघि इङ्ल्यान्डले सन् २०१० मा फाइनलमा अस्ट्रेलियालाई पराजित गर्दै पहिलो पटक उपाधि उचालेको थियो। सन् २०१६ मा पुनः फाइनलमा पुगेको इङ्ल्यान्ड वेस्ट इन्डिजसँग पराजित हुँदा उपाधिबाट वञ्चित भएको थियो।"
'फेदिखोलालाई मिनि पोखरा बनाउँछौं',"स्याङ्जा : मतदानको दिन नजिकिदै गर्दा उम्मेदवारले घरदैलो तथा मतदाता भेटघाट कार्यलाई तीव्र बनाएका छन्। एकैदिन ३४ स्थानमा चुनावीसभा र घरदैलोमा उम्मेदवारको व्यस्त छन्। लोकतान्त्रिक बामगठबन्धनका साझा उम्मेदवार बुद्धिबहादुर राना (कुमार) पनि मतदाता रिझाउन तल्लीन छन्। मतदाता समक्ष पुगेर उनले विभिन्न एजेण्डासहित मत माग्दै आएका छन्। प्रतिनिधिसभा क्षेत्र नं १ प्रदेससभा १ का पाँच दलीय गठबन्धनका साझा उम्मेदवार एवं नेपालीका नेता रानाले पर्यटकीय नगरी पोखराको नजिकै र रहेर पनि गुमानाम झैं भएको फेदिखोला गाउँपालिकालाई चलायमान बनाउन मिनि पोखरा रुपमा विकास गर्ने बताए। प्रादेशिक राजधानी कास्की जिल्लाको पोखरा नजिक रहेको फेदिखोलाको उपयोग हुन नसकेको गुनासो व्यक्त गरे। यहाँ फेदिखोला, आँधीखोला तरकारी तथा फलफूल उत्पादन राम्रो हुने पालिका हुन्। यसैगरी, उम्मेदवार रानाले आँधीखोला गाउँपालिकामा आँधीखोला करिडोरसहित ओभरहेड ब्रीज, रंगशालालगायत बहुद्देश्यीय आयोजना संचालन गर्ने सुनाए। फेदिखोला, आँधीखोला अर्जुनचौपारीलाई पर्यटकिय हबसहित पुतलीबजार नगरपालिलाई अन्य शहरसँग सम्बन्ध विस्तारगरी उद्योग, व्यवसाय प्रवर्द्धन र सीप तथा आयमूलक योजना सहितका प्रतबद्धता जनाउँदै यसपटक आफनो परीक्षण गर्न मतदातासँग आग्रह गरे। फेदिखोलाको साल्मेडाँडा, आधीखोलाको श्रवणकुमार र शिरुवारी, अर्जुनचौपारीको एशियाकै ठूलो बुद्ध मूर्तिको अध्ययन, अवलोकन, भ्रमणका लागि राष्ट्रिय तथा अन्र्तराष्ट्रिय पर्यटक भित्रयाई आर्थिक, सामाजिक एवं सास्कृतिक विकास गर्नेछु,' उनले थपे, स्वास्थ्य, शिक्षा, सडक, खानेपानी, पर्यटन, कृषि, खेलकुद, कलासंस्कृति र प्रकृतिको संरक्षण लगायतका क्षेत्रहरु प्राथमिकतामा राख्नुका साथै ५ हजार युवालाई रोजगार दिनसक्नेगरी कार्ययोजना सहित चुनावी प्रतिस्पर्धामा छु । पहिलो पटक चुनावी प्रतिस्पर्धामा रहेका राना बौद्धिक मानिन्छन्। विभिन्न धर्म, संस्कृति, कलामा जानकार उनी नेपाली कांग्रेस स्याङ्जाका सचिव हुदै कार्यवाहक सभापति बनेर राजनीतिक पाटोमा जिल्ला संचालनको अनुभव छ। उनी पुतलीबजार नगरपालिका ४ बासिन्दा हुन्। यस प्रदेशमा पुतलीबजार ३, ४, ५, ६, १३ र १४ वडा सहित फेदीखोला गाउँपालिका, आधीखोला गाउँपालिका, अर्जुनचौपारी गाउँपालिकाका गरी २३ वडा वडा पर्दछन्। यहाँ ५४ मतदानस्थल र ८५ मतदान केन्द्र निर्धारण गरिएको यो प्रदेशमा ६४ हजार ८५४ मतदाता छन ्। तीमध्ये ३२ हजार ७३२ महिला र ३२ हजार १२१ पुरुष र १ अन्य मतदाता छन् । बैशाखमा सम्पन्न स्थानीय निर्वाचनको मत हेर्दा यस प्रदेशसभामा नेपाली कांग्रेस सहित लोकतान्त्रिक बामगठबन्धनको मत बढी छ। तर, अघिल्लो प्रदेशसभामा भने बामगठबन्धनका मिनप्रसाद गुरुङ् विजयी भएका थिए। तस्बिर : भवानी अधिकारी"
स्वतन्त्र उम्मेदवारलाई मुख्यमन्त्रीका स्वकीय सचिवले कुटपिट गरे,"भोजपुर : भोजपुरमा स्वतन्त्र उम्मेदवारलाई मुख्यमन्त्रीका स्वकीय सचिवले कुटपिट गरेका छन्। प्रतिनिधिसभाका स्वतन्त्र उम्मेदवार दिलिपकुमार खतिवडामाथि प्रदेश नं १ का मुख्यमन्त्री राजेन्द्रकुमार राईका स्वकीय सचिव भद्र पराजुलीले हातपात गर्दै ज्यान मार्ने धम्की दिएका छन्। शनिबार साल्पासिलिछो गाउँपालिका१, दोभानको सालेवाबाट चुनावी घरदैलो सकेर षडानन्द नगरपालिकाको दिङ्लाबजारस्थित स्थानीय होटलमा खाना खाने क्रममा खतिवडामाथि कुटपिट भएको हो। जुनसुकै बेला ज्यान मार्ने धम्की आएपछि खतिवडाले सुरक्षाको माग गरेका छन्। 'पूर्वमेयर विरबल राईसहित खाना खाँदै राजनीतिक कुराकानी भइरहेका बेला मुख्यमन्त्रीका स्वकीय सचिव भद्र पराजुलीले 'कसलाई झोले भनेको' भन्दै कुटपिट गरे,' खतिवडाले भने, 'सत्ताको आडमा मलाई आक्रमण गरियो, निर्वाचनपछि भागेर कहाँ जान्छस् हेरौला भनेर धम्काए।' यता मुख्यमन्त्रीका स्वकीय पराजुलीले तथानाम गालीगलौज गरेकाले ठेलमठेल मात्र भएको बताए। सम्झाउन खोज्दा पनि 'झोले' भन्दै अपशब्द बोलेपछि उम्मेदवार खतिवडालाई नियन्त्रण गर्न खोजिएको उनको भनाइ छ।"
किरण पौडेलको प्रश्न १५ वर्षसम्म लगातार जितेर प्रकाशमानले के गरे ? (भिडियो),"काठमाडौं: काठमाडौं क्षेत्र१ चुनावी सरगर्मी बढेको छ। सत्ता गठबन्धनबाट उम्मेदवार बनेका नेपाली कांग्रेसका नेता प्रकाशमान सिंह, नेकपा एमालेका किरण पौडेल, राप्रपाका रवीन्द्र मिश्रसहितका उम्मेदवार चुनावी अभियानसहित घरदैलो अभियानमा छन् । अभियानमा होमिएका उम्मेदवार आफू नै किन भन्ने सन्देश जनता समक्ष प्रस्तुत गरिरहेका छन् । पछिल्लो चुनावी प्रतिस्पर्धा अनुसार सत्ता गठबन्धनका सिंह र एमालेका पौडेलबीच निक्कै प्रतिस्पर्धा हुने यही क्षेत्रका मतदाताले बताउने गरेका छन् । चुनावी अभियान लिएर मतदातासँगै रहेका एमाले नेता पौडेलले विकल्पका रुपमा युवा पुस्ता यो क्षेत्रमा आएको बताए । उनले भने, ' हामीले यो क्षेत्रबाट एकै व्यक्तिलाई १५ वर्षसम्म नियमित जिताइराखेका छौँ । उपप्रधानमन्त्री पनि बनायौँ । तर काठमाडौँ १ का लागि के काम भयो?' पौडेलले भने, '१५ वर्षसम्म जिताएका मान्छेले जनताको पक्षमा माखो मारेनन् । अब यो क्षेत्रमा विकल्प चाहिएको छ । विकल्पसहित म आएको छु ।'"
कालीकोट पुगेर ओलीले भने जनताका छोराछोरीलाई सहिद बनाउने र परिवारको बिचल्ली बनाउने प्रचण्ड नै हुन्,"कालिकोट : नेकपा एमालेका अध्यक्ष एवं पूर्व प्रधानमन्त्री केपी शर्मा आलीले मान्छेलाई सहिद बनाउने तर सहिद परिवारलाई नहेर्ने प्रचण्ड 'घाती' मान्छे भएको आरोप लगाएका छन् । उनले कालिकोटको रास्कोट नगरपालिकामा एमालेले आयोजना गरेको चुनावी आमसभालाई सम्बोधन गर्दै द्वन्द्वमा मान्छेलाई जबरजस्ती सहिद बनाउने, घाइते बनाउने, बेपत्ता पार्ने तर उनीहरुका परिवारलाई व्यवस्थाप गर्ने प्रचण्ड धोकेबाज भएको आरोप लगाएका हुन् । उनले जनताका छोरा छोरीहरुलाई सहिद, अपांगता र बेपत्ता बनाएर प्रचण्डले आफ्ना परिवारलाई अवसर दिएको बताए। उनले संसद विघटन गरेर एमालेले प्रतिगमन नगरेको दावी गरे। उनले भने, 'दुई तिहाई कम्युनिष्टको सरकार ढाल्न प्रतिक्रियाबादीहरुको प्रचण्ड मतियार भए । त्यसका विरुद्ध न्याय खोज्दै जनताका बीचमा जान संसद विघटन गर्नु परेको हो। सिद्धिन लागेको माओवादी बचाउन औंला समाउन दियौँ । हिडायौँ । प्रचण्डलाई सहअध्यक्ष बनाएको थिए । विशाल पाटीको नेता बनाए । प्रगतिशील बाम शक्ति बनाएर देश बनाउने शक्ति निर्माण गरेका थियौँ । सबै ठाउँमा आफू अल्पमत पर्ने गरी विश्वासले प्रचण्डलाई स्थान दिए । बहुमत पाउने वित्तिकै लोभी पापीले बद्मासी गरे । सिद्धिन लागेको बेला साथ दिए, हात दिए तर अरुको इसारामा चल्नेहरुले घात गरे । प्रचण्डले एकता चाहेनन् । धोका दिए । प्रचण्डले आफ्नो घरमा आगो लगाएर अर्काको घरमा शरण लिन गए । उनले सहमति च्याते । ' अदालत गएर जालझेली गरी प्रधानमन्त्री बनाउनु विधिविपरीत हो । प्रचण्ड विश्वलाई ढाँटे्न पछि पर्दैनन् । उनी केही समय अगाडि जापान जाँदा त्यहाँका पूर्वप्रधानमन्त्री जो नेपाल आएका थिएनन् । उनको नेपाल भ्रमणका बेला आफूसँग तीन पटक भेटेको र राम्रो मित्रता भएको भनेर दुनियाँसामु ढाँटेका थिए । ओलीले प्रचण्डले आफ्ना आसेपासेलाई मन्त्री बनाउँछु भन्दै हिँडेको आरोप लगाए। ओलीले भने, 'दुई तिहाई सरकारका विरुद्ध षड्यन्त्र भएपछि जनताका बीचमा जानु प्रतिगमन होइन । अग्रगमन हो । सांसदले प्रधानमन्त्री बनाउने हो । अदालत गएर जालझेली गरी प्रधानमन्त्री बनाउनु विधिविपरीत हो । प्रचण्ड विश्वलाई ढाँटे्न पछि पर्दैनन् । उनी केही समय अगाडि जापान जाँदा त्यहाँका पूर्वप्रधानमन्त्री जो नेपाल आएका थिएनन् । उनको नेपाल भ्रमणका बेला आफूसँग तीन पटक भेटेको र राम्रो मित्रता भएको भनेर दुनियाँसामु ढाँटेका थिए । त्यसरी नै अहिले जिल्ला जिल्लामा गएर मन्त्री बनाउँछु भन्दै ढाँड्दै हिँडेका छन् । प्रचण्डले आफ्ना आसेपासेलाई मन्त्री बनाउँदा जनताले के पाउँछन् । जनताले विकास र समृद्धि पाउन एमाले जित्नुपर्छ । ' राष्ट्रियता, स्वाधिनता, स्वतन्त्रता, भौगोलिक अखण्डता, राष्ट्रिय हितको संरक्षण गरी देशको गौरब ढाउने निर्वाचन हो । फुटेका हाडीका खप्टा जोडेर बनाएको गठबन्धनले जनताका हितभन्दा आफ्नो स्वार्थ मात्र हेरेको छ । देश विकासका लागि एमालेले जित्नै पर्ने उनको भनाइ छ। 'कालिकोट दुर्गम जिल्ला । यहाँ पक्की सडक अझै पुगेको छैन् । कच्ची सडक पक्की बनाउनुछ । विकटतालाई सुगमतामा परिर्णत गर्नुछ । यसका लागि एमालेले चुनाव जित्नुपर्छ । उनले थपे,'यो निर्वाचन विगतको जस्तो होइन, असाधारण महत्वको फैसलाको निर्वाचन हो । मुलुकलाई दिशा निर्देश गर्ने हो । राष्ट्रियता, स्वाधिनता, स्वतन्त्रता, भौगोलिक अखण्डता, राष्ट्रिय हितको संरक्षण गरी देशको गौरब ढाउने निर्वाचन हो । फुटेका हाडीका खप्टा जोडेर बनाएको गठबन्धनले जनताका हितभन्दा आफ्नो स्वार्थ मात्र हेरेको छ । यी विकाउ मालहरुलाई जनताले आगामी मंसिर ४ को चुनावबाट ठेगान लगाउनुपर्छ । कम्युनिष्ट आन्दोलन बर्बाद हुनबाट जोगाएका छौँ । यसलाई थप बलियो बनाउनुछ । ' उनले २०५१ सालमा एमालेको सरकारले ल्याएको 'आफ्नो गाउँ आफै बनाऔं' भन्ने कार्यक्रबाट भएको गाउँ विकासबाहेक खासै परिवर्तन नभएको बताए । उनले भने,' त्यतिबेला एमाले सरकारले गाउँको विकासको सुरुवात गरेको थियो । वृद्ध भत्ता दिएर नागरिकको सामाजिक सुरक्षा बढाएको थियो । यसले विपन्न नागरिकको लागि ठूलो राहत पुगेको छ । अहिले वर्षको १ हजार ५ सय सेनेटरी प्याड खरिद गर्नका लागि महिलालाई नगद दिने प्रतिबद्धता गरेका छौँ । अन्य विकास र समृद्धिका एजेण्डाहरु हामीले अगाडि सारेका छौँ । यी सबै सपनाहरु साकार बनाउन जनताको बीचमा आएका छौँ । तपाईंहरुले एमालेलाई साथ दिनुस्, हामी समृद्धि दिनेछौँ ।"
विश्वकपको टिममा परेका म्याडिसन घाइते!,"लन्डन : कतारमा सात दिनपछि सुरु हुने विश्वकपका लागि इङ्ल्यान्डको टिममा परेका जेम्स म्याडिसन घाइते भएका छन्। इङ्लिस प्रियिमर लिगअन्तर्गत लेस्टर सिटी र वेस्ट ह्यामबीचको खेलमा ह्याम्स्ट्रिङका कारण म्याडिनस २२औं मिनेटमा मैदानबाट बाहिरिएका थिए। उनले मैदान छोड्दा लेस्टर १० ले अगाडि थियो। म्याडिसनले नै आठौं मिनेटमा गरेको गोलसँगै लेस्टरले अग्रता लिएको थियो। यो ठीक हुन्छ, उनले भने, हो, मलाई यस्तै लाग्छ। वेस्ट ह्यामविरुद्धको खेल २० ले जितेपछि लेस्टरका मुख्य प्रशिक्षक ब्रेन्डेन रोजर्सले जोखिम नलिन उनलाई निकालिएको बताएका थिए। मैले भर्खरै डाक्टरसँग कुरा गरेँ, उनी ठीक छन्, उनले भने, उनलाई घुँडामा लागेको थियो। त्यसैले हामीले जोखिम लिन चाहेनौं। म्याडिसनले हालसम्म इङ्ल्यान्डबाट अहिलेसम्म एक खेल मात्रै जितेका छन्। सन् २०१९ मा भएको युरोपियन च्याम्पियनसिपको छनोटअन्तर्गत मोन्टेनेग्रोविरुद्धको खेलमा म्याडिसन सब्स्टिच्युट खेलाडीको रुपमा मैदान प्रवेश गरेका थिए। जारी सिजन लेस्टरमा राम्रो लयमा रहेकै कारण म्याडिसन विश्वकप खेल्ने टिममा परेका हुन्। इङ्लिस प्रशिक्षकले उनलाई छनोट गर्नुअघि ६ गोल र चार असिस्ट गरेका थिए।"
टी२० विश्वकप : पाकिस्तानका प्रधानमन्त्रीले टोलीलाई दिए शुभकामना,"स्लामावाद : अष्ट्रेलियाको मेलबर्नमा भइरहेको टी२० विश्वकपको फाइनल सुरु भएको छ। खेल सुरु हुनुअघि पाकिस्तानका प्रधानमन्त्रीले टोलीलाई शुभकामना दिएका छन् । प्रधानमन्त्री शाहबाज शरीफले सामाजिक सञ्जालमा लेखेका छन्, 'पाकिस्तानको टोली, हरेक कठिनाइको सामना गर्दै फाइनलमा पुगेको छ। मलाई थाहा छ तपाईंहरुमा अझै धेरै जित्ने जोश र चाहना छ।' उनले लेखेका छन्, आफूमा विश्वास गर्नुहोस् र आफ्नो तर्फबाट सक्दो प्रयास गर्नुहोस्, सिंगो राष्ट्र तपाईहरुको साथमा छ । मेलबर्नमा इङ्ल्यान्ड र पाकिस्तानबीचको टी२० विश्वकपको फाइनल खेल सुरु भएको छ। इंग्ल्याण्डले टस जितेर फिल्डिङ रोजेको छ। यसअघि इंग्ल्यान्डका प्रधानमन्त्री ऋषि सुनकले इङ्ल्यान्ड टोलीलाई शुभकामना दिएका थिए । उनले ट्वीटरमा लेखेका छन्, 'भोलि पाकिस्तान विरुद्धको खेलको लागि शुभकामना। बेलायतका अन्य क्रिकेट फ्यानहरूसँग म पनि खुसी साट्नेछु।' बीबीसी"
८५ करोडको लटरी जितेपछि प्रेमीले छोडे प्रेमिकाको साथ,"एजेन्सी : पैंसाको अघि सबैकुरा टिकाउन गाह्रो हुन्छ। सत्य र निष्ठाको कुरा गर्ने कतिपय मानिसहरु पनि पैसा देखेपछि सबै कुरा भुल्छन्। पैंसा देखेपछि महादेवका तीन नेत्र भनेझैं एउटा यस्तै घटना बाहिरिएको छ। एक युवकले ८५ करोडको लटरी जितेपछि प्रेमिकासँग 'ब्रेकअप' गरेका छन्। जर्मनीमा बस्ने ती युवककी प्रेमिकाले ८५ करोडको लटरी जितेपछि आफूलाई छोडेको बताएकी छन्। ४२ वर्षीय कुर्सत एलडिरिमकले ठूलो राशीको लटरी जितेपछि आफ्नी प्रेमीकालाई धोका दिएका हुन्। उनकी प्रेमिकाले ठूलो रकमको लटरी जितेपछि प्रेमी कुर्सतले करिब ३ करोड मूल्यको कार खरिद गरेको दावी गरेकी छन्। डेलि स्टारका अनुसार कुर्सतकी ५० वर्षीया प्रेमिकाले भनेकी छन् पैंसा पाउने वित्तिकै उनी यसरी परिर्वतन् होलान् भनेर कल्पना समेत गरेकी थिइन्। उनी डार्लिङ भनेर बोलाउँथे। सधैं साथमा रहने बताइरहन्थे।' आफूहरु गहिरो प्रेममा रहेको र लटरी पर्ने वित्तिकै प्रेमीले धोको दिएको ती युवतीले बताएकी छन्। उनले लटरी परेको थाहा पाउने वित्तिकै आफ्नी प्रेमीकालाई चाहेको कुरा सबै किनिदिने आश्वासन दिएका थिए। तर , ८५ हजार ७६ लाख रुपैयाँ हातमा परेपछि कुर्सतले प्रेमीकालाई फोन गरेर अब माया गर्न नसक्ने र प्रेमी पनि बन्न नसक्ने बताएका थिए। एक रिपोर्टका अनुसार कुर्सत पहिले लागुऔषध दुर्व्यसनी थिए। उनी कयौंपटक चोरी घटनामा पक्राउ परेका थिए। उनलाई २७ महिना जेल सजाए पनि सुनाइएको थियो। पछि उनी क्रेन अपरेटर बनेका थिए। अहिले उनले जागिर पनि छोडिसकेका छन्। चिठ्ठा जित्ने वित्तिकै उनले जागिर मात्रै छोडेनन् आफूलाई माया गर्ने प्रेमीकालाई पनि छोडेका छन्।"
निर्वाचन नजिकिएसँगै सीमामा सशस्त्रले बढायो निगरानी,"परासी : निर्वाचन नजिकएसँगै सीमा क्षेत्रबाट चोरी तस्करी बढ्न सक्ने संभावनालाई मध्यनजर गर्दै सशस्त्र प्रहरीले नवलपरासीका सीमा नाकामा निगरानी बढाएको छ । सशस्त्र प्रहरी बल नेपाल नं २६ हेड क्वाटरले सीमा क्षेत्रमा निगरानीसँगै सुरक्षा गस्ती बढाएको जनाएको छ । निर्वाचनको मौका छोपेर तस्करी र अपराधिक कृयाकलाप बढ्न सक्ने संभावनालाई मध्यनजर गर्दै जिल्लाका सबै सीमा क्षेत्रमा सवारी साधानसँगै पैदल गस्तीलाई बढाएको सशस्त्र प्रहरी बल नवलपरासीका सूचना अधिकारी डीएसपी केशव राज थापाले जानकारी दिए । भारतको उत्तर प्रदेश र बिहार प्रदेशसँग जोडिएको जिल्लाको सीमा क्षेत्र २८ किमि लामो छ । अहिले सुरक्षा निकायको ध्यान बढी निर्वाचनमै केन्द्रीत हुने भएकाले त्यसको फाइदा उठाउँदै तस्करी कार्य बढ्न सक्ने भएकाले मातहतका युनिटसँगै भारतीय एसएसबीको सहकार्यमा संयुक्त गस्तीलाई समेत बढाइएको छ, 'डीएसपी थापाले भने । २६ नं हेडक्वाटर मातहतमा ५ वटा बीओपी र २ वटा सुरक्षा बेस क्याम्प छन् । निर्वाचन नजिकिएसँगै सीमा क्षेत्रमा निगरानी बढाइ अपराधिक गतिविधि नियन्त्रण गर्न हप्ता दिनअघि रुपन्देही, नवलपरासी, कपिलवस्तुका सुरक्षा प्रमुख र सीमा क्षेत्रका भारतीय सुरक्षा प्रमुखहरुको बैठक बसेको थियो । बैठकपछि अहिले सीमा क्षेत्रमा संयुक्त गस्तीलाई पनि तीव्रता दिएपछि अवैधरुपमा ल्याउँदै गरेका सामानसमेत धमाधम बरामद हुन थालेका छन् । बरामद भएका समानमा चिनी, कपडा, मोबाइल, इलोक्ट्रोनिकलगायतका रहेको सशस्त्र प्रहरीले जनाएको छ ।"
हिमाली भेषभुषामा सजिएर गोरखामा चुनाव प्रचारप्रसार गर्दै प्रचण्ड,"गोरखा : पूर्वप्रधानमन्त्री तथा गोरखा २ का उम्मेदवार प्रचण्ड चुनाव प्रचारप्रसारको क्रममा चीनसितको सीमा क्षेत्र छेकम्पार र सामागाउँ पुगेका छन् । गोरखा १ का गठबन्धनका उम्मेदवार राजेन्द्र बजगाई र गोरखा १ प्रदेशसभा निर्वाचन क्षेत्र २ का उम्मेदवार नन्दप्रसाद न्यौपानेका लागि भोट माग्न हिमाल पारिका गाउँमा पुगेका हुन् । उनी हेलिकोप्टरमा बिहान ११ बजे छेकम्पार र साँढे ११ बजे सामागाउँ पुगेका हुन् । हिमाली भेगमा पुगेका प्रचण्ड, बजगाई र न्यौपानेलाई स्थानीयबासीले स्थानीय भोटेलामा भेषभुषामा सजाएर स्वागत गरेका थिए । उनलाई स्थानीयबासीले विभिन्न समस्या समाधान गर्न माग गर्दै ज्ञापनपत्र बुझाएका छन् । छेकम्पारमा चुमनुब्री गाउँपालिकाका अध्यक्ष निमा लामा, वडा नं ७ का वडाअध्यक्ष टासी दोर्जे लामा, नेपाली कांग्रेसका वडासभापति पासाङ फुञ्जो लामा र माओवादीका वडा अध्यक्ष पेमा छेवाङ लामाले संयुक्त रुपमा ज्ञापनपत्र बुझाएका हुन् । त्यस्तै, सामागाउँमा गाउँपालिकाकी उपप्रमुख लक्ष्मी गुरुङ, वडाअध्यक्ष कर्मा छेवाङ लामालगायतले ज्ञापनपत्र पेश गरेका हुन् । बेनिघाट, आरुघाट, सिर्दिबास, चुम्चेत, छेकम्पार, मुलाढाजेन नाका उत्तर दक्षिण लोकमार्ग निर्माणको काम अघि बढाउन यसैबर्ष बजेट समावेश गर्नका लागि माग गरिएको छ,' गाउँपालिकाका अध्यक्ष लामाले भने, तीन वर्षदेखि बन्द रहेको मुलाढाजेन नाका बाह्रै महिना खुल्ला गर्न पनि माग गरिएको छ । ज्ञापनपत्र बुझ्दै प्रचण्डले जनताको माग पूरा गर्ने विषयमा आफू प्रतिवद्ध रहेको बताएका थिए । त्यस्तै, सामागाउँका बासिन्दाले पेश गरेको ज्ञापनपत्रमा ३५ नम्बर सीमास्तम्भ रहेको रुइला नाका खुलाउन, विगत चालिसौं वर्षदेखिका यहाँका अव्यवस्थित बसोबासीलाई लालपुर्जा दिएर व्यवस्थित गर्न, पर्यटक निषेधित क्षेत्र खुल्ला गरिदिन माग गरेका छन् । त्यस्तै, निषेधित क्षेत्रका कारण घाइते, बिरामी तथा सुत्केरी उद्धारमा समेत समस्या आएकाले विद्यमान झञ्झटिलो व्यवस्था हटाइदिन, यहाँको बेनिघाट, आरुघाट, लार्के सडक निर्माणको कामलाई तीव्रता दिन यथेष्ट बजेट बिनियोजन गरिदिन, सडक निर्माणपछि संकटमा पर्ने पर्यटक पदमार्गको विकल्प तयार गर्न मद्दत गर्न, यहाँको तीनसय रोपनीमा फैलिएको गुम्बा क्षेत्रलाई विश्व सम्पदा सूचीमा सूचीकृत गर्न पहल गरिदिन माग गरिएको स्थानीय वीरबहादुर लामाले जानकारी दिए । राज्यका सबै खालका सेवा सुविधाको न्यायोचित वितरणका लागि चुमनुब्री गाउँपालिकालाई छुट्टै जिल्ला वा विशेष क्षेत्र घोषणा गर्न, पालिकाको सेवा लिन तीन दिन पैदल हिँड्नु पर्ने बाध्यताबाट मुक्त गर्न दुई अलग अलग गाउँपालिकामा पुनसंरचना गर्न पनि माग गरेका थिए । कार्यक्रममा बोल्दै प्रचण्ड, उम्मेदवारहरु बजगाई र न्यौपानेले जनताको माग पूरा गर्न आआफ्नो ठाउँबाट लागिपर्ने प्रतिवद्धता व्यक्त गरेका थिए ।उनीहरु आइतबार एकैदिन हेलिकोप्टर चार्टर गरी छेकम्पार, सामागाउँ, सिर्दिबास, माछाखोला, बारपाक र घैरुङमा आयोजित चुनावी कार्यक्रममा सहभागी भएका थिए ।"
"सुनचाँदीको मूल्य बढ्यो,कतिमा हुँदैछ कारोबार ?",काठमाडौं : नेपाली बजारमा सुनको भाउ बढेको छ। नेपाल सुन चाँदी व्यवसायी महासंघका अनुसार आइतबार सुन तोलामा ६ सय रुयैयाँले वृद्धि भएको हो। ६ सय रुपैयाँले बढेसँगै प्रतितोला ९७ हजार ३०० रुपैयाँमा कारोबार भइहेको महासंघले जनाएको छ। यसअघि शुक्रबार सुन १३ सय रुपैयाँले महंगिएको थियो। यस्तै तेजावी सुन तोलाको ९६ हजार ८०० रुपैयाँ कायम गरिएको छ। सुनको मूल्य बढेसँगै चाँदीको मूल्य पनि बढेको छ। यसदिन ५ रुपैयाँले बढेर प्रतितोला चाँदी १३०० रुपैयाँमा खरिदबिक्री भइरहेको छ।
विश्वकप फाइनल: इङ्ल्यान्डले टस जितेर फिल्डिङ रोज्यो,"मेलबर्न : आईसीसी टीट्वेन्टी विश्वपकको फाइनलमा इङ्ल्यान्डले टस जितेर फिल्डङ रोजेको छ। मेलबर्न क्रिकेट मैदानमा नेपाली समय १:४५ बजे सुरु हुने खेलमा इङ्लिस कप्तान कप्तान जोस बटलरले फिल्डिङ रोजेका हुन्। सेमिफाइनलमा भारतलाई १० विकेटले पराजित गर्दै इङ्ल्यान्डले फाइनल यात्रा तय गरेको हो। यस्तै, पाकिस्तानले न्युजिल्यान्डलाई सात विकेटले हराएको थियो। सन् २००९ को च्याम्पियन पाकिस्तानले अन्तिम बलमा भारतविरुद्धको पराजयसँगै विश्वकप यात्रा सुरु गरेको थियो। सुपर १२ मा समूह दुईमा परेको पाकिस्तानले दोस्रो खेलमा जिम्बाब्वेसँग अप्रत्यासित पराजय बेहोरेसँगै सेमिफाइनल प्रवेशको सम्भावना न्यून बनेको थियो। तर, अन्तिम खेलमा बंगलादेशविरुद्धको जितसँगै पाकिस्तानले अन्तिम चारमा स्थान बनाएको थियो। इङ्ल्यान्ड भने समूह 'एक'को उपविजेताको रूपमा सेमिफाइनलमा पुगेको थियो।"
मकवानपुरमा स्वच्छ र भयरहित तवरले निर्वाचन गर्छौँ : मुख्य निर्वाचन अधिकृत निरौला,"हेटौंडा : मकवानपुरका मुख्य निर्वाचन अधिकृत ऋषिराम निरौलाले जिल्लामा स्वच्छ, निस्पक्ष र भयरहित, तवरबाट प्रतिनिधिसभा र प्रदेशसभाको निर्वाचन सम्पन्न गर्न आवश्यक तयारी पूरा भएको बताएका छन्। नेपाल पत्रकार महासंघ मकवानपुर शाखाअन्तर्गत फ्रि मिडिया नेटवर्कको आइबार बसेको बैठकलाई सम्बोधन गर्दै उनले निर्वाचन अधिकृतको कार्यालय, स्थानीय प्रशासन, नागरिक समाज, सञ्चार क्षेत्रलगायतसँग समन्वय गरी तयारी पूरा गरिएको बताए। सबैले आआफ्नो क्षेत्रबाट निर्वाचन आचारसंहिता पालना गर्न र निर्वाचन प्रभाभित हुने गतिविधि नगर्न निरौलाले आग्रह गरे। आचारसंहिता विपरीतका गतिविधि गरेको पाइएमा कानून बमोजिम कारबाहीका लागि सिफारिस गरिने उनले बताए। त्यस्तै नेपाल पत्रकार महासंघका अध्यक्ष विपुल पोखरेलले पत्रकारहरूले आचारसंहिता पालना गरिरहेको र पालना गराउनका लागि महासंघ प्रतिवद्ध रहेको बताए। निर्वाचन आयोगले क्षेत्राधिकारभन्दा बाहिर गएर मिडियालाई लिखित स्पष्टिकरण सोध्ने, समाचार हटाउन निर्देशन दिने जस्ता गतिविधि गरेको भन्दै उनले आपत्ती जनाए। कार्यक्रममा मकवानपुरका प्रमुख जिल्ला अधिकारी राजेन्द्रदेव पाण्डेले निर्वाचन र मतगणनाको समाचार संकलनका लागि पत्रकारहरूलाई सहज वातावरण बनाइने बताए। पत्रकार महासंघ मकवानपुरका अध्यक्ष मणिराज गौतमको अध्यक्षतामा भएको कार्यक्रमा जिल्ला प्रहरी कार्यालयका प्रहरी उपरिक्षक बामदेव गौतम, पत्रकार महासंघका केन्द्रीय सदस्य सुनील खड्कालगायत सरकारी तथा गैरसरकारी संघसंस्थाका प्रतिनिधिहरूले निर्वाचनलाई कसरी निस्पक्ष बनाउने भन्ने विषयमा आआफ्नो धारणा राखेका थिए।"
ग्लोबल आइएमई र बैंक अफ काठमाण्डू समान हैसियतमा गाभिने,"काठमाडौं : ग्लोबल आइएमई बैंक र बैंक अफ काठमाण्डू समान हैसियत अर्थात् १:१ स्वाप रेसियोमा गाभिने भएका छन्। मर्जरमा जाने निर्णय गरेका दुवै बैंकको सम्पत्ति, दायित्व तथा कारोबारको मूल्याङ्कन र अन्य विविध पक्षको विश्लेषणका आधारमा समान हैसियत रहने भएको हो। बैंक अफ काठमाण्डुमा एक सय कित्ता सेयर हुनेले मर्जरपछि पनि एक सय कित्ता नै सेयर पाउने कम्पनी सचिव दीपक गौतमले जानकारी दिए। सञ्चालक समितिले गरेको उक्त निर्णय नेपाल धितोपत्र बोर्ड र नेपाल स्टक एक्सचेञ्ज लिमिटेडलाई समेत जानकारी गराएको छ। दुवै बैंकले गत असार २ गते मर्जरमा जानका लागि सम्झौता गरेका थिए। मर्जरपछि कुल चुक्तापुँजी ३४ अर्ब ४१ करोड ९७ लाख ४७ हजार ६०० पुग्नेछ।"
मोटरसाइकलको ठक्करबाट पैदलयात्रीको मृत्यु,काठमाडौं : काठमाडौंको थापाथली नजिकै आज बिहान मोटरसाइकलको ठक्करबाट पैदलयात्रीको मृत्यु भएको छ। मृत्यु हुनेमा बाराको बरियापुरका ४४ वर्षीय रामबाबु कुसुवा रहेका छन्। उनको उपचारका क्रममा महांकालस्थित राष्ट्रिय ट्रमा सेन्टरमा बिहान सवा ६ बजे मृत्यु भएको हो। दुर्घटनामा घाइते भएका मोटरसाइकल चालक बाग्लुङ घर भई भक्तपुर बस्ने ३० वर्षीय विज्ञान कँडेलको त्रिपुरेश्वरस्थित ब्लु क्रस अस्पतालमा उपचार भइरहेको छ। आज बिहान साढे ५ बजे कुसुवालाई ठक्कर दिएर त्रिपुरेश्वरबाट थापाथलीतर्फ जाँदै गरेको बागमती प्रदेश ०२ ०१९ प ३१९५ नम्बरको मोटरसाइकल पल्टिएको थियो। मोटरसाइकल नियन्त्रणमा रहेको प्रहरी वृत्त सिंहदरबारले जानकारी दिएको छ।
दाङबाट एक सय ४१ कैदीबन्दीले मतदान गर्दै,"दाङ : दाङमा एक सय ४१ कैदीबन्दीले मतदान गर्न पाउने भएका छन् । जिल्लाका दुई कारागारमा रहेका कैदीबन्दीमध्ये जम्मा एक सय ४१ जनाले अस्थायी मतदाताका रूपमा मतदान गर्न पाउने घोराही कारागार कार्यालयका प्रमुख वासुदेव खनालले जानकारी दिए। तुलसीपुर कारागारबाट ९१ र घोराही कारागारबाट ५० जना मतदानमा सहभागी हुन पाउने भएका छन् । घोराही कारागारमा तीन सय ४९ कैदीबन्दी रहेको भए पनि मतदाताको अन्तिम नामावलीमा नाम भएका र अस्थायी मतदाताका लागि तोकिएको अवधिभित्र विवरण पेस गरेका कैदीबन्दीले मात्र प्रतिनिधिसभा सदस्यको समानुपातिकतर्फ मतदान गर्न पाउने उहाँले जानकारी दिए। कारागार परिसरभित्रै अस्थायी मतदान केन्द्र स्थापना गरेर उनीहरूलाई मतदानको व्यवस्था गरिएको र त्यसका लागि मतदान गराउन कारागारमै कर्मचारी पुग्ने उहाँको भनाइ छ । जिल्लामा दुई ठाउँमा अस्थायी मतदानस्थल राखिने भएका छन् । त्यसमा घोराही कारागार कार्यालय र तुलसीपुर कारागार कार्यालय रहेका छन् । यी दुई मतदानस्थलबाट कैदीबन्दी, कर्मचारी र शिक्षकले पनि मतदान गर्न पाउने छन् । कार्यालयका प्रमुख खनालका अनुसार नामावली सङ्कलनको अवधिमा कारागारमा रहेका सबै कैदीबन्दीले अवसर नपाएका कारण धेरै भोट हाल्नबाट छुटेका छन् । 'कारागार कार्यालयमै सबै कैदीबन्दीको नामावली सङ्कलनको व्यवस्था भएको भए सबै मतदानमा सहभागी हुने थिए', उनले भने, 'तर सबै कैदीबन्दीको नामावलीमा नाम नभएको हुँदा धेरै छुटेका छन् ।' तुलसीपुर कारागारमा हालसम्म पाँच सय ८४ कैदीबन्दी रहेका छन् । त्यसमध्ये ७७ पुरुष र १४ महिला मदतानमा सहभागी हुन पाउने तुलसीपुर कारागार कार्यालयका निमित्त जेलर रम्बा केसीले जानकारी दिए। रासस"
समयमै निर्णय,"एकपटक पक्षी तथा पशुहरूबीच घमासान युद्ध भयो। समयसमयमा तिनीहरूमा अनेक भिडन्त भए। कहिले पक्षीहरू विजेता बने त कहिले पशुहरू। तर युद्धको कुनै निर्णय हुन सकेन। चमेराहरूले यस युद्धमा निकै दोधारेपूर्ण भूमिका निभाए। तिनीहरू कहिले पनि कसैप्रति बफादार रहेनन्। तर पनि जो विजेता बन्छ, उसैको तर्फ लागेर पक्ष परिवर्तन गरिरहे। यसकारण तिनीहरूले कुनै पक्षको पनि विश्वास प्राप्त गर्न सकेनन्। जबसम्म युद्ध चलिरह्यो, तबसम्म कसैले पनि चमेराहरूको कृत्यतर्फ कुनै विशेष ध्यान दिएनन्। दिन चाहेनन् वा सकेनन्। तर जब युद्ध समाप्त भयो, तब चमेराहरूले आफू कुन पक्षतर्फ जाने भन्ने कुरा बुझ्न सकिरहेका थिएनन्। पहिले चमेराहरू पक्षीहरूकोमा गए। तर पक्षीहरूले तिनीहरूलाई अपनाएनन् अर्थात् अस्वीकार गरे। किनकि कैयौं पक्षीहरूले तिनीहरूलाई पशुहरूको तर्फबाट लडेको देखेका थिए। त्यसपछि चमेराहरू पशुहरूकोमा गए। तर पशुहरूले पनि तिनीहरूलाई अपनाउन अस्वीकार गरे। अब पर्यो फसाद। किनकि धेरै पशुहरूले तिनीहरूलाई पक्षीहरूको तर्फबाट लडेको देखेका थिए। चमेराहरूलाई आफू कसैको हुन नसकेकोमा पछुतो भयो। समयमै बुद्धि पुर्याउन नसकेकोमा आपसमा छलफल पनि गरे। तर त्यसको कुनै अर्थ थिएन। परिणामस्वरूप चमेराहरू एक्लै रहे। आज पनि एक्लै छन्। नैतिक शिक्षा : बुद्धिमानीले समयमै निर्णय गर्छन्। होइन भने घरि यता घरि उता हुँदा चमेराले जस्तो परिणाम हात पर्नेछ।"
निर्वाचन नजिकिएसँगै सवारी साधन बुकिङ बढ्यो,"काठमाडौं : प्रतिनिधिसभा र प्रदेशसभा निर्वाचनको मिति नजिकिएसँगै सार्वजनिक यातायातको माग बढेको छ। निर्वाचन आउन एक हप्ता समय बाँकी हुँदा काठमाडौंबाट विभिन्न गन्तव्यमा भोट हाल्न जानेहरुको सङ्ख्या बढेपछि टिकट बुकिङ बढेको हो। नेपाल यातायात व्यवसाय राष्ट्रिय महासङ्घका अध्यक्ष विजयबहादुर स्वाँरले निर्वाचनमा मतदाता गाउँसम्म लैजान बस बुकिङका लागि राजनीतिक दलका उम्मेदवार, नेता तथा कार्यकताएले धमाधम बुकिङ गरेको जानकारी दिए। 'मतदातालाई गाउँमा भोट हाल्न लैजाने भन्दै विभिन्न पार्टीका नेता तथा उम्मेदवारले व्यवसायी र महासङ्घमा फोन गरेर बस बुकिङ गरिरहनुभएको छ', उनले भने। महासङ्घले गतहप्ता निर्वाचनमा खटिएका नेपाल प्रहरी तथा सशस्त्र प्रहरीका लागि दुई सय ८५ बस उपलब्ध गराएको थियो।"
अब देश कहिल्यै नहारोस्,"निर्वाचनको दिन नजिकिँदै जाँदा सबै प्रत्यासी आममतदातालाई विश्वास दिलाउने अन्तिम अभ्यासमा सक्रिय छन्। विभिन्न खालका प्रतिवद्धता पत्रहरूदेखि व्यक्तिगत भेटघाट अनि घरदैलोजस्ता कार्यक्रमहरूको सघनता उच्च छ। सार्वजनिक कार्यक्रम र सञ्चारमाध्यमबाट समेत आफ्नो उम्मेदवारीको औचित्य प्रस्ट्याउनेमा सबैले उच्च अभिरूची देखाएका छन्। अधिकांश प्रतिस्पर्धीहरूले सफल राष्ट्र निर्माणमा आफूसँग भएको नवीनतम सोच, योगदान गर्ने संकल्प र शक्तिले आफ्नो प्रतिस्पर्धालाई दर्बिलो बनाएको दाबा गर्छन्। शक्तिशाली भनिएकादेखि सामान्य गनिएका सबै उम्मेदवारको प्राथमिकता नै राष्ट्र निर्माण भएको देखिन्छ। निर्वाचन महोत्सवको परिवेशले सफल राष्ट्र निर्माणलाई एउटै साझा लक्ष्यका रूपमा प्रस्ट्याउँदैछ। अहिले मैदानमा लगभग छ हजार प्रतिस्पर्धी छन्। प्रतिनिधि सभामा एक सय ६५ र प्रदेश सभामा तीन सय ३० गरी चार सय ९५ जना मात्र निर्वाचित हुन्छन्। जम्मा प्रत्यासीमध्ये एक प्रतिशतभन्दा कमले विजयी र ९९ प्रतिशतभन्दा बढीले पराजित हुनुपर्ने अवस्था छ। मतगणनाका आधारमा जोसुकैले जितेहारे पनि देशले भने किञ्चित हार्नुहुँदैन। निर्वाचन माहोल र प्रतिवद्धता हेर्दै गर्दा सबैको जोड राष्ट्र निर्माणमा रहेकाले सकरात्मक बन्न सकिन्छ। पहिले पनि सफल राष्ट्र निर्माणार्थ ७ दशक विभिन्न राजनीतिक परीक्षणहरू भए। संविधानसभाबाट संविधान निर्माण भई लागू गरियो। गणतन्त्रले कार्यन्वयनको प्रथम चक्र सम्पन्न गर्यो। केन्द्रीय र एकीकृत प्रशासनका कारण नागरिकलाई राज्यको सहज पहँुचमा पुग्न कठिन हुने अवस्था समाप्त भयो। सरकार नै नागरिकका सम्बन्धित स्थान र ठाउँमा उपलब्ध हुँदैछ। हरेक नागरिकको समीपमा निकै शक्तिशाली स्थानीय सरकार उपलब्ध छ। विगतमा जेजसले विकासलाई रोकेको भनिन्थ्यो, ती सबै असहजता फुक्दैछन्। कुनै व्यवस्था वा कसैको नेतृत्वलाई दोष लगाएर आफ्नो कमजोर अथवा गलत कार्यसम्पादनलाई प्रमाणीकरण र माफीको याचना गर्ने छुट कसैलाई छैन। अबको एउटै दायित्व समृद्ध राष्ट्र निर्माणमा स्वर्णिम सुरुआत हुनुपर्छ। गणतन्त्र सबैभन्दा सुन्दर तथा युगान्तकारी शासन व्यवस्थाको मानकको रूपमा स्थापित बन्नुपर्छ। देशमा परिवर्तन भएको प्रमाणित गराउन नागरिकका जीवन चर्यामा तात्विक र सकारात्मक वृद्धि ल्याउनुपर्छ। नागरिकहरू देश र आफ्नो भविष्यप्रति नकारात्मक कम र सकारात्मक बढी हुनसक्ने वातावरण बन्नुपर्छ। सफल राष्ट्र निर्माण नै आम नागरिकले निरन्तर प्रतीक्षा गरेको विकासको सभ्य र भव्य स्वरूप हो। यसको आधार बनेमात्र देशले जित्ने विश्वास बढ्छ। सामान्य हिसाबमा केवल आर्थिक प्रगति र बढोत्तरीलाई मात्र विकास बुझिन्छ। यद्यपि आर्थिक विकासले मात्र सफल राष्ट्र निर्माण हँुदैन। राष्ट्र निर्माणमा निरन्तर कलम चलाउने लेखक जे डोबिन्सका अनुसार सुशासनको सफल व्यवस्थापन, आत्मनिर्भर आर्थिक विकास, शान्ति र अमनचयनको वृद्धि अनि सांस्कृतिक तथा सामाजिक एकता विकासका मुख्य सूचांकहरू हुन्। विश्वकै दोस्रो विद्धान् मानिने अफगानिस्तानका पूर्वराष्ट्रपति असरफ घानीको पुस्तक फिक्सिङ फेल्ड स्टटेसको समेत तर्क समान छ। हामीले विश्व अभ्यासमा आएका सबै राजनीतिक व्यवस्थाको परीक्षण गरिसक्यौं। अब पनि सफल राष्ट्र निर्माणमा अपेक्षित उपलव्धि हाँसिल गर्न सकेनौं भने चुनाव जोसुकैले जिते पनि देशले चाहिँ हार्ने छ। विगतका निर्वाचनहरूले पनि केही दीर्घकालिन परिवर्तनहरू गरायो। राजतन्त्रको सामुल उन्मुलन, गणतन्त्र स्थापना, धर्म निरपेक्षता, संघीयता यसका अन्य अध्याय हुन्। पहिलोपटक प्रतिनिधित्वको वैज्ञानिक र सामूहिक पद्धति अवलम्वन भयो। सिमान्तकृत, असंख्य वर्गलाई पहिचानको मूल प्रवाहीकरण मिल्यो। तर यत्तिले मात्र नागरिकका दैनिक जीवनलाई प्रत्यक्ष र प्रगतिउन्मुख सहयोग गर्दैन। सफल राष्ट्र निर्माणमा कलम चलाउने लेखकहरू फ्रान्सिस फुकुयामा, स्यामुएल पी हन्टिङटन लगायतका अनुसार सफल राष्ट्र निर्माणका दुई चरणहरू हुन्छन् : एउटा सामान्यनियमित कार्यसम्पादन र दोस्रो अपेक्षित कार्यसम्पादन। विगत लामो समय हामी चाहिँ केवल नियमित कार्यमा मात्र अल्मलियौं। सामान्यनियमित कार्य देशको प्रशासन चलेको आभास गराउनु, कार्यकारी संस्थाको रूपमा हुनुपर्ने औपचारिक कार्यहरू सञ्चालन गर्नु नियमित कार्यका चरण हुन्। चुनाव हुनु, सरकार गठनविघठन हुनु अनि राजनीतिक सघनता देखिने धर्ना, जुलुस, आन्दोलन, नाराबाजी तथा भाषणहरू हुनु यसका पक्ष हुन्। हामीमा यस्ता सामान्य कार्यको सघनता उच्च भयो। २००७, १७, ३६, ४६ र ६३ गरेर पाँचपटक राजनीतिक परिवर्तन र सातपटक संविधान लेखिए। औसतमा वर्षको एउटा सरकार परिवर्तन भए। राजनीतिक दलको निर्माण र विनिर्माण उच्च रह्यो। निर्वाचन आयोगमा झन्डै दुई सय दल दर्ता छन्। लगभग ८० दलले निर्वाचनमा भाग लिन्छन्। २५ वटासम्म दलले त कुनै बेला संसद्मा प्रतिनिधित्व नै गरेका थिए। राजनीतिक भेला, सभासम्मेलन, प्रशिक्षण लगायतका कार्यक्रमको बाक्लो निरन्तरता छ। यसरी हेर्दा हाम्रो राष्ट्र निर्माणको अभ्यास सामान्य कार्यसम्पादन चरणमा निकै अग्र स्थानमा छ। सबल राष्ट्र निर्माण गर्ने हो भने अब नियमित कार्यसम्पादनको चरणबाट माथि उठी अपेक्षित कार्यसम्पादन गर्नुपर्छ। यसो गर्न सके निर्वाचनको नतिजामा जोसुकैले जितेहारे पनि देशले चाहिँ हार्नुपर्ने छैन। यद्यपि सामान्य कार्यले मात्र नागरिकलाई अपेक्षित परिणाम दिँदैन। सक्रिय राजनीति गर्ने चाहना नभएका नागरिकलाई सामान्य कार्यमाथि कुनै चासो र लगाव हुँदैन। द ग्रेट डिभाइड नामक पुस्तकका लेखक जोसेफ स्टिग्लिज खाली सामान्य कार्यमात्र गर्ने प्रजातन्त्रलाई एक प्रतिशत नागरिकका लागि, एक प्रतिशतको नागरिकको मनोखुसीमा र एक प्रतिशतले सञ्चालन गरेको सरकार भनेर कटाक्षेप गर्छन्। किनकि बाँकी ९९ प्रतिशत नागरिकलाई खास खोजी हुने चाहिँ अपेक्षित कार्यको हो। हाम्रो राजनीतिले अपेक्षित कार्यसम्पादन गर्न नसेकेकै कारण राजनीतिक परिवर्तनले खासै आर्कषण र सकरात्मक प्रभाव दिन सकेन। नेताले चुनाव जिते पनि देशले चाहिँ हारेको महसुस भयो। त्यसैले अबको ध्यान अपेक्षित कार्यमाथि हुनुपर्छ। अपेक्षित कार्य र सम्भावना देशमा हुने आर्थिक विकास, रोजगारी सृजनालगायत शिक्षा, स्वास्थ्य, सडक, खानेपानी, सञ्चारजस्ता भौतिक पूर्वाधारको सहज र सबल सुनिश्चितताजस्ता कुरा चाहिँ आमनागरिकका अपेक्षा हुन्। अब निर्वाचित हुनेहरूले सबैभन्दा बढी ध्यान यसैमा दिनुपर्छ। सांस्कृतिक र सामाजिक समन्वयलाई अझ मजबुत गर्नु अनि सम्पूर्ण जाति र प्रजातिको समतामूलक समानतामा जोड दिनु राष्ट्र निर्माणको अर्को पक्ष हो। यस्ता कार्यलाई अपेक्षित कार्य भनिन्छ। पछिल्लोपटक तीब्र समृद्धि कमाएका देशहरू विशेष गरी एसिया महादेशका देशहरूमा यो प्रवृत्ति उल्लेख्य छ। नयाँ राष्ट्र नयाँ नामले होइन, नयाँ कामले मात्र बन्छ। नाम जेसुकै राखे पनि काम नागरिकको आशा र अपेक्षा अनुसारको हुन सक्दामात्र देशले विकासको पथ लिने छ। राष्ट्रको विजय सम्भव हुनेछ। आउने नेतृत्वले साँच्चै देशलाई नहराउने अठोठ गर्ने हो भने हामीसँग सम्भावनाहरू प्रशस्त छन्। हाम्रा दुवै छिमेकीले पछिल्लो दुई दशक उच्च आयतन र गतिको आर्थिक वृद्धि गरे। दक्षिण कोरिया, जापान, भीयतनाम, मलेसिया, ताइवान, हङकङ, थाइल्यान्डजस्ता देशको आर्थिक विकासले बाघको हिँडाइजस्तो उच्च फड्को मारेकाले उनीहरूलाई बाघ अर्थतन्त्र भनिन्छ। त्यस्तै आत्मनिर्भर आर्थिक विकास हाम्रो अबको लक्ष्य हुनुपर्छ। मकाउमा सम्पूर्ण जनसंख्याको ५० प्रतिशत, बहामासमा ३० प्रतिशत, अरुवामा ३० प्रतिशत र माल्दिभ्समा २५ प्रतिशतले पर्यटनबाट प्रत्यक्ष रोजगारी पाएका छन्। झन्डै कुल ग्राहस्थ उत्पादनको ५० प्रतिशतसम्म आम्दानी गर्छन्। पर्यटन हाम्रो विकासका पनि एउटा मुख्य आधार बन्न सक्छ। हामीसँग अचुक सम्भावना छ, तिनको भरपुर विकास गर्नुपर्छ। कुल ग्राहस्थ उत्पादनमा कृषिको योगदान जम्मा ५ प्रतिशत भएको अमेरिका र जम्मा जनसंख्याको ३७ प्रतिशत मात्र मानिस कृषिमा संलग्न भएको फ्रान्सचाहिँ विश्वभर खाद्यान्न बजार निर्माण गर्दैछन्। ७० प्रतिशत मानिस संलग्न हामीले पनि कृषिको वैज्ञानिकीकरण र व्यवसायीकरणबाटै समृद्धि प्राप्त गर्ने तरिका खोज्नुपर्छ। हामीलाई यो व्यवसाय माटो, समय, पँुजी र दक्षतासमेत सुहाउँदो छ। कोरियाकुवेत होइन, खोरियाखेतबाट नै सफलताको मार्गचित्र कोर्नुपर्छ। विभिन्न अध्ययनले नेपालमा बहुमूल्य खनिज पदार्थ भएको देखाउँछ, उत्खनन् र उपभोग गर्नुपर्छ। स्थानीय सरकार यस्ता सम्भावनाको खोजी, विकास र विस्तार गर्ने सबैभन्दा सुहाउँदो निकाय हो। छिमेकी चीनबाट ओबर नामक महत्वकांक्षी व्यापार परियोजना आयो। यसले संसारको क्रमश ७०, ६० र ५० प्रतिशत क्षेत्र, मानिस र कुल ग्रार्हस्थ उत्पादनलाई आकर्षित गर्नेछ। भारतबाट जापानको सहयोगमा एसिया अफ्रिका विकासमार्ग नामक अर्को व्यापार सञ्जाल आउँदैछ। दुवैले नेपाललाई पनि विश्वबजारमा स्थान दिन सक्छ। गरिबी निराकरण, रोजगारी निर्माण अनि व्यापार प्रवद्र्धनमा सघाउन सक्छ। केन्द्रीय सरकारले समन्वय गर्नुपर्छ। तत्कालको अविकासका लागि हामी भ्रष्टाचारलाई प्रमुख समस्या मान्दैछौं। सेवाप्रवाह र भ्रष्टाचार नियन्त्रणमा स्थानीय तहले विशेष ध्यान दिनुपर्छ। भयावह शिक्षालाई गुणात्मक र प्रायोगिक हिसाबले सुधार्न जोडबल गर्नुपर्छ। प्रदेशमा बन्ने सरकारहरूले दुई सरकारबीच सशक्त पुल बन्नुपर्छ। बेलायत तथा जर्मनीले सन् २०४० बाट पेट्रोलबाट चल्ने सवारीमा प्रतिबन्ध लगाउँदैछन्। अबको केही दशकपछि संसारभर तेलको हाहाकार हुँदा विद्युत्मात्र एक वैकल्पिक उर्जा हुनेछ। त्यसबखत आज मध्यपूर्व भनिएका देशहरूले तेल बेचेजस्तै हामीले उर्जा बेच्न सक्नुपर्छ। वैदेशिक रोजगारीबाट विकासको दुस्वप्नालाई छाडेर आत्मनिर्भर अर्थतन्त्रको बृहत खाका बनाउनुपर्छ। सबै तहका सरकारहरूले सकेसम्मको योगदान गर्नुपर्छ। हामीसँग वृहत श्रोतहरू छन्, अब आउने नेतृत्वसँग अठोट र इमान्दारिता हुनुपर्छ। स्थानीयमा चुनिएका अनि प्रदेश तथा केन्द्रमा चुनिने सबै नेतृत्वसँग अपेक्षित कार्यका आफ्नाआफ्नै पूर्ण समन्वयित र नबाझिने कार्ययोजना हुनुपर्छ। सोहीअनुसार काम गर्नुपर्छ। साँच्चै सबल राष्ट्र निर्माण गर्ने हो भने अब नियमित कार्यसम्पादनको चरणबाट माथि उठी अपेक्षित कार्यसम्पादन गर्नुपर्छ। यसो गर्न सके निर्वाचनको नतिजामा जोसुकैले जितेहारे पनि देशले चाहिँ हार्नुपर्ने छैन।"
लाभांश वितरणको होडबाजी,"काठमाडौं : तरलता अभावको चरम संकटमा रहेका सहकारीले अस्वाभाविक लाभांशको होडबाजी गर्ने गरेको पाइएको छ। राष्ट्रिय सहकारी महासंघकी महाप्रबन्धक चित्रा कुमारी थाम्सुहाङ सुब्बाले सहकारीबीच बढी लाभांश वितरणको होडबाजी चलेको बताइन्। सहकारी ऐन २०७४ मा सहकारीले १८ प्रतिशतसम्म लाभांश दिन पाउने व्यवस्था छ। तर, अहिले सहकारी चरम संकटमा रहे पनि लाभांश वितरण घोषणा गरेका हुन्। अहिले थुप्रै संस्था मर्जरमा जान थालेका छन्, धेरैमा लाभांश वितरणमा होडवाजी पनि चलेको छ सुब्बाले भनिन्, ऐनले १८ प्रतिशतसम्म लाभांश वितरण दिन सक्ने व्यवस्था गरे पनि जतिसक्दो बढी दिने होडबाजी सुरु भएको छ। यो अन्त्य हुनुपर्छ। बैंक तथा वित्तीय संस्थामा तरलताको अभाव भएकै कारण सहकारी क्षेत्रको रकम बैंकमा जान थालेको उनले बताइन्। सहकारीमा स्वनियमन र सुशासनको कमी हुँदा भद्रगोल अवस्था देखिएको छ। विश्वसनीयतामा कमीका कारण सहकारीको प्रतिष्ठामा चुनौती थपिएको छ,सुब्बाले भनिन्, बचतकर्ताको बचत फिर्ता गर्न नसक्दा अभियानको प्रतिष्ठामा आँच आएको छ उनले भनिन्। राष्ट्रिय सहकारी महासंघका अध्यक्ष मिनराज कँडेलले तरलता संकट समस्या समाधानका लागि राष्ट्रिय सहकारी महासंघ लागि परेको पनि उनले बताए।"
फेरि जायन्ट किलर बन्ला कोस्टा रिका ?,"सान जोसे: कोस्टा रिका कतारमा फेरि एक पटक इतिहास दोहोर्याउँदै विश्व फुटबलको सबैभन्दा ठूलो प्रतियोगितामा जायन्ट किलरबन्ने होडमा हुनेछ। सात दिनपछि कतारमा सुरु हुने विश्वकपमा फेरि एक पटक ग्रुप अफ डेथमा परेको कोस्टारिकाले सन् २०१४ मा सनसनी मच्चाएको थियो। तीन वटा विश्व विजेताइङ्ल्यान्ड, उरुग्वे र इटालीसँगै रहेको कोस्टा रिका समूह विजेता बन्दै अन्तिम १६ मा पुगेको थियो। प्रिक्वार्टरफाइनलमा ग्रीसलाई पराजित गर्दै अन्तिम आठमा पुगेको कोस्टा रिकाको विश्वकपमा सबैभन्दा उत्कृष्ट यात्रा नेदरल्यान्ड्ससँग पेनाल्टीमा पराजित हुँदै टुङ्गिएको थियो। यो संस्करणमा पनि कोस्ट रिका समूह ईमा सन् २०१० को विश्व विजेता स्पेन, सन् २०१४ को विश्व विजेता जर्मनी र एसियाली पावर हाउस जापानसँग परेको छ। नोभेम्बर २३ स्पेनसँग खेल्दै कोस्टा रिकाले विश्वकपमा यात्रा सुरु गर्नेछ। कोस्टा रिकाको टिमका डिफेन्डर केन्डल वाट्सन फेरि एक पटक विश्वकपको ग्रुप अप डेथमा इतिहास दोहोर्याउने बताउँछन्। धेरैले हामी समूह चरण पार गर्छौं र च्याम्पियन हुन्छौं भन्दा पागल भन्छन्, वाटसनले भनेका छन्, तर पागल मान्छे असम्भवलाई सम्भव पार्छन् र सफल पनि हुन्छन्। हामी मानसिकरुपमा तयार हुनुपर्छ, स्पेन धेरै बलिाये टिम छ, तर हामीले विश्वकपमा आउन धेरै मेहेनत गरेका छौं। त्यसेले किन जायन्ट किलर हुन सक्दैनौ ? उनी थप्छन्, हामी अगाडि बढ्नका लागि हरसम्भव प्रयास गर्नेछौं। मलाई केही पनि असम्भव जस्तो लाग्दैन। कोस्टा रिकाका फरवार्ड जोल क्याम्पबेलले टिमको मनोबल बढाउँदै विपक्षी टिम पनि बराबरीकै भएको बताए। उनीहरु पनि हामी जस्तै फुटबलर हुन्, दुई हात, दुई खुट्टा, एउटै टाउको छ, उनीहरु एलियन होइनन्, तेस्रो पटक विश्वकप खेल्ने तयारीमा रहेका क्याम्पबेलले भने। हामी उनीहरुलाई सम्मान गर्छौं, उनीहरु राम्रा खेलाडी हुन्, तर हामी पनि कम छैनौं, उनले भने। कोस्टा रिकाले बिहीबार इराकसँग अभ्यास खेल खेलेर कतारको उडान भर्नेछ।"
पाल्पा १ मा आचार्य कि गाहा ?,"तानसेन : पाल्पाको निर्वाचन क्षेत्र १ मा प्रतिनिधि र प्रदेशसभा सदस्य निर्वाचनमा सबै उम्मेदवार नयाँ अनुहारका छन्। प्रतिनिधिसभा सदस्यका १० र प्रदेशका १० उम्मेदवार सबै नयाँ अनुहारका हुन्। जनताले परिवर्तन खोजेका र नयाँ अनुहार पनि चुनावी मैदानमा आएपछि ठूला भनिएका राजनीतिक दलका उम्मेदवार विगतको नतिजामा ढुक्क हुन सकेका छैनन्। यो क्षेत्रमा ९६ हजार ६३ जना मतदाता छन्। नयाँ अनुहारका उम्मेदवार धेरै आए पनि यस क्षेत्रमा एमाले र कांग्रेसबीच नै मुख्य प्रतिस्पर्धा देखिएको छ। नेकपा एमालेबाट नारायणप्रसाद आचार्य र नेपाली कांग्रेसबाट ज्ञानबहादुर गाहाबीच मुख्य प्रतिस्पर्धा देखिएको छ। २०४८ सालदेखि २०७४ सालसम्म भएका ६ वटा निर्वाचनमा नेकपा एमाले पाँच पटक विजयी भएको छ भने २०४८ मा मात्र पराजित भएको थियो। विगतका पाँच वटा निर्वाचनमा विजयी भएको एमालेलाई स्वतन्त्रका विपिन कँडेल, नारायण न्यौपाने, डोलराज तिमिल्सिना, राजु सुनारले चुनौती दिएका छन् भने अन्य राजनीतिक दलबाट मंगोल नेसनल अर्गनाइजेसन थमनबहादुर बुढामगर, राप्रपाबाट ज्ञानबहादुर सिञ्जाली, नेकपा राष्ट्रिय जनमुक्ति पार्टीका उजिरसिंह दर्लामी, जनता समाजवादी पार्टीका मेयरमान रानाको उम्मेदवारीले पनि मुख्य प्रतिस्पर्धी दलको मतलाई तलमाथि पार्ने देखिएको छ। एमालेले पूर्वखोला र निस्दी गाउँपालिका स्थानीय निर्वाचन २०७९ मा सबै वडामा एकलौटी विजयी गरेको थियो भने, रामपुर नगरपालिकाको ३ वटा वडा र रम्भा गाउँपालिकाको ३ वटा र माथाँगढी गाउँपालिकाको ४ वटा वडामा विजय हासिल गरेको थियो। पाल्पा १ मा ३७ वटा वडामध्ये २४ वटा वडामा एमाले र १३ वटा वडामा कांग्रेस विजयी भएको थियो। गएको स्थानीय निर्वाचनको आधारमा एमालेले पाल्पा १ निर्वाचन क्षेत्रमा विजयी सुनिश्चित रहेको दाबी गर्दै आएको छ। स्थानीय तह निर्वाचन २०७९ मा वडाको मतअनुसार नेकपा एमालेको ३४ हजार ७ सय ६१, नेपाली कांग्रेसको २७ हजार १ सय ५०, नेकपा माओवादी केन्द्रका १ हजार १ सय ६४ र जनमोर्चाको ४२ मत पाएका थिए। कांग्रेस, माओवादी केन्द्र र जनमोर्चाको मत जोड्दा गठबन्धनको मत २८ हजार ३ सय ५६ र एमालेको ३४ हजार ७ सय ६१ मत पाएका देखिन्छ। स्थानीय निर्वाचन २०७९ मा गठबन्धनको भन्दा एमालेको मत ६ हजार ४ सय ५ मत बढी देखिन्छ। फरक मतको आधारमा पनि नेकपा एमालेका उम्मेदवारले जित सुनिश्चित रहेको दाबी गर्दै आएको छ। पूर्वाधार, शिक्षा, स्वास्थ्य क्षेत्रमा विगतमा राम्रो काम भएकोले रामपुरलाई केन्द्र बिन्दु बनाएर यातायातका पूर्वाधारहरू निर्माण गरेकोले यस पटक पनि एमालेकोे जित सुनिश्चित रहेको नेकपा एमाले प्रतिनिधिसभा उम्मेदवार नारायणप्रसाद आचार्य दाबी गरेका छन्। पाल्पा १ मा २०४८ सालमा नेपाली कांग्रेसले जित हासिल गरे पनि अन्य ५ वटा निर्वाचनमा पराजित हुँदै आएको छ। नेपाली कांग्रेसले यस पटक नेकपा माओवादी केन्द्र, नेकपा एकीकृत समाजवादी र राष्ट्रिय जनमोर्चाको साथ लिएर इतिहास फर्काउने कोसिसमा लागेको छ। २८ वर्षसम्म एउटै पार्टीले पूर्वी पाल्पामा शासन गरे पनि जनताको अपेक्षा र आवश्यकताअनुसार विकास निर्माण नभएकोले यस पटक जनताले गठबन्धनका साझा उम्मेदवारलाई विजयी बनाउने नेपाली कांग्रेसको दाबी रहेको छ। संविधानको रक्षा, स्थिर सरकार, पूर्वी पाल्पाको समग्र विकासको लागि आफ्नो जित सुनिश्चित रहेको नेपाली कांग्रेसका प्रतिनिधिसभा उम्मेदवार ज्ञानबहादुर गाहाले दाबी गरेका छन्। पाल्पा १ (क) मा पनि एमाले र कांग्रेसबीच नै मुख्य प्रतिस्पर्धा देखिएको छ। मंगोल नेसनलबाट अर्गनाइजेसनबाट पूर्णबहादुर रुचाल, राप्रपाबाट डुलबहादुर गाहा, राष्ट्रिय जनमुक्ति पार्टीबाट भीमसेन सुनारीको उम्मेदवारी दुवै ठूला दलको लागि चुनौती देखिएका छन्। २०७४ को निर्वाचनमा एमालेका युवराज खनाल विजयी भएका थिए। प्रदेशसभातर्फ क्षेत्र नंं १ को १ मा नेकपा एमाले र नेपाली कांग्रेसबीच नै मुख्य प्रतिस्पर्धा देखिएको छ १९ वटा वडा रहेको प्रदेशसभा १ को १ मा स्थानीय तह निर्वाचन २०७९ मा एमालेले १२ वटा वडा र कांग्रेसले ७ वडामा जितेको छ । पाल्पामा ७ स्वतन्त्रसहित ४७ जना उम्मेदवार आम निर्वाचन : ३० वर्षदेखि सहकर्मी,अहिले प्रतिष्पर्धी पाल्पाका ३ पालिकाको निर्वाचन क्षेत्र परिवर्तन गर्नुपर्ने माग"
प्रकाशमानलाई चुनौती दिँदै किरण (फोटोफिचर),"काठमाडौं : काठमाडौं क्षेत्र नम्बर १ बाट प्रतिनिधिसभा सदस्य उम्मेदवार एमाले नेता किरण पौडेलले आफ्नो चुनावी प्रचारप्रसारलाई तीव्रता दिएका छन्। एमालेबाट प्रतिनिधिसभा सदस्य उम्मेदवार बनेका पौडेल आइतबार काठमाडौं निर्वाचन क्षेत्र नम्बर १ को चुनावी प्रसारप्रसारको क्रममा बानेश्वर पुगे। यहाँ पुगेर नेता पौडेलले मतदातासँग आफू र सिंगो एमालेलाई जिताउन आग्रह गरे। एमाले जितेमात्रै यहाँका जनताका हरेक समस्या समाधान हुने बताएका छन्। उनले आफूले जिते जनताको घरघरमै गएर समस्या समाधान गर्ने बताएका छन्। युवामाझ प्रिय पौडेल एमालेका केन्द्रीय सदस्य हुन् । युवा संघको अध्यक्षसमेत रहेका उनलाई युवापुस्ताको मतले अघि बढाउने एमाले पक्षधरको विश्लेषण छ । नवलपरासी स्थायी घर भएका उनी करिब १५ वर्षदेखि काठमाडौंको बुद्धनगरमा बस्दै आएका छन्। एमाले अध्यक्ष ओली निकटका पौडेललाई एमालेको सांगठनिक मतले न्याय गर्ने आँकलन गरिएको छ । काठमाडौं क्षेत्र नम्बर १ मा हेबीवेट मानिएका नेपाली कांग्रेसका प्रकाशमान सिंहदेखि राष्ट्रिय प्रजातन्त्र पार्टीका उपाध्यक्ष रवीन्द्र मिश्र, एमाले केन्द्रीय सदस्य किरण पौडेललगायत चुनावी मैदानमा छन् । प्रतिनिधिसभा सदस्यका लागि काठमाडौं१ मा ३१ जनाको उम्मेदवारी परेको छ । जसमध्ये ११ जना स्वतन्त्र उम्मेदवार छन् । ३५ वर्षीय सामाजिक अभियन्ता पुकार बमदेखि पूर्वप्रहरी नायव महानिरीक्षक (डीआइजी) रमेश खरेलसम्मले काठमाडौं क्षेत्र नम्बर१बाट स्वतन्त्र उम्मेदवारी दिएका छन् । निर्वाचन आयोगको अद्यावधिक तथ्याकं अनुसार यो पटक ४५ हजार १८ मतदाता काठमाडौं१ मा छन् । २०७४ सालको निर्वाचनमा ४२ हजार ४३० मतदाता रहेकोमा यो निर्वाचनमा २ हजार ५८८ मतदाता थपिएको आयोगको तथ्यांकमा उल्लेख छ । निर्वाचन आयोगको तथ्याकं हेर्दा अधिकांश २० देखि ४० वर्ष उमेर समुहका मतदाता यो निर्वाचन क्षेत्रमा थपिएका छन् । सिंह २०६४, २०७० र २०७४ को निर्वाचनमा काठमाडौं१ बाटै विजयी भएका थिए । सिंह २०४८ र २०५१ सालको आम निर्वाचनमा भने सिंह पराजित भएका थिए ।"
सहरी क्षेत्रमै छैन मतदाता शिक्षा,"धनगढी : कैलालीको धनगढी उपमहानगरपालिका१३ श्रीलंका टोलका रामबहादुर विकको परिवारमा चार जना मतदाता छन्। चारै जनालाई मत कसरी हाल्ने ? कति मतपत्र हुन्छन् ? कुन पार्टीका कोको उम्मेदवार छन् भन्ने अहिलेसम्म कुनै जानकारी नै छैन। मेरो घरमा भोट माग्न चारपटक नेता आए तर कसलाई दिने भनेर द्विविधामा मात्रै परे। आएका कसैले भोट कसरी हाल्ने, कति जनालाई हाल्नुपर्छ, कति मतपत्र हुन्छन भनेर केही पनि सिकाएन विकले भने, स्थानीय तहका बेला भारतमा भएकाले भोट हाल्न पाएन। सोही टोलका पुस्कर बोहराको घरमा पनि तीन जना मतादाता परिचय पत्र भएका व्यक्ति छन् तर उनलाई पनि मतपत्र र कति मत हाल्ने भन्ने कुराको जानकारी छैन। उनले यर्थाथता दर्शाए, मतपत्र कस्तो हुन्छ। कति ठाउँमा मत हाल्ने हो थाहा छैन। उनलाई प्रत्यक्ष र समानुपातिक मतका बारेमा पनि जानकारी छैन। त्यो भनेको के हो ?, बोहराले अन्नपूर्णकर्मीसँगै प्रतिप्रश्न गरे। हामी मजदुरी गरेर खाने मान्छे। क्या त्यो कुरा सिक्दै हिँड्ने ? निरासा देखाउँदै बोहराले भने। धनगढी१३ को श्रीलंका गाउँ मुक्त कमैयाको बस्ती हो। कमैया मुक्तिसँगै कैलाली र कञ्चनपुरका विभिन्न गाउँमा कमैया बसेका १४५ परिवारलाई त्यहाँ शिविर बनाएर बस्ती बसाइएको छ। प्रत्येक परिवारलाई पाँचपाँच कट्ठाका दरले जग्गा दिइएको छ। त्यस गाउँमा ऐलानी जग्गा भएकाहरूबाट किनेर अरु पहाडी समुदायका मानिसहरूको पनि त्यहाँ बसोबास छ। शिविरकी ५५ वर्षिया चिलांगीदेवी चौधरीलाई त आफ्नो क्षेत्रमा चुनावी प्रतिस्पर्धामा रहेका उमेदवारहरूको बारेमा समेत जानकारी छैन। गठबन्धन के हो, कांग्रेसको उमेदवार को छ ? एमालेको को छ, स्वतन्त्र र अरु दलका को छन् ? उनलाई यसबारेमा केही थाहा छैन। थाहा छैन, छोराले बताउला नि ?, कोको चुनावमा लडेका छन् भनेर हाँस्दै उनले भनिन्। श्रीलंका टोलमा झन्डै ८ सय मतदाता बस्छन। त्यहाँका थारुहरूले पूरानो र नयाँ श्रीलंका भनेर दुई गाउँ बनाएका छन। दुवै गाउँमा उनीहरूले फरकफरक ब्यक्ति भलमन्सा पनि चुनेका छन्। भलमन्सा भनेको थारु परिवारभित्रको न्यायाधीश हो। थारुका अधिकांश मुद्दाहरू अदालत र प्रहरीमा जाँदैनन। भलमन्साको न्याय त्यो समुदायका लागि अन्तिम न्याय हो। श्रीलंकाको नयाँ शिविरका भलमन्सा रुन्चे चौधरीलाई मत हाल्न पनि थाहा छ। कति मतपत्र हुन्छन भन्ने पनि थाहा छ। उनलाई कुल दलका उमेदवार कोको छन भन्ने पनि थाहा छ। उनी भन्छन, मलाई थाहा भएर के गर्ने ? कसैले नमूना मतपत्र दिएनन्। कसरी टोलमा मतदाता शिक्षा दिने ? थारु समुदायमा भलमन्साले बोलाएको बेला भनेको स्थानमा उपस्थित हुनैपर्छ। भलमन्साले बोलाएको स्थानमा नआउनेलाई जरिवाना तोक्न सक्नेसम्मको अधिकार हुन्छ। मसँग नमूना मतपत्र भएको भए साँझ बिहान गरेर सबैलाई मतदाता शिक्षाका बारेका जानकारी गराइहाल्थे, कसैले नमूना मतपत्र नै दिएनन्। भोट माग्न मात्र चारपाँच उम्मेदवार आइसके। भोट हाल्न कसैले सिकाएनन्। धनगढी उपमहानगरपालिका१९ का राकेश रानालाई पनि मतपत्रबारे जानकारी छैन। मोबाइलमा चार वटा मतपत्र भन्ने सुनेको छु तर उम्मेदवार दुइटै छन्। बाँकी २ मतपत्र के का लागि रहेछन ?, उनले जिज्ञासा राखे। उनले स्थानीय तहका बेला पनि कसैले मत हाल्ने तरिका नसिकाएको बताए। मेरो घरमा भोट हाल्ने ६ जना छौं। अब कसैबाट सिक्नुपर्ला, उनले प्रष्ट पारे। धनगढी उपमहानगरकै वडा नम्बर १२ देखि १९ सम्म ग्रामीण क्षेत्र पर्छ। त्यहाँ अधिकांश कम साक्षर मतदाताको बसोबास छ। मतदाता शिक्षाका लागि बढी जसो निर्वाचन आयोग र त्यसपछि राजनीतिक दलहरू जिम्मेवार हुन। मलाई भोट दिनुस् वा मेरो पार्टीलाई भोट दिनुस् भन्न जाने व्यक्ति वा उम्मेदवारले दुई मिनेट यसरी मत हाल्नुस् भनेर समय नदिनाले पनि यस्तो अवस्था आएको हो। स्थानीय तह निर्वाचन२०७९ मा करिब ३० प्रतिशत मत बदर भएका थिए। गाउँमा मतादाता शिक्षामा कमी भएका कारण मत बदर भएका हुन् तर यसपाली पनि जनतामा मतदाता शिक्षाको अभाव देखिएको छ।"
जनतालाई गुनासो गर्ने ठाउँ दिन्न: भरतप्रसाद साह,"मधेश प्रदेश सरकारका गृह तथा सञ्चार मन्त्री भरतप्रसाद साह चुनावी अभियानमा छन् । उनी महोत्तरीको क्षेत्र नं १ (ख) बाट प्रदेश सभा सदस्य चयन हुन मतदाताको घरदैलोमा जुटेका उनी आगमी मुख्यमन्त्रीको दाबेदार पनि हुन् । साहले सरकारमा रहँदा गरेका काम र आगामी निर्वाचन लक्षित उनका योजनालगायतका विषयमा केन्द्रित रहेर अन्नपूर्ण पोस्टकर्मी गोविन्द महतोले गरेको कुराकानीको सम्पादित अंश : चुनावी तयारी कस्तो चल्दैछ ? चुनावी अभियान तीव्र बनाएका छौँ । घरदैलो, भेटघाट, छलफल, पार्टीको आन्तरिक, बाह्य तथा चुनावी गठबन्धन दलसँगको सहकार्य जारी छ । गठबन्धनको संयन्त्र निर्माण भएर चुनाव परिचालनको काम जारी छ । हाम्रा योजना हामीले मतदातासमक्ष पुर्याइरहेका छौँ । मत माग्दा पहिले र अहिले के फरक पाउनुभयो ? पहिलेभन्दा केही फरक छ । प्रचार शैली फेरिएको छ। उम्मेदवारको आकर्षण पर्चा पम्पलेट, पोष्टर, झण्डाभन्दा सामाजिक सञ्जालमा बढेको देखेको छु । रेडियो, टेलिभिजन, अनलाइन पत्रपत्रिकालगायतका माध्यमबाट धारणा राखिरहेका छन् । मतदाताले सबै उम्मेदवारलाई सम्मान गर्ने, सकारात्मक भाव राख्ने, स्वागत सत्कार गर्ने जस्ता परिपाटीको विकास भएको छ । यो पहिलेभन्दा फरक हो । पहिला एउटै घरका चार जना चार दलका, घरमै चार चुल्हो हुने गर्थ्यो । यो पटक जनतामा धेरै सचेतना आएको देखियो । जनताका अपेक्षा के रहेछन्? जनताले प्रदेश वा प्रतिनिधि सभा सदस्यले कानून बनाउने, कार्यान्वयन गराउने, सरकार चलाउने, सुशासनको प्रत्याभुति गराउनेभन्दा पनि विकास निर्माणका काममा बढी अपेक्षा गरेको पाएँ। जितेर गएको नेता गाउँ फर्किँदैन भन्ने गुनासो धेरैको रहेछ । म मुख्य यी दुई कुराको सम्बोधन गर्नेछु । जनताका अपेक्षा त धेरै छन् । हुनु स्वभाविक पनि हो । तर सरकारको बजेट अनुसार हामीले जनअपेक्षा पूरा गर्छौँ भनेको छु । म मेरो कार्यकालमा जनताबाट टाढा नहुने प्रतिबद्धता जनाएको छु । अहिले भोट माग्न जस्तै सबैतिर जान त नसकिएला तर जनताको सम्पर्कमा हुनेछु । जनताको पहुँच नेतासँग हुनैपर्छ । त्यसको सहज वातावरण बनाउने प्रतिबद्धता जनाउँछु । तपाइँलाई जनताले भोट किन दिने ? विगतमा मैले सुरु गरेका धेरै कामलाई पूर्णता दिनुछ। त्यसका लागि पनि जनताले मलाई जिताउनुपर्छ । अरु पाँच वर्षे योजना पनि मैले ल्याएको छु । जनताको जीविकासँग जोडिएका कुरा छँदैछन् । ती पूरा गर्न म लागि पर्नेछु । सँगै मैले भौतिक पूर्वाधार विकासलाई पनि प्राथमिकतामा राखेको छु । सबैभन्दा पहिलो योजना मधेस प्रदेशलाई जोड्न पूर्व पश्चिम राजमार्ग र हुलाकी राजमार्गको बीचबाट सप्तरीको भारदहबाट राजविरामको माथिल्लो भाग हुँदै सिराहाको बीच हुँदै धनुषा महेन्द्रनगरको प्रदेश सडक विस्तार हो । महोत्तरीको रामगोपालपुर गौशाला हुँदै, सर्लाहीको गैर हुँदै रौतहटको गरुडा, बाराको कलैयाँ हुदै परवानीपुर सिमराको बीच हुँदै ६ लेन सडक निर्माणको योजना छ । फास्ट्रयाकको अवधारणमा बस्ती विस्तार, उद्योग स्थापना, कृषि उपज दलहन, तेलहन पुर्याउन सहज हुने काम पहिलो प्राथमिकतामा राखेर गर्छौँ । कोशी टप्पु वन्यजन्तु आरक्ष, पर्सा राष्ट्रिय निकुञ्ज जस्ता स्थानमा होमस्टेको अवधारणा अघि बढाउँछौं । स्वास्थ्य र शिक्षाको सम्पुर्ण जिम्मेवारी सरकारले लिनुपर्ने संविधान प्रद्धत अधिकार सुनिश्चितताको काम नै मेरा एजेण्डा हुन् । निर्मला लामा बहुप्राविधिक विद्यालयलाई थप विषयगत अध्ययन अध्यापनको सुरु गराउनुछ । त्यसलाई व्यवस्थति बनाउँदै लैजानेछु । हुलाकी मार्गबाट लक्ष्मीनिया भरतपुर, खैरमारा हुँदै चतरा हेटौडा जोड्ने सडक विस्तार गर्ने योजना छ । निगौल गाई गौशालालाई वन विश्वविद्यालयसँग सहकार्य गरेर रिसर्च सेन्टर, मिल्क पाउडरलगायतको कामहरु अघि बढाउने योजना छ । कृषिमा आधारित जनताको लागि मलखाद, सिंचाई, बिउँबिजनलगायतका सुविधा बहुउदेशीय सहकारीमार्फत जनतासमक्ष पुर्याइनेछ । उखु किसानलाई व्यवस्थित गर्न उखुको बिउँबिजनमा अनुदान, सहुलियतलागि नगद भुक्तानीलगायतका काम गर्नेछु । यी कामले जनताले मलाई जनादेश दिनुहुन्छ भन्नेमा ढुक्क छु । बिगतमा गरेका प्रतिवद्धता कति पूरा गर्नुभयो? पाँच वर्षमा तपाइँले के के गर्नुभयो ? संविधान सभा सदस्यदेखि हालसम्मका योजना भन्दा भौतिक पूर्वाधारको क्षेत्रमा धेरै काम भएका छन् । भूमाफियाका हातमा गइसकेको गौशाला जिरोमाईलको ९२ नं किता जमिन व्यवस्थापनसहित अत्याधुनिक बहुउदेशीय भवन निर्माण भएको छ । अहिले सबै काम त्यही भवनमा हुन्छ। खयरमारामा निर्माला लामा बहुप्राविधिक शिक्षालय छ । जहाँ १० वटा विषयको अध्ययनअध्यापन हुन्छ । अर्बभन्दा बढीको बजेटमा भवन निर्माण भैरहेको छ । खयरमाराको चुरौटे डाडामा जनयुद्ध शहीद पार्क निर्माण हुदैछ । पूर्वपश्चिम राजमार्गमा बाँके ग्रीन पार्क, कान्तिबजारमा आयुर्वेदिक क्याम्पस सञ्चालन, पाँच तल्ले भवन निर्माणाधीन अवस्थामा छ । यी लगायत धेरै काम छन् । सडक सञ्जालको क्षेत्रमा राजमार्गको शिवचोकबाट कान्तिबजार, राजमार्ग हुँदै रघुनाथपुरसम्म कालोपत्रे हुने क्रममा छ । मंगलवाबाट महेन्द्रनगरसम्म सडकमा कालोपत्रे हुँदैछ । खैरमारामा २० दलित बस्ति, फूलकाहामा ३५, बेलगाछी भोर्लैनीमा २० घर, रजखोर महलनीया पोखरीमा मुसहर बस्ति निर्माण भएको छ । महेन्द्रनारायण निधि आवास योजनामा खैरामारा, गौशालालगायतमा घर निर्माणाधीन अवस्थामा छ । मैले गृह तथा सञ्चार मन्त्रालय जिम्मेवारी बहन गर्दा पनि प्रहरी समायोजनको विषय, जनयुद्धका शहीदलाई सम्मान गर्न विभिन्न काम थालेको छु । जनयुद्ध र मधेस आन्दोलनका शहीद परिवारलाई भरणपोषण, बेपत्ता परिवारलाई सीपमुलक तालिम दिएर आर्यआर्जनमा लगाउने, दीर्घ रोगीलाई स्वास्थ्योपचारको व्यवस्था मिलाउने काम सुरु भएका छन् । नेपाल टेलिकमको सहकार्यमा गौशाला, खयरमारा टेलिफोन एक्सचेन्जको निर्माण भएको छ । एउटै तारबाट टेलिफोन, नेट, टेलिभिजन चल्ने भएको छ । धेरै अधुरा काम छन्, अब पूरा गर्नुछ। अब तपाइँ मुख्यमन्त्रीको दावेदार पनि हो? देशभर पाँच दलीय गठबन्धन छ । गठबन्धनको दल हैसियतमा म मुख्यमन्त्री दाबेदार हुँ । जनताले मलाई जिताएर पठाएर गठबन्धन दलकौ हैसियमा मुख्य नेता भएकोले स्वभाविक मुख्यमन्त्री दाबेदार हुँ । पहिले यहाँको जनताले मलाई जिताएर पठाउनुपर्यो । महोत्तरी १ (ख)लाई समृद्ध बनाउन जनताले मलाई जिताउँछन् भन्नेमा चाहिँ म विश्वस्त छु । जनताले मलाई जिताए जनताले गुनासो गर्ने ठाउँ दिन्न ।"
झापाको मेचीनगरमा पुलबाट खसेर एकजनाको मृत्यु,झापा : झापामा पुलबाट खसेर एकजनाको मृत्यु भएको छ। झापाको मेचीनगरमा पुलबाट खसेर बुद्धशान्ति५ का ४५ वर्षीय होमबहादुर पोखरेलको मृत्यु भएको जिल्ला प्रहरी कार्यालयका प्रहरी नायब उपरीक्षक वसन्त पाठकले बताए। दोकानडाँडाबाट पूर्व मेचीनगर३ र ५ को सिमानामा रहेको घैलाडुब्बा पुलबाट झरेर साइकलयात्री पोखरेलको गएराति नै मृत्यु भएको हो।
भारतीय कारको ठक्करबाट मोटरसाइकल चालकको मृत्यु,विराटनगर : मोरङको सुन्दरहरैँचा नगरपालिका७ गोठगाउँमा भारतीय नम्बर प्लेटको कारले ठक्कर दिँदा शनिबार राति मोटरसाइकल चालकको मृत्यु भएको छ । पश्चिमबाट पूर्वतर्फ जाँदै गरेको को ३१ प ७२६६ नम्बरको मोटरसाइकललाई विपरीत दिशाबाट आउँदै गरेको बी आर ३८ एन २२०२ नम्बरको कारले राति ९ : २० बजेतिर ठक्कर दिँदा दुर्घटना भएको हो । मोरङ ट्राफिक प्रमुख प्रहरी निरीक्षक राजकुमार कार्कीका अनुसार दुर्घटनामा परेर मोटरसाइकल चालक मोरङको केराबारी गाउँपालिका७ का ४२ वर्षीय उत्तमकुमार मगरको मृत्यु भएको हो । गम्भीर घाइते भएका मगरको उपचारका क्रममा सामुदायिक अस्पताल इटहरीमा राति १०:३० बजेतिर मृत्यु भएको कार्कीले बताए । प्रहरीले नियन्त्रणमा लिएर कार चालक भारत अररिया बेलाईका २५ वर्षीय रविकुमार दासमाथि अनुसन्धान सुरु गरेको छ । मोटरसाइकल चालकको साथमा सवारी चालक अनुमति पत्र (लाइसेन्स) लगायतका कागजात फेला नपरेको प्रहरीले जनाएको छ । प्रहरीको प्रारम्भिक अनुसन्धानबाट सवारीसाधनको तीव्र गतिका कारण दुर्घटना भएको खुलेको छ ।
कोपमा नेपालको संवेदनशीलता,"इजिप्टमा जारी कोप २७ सम्मेलनमा दुई सयभन्दा बढी मुलुकका राष्ट्रप्रमुख तथा नेतृत्व तहका सदस्यले सहभागिता जनाए। तर नेपालले भने झारो टार्ने शैलीमा महिला तथा बालबालिकामन्त्रीलाई पठायो। गतवर्ष बेलायतको ग्लास्गोमा भएको कोप २६ सम्मेलनमा प्रधानमन्त्री शेरबहादुर देउवा पुगे। जहाँ अमेरिकी राष्ट्रपति जो बाइडेनदेखि बेलायतका तत्कालीन प्रधानमन्त्री बोरिस जोनसन सहभागी थिए। जलवायु क्षेत्रमा काम गर्दै आएकाहरूले प्रधानमन्त्रीको उपस्थिति अर्थपूर्ण हुने बताएका थिए।नेपालले जलवायुलाई संवेदनशील विषयको रूपमा लिएको छ भन्ने सन्देश जाने जलवायुविज्ञ डा विमल रेग्मीको बुझाइ थियो। तर यस वर्षको उपस्थितिलाई केवल सरकारको प्रतिनिधिको उपस्थितिको रूपमा मात्र लिन सकिने जलवायुअध्येता मधुकर उपाध्याय बताउँछन्।मन्त्रीलाई केवल उपस्थितिका लागि मात्रै सरकारले पठायो।सम्बन्धित क्षेत्रमा विज्ञता भएकाहरू जानुपथ्र्यो। अन्यथा यस्ता सम्मेलन केवल मेला जस्तो हुने र मेला भरेर आउने काम मात्र हुने असन्तुष्टी उनमा देखिन्छ। कोपमा नेतृत्व गरेर इजिप्ट पुगेकी महिला तथा बालबालिका मन्त्री उमा रेग्मीले सम्मेलनमा नेपालले हानिनोक्सानीका विषयमा जोखिममा रहेका समुदायका लागि समर्पित वित्तीय संयन्त्र चाहेको बताइन्। त्यसैगरी नेपालले साझा जलवायुकार्यमा जान क्षेत्रीय सहकार्यका लागि सधंै तत्परता देखाउँदै आएको पनि बताइन्। वनतथा वातावरण मन्त्रालयका सचिव डा पे्रमनारायण कँडेल तथा जलवायु परिवर्तन महाशाखाका प्रमुख डाबुद्धिसागर पौडेल सरकारको तर्फबाट विभिन्न फोरमहरूमा नेपालका एजेन्डाहरू प्रस्तुत गरिरहेकाछन्।हालसम्म नेपालले हानिनोक्सानी, हिमालका मुद्दा, जलवायु वित्तका लागि प्रत्यक्ष सम्पर्क हुन पाउनुपर्ने माग, नेपालले स्थानीय तहमा जलवायु न्युनीकरण तथा अनुकूलनका लागि गरेका प्रयासहरू प्रस्तुत गरिसकेको छ। बार्बडोसकी प्रधानमन्त्री मिया मोट्लीलाई यतिबेला अन्तर्राष्ट्रिय मिडियाले क्यारेबियन क्वीनको उपाधि दिएकाछन्। उनको बोल्ड प्रस्तुतिले उनलाई संसारको प्रभावशाली महिलाको सूचीमा समेत राखेको छ। उनलाई टाइम म्याग्जिनले संसारका सय प्रभावशाली महिलाको सूचीमा नामकरण गरेको छ। यस्ता सम्मेलनमा बोल्ड प्रस्तुति र सम्बन्धित विषयमा विज्ञताको अर्थ निकै रहेको जानकारबताउँछन्।संसारभरका दुई सयभन्दा धेरै मुलुकको राष्ट्रप्रमुख अगाडि उनले निर्धक्क भएर जलवायु परिवर्तनको मारले भोग्नु परेका समस्याको खुलेरै विरोध जनाएकी हुन्। ५७ वर्षीया मोट्लीले धनी मुलुकहरू आफूले गरेका विनासकारी काममा उत्तरदायी बन्नुपर्ने दाबी गरेकीछन्। साना टापु महादेशहरूका जनता जीवनमरणको संघर्षमा रहेको उनको भनाइ छ। कुनै नाटकीय परिवर्तन नभएसम्म संसारका धनी देशहरूले सन् २०३० सम्ममा हरितगृह ग्याँसको कटौती गर्ने लक्ष्य पूरा नहुने उनको गुनासो छ। जसका कारण विकासोन्मुख तथा समुन्द्र तटीय क्षेत्र र साना टापु महादेशहरू सधैं जोखिममा रहेको बताएकीछन्। उनी भन्छिन् तपाईंहरू उत्तरदायी बन्नुहोस्। आफूले गरेका प्रतिवद्धताहरू पूरा गर्नुहोस्। दमदार प्रस्तुति दिँदै संसारभरको ध्यान खिच्न सफल भएकी छन्, २० वर्षीया युवती सोफी कियानी। इरानीयन अमेरिकन नागरिक कियानी जलवायु अभियन्ता हुन्। उनले यसपटक मध्यपूर्वी राष्ट्रहरूको प्रतिनिधित्व गर्दै सम्मेलनमा सहभागिता जनाइन्। आफूलाई उनले संयुक्त राष्ट्रसंघको युथ एडभाजरी ग्रुपको कान्छो सल्लाहकारको रूपमा चिनाएकीछन्।संसारका कार्बन उत्सर्जकहरूलाई दबाबमूलक तरिकाले गाली गरेकीछन्। कार्बन न्युनीकरण गर्ने प्रतिवद्धता देखाएर काम नगरी चुपचाप बसेको भन्दै उनले गाली दिएकी हुन्।ए उत्सर्जकहरू ढाँट्न छोडिदेऊ। कुन भाषामा भनेको बुझ्छौ तिमीहरू? अरेबिया, रसियन, अंग्रेजी या कुन भाषामा ? सोफीले संयुक्त राष्ट्रसंघको छवटा औपचारिक भाषामा ढाँट्न छोडअथवा स्टप लाइङ भनेकीछन्। उनले स्टप लाइङहयासट्यागको प्रयोग गरेकीछन्। उत्सर्जनका कारण संसारका सात मिलियन मानिसको मृत्यु हुँदै आएको भन्दै उनीहरूलाई उत्तरदायी बन्न दबाब दिएकी हुन्। वाइडेन प्रशासनले अमेरिकी इतिहासमा नै धेरै तेल तथा इन्धनको बिक्री गरेको दाबी समेत गरेकीछन्। सम्मेलनमा पुगेर उनीहरूले जस्तै नेपालले पनि आफ्ना कुरा मजाले राख्न सक्नुले पनि धेरै प्रभाव पार्ने जानकारहरूको सुझाव छ। कोपको एजेन्डा बन्यो जलवायुजन्य हानिनोक्सानी कोप२७ मा नेपालमा जलवायुबाट भएको असर सम्बन्धी वृतचित्र प्रदर्शन कोपमा २० वर्षीया सोफियाको गर्जनढाँट्न छोड"
"कञ्चनपुर १ : बिनाको निरन्तरता कि, एमालेको कमब्याक ?","महेन्द्रनगर : कञ्चनपुर निर्वाचन क्षेत्र १ मा दुई पूर्व मन्त्रीबीच रोचक प्रतिस्पर्धा हुने देखिएको छ । पूर्व खानेपानी मन्त्री बिना मगर र सुदूरपश्चिम प्रदेशका पूर्व आर्थिक मामिला तथा योजनामन्त्री तारा लामा तामाङबीच कडा प्रतिस्पर्धा हुने भएको हो । मगर सत्ता गठबन्धनकी उम्मेदवार हुन् भने तामाङ नेकपा एमालेबाट उम्मेदवार हुन् । पूर्वप्रधानमन्त्री पुष्पकमल दाहाल प्रचण्डकी बुहारी मगर र गत भदौमा नेकपा एकीकृत समाजवादी छाडेर एमाले प्रवेश गरेका तामाङबीचको प्रतिस्पर्धा चासोका साथ हेरिएको छ । यो क्षेत्रमा २०४८ सालको पहिलो संसदीय निर्वाचनमा नेपाली कांग्रेसका वासुदेव भट्ट निर्वाचित भएका थिए । २०५१ मा भने नेकपा एमालेका रामकुमार ज्ञवाली निर्वाचित भए । २०५६ को निर्वाचनमा भने नेपाली कांग्रेसका नारायणप्रकाश (एनपी) साउदले कांग्रेसको विरासत जोगाएका थिए । २०६४ मा नेकपा (माओवादी) विजय भयो । २०७० मा भने कांग्रेसले फेरि आफ्नो अस्तित्व जोगायो । विगतको परिणामलाई हेर्दा २०४८, ०५६ र ०७० गरी ३ पटक नेपाली कांग्रेसले निर्वाचन जितेको छ । २०५१ पछिका निर्वाचन भने नेकपा एमाले कमब्याक हुन सकेन । २०६४ र ०७४ मा नेकपा माओवादी केन्द्रले यो क्षेत्रमा आफ्नो पकड कायम राखेको छ । अहिले गठबन्धनको तर्फबाट माओवादी केन्द्रकी विना मगर प्रतिनिधिसभा सदस्य उम्मेदवार छिन्। ०७४ मा उनका प्रतिस्पर्धी दिवान सिह विष्ट अहिले उनको सारथी छन् भने त्यो बेलाका सारथी एमालेका तारालामा तामाङ प्रतिस्पर्धी छन्। २०७४ सालको चुनावमा त्यतिबेलाको नेकपाकी बिना मगरले १९ हजार २४८ मतअन्तरले विष्टलाई पराजित गरेकी थिइन् । बिनाले ३८ हजार ४६७ मत ल्याउँदा दिवान सिंह विष्टले १९ हजार २१९ मत ल्याएका थिए । तर तीनै दिवान सिंह विष्ट यसपालि विनाका सारथी भएर प्रदेश सभा सदस्यका लागि चुनाव लडेका छन् । नेकपा एमाले कञ्चनपुरका सचिव पल्लब राज भट्टले यो क्षेत्रमा गठबन्धन मुख्य प्रतिस्पर्धी हुने बताए । भट्ट पनि प्रदेश सभा सदस्यका उमेदवार हुन्। हामी निर्वाचन जित्छौं, हाम्रो मुख्य प्रतिस्पर्धा सत्ता गठबन्धनसँग हुन्छ , उनले भने, जनमत हाम्रो पक्षमा छ, हामीले मतदाता भेटघाट तीव्र पारेका छौं । नेकपा एमालेका बागी उम्मेदवार खेम सुवेदीको उम्मेदवारीले गठबन्धनलाई फाइदा पुग्ने देखिएको छ । नेपाली कांग्रेसका नेता जनक धामीले गठबन्धनको जीत निश्चित भएको दाबी गरे । एमालेभित्र असन्तुष्टी छ, बागी उम्मेदवार छन्, त्यसले झन गठबन्धनलाई फाइदा गर्छ, उनले भने, यहाँ गठबन्धनको जीत हुन्छ, एमाले दोस्रो स्थानमा आउँछ । तर अहिले विना मगरका प्रतिस्पर्धी तारा लामा तामाङ पनि त्यस क्षेत्रका लोकप्रिय नेता हुन् । प्रदेश सभामा तामाङले कञ्चनपुर (१) बाट २० हजार १५ मत ल्याएर काँग्रेसका गोपाल गुरुङलाई जितेका थिए । गुरुङले ९ हजार २९० मत मात्रै ल्याएका थिए । तामाङ त्यस क्षेत्रका बलिया उमेदवार हुन्, प्रदेश सभामा आर्थिक मामिला मन्त्री भएका बेला उनले त्यस क्षेत्रका लागि विनियोजन गरेको बजेट पनि जनता सकारात्मक छन्, उनको जित्ने बलियो आधार छ, एमाले कार्यकर्ता लक्ष्मी भट्टले भनिन्। कञ्चनपुर निर्वाचन क्षेत्र नम्बर १ मा बेलौरी नगरपालिका, पुर्नवास नगरपालिका, बेलाडाँडी र लालझाडी गाउँपालिका पर्छन् । स्थानीय तह निर्वाचनमा बैलौरीमा माओवादी र पुनर्वास र बेल्डाँडीमा कांग्रेस विजयी भएको छ । लालझाडी गाउँपालिका अध्यक्षमा भने एमाले विजयी भएका थिए । स्थानीय निर्वाचनमा नगर प्रमुख र गाउँपालिका प्रमुखहरुले प्राप्त गरेको मत आधार मान्दा कांग्रेसको २२ हजार ८८९, माओवादीको १३ हजार ४०८, नेकपा एकीकृत समाजवादीको ३ हजार ७३४ मत आएको छ । त्यहाँ नेकपा एमाले एक्लैको एमालेको १८ हजार २९४ मत पाएको थियो । वडा अध्यक्षको मतमा भने नेकपा एमाले पहिलो स्थानमा छ । गत स्थानीय तहको निर्वाचनमा नेकपा एमालेका वडाध्यक्षले १८ हजार ७७३ मत ल्याएका छन्। त्यस्तै नेपाली कांग्रेसका वडाध्यक्षका उम्मेदवारले १८ हजार ७३२ मत प्राप्त गरेका छन् । नेकपा (माओवादी केन्द्र) १५ हजार २७९ मतसहित तेस्रोमा छ । नेकपा (एकीकृत समाजवादी) ३ हजार ५२१ मतसहित चौंथो स्थानमा रहेको छ । राष्ट्रिय प्रजातन्त्र पार्टीका वडाध्यक्षका उम्मेदवारले २ हजार ६९२ मत प्राप्त गरेका प्राप्त गरेका थिए ।"
नामकरण र विभाजनको राजनीति,"विश्वमा लामो र गर्विलो इतिहास रचेको देश हो नेपाल। ब्रिटिस साम्राज्यले नेपालका बारेमा उत्तिकै चाखलाग्दो र खँदिलो स्वर्ण अक्षरमा लेखिदिएका छन्। पशुपति पुराणका अनुसार ने ले संरक्षित स्थानका रूपमा हिमालयको मध्यभागमा रहेको देशलाई नेपाल भनी चिनिन थाल्यो। पाली शब्दको अर्थ रक्षा गर्नु हो। अतः यस देशको नाम नेपाल कसरी रहन गयो भन्ने बारेमा पनि लेखमा खोतल्ने प्रयास गरिएको छ। छैटौं शताब्दीको ईसापूर्वमा अथर्ववेदको रचना गरिएको थियो। चन्दगुप्त कैटिल्यद्वारा लिखित अर्थशास्त्रको कृतिमा पनि नेपालद्वारा बनाएको आठ पाखे राडीका बारेमा लेखिएको पाइन्छ। त्यसमा विधर्य, अवन्धी, अधुम्ब, केके देशहरूमा नेपालको परिभाषा दिएको पाइन्छ। महाभारत, स्कन्दपुराण, करुणापुराण, वरुणपुराण, तन्त्रशास्त्र, लिच्छविकालको अभिलेख र समुद्यन गुप्ताले प्रयोगमा ल्याएको प्रस्तावमा नेपाल शब्दको प्रयोग भएको पाइन्छ। त्यस्तैगरी भरतमणिको नाट्यशास्त्रमा नेपाल शब्दको उत्तिकै प्रयोग भएको देखिन्छ। त्यो समय वैदिककाल पछि र पौराणिककाल अघि प्रयोगमा आएको अनुमान गरिएको छ। स्वायवर सम्प्रदायका जयन ग्रन्थका जयनमुनि भद्रभाउ ईसापूर्व ३०० ताका नेपालमा पसेको अनुमान गरिएको छ। त्यसबेला उनले नेपाल शब्दको उचारण गरी फैलाएका हुन् भन्नेहरूको लिखित प्रमाणहरू उत्तिकै बलिया छन्। मोक्षपुराण, स्मृति संग्रह, वायुस्कृतिपथ्य, अर्थशास्त्र, वैदिकशास्त्र, राजतरिनी, उदयदेवको अभिलेख, पाटनको अभिलेख र टिस्टुङको अभिलेखमा नेपाल शब्दको प्रयोग सान्दर्भिक ढंगबाट लेखिएको भेटिन्छ। हिन्दू पौराणिक कथानुसार नेपालले यसको नाम ने नामक एक प्राचीन ऋषिद्धारा प्राप्त गरेको हो। जसलाई ने मुनि वा नेमी भनिन्छ। पशुपति पुराणअनुसार नेले संरक्षित स्थान र हिमालयको मध्यभागमा रहेको देशलाई नेपाल भनिएको हो भनी ब्याख्या गरेको छ। पाली शब्दको अर्थ रक्षा गर्नु हो भनिएको छ। फ्रान्सका लेखक शिल्भालेभीले आफ्नो पुस्तक दी नेपामा यस क्षेत्र पवित्र तपोभूमि र धार्मिकस्थल हो भनेका छन्। उपत्यकामा नेवार समुदाय बस्ने भएकाले नेवाबाट अप्रभंश भई नेपाल रहेको हो भन्ने प्रशस्तै प्रमाण पेस गरेका छन्। नेपालका लागि अध्येता डा थोमस एमस जजस गिएसनले तर्क गरेका छन्, नेवा र नेपाल उस्ताउस्तै शब्द भएकाले नेवा शब्दबाट नेवार बनेको र उक्त शब्दबाट नै कालान्तरमा नेपाल भएको हुन सक्ने कुरा अघि सारेका छन्। नेपालका जिल्लाहरू विभाजनको इतिहास लिच्छविकालबाट सुरु भएको मानिन्छ। नेपाललाई लिच्छविकालमा १३ जिल्लामा विभाजन गरिएको थियो। त्यसबेला भूगोललाई मुख्य आधार मानिएको थियो। अर्को उद्देश्य राजारजौटाहरूले आफ्नो पहँुच कसरी सहज बनाउन सकिन्छ भन्ने कुरामा उत्तिकै ध्यान दिन्थे। त्यो क्रम लामो समयका लागि लागू भयो। जब शाहवंशीय राजाहरूको उदय भयो। पृथ्वीनारायण शाहले सत्ताको बागडोर सम्हालेपछि लिच्छविकालमा विभाजन गरिएका १३ जिल्लालाई १२ एकाइमा परिर्वतन गरिदिए। फलस्वरूप विकासमा अलिकति फरकपन आयो। तर, सोचे जति सहज हुने भने सकेन। भारतमा १९५२ अक्टोबर २ मा ल्याइएको ग्रामीण विकासको अवधारणामा आधारित भएर नेपालमा पनि जिल्ला विभाजनको अवधारणा ल्याएको मानिन्छ। त्यसपछि राज्यको बागडोर भीमसेन थापाको हातमा पर्यो। अनि, उनले विचार गरे। शाह वंशीय एकतन्त्रीय मोडलले विकासमा फड्को मारेन। अब परिवर्तन गर्नु आवश्यक छ। जहाँ जनता र विकासको प्रत्यक्ष रूपमा संलग्नता भएमात्र सम्भव हुन्छ। यही ध्येयका साथ उनले १२ एकाइलाई ३९ जिल्लामा विभाजन गरे। त्यसमा उनको रणनीतिले केही हदसम्म काम गरेका देखिन्छ। जनता थोरबहुत सेवाबाट लाभान्वित भए। जब सत्ता जंगबहादुरको पोल्टामा गयोे। उनले पहिलोपटक सिंगो नेपालको अवस्था बुझ्न नेपाल विकास समितिको गठन गरे। जुन समिति उनको हुकुमी शैलीमा सञ्चालन हुन्थ्यो। त्यसबेलाको समितिले फेरि नेपाललाई विभिन्न वस्तुलाई आधारमानी ६९ जिल्लाको रूपमा विभाजन गरिदिए। त्यसमा शासनको विकासभन्दा पनि शासकको हुकुमी शैली र बाहुलियातले निकै जरा गाड्यो। जनतालाई एउटा आवश्यक थियो। हुकुम अर्कै हुन थाल्यो। अनि विकासमा पूर्णविराम लाग्यो। त्यसपछि वीरशमशेरको हातमा राज्यको तालाचापी पप्यो। अनि, उनले विभिन्न कुरालाई ध्यानमा राखी ६९ जिल्ला निकै ठूलो भयो। प्रशासनिक खर्च थेगिसक्नु भएन भनेर ६९ जिल्लालाई ३५ जिल्लामा गाभ्ने खालको कानुन बनाए। विकास र देशको हितभन्दा सत्ताको हालीमुहाली गर्नेबीच भरपरी देशलाई विभिन्न कालखण्डमा विभाजन गर्दै आए। सोही क्रममा २०१८ वैशाख १ गते ३५ जिल्लालाई १४ अञ्चल ७५ जिल्लामा विभाजन गरियो। त्यसले गर्दा प्रशासनिक खर्च र टाठाबाठा वर्गका लागि मौकाको ढोका खुल्यो। जनताको आवश्यकता एकातिर, काम अर्कैतिर हँुदै गयो। विकासले खासै फड्को मार्न सकेन। २०२९ असार १३ गते १४ अञ्चल ७५ जिल्लालाई पुनः ४ विकास क्षेत्रमा विभाजन गरियो। त्यसबेला बनेका संरचनाहरू एक प्रकारले भताभुंग भए। राज्यको ठूलो लगानी नोक्सान भयो। विकासको नाममा भ्रष्टाचारको गहिरो जग बस्यो। त्यो मोडेलले त्यति काम नगरेपछि राज्य प्रमुखको कार्यदिशा र उनले रोजेको राज्यप्रतिको उदारतालाई ध्यानमा राखी विज्ञ समूह बनाइयो। ग्रामीण विकासविज्ञ डा हर्क गुरुङको संयोजकत्वमा नेपाललाई पाँच विकास क्षेत्रमा विभाजन गरियो। त्यसले थोरै भए पनि वैज्ञानिक स्वरूप लियो। विकासमा निकै फड्को मार्यो। जनताले राज्यको सेवासुविधाको महसुस गर्न थाले। २०७२ असोज ३ गते ७५ जिल्लालाई थाँती राख्दै पाँच विकास क्षेत्रलाई ७ वटा प्रदेशमा विभाजन गरियो। त्यो किन गरियो ? कसरी गरियो ? भन्नेमा हालका विकासविज्ञ र राज्य सञ्चालनका नायकहरू स्वयं अलमलमा छन्। तर, त्यसको एउटैमात्र कारण हुन सक्छ, राजनीतिक भागबन्डा र कार्यकर्ता पालनपोषण। विभिन्न उतारचढावकै बीच २०७४ भदौ ५ गते ७५ जिल्लालाई राजनीतिक तालमेल मिलाउन ७७ जिल्ला बनाइयो। यसरी विश्वको जनसंख्याको तथ्यांकलाई आधार मान्दा ०३७ प्रतिशत र भूगोललाई आधार मान्दा ०१ प्रतिशत भएको नेपाललाई बेलाबेलामा यसरी विभाजन र एकीकृत गर्ने गरिएको पाइन्छ। माथिको तथ्यांकअनुसार हेर्ने हो भने सिंगो नेपालको विकासको दीर्घकालीन योजना नहुनु नै जिल्ला विभाजनको मूल कारक तत्व हो भन्न सकिन्छ। नेपालमा भूगोलको विभाजन किन र कसरी गरियो भन्नेमा हालका विकासविज्ञ र राज्य सञ्चालनका नायकहरू स्वयं अलमलमा छन्। जसको एउटै कारण हुन सक्छ, राजनीतिक भागबन्डा र कार्यकर्ता पालनपोषण।"
प्री ओपन सेसन : नेप्से ओरालोतिर,"काठमाडौं : साताको पहिलो कारोबार दिन आज प्री ओपन सेसनमा नेप्से परिसूचक करिब १ अंकले ओरालो लागेको छ। नेप्से ०७६ अंकले ओरालो लागेर १८९२९२ विन्दुमा झरेको छ। सेन्सेटिभ इण्डेक्स ००८ अंकले घटेको छ। सो समयमा ८ कम्पनीको सेयर कारोबार भयो। जसमध्ये ३ कम्पनीको मूल्य बढ्यो, ४ को घट्यो भने एकको स्थिर रह्यो। यस समयमा २ लाख २४ हजार ५७९ रुपैयाँ बराबरको २२२ कित्ता सेयर खरिदबिक्री भयो।"
विकासका लागि मूलधारको राजनीतिमा आएका हौं,"देशमा रोजगारी सिर्जना गर्ने र भ्रष्टाचार नियन्त्रण गर्ने उद्देश्यले नै पार्टी स्थापना गरेको बताउँछन् जनमत पार्टीका अध्यक्ष डा सिके राउत। वैज्ञानिकसमेत रहेका राउतले अमेरिका छाडे। स्वतन्त्र मधेसको राजनीति गरे। फेरि मूलधारको राजनीतिमा आएर एकपछि अर्को सरप्राइज दिएका छन्। पहिलो पटक चुनावमा होमिदा रोमाञ्चकता महसुस भइरहेको र मधेस प्रदेशमा सरकार बनाउने आशा जागेको उनी बताउँछन्। आसन्न निर्वाचन, राजनीति आरोहअवरोह र समसामयिक राजनीतिबारे अन्नपूर्ण पोस्ट्का मनोहर पोखरेलले राउतसँग गरेको कुराकानी। जसपा अध्यक्ष उपेन्द्र यादवसँग चुनावी प्रतिस्पर्धामा उत्रिनुभएको छ। अन्य क्षेत्र नरोजेर सप्तरी २ बाटै लड्नुको कारण के हो ? सप्तरी २ भनेको मेरो जन्मथलो हो। यहीँ जन्मिए, हुर्के, पढे र अमेरिकाबाट फर्केपछि पनि म यही बसेँ। मेरो घर यसै क्षेत्रको महादेवा गाउँपालिकामा छ। राजविराजमा पनि छ। त्यसैले स्वाभाविक रूपमा मेरो लागि पहिलो प्राथमिक चयन भनेको सप्तरीको२ नै पर्नेभयो। अर्को कुरा यो क्षेत्रबाहेक मेरो अर्को विकल्प थिएन। अन्तबाट मेरो सिफारिस भएको अवस्था पनि थिएन। म यो क्षेत्रबाट लड्छु भन्ने कुरा लगभग दुई महिनाअघि नै मैले सार्वजनिक रूपमा घोषणा गरेको थिएँ। यो क्षेत्रमा मेरो घर, परिवार, हुर्केको समाज भएका नाताले बाढी आउँदा, आगलागी हुँदा मलाई सरोकार हुन्छ। कतै मेरो घर त बगेन, कतै मेरो घर समुदायलाई महामारीले त छोएन। यो सरोकार, चिन्ता सबभन्दा बढी मलाई हुने भएकाले आफू सबभन्दा उपयुक्त उम्मेदवारका रूपमा आफ्नो घरबाट उम्मेदवारी दिने निर्णय गरेको हुँ। यसलाई प्रायः अर्को उम्मेदवारसँग तुलनात्मक रूपमा लिने भएकाले मेरो जवाफ पनि तुलनात्मक नै छ। जसपा अध्यक्ष यादव योभन्दा अगाडि आफ्नो निर्वाचन क्षेत्र मोरङ, सुनसरी छोड्दै सप्तरी आउनुभएको थियो। यसपालि पनि सप्तरीबाट नलडी बाहिरबाट लड्ने कुरा आएको थियो। अन्तिम समयमा मनोनयनपत्र दर्ता हुने दिनमात्र ढिलो गरी उहाँको यहीबाट लड्ने निर्णय भएको हो। उहाँको स्थायी ठेगाना घर मोरङ हो। अर्थात् बाहिरबाट आउनुभएको हो। पछिल्लो पाँच वर्षमा उहाँको सम्पर्क कार्यालयसमेत यहाँ रहेन। उहाँ जनसम्पर्कमा पनि बस्नु भएन। आक्कलझुक्कल आउनुभयो, जानुभयो। उहाँ स्थायी निवासी नभएकाले यहाँको पीडासँग ठूलो सरोकार हुने कुरै देखिएन्। तसर्थ यहाँको समस्या निदानका लागि मैले यसै क्षेत्रबाट उम्मेदवारी दिएको हुँ। २०७४ को निर्वाचनमा कोठली बाहर मत (कोठा बाहिर मत) भनेर बहिष्कार अभियान चलाउँदा र अहिले मत माग्दा कस्तो महसुस भएको छ ? हामीले परिवर्तनलाई स्वाभाविक मान्नुपर्छ। कुनै बेला कांग्रेसले पनि चुनाव बहिस्कार गरेको थियो। माओवादीले संसदीय व्यवस्थालाई नै मान्दिन भनेको थियो अहिले संसद्मै छन्। स्वाभाविक रूपमा परिवर्तनहरू हुन्छन्, यो गतिशीलता हो। अहिलेका दलहरूले पनि २०७४ सालमा पश्चिमतिर बहिस्कार गरेका थिए। परिवर्तनहरू परिस्थितिअनुसार हुने कुरा हो। अहिले जनमत हासिल गर्ने एउटा औपचारिक माध्यम निर्वाचन भएकाले र त्यसमा पहिलो पटक सहभागी हुन पाउँदा रोमाञ्चकता महसुस भइरहेको छ। यो अवसर कस्तो हुने, कति सफलता हासिल गर्ने कुराले रोमाञ्चकता महसुस भइरहेको छ। आफ्नो जितको सम्भावना देख्नुहुन्छ ? जनताले देशव्यापी परिवर्तन खोजेका छन्। पटकपटक अन्य दलहरूलाई ३०३२ वर्षमा परीक्षण गरिसकेको अवस्था छ। देशव्यापी रूपमा परीक्षण भई नसकेका नयाँ राजनीतिक दल र स्वतन्त्रलाई जिताउने अभियान चलेको छ, जुन सकारात्मक पनि हो। पहिलो निर्वाचन भएकाले जनतामा एक मौका दिनुपर्छ, संघर्ष गरेको पार्टी, कार्यकर्ता भएकाले निःस्वार्थ भावले जनताको सेवा गर्छ भन्ने आशा बढी छ। अख्तियार दुरुपयोग अनुसन्धान आयोगले मुख्यमन्त्रीको कार्यालयमा छापा मार्यो, साइकल काण्ड भयो, छोरी बिमा कार्यक्रममा धाँधली भयो। हामी पद र पैसाका लागि राजनीतिमा होमिएको व्यक्ति होइनांै भन्ने जनतालाई थाहा छ र विश्वास गरेका छन्। विशुद्ध रूपमा राजनीति नै गर्न नआएको र समस्या समाधान गर्न आएकाले हामीले रोजगारी सिर्जना गर्न सक्छौं, सुशासन ल्याउन सक्छौं भनेर विश्वास पनि व्याप्त छ। यसकारण जनताको झुकाव बढिरहेको छ र यो नै जितको कारक बन्नेछ। चुनावपछि तपाईंको पार्टीको आकार कस्तो होला जस्तो लाग्छ ? नयाँ पार्टी भएकाले, भ्रष्टाचार विरुद्धको आन्दोलन, किसान आन्दोलन, नागरिकता विधेयकका लागि आन्दोलन गरेको पार्टी भएकाले देशव्यापी रूपमै जनसमर्थन र लहर उठेको छ। राम्रै सिट ल्याउने आंकलन गरेका छौं। जनमत पार्टीले संघ र प्रदेशमा कति सिट जित्ने अनुमान गर्नुभएको छ ? मधेस प्रदेशमा सरकार बनाउने आशा छ। मधेस प्रदेशमा सबैभन्दा बढी ६४ मध्ये ५८ स्थानमा उम्मेदवारी दिएका छौं। सप्तरीमा जनलहर नै छ। स्थानीय निर्वाचनको परिणामले आठौं दल बनेका छौं, यो उक्लिएर पाँचांै दल बन्ने आशामा छौं। तर, स्थानीय तहमा त सोचेअनुरूप परिणाम आएन नि ! स्थानीय निर्वाचनका बेला जुनसुकै स्थानमा जनलहर व्यापक थियो। कुनै खर्च नगरी आएको त्यो जनलहर स्वाभाविक र प्राकृतिक थियो। झापादेखि कञ्चनपुरसम्म साक्षरता दर कम छ। चेतनामा व्यापक कमी छ। गरिबी व्यापक छ। यस्तो अवस्थामा निर्वाचन प्रणाली विकृत छ। मत खरिदबिक्री व्यापक रूपमा हुन्छ। जनतालाई डरत्रास देखाउने काम हुन्छ। प्रचार प्रसार गर्न त उम्मेदवारलाई अवरोध पुर्याउँछन् भने जनतालाई मत खसाउन झनै अप्ठ्यारो छ। त्यसैले जनलहर मतगणनासम्म पुग्दा मतमा रूपान्तरण हुन सकेन्। यो लोकतन्त्रकै लागि चुनौती हो। निर्वाचन प्रणालीमा सुधार भएन भने असल मानिस चयन हुने सम्भावना कम हुन्छ, जनताले कहिले पनि इच्छाअनुसार उम्मेदवार चयन गर्न सक्दैनन्। उपेन्द्रजीलाई गाली गर्नेबाहेक तपाईंसँग एजेन्डा छैनन् भन्ने आरोप छ नि ! जसपालाई सुरुदेखि नै असुरक्षाको भावना छ। हामी राजनीतिक पार्टी नबन्दा पनि उहाँहरूलाई चिठ्ठा परेजस्ता केही कुरा प्राप्ति भयो। मधेस आन्दोलन जनताले गरे त्यसको लाभ केही सीमित व्यक्तिले संसद्देखि मन्त्री भएर उठाए। अरू कोही व्यक्ति नेता नबनोस, अरू दल मधेसमा जन्मिए वर्चस्व नै सकिन्छ भन्ने त्रास देखियो। तसर्थ जसपाको टार्गेटमा जहिले पनि हामी पर्यौं। पछिल्लो पाँच वर्ष मधेस प्रदेशमा जसपाको सरकार छ। सचेत नागरिकका हैसियतमा र दलका हैसियतमा पनि सरकारलाई रचनात्मक सुझाव, दिनु, आलोचना गर्नु सबैको कर्तव्य हो। तर, सुझाव दिँदा दुश्मन ठाने। जो पद र शक्तिमा रहन्छ विरोध पनि उसैले खेप्नुपर्छ। अख्तियार दुरुपयोग अनुसन्धान आयोगले मुख्यमन्त्रीको कार्यालयमा छापा मार्यो, साइकल काण्ड भयो, छोरी बिमा कार्यक्रममा धाँधली भयो। पोखरी सौन्दर्यीकरणमा बजेट छुट्ट्याएर सकाइयो। जुन प्रदेशमा साक्षरता सबैभन्दा कम छ त्यहाँ पाँच वर्षमा कुनै साक्षरता कार्यक्रम चलाइएन्। सरकारमा रहेको पार्टी हुनाले केही विरोध गरेको कुरालाई अन्यथा लिनु हुँदैन्। खासमा जसपासँग अब एजेन्डा बाँकी रहेन। जनतामा जाँदा उहाँहरू जवाफ दिन सक्ने अवस्थामा हुनुहुन्न। हामी सुशासन, सेवाप्रवाह, स्वायत्तता र प्रत्यक्ष लोकतन्त्रको एजेन्डा लिएर होमिएका छौं। हामी आफ्नो एजेन्डामा अडिग छौं। जनमत पार्टी र मधेस केन्द्रित अन्य दलमा के अन्तर छ। धेरै अन्तर छ। जनमत पार्टी कुनै अरू पार्टीबाट टुटेफुटेर आएको पार्टी होइन। यो शून्यबाट निर्माण भएको पार्टी हो। अन्य मधेस केन्द्रित दलमा अवसर र कुर्सी नपाएर टुटेफुटेर आएका व्यक्तिहरूको झुन्ड देखियो। जनमत पार्टी सुरुदेखि नै कुनै पद र पैसाका लागि राजनीति नगर्ने बरु जनताको जीवनस्तर कसरी उकास्ने भनेर आफ्नो सबै कुरा त्यागेर आउने व्यक्तिहरूले सुरुवात गरेको पार्टी हो। अरू पार्टीमा पञ्चायतकालदेखि गणतन्त्र आउँदासम्म उही व्यक्ति छन्। अरू दल जुनसुकै व्यवस्था आउँदा पनि त्यही मानिसहरू रहेको पार्टी हो। हाम्रो पार्टी भनेको शून्यबाट संघर्ष गरेका व्यक्तिहरूको पार्टी हो। संघर्षको पृष्ठभूमिबाट आएका मानिसहरूको पार्टी हो। सप्तरी २ बाहेक मेरो अर्को विकल्प थिएन। त्यसैले यहाँबाट उम्मेदवारी दिएको हुँ। चुनाव लड्दा रोमाञ्चकता महसुस भइरहेको छ। एक मौका दिनुपर्छ जनलहर धेरै छ। मधेस प्रदेशमा सरकार बनाउने आशा छ। स्थानीय निर्वाचनले आठौं दल बनायो, उक्लिएर अब पाँचौं दल बन्ने आशा छ। निर्वाचन प्रणालीमा सुधार नहुञ्जेल असल मानिस चयन हुन समस्या हुन्छ। अन्य मधेस केन्द्रित दल अवसर र कुर्सी नपाएर टुटेफुटेर आएका व्यक्तिहरूको झुन्ड हो। जसपासँग एजेन्डा बाँकी रहेन। जनतामा जाँदा नाजवाफ हुन्छ। हामी सुशासन, सेवाप्रवाह, स्वायत्ताता र प्रत्यक्ष लोकतन्त्रको एजेन्डा लिएर होमिएका छौं। काम नगरे जनताले सजाय दिनुपर्छ। गठबन्धन सैद्धान्तिक विचलनको पराकाष्ठा र कालोकाल अवधि हो। पृथकतावादी आन्दोलनको परिस्थिति बदलिएको छ। परिस्थितिले बाटो निर्माण गर्छ। सम्झौतालाई हामीले सकारात्मक उपलब्धिका रूपमा लिएका छौं। विकासका कुराहरू गर्न सकिन्छ भन्ने विश्वासमा हामी मूलधारको राजनीतिमा आएका हौं। जसपाको संघर्ष भनेको संविधानको एक पाना माइतीघरमा जलाउनु मात्र हो। त्यसको बदलामा उसले ५२ संसद् चिठ्ठा पायो। जनमत पार्टीको राष्ट्रिय अध्यक्षले मात्र २४ पटकभन्दा बढी गिरफ्तारी दिएको, हिरासत र जेल काटेको अवस्था छ। आफ्नो खुट्टा प्रहरीद्वारा भाँचिएको, टाउको फुटाइएको अवस्था छ। प्रायः समय नजरबन्दमा बसेको अवस्था छ। संघर्षका क्रममा अनेकौं यातना भोगेको अवस्था छ। अरू पार्टी अवसरवादीहरूको हो, जुनसुकै पार्टीमा जाँदा पनि अवसर खोज्ने मानिसहरूको झुन्डका रूपमा देखिएको छ। जनमत पार्टी संघर्ष गर्ने र विशुद्ध रूपले जनतालाई कसरी सेवा गर्ने भन्ने व्यक्तिहरू राजनीतिमा प्रवेश गरेर बनेको पार्टी हो। जनमत पार्टीको सरकारमा जाने सम्भावना देखिँदैन। फेरि जनताले विकासको के आशा गरेर तपाईंलाई मत दिने ? यो विपक्षीहरूले फैलाइरहेको भ्रम हो। १० सिट जित्नेहरू सरकारमा जान सक्छन् भने हामी पनि जान सक्छौं। उनीहरूले पनि एक्लै सरकार बनाउन सक्दैनन्। गठबन्धन गर्छन्, हामीले पनि गठबन्धन गर्न सक्छौ नि ! उनीहरूले पनि बहुमतको सरकार बनाउन सक्दैनन्। गठबन्धनकै सरकार बनाउने हो। जनमत पार्टीले पनि गठबन्धनको सरकार बनाउन सक्छ। एउटा सिट जितेका पनि अहिले सत्ता गठबन्धनमा रहेको उदाहरण नै छ। त्यसो त जनमत पार्टी सरकारमा नजाँदा पनि धेरै काम गरेको छ। विदेशमा जति पनि कामदार फँस्छन्, जागिरबाट निकालिन्छन्, अस्पतालमा भर्ती हुन्छन्, उनीहरूको मृत्यु हुन्छ, त्यस्तालाई उद्धार गर्ने काम जनमत पार्टीले गर्दै आएको छ। अरू पार्टी सत्तामा बस्दा पनि कतै उनीहरूले यस्तो जनमुखी कामहरू गरेका छैनन्। यहाँ हुँदा पनि किसानका लागि आन्दोलन गर्ने पार्टी त जनमत नै हो। किसानले मलखाद्य नपाउँदा पनि जसपाकै कृषिमन्त्री थिए तर उनीहरूले समस्याको समाधान गर्ने छाँटकाँट नै देखाएनन्। उल्टै किसान आन्दोलनमा गोली चलाए र दमन गरे। मधेसमा छिटोछिटो हिरोहरूको आगमन हुन्छ र फेरि अर्को हिरोको खोजी हुन थाल्छ भनिन्छ। तपाईंको नियति पनि त्यही हुने त होइन ? हामीले पनि काम नगरे त्यो नियती भोग्नुपर्छ। त्यसमा म आफैं स्पष्ट छु। हामीले काम नगर्दा जनताले त्यो सजाय हामीलाई पनि दिनुपर्छ। त्यही भएर हामी काम गर्छौं। हामी काम गर्नकै लागि पार्टीको माध्यमबाट आएका हौं। चुनावबाट गठबन्धनको नतिजा कस्तो आउला के विश्लेषण गर्नुहुन्छ ? गठबन्धन सैद्धान्तिक विचलनको पराकाष्ठा हो। यो नेपालको राजनीतिक इतिहासमा कालो कालअवधि हो। कुनै बेला कांग्रेसले त्यही माओवादीको टाउकोको मूल्य तोकेको थियो। आज उनीहरूसँग गठबन्धन गरेको अवस्था छ। त्यसलाई कुन गठबन्धन भन्ने लोकतान्त्रिक भन्ने कि वाम गठबन्धन भन्ने। नामसमेत नफुरेर सत्ता गठबन्धन नामाकरण गरिएको छ। विशुद्ध रूपले सत्ता प्राप्तिकै लागि बनाइएको गठबन्धनभन्दा पनि भयो। अर्कोतिर गठबन्धनमा लोकतन्त्र र संघीयता चाहिन्छ भन्ने र खारेज हुनुपर्छ भन्ने दुवै दल छन्। तसर्थ यो सैद्धान्तिक विचलन हो। गठबन्धनको सैद्धान्तिक धरातल रहेन, एजेन्डा रहेन। मेरो विचारमा मधेसमा गठबन्धनको परिणाम राम्रो आउने छैैन। तुलनात्मक रूपमा मधेसमा चुनावी अभ्यास सुधारिएको हो वा हिंसाको अवस्था छँदैछ ? दुइटा शक्ति तुलनात्मक रूपमा उत्तिकै बलियो भएमा त्यहाँ पनि हिंसात्मक झडप हुन्छ। कुनै एउटा धेरै कमजोर भइदियो भने हुँदैन। २०६४ सालपछि एउटा आन्दोलनकारी शक्ति उदाएको अवस्थामा त्यो एउटा आन्दोलनकारी पक्ष बढी शक्तिशाली भएकाले झडप भयो। पछिल्लो पटक ०७४ सालमा निर्वाचन हुँदा ती आन्दोलकारी शक्ति क्षिण भएकाले हिंसाको स्थिति आएन। एउटा कुनै घटक कमजोर भएमा पनि हुँदैन। अहिले फेरि अनेकौं पार्टी प्रतिस्पर्धामा रहेको अवस्थामा छ र झडपको अवस्था छ। सप्तरीको महादेवामा, अग्निसाइर कृष्णसवरनमा हाम्रा कार्यकर्तामाथि कुटपिट भयो। कुनैकुनै ठाउँमा यस्तो झडप व्यापक रूपमा देखिन सक्ने सम्भावना छ। सप्तरी २ मा यस्तो अवस्था अली बढी नै देखिएको छ। अन्य दलहरूले अपनाएको रणनीति जस्तै स्वराजको आन्दोलन पनि चर्चामा आउन योजनाबद्ध र पूर्वसञ्चालित थियो भनिन्छ नि ! चर्चामा आउन त्यति ठूलो जोखिम लिन जरुरी नै छैन। चर्चाका लागि ज्यानै दिने गरी जोखिम लिनुपर्ने आवश्यक्ता पर्दैन। त्यसैले यो आलोचना हामीमाथि लागू हुँदैन। अरूहरूले गरेको आन्दोलनहरूमा पनि लागू हुँदैन्। अरूहरूले पनि योगदान दिएकै हुन्। जुन पृथकतावादी आन्दोलन थियो त्यो त्यतिबेलाको परिस्थितिले जन्माएको थियो। अहिले परिस्थिति बदलिएको छ। देशमा संघीयता आएको छ, गणतन्त्र छ। स्थानीय तहले अधिकार पाएका छन्। त्यो सीमामा पाएको अधिकार क्षेत्रभित्र रहेर पनि धेरै विकासका कुराहरू गर्न सकिन्छ भन्ने विश्वासमा हामी मूलधारको राजनीतिमा आएका हौं। समर्पण गर्नुभयो र मुद्दा विर्सजन गर्नुभयो भनेर तपाईंबाट अलग हुने पनि छन् नि ! दुुईचार जना साथीले छाडेर गएका हुन्। जुनसुकै आन्दोलनमा पनि यस्तो हुन्छ। सम्झौता र वार्ताका बेला केही असन्तुष्ट पक्ष, समूह हुन स्वाभाविक नै हो। अरूहरूमा विशालविशाल समूहको असन्तुष्टि देखियो। हाम्रोमा त दुईचार जनाले असन्तुष्टि जनाए। त्यसलाई अस्वाभाविक रूपमा लिन्न र उनीहरूको योगदानको कदर पनि गर्छु। त्यसो भए स्वराज आन्दोलनको औचित्य थिएन, हो ? अहिलेको परिस्थितिमा त्यो आवश्यक्ता रहेन्। जुन सम्झौता भयो त्यसले राजनीतिक स्पेश दियो। कागजी रूपमा लोकतन्त्र भए पनि मूलधारको राजनीतिमा आउनुभन्दा अघि हामीलाई काम गर्न असहज परिस्थिति थियो। कतै भाषण गर्न दिइँदैन थियो। घरभित्र अघोषित नजरबन्दमा राखिन्थ्यो। मुस्किलले वर्षमा एकपटक निस्किन पाउँथे। सामाजिक कार्यमा समेत प्रतिबन्ध लगाइएको थियो। विवाह पञ्चमीका बेलामा यात्रीहरूलाई पानी खुवाउँदा हाम्रा १७ जना कार्यकर्तालाई समातेर मुद्दा लगाइयो। त्यस्तो असहज परिस्थिति भएकाले अहिले मूलधारको राजनीतिमा आउँदा जनतासमक्ष जान पाएका छौं। राजनीति गर्न र आफ्ना एजेन्डाहरू जनताबीच राख्न पाएका छौं। समाज विकासको दृष्टिकोण पेस गर्न पाएका छौं। त्यो सम्झौतालाई हामीले सकारात्मक उपलब्धिका रूपमा लिएका छौं। सरकारसँग भएको सम्झौताको पालना इमानदारीपूर्वक हुन्छ ? सम्झौता कार्यान्वयनमा सरकार खासै इमान्दार छैन। पूरै बेठीक नभनौ, तर ठीकठीकै छ। अरू पक्षसँग राज्यले गरेको सम्झौता पनि लथालिंग नै छ। मुद्दा फिर्ता लिने विषय जहिले पेण्डिंगमा राखिदिने, व्ल्याकमेलिग गरी हतियारको रूपमा प्रयोग गर्ने गरिएको छ। आत्मकथा बैरागदेखि बचाउमा नेपाललाई अस्लील गाली गर्नुभयो। यो १० वर्षअघि लेखिएको र पटकपटक छलफल भइसकेको विषय हो। यसलाई अहिले चर्चामा ल्याउनु र उम्मेदवार विशेषबाट पुस्तकको फोटोकपी गराएर बाँड्नुको प्रयोजन जनताले स्पष्ट बुझिसकेका छन्। अहिले पुनः चर्चामा ल्याउनु र फोटोकपी नै वितरण गर्नु आचारसंहिताको उल्लंघन पनि हो। १११२ वर्षअघि लेखिएको कुनै पनि दस्तावेज त्यो समयको परिस्थितिका लागि लेखिएको थियो। त्यसमा प्रयोग गरिएका साहित्यिक शब्दहरू साहित्यक दृष्टिकोणले नै लेखिएका छन्। त्यो कुनै राजनीति दस्तावेज होइन्। त्यसलाई अन्यथा चित्रित गर्नु जनतामाझ भ्रम फैलाउनु हो। जुनचाहिँ प्रतिस्पर्धी उम्मेदवारहरूले गरिरहेका छन्। नेपालीलाई पिरोलिरहेको कोसी सम्झौता र नेपालको नयाँ नक्साबारे के भन्नुहुन्छ ? यसको जिम्मेवार साना र नयाँ दल होइनन्। कहिलेकाहीँ मधेसीहरूमाथि आक्षेप लगाइन्छ र प्रश्न लक्षित गरिन्छ। उनीहरू पनि जिम्मेवार होइनन्। खासमा सत्तामा पटकपटक बस्दै आएका पार्टीहरू वा समूहहरू नै जिम्मेवार छन्। उनीहरूले नै यसप्रति जवाफदेहीता लिनुपर्छ। भखैरै पारित भएको नक्साका विषयमा पनि त्यहीं कुरा लागू हुन्छ। एउटाले पारित गर्ने, त्यस्को स्पष्टीकरण अरूलाई साध्नुको औचित्य छैन्। जिम्मेवार दलको पनि त धारणा हुनुपर्छ होला नि ! जति पनि विवादास्पद वा विवाद उठेका विषय छन् त्यस्को पक्कै पनि पुनरावलोकन हुनुपर्छ। वार्ता, छलफल, पुनरावलोकन नहुनु पर्ने कुरै होइन। अमेरिका छाड्ने, स्वतन्त्र मधेसको राजनीति गर्ने, फेरि मूलधारको राजनीतिमा आउने जस्ता एकपछि अर्को सरप्राइज दिनुभयो, अब अर्को सरप्राइज के छ ? जनताले परम्परागत ढाँचामा सोच्ने भएकाले सरप्राइज लागेको होला। महत्वपूर्ण निर्णय लिन सक्ने क्षमता भएकाले यो सरप्राइज देखिएको हो। समाजमा जुन कुरा चलिआएको छ त्यस्को विरुद्धमा पनि जान सक्ने र निर्णय लिन सिक्ने भएकाले सरप्राइज लागेको हो। तत्काल कुनै सरप्राइजको अवस्था छैन। भन्नका लागि ठूला ठूला एजेन्डा र महात्वाकांक्षा मसँग छैन्। ठूलो कुरा भन्न पनि चाहन्न। हामीले पार्टी स्थापना गर्नुको कारण रोजगारी कसरी दिने भनेर हो। कोही बिदेसिनु नपरोस् भन्ने मेरो प्रथम प्राथमिकता हो। अरू सबै कुरा देशमा छदैछ। यति सुन्दर देश छ। प्राकृतिक स्रोत साधनहरू पर्याप्त छन्। रोजगारीको अवसर सिर्जना र भ्रष्टाचार नियन्त्रण गर्न सके यो देश राम्रो बनाउन सकिन्छ।"
म नरहे मुलुक डुब्न्या छ!,"तरकारीको थोक बजारमा काउली खोज्दै थिएँ। बेसिजनको भएर होला सायद कतै राम्रो काउली भेटाउन सकिनँ। पूरै बजार घुमें तर जहाँ पनि उही बिग्रेका अनि बिग्रन तयार भएका काउली थिए। कुहिएको भाग काटेर वा पातले छोपेर वा थुप्रोभरिबाट छानेर निस्केका एक दुई राम्रा भन्न मिल्ने काउली निकालेर बजारभरिकै अब्बल बताउँदै थिए। बाध्यता थियो काउली नै लिनुपर्ने अन्यथा छोरीको घाँटीबाट जाउली नछिर्ने ! विकल्पविहीन म तिनै सडेगलेकामध्येबाट छानेर काउली पोको पारें। त्यतिबेला मलाई आफू आसन्न निर्वाचनमा जनप्रतिनिधिको छनोटका लागि उभिएको अनुभूति भयो। सबै खराब विकल्पमध्ये एउटा विकल्प रोज्नैपर्ने बाध्यताको नजिक पुग्दै छौं नि त हामी ! अहिले राजनीतिको थोक बजारमा पनि हरेक दलले आफ्ना दुर्गन्धित नेताहरूलाई पनि त्यागी र विकासप्रेमीको गंगाजलले चोख्याएर तिनलाई सर्वश्रेष्ठ र सर्वसक्षम उम्मेदवारका रूपमा प्रचारप्रसार गरिरहेका छन्। विगतमा उनीहरूले गरेका नतावादकृपावाद, भ्रष्टाचारराष्ट्रघात या अपराधै भए पनि तिनलाई छोप्न आश्वासन र भावी योजनाका रंगीचंगी रफु भरेर उम्मेदवारलाई चुनावी मैदानमा उतार्दैछन्। तिनलाई जिताउन दलहरू साम, दाम, दण्ड, भेदको नीतिले लागिरहेका छन्। ती उम्मेदवार राजनीतिभन्दा बढी अभिनय कलामा निपुर्ण हुँदा रहेछन् ! आफूलाई मतदातासामु यसरी प्रस्तुत गरिरहेका छन्, मानौं उनीहरू नै तिनका सुखदुःखका साथी हुन्। अनि विकासनिर्माणका असली सारथि पनि। अहिले नेपाली जनताको घरदैलोमा उनीहरूका असली हितैषी बन्दै पुगेका सबैजसो अनुहार उनै हुन्। जो उस्तै छन् मात्र चुनावसम्मका लागि दानवीर र समाजसेवी बनेको अभिनय गरिरहेका छन्। यिनैमध्येबाट कुनै एकलाई भाग्यनिर्माता छान्नुपर्ने हाम्रो दुर्नियति ! प्रत्येक चुनावी अनुष्ठानमा सात्विक प्रवृत्ति लिएर उनीहरू विगतका कमी कमजोरीका लागि क्षमा याचना गर्दै हामीसामु घुँडा टेक्छन्। क्षमातुल्य तपोनास्ति को आदर्शले पोषित हामी पनि उनीहरूलाई सहजै क्षमा गर्छौं। अनि अमूल्य मत दिएर विजयी बनाउँछौं। त्यसपछि खोलो तर्यो लौरो बिस्र्यो भन्ने उखानको चरितार्थमा भाग्यसँग गुनासो गर्छौं। तीन दशकभन्दा बढी भइसकेको छ, यही क्रम दोहोरिइरहेको छ। आखिर कतिञ्जेल? इतिहासका पाना पल्टाउँदा, भीमसेन थापा जसले शाहवंशका तीनपुस्ते राजाको मुख्तियारी सम्हालेका थिए। उनको वीरता, इमानदारी एवं देशभक्ति देखेर नै रणबहादुर शाहले म नरहे देश डुब्न्या छैन तर भीमसेन नरहे देश डुब्न्या छ भनेको इतिहासमा पढ्न पाइन्छ। यथार्थमा यस्तै वीर पुर्खाहरूको त्याग र बलिदानले निर्मित अनि स्वाधीन यो राष्ट्रको झन्डामा अझैं पनि उनीहरूले बगाएको रगतको रङ चम्किरहेको छ। यहाँको माटोमा अझै पनि उनीहरूको पसिनाको सुगन्धफैलिइरहेको छ। आफ्ना लागि नभएर देश र जनताका लागि बाँच्नुपर्छ भन्ने हाम्रा ती वीर पुर्खाको आदर्शलाई पछिल्लो समय राजनीतिले भुसुक्कै बिर्सिएको छ। हाम्रा वीर पुर्खाहरूले आफ्नो त्याग र बलिदानको बदला कहिल्यै केही मागेनन्। अहिले हाम्रा नेताले प्रजातन्त्रको पुनस्र्थापनालगायत पटकपटक भएका राजनीतिक परिवर्तनमा आफूले गरेको त्यागको एकएक मूल्य असुल गरिरहेका छन् ! गरिरहेछन् मात्र होइन गरिसकेका छन्। तीन दशकदेखि यो देशमा स्वार्थको खेल कसले मच्चाइरहेछ ? किन यो देशको राजनीति सधैं धमिलोको धमिलै रहन्छ ? चारपाँच पटक जनप्रतिनिधि बन्दा सिन्को भाँच्न नसक्नेले अब कति विकास गर्लान् ? पटकपटक, कैयौं पटक उनीहरू नै सत्तासीन भइरहे। दलका शीर्ष नेतालगायत अन्य माथिल्लो तहका नेताहरूले आफ्नो निर्वाचन क्षेत्रलाई पुख्र्यौली बिर्ताजस्तै आफ्नो नाममा दर्ता गरिसकेका छन्। ताकि उनीहरू आजीवन त्यहाँबाट विजयी भएर सत्ता उपभोग गर्न सकुन् ! एक पटक, दुई पटक, तीन पटक अझैं कति पटक ? यदि निश्चित निर्वाचन क्षेत्रबाट सधैंभरि एउटै व्यक्तिको उम्मेदवारी हुने हो। निर्वाचनको सान्दर्भिकता के भन्ने प्रश्न उठिरहेको बेला हाल यिनै तयारी नेताहरूलाई जिताउन र उनीहरूलाई आलोपालो सत्तामा राखिराख्न गरिएको चुनावी गठबन्धनले त जनमतको औचित्यमाथि नै प्रश्न चिह्न खडा गरेको छ। यस्तो अवस्थामा आर्थिक संकट झेल्दै गरेको मुलुकलाई थप व्ययबाट जोगाउन बरु गठबन्धनको टीकाटालो गरी नजिताई नहुने यस्ता महान् नेताहरूलाई विजयी घोषित गरिदिए भइहाल्यो नि ! किनकि आज हरेक दलका शीर्ष नेताको चुनावी भाषणको मूल आशय यही देखिन्छ कि म नरहे मुलुक डुब्न्या छ! त्यसैले सायद हाम्रो भाग्यनिर्माता यी महान् नेताहरू उभिँदा थर्थराउन थालेका भए पनि, बोल्दा लर्बराउन लागेका भए पनि, आँखा तिर्मिराउने र कान झिलमिलाउन थालेका भए पनि आफूमा युवा जोस भएको बेमौसमी राग अलाप्दै चुनावी मैदानमा उत्रेका देखिन्छन्। हरेक पेसाव्यवसाय तथा क्षेत्रमा निश्चित अवधिपछि मानिस निवृत्त हुन्छ। यतिसम्म कि घरपरिवारमा पनि निश्चित उमेरअवस्थामा मानिस घरव्यवहारबाट निवृत्त भएर पछिल्लो पुस्तालाई सो व्यवहार हस्तान्तरण गर्छ। राजनीतिमा मात्र किन कोही निवृत्त हुन चाहँदैन। बरु परम्परागत हिन्दू नारीले सौभाग्यसहित चितामा चढ्ने चाहना गरेजस्तै सत्तासँगै घाट जान चाहन्छन् ? छिमेकी मुलुकलगायत विश्वका अन्य मुलुकलाई हेर्दा त्यहाँ एक व्यक्ति निश्चित अवधिका लागि मात्र सत्ताराजनीतिमा सक्रिय रहन्छ। त्यसपछि ऊ पुरानै जीवनशैलीमा फर्कन्छ। हामीकहाँ सत्ताबाट बाहिरिए पनि आजीवन सेवासुविधाको व्यवस्थाका विधेयकहरू सबैभन्दा पहिले पास गरिएका हुन्छन्। राजनीतिक परिवर्तनका लागि आफूले गरेको योगदानको महिमागान गर्छन् नेता। आफूबाहेक अरूले देश र जनताको हित गर्नै नसक्ने भन्छन्। यसरी निरन्तर सत्तासीन हुन खोज्ने प्रवृत्तिका कारण पारिवारिक राजनीति स्थापित हुँदैछ। यसको ज्वलन्त उदाहरण हो, शीर्ष नेताहरूले श्रीमती, छोराछोरी, बुहारी, भाइभतिजा आदिलाई उत्तराधिकारीका रूपमा चुनावी मैदानमा उभ्याउनु। दलहरूभित्रका नयाँ पुस्ता ओझेलमा परिरहेका छन्। शीर्ष नेताहरूको जहानियाँ राजनीतिमा उनीहरूले पालो पाउने सम्भावना देखिँदैन। आफू (बाँचुन्जेल), त्यसपछि श्रीमती अनि छोराछोरी र पछि नातिनातिनी यो शृंखलाको कुनै अन्त्य छैन द्रौपदीको साडीजस्तै ! यसको पछाडिको आशय उही हो म नरहे मुलुक डुब्न्या छ! अब यो मुलुक कसको कारणबाट डुब्दैछ, त्यसको लेखाजोखा गर्ने बेला आएको छ ! र यो दायित्व हो, आम नेपालीको ! यसका लागि सबैले विवेकको ढोका खोलेर प्रश्न गर्न सक्नुपर्छ आफ्नै मनसँग ! तीन दशकदेखि यो देशमा स्वार्थको खेल कसले मच्चाइरहेछ ? किन यो देशको राजनीति सधैं धमिलोको धमिलै रहन्छ ? त्यो धमिलो पानीमा बडाबडा माछा ककसले समातिरहेछन् ? पाँचछ पटक देशको प्रधानमन्त्री बनिसक्दा पनि केही गर्न नसक्नेले अब के गर्लान् ? चारपाँच पटक जनप्रतिनिधि बन्दा सिन्को भाँच्न नसक्नेले अब कति विकास गर्लान् ? चुनाव जित्न र सत्तामा पुग्न जुनसुकै परिस्थितिमा पनि चुच्चो जोड्ने अनि सत्ताबाट बाहिरिँदा मात्र ङ्यार्रङुर्र गर्नेलाई अब कसरी विश्वास गर्ने ? देश र जनताको हितका सबालमा ब्रह्माको चतुर्मुख बन्ने अनि स्वार्थका लागि गठबन्धन कस्ने राजनीतिबाट यो मुलुकले काँचुली फेर्न कसरी सक्ला ? प्रश्नहरू तमाम छन्। अब बेला आएको छ, तिनको सही जवाफ खोज्ने। भनिन्छ, चोरलाई दोष दिनुभन्दा आफ्नो थैलीको मुख बन्द गर्नु उत्तम हुन्छ। त्यसैले अब देशको भविष्यको निर्णय गर्ने बेला आएको छ र अधिकार हाम्रै हातमा छ। राजनीतिक दल र तिनका नेतालाई गन्हाए भन्दै गाली गर्ने तर मतदानमा उनैलाई जिताउने हाम्रै कमजोरीले बिग्रिएको हो हाम्रो राजनीति। त्यसैले सर्वप्रथम मतदाता नै यस कमजोरीबाट मुक्त हुनुपर्छ। सायद, नो भोट को प्रावधानलाई पनि जनताको अधिकारका रूपमा संविधानले सुनिश्चित गरिदिएको भए उनै बिग्रेका अनुहारहरू मुखौटो फेरिफेरि भोट माग्न आउने प्रवृत्तिको अन्त्य हुने थियो। तर त्यसैले त हामी सबै खराब विकल्पमध्ये एउटा विकल्प रोज्न बाध्य छौं। आशा गरौं, कतै अन्य विकल्प पनि छ कि ? जसले आफू सत्तामा नरहे मुलुकै डुब्ने भ्रम कहिल्यै पाल्दैन। प्रजातन्त्रको सुदृढीकरण पालो पद्धतिले होइन, जनचाहनाको परिपूर्तिले मात्र हुने विश्वास राख्छ !"
भक्तपुरमा कारले ठक्कर दिँदा एकजनाको मृत्यु,भक्तपुर : भक्तपुरको सल्लाघारी डा इवामुरा मेमोरियल अस्पताल नजिक दुर्घटना हुँदा एकजनाको मृत्यु भएको छ । सल्लाघारीबाट सैनिक स्कुलतर्फ आउँदै गरेको बा ७ च ०८१५ नं को कारले सैनिक स्कुल हुँदै सल्लाघारीतर्फ जाँदै गरेको बागमति प्रदेश ०२०२८ प ७३९२ नं को मोटरसाइकललाई ठक्कर दिँदा मोटरसाकल चालक काभ्रेपलाञ्चोक पाँचखाल नगरपालिका वडा नं १ बस्ने २३ वर्षीय सन्दिप बस्नेतको मृत्यु भएको हो । दुर्घटनापछि बस्नेतलाई नजिकै रहेको डाइवामरा अस्पताल लगिएको थियो। उपचारकै क्रममा उनको मृत्यु भएको महानगरीय प्रहरी परिसर भक्तपुरले जनाएको छ । कार चालक २० वर्षीय आयुष कायस्थलाई प्रहरीको नियन्त्रणमा रहेको परिसरका सूचना अधिकृत राजु पाण्डेले जनाए । घटनाबारे अनुसन्धान भइरहेको प्रहरीले जनाएको छ।
सुकुमबासीको जग्गा खरिदमा घोटाला,"विराटनगर : भूमिहीन सुकुमबासीलाई जग्गा र घरको मालिक बनाउने उद्देश्यले विराटनगर महानगरपालिका१२ मा बस्ती निर्माणका लागि जग्गा खरिद गर्दा लाखौं रकम अनियमितता गरेको पाइएको छ। एकीकृत महानगर आवास परियोजनाअन्तर्गत निर्माणाधीन सुकुमबासी बस्ती (सम्पन्न बस्ती)का लागि जग्गा खरिद चरणमै ठूलो रकम हिनामिना गरिएको छ। त्यसको मारमा सुकुमबासी परेका छन्। तर, यो प्रकरणमा जोडिएका सबैजसोले गल्ती अर्कैको हो भन्दै आफू पन्छिँदै छन्। विराटनगर१२ साबिक बखरी २(क) को कित्ता नम्बर ८७७ को २ बिघा १० कट्ठा र कित्ता नम्बर ८७६ को १ बिघा ६ कट्ठा ५ धुर जग्गा सुकुमबासीका लागि बस्ती निर्माण गर्ने भनेर किनिएको थियो। जग्गाधनीसँग किनेको मूल्यभन्दा बढीमा खरिद गरेको देखाएर सुकुमबासीलाई झुक्याउँदै २०७७ चैत १३ र १५ गते अलगअलग मितिमा विराटनगरस्थित मालपोत कार्यालयमा जग्गाको रजिष्ट्रेसन पास गरिएको हो। खरिद गरेको वास्तविक मूल्यभन्दा जग्गाको मूल्यांकन बढाएर रजिष्ट्रेसन पास गरिएकाले सुकुमबासी बस्तीको जग्गा प्राप्तिमा सुरुआतदेखि नै आर्थिक अपचलन भएको पुष्टि हुन्छ। साबिकका जग्गाधनीसँग कम मूल्यमा खरिद गरिएको जग्गाका लागि सुकुमबासीले प्रतिकट्ठा ४५ हजार रूपैयाँ बढी रकम तिर्नुपर्ने भएको छ। राजीव शर्मा र रेखा तिम्सिनाको नाममा रहेको जग्गा खरिदका लागि २०७६ देखि नै कुराकानी भइरहेको थियो। त्यसका लागि २०७७ चैतमा टुंगो लागेपछि संयुक्त रूपमा १ सय ४५ जनाको नाममा जग्गा रजिष्ट्रेसन पास गरेको देखिन्छ। सरकारले हाल कित्ताकाट नखोलेका कारण संयुक्त रूपमा रजिष्ट्रेसन पास गरी संयुक्त रूपमै लालपुर्जा बनाइएको छ। अनौठो के छ भने अधिकांश सुकुमबासीलाई आफ्नो लालपुर्जा बनेको थाहै छैन। उनीहरूका अनुसार राजीव र रेखाको जग्गा खरिद गर्न शान्तिदेवी ऋषिदेव र बिनादेवी ऋषिदेवका नाममा अधिकृत वारेसनामा बनाइएको छ। शान्तिदेवी र बिनादेवी निर्माणाधीन सुकुमबासी बस्तीको उपभोक्ता समितिका अध्यक्ष हुन्। सरकारी अभिलेख हेर्दा र सुकुमबासीका कुरा सुन्दा उनीहरूलाई भ्रममा पारिएको देखिन्छ। जग्गाधनी राजीवका दाइ तथा रेखाका श्रीमान् राजन शर्माका अनुसार प्रदेश १ का आन्तरिक मामिला तथा कानुनमन्त्री केदार कार्की, १२ नम्बरका वडाध्यक्ष हिरालाल कामत, नेपाली कांग्रेस १२ नम्बर वडाका सभापति हरिनारायण यादव, श्याम कामत र नरेश मास्टर भनिने रामनरेश साहसमेतले जग्गा खरिदका लागि पहल गरेका हुन्। रामनरेशका छोरा आशिषकुमार साहमार्फत २०७६ साल फागुन १८ गते ५ लाख रुपैयाँ बैना गराइएको थियो। जग्गाधनीसँग प्रतिकट्ठा ४ लाख ५० हजार रूपैयाँका दरले जग्गा खरिद गर्ने गरी बैनाको कागज बनाइएको छ। कागजलाई वडाध्यक्ष हिरालालले आफ्नो हस्ताक्षर र वडाको छापसहित प्रमाणित गरेका छन्। त्यसको ठीक १ वर्षपछि जग्गाधनीलाई ४ लाख ५५ हजार प्रतिकट्ठाका दरले रकम उपलब्ध गराइएको थियो। तर, रजिष्ट्रेसन पास गराउँदा भने जग्गा प्रतिकट्ठा ५ लाख रूपैयाँका दरले खरिद गरेको देखाइएको छ। ७६ कट्ठामा प्रतिकट्ठा ४५ हजार रूपैयाँँका दरले घोटाला भएको पत्ता लागेको छ। मन्त्री कार्कीसहितको टोलीले आफूहरूको जग्गा प्रतिकट्ठा ४ लाख ५५ हजार रुपैयाँमा खरिद गरेको राजनले बताए। भने, जग्गा खरिद गर्ने भनिएको दोस्रो वर्षमा कुरा मिलेर बिक्री गरेका हौं। बैनाको कागज ४ लाख ५० हजारको गरेको भए पनि जग्गा बिक्रीवापत प्रतिकट्ठा ४ लाख ५५ हजारका दरले जोडेर जीवन विकास संस्थाले हामीलाई चेक दिएको थियो। जग्गा भने ५ लाख रुपैयाँका दरले खरिद गरेको देखाएर पास गरेको पाइएपछि अनियमितता खुलेको हो। प्रतिकट्ठा ४५ हजार रुपैयाँका दरले ७६ कट्ठाको ३४ लाख २० हजार रुपैयाँ कहाँ र कसले लग्यो कुनै तथ्यांक छैन। स्रोतका अनुसार मन्त्री केदारले कांग्रेसका वडासभापति हरिसहितको टोलीलाई जग्गा खरिदको कुरा चलाउन जग्गाधनीका बुवाससुरा भैरव शर्मासमक्ष पठाएका थिए। उनीहरूले भैरवलाई जग्गा बिक्री गर्नका लागि दबाब दिए। तर, जग्गाधनीमध्ये एक जना विदेशमा भएकाले कुरा राम्रोसँग अघि बढेन। कांग्रेसका वडासभापति, वडाध्यक्ष र मन्त्रीसँग कुरा हुँदै गर्दा क्यानडामा रहेका राजीव (भैरवका छोरा) नेपाल आए। कुरा नमिल्दा र कोरोनाका कारण लकडाउन हुने भएपछि उनी उतै फर्किए। राजनका अनुसार मन्त्री केदारले भनेअनुरुप प्रतिकट्ठा ४ लाख ५० हजारमा जग्गा दिनुपर्ने र आफूहरूले ४ लाख ७५ हजारमा बेच्ने हरिसहितको टिमले बताएको थियो। तर, २ चरणमा गरी ४ लाख ५० हजारको दरले खरिद बिक्रीको विषय टुंगिएको थियो। कुरो मिलेपछि २ जना जग्गाधनीमध्ये विदेशमा रहेका राजीव विराटनगर आए। तर, मन्त्री केदारका विश्वासपात्र हरिले जग्गा खरिद गर्ने (लगानीकर्ता) नभेटेपछि पुनः राजीव क्यानडा फर्किए। त्यसको करिब १ वर्षपछि जीवन विकास समाजलाई लगानीकर्ताका रूपमा भित्र्याए। राजीवलाई पुनः विराटनगर आउन हरिको टोलीले अनुरोध गर्यो। राजीव आउनेजाने जहाजको टिकट मन्त्री केदारले मिलाइ दिने भनेर हरिले भनेको बताइएको छ। दोस्रो चरणसम्म आइपुग्दा जग्गाको मोल थप ५ हजार बढाएर प्रतिकट्ठा ४ लाख ५५ हजार रुपैयाँ पुर्याइएको थियो। प्रतिकट्ठा ४५ हजार रुपैयाँका दरले ७६ कट्ठाको ३४ लाख २० हजार रुपैयाँको कुनै तथ्यांक छैन। विराटनगर महानगरपालिका, ह्याबिट्याट फर ह्युमानिटी र तत्कालीन प्रदेश सांसद केदार कार्कीबीच सम्झौता भएर एकीकृत बस्ती निर्माणको काम थालिएको थियो। राजनले मन्त्री केदार एकदुईपटक कुरा गर्न आए पनि सबै काम भने मध्यस्थकर्ताहरूले नै गरेको सुनाए। खरिद प्रक्रिया अन्तिम भएपछि जग्गाधनीलाई जीवन विकास समाजमार्फत रकम भुक्तानी गरिएको हो। उक्त रकम सुकुमबासीले किस्ताकिस्ता गरेर जीवन विकासलाई तिरिसकेपछि मात्रै जग्गा उनीहरूको नाममा आउने भनिएको छ। तर, बढी रकममा खरिद गरेको देखाउँदै ठूलो आर्थिक भार थपेर सुकुमबासीलाई दुःख दिएको प्रष्ट भएको स्थानीय बताउँछन्। स्थानीयका अनुसार मन्त्री कार्कीसहित उनका पार्टीका वडास्तरका नेताले सुकुमबासीको नाममा जग्गा खरिदका लागि पहल गरेका थिए। जग्गा खरिद गरेको साँवा र ब्याज जीवन विकासलाई १५१५ दिनमा बुझाउनुपर्ने बाध्यता छ। जग्गा खरिदमै अनियमितता गरिएको भए पनि मन्त्री कार्की चाहिँ सुकुमबासीका लागि आफूले सहुलियतमा जग्गा उपलब्ध गराएको र सुविधासम्पन्न घर बनाइदिन थालेको भनेर सार्वजनिक अभिव्यक्ति दिँदै आइरहेका छन्। स्रोतका अनुसार उनले वास्तविक सुुकुमबासीका लागि काम गरेको भए दलित, पिछडा वर्ग, आदिवासी, मुस्लिम तथा सीमान्तकृत समुदायले जग्गा खरिद गर्दा लाग्ने सरकारी दस्तुर मिनाहा गर्न पहल गर्थे। मन्त्रीले जग्गा किनाइदिए पनि सास्ती खेप्नु परेको सुकुमबासी बस्तीका महिलाहरू बताउँछन्। मन्त्रीले राम्रो हुन्छ भनेपछि हामीले जग्गा लिएका थियौं, स्थानीय लक्ष्मी ऋषिदेवले भनिन्, अहिले यहाँका धेरैले दुःख भोग्नु परेको छ। जीवन विकासले प्रत्येक १५ दिनमा साँवा र ब्याज जोडेर किस्तावापत ५ हजार ५ सय रुपैयाँ लिन्छ। स्थानीय अञ्जुलादेवी ऋषिदेवको नियमित किस्ता तिर्दातिर्दै सासूको मृत्यु भयो। सासूको काममा धेरै खर्च हुँदा किस्ता तिर्न ४ महिना ढिला भयो। त्यसपछि जीवन विकासले किस्ता नै बुझ्न नमानेको अञ्जुलादेवीले बताइन्। तपाईंसँग किस्ता लिँदैनौं, घर अरूले नै लगिसके भन्छन्। यो कुरा मन्त्री केदारलाई सुनायौं, अञ्जुलीदेवीले भनिन्, उल्टै मलाइ चुनाव जिताउनु अनि मात्रै घर पाउँछौ भन्ने जवाफ मन्त्रीले दिए। पूर्वशिक्षकसमेत रहेका रामनरेशले जग्गाधनीले जग्गा बेचाइदिनु भनेपछि आफूले कुरा मात्रै चलाइदिएको बताए। बेचेवापत जग्गाधनीले मलाई २ प्रतिशत कमिसन दिने भनेका थिए। तर दिएनन्, उनले भने। जग्गा खरिदबिक्री प्रक्रियामा आफ्नो संलग्नता नभएको रामनरेशको दाबी छ। कांग्रेसका वडा सभापति हरिले जग्गा खरिदबिक्रीमा रामनरेशको संलग्नता रहेको र यसमा आफूलाई केही पनि थाहा नभएको बताए। वडाध्यक्ष हिरालालले सुकुमबासी बस्तीका लागि जग्गा खरिदको वातावरणमन्त्री कार्कीले मिलाएको बताए। मन्त्रीकै पहल र समन्वयमा काम भएको हो। उहाँले नै पैसा छुट्याउने वातावरण मिलाउनु भयो। जग्गा खरिदका लागि दाता खोज्नुभयो, उनले भने, तर जग्गा कुन दिन र कसरी पास गरियो भन्ने मलाई थाहा छैन। विराटनगर महानगरपालिका, ह्याबिट्याट फर ह्युमानिटी र तत्कालीन प्रदेश सांसद केदार कार्की (हाल मन्त्री)बीच सम्झौता भएर सुकुमबासीलाई व्यवस्थापन गर्ने योजनासहित एकीकृत बस्ती निर्माणको काम थालिएको हो। सुकुमबासीकै लगानीमा जग्गा किन्ने र एउटै डिजाइनका १४५ वटा घर निर्माण गरिदिने सम्झौताअनुसार उपभोक्ता समिति बनाएर परियोजनाको काम अघि बढाइएको थियो। एउटा घर निर्माणका लागि ७ लाख २५ हजार लाग्ने अनुमान छ। बस्ती निर्माणदेखि पानी, बिजुली, बाटोसमेत गरेर परियोजना सम्पन्न गर्न १५ करोडभन्दा बढी लाग्ने प्राविधिक इस्टिमेट छ। बस्ती निर्माणमा हालसम्म ३ करोड २५ लाख रूपैयाँभन्दा बढी खर्च भइसकेको विराटनगर महानगरपालिकाले जनाएको छ। उक्त परियोजनाका फोकल पर्सन पुनम दाहालका अनुसार पहिलो चरणमा १ करोड विनियोजन भएपछि २०७८ जेठ १३ गतेदेखि काम सुरु भएको थियो। पहिलो चरणको काम २०७८ माघ २३ गते सम्पन्न भयो। दोस्रो चरणको काम २०७८ फागुन १२ गतेदेखि सुरु भयो। ४० लाख बजेट आएपछि सम्झौता भएर २०७८ चैत २४ देखि तेस्रो चरणको काम सुरु भयो। चालू आवका लागि छुट्याइएको १ करोड ७५ लाख बजेटबाट अब चौथो चरणको कामको तयारी हुँदैछ, पुनमले भने। उनका अनुसार एउटा घर निर्माणका लागि ह्याबिट्याटले १ लाख ९५ हजार रुपैयाँ बराबरको सहयोग उपलब्ध गराउने सहमति थियो। बाँकी रकम महानगर र मन्त्री केदारको प्रदेश निर्वाचन क्षेत्र कार्यक्रमबाट व्यवस्थापन गर्ने सम्झौता रहेको उनले बताए। पुनमका अनुसार बस्ती निर्माणका लागि जग्गा खरिद गर्न स्थानीयलाई जीवन विकास समाजले ऋण सहयोग गरेको हो। जग्गा खरिद गर्दाको ऋण तिर्नका लागि बस्ती निर्माणका क्रममा घरधनीहरुलाई नै रोजगारी पनि दिइएको उनको भनाइ छ। यस विषयमा बुझ्न खोज्दा मन्त्री केदार कार्की भने सम्पर्कमा आउन चाहेनन्। कार्की कांग्रेसबाट आगामी निर्वाचनका लागि मोरङको क्षेत्र नम्बर ६ ख मा प्रदेशसभा सदस्यका उम्मेदवार हुन्। २०७४ मा पनि उनले यही क्षेत्रबाट चुनाव जितेका थिए। बस्ती निर्माणस्थल उनकै निर्वाचन क्षेत्रमा पर्छ। जग्गा खरिदका क्रममा गरिएको बैनाको कागज ।"
निर्वाचनको ७२ घण्टा अघिदेखि नेपालभारत सीमानाका बन्द गरिने,"जनकपुर : मङ्सिर ४ गते हुने प्रतिनिधिसभा र प्रदेशसभा सदस्य निर्वाचन हुनु ७२ घण्टा अघिदेखि नेपालभारत सीमानाका बन्द गरिने भएको छ। भारतको मधुवनी जिल्लास्थित जयनगरमा बसेको दुवै देशका सुरक्षा अधिकारीको संयुक्त बैठकले निर्वाचनको ७२ घण्टा अगाडिबाट सीमानाका बन्द गर्ने निर्णय गरेको हो। खुला सीमानाकाका कारण निर्वाचनको बेला सुरक्षा चुनौती बढ्न सक्ने भएकाले ७२ घण्टा अगाडिदेखि सीमानाका बन्द गर्ने निर्णय भएको धनुषाका प्रमुख जिल्ला अधिकारी सुरेन्द्र पौडेलले जानकारी दिए। बैठकमा सीमा वारपारको सम्बन्ध, दशगजाको अतिक्रमण, दशगजाको व्यवस्थापन, दुई पक्षको आन्तरिक सुरक्षा, तस्करी, लागुऔषध र मदिरा ओसारपोसार नियन्त्रणलगायतका विषयमा पनि छलफल भएको प्रजिअ पौडेलले बताए। बैठकमा नेपालतर्फको नेतृत्व प्रजिअ पौडेलले र भारततर्फको नेतृत्व मधुवनी जिल्लाका डिएम अरबिन्दकुमार बर्माले गरेका थिए।"
"मुक्त कमैयाको गुनासो : हामी सबैलाई सहयोग गर्छौँ, हाम्रा लागि कसले गर्ने ?","भजनी : कैलालीको टीकापुर नगरपालिका१ शक्तिनगर शिविरकी बढ्घर चन्द्रा थारू शनिबार परम्परागत डोक्नीमा अचार कुट्दै थिइन् । शिविरमा रहेको सार्वजनिक भवनमा उनीलगायत अन्य स्थानीयवासी खाना पकाउन व्यस्त थिए । उनले पकाएको खान भोजभतेरका लागि भने होइन । चन्द्रासँगै थुप्रै महिला र पुरुष खाना पकाउनमा निकै व्यस्त देखिन्थे । निर्वाचनका लागि प्रचारप्रसारमा आउने राजनीतिक दलका नेता तथा उम्मेदवारलाई उनीहरूले शिविरमै रहेको सामुदायिक भवनमा खाना पकाएर खुवाउने काम गर्दै आएका छन्। उनीहरूले यो वा त्यो दल नभइ जुनसुकै दल तथा उम्मेदवारले सहयोग माग्दा सहयोग गर्छन्। उम्मेदवार तथा राजनीतिक दलले खाद्यान्न सामग्रीको व्यवस्थापन गरिदिने र शिविरका बढ्घरको रोहबरमा उनीहरूलाई खानाको व्यवस्थापन गर्दै आएकी थारु रहरले नभइ बाध्यताले खाना पकाएर खुवाउनुपरेको बताउँछिन्। 'खाद्यान्न ल्याएर खाना पकाउन आग्रह गर्छन् । आग्रह गरेपछि आफूले सकेको हामीले सहयोग गर्दै आएका छौँ',उनी भन्छन्, 'हामीले सक्ने गरेका छौँ । हामीले पकाएर खाना खाएर गएकाहरू चुनाव सकिएपछि हाम्रो बस्तीमा फर्किँदैनन् ।' टीकापुर नगरपालिका१ शिवनगर मुक्त कमैया शिविरका बढ्घर श्यामप्रसाद डगौंरा १७ वर्षदेखि शिविरको नेतृत्व गर्दै आएका छन्। विसं २०६३ चैत ११ गते घरबारविहीन भएका मुक्त कमैया सुकुम्बासीले शिविरमा बसोबास सुरु गरेदेखि उनले शिविरका नागरिकको हकहितका लागि काम गर्दै नागरिकको नेतृत्व गर्दै आएका हुन्। विसं २०६३ मा बसोबास गरेका मुक्त कमैया सुकुम्बासीका लागि २०६४ मा भएको संविधानसभाको पहिलो निर्वाचन निकै महत्वपूर्ण हुने अपेक्षा गरिएको थियो । तत्कालीन निर्वाचनमा निर्वाचित भएर नेतृत्वमा गएकाले सुकुम्बासीलाई लालपुर्जा दिनेमा आशावादी हुँदै निर्वाचनमा मतदान गरेको श्यामप्रसाद बताउँछन्। 'संविधानसभाको निर्वाचनदेखि लालपुर्जाको आशामा बसेका मुक्त कमैया सुकुम्बासीको माग आजसम्म पूरा हुन सकेन । हामीले चुनावमा फरक नेतृत्वलाई जिताएर कसैबाट त आफ्नो माग पूरा होला भन्ने विश्वासले नयाँ अनुहारलाई नेतृत्व तहमा पठायौँ', उनले भने, 'नेतृत्व गर्ने अवसर सबैले पाए, हाम्रो समस्याले कसैलाई पनि छुन सकेन ।' सोही शिविरका अर्का बढ्घर रामफल थारू विभिन्न राजनीतिक दलसँग नजिक छन्। उनले मुक्त कमैया सुकुम्बासीका समस्या समाधानका लागि स्थानीय सरकारदेखि सङ्घीय सरकारसँग समन्वय गरेका छन्। बाइस वर्ष पहिले नै कमैया मुक्त घोषणा भए पनि कमैयाको व्यवस्थापनप्रति सरकार जिम्मेवार हुन नसकेको उनी बताउँछन् । '१७ वर्षदेखि हामीले आफूहरूको उचित व्यवस्थापनका लागि लालपुर्जा माग्ने राजनीतिक दलले आश्वासन दिनेभन्दा अरु केही काम हुन सकेन', उनले भने, 'मुक्त कमैयाहरूले सबैका लागि गरे तर, मुक्त कमैयाका लागि कसले केही गरेन ।' सोही ठाउँकी सेतु चौधरी राजनीतिक दलका लागि आफूहरू फुटबलजस्तै बनेको बताउँछन्। सबैले आश्वासन दिने चुनाव जितेर जाने, त्यसपछि कोही पनि शिविरमा फर्केर नआउने गरेको गुनासो उनको छ । 'विसं २०६४ देखि हामी सबै राजनीतिक दलका लागि प्रयोगमात्रै भयौँ । सबै राजनीतिक दलले हामीलाई फुटबलजस्तै बनाएर खेले', उनले भने, 'खेलमा विजेताले आफ्नो स्वार्थ पूरा गरे तर आफैंले खेलेको फुटबलको संरक्षण कसैले गरेनन् ।' शिविरका नागरिक गलत व्यक्तिलाई चुनावमा निर्वाचित गराउने पक्षमा छैनन् । शिवनारायण चौधरी नेतृत्वबाट आश्वासनमात्रै पाएको देख्दा भोट हाल्नै जान मन नलाग्ने बताउनुहुन्छ । 'भोट हाल्ने मन नै छैन । हामीले भोट नहाल्दा पनि जित्नेले जितेर जाने नै हो', उनले भने, 'हामीले मतदान नगरेकै कारण गलत व्यक्ति नेतृत्वमा नपुगोस् भनेर पनि मतदान गर्नुपर्ने बाध्यता छ ।' स्थानीय तहको निर्वाचनमा टीकापुर नगरपालिकाबाट उम्मेदवारी दिएका सबै उम्मेदवारले मुक्त कमैया सुकुम्बासी बस्तीलाई व्यवस्थापन गर्नुका साथै जग्गा उपलब्ध गराउने जनाउँदै उहाँहरूसँग लिखित कागजसमेत गरेका छन् । लिखित सम्झौता गरेका राजनीतिक दलबाटै निर्वाचित भएका व्यक्तिले स्थानीय सरकारको नेतृत्व गरिरहेका छन् । विसं २०७४ को निर्वाचनमा पनि भोट दिएपछि जग्गा दिन्छौँ भनेर केही राजनीतिक दलले लिखित कागज गरेका थिए । त्यो कागज सुकुम्बासी बस्तीका नागरिकले अझै पनि सुरक्षित राखेका छन् । उनीहरूले हिजो लिखित कागज गरेका उम्मेदवारलाई प्रचारप्रसारमा भेटेपछि त्यहीँ कागज देखाउने गरेको निर्मलकुमार डगौंरा बताउँछन्। 'भोट माग्न आउनुहुन्छ, हामी हिजोको लिखित प्रतिबद्धतापत्र देखाउँछौँ, त्यसपछि उहाँहरुको बोली बन्द हुने गरेको छ', उनले भने, 'हाम्रो समस्या जस्ताको तस्तै छ । उहाँहरू पाँच वर्ष पूरा गरेर फेरि हाम्रो बस्तीमा पुग्दा आश गर्ने ठाउँ नै हामीसँग छैन ।' टीकापुरका सातवटा मुक्त कमैया सुकुम्बासी शिविरमा चार हजार पाँच सयभन्दा बढी घर छन् । करिब आठ हजार मतदाता रहेको शिविरका मतदाताको भोट नै सबै उम्मेदवारका लागि निर्णायक हुने भएकाले शिविरमा उम्मेदवारको ध्यान बढी केन्द्रित हुने गरेको छ । रासस"
एमाले अध्यक्ष ओलीले आज कर्णालीका तीन जिल्लामा सम्बोधन गर्ने,"काठमाडौं : मंसिर ४ गते हुने निर्वाचनमा एमालेलाई जिताउन आह्वान गर्दै प्रमुख प्रतिपक्ष दल नेकपा (एमाले) का अध्यक्ष केपी शर्मा ओली आज कर्णाली प्रदेश जाने भएका छन्। ओली कर्णालीका तीन जिल्लाका चुनावी सभालाई सम्बोधन गर्न जान लागेका हुन्। अध्यक्ष ओलीले कालीकोटको रास्कोट, दैलेखको जम्मुकाँध र सुर्खेतको वीरेन्द्रनगरमा आयोजना गरिने आमसभालाई सम्बोधन गर्ने कार्यक्रम रहेको ओलीको सचिवालयले जनाएको छ । उनले शनिबार डोटी र कैलालीका तीनवटा चुनावी सभालाई सम्बोधन गरेका थिए। चुनावीसभामा ओलीले नेपालमा एउटा सुदृढ राष्ट्रिय शक्ति आवश्यक भएको बताएका थिए। गठबन्धनमा रहेका सबै दलहरूको छुट्टाछुट्टै घोषणापत्र रहेकाले गठबन्धनले देश नचल्ने उनले दाबी गरे। उनले भने, कसैले प्रत्यक्ष राष्ट्रपति, कसैले गणतन्त्र, कसैले संघीयता, कसैले राजतन्त्र भन्याछन्। यदि यिनीहरूले जितिहाले पनि काम गर्नै सक्दैनन्। त्यसैले यो गठबन्धन काम गर्नका लागि नभएर तपाईंहरूको आँखामा छारो हाल्न मात्रै भएको हो। उनले आगामी दिनमा देशलाई कसरी अगाडि बढाउने भनेर नेकपा एमाले एउटै विचार, एक सिद्धान्त लिएर जनतामाझ आएको दाबी गर्दै आएका छन्। पछिल्लो समयमा ओली कांग्रेसभन्दा पनि प्रचण्ड र माधवकुमार नेपालप्रति बढी आक्रोसित देखिएका छन्।"
शान्तिवनमा ३ मिनेट ध्यान,"ललितपुर : चलन चल्तिको भनाइ नै छ, संसार, आफू अन्सार। क्रोध, लोभ र ईर्ष्याले नै मानिसलाई दुःखी बनाउने भएकाले पछिल्लो समय ध्यानमार्फत ती कुराबाट मानिसले मुक्ति खोज्ने प्रयास गरिरहेका छन्। यसलाई नै मध्यनजर राख्दै ललितपुरको गोदावारीस्थित शान्तिवनमा मनलाई शान्त पार्न हरेक साताको शनिबार ३ मिनेट ध्यान सिकाउन सुरु गरिएको छ। शान्तिका दूत भगवान बुद्धको प्रतिमा स्थापना गरिएको स्थानमा शनिबार विहान ६ बजेबाट ध्यान शिविर चलाउन थालिएको शान्तिवनका संस्थापक विजय बज्राचार्य बताउँछन्। पहिले कोरोना संक्रमण फैलनुअघि पनि यहाँ ध्यान शिविर र प्रवचनका कार्यक्रम हुने गरेका थिए। कोरोना महामारी र त्यसपछिको डेंगु संक्रमणका कारण त्यो क्रम रोकियो। अहिले पुनः शनिबारबाट हामीले सुरु गरेका छौं, उनले भने। संस्थापक बज्राचार्यका अनुसार यो ध्यान लामो नभइ मात्रै तीन मिनेटको हुन्छ। भन्छन्, धेरैले सोच्ने गरेका छन्, ध्यान लामो हुन्छ। तर, यो हामीले सिकाउने ध्यान मात्रै ३ मिनेटको हो। जसले मन, मष्तिस्क र विचारलाई शुद्ध पार्छ। तीन मिनेटको ध्यान जो कोहीले जुनै समय जहाँ बसेर पनि गर्न सक्ने उनको भनाइ छ। हामी कर्म गर्ने मानव हौं। कर्म र ध्यानलाई सँगै लैजान यो उत्तम उपाय हो। यसले मानिसको मन र मष्तिस्कलाई शान्त पार्छ। जीवनमा शान्ति ल्याउँछ, उनले थपे। संस्थापक बज्राचार्यका अनुसार शान्तिवन क्षेत्र नै मानवलाई ऊर्जा प्रदान गर्ने क्षेत्र भएकाले यो ठाउँमा ध्यान सिकाउने र आध्यात्मिक प्रवचन दिने गरिएको छ। शनिबार आयोजित ध्यान शिविरमा सय भन्दा बढीको सहभागिता थियो। यहाँ ध्यान सिकेपछि जहाँ जुनै समय पनि गर्न सकिने उनको भनाइ छ। बुद्धको २५ फिट अग्लो प्रतिमा स्थापना गरी २०५९ सालमा प्रथम पुजा र प्राथना गरेर यहाँ नियमित आध्यात्मिक कार्यको सुरुवात गरिएको हो। शान्तिवनमा भगवानको सर्वसुलभ दर्शन, ध्यान शिविर, संग्रहालय, स्वास्थ्य केन्द्र र सामुहिक विकास केन्द्रको स्थापनासमेत गरिएको छ। यहाँ विश्व शान्तिका लागि प्रार्थनासमेत हुने भएकाले विश्वका विभिन्न स्थानबाट ध्यान र दर्शनका लागि पनि मानिसहरू पुग्ने गरेको बज्राचार्य बताउँछन्। मानिसलाई कर्म गर्दै १ सय २० वर्ष भन्दा बढी बाँच्न सक्ने बनाउने आफ्नो उद्देश्य रहेको बताउँदै बज्राचार्यले भने, सुन्दा र भन्दा अचम्म लाग्ला। तर, मानिसले आफ्नो मन र विचारलाई शुद्ध पार्दै आवश्यक ध्यान गरेको खण्डमा यो सम्भव छ। अब यो विचारलाई मानवले ग्रहण गर्न सके जो कोही १ सय २० वर्षभन्दा माथि सम्म बाँच्न सक्छ। शान्तिवन शारीरिक र मानसिक दुवै दृष्टिले पूर्णता प्राप्त गर्ने पवित्र स्थल भएकाले यहाँ ध्यान गरे सकरात्मक तरंग प्राप्त गरी आपूलाई स्वस्थ राख्न सकिने उनी बताउँछन्। शान्तिवन संस्थाले कसैको पनि पेट खाली नहोस् भन्ने उद्देश्य बोकेकाले ध्यानको सही तरिका सिकाउँदै समय अनुकुलको जीवन जिउन पनि प्रेरित गर्ने बताइएको छ। यसको दार्शनिक पक्ष अध्यात्मिक सिक्री पनि भएकाले एकअर्कामा भर परेर सबै सँगै गाँसिदै चञ्चल मनलाई नकारात्मक सोचतर्फ जानबाट रोक्ने रहेको बज्राचार्य बताउँछन्। संस्थाले शान्तिवनमा विषेश समयमा अध्यात्मिक कार्यक्रमका साथै सातामा एक दिन शनिबार ध्यान शिविर आयोजना गर्ने भएकाले कोही इच्छुकले सहभागिता जनाउन सक्ने संस्थाले जनाएको छ।"
५० करोड आम्दानी गर्ने गौतमबुद्ध अन्तर्राष्ट्रिय विमानस्थलको लक्ष्य,"काठमाडौं : गौतमबुद्ध अन्तर्राष्ट्रिय विमानस्थलमा उडानको चाप बढ्न थालेको छ। सञ्चालनको ५ महिनासम्म जजिरा एयरको मात्र उडान हुने गरेको थियो। अहिले हिमालयनले चार्टर्ड उडान सुरु गरेको छ। प्राधिकरणले हालै नेपाल एयरलाइन्स र हिमालयन एयरलाई भैरहवाबाट पनि उडान भर्न निर्देशन दिएको थियो। शुक्रबार ३ उडान भए। जजिरा एयरको १ र हिमालयन एयरको २ चार्टर्ड उडान। हिमालयनले कात्तिक १७ बाट चार्टर्ड उडान सुरु गरेको हो। काठमाडौंक्वालालम्पुर सीधा उडान गरिरहेको गौतमबुद्ध विमानस्थलका महाप्रवन्धक गोविन्द दाहालले बताए। नियमित उडान नभएकाले हिमालयनले अहिले मलेसियाको क्वालालाम्पुर जाने यात्रुलाई काठमाडौंबाट बसमा भैरहवा पुर्याउने गरेको छ। काठमाडौंबाट प्रत्येक उडानमा १ सय ७० यात्रु बोकेर जाने गरेको छ। चार्टर्ड भएकाले क्वालाम्पुरबाट भने रित्तै फर्किने गरेको छ। हिमालयनले नियमित उडानका लागि तयारी गरिरहेको छ। भैरहवामा कार्यालय स्थापना गरिसकेको छ। विस्तारै चहलपहल सुरु हुन थालेको महाप्रबन्ध कदाहाल बताउँछन्। नेपाल एयरलाइन्सले पनि एक महिनाभित्र उडान सुरु गर्नेछ। कुन रुटमा उडान सुरु गर्ने भन्ने तय भइसकेको छैन। सम्बन्धित मुलुकसँग हवाई रुटसम्बन्धी सम्झौता प्रक्रियामा रहेकाले हिमालयनले चार्टर्ड उडान गरेको प्राधिकरणका सहप्रवक्ता ज्ञानेन्द्र भुलले जानकारी दिए। स्थायी नहुन्जेल अस्थायी उडान तालिका दिने उनले बताए। कुवेत एयर, एयर अरेयिबा, फ्लाइ दुबई र कतारले पनि केही दिनमा नै भैरहवाबाट उडान सुरु गर्ने दाहालले बताए। प्राधिकरणले डिसेम्बरबाट त्रिभुवन अन्तर्राष्ट्रिय विमानस्थलमा उडान भर्ने विदेशी एयरलाइन्सलाई पनि भैरहवाबाट उडान गर्न भनेको छ। प्राधिकरणले भैरहवा उडान आकर्षित गर्नका लागि नै गत भदौबाट नै ग्राउन्ड ह्यान्डलिङ र ल्यान्डिङमा छुट दिएको छ। यो छुटअनुसार प्रत्येक ल्यान्डिङ र ग्राउन्ड ह्यान्डलिङमा वायुसेवा कम्पनीले साढे २ लाखसम्मको छुट पाउने गर्छन्। भैरहवाबाट अन्तर्राष्ट्रिय उडान गर्दा यात्रु शुल्कबापतको ३ हजार रुपैयाँ भने व्यहोर्नु पर्नेछ। विमानस्थलले दैनिक कम्तीमा ५ उडान गर्ने हो भने खर्च धान्न सक्ने दाहाल बताउँछन्। सञ्चालनको ५ महिनामा झन्डै १ सय १५ अन्तर्राष्ट्रिय उडान भएको छ। यति उडानमा २५ हजार यात्रुको आगमन भएको विमानस्थलको तथ्यांक छ। अन्तर्राष्ट्रिय उडानबबाट भैरहवाले ३ महिनामा ३ करोड रुपैयाँ कमाएको छ। आन्तरिक र अन्तर्राष्ट्रिय गरी चालू आर्थिक वर्षको अन्त्यसम्म करिब ५० करोड आम्दानी गर्ने लक्ष्य छ। श्रमको समस्याका कारण केही अप्ठ्यारो परे पनि अब यो पनि समाधान हुने महाप्रबन्धक दाहाले बताए।"
यू१९ महिला टीट्वेन्टी विश्वकप क्रिकेट नेपाल र बंगलादेशले आयोजना गर्ने,"काठमाडौं : नेपालले सन् २०२७ मा यू१९ महिला टीट्वेन्टी विश्वकप क्रिकेट सहआयोजना गर्ने भएको छ। अन्तर्राष्ट्रिय क्रिकेट परिषद् (आईसीसी)ले नेपाल र बंगलादेशको आयोजना प्रस्ताव स्वीकार गरेसँगै दक्षिण एसियामा हुने निश्चित भएको हो। मार्टिन स्नेडनको नेतृत्वमा रहेको कमिटिले प्रतिस्पर्धामार्फत आयोजकको छनोट गरेर सिफारिस गरेको थियो। आईसीसीले सो सिफारिस स्वीकारेसँगै नेपालले आयोजनाको मौका पाउने निश्चित भएको हो। यस्तै, आईसीसी यू१९ पुरुष क्रिकेट विश्वकप २०२४ को आयोजना श्रीलंकाले गर्ने भएको छ। सोही प्रतियोगिता अर्को संस्करण जिम्बाब्वे र नामिबियामा हुनेछ। यस्तै, महिला यू१० महिला टीट्वेन्टी विश्वकप २०२५ मलेसिया र थाइल्यान्डमा हुनेछ।"
सुकुमबासी बस्तीमा पुगेर प्रकाशमानले भनेतपाईंहरुका समस्या समाधान हुनेगरी काम गर्छु,"काठमाडौं : नेपाली कांग्रेसका नेता प्रकाशमान सिंहले काठमाडौं क्षेत्र नं १ का सुकुमबासीका समस्या समाधानका लागि पहल गर्ने बताएका छन् । समस्या समाधानका लागि भूमि आयोग बनेको भन्दै त्यसले दिने प्रतिवेदनलाई आधार मानेर समस्याको समाधान निकाल्ने बताए । भूमि आयोगले काम सुरु गरिसकेको छ । निर्वाचन आयोगले निर्वाचनको समयमा काम रोक्नु भनेकाले अहिले रोकिएको छ,' आइतबार बिहान थापाथलीस्थित बागमती नदी किनारको बस्तीमा आयोजित कार्यक्रममा उनले भने, त्यसको प्रतिवेदन आइसकेपछि त्यसलाई अध्ययन गरेर स्थायी समाधान निकाल्छौं । समस्या समाधान गर्दा जबरजस्ती नभई भूमिहीनको पनि चित्त बुझाएर गर्ने उनले बताए । मतदाताले सरकारी कार्यालयका कामकाज झन्झटिलो र ढिलो हुने भएको भन्ने गुनासो गरेको भन्दै उनले त्यसलाई सरल र छिटोछरितो बनाउन आफूले पहल गर्ने बताए ।"
एमाले सुदूरश्चिमको घोषणापत्र : ५० युनिट बिजुली र १० हजार लिटर पानी निशुल्क,"धनगढी : नेकपा एमालेको २० ग्यारेन्टी सहितको घोषणापत्र जारी भएको केही दिनमा नेकपा एमाले सुदूरपश्चिम प्रदेश कमिटिले आफ्नो छुट्टै घोषणपत्र सार्वजनिक गरेको छ । सुन्दर सुदूरपश्चिम, समृद्ध सुदूरपश्चिम पाँच वर्ष एमालेको संकल्प नाम दिएको घोषणापत्रमा हरेक घरमा ५० युनिसम्म बिजुली र हरेक घरमा १० हजार लिटर पानी निशुल्क दिने घोषणा गरिएको छ । नेकपा एमालेका केन्द्रीय सचिव तथा सुदूरपश्चिम इञ्चार्ज लेखराज भट्टले घोषणा पत्र सार्वजनिक गर्दै प्रदेशमा एमालेको सरकार बने, हरेक घरमा बर्खामा ५० युनिट, हिउँदमा ३० युनिट र हरेक घरमा १० हजार लिटर खानेपानी निशुल्क गरिने बताए । छिमेकी शहर भारतको नयाँ दिल्ली राज्यका मुख्यमन्त्री अरविन्द केजरीवालले मुख्यमन्त्री भएकै वर्ष आफ्नो प्रदेशका नागरिकको विजुली र पानी फ्रि गरेपछि उनी लोकप्रिय भएका थिए । नेकपा एमाले सुदूरपश्चिमले पनि २७ बुँदे घोषणा पत्र जारी गर्दै आकर्षक नारा सार्वजनिक गरेकोछ । पानी र विजुली निशुल्क मात्रै होईन, उसले अस्पतालहरु, सरकारकारी कार्यालय, वित्तिय संस्था, सपिङ कम्पलेक्स, पर्यटकीय स्थलहरु र सार्वजनिक सेवा प्रदायक निकायमा निशुल्क ईन्टरनेट सुविधा दिने पनि घोषणा गरेको छ । दैनिक ५ सय ज्याला पाईरहेका मजदुरको तलब २५ हजार बनाउने पनि घोषणापत्रमा उल्लेख छ । विद्युतको पहुँच नभएक सबै स्थानमा २ वर्षभीत्र विद्युत पुगाएर सतप्रतिसतलाई उज्यालो दिने पनि घोषणापत्रमा उल्लेख छ । नेकपा एमाले सुदूरपश्चिमले स्वास्थ्यलाई अझ बढी प्रार्थमिकता दिएको छ । उसले प्रदेशमा एमालेको सरकार बनेमा, हरेक स्थानीय तहमा आधुनिक प्रयोगशाला सहितको एक अस्पताल निर्माण गर्ने प्रतिवद्धता ब्यक्त गरेको छ । प्रदेशका सरकारी र नीति सबै अस्पतालबाट सेवा पाउने गरी सबै नागरिकको स्वास्थ्य विम गरिने पनि घोषणापत्रमा उल्लेख छ । कृषिको आधुनीकिकरण गरी उत्पादन बढाउने, तरकारी फुलफुल र फूलको आयोत प्रतिस्थापनका लागि त्यस ब्यवसायमा लागेकाहरुलाई विषेश अनुदान दिने, प्रदेशमा कृषि अनुसन्धान केन्द्रको स्थापना गरि बालीको अनुन्धान, विउ उत्पादन र कृषि क्षेत्रको विविधिकरण गर्ने कुरा घोषणापत्रमा उल्लेख छन् । एमालेले स्थानीय सरकारहरुको सहकार्यमा आगामी ३ वर्षभीत्र प्रदेशलाई पूर्ण साक्षर बनाउने बाचा पनि गरेको छ । आधारभुत निशुल्क र अनीवार्य माध्यमिक शिक्षा र उच्च शिक्षालाई सर्भसुलभ बनाईने घोषणापत्रमा उल्लेख छ । एमालेले प्रदेशको सुशासनको आधार, नीतिगत संररचनागत सुधार नारा सहित भागबण्डाको आधारमा नभएर प्रार्थमिकताका आधारमा योजना बनाउने नीति लिने जनाएको छ । उसले प्रदेशमा आगामी ५ वर्षमा ५० हजार जनालाई रोजगारी दिने घोषणा गरेको छ । नेकपा एमालेका प्रदेश ईञ्चार्ज लेखराज भट्टले, संघमा पार्टीको देश बनाउने घोषणा पत्र भएपनि, प्रदेशका जनताका लागि एमालेले अझ थप काम गर्ने बताए । प्रदेशमा एमालेको सरकार बन्यो भने हामीले यी सबै काम गछौं, हामीले केन्द्रको घोषणपत्रमा उल्लेख गरिएका कुरा ग्यारेन्टी भनेका छौं, भने प्रदेशको यो पनि ग्यारेन्टी हो उनले भने । नेकपा एमालेको प्रदेश पार्टी कार्यालय धनगढीमा आयोजना गरिएको कार्यक्रममा प्रदेश सचिव धर्मराज पाठकले घोषणापत्र पढेर सुनाएका थिए ।"
भारतीय कारको ठक्करबाट मोटरसाइकल चालकको मृत्यु,विराटनगर : पूर्वपश्चिम लोकमार्गअन्तर्गत मोरङको सुन्दरहरैँचा नगरपालिका७ गोठगाउँमा भारतीय नम्बर प्लेटको कारले ठक्कर दिँदा शनिबार राति मोटरसाइकल चालकको मृत्यु भएको छ । पश्चिमबाट पूर्वतर्फ जाँदै गरेको को ३१ प ७२६६ नम्बरको मोटरसाइकललाई विपरीत दिशाबाट आउँदै गरेको बी आर ३८ एन २२०२ नम्बरको कारले राति ९:२० बजेतिर ठक्कर दिँदा दुर्घटना भएको हो । मोरङ ट्राफिक प्रमुख प्रहरी निरीक्षक राजकुमार कार्कीका अनुसार दुर्घटनामा परेर मोटरसाइकल चालक मोरङको केराबारी गाउँपालिका७ का ४२ वर्षीय उत्तमकुमार मगरको मृत्यु भएको हो । गम्भीर घाइते भएका मगरको उपचारका क्रममा सामुदायिक अस्पताल इटहरीमा राति १०:३० बजेतिर मृत्यु भएको कार्कीले बताए । प्रहरीले नियन्त्रणमा लिएर कार चालक भारत अररिया बेलाईका २५ वर्षीय रविकुमार दासमाथि अनुसन्धान सुरु गरेको छ । मोटरसाइकल चालकको साथमा सवारी चालक अनुमति पत्र (लाइसेन्स) लगायतका कागजात फेला नपरेको प्रहरीले जनाएको छ । प्रहरीको प्रारम्भिक अनुसन्धानबाट सवारीसाधनको तीव्र गतिका कारण दुर्घटना भएको खुलेको छ ।
अर्को हप्तादेखि ब्लु टिक सेवा सुरु हुन सक्छ : मस्क,"वासिङटन डिसी : ट्विटरले शुक्रबार ब्लु टिकको लागि आठ डलर तिर्नुपर्ने व्यवस्था बन्द गरेको थियो। एलन मस्कले ट्विटर किनेपछि कम्पनीले निर्णय फिर्ता लिएको यो पहिलो पटक हो। मस्कले आज फेरि ट्विटरको ब्लु टिकको बारेमा नयाँ जानकारी दिएका छन्। उनले अर्को सातादेखि ब्लु टिक सेवा पुनः सुरु हुन सक्ने बताएका छन् । ट्विटरमा पल जमिल नामका प्रयोगकर्ताको प्रश्नको जवाफ दिँदै मस्कले अर्को साताको अन्त्यसम्ममा सेवा सुचारु हुन सक्ने लेखेका छन् । मस्कले छिट्टै ट्विटरमा विभिन्न प्रकारका इमोजीहरू देख्न सकिने पनि बताएका छन्। ट्विटर ब्लु टिक सदस्यता सेवामा, प्रयोगकर्ताहरूलाई प्रति महिना ७९९ डलर तिर्न भनिएको छ। ट्विटरले शुक्रबार ब्लु टिकको लागि आठ डलर तिर्नु पर्ने कुरा बन्द गरेको थियो।"
नैतिक तथा आध्यात्मिक शिक्षाको आवश्यकता,"विद्यालय र क्याम्पसहरूमा नैतिक तथा आध्यात्मिक शिक्षा दिन आवश्यकता पर्छ। नयाँ पुस्ताका लागि पनि आध्यात्मिक शिक्षाको बाटो खुला गर्ने नीति राष्ट्रले लिनुपर्ने हुन्छ। जसवाट उनीहरूको चरित्र उच्च हुन जान्छ। पाश्चात्य शिक्षाले नेपाली सभ्यता र संस्कृतिलाई विस्थापित गर्ने काम नगरोस्। २०४६ सालभन्दा अगाडि नैतिक शिक्षाको प्रभावले समाजमा विसंगतिहरू क्म देखा पर्थे। २०४६ सालपछि नैतिक शिक्षालाई ब्राम्हण परिवारसँग जोडेर हेर्न थालियो। जसको असर अहिले देखिएको हो। कतिपयले आध्यात्मिक तथा धार्मिक शिक्षालाई एकै प्रकारले हेर्ने गरेका छन्। आध्यात्मिक शिक्षालाई धार्मिक शिक्षाका रूपमा मान्दा देशमा अशान्ति भएको हो। सरकारले पनि धर्म निरपेक्षको विगतको विषय र यो आध्यात्मिक पक्षमा जोखिम उठाउन चाहँदैन। नैतिक शिक्षाले खास एक पक्षलाई मात्र जोड दिइएको हुन्छ। प्रोत्साहन दिने काम अब केन्द्रीय तथा प्रादेशिक सरकारले गर्नुपर्छ। आध्यात्मिक शिक्षालाई महत्त्व दिनैपर्छ। नैतिक शिक्षाको सम्बन्धमा कसैलाई पनि चासो नहुनु देश र देशवासीका लागि दुर्भाग्य हो। शिक्षाशास्त्रीहरूले पनि नैतिक शिक्षाको खाका दिएका छैनन्। विद्यार्थीहरूमा अहिले असन्तोष बढेको हुनाले नैतिक शिक्षाको आवश्यकताको महसुस हुन थालेको छ। प्राथमिक तहदेखि उच्च तहका विद्यार्थीहरूलाई नैतिक शिक्षा दिन सक्दा समाजमा देखिने विकृतिहरू न्यूनिकरण गर्न सजिलो हुने देखिन्छ। युरोप, अमेरिकालगायत विश्वका अधिकांस देशमा युवाले तोडफोड, हिंसा र हत्यामा भाग लिएको र राष्ट्रको सम्पत्ति खरानी बनाएका उदाहरण प्रशस्त पाइन्छन्। यस्ता उच्छृंखल बानीव्यहोराले राष्ट्रको छवि राम्रो पनि हुन सक्दैन। आध्यात्मिक शिक्षाको योजना बनाउँदा निम्न कुुरामा ध्यान दिनु पर्छ। आध्यात्मिक शिक्षाको उद्देश्य नैतिक चारित्रिक र आध्यात्मिक भावनाको विकास गर्नु हो। पाठ्यक्रम बनाउँदा नै सरकारले आध्यात्मिक पाठ्यक्रम राख्नुपर्छ। आध्यात्मिक विषयलाई सरकारले अनिवार्य बनाउनु पर्दछ। विषय मात्र अनिवार्य बनाएर हुँदैन। अध्यापन गराउने गुरू पनि योग्य र लक्ष्मण रेखा भित्र वसेको हुनुपर्छ। अध्यात्मक विषयलाई अलग विषयको रूपमा लिनुपर्छ। यसलाई अलग विषयको रूपमा विकास गर्न सक्नाले विभिन्न किसिमको फाइदा हुन सक्छ। योग्य आचार्यको नियुक्ति गर्न सक्नुपर्छ। भौतिक तथा आध्यात्मिक शिक्षा तब सफल हुन्छ, जब शिक्षक उच्च आत्मपरक, उच्च मनोबलयुक्त, नैतिकता प्राप्त, साधना गर्न सक्ने गुणवान र मिलनसार हुनुपर्छ। शिक्षकको व्यक्तित्व, व्यवहार र आचरण असल हुनुपर्छ। भौतिकवादी युगमा उपदेशमूलक शैली वा आदेशात्मक शैली चल्दैन। इतिहासको व्याख्या गर्दा पनि विवेकसम्वत्, क्रमबद्ध, युक्तियुक्त, मर्मस्पर्शी गरेर ठूलो आध्यात्मिक परिवर्तन ल्याउन सकिन्छ। सुखदुःख भन्ने कुरा मानव जीवनको व्यवहारवाट देखिने कुरा हो। जीवन सफल बनाउन नैतिक वा आध्यात्मवादको आवश्यकता पर्छ। आध्यात्मबिना असल चरित्रको निर्माण हुन सक्दैन। कौटिल्यको अर्थशास्त्र अनुसार चल्ने हो भने आध्यात्मवादको कारणले विश्वमा त्यस्ता घटनाहरू घट्ने थिएन होला। काम, क्रोध, लोभ, मोह, अहंकार, इष्र्या, द्वेष वढ्दै जान थालेको आभास हुन्छ। विश्वमा रहेका विश्वप्रसिद्ध विद्वान्, लेखकहरूको जीवनी पढ्न लगाएर उनीहरूमा अध्यात्मवादतर्फ ढाल्न सजिलो हुन्छ। विभिन्न भाषामा लेखिएका पुस्तकहरू मातृभाषामा लेखेर अध्ययन गराउन सक्दा पक्कै पनि फाइदा हुनेछ। नाटकका माध्यमबाट पनि नैतिक शिक्षाको प्रचार प्रसार गर्न सहयोग पुग्छ। केशवप्रसाद खरेल, उपप्राध्यापकअधिवक्ता, ओम् शान्ति राजयोग सेवा उपकेन्द्र, काठमाडौंब"
देशलाई अस्थिरतातिर जानबाट जोगाउन गठबन्धन : शिक्षामन्त्री पौडेल,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले देशलाई अस्थिरतातिर जानबाट जोगाउन पाँचदलीय गठबन्धन गरिएको बताए। उनले ढोरपाटन नगरपालिका३ पुर्कोटमा शनिबार आयोजित सत्ता गठबन्धनको चुनावी कोणसभालाई सम्बोधन गर्दै संविधान मिचेर देशलाई बर्बादीतिर धकेल्न खोजिएपछि त्यस्तो प्रवृत्तिविरुद्ध गठबन्धन गर्नुपरेको उल्लेख गरे। 'देशलाई समस्याबाट मुक्त गर्नका लागि, परेका अप्ठ्यारा र लोकतन्त्रलाई जोगाउनका लागि गठबन्धन बनेको हो', उनले भने, 'दलका शीर्षनेताहरूले गठबन्धनको कुशलतापूर्वक अगुवाइ गरिरहनुभएको छ, यसमा हामी सबै प्रतिबद्ध छौँ ।' मन्त्री पौडेलले आसन्न प्रतिनिधिसभा तथा प्रदेशसभा सदस्य निर्वाचन सत्ता गठबन्धनले नै जित्ने दाबी गर्नुभरे। उनी बागलुङ२ बाट प्रनिनिधिसभा सदस्यका लागि चुनावी प्रतिस्पर्धामा छन् । विसं २०७४ को चुनावमा पनि उनले सोही क्षेत्रबाट विजय हासिल गरेका थिए।"
बझाङ केन्द्रविन्दु भएको भूकम्पको झट्का दिल्लीमा पनि : ५० सेकेन्डसम्म धक्का महसुस,"नयाँ दिल्ली : दिल्ली एनसीआर र आसपासका क्षेत्रमा भूकम्पको शक्तिशाली धक्का महसुस गरिएको छ । एक साताभित्र सो क्षेत्रमा महसुस भएको भूकम्पको यो दोस्रो धक्का हो । उक्त भूकम्प झण्डै ५० सेकेन्डसम्म लगातार महसुस गरिएको थियो । भूकम्पको केन्द्रविन्दु उत्तराखण्डको जोशीमठदेखि २१२ किलोमिटर टाढा अर्थात नेपालको बझाङको खप्तड छान्ना गाउँपालिकाको पाटादेवलमा पृथ्वीको १० किमी भित्र थियो। यो भूकम्प ५४ म्याग्निच्युडको थियो। शनिबार राती उक्त भूकम्प आएपछि नेपालका पश्चिम क्षेत्रका जनता त्रशित भएका छन्। गत मंगलबार राति गएको भूकम्पका कारण ठूलो मानवीय तथा भौतिक क्षति व्यहोरेका नेपालको गैरागाउँमा अहिले गएको भूकम्पले फेरि दुईवटा घर भत्किएको बताइएको छ। अहिलेको भूकम्पका कारण सायल गाउँपालिकामा दुईवटा, पूर्विचौकी गाउँपालिकाको पोखरीमा समेत तीन वटा घरहरू भत्किएका छन्। सुदूरपश्चिममा भूकम्प : सयौं घर बस्नै नहुने गरी चर्किए बाजुरामा ४ १ रेक्टरको भूकम्प भूकम्पको उच्च जोखिममा पश्चिम पश्चिम नेपालमा फेरि भूकम्पको धक्का भूकम्पले डोटीमा ७ घर भत्किए, त्रासमा स्थानीय"
भोट माग्दा मात्रै बाढीका कुरा,"सुनसरी : खोला बढेपछि निद्रा लाग्दैन। रातभर जागा बस्नुपर्छ। हाम्रो यस्तो दुःख छ। तर, नेताहरू सुन्दैनन्। भोट माग्न मात्रै आउँछन्, सुनसरी इटहरी उपमहानगरपालिका११ भागलपुरकी तारादेवी माझी गुनासो पोख्छिन्। जसले हाम्रो घर जोगाउँछ। उसैलाई भोट दिन्छौं। भोट दिएर हाम्रो अवस्था उस्तै रहन्छ भने किन भोट दिने ? उनले थपिन्। उनको अझै गुनासो सकिँदैन। भन्छिन्, जनताका लागि त काम गर्ने भनेर जितेर गएका होला नि ! नत्र यस्ता नेतालाई किन जिताउनु हँ ? भोट माग्न मात्र आउनु भएन अब। जनताका दुःख पनि सुनिदिनु पर्यो। हामीचाहिँ दुःख पाउने। हाम्रो भोट पाएर नेताहरूचाहिँ सुख गर्ने त्यो त भएन नि ! बूढी खोलाको किनारामा बसोबास गर्ने तारादेवी नेता प्रतिगुनासो पोख्ने एउटा प्रतिनिधि पात्र हुन्। चतरा नहरको डिलमा बसेका उनीहरूलाई त्यहाँबाट हटाएपछि बूढी खोलाको किनारमा गएर बस्न बाध्य छन्। उनीहरू बूढी खोलाको किनारामा बसेको एक दशक हुन लाग्यो। नहरको डिलबाट उनीहरूलाई नहर प्रशासनले उठाएको थियो। तर, चुनावका बेला उम्मेदवारले समस्या समाधान गर्ने भन्दै भोट मागे पनि पूरा नगरेको यहाँका स्थानीयको गुनासो छ। तारादेवीको परिवार पनि नहरको डिलबाट लखेटिएपछि खोलाको किनारामा पुगेको छ। उनले खोलाको किनारको यो जग्गा ३० हजार रुपैयाँ हालेर किनेकी थिइन्। हाम्रो आफ्नो जग्गाजमिन छैन। नहरको छेउमा वर्षौंदेखि बस्दै आएका थियौं। त्यहाँबाट लखेटे। अनि सर्दैसर्दै यहाँ खोलाको किनारामा आएर बस्नु परेको छ, उनले भनिन्, यो खोलाको छेउ ३० हजार हालेर २ कठ्ठा किनेको हो। कहाँ यहाँ पनि यस्तै बस्न दिएका हुन् र ? त्यो पनि खोलाले कटान गरिरहेको छ ?इटहरी ११ भागलपुरमा बूढीखोला नदिले कटान गरेको स्थान । तारादेवीका परिवारको जीविका पनि मजदुरी गरे मात्रै चल्छ। न जग्गा जमिन छ, न त काम धन्दा नै। आफ्नो केही छैन, उनले भनिन्। उनीहरू मजदुरी गरेर नै जीविका चलाउँदै आएका छन्। जागिर छैन। जताजता रोजी लाग्छ उतैउतै गएर काम गर्नुपर्छ, तारादेवीले भन्छिन्, एक दिन मजदुरी नहुँदा पेट पाल्न मुस्किल पर्छ। खोलामा ठूलो बाढी आएमा गाउँमा बस्नै नसकिने उनले बताइन्। बाढी आयो भने गाउँमा आइहाल्छ अनि भागाभाग गर्नुपर्छ, उनले भनिन्, ज्यान जोगाउन लाग्नुपर्छ। सरसामान पनि बचाउन सकिँदैन। केही वर्षअघि आएको बाढी त गाउँमा नै पसेको थियो। स्थानीय बासिन्दा कोही भागेर आफन्त घरमा त कोही नहरको डिलमा गएर बसेका थिए। खोला बढेपछि त गाउँमा नै बस्न नसकिने उनीहरू गुनासो गर्छन्। स्थानीय हर्कबहादुर तामाङको पनि उस्तै गुनासो छ। भन्छन्, खोलामा तटबन्ध नबनेसम्म भागलपुरवासीको अवस्था यस्तै हुन्छ, उनले भने, पुलको दक्षिणमा तटबन्ध बन्नुपर्यो। उनले चुनावमा भोट माग्न आउने नेतालाई आफूले तटबन्ध बनाइदिन आग्रह गर्ने गरेको बताए। हाम्रो गाउँ बाढीले धेरै दुःख दिन्छ। यसमा नेताहरूको ध्यान जानुपर्यो नि !, उनले भने। उनले नगरप्रमुख हेमकर्ण पौडेललाई समस्या राखेको बताए। हेमकर्णलाई त हामीले भेटेर नै यो समस्या राख्यौं। उहाँले केही गर्छु भनेर आश्वासन पनि दिनुभएको हो। तर, खै त्यो आश्वासन यस्तै छ, उनले भने।इटहरी ११ भागलपुरकी रिना सरदार आफ्नो बारीमा काम गर्दै । पितनारायण चौधरीले बाढी गाउँ पसेपछि ३ दिन नहरको डिलमा बसेको दुखेसो सुनाए। तीन वर्ष पहिला बाढी आयो। भागाभाग भयो। हामी ३ दिन त नहरको डिलमा बितायौं, उनले भने, ज्यानको पनि खतरा छ। कुन बेला आएर लान्छ डर छ। सरसामान त बचाउन नै पाउँदैनौं। स्थानीय बंकरलाल माझी बूढी खोलाको दुःख कहिल्यै नसकेको गुनासो गर्छन्। जग्गा जमिन छैन। खोलाको किनारामा बसेको छौं, उनले भने। उनीहरू आफूलाई स्थायी रूपमा बसोबास गर्ने व्यवस्था गरिदिन वा बाढीबाट बचाउन उपाय गरिनदिन आग्रह गर्छन्। यहाँ दक्षिणपटि खोलाले कटान गरिरहेको छ। बस्तीमात्र होइन खेत पनि धेरै कटान गरिरहेको छ। इटहरी उपमहानगरपालिका११ का वडा सदस्य किशोर काफ्ले भागलपुरका जनताको समस्या समाधानको प्रयास गरिरहेको बताउँछन्। तटबन्ध बनाउन प्रदेश र संघीय सरकारमा अनुरोध गरिएको उनको भनाइ छ। बाढी र कटानले यहाँका जनताले धेरै दुःख पाएका छन्। हामीले यो समस्याका विषयमा माथिल्लो निकायसँग अनुरोध गरिरहेका छौं। केही काम पनि सुरुवात भएको छ, उनले भने। यो गाउँ सुनसरी ३ मा पर्छ। यो क्षेत्रबाट जितेका नेता पटकपटक मन्त्री भइसकेका छन्। तर, त्यहाँ समस्या समाधान नहुँदा स्थानीय निराश छन्। यही क्षेत्रबाट ६ वटा विजयकुमार गच्छदारले चुनाव जितेका छन्। सुनसरीबाट जितेका नेता पटकपटक मन्त्री भए। तर, बाढीपीडितको समस्या उस्तै रहे। बूढीखोला किनारमा ५७ घरपरिवार छन्। बाढीका कारण बर्सेनि बिस्थापित हुन्छन्। उम्मेदवारका प्रतिबद्धतामा समेटिन्छ समस्या। तर, हुँदैन समाधान पटकपटक मन्त्रीदेखि उपप्रधानमन्त्री उनी भइसकेका छन्। यो पटक गच्छदार नै चुनावी मैदानमा छन्। उनका निकटम प्रतिद्वन्द्वी एमालेकी भगवती चौधरी छन्। गच्छदार र चौधरीबीच २ पटक यहाँ प्रतिस्पर्धा भइसकेको छ। दुवै पटक झिनो मतले गच्छदारसँग चौधरी पराजित भएकी छन्। तेस्रो पटक उनीहरू भिड्दै छन्। तर, जितेकाले मात्रै होइन हारेकाले त्यसमा जनताका समस्यामा ध्यान दिनुपर्ने भागलपुरवासीको आग्रह छ। हाम्रा समस्या त जित्नेले मात्रै होइन हार्नेले पनि सुन्नु पर्यो नि, उनीहरू एकमुखले भन्छन्, नेता त हार्ने जित्ने दुवै हुन् उनीहरूले हामीलाई साथमा पो हाम्रो समस्याको सुनुवाइ होला त ? भागलपुरमा धेरैजसो दलित, जनजातिहरूको बसोबास छ। यहाँ सरदार, ऋषिदेव, चौधरी, तामाङ, माझीको बसोबास छ। यो बाढीको साथै रोजगारी, शिक्षा स्वास्थ्य, खानेपानीको यस्तै समस्या छ। यहाँ बालबालिका पढ्न पनि टाढा जानुपर्छ। यो गाउँमा ५७ घर परिवार बस्छन्। तस्बिर : दिपेन श्रेष्ठ"
"धादिङमा बुलेरो दुर्घटना, एकको मृत्यु",धादिङ : धादिङको ज्वालामुखी गाउँपालिका४ खरीमा गए राति बुलेरो दुर्घटना हुँदा एक जनाको मृत्यु भएको छ । पराल बोकेर टारीबाट अर्यालगाउँतर्फ जाँदै गरेको गा १ ज ५५८० नंको बुलेरो सडकबाट खसेर दुर्घटना भएको थियो । दुर्घटनामा ज्वालामुखी४का ३५ वर्षीय उत्तम अर्यालको मृत्यु भएको जिल्ला प्रहरी कार्यालयका सूचना अधिकारी प्रहरी नायब उपरीक्षक श्यामबहादुर खत्रीले जानकारी दिए । दुर्घटनामा चालकसहित पाँच जना घाइते भएका छन् । घाइतेको धादिङ अस्पतालमा उपचार भइरहेको छ । रासस
अमेरिकामा एयर शोमा दुई विमान ठोक्किए : विमानमा सवार ६ जनाकै मृत्यु,वासिङटन डिसी : अमेरिकाको डलासमा भएको एयर शोका क्रममा दोस्रो विश्वयुद्धका दुईवटा विमान आपसमा ठोक्किएपछि चारैतिर धुवाँको मुस्लो छाएको थियो । दुवै विमानमा ६ जना सवार रहेका वायुसेनाले जनाएको छ । विमानमा सवार सबैको मृत्यु भएको बताइए पनि अधिकारीहरुले भने यसको पुष्टि भने गरेका छैनन् । विमान दुर्घटना शनिबार दिउँसो १:२० मा भएको थियो । दुवै विमान ठोक्किएको भिडियो सामाजिक सञ्जालमा हाल भाइरल भइरहेको छ । भिडियोमा देख्न सकिन्छ कि एयर शोको क्रममा एउटा विमान एकदमै छिटो आउँछ र अर्को विमानसँग ठोक्किन्छ । यसपछि दुवै विमानका केही टुक्रा हावामा खसेको देखिन्छ । विमानहरू जमिनमामा ठोक्किने बित्तिकै विस्फोट हुन्छ र धुवाँको मुस्लो देखिन्छ। फेडरल एभिएसन एडमिनिस्ट्रेशन (एफएए) ले यो दुर्घटनामा दोस्रो विश्वयुद्धको समयका दुई प्लेन रहेको जनाएको छ । यी मध्ये एउटा बोइङ बी१७ फ्लाइङ फोर्ट्रेस हो र अर्को बेल पी६३ किङ्कोब्रा हो। एफएए अनुसार अनुसन्धान एजेन्सी र राष्ट्रिय यातायात सुरक्षा बोर्डले दुर्घटनाको अनुसन्धान गर्नेछ। एयर शो को समयमा २ अक्टोबर २०१९ मा पनि विमानस्थलमा विमान दुर्घटना हुँदा ७ जनाको मृत्यु भएको थियो। सो समयमा छानबिन टोलीले पाइलटको गल्तीले दुर्घटना भएको जनाएको थियो। दैनिक भास्कर
बहराइनमा विपक्षी उम्मेदवारबिना नै मतदान,"बहराइन : बहराइनमा शनिबार सम्पन्न मतदानमा विपक्षी दलका दुई दललाई सहभागी हुन रोक लगाइएको थियो। विपक्षी दल सामेल नै नभएको निर्वाचनले कुअर्थपूर्ण परिवर्तन नल्याउने मानव अधिकारवादी समूहहरूले बताएका छन् । सुन्नी वंशको शासन रहेको राजतन्त्रात्मक देशले आफ्ना दुई प्रमुख विपक्षी समूह शिया अलवेफाक र धर्मनिरपेक्षवादी वाद पार्टीलाई उम्मेदवार खडा गर्नबाट रोकेको छ । उम्मेदवारमाथि प्रतिबन्ध लगाउनुको अर्थ निर्वाचनलाई बहुपक्षीय सहभागितालाई दुरूत्साहन गरेको प्रष्ट देखिएको अधिकारवादी समूहहरूले जनाएका छन् । सन् १९९९ को मार्चमा आफ्ना पिताको निधनपछि शासन गर्दै आएका राजा हमाद बिन इसा अलखलिफालाई सल्लाह दिने संसदको तल्लो सदन ४० सदस्यीय प्रतिनिधि परिषद्मा ७३ महिलासहित ३३० भन्दा बढी उम्मेदवारले प्रतिस्पर्धा गरिरहेका छन् । प्रतिस्पर्धीको यो सङ्ख्या सन् २०१८ को निर्बाचनको तुलनामा बढी हो । सन् २०१८ मा ४१ महिलासहित २९३ जनाले संसद्का लागि उम्मेदवारी दिएका थिए । स्थानीय समयअनुसार बिहान ८:०० बजे मतदान केन्द्र खुल्नुअघि राज्यका ५५ मतदान केन्द्रमध्ये केही बाहिर लाइन लागेको थियो । मनामाको एक मतदान केन्द्रकी प्रमुख अमिना इसाले भनिन्, 'पहिलो घण्टादेखि नै मतदान तीव्र थियो र यो सङ्ख्या निरन्तर बढिरहेको छ ।' 'यो निर्वाचनले कुनै परिवर्तन ल्याउने छैन,' बेलायतस्थित बहराइनका मानव अधिकारकर्मी अली अब्दुलेमामले भने। उनले एएफपीसँग भने, 'विपक्षबिना हुने निर्वाचनलाई स्वस्थ तथा निष्पक्ष मान्न सकिँदैन । दुई प्रमुख दलको सहभागिता नहुनुले निर्वाचनलाई खल्लो बनाएको छ ।' सन् २०११ मा राजनीतिक सुधारको माग गर्दै सिया नेतृत्वको प्रदर्शनमा भएको दमनको एक दशकभन्दा बढी समयपछि यो निर्वाचन हुन लागेको हो । त्यसयता अधिकारीहरूले अलवेफाकका नेता शेख अली सलमानसहित सयौं विद्रोहीहरूलाई जेलमा राखेका छन् र धेरैको नागरिकता खोसेका छन् । रासस"
निर्वाचन आयोगले गर्यो एकैदिन ९ जनालाई कारबाही,"काठमाडौं : निर्वाचन आचारसंहिता उल्लंघन गर्नेलाई निर्वाचन आयोगले कारबाही थालेको छ। अचारसंहिता मिच्नेमा उम्मेदवार, जनप्रतिनिधि, कर्मचारी र शिक्षक धेरै छन्। अयोगले ११६ वटा आचारसंहिता उल्लंघन गरेको घटनामा कारबाही गरेको जनाएको छ। आयोगको तथ्यांकअनुसार शनिबार मात्रै ९ जनालाई कारबाही गरेको छ। अचारसंहिता मिच्नेलाई ५ हजारदेखि २५ हजारसम्म जरिवाना गरिएको छ। शिक्षक र कर्मचारीलाई विभागी कारबाही पनि अगाडि बढाउन आयोगले सम्बन्धित मन्त्रालयलाई पत्र लेखेको जनाएको छ। आयोगका सचिव गोकर्णमणि दुवाडीका अनुसार यसअघि स्थानीय तहको निर्वाचनमा उम्मेदवार भएर आचारसंहिताअनुसार निर्वाचन खर्च नबुझाएका र प्रदेश तथा प्रतिनिधिसभा सदस्यको समानुपातिकतर्फ उम्मेदवार भएका ३ सय ६९ उम्मेदवारको नाम बन्द सूचीबाट हटाएको थियो। काठमाडौं १ का प्रतिनिधिसभा सदस्यका उम्मेदवार पुकार बमलाई आयोगले ५ हजार जरिबाना गरेको छ। उनले चुनाव चिह्न अंकित टिसर्टको प्रयोग गरेर चुनाव प्रचार गरेकोले आयोगले कारबाही गरेको हो। त्यसैगरी, दलको भोट मागेपछि काठमाडौं महानगर १६ का वडाध्यक्ष मुकुन्द रिजाललाई आयोगले ५ हजार जरिवाना गरेको छ। उनले समाजिक सञ्जालमा उम्मेदवारलाई भोट दिएर जिताउन स्टाटस लेखेका थिए। एकीकृत समाजवादीका अध्यक्ष माधवकुमार नेपाललाई पनि आयोगले कारबाही प्रक्रिया अगाडि बढाएको छ। मतदातालाई फ्रि भिसा फ्रि टिकेटमा युवालाई विदेश पठाइदिने भनि प्रलोभन पारी अभिव्यक्ति दिएका थिए। वार्षिक बजेट तथा कार्यक्रममा स्वीकृत भएका बाहेकका अन्य कार्यक्रम गरेपछि बाराको पचरौता नगरपालिकाका नगरप्रमुख जलन्धर सिंह जैसवाल कारबाहीमा गरेका छन्। उनलाई आयोगले २५ हजार जरिवना गरिएको छ। राष्ट्रिय माध्यमिक विद्यालय साँफेबगर अछामका प्रध्यानाध्यापक तिलक कुँवरलाई पनि आयोगले ५ हजार जरिवना गरेको छ। एमालेको चुनावमा लागेकोले उनलाई कारबाही गरिएको हो। त्यस्तै, सेवा बहाल रहँदै राजनीतिक दलको सदस्यता लिएपछि जनता आधारभूत विद्यालयका अर्का शिक्षक जिवच्छ यादवलाई पनि ५ हजार आयोगले जरिवाना गरिएको छ। उनी सरकारी विद्यालयको शिक्षक भएर राजनीतिक दलको गतिविधि र चुनावी प्रचारमा लागेकोले अयोगले कारबाही गरेको हो। दलको चुनावी प्रचारप्रसार गरेका व्यापार तथा निकासी प्रबद्र्धन केन्द्रका सातौं अधिकृत गोकुल बस्तीलाई पनि ५ हजार जरिवना गरिएको छ। उनलाई विभागीय कारबाही गरी व्यापार तथा निकासी प्रबद्र्धन केन्द्रलाई आयोगले पत्र लेखेको छ। गण्डकी प्रदेशका मुख्यमन्त्री तथा मन्त्रिपरिषद््को कार्यालयले गरेको करको दर हेरफेर गर्ने निर्णय लागू नगर्न निर्देशन दिएको छ। त्यसैगरी स्वास्थ्य सेवा विभाग टेकु र भरतपुर अस्पताल भरतपुर चितवनले आचारसंहिताविपरीत कर्मचारीको सरुवा, रमाना दिएको र त्रियुगा नगरपालिकामा ह्विलचेयर तथा अन्य सामग्री वितरण गरेकोमा पनि आयोगले कारबाही गरेको छ। भतपुर अस्पतालमा कार्यरत डा प्रसन्न नापितलाई स्वास्थ्य सेवा विभाग टेकुमा कामकाज गर्न असोज २५ गते रमाना दिएर अचारसंहिताको उल्लंघन गरेको आयोगले ठहर गरेको छ। स्वास्थ्य सेवा विभागका प्रमुख र भतपुर अस्पताल चितवनका प्रमुखलाई सेवा, सर्तसम्बन्धी कानुनबमोजिम विभागीय कारबाही गर्न आयोगले स्वास्थ्य तथा जनसंख्या मन्त्रालयलाई पत्र लेखेको छ।"
तिलौराकोटमा उत्खनन् सुरु,"बुटवल : गौतमबुद्धको क्रीडास्थल तिलौराकोटमा उत्खनन थालिएको छ। विश्व सम्पदा सूचीमा राख्ने तयारी भइरहेको यो क्षेत्रको तिलौराकोटभित्र राजा शुद्धोधनका दरबारहरू रहेका प्रमाण भेटिएका छन्। त्यस संरचनाका अन्य पाटाहरू पत्ता लगाउन उत्खनन थालिएको हो। प्राचीन कपिलवस्तुको राजधानी तिलौराकोट क्षेत्रमा थप अन्वेषणका लागि यही समयमा रहेक वर्ष उत्खनन हुँदै आएको छ। युनेस्को जापानिज फन्ड इन् ट्रस्टको सहयोगमा पुरातत्त्व विभाग, बेलायतको दुर्हम विश्वविद्यालय र लुम्बिनी विकास कोषका विज्ञ तथा पुरातत्त्वविद्हरूले १४ कात्तिकदेखि तिरौलाकोट क्षेत्रमा उत्खनन सुरु गरेका हुन्। प्राचीन सुरक्षा पर्खालको वरिपरि रहेको नहर र पूर्वी गेटभन्दा बाहिरको संरचना क्षेत्रमा प्राचीन समयमा नदी रहेको सेल देखिएकाले उत्खनन गरिएको लुम्बिनी विकास कोषका पुरातत्त्व शाखाका प्रमुख हिमाल उप्रेतीले बताए। गत वर्ष उत्खनन गरी छोपेर राखेको दरबार क्षेत्रको भग्नावशेषको पुनः उत्खनन गरी बाँकी रहेका क्षेत्रहरूको अन्वेषण गरिने उनले बताए। गत वर्ष पूर्वीकिल्लाका सहायक संरचनाबारे जियोफिजिकल (भूभौतिक) सर्वे गरिएको थियो। उक्त सर्वेक्षणमा पीसी मुखर्जी उल्लेख गरेअनुसारका संरचना देखिएको उप्रेतीले बताए। पीसी मुखर्जीले सन् १८९९ मा प्राचीन तिरौलाकोट दरबारको पूर्वीढोका पत्ता लगाएका थिए। मुखर्जीले पत्ता लगाएअनुसार प्राचीन सुरक्षा पर्खालको वरिपरि नहर (मुड) रहेको र बाहिरी भागमा नदीलगायतका संरचना रहेको उल्लेख गरेकाले सो क्षेत्रमा वैज्ञानिक रूपमा अन्वेषण गर्न उत्खनन सुरु गरिएको दुर्हम विश्वविद्यालय बेलायतका प्राध्यापक डा रविन कनिङघम्ले बताए। प्राध्यापक डा रविनको नेतृत्वमा उत्खनन सुरु गरिएको हो। उत्खननबाट प्राप्त प्रमाणलाई आधुनिक प्रविधिको प्रयोग गरी अनुसन्धान गरिने उनले बताए। सन् २०१४ देखि युनेस्को जापानिज् फन्ड इन ट्रस्टले वैज्ञानिक रूपमा विभिन्न उपकरण प्रयोग गरी तिलौराकोट र लुम्बिनीमा पुरातात्विक अध्ययन गर्दै आएको लुम्बिनी विकास कोषका प्रमुख प्रशासकीय अधिकृत ज्ञानिन राईले जानकारी दिए। तिलौराकोटलाई विश्वसम्पदा सूचीमा सूचीकृतका लागि कोषले पहल गरिरहेको बताउँदै उत्खननबाट थप प्रमाणहरू भेटिने बताए। उनले अन्तर्राष्ट्रिय विज्ञहरूसहितको टोलीले वैज्ञानिक रूपमा उत्खनन थालेको बताए। पूर्वी किल्लाभित्र र पर्खाल बाहिर गरिएको उत्खननमा भेटिएका इँट्टाको साइज, भाँडाकँुडाका टुक्रा, माटाका मूर्तिहरू, सिक्काहरू, कोइलाहरू, वनस्पतिका अवशेषहरूको वैज्ञानिक तरिकाले अनुसन्धान गरेर काल (वर्षको अवधि) निर्धारण गरिने पुरातत्त्व प्रमुख उप्रेतीले बताए। उनका अनुसार विश्वमा पछिल्लो प्रविधि प्रयोग गरी उत्खनन गरेर अनुसन्धान गरिएको छ। दुर्हम विश्वविद्यालय बेलायतका प्राध्यापक डा रविन कजिङघम्को नेतृत्वमा सुरु गरिएको उत्खननमा पुरातत्त्व विभागका रामबहादुर कुँवर, भाष्कर ज्ञवाली, विष्णु पाठक, लुम्बिनी विकास कोषका ज्ञानिन राई, हिमाल उप्रेती र राजन बस्नेतलगायतको टोली उत्खननमा खटिएको हो। उत्खनन आगामी १६ मंसिरसम्म सञ्चालन हुनेछ।"
रुसी सेना खेरसनबाट फर्किएपछि युक्रेनमा उत्सव मनाउँदै जनता,"किभ : युक्रेनको खेरसनबाट रुसी सेना फिर्ता भएपछि युक्रेनी सेनालाई त्यहाँ ठूलो उत्साहका साथ स्वागत गरिएको थियो। सेनाको पछाडी हटेपछि, ओडेसा र किभबाट उत्सवका तस्बिरहरु बाहिर आइरहेका छन्। सामाजिक सञ्जालमा आएको भिडियोमा स्थानीय जनता झण्डा बोकेर सडकमा आइ देशभक्तिको गीत गाउँदै सेनालाई स्वागत गरेको देख्न सकिन्छ । आसियान शिखर सम्मेलनमा भाग लिन कम्बोडियामा रहेका युक्रेनका विदेशमन्त्री दिमित्रो कुलेबाले रुस खेर्सनबाट पछि हटेको घटनाले युद्ध हार्ने संकेत देखाएको बताए। उनले भने, 'हामीले अर्को युद्ध जितेका छौं। युद्ध सुरु भएपछि सुरुमा हामीले किभ जित्यौं, त्यसपछि रुसलाई उत्तरपूर्वबाट पछि हट्न बाध्य पार्यौं, खार्किभ जित्यौं र अहिले खेरसानमा पराजित गरेका छौं।' हामीले लडाइँ जित्ने भए पनि लडाइँ अहिलै नसकिएको उनले बताए। बीबीसी"
"जहाँ भोट लिन्छन्, हराउँछन् नेता","मर्चवार (रुपन्देही ) : चाची नमस्ते ! गोड लगी ( काकी नमस्ते ! ढोग गरेँ) आशीर्वाद ! खुस राह ( खुसी रहनुहोस् ) रूपन्देही जिल्लाको विकट मर्चवार क्षेत्रमा उम्मेदवार र मतदाताबीचको संवाद हो, यो। झन्डै चार पालिका ओगटेको मर्चवार क्षेत्रमा यस खालको संवाद दोहोरिन पाँच वर्ष लाग्छ। २०७४ सालमा दैलोमा देखिएका नेताहरू पुनः नमस्कार गर्दै अहिले मतदाताबीच देखा परेका छन्। रुपन्देही ४ मा पर्छ, मर्चवार। पूर्वपश्चिम हुलाकी सडकअन्तर्गत लुम्बिनी खण्डको भैरहवादेखि झन्डै सात किलोमिटर पश्चिमी दक्षिण दिशामा छ, कोइली चाईको घर। चाईका बहिनीहरूको सीमापारी बिहे भएको छ। बहिनीको परिवारले पनि खेतीपाती गर्छन्, चाई भन्छिन्, उब्जनी नहुँदा भारत सरकारले उनीहरूलाई सहयोग गर्छ। हाम्रो सरकारले हामीलाई राहत (अनुदान) दिँदैन। यो क्षेत्रका घरघरमा आउन लागेको प्रतिनिधि र प्रदेशसभामा उठेका उम्मेदवारका पोस्टर टाँसिएको छ। कतिपयले उम्मेदवारका चुनाव चिन्ह अंकित पम्प्लेट घरमा सुरक्षित राखेका छन्। तर, दशकौंदेखिको मर्चवारवासीको समस्या ज्युँका त्युँ छन्। चाई भन्छिन्, भोट माग्न र पोस्टर टाँस्न मात्र आउँछन्। त्यसपछि अनुहारै देखाउँदैनन्। प्रधानमन्त्री, प्रधानन्यायाधीश, गभर्नर जन्माएको मर्चवार बत्तीमुनिको अँध्यारो जस्तो छ। नेताहरूले मर्चवारलाई दशकौंदेखि भोट बैंकका रूपमा प्रयोग गरिरहेका छन्। पूर्वप्रधानन्यायाधीश ओमप्रकाश मिश्र, पूर्वगभर्नर हरिशंकर त्रिपाठी मर्चवारमै जन्मिएका हुन्। अहिले जागरुकता विस्तारै बढेको छ, पूर्वप्रधानन्यायाधीश मिश्र भन्छन्, शिक्षाको गुणस्तर वृद्धि गर्नुपर्ने जरुरी छ। सधैं भोट बैंक मात्र सोच इमान्दार, काम दमदार लगायतका नारा लेखिएका उम्मेदवारका पोस्टर भित्तामा टाँसिएको छ। सत्ता गठबन्धन, नेपाल जनता पार्टी, नागरिक उन्मुक्ति पार्टीका उम्मेदवारको पोस्टर बढी देखिन्छ। यहाँका रैथाने थारु, शुक्ल, यादव, लोध, कुर्मी, कलावर, गुप्ता, बनिया, मुसलमान लगायतका जातजातिमा कसलाई भोट हाल्ने छलफल चलिरहेको छ। निर्वाचन ४ मा मतदाताको संख्या १ लाख ५ हजारभन्दा बढी छ। चुनावको बेला उम्मेदवारले मर्चवारमा घरदैलो गर्न छुटाउँदैनन्। विकासका ठुल्ठूला सपना देखाउँछन्। तर, निर्वाचन लगत्तै उम्मेदवारहरू व्यवहारमा परिवर्तन आउने गरेको स्थानीय बासिन्दाको गुनासो छ। कोटहीमाई गाउँपालिका४ का रामअवतार कहारले नेताहरूबाट आसै गर्न छोडिसके। नेताहरूको काम त भन्ने हो। गर्ने होइन। उनी असन्तुष्ट देखिए। सोही गाउँको चन्द्रिका पासवानले हरेक चुनावमा मत परिवर्तन गर्छन्। तर, जुनसुकै नेताले जिते पनि परिवर्तन ल्याउन नसकेको उनको गुनासो छ। जो नेताले जिते पनि सबै आफ्नो पेट भर्ने हुन्। गरिबलाई कसैले केही गर्दैन। हामीले त पसिना बगाउने मात्र हो, पासवान भन्छन्, वडा तहको तालिममा पनि विभेद गर्छन्। नेताले आआफ्ना मान्छे पठाउँछन्। पासवानको ६ जनाको परिवार छ। परिवारमा ३ छोरा १ छोरी छन्। ५ कट्ठा जग्गा छ। ८ बोरा धान आउँछ। खडेरी परेको छ। यस वर्ष खेतमा उब्जनी भएको धानले खानै पुग्दैन। मजदुरी गर्ने हो। सिँचाइ भएको भए ३० बोरा हुन्थ्यो, उनले भने। रूपन्देही जिल्लाको विकट क्षेत्रमा पर्छ मर्चवार गाउँ। जब चुनाव आउँछ, यहाँ उम्मेदवार र नेताको चहलपहल बढ्छ। विकास र परिवर्तनका सपना बाँड्न उम्मेदवारलाई भ्याइनभ्याइ हुन्छ। स्थानीय कोइली चाई भन्छिन्, नेताहरू आश्वासन बाँड्न मात्रै पाँच वर्षमा आउँछन्। जितेपछि हराउँछन्। हामी भोट बैंक मात्रै भयौं। मर्चवारमा सिँचाइको समस्या छ। खेतीपाती गर्ने बेला मल पाइँदैन। मल अभाव हुँदा सीमापारि भारतबाट लुकिछिपी मल ल्याउनुपर्छ, ५० वर्षीय कहार भन्छन्, भारतीय पुलिसले देख्यो भने डन्डा हान्छ। उब्जनीले नपुगेपछि बजारमा मजदुरी गर्न जानुपर्छ। मजदुरी गर्दा पनि मालिकले बार्गेनिङ गर्छन्। कम मूल्यमा काम लगाउँछन्। घरमा कोही बिरामी भए तनाब थपिन्छ, उनले भने। चुनावमा बेलाबखत मत फेर्ने मर्चवारवासी घरदैलोमा आएका सबै उम्मेदवारलाई राम्रै व्यवहार गर्छन्। दैलोमा आएको उम्मेदवारलाई राम्रो व्यवहार गर्नु हाम्रो संस्कार हो नि, चाई भन्छिन्, मनमा छलकपट राखेर दैलोमा आएको थाहै हुँदैन। तै पनि हामी चिनी पानी पिलाएर स्वागत गर्छौं। उम्मेदवारलाई गुलियो पानी खुवाउने मतदाताले दशकौंदेखि स्वच्छ खानेपानी, सिँचाइ र मलको समस्या भोगिरहेका छन्। सिँचाइको सकस ३९ वर्षीया पाना पासवान चिन्तित देखिन्छिन्। मर्चवारमै जन्मिएकी पासवान स्मरण गर्दै भन्छिन्, भैरहवा ठूलो सहर भइसक्यो। मर्चवारको जस्ताको त्यस्तै छ। अन्नपूर्ण पोस्ट्को टिम खेतमा पुग्दा स्थानीय बासिन्दा साउनमा रोपेको धान भिœयाउँदै थिए। तर, मुहारमा खुसी थिएनन्। सिँचाइको अभाव छ। आकाशे पानीको भर पर्नुपर्ने अवस्था छ। पूर्वपश्चिम हुलाकी सडकअन्तर्गत लुम्बिनी खण्डको भैरहवाका स्थानीय वृद्ध मतदाता । तस्बिर : अशोक दुलाल खेतीयोग्य जमिन भए पनि सिँचाइको अभावले उत्पादनमा कमी आएको स्थानीय बासिन्दाहरू बताउँछन्। मर्चवारको मुख्य आयस्रोत कृषि हो। समथर खालको भूबनोट छ। समतल भूभाग र उर्बर मलिलो माटो छ। मर्चवार लिफ्ट सिँचाइ सुविधा पर्याप्त छैन। कृषि उत्पादनमा ह्रास आउँदा स्थानीयलाई वर्षभरि खान पुग्दैन। मजदुरी गरेर परिवार पाल्नुपर्ने बाध्यता छ। यस क्षेत्रबाट निर्वाचनमा जितेका नेताहरूले कृषकहरूका लागि कुनै प्रभावकारी कार्यक्रम ल्याएका छैनन्। भएआएका केही कार्यक्रम पनि नेताहरूले आफ्नो कार्यकर्ताको पोल्टा हाल्छन्। सिँचाइ सुविधा नहुँदा यही वर्ष परेको खडेरीका कारण यहाँ धान उत्पादनमा कमी आएको छ। उम्मेदवारहरू शिक्षा, स्वास्थ्य, कृषि, भौतिक पूर्वाधारमा विकासको लहर ल्याउने प्रत्येक चुनावमा प्रतिबद्धता जनाउँछन्। मतदाताहरू पनि त्यही नेताहरूको विश्वासमा परेर मतदान गरी विजयी बनाउँछन्। विजयी हुनेबित्तिकै पाँच वर्ष हराउँछन्। पूर्वशिक्षामन्त्री सर्वेन्द्रनाथ शुक्ल आफ्नो निर्वाचन क्षेत्रमा विकास नभएको स्वीकार गर्छन्। जनतामा साह्रै निराशा छ, शुक्ल भन्छन्, गत निर्वाचनमा उम्मेदवारबाट जनाइएका प्रतिबद्धता पूरा भएको छैन। बत्तीमुनिको अँध्यारो पाँच वर्षीय रूपन्दर कहार पढ्न जाँदैनन्। पढ्ने उमेरमै उनी घरमै हजुरआमा इसरावती कहारसँग घरमै बस्छन्। खेल्छन्। मर्चवारका कहारलाई अभिभावकले नै विद्यालय पठाउँदैनन्। स्कुलनजिकै छ। पढ्न पठाएका छैनौं, इसरावती भन्छिन्, पढ्न पठाउँदा डर लाग्छ। गाडीले किच्छ कि भनेर आँखाबाट टाढा हुन दिँदैनौं। स्थानीय श्री कृषक आधारभूत विद्यालयका प्रधानाध्यापक विवेकानन्द त्रिपाठी विद्यार्थी भर्ना वृद्धि गर्न वैशखामा घरदैलोमै पुगे। यस क्षेत्रमा गरिबी व्याप्त छ। चेतनाको अभाव छ। छोरीलाई पढ्न पठाउँदैनन्, प्रधानाध्यापक त्रिपाठी भन्छन्, यो सबैको जड गरिबी हो। त्यसमाथि शैक्षिक चेतना छैन। उच्च शिक्षा हासिल गर्न २०२५ किलोमिटरको दूरी पार गर्नुपर्ने बाध्यता छ। उच्च एवं गुणस्तरीय शिक्षा हासिल गर्न साइकलमा चढेर भैरहवा जान बाध्य छन्। मर्चवारले पटकपटक मन्त्री पाइसकेको छ। दशकौंसम्म मर्चवारको बागडोर सम्हालेका र शिक्षामन्त्रीसमेत भइसकेका सर्वेन्द्रनाथ शुक्ल यही विकट मानिने मर्चवार क्षेत्रका बासिन्दा हुन्। उनी केन्द्र स्तरमा पहुँच राख्छन्। मर्चवारको बोगडीका किराना पसल सञ्चालक राजु बनियाँ भन्छन्, उम्मेदवारहरू अहिले त खुट्टा ढोक्दै मत मागिरहेका छन्। विजयी भएपछि उनीहरूलाई खोज्न हामी भौतारिन पर्छ। मर्चवारमा कोटहीमाई, मर्चवारी र सम्मरीमाई गाउँपालिका मदरसासहित कुल १ सय २६ वटा विद्यालय छन्। कोटहीमाई गाउँपालिकामा सरकारी र निजी गरी ३९ वटा विद्यालय छन्। जसमध्ये सामुदायिक विद्यालय १४ (माध्यमिक विद्यालय ७, निम्न माध्यमिक विद्यालय ३, प्राथमिक विद्यालय ४) छन्। त्यस्तै संस्थागत (निजी) तर्फ १६, मदरसा ८, संस्कृति विद्यालय एकमात्र छ। त्यस्तै मर्चवारी गाउँपालिकामा ३७ वटा विद्यालय छन्। जसमध्ये सामुदायिक विद्यालय १५ (मावि ५, प्रावि ५ निमावि ५) छन्। संस्थागत १४ र मदरसा ८ वटा छन्। यस्तै सम्मरीमाई गाउँपालिकामा सामुदायिक १६ (मावि ५, निमावि ८, प्रावि ३) छन्। त्यस्तै मदरसा २०, संस्थागत १४ वटा विद्यालय छन्। कोटहीमाई गाउँपालिकाको शिक्षा प्रमुख अमृता बुढाथोकी सापकोटाका अनुसार, विद्यालय भए पनि विद्यार्थी भर्नादर न्यून छ। छोराछोरीको शिक्षालाई लिएर अभिभावकहरू नै गम्भीर छैनन्, बुढाथोकी भन्छिन्, योजना बनाएर अघि बढ्दै छौं। आगामी पाँच वर्षमा केही सकारात्मक परिवर्तन देखिएला। सार्वजनिक सवारी साधनको समेत पर्याप्त सुविधा छैन। आपतकालीन अवस्थाका बिरामीहरूले अस्पताल नपुग्दै मृत्युवरण गर्नुपरेको अनेक घटना छन्। स्वास्थ्य चौकीहरू छन्। तर, सामान्य उपचारका लागि पनि क्षेत्र बाहिर जानुपर्ने बाध्यता छ। सवारी दुर्घटना, ठूलो चोटपटक, सर्पदंशलगायतका घटनाका उपचारका लागि यस क्षेत्रका बासिन्दाहरू दशकौंदेखि सदरमुकाम भैरहवा नै पुग्नुपर्छ। मर्चवार क्षेत्रमा मधेस केन्द्रित दलको दबदबा छ। २०४८ सालको आमचुनावमा नेपाल सद्भावना पार्टी श्यामसुन्दर गुप्ता विजयी भएका थिए। गुप्ताले भैरहवास्थित घर बेचिसकेका छन्। तत्कालीन रुपन्देही ५ बाट विजयी भएका गुप्तालाई अपहरण तथा शरीर बन्धक कसुरमा दोषी ठहर गर्दै उच्च अदालत पाटनले १० वर्ष कैद सजाएको फैसला सुनाएको थियो। अदालतले गुप्तालगायत अन्य ५ जनाविरुद्ध १० वर्ष कैद र एक लाख रुपैयाँ जरिवाना हुने फैसला सुनाएको हो। गुप्तामाथि २०६८ साल माघमा व्यापारी पवनकुमार संघाईको अपहरणको मुख्य योजनाकार रहेको आरोप छ। उनी मर्चवारमा देखा नपरेको दशकौं भइसकेको छ। मर्चवारको विकासमा उम्मेदवारका एजेन्डा २०५१ सालमा राष्ट्रिय प्रजातन्त्र पार्टीबाट सर्वेन्द्रनाथ शुक्ला विजयी भए। २०५६ सालमा नेपाल सद्भावना पार्टीबाट यज्ञजित शाह निर्वाचित भए। २०६४ सालको संविधानसभाको चुनावमा तत्कालीन क्षेत्र नम्बर ६ बाट मधेसी जनाधिकार फोरमका ओमप्रकाश यादव विजयी भए। २०७० मा दोस्रो संविधानसभाको चुनावमा तराई मधेस लोकतान्त्रिक पार्टीका सर्वेन्द्रनाथ शुक्ल निर्वाचित भए। २०७४ सालमा मतदाताले मन बदले। शुक्ललाई नेपाली कांग्रेसका प्रमोद यादवले पराजित गरे। दुवै प्रदेशसभा पनि कांग्रेसले विजयी हासिल गरेको थियो। शुक्ल ०५३ सालमा आफूले २४ वटा गाविसमा विद्युत् लाइन पुर्याउन सफल भएको उनले बताए। १५ वटा गाउँमा पहिलो सतह सिँचाइ योजना लागू गराएको छु, उनले भने, मर्चवारमा पहिलो मर्चवार आर्दश बहुमुखी क्याम्पस मान्यता मैले नै दिलाएको हु। कम्प्युटर सहयोग गरेको छुँ। लोकतान्त्रिक समाजवादी पार्टीबाट शुक्ल चुनावी मैदानमा छन्। ०७४ सालमा मैले जस्तो छोडेको थिए त्योभन्दा दयनीय अवस्थामा पुगेको छ। विकासका कार्य केही भएको छैन, उनले भने, चुनाव जितेपछि विकास योजना अघि बढाउँछु। पूर्वाधार विकासमा ध्यान दिन्छु। प्राविधिक शिक्षालय बनाउने छुँ। ५० बेडको अस्पताल बनाउनुपर्छ। मर्चवार रुपन्देहीकी केवला सहनी । तस्बिर : अशोक दुलाल ०७४ सालमा राजनीतिमा पाइला टेकेर ०७४ मै रुपन्देही ४ बाट निर्वाचित भएका प्रमोदकुमार यादव सत्ता गठबन्धनबाट पुनः सोही क्षेत्रबाट चुनावी मैदानमा उत्रिएका छन्। लोसपाका उम्मेदवार शुक्लले ०७४ सालमा निर्वाचित सांसद यादवले ५ वर्षमा केही नगरेको आरोप लगाएका छन्। तर, यादव आफूले पाँच वर्षमा शिक्षा, स्वास्थ्य, कृषि, भौतिक पूर्वाधारलगायत क्षेत्रमा धेरै विकास गरेको दाबी गर्छन्। धेरै वर्षसम्म उहाँ (शुक्ल) मर्चवारबाट निर्वाचित हुँदै आउनु भयो, आफूले त केही गर्नु भएन, मैले गरेको पनि देख्नु भएको छैन, यादवले भने, बनगाई सेमराको चार लेनको सडक निर्माण तीव्र रूपमै भइरहेको छ। उहाँ (शुक्लकै)घर जाने सडक निर्माणको काम सुरु हुन लागेको छ। उहाँलाई विकास देखिएकै छैन भने के भनांै ? मर्चवारको अधिकांश सडकखण्डको निर्माण सुरु हुन लागेको अवस्थामा रहेको उनले जानकारी दिए। आफ्नो ५ वर्षे कार्यकालमा सडक निर्माण, पक्की पुल, झोलुंगे पुलहरूको निर्माण गरेको बताए। सिँचाइका लागि डिपबोरिङ गाडीसकेको र १५ शय्याको अस्पताल शिलान्यास गरिएको उनले जानकारी दिए। आँखा अस्पताल निर्माण अन्तिम चरणमा छ। खेती किसानीको बेला मलको समस्या हुने गरेको उल्लेख गर्दै यादवले रुपन्देहीको धकधईमा मल उद्योग सञ्चालन गर्ने तयारी रहेको जानकारी दिए। दशकौंसम्म उहाँ (शुक्ल) ले नगरेको काम मैले विगत पाँच वर्षे कार्यकालमा मर्चवारमा गरेको छुँ, यादवले भने, अब निर्वाचित भएपछि थुप्रै योजनाहरू सञ्चालन गर्ने एजेन्डासहित चुनावी प्रचारप्रसारमा लागिरहेको छु। मर्चवारमै जन्मिएको हुँ। अहिले जागरुकता बिस्तारै बढेको छ। शिक्षाको गुणस्तर बढाउनुपर्छ। ओमप्रकाश मिश्र, पूर्व प्रधानन्यायाधीश दैलोमा आउँदा उम्मेदवारलाई पानी दिन्छौं। त्यो हाम्रो संस्कार हो। तर, जितेपछि नाकमुख देखाउँदैनन्। पाना पासवान, गृहिणी दशकौंदेखिको मर्चवारबासीको समस्या ज्युँका त्युँ छन्। भोट माग्न र पोस्टर टाँस्न मात्र आउँछन् । त्यसपछि अनुहारै देखाउँदैनन्। कोइली चाई, गृहिणी कान सुन्दिन। उपचार गर्न सकेको छैन। भोट दिनुहोला भन्दै उम्मेदवारले दिएका कागज जतन गरेर राखेकी छु। केवला साहनी, ज्येष्ठ नागरिक शैक्षिक चेतना छैन। छोरी त झन् पढ्न पठाउँदैनन्। विवेकानन्द त्रिपाठी, प्रधानाध्यापक"
ओझेलमा अडिएका सामाजिक मुद्दा,"नेपालीलाई विकास भनेकै बाटोघाटो, पानी र बिजुली जस्तो लाग्छ। ठूलाठूला भौतिक पूर्वाधार नै विकास हो भन्ने धेरैको ठम्याइ छ। तर समाजको विकास त्यसरीमात्रै हुँदैन। सामाजिक विकास अझै महत्वपूर्ण छ। शिक्षा र स्वास्थ्यजस्ता आधारभूत आवश्यकतामै ध्यान पुग्न सकेको छैन। मानिसको चेतना र मनोविज्ञान तथा समझको विकास झन् परको कुरा भएको छ। जनतामा चेतना विकास गर्नु पनि राजनीतिको मूल ध्येय हुनुपर्छ। विकासको नयाँनयाँ परिभाषालाई आत्मसात गरेर त्यसैअनुसार समाजलाई अघि बढाउनु राजनीतिको दायित्व पनि हो। तर, राजनीतिले सामाजिक मुद्दाहरूमा आँखा चिम्लेको प्रतीत हुन्छ। आसन्न निर्वाचनलाई नै हेर्ने हो भने पनि कुनै पनि मुख्य राजनीतिक दलहरूले सामाजिक मुद्दालाई प्राथमिकता दिएका छैनन्। ठूलाठूला भौतिक पूर्वाधारको सपनामात्रै बाँडेका छन्। मानिसको जीवनस्तर उकास्ने, समाजमा विभेदको अन्त्य गर्ने, न्याय स्थापना गर्ने र समतामूलक समाज निर्माण गर्ने राजनीतिका गफमात्रै बनेका छन्, तर दलहरूसँग ती एजेन्डा छैनन्। चुनावमै नभएका एजेन्डा अरूबेला के वास्ता हुनु ? नेपाली समाजमा धेरै कुरीति छन्, जुन समाज विकासका बाधक हुन्। चाहे त्यो छुवाछुतका रूपमा हुने विभेद होस् या लैंगिक विभेद। अन्धविश्वासले जरा गाडेको समाजमा बोक्सीको आरोपमा अझै पनि महिलाहरू प्रताडित हुनुपरेकै छ। रजस्वलाजस्तो प्राकृतिक गुणमाथि पनि चर्काे अन्धविश्वास छ। आज पनि थुप्रै किशोरी र महिला पश्चिम नेपालका गाउँघरमा छाउ बार्न विवश छन्। छाउगोठमा बस्दा ज्यानै पनि गुमाएका छन्। रजस्वलाका बेला आवश्यक स्यानिटरी प्याडमै चर्काे कर असुल्न उद्यत हुने सरकारले त छाउगोठको समस्या देखेनदेखेन, आसन्न चुनावका उम्मेदवारहरूले पनि त्यसलाई बेवास्ता गरेका छन्। कर्णाली वा सुदूरपश्चिमको एउटा विकराल कुरीति अन्त्यको मुद्दालाई दल वा उम्मेदवारहरूले घोषणापत्र वा आफ्ना प्रतिबद्धतामा समेट्न सकेनन्। अब तिनीहरूमध्ये नै कसै न कसैले चुनाव जित्ने छ, अनि उनीहरूले त्यस्ता सामाजिक कुरीति अन्त्यका लागि के पो गर्लान् ? छाउगोठकै सन्दर्भमा सामाजिक संस्था र व्यक्तित्वहरूले चलाएको गोठ भत्काउने अभियान अपुरै थियो। तर, २०७४ पछि आएका जनप्रतिनिधिले ध्यान नपुर्याउँदा छाउगोठहरू पुनर्निमाण पनि भए। जातीय छुवाछुत वा छाउपडी प्रथा कानुनी रूपमा बर्जित छन्। तर, व्यवहारमा कायम छ। यस्ता कुप्रथाको समूल अन्त्य नभएसम्म समाजमा सामाजिक समानता कायम हुन सक्दैन। असमानता व्याप्त समाज आफैंमा उभो लाग्दैन। तर कर्णाली प्रदेशका उम्मेदवारहरूले दिएको पहिलो प्राथमिकता समाजलाई माथि लैजाने, विभेद अन्त्य गर्ने होइन, सडक हो। हो, सडक कर्णालीको आवश्यकता हो। त्यसमा दुईमत छैन। सामाजिक विभेद र कुसंस्कार अन्त्य गर्नु पर्दैन, नेताज्यू ? सडक विकासको पहिलो खुड्किलो पनि हो। तर सडक निर्माण गर्दैमा मानिसको चेतनाको स्तर उकासिन्छ, गरिबी अन्त्य हुन्छ, विभेद अन्त्य हुन्छ भन्ने होइन। सहर बजारमै पनि जातीय, लैंगिक र अरू खाले असमानता बाँकी छन्, जहाँ अरू भौतिक पूर्वाधार पर्याप्त छ। त्यसैले सामाजिक कुरीति अन्त्यको मुद्दा कर्णाली, सुदूरपश्चिम, मधेस वा कुनै निश्चित भूगोलका लागि मात्रै होइन, सबैतिर आवश्यक छ। हो, तत्तत भूगोलमा अन्तभन्दा केही बढी ती समस्या बढी होलान्, तर देशैभरिको समाज कुरीति र कुसंस्कारले ग्रसित छ। हाम्रो संविधानले समावेशी समानुपातिक निर्वाचन प्रणालीलाई अंगालेको पनि सबै जातजाति र भूगोलका समुदायलाई मूलप्रवाहमा ल्याउन हो। महिला सशक्तीकरणका लागि हो। तर, राज्यका निकायहरूमा महिलाहरूलाई प्रतिनिधि गराउने मामलामै दलहरूमा कन्जुस्याइँ देखा परेको उम्मेदवारहरूको सूचीले नै देखाइसकेको छ। दलहरूको शीर्ष नेतृत्वको मानसिकतामै अझै पितृसत्तात्मक सोच बाँकी हुनु दुर्भाग्य हो। नेतृत्वले समानताको बाटो पहिल्याउनुपर्छ, त्यसै बाटोमा हिँड्नुपर्छ र अरूलाई पनि हिँडाउनुपर्छ। तर, त्यसमा दलीय नेतृत्व चुकिरहेको छ। त्यसैले नै ओझेलमा छन् सामाजिक मुद्दाहरू।"
दाङमा चार सय ६५ मतदान केन्द्र : ६१ को नेतृत्व महिलालाई,"दाङ : दाङमा ६१ मतदान केन्द्रको नेतृत्व महिलालाई दिइएको छ । जिल्लाका तीन निर्वाचन क्षेत्रका चार सय ६५ मतदान केन्द्र रहेका छन् । क्षेत्र नं १ मा २४, क्षेत्र नं २ मा १७ र क्षेत्र नं ३ मा २० मतदान केन्द्रमा महिलालाई जिम्मेवारी प्रदान गरिएको हो । क्षेत्र नं १ मा एक सय ५२, क्षेत्र नं २ मा एक सय ४६ र क्षेत्र नं ३ मा एक सय ६७ मतदान केन्द्र रहेको लुम्बिनी प्रदेश निर्वाचन कार्यालय दाङका निर्वाचन अधिकारी नारायण भण्डारीले बताए। त्यस्तै जिल्लामा एक सय ५३ मतदान स्थल छन् । जिल्लाका तीन निर्वाचन क्षेत्रमा मात्रै तीन हजार आठ सय बढी कर्मचारी खटिएका छन् भने पाँच हजार सुरक्षाकर्मी परिचालन गरिएको छ । मङ्सिर ४ गते हुने निर्वाचनका लागि जिल्लामा निर्वाचनको तयारी अन्तिम चरणमा पुगेको छ । निर्वाचन सामग्रीसमेत जिल्लामा आइसकेको निर्वाचन अधिकारी भण्डारीले बताए । रासस"
ओझेलमा अडिएका सामाजिक मुद्दा,"नेपालीलाई विकास भनेकै बाटोघाटो, पानी र बिजुली जस्तो लाग्छ। ठूलाठूला भौतिक पूर्वाधार नै विकास हो भन्ने धेरैको ठम्याइ छ। तर समाजको विकास त्यसरीमात्रै हुँदैन। सामाजिक विकास अझै महत्वपूर्ण छ। शिक्षा र स्वास्थ्यजस्ता आधारभूत आवश्यकतामै ध्यान पुग्न सकेको छैन। मानिसको चेतना र मनोविज्ञान तथा समझको विकास झन् परको कुरा भएको छ। जनतामा चेतना विकास गर्नु पनि राजनीतिको मूल ध्येय हुनुपर्छ। विकासको नयाँनयाँ परिभाषालाई आत्मसात गरेर त्यसैअनुसार समाजलाई अघि बढाउनु राजनीतिको दायित्व पनि हो। तर, राजनीतिले सामाजिक मुद्दाहरूमा आँखा चिम्लेको प्रतीत हुन्छ। आसन्न निर्वाचनलाई नै हेर्ने हो भने पनि कुनै पनि मुख्य राजनीतिक दलहरूले सामाजिक मुद्दालाई प्राथमिकता दिएका छैनन्। ठूलाठूला भौतिक पूर्वाधारको सपनामात्रै बाँडेका छन्। मानिसको जीवनस्तर उकास्ने, समाजमा विभेदको अन्त्य गर्ने, न्याय स्थापना गर्ने र समतामूलक समाज निर्माण गर्ने राजनीतिका गफमात्रै बनेका छन्, तर दलहरूसँग ती एजेन्डा छैनन्। चुनावमै नभएका एजेन्डा अरूबेला के वास्ता हुनु ? नेपाली समाजमा धेरै कुरीति छन्, जुन समाज विकासका बाधक हुन्। चाहे त्यो छुवाछुतका रूपमा हुने विभेद होस् या लैंगिक विभेद। अन्धविश्वासले जरा गाडेको समाजमा बोक्सीको आरोपमा अझै पनि महिलाहरू प्रताडित हुनुपरेकै छ। रजस्वलाजस्तो प्राकृतिक गुणमाथि पनि चर्काे अन्धविश्वास छ। आज पनि थुप्रै किशोरी र महिला पश्चिम नेपालका गाउँघरमा छाउ बार्न विवश छन्। छाउगोठमा बस्दा ज्यानै पनि गुमाएका छन्। रजस्वलाका बेला आवश्यक स्यानिटरी प्याडमै चर्काे कर असुल्न उद्यत हुने सरकारले त छाउगोठको समस्या देखेनदेखेन, आसन्न चुनावका उम्मेदवारहरूले पनि त्यसलाई बेवास्ता गरेका छन्। कर्णाली वा सुदूरपश्चिमको एउटा विकराल कुरीति अन्त्यको मुद्दालाई दल वा उम्मेदवारहरूले घोषणापत्र वा आफ्ना प्रतिबद्धतामा समेट्न सकेनन्। अब तिनीहरूमध्ये नै कसै न कसैले चुनाव जित्ने छ, अनि उनीहरूले त्यस्ता सामाजिक कुरीति अन्त्यका लागि के पो गर्लान् ? छाउगोठकै सन्दर्भमा सामाजिक संस्था र व्यक्तित्वहरूले चलाएको गोठ भत्काउने अभियान अपुरै थियो। तर, २०७४ पछि आएका जनप्रतिनिधिले ध्यान नपुर्याउँदा छाउगोठहरू पुनर्निमाण पनि भए। जातीय छुवाछुत वा छाउपडी प्रथा कानुनी रूपमा बर्जित छन्। तर, व्यवहारमा कायम छ। यस्ता कुप्रथाको समूल अन्त्य नभएसम्म समाजमा सामाजिक समानता कायम हुन सक्दैन। असमानता व्याप्त समाज आफैंमा उभो लाग्दैन। तर कर्णाली प्रदेशका उम्मेदवारहरूले दिएको पहिलो प्राथमिकता समाजलाई माथि लैजाने, विभेद अन्त्य गर्ने होइन, सडक हो। हो, सडक कर्णालीको आवश्यकता हो। त्यसमा दुईमत छैन। सडक विकासको पहिलो खुड्किलो पनि हो। तर सडक निर्माण गर्दैमा मानिसको चेतनाको स्तर उकासिन्छ, गरिबी अन्त्य हुन्छ, विभेद अन्त्य हुन्छ भन्ने होइन। सहर बजारमै पनि जातीय, लैंगिक र अरू खाले असमानता बाँकी छन्, जहाँ अरू भौतिक पूर्वाधार पर्याप्त छ। त्यसैले सामाजिक कुरीति अन्त्यको मुद्दा कर्णाली, सुदूरपश्चिम, मधेस वा कुनै निश्चित भूगोलका लागि मात्रै होइन, सबैतिर आवश्यक छ। हो, तत्तत भूगोलमा अन्तभन्दा केही बढी ती समस्या बढी होलान्, तर देशैभरिको समाज कुरीति र कुसंस्कारले ग्रसित छ। हाम्रो संविधानले समावेशी समानुपातिक निर्वाचन प्रणालीलाई अंगालेको पनि सबै जातजाति र भूगोलका समुदायलाई मूलप्रवाहमा ल्याउन हो। महिला सशक्तीकरणका लागि हो। तर, राज्यका निकायहरूमा महिलाहरूलाई प्रतिनिधि गराउने मामलामै दलहरूमा कन्जुस्याइँ देखा परेको उम्मेदवारहरूको सूचीले नै देखाइसकेको छ। दलहरूको शीर्ष नेतृत्वको मानसिकतामै अझै पितृसत्तात्मक सोच बाँकी हुनु दुर्भाग्य हो। नेतृत्वले समानताको बाटो पहिल्याउनुपर्छ, त्यसै बाटोमा हिँड्नुपर्छ र अरूलाई पनि हिँडाउनुपर्छ। तर, त्यसमा दलीय नेतृत्व चुकिरहेको छ। त्यसैले नै ओझेलमा छन् सामाजिक मुद्दाहरू।"
"जहाँ भोट लिन्छन्, हराउँछन् नेता","मर्चवार (रुपन्देही ) : रूपन्देही जिल्लाको विकट मर्चवार क्षेत्रमा उम्मेदवार र मतदाताबीचको संवाद हो, यो। झन्डै चार पालिका ओगटेको मर्चवार क्षेत्रमा यस खालको संवाद दोहोरिन पाँच वर्ष लाग्छ। २०७४ सालमा दैलोमा देखिएका नेताहरू पुनः नमस्कार गर्दै अहिले मतदाताबीच देखा परेका छन्। रुपन्देही ४ मा पर्छ, मर्चवार। पूर्वपश्चिम हुलाकी सडकअन्तर्गत लुम्बिनी खण्डको भैरहवादेखि झन्डै सात किलोमिटर पश्चिमी दक्षिण दिशामा छ, कोइली चाईको घर। चाईका बहिनीहरूको सीमापारी बिहे भएको छ। बहिनीको परिवारले पनि खेतीपाती गर्छन्, चाई भन्छिन्, उब्जनी नहुँदा भारत सरकारले उनीहरूलाई सहयोग गर्छ। हाम्रो सरकारले हामीलाई राहत (अनुदान) दिँदैन। यो क्षेत्रका घरघरमा आउन लागेको प्रतिनिधि र प्रदेशसभामा उठेका उम्मेदवारका पोस्टर टाँसिएको छ। कतिपयले उम्मेदवारका चुनाव चिन्ह अंकित पम्प्लेट घरमा सुरक्षित राखेका छन्। तर, दशकौंदेखिको मर्चवारवासीको समस्या ज्युँका त्युँ छन्। चाई भन्छिन्, भोट माग्न र पोस्टर टाँस्न मात्र आउँछन्। त्यसपछि अनुहारै देखाउँदैनन्। प्रधानमन्त्री, प्रधानन्यायाधीश, गभर्नर जन्माएको मर्चवार बत्तीमुनिको अँध्यारो जस्तो छ। नेताहरूले मर्चवारलाई दशकौंदेखि भोट बैंकका रूपमा प्रयोग गरिरहेका छन्। पूर्वप्रधानन्यायाधीश ओमप्रकाश मिश्र, पूर्वगभर्नर हरिशंकर त्रिपाठी मर्चवारमै जन्मिएका हुन्। अहिले जागरुकता विस्तारै बढेको छ, पूर्वप्रधानन्यायाधीश मिश्र भन्छन्, शिक्षाको गुणस्तर वृद्धि गर्नुपर्ने जरुरी छ। सोच इमान्दार, काम दमदार लगायतका नारा लेखिएका उम्मेदवारका पोस्टर भित्तामा टाँसिएको छ। सत्ता गठबन्धन, नेपाल जनता पार्टी, नागरिक उन्मुक्ति पार्टीका उम्मेदवारको पोस्टर बढी देखिन्छ। यहाँका रैथाने थारु, शुक्ल, यादव, लोध, कुर्मी, कलावर, गुप्ता, बनिया, मुसलमान लगायतका जातजातिमा कसलाई भोट हाल्ने छलफल चलिरहेको छ। निर्वाचन ४ मा मतदाताको संख्या १ लाख ५ हजारभन्दा बढी छ। चुनावको बेला उम्मेदवारले मर्चवारमा घरदैलो गर्न छुटाउँदैनन्। विकासका ठुल्ठूला सपना देखाउँछन्। तर, निर्वाचन लगत्तै उम्मेदवारहरू व्यवहारमा परिवर्तन आउने गरेको स्थानीय बासिन्दाको गुनासो छ। कोटहीमाई गाउँपालिका४ का रामअवतार कहारले नेताहरूबाट आसै गर्न छोडिसके। नेताहरूको काम त भन्ने हो। गर्ने होइन। उनी असन्तुष्ट देखिए। सोही गाउँको चन्द्रिका पासवानले हरेक चुनावमा मत परिवर्तन गर्छन्। तर, जुनसुकै नेताले जिते पनि परिवर्तन ल्याउन नसकेको उनको गुनासो छ। जो नेताले जिते पनि सबै आफ्नो पेट भर्ने हुन्। गरिबलाई कसैले केही गर्दैन। हामीले त पसिना बगाउने मात्र हो, पासवान भन्छन्, वडा तहको तालिममा पनि विभेद गर्छन्। नेताले आआफ्ना मान्छे पठाउँछन्। पासवानको ६ जनाको परिवार छ। परिवारमा ३ छोरा १ छोरी छन्। ५ कट्ठा जग्गा छ। ८ बोरा धान आउँछ। खडेरी परेको छ। यस वर्ष खेतमा उब्जनी भएको धानले खानै पुग्दैन। मजदुरी गर्ने हो। सिँचाइ भएको भए ३० बोरा हुन्थ्यो, उनले भने। रूपन्देही जिल्लाको विकट क्षेत्रमा पर्छ मर्चवार गाउँ। जब चुनाव आउँछ, यहाँ उम्मेदवार र नेताको चहलपहल बढ्छ। विकास र परिवर्तनका सपना बाँड्न उम्मेदवारलाई भ्याइनभ्याइ हुन्छ। स्थानीय कोइली चाई भन्छिन्, नेताहरू आश्वासन बाँड्न मात्रै पाँच वर्षमा आउँछन्। जितेपछि हराउँछन्। हामी भोट बैंक मात्रै भयौं। मर्चवारमा सिँचाइको समस्या छ। खेतीपाती गर्ने बेला मल पाइँदैन। मल अभाव हुँदा सीमापारि भारतबाट लुकिछिपी मल ल्याउनुपर्छ, ५० वर्षीय कहार भन्छन्, भारतीय पुलिसले देख्यो भने डन्डा हान्छ। उब्जनीले नपुगेपछि बजारमा मजदुरी गर्न जानुपर्छ। मजदुरी गर्दा पनि मालिकले बार्गेनिङ गर्छन्। कम मूल्यमा काम लगाउँछन्। घरमा कोही बिरामी भए तनाब थपिन्छ, उनले भने। चुनावमा बेलाबखत मत फेर्ने मर्चवारवासी घरदैलोमा आएका सबै उम्मेदवारलाई राम्रै व्यवहार गर्छन्। दैलोमा आएको उम्मेदवारलाई राम्रो व्यवहार गर्नु हाम्रो संस्कार हो नि, चाई भन्छिन्, मनमा छलकपट राखेर दैलोमा आएको थाहै हुँदैन। तै पनि हामी चिनी पानी पिलाएर स्वागत गर्छौं। उम्मेदवारलाई गुलियो पानी खुवाउने मतदाताले दशकौंदेखि स्वच्छ खानेपानी, सिँचाइ र मलको समस्या भोगिरहेका छन्। ३९ वर्षीया पाना पासवान चिन्तित देखिन्छिन्। मर्चवारमै जन्मिएकी पासवान स्मरण गर्दै भन्छिन्, भैरहवा ठूलो सहर भइसक्यो। मर्चवारको जस्ताको त्यस्तै छ। अन्नपूर्ण पोस्ट्को टिम खेतमा पुग्दा स्थानीय बासिन्दा साउनमा रोपेको धान भिœयाउँदै थिए। तर, मुहारमा खुसी थिएनन्। सिँचाइको अभाव छ। आकाशे पानीको भर पर्नुपर्ने अवस्था छ। पूर्वपश्चिम हुलाकी सडकअन्तर्गत लुम्बिनी खण्डको भैरहवाका स्थानीय वृद्ध मतदाता । तस्बिर : अशोक दुलाल खेतीयोग्य जमिन भए पनि सिँचाइको अभावले उत्पादनमा कमी आएको स्थानीय बासिन्दाहरू बताउँछन्। मर्चवारको मुख्य आयस्रोत कृषि हो। समथर खालको भूबनोट छ। समतल भूभाग र उर्बर मलिलो माटो छ। मर्चवार लिफ्ट सिँचाइ सुविधा पर्याप्त छैन। कृषि उत्पादनमा ह्रास आउँदा स्थानीयलाई वर्षभरि खान पुग्दैन। मजदुरी गरेर परिवार पाल्नुपर्ने बाध्यता छ। यस क्षेत्रबाट निर्वाचनमा जितेका नेताहरूले कृषकहरूका लागि कुनै प्रभावकारी कार्यक्रम ल्याएका छैनन्। भएआएका केही कार्यक्रम पनि नेताहरूले आफ्नो कार्यकर्ताको पोल्टा हाल्छन्। सिँचाइ सुविधा नहुँदा यही वर्ष परेको खडेरीका कारण यहाँ धान उत्पादनमा कमी आएको छ। उम्मेदवारहरू शिक्षा, स्वास्थ्य, कृषि, भौतिक पूर्वाधारमा विकासको लहर ल्याउने प्रत्येक चुनावमा प्रतिबद्धता जनाउँछन्। मतदाताहरू पनि त्यही नेताहरूको विश्वासमा परेर मतदान गरी विजयी बनाउँछन्। विजयी हुनेबित्तिकै पाँच वर्ष हराउँछन्। पूर्वशिक्षामन्त्री सर्वेन्द्रनाथ शुक्ल आफ्नो निर्वाचन क्षेत्रमा विकास नभएको स्वीकार गर्छन्। जनतामा साह्रै निराशा छ, शुक्ल भन्छन्, गत निर्वाचनमा उम्मेदवारबाट जनाइएका प्रतिबद्धता पूरा भएको छैन। पाँच वर्षीय रूपन्दर कहार पढ्न जाँदैनन्। पढ्ने उमेरमै उनी घरमै हजुरआमा इसरावती कहारसँग घरमै बस्छन्। खेल्छन्। मर्चवारका कहारलाई अभिभावकले नै विद्यालय पठाउँदैनन्। स्कुलनजिकै छ। पढ्न पठाएका छैनौं, इसरावती भन्छिन्, पढ्न पठाउँदा डर लाग्छ। गाडीले किच्छ कि भनेर आँखाबाट टाढा हुन दिँदैनौं। स्थानीय श्री कृषक आधारभूत विद्यालयका प्रधानाध्यापक विवेकानन्द त्रिपाठी विद्यार्थी भर्ना वृद्धि गर्न वैशखामा घरदैलोमै पुगे। यस क्षेत्रमा गरिबी व्याप्त छ। चेतनाको अभाव छ। छोरीलाई पढ्न पठाउँदैनन्, प्रधानाध्यापक त्रिपाठी भन्छन्, यो सबैको जड गरिबी हो। त्यसमाथि शैक्षिक चेतना छैन। उच्च शिक्षा हासिल गर्न २०२५ किलोमिटरको दूरी पार गर्नुपर्ने बाध्यता छ। उच्च एवं गुणस्तरीय शिक्षा हासिल गर्न साइकलमा चढेर भैरहवा जान बाध्य छन्। मर्चवारले पटकपटक मन्त्री पाइसकेको छ। दशकौंसम्म मर्चवारको बागडोर सम्हालेका र शिक्षामन्त्रीसमेत भइसकेका सर्वेन्द्रनाथ शुक्ल यही विकट मानिने मर्चवार क्षेत्रका बासिन्दा हुन्। उनी केन्द्र स्तरमा पहुँच राख्छन्। मर्चवारको बोगडीका किराना पसल सञ्चालक राजु बनियाँ भन्छन्, उम्मेदवारहरू अहिले त खुट्टा ढोक्दै मत मागिरहेका छन्। विजयी भएपछि उनीहरूलाई खोज्न हामी भौतारिन पर्छ। मर्चवारमा कोटहीमाई, मर्चवारी र सम्मरीमाई गाउँपालिका मदरसासहित कुल १ सय २६ वटा विद्यालय छन्। कोटहीमाई गाउँपालिकामा सरकारी र निजी गरी ३९ वटा विद्यालय छन्। जसमध्ये सामुदायिक विद्यालय १४ (माध्यमिक विद्यालय ७, निम्न माध्यमिक विद्यालय ३, प्राथमिक विद्यालय ४) छन्। त्यस्तै संस्थागत (निजी) तर्फ १६, मदरसा ८, संस्कृति विद्यालय एकमात्र छ। त्यस्तै मर्चवारी गाउँपालिकामा ३७ वटा विद्यालय छन्। जसमध्ये सामुदायिक विद्यालय १५ (मावि ५, प्रावि ५ निमावि ५) छन्। संस्थागत १४ र मदरसा ८ वटा छन्। यस्तै सम्मरीमाई गाउँपालिकामा सामुदायिक १६ (मावि ५, निमावि ८, प्रावि ३) छन्। त्यस्तै मदरसा २०, संस्थागत १४ वटा विद्यालय छन्। कोटहीमाई गाउँपालिकाको शिक्षा प्रमुख अमृता बुढाथोकी सापकोटाका अनुसार, विद्यालय भए पनि विद्यार्थी भर्नादर न्यून छ। छोराछोरीको शिक्षालाई लिएर अभिभावकहरू नै गम्भीर छैनन्, बुढाथोकी भन्छिन्, योजना बनाएर अघि बढ्दै छौं। आगामी पाँच वर्षमा केही सकारात्मक परिवर्तन देखिएला। सार्वजनिक सवारी साधनको समेत पर्याप्त सुविधा छैन। आपतकालीन अवस्थाका बिरामीहरूले अस्पताल नपुग्दै मृत्युवरण गर्नुपरेको अनेक घटना छन्। स्वास्थ्य चौकीहरू छन्। तर, सामान्य उपचारका लागि पनि क्षेत्र बाहिर जानुपर्ने बाध्यता छ। सवारी दुर्घटना, ठूलो चोटपटक, सर्पदंशलगायतका घटनाका उपचारका लागि यस क्षेत्रका बासिन्दाहरू दशकौंदेखि सदरमुकाम भैरहवा नै पुग्नुपर्छ। मर्चवार क्षेत्रमा मधेस केन्द्रित दलको दबदबा छ। २०४८ सालको आमचुनावमा नेपाल सद्भावना पार्टी श्यामसुन्दर गुप्ता विजयी भएका थिए। गुप्ताले भैरहवास्थित घर बेचिसकेका छन्। तत्कालीन रुपन्देही ५ बाट विजयी भएका गुप्तालाई अपहरण तथा शरीर बन्धक कसुरमा दोषी ठहर गर्दै उच्च अदालत पाटनले १० वर्ष कैद सजाएको फैसला सुनाएको थियो। अदालतले गुप्तालगायत अन्य ५ जनाविरुद्ध १० वर्ष कैद र एक लाख रुपैयाँ जरिवाना हुने फैसला सुनाएको हो। गुप्तामाथि २०६८ साल माघमा व्यापारी पवनकुमार संघाईको अपहरणको मुख्य योजनाकार रहेको आरोप छ। उनी मर्चवारमा देखा नपरेको दशकौं भइसकेको छ। २०५१ सालमा राष्ट्रिय प्रजातन्त्र पार्टीबाट सर्वेन्द्रनाथ शुक्ला विजयी भए। २०५६ सालमा नेपाल सद्भावना पार्टीबाट यज्ञजित शाह निर्वाचित भए। २०६४ सालको संविधानसभाको चुनावमा तत्कालीन क्षेत्र नम्बर ६ बाट मधेसी जनाधिकार फोरमका ओमप्रकाश यादव विजयी भए। २०७० मा दोस्रो संविधानसभाको चुनावमा तराई मधेस लोकतान्त्रिक पार्टीका सर्वेन्द्रनाथ शुक्ल निर्वाचित भए। २०७४ सालमा मतदाताले मन बदले। शुक्ललाई नेपाली कांग्रेसका प्रमोद यादवले पराजित गरे। दुवै प्रदेशसभा पनि कांग्रेसले विजयी हासिल गरेको थियो। शुक्ल ०५३ सालमा आफूले २४ वटा गाविसमा विद्युत् लाइन पुर्याउन सफल भएको उनले बताए। १५ वटा गाउँमा पहिलो सतह सिँचाइ योजना लागू गराएको छु, उनले भने, मर्चवारमा पहिलो मर्चवार आर्दश बहुमुखी क्याम्पस मान्यता मैले नै दिलाएको हु। कम्प्युटर सहयोग गरेको छुँ। लोकतान्त्रिक समाजवादी पार्टीबाट शुक्ल चुनावी मैदानमा छन्। ०७४ सालमा मैले जस्तो छोडेको थिए त्योभन्दा दयनीय अवस्थामा पुगेको छ। विकासका कार्य केही भएको छैन, उनले भने, चुनाव जितेपछि विकास योजना अघि बढाउँछु। पूर्वाधार विकासमा ध्यान दिन्छु। प्राविधिक शिक्षालय बनाउने छुँ। ५० बेडको अस्पताल बनाउनुपर्छ। मर्चवार रुपन्देहीकी केवला सहनी । तस्बिर : अशोक दुलाल ०७४ सालमा राजनीतिमा पाइला टेकेर ०७४ मै रुपन्देही ४ बाट निर्वाचित भएका प्रमोदकुमार यादव सत्ता गठबन्धनबाट पुनः सोही क्षेत्रबाट चुनावी मैदानमा उत्रिएका छन्। लोसपाका उम्मेदवार शुक्लले ०७४ सालमा निर्वाचित सांसद यादवले ५ वर्षमा केही नगरेको आरोप लगाएका छन्। तर, यादव आफूले पाँच वर्षमा शिक्षा, स्वास्थ्य, कृषि, भौतिक पूर्वाधारलगायत क्षेत्रमा धेरै विकास गरेको दाबी गर्छन्। धेरै वर्षसम्म उहाँ (शुक्ल) मर्चवारबाट निर्वाचित हुँदै आउनु भयो, आफूले त केही गर्नु भएन, मैले गरेको पनि देख्नु भएको छैन, यादवले भने, बनगाई सेमराको चार लेनको सडक निर्माण तीव्र रूपमै भइरहेको छ। उहाँ (शुक्लकै)घर जाने सडक निर्माणको काम सुरु हुन लागेको छ। उहाँलाई विकास देखिएकै छैन भने के भनांै ? मर्चवारको अधिकांश सडकखण्डको निर्माण सुरु हुन लागेको अवस्थामा रहेको उनले जानकारी दिए। आफ्नो ५ वर्षे कार्यकालमा सडक निर्माण, पक्की पुल, झोलुंगे पुलहरूको निर्माण गरेको बताए। सिँचाइका लागि डिपबोरिङ गाडीसकेको र १५ शय्याको अस्पताल शिलान्यास गरिएको उनले जानकारी दिए। आँखा अस्पताल निर्माण अन्तिम चरणमा छ। खेती किसानीको बेला मलको समस्या हुने गरेको उल्लेख गर्दै यादवले रुपन्देहीको धकधईमा मल उद्योग सञ्चालन गर्ने तयारी रहेको जानकारी दिए। दशकौंसम्म उहाँ (शुक्ल) ले नगरेको काम मैले विगत पाँच वर्षे कार्यकालमा मर्चवारमा गरेको छुँ, यादवले भने, अब निर्वाचित भएपछि थुप्रै योजनाहरू सञ्चालन गर्ने एजेन्डासहित चुनावी प्रचारप्रसारमा लागिरहेको छु। मर्चवारमै जन्मिएको हुँ। अहिले जागरुकता बिस्तारै बढेको छ। शिक्षाको गुणस्तर बढाउनुपर्छ। ओमप्रकाश मिश्र, पूर्व प्रधानन्यायाधीश दैलोमा आउँदा उम्मेदवारलाई पानी दिन्छौं। त्यो हाम्रो संस्कार हो। तर, जितेपछि नाकमुख देखाउँदैनन्। पाना पासवान, गृहिणी दशकौंदेखिको मर्चवारबासीको समस्या ज्युँका त्युँ छन्। भोट माग्न र पोस्टर टाँस्न मात्र आउँछन् । त्यसपछि अनुहारै देखाउँदैनन्। कोइली चाई, गृहिणी कान सुन्दिन। उपचार गर्न सकेको छैन। भोट दिनुहोला भन्दै उम्मेदवारले दिएका कागज जतन गरेर राखेकी छु। केवला साहनी, ज्येष्ठ नागरिक शैक्षिक चेतना छैन। छोरी त झन् पढ्न पठाउँदैनन्। विवेकानन्द त्रिपाठी, प्रधानाध्यापक"
निर्वाचन आयोगले गर्यो एकैदिन ९ जनालाई कारबाही,"काठमाडौं : निर्वाचन आचारसंहिता उल्लंघन गर्नेलाई निर्वाचन आयोगले कारबाही थालेको छ। अचारसंहिता मिच्नेमा उम्मेदवार, जनप्रतिनिधि, कर्मचारी र शिक्षक धेरै छन्। अयोगले ११६ वटा आचारसंहिता उल्लंघन गरेको घटनामा कारबाही गरेको जनाएको छ। आयोगको तथ्यांकअनुसार शनिबार मात्रै ९ जनालाई कारबाही गरेको छ। अचारसंहिता मिच्नेलाई ५ हजारदेखि २५ हजारसम्म जरिवाना गरिएको छ। शिक्षक र कर्मचारीलाई विभागी कारबाही पनि अगाडि बढाउन आयोगले सम्बन्धित मन्त्रालयलाई पत्र लेखेको जनाएको छ। आयोगका सचिव गोकर्णमणि दुवाडीका अनुसार यसअघि स्थानीय तहको निर्वाचनमा उम्मेदवार भएर आचारसंहिताअनुसार निर्वाचन खर्च नबुझाएका र प्रदेश तथा प्रतिनिधिसभा सदस्यको समानुपातिकतर्फ उम्मेदवार भएका ३ सय ६९ उम्मेदवारको नाम बन्द सूचीबाट हटाएको थियो। काठमाडौं १ का प्रतिनिधिसभा सदस्यका उम्मेदवार पुकार बमलाई आयोगले ५ हजार जरिबाना गरेको छ। उनले चुनाव चिह्न अंकित टिसर्टको प्रयोग गरेर चुनाव प्रचार गरेकोले आयोगले कारबाही गरेको हो। त्यसैगरी, दलको भोट मागेपछि काठमाडौं महानगर १६ का वडाध्यक्ष मुकुन्द रिजाललाई आयोगले ५ हजार जरिवाना गरेको छ। उनले समाजिक सञ्जालमा उम्मेदवारलाई भोट दिएर जिताउन स्टाटस लेखेका थिए। एकीकृत समाजवादीका अध्यक्ष माधवकुमार नेपाललाई पनि आयोगले कारबाही प्रक्रिया अगाडि बढाएको छ। मतदातालाई फ्रि भिसा फ्रि टिकेटमा युवालाई विदेश पठाइदिने भनि प्रलोभन पारी अभिव्यक्ति दिएका थिए। वार्षिक बजेट तथा कार्यक्रममा स्वीकृत भएका बाहेकका अन्य कार्यक्रम गरेपछि बाराको पचरौता नगरपालिकाका नगरप्रमुख जलन्धर सिंह जैसवाल कारबाहीमा गरेका छन्। उनलाई आयोगले २५ हजार जरिवना गरिएको छ। राष्ट्रिय माध्यमिक विद्यालय साँफेबगर अछामका प्रध्यानाध्यापक तिलक कुँवरलाई पनि आयोगले ५ हजार जरिवना गरेको छ। एमालेको चुनावमा लागेकोले उनलाई कारबाही गरिएको हो। त्यस्तै, सेवा बहाल रहँदै राजनीतिक दलको सदस्यता लिएपछि जनता आधारभूत विद्यालयका अर्का शिक्षक जिवच्छ यादवलाई पनि ५ हजार आयोगले जरिवाना गरिएको छ। उनी सरकारी विद्यालयको शिक्षक भएर राजनीतिक दलको गतिविधि र चुनावी प्रचारमा लागेकोले अयोगले कारबाही गरेको हो। दलको चुनावी प्रचारप्रसार गरेका व्यापार तथा निकासी प्रबद्र्धन केन्द्रका सातौं अधिकृत गोकुल बस्तीलाई पनि ५ हजार जरिवना गरिएको छ। उनलाई विभागीय कारबाही गरी व्यापार तथा निकासी प्रबद्र्धन केन्द्रलाई आयोगले पत्र लेखेको छ। गण्डकी प्रदेशका मुख्यमन्त्री तथा मन्त्रिपरिषद््को कार्यालयले गरेको करको दर हेरफेर गर्ने निर्णय लागू नगर्न निर्देशन दिएको छ। त्यसैगरी स्वास्थ्य सेवा विभाग टेकु र भरतपुर अस्पताल भरतपुर चितवनले आचारसंहिताविपरीत कर्मचारीको सरुवा, रमाना दिएको र त्रियुगा नगरपालिकामा ह्विलचेयर तथा अन्य सामग्री वितरण गरेकोमा पनि आयोगले कारबाही गरेको छ। भतपुर अस्पतालमा कार्यरत डा प्रसन्न नापितलाई स्वास्थ्य सेवा विभाग टेकुमा कामकाज गर्न असोज २५ गते रमाना दिएर अचारसंहिताको उल्लंघन गरेको आयोगले ठहर गरेको छ। स्वास्थ्य सेवा विभागका प्रमुख र भतपुर अस्पताल चितवनका प्रमुखलाई सेवा, सर्तसम्बन्धी कानुनबमोजिम विभागीय कारबाही गर्न आयोगले स्वास्थ्य तथा जनसंख्या मन्त्रालयलाई पत्र लेखेको छ।"
भोट माग्दा मात्रै बाढीका कुरा,"सुनसरी : खोला बढेपछि निद्रा लाग्दैन। रातभर जागा बस्नुपर्छ। हाम्रो यस्तो दुःख छ। तर, नेताहरू सुन्दैनन्। भोट माग्न मात्रै आउँछन्, सुनसरी इटहरी उपमहानगरपालिका११ भागलपुरकी तारादेवी माझी गुनासो पोख्छिन्। जसले हाम्रो घर जोगाउँछ। उसैलाई भोट दिन्छौं। भोट दिएर हाम्रो अवस्था उस्तै रहन्छ भने किन भोट दिने ? उनले थपिन्। उनको अझै गुनासो सकिँदैन। भन्छिन्, जनताका लागि त काम गर्ने भनेर जितेर गएका होला नि ! नत्र यस्ता नेतालाई किन जिताउनु हँ ? भोट माग्न मात्र आउनु भएन अब। जनताका दुःख पनि सुनिदिनु पर्यो। हामीचाहिँ दुःख पाउने। हाम्रो भोट पाएर नेताहरूचाहिँ सुख गर्ने त्यो त भएन नि ! बूढी खोलाको किनारामा बसोबास गर्ने तारादेवी नेता प्रतिगुनासो पोख्ने एउटा प्रतिनिधि पात्र हुन्। चतरा नहरको डिलमा बसेका उनीहरूलाई त्यहाँबाट हटाएपछि बूढी खोलाको किनारमा गएर बस्न बाध्य छन्। उनीहरू बूढी खोलाको किनारामा बसेको एक दशक हुन लाग्यो। नहरको डिलबाट उनीहरूलाई नहर प्रशासनले उठाएको थियो। तर, चुनावका बेला उम्मेदवारले समस्या समाधान गर्ने भन्दै भोट मागे पनि पूरा नगरेको यहाँका स्थानीयको गुनासो छ। तारादेवीको परिवार पनि नहरको डिलबाट लखेटिएपछि खोलाको किनारामा पुगेको छ। उनले खोलाको किनारको यो जग्गा ३० हजार रुपैयाँ हालेर किनेकी थिइन्। हाम्रो आफ्नो जग्गाजमिन छैन। नहरको छेउमा वर्षौंदेखि बस्दै आएका थियौं। त्यहाँबाट लखेटे। अनि सर्दैसर्दै यहाँ खोलाको किनारामा आएर बस्नु परेको छ, उनले भनिन्, यो खोलाको छेउ ३० हजार हालेर २ कठ्ठा किनेको हो। कहाँ यहाँ पनि यस्तै बस्न दिएका हुन् र ? त्यो पनि खोलाले कटान गरिरहेको छ ?इटहरी ११ भागलपुरमा बूढीखोला नदिले कटान गरेको स्थान । तारादेवीका परिवारको जीविका पनि मजदुरी गरे मात्रै चल्छ। न जग्गा जमिन छ, न त काम धन्दा नै। आफ्नो केही छैन, उनले भनिन्। उनीहरू मजदुरी गरेर नै जीविका चलाउँदै आएका छन्। जागिर छैन। जताजता रोजी लाग्छ उतैउतै गएर काम गर्नुपर्छ, तारादेवीले भन्छिन्, एक दिन मजदुरी नहुँदा पेट पाल्न मुस्किल पर्छ। खोलामा ठूलो बाढी आएमा गाउँमा बस्नै नसकिने उनले बताइन्। बाढी आयो भने गाउँमा आइहाल्छ अनि भागाभाग गर्नुपर्छ, उनले भनिन्, ज्यान जोगाउन लाग्नुपर्छ। सरसामान पनि बचाउन सकिँदैन। केही वर्षअघि आएको बाढी त गाउँमा नै पसेको थियो। स्थानीय बासिन्दा कोही भागेर आफन्त घरमा त कोही नहरको डिलमा गएर बसेका थिए। खोला बढेपछि त गाउँमा नै बस्न नसकिने उनीहरू गुनासो गर्छन्। स्थानीय हर्कबहादुर तामाङको पनि उस्तै गुनासो छ। भन्छन्, खोलामा तटबन्ध नबनेसम्म भागलपुरवासीको अवस्था यस्तै हुन्छ, उनले भने, पुलको दक्षिणमा तटबन्ध बन्नुपर्यो। उनले चुनावमा भोट माग्न आउने नेतालाई आफूले तटबन्ध बनाइदिन आग्रह गर्ने गरेको बताए। हाम्रो गाउँ बाढीले धेरै दुःख दिन्छ। यसमा नेताहरूको ध्यान जानुपर्यो नि !, उनले भने। उनले नगरप्रमुख हेमकर्ण पौडेललाई समस्या राखेको बताए। हेमकर्णलाई त हामीले भेटेर नै यो समस्या राख्यौं। उहाँले केही गर्छु भनेर आश्वासन पनि दिनुभएको हो। तर, खै त्यो आश्वासन यस्तै छ, उनले भने।इटहरी ११ भागलपुरकी रिना सरदार आफ्नो बारीमा काम गर्दै । पितनारायण चौधरीले बाढी गाउँ पसेपछि ३ दिन नहरको डिलमा बसेको दुखेसो सुनाए। तीन वर्ष पहिला बाढी आयो। भागाभाग भयो। हामी ३ दिन त नहरको डिलमा बितायौं, उनले भने, ज्यानको पनि खतरा छ। कुन बेला आएर लान्छ डर छ। सरसामान त बचाउन नै पाउँदैनौं। स्थानीय बंकरलाल माझी बूढी खोलाको दुःख कहिल्यै नसकेको गुनासो गर्छन्। जग्गा जमिन छैन। खोलाको किनारामा बसेको छौं, उनले भने। उनीहरू आफूलाई स्थायी रूपमा बसोबास गर्ने व्यवस्था गरिदिन वा बाढीबाट बचाउन उपाय गरिनदिन आग्रह गर्छन्। यहाँ दक्षिणपटि खोलाले कटान गरिरहेको छ। बस्तीमात्र होइन खेत पनि धेरै कटान गरिरहेको छ। इटहरी उपमहानगरपालिका११ का वडा सदस्य किशोर काफ्ले भागलपुरका जनताको समस्या समाधानको प्रयास गरिरहेको बताउँछन्। तटबन्ध बनाउन प्रदेश र संघीय सरकारमा अनुरोध गरिएको उनको भनाइ छ। बाढी र कटानले यहाँका जनताले धेरै दुःख पाएका छन्। हामीले यो समस्याका विषयमा माथिल्लो निकायसँग अनुरोध गरिरहेका छौं। केही काम पनि सुरुवात भएको छ, उनले भने। यो गाउँ सुनसरी ३ मा पर्छ। यो क्षेत्रबाट जितेका नेता पटकपटक मन्त्री भइसकेका छन्। तर, त्यहाँ समस्या समाधान नहुँदा स्थानीय निराश छन्। यही क्षेत्रबाट ६ वटा विजयकुमार गच्छदारले चुनाव जितेका छन्। पटकपटक मन्त्रीदेखि उपप्रधानमन्त्री उनी भइसकेका छन्। यो पटक गच्छदार नै चुनावी मैदानमा छन्। उनका निकटम प्रतिद्वन्द्वी एमालेकी भगवती चौधरी छन्। गच्छदार र चौधरीबीच २ पटक यहाँ प्रतिस्पर्धा भइसकेको छ। दुवै पटक झिनो मतले गच्छदारसँग चौधरी पराजित भएकी छन्। तेस्रो पटक उनीहरू भिड्दै छन्। तर, जितेकाले मात्रै होइन हारेकाले त्यसमा जनताका समस्यामा ध्यान दिनुपर्ने भागलपुरवासीको आग्रह छ। हाम्रा समस्या त जित्नेले मात्रै होइन हार्नेले पनि सुन्नु पर्यो नि, उनीहरू एकमुखले भन्छन्, नेता त हार्ने जित्ने दुवै हुन् उनीहरूले हामीलाई साथमा पो हाम्रो समस्याको सुनुवाइ होला त ? भागलपुरमा धेरैजसो दलित, जनजातिहरूको बसोबास छ। यहाँ सरदार, ऋषिदेव, चौधरी, तामाङ, माझीको बसोबास छ। यो बाढीको साथै रोजगारी, शिक्षा स्वास्थ्य, खानेपानीको यस्तै समस्या छ। यहाँ बालबालिका पढ्न पनि टाढा जानुपर्छ। यो गाउँमा ५७ घर परिवार बस्छन्। तस्बिर : दिपेन श्रेष्ठ"
ओझेलमा अडिएका सामाजिक मुद्दा,"नेपालीलाई विकास भनेकै बाटोघाटो, पानी र बिजुली जस्तो लाग्छ। ठूलाठूला भौतिक पूर्वाधार नै विकास हो भन्ने धेरैको ठम्याइ छ। तर समाजको विकास त्यसरीमात्रै हुँदैन। सामाजिक विकास अझै महत्वपूर्ण छ। शिक्षा र स्वास्थ्यजस्ता आधारभूत आवश्यकतामै ध्यान पुग्न सकेको छैन। मानिसको चेतना र मनोविज्ञान तथा समझको विकास झन् परको कुरा भएको छ। जनतामा चेतना विकास गर्नु पनि राजनीतिको मूल ध्येय हुनुपर्छ। विकासको नयाँनयाँ परिभाषालाई आत्मसात गरेर त्यसैअनुसार समाजलाई अघि बढाउनु राजनीतिको दायित्व पनि हो। तर, राजनीतिले सामाजिक मुद्दाहरूमा आँखा चिम्लेको प्रतीत हुन्छ। आसन्न निर्वाचनलाई नै हेर्ने हो भने पनि कुनै पनि मुख्य राजनीतिक दलहरूले सामाजिक मुद्दालाई प्राथमिकता दिएका छैनन्। ठूलाठूला भौतिक पूर्वाधारको सपनामात्रै बाँडेका छन्। मानिसको जीवनस्तर उकास्ने, समाजमा विभेदको अन्त्य गर्ने, न्याय स्थापना गर्ने र समतामूलक समाज निर्माण गर्ने राजनीतिका गफमात्रै बनेका छन्, तर दलहरूसँग ती एजेन्डा छैनन्। चुनावमै नभएका एजेन्डा अरूबेला के वास्ता हुनु ? नेपाली समाजमा धेरै कुरीति छन्, जुन समाज विकासका बाधक हुन्। चाहे त्यो छुवाछुतका रूपमा हुने विभेद होस् या लैंगिक विभेद। अन्धविश्वासले जरा गाडेको समाजमा बोक्सीको आरोपमा अझै पनि महिलाहरू प्रताडित हुनुपरेकै छ। रजस्वलाजस्तो प्राकृतिक गुणमाथि पनि चर्काे अन्धविश्वास छ। आज पनि थुप्रै किशोरी र महिला पश्चिम नेपालका गाउँघरमा छाउ बार्न विवश छन्। छाउगोठमा बस्दा ज्यानै पनि गुमाएका छन्। रजस्वलाका बेला आवश्यक स्यानिटरी प्याडमै चर्काे कर असुल्न उद्यत हुने सरकारले त छाउगोठको समस्या देखेनदेखेन, आसन्न चुनावका उम्मेदवारहरूले पनि त्यसलाई बेवास्ता गरेका छन्। कर्णाली वा सुदूरपश्चिमको एउटा विकराल कुरीति अन्त्यको मुद्दालाई दल वा उम्मेदवारहरूले घोषणापत्र वा आफ्ना प्रतिबद्धतामा समेट्न सकेनन्। अब तिनीहरूमध्ये नै कसै न कसैले चुनाव जित्ने छ, अनि उनीहरूले त्यस्ता सामाजिक कुरीति अन्त्यका लागि के पो गर्लान् ? छाउगोठकै सन्दर्भमा सामाजिक संस्था र व्यक्तित्वहरूले चलाएको गोठ भत्काउने अभियान अपुरै थियो। तर, २०७४ पछि आएका जनप्रतिनिधिले ध्यान नपुर्याउँदा छाउगोठहरू पुनर्निमाण पनि भए। जातीय छुवाछुत वा छाउपडी प्रथा कानुनी रूपमा बर्जित छन्। तर, व्यवहारमा कायम छ। यस्ता कुप्रथाको समूल अन्त्य नभएसम्म समाजमा सामाजिक समानता कायम हुन सक्दैन। असमानता व्याप्त समाज आफैंमा उभो लाग्दैन। तर कर्णाली प्रदेशका उम्मेदवारहरूले दिएको पहिलो प्राथमिकता समाजलाई माथि लैजाने, विभेद अन्त्य गर्ने होइन, सडक हो। हो, सडक कर्णालीको आवश्यकता हो। त्यसमा दुईमत छैन। सडक विकासको पहिलो खुड्किलो पनि हो। तर सडक निर्माण गर्दैमा मानिसको चेतनाको स्तर उकासिन्छ, गरिबी अन्त्य हुन्छ, विभेद अन्त्य हुन्छ भन्ने होइन। सहर बजारमै पनि जातीय, लैंगिक र अरू खाले असमानता बाँकी छन्, जहाँ अरू भौतिक पूर्वाधार पर्याप्त छ। त्यसैले सामाजिक कुरीति अन्त्यको मुद्दा कर्णाली, सुदूरपश्चिम, मधेस वा कुनै निश्चित भूगोलका लागि मात्रै होइन, सबैतिर आवश्यक छ। हो, तत्तत भूगोलमा अन्तभन्दा केही बढी ती समस्या बढी होलान्, तर देशैभरिको समाज कुरीति र कुसंस्कारले ग्रसित छ। हाम्रो संविधानले समावेशी समानुपातिक निर्वाचन प्रणालीलाई अंगालेको पनि सबै जातजाति र भूगोलका समुदायलाई मूलप्रवाहमा ल्याउन हो। महिला सशक्तीकरणका लागि हो। तर, राज्यका निकायहरूमा महिलाहरूलाई प्रतिनिधि गराउने मामलामै दलहरूमा कन्जुस्याइँ देखा परेको उम्मेदवारहरूको सूचीले नै देखाइसकेको छ। दलहरूको शीर्ष नेतृत्वको मानसिकतामै अझै पितृसत्तात्मक सोच बाँकी हुनु दुर्भाग्य हो। नेतृत्वले समानताको बाटो पहिल्याउनुपर्छ, त्यसै बाटोमा हिँड्नुपर्छ र अरूलाई पनि हिँडाउनुपर्छ। तर, त्यसमा दलीय नेतृत्व चुकिरहेको छ। त्यसैले नै ओझेलमा छन् सामाजिक मुद्दाहरू।"
सुकुमबासीको जग्गा खरिदमा घोटाला,"विराटनगर : भूमिहीन सुकुमबासीलाई जग्गा र घरको मालिक बनाउने उद्देश्यले विराटनगर महानगरपालिका१२ मा बस्ती निर्माणका लागि जग्गा खरिद गर्दा लाखौं रकम अनियमितता गरेको पाइएको छ। एकीकृत महानगर आवास परियोजनाअन्तर्गत निर्माणाधीन सुकुमबासी बस्ती (सम्पन्न बस्ती)का लागि जग्गा खरिद चरणमै ठूलो रकम हिनामिना गरिएको छ। त्यसको मारमा सुकुमबासी परेका छन्। तर, यो प्रकरणमा जोडिएका सबैजसोले गल्ती अर्कैको हो भन्दै आफू पन्छिँदै छन्। विराटनगर१२ साबिक बखरी २(क) को कित्ता नम्बर ८७७ को २ बिघा १० कट्ठा र कित्ता नम्बर ८७६ को १ बिघा ६ कट्ठा ५ धुर जग्गा सुकुमबासीका लागि बस्ती निर्माण गर्ने भनेर किनिएको थियो। जग्गाधनीसँग किनेको मूल्यभन्दा बढीमा खरिद गरेको देखाएर सुकुमबासीलाई झुक्याउँदै २०७७ चैत १३ र १५ गते अलगअलग मितिमा विराटनगरस्थित मालपोत कार्यालयमा जग्गाको रजिष्ट्रेसन पास गरिएको हो। खरिद गरेको वास्तविक मूल्यभन्दा जग्गाको मूल्यांकन बढाएर रजिष्ट्रेसन पास गरिएकाले सुकुमबासी बस्तीको जग्गा प्राप्तिमा सुरुआतदेखि नै आर्थिक अपचलन भएको पुष्टि हुन्छ। साबिकका जग्गाधनीसँग कम मूल्यमा खरिद गरिएको जग्गाका लागि सुकुमबासीले प्रतिकट्ठा ४५ हजार रूपैयाँ बढी रकम तिर्नुपर्ने भएको छ। राजीव शर्मा र रेखा तिम्सिनाको नाममा रहेको जग्गा खरिदका लागि २०७६ देखि नै कुराकानी भइरहेको थियो। त्यसका लागि २०७७ चैतमा टुंगो लागेपछि संयुक्त रूपमा १ सय ४५ जनाको नाममा जग्गा रजिष्ट्रेसन पास गरेको देखिन्छ। सरकारले हाल कित्ताकाट नखोलेका कारण संयुक्त रूपमा रजिष्ट्रेसन पास गरी संयुक्त रूपमै लालपुर्जा बनाइएको छ। अनौठो के छ भने अधिकांश सुकुमबासीलाई आफ्नो लालपुर्जा बनेको थाहै छैन। उनीहरूका अनुसार राजीव र रेखाको जग्गा खरिद गर्न शान्तिदेवी ऋषिदेव र बिनादेवी ऋषिदेवका नाममा अधिकृत वारेसनामा बनाइएको छ। शान्तिदेवी र बिनादेवी निर्माणाधीन सुकुमबासी बस्तीको उपभोक्ता समितिका अध्यक्ष हुन्। सरकारी अभिलेख हेर्दा र सुकुमबासीका कुरा सुन्दा उनीहरूलाई भ्रममा पारिएको देखिन्छ। जग्गाधनी राजीवका दाइ तथा रेखाका श्रीमान् राजन शर्माका अनुसार प्रदेश १ का आन्तरिक मामिला तथा कानुनमन्त्री केदार कार्की, १२ नम्बरका वडाध्यक्ष हिरालाल कामत, नेपाली कांग्रेस १२ नम्बर वडाका सभापति हरिनारायण यादव, श्याम कामत र नरेश मास्टर भनिने रामनरेश साहसमेतले जग्गा खरिदका लागि पहल गरेका हुन्। रामनरेशका छोरा आशिषकुमार साहमार्फत २०७६ साल फागुन १८ गते ५ लाख रुपैयाँ बैना गराइएको थियो। जग्गाधनीसँग प्रतिकट्ठा ४ लाख ५० हजार रूपैयाँका दरले जग्गा खरिद गर्ने गरी बैनाको कागज बनाइएको छ। कागजलाई वडाध्यक्ष हिरालालले आफ्नो हस्ताक्षर र वडाको छापसहित प्रमाणित गरेका छन्। त्यसको ठीक १ वर्षपछि जग्गाधनीलाई ४ लाख ५५ हजार प्रतिकट्ठाका दरले रकम उपलब्ध गराइएको थियो। तर, रजिष्ट्रेसन पास गराउँदा भने जग्गा प्रतिकट्ठा ५ लाख रूपैयाँका दरले खरिद गरेको देखाइएको छ। ७६ कट्ठामा प्रतिकट्ठा ४५ हजार रूपैयाँँका दरले घोटाला भएको पत्ता लागेको छ। मन्त्री कार्कीसहितको टोलीले आफूहरूको जग्गा प्रतिकट्ठा ४ लाख ५५ हजार रुपैयाँमा खरिद गरेको राजनले बताए। भने, जग्गा खरिद गर्ने भनिएको दोस्रो वर्षमा कुरा मिलेर बिक्री गरेका हौं। बैनाको कागज ४ लाख ५० हजारको गरेको भए पनि जग्गा बिक्रीवापत प्रतिकट्ठा ४ लाख ५५ हजारका दरले जोडेर जीवन विकास संस्थाले हामीलाई चेक दिएको थियो। जग्गा भने ५ लाख रुपैयाँका दरले खरिद गरेको देखाएर पास गरेको पाइएपछि अनियमितता खुलेको हो। प्रतिकट्ठा ४५ हजार रुपैयाँका दरले ७६ कट्ठाको ३४ लाख २० हजार रुपैयाँ कहाँ र कसले लग्यो कुनै तथ्यांक छैन। स्रोतका अनुसार मन्त्री केदारले कांग्रेसका वडासभापति हरिसहितको टोलीलाई जग्गा खरिदको कुरा चलाउन जग्गाधनीका बुवाससुरा भैरव शर्मासमक्ष पठाएका थिए। उनीहरूले भैरवलाई जग्गा बिक्री गर्नका लागि दबाब दिए। तर, जग्गाधनीमध्ये एक जना विदेशमा भएकाले कुरा राम्रोसँग अघि बढेन। कांग्रेसका वडासभापति, वडाध्यक्ष र मन्त्रीसँग कुरा हुँदै गर्दा क्यानडामा रहेका राजीव (भैरवका छोरा) नेपाल आए। कुरा नमिल्दा र कोरोनाका कारण लकडाउन हुने भएपछि उनी उतै फर्किए। राजनका अनुसार मन्त्री केदारले भनेअनुरुप प्रतिकट्ठा ४ लाख ५० हजारमा जग्गा दिनुपर्ने र आफूहरूले ४ लाख ७५ हजारमा बेच्ने हरिसहितको टिमले बताएको थियो। तर, २ चरणमा गरी ४ लाख ५० हजारको दरले खरिद बिक्रीको विषय टुंगिएको थियो। कुरो मिलेपछि २ जना जग्गाधनीमध्ये विदेशमा रहेका राजीव विराटनगर आए। तर, मन्त्री केदारका विश्वासपात्र हरिले जग्गा खरिद गर्ने (लगानीकर्ता) नभेटेपछि पुनः राजीव क्यानडा फर्किए। त्यसको करिब १ वर्षपछि जीवन विकास समाजलाई लगानीकर्ताका रूपमा भित्र्याए। राजीवलाई पुनः विराटनगर आउन हरिको टोलीले अनुरोध गर्यो। राजीव आउनेजाने जहाजको टिकट मन्त्री केदारले मिलाइ दिने भनेर हरिले भनेको बताइएको छ। दोस्रो चरणसम्म आइपुग्दा जग्गाको मोल थप ५ हजार बढाएर प्रतिकट्ठा ४ लाख ५५ हजार रुपैयाँ पुर्याइएको थियो। राजनले मन्त्री केदार एकदुईपटक कुरा गर्न आए पनि सबै काम भने मध्यस्थकर्ताहरूले नै गरेको सुनाए। खरिद प्रक्रिया अन्तिम भएपछि जग्गाधनीलाई जीवन विकास समाजमार्फत रकम भुक्तानी गरिएको हो। उक्त रकम सुकुमबासीले किस्ताकिस्ता गरेर जीवन विकासलाई तिरिसकेपछि मात्रै जग्गा उनीहरूको नाममा आउने भनिएको छ। तर, बढी रकममा खरिद गरेको देखाउँदै ठूलो आर्थिक भार थपेर सुकुमबासीलाई दुःख दिएको प्रष्ट भएको स्थानीय बताउँछन्। स्थानीयका अनुसार मन्त्री कार्कीसहित उनका पार्टीका वडास्तरका नेताले सुकुमबासीको नाममा जग्गा खरिदका लागि पहल गरेका थिए। जग्गा खरिद गरेको साँवा र ब्याज जीवन विकासलाई १५१५ दिनमा बुझाउनुपर्ने बाध्यता छ। जग्गा खरिदमै अनियमितता गरिएको भए पनि मन्त्री कार्की चाहिँ सुकुमबासीका लागि आफूले सहुलियतमा जग्गा उपलब्ध गराएको र सुविधासम्पन्न घर बनाइदिन थालेको भनेर सार्वजनिक अभिव्यक्ति दिँदै आइरहेका छन्। स्रोतका अनुसार उनले वास्तविक सुुकुमबासीका लागि काम गरेको भए दलित, पिछडा वर्ग, आदिवासी, मुस्लिम तथा सीमान्तकृत समुदायले जग्गा खरिद गर्दा लाग्ने सरकारी दस्तुर मिनाहा गर्न पहल गर्थे। मन्त्रीले जग्गा किनाइदिए पनि सास्ती खेप्नु परेको सुकुमबासी बस्तीका महिलाहरू बताउँछन्। मन्त्रीले राम्रो हुन्छ भनेपछि हामीले जग्गा लिएका थियौं, स्थानीय लक्ष्मी ऋषिदेवले भनिन्, अहिले यहाँका धेरैले दुःख भोग्नु परेको छ। जीवन विकासले प्रत्येक १५ दिनमा साँवा र ब्याज जोडेर किस्तावापत ५ हजार ५ सय रुपैयाँ लिन्छ। स्थानीय अञ्जुलादेवी ऋषिदेवको नियमित किस्ता तिर्दातिर्दै सासूको मृत्यु भयो। सासूको काममा धेरै खर्च हुँदा किस्ता तिर्न ४ महिना ढिला भयो। त्यसपछि जीवन विकासले किस्ता नै बुझ्न नमानेको अञ्जुलादेवीले बताइन्। तपाईंसँग किस्ता लिँदैनौं, घर अरूले नै लगिसके भन्छन्। यो कुरा मन्त्री केदारलाई सुनायौं, अञ्जुलीदेवीले भनिन्, उल्टै मलाइ चुनाव जिताउनु अनि मात्रै घर पाउँछौ भन्ने जवाफ मन्त्रीले दिए। पूर्वशिक्षकसमेत रहेका रामनरेशले जग्गाधनीले जग्गा बेचाइदिनु भनेपछि आफूले कुरा मात्रै चलाइदिएको बताए। बेचेवापत जग्गाधनीले मलाई २ प्रतिशत कमिसन दिने भनेका थिए। तर दिएनन्, उनले भने। जग्गा खरिदबिक्री प्रक्रियामा आफ्नो संलग्नता नभएको रामनरेशको दाबी छ। कांग्रेसका वडा सभापति हरिले जग्गा खरिदबिक्रीमा रामनरेशको संलग्नता रहेको र यसमा आफूलाई केही पनि थाहा नभएको बताए। वडाध्यक्ष हिरालालले सुकुमबासी बस्तीका लागि जग्गा खरिदको वातावरणमन्त्री कार्कीले मिलाएको बताए। मन्त्रीकै पहल र समन्वयमा काम भएको हो। उहाँले नै पैसा छुट्याउने वातावरण मिलाउनु भयो। जग्गा खरिदका लागि दाता खोज्नुभयो, उनले भने, तर जग्गा कुन दिन र कसरी पास गरियो भन्ने मलाई थाहा छैन। विराटनगर महानगरपालिका, ह्याबिट्याट फर ह्युमानिटी र तत्कालीन प्रदेश सांसद केदार कार्की (हाल मन्त्री)बीच सम्झौता भएर सुकुमबासीलाई व्यवस्थापन गर्ने योजनासहित एकीकृत बस्ती निर्माणको काम थालिएको हो। सुकुमबासीकै लगानीमा जग्गा किन्ने र एउटै डिजाइनका १४५ वटा घर निर्माण गरिदिने सम्झौताअनुसार उपभोक्ता समिति बनाएर परियोजनाको काम अघि बढाइएको थियो। एउटा घर निर्माणका लागि ७ लाख २५ हजार लाग्ने अनुमान छ। बस्ती निर्माणदेखि पानी, बिजुली, बाटोसमेत गरेर परियोजना सम्पन्न गर्न १५ करोडभन्दा बढी लाग्ने प्राविधिक इस्टिमेट छ। बस्ती निर्माणमा हालसम्म ३ करोड २५ लाख रूपैयाँभन्दा बढी खर्च भइसकेको विराटनगर महानगरपालिकाले जनाएको छ। उक्त परियोजनाका फोकल पर्सन पुनम दाहालका अनुसार पहिलो चरणमा १ करोड विनियोजन भएपछि २०७८ जेठ १३ गतेदेखि काम सुरु भएको थियो। पहिलो चरणको काम २०७८ माघ २३ गते सम्पन्न भयो। दोस्रो चरणको काम २०७८ फागुन १२ गतेदेखि सुरु भयो। ४० लाख बजेट आएपछि सम्झौता भएर २०७८ चैत २४ देखि तेस्रो चरणको काम सुरु भयो। चालू आवका लागि छुट्याइएको १ करोड ७५ लाख बजेटबाट अब चौथो चरणको कामको तयारी हुँदैछ, पुनमले भने। उनका अनुसार एउटा घर निर्माणका लागि ह्याबिट्याटले १ लाख ९५ हजार रुपैयाँ बराबरको सहयोग उपलब्ध गराउने सहमति थियो। बाँकी रकम महानगर र मन्त्री केदारको प्रदेश निर्वाचन क्षेत्र कार्यक्रमबाट व्यवस्थापन गर्ने सम्झौता रहेको उनले बताए। पुनमका अनुसार बस्ती निर्माणका लागि जग्गा खरिद गर्न स्थानीयलाई जीवन विकास समाजले ऋण सहयोग गरेको हो। जग्गा खरिद गर्दाको ऋण तिर्नका लागि बस्ती निर्माणका क्रममा घरधनीहरुलाई नै रोजगारी पनि दिइएको उनको भनाइ छ। यस विषयमा बुझ्न खोज्दा मन्त्री केदार कार्की भने सम्पर्कमा आउन चाहेनन्। कार्की कांग्रेसबाट आगामी निर्वाचनका लागि मोरङको क्षेत्र नम्बर ६ ख मा प्रदेशसभा सदस्यका उम्मेदवार हुन्। २०७४ मा पनि उनले यही क्षेत्रबाट चुनाव जितेका थिए। बस्ती निर्माणस्थल उनकै निर्वाचन क्षेत्रमा पर्छ। जग्गा खरिदका क्रममा गरिएको बैनाको कागज ।"
तिलौराकोटमा उत्खनन् सुरु,"बुटवल : गौतमबुद्धको क्रीडास्थल तिलौराकोटमा उत्खनन थालिएको छ। विश्व सम्पदा सूचीमा राख्ने तयारी भइरहेको यो क्षेत्रको तिलौराकोटभित्र राजा शुद्धोधनका दरबारहरू रहेका प्रमाण भेटिएका छन्। त्यस संरचनाका अन्य पाटाहरू पत्ता लगाउन उत्खनन थालिएको हो। प्राचीन कपिलवस्तुको राजधानी तिलौराकोट क्षेत्रमा थप अन्वेषणका लागि यही समयमा रहेक वर्ष उत्खनन हुँदै आएको छ। युनेस्को जापानिज फन्ड इन् ट्रस्टको सहयोगमा पुरातत्त्व विभाग, बेलायतको दुर्हम विश्वविद्यालय र लुम्बिनी विकास कोषका विज्ञ तथा पुरातत्त्वविद्हरूले १४ कात्तिकदेखि तिरौलाकोट क्षेत्रमा उत्खनन सुरु गरेका हुन्। प्राचीन सुरक्षा पर्खालको वरिपरि रहेको नहर र पूर्वी गेटभन्दा बाहिरको संरचना क्षेत्रमा प्राचीन समयमा नदी रहेको सेल देखिएकाले उत्खनन गरिएको लुम्बिनी विकास कोषका पुरातत्त्व शाखाका प्रमुख हिमाल उप्रेतीले बताए। गत वर्ष उत्खनन गरी छोपेर राखेको दरबार क्षेत्रको भग्नावशेषको पुनः उत्खनन गरी बाँकी रहेका क्षेत्रहरूको अन्वेषण गरिने उनले बताए। गत वर्ष पूर्वीकिल्लाका सहायक संरचनाबारे जियोफिजिकल (भूभौतिक) सर्वे गरिएको थियो। उक्त सर्वेक्षणमा पीसी मुखर्जी उल्लेख गरेअनुसारका संरचना देखिएको उप्रेतीले बताए। पीसी मुखर्जीले सन् १८९९ मा प्राचीन तिरौलाकोट दरबारको पूर्वीढोका पत्ता लगाएका थिए। मुखर्जीले पत्ता लगाएअनुसार प्राचीन सुरक्षा पर्खालको वरिपरि नहर (मुड) रहेको र बाहिरी भागमा नदीलगायतका संरचना रहेको उल्लेख गरेकाले सो क्षेत्रमा वैज्ञानिक रूपमा अन्वेषण गर्न उत्खनन सुरु गरिएको दुर्हम विश्वविद्यालय बेलायतका प्राध्यापक डा रविन कनिङघम्ले बताए। प्राध्यापक डा रविनको नेतृत्वमा उत्खनन सुरु गरिएको हो। उत्खननबाट प्राप्त प्रमाणलाई आधुनिक प्रविधिको प्रयोग गरी अनुसन्धान गरिने उनले बताए। सन् २०१४ देखि युनेस्को जापानिज् फन्ड इन ट्रस्टले वैज्ञानिक रूपमा विभिन्न उपकरण प्रयोग गरी तिलौराकोट र लुम्बिनीमा पुरातात्विक अध्ययन गर्दै आएको लुम्बिनी विकास कोषका प्रमुख प्रशासकीय अधिकृत ज्ञानिन राईले जानकारी दिए। तिलौराकोटलाई विश्वसम्पदा सूचीमा सूचीकृतका लागि कोषले पहल गरिरहेको बताउँदै उत्खननबाट थप प्रमाणहरू भेटिने बताए। उनले अन्तर्राष्ट्रिय विज्ञहरूसहितको टोलीले वैज्ञानिक रूपमा उत्खनन थालेको बताए। पूर्वी किल्लाभित्र र पर्खाल बाहिर गरिएको उत्खननमा भेटिएका इँट्टाको साइज, भाँडाकँुडाका टुक्रा, माटाका मूर्तिहरू, सिक्काहरू, कोइलाहरू, वनस्पतिका अवशेषहरूको वैज्ञानिक तरिकाले अनुसन्धान गरेर काल (वर्षको अवधि) निर्धारण गरिने पुरातत्त्व प्रमुख उप्रेतीले बताए। उनका अनुसार विश्वमा पछिल्लो प्रविधि प्रयोग गरी उत्खनन गरेर अनुसन्धान गरिएको छ। दुर्हम विश्वविद्यालय बेलायतका प्राध्यापक डा रविन कजिङघम्को नेतृत्वमा सुरु गरिएको उत्खननमा पुरातत्त्व विभागका रामबहादुर कुँवर, भाष्कर ज्ञवाली, विष्णु पाठक, लुम्बिनी विकास कोषका ज्ञानिन राई, हिमाल उप्रेती र राजन बस्नेतलगायतको टोली उत्खननमा खटिएको हो। उत्खनन आगामी १६ मंसिरसम्म सञ्चालन हुनेछ।"
विकासका लागि मूलधारको राजनीतिमा आएका हौं,"देशमा रोजगारी सिर्जना गर्ने र भ्रष्टाचार नियन्त्रण गर्ने उद्देश्यले नै पार्टी स्थापना गरेको बताउँछन् जनमत पार्टीका अध्यक्ष डा सिके राउत। वैज्ञानिकसमेत रहेका राउतले अमेरिका छाडे। स्वतन्त्र मधेसको राजनीति गरे। फेरि मूलधारको राजनीतिमा आएर एकपछि अर्को सरप्राइज दिएका छन्। पहिलो पटक चुनावमा होमिदा रोमाञ्चकता महसुस भइरहेको र मधेस प्रदेशमा सरकार बनाउने आशा जागेको उनी बताउँछन्। आसन्न निर्वाचन, राजनीति आरोहअवरोह र समसामयिक राजनीतिबारे अन्नपूर्ण पोस्ट्का मनोहर पोखरेलले राउतसँग गरेको कुराकानी। सप्तरी २ भनेको मेरो जन्मथलो हो। यहीँ जन्मिए, हुर्के, पढे र अमेरिकाबाट फर्केपछि पनि म यही बसेँ। मेरो घर यसै क्षेत्रको महादेवा गाउँपालिकामा छ। राजविराजमा पनि छ। त्यसैले स्वाभाविक रूपमा मेरो लागि पहिलो प्राथमिक चयन भनेको सप्तरीको२ नै पर्नेभयो। अर्को कुरा यो क्षेत्रबाहेक मेरो अर्को विकल्प थिएन। अन्तबाट मेरो सिफारिस भएको अवस्था पनि थिएन। म यो क्षेत्रबाट लड्छु भन्ने कुरा लगभग दुई महिनाअघि नै मैले सार्वजनिक रूपमा घोषणा गरेको थिएँ। यो क्षेत्रमा मेरो घर, परिवार, हुर्केको समाज भएका नाताले बाढी आउँदा, आगलागी हुँदा मलाई सरोकार हुन्छ। कतै मेरो घर त बगेन, कतै मेरो घर समुदायलाई महामारीले त छोएन। यो सरोकार, चिन्ता सबभन्दा बढी मलाई हुने भएकाले आफू सबभन्दा उपयुक्त उम्मेदवारका रूपमा आफ्नो घरबाट उम्मेदवारी दिने निर्णय गरेको हुँ। यसलाई प्रायः अर्को उम्मेदवारसँग तुलनात्मक रूपमा लिने भएकाले मेरो जवाफ पनि तुलनात्मक नै छ। जसपा अध्यक्ष यादव योभन्दा अगाडि आफ्नो निर्वाचन क्षेत्र मोरङ, सुनसरी छोड्दै सप्तरी आउनुभएको थियो। यसपालि पनि सप्तरीबाट नलडी बाहिरबाट लड्ने कुरा आएको थियो। अन्तिम समयमा मनोनयनपत्र दर्ता हुने दिनमात्र ढिलो गरी उहाँको यहीबाट लड्ने निर्णय भएको हो। उहाँको स्थायी ठेगाना घर मोरङ हो। अर्थात् बाहिरबाट आउनुभएको हो। पछिल्लो पाँच वर्षमा उहाँको सम्पर्क कार्यालयसमेत यहाँ रहेन। उहाँ जनसम्पर्कमा पनि बस्नु भएन। आक्कलझुक्कल आउनुभयो, जानुभयो। उहाँ स्थायी निवासी नभएकाले यहाँको पीडासँग ठूलो सरोकार हुने कुरै देखिएन्। तसर्थ यहाँको समस्या निदानका लागि मैले यसै क्षेत्रबाट उम्मेदवारी दिएको हुँ। हामीले परिवर्तनलाई स्वाभाविक मान्नुपर्छ। कुनै बेला कांग्रेसले पनि चुनाव बहिस्कार गरेको थियो। माओवादीले संसदीय व्यवस्थालाई नै मान्दिन भनेको थियो अहिले संसद्मै छन्। स्वाभाविक रूपमा परिवर्तनहरू हुन्छन्, यो गतिशीलता हो। अहिलेका दलहरूले पनि २०७४ सालमा पश्चिमतिर बहिस्कार गरेका थिए। परिवर्तनहरू परिस्थितिअनुसार हुने कुरा हो। अहिले जनमत हासिल गर्ने एउटा औपचारिक माध्यम निर्वाचन भएकाले र त्यसमा पहिलो पटक सहभागी हुन पाउँदा रोमाञ्चकता महसुस भइरहेको छ। यो अवसर कस्तो हुने, कति सफलता हासिल गर्ने कुराले रोमाञ्चकता महसुस भइरहेको छ। आफ्नो जितको सम्भावना देख्नुहुन्छ ? जनताले देशव्यापी परिवर्तन खोजेका छन्। पटकपटक अन्य दलहरूलाई ३०३२ वर्षमा परीक्षण गरिसकेको अवस्था छ। देशव्यापी रूपमा परीक्षण भई नसकेका नयाँ राजनीतिक दल र स्वतन्त्रलाई जिताउने अभियान चलेको छ, जुन सकारात्मक पनि हो। पहिलो निर्वाचन भएकाले जनतामा एक मौका दिनुपर्छ, संघर्ष गरेको पार्टी, कार्यकर्ता भएकाले निःस्वार्थ भावले जनताको सेवा गर्छ भन्ने आशा बढी छ। अख्तियार दुरुपयोग अनुसन्धान आयोगले मुख्यमन्त्रीको कार्यालयमा छापा मार्यो, साइकल काण्ड भयो, छोरी बिमा कार्यक्रममा धाँधली भयो। हामी पद र पैसाका लागि राजनीतिमा होमिएको व्यक्ति होइनांै भन्ने जनतालाई थाहा छ र विश्वास गरेका छन्। विशुद्ध रूपमा राजनीति नै गर्न नआएको र समस्या समाधान गर्न आएकाले हामीले रोजगारी सिर्जना गर्न सक्छौं, सुशासन ल्याउन सक्छौं भनेर विश्वास पनि व्याप्त छ। यसकारण जनताको झुकाव बढिरहेको छ र यो नै जितको कारक बन्नेछ। चुनावपछि तपाईंको पार्टीको आकार कस्तो होला जस्तो लाग्छ ?नयाँ पार्टी भएकाले, भ्रष्टाचार विरुद्धको आन्दोलन, किसान आन्दोलन, नागरिकता विधेयकका लागि आन्दोलन गरेको पार्टी भएकाले देशव्यापी रूपमै जनसमर्थन र लहर उठेको छ। राम्रै सिट ल्याउने आंकलन गरेका छौं। जनमत पार्टीले संघ र प्रदेशमा कति सिट जित्ने अनुमान गर्नुभएको छ ?मधेस प्रदेशमा सरकार बनाउने आशा छ। मधेस प्रदेशमा सबैभन्दा बढी ६४ मध्ये ५८ स्थानमा उम्मेदवारी दिएका छौं। सप्तरीमा जनलहर नै छ। स्थानीय निर्वाचनको परिणामले आठौं दल बनेका छौं, यो उक्लिएर पाँचांै दल बन्ने आशामा छौं। तर, स्थानीय तहमा त सोचेअनुरूप परिणाम आएन नि ! स्थानीय निर्वाचनका बेला जुनसुकै स्थानमा जनलहर व्यापक थियो। कुनै खर्च नगरी आएको त्यो जनलहर स्वाभाविक र प्राकृतिक थियो। झापादेखि कञ्चनपुरसम्म साक्षरता दर कम छ। चेतनामा व्यापक कमी छ। गरिबी व्यापक छ। यस्तो अवस्थामा निर्वाचन प्रणाली विकृत छ। मत खरिदबिक्री व्यापक रूपमा हुन्छ। जनतालाई डरत्रास देखाउने काम हुन्छ। प्रचार प्रसार गर्न त उम्मेदवारलाई अवरोध पुर्याउँछन् भने जनतालाई मत खसाउन झनै अप्ठ्यारो छ। त्यसैले जनलहर मतगणनासम्म पुग्दा मतमा रूपान्तरण हुन सकेन्। यो लोकतन्त्रकै लागि चुनौती हो। निर्वाचन प्रणालीमा सुधार भएन भने असल मानिस चयन हुने सम्भावना कम हुन्छ, जनताले कहिले पनि इच्छाअनुसार उम्मेदवार चयन गर्न सक्दैनन्। उपेन्द्रजीलाई गाली गर्नेबाहेक तपाईंसँग एजेन्डा छैनन् भन्ने आरोप छ नि ! जसपालाई सुरुदेखि नै असुरक्षाको भावना छ। हामी राजनीतिक पार्टी नबन्दा पनि उहाँहरूलाई चिठ्ठा परेजस्ता केही कुरा प्राप्ति भयो। मधेस आन्दोलन जनताले गरे त्यसको लाभ केही सीमित व्यक्तिले संसद्देखि मन्त्री भएर उठाए। अरू कोही व्यक्ति नेता नबनोस, अरू दल मधेसमा जन्मिए वर्चस्व नै सकिन्छ भन्ने त्रास देखियो। तसर्थ जसपाको टार्गेटमा जहिले पनि हामी पर्यौं। पछिल्लो पाँच वर्ष मधेस प्रदेशमा जसपाको सरकार छ। सचेत नागरिकका हैसियतमा र दलका हैसियतमा पनि सरकारलाई रचनात्मक सुझाव, दिनु, आलोचना गर्नु सबैको कर्तव्य हो। तर, सुझाव दिँदा दुश्मन ठाने। जो पद र शक्तिमा रहन्छ विरोध पनि उसैले खेप्नुपर्छ। अख्तियार दुरुपयोग अनुसन्धान आयोगले मुख्यमन्त्रीको कार्यालयमा छापा मार्यो, साइकल काण्ड भयो, छोरी बिमा कार्यक्रममा धाँधली भयो। पोखरी सौन्दर्यीकरणमा बजेट छुट्ट्याएर सकाइयो। जुन प्रदेशमा साक्षरता सबैभन्दा कम छ त्यहाँ पाँच वर्षमा कुनै साक्षरता कार्यक्रम चलाइएन्। सरकारमा रहेको पार्टी हुनाले केही विरोध गरेको कुरालाई अन्यथा लिनु हुँदैन्। खासमा जसपासँग अब एजेन्डा बाँकी रहेन। जनतामा जाँदा उहाँहरू जवाफ दिन सक्ने अवस्थामा हुनुहुन्न। हामी सुशासन, सेवाप्रवाह, स्वायत्तता र प्रत्यक्ष लोकतन्त्रको एजेन्डा लिएर होमिएका छौं। हामी आफ्नो एजेन्डामा अडिग छौं। जनमत पार्टी र मधेस केन्द्रित अन्य दलमा के अन्तर छ। धेरै अन्तर छ। जनमत पार्टी कुनै अरू पार्टीबाट टुटेफुटेर आएको पार्टी होइन। यो शून्यबाट निर्माण भएको पार्टी हो। अन्य मधेस केन्द्रित दलमा अवसर र कुर्सी नपाएर टुटेफुटेर आएका व्यक्तिहरूको झुन्ड देखियो। जनमत पार्टी सुरुदेखि नै कुनै पद र पैसाका लागि राजनीति नगर्ने बरु जनताको जीवनस्तर कसरी उकास्ने भनेर आफ्नो सबै कुरा त्यागेर आउने व्यक्तिहरूले सुरुवात गरेको पार्टी हो। अरू पार्टीमा पञ्चायतकालदेखि गणतन्त्र आउँदासम्म उही व्यक्ति छन्। अरू दल जुनसुकै व्यवस्था आउँदा पनि त्यही मानिसहरू रहेको पार्टी हो। हाम्रो पार्टी भनेको शून्यबाट संघर्ष गरेका व्यक्तिहरूको पार्टी हो। संघर्षको पृष्ठभूमिबाट आएका मानिसहरूको पार्टी हो। जसपाको संघर्ष भनेको संविधानको एक पाना माइतीघरमा जलाउनु मात्र हो। त्यसको बदलामा उसले ५२ संसद् चिठ्ठा पायो। जनमत पार्टीको राष्ट्रिय अध्यक्षले मात्र २४ पटकभन्दा बढी गिरफ्तारी दिएको, हिरासत र जेल काटेको अवस्था छ। आफ्नो खुट्टा प्रहरीद्वारा भाँचिएको, टाउको फुटाइएको अवस्था छ। प्रायः समय नजरबन्दमा बसेको अवस्था छ। संघर्षका क्रममा अनेकौं यातना भोगेको अवस्था छ। अरू पार्टी अवसरवादीहरूको हो, जुनसुकै पार्टीमा जाँदा पनि अवसर खोज्ने मानिसहरूको झुन्डका रूपमा देखिएको छ। जनमत पार्टी संघर्ष गर्ने र विशुद्ध रूपले जनतालाई कसरी सेवा गर्ने भन्ने व्यक्तिहरू राजनीतिमा प्रवेश गरेर बनेको पार्टी हो। यो विपक्षीहरूले फैलाइरहेको भ्रम हो। १० सिट जित्नेहरू सरकारमा जान सक्छन् भने हामी पनि जान सक्छौं। उनीहरूले पनि एक्लै सरकार बनाउन सक्दैनन्। गठबन्धन गर्छन्, हामीले पनि गठबन्धन गर्न सक्छौ नि ! उनीहरूले पनि बहुमतको सरकार बनाउन सक्दैनन्। गठबन्धनकै सरकार बनाउने हो। जनमत पार्टीले पनि गठबन्धनको सरकार बनाउन सक्छ। एउटा सिट जितेका पनि अहिले सत्ता गठबन्धनमा रहेको उदाहरण नै छ। त्यसो त जनमत पार्टी सरकारमा नजाँदा पनि धेरै काम गरेको छ। विदेशमा जति पनि कामदार फँस्छन्, जागिरबाट निकालिन्छन्, अस्पतालमा भर्ती हुन्छन्, उनीहरूको मृत्यु हुन्छ, त्यस्तालाई उद्धार गर्ने काम जनमत पार्टीले गर्दै आएको छ। अरू पार्टी सत्तामा बस्दा पनि कतै उनीहरूले यस्तो जनमुखी कामहरू गरेका छैनन्। यहाँ हुँदा पनि किसानका लागि आन्दोलन गर्ने पार्टी त जनमत नै हो। किसानले मलखाद्य नपाउँदा पनि जसपाकै कृषिमन्त्री थिए तर उनीहरूले समस्याको समाधान गर्ने छाँटकाँट नै देखाएनन्। उल्टै किसान आन्दोलनमा गोली चलाए र दमन गरे। मधेसमा छिटोछिटो हिरोहरूको आगमन हुन्छ र फेरि अर्को हिरोको खोजी हुन थाल्छ भनिन्छ। तपाईंको नियति पनि त्यही हुने त होइन ? हामीले पनि काम नगरे त्यो नियती भोग्नुपर्छ। त्यसमा म आफैं स्पष्ट छु। हामीले काम नगर्दा जनताले त्यो सजाय हामीलाई पनि दिनुपर्छ। त्यही भएर हामी काम गर्छौं। हामी काम गर्नकै लागि पार्टीको माध्यमबाट आएका हौं। चुनावबाट गठबन्धनको नतिजा कस्तो आउला के विश्लेषण गर्नुहुन्छ ? गठबन्धन सैद्धान्तिक विचलनको पराकाष्ठा हो। यो नेपालको राजनीतिक इतिहासमा कालो कालअवधि हो। कुनै बेला कांग्रेसले त्यही माओवादीको टाउकोको मूल्य तोकेको थियो। आज उनीहरूसँग गठबन्धन गरेको अवस्था छ। त्यसलाई कुन गठबन्धन भन्ने लोकतान्त्रिक भन्ने कि वाम गठबन्धन भन्ने। नामसमेत नफुरेर सत्ता गठबन्धन नामाकरण गरिएको छ। विशुद्ध रूपले सत्ता प्राप्तिकै लागि बनाइएको गठबन्धनभन्दा पनि भयो। अर्कोतिर गठबन्धनमा लोकतन्त्र र संघीयता चाहिन्छ भन्ने र खारेज हुनुपर्छ भन्ने दुवै दल छन्। तसर्थ यो सैद्धान्तिक विचलन हो। गठबन्धनको सैद्धान्तिक धरातल रहेन, एजेन्डा रहेन। मेरो विचारमा मधेसमा गठबन्धनको परिणाम राम्रो आउने छैैन। दुइटा शक्ति तुलनात्मक रूपमा उत्तिकै बलियो भएमा त्यहाँ पनि हिंसात्मक झडप हुन्छ। कुनै एउटा धेरै कमजोर भइदियो भने हुँदैन। २०६४ सालपछि एउटा आन्दोलनकारी शक्ति उदाएको अवस्थामा त्यो एउटा आन्दोलनकारी पक्ष बढी शक्तिशाली भएकाले झडप भयो। पछिल्लो पटक ०७४ सालमा निर्वाचन हुँदा ती आन्दोलकारी शक्ति क्षिण भएकाले हिंसाको स्थिति आएन। एउटा कुनै घटक कमजोर भएमा पनि हुँदैन। अहिले फेरि अनेकौं पार्टी प्रतिस्पर्धामा रहेको अवस्थामा छ र झडपको अवस्था छ। सप्तरीको महादेवामा, अग्निसाइर कृष्णसवरनमा हाम्रा कार्यकर्तामाथि कुटपिट भयो। कुनैकुनै ठाउँमा यस्तो झडप व्यापक रूपमा देखिन सक्ने सम्भावना छ। सप्तरी २ मा यस्तो अवस्था अली बढी नै देखिएको छ। अन्य दलहरूले अपनाएको रणनीति जस्तै स्वराजको आन्दोलन पनि चर्चामा आउन योजनाबद्ध र पूर्वसञ्चालित थियो भनिन्छ नि !चर्चामा आउन त्यति ठूलो जोखिम लिन जरुरी नै छैन। चर्चाका लागि ज्यानै दिने गरी जोखिम लिनुपर्ने आवश्यक्ता पर्दैन। त्यसैले यो आलोचना हामीमाथि लागू हुँदैन। अरूहरूले गरेको आन्दोलनहरूमा पनि लागू हुँदैन्। अरूहरूले पनि योगदान दिएकै हुन्। जुन पृथकतावादी आन्दोलन थियो त्यो त्यतिबेलाको परिस्थितिले जन्माएको थियो। अहिले परिस्थिति बदलिएको छ। देशमा संघीयता आएको छ, गणतन्त्र छ। स्थानीय तहले अधिकार पाएका छन्। त्यो सीमामा पाएको अधिकार क्षेत्रभित्र रहेर पनि धेरै विकासका कुराहरू गर्न सकिन्छ भन्ने विश्वासमा हामी मूलधारको राजनीतिमा आएका हौं। समर्पण गर्नुभयो र मुद्दा विर्सजन गर्नुभयो भनेर तपाईंबाट अलग हुने पनि छन् नि !दुुईचार जना साथीले छाडेर गएका हुन्। जुनसुकै आन्दोलनमा पनि यस्तो हुन्छ। सम्झौता र वार्ताका बेला केही असन्तुष्ट पक्ष, समूह हुन स्वाभाविक नै हो। अरूहरूमा विशालविशाल समूहको असन्तुष्टि देखियो। हाम्रोमा त दुईचार जनाले असन्तुष्टि जनाए। त्यसलाई अस्वाभाविक रूपमा लिन्न र उनीहरूको योगदानको कदर पनि गर्छु। त्यसो भए स्वराज आन्दोलनको औचित्य थिएन, हो ? अहिलेको परिस्थितिमा त्यो आवश्यक्ता रहेन्। जुन सम्झौता भयो त्यसले राजनीतिक स्पेश दियो। कागजी रूपमा लोकतन्त्र भए पनि मूलधारको राजनीतिमा आउनुभन्दा अघि हामीलाई काम गर्न असहज परिस्थिति थियो। कतै भाषण गर्न दिइँदैन थियो। घरभित्र अघोषित नजरबन्दमा राखिन्थ्यो। मुस्किलले वर्षमा एकपटक निस्किन पाउँथे। सामाजिक कार्यमा समेत प्रतिबन्ध लगाइएको थियो। विवाह पञ्चमीका बेलामा यात्रीहरूलाई पानी खुवाउँदा हाम्रा १७ जना कार्यकर्तालाई समातेर मुद्दा लगाइयो। त्यस्तो असहज परिस्थिति भएकाले अहिले मूलधारको राजनीतिमा आउँदा जनतासमक्ष जान पाएका छौं। राजनीति गर्न र आफ्ना एजेन्डाहरू जनताबीच राख्न पाएका छौं। समाज विकासको दृष्टिकोण पेस गर्न पाएका छौं। त्यो सम्झौतालाई हामीले सकारात्मक उपलब्धिका रूपमा लिएका छौं। सरकारसँग भएको सम्झौताको पालना इमानदारीपूर्वक हुन्छ ?सम्झौता कार्यान्वयनमा सरकार खासै इमान्दार छैन। पूरै बेठीक नभनौ, तर ठीकठीकै छ। अरू पक्षसँग राज्यले गरेको सम्झौता पनि लथालिंग नै छ। मुद्दा फिर्ता लिने विषय जहिले पेण्डिंगमा राखिदिने, व्ल्याकमेलिग गरी हतियारको रूपमा प्रयोग गर्ने गरिएको छ। आत्मकथा बैरागदेखि बचाउमा नेपाललाई अस्लील गाली गर्नुभयो। यो १० वर्षअघि लेखिएको र पटकपटक छलफल भइसकेको विषय हो। यसलाई अहिले चर्चामा ल्याउनु र उम्मेदवार विशेषबाट पुस्तकको फोटोकपी गराएर बाँड्नुको प्रयोजन जनताले स्पष्ट बुझिसकेका छन्। अहिले पुनः चर्चामा ल्याउनु र फोटोकपी नै वितरण गर्नु आचारसंहिताको उल्लंघन पनि हो। १११२ वर्षअघि लेखिएको कुनै पनि दस्तावेज त्यो समयको परिस्थितिका लागि लेखिएको थियो। त्यसमा प्रयोग गरिएका साहित्यिक शब्दहरू साहित्यक दृष्टिकोणले नै लेखिएका छन्। त्यो कुनै राजनीति दस्तावेज होइन्। त्यसलाई अन्यथा चित्रित गर्नु जनतामाझ भ्रम फैलाउनु हो। जुनचाहिँ प्रतिस्पर्धी उम्मेदवारहरूले गरिरहेका छन्। नेपालीलाई पिरोलिरहेको कोसी सम्झौता र नेपालको नयाँ नक्साबारे के भन्नुहुन्छ ?यसको जिम्मेवार साना र नयाँ दल होइनन्। कहिलेकाहीँ मधेसीहरूमाथि आक्षेप लगाइन्छ र प्रश्न लक्षित गरिन्छ। उनीहरू पनि जिम्मेवार होइनन्। खासमा सत्तामा पटकपटक बस्दै आएका पार्टीहरू वा समूहहरू नै जिम्मेवार छन्। उनीहरूले नै यसप्रति जवाफदेहीता लिनुपर्छ। भखैरै पारित भएको नक्साका विषयमा पनि त्यहीं कुरा लागू हुन्छ। एउटाले पारित गर्ने, त्यस्को स्पष्टीकरण अरूलाई साध्नुको औचित्य छैन्। जिम्मेवार दलको पनि त धारणा हुनुपर्छ होला नि !जति पनि विवादास्पद वा विवाद उठेका विषय छन् त्यस्को पक्कै पनि पुनरावलोकन हुनुपर्छ। वार्ता, छलफल, पुनरावलोकन नहुनु पर्ने कुरै होइन। अमेरिका छाड्ने, स्वतन्त्र मधेसको राजनीति गर्ने, फेरि मूलधारको राजनीतिमा आउने जस्ता एकपछि अर्को सरप्राइज दिनुभयो, अब अर्को सरप्राइज के छ ? जनताले परम्परागत ढाँचामा सोच्ने भएकाले सरप्राइज लागेको होला। महत्वपूर्ण निर्णय लिन सक्ने क्षमता भएकाले यो सरप्राइज देखिएको हो। समाजमा जुन कुरा चलिआएको छ त्यस्को विरुद्धमा पनि जान सक्ने र निर्णय लिन सिक्ने भएकाले सरप्राइज लागेको हो। तत्काल कुनै सरप्राइजको अवस्था छैन। भन्नका लागि ठूला ठूला एजेन्डा र महात्वाकांक्षा मसँग छैन्। ठूलो कुरा भन्न पनि चाहन्न। हामीले पार्टी स्थापना गर्नुको कारण रोजगारी कसरी दिने भनेर हो। कोही बिदेसिनु नपरोस् भन्ने मेरो प्रथम प्राथमिकता हो। अरू सबै कुरा देशमा छदैछ। यति सुन्दर देश छ। प्राकृतिक स्रोत साधनहरू पर्याप्त छन्। रोजगारीको अवसर सिर्जना र भ्रष्टाचार नियन्त्रण गर्न सके यो देश राम्रो बनाउन सकिन्छ।"
दल तथा उम्मेदवारले निर्वाध रूपमा प्रचारप्रसार गर्न पाएनन् : आयोग,"काठमाडौं : दल तथा उम्मेदवारलाई निर्वाधरूपमा प्रचारप्रसार गर्ने वातावरण सिर्जना गर्न निर्वाचन आयोगले पुनः ध्यानाकर्षण गराएको छ। आयोगले मंसिर ४ गते हुने प्रतिनिधिसभा तथा प्रदेशसभा सदस्य निर्वाचनका सन्दर्भमा राजनीतिक दल तथा उम्मेदवारलाई स्वतन्त्रतापूर्वक निर्वाधरूपमा प्रचारप्रसार गर्नगराउन सम्बन्धित पक्षलाई पुनः ध्यानाकर्षण गराएको छ। आयोगले आयोगले ७७ वटै जिल्ला प्रशासन कार्यालयलाई यही कात्तिक २२ गते गृह मन्त्रालयमार्फत राजनीतिक दल तथा उम्मेदवारलाई स्वतन्त्रतापूर्वक निर्वाध रूपमा प्रचारप्रसार गर्नगराउन र निर्वाचनमा खटिएका कर्मचारी, अनुगमनकर्ता, पर्यवेक्षक एवं आम मतदातालाई आवश्यक सुरक्षाको प्रत्याभूतिसहित स्वच्छ, स्वतन्त्र, निष्पक्ष र भयरहित वातावरणमा निर्वाचनमा सहभागी हुने उपयुक्त वातावरण तयार गर्न निर्देशन दिएको थियो। चितवनलगायत विभिन्न जिल्लामा उम्मेदवारले निर्वाधरूपले प्रचारप्रसार गर्ने कार्यमा अवरोध तथा निर्वाचनमा सहभागी पक्षहरूबीच विवाद भई सवारी साधन तोडफोड भएको भन्ने सम्बन्धमा विभिन्न सञ्चारमाध्यमबाट प्रकाशित समाचार तथा सामाजिक सञ्जालमार्फत सार्वजनिक भएका विषयप्रति आयोगले आज प्रेस विज्ञप्ति जारी गरी गम्भीर ध्यानाकर्षण भएको जनाएको छ। आयोगका सहायक प्रवक्ता कमल भट्टराईले जारी गरेको विज्ञप्तिमा 'नेपालको संविधानको प्रस्तावनामा जनताको प्रतिस्पर्धात्मक बहुदलीय लोकतान्त्रिक शासन प्रणाली, नागरिक स्वतन्त्रता, मौलिक अधिकार, मानव अधिकार, बालिग मताधिकार, आवधिक निर्वाचन र कानूनी राज्यको अवधारणालगायतका लोकतान्त्रिक मूल्यमान्यताप्रति पूर्ण प्रतिबद्धता व्यक्त गरिएकोले निर्वाचनमा उम्मेदवार भएका हरेक व्यक्तिलाई प्रतिस्पर्धाको समान अवसर प्राप्त हुने भएको हुँदा सबै राजनीतिक दल एवं सबै उम्मेदवारलाई निर्वाध रूपमा प्रचारप्रसार गर्ने वातावरण सृजना गर्न आयोग गृह मन्त्रालयलाई पुनः निर्देशनसहित ध्यानाकर्षण गराइएको छ। आयोगले निर्वाचन आचारसंहिता, २०७९ को दफा १३ को खण्ड (ख) बमोजिम स्थानीय प्रशासनको अनुमति नलिई सार्वजनिक स्थलमा कुनै किसिमको जुलुस, आमसभा, कोणसभा वा भेला नगर्न, सोही दफाको खण्ड (च) बमोजिम एकभन्दा बढी राजनीतिक दल, उम्मेदवार वा भातृ सङ्गठनले एकै समयमा एउटै स्थान वा मार्गमा जुलुस, आमसभा, कोणसभा, बैठक वा भेला नगर्न र त्यस्तो अवस्थामा स्थानीय प्रशासनले त्यस्तो कार्यक्रम गर्ने स्थल वा मार्ग परिवर्तन गर्न दिएको निर्देशन पालना गरी आपसी विवाद वा द्वन्द्वको अवस्था सिर्जना नगर्न पनि सम्बन्धित सबैमा आग्रह गरेको छ।"
निर्वाचन प्रतिकूल प्रभाव पार्ने कार्य नगराउन निर्देशन,"काठमाडौं : निर्वाचन आयोगको केन्द्रीय आचारसंहिता अनुगमन समितिले निर्वाचन प्रतिकूल प्रभाव पार्ने कार्य नगराउन निर्देशन दिएको छ। आयोगले कुनै उम्मेदवार र राजनीतिक दलले अस्वाभाविक गतिविधि वा भोजभतेर गरेको वा शान्ति भङ्ग गर्नेजस्ता निर्वाचनलाई प्रतिकूल प्रभाव पार्ने कार्य नगराउन जिल्ला आचारसंहिता अनुगमन समितिलाई निर्देशन दिएको हो। समितिको आजको बैठकले कसैलाई डर त्रास, धाक धम्की प्रलोभन दिने जस्ता कार्य गरेको लगायतका क्रियाकलाप भए गरेको पाइएमा निगरानी राखी तत्काल जानकारी गराउने र कारबाही गर्नुपर्ने विषयमा तत्काल कारबाही प्रारम्भ गर्न जिल्ला आचारसंहिता अनुगमन समिति, निर्वाचन अधिकृत र अनुगमन अधिकृतलाई निर्देशन दिने निर्णय गरेको हो। आगामी मङ्सिर ४ गते हुने प्रतिनिधिसभा तथा प्रदेशसभा सदस्य निर्वाचनको सन्दर्भमा केन्द्रीय आचारसंहिता अनुगमन समितिका संयोजक आयुक्त रामप्रसाद भण्डारीको संयोजकत्व एवं प्रमुख निर्वाचन आयुक्त दिनेशकुमार थपलिया तथा आयुक्त ईश्वरीप्रसाद पौडेलको उपस्थितिमा भएको बसेको बैठकले सो निर्णय गरेको हो। बैठकले आचारसंहिता, २०७९ पालना गर्नुपर्ने दायित्व भएका नेपाल सरकार, प्रदेश सरकार, स्थानीय तहअन्तर्गतका निकाय, अर्धसरकारी निकाय तथा सार्वजनिक संस्था, सरकारी वा अर्धसरकारी निकायबाट सञ्चालित परियोजना, विकास समितिजस्ता निकायमा कार्यरत कर्मचारी, सुरक्षाकर्मी तथा विद्यालय वा विश्वविद्यालयका शिक्षक, प्राध्यापक, कर्मचारीलगायत निर्वाचनको काममा सङ्लग्न कर्मचारीले निर्वाचन आचारसंहिता विपरीतको काम कारबाही गरेको अवस्थामा जोसुकैलाई तत्काल स्पष्टीकरण सोधी कारबाहीअघि बढाउन पनि जिल्ला अनुगमन समितिलाई निर्देशन दिने निर्णय गरेको छ।"
संघ र सातै प्रदेशमा दुई तिहाईको गठबन्धन सरकार : वर्षमान पुन,"रोल्पा : नेकपा माओवादी केन्द्रका उपमहासचिव एवं पूर्वअर्थ एवं ऊर्जामन्त्री वर्षमान पुन अनन्तले मंसिर ४ गते हुने निर्वाचनमा सत्तारूढ गठबन्धनले संघ र सातवटै प्रदेशमा दुई तिहाई बहुमत प्राप्त गर्ने बताएका छन्। गृहजिल्ला रोल्पाको माडी गाउँपालिकास्थित घर्तीगाउँमा आइतबार आयोजित संयुक्त चुनावी सभालाई सम्बोधन गर्दै पुनले संघ र सातै प्रदेशमा गठबन्धनको सरकार बन्ने बताए। केपी ओलीले जनमतको अपमान गरी पटकपटक संसद विघटन गरेका कारण संविधान र लोकतन्त्र बचाउन वर्तमान गठबन्धन बनेको पुनको भनाइ थियो। उनले चुनाव जित्न र सत्ता स्वार्थका लागि मात्र गठबन्धन नभएको उल्लेख गरे। पुनले गठबन्धनले जनमतको सम्मान गर्ने भन्दै कुनै पनि हालतमा पाँच वर्षे कार्यकालको बीचैमा प्रतिनिधिसभा विघटन नहुने प्रतिबद्धता जनाए। उनले जनताको जनमतलाई शीरमा राखेर काम गर्ने प्रतिबद्धता पनि जनाए। संविधानको रक्षा, राजनीतिक स्थायित्व, सुशासन, विकास र समृद्धिका लागि गठबन्धन बनेको भन्दै पुनले जनताले छिटोछरितो रुपमा घरदैलोमै प्रशासनिक सेवा प्राप्त गर्ने वातावरण बनाइने उल्लेख गरे। भौतिक तथा मानवीय पूर्वाधार, जनताको आयमा वृद्धि र जीवन स्तरमा सुधार नै असली अर्थमा समृद्धि भएको चर्चा गर्दै पुनले त्यसका लागि संघीय सरकार, सातवटै प्रदेश सरकार तथा स्थानीय तहबीच एकीकृत र समन्वयात्मक ढंगले काम गरिने प्रतिबद्धता जनाए। जनताले व्यवस्था परिवर्तन गरी लोकतन्त्र र गणतन्त्रका लागि पटकपटक संघर्ष गरेको स्मरण गर्दै उनले अब भने अवस्था परिवर्तनको समय आएको चर्चा गरे। पुनले निरंकुशता र प्रतिगमन रोक्न काँग्रेस माओवादी एकै ठाउँमा उभिनुपर्ने बाध्यता सिर्जना भएको भन्दै विगतका तितामिठा घटना बिर्सिएर अघि बढ्न नेता कार्यकर्तालाई निर्देशनसमेत दिए। पुनले वर्तमान सत्ता गठबन्धन पाँच वर्षसम्म जानेमा शंका नगर्न आग्रह गर्दै त्यसभन्दा अगाडि पनि गठबन्धन जान सक्ने औंल्याए। फरक प्रसंगमा पुनले रोल्पामा गठबन्धन र एमालेबीच प्रतिस्पर्धा नै नहुने दाबी गरे। स्थानीय निर्वाचनमा वडाअध्यक्षहरुले पाएको मतका आधारमा गठबन्धनसँग ६६ हजार र एमालेसँग १५ हजार मात्र मत रहेको उनको भनाइ थियो।"
आचारसंहिता पूर्ण रूपमा लागू गर्ने प्रतिवद्धता,"काठमाडौं : रूपन्देहीमा निर्वाचन आचारसंहिता पूर्ण रूपमा लागू गर्ने सरोकारवालाहरूले प्रतिवद्धता जनाएका छन्। आइतबार भैरहवामा आयोजना भएको कार्यक्रममा शान्त, स्वच्छ र निष्पक्षको लागि हाम्रो अभियान विषेयक साक्षात्कारमा बोल्ने वक्ताहरूले यस्तो बताएका हुन्। कार्यक्रममा बोल्दै रूपन्देहीका मुख्य निर्वाचन अधिकृत तथा जिल्ला न्यायाधीश कृष्ण कोइरालाले जिल्लामा आचारसंहिताका उजुरी खासै ठूला नआएको र सामान्य किसिमका आएकाले दलहरूलाई बोलाएर संवादका मार्फत सुल्झाएको बताए। उनले पहिले हुने निर्वाचनमा लागू भएका आचारसंहिताका बुँदाहरूलाई दलहरूले कार्यान्वयन गरेको तर नयाँ थप भएका केही बुँदाहरूलाई पालना नगरेको पाइएपछि दलका प्रमुखहरूलाई ध्यानाकर्षण गराएको जनाए। प्रमुख जिल्ला अधिकारी भरतमणि पाण्डेले निर्वाचनलाई भयरहित बनाउनका लागि जिल्लामा चारै तहका सुरक्षा निकायहरूलाई सतर्क बनाएको उल्लेख गरे। रूपन्देहीमा १ हजार ७ सय जनपथ प्रहरी, सशस्त्र प्रहरी ८ सय ८८, म्यादी प्रहरी १ हजार ३ सय ९५, ८ हजारभन्दा बढी कर्मचारी र सेनालाई आवश्यकता अनुसार प्रयोग गरिने जानकारी दिए।"
तीन मेयर र दुई उपमेयरसँग एमालेले सोध्यो स्पष्टीकरण,"रौतहट : नेकपा (एमाले) ले रौतहटका केही स्थानीय तहमा निर्वाचित मेयर र उपमेयरहरूलाई स्पष्टीकरण सोधेको छ। रौतहटका देवाहिगोनाही नगरपालिकाका प्रमुख प्रेमलाल साह कानु, गरुडा नपाका प्रमुख कन्थमणि जयसवाल, मौलापुर नपाका प्रमुख रिनादेवी साह, देवाहिगोनाही नपाकी उपमेयर परनिया देवी, मौलापुर नपाका उपमेयर नागेन्द्र राय यादवलाई एमाले मधेस प्रदेश समितिले २४ घण्टे स्पष्टीकरण सोधेको हो। पत्रमा २०७९ मंसिर ४ गते हुने निर्वाचनका विषयमा पार्टीको निर्णय विपरीत हिँडेकाले यो स्पष्टीकरण सोधिएको जनाइएको छ। पार्टीको कार्यकर्ता पार्टीको निर्णय विपरीत तथा पाटीको विरोधमा लाग्नुको वास्तविकता के हो? स्पष्ट खुलाई २४ घण्टाभित्र नेकपा (एमाले) मधेश प्रदेश कार्यालयमा जवाफ पठाउन निर्देशन दिइएको छ। चित्त बुझ्दो जवाफ नआए पार्टीको विधानअनुसार कारवाही हुने जनाइएको छ। पार्टीको हित र नीति विपरीत कार्य गरेको पाइएकाले स्पष्टीकरण सोधिएको एमालेका मधेश प्रदेश अध्यक्ष राम आतार यादव जनाएका छन।"
मैले देशकै नेतृत्व गर्ने सम्भावना छ : प्रचण्ड,"गोरखा : पूर्वप्रधानमन्त्री तथा गोरखा २ का उम्मेदवार पुष्पकमल दाहाल (प्रचण्ड)ले आफूले देशकै नेतृत्व गर्ने सम्भावना रहेको बताएका छन्। गोरखा १ को घैरुङमा आयोजित चुनावी सभालाई सम्बोधन गर्दै उनले आफूले आर्थिक क्रान्तिको सुरुवात गोरखाबाट गर्ने बताए। 'मैले देशकै नेतृत्व सम्हाल्ने सम्भावना पनि छ। त्यसो भयो भने म आर्थिक क्रान्तिको सुरुवात गोरखाबाट गर्ने छु, आर्थिक विकास र संवृद्धिको सुरुवात गोरखाबाट गर्ने भनेर आएको छु', उनले भने, 'त्यस्तो अवसर आयो भने त्यो गोरखाका लागि ऐतिहासिक अवसर हुनेछ। राजेन्द्र बजगाईँ, नन्द न्यौपाने र कृष्ण धिताललाई तपाईहरूले जिताएर पठाउनुस्।' दुवै जना गोरखाको विकास र संवृद्धिका लागि उपयुक्त मन्त्रालय सम्हाल्न सक्ने हैसियतको भएका उनको भनाइ थियो। 'म शेरबहादुर देउवाजीसँग सल्लाह गरेर उहाँहरूलाई उचित मन्त्रालय दिने बारे प्रस्ताव गर्ने विश्वास म दिलाउन चाहन्छु।' चितवन र देशभरिको विकास र संवृद्धि आफ्नो उत्तिकै जिम्मेवारी भएको भन्दै त्यसको उदाहरण गोरखाबाट प्रस्तुत गर्ने उनको भनाइ छ। 'त्यसका लागि तपाईंहरूले हामीलाई लुलो हात बनाएर पठाउन मिल्दैन', उनले भने, 'गोरखाली जनताको लोकतन्त्र, गणतन्त्र र अग्रगमनका पक्षमा अभूतपूर्व एकता प्रदर्शन गर्नुपर्छ। त्यसले बजेट निर्माणमा पनि विकासमा पनि शक्तिशाली भूमिका निर्वाह गर्छ।' गिरिजाप्रसाद कोइराला र प्रचण्डले शान्ति सम्झौतामा हस्ताक्षर नगरेको भए मुलुकको अवस्था भयावह हुने थियो भन्दै उनले कांग्रेस र माओवादीको गठबन्धन बेठिक भन्नेले शान्ति प्रक्रिया, गणतन्त्र र संविधानको विरोधी सिद्ध हुने उनले आरोप लगाए। 'मैले गिरिजाबाबुतिर फर्केर जयनेपाल भनेको हुँ, उहाँले मतिर फर्केर लालसलाम भन्नु भएको हो। उहाँले हँसिया हथौडामा छाप त्यही दिनमा लगाइदिनु भएको हो, मैले बडो गर्व र खुशीका साथ रुखमा छाप त्यही दिनमा हानेकै हुँ', उनले भने, 'त्यसैले म गम्भीर रूपले अपिल गर्छु कि, तपाईंहरू पनि गठबन्धनका उम्मेदवारहरूलाई रुचिसाथ र दृढताका साथ अत्यन्तै ठूलो मत दिनुस्।' यो गठबन्धनले कांग्रेसले माओवादीलाई राम्रो देख्न थालेको र माओवादीले कांग्रेसलाई राम्रो देख्न थालेको उनले बताए। 'यो गठबन्धनको अर्को मनोवैज्ञानिक महत्व पनि छ। यो गठबन्धनले विस्तारै माओवादीलाई कांग्रेसका नेता कार्यकर्ता राम्रो लाग्न थालेको छ। कांग्रेसलाई पनि माओवादीका नेता कार्यकर्ता राम्रो लाग्न थालेको छ', उनले भने, 'यो पनि सकारात्मक विकासको अर्को आयाम हो।' यसअघि उनले बूढीगण्डकी जलविद्युत आयोजना निर्माण सम्पन्न गर्नु आफ्नो सपना रहेको बताएका थिए। साथै गोरखाका धुलेबाटो कालोपत्रे गरेर चिल्लो सडकमा गाडी छिटोछिटो कुदे जस्तै स्तरीय सडक बनेपछि विकास पनि तीव्र गतिमा हुने बताए।"
लमजुङमा देव र पृथ्वीसुब्बा गुरुङबीच कडा टक्कर,"बेंसीसहर : नेकपा (माओवादी केन्द्र) का महासचिव देवप्रसाद गुरुङ र नेकपा (एमाले) का उपमहासचिव पृथ्वीसुब्बा गुरुङ २०७४ को प्रतिनिधि तथा प्रदेशसभा निर्वाचन सँगै मिलेर लडे। बाम गठबन्धन गरेर निर्वाचन लडेका उनीहरूमध्ये देव गुरुङ प्रनिनिधिसभामा निर्वाचित भए भने पृथ्वीसुब्बा प्रदेशसभा सदस्य हुँदै गण्डकी प्रदेशको संस्थापक मुख्यमन्त्री बने। हिजोका सहयात्री यी दुई हस्ती यतिबेला भने आफू निर्वाचित हुने होडमा छन्। २०४८ र ०७४ को निर्वाचनसँगै मिलेर लडेका उनीहरू अहिले भने आमने सामने भएका छन्। २०४८ मा 'एक वामएक ठाम' नीति अनुरूप देव गुरुङ क्षेत्र नम्बर १ मा र पृथ्वीसुब्बा क्षेत्र नम्बर २ बाट निर्वाचन लडेका थिए। दुवै नेता त्यतिबेला असफल भए। २०७४ मा सँगै मिलेर लडे दुवै नेता सफल भए। एमालेका उपमहासचिवसमेत रहेका पृथ्वीसुब्बा र माओवादी केन्द्रका महासचिव रहेका देवप्रसाद दुवै हेवीवेट नेता हुन्। कम्युनिष्ट पार्टीका यी दुई ठुला नेता बीचको प्रतिस्पर्धाले लमजुङको चुनाव थप रोचक बन्दै गएको छ। तत्कालीन गिलुङ गाविस८, टक्सार (हाल क्व्होलासोथर गाउँपालिका९) मा जन्मिएका एमालेका उम्मेदवार गुरुङ आठौं पटक निर्वाचन लड्दैछन्। नेता गुरुङले २०४८ यताका प्रत्येक संसदीय निर्वाचनमा सहभागी जनाउँदै आएका छन्। उनी २०४३ मा पनि जिल्ला कारागारबाटै जनपक्षीय उम्मेद्वारका रूपमा चुनाव लडेका थिए। यसअघि सातपटक निर्वाचन लडेपनि उनी दुईपटक मात्र सफल भएका छन्। २०६४ को पहिलो संविधानसभा र २०७४ को प्रदेशसभा '२' बाट गरी दुईपटक उनी निर्वाचित भए। उनी संघमा पर्यटनमन्त्री तथा गण्डकी प्रदेशको मुख्यमन्त्री बनिसकेका छन्। यसपटक उनको लागि अन्तिम चुनाव हुनसक्छ, त्यसैले उनलाई जित्नैपर्ने दवाव छ। मनाङको नासों गाउँपालिका४, ओडारगाउँ घर भई हाल लमजुङ केन्द्रित राजनीति गर्दै आएका देवप्रसाद गुरुङ ०७४ मा बाम गठबन्धनबाट प्रतिनिधिसभामा निर्वाचित भएका थिए। लमजुङ क्षेत्र नं १ (हाल प्रदेश १) बाट २०४८ को निर्वाचनमा 'एक वामएक ठाम' नारा लिएर तत्कालीन जनमोर्चाबाट चुनाव लडेका उनी त्यतिबेला कांग्रेसका रामचन्द्र अधिकारीसँग पराजित भएका थिए। माओवादीका तर्फबाट २०६४ को संविधानसभा निर्वाचनमा मनाङ र कास्की १ बाट उनी ०६९ को निर्वाचन भने बहिस्कार गरे। २०७३ मा पुनः माओवादीमा फर्किएपछि ०७४ को निर्वाचनमा एमालेसँग मिलेर लमजुङबाट निर्वाचित बने। उनी दुईपटक मन्त्री भइसेका छन्। यसपटक ०७४ को सहयात्री दल एमाले उनको विपक्षमा छ, भने त्यतिबेलाको प्रतिष्पर्धी नेपाली कांग्रेस सहयात्री बनेको छ। एमाले एक्लै गठबन्धन लगायतका उम्मेदवारसँग प्रतिस्पर्धा गर्दै छ। देव गुरुङलाई कांग्रेसको मतको भर छ भने एमालेलाई आफ्नो मत जोगाउनुपर्नेछ। चार नगरपालिका र चार गाउँपालिका रहेको यस जिल्लामा यसअघिको स्थानीय तह निर्वाचनमा पालिका प्रमुखहरूले पाएको मतका आधारमा एक हजार छ सय ५४ मतले गठबन्धनभन्दा एमाले अघि रहेको छ। गत स्थानीय तह निर्वाचनमा एक लाख ३१ हजार चार सय ९४ मतदाता रहेका थिए। स्थानीय चुनावपछि २ हजार ६५ मतदाता नयाँ थपिएका छन्। प्रतिनिधिसभा सदस्य निर्वाचनमा राष्ट्रिय प्रजातन्त्र पार्टीका बालचन्द्र श्रेष्ठ, राष्ट्रिय प्रजातन्त्र पार्टी नेपालका टकबहादुर गुरुङ, आमूल परिवर्तन मसिहा पार्टी नेपालका नन्दजङ्ग गुरुङ, नेपाल मजदुर किसान पार्टीका राजेन्द्रप्रसाद प्रजापति, मङ्गोल नेसनल अर्गनाइजेसनका विकास गुरुङ, राष्ट्रिय स्वतन्त्र पार्टीका धर्मराज केसी र स्वतन्त्र उम्मेदवार चन्दन बस्यालले प्रतिस्पर्धा गर्दै छन्।"
मुस्ताङमा निर्वाचन तयारी तीव्र,"जोमसोम : मंसिर ४ गते हुने प्रतिनिधि र प्रदेशसभा निर्वाचनको पूर्व तयारीका लागि मुस्ताङमा निर्वाचन अभियानलाई तीव्रता दिइएको छ। भूगोलका हिसाबले ठूलो र जनसंख्याका हिसाबले न्यून मतदाता संख्या रहेको मुस्ताङमा मतदान केन्द्रमा खटिने मतदान अधिकृत र सहायक मतदान अधिकृतहरूलाई आवश्यक तालिम दिइएको छ। तालिममा ८० जना सहभागी छन्। जिल्ला निर्वाचन कार्यालय मुस्ताङले जिल्लाका पाँचवटै स्थानीय तहका ३९ मतदान केन्द्र र एक अस्थायी मतदान केन्द्रमा खटाइने कर्मचारीहरूलाई आइतबार तालिम दिइएको हो। तालिममा मतदान पूर्वका व्यवस्थापकीय पक्ष र मतदान प्रक्रिया, प्रतिनिधि र प्रदेशसभा निर्वाचन सम्बन्धी जानकारी, मतदान सामग्री, सुरक्षा समन्वय योजना, मतगणना, मतगणना र निर्वाचन लेखा सम्बन्धी जानकारी गराइएको छ। यस्तै तालिममा निवाचनको मतदान प्रक्रिया, सुरक्षा, मतपेटिका ढुवानी जनशक्ति परिचालन र मतदानपछि निर्वाचन मतपेटिका बुझेदेखि मतपेटिका बुझाउनेसम्मका आवश्यक प्रक्रियाका बारेमा सचेत गराइएको छ। मुस्ताङका प्रमुख जिल्ला अधिकारी नेत्रप्रसाद शर्माले राष्ट्रसेवक कर्मचारीले राज्यले सुम्पिएको महान अभिभारा पूरा गर्नुपर्ने बताए। मुख्य निर्वाचन अधिकृत ईश्वर पराजुलीले मंसिर ४ गते हुने प्रतिनिधि र प्रदेशसभा निर्वाचनको सबै तयारी पुरा भइसकेको जानकारी दिए। जिल्ला निर्वाचन अधिकारी मदन अर्यालले मतदान प्रक्रियाका बारेमा आयोगको निर्देशनमा कार्यक्रम गरिएको बताए। मुस्ताङका ५ स्थानीय तहको ३९ मतदान केन्द्रमा कुल १०९५७ जना मतदाता छन्। ३९ मतदान केन्द्र र एक अस्थायी मतदान केन्द्रमा झन्डै ४०१ जना कर्मचारी खटाइने भएको छ। जसअन्तर्गत ८० जना मतदान अधिकृत र सहायक मतदान अधिकृत, सहायक कर्मचारी १७६ जना र सहयोगी कर्मचारी ४० जना खटिने छन्।"
स्वतन्त्र उम्मेदवारलाई मुख्यमन्त्रीका स्वकीय सचिवले कुटपिट गरे,"भोजपुर : भोजपुरमा स्वतन्त्र उम्मेदवारलाई मुख्यमन्त्रीका स्वकीय सचिवले कुटपिट गरेका छन्। प्रतिनिधिसभाका स्वतन्त्र उम्मेदवार दिलिपकुमार खतिवडामाथि प्रदेश नं १ का मुख्यमन्त्री राजेन्द्रकुमार राईका स्वकीय सचिव भद्र पराजुलीले हातपात गर्दै ज्यान मार्ने धम्की दिएका छन्। शनिबार साल्पासिलिछो गाउँपालिका१, दोभानको सालेवाबाट चुनावी घरदैलो सकेर षडानन्द नगरपालिकाको दिङ्लाबजारस्थित स्थानीय होटलमा खाना खाने क्रममा खतिवडामाथि कुटपिट भएको हो। जुनसुकै बेला ज्यान मार्ने धम्की आएपछि खतिवडाले सुरक्षाको माग गरेका छन्। 'पूर्वमेयर विरबल राईसहित खाना खाँदै राजनीतिक कुराकानी भइरहेका बेला मुख्यमन्त्रीका स्वकीय सचिव भद्र पराजुलीले 'कसलाई झोले भनेको' भन्दै कुटपिट गरे,' खतिवडाले भने, 'सत्ताको आडमा मलाई आक्रमण गरियो, निर्वाचनपछि भागेर कहाँ जान्छस् हेरौला भनेर धम्काए।' यता मुख्यमन्त्रीका स्वकीय पराजुलीले तथानाम गालीगलौज गरेकाले ठेलमठेल मात्र भएको बताए। सम्झाउन खोज्दा पनि 'झोले' भन्दै अपशब्द बोलेपछि उम्मेदवार खतिवडालाई नियन्त्रण गर्न खोजिएको उनको भनाइ छ।"
"'हाम्रालाई होइन, राम्रालाई भोट दिऔं'","भक्तपुर : आम मतदातामाझ जनचेतना जगाउने उद्देश्यले तयार परिएको नाटक चुनावदेखि चुनावसम्मको मञ्चन गरिएको छ । भक्तपुरको दतात्रयमा नाटक मञ्चन गरिएको हो । चुनावमा राजनीतिक दलहरुले जनतालाई ठूला आश्वासन र असम्भव प्रायः सपना देखाउने तर पूरा नगर्ने विषयमा नाटक केन्द्रित छ । दलहरुले गरेका बाचा र जनताको वास्तविकता अवस्था नाटकका माध्यमबाट देखाउन खोजिएको छ । कलाका माध्यमबाट मतदातालाई सचेत र जागरुक बनाउने उद्देश्यले नाटक प्रदर्शन गरिएको जनाएको छ । आसन्न प्रतिनिधिसभा र प्रदेशसभा निर्वाचनलाई लक्षित गरी युवा कलाकारको समूहले तयार पारेको सडक नाटक कात्तिक ३० गतेसम्म काठमाडौं उपत्यका र उपत्यका बाहिरका विभिन्न स्थानमा प्रदर्शन हुने जनाइएको छ । काठमाडौं उपत्यकाभित्र नाटक बसन्तपुर, पाटन दरबार स्क्वायर, भक्तपुर दरवार स्क्वायर , कलंकी, नयाँबसपार्क, माइतीघर मण्डला, नयाँ बानेश्वर, कोटेश्वर, रत्नपार्कलगायत स्थानमा प्रस्तुत गरिने जनाएको छ । नाटकले लोकतन्त्र, गणतन्त्र, संघीयताको मर्म अनुकूल नागरिक जीवनमा अपेक्षित सकारात्मक प्रभावन देखिएको विषयमा जोड दिइएको छ । देश संघीयतामा गएपछि पनि उखु बेचेको रकमको भुक्तानी तथा मल बिउका लागि किसान काठमाडौंमा आएर संघर्ष गर्नुपर्ने बाध्यता, मिटर व्याज पीडितको आन्दोलन, बढ्दो बलात्कार, द्वन्द्व पीडितका मुद्दा, नागरिकता पीडितको संघर्ष, मौलिक हकको कार्यान्वयनमा सरकारको उदासिनता, महङ्गी तथा भष्ट्राचार, रोजगारी नपाएर विदेशिनुपर्ने विडम्बनापूर्ण अवस्था, सरकारी ढिलासुस्ती र झन्झट, भीभीआईपी सवारीका नाममा नागरिकले सामना गर्नुपरको सास्ती, निर्वाचनका बेला मतपत्र पुग्ने तर पुस्तक नपुग्ने समस्यालगायत विषय नाटक मार्फत प्रस्तुत गर्न खोजिएको छ । कुनै संस्थाबाट आर्थिक सहयोग नलिइ प्रशिक्षार्थी कलाकारबाटै रकम संकलन गरी नाटकसम्बन्धी खर्च व्यवस्थापन हुँदै आएको नाटकका संयोजक बिष्णु बसौलाले जनाए । सडक नाटकपछि दानपेटिकामा संकलन भएको रकम समेत सामाजिक कार्यमा खर्च गर्ने कलाकारहरुको योजना रहेको उनले सुनाए । नागरिकलाई सुसुचित गराउने र समाजका वेथितीविरुद्ध युवा समूहले आगामी दिनमा समेत विभिन्न रचनात्मक खबरदारी अभियान गर्ने जनाएका छन् । आशिष घिमिरे, कैलाशकुमार कार्की र दीपेन्द्रदेभ पौडेलद्धारा लिखित करिब २५ मिनेटको नाटकको परिकल्पनाकार र सुत्राधार विष्णु बसौला हुन् । नाटकको मुख्य सार 'हाम्रालाई होइन राम्रालाई भोट' दिन आह्वान गरिएको छ । नाटकमा एसके शर्मा, माधवभुर्तेल, भुवन आचार्य, अनिश विमली, आकांक्षा क्षेत्री, मनोज घिमिरे, शिक्षा मन्याल, ज्योती खड्का, विनिता कोइराला, जस्टिन बोगटी, आशिष घिमिरे, कैलाशकुमार कार्की र दीपेन्द्रदेभ पौडेल, पूजा तिवारी, प्रदिप एडी, शुभान्त घिमिरे, एस बोगटीको अभिनय रहेको छ । यसका साथै नाटकको व्यवस्थापनमा एलिजा तुम्बापो, बिजय साही, विश्वास मानन्धर रहेका छन् ।"
मकवानपुरमा स्वच्छ र भयरहित तवरले निर्वाचन गर्छौँ : मुख्य निर्वाचन अधिकृत निरौला,"हेटौंडा : मकवानपुरका मुख्य निर्वाचन अधिकृत ऋषिराम निरौलाले जिल्लामा स्वच्छ, निस्पक्ष र भयरहित, तवरबाट प्रतिनिधिसभा र प्रदेशसभाको निर्वाचन सम्पन्न गर्न आवश्यक तयारी पूरा भएको बताएका छन्। नेपाल पत्रकार महासंघ मकवानपुर शाखाअन्तर्गत फ्रि मिडिया नेटवर्कको आइबार बसेको बैठकलाई सम्बोधन गर्दै उनले निर्वाचन अधिकृतको कार्यालय, स्थानीय प्रशासन, नागरिक समाज, सञ्चार क्षेत्रलगायतसँग समन्वय गरी तयारी पूरा गरिएको बताए। सबैले आआफ्नो क्षेत्रबाट निर्वाचन आचारसंहिता पालना गर्न र निर्वाचन प्रभाभित हुने गतिविधि नगर्न निरौलाले आग्रह गरे। आचारसंहिता विपरीतका गतिविधि गरेको पाइएमा कानून बमोजिम कारबाहीका लागि सिफारिस गरिने उनले बताए। त्यस्तै नेपाल पत्रकार महासंघका अध्यक्ष विपुल पोखरेलले पत्रकारहरूले आचारसंहिता पालना गरिरहेको र पालना गराउनका लागि महासंघ प्रतिवद्ध रहेको बताए। निर्वाचन आयोगले क्षेत्राधिकारभन्दा बाहिर गएर मिडियालाई लिखित स्पष्टिकरण सोध्ने, समाचार हटाउन निर्देशन दिने जस्ता गतिविधि गरेको भन्दै उनले आपत्ती जनाए। कार्यक्रममा मकवानपुरका प्रमुख जिल्ला अधिकारी राजेन्द्रदेव पाण्डेले निर्वाचन र मतगणनाको समाचार संकलनका लागि पत्रकारहरूलाई सहज वातावरण बनाइने बताए। पत्रकार महासंघ मकवानपुरका अध्यक्ष मणिराज गौतमको अध्यक्षतामा भएको कार्यक्रमा जिल्ला प्रहरी कार्यालयका प्रहरी उपरिक्षक बामदेव गौतम, पत्रकार महासंघका केन्द्रीय सदस्य सुनील खड्कालगायत सरकारी तथा गैरसरकारी संघसंस्थाका प्रतिनिधिहरूले निर्वाचनलाई कसरी निस्पक्ष बनाउने भन्ने विषयमा आआफ्नो धारणा राखेका थिए।"
कालीकोट पुगेर ओलीले भने जनताका छोराछोरीलाई सहिद बनाउने र परिवारको बिचल्ली बनाउने प्रचण्ड नै हुन्,"कालिकोट : नेकपा एमालेका अध्यक्ष एवं पूर्व प्रधानमन्त्री केपी शर्मा आलीले मान्छेलाई सहिद बनाउने तर सहिद परिवारलाई नहेर्ने प्रचण्ड 'घाती' मान्छे भएको आरोप लगाएका छन् । उनले कालिकोटको रास्कोट नगरपालिकामा एमालेले आयोजना गरेको चुनावी आमसभालाई सम्बोधन गर्दै द्वन्द्वमा मान्छेलाई जबरजस्ती सहिद बनाउने, घाइते बनाउने, बेपत्ता पार्ने तर उनीहरुका परिवारलाई व्यवस्थाप गर्ने प्रचण्ड धोकेबाज भएको आरोप लगाएका हुन् । उनले जनताका छोरा छोरीहरुलाई सहिद, अपांगता र बेपत्ता बनाएर प्रचण्डले आफ्ना परिवारलाई अवसर दिएको बताए। उनले संसद विघटन गरेर एमालेले प्रतिगमन नगरेको दावी गरे। उनले भने, 'दुई तिहाई कम्युनिष्टको सरकार ढाल्न प्रतिक्रियाबादीहरुको प्रचण्ड मतियार भए । त्यसका विरुद्ध न्याय खोज्दै जनताका बीचमा जान संसद विघटन गर्नु परेको हो। सिद्धिन लागेको माओवादी बचाउन औंला समाउन दियौँ । हिडायौँ । प्रचण्डलाई सहअध्यक्ष बनाएको थिए । विशाल पाटीको नेता बनाए । प्रगतिशील बाम शक्ति बनाएर देश बनाउने शक्ति निर्माण गरेका थियौँ । सबै ठाउँमा आफू अल्पमत पर्ने गरी विश्वासले प्रचण्डलाई स्थान दिए । बहुमत पाउने वित्तिकै लोभी पापीले बद्मासी गरे । सिद्धिन लागेको बेला साथ दिए, हात दिए तर अरुको इसारामा चल्नेहरुले घात गरे । प्रचण्डले एकता चाहेनन् । धोका दिए । प्रचण्डले आफ्नो घरमा आगो लगाएर अर्काको घरमा शरण लिन गए । उनले सहमति च्याते । ' अदालत गएर जालझेली गरी प्रधानमन्त्री बनाउनु विधिविपरीत हो । प्रचण्ड विश्वलाई ढाँटे्न पछि पर्दैनन् । उनी केही समय अगाडि जापान जाँदा त्यहाँका पूर्वप्रधानमन्त्री जो नेपाल आएका थिएनन् । उनको नेपाल भ्रमणका बेला आफूसँग तीन पटक भेटेको र राम्रो मित्रता भएको भनेर दुनियाँसामु ढाँटेका थिए । ओलीले प्रचण्डले आफ्ना आसेपासेलाई मन्त्री बनाउँछु भन्दै हिँडेको आरोप लगाए। ओलीले भने, 'दुई तिहाई सरकारका विरुद्ध षड्यन्त्र भएपछि जनताका बीचमा जानु प्रतिगमन होइन । अग्रगमन हो । सांसदले प्रधानमन्त्री बनाउने हो । अदालत गएर जालझेली गरी प्रधानमन्त्री बनाउनु विधिविपरीत हो । प्रचण्ड विश्वलाई ढाँटे्न पछि पर्दैनन् । उनी केही समय अगाडि जापान जाँदा त्यहाँका पूर्वप्रधानमन्त्री जो नेपाल आएका थिएनन् । उनको नेपाल भ्रमणका बेला आफूसँग तीन पटक भेटेको र राम्रो मित्रता भएको भनेर दुनियाँसामु ढाँटेका थिए । त्यसरी नै अहिले जिल्ला जिल्लामा गएर मन्त्री बनाउँछु भन्दै ढाँड्दै हिँडेका छन् । प्रचण्डले आफ्ना आसेपासेलाई मन्त्री बनाउँदा जनताले के पाउँछन् । जनताले विकास र समृद्धि पाउन एमाले जित्नुपर्छ । ' राष्ट्रियता, स्वाधिनता, स्वतन्त्रता, भौगोलिक अखण्डता, राष्ट्रिय हितको संरक्षण गरी देशको गौरब ढाउने निर्वाचन हो । फुटेका हाडीका खप्टा जोडेर बनाएको गठबन्धनले जनताका हितभन्दा आफ्नो स्वार्थ मात्र हेरेको छ । देश विकासका लागि एमालेले जित्नै पर्ने उनको भनाइ छ। 'कालिकोट दुर्गम जिल्ला । यहाँ पक्की सडक अझै पुगेको छैन् । कच्ची सडक पक्की बनाउनुछ । विकटतालाई सुगमतामा परिर्णत गर्नुछ । यसका लागि एमालेले चुनाव जित्नुपर्छ । उनले थपे,'यो निर्वाचन विगतको जस्तो होइन, असाधारण महत्वको फैसलाको निर्वाचन हो । मुलुकलाई दिशा निर्देश गर्ने हो । राष्ट्रियता, स्वाधिनता, स्वतन्त्रता, भौगोलिक अखण्डता, राष्ट्रिय हितको संरक्षण गरी देशको गौरब ढाउने निर्वाचन हो । फुटेका हाडीका खप्टा जोडेर बनाएको गठबन्धनले जनताका हितभन्दा आफ्नो स्वार्थ मात्र हेरेको छ । यी विकाउ मालहरुलाई जनताले आगामी मंसिर ४ को चुनावबाट ठेगान लगाउनुपर्छ । कम्युनिष्ट आन्दोलन बर्बाद हुनबाट जोगाएका छौँ । यसलाई थप बलियो बनाउनुछ । ' उनले २०५१ सालमा एमालेको सरकारले ल्याएको 'आफ्नो गाउँ आफै बनाऔं' भन्ने कार्यक्रबाट भएको गाउँ विकासबाहेक खासै परिवर्तन नभएको बताए । उनले भने,' त्यतिबेला एमाले सरकारले गाउँको विकासको सुरुवात गरेको थियो । वृद्ध भत्ता दिएर नागरिकको सामाजिक सुरक्षा बढाएको थियो । यसले विपन्न नागरिकको लागि ठूलो राहत पुगेको छ । अहिले वर्षको १ हजार ५ सय सेनेटरी प्याड खरिद गर्नका लागि महिलालाई नगद दिने प्रतिबद्धता गरेका छौँ । अन्य विकास र समृद्धिका एजेण्डाहरु हामीले अगाडि सारेका छौँ । यी सबै सपनाहरु साकार बनाउन जनताको बीचमा आएका छौँ । तपाईंहरुले एमालेलाई साथ दिनुस्, हामी समृद्धि दिनेछौँ ।"
"निर्वाचन आचारसंहिता अनुगमन सम्बन्धी ६ निर्णय पारित, यस्ता छन् निर्णय","काठमाडौं : मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचन लागि आज बसेको केन्द्रीय आचारसंहिता अनुगमन समितिले ६ वटा निर्णय पारीत गरेको छ। समितिले निर्वाचनको काममा संलग्न कर्मचारीले निर्वाचन आचारसंहिता विपरीतको काम कारबाही गरेको अवस्थामा जोसुकैलाई तत्काल स्पष्टीकरण सोधी कारवाही अघि बढाउन जिल्ला आचारसंहिता अनुगमन समितिलाई निर्देशन दिने निर्णय गरेको छ। निर्वाचनमा खर्च गर्दा आयोगले तोकेको सीमाभित्र रही खर्च गरे नगरेको विषयमा सूक्ष्म अनुगमन गरी प्रत्येक दिन साँझ ७:०० बजेभित्र रिपोर्ट पठाउनुपर्ने लगायतको निर्णय गरेको छ। १ निर्वाचन आचारसंहिता, २०७९ पालना गर्नुपर्ने दायित्व भएका नेपाल सरकार, प्रदेश सरकार, स्थानीय तह अन्तर्गतका निकाय, अर्धसरकारी निकाय तथा सार्वजनिक संस्था, सरकारी वा अर्धसरकारी निकायबाट सञ्चालित परियोजना, विकास समिति जस्ता निकायमा कार्यरत कर्मचारी, सुरक्षाकर्मी तथा विद्यालय वा विश्वविद्यालयका शिक्षक, प्राध्यापक, कर्मचारी लगायत निर्वाचनको काममा संलग्न कर्मचारीले निर्वाचन आचारसंहिता विपरीतको काम कारबाही गरेको अवस्थामा जोसुकैलाई तत्काल स्पष्टीकरण सोधी कारवाही अघि बढाउन जिल्ला आचारसंहिता अनुगमन समितिलाई निर्देशन दिने। २ राजनीतिक दल तथा उम्मेदवारले निर्वाचन आचारसंहिताको पालना तथा सो सम्बन्धमा गरेका सबै क्रियाकलापहरु र निर्वाचनमा खर्च गर्दा आयोगले तोकेको सीमाभित्र रही खर्च गरे नगरेको विषयमा सूक्ष्म अनुगमन गरी प्रत्येक दिन साँझ ७:०० बजे भित्र छिटो साधनद्वारा जिल्लास्थित कार्यालयमा र जिल्लास्थित कार्यालयले आयोगको संयुक्त निर्वाचन सञ्चालन केन्द्र (जेइओसी) मा प्रतिवेदन पठाउन निर्वाचन आचारसंहिता, २०७९ को दफा ४२ बमोजिम गृह मन्त्रालय मार्फत नेपाल प्रहरी र प्रधानमन्त्री तथा मन्त्रिपरिषद्को कार्यालय मार्फत राष्ट्रिय अनुसन्धान विभागलाई लेखी पठाउने। ३ आफ्नो कार्यक्षेत्र भित्रको कुनै पनि स्थानमा कुनै उम्मेदवार वा राजनीतिक दलले अस्वाभाविक गतिविधि गरेको, भोजभतेर गरेको, हातहतियार वा निषेधित पदार्थ लिई हिंडेको, शान्ति भङ्ग गर्ने कुनै कार्य गरेको, निर्वाचनलाई प्रतिकूल प्रभाव पार्ने उद्देश्यले कुनै कार्य गरेको वा गर्न लगाएको, कसैलाई डर त्रास, धाक धम्की प्रलोभन दिने जस्ता कार्य गरेको लगायतका क्रियाकलाप भए गरेको पाइएमा निगरानी राखी तत्काल जानकारी गराउने र कारबाही गर्नु पर्ने विषयमा तत्काल कारबाही प्रारम्भ गर्न जिल्ला आचारसंहिता अनुगमन समिति, निर्वाचन अधिकृत र अनुगमन अधिकृतलाई निर्देशन दिने। ४ निर्वाचनको प्रचार प्रसार निषेध भएको अवधि (मतदान सुरु हुने दिन भन्दा अठ्चालीस घण्टा अघिदेखि मतगणनाको काम पूरा नभएसम्म) मा मादक पदार्थ बिक्री वितरण र सेवन गर्न निषेध गर्न र प्रचलित कानून बमोजिम जफत गर्नु पर्ने भए जफत गर्न समेत गृह मन्त्रालय मार्फत नेपाल प्रहरीलाई निर्देशन दिने। ५ अनुगमन अधिकृत र जिल्ला आचारसंहिता अनुगमन समितिलाई हालसम्म प्राप्त भएको आचारसंहिता उल्लङ्घन सम्बन्धी उजुरी र सो सम्बन्धमा सोधेको स्पष्टीकरण, हालसम्म भएको उजुरीको फर्छयौट र कारबाहीको अवस्था सहितको प्रगति विवरण ३ दिनभित्र केन्द्रीय आचारसंहिता अनुगमन समिति वा आयोगमा पठाउन निर्देशन दिने। ६ निर्वाचन (कसूर तथा सजाय) ऐन, २०७३ को दफा २४ को उपदफा (५) बमोजिम तथा निर्वाचन आचारसंहिता, २०७९ को दफा १७ बमोजिम मतदान हुने दिनको अघिल्लो ४८ घण्टादेखि मतगणनाको काम पूरा नभएसम्म निर्वाचन प्रचार प्रसार सम्बन्धी कुनै पनि गतिविधि गर्न नपाइने विषयमा राजनीतिक दल तथा उम्मेदवारलाई जानकारी गराई उक्त व्यवस्थाको पूर्ण पालना गर्न गराउन जिल्ला आचारसंहिता अनुगमन समितिलाई निर्देशन दिने।"
'फेदिखोलालाई मिनि पोखरा बनाउँछौं',"स्याङ्जा : मतदानको दिन नजिकिदै गर्दा उम्मेदवारले घरदैलो तथा मतदाता भेटघाट कार्यलाई तीव्र बनाएका छन्। एकैदिन ३४ स्थानमा चुनावीसभा र घरदैलोमा उम्मेदवारको व्यस्त छन्। मतदाता समक्ष पुगेर उनले विभिन्न एजेण्डासहित मत माग्दै आएका छन्। प्रतिनिधिसभा क्षेत्र नं १ प्रदेससभा १ का पाँच दलीय गठबन्धनका साझा उम्मेदवार एवं नेपालीका नेता रानाले पर्यटकीय नगरी पोखराको नजिकै र रहेर पनि गुमानाम झैं भएको फेदिखोला गाउँपालिकालाई चलायमान बनाउन मिनि पोखरा रुपमा विकास गर्ने बताए। प्रादेशिक राजधानी कास्की जिल्लाको पोखरा नजिक रहेको फेदिखोलाको उपयोग हुन नसकेको गुनासो व्यक्त गरे। यहाँ फेदिखोला, आँधीखोला तरकारी तथा फलफूल उत्पादन राम्रो हुने पालिका हुन्। यसैगरी, उम्मेदवार रानाले आँधीखोला गाउँपालिकामा आँधीखोला करिडोरसहित ओभरहेड ब्रीज, रंगशालालगायत बहुद्देश्यीय आयोजना संचालन गर्ने सुनाए। फेदिखोला, आँधीखोला अर्जुनचौपारीलाई पर्यटकिय हबसहित पुतलीबजार नगरपालिलाई अन्य शहरसँग सम्बन्ध विस्तारगरी उद्योग, व्यवसाय प्रवर्द्धन र सीप तथा आयमूलक योजना सहितका प्रतबद्धता जनाउँदै यसपटक आफनो परीक्षण गर्न मतदातासँग आग्रह गरे। फेदिखोलाको साल्मेडाँडा, आधीखोलाको श्रवणकुमार र शिरुवारी, अर्जुनचौपारीको एशियाकै ठूलो बुद्ध मूर्तिको अध्ययन, अवलोकन, भ्रमणका लागि राष्ट्रिय तथा अन्र्तराष्ट्रिय पर्यटक भित्रयाई आर्थिक, सामाजिक एवं सास्कृतिक विकास गर्नेछु,' उनले थपे, स्वास्थ्य, शिक्षा, सडक, खानेपानी, पर्यटन, कृषि, खेलकुद, कलासंस्कृति र प्रकृतिको संरक्षण लगायतका क्षेत्रहरु प्राथमिकतामा राख्नुका साथै ५ हजार युवालाई रोजगार दिनसक्नेगरी कार्ययोजना सहित चुनावी प्रतिस्पर्धामा छु । पहिलो पटक चुनावी प्रतिस्पर्धामा रहेका राना बौद्धिक मानिन्छन्। विभिन्न धर्म, संस्कृति, कलामा जानकार उनी नेपाली कांग्रेस स्याङ्जाका सचिव हुदै कार्यवाहक सभापति बनेर राजनीतिक पाटोमा जिल्ला संचालनको अनुभव छ। उनी पुतलीबजार नगरपालिका ४ बासिन्दा हुन्। यस प्रदेशमा पुतलीबजार ३, ४, ५, ६, १३ र १४ वडा सहित फेदीखोला गाउँपालिका, आधीखोला गाउँपालिका, अर्जुनचौपारी गाउँपालिकाका गरी २३ वडा वडा पर्दछन्। यहाँ ५४ मतदानस्थल र ८५ मतदान केन्द्र निर्धारण गरिएको यो प्रदेशमा ६४ हजार ८५४ मतदाता छन ्। तीमध्ये ३२ हजार ७३२ महिला र ३२ हजार १२१ पुरुष र १ अन्य मतदाता छन् । बैशाखमा सम्पन्न स्थानीय निर्वाचनको मत हेर्दा यस प्रदेशसभामा नेपाली कांग्रेस सहित लोकतान्त्रिक बामगठबन्धनको मत बढी छ। तर, अघिल्लो प्रदेशसभामा भने बामगठबन्धनका मिनप्रसाद गुरुङ् विजयी भएका थिए। तस्बिर : भवानी अधिकारी"
निर्वाचनमा ७५३ स्थानीय तहका संरचना उपयोग गरिने,"काठमाडौं : आगामी मंसिर ४ गते हुने प्रतिनिधिसभा तथा प्रदेशसभा निर्वाचनका लागि ७५३ स्थानीय तहका संरचना उपयोग गरिने भएको छ। सङ्घीय मामिला तथा सामान्य प्रशासन मन्त्रालयले सात सय ५३ वटै स्थानीय तहलाई परिपत्र गरी आगामी मङ्सिर ४ गते हुने निर्वाचनका लागि भवन, परिसर र भौतिक संरचना उपलब्ध गराउन अनुरोध गरेको छ। प्रतिनिधिसभा तथा प्रदेशसभा निर्वाचनका लागि सबै स्थानीय तहको भवन, परिसर र भौतिक संरचना आवश्यक भएकाले व्यवस्था गरिदिन निर्वाचन आयोगले मन्त्रालयलाई पत्राचार गरेको थियो। मन्त्रालयले परिपत्रसाथ आवश्यक कारबाही गर्न पनि सबै स्थानीय तहलाई आग्रह गरेको छ। आयोगले प्रत्येक निर्वाचनमा स्थानीय तहसँगको समन्वयमा भवन, परिसर र भौतिक संरचनाको व्यवस्थापन गर्दै आएको छ।"
देशको विकास गर्न प्रत्यक्ष निर्वाचित कार्यकारी चाहिन्छ: भीमसेनदास प्रधान (भिडियो वार्ता),काठमाडौं: नेपाली कांग्रेसका नेता भीमसेनदास प्रधान चुनावी घरदैलो अभियानमा व्यस्त छन् । प्रधान काठमाडौं६ मा सत्ता गठबन्धनका उम्मेदवार हुन् । जित्ने दावीसहित जनतासँग भोट माग्दै घरदैलो गरिरहेका उनले काठमाडौं६ को विकासका लागि आफूले जित्नुपर्ने बताउँछन् । अहिलेका शीर्ष नेताकै कारण नेपाली राजनीतिले सही निकास ननिकालेको बताउने प्रधानले अब दोस्रो तहका नेताले देश बनाउने बताए । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै प्रधानले देश बनाउनप्रत्यक्ष निर्वाचित कार्यकारी चाहिने बताए । अहिले सामाजिक सञ्जालमा चलेको 'नो नट अगेन' भन्ने अवस्था नआएको उनको भनाइ छ ।
प्रचण्डको संगतले देउवा पनि बन्दुकको भाषा बोल्न थाले : ओेली,"दैलेख : नेकपा एमालेका अध्यक्ष केपी शर्मा ओलीले माओवादी अध्यक्ष पुष्पकमल दाहाल प्रचण्डको संगतले प्रधानमन्त्री एवं कांग्रेस सभापति शेरबहादुर देउवा पनि बन्दुकको भाषा बोल्न थालेको आरोप लगाएका छन्। आइतबार दैलेखको चामुण्डाविन्द्रासैनी नगरपालिकाको जम्बुकाँधमा आयोजित एमालेको विशाल सभालाई सम्बोधन गर्दै अध्यक्ष ओलीले सो कुरा बताएका हुन्। उनले देशको रक्षा र विकास नेकपा एमालेबाट मात्रै सम्भव भएको बताए। 'एमाले देशको विकास गर्ने देशभक्ति पार्टी हो, जनतालाई खुसी दिने, समृद्ध नेपाल, सुखी नेपाली बनाउन पार्टी हो,' ओलीले भने 'नेपालमा मारकाट गर्ने, आतंक मच्चाउने, महिलाहरूलाई विधुवा बनाउने, घाइते, अपांग बनाउने, बेपत्ता बनाउने पार्टीहरू पनि छन्।' ओलीले प्रधानमन्त्री शेरबहादुर देउवालाई पाँच पटक प्रधानमन्त्री हुँदा मुलुकका लागि केके काम गर्नुभयो भन्दै प्रश्न गरेका छन्। उनले देउवालाई पाँच पटक प्रधानमन्त्री हुँदा मुलकको हितका लागि गरेको कुनै एक मात्र काम देखाउन चुनौती समेत दिए। 'शेरबहादुर देउवाले देशका लागि कुनै पनि काम गरेका छैनन्,' ओलीले भने। तत्कालीन समयमा शेरबहादुर देउवा गृहमन्त्री हुँदा आफू ५० भन्दा धेरै पटक पक्राउ परेको ओलीले बताए। अहिलेको पाँच दलीय गठबन्धनले जनतालाई भुलाउने काम मात्रै गरिरहेको उनको आरोप थियो। गठबन्धनको सरकारले बजेट बनाउँदा खास घरानाका व्यापारिक प्रतिनिधि राखेर करका दर तोकेर राज्यको ढुकुटी लुट्ने काम गरेको बताउँदै ओलीले उनले वर्तमान सरकार निकम्मा भएको आरोप लगाए। '२०५१ मा तत्कालीन प्रधानमन्त्री मनमोहन अधिकारीले हारे लगतै राप्रपा नेता स्वर्गीय राजेश्वर देवकोटाले गोरु ब्याउँदैन भन्थे, अदालतमा ब्यायो भन्नुभएको थियो, 'अहिले पनि अदालतमा गोरु ब्याए जस्तै भयो, यस पटक त अदालतले पाँच वटा पाठा पायो', उनले भने। परमादेशबाट बनेको सरकारले अर्थतन्त्र धारासायी बनाएको र देशको हालत बर्बाद गराएको ओलीको टिप्पणी छ। उनले २०५१ सालमा एमालेको सरकारले 'आफ्नो गाउँ आफैं बनाऔं' भन्ने लोकप्रिय कार्यक्रम सुरुवात गरेको बताए। एमालेले एक सय रुपैयाँबाट सुरु गरेको भत्ताले नागरिकको सामाजिक सुरक्षा बढाउनुका साथै अहिले आएर विपन्न नागरिकहरूलाई जीवनयापनमा ठूलो सहयोग गरेको दाबी गरे। अध्यक्ष ओलीले घोषणापत्रमार्फत एमालेले २० ग्यारेन्टी सार्वजनिक गरेको बताए। एमालेले सेनेटरी प्याड खरिद गर्नका लागि महिलालाई एक हजार ५ सय रुपैयाँ नगद दिने योजना अघि सारेको समेत ओलीको भनाइ छ। यसले महिलाको महिनावारीलाई मर्यादित बनाउन ठूलो योगदान दिने दाबी ओलीको छ। बालबालिका, महिला, जेष्ठ नागरिक, किसान, मजदुरका लागि एमालेले थुप्रै कामहरू गरेको बताए। अर्को प्रसंगमा ओलीले वार्ताको माध्ययमबाट नेपाली भूमि फिर्ता ल्याएरै छाड्ने प्रतिबद्धता जनाएका छन्। दैलेखको पञ्चकोशी क्षेत्रमा रहेको पेट्रोलियम पदार्थको अन्वेषण कार्य एमाले नेतृत्वको सरकार हुँदा सुरु गरेको उल्लेख गर्दै ओलीले उक्त काम एमालेले नै पूरा गर्ने दाबी गरे। अध्यक्ष ओलीले दैलेख जिल्लालाई विकास गर्ने जिम्मा आफ्नो रहेको बताए।"
चुनावमा मनोबल बढाएर काम गर्नुस् : आइजीपी अर्याल,"काठमाडौं : सशस्त्र प्रहरीका आइजीपी राजु अर्यालले देशभरबाट चुनावमा खटिने सशस्त्र प्रहरीलाई उच्च मनोबल बढाएर काम गर्न निर्देशन दिएका छन्। आइतबार उनले सशस्त्रका बाहिनी, गण तथा गुल्म कमाण्डहरूलाई प्रतिनिधि तथा प्रदेशसभा सदस्य निर्वाचन शान्तिपूर्ण र भयरहित वातावरणमा पूरा गराउन प्रतिबद्ध भएर लाग्न निर्देशन दिएका हुन्। अर्यालले निर्वाचनका बखत कार्यक्षेत्रमा खटिँदा आइपर्ने जस्तोसुकै चुनौतीहरूको सामना गर्न तयार भएर बस्न, निर्वाचनको दौरानमा बल प्रयोग गर्नुपरेमा बल प्रयोगको सिद्धान्त अनुसार सबै प्रकारका सावधानी अपनाएर जिम्मेवारी पूरा गर्न र कुनैपनि कमी कमजोरी भएमा स्वयं युनिट कमाण्डर जवाफदेही हुनुपर्ने बताएका थिए। फिल्डको वस्तुस्थिति बुझेर तत्काल चेनअफ कमाण्डमा रिपोर्ट गर्नुकासाथै मुख्यालयबाट खटिने निर्वाचन अनुगमन टोलीले समेत फिल्डमा देखिएका समस्याहरूलाई तत्काल समाधान गर्न र मुख्यालयबाट गर्नुपर्ने समन्वय, सहयोग र समाधानमा कुनै कसर बाँकी नराख्न उनले विभागीय प्रमुखहरूलाई समेत निर्देशन दिएका थिए। निर्वाचनको समयमा फिल्डमा खटिँदा सामान्यभन्दा सामान्य त्रुटि समेत आफूले सुन्न र देख्न नचाहेको बताउनुहुँदै महानिरीक्षक अर्यालले बन्दोबस्ती लगायत अन्य भौतिक व्यवस्थापन संगठनले मातहत इकाईहरूसम्म पुर्याई सकेकाले त्यसको उच्चतम र भरपूर प्रयोग गर्न आग्रह गरेका थिए। यसका साथै उनले आसन्न निर्वाचनबारे बाहिनीपतिहरूले महानिरीक्षक अर्याल समक्ष सम्पूर्ण तयारी पूरा भएको योजना प्रस्तुत गरेका थिए।"
"दार्चुलामा सत्ता गठबन्धन र एमालेका कार्यकर्ताबीच झडप, २ जना घाइते",दार्चुला : दार्चुलामा सत्ता गठबन्धनका कार्यकर्ता र नेकपा एमालेका कार्यकर्ताबीच झडप हुँदा दुई जना घाइते भएका छन्। नौगाड गाउँपालिका६ खेडमा प्रचारप्रसारमा खटिएका सत्ता गठबन्धन दलका र नौगाडको जामिरमा आमसभा गरिरहेको एमालेका कायर्कर्ताबीच झडप भएको हो। झडपमा परी नौगाड ६ का गठबन्धनका कार्यकर्ता ३५ वर्षीय जयभानसिंह धामी र नौगाड ५ का एमाले कार्यकर्ता २४ वर्षीय निरे ठगुन्ना घाइते भएका छन्। घाइते ठगुन्नालाई सामान्य चोट लागेको र धामीलाई धनगढी रिफर गरिएको जिल्ला प्रहरी कार्यालय दार्चुलाले जनाएको छ।
मोरङ६ मा शेखर र लालबाबुको कडा प्रतिष्पर्धा,"विराटनगर : कांग्रेस नेता डा शेखर कोइरालालाई ५ वर्षअघि प्रतिनिधिसभा सदस्य हुन तगारो बनेका लालबाबु पण्डित आगामी निर्वाचनमा पनि उनैसँग प्रतिस्पर्धामा उत्रिएका छन्। अर्थात चुनावको पुरानै मैदानमा ५ वर्षपछि शेखर र लालबाबुको भेट भएको छ। फेरिएको राजनीतिक परिवेशमा एकअर्काका प्रतिस्पर्धी बनेर प्रतिनिधिसभा सदस्य बन्ने दौडमा दोस्रोपटक आमनेसामने भएका उनीहरू अहिले मतदाता भेटघाट, घरदैलो, कोणसभा लगायतका चुनाव लक्षित कार्यक्रममा व्यस्त छन्। मोरङको निर्वाचन क्षेत्र नम्बर६ बाट २०७४ सालमा प्रतिनिधिसभा सदस्यमा लड्दा शेखरलाई ६५७ मतान्तरले रोक्दै लालबाबु विजयी भएका थिए। लालबाबुले ३३ हजार ९४१ र शेखरले कोइरालाले ३३ हजार २६६ मत पाए। निर्वाचनमा एमाले नेता लालबाबु हाबी हुँदा शेखर प्रतिनिधिसभामा पुग्न पाएनन्। पार्टीभित्रको आन्तरिक द्वन्द्व र असन्तुष्टि, एमाले र माओवादी मिलेर बनेको बाम गठबन्धन, राष्ट्रियस्तरमा पण्डितको चुलिएको लोकप्रियता लगायतका कारणले त्यतिबेलाको निर्वाचन परिणाम शेखरको विपक्षमा आइदियो। शेखर ५ वर्षअघि बेहोरेको हारको बदला लिने तयारीका साथ चुनावको प्रचारप्रसार गरिरहेका छन्। लालबाबु फेरि पनि उनलाई रोकेर आफू सांसद बन्ने होडमा छन्। मतदातालाई आफ्नो पक्षमा पार्न सक्रिय रहेका उनीहरू आआफ्ना एजेन्डा प्रस्तुत गर्दै घरघरमा पुगिरहेका छन्। दुवैले आफ्नो जित निश्चित रहेको दाबी गरिरहेका छन्। उनीहरूमध्ये मतदाताले कसलाई साथ दिन्छन् भन्ने छिनोफानो आगामी निर्वाचनले गर्छ। हुन त झिनो मतान्तरले भए पनि लालबाबुले जित निकाल्दा बाम गठबन्धन थियो। त्यतिबेला एमालेलाई साथ दिएको माओवादी र एमालेबाट फुटेको एकीकृत समाजवादीसहित लोकतान्त्रिक समाजवादी पार्टी यसपटक भने कांग्रेससँग मिसिएर गठबन्धनमा छन्। पार्टीभित्र असन्तुष्टि नरहेको र गठबन्धन दलको समेत साथ मिलेकाले आगामी निर्वाचनको नतिजा नउम्किनेमा शेखर पक्ष ढुक्क छ। एमालेले पनि जनता समाजवादी पार्टी (जसपा)सँग तालमेल गरेका कारण लालबाबुसमेत परिणाम आफ्नो पक्षमा पर्नेमा आशावादी छन्। लालबाबु २०४८ र २०५६ को आमनिर्वाचनमा मोरङको तत्कालीन क्षेत्र नम्बर ३ बाट प्रतिनिधिसभा सदस्यमा विजयी बनेका थिए। शेखर २०६४ को पहिलो संविधानसभा निर्वाचनमा तत्कालीन मधेसी जनअधिकार फोरमका अध्यक्ष विजयकुमार गच्छदारसँग पराजित भएका थिए। उपनिर्वाचनमा भने फोरम लोकतान्त्रिककै चुमनारायण तब्दारलाई पराजित गरेर शेखर संविधासनसभा सदस्य बने। २०७० सालको दोस्रो संविधानसभा निर्वाचनमा पनि उनी विजयी बने। तर ५ वर्षअघि पराजित हुँदा समग्र राष्ट्रिय राजनीतिमा नै शेखरको भूमिका खुम्चिएको थियो। कांग्रेसको १४ औँ महाधिवेशनपछि भने पार्टीभित्र संस्थापनइतर समूहको प्रभावशाली नेता शेखरको भूमिका अलि फराकिलो बनेको छ। महाधिवेशनमा पार्टी सभापतिमा उनले ४० प्रतिशत मत प्राप्त गरेका थिए। निर्वाचन नजिकिएसँगै शेखरले आफ्नो प्रत्यक्ष उपस्थितिमा क्षेत्रभरिका टोल समिति, पार्टीका प्रत्येक सदस्यका साथै समर्थकहरूलाई समेत क्रियाशील बनाएका छन्। यो निर्वाचन क्षेत्रमा कांग्रेसको बलियो संगठन छ। पार्टीपंक्तिले एकजुट भएर साथ दिए शेखरलाई सहज हुने अनुमान छ। अघिल्लो निर्वाचनमा पाएको धोकाकै कारण यसपटक सचेततापूर्वक पार्टीका सबैलाई समेटेर उनले चुनावी अभियानल चलाइरहेका छन्। चुनावी प्रतिस्पर्धामा ढुक्क भएर बस्न नसकिनेमा उनी सचेत छन्। क्षेत्रवासीको माग र मुद्दालाई नजिकबाट बुझेकाले त्यसलाई पूरा गराउने र झुठो आश्वासन नदिने कोइराला बताउँछन्। विराटनगर विमानस्थललाई क्षेत्रीय विमानस्थलमा स्तरोन्नति गर्ने, सडक, बाटो, खानेपानी, सुकुम्बासी समस्या, विशेष आर्थिक क्षेत्र (सेज), औद्योगिक ग्राम, औद्योगिक प्रदर्शनीस्थल निर्माणसँगै गरिब, मजदुर, उद्योगी व्यवसायीको समस्यालाई उनले चुनावी एजेन्डा बनाएका छन्। मधेसी, थारुबहुल यो क्षेत्रमा एमालेका लालबाबु पनि कमजोर उम्मेदवार हैनन् भन्ने पुष्टि यसअघि नै निर्वाचनले गरिसकेको छ। पार्टीको संगठनात्मक मतका साथै मधेसी समुदायको 'सहानुभूति मत'ले आगामी चुनाव जित्ने रणनीतिमा उनी छन्। आफ्नो क्षेत्रमा सडक, पूर्वाधार, स्वास्थ्यजस्ता क्षेत्रमा महत्वपूर्ण काम गरेको दाबी गर्ने लालबाबु बाँकी काम पूरा गर्न आफू प्रतिबद्ध रहेको बताउँछन्। पार्टी कार्यकर्तामाझ लोकप्रिय लालबाबुलाई मधेसी समुदायका 'आदर्श पात्र' मान्ने गरिन्छ। आफ्नै पहलमा सुरु गरेका विकासे कामहरू पूरा गर्न आफू निर्वाचित हुनुपर्ने उनले बताउने गरेका छन्। सर्लाहीमा जन्मेर मोरङलाई कर्मथलो बनाएका लालबाबु मजदुर एवं ट्रेड युनियन पृष्ठभूमिबाट एमालेको राजनीतिमा आएका हुन्। आफू सधैँ मतदातामाझ रहने भएकाले जित निकाल्नेमा ढुक्क रहेको उनले बताए। यो निर्वाचन क्षेत्रमा मोरङको सुन्दरहरैँचा नगरपालिकाको वडा २, ३, ४, ५, ६ र ७, बूढीगंगा गाउँपालिका र विराटनगर महानगरको ४, ५, ६, ७, ८, ९, ११ र १२ नम्बर वडा समेटिएको छ। उक्त क्षेत्रमा पर्ने पालिकाहरूको २१ वटा वडामा गत स्थानीय तह निर्वाचनमा वडाध्यक्षहरूले प्राप्त गरेको मत संख्यामा भने कांग्रेस गठबन्धन अघि छ। सातवटा वडा रहेको बूढीगंगा गाउँपालिकाको अध्यक्ष, उपाध्यक्षसहित चारवटा वडाध्यक्ष कांग्रेस, एउटा एमाले, २ वटा माओवादी केन्द्रले जितेको छ। सुन्दरहरैँचाको ६ वटा वडामध्ये ३ वटा कांग्रेस, २ वटा एमाले, १ स्वतन्त्र र विराटनगरको ७ वटा वडामध्ये ४ वटा कांग्रेस, २ वटा एमाले र एउटा जनता समाजवादी पार्टीले जितेको छ। वडाध्यक्षका उम्मेदवारहरूले प्राप्त गरेको मतका आधारमा कांग्रेसको २८ हजार ४२८, एमालेको २५ हजार २३६, माओवादी केन्द्रको ५ हजार ३५६ मत छ। यसैगरी, जसपाको ३ हजार ७३५, एकीकृत समाजवादीको २ हजार ३५० र लोकतान्त्रिक समाजवादी पार्टीको १ हजार १०९ मत छ। समग्रमा सत्तारूढ गठबन्धनको ३७ हजार २४३ मत थियो। विपक्षी गठबन्धन एमाले र जसपाको कूल २८ हजार ९७१ मत थियो। आगामी निर्वाचनमा भने कांग्रेस वडाध्यक्षहरूले पाएको मतको संरक्षण गर्ने र एमाले बढाउने दाउमा छ। यो क्षेत्रमा प्रतिनिधिसभा सदस्यका लागि १६ जना उम्मेदवार मैदानमा छन्। मुख्य प्रतिस्पर्धा भने शेखर र लालबाबुबीच नै हुने आकलन छ। प्रदेशसभातर्फ क्षेत्र नम्बर ६ 'क'मा सत्तारूढ गठबन्धनबाट माओवादी केन्द्रका जीवन आचार्य र एमालेबाट रीता न्यौपाने उम्मेदवार छन्। जीवन माओवादी अध्यक्ष पुष्पकमल दाहाल 'प्रचण्ड'का छोरीज्वाईं हुन्। ६ 'ख'मा सत्तारूढबाट कांग्रेसका केदार कार्की र एमालेका पर्शुराम बस्नेत (कृष्ण) उम्मेदवार छन्। यो निर्वाचन क्षेत्रमा १ लाख २६ हजार ७६१ मतदाता छन्।"
"धादिङ१: दोहोरिने कसरतमा त्रिपाठी, कांग्रेस र माओवादी फकाउँदै राजेन्द्र पाण्डे","धादिङ: अन्य जिल्लाजस्तै धादिङमा पनि चुनावी माहौल तातिएको छ । त्यसमा पनि धादिङ१ को चुनावी सरगर्मीले धादिङ्गेको ध्यान खिचेको छ । यो निर्वाचन क्षेत्रमा सत्ता गठबन्धनको तर्फबाट बागमती प्रदेशका मुख्यमन्त्रीसमेत रहेका नेकपा एकीकृत समाजवादीका केन्द्रीय उपाध्यक्ष राजेन्द्र पाण्डे र एमालेका नेता भूमी त्रिपाठी चुनावी मैदानमा छन् । समग्र राजनीतिक अवस्थालाई विश्लेषण गर्दा यी दुई उम्मेदवारबीच नै कडा प्रतिस्पर्धा हुने देखिन्छ । दुवै उम्मेदवार घरदैलो अभियानमा व्यस्त छन् । यो निर्वाचन क्षेत्रमा १४ जनाको उम्मेदवारी परेको छ । जसमध्ये ७ जना स्वतन्त्र उम्मेदवार छन् । २०७४ सालको निर्वाचनमा एमालेका त्रिपाठी निर्वाचित थिए । उनले ४९ हजार १२१ मत ल्याएर विजयी भएका थिए । उनका निकटम प्रतिस्पर्धी कांग्रेसका विश्वप्रसाद अर्यालले २१ हजार ९६८ मत ल्याएका थिए । यी दुईबीचको मतान्तर २७ हजार १५६ थियो । तेस्रो जनसमाजवादी पार्टी नेपालका राजन मगर भएका थिए । उनले २ हजार ६० मत ल्याएका थिए । यस्तै विवेकशील साझा पार्टीका दीपेश थापाले ३४७ मत ल्याएका थिए । गत प्रतिनिधि सभा निर्वाचनमा ७९ हजार ६३ मत खसेको थियो । केन्द्रमा प्रभाव पार्ने पाण्डेलगातार निर्वाचित हुने नेतामा पर्छन् । २०१३ जेठ २९ मा धादिङको गजुरीमा जन्मिएका पाण्डे विद्यार्थी जीवनदेखि नै राजनीतिमा सक्रिय छन् । उनले ग्रामीण विकास विषयमा स्नातकोत्तर गरेका छन् । २०३२ सालमा जेल परेपछि पाण्डे राजनीतिमा सक्रिय भए । नेकपा (माले)को सहसचिव हुँदै पाण्डे २०४३ मा जिल्ला पञ्चायत सभापति भएका थिए । २०५० सालमा नेकपा (एमाले)को अञ्चल सचिव र २०५५ मा केन्द्रीय सदस्य बनेका थिए । धादिङबाट २०४८, २०५१, २०५६ र २०७० को प्रतिनिधि सभा सदस्य निर्वाचित भएका थिए । पाण्डेले स्थानीय विकास मन्त्रालयको जिम्मेवारी सम्हालिसकेका छन् । चार पटक प्रतिनिधि सभा सदस्य भइसकेका उनी २०७४ को निर्वाचनमा भने मुख्यमन्त्री बन्ने उद्देश्यले प्रदेश सभामा फर्किएका थिए । उनी धादिङ १ क बाट बागमती प्रदेश सभामा निर्वाचित भएका थिए । एमाले विभाजन भएपछि पाण्डेले नेकपा (एकीकृत समाजवादी) रोजेका हुन् । सक्रिय राजनीतिमा आउनुअघि उनी शिक्षण पेशामा आबद्ध थिए । पाण्डेका प्रतिष्पर्धी त्रिपाठी धादिङमा युवा पुस्तामाझ परिचित छन् । धादिङको बेनिघाट गाउँपालिकामा जन्मेका त्रिपाठीले राजनीतिशास्त्रमा स्नातकोत्तर र कानूनमा स्नातक गरेका छन् । २०३६ सालमा अनेरास्ववियुको प्रारम्भिक कमिटीबाट राजनीतिक यात्रा सुरु गरेका थिए । काठमाडौंमा उच्च शिक्षा अध्ययन गर्ने क्रममा अनेरास्ववियुमै सक्रिय रहेका त्रिपाठीले नेपाल ल क्याम्पसको स्ववियु सचिव भएर काम गरेका थिए । २०५४ मा पार्टी विभाजन भएपछि त्रिपाठी धादिङ फर्केर सक्रिय राजनीतिमा लागेका थिए । २०५४ सालमा नेकपा एमालेको सदस्य भएका त्रिपाठी २०६० सालमा नेकपा एमाले धादिङको सचिव र उपाध्यक्ष हुँदै २०७२ सालमा नेकपा एमाले धादिङ जिल्ला अध्यक्ष बनेका थिए । यस्तो छ अंकगणित यो निर्वाचन क्षेत्रमा सिद्धलेक, बेनीघाँट रोराङ, गल्छी, गजुरी, थार्के, धुनीवेशी गाउँपालिकाका सबै वडा (४५) पर्छन् । गत स्थानीय तहको निर्वाचनलाई नियाल्दा यो निर्वाचन क्षेत्रमा एमाले पहिलो राजनितिक दल हो । दोस्रो माओवादी केन्द्र र तेस्रो कांग्रेस हो भने चौथो दल नेकपा एकीकृत समाजवादी पार्टी हो । निर्वाचनमा वडाध्यक्षले प्राप्त गरेको मत विश्लेषण गर्दा एमालेले ३६ हजार ६८३ मत ल्याएको थियो । यस्तै, माओवादी केन्द्रले २४ हजार आठ सय ४८ मत ल्याएको थियो । कांग्रेसले १९ हजार चार सय ६ मत ल्याउँदा नेकपा एसले ८ हजार २८१ मत ल्याएको थियो । सिद्धलेक गाउँपालिकाको मेयरमा कांग्रेसका परशुराम खतिवडा ७ हजार ९५६ मत ल्याएर विजयी भएका थिए । खतिवडाका प्रतिद्वन्द्वी एमालेका प्रेमनाथ सिलवालले ६ हजार १७१ मत ल्याएका थिए । बेनीघाट रोराङ गाउँपालिकाको मेयरमा माओवादी केन्द्रका कृष्णबहादुर थपलियाले ७ हजार ६८० मत ल्याएर विजयी भएका थिए । थपलियाका प्रतिद्वन्द्वी एमालेका देवप्रकाश त्रिपाठीले ५ हजार ७२ मत ल्याएका थिए । गजुरी गाउँपालिकाको मेयरमा माओवादी केन्द्रका गणेशलाल श्रेष्ठ ६ हजार तीन सय ८ मत प्राप्त गरी विजयी हुँदा श्रेष्ठा प्रतिद्वन्द्वी एमालेका राजेन्द्रविक्रम बस्नेतले ४ हजार ५१ मत प्राप्त गरेका थिए । थार्के गाउँपालिकाको मेयरमा एमालेका रामकुमार आचार्य १० हजार ३५५ मत ल्याएर विजयी भएका थिए । आचार्यका प्रतिद्वन्द्वी कांग्रेसका रामप्रसाद बिडारीले ८ हजार ११६ मत ल्याएका थिए । प्रतिनिधि सभा निर्वाचन २०७४ मा एमाले र तत्कालीन माओवादीबीच गठबन्धन हुँदा एमालेका त्रिपाठी दोब्बर मतसहित विजयी भएका थिए । तर, अहिले परिस्थीति फरक छ । एमाले एक्लै चुनावी मैदानमा होमिएको छ भने कांग्रेस, माओवादी केन्द्रसहितको गठबन्धन छ । यो क्षेत्रमा नेकपा एकीकृत समाजवादी कमजोर देखिन्छ । समाजवादीका पाण्डेले माओवादी र कांग्रेसको मत तान्नुपर्ने देखिन्छ । कांग्रेस, माओवादी र समाजवादी गठबन्धनको मत जोड्दा ५२ हजार ५३५ छ भने एमाले एक्लैको ३६ हजार ६८३ मत छ । त्रिपाठीले पनि आफ्नो मत जोगाएर कांग्रेस र माओवादीको मत तान्नुपर्ने अवस्था छ ।"
प्रतिनिधिसभा सधै बाँचिरहने कुरा होइन : ओली,"काठमाडौंः नेकपा एमालेका अध्यक्ष केपी शर्मा ओलीले निर्वाचनले असाधारण महत्वको फैसला गर्ने बताएका छन् । कालीकोटको रास्कोटमा आयोजित चुनावी सभालाई सम्बोधन गर्दै अध्यक्ष ओलीले यो निर्वाचन आइरहने निर्वाचन जस्तो नभएको बताए। ओलीले भने, यस पटकको निर्वाचन आइरहने निर्वाचन जस्तो होइन । यस निर्वाचनले असाधारण महत्वको फैसला गर्नुपर्नेछ । निर्वाचनले देश कता जाने भन्ने फैसला गर्नेछ । ओलीले सिद्धिएको माओवादीलाई आफूले साथ दिएको बताए । ओलीले प्रचण्डलाई लक्षित गर्दै जहिल्यै नक्कली कुरा मात्रै गर्ने गरेको आरोप लगाए। प्रतिनिधिसभा सधै बचिरहने कुरा नभएको उनको भनाइ छ। ओलीले भने, प्रचण्ड दक्षिण पन्थीहरुको शरणमा गएपछि र आफ्नो घरमा आगो लगाएर कांग्रेसको पालीमा गएपछि मैले ताजा जनादेशमा जानुपर्यो। अहिले शेरबहादुर देउवा र पुष्पकमल दाहाल प्रचण्डले संसद बचायौं भनेका छन् । अहिले छत प्रतिनिधिसभा । प्रतिनिधिसभा सधैं बचिरहने कुरा होइन । समयसमयमा निर्वाचन भइरहने कुरा हो प्रतिनिधि सभा । जनताको सार्वभौमसत्ता पटकपटक प्रकट हुन्छ निर्वाचनमार्फत् । '"
किरण पौडेलको प्रश्न १५ वर्षसम्म लगातार जितेर प्रकाशमानले के गरे ? (भिडियो),"काठमाडौं: काठमाडौं क्षेत्र१ चुनावी सरगर्मी बढेको छ। सत्ता गठबन्धनबाट उम्मेदवार बनेका नेपाली कांग्रेसका नेता प्रकाशमान सिंह, नेकपा एमालेका किरण पौडेल, राप्रपाका रवीन्द्र मिश्रसहितका उम्मेदवार चुनावी अभियानसहित घरदैलो अभियानमा छन् । अभियानमा होमिएका उम्मेदवार आफू नै किन भन्ने सन्देश जनता समक्ष प्रस्तुत गरिरहेका छन् । पछिल्लो चुनावी प्रतिस्पर्धा अनुसार सत्ता गठबन्धनका सिंह र एमालेका पौडेलबीच निक्कै प्रतिस्पर्धा हुने यही क्षेत्रका मतदाताले बताउने गरेका छन् । चुनावी अभियान लिएर मतदातासँगै रहेका एमाले नेता पौडेलले विकल्पका रुपमा युवा पुस्ता यो क्षेत्रमा आएको बताए । उनले भने, ' हामीले यो क्षेत्रबाट एकै व्यक्तिलाई १५ वर्षसम्म नियमित जिताइराखेका छौँ । उपप्रधानमन्त्री पनि बनायौँ । तर काठमाडौँ १ का लागि के काम भयो?' पौडेलले भने, '१५ वर्षसम्म जिताएका मान्छेले जनताको पक्षमा माखो मारेनन् । अब यो क्षेत्रमा विकल्प चाहिएको छ । विकल्पसहित म आएको छु ।'"
"पूर्वप्रहरीको राजनीति मोह, को कहाँबाट भिड्दैछन् ?","काठमाडौं: आगामी मंसिर ४ को चुनावी अभियान देशभर जारी छ । विभिन्न क्षेत्रमा काम गरेको अनुभव भएका धेरै व्यक्ति राजनीतिमा होमिएका छन् । लामो समयसम्म सुरक्षा संयन्त्रको नेतृत्वसम्म पुगेर काम गरेका प्रहरी अधिकारीहरू पनि अहिले निर्वाचनमा होमिएका छन् । सबैको लक्ष्य समृद्ध नेपाल निर्माणको छ । राजनीतिमा प्रवेश गर्नुको कारण सुनाउँदै पूर्व डीआइजी रमशे खरेलले भन्ने गरेका छन्, संसदमा कानून मिच्नेहरू धेरै भएकाले आवश्यक कानून बनाउन राजनीतिमा जोडिएको हु। उनले राजनीतिमा दक्ष मानिस नभएको, भष्ट र खराव मानिसको मनोमानी बढ्दा राजनीति नै फोहोर भएको बताए । आइजीपीको दौडमा रहेका पूर्वडीआइजी नवराज सिलवाल सरकारले गरेको बढुवामा चित्त नबुझेपछि राजीनामा दिएर राजनीतिमा होमिए । राजनीतिमा प्रवेश गरेकै वर्ष उनी ललितपुर१ बाट एमाले पार्टीको उम्मेदवार बने । कांग्रेस नेता उदय शमसेरलाई हराउँदै २०७४ सालको प्रतिनिधि सभा सांसद बने । राजनीतिमा प्रवेश गर्दा उनले भनेका थिए, संसदमा गएर सुरक्षाका विषयलाई प्राथमिकता राख्नेछु । आवश्यक नीति निर्माणमा भूमिका खेल्छु । पूर्वआइजीपी सर्वेन्द्र खनाल पनि चुनावी मैदानमा होमिएका छन् । एआइजीबाट अवकाश पाएका गणेश राई नयाँशक्ति पार्टीमा आवद्ध भएर राजनीतिमा जोडिएका थिए । पार्टीको सुरक्षा विभाग प्रमुख भएर काम गरेका उनले सुरक्षाका विषयलाई सडकदेखि सदनसम्म उठाउने प्रतिवद्धता जनाएका थिए । तर पार्टी राजनीतिमा आएको एक वर्षमै उनले पार्टी छाडे । खनाल, खरेल, सिलवाल, राईसँगै प्रहरी संगठनमा रहेर काम गरेका धेरैमा राजनीतिको मोह बढेको छ । प्रहरी संगठनमा रहेर काम गरेका धेरै पार्टीको सक्रिय राजनीतिमा संगठित भएर काम गरिरहेका छन् । पूर्वआइजीपी ध्रुवबहादुर प्रधान राप्रपाको उपाध्यक्ष हुन् । प्रहरी संगठनको प्रमुख भैसकेका उनी दल प्रवेश पछि पनि अहिलेसम्म सांसद बन्ने अवसरमा पुगेका छैनन् । त्यस्तै पूर्वआइजीपी मोतिलाल बोहोरा पनि नेपाली कांग्रेसको महाधिवेशन प्रतिनिधि छन् । पूर्वआइजीपी रवीन्द्रप्रताप शाह सेवानिवृत भएलगत्तै माओवादी केन्द्रमा प्रवेश मात्र गरेनन् । समानुपातिक कोटाबाट प्रतिनधि सभाका सांसद पनि भए । पूर्वडिआइजी पार्वती थापा २०७५ सालमा तत्कालीन संघीय समाजवादी फोरममा प्रवेश गरेर राजनीतिमा आएकी थिइन् । पूर्वडीआइजी भक्तिनाथ माझी पनि नेपाली कांग्रेसको सक्रिय राजनीतिमा छन् । केन्द्रसँगै स्थानीय तहको राजनीतिमा पनि पूर्वप्रहरीकव सक्रियता उल्लेख्य छ । २०७९ को स्थानीय निर्वाचनमा पूर्वप्रहरीको सहभागिता राम्रै देखिएको थियो । स्थानीय निर्वाचनबाट केही पूर्वप्रहरीले जिते भने केहीले पराजय भोगे । मंसिर ४ को निर्वाचनलाई शान्तिपूर्ण बनाउन संगठनमा रहेका प्रहरी सक्रिय छन् भने उम्मेदवार बनेका पूर्वप्रहरी जितको दाउमा चुनावी अभियानमा छन् । राजनीतिमा पूर्वप्रहरीको आकर्षण कहिलेदेखि ?देश सञ्चालनको नीति निर्माण गर्न राजनीतिमा होमिनेको संख्या बढ्दै गएको छ । दलका नेताले जनअपेक्षा अनुसार काम नगरेपछि अहिले स्वतन्त्र उम्मेदवार बन्नेको संख्या पनि बढेको छ । यसरी राजनीतिक क्षेत्रमा विभिन्न पेशा र क्षेत्रमा व्यक्तिको सक्रियता पनि बढ्दो छ । प्रहरी संगठनमा काम गरेर राजनीति गर्ने कामको सुरुवात पूर्वआइजीपी खड्गजित बरालले गरेको पाइन्छ । पञ्चायतकालमा उनले उम्मेदवारी दिएका थिए । ०४६ सालको राजनीतिक परिवर्तन पछि पूर्वप्रहरी सक्रिया राजनीतिमा आउनेक्रम बढेको पाइन्छ । ०४६ सालको राजनीतिक परिवर्तन पछि कांग्रेसबाट प्रत्यक्ष उम्मेदवारी दिएर पूर्वआइजीपी डीबी लामाले चर्चा कमाएका थिए । उनको उम्मेदवारीले तत्कालीन राजनीतिमा ठुलै प्रभाव पारेको थियो । ०७० को दशकमा पूर्वआइजीपी धुव्रबहादुर प्रधान, रवीन्द्रप्रताप शाह राजनीतिमा होमिए । त्यसपछि पनि सर्वेन्द्र खनाल, रमेश खरेल, नवराज सिलवाल सक्रिय राजनीतिमा छन् । राजनीतिक मोह किन ? अवकाश प्राप्त जीवन सक्रिय राजनीतिमा जाँदा व्यक्तिगत लाभ धेरै भए पनि संगठन, दलगत तथा राष्ट्रिय हितको पक्षमा केही काम नहुने बताउँछन् पूर्व आइजीपी सनद बस्नेत । 'एक संगठनको नेतृत्वमा पुगेर जिम्मेवारी पूरा गरेको व्यक्ति राजनीतिमा आउनु खासै राम्रो होइन्,' उनले भने, 'आफ्नो विज्ञतालाई राष्ट्रिय हितका पक्षमा लगाउन सकिन्छ । राजनीतिक दलको झण्डा बोकेर हिँड्दा यसले संगठनलाई पनि राम्रो गर्दैन्।' राजनीतिक विश्लेषक पुरुषोत्तम दाहाल भने पूर्वप्रहरी अधिकारी राजनीतिमा आउनुलाई अस्वभाविक मान्न नहुने बताउँछन् । उनी भन्छन्, 'राजनीतिमा जो आए पनि भयो, तर मनसाय सही हुनपर्छ । समाजमा योगदान गर्छु भन्ने हुटहुटी नेतामा हुनुपर्छ ।' प्रहरीमा हुँदा प्रत्यक्ष राजनीतिक हस्तक्षेप देखेका प्रहरी अधिकारी त्यही इगो साँध्ने गरी राजनीतिमा आउनु चाहिँ गलत हुने दाहालको भनाइ छ । राजनीतिबाट फाइदा लिने उद्देश्य भने घातक हुने उनको भनाइ छ । नेपाल प्रहरीका पूर्वआइजीपी अच्युतकृष्ण खरेल पूर्वप्रहरीको राजनीतिक यात्रा खासै प्रभावशाली भएको देख्दैनन् । उनी भन्छन्, 'संगठनमा हुँदा नै राजनीतिक आस्था राखेर काम गर्ने नेतृत्वबाट संगठनलाई नै हानी हुन्छ । सांसद वा मन्त्री हुने आसयले कुनै प्रहरी संगठनमा रहँदा पनि राजनीतिक साँठगाँठ गर्छ । त्यो गलत हो ।' वर्तमान अवस्थामा देशको निकासका लागि अवकाश प्राप्त जीवनलाई सक्रिय बनाउनु स्वागतयोग्य काम भएको उनको भनाइ छ। 'ऊ किन राजनीतिमा आयो भन्ने विषय अत्यन्तै महत्वपुर्ण हुन्छ,' खरेलले भने, 'आर्थिक उपार्जन नै मुख्य एजेण्डा हो? वा पद र पावरका लागि यो खुलस्त हुनुपर्छ । नत्र देशलाई नै घाटा हुन्छ ।' अपवादबाहेक नेपालको राजनीति र राजनीतिकर्मी सम्मानित नभएको बताउदै खरेलले फोहोरी राजनीतिमा सही व्यक्तिले राम्रो काम गर्ने अवसर नपाउने बताए । आफू संगठनमा हुँदा गरेका कामले पाएको सम्मानलाई बचाउनकै लागि राजनीतिमा नआएको खरेलको भनाइ छ । पूर्वआइजीपी मोतिलाल बोहोरा प्रहरीमा हुदा आर्जन गरेको अनुभवलाई सदुपयोग गर्न राजनीतिमा आउँदा सबैलाई फाइदा हुने बताउँछन् । जे भए पनि अहिले जनताले राजनीतिमा रहेका नेताको विकल्प खोज्न थालेका छन् । राजनीतिक दलप्रति जनतामा भएको वितृष्णालाई एक संगठनमा बसेर आर्जन गरेको अनुभव र सीपलाई राष्ट्र निर्माणमा लगाउन सके जनताको साथ पाउने देखिन्छ । विगतमा संगठनबाट आएकाले के गरे त्यो परिस्थितिले जवाफ दिएको छ । अब नवप्रवेशीले के गर्लान् त्यो हेर्न बाँकी छ । आगामी निर्वाचनमा भिडेका पूर्वप्रहरी अधिकारीपूर्वआइजीपी सर्वेन्द्र खनालपूर्वप्रहरी महानिरीक्षक सर्वेन्द्र खनाल यो पटकको प्रतिनिधि सभा सदस्यको चुनावी मेदानमा छन् । असोज ६ गते एमाले प्रवेश गरेका उनी काठमाडौं ६बाट उम्मेदवार छन् । ०७४ चैतमा नेपाल प्रहरीको २६ औँ महानिरीक्षक भएर ०७६ माघमा अवकाश पाएका खनाल संगठनमा रहँदा पनि तत्कालीन प्रधानमन्त्री केपी शर्मा ओली निकट मानिन्थे । आगामी निर्वाचनमा खनालको प्रतिस्पर्धा सत्ता गठबन्धनका साझा उम्मेदवार भिमसेनदास प्रधानसँग छ। पूर्वडीआइजी रमेश खरेल पूर्वडीआइजी रमेश खरेलले अवकाश पश्चात सुशासन पार्टी नेपाल दर्ता गरेका छन् । आफैँ पार्टीको अध्यक्ष रहेका खरेल काठमाडौं १ बाट प्रतिनिधिसभा सदस्यको उम्मेदवार हुन् । प्रहरीमा संगठनमा हुँदा जनताको स्याव्वासी पाएका खरेललाई निर्वाचनमा जनताको मत के हुने हेर्न बाँकी छ । उनी भष्टाचार विरोधी अभियानमा समेत सक्रिय छन् । राजनीतिक दल नै दर्ता गरेर राजनीतिमा होमिएका खरेललाई चुनाव जित्न त्यति सजिलो छैन । उनी आफ्नो क्षेत्रमा सत्ता गठबन्धनका नेता प्रकाशमान सिंह, नेकपा एमालेका किरण पौडेल, राप्रपाका रवीन्द्र मिश्रसँग लड्दैछन् । स्वतन्त्रबाट उम्मेदवार बनेका पुकार बम पनि खरेलका लागि चुनौती हुन् । पूर्वडीआइजी नवराज सिलवालअवकाश पछि एमाले प्रवेश गरेका पूर्वडीआइजी नवराज सिलवाल ललितपुरबाट प्रतिनिधिसभा सदस्यमा उम्मेदवार छन् । उनी ०७४ सालको निर्वाचनमा ललितपुरबाटै सांसद बनेका थिए । खराब राजनीतिले जनताले दु:ख पाएपछि आफू राजनीतिमा होमिएको बताउने सिलवालको पहिलो कार्यकालबाट जनता धेरै खुसी भएकव देखिँदैन् । उनले चुनाव जित्ने दावी गरे पनि पुरानै प्रतिस्पर्धी सत्ता गठबन्धनका उदय शमसेरलाई पराजित गर्न सिलवाललाई चुनौती छ । पूर्वएसएसपी बिक्रमसिंह थापाएसएसपीबाट सेवा निवृत्त भएका बिक्रमसिंह थापा नेपाली कांग्रेसमा प्रवेश गरी सक्रिय राजनीतिमा होमिएका छन् । आगामी मंसिर ४ गते हुने निर्वाचनमा उनी कपिलवस्तु क्षेत्र नं २(क) बाट प्रदेश सभा सदस्यको उम्मेदवार छन् । पूर्वएसएसपी गोविन्द साह एसएसपीबाट अवकाश लिएर राजनीतिमा होमिएका छन् गोविन्द साह बैशाखमा भएको स्थानीय तहको निर्वाचनमा धनुषाको विदेह नगरपालिकाको मेयरमा स्वतन्त्र उम्मेदवारी दिएका थिए । अवकासपछि कांग्रेसको राजनीति गर्ने योजनामा रहेका उनलाई कांग्रेसले टिकट दिएपछि स्वतन्त्र उम्मेदवार बनेका थिए । तर साहले जनताको मन जित्न सकेनन् । पूर्वएआइजी रोहित थापा सशस्त्र प्रहरी बल नेपालका पूर्वएआइजी रोहित थापाले यसपटक समानुपातिक तर्फका उम्मेदवार हुन् । नेश्नलिष्ट पिपल्प पाटीको तर्फबाट चुनावचिन्ह लाटोकोशेरोसहित उनी चुनावी मैदानमा छन् ।"
दाङबाट एक सय ४१ कैदीबन्दीले मतदान गर्दै,"दाङ : दाङमा एक सय ४१ कैदीबन्दीले मतदान गर्न पाउने भएका छन् । जिल्लाका दुई कारागारमा रहेका कैदीबन्दीमध्ये जम्मा एक सय ४१ जनाले अस्थायी मतदाताका रूपमा मतदान गर्न पाउने घोराही कारागार कार्यालयका प्रमुख वासुदेव खनालले जानकारी दिए। तुलसीपुर कारागारबाट ९१ र घोराही कारागारबाट ५० जना मतदानमा सहभागी हुन पाउने भएका छन् । घोराही कारागारमा तीन सय ४९ कैदीबन्दी रहेको भए पनि मतदाताको अन्तिम नामावलीमा नाम भएका र अस्थायी मतदाताका लागि तोकिएको अवधिभित्र विवरण पेस गरेका कैदीबन्दीले मात्र प्रतिनिधिसभा सदस्यको समानुपातिकतर्फ मतदान गर्न पाउने उहाँले जानकारी दिए। कारागार परिसरभित्रै अस्थायी मतदान केन्द्र स्थापना गरेर उनीहरूलाई मतदानको व्यवस्था गरिएको र त्यसका लागि मतदान गराउन कारागारमै कर्मचारी पुग्ने उहाँको भनाइ छ । जिल्लामा दुई ठाउँमा अस्थायी मतदानस्थल राखिने भएका छन् । त्यसमा घोराही कारागार कार्यालय र तुलसीपुर कारागार कार्यालय रहेका छन् । यी दुई मतदानस्थलबाट कैदीबन्दी, कर्मचारी र शिक्षकले पनि मतदान गर्न पाउने छन् । कार्यालयका प्रमुख खनालका अनुसार नामावली सङ्कलनको अवधिमा कारागारमा रहेका सबै कैदीबन्दीले अवसर नपाएका कारण धेरै भोट हाल्नबाट छुटेका छन् । 'कारागार कार्यालयमै सबै कैदीबन्दीको नामावली सङ्कलनको व्यवस्था भएको भए सबै मतदानमा सहभागी हुने थिए', उनले भने, 'तर सबै कैदीबन्दीको नामावलीमा नाम नभएको हुँदा धेरै छुटेका छन् ।' तुलसीपुर कारागारमा हालसम्म पाँच सय ८४ कैदीबन्दी रहेका छन् । त्यसमध्ये ७७ पुरुष र १४ महिला मदतानमा सहभागी हुन पाउने तुलसीपुर कारागार कार्यालयका निमित्त जेलर रम्बा केसीले जानकारी दिए। रासस"
हिमाली भेषभुषामा सजिएर गोरखामा चुनाव प्रचारप्रसार गर्दै प्रचण्ड,"गोरखा : पूर्वप्रधानमन्त्री तथा गोरखा २ का उम्मेदवार प्रचण्ड चुनाव प्रचारप्रसारको क्रममा चीनसितको सीमा क्षेत्र छेकम्पार र सामागाउँ पुगेका छन् । गोरखा १ का गठबन्धनका उम्मेदवार राजेन्द्र बजगाई र गोरखा १ प्रदेशसभा निर्वाचन क्षेत्र २ का उम्मेदवार नन्दप्रसाद न्यौपानेका लागि भोट माग्न हिमाल पारिका गाउँमा पुगेका हुन् । उनी हेलिकोप्टरमा बिहान ११ बजे छेकम्पार र साँढे ११ बजे सामागाउँ पुगेका हुन् । हिमाली भेगमा पुगेका प्रचण्ड, बजगाई र न्यौपानेलाई स्थानीयबासीले स्थानीय भोटेलामा भेषभुषामा सजाएर स्वागत गरेका थिए । उनलाई स्थानीयबासीले विभिन्न समस्या समाधान गर्न माग गर्दै ज्ञापनपत्र बुझाएका छन् । छेकम्पारमा चुमनुब्री गाउँपालिकाका अध्यक्ष निमा लामा, वडा नं ७ का वडाअध्यक्ष टासी दोर्जे लामा, नेपाली कांग्रेसका वडासभापति पासाङ फुञ्जो लामा र माओवादीका वडा अध्यक्ष पेमा छेवाङ लामाले संयुक्त रुपमा ज्ञापनपत्र बुझाएका हुन् । त्यस्तै, सामागाउँमा गाउँपालिकाकी उपप्रमुख लक्ष्मी गुरुङ, वडाअध्यक्ष कर्मा छेवाङ लामालगायतले ज्ञापनपत्र पेश गरेका हुन् । बेनिघाट, आरुघाट, सिर्दिबास, चुम्चेत, छेकम्पार, मुलाढाजेन नाका उत्तर दक्षिण लोकमार्ग निर्माणको काम अघि बढाउन यसैबर्ष बजेट समावेश गर्नका लागि माग गरिएको छ,' गाउँपालिकाका अध्यक्ष लामाले भने, तीन वर्षदेखि बन्द रहेको मुलाढाजेन नाका बाह्रै महिना खुल्ला गर्न पनि माग गरिएको छ । ज्ञापनपत्र बुझ्दै प्रचण्डले जनताको माग पूरा गर्ने विषयमा आफू प्रतिवद्ध रहेको बताएका थिए । त्यस्तै, सामागाउँका बासिन्दाले पेश गरेको ज्ञापनपत्रमा ३५ नम्बर सीमास्तम्भ रहेको रुइला नाका खुलाउन, विगत चालिसौं वर्षदेखिका यहाँका अव्यवस्थित बसोबासीलाई लालपुर्जा दिएर व्यवस्थित गर्न, पर्यटक निषेधित क्षेत्र खुल्ला गरिदिन माग गरेका छन् । त्यस्तै, निषेधित क्षेत्रका कारण घाइते, बिरामी तथा सुत्केरी उद्धारमा समेत समस्या आएकाले विद्यमान झञ्झटिलो व्यवस्था हटाइदिन, यहाँको बेनिघाट, आरुघाट, लार्के सडक निर्माणको कामलाई तीव्रता दिन यथेष्ट बजेट बिनियोजन गरिदिन, सडक निर्माणपछि संकटमा पर्ने पर्यटक पदमार्गको विकल्प तयार गर्न मद्दत गर्न, यहाँको तीनसय रोपनीमा फैलिएको गुम्बा क्षेत्रलाई विश्व सम्पदा सूचीमा सूचीकृत गर्न पहल गरिदिन माग गरिएको स्थानीय वीरबहादुर लामाले जानकारी दिए । राज्यका सबै खालका सेवा सुविधाको न्यायोचित वितरणका लागि चुमनुब्री गाउँपालिकालाई छुट्टै जिल्ला वा विशेष क्षेत्र घोषणा गर्न, पालिकाको सेवा लिन तीन दिन पैदल हिँड्नु पर्ने बाध्यताबाट मुक्त गर्न दुई अलग अलग गाउँपालिकामा पुनसंरचना गर्न पनि माग गरेका थिए । कार्यक्रममा बोल्दै प्रचण्ड, उम्मेदवारहरु बजगाई र न्यौपानेले जनताको माग पूरा गर्न आआफ्नो ठाउँबाट लागिपर्ने प्रतिवद्धता व्यक्त गरेका थिए ।उनीहरु आइतबार एकैदिन हेलिकोप्टर चार्टर गरी छेकम्पार, सामागाउँ, सिर्दिबास, माछाखोला, बारपाक र घैरुङमा आयोजित चुनावी कार्यक्रममा सहभागी भएका थिए ।"
"गोरखाका दुई जनालाई मन्त्री बनाउँछु, जिताइदिनुस् : प्रचण्ड","गोरखा : पूर्वप्रधानमन्त्री तथा माओवादी केन्द्रका अध्यक्ष पुष्पकमल दाहाल 'प्रचण्ड'ले आफू र कांग्रेसका सभापति शेरबहादुर देउवा मिलेपछि 'नेपालमा गर्न नसकिने केही नरहेको' दाबी गरेका छन्। चुनाव प्रचारप्रसारका क्रममा आइतबार हेलिकोप्टर चार्टर गरी चुमनुब्री३ सिर्दिबासको फिलिम पुगेका प्रचण्डले सभामा बोल्दै आफूहरु दुई मिलेपछि नेपालमा सबै काम गर्न सम्भव हुने बताएका हुन्। 'गोरखाको विकासका निम्ति राजेन्द्र बजगाईंलाई केन्द्रमा र नन्द न्यौपानेलाई प्रदेशमा मन्त्री बनाई विकासको जिम्मा दिइनेछ। यो प्रस्ताव म शेरबहादुर देउवाजीसँग राख्नेछु', स्थानीय भेषभुषमा सजिएका प्रचण्डले सभामा बोल्दै भने, 'अहिले नेपालमा शेरबहादुर देउवा र प्रचण्ड मिलेपछि नहुने केही पनि छैन।' उनले प्रतिनिधिसभाका उम्मेद्वार राजेन्द्र बजगाईँलाई र प्रदेशसभाका उम्मेदवार नन्दप्रसाद न्यौपानेलाई रुखमा मतदान गर्न र समानुपातिकमा नेकपा माओवादी केन्द्रलाई हँसिया हथौडामा मतदान गर्न आग्रह गरे। जनताले जिताएपछि दुवै जनालाई मन्त्री बनाउने जिम्मेवारी आफूले लिने उनको दाबी थियो। आफू जहाँ गयो त्यहीँका स्थानीयवासीले विज्ञप्तिमार्फत विभिन्न समस्या राखी समाधानको माग गरेकाले आफू त्यसप्रति संवेदनशील रहेको उनको भनाइ थियो। उनले यसअघि चुमनुब्रीकै छेकम्पार, सामागाउँको चुनावी सभामा सम्बोधन गरेका थिए। त्यहाँबाट उनी धार्चेको माछाखोला र बारपाकको चुनावी सभामा सहभागी भई सहिदलखनको घैरुङको चुनावी सभामा सम्बोधन गर्ने कार्यक्रम छ।"
देशलाई अस्थिरतातिर जानबाट जोगाउन गठबन्धन : शिक्षामन्त्री पौडेल,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले देशलाई अस्थिरतातिर जानबाट जोगाउन पाँचदलीय गठबन्धन गरिएको बताए। उनले ढोरपाटन नगरपालिका३ पुर्कोटमा शनिबार आयोजित सत्ता गठबन्धनको चुनावी कोणसभालाई सम्बोधन गर्दै संविधान मिचेर देशलाई बर्बादीतिर धकेल्न खोजिएपछि त्यस्तो प्रवृत्तिविरुद्ध गठबन्धन गर्नुपरेको उल्लेख गरे। 'देशलाई समस्याबाट मुक्त गर्नका लागि, परेका अप्ठ्यारा र लोकतन्त्रलाई जोगाउनका लागि गठबन्धन बनेको हो', उनले भने, 'दलका शीर्षनेताहरूले गठबन्धनको कुशलतापूर्वक अगुवाइ गरिरहनुभएको छ, यसमा हामी सबै प्रतिबद्ध छौँ ।' मन्त्री पौडेलले आसन्न प्रतिनिधिसभा तथा प्रदेशसभा सदस्य निर्वाचन सत्ता गठबन्धनले नै जित्ने दाबी गर्नुभरे। उनी बागलुङ२ बाट प्रनिनिधिसभा सदस्यका लागि चुनावी प्रतिस्पर्धामा छन् । विसं २०७४ को चुनावमा पनि उनले सोही क्षेत्रबाट विजय हासिल गरेका थिए।"
"मुक्त कमैयाको गुनासो : हामी सबैलाई सहयोग गर्छौँ, हाम्रा लागि कसले गर्ने ?","भजनी : कैलालीको टीकापुर नगरपालिका१ शक्तिनगर शिविरकी बढ्घर चन्द्रा थारू शनिबार परम्परागत डोक्नीमा अचार कुट्दै थिइन् । शिविरमा रहेको सार्वजनिक भवनमा उनीलगायत अन्य स्थानीयवासी खाना पकाउन व्यस्त थिए । उनले पकाएको खान भोजभतेरका लागि भने होइन । चन्द्रासँगै थुप्रै महिला र पुरुष खाना पकाउनमा निकै व्यस्त देखिन्थे । निर्वाचनका लागि प्रचारप्रसारमा आउने राजनीतिक दलका नेता तथा उम्मेदवारलाई उनीहरूले शिविरमै रहेको सामुदायिक भवनमा खाना पकाएर खुवाउने काम गर्दै आएका छन्। उनीहरूले यो वा त्यो दल नभइ जुनसुकै दल तथा उम्मेदवारले सहयोग माग्दा सहयोग गर्छन्। उम्मेदवार तथा राजनीतिक दलले खाद्यान्न सामग्रीको व्यवस्थापन गरिदिने र शिविरका बढ्घरको रोहबरमा उनीहरूलाई खानाको व्यवस्थापन गर्दै आएकी थारु रहरले नभइ बाध्यताले खाना पकाएर खुवाउनुपरेको बताउँछिन्। 'खाद्यान्न ल्याएर खाना पकाउन आग्रह गर्छन् । आग्रह गरेपछि आफूले सकेको हामीले सहयोग गर्दै आएका छौँ',उनी भन्छन्, 'हामीले सक्ने गरेका छौँ । हामीले पकाएर खाना खाएर गएकाहरू चुनाव सकिएपछि हाम्रो बस्तीमा फर्किँदैनन् ।' टीकापुर नगरपालिका१ शिवनगर मुक्त कमैया शिविरका बढ्घर श्यामप्रसाद डगौंरा १७ वर्षदेखि शिविरको नेतृत्व गर्दै आएका छन्। विसं २०६३ चैत ११ गते घरबारविहीन भएका मुक्त कमैया सुकुम्बासीले शिविरमा बसोबास सुरु गरेदेखि उनले शिविरका नागरिकको हकहितका लागि काम गर्दै नागरिकको नेतृत्व गर्दै आएका हुन्। विसं २०६३ मा बसोबास गरेका मुक्त कमैया सुकुम्बासीका लागि २०६४ मा भएको संविधानसभाको पहिलो निर्वाचन निकै महत्वपूर्ण हुने अपेक्षा गरिएको थियो । तत्कालीन निर्वाचनमा निर्वाचित भएर नेतृत्वमा गएकाले सुकुम्बासीलाई लालपुर्जा दिनेमा आशावादी हुँदै निर्वाचनमा मतदान गरेको श्यामप्रसाद बताउँछन्। 'संविधानसभाको निर्वाचनदेखि लालपुर्जाको आशामा बसेका मुक्त कमैया सुकुम्बासीको माग आजसम्म पूरा हुन सकेन । हामीले चुनावमा फरक नेतृत्वलाई जिताएर कसैबाट त आफ्नो माग पूरा होला भन्ने विश्वासले नयाँ अनुहारलाई नेतृत्व तहमा पठायौँ', उनले भने, 'नेतृत्व गर्ने अवसर सबैले पाए, हाम्रो समस्याले कसैलाई पनि छुन सकेन ।' सोही शिविरका अर्का बढ्घर रामफल थारू विभिन्न राजनीतिक दलसँग नजिक छन्। उनले मुक्त कमैया सुकुम्बासीका समस्या समाधानका लागि स्थानीय सरकारदेखि सङ्घीय सरकारसँग समन्वय गरेका छन्। बाइस वर्ष पहिले नै कमैया मुक्त घोषणा भए पनि कमैयाको व्यवस्थापनप्रति सरकार जिम्मेवार हुन नसकेको उनी बताउँछन् । '१७ वर्षदेखि हामीले आफूहरूको उचित व्यवस्थापनका लागि लालपुर्जा माग्ने राजनीतिक दलले आश्वासन दिनेभन्दा अरु केही काम हुन सकेन', उनले भने, 'मुक्त कमैयाहरूले सबैका लागि गरे तर, मुक्त कमैयाका लागि कसले केही गरेन ।' सोही ठाउँकी सेतु चौधरी राजनीतिक दलका लागि आफूहरू फुटबलजस्तै बनेको बताउँछन्। सबैले आश्वासन दिने चुनाव जितेर जाने, त्यसपछि कोही पनि शिविरमा फर्केर नआउने गरेको गुनासो उनको छ । 'विसं २०६४ देखि हामी सबै राजनीतिक दलका लागि प्रयोगमात्रै भयौँ । सबै राजनीतिक दलले हामीलाई फुटबलजस्तै बनाएर खेले', उनले भने, 'खेलमा विजेताले आफ्नो स्वार्थ पूरा गरे तर आफैंले खेलेको फुटबलको संरक्षण कसैले गरेनन् ।' शिविरका नागरिक गलत व्यक्तिलाई चुनावमा निर्वाचित गराउने पक्षमा छैनन् । शिवनारायण चौधरी नेतृत्वबाट आश्वासनमात्रै पाएको देख्दा भोट हाल्नै जान मन नलाग्ने बताउनुहुन्छ । 'भोट हाल्ने मन नै छैन । हामीले भोट नहाल्दा पनि जित्नेले जितेर जाने नै हो', उनले भने, 'हामीले मतदान नगरेकै कारण गलत व्यक्ति नेतृत्वमा नपुगोस् भनेर पनि मतदान गर्नुपर्ने बाध्यता छ ।' स्थानीय तहको निर्वाचनमा टीकापुर नगरपालिकाबाट उम्मेदवारी दिएका सबै उम्मेदवारले मुक्त कमैया सुकुम्बासी बस्तीलाई व्यवस्थापन गर्नुका साथै जग्गा उपलब्ध गराउने जनाउँदै उहाँहरूसँग लिखित कागजसमेत गरेका छन् । लिखित सम्झौता गरेका राजनीतिक दलबाटै निर्वाचित भएका व्यक्तिले स्थानीय सरकारको नेतृत्व गरिरहेका छन् । विसं २०७४ को निर्वाचनमा पनि भोट दिएपछि जग्गा दिन्छौँ भनेर केही राजनीतिक दलले लिखित कागज गरेका थिए । त्यो कागज सुकुम्बासी बस्तीका नागरिकले अझै पनि सुरक्षित राखेका छन् । उनीहरूले हिजो लिखित कागज गरेका उम्मेदवारलाई प्रचारप्रसारमा भेटेपछि त्यहीँ कागज देखाउने गरेको निर्मलकुमार डगौंरा बताउँछन्। 'भोट माग्न आउनुहुन्छ, हामी हिजोको लिखित प्रतिबद्धतापत्र देखाउँछौँ, त्यसपछि उहाँहरुको बोली बन्द हुने गरेको छ', उनले भने, 'हाम्रो समस्या जस्ताको तस्तै छ । उहाँहरू पाँच वर्ष पूरा गरेर फेरि हाम्रो बस्तीमा पुग्दा आश गर्ने ठाउँ नै हामीसँग छैन ।' टीकापुरका सातवटा मुक्त कमैया सुकुम्बासी शिविरमा चार हजार पाँच सयभन्दा बढी घर छन् । करिब आठ हजार मतदाता रहेको शिविरका मतदाताको भोट नै सबै उम्मेदवारका लागि निर्णायक हुने भएकाले शिविरमा उम्मेदवारको ध्यान बढी केन्द्रित हुने गरेको छ । रासस"
प्रकाशमानलाई चुनौती दिँदै किरण (फोटोफिचर),"काठमाडौं : काठमाडौं क्षेत्र नम्बर १ बाट प्रतिनिधिसभा सदस्य उम्मेदवार एमाले नेता किरण पौडेलले आफ्नो चुनावी प्रचारप्रसारलाई तीव्रता दिएका छन्। एमालेबाट प्रतिनिधिसभा सदस्य उम्मेदवार बनेका पौडेल आइतबार काठमाडौं निर्वाचन क्षेत्र नम्बर १ को चुनावी प्रसारप्रसारको क्रममा बानेश्वर पुगे। यहाँ पुगेर नेता पौडेलले मतदातासँग आफू र सिंगो एमालेलाई जिताउन आग्रह गरे। एमाले जितेमात्रै यहाँका जनताका हरेक समस्या समाधान हुने बताएका छन्। उनले आफूले जिते जनताको घरघरमै गएर समस्या समाधान गर्ने बताएका छन्। युवामाझ प्रिय पौडेल एमालेका केन्द्रीय सदस्य हुन् । युवा संघको अध्यक्षसमेत रहेका उनलाई युवापुस्ताको मतले अघि बढाउने एमाले पक्षधरको विश्लेषण छ । नवलपरासी स्थायी घर भएका उनी करिब १५ वर्षदेखि काठमाडौंको बुद्धनगरमा बस्दै आएका छन्। एमाले अध्यक्ष ओली निकटका पौडेललाई एमालेको सांगठनिक मतले न्याय गर्ने आँकलन गरिएको छ । काठमाडौं क्षेत्र नम्बर १ मा हेबीवेट मानिएका नेपाली कांग्रेसका प्रकाशमान सिंहदेखि राष्ट्रिय प्रजातन्त्र पार्टीका उपाध्यक्ष रवीन्द्र मिश्र, एमाले केन्द्रीय सदस्य किरण पौडेललगायत चुनावी मैदानमा छन् । प्रतिनिधिसभा सदस्यका लागि काठमाडौं१ मा ३१ जनाको उम्मेदवारी परेको छ । जसमध्ये ११ जना स्वतन्त्र उम्मेदवार छन् । ३५ वर्षीय सामाजिक अभियन्ता पुकार बमदेखि पूर्वप्रहरी नायव महानिरीक्षक (डीआइजी) रमेश खरेलसम्मले काठमाडौं क्षेत्र नम्बर१बाट स्वतन्त्र उम्मेदवारी दिएका छन् । निर्वाचन आयोगको अद्यावधिक तथ्याकं अनुसार यो पटक ४५ हजार १८ मतदाता काठमाडौं१ मा छन् । २०७४ सालको निर्वाचनमा ४२ हजार ४३० मतदाता रहेकोमा यो निर्वाचनमा २ हजार ५८८ मतदाता थपिएको आयोगको तथ्यांकमा उल्लेख छ । निर्वाचन आयोगको तथ्याकं हेर्दा अधिकांश २० देखि ४० वर्ष उमेर समुहका मतदाता यो निर्वाचन क्षेत्रमा थपिएका छन् । सिंह २०६४, २०७० र २०७४ को निर्वाचनमा काठमाडौं१ बाटै विजयी भएका थिए । सिंह २०४८ र २०५१ सालको आम निर्वाचनमा भने सिंह पराजित भएका थिए ।"
जनतालाई गुनासो गर्ने ठाउँ दिन्न: भरतप्रसाद साह,"मधेश प्रदेश सरकारका गृह तथा सञ्चार मन्त्री भरतप्रसाद साह चुनावी अभियानमा छन् । उनी महोत्तरीको क्षेत्र नं १ (ख) बाट प्रदेश सभा सदस्य चयन हुन मतदाताको घरदैलोमा जुटेका उनी आगमी मुख्यमन्त्रीको दाबेदार पनि हुन् । साहले सरकारमा रहँदा गरेका काम र आगामी निर्वाचन लक्षित उनका योजनालगायतका विषयमा केन्द्रित रहेर अन्नपूर्ण पोस्टकर्मी गोविन्द महतोले गरेको कुराकानीको सम्पादित अंश : चुनावी तयारी कस्तो चल्दैछ ? चुनावी अभियान तीव्र बनाएका छौँ । घरदैलो, भेटघाट, छलफल, पार्टीको आन्तरिक, बाह्य तथा चुनावी गठबन्धन दलसँगको सहकार्य जारी छ । गठबन्धनको संयन्त्र निर्माण भएर चुनाव परिचालनको काम जारी छ । हाम्रा योजना हामीले मतदातासमक्ष पुर्याइरहेका छौँ । मत माग्दा पहिले र अहिले के फरक पाउनुभयो ?पहिलेभन्दा केही फरक छ । प्रचार शैली फेरिएको छ। उम्मेदवारको आकर्षण पर्चा पम्पलेट, पोष्टर, झण्डाभन्दा सामाजिक सञ्जालमा बढेको देखेको छु । रेडियो, टेलिभिजन, अनलाइन पत्रपत्रिकालगायतका माध्यमबाट धारणा राखिरहेका छन् । मतदाताले सबै उम्मेदवारलाई सम्मान गर्ने, सकारात्मक भाव राख्ने, स्वागत सत्कार गर्ने जस्ता परिपाटीको विकास भएको छ । यो पहिलेभन्दा फरक हो । पहिला एउटै घरका चार जना चार दलका, घरमै चार चुल्हो हुने गर्थ्यो । यो पटक जनतामा धेरै सचेतना आएको देखियो । जनताका अपेक्षा के रहेछन्?जनताले प्रदेश वा प्रतिनिधि सभा सदस्यले कानून बनाउने, कार्यान्वयन गराउने, सरकार चलाउने, सुशासनको प्रत्याभुति गराउनेभन्दा पनि विकास निर्माणका काममा बढी अपेक्षा गरेको पाएँ। जितेर गएको नेता गाउँ फर्किँदैन भन्ने गुनासो धेरैको रहेछ । म मुख्य यी दुई कुराको सम्बोधन गर्नेछु । जनताका अपेक्षा त धेरै छन् । हुनु स्वभाविक पनि हो । तर सरकारको बजेट अनुसार हामीले जनअपेक्षा पूरा गर्छौँ भनेको छु । म मेरो कार्यकालमा जनताबाट टाढा नहुने प्रतिबद्धता जनाएको छु । अहिले भोट माग्न जस्तै सबैतिर जान त नसकिएला तर जनताको सम्पर्कमा हुनेछु । जनताको पहुँच नेतासँग हुनैपर्छ । त्यसको सहज वातावरण बनाउने प्रतिबद्धता जनाउँछु । तपाइँलाई जनताले भोट किन दिने ?विगतमा मैले सुरु गरेका धेरै कामलाई पूर्णता दिनुछ। त्यसका लागि पनि जनताले मलाई जिताउनुपर्छ । अरु पाँच वर्षे योजना पनि मैले ल्याएको छु । जनताको जीविकासँग जोडिएका कुरा छँदैछन् । ती पूरा गर्न म लागि पर्नेछु । सँगै मैले भौतिक पूर्वाधार विकासलाई पनि प्राथमिकतामा राखेको छु । सबैभन्दा पहिलो योजना मधेस प्रदेशलाई जोड्न पूर्व पश्चिम राजमार्ग र हुलाकी राजमार्गको बीचबाट सप्तरीको भारदहबाट राजविरामको माथिल्लो भाग हुँदै सिराहाको बीच हुँदै धनुषा महेन्द्रनगरको प्रदेश सडक विस्तार हो । महोत्तरीको रामगोपालपुर गौशाला हुँदै, सर्लाहीको गैर हुँदै रौतहटको गरुडा, बाराको कलैयाँ हुदै परवानीपुर सिमराको बीच हुँदै ६ लेन सडक निर्माणको योजना छ । फास्ट्रयाकको अवधारणमा बस्ती विस्तार, उद्योग स्थापना, कृषि उपज दलहन, तेलहन पुर्याउन सहज हुने काम पहिलो प्राथमिकतामा राखेर गर्छौँ । कोशी टप्पु वन्यजन्तु आरक्ष, पर्सा राष्ट्रिय निकुञ्ज जस्ता स्थानमा होमस्टेको अवधारणा अघि बढाउँछौं । स्वास्थ्य र शिक्षाको सम्पुर्ण जिम्मेवारी सरकारले लिनुपर्ने संविधान प्रद्धत अधिकार सुनिश्चितताको काम नै मेरा एजेण्डा हुन् । निर्मला लामा बहुप्राविधिक विद्यालयलाई थप विषयगत अध्ययन अध्यापनको सुरु गराउनुछ । त्यसलाई व्यवस्थति बनाउँदै लैजानेछु । हुलाकी मार्गबाट लक्ष्मीनिया भरतपुर, खैरमारा हुँदै चतरा हेटौडा जोड्ने सडक विस्तार गर्ने योजना छ । निगौल गाई गौशालालाई वन विश्वविद्यालयसँग सहकार्य गरेर रिसर्च सेन्टर, मिल्क पाउडरलगायतको कामहरु अघि बढाउने योजना छ । कृषिमा आधारित जनताको लागि मलखाद, सिंचाई, बिउँबिजनलगायतका सुविधा बहुउदेशीय सहकारीमार्फत जनतासमक्ष पुर्याइनेछ । उखु किसानलाई व्यवस्थित गर्न उखुको बिउँबिजनमा अनुदान, सहुलियतलागि नगद भुक्तानीलगायतका काम गर्नेछु । यी कामले जनताले मलाई जनादेश दिनुहुन्छ भन्नेमा ढुक्क छु । बिगतमा गरेका प्रतिवद्धता कति पूरा गर्नुभयो? पाँच वर्षमा तपाइँले के के गर्नुभयो ?संविधान सभा सदस्यदेखि हालसम्मका योजना भन्दा भौतिक पूर्वाधारको क्षेत्रमा धेरै काम भएका छन् । भूमाफियाका हातमा गइसकेको गौशाला जिरोमाईलको ९२ नं किता जमिन व्यवस्थापनसहित अत्याधुनिक बहुउदेशीय भवन निर्माण भएको छ । अहिले सबै काम त्यही भवनमा हुन्छ। खयरमारामा निर्माला लामा बहुप्राविधिक शिक्षालय छ । जहाँ १० वटा विषयको अध्ययनअध्यापन हुन्छ । अर्बभन्दा बढीको बजेटमा भवन निर्माण भैरहेको छ । खयरमाराको चुरौटे डाडामा जनयुद्ध शहीद पार्क निर्माण हुदैछ । पूर्वपश्चिम राजमार्गमा बाँके ग्रीन पार्क, कान्तिबजारमा आयुर्वेदिक क्याम्पस सञ्चालन, पाँच तल्ले भवन निर्माणाधीन अवस्थामा छ । यी लगायत धेरै काम छन् । सडक सञ्जालको क्षेत्रमा राजमार्गको शिवचोकबाट कान्तिबजार, राजमार्ग हुँदै रघुनाथपुरसम्म कालोपत्रे हुने क्रममा छ । मंगलवाबाट महेन्द्रनगरसम्म सडकमा कालोपत्रे हुँदैछ । खैरमारामा २० दलित बस्ति, फूलकाहामा ३५, बेलगाछी भोर्लैनीमा २० घर, रजखोर महलनीया पोखरीमा मुसहर बस्ति निर्माण भएको छ । महेन्द्रनारायण निधि आवास योजनामा खैरामारा, गौशालालगायतमा घर निर्माणाधीन अवस्थामा छ । मैले गृह तथा सञ्चार मन्त्रालय जिम्मेवारी बहन गर्दा पनि प्रहरी समायोजनको विषय, जनयुद्धका शहीदलाई सम्मान गर्न विभिन्न काम थालेको छु । जनयुद्ध र मधेस आन्दोलनका शहीद परिवारलाई भरणपोषण, बेपत्ता परिवारलाई सीपमुलक तालिम दिएर आर्यआर्जनमा लगाउने, दीर्घ रोगीलाई स्वास्थ्योपचारको व्यवस्था मिलाउने काम सुरु भएका छन् । नेपाल टेलिकमको सहकार्यमा गौशाला, खयरमारा टेलिफोन एक्सचेन्जको निर्माण भएको छ । एउटै तारबाट टेलिफोन, नेट, टेलिभिजन चल्ने भएको छ । धेरै अधुरा काम छन्, अब पूरा गर्नुछ। अब तपाइँ मुख्यमन्त्रीको दावेदार पनि हो? देशभर पाँच दलीय गठबन्धन छ । गठबन्धनको दल हैसियतमा म मुख्यमन्त्री दाबेदार हुँ । जनताले मलाई जिताएर पठाएर गठबन्धन दलकौ हैसियमा मुख्य नेता भएकोले स्वभाविक मुख्यमन्त्री दाबेदार हुँ । पहिले यहाँको जनताले मलाई जिताएर पठाउनुपर्यो । महोत्तरी १ (ख)लाई समृद्ध बनाउन जनताले मलाई जिताउँछन् भन्नेमा चाहिँ म विश्वस्त छु । जनताले मलाई जिताए जनताले गुनासो गर्ने ठाउँ दिन्न ।"
सुकुमबासीको जग्गा खरिदमा घोटाला,"विराटनगर : भूमिहीन सुकुमबासीलाई जग्गा र घरको मालिक बनाउने उद्देश्यले विराटनगर महानगरपालिका१२ मा बस्ती निर्माणका लागि जग्गा खरिद गर्दा लाखौं रकम अनियमितता गरेको पाइएको छ। एकीकृत महानगर आवास परियोजनाअन्तर्गत निर्माणाधीन सुकुमबासी बस्ती (सम्पन्न बस्ती)का लागि जग्गा खरिद चरणमै ठूलो रकम हिनामिना गरिएको छ। त्यसको मारमा सुकुमबासी परेका छन्। तर, यो प्रकरणमा जोडिएका सबैजसोले गल्ती अर्कैको हो भन्दै आफू पन्छिँदै छन्। विराटनगर१२ साबिक बखरी २(क) को कित्ता नम्बर ८७७ को २ बिघा १० कट्ठा र कित्ता नम्बर ८७६ को १ बिघा ६ कट्ठा ५ धुर जग्गा सुकुमबासीका लागि बस्ती निर्माण गर्ने भनेर किनिएको थियो। जग्गाधनीसँग किनेको मूल्यभन्दा बढीमा खरिद गरेको देखाएर सुकुमबासीलाई झुक्याउँदै २०७७ चैत १३ र १५ गते अलगअलग मितिमा विराटनगरस्थित मालपोत कार्यालयमा जग्गाको रजिष्ट्रेसन पास गरिएको हो। खरिद गरेको वास्तविक मूल्यभन्दा जग्गाको मूल्यांकन बढाएर रजिष्ट्रेसन पास गरिएकाले सुकुमबासी बस्तीको जग्गा प्राप्तिमा सुरुआतदेखि नै आर्थिक अपचलन भएको पुष्टि हुन्छ। साबिकका जग्गाधनीसँग कम मूल्यमा खरिद गरिएको जग्गाका लागि सुकुमबासीले प्रतिकट्ठा ४५ हजार रूपैयाँ बढी रकम तिर्नुपर्ने भएको छ। राजीव शर्मा र रेखा तिम्सिनाको नाममा रहेको जग्गा खरिदका लागि २०७६ देखि नै कुराकानी भइरहेको थियो। त्यसका लागि २०७७ चैतमा टुंगो लागेपछि संयुक्त रूपमा १ सय ४५ जनाको नाममा जग्गा रजिष्ट्रेसन पास गरेको देखिन्छ। सरकारले हाल कित्ताकाट नखोलेका कारण संयुक्त रूपमा रजिष्ट्रेसन पास गरी संयुक्त रूपमै लालपुर्जा बनाइएको छ। अनौठो के छ भने अधिकांश सुकुमबासीलाई आफ्नो लालपुर्जा बनेको थाहै छैन। उनीहरूका अनुसार राजीव र रेखाको जग्गा खरिद गर्न शान्तिदेवी ऋषिदेव र बिनादेवी ऋषिदेवका नाममा अधिकृत वारेसनामा बनाइएको छ। शान्तिदेवी र बिनादेवी निर्माणाधीन सुकुमबासी बस्तीको उपभोक्ता समितिका अध्यक्ष हुन्। सरकारी अभिलेख हेर्दा र सुकुमबासीका कुरा सुन्दा उनीहरूलाई भ्रममा पारिएको देखिन्छ। जग्गाधनी राजीवका दाइ तथा रेखाका श्रीमान् राजन शर्माका अनुसार प्रदेश १ का आन्तरिक मामिला तथा कानुनमन्त्री केदार कार्की, १२ नम्बरका वडाध्यक्ष हिरालाल कामत, नेपाली कांग्रेस १२ नम्बर वडाका सभापति हरिनारायण यादव, श्याम कामत र नरेश मास्टर भनिने रामनरेश साहसमेतले जग्गा खरिदका लागि पहल गरेका हुन्। रामनरेशका छोरा आशिषकुमार साहमार्फत २०७६ साल फागुन १८ गते ५ लाख रुपैयाँ बैना गराइएको थियो। जग्गाधनीसँग प्रतिकट्ठा ४ लाख ५० हजार रूपैयाँका दरले जग्गा खरिद गर्ने गरी बैनाको कागज बनाइएको छ। कागजलाई वडाध्यक्ष हिरालालले आफ्नो हस्ताक्षर र वडाको छापसहित प्रमाणित गरेका छन्। त्यसको ठीक १ वर्षपछि जग्गाधनीलाई ४ लाख ५५ हजार प्रतिकट्ठाका दरले रकम उपलब्ध गराइएको थियो। तर, रजिष्ट्रेसन पास गराउँदा भने जग्गा प्रतिकट्ठा ५ लाख रूपैयाँका दरले खरिद गरेको देखाइएको छ। ७६ कट्ठामा प्रतिकट्ठा ४५ हजार रूपैयाँँका दरले घोटाला भएको पत्ता लागेको छ। मन्त्री कार्कीसहितको टोलीले आफूहरूको जग्गा प्रतिकट्ठा ४ लाख ५५ हजार रुपैयाँमा खरिद गरेको राजनले बताए। भने, जग्गा खरिद गर्ने भनिएको दोस्रो वर्षमा कुरा मिलेर बिक्री गरेका हौं। बैनाको कागज ४ लाख ५० हजारको गरेको भए पनि जग्गा बिक्रीवापत प्रतिकट्ठा ४ लाख ५५ हजारका दरले जोडेर जीवन विकास संस्थाले हामीलाई चेक दिएको थियो। जग्गा भने ५ लाख रुपैयाँका दरले खरिद गरेको देखाएर पास गरेको पाइएपछि अनियमितता खुलेको हो। प्रतिकट्ठा ४५ हजार रुपैयाँका दरले ७६ कट्ठाको ३४ लाख २० हजार रुपैयाँ कहाँ र कसले लग्यो कुनै तथ्यांक छैन। स्रोतका अनुसार मन्त्री केदारले कांग्रेसका वडासभापति हरिसहितको टोलीलाई जग्गा खरिदको कुरा चलाउन जग्गाधनीका बुवाससुरा भैरव शर्मासमक्ष पठाएका थिए। उनीहरूले भैरवलाई जग्गा बिक्री गर्नका लागि दबाब दिए। तर, जग्गाधनीमध्ये एक जना विदेशमा भएकाले कुरा राम्रोसँग अघि बढेन। कांग्रेसका वडासभापति, वडाध्यक्ष र मन्त्रीसँग कुरा हुँदै गर्दा क्यानडामा रहेका राजीव (भैरवका छोरा) नेपाल आए। कुरा नमिल्दा र कोरोनाका कारण लकडाउन हुने भएपछि उनी उतै फर्किए। राजनका अनुसार मन्त्री केदारले भनेअनुरुप प्रतिकट्ठा ४ लाख ५० हजारमा जग्गा दिनुपर्ने र आफूहरूले ४ लाख ७५ हजारमा बेच्ने हरिसहितको टिमले बताएको थियो। तर, २ चरणमा गरी ४ लाख ५० हजारको दरले खरिद बिक्रीको विषय टुंगिएको थियो। कुरो मिलेपछि २ जना जग्गाधनीमध्ये विदेशमा रहेका राजीव विराटनगर आए। तर, मन्त्री केदारका विश्वासपात्र हरिले जग्गा खरिद गर्ने (लगानीकर्ता) नभेटेपछि पुनः राजीव क्यानडा फर्किए। त्यसको करिब १ वर्षपछि जीवन विकास समाजलाई लगानीकर्ताका रूपमा भित्र्याए। राजीवलाई पुनः विराटनगर आउन हरिको टोलीले अनुरोध गर्यो। राजीव आउनेजाने जहाजको टिकट मन्त्री केदारले मिलाइ दिने भनेर हरिले भनेको बताइएको छ। दोस्रो चरणसम्म आइपुग्दा जग्गाको मोल थप ५ हजार बढाएर प्रतिकट्ठा ४ लाख ५५ हजार रुपैयाँ पुर्याइएको थियो। राजनले मन्त्री केदार एकदुईपटक कुरा गर्न आए पनि सबै काम भने मध्यस्थकर्ताहरूले नै गरेको सुनाए। खरिद प्रक्रिया अन्तिम भएपछि जग्गाधनीलाई जीवन विकास समाजमार्फत रकम भुक्तानी गरिएको हो। उक्त रकम सुकुमबासीले किस्ताकिस्ता गरेर जीवन विकासलाई तिरिसकेपछि मात्रै जग्गा उनीहरूको नाममा आउने भनिएको छ। तर, बढी रकममा खरिद गरेको देखाउँदै ठूलो आर्थिक भार थपेर सुकुमबासीलाई दुःख दिएको प्रष्ट भएको स्थानीय बताउँछन्। स्थानीयका अनुसार मन्त्री कार्कीसहित उनका पार्टीका वडास्तरका नेताले सुकुमबासीको नाममा जग्गा खरिदका लागि पहल गरेका थिए। जग्गा खरिद गरेको साँवा र ब्याज जीवन विकासलाई १५१५ दिनमा बुझाउनुपर्ने बाध्यता छ। जग्गा खरिदमै अनियमितता गरिएको भए पनि मन्त्री कार्की चाहिँ सुकुमबासीका लागि आफूले सहुलियतमा जग्गा उपलब्ध गराएको र सुविधासम्पन्न घर बनाइदिन थालेको भनेर सार्वजनिक अभिव्यक्ति दिँदै आइरहेका छन्। स्रोतका अनुसार उनले वास्तविक सुुकुमबासीका लागि काम गरेको भए दलित, पिछडा वर्ग, आदिवासी, मुस्लिम तथा सीमान्तकृत समुदायले जग्गा खरिद गर्दा लाग्ने सरकारी दस्तुर मिनाहा गर्न पहल गर्थे। मन्त्रीले जग्गा किनाइदिए पनि सास्ती खेप्नु परेको सुकुमबासी बस्तीका महिलाहरू बताउँछन्। मन्त्रीले राम्रो हुन्छ भनेपछि हामीले जग्गा लिएका थियौं, स्थानीय लक्ष्मी ऋषिदेवले भनिन्, अहिले यहाँका धेरैले दुःख भोग्नु परेको छ। जीवन विकासले प्रत्येक १५ दिनमा साँवा र ब्याज जोडेर किस्तावापत ५ हजार ५ सय रुपैयाँ लिन्छ। स्थानीय अञ्जुलादेवी ऋषिदेवको नियमित किस्ता तिर्दातिर्दै सासूको मृत्यु भयो। सासूको काममा धेरै खर्च हुँदा किस्ता तिर्न ४ महिना ढिला भयो। त्यसपछि जीवन विकासले किस्ता नै बुझ्न नमानेको अञ्जुलादेवीले बताइन्। तपाईंसँग किस्ता लिँदैनौं, घर अरूले नै लगिसके भन्छन्। यो कुरा मन्त्री केदारलाई सुनायौं, अञ्जुलीदेवीले भनिन्, उल्टै मलाइ चुनाव जिताउनु अनि मात्रै घर पाउँछौ भन्ने जवाफ मन्त्रीले दिए। पूर्वशिक्षकसमेत रहेका रामनरेशले जग्गाधनीले जग्गा बेचाइदिनु भनेपछि आफूले कुरा मात्रै चलाइदिएको बताए। बेचेवापत जग्गाधनीले मलाई २ प्रतिशत कमिसन दिने भनेका थिए। तर दिएनन्, उनले भने। जग्गा खरिदबिक्री प्रक्रियामा आफ्नो संलग्नता नभएको रामनरेशको दाबी छ। कांग्रेसका वडा सभापति हरिले जग्गा खरिदबिक्रीमा रामनरेशको संलग्नता रहेको र यसमा आफूलाई केही पनि थाहा नभएको बताए। वडाध्यक्ष हिरालालले सुकुमबासी बस्तीका लागि जग्गा खरिदको वातावरणमन्त्री कार्कीले मिलाएको बताए। मन्त्रीकै पहल र समन्वयमा काम भएको हो। उहाँले नै पैसा छुट्याउने वातावरण मिलाउनु भयो। जग्गा खरिदका लागि दाता खोज्नुभयो, उनले भने, तर जग्गा कुन दिन र कसरी पास गरियो भन्ने मलाई थाहा छैन। विराटनगर महानगरपालिका, ह्याबिट्याट फर ह्युमानिटी र तत्कालीन प्रदेश सांसद केदार कार्की (हाल मन्त्री)बीच सम्झौता भएर सुकुमबासीलाई व्यवस्थापन गर्ने योजनासहित एकीकृत बस्ती निर्माणको काम थालिएको हो। सुकुमबासीकै लगानीमा जग्गा किन्ने र एउटै डिजाइनका १४५ वटा घर निर्माण गरिदिने सम्झौताअनुसार उपभोक्ता समिति बनाएर परियोजनाको काम अघि बढाइएको थियो। एउटा घर निर्माणका लागि ७ लाख २५ हजार लाग्ने अनुमान छ। बस्ती निर्माणदेखि पानी, बिजुली, बाटोसमेत गरेर परियोजना सम्पन्न गर्न १५ करोडभन्दा बढी लाग्ने प्राविधिक इस्टिमेट छ। बस्ती निर्माणमा हालसम्म ३ करोड २५ लाख रूपैयाँभन्दा बढी खर्च भइसकेको विराटनगर महानगरपालिकाले जनाएको छ। उक्त परियोजनाका फोकल पर्सन पुनम दाहालका अनुसार पहिलो चरणमा १ करोड विनियोजन भएपछि २०७८ जेठ १३ गतेदेखि काम सुरु भएको थियो। पहिलो चरणको काम २०७८ माघ २३ गते सम्पन्न भयो। दोस्रो चरणको काम २०७८ फागुन १२ गतेदेखि सुरु भयो। ४० लाख बजेट आएपछि सम्झौता भएर २०७८ चैत २४ देखि तेस्रो चरणको काम सुरु भयो। चालू आवका लागि छुट्याइएको १ करोड ७५ लाख बजेटबाट अब चौथो चरणको कामको तयारी हुँदैछ, पुनमले भने। उनका अनुसार एउटा घर निर्माणका लागि ह्याबिट्याटले १ लाख ९५ हजार रुपैयाँ बराबरको सहयोग उपलब्ध गराउने सहमति थियो। बाँकी रकम महानगर र मन्त्री केदारको प्रदेश निर्वाचन क्षेत्र कार्यक्रमबाट व्यवस्थापन गर्ने सम्झौता रहेको उनले बताए। पुनमका अनुसार बस्ती निर्माणका लागि जग्गा खरिद गर्न स्थानीयलाई जीवन विकास समाजले ऋण सहयोग गरेको हो। जग्गा खरिद गर्दाको ऋण तिर्नका लागि बस्ती निर्माणका क्रममा घरधनीहरुलाई नै रोजगारी पनि दिइएको उनको भनाइ छ। यस विषयमा बुझ्न खोज्दा मन्त्री केदार कार्की भने सम्पर्कमा आउन चाहेनन्। कार्की कांग्रेसबाट आगामी निर्वाचनका लागि मोरङको क्षेत्र नम्बर ६ ख मा प्रदेशसभा सदस्यका उम्मेदवार हुन्। २०७४ मा पनि उनले यही क्षेत्रबाट चुनाव जितेका थिए। बस्ती निर्माणस्थल उनकै निर्वाचन क्षेत्रमा पर्छ। जग्गा खरिदका क्रममा गरिएको बैनाको कागज ।"
पाल्पा १ मा आचार्य कि गाहा ?,"तानसेन : पाल्पाको निर्वाचन क्षेत्र १ मा प्रतिनिधि र प्रदेशसभा सदस्य निर्वाचनमा सबै उम्मेदवार नयाँ अनुहारका छन्। प्रतिनिधिसभा सदस्यका १० र प्रदेशका १० उम्मेदवार सबै नयाँ अनुहारका हुन्। जनताले परिवर्तन खोजेका र नयाँ अनुहार पनि चुनावी मैदानमा आएपछि ठूला भनिएका राजनीतिक दलका उम्मेदवार विगतको नतिजामा ढुक्क हुन सकेका छैनन्। यो क्षेत्रमा ९६ हजार ६३ जना मतदाता छन्। नयाँ अनुहारका उम्मेदवार धेरै आए पनि यस क्षेत्रमा एमाले र कांग्रेसबीच नै मुख्य प्रतिस्पर्धा देखिएको छ। नेकपा एमालेबाट नारायणप्रसाद आचार्य र नेपाली कांग्रेसबाट ज्ञानबहादुर गाहाबीच मुख्य प्रतिस्पर्धा देखिएको छ। २०४८ सालदेखि २०७४ सालसम्म भएका ६ वटा निर्वाचनमा नेकपा एमाले पाँच पटक विजयी भएको छ भने २०४८ मा मात्र पराजित भएको थियो। विगतका पाँच वटा निर्वाचनमा विजयी भएको एमालेलाई स्वतन्त्रका विपिन कँडेल, नारायण न्यौपाने, डोलराज तिमिल्सिना, राजु सुनारले चुनौती दिएका छन् भने अन्य राजनीतिक दलबाट मंगोल नेसनल अर्गनाइजेसन थमनबहादुर बुढामगर, राप्रपाबाट ज्ञानबहादुर सिञ्जाली, नेकपा राष्ट्रिय जनमुक्ति पार्टीका उजिरसिंह दर्लामी, जनता समाजवादी पार्टीका मेयरमान रानाको उम्मेदवारीले पनि मुख्य प्रतिस्पर्धी दलको मतलाई तलमाथि पार्ने देखिएको छ। एमालेले पूर्वखोला र निस्दी गाउँपालिका स्थानीय निर्वाचन २०७९ मा सबै वडामा एकलौटी विजयी गरेको थियो भने, रामपुर नगरपालिकाको ३ वटा वडा र रम्भा गाउँपालिकाको ३ वटा र माथाँगढी गाउँपालिकाको ४ वटा वडामा विजय हासिल गरेको थियो। पाल्पा १ मा ३७ वटा वडामध्ये २४ वटा वडामा एमाले र १३ वटा वडामा कांग्रेस विजयी भएको थियो। गएको स्थानीय निर्वाचनको आधारमा एमालेले पाल्पा १ निर्वाचन क्षेत्रमा विजयी सुनिश्चित रहेको दाबी गर्दै आएको छ। स्थानीय तह निर्वाचन २०७९ मा वडाको मतअनुसार नेकपा एमालेको ३४ हजार ७ सय ६१, नेपाली कांग्रेसको २७ हजार १ सय ५०, नेकपा माओवादी केन्द्रका १ हजार १ सय ६४ र जनमोर्चाको ४२ मत पाएका थिए। कांग्रेस, माओवादी केन्द्र र जनमोर्चाको मत जोड्दा गठबन्धनको मत २८ हजार ३ सय ५६ र एमालेको ३४ हजार ७ सय ६१ मत पाएका देखिन्छ। स्थानीय निर्वाचन २०७९ मा गठबन्धनको भन्दा एमालेको मत ६ हजार ४ सय ५ मत बढी देखिन्छ। फरक मतको आधारमा पनि नेकपा एमालेका उम्मेदवारले जित सुनिश्चित रहेको दाबी गर्दै आएको छ। पूर्वाधार, शिक्षा, स्वास्थ्य क्षेत्रमा विगतमा राम्रो काम भएकोले रामपुरलाई केन्द्र बिन्दु बनाएर यातायातका पूर्वाधारहरू निर्माण गरेकोले यस पटक पनि एमालेकोे जित सुनिश्चित रहेको नेकपा एमाले प्रतिनिधिसभा उम्मेदवार नारायणप्रसाद आचार्य दाबी गरेका छन्। पाल्पा १ मा २०४८ सालमा नेपाली कांग्रेसले जित हासिल गरे पनि अन्य ५ वटा निर्वाचनमा पराजित हुँदै आएको छ। नेपाली कांग्रेसले यस पटक नेकपा माओवादी केन्द्र, नेकपा एकीकृत समाजवादी र राष्ट्रिय जनमोर्चाको साथ लिएर इतिहास फर्काउने कोसिसमा लागेको छ। २८ वर्षसम्म एउटै पार्टीले पूर्वी पाल्पामा शासन गरे पनि जनताको अपेक्षा र आवश्यकताअनुसार विकास निर्माण नभएकोले यस पटक जनताले गठबन्धनका साझा उम्मेदवारलाई विजयी बनाउने नेपाली कांग्रेसको दाबी रहेको छ। संविधानको रक्षा, स्थिर सरकार, पूर्वी पाल्पाको समग्र विकासको लागि आफ्नो जित सुनिश्चित रहेको नेपाली कांग्रेसका प्रतिनिधिसभा उम्मेदवार ज्ञानबहादुर गाहाले दाबी गरेका छन्। पाल्पा १ (क) मा पनि एमाले र कांग्रेसबीच नै मुख्य प्रतिस्पर्धा देखिएको छ। मंगोल नेसनलबाट अर्गनाइजेसनबाट पूर्णबहादुर रुचाल, राप्रपाबाट डुलबहादुर गाहा, राष्ट्रिय जनमुक्ति पार्टीबाट भीमसेन सुनारीको उम्मेदवारी दुवै ठूला दलको लागि चुनौती देखिएका छन्। २०७४ को निर्वाचनमा एमालेका युवराज खनाल विजयी भएका थिए। प्रदेशसभातर्फ क्षेत्र नंं १ को १ मा नेकपा एमाले र नेपाली कांग्रेसबीच नै मुख्य प्रतिस्पर्धा देखिएको छ १९ वटा वडा रहेको प्रदेशसभा १ को १ मा स्थानीय तह निर्वाचन २०७९ मा एमालेले १२ वटा वडा र कांग्रेसले ७ वडामा जितेको छ ।"
दाङमा चार सय ६५ मतदान केन्द्र : ६१ को नेतृत्व महिलालाई,"दाङ : दाङमा ६१ मतदान केन्द्रको नेतृत्व महिलालाई दिइएको छ । जिल्लाका तीन निर्वाचन क्षेत्रका चार सय ६५ मतदान केन्द्र रहेका छन् । क्षेत्र नं १ मा २४, क्षेत्र नं २ मा १७ र क्षेत्र नं ३ मा २० मतदान केन्द्रमा महिलालाई जिम्मेवारी प्रदान गरिएको हो । क्षेत्र नं १ मा एक सय ५२, क्षेत्र नं २ मा एक सय ४६ र क्षेत्र नं ३ मा एक सय ६७ मतदान केन्द्र रहेको लुम्बिनी प्रदेश निर्वाचन कार्यालय दाङका निर्वाचन अधिकारी नारायण भण्डारीले बताए। त्यस्तै जिल्लामा एक सय ५३ मतदान स्थल छन् । जिल्लाका तीन निर्वाचन क्षेत्रमा मात्रै तीन हजार आठ सय बढी कर्मचारी खटिएका छन् भने पाँच हजार सुरक्षाकर्मी परिचालन गरिएको छ । मङ्सिर ४ गते हुने निर्वाचनका लागि जिल्लामा निर्वाचनको तयारी अन्तिम चरणमा पुगेको छ । निर्वाचन सामग्रीसमेत जिल्लामा आइसकेको निर्वाचन अधिकारी भण्डारीले बताए । रासस"
एमाले अध्यक्ष ओलीले आज कर्णालीका तीन जिल्लामा सम्बोधन गर्ने,"काठमाडौं : मंसिर ४ गते हुने निर्वाचनमा एमालेलाई जिताउन आह्वान गर्दै प्रमुख प्रतिपक्ष दल नेकपा (एमाले) का अध्यक्ष केपी शर्मा ओली आज कर्णाली प्रदेश जाने भएका छन्। ओली कर्णालीका तीन जिल्लाका चुनावी सभालाई सम्बोधन गर्न जान लागेका हुन्। अध्यक्ष ओलीले कालीकोटको रास्कोट, दैलेखको जम्मुकाँध र सुर्खेतको वीरेन्द्रनगरमा आयोजना गरिने आमसभालाई सम्बोधन गर्ने कार्यक्रम रहेको ओलीको सचिवालयले जनाएको छ । उनले शनिबार डोटी र कैलालीका तीनवटा चुनावी सभालाई सम्बोधन गरेका थिए। चुनावीसभामा ओलीले नेपालमा एउटा सुदृढ राष्ट्रिय शक्ति आवश्यक भएको बताएका थिए। गठबन्धनमा रहेका सबै दलहरूको छुट्टाछुट्टै घोषणापत्र रहेकाले गठबन्धनले देश नचल्ने उनले दाबी गरे। उनले भने, कसैले प्रत्यक्ष राष्ट्रपति, कसैले गणतन्त्र, कसैले संघीयता, कसैले राजतन्त्र भन्याछन्। यदि यिनीहरूले जितिहाले पनि काम गर्नै सक्दैनन्। त्यसैले यो गठबन्धन काम गर्नका लागि नभएर तपाईंहरूको आँखामा छारो हाल्न मात्रै भएको हो। उनले आगामी दिनमा देशलाई कसरी अगाडि बढाउने भनेर नेकपा एमाले एउटै विचार, एक सिद्धान्त लिएर जनतामाझ आएको दाबी गर्दै आएका छन्। पछिल्लो समयमा ओली कांग्रेसभन्दा पनि प्रचण्ड र माधवकुमार नेपालप्रति बढी आक्रोसित देखिएका छन्।"
"जहाँ भोट लिन्छन्, हराउँछन् नेता","मर्चवार (रुपन्देही ) : रूपन्देही जिल्लाको विकट मर्चवार क्षेत्रमा उम्मेदवार र मतदाताबीचको संवाद हो, यो। झन्डै चार पालिका ओगटेको मर्चवार क्षेत्रमा यस खालको संवाद दोहोरिन पाँच वर्ष लाग्छ। २०७४ सालमा दैलोमा देखिएका नेताहरू पुनः नमस्कार गर्दै अहिले मतदाताबीच देखा परेका छन्। रुपन्देही ४ मा पर्छ, मर्चवार। पूर्वपश्चिम हुलाकी सडकअन्तर्गत लुम्बिनी खण्डको भैरहवादेखि झन्डै सात किलोमिटर पश्चिमी दक्षिण दिशामा छ, कोइली चाईको घर। चाईका बहिनीहरूको सीमापारी बिहे भएको छ। बहिनीको परिवारले पनि खेतीपाती गर्छन्, चाई भन्छिन्, उब्जनी नहुँदा भारत सरकारले उनीहरूलाई सहयोग गर्छ। हाम्रो सरकारले हामीलाई राहत (अनुदान) दिँदैन। यो क्षेत्रका घरघरमा आउन लागेको प्रतिनिधि र प्रदेशसभामा उठेका उम्मेदवारका पोस्टर टाँसिएको छ। कतिपयले उम्मेदवारका चुनाव चिन्ह अंकित पम्प्लेट घरमा सुरक्षित राखेका छन्। तर, दशकौंदेखिको मर्चवारवासीको समस्या ज्युँका त्युँ छन्। चाई भन्छिन्, भोट माग्न र पोस्टर टाँस्न मात्र आउँछन्। त्यसपछि अनुहारै देखाउँदैनन्। प्रधानमन्त्री, प्रधानन्यायाधीश, गभर्नर जन्माएको मर्चवार बत्तीमुनिको अँध्यारो जस्तो छ। नेताहरूले मर्चवारलाई दशकौंदेखि भोट बैंकका रूपमा प्रयोग गरिरहेका छन्। पूर्वप्रधानन्यायाधीश ओमप्रकाश मिश्र, पूर्वगभर्नर हरिशंकर त्रिपाठी मर्चवारमै जन्मिएका हुन्। अहिले जागरुकता विस्तारै बढेको छ, पूर्वप्रधानन्यायाधीश मिश्र भन्छन्, शिक्षाको गुणस्तर वृद्धि गर्नुपर्ने जरुरी छ। सोच इमान्दार, काम दमदार लगायतका नारा लेखिएका उम्मेदवारका पोस्टर भित्तामा टाँसिएको छ। सत्ता गठबन्धन, नेपाल जनता पार्टी, नागरिक उन्मुक्ति पार्टीका उम्मेदवारको पोस्टर बढी देखिन्छ। यहाँका रैथाने थारु, शुक्ल, यादव, लोध, कुर्मी, कलावर, गुप्ता, बनिया, मुसलमान लगायतका जातजातिमा कसलाई भोट हाल्ने छलफल चलिरहेको छ। निर्वाचन ४ मा मतदाताको संख्या १ लाख ५ हजारभन्दा बढी छ। चुनावको बेला उम्मेदवारले मर्चवारमा घरदैलो गर्न छुटाउँदैनन्। विकासका ठुल्ठूला सपना देखाउँछन्। तर, निर्वाचन लगत्तै उम्मेदवारहरू व्यवहारमा परिवर्तन आउने गरेको स्थानीय बासिन्दाको गुनासो छ। कोटहीमाई गाउँपालिका४ का रामअवतार कहारले नेताहरूबाट आसै गर्न छोडिसके। नेताहरूको काम त भन्ने हो। गर्ने होइन। उनी असन्तुष्ट देखिए। सोही गाउँको चन्द्रिका पासवानले हरेक चुनावमा मत परिवर्तन गर्छन्। तर, जुनसुकै नेताले जिते पनि परिवर्तन ल्याउन नसकेको उनको गुनासो छ। जो नेताले जिते पनि सबै आफ्नो पेट भर्ने हुन्। गरिबलाई कसैले केही गर्दैन। हामीले त पसिना बगाउने मात्र हो, पासवान भन्छन्, वडा तहको तालिममा पनि विभेद गर्छन्। नेताले आआफ्ना मान्छे पठाउँछन्। पासवानको ६ जनाको परिवार छ। परिवारमा ३ छोरा १ छोरी छन्। ५ कट्ठा जग्गा छ। ८ बोरा धान आउँछ। खडेरी परेको छ। यस वर्ष खेतमा उब्जनी भएको धानले खानै पुग्दैन। मजदुरी गर्ने हो। सिँचाइ भएको भए ३० बोरा हुन्थ्यो, उनले भने। रूपन्देही जिल्लाको विकट क्षेत्रमा पर्छ मर्चवार गाउँ। जब चुनाव आउँछ, यहाँ उम्मेदवार र नेताको चहलपहल बढ्छ। विकास र परिवर्तनका सपना बाँड्न उम्मेदवारलाई भ्याइनभ्याइ हुन्छ। स्थानीय कोइली चाई भन्छिन्, नेताहरू आश्वासन बाँड्न मात्रै पाँच वर्षमा आउँछन्। जितेपछि हराउँछन्। हामी भोट बैंक मात्रै भयौं। मर्चवारमा सिँचाइको समस्या छ। खेतीपाती गर्ने बेला मल पाइँदैन। मल अभाव हुँदा सीमापारि भारतबाट लुकिछिपी मल ल्याउनुपर्छ, ५० वर्षीय कहार भन्छन्, भारतीय पुलिसले देख्यो भने डन्डा हान्छ। उब्जनीले नपुगेपछि बजारमा मजदुरी गर्न जानुपर्छ। मजदुरी गर्दा पनि मालिकले बार्गेनिङ गर्छन्। कम मूल्यमा काम लगाउँछन्। घरमा कोही बिरामी भए तनाब थपिन्छ, उनले भने। चुनावमा बेलाबखत मत फेर्ने मर्चवारवासी घरदैलोमा आएका सबै उम्मेदवारलाई राम्रै व्यवहार गर्छन्। दैलोमा आएको उम्मेदवारलाई राम्रो व्यवहार गर्नु हाम्रो संस्कार हो नि, चाई भन्छिन्, मनमा छलकपट राखेर दैलोमा आएको थाहै हुँदैन। तै पनि हामी चिनी पानी पिलाएर स्वागत गर्छौं। उम्मेदवारलाई गुलियो पानी खुवाउने मतदाताले दशकौंदेखि स्वच्छ खानेपानी, सिँचाइ र मलको समस्या भोगिरहेका छन्। ३९ वर्षीया पाना पासवान चिन्तित देखिन्छिन्। मर्चवारमै जन्मिएकी पासवान स्मरण गर्दै भन्छिन्, भैरहवा ठूलो सहर भइसक्यो। मर्चवारको जस्ताको त्यस्तै छ। अन्नपूर्ण पोस्ट्को टिम खेतमा पुग्दा स्थानीय बासिन्दा साउनमा रोपेको धान भिœयाउँदै थिए। तर, मुहारमा खुसी थिएनन्। सिँचाइको अभाव छ। आकाशे पानीको भर पर्नुपर्ने अवस्था छ। पूर्वपश्चिम हुलाकी सडकअन्तर्गत लुम्बिनी खण्डको भैरहवाका स्थानीय वृद्ध मतदाता । तस्बिर : अशोक दुलाल खेतीयोग्य जमिन भए पनि सिँचाइको अभावले उत्पादनमा कमी आएको स्थानीय बासिन्दाहरू बताउँछन्। मर्चवारको मुख्य आयस्रोत कृषि हो। समथर खालको भूबनोट छ। समतल भूभाग र उर्बर मलिलो माटो छ। मर्चवार लिफ्ट सिँचाइ सुविधा पर्याप्त छैन। कृषि उत्पादनमा ह्रास आउँदा स्थानीयलाई वर्षभरि खान पुग्दैन। मजदुरी गरेर परिवार पाल्नुपर्ने बाध्यता छ। यस क्षेत्रबाट निर्वाचनमा जितेका नेताहरूले कृषकहरूका लागि कुनै प्रभावकारी कार्यक्रम ल्याएका छैनन्। भएआएका केही कार्यक्रम पनि नेताहरूले आफ्नो कार्यकर्ताको पोल्टा हाल्छन्। सिँचाइ सुविधा नहुँदा यही वर्ष परेको खडेरीका कारण यहाँ धान उत्पादनमा कमी आएको छ। उम्मेदवारहरू शिक्षा, स्वास्थ्य, कृषि, भौतिक पूर्वाधारमा विकासको लहर ल्याउने प्रत्येक चुनावमा प्रतिबद्धता जनाउँछन्। मतदाताहरू पनि त्यही नेताहरूको विश्वासमा परेर मतदान गरी विजयी बनाउँछन्। विजयी हुनेबित्तिकै पाँच वर्ष हराउँछन्। पूर्वशिक्षामन्त्री सर्वेन्द्रनाथ शुक्ल आफ्नो निर्वाचन क्षेत्रमा विकास नभएको स्वीकार गर्छन्। जनतामा साह्रै निराशा छ, शुक्ल भन्छन्, गत निर्वाचनमा उम्मेदवारबाट जनाइएका प्रतिबद्धता पूरा भएको छैन। पाँच वर्षीय रूपन्दर कहार पढ्न जाँदैनन्। पढ्ने उमेरमै उनी घरमै हजुरआमा इसरावती कहारसँग घरमै बस्छन्। खेल्छन्। मर्चवारका कहारलाई अभिभावकले नै विद्यालय पठाउँदैनन्। स्कुलनजिकै छ। पढ्न पठाएका छैनौं, इसरावती भन्छिन्, पढ्न पठाउँदा डर लाग्छ। गाडीले किच्छ कि भनेर आँखाबाट टाढा हुन दिँदैनौं। स्थानीय श्री कृषक आधारभूत विद्यालयका प्रधानाध्यापक विवेकानन्द त्रिपाठी विद्यार्थी भर्ना वृद्धि गर्न वैशखामा घरदैलोमै पुगे। यस क्षेत्रमा गरिबी व्याप्त छ। चेतनाको अभाव छ। छोरीलाई पढ्न पठाउँदैनन्, प्रधानाध्यापक त्रिपाठी भन्छन्, यो सबैको जड गरिबी हो। त्यसमाथि शैक्षिक चेतना छैन। उच्च शिक्षा हासिल गर्न २०२५ किलोमिटरको दूरी पार गर्नुपर्ने बाध्यता छ। उच्च एवं गुणस्तरीय शिक्षा हासिल गर्न साइकलमा चढेर भैरहवा जान बाध्य छन्। मर्चवारले पटकपटक मन्त्री पाइसकेको छ। दशकौंसम्म मर्चवारको बागडोर सम्हालेका र शिक्षामन्त्रीसमेत भइसकेका सर्वेन्द्रनाथ शुक्ल यही विकट मानिने मर्चवार क्षेत्रका बासिन्दा हुन्। उनी केन्द्र स्तरमा पहुँच राख्छन्। मर्चवारको बोगडीका किराना पसल सञ्चालक राजु बनियाँ भन्छन्, उम्मेदवारहरू अहिले त खुट्टा ढोक्दै मत मागिरहेका छन्। विजयी भएपछि उनीहरूलाई खोज्न हामी भौतारिन पर्छ। मर्चवारमा कोटहीमाई, मर्चवारी र सम्मरीमाई गाउँपालिका मदरसासहित कुल १ सय २६ वटा विद्यालय छन्। कोटहीमाई गाउँपालिकामा सरकारी र निजी गरी ३९ वटा विद्यालय छन्। जसमध्ये सामुदायिक विद्यालय १४ (माध्यमिक विद्यालय ७, निम्न माध्यमिक विद्यालय ३, प्राथमिक विद्यालय ४) छन्। त्यस्तै संस्थागत (निजी) तर्फ १६, मदरसा ८, संस्कृति विद्यालय एकमात्र छ। त्यस्तै मर्चवारी गाउँपालिकामा ३७ वटा विद्यालय छन्। जसमध्ये सामुदायिक विद्यालय १५ (मावि ५, प्रावि ५ निमावि ५) छन्। संस्थागत १४ र मदरसा ८ वटा छन्। यस्तै सम्मरीमाई गाउँपालिकामा सामुदायिक १६ (मावि ५, निमावि ८, प्रावि ३) छन्। त्यस्तै मदरसा २०, संस्थागत १४ वटा विद्यालय छन्। कोटहीमाई गाउँपालिकाको शिक्षा प्रमुख अमृता बुढाथोकी सापकोटाका अनुसार, विद्यालय भए पनि विद्यार्थी भर्नादर न्यून छ। छोराछोरीको शिक्षालाई लिएर अभिभावकहरू नै गम्भीर छैनन्, बुढाथोकी भन्छिन्, योजना बनाएर अघि बढ्दै छौं। आगामी पाँच वर्षमा केही सकारात्मक परिवर्तन देखिएला। सार्वजनिक सवारी साधनको समेत पर्याप्त सुविधा छैन। आपतकालीन अवस्थाका बिरामीहरूले अस्पताल नपुग्दै मृत्युवरण गर्नुपरेको अनेक घटना छन्। स्वास्थ्य चौकीहरू छन्। तर, सामान्य उपचारका लागि पनि क्षेत्र बाहिर जानुपर्ने बाध्यता छ। सवारी दुर्घटना, ठूलो चोटपटक, सर्पदंशलगायतका घटनाका उपचारका लागि यस क्षेत्रका बासिन्दाहरू दशकौंदेखि सदरमुकाम भैरहवा नै पुग्नुपर्छ। मर्चवार क्षेत्रमा मधेस केन्द्रित दलको दबदबा छ। २०४८ सालको आमचुनावमा नेपाल सद्भावना पार्टी श्यामसुन्दर गुप्ता विजयी भएका थिए। गुप्ताले भैरहवास्थित घर बेचिसकेका छन्। तत्कालीन रुपन्देही ५ बाट विजयी भएका गुप्तालाई अपहरण तथा शरीर बन्धक कसुरमा दोषी ठहर गर्दै उच्च अदालत पाटनले १० वर्ष कैद सजाएको फैसला सुनाएको थियो। अदालतले गुप्तालगायत अन्य ५ जनाविरुद्ध १० वर्ष कैद र एक लाख रुपैयाँ जरिवाना हुने फैसला सुनाएको हो। गुप्तामाथि २०६८ साल माघमा व्यापारी पवनकुमार संघाईको अपहरणको मुख्य योजनाकार रहेको आरोप छ। उनी मर्चवारमा देखा नपरेको दशकौं भइसकेको छ। २०५१ सालमा राष्ट्रिय प्रजातन्त्र पार्टीबाट सर्वेन्द्रनाथ शुक्ला विजयी भए। २०५६ सालमा नेपाल सद्भावना पार्टीबाट यज्ञजित शाह निर्वाचित भए। २०६४ सालको संविधानसभाको चुनावमा तत्कालीन क्षेत्र नम्बर ६ बाट मधेसी जनाधिकार फोरमका ओमप्रकाश यादव विजयी भए। २०७० मा दोस्रो संविधानसभाको चुनावमा तराई मधेस लोकतान्त्रिक पार्टीका सर्वेन्द्रनाथ शुक्ल निर्वाचित भए। २०७४ सालमा मतदाताले मन बदले। शुक्ललाई नेपाली कांग्रेसका प्रमोद यादवले पराजित गरे। दुवै प्रदेशसभा पनि कांग्रेसले विजयी हासिल गरेको थियो। शुक्ल ०५३ सालमा आफूले २४ वटा गाविसमा विद्युत् लाइन पुर्याउन सफल भएको उनले बताए। १५ वटा गाउँमा पहिलो सतह सिँचाइ योजना लागू गराएको छु, उनले भने, मर्चवारमा पहिलो मर्चवार आर्दश बहुमुखी क्याम्पस मान्यता मैले नै दिलाएको हु। कम्प्युटर सहयोग गरेको छुँ। लोकतान्त्रिक समाजवादी पार्टीबाट शुक्ल चुनावी मैदानमा छन्। ०७४ सालमा मैले जस्तो छोडेको थिए त्योभन्दा दयनीय अवस्थामा पुगेको छ। विकासका कार्य केही भएको छैन, उनले भने, चुनाव जितेपछि विकास योजना अघि बढाउँछु। पूर्वाधार विकासमा ध्यान दिन्छु। प्राविधिक शिक्षालय बनाउने छुँ। ५० बेडको अस्पताल बनाउनुपर्छ। मर्चवार रुपन्देहीकी केवला सहनी । तस्बिर : अशोक दुलाल ०७४ सालमा राजनीतिमा पाइला टेकेर ०७४ मै रुपन्देही ४ बाट निर्वाचित भएका प्रमोदकुमार यादव सत्ता गठबन्धनबाट पुनः सोही क्षेत्रबाट चुनावी मैदानमा उत्रिएका छन्। लोसपाका उम्मेदवार शुक्लले ०७४ सालमा निर्वाचित सांसद यादवले ५ वर्षमा केही नगरेको आरोप लगाएका छन्। तर, यादव आफूले पाँच वर्षमा शिक्षा, स्वास्थ्य, कृषि, भौतिक पूर्वाधारलगायत क्षेत्रमा धेरै विकास गरेको दाबी गर्छन्। धेरै वर्षसम्म उहाँ (शुक्ल) मर्चवारबाट निर्वाचित हुँदै आउनु भयो, आफूले त केही गर्नु भएन, मैले गरेको पनि देख्नु भएको छैन, यादवले भने, बनगाई सेमराको चार लेनको सडक निर्माण तीव्र रूपमै भइरहेको छ। उहाँ (शुक्लकै)घर जाने सडक निर्माणको काम सुरु हुन लागेको छ। उहाँलाई विकास देखिएकै छैन भने के भनांै ? मर्चवारको अधिकांश सडकखण्डको निर्माण सुरु हुन लागेको अवस्थामा रहेको उनले जानकारी दिए। आफ्नो ५ वर्षे कार्यकालमा सडक निर्माण, पक्की पुल, झोलुंगे पुलहरूको निर्माण गरेको बताए। सिँचाइका लागि डिपबोरिङ गाडीसकेको र १५ शय्याको अस्पताल शिलान्यास गरिएको उनले जानकारी दिए। आँखा अस्पताल निर्माण अन्तिम चरणमा छ। खेती किसानीको बेला मलको समस्या हुने गरेको उल्लेख गर्दै यादवले रुपन्देहीको धकधईमा मल उद्योग सञ्चालन गर्ने तयारी रहेको जानकारी दिए। दशकौंसम्म उहाँ (शुक्ल) ले नगरेको काम मैले विगत पाँच वर्षे कार्यकालमा मर्चवारमा गरेको छुँ, यादवले भने, अब निर्वाचित भएपछि थुप्रै योजनाहरू सञ्चालन गर्ने एजेन्डासहित चुनावी प्रचारप्रसारमा लागिरहेको छु। मर्चवारमै जन्मिएको हुँ। अहिले जागरुकता बिस्तारै बढेको छ। शिक्षाको गुणस्तर बढाउनुपर्छ। ओमप्रकाश मिश्र, पूर्व प्रधानन्यायाधीश दैलोमा आउँदा उम्मेदवारलाई पानी दिन्छौं। त्यो हाम्रो संस्कार हो। तर, जितेपछि नाकमुख देखाउँदैनन्। पाना पासवान, गृहिणी दशकौंदेखिको मर्चवारबासीको समस्या ज्युँका त्युँ छन्। भोट माग्न र पोस्टर टाँस्न मात्र आउँछन् । त्यसपछि अनुहारै देखाउँदैनन्। कोइली चाई, गृहिणी कान सुन्दिन। उपचार गर्न सकेको छैन। भोट दिनुहोला भन्दै उम्मेदवारले दिएका कागज जतन गरेर राखेकी छु। केवला साहनी, ज्येष्ठ नागरिक शैक्षिक चेतना छैन। छोरी त झन् पढ्न पठाउँदैनन्। विवेकानन्द त्रिपाठी, प्रधानाध्यापक"
निर्वाचन नजिकिएसँगै सवारी साधन बुकिङ बढ्यो,"काठमाडौं : प्रतिनिधिसभा र प्रदेशसभा निर्वाचनको मिति नजिकिएसँगै सार्वजनिक यातायातको माग बढेको छ। निर्वाचन आउन एक हप्ता समय बाँकी हुँदा काठमाडौंबाट विभिन्न गन्तव्यमा भोट हाल्न जानेहरुको सङ्ख्या बढेपछि टिकट बुकिङ बढेको हो। नेपाल यातायात व्यवसाय राष्ट्रिय महासङ्घका अध्यक्ष विजयबहादुर स्वाँरले निर्वाचनमा मतदाता गाउँसम्म लैजान बस बुकिङका लागि राजनीतिक दलका उम्मेदवार, नेता तथा कार्यकताएले धमाधम बुकिङ गरेको जानकारी दिए। 'मतदातालाई गाउँमा भोट हाल्न लैजाने भन्दै विभिन्न पार्टीका नेता तथा उम्मेदवारले व्यवसायी र महासङ्घमा फोन गरेर बस बुकिङ गरिरहनुभएको छ', उनले भने। महासङ्घले गतहप्ता निर्वाचनमा खटिएका नेपाल प्रहरी तथा सशस्त्र प्रहरीका लागि दुई सय ८५ बस उपलब्ध गराएको थियो।"
एमाले सुदूरश्चिमको घोषणापत्र : ५० युनिट बिजुली र १० हजार लिटर पानी निशुल्क,"धनगढी : नेकपा एमालेको २० ग्यारेन्टी सहितको घोषणापत्र जारी भएको केही दिनमा नेकपा एमाले सुदूरपश्चिम प्रदेश कमिटिले आफ्नो छुट्टै घोषणपत्र सार्वजनिक गरेको छ । सुन्दर सुदूरपश्चिम, समृद्ध सुदूरपश्चिम पाँच वर्ष एमालेको संकल्प नाम दिएको घोषणापत्रमा हरेक घरमा ५० युनिसम्म बिजुली र हरेक घरमा १० हजार लिटर पानी निशुल्क दिने घोषणा गरिएको छ । नेकपा एमालेका केन्द्रीय सचिव तथा सुदूरपश्चिम इञ्चार्ज लेखराज भट्टले घोषणा पत्र सार्वजनिक गर्दै प्रदेशमा एमालेको सरकार बने, हरेक घरमा बर्खामा ५० युनिट, हिउँदमा ३० युनिट र हरेक घरमा १० हजार लिटर खानेपानी निशुल्क गरिने बताए । छिमेकी शहर भारतको नयाँ दिल्ली राज्यका मुख्यमन्त्री अरविन्द केजरीवालले मुख्यमन्त्री भएकै वर्ष आफ्नो प्रदेशका नागरिकको विजुली र पानी फ्रि गरेपछि उनी लोकप्रिय भएका थिए । नेकपा एमाले सुदूरपश्चिमले पनि २७ बुँदे घोषणा पत्र जारी गर्दै आकर्षक नारा सार्वजनिक गरेकोछ । पानी र विजुली निशुल्क मात्रै होईन, उसले अस्पतालहरु, सरकारकारी कार्यालय, वित्तिय संस्था, सपिङ कम्पलेक्स, पर्यटकीय स्थलहरु र सार्वजनिक सेवा प्रदायक निकायमा निशुल्क ईन्टरनेट सुविधा दिने पनि घोषणा गरेको छ । दैनिक ५ सय ज्याला पाईरहेका मजदुरको तलब २५ हजार बनाउने पनि घोषणापत्रमा उल्लेख छ । विद्युतको पहुँच नभएक सबै स्थानमा २ वर्षभीत्र विद्युत पुगाएर सतप्रतिसतलाई उज्यालो दिने पनि घोषणापत्रमा उल्लेख छ । नेकपा एमाले सुदूरपश्चिमले स्वास्थ्यलाई अझ बढी प्रार्थमिकता दिएको छ । उसले प्रदेशमा एमालेको सरकार बनेमा, हरेक स्थानीय तहमा आधुनिक प्रयोगशाला सहितको एक अस्पताल निर्माण गर्ने प्रतिवद्धता ब्यक्त गरेको छ । प्रदेशका सरकारी र नीति सबै अस्पतालबाट सेवा पाउने गरी सबै नागरिकको स्वास्थ्य विम गरिने पनि घोषणापत्रमा उल्लेख छ । कृषिको आधुनीकिकरण गरी उत्पादन बढाउने, तरकारी फुलफुल र फूलको आयोत प्रतिस्थापनका लागि त्यस ब्यवसायमा लागेकाहरुलाई विषेश अनुदान दिने, प्रदेशमा कृषि अनुसन्धान केन्द्रको स्थापना गरि बालीको अनुन्धान, विउ उत्पादन र कृषि क्षेत्रको विविधिकरण गर्ने कुरा घोषणापत्रमा उल्लेख छन् । एमालेले स्थानीय सरकारहरुको सहकार्यमा आगामी ३ वर्षभीत्र प्रदेशलाई पूर्ण साक्षर बनाउने बाचा पनि गरेको छ । आधारभुत निशुल्क र अनीवार्य माध्यमिक शिक्षा र उच्च शिक्षालाई सर्भसुलभ बनाईने घोषणापत्रमा उल्लेख छ । एमालेले प्रदेशको सुशासनको आधार, नीतिगत संररचनागत सुधार नारा सहित भागबण्डाको आधारमा नभएर प्रार्थमिकताका आधारमा योजना बनाउने नीति लिने जनाएको छ । उसले प्रदेशमा आगामी ५ वर्षमा ५० हजार जनालाई रोजगारी दिने घोषणा गरेको छ । नेकपा एमालेका प्रदेश ईञ्चार्ज लेखराज भट्टले, संघमा पार्टीको देश बनाउने घोषणा पत्र भएपनि, प्रदेशका जनताका लागि एमालेले अझ थप काम गर्ने बताए । प्रदेशमा एमालेको सरकार बन्यो भने हामीले यी सबै काम गछौं, हामीले केन्द्रको घोषणपत्रमा उल्लेख गरिएका कुरा ग्यारेन्टी भनेका छौं, भने प्रदेशको यो पनि ग्यारेन्टी हो उनले भने । नेकपा एमालेको प्रदेश पार्टी कार्यालय धनगढीमा आयोजना गरिएको कार्यक्रममा प्रदेश सचिव धर्मराज पाठकले घोषणापत्र पढेर सुनाएका थिए ।"
सहरी क्षेत्रमै छैन मतदाता शिक्षा,"धनगढी : कैलालीको धनगढी उपमहानगरपालिका१३ श्रीलंका टोलका रामबहादुर विकको परिवारमा चार जना मतदाता छन्। चारै जनालाई मत कसरी हाल्ने ? कति मतपत्र हुन्छन् ? कुन पार्टीका कोको उम्मेदवार छन् भन्ने अहिलेसम्म कुनै जानकारी नै छैन। मेरो घरमा भोट माग्न चारपटक नेता आए तर कसलाई दिने भनेर द्विविधामा मात्रै परे। आएका कसैले भोट कसरी हाल्ने, कति जनालाई हाल्नुपर्छ, कति मतपत्र हुन्छन भनेर केही पनि सिकाएन विकले भने, स्थानीय तहका बेला भारतमा भएकाले भोट हाल्न पाएन। सोही टोलका पुस्कर बोहराको घरमा पनि तीन जना मतादाता परिचय पत्र भएका व्यक्ति छन् तर उनलाई पनि मतपत्र र कति मत हाल्ने भन्ने कुराको जानकारी छैन। उनले यर्थाथता दर्शाए, मतपत्र कस्तो हुन्छ। कति ठाउँमा मत हाल्ने हो थाहा छैन। उनलाई प्रत्यक्ष र समानुपातिक मतका बारेमा पनि जानकारी छैन। त्यो भनेको के हो ?, बोहराले अन्नपूर्णकर्मीसँगै प्रतिप्रश्न गरे। हामी मजदुरी गरेर खाने मान्छे। क्या त्यो कुरा सिक्दै हिँड्ने ? निरासा देखाउँदै बोहराले भने। धनगढी१३ को श्रीलंका गाउँ मुक्त कमैयाको बस्ती हो। कमैया मुक्तिसँगै कैलाली र कञ्चनपुरका विभिन्न गाउँमा कमैया बसेका १४५ परिवारलाई त्यहाँ शिविर बनाएर बस्ती बसाइएको छ। प्रत्येक परिवारलाई पाँचपाँच कट्ठाका दरले जग्गा दिइएको छ। त्यस गाउँमा ऐलानी जग्गा भएकाहरूबाट किनेर अरु पहाडी समुदायका मानिसहरूको पनि त्यहाँ बसोबास छ। शिविरकी ५५ वर्षिया चिलांगीदेवी चौधरीलाई त आफ्नो क्षेत्रमा चुनावी प्रतिस्पर्धामा रहेका उमेदवारहरूको बारेमा समेत जानकारी छैन। गठबन्धन के हो, कांग्रेसको उमेदवार को छ ? एमालेको को छ, स्वतन्त्र र अरु दलका को छन् ? उनलाई यसबारेमा केही थाहा छैन। थाहा छैन, छोराले बताउला नि ?, कोको चुनावमा लडेका छन् भनेर हाँस्दै उनले भनिन्। श्रीलंका टोलमा झन्डै ८ सय मतदाता बस्छन। त्यहाँका थारुहरूले पूरानो र नयाँ श्रीलंका भनेर दुई गाउँ बनाएका छन। दुवै गाउँमा उनीहरूले फरकफरक ब्यक्ति भलमन्सा पनि चुनेका छन्। भलमन्सा भनेको थारु परिवारभित्रको न्यायाधीश हो। थारुका अधिकांश मुद्दाहरू अदालत र प्रहरीमा जाँदैनन। भलमन्साको न्याय त्यो समुदायका लागि अन्तिम न्याय हो। श्रीलंकाको नयाँ शिविरका भलमन्सा रुन्चे चौधरीलाई मत हाल्न पनि थाहा छ। कति मतपत्र हुन्छन भन्ने पनि थाहा छ। उनलाई कुल दलका उमेदवार कोको छन भन्ने पनि थाहा छ। उनी भन्छन, मलाई थाहा भएर के गर्ने ? कसैले नमूना मतपत्र दिएनन्। कसरी टोलमा मतदाता शिक्षा दिने ? थारु समुदायमा भलमन्साले बोलाएको बेला भनेको स्थानमा उपस्थित हुनैपर्छ। भलमन्साले बोलाएको स्थानमा नआउनेलाई जरिवाना तोक्न सक्नेसम्मको अधिकार हुन्छ। मसँग नमूना मतपत्र भएको भए साँझ बिहान गरेर सबैलाई मतदाता शिक्षाका बारेका जानकारी गराइहाल्थे, कसैले नमूना मतपत्र नै दिएनन्। भोट माग्न मात्र चारपाँच उम्मेदवार आइसके। भोट हाल्न कसैले सिकाएनन्। धनगढी उपमहानगरपालिका१९ का राकेश रानालाई पनि मतपत्रबारे जानकारी छैन। मोबाइलमा चार वटा मतपत्र भन्ने सुनेको छु तर उम्मेदवार दुइटै छन्। बाँकी २ मतपत्र के का लागि रहेछन ?, उनले जिज्ञासा राखे। उनले स्थानीय तहका बेला पनि कसैले मत हाल्ने तरिका नसिकाएको बताए। मेरो घरमा भोट हाल्ने ६ जना छौं। अब कसैबाट सिक्नुपर्ला, उनले प्रष्ट पारे। धनगढी उपमहानगरकै वडा नम्बर १२ देखि १९ सम्म ग्रामीण क्षेत्र पर्छ। त्यहाँ अधिकांश कम साक्षर मतदाताको बसोबास छ। मतदाता शिक्षाका लागि बढी जसो निर्वाचन आयोग र त्यसपछि राजनीतिक दलहरू जिम्मेवार हुन। मलाई भोट दिनुस् वा मेरो पार्टीलाई भोट दिनुस् भन्न जाने व्यक्ति वा उम्मेदवारले दुई मिनेट यसरी मत हाल्नुस् भनेर समय नदिनाले पनि यस्तो अवस्था आएको हो। स्थानीय तह निर्वाचन२०७९ मा करिब ३० प्रतिशत मत बदर भएका थिए। गाउँमा मतादाता शिक्षामा कमी भएका कारण मत बदर भएका हुन् तर यसपाली पनि जनतामा मतदाता शिक्षाको अभाव देखिएको छ।"
सुकुमबासी बस्तीमा पुगेर प्रकाशमानले भनेतपाईंहरुका समस्या समाधान हुनेगरी काम गर्छु,"काठमाडौं : नेपाली कांग्रेसका नेता प्रकाशमान सिंहले काठमाडौं क्षेत्र नं १ का सुकुमबासीका समस्या समाधानका लागि पहल गर्ने बताएका छन् । समस्या समाधानका लागि भूमि आयोग बनेको भन्दै त्यसले दिने प्रतिवेदनलाई आधार मानेर समस्याको समाधान निकाल्ने बताए । भूमि आयोगले काम सुरु गरिसकेको छ । निर्वाचन आयोगले निर्वाचनको समयमा काम रोक्नु भनेकाले अहिले रोकिएको छ,' आइतबार बिहान थापाथलीस्थित बागमती नदी किनारको बस्तीमा आयोजित कार्यक्रममा उनले भने, त्यसको प्रतिवेदन आइसकेपछि त्यसलाई अध्ययन गरेर स्थायी समाधान निकाल्छौं । समस्या समाधान गर्दा जबरजस्ती नभई भूमिहीनको पनि चित्त बुझाएर गर्ने उनले बताए । मतदाताले सरकारी कार्यालयका कामकाज झन्झटिलो र ढिलो हुने भएको भन्ने गुनासो गरेको भन्दै उनले त्यसलाई सरल र छिटोछरितो बनाउन आफूले पहल गर्ने बताए ।"
निर्वाचन आयोगले गर्यो एकैदिन ९ जनालाई कारबाही,"काठमाडौं : निर्वाचन आचारसंहिता उल्लंघन गर्नेलाई निर्वाचन आयोगले कारबाही थालेको छ। अचारसंहिता मिच्नेमा उम्मेदवार, जनप्रतिनिधि, कर्मचारी र शिक्षक धेरै छन्। अयोगले ११६ वटा आचारसंहिता उल्लंघन गरेको घटनामा कारबाही गरेको जनाएको छ। आयोगको तथ्यांकअनुसार शनिबार मात्रै ९ जनालाई कारबाही गरेको छ। अचारसंहिता मिच्नेलाई ५ हजारदेखि २५ हजारसम्म जरिवाना गरिएको छ। शिक्षक र कर्मचारीलाई विभागी कारबाही पनि अगाडि बढाउन आयोगले सम्बन्धित मन्त्रालयलाई पत्र लेखेको जनाएको छ। आयोगका सचिव गोकर्णमणि दुवाडीका अनुसार यसअघि स्थानीय तहको निर्वाचनमा उम्मेदवार भएर आचारसंहिताअनुसार निर्वाचन खर्च नबुझाएका र प्रदेश तथा प्रतिनिधिसभा सदस्यको समानुपातिकतर्फ उम्मेदवार भएका ३ सय ६९ उम्मेदवारको नाम बन्द सूचीबाट हटाएको थियो। काठमाडौं १ का प्रतिनिधिसभा सदस्यका उम्मेदवार पुकार बमलाई आयोगले ५ हजार जरिबाना गरेको छ। उनले चुनाव चिह्न अंकित टिसर्टको प्रयोग गरेर चुनाव प्रचार गरेकोले आयोगले कारबाही गरेको हो। त्यसैगरी, दलको भोट मागेपछि काठमाडौं महानगर १६ का वडाध्यक्ष मुकुन्द रिजाललाई आयोगले ५ हजार जरिवाना गरेको छ। उनले समाजिक सञ्जालमा उम्मेदवारलाई भोट दिएर जिताउन स्टाटस लेखेका थिए। एकीकृत समाजवादीका अध्यक्ष माधवकुमार नेपाललाई पनि आयोगले कारबाही प्रक्रिया अगाडि बढाएको छ। मतदातालाई फ्रि भिसा फ्रि टिकेटमा युवालाई विदेश पठाइदिने भनि प्रलोभन पारी अभिव्यक्ति दिएका थिए। वार्षिक बजेट तथा कार्यक्रममा स्वीकृत भएका बाहेकका अन्य कार्यक्रम गरेपछि बाराको पचरौता नगरपालिकाका नगरप्रमुख जलन्धर सिंह जैसवाल कारबाहीमा गरेका छन्। उनलाई आयोगले २५ हजार जरिवना गरिएको छ। राष्ट्रिय माध्यमिक विद्यालय साँफेबगर अछामका प्रध्यानाध्यापक तिलक कुँवरलाई पनि आयोगले ५ हजार जरिवना गरेको छ। एमालेको चुनावमा लागेकोले उनलाई कारबाही गरिएको हो। त्यस्तै, सेवा बहाल रहँदै राजनीतिक दलको सदस्यता लिएपछि जनता आधारभूत विद्यालयका अर्का शिक्षक जिवच्छ यादवलाई पनि ५ हजार आयोगले जरिवाना गरिएको छ। उनी सरकारी विद्यालयको शिक्षक भएर राजनीतिक दलको गतिविधि र चुनावी प्रचारमा लागेकोले अयोगले कारबाही गरेको हो। दलको चुनावी प्रचारप्रसार गरेका व्यापार तथा निकासी प्रबद्र्धन केन्द्रका सातौं अधिकृत गोकुल बस्तीलाई पनि ५ हजार जरिवना गरिएको छ। उनलाई विभागीय कारबाही गरी व्यापार तथा निकासी प्रबद्र्धन केन्द्रलाई आयोगले पत्र लेखेको छ। गण्डकी प्रदेशका मुख्यमन्त्री तथा मन्त्रिपरिषद््को कार्यालयले गरेको करको दर हेरफेर गर्ने निर्णय लागू नगर्न निर्देशन दिएको छ। त्यसैगरी स्वास्थ्य सेवा विभाग टेकु र भरतपुर अस्पताल भरतपुर चितवनले आचारसंहिताविपरीत कर्मचारीको सरुवा, रमाना दिएको र त्रियुगा नगरपालिकामा ह्विलचेयर तथा अन्य सामग्री वितरण गरेकोमा पनि आयोगले कारबाही गरेको छ। भतपुर अस्पतालमा कार्यरत डा प्रसन्न नापितलाई स्वास्थ्य सेवा विभाग टेकुमा कामकाज गर्न असोज २५ गते रमाना दिएर अचारसंहिताको उल्लंघन गरेको आयोगले ठहर गरेको छ। स्वास्थ्य सेवा विभागका प्रमुख र भतपुर अस्पताल चितवनका प्रमुखलाई सेवा, सर्तसम्बन्धी कानुनबमोजिम विभागीय कारबाही गर्न आयोगले स्वास्थ्य तथा जनसंख्या मन्त्रालयलाई पत्र लेखेको छ।"
काँकडभिट्टा नाकाबाट १३ लाखको मोबाइल र घडी बरामद,झापा : मेचीनगरको काँकडभिट्टा नाकाबाट प्रहरीले करिब १३ लाख मुल्य बराबरको एप्पल कम्पनीका मोबाइल र घडी बरामद गरेको छ । जिल्ला प्रहरी कार्यालय झापा र इलाका प्रहरी कार्यालय काँकडभिट्टाबाट खटिएको प्रहरी टोलीले मेचीनगर६ बाट एप्पल कम्पनीका २५ वटा पुराना आइफोन र एप्पल कम्पनीका १३ थान घडी बरामद गरेको हो । भारतबाट भन्सार छलेर नेपाल ल्याउँदै गरेको मोबाइल र घडी प्रहरीलाई देख्ना साथ तस्करले छाडेर भागेका थिए । बरामद गरिएको मोबाइल ६ लाख २५ हजार र घडी ६ लाख ५० हजार मूल्याङ्कन तोकेर मेची भन्सार कार्यालय काँकडभिट्टा बुझाइसकेको प्रहरीले जनाएको छ ।
सोमबार दिउँसो देशका तीन प्रदेशमा वर्षा र दुईमा हिमपात हुने,"काठमाडौं : सोमबार दिउँसो देशका तीनवटा प्रदेशमा वर्षा र दुईमा हिमपात हुने सम्भावना देखिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश नं १, कर्णाली र सुदूरपश्चिम प्रदेशका पहाडी भूभागका एकदुई स्थानमा हल्का वर्षाको सम्भावना रहेको हो। साथै सुदूरपश्चिम र कर्णाली प्रदेशका हिमाली भूभागका थोरै स्थानहरूमा तथा बाँकी प्रदेशहरूका हिमाली भूभागका एकदूई स्थानमा हल्का हिमपातको सम्भावना रहेको छ। सोमबार रातको समयमा कर्णाली र सुदूरपश्चिम प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। कर्णाली र सुदूरपश्चिम प्रदेशका हिमाली भूभागका थोरै स्थानहरूमा तथा बाँकी प्रदेशहरुका हिमाली भूभागका एक वा दुई स्थानमा हल्का हिमपातको सम्भावना रहेको विभागले जनाएको छ।"
भूकम्पका बेला भाग्न खोज्दा लडेर मृत्यु,"बैतडी : बैतडीमा शनिबार भूकम्प गएपछि घरबाहिर भाग्ने क्रममा लडेर एक जनाको मृत्यु भएको छ। भूकम्पको धक्का महसूस भएका बेला घरबाहिर निस्किदा घरको सिडिबाट लडेर डिलासैनी१ सेल्तडाका ६६ वर्षीय हरि लुहारको मृत्यु भएको हो। भूकम्प गएको बेलामा आत्तिएर घर बाहिर निस्किन खोज्दा लडेर उनको मृत्यु भएको डिलासैनी गाउँपालिकाका अध्यक्ष सन्तोष प्रकाश जोशीले जानकारी दिए। लुहारको टाउकोमा चोट लागेको छ। गम्भीर घाइते भएका उनलाई अस्पताल लैजान लागिएको र सोहीबेला मृत्यु भएको पारिवारिक स्रोतले जनाएको छ। गाउँपालिका अध्यक्ष सन्तोषप्रकाश जोशी, उपाध्यक्ष भगीरथ बोहरा लगायतको टोली घरमा गएर मृतकका परिवारलाई २० हजार किरिया खर्च हस्तान्तरण गरेका छन्। यस्तै नेपाल रेडक्रस सोसाइटी, स्काउट लगायतका संघसंस्थाले मृतकका परिवारलाई केही खाद्यान्न सामग्री सहयोग गरेका छन्। शनिबार राती ८ बजेर १२ मिनेटमा बैतडीसहित सुदूरपश्चिममा हिजो ठुलो धक्का महसूस गरिएको थियो। बझाङको पाटादेवल केन्द्रबिन्दु भएर ५४ म्याग्नुच्युडको भूकम्प गएको भूकम्प मापन केन्द्रले जनाएको छ।"
पुलबाट खसेर मृत्यु,काठमाडौं : झापाको मेचीनगरमा पुलबाट खसेर बुद्धशान्ति५ का ४५ वर्षीय होमबहादुर पोखरेलको मृत्यु भएको छ। दोकानडाँडाबाट पूर्व मेचीनगर३ र ५ को सिमानामा रहेको घैलाडुब्बा पुलबाट झरेर साइकलयात्री पोखरेलको गएराति नै मृत्यु भएको जिल्ला प्रहरी कार्यालयका प्रहरी नायब उपरीक्षक वसन्त पाठकले बताए।
"फर्निचर उद्योगमा आगलागी, ३७ लाख बराबरको क्षति","डोटी : डोटीमा एक फर्निचर उद्योगमा आगलागी भएको छ। जिल्लाको दिपायल सिलगढी नगरपालिका४ पिपल्ला बजारमा रहेको जमुना फर्निचर उद्योगमा आगलागी भएको जिल्ला प्रहरी कार्यालय डोटीले जनाएको छ। जिल्ला प्रहरी कार्यालय डोटीका सूचना अधिकारी प्रहरी नायव उपरीक्षक भोला कुमार भट्टका अनुसार गणेश बहादुर कठायतले सञ्चालन गरेको फर्निचर उद्योगमा आइतबार साँझ ४:३० मा अचानक आगलागी भएको हो। आगलागीबाट करिब ३७ लाख बराबरको क्षति भएको जनाइएको छ। आगलागी दिपायल सिलगढी नगरपालिकाको दमकल, स्थानीय तथा नेपाल प्रहरीको सहयोगमा एक घण्टापछि नियन्त्रणमा आएको हो। विद्युत् सट भएर आगलागी भएको हुनसक्ने अनुमान गरिएको छ।"
काठमाडौंमा तार व्यवस्थापनले तीव्रता पायो (फोटोफिचर),काठमाडौं : काठमाडौंमा अव्यवस्थित रूपमा राखिएका तारको व्यवस्थापन सुरु भएको छ। पोलमा यत्रतत्र राखिएका तार सेवा प्रदायकहरूले आफैं व्यवस्थापन गर्न थालेका हुन्। काठमाडौं महानगरपालिकाले अव्यवस्थित तारहरूलाई मिलाउन निर्देशन दिएपछि शनिबारदेखि विभिन्न कम्पनीले तार व्यवस्थापन गरिरहेका छन्। तस्बिरहरू : अभिषेक महर्जन
भक्तपुरमा कारले ठक्कर दिँदा एकजनाको मृत्यु,भक्तपुर : भक्तपुरको सल्लाघारी डा इवामुरा मेमोरियल अस्पताल नजिक दुर्घटना हुँदा एकजनाको मृत्यु भएको छ । सल्लाघारीबाट सैनिक स्कुलतर्फ आउँदै गरेको बा ७ च ०८१५ नं को कारले सैनिक स्कुल हुँदै सल्लाघारीतर्फ जाँदै गरेको बागमति प्रदेश ०२०२८ प ७३९२ नं को मोटरसाइकललाई ठक्कर दिँदा मोटरसाकल चालक काभ्रेपलाञ्चोक पाँचखाल नगरपालिका वडा नं १ बस्ने २३ वर्षीय सन्दिप बस्नेतको मृत्यु भएको हो । दुर्घटनापछि बस्नेतलाई नजिकै रहेको डाइवामरा अस्पताल लगिएको थियो। उपचारकै क्रममा उनको मृत्यु भएको महानगरीय प्रहरी परिसर भक्तपुरले जनाएको छ । कार चालक २० वर्षीय आयुष कायस्थलाई प्रहरीको नियन्त्रणमा रहेको परिसरका सूचना अधिकृत राजु पाण्डेले जनाए । घटनाबारे अनुसन्धान भइरहेको प्रहरीले जनाएको छ।
शान्तिवनमा ३ मिनेट ध्यान,"ललितपुर : चलन चल्तिको भनाइ नै छ, संसार, आफू अन्सार। क्रोध, लोभ र ईर्ष्याले नै मानिसलाई दुःखी बनाउने भएकाले पछिल्लो समय ध्यानमार्फत ती कुराबाट मानिसले मुक्ति खोज्ने प्रयास गरिरहेका छन्। यसलाई नै मध्यनजर राख्दै ललितपुरको गोदावारीस्थित शान्तिवनमा मनलाई शान्त पार्न हरेक साताको शनिबार ३ मिनेट ध्यान सिकाउन सुरु गरिएको छ। शान्तिका दूत भगवान बुद्धको प्रतिमा स्थापना गरिएको स्थानमा शनिबार विहान ६ बजेबाट ध्यान शिविर चलाउन थालिएको शान्तिवनका संस्थापक विजय बज्राचार्य बताउँछन्। पहिले कोरोना संक्रमण फैलनुअघि पनि यहाँ ध्यान शिविर र प्रवचनका कार्यक्रम हुने गरेका थिए। कोरोना महामारी र त्यसपछिको डेंगु संक्रमणका कारण त्यो क्रम रोकियो। अहिले पुनः शनिबारबाट हामीले सुरु गरेका छौं, उनले भने। संस्थापक बज्राचार्यका अनुसार यो ध्यान लामो नभइ मात्रै तीन मिनेटको हुन्छ। भन्छन्, धेरैले सोच्ने गरेका छन्, ध्यान लामो हुन्छ। तर, यो हामीले सिकाउने ध्यान मात्रै ३ मिनेटको हो। जसले मन, मष्तिस्क र विचारलाई शुद्ध पार्छ। तीन मिनेटको ध्यान जो कोहीले जुनै समय जहाँ बसेर पनि गर्न सक्ने उनको भनाइ छ। हामी कर्म गर्ने मानव हौं। कर्म र ध्यानलाई सँगै लैजान यो उत्तम उपाय हो। यसले मानिसको मन र मष्तिस्कलाई शान्त पार्छ। जीवनमा शान्ति ल्याउँछ, उनले थपे। संस्थापक बज्राचार्यका अनुसार शान्तिवन क्षेत्र नै मानवलाई ऊर्जा प्रदान गर्ने क्षेत्र भएकाले यो ठाउँमा ध्यान सिकाउने र आध्यात्मिक प्रवचन दिने गरिएको छ। शनिबार आयोजित ध्यान शिविरमा सय भन्दा बढीको सहभागिता थियो। यहाँ ध्यान सिकेपछि जहाँ जुनै समय पनि गर्न सकिने उनको भनाइ छ। बुद्धको २५ फिट अग्लो प्रतिमा स्थापना गरी २०५९ सालमा प्रथम पुजा र प्राथना गरेर यहाँ नियमित आध्यात्मिक कार्यको सुरुवात गरिएको हो। शान्तिवनमा भगवानको सर्वसुलभ दर्शन, ध्यान शिविर, संग्रहालय, स्वास्थ्य केन्द्र र सामुहिक विकास केन्द्रको स्थापनासमेत गरिएको छ। यहाँ विश्व शान्तिका लागि प्रार्थनासमेत हुने भएकाले विश्वका विभिन्न स्थानबाट ध्यान र दर्शनका लागि पनि मानिसहरू पुग्ने गरेको बज्राचार्य बताउँछन्। मानिसलाई कर्म गर्दै १ सय २० वर्ष भन्दा बढी बाँच्न सक्ने बनाउने आफ्नो उद्देश्य रहेको बताउँदै बज्राचार्यले भने, सुन्दा र भन्दा अचम्म लाग्ला। तर, मानिसले आफ्नो मन र विचारलाई शुद्ध पार्दै आवश्यक ध्यान गरेको खण्डमा यो सम्भव छ। अब यो विचारलाई मानवले ग्रहण गर्न सके जो कोही १ सय २० वर्षभन्दा माथि सम्म बाँच्न सक्छ। शान्तिवन शारीरिक र मानसिक दुवै दृष्टिले पूर्णता प्राप्त गर्ने पवित्र स्थल भएकाले यहाँ ध्यान गरे सकरात्मक तरंग प्राप्त गरी आपूलाई स्वस्थ राख्न सकिने उनी बताउँछन्। शान्तिवन संस्थाले कसैको पनि पेट खाली नहोस् भन्ने उद्देश्य बोकेकाले ध्यानको सही तरिका सिकाउँदै समय अनुकुलको जीवन जिउन पनि प्रेरित गर्ने बताइएको छ। यसको दार्शनिक पक्ष अध्यात्मिक सिक्री पनि भएकाले एकअर्कामा भर परेर सबै सँगै गाँसिदै चञ्चल मनलाई नकारात्मक सोचतर्फ जानबाट रोक्ने रहेको बज्राचार्य बताउँछन्। संस्थाले शान्तिवनमा विषेश समयमा अध्यात्मिक कार्यक्रमका साथै सातामा एक दिन शनिबार ध्यान शिविर आयोजना गर्ने भएकाले कोही इच्छुकले सहभागिता जनाउन सक्ने संस्थाले जनाएको छ।"
तिलौराकोटमा उत्खनन् सुरु,"बुटवल : गौतमबुद्धको क्रीडास्थल तिलौराकोटमा उत्खनन थालिएको छ। विश्व सम्पदा सूचीमा राख्ने तयारी भइरहेको यो क्षेत्रको तिलौराकोटभित्र राजा शुद्धोधनका दरबारहरू रहेका प्रमाण भेटिएका छन्। त्यस संरचनाका अन्य पाटाहरू पत्ता लगाउन उत्खनन थालिएको हो। प्राचीन कपिलवस्तुको राजधानी तिलौराकोट क्षेत्रमा थप अन्वेषणका लागि यही समयमा रहेक वर्ष उत्खनन हुँदै आएको छ। युनेस्को जापानिज फन्ड इन् ट्रस्टको सहयोगमा पुरातत्त्व विभाग, बेलायतको दुर्हम विश्वविद्यालय र लुम्बिनी विकास कोषका विज्ञ तथा पुरातत्त्वविद्हरूले १४ कात्तिकदेखि तिरौलाकोट क्षेत्रमा उत्खनन सुरु गरेका हुन्। प्राचीन सुरक्षा पर्खालको वरिपरि रहेको नहर र पूर्वी गेटभन्दा बाहिरको संरचना क्षेत्रमा प्राचीन समयमा नदी रहेको सेल देखिएकाले उत्खनन गरिएको लुम्बिनी विकास कोषका पुरातत्त्व शाखाका प्रमुख हिमाल उप्रेतीले बताए। गत वर्ष उत्खनन गरी छोपेर राखेको दरबार क्षेत्रको भग्नावशेषको पुनः उत्खनन गरी बाँकी रहेका क्षेत्रहरूको अन्वेषण गरिने उनले बताए। गत वर्ष पूर्वीकिल्लाका सहायक संरचनाबारे जियोफिजिकल (भूभौतिक) सर्वे गरिएको थियो। उक्त सर्वेक्षणमा पीसी मुखर्जी उल्लेख गरेअनुसारका संरचना देखिएको उप्रेतीले बताए। पीसी मुखर्जीले सन् १८९९ मा प्राचीन तिरौलाकोट दरबारको पूर्वीढोका पत्ता लगाएका थिए। मुखर्जीले पत्ता लगाएअनुसार प्राचीन सुरक्षा पर्खालको वरिपरि नहर (मुड) रहेको र बाहिरी भागमा नदीलगायतका संरचना रहेको उल्लेख गरेकाले सो क्षेत्रमा वैज्ञानिक रूपमा अन्वेषण गर्न उत्खनन सुरु गरिएको दुर्हम विश्वविद्यालय बेलायतका प्राध्यापक डा रविन कनिङघम्ले बताए। प्राध्यापक डा रविनको नेतृत्वमा उत्खनन सुरु गरिएको हो। उत्खननबाट प्राप्त प्रमाणलाई आधुनिक प्रविधिको प्रयोग गरी अनुसन्धान गरिने उनले बताए। सन् २०१४ देखि युनेस्को जापानिज् फन्ड इन ट्रस्टले वैज्ञानिक रूपमा विभिन्न उपकरण प्रयोग गरी तिलौराकोट र लुम्बिनीमा पुरातात्विक अध्ययन गर्दै आएको लुम्बिनी विकास कोषका प्रमुख प्रशासकीय अधिकृत ज्ञानिन राईले जानकारी दिए। तिलौराकोटलाई विश्वसम्पदा सूचीमा सूचीकृतका लागि कोषले पहल गरिरहेको बताउँदै उत्खननबाट थप प्रमाणहरू भेटिने बताए। उनले अन्तर्राष्ट्रिय विज्ञहरूसहितको टोलीले वैज्ञानिक रूपमा उत्खनन थालेको बताए। पूर्वी किल्लाभित्र र पर्खाल बाहिर गरिएको उत्खननमा भेटिएका इँट्टाको साइज, भाँडाकँुडाका टुक्रा, माटाका मूर्तिहरू, सिक्काहरू, कोइलाहरू, वनस्पतिका अवशेषहरूको वैज्ञानिक तरिकाले अनुसन्धान गरेर काल (वर्षको अवधि) निर्धारण गरिने पुरातत्त्व प्रमुख उप्रेतीले बताए। उनका अनुसार विश्वमा पछिल्लो प्रविधि प्रयोग गरी उत्खनन गरेर अनुसन्धान गरिएको छ। दुर्हम विश्वविद्यालय बेलायतका प्राध्यापक डा रविन कजिङघम्को नेतृत्वमा सुरु गरिएको उत्खननमा पुरातत्त्व विभागका रामबहादुर कुँवर, भाष्कर ज्ञवाली, विष्णु पाठक, लुम्बिनी विकास कोषका ज्ञानिन राई, हिमाल उप्रेती र राजन बस्नेतलगायतको टोली उत्खननमा खटिएको हो। उत्खनन आगामी १६ मंसिरसम्म सञ्चालन हुनेछ।"
भारतीय कारको ठक्करबाट मोटरसाइकल चालकको मृत्यु,विराटनगर : मोरङको सुन्दरहरैँचा नगरपालिका७ गोठगाउँमा भारतीय नम्बर प्लेटको कारले ठक्कर दिँदा शनिबार राति मोटरसाइकल चालकको मृत्यु भएको छ । पश्चिमबाट पूर्वतर्फ जाँदै गरेको को ३१ प ७२६६ नम्बरको मोटरसाइकललाई विपरीत दिशाबाट आउँदै गरेको बी आर ३८ एन २२०२ नम्बरको कारले राति ९ : २० बजेतिर ठक्कर दिँदा दुर्घटना भएको हो । मोरङ ट्राफिक प्रमुख प्रहरी निरीक्षक राजकुमार कार्कीका अनुसार दुर्घटनामा परेर मोटरसाइकल चालक मोरङको केराबारी गाउँपालिका७ का ४२ वर्षीय उत्तमकुमार मगरको मृत्यु भएको हो । गम्भीर घाइते भएका मगरको उपचारका क्रममा सामुदायिक अस्पताल इटहरीमा राति १०:३० बजेतिर मृत्यु भएको कार्कीले बताए । प्रहरीले नियन्त्रणमा लिएर कार चालक भारत अररिया बेलाईका २५ वर्षीय रविकुमार दासमाथि अनुसन्धान सुरु गरेको छ । मोटरसाइकल चालकको साथमा सवारी चालक अनुमति पत्र (लाइसेन्स) लगायतका कागजात फेला नपरेको प्रहरीले जनाएको छ । प्रहरीको प्रारम्भिक अनुसन्धानबाट सवारीसाधनको तीव्र गतिका कारण दुर्घटना भएको खुलेको छ ।
झापाको मेचीनगरमा पुलबाट खसेर एकजनाको मृत्यु,झापा : झापामा पुलबाट खसेर एकजनाको मृत्यु भएको छ। झापाको मेचीनगरमा पुलबाट खसेर बुद्धशान्ति५ का ४५ वर्षीय होमबहादुर पोखरेलको मृत्यु भएको जिल्ला प्रहरी कार्यालयका प्रहरी नायब उपरीक्षक वसन्त पाठकले बताए। दोकानडाँडाबाट पूर्व मेचीनगर३ र ५ को सिमानामा रहेको घैलाडुब्बा पुलबाट झरेर साइकलयात्री पोखरेलको गएराति नै मृत्यु भएको हो।
निर्वाचनको ७२ घण्टा अघिदेखि नेपालभारत सीमानाका बन्द गरिने,"जनकपुर : मङ्सिर ४ गते हुने प्रतिनिधिसभा र प्रदेशसभा सदस्य निर्वाचन हुनु ७२ घण्टा अघिदेखि नेपालभारत सीमानाका बन्द गरिने भएको छ। भारतको मधुवनी जिल्लास्थित जयनगरमा बसेको दुवै देशका सुरक्षा अधिकारीको संयुक्त बैठकले निर्वाचनको ७२ घण्टा अगाडिबाट सीमानाका बन्द गर्ने निर्णय गरेको हो। खुला सीमानाकाका कारण निर्वाचनको बेला सुरक्षा चुनौती बढ्न सक्ने भएकाले ७२ घण्टा अगाडिदेखि सीमानाका बन्द गर्ने निर्णय भएको धनुषाका प्रमुख जिल्ला अधिकारी सुरेन्द्र पौडेलले जानकारी दिए। बैठकमा सीमा वारपारको सम्बन्ध, दशगजाको अतिक्रमण, दशगजाको व्यवस्थापन, दुई पक्षको आन्तरिक सुरक्षा, तस्करी, लागुऔषध र मदिरा ओसारपोसार नियन्त्रणलगायतका विषयमा पनि छलफल भएको प्रजिअ पौडेलले बताए। बैठकमा नेपालतर्फको नेतृत्व प्रजिअ पौडेलले र भारततर्फको नेतृत्व मधुवनी जिल्लाका डिएम अरबिन्दकुमार बर्माले गरेका थिए।"
बझाङ केन्द्रविन्दु भएको भूकम्पको झट्का दिल्लीमा पनि : ५० सेकेन्डसम्म धक्का महसुस,"नयाँ दिल्ली : दिल्ली एनसीआर र आसपासका क्षेत्रमा भूकम्पको शक्तिशाली धक्का महसुस गरिएको छ । एक साताभित्र सो क्षेत्रमा महसुस भएको भूकम्पको यो दोस्रो धक्का हो । उक्त भूकम्प झण्डै ५० सेकेन्डसम्म लगातार महसुस गरिएको थियो । भूकम्पको केन्द्रविन्दु उत्तराखण्डको जोशीमठदेखि २१२ किलोमिटर टाढा अर्थात नेपालको बझाङको खप्तड छान्ना गाउँपालिकाको पाटादेवलमा पृथ्वीको १० किमी भित्र थियो। यो भूकम्प ५४ म्याग्निच्युडको थियो। शनिबार राती उक्त भूकम्प आएपछि नेपालका पश्चिम क्षेत्रका जनता त्रशित भएका छन्। गत मंगलबार राति गएको भूकम्पका कारण ठूलो मानवीय तथा भौतिक क्षति व्यहोरेका नेपालको गैरागाउँमा अहिले गएको भूकम्पले फेरि दुईवटा घर भत्किएको बताइएको छ। अहिलेको भूकम्पका कारण सायल गाउँपालिकामा दुईवटा, पूर्विचौकी गाउँपालिकाको पोखरीमा समेत तीन वटा घरहरू भत्किएका छन्। सुदूरपश्चिममा भूकम्प : सयौं घर बस्नै नहुने गरी चर्किए बाजुरामा ४ १ रेक्टरको भूकम्प भूकम्पको उच्च जोखिममा पश्चिम पश्चिम नेपालमा फेरि भूकम्पको धक्का भूकम्पले डोटीमा ७ घर भत्किए, त्रासमा स्थानीय"
मोटरसाइकलको ठक्करबाट पैदलयात्रीको मृत्यु,काठमाडौं : काठमाडौंको थापाथली नजिकै आज बिहान मोटरसाइकलको ठक्करबाट पैदलयात्रीको मृत्यु भएको छ। मृत्यु हुनेमा बाराको बरियापुरका ४४ वर्षीय रामबाबु कुसुवा रहेका छन्। उनको उपचारका क्रममा महांकालस्थित राष्ट्रिय ट्रमा सेन्टरमा बिहान सवा ६ बजे मृत्यु भएको हो। दुर्घटनामा घाइते भएका मोटरसाइकल चालक बाग्लुङ घर भई भक्तपुर बस्ने ३० वर्षीय विज्ञान कँडेलको त्रिपुरेश्वरस्थित ब्लु क्रस अस्पतालमा उपचार भइरहेको छ। आज बिहान साढे ५ बजे कुसुवालाई ठक्कर दिएर त्रिपुरेश्वरबाट थापाथलीतर्फ जाँदै गरेको बागमती प्रदेश ०२ ०१९ प ३१९५ नम्बरको मोटरसाइकल पल्टिएको थियो। मोटरसाइकल नियन्त्रणमा रहेको प्रहरी वृत्त सिंहदरबारले जानकारी दिएको छ।
निर्वाचन नजिकिएसँगै सीमामा सशस्त्रले बढायो निगरानी,"परासी : निर्वाचन नजिकएसँगै सीमा क्षेत्रबाट चोरी तस्करी बढ्न सक्ने संभावनालाई मध्यनजर गर्दै सशस्त्र प्रहरीले नवलपरासीका सीमा नाकामा निगरानी बढाएको छ । सशस्त्र प्रहरी बल नेपाल नं २६ हेड क्वाटरले सीमा क्षेत्रमा निगरानीसँगै सुरक्षा गस्ती बढाएको जनाएको छ । निर्वाचनको मौका छोपेर तस्करी र अपराधिक कृयाकलाप बढ्न सक्ने संभावनालाई मध्यनजर गर्दै जिल्लाका सबै सीमा क्षेत्रमा सवारी साधानसँगै पैदल गस्तीलाई बढाएको सशस्त्र प्रहरी बल नवलपरासीका सूचना अधिकारी डीएसपी केशव राज थापाले जानकारी दिए । भारतको उत्तर प्रदेश र बिहार प्रदेशसँग जोडिएको जिल्लाको सीमा क्षेत्र २८ किमि लामो छ । अहिले सुरक्षा निकायको ध्यान बढी निर्वाचनमै केन्द्रीत हुने भएकाले त्यसको फाइदा उठाउँदै तस्करी कार्य बढ्न सक्ने भएकाले मातहतका युनिटसँगै भारतीय एसएसबीको सहकार्यमा संयुक्त गस्तीलाई समेत बढाइएको छ, 'डीएसपी थापाले भने । २६ नं हेडक्वाटर मातहतमा ५ वटा बीओपी र २ वटा सुरक्षा बेस क्याम्प छन् । निर्वाचन नजिकिएसँगै सीमा क्षेत्रमा निगरानी बढाइ अपराधिक गतिविधि नियन्त्रण गर्न हप्ता दिनअघि रुपन्देही, नवलपरासी, कपिलवस्तुका सुरक्षा प्रमुख र सीमा क्षेत्रका भारतीय सुरक्षा प्रमुखहरुको बैठक बसेको थियो । बैठकपछि अहिले सीमा क्षेत्रमा संयुक्त गस्तीलाई पनि तीव्रता दिएपछि अवैधरुपमा ल्याउँदै गरेका सामानसमेत धमाधम बरामद हुन थालेका छन् । बरामद भएका समानमा चिनी, कपडा, मोबाइल, इलोक्ट्रोनिकलगायतका रहेको सशस्त्र प्रहरीले जनाएको छ ।"
"धादिङमा बुलेरो दुर्घटना, एकको मृत्यु",धादिङ : धादिङको ज्वालामुखी गाउँपालिका४ खरीमा गए राति बुलेरो दुर्घटना हुँदा एक जनाको मृत्यु भएको छ । पराल बोकेर टारीबाट अर्यालगाउँतर्फ जाँदै गरेको गा १ ज ५५८० नंको बुलेरो सडकबाट खसेर दुर्घटना भएको थियो । दुर्घटनामा ज्वालामुखी४का ३५ वर्षीय उत्तम अर्यालको मृत्यु भएको जिल्ला प्रहरी कार्यालयका सूचना अधिकारी प्रहरी नायब उपरीक्षक श्यामबहादुर खत्रीले जानकारी दिए । दुर्घटनामा चालकसहित पाँच जना घाइते भएका छन् । घाइतेको धादिङ अस्पतालमा उपचार भइरहेको छ । रासस
समयमै निर्णय,"एकपटक पक्षी तथा पशुहरूबीच घमासान युद्ध भयो। समयसमयमा तिनीहरूमा अनेक भिडन्त भए। कहिले पक्षीहरू विजेता बने त कहिले पशुहरू। तर युद्धको कुनै निर्णय हुन सकेन। चमेराहरूले यस युद्धमा निकै दोधारेपूर्ण भूमिका निभाए। तिनीहरू कहिले पनि कसैप्रति बफादार रहेनन्। तर पनि जो विजेता बन्छ, उसैको तर्फ लागेर पक्ष परिवर्तन गरिरहे। यसकारण तिनीहरूले कुनै पक्षको पनि विश्वास प्राप्त गर्न सकेनन्। जबसम्म युद्ध चलिरह्यो, तबसम्म कसैले पनि चमेराहरूको कृत्यतर्फ कुनै विशेष ध्यान दिएनन्। दिन चाहेनन् वा सकेनन्। तर जब युद्ध समाप्त भयो, तब चमेराहरूले आफू कुन पक्षतर्फ जाने भन्ने कुरा बुझ्न सकिरहेका थिएनन्। पहिले चमेराहरू पक्षीहरूकोमा गए। तर पक्षीहरूले तिनीहरूलाई अपनाएनन् अर्थात् अस्वीकार गरे। किनकि कैयौं पक्षीहरूले तिनीहरूलाई पशुहरूको तर्फबाट लडेको देखेका थिए। त्यसपछि चमेराहरू पशुहरूकोमा गए। तर पशुहरूले पनि तिनीहरूलाई अपनाउन अस्वीकार गरे। अब पर्यो फसाद। किनकि धेरै पशुहरूले तिनीहरूलाई पक्षीहरूको तर्फबाट लडेको देखेका थिए। चमेराहरूलाई आफू कसैको हुन नसकेकोमा पछुतो भयो। समयमै बुद्धि पुर्याउन नसकेकोमा आपसमा छलफल पनि गरे। तर त्यसको कुनै अर्थ थिएन। परिणामस्वरूप चमेराहरू एक्लै रहे। आज पनि एक्लै छन्। नैतिक शिक्षा : बुद्धिमानीले समयमै निर्णय गर्छन्। होइन भने घरि यता घरि उता हुँदा चमेराले जस्तो परिणाम हात पर्नेछ।"
भोट माग्दा मात्रै बाढीका कुरा,"सुनसरी : खोला बढेपछि निद्रा लाग्दैन। रातभर जागा बस्नुपर्छ। हाम्रो यस्तो दुःख छ। तर, नेताहरू सुन्दैनन्। भोट माग्न मात्रै आउँछन्, सुनसरी इटहरी उपमहानगरपालिका११ भागलपुरकी तारादेवी माझी गुनासो पोख्छिन्। जसले हाम्रो घर जोगाउँछ। उसैलाई भोट दिन्छौं। भोट दिएर हाम्रो अवस्था उस्तै रहन्छ भने किन भोट दिने ? उनले थपिन्। उनको अझै गुनासो सकिँदैन। भन्छिन्, जनताका लागि त काम गर्ने भनेर जितेर गएका होला नि ! नत्र यस्ता नेतालाई किन जिताउनु हँ ? भोट माग्न मात्र आउनु भएन अब। जनताका दुःख पनि सुनिदिनु पर्यो। हामीचाहिँ दुःख पाउने। हाम्रो भोट पाएर नेताहरूचाहिँ सुख गर्ने त्यो त भएन नि ! बूढी खोलाको किनारामा बसोबास गर्ने तारादेवी नेता प्रतिगुनासो पोख्ने एउटा प्रतिनिधि पात्र हुन्। चतरा नहरको डिलमा बसेका उनीहरूलाई त्यहाँबाट हटाएपछि बूढी खोलाको किनारमा गएर बस्न बाध्य छन्। उनीहरू बूढी खोलाको किनारामा बसेको एक दशक हुन लाग्यो। नहरको डिलबाट उनीहरूलाई नहर प्रशासनले उठाएको थियो। तर, चुनावका बेला उम्मेदवारले समस्या समाधान गर्ने भन्दै भोट मागे पनि पूरा नगरेको यहाँका स्थानीयको गुनासो छ। तारादेवीको परिवार पनि नहरको डिलबाट लखेटिएपछि खोलाको किनारामा पुगेको छ। उनले खोलाको किनारको यो जग्गा ३० हजार रुपैयाँ हालेर किनेकी थिइन्। हाम्रो आफ्नो जग्गाजमिन छैन। नहरको छेउमा वर्षौंदेखि बस्दै आएका थियौं। त्यहाँबाट लखेटे। अनि सर्दैसर्दै यहाँ खोलाको किनारामा आएर बस्नु परेको छ, उनले भनिन्, यो खोलाको छेउ ३० हजार हालेर २ कठ्ठा किनेको हो। कहाँ यहाँ पनि यस्तै बस्न दिएका हुन् र ? त्यो पनि खोलाले कटान गरिरहेको छ ?इटहरी ११ भागलपुरमा बूढीखोला नदिले कटान गरेको स्थान । तारादेवीका परिवारको जीविका पनि मजदुरी गरे मात्रै चल्छ। न जग्गा जमिन छ, न त काम धन्दा नै। आफ्नो केही छैन, उनले भनिन्। उनीहरू मजदुरी गरेर नै जीविका चलाउँदै आएका छन्। जागिर छैन। जताजता रोजी लाग्छ उतैउतै गएर काम गर्नुपर्छ, तारादेवीले भन्छिन्, एक दिन मजदुरी नहुँदा पेट पाल्न मुस्किल पर्छ। खोलामा ठूलो बाढी आएमा गाउँमा बस्नै नसकिने उनले बताइन्। बाढी आयो भने गाउँमा आइहाल्छ अनि भागाभाग गर्नुपर्छ, उनले भनिन्, ज्यान जोगाउन लाग्नुपर्छ। सरसामान पनि बचाउन सकिँदैन। केही वर्षअघि आएको बाढी त गाउँमा नै पसेको थियो। स्थानीय बासिन्दा कोही भागेर आफन्त घरमा त कोही नहरको डिलमा गएर बसेका थिए। खोला बढेपछि त गाउँमा नै बस्न नसकिने उनीहरू गुनासो गर्छन्। स्थानीय हर्कबहादुर तामाङको पनि उस्तै गुनासो छ। भन्छन्, खोलामा तटबन्ध नबनेसम्म भागलपुरवासीको अवस्था यस्तै हुन्छ, उनले भने, पुलको दक्षिणमा तटबन्ध बन्नुपर्यो। उनले चुनावमा भोट माग्न आउने नेतालाई आफूले तटबन्ध बनाइदिन आग्रह गर्ने गरेको बताए। हाम्रो गाउँ बाढीले धेरै दुःख दिन्छ। यसमा नेताहरूको ध्यान जानुपर्यो नि !, उनले भने। उनले नगरप्रमुख हेमकर्ण पौडेललाई समस्या राखेको बताए। हेमकर्णलाई त हामीले भेटेर नै यो समस्या राख्यौं। उहाँले केही गर्छु भनेर आश्वासन पनि दिनुभएको हो। तर, खै त्यो आश्वासन यस्तै छ, उनले भने।इटहरी ११ भागलपुरकी रिना सरदार आफ्नो बारीमा काम गर्दै । पितनारायण चौधरीले बाढी गाउँ पसेपछि ३ दिन नहरको डिलमा बसेको दुखेसो सुनाए। तीन वर्ष पहिला बाढी आयो। भागाभाग भयो। हामी ३ दिन त नहरको डिलमा बितायौं, उनले भने, ज्यानको पनि खतरा छ। कुन बेला आएर लान्छ डर छ। सरसामान त बचाउन नै पाउँदैनौं। स्थानीय बंकरलाल माझी बूढी खोलाको दुःख कहिल्यै नसकेको गुनासो गर्छन्। जग्गा जमिन छैन। खोलाको किनारामा बसेको छौं, उनले भने। उनीहरू आफूलाई स्थायी रूपमा बसोबास गर्ने व्यवस्था गरिदिन वा बाढीबाट बचाउन उपाय गरिनदिन आग्रह गर्छन्। यहाँ दक्षिणपटि खोलाले कटान गरिरहेको छ। बस्तीमात्र होइन खेत पनि धेरै कटान गरिरहेको छ। इटहरी उपमहानगरपालिका११ का वडा सदस्य किशोर काफ्ले भागलपुरका जनताको समस्या समाधानको प्रयास गरिरहेको बताउँछन्। तटबन्ध बनाउन प्रदेश र संघीय सरकारमा अनुरोध गरिएको उनको भनाइ छ। बाढी र कटानले यहाँका जनताले धेरै दुःख पाएका छन्। हामीले यो समस्याका विषयमा माथिल्लो निकायसँग अनुरोध गरिरहेका छौं। केही काम पनि सुरुवात भएको छ, उनले भने। यो गाउँ सुनसरी ३ मा पर्छ। यो क्षेत्रबाट जितेका नेता पटकपटक मन्त्री भइसकेका छन्। तर, त्यहाँ समस्या समाधान नहुँदा स्थानीय निराश छन्। यही क्षेत्रबाट ६ वटा विजयकुमार गच्छदारले चुनाव जितेका छन्। सुनसरीबाट जितेका नेता पटकपटक मन्त्री भए। तर, बाढीपीडितको समस्या उस्तै रहे। बूढीखोला किनारमा ५७ घरपरिवार छन्। बाढीका कारण बर्सेनि बिस्थापित हुन्छन्। उम्मेदवारका प्रतिबद्धतामा समेटिन्छ समस्या। तर, हुँदैन समाधान पटकपटक मन्त्रीदेखि उपप्रधानमन्त्री उनी भइसकेका छन्। यो पटक गच्छदार नै चुनावी मैदानमा छन्। उनका निकटम प्रतिद्वन्द्वी एमालेकी भगवती चौधरी छन्। गच्छदार र चौधरीबीच २ पटक यहाँ प्रतिस्पर्धा भइसकेको छ। दुवै पटक झिनो मतले गच्छदारसँग चौधरी पराजित भएकी छन्। तेस्रो पटक उनीहरू भिड्दै छन्। तर, जितेकाले मात्रै होइन हारेकाले त्यसमा जनताका समस्यामा ध्यान दिनुपर्ने भागलपुरवासीको आग्रह छ। हाम्रा समस्या त जित्नेले मात्रै होइन हार्नेले पनि सुन्नु पर्यो नि, उनीहरू एकमुखले भन्छन्, नेता त हार्ने जित्ने दुवै हुन् उनीहरूले हामीलाई साथमा पो हाम्रो समस्याको सुनुवाइ होला त ? भागलपुरमा धेरैजसो दलित, जनजातिहरूको बसोबास छ। यहाँ सरदार, ऋषिदेव, चौधरी, तामाङ, माझीको बसोबास छ। यो बाढीको साथै रोजगारी, शिक्षा स्वास्थ्य, खानेपानीको यस्तै समस्या छ। यहाँ बालबालिका पढ्न पनि टाढा जानुपर्छ। यो गाउँमा ५७ घर परिवार बस्छन्। तस्बिर : दिपेन श्रेष्ठ"
"कञ्चनपुर १ : बिनाको निरन्तरता कि, एमालेको कमब्याक ?","महेन्द्रनगर : कञ्चनपुर निर्वाचन क्षेत्र १ मा दुई पूर्व मन्त्रीबीच रोचक प्रतिस्पर्धा हुने देखिएको छ । पूर्व खानेपानी मन्त्री बिना मगर र सुदूरपश्चिम प्रदेशका पूर्व आर्थिक मामिला तथा योजनामन्त्री तारा लामा तामाङबीच कडा प्रतिस्पर्धा हुने भएको हो । मगर सत्ता गठबन्धनकी उम्मेदवार हुन् भने तामाङ नेकपा एमालेबाट उम्मेदवार हुन् । पूर्वप्रधानमन्त्री पुष्पकमल दाहाल प्रचण्डकी बुहारी मगर र गत भदौमा नेकपा एकीकृत समाजवादी छाडेर एमाले प्रवेश गरेका तामाङबीचको प्रतिस्पर्धा चासोका साथ हेरिएको छ । यो क्षेत्रमा २०४८ सालको पहिलो संसदीय निर्वाचनमा नेपाली कांग्रेसका वासुदेव भट्ट निर्वाचित भएका थिए । २०५१ मा भने नेकपा एमालेका रामकुमार ज्ञवाली निर्वाचित भए । २०५६ को निर्वाचनमा भने नेपाली कांग्रेसका नारायणप्रकाश (एनपी) साउदले कांग्रेसको विरासत जोगाएका थिए । २०६४ मा नेकपा (माओवादी) विजय भयो । २०७० मा भने कांग्रेसले फेरि आफ्नो अस्तित्व जोगायो । विगतको परिणामलाई हेर्दा २०४८, ०५६ र ०७० गरी ३ पटक नेपाली कांग्रेसले निर्वाचन जितेको छ । २०५१ पछिका निर्वाचन भने नेकपा एमाले कमब्याक हुन सकेन । २०६४ र ०७४ मा नेकपा माओवादी केन्द्रले यो क्षेत्रमा आफ्नो पकड कायम राखेको छ । अहिले गठबन्धनको तर्फबाट माओवादी केन्द्रकी विना मगर प्रतिनिधिसभा सदस्य उम्मेदवार छिन्। ०७४ मा उनका प्रतिस्पर्धी दिवान सिह विष्ट अहिले उनको सारथी छन् भने त्यो बेलाका सारथी एमालेका तारालामा तामाङ प्रतिस्पर्धी छन्। २०७४ सालको चुनावमा त्यतिबेलाको नेकपाकी बिना मगरले १९ हजार २४८ मतअन्तरले विष्टलाई पराजित गरेकी थिइन् । बिनाले ३८ हजार ४६७ मत ल्याउँदा दिवान सिंह विष्टले १९ हजार २१९ मत ल्याएका थिए । तर तीनै दिवान सिंह विष्ट यसपालि विनाका सारथी भएर प्रदेश सभा सदस्यका लागि चुनाव लडेका छन् । नेकपा एमाले कञ्चनपुरका सचिव पल्लब राज भट्टले यो क्षेत्रमा गठबन्धन मुख्य प्रतिस्पर्धी हुने बताए । भट्ट पनि प्रदेश सभा सदस्यका उमेदवार हुन्। हामी निर्वाचन जित्छौं, हाम्रो मुख्य प्रतिस्पर्धा सत्ता गठबन्धनसँग हुन्छ , उनले भने, जनमत हाम्रो पक्षमा छ, हामीले मतदाता भेटघाट तीव्र पारेका छौं । नेकपा एमालेका बागी उम्मेदवार खेम सुवेदीको उम्मेदवारीले गठबन्धनलाई फाइदा पुग्ने देखिएको छ । नेपाली कांग्रेसका नेता जनक धामीले गठबन्धनको जीत निश्चित भएको दाबी गरे । एमालेभित्र असन्तुष्टी छ, बागी उम्मेदवार छन्, त्यसले झन गठबन्धनलाई फाइदा गर्छ, उनले भने, यहाँ गठबन्धनको जीत हुन्छ, एमाले दोस्रो स्थानमा आउँछ । तर अहिले विना मगरका प्रतिस्पर्धी तारा लामा तामाङ पनि त्यस क्षेत्रका लोकप्रिय नेता हुन् । प्रदेश सभामा तामाङले कञ्चनपुर (१) बाट २० हजार १५ मत ल्याएर काँग्रेसका गोपाल गुरुङलाई जितेका थिए । गुरुङले ९ हजार २९० मत मात्रै ल्याएका थिए । तामाङ त्यस क्षेत्रका बलिया उमेदवार हुन्, प्रदेश सभामा आर्थिक मामिला मन्त्री भएका बेला उनले त्यस क्षेत्रका लागि विनियोजन गरेको बजेट पनि जनता सकारात्मक छन्, उनको जित्ने बलियो आधार छ, एमाले कार्यकर्ता लक्ष्मी भट्टले भनिन्। कञ्चनपुर निर्वाचन क्षेत्र नम्बर १ मा बेलौरी नगरपालिका, पुर्नवास नगरपालिका, बेलाडाँडी र लालझाडी गाउँपालिका पर्छन् । स्थानीय तह निर्वाचनमा बैलौरीमा माओवादी र पुनर्वास र बेल्डाँडीमा कांग्रेस विजयी भएको छ । लालझाडी गाउँपालिका अध्यक्षमा भने एमाले विजयी भएका थिए । स्थानीय निर्वाचनमा नगर प्रमुख र गाउँपालिका प्रमुखहरुले प्राप्त गरेको मत आधार मान्दा कांग्रेसको २२ हजार ८८९, माओवादीको १३ हजार ४०८, नेकपा एकीकृत समाजवादीको ३ हजार ७३४ मत आएको छ । त्यहाँ नेकपा एमाले एक्लैको एमालेको १८ हजार २९४ मत पाएको थियो । वडा अध्यक्षको मतमा भने नेकपा एमाले पहिलो स्थानमा छ । गत स्थानीय तहको निर्वाचनमा नेकपा एमालेका वडाध्यक्षले १८ हजार ७७३ मत ल्याएका छन्। त्यस्तै नेपाली कांग्रेसका वडाध्यक्षका उम्मेदवारले १८ हजार ७३२ मत प्राप्त गरेका छन् । नेकपा (माओवादी केन्द्र) १५ हजार २७९ मतसहित तेस्रोमा छ । नेकपा (एकीकृत समाजवादी) ३ हजार ५२१ मतसहित चौंथो स्थानमा रहेको छ । राष्ट्रिय प्रजातन्त्र पार्टीका वडाध्यक्षका उम्मेदवारले २ हजार ६९२ मत प्राप्त गरेका प्राप्त गरेका थिए ।"
भारतीय कारको ठक्करबाट मोटरसाइकल चालकको मृत्यु,विराटनगर : पूर्वपश्चिम लोकमार्गअन्तर्गत मोरङको सुन्दरहरैँचा नगरपालिका७ गोठगाउँमा भारतीय नम्बर प्लेटको कारले ठक्कर दिँदा शनिबार राति मोटरसाइकल चालकको मृत्यु भएको छ । पश्चिमबाट पूर्वतर्फ जाँदै गरेको को ३१ प ७२६६ नम्बरको मोटरसाइकललाई विपरीत दिशाबाट आउँदै गरेको बी आर ३८ एन २२०२ नम्बरको कारले राति ९:२० बजेतिर ठक्कर दिँदा दुर्घटना भएको हो । मोरङ ट्राफिक प्रमुख प्रहरी निरीक्षक राजकुमार कार्कीका अनुसार दुर्घटनामा परेर मोटरसाइकल चालक मोरङको केराबारी गाउँपालिका७ का ४२ वर्षीय उत्तमकुमार मगरको मृत्यु भएको हो । गम्भीर घाइते भएका मगरको उपचारका क्रममा सामुदायिक अस्पताल इटहरीमा राति १०:३० बजेतिर मृत्यु भएको कार्कीले बताए । प्रहरीले नियन्त्रणमा लिएर कार चालक भारत अररिया बेलाईका २५ वर्षीय रविकुमार दासमाथि अनुसन्धान सुरु गरेको छ । मोटरसाइकल चालकको साथमा सवारी चालक अनुमति पत्र (लाइसेन्स) लगायतका कागजात फेला नपरेको प्रहरीले जनाएको छ । प्रहरीको प्रारम्भिक अनुसन्धानबाट सवारीसाधनको तीव्र गतिका कारण दुर्घटना भएको खुलेको छ ।
सुकुमबासीको जग्गा खरिदमा घोटाला,"विराटनगर : भूमिहीन सुकुमबासीलाई जग्गा र घरको मालिक बनाउने उद्देश्यले विराटनगर महानगरपालिका१२ मा बस्ती निर्माणका लागि जग्गा खरिद गर्दा लाखौं रकम अनियमितता गरेको पाइएको छ। एकीकृत महानगर आवास परियोजनाअन्तर्गत निर्माणाधीन सुकुमबासी बस्ती (सम्पन्न बस्ती)का लागि जग्गा खरिद चरणमै ठूलो रकम हिनामिना गरिएको छ। त्यसको मारमा सुकुमबासी परेका छन्। तर, यो प्रकरणमा जोडिएका सबैजसोले गल्ती अर्कैको हो भन्दै आफू पन्छिँदै छन्। विराटनगर१२ साबिक बखरी २(क) को कित्ता नम्बर ८७७ को २ बिघा १० कट्ठा र कित्ता नम्बर ८७६ को १ बिघा ६ कट्ठा ५ धुर जग्गा सुकुमबासीका लागि बस्ती निर्माण गर्ने भनेर किनिएको थियो। जग्गाधनीसँग किनेको मूल्यभन्दा बढीमा खरिद गरेको देखाएर सुकुमबासीलाई झुक्याउँदै २०७७ चैत १३ र १५ गते अलगअलग मितिमा विराटनगरस्थित मालपोत कार्यालयमा जग्गाको रजिष्ट्रेसन पास गरिएको हो। खरिद गरेको वास्तविक मूल्यभन्दा जग्गाको मूल्यांकन बढाएर रजिष्ट्रेसन पास गरिएकाले सुकुमबासी बस्तीको जग्गा प्राप्तिमा सुरुआतदेखि नै आर्थिक अपचलन भएको पुष्टि हुन्छ। साबिकका जग्गाधनीसँग कम मूल्यमा खरिद गरिएको जग्गाका लागि सुकुमबासीले प्रतिकट्ठा ४५ हजार रूपैयाँ बढी रकम तिर्नुपर्ने भएको छ। राजीव शर्मा र रेखा तिम्सिनाको नाममा रहेको जग्गा खरिदका लागि २०७६ देखि नै कुराकानी भइरहेको थियो। त्यसका लागि २०७७ चैतमा टुंगो लागेपछि संयुक्त रूपमा १ सय ४५ जनाको नाममा जग्गा रजिष्ट्रेसन पास गरेको देखिन्छ। सरकारले हाल कित्ताकाट नखोलेका कारण संयुक्त रूपमा रजिष्ट्रेसन पास गरी संयुक्त रूपमै लालपुर्जा बनाइएको छ। अनौठो के छ भने अधिकांश सुकुमबासीलाई आफ्नो लालपुर्जा बनेको थाहै छैन। उनीहरूका अनुसार राजीव र रेखाको जग्गा खरिद गर्न शान्तिदेवी ऋषिदेव र बिनादेवी ऋषिदेवका नाममा अधिकृत वारेसनामा बनाइएको छ। शान्तिदेवी र बिनादेवी निर्माणाधीन सुकुमबासी बस्तीको उपभोक्ता समितिका अध्यक्ष हुन्। सरकारी अभिलेख हेर्दा र सुकुमबासीका कुरा सुन्दा उनीहरूलाई भ्रममा पारिएको देखिन्छ। जग्गाधनी राजीवका दाइ तथा रेखाका श्रीमान् राजन शर्माका अनुसार प्रदेश १ का आन्तरिक मामिला तथा कानुनमन्त्री केदार कार्की, १२ नम्बरका वडाध्यक्ष हिरालाल कामत, नेपाली कांग्रेस १२ नम्बर वडाका सभापति हरिनारायण यादव, श्याम कामत र नरेश मास्टर भनिने रामनरेश साहसमेतले जग्गा खरिदका लागि पहल गरेका हुन्। रामनरेशका छोरा आशिषकुमार साहमार्फत २०७६ साल फागुन १८ गते ५ लाख रुपैयाँ बैना गराइएको थियो। जग्गाधनीसँग प्रतिकट्ठा ४ लाख ५० हजार रूपैयाँका दरले जग्गा खरिद गर्ने गरी बैनाको कागज बनाइएको छ। कागजलाई वडाध्यक्ष हिरालालले आफ्नो हस्ताक्षर र वडाको छापसहित प्रमाणित गरेका छन्। त्यसको ठीक १ वर्षपछि जग्गाधनीलाई ४ लाख ५५ हजार प्रतिकट्ठाका दरले रकम उपलब्ध गराइएको थियो। तर, रजिष्ट्रेसन पास गराउँदा भने जग्गा प्रतिकट्ठा ५ लाख रूपैयाँका दरले खरिद गरेको देखाइएको छ। ७६ कट्ठामा प्रतिकट्ठा ४५ हजार रूपैयाँँका दरले घोटाला भएको पत्ता लागेको छ। मन्त्री कार्कीसहितको टोलीले आफूहरूको जग्गा प्रतिकट्ठा ४ लाख ५५ हजार रुपैयाँमा खरिद गरेको राजनले बताए। भने, जग्गा खरिद गर्ने भनिएको दोस्रो वर्षमा कुरा मिलेर बिक्री गरेका हौं। बैनाको कागज ४ लाख ५० हजारको गरेको भए पनि जग्गा बिक्रीवापत प्रतिकट्ठा ४ लाख ५५ हजारका दरले जोडेर जीवन विकास संस्थाले हामीलाई चेक दिएको थियो। जग्गा भने ५ लाख रुपैयाँका दरले खरिद गरेको देखाएर पास गरेको पाइएपछि अनियमितता खुलेको हो। प्रतिकट्ठा ४५ हजार रुपैयाँका दरले ७६ कट्ठाको ३४ लाख २० हजार रुपैयाँ कहाँ र कसले लग्यो कुनै तथ्यांक छैन। स्रोतका अनुसार मन्त्री केदारले कांग्रेसका वडासभापति हरिसहितको टोलीलाई जग्गा खरिदको कुरा चलाउन जग्गाधनीका बुवाससुरा भैरव शर्मासमक्ष पठाएका थिए। उनीहरूले भैरवलाई जग्गा बिक्री गर्नका लागि दबाब दिए। तर, जग्गाधनीमध्ये एक जना विदेशमा भएकाले कुरा राम्रोसँग अघि बढेन। कांग्रेसका वडासभापति, वडाध्यक्ष र मन्त्रीसँग कुरा हुँदै गर्दा क्यानडामा रहेका राजीव (भैरवका छोरा) नेपाल आए। कुरा नमिल्दा र कोरोनाका कारण लकडाउन हुने भएपछि उनी उतै फर्किए। राजनका अनुसार मन्त्री केदारले भनेअनुरुप प्रतिकट्ठा ४ लाख ५० हजारमा जग्गा दिनुपर्ने र आफूहरूले ४ लाख ७५ हजारमा बेच्ने हरिसहितको टिमले बताएको थियो। तर, २ चरणमा गरी ४ लाख ५० हजारको दरले खरिद बिक्रीको विषय टुंगिएको थियो। कुरो मिलेपछि २ जना जग्गाधनीमध्ये विदेशमा रहेका राजीव विराटनगर आए। तर, मन्त्री केदारका विश्वासपात्र हरिले जग्गा खरिद गर्ने (लगानीकर्ता) नभेटेपछि पुनः राजीव क्यानडा फर्किए। त्यसको करिब १ वर्षपछि जीवन विकास समाजलाई लगानीकर्ताका रूपमा भित्र्याए। राजीवलाई पुनः विराटनगर आउन हरिको टोलीले अनुरोध गर्यो। राजीव आउनेजाने जहाजको टिकट मन्त्री केदारले मिलाइ दिने भनेर हरिले भनेको बताइएको छ। दोस्रो चरणसम्म आइपुग्दा जग्गाको मोल थप ५ हजार बढाएर प्रतिकट्ठा ४ लाख ५५ हजार रुपैयाँ पुर्याइएको थियो। प्रतिकट्ठा ४५ हजार रुपैयाँका दरले ७६ कट्ठाको ३४ लाख २० हजार रुपैयाँको कुनै तथ्यांक छैन। विराटनगर महानगरपालिका, ह्याबिट्याट फर ह्युमानिटी र तत्कालीन प्रदेश सांसद केदार कार्कीबीच सम्झौता भएर एकीकृत बस्ती निर्माणको काम थालिएको थियो। राजनले मन्त्री केदार एकदुईपटक कुरा गर्न आए पनि सबै काम भने मध्यस्थकर्ताहरूले नै गरेको सुनाए। खरिद प्रक्रिया अन्तिम भएपछि जग्गाधनीलाई जीवन विकास समाजमार्फत रकम भुक्तानी गरिएको हो। उक्त रकम सुकुमबासीले किस्ताकिस्ता गरेर जीवन विकासलाई तिरिसकेपछि मात्रै जग्गा उनीहरूको नाममा आउने भनिएको छ। तर, बढी रकममा खरिद गरेको देखाउँदै ठूलो आर्थिक भार थपेर सुकुमबासीलाई दुःख दिएको प्रष्ट भएको स्थानीय बताउँछन्। स्थानीयका अनुसार मन्त्री कार्कीसहित उनका पार्टीका वडास्तरका नेताले सुकुमबासीको नाममा जग्गा खरिदका लागि पहल गरेका थिए। जग्गा खरिद गरेको साँवा र ब्याज जीवन विकासलाई १५१५ दिनमा बुझाउनुपर्ने बाध्यता छ। जग्गा खरिदमै अनियमितता गरिएको भए पनि मन्त्री कार्की चाहिँ सुकुमबासीका लागि आफूले सहुलियतमा जग्गा उपलब्ध गराएको र सुविधासम्पन्न घर बनाइदिन थालेको भनेर सार्वजनिक अभिव्यक्ति दिँदै आइरहेका छन्। स्रोतका अनुसार उनले वास्तविक सुुकुमबासीका लागि काम गरेको भए दलित, पिछडा वर्ग, आदिवासी, मुस्लिम तथा सीमान्तकृत समुदायले जग्गा खरिद गर्दा लाग्ने सरकारी दस्तुर मिनाहा गर्न पहल गर्थे। मन्त्रीले जग्गा किनाइदिए पनि सास्ती खेप्नु परेको सुकुमबासी बस्तीका महिलाहरू बताउँछन्। मन्त्रीले राम्रो हुन्छ भनेपछि हामीले जग्गा लिएका थियौं, स्थानीय लक्ष्मी ऋषिदेवले भनिन्, अहिले यहाँका धेरैले दुःख भोग्नु परेको छ। जीवन विकासले प्रत्येक १५ दिनमा साँवा र ब्याज जोडेर किस्तावापत ५ हजार ५ सय रुपैयाँ लिन्छ। स्थानीय अञ्जुलादेवी ऋषिदेवको नियमित किस्ता तिर्दातिर्दै सासूको मृत्यु भयो। सासूको काममा धेरै खर्च हुँदा किस्ता तिर्न ४ महिना ढिला भयो। त्यसपछि जीवन विकासले किस्ता नै बुझ्न नमानेको अञ्जुलादेवीले बताइन्। तपाईंसँग किस्ता लिँदैनौं, घर अरूले नै लगिसके भन्छन्। यो कुरा मन्त्री केदारलाई सुनायौं, अञ्जुलीदेवीले भनिन्, उल्टै मलाइ चुनाव जिताउनु अनि मात्रै घर पाउँछौ भन्ने जवाफ मन्त्रीले दिए। पूर्वशिक्षकसमेत रहेका रामनरेशले जग्गाधनीले जग्गा बेचाइदिनु भनेपछि आफूले कुरा मात्रै चलाइदिएको बताए। बेचेवापत जग्गाधनीले मलाई २ प्रतिशत कमिसन दिने भनेका थिए। तर दिएनन्, उनले भने। जग्गा खरिदबिक्री प्रक्रियामा आफ्नो संलग्नता नभएको रामनरेशको दाबी छ। कांग्रेसका वडा सभापति हरिले जग्गा खरिदबिक्रीमा रामनरेशको संलग्नता रहेको र यसमा आफूलाई केही पनि थाहा नभएको बताए। वडाध्यक्ष हिरालालले सुकुमबासी बस्तीका लागि जग्गा खरिदको वातावरणमन्त्री कार्कीले मिलाएको बताए। मन्त्रीकै पहल र समन्वयमा काम भएको हो। उहाँले नै पैसा छुट्याउने वातावरण मिलाउनु भयो। जग्गा खरिदका लागि दाता खोज्नुभयो, उनले भने, तर जग्गा कुन दिन र कसरी पास गरियो भन्ने मलाई थाहा छैन। विराटनगर महानगरपालिका, ह्याबिट्याट फर ह्युमानिटी र तत्कालीन प्रदेश सांसद केदार कार्की (हाल मन्त्री)बीच सम्झौता भएर सुकुमबासीलाई व्यवस्थापन गर्ने योजनासहित एकीकृत बस्ती निर्माणको काम थालिएको हो। सुकुमबासीकै लगानीमा जग्गा किन्ने र एउटै डिजाइनका १४५ वटा घर निर्माण गरिदिने सम्झौताअनुसार उपभोक्ता समिति बनाएर परियोजनाको काम अघि बढाइएको थियो। एउटा घर निर्माणका लागि ७ लाख २५ हजार लाग्ने अनुमान छ। बस्ती निर्माणदेखि पानी, बिजुली, बाटोसमेत गरेर परियोजना सम्पन्न गर्न १५ करोडभन्दा बढी लाग्ने प्राविधिक इस्टिमेट छ। बस्ती निर्माणमा हालसम्म ३ करोड २५ लाख रूपैयाँभन्दा बढी खर्च भइसकेको विराटनगर महानगरपालिकाले जनाएको छ। उक्त परियोजनाका फोकल पर्सन पुनम दाहालका अनुसार पहिलो चरणमा १ करोड विनियोजन भएपछि २०७८ जेठ १३ गतेदेखि काम सुरु भएको थियो। पहिलो चरणको काम २०७८ माघ २३ गते सम्पन्न भयो। दोस्रो चरणको काम २०७८ फागुन १२ गतेदेखि सुरु भयो। ४० लाख बजेट आएपछि सम्झौता भएर २०७८ चैत २४ देखि तेस्रो चरणको काम सुरु भयो। चालू आवका लागि छुट्याइएको १ करोड ७५ लाख बजेटबाट अब चौथो चरणको कामको तयारी हुँदैछ, पुनमले भने। उनका अनुसार एउटा घर निर्माणका लागि ह्याबिट्याटले १ लाख ९५ हजार रुपैयाँ बराबरको सहयोग उपलब्ध गराउने सहमति थियो। बाँकी रकम महानगर र मन्त्री केदारको प्रदेश निर्वाचन क्षेत्र कार्यक्रमबाट व्यवस्थापन गर्ने सम्झौता रहेको उनले बताए। पुनमका अनुसार बस्ती निर्माणका लागि जग्गा खरिद गर्न स्थानीयलाई जीवन विकास समाजले ऋण सहयोग गरेको हो। जग्गा खरिद गर्दाको ऋण तिर्नका लागि बस्ती निर्माणका क्रममा घरधनीहरुलाई नै रोजगारी पनि दिइएको उनको भनाइ छ। यस विषयमा बुझ्न खोज्दा मन्त्री केदार कार्की भने सम्पर्कमा आउन चाहेनन्। कार्की कांग्रेसबाट आगामी निर्वाचनका लागि मोरङको क्षेत्र नम्बर ६ ख मा प्रदेशसभा सदस्यका उम्मेदवार हुन्। २०७४ मा पनि उनले यही क्षेत्रबाट चुनाव जितेका थिए। बस्ती निर्माणस्थल उनकै निर्वाचन क्षेत्रमा पर्छ। जग्गा खरिदका क्रममा गरिएको बैनाको कागज ।"
