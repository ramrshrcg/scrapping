शीर्षक,विवरण
बोझिलो सार्वजनिक ऋण,"ऋणै लिएर तलबभत्ता खुवाउने र संविधानसंघीयता कार्यान्वयनमा खर्च भइरहेको जानकारको दाबी सत्य हो भने त्यो सर्वथा बिब्ल्याँटो बाटो हो। श्रीलंका ऋणले मात्रै डुबेको होइन, डुबाएको त्यहाँको राजनीतिले हो। चारैतिरबाट पानीले घेरिएको मुलुक श्रीलंका ऋण लिएर डुब्यो, हिमाली देश नेपाल पनि ऋण डुब्न सक्छ भन्ने एक किसिमको त्रास बेलाबेला उठ्छ। हुन पनि नेपालको सार्वजनिक ऋण २० खर्ब रुपैयाँ नाघिसक्यो, जुन कुल ग्राहस्थ उत्पादन (जीडीपी)को ४१ दशमलव ५ प्रतिशत हो। देशको केन्द्रीय बैंकको इकोनोमिक रिभ्युका प्रकाशित शोधअध्ययनको सुझाव छ जीडीपीको ३३ प्रतिशत ऋणमात्रै नेपाललाई उपयुक्त हुन्छ। आर्थिक वृद्धिका लागि आवश्यकभन्दा बढी ऋणचाहिँ भावी पुस्ताका लागि भार हुनसक्छ भन्ने सन्देश हो। ऋण धेरै हुँदैमा कोही डुबिहाल्दैन, त्योचाहिँ सत्य हो। डुब्थ्यो भने जीडीपीको सतप्रतिशतमात्रै ऋण भएको श्रीलंकाभन्दा पहिला जापान डुब्नुपथ्र्यो, जसको ऋण जीडीपीको २५९ प्रतिशत छ। अमेरिका र सिंगापुरको ऋण पनि जीडीपीभन्दा बेसी छ। जीडीपीसँग सार्वजनिक ऋणको अनुपात (डेटटूजीडीपी रेसियो) धेरै हुँदाको प्रभाव कतिपय देशमा उल्कै फलदायी छ भने कतिपय देशमा त्यसले उल्कापात गराएको छ। सामान्तः विकासोन्मुख देशमा डेटटूजीडीपी रेसियो ५० प्रतिशत देखिन्छ। नेपालचाहिँ संसारमै कम सार्वजनिक ऋण लिएको देशमा पर्छ। खासमा कोही ऋण लिएर प्रगति गर्छ, कोही डुब्छ। राष्ट्रको भौतिक पूर्वाधार विकास वा कुनै पनि महŒवपूर्ण कामका लागि ऋण महŒवपूर्ण स्रोत हो। दुर्भाग्य के भने नेपालमा ऋण किन लिने र लिइराखिएको छ भन्ने यकिन छैन। ऋणै लिएर तलबभत्ता खुवाउने र संविधानसंघीयता कार्यान्वयनमा खर्च भइरहेको जानकारको दाबी सत्य हो भने त्यो सर्वथा बिब्ल्याँटो बाटो हो। श्रीलंका ऋणले मात्रै डुबेको होइन, डुबाएको त्यहाँको राजनीतिले हो। एकातिर जातीयराष्ट्रवादखाले राजनीति, त्यसमाथि सनकपूर्ण अर्गानिक कृषि नीति। लहडबाजीमै अर्गानिक कृषि नीति लिएपछि लागत बढ्यो, उत्पादन घट्यो, निर्यातमा गिरावट आयो। मनलाग्दी कर कटौती र खट्टे बाँडे झैं राहत पनि अर्काे महŒवपूर्ण कारक बन्यो अर्थतन्त्र डुबाउन। तसर्थ ऋण कतिभन्दा पनि त्यो केमा खर्च भइरहेको छ, किन र कसरी खर्च भइरहेको छ भन्ने महŒवपूर्ण हो। यी प्रश्नमा नेपालको हालती जवाफ भने सकारात्मक छैन। चिन्ता नै त्यही हो कि ऋणको सदुपयोग भएको मान्न सक्ने दृष्टान्त न्यून छन्। भनिन्छ, ऋण काढेर घिउ नखानू। वित्तीय अनुशासन र सुशासनबिना ऋण थप्दै जानु र अनुत्पादक खर्चचाहिँ ऋण काढेर घिउ खानू सावित हुनसक्छ।"
बल प्रधानमन्त्रीको कोर्टमा,"प्रष्ट छ, सत्ता गठबन्धनको दायरा नाघेर खोजिने सहमतिको कुनै तुक र अर्थ छैन । यस्तो कार्य बेइमानी र धोखाधडी हुन्छ । आवश्यक बहुमत जुट्न नसक्दा एमाले नेतृत्वको सुदूर पश्चिम प्रदेश सरकार ढल्यो। रेशम चौधरी नेतृत्वको नागरिक उन्मुक्ति पार्टी (नाउपा)ले पक्षमा मत नदिँदा संविधानको धारा १६८(२) अनुरूप गठित सरकारले प्रदेश सभामा विश्वासको मत हासिल गर्न सकेन। यो अवस्थामा संविधानको धारा १६८(३) अनुसार प्रदेश सभामा सबैभन्दा बढी सदस्य भएको नेपाली कांग्रेसले सरकार गठन गरेको छ। कांग्रेसका मुख्यमन्त्रीले आफू नियुक्त भएको तीस दिनभित्र प्रदेश सभाबाट विश्वासको मत प्राप्त गर्नु पर्नेछ। कांग्रेसका मुख्यमन्त्रीले पनि तीस दिनभित्र विश्वासको मत हासिल गर्न सकेनन् भने धारा १६८(२) बमोजिमको कुनै सदस्यले प्रदेश सभामा विश्वासको मत प्राप्त गर्न सक्ने अवस्था भएमा प्रदेश प्रमुखले त्यस्तो सदस्यलाई मुख्यमन्त्री नियुक्त गर्नेछन्। संविधानमा यस्तो व्यवस्था भए पनि व्यवहारमा यो पछिल्लो प्रावधानको कार्यान्वयन वा प्रयोग करिब असम्भव जस्तो लाग्छ। सरकार गठनका निम्ति कांग्रेस र एमाले मिलेको अवस्थामा बाहेकको स्थितिमा केन्द्रिय सत्ताको तालाचाबी माओवादी अध्यक्ष पुष्पकमल दाहालको हातमा छ। त्यसरी नै मौजूदा सत्ता गठबन्धन कायम रहेसम्म सुदूर पश्चिम प्रदेश सभामा सत्ताको तालाचाबी नाउपासँग हुनेछ। सुदूर पश्चिम प्रदेश राजनीतिमा मौजूदा गठबन्धन कायम रहिरहेमा र नाउपाको अडानमा परिवर्तन ल्याउने कुनै कार्य वा घटना नभएमा सो प्रदेशको हकमा अन्ततः संविधानको धारा १६८(७) खुल्न सक्छ। उपधारा ७ मा उपधारा ५ बमोजिम नियुक्त मुख्यमन्त्रीले विश्वासको मत प्राप्त गर्न नसके वा मुख्यमन्त्री नियुक्त हुन नसके मुख्यमन्त्रीको सिफारिसमा प्रदेश प्रमुखले प्रदेश सभालाई विघटन गरी ६ महिनाभित्र अर्को प्रदेश सभाको निर्वाचन सम्पन्न हुने गरी निर्वाचन मिति तोक्ने उल्लेख छ। सर्सती हेर्दा संविधानको व्यवस्था सरल देखिन्छ। तर संविधानले कोरेको बाटोबाट राजनीतिलाई अघि बढाउन भने सरल छैन। राजनीतिक आँखाबाट हेर्दा यतिबेला सुदूर पश्चिम प्रदेशको राजनीति नाउपाको बन्धकमा फसेको प्रष्टै देखिन्छ। रमाइलो यो छ कि बन्धक राजनीतिको सञ्चालन पनि जेलका बन्दी ब्यक्तिबाट भइरहेको छ। नाउपाको केन्द्रिय कार्यालय नै काठमाडौंको डिल्लीबजारस्थित चारखाल कारागार छ अहिले। टिकापुर नरसंहारका संदिग्ध आरोपित रेशम चौधरीको पार्टीलाई जनताले चुनाव जिताएर पुरष्कृत गरे। तर कानुन र विधिको अदालतले उनलाई निर्दोषिताको प्रमाणपत्र दिइसकेको छैन। सत्ताको मूल्यमा अहिले चारखाल कारागारबाट सरकारमार्फत स्वतन्त्र न्यायपालिकामाथि अवाञ्छित चाप र दबाब परिरहेको छ। दाहालओलीको वर्तमान सरकारले अदालतमा विचाराधीन टिकापुर नरसंहार मुद्दाबारे लिने राजनीतिक निर्णयमा वर्तमान सत्ता गठबन्धनको आयु गाँसिएको प्रष्ट छ, सुदूर पश्चिमको हकमा। यसर्थ सत्ता स्वार्थका लागि दाहाल सरकार र रेशम चौधरीबीच कुनै अर्को १२ बुँदे सम्झौता भयो भने पनि आश्चर्य हुने छैन। यो यसकारण कि अपराधलाई राजनीतिको बर्को ओढाएर स्वागतका घडा सजित मूलढोकाबाट गृह प्रवेश गराउन हामी अभ्यस्त भइसकेका छौं। यद्यपि वर्तमान सत्तागठबन्धन इतर पक्षले सुदूरपश्चिममा एमाले सरकार गिरेको घटनालाई गठबन्धनमा पहिरोको सुरुआत मानेका छन्। अरू प्रदेशमा पनि सुदूर पश्चिमको आगो सल्किँदै जाने इतरपक्षको आशा र अनुमान छ। वर्तमान सत्तागठबन्धन परस्परविपरीत समस्या र स्वार्थका चाङमा खडा रहेको कारण सरकारको स्थायित्वको प्रश्न यथावत छ। राष्ट्रपतिका उम्मेदवार प्रकरणमा प्रधानमन्त्री दाहाल र एमाले अध्यक्ष ओलीका शर्त र स्वार्थ बाझिँदै आउँदा त्यसै पनि गठबन्धनको आयुबारे अन्यौल छ। अन्यौल थप सघन बन्दै जाने देखिन्छ। आशंकाको खेती गर्नेहरूले सुदूरपश्चिममा एमालेको सरकार गिराउनमा मुख्य भूमिका माओवादीको रहेको औंल्याएका छन्। राष्ट्रपतिको निर्वाचनपछि पर्दा खुल्ने उनीहरूको दलील छ। भलै, एमाले र माओवादीबीच विश्वासको संकट सृजना गर्न यस किसिमका मनगढन्ते हल्लाहरू फिँजिएका किन नहुन्। तर प्रधानमन्त्री दाहालले राष्ट्रिय सहमतिका नाममा कांग्रेससँगको उठबसलाई जति नियमित र बाक्लो तुल्याउनु भएको छ, यसबाट हल्लामा सत्यताका अंश देख्नेको संख्या बढ्दै जाँदो छ। राष्ट्रपति निर्वाचन प्रकरणमा प्रधानमन्त्री दाहाल र कांग्रेस दुवैले राष्ट्रिय सहमतिको आवश्यकता औंल्याउँदै आएका छन्। तर आजको मितिसम्म दुवै पक्षका भनाइ अमूर्त छन्। यसमा प्रधानमन्त्री दाहालको राष्ट्रिय सहमतिको अन्तर्यलाई अलिक व्यापक दायराबाट हेर्नु र बुझ्नु बिवेकसम्मत होला। प्रथमतः प्रधानमन्त्रीको सहमतिको अन्तर्य सत्ता गठबन्धनभित्रै राष्ट्रपतिका उम्मेदवारबारे सहमति खोज्ने पनि हुन सक्छ। यसरी सत्ता गठबन्धनको सहमतिको उम्मेदवारलाई नै कांग्रेस सहितका प्रतिपक्षको समेत सहमति जुटाउने भाव प्रधानमन्त्रीको राष्ट्रिय सहमतिको भाष्यमा अन्तर्निहित रहेको अर्थमा बुझे हुन्छ। प्रष्ट छ, सत्ता गठबन्धनको दायरा नाघेर खोजिने सहमतिको कुनै तुक र अर्थ छैन। यस्तो कार्य बेइमानी र धोखाधडी हुन्छ। यसर्थ प्रधानमन्त्री दाहाल एमालेलाई सुइको र पत्तै नदिई राष्ट्रिय सहमतिको झोला बोकेर देउवाको ढोका ढक्ढक्याउन अवश्य नजानु होला। किनकि राजनीतिक जीवनको उत्तरार्ध नाप्तैगरेका दाहालको यो अन्तिम अग्नि परीक्षाको घडी पनि हो। संविधानतः नेपालको राष्ट्रपति पद विशुद्ध संवैधानिक छ। राष्ट्राध्यक्षको भूमिकामा रहने र नेपालको राष्ट्रिय एकताको प्रवद्र्धनको दायित्व प्राप्त राष्ट्रपतिलाई संविधानले कार्यकारी भूमिका दिएको छैन। संविधानअनुसार राष्ट्रपतिको प्रमुख कर्तव्य संविधानको पालन र संरक्षण हो। संविधान वा संघीय कानुनबमोजिम कुनै निकाय वा पदाधिकारीको सिफारिसमा गरिने भनी किटानीसाथ व्यवस्था भएको कार्यबाहेक राष्ट्रपतिबाट सम्पादन गरिने अन्य जुनसुकै कार्य प्रधानमन्त्रीमार्फत पेश हुने मन्त्रिपरिषद्को सिफारिस र सम्मतिबाट हुने स्पष्ट छ। राष्ट्राध्यक्षको भूमिका निर्वाह गर्दा राष्ट्रहित र जनहितको मध्यनजर कहिलेकाहीँ राष्ट्रपति र मन्त्रिपरिषद्बीच टकरावको स्थिति पनि आएको छ। जसलाई दृष्टिगत गरेर राष्ट्रपति निर्वाचनका तरंगहरू राष्ट्रको सीमारेखा बाहिरसम्म तरंगित छन्। नेपाली राष्ट्रपति निर्वाचनमा छिमेकी(हरू)ले आवश्यकताभन्दा बढी चासो लिएको निकै गम्भीर एवं सम्वेदनशील अवस्था छ। राष्ट्रपतीय उम्मेदवारबारे प्रधानमन्त्री दाहाल र कांग्रेसको राष्ट्रिय सहमतिको प्रस्ताव छिमेकीको चाख र स्वार्थसँग जोडिएको विश्लेषण हुन थालेको छ। सिँगारी हराउने र चितुवा कराउने घटना एकैचोटि हुनु केवल संयोगमात्र हुँदैन। कारण भारतीय विदेश सचिव विनयमोहन क्वात्राको काठमाडौंको पछिल्लो राजनीतिक भ्रमणपछि यो प्रकरण सतहमै उत्रिएको छ। सतहमा आएका कुरालाई आधार मान्ने हो भने नयाँदिल्ली काठमाडौंमा ऊ अनुकूल राष्ट्रपतिको खोजीमा छ। राष्ट्रपति विद्यादेवी भण्डारीले नागरिकता विधेयक प्रमाणित नगर्नु भएको घटनाको चोट दिल्लीलाई पनि पुगेको महसुस भएको छ। यसैकारण नयाँदिल्ली काठमाडौंमा आफ्ना निम्ति कम्फर्टेबल राष्ट्रपति व्यवस्थापनको रणनीतिमा जुटेको हुनुपर्छ। र, यस प्रकरणले नेपाली राजनीतिको लगाम काठमाडौंको हातमा छछैन भन्ने नयाँ बहस पनि सृजना गरेको छ। सँगै वर्तमान सत्तागठबन्धनको भविष्य पनि थप अनिश्चित हुँदै गएको प्रतीत हुन्छ। माओवादी अध्यक्ष पुष्पकमल दाहालले बालकोटबाट प्रधानमन्त्रीको अनुमतिपत्र प्राप्त गरेको क्षणदेखि नै सत्ता गठबन्धन र सरकारको आयुबारे चर्चा परिचर्चा सुरु भएको हो। दाहालओलीबीचको निकट अतीतको सम्बन्ध त जगजाहेर छँदैछ। दाहालका विगतदेखि आजपर्यन्तका अस्थिर व्यवहार र अवसरवादी प्रवृत्तिका आधारमा जनमानसमा यस्तो मनोविज्ञान निर्माण भएको हो। यसका अलावा साततिर मुख फर्किएका सात पार्टीलाई सिलोसालो गरेर जुटाएको गठबन्धनमा नेता ओलीबाहेक अरू नेतामा गठबन्धनप्रति अपनत्व र स्वामित्वको भाव देखिएन। गठबन्धन एकता आवद्धताको सूत्र निकै कमजोर रहेको आमअनुभूति छ। यस्तो कमजोर अवस्थाको गठबन्धनमा रास्वपा सरकारबाट बाहिरिन सकेको छ भने राजपा घुर्की लगाएर सरकारमा सामेल भएको छैन। नाउपा रणनीतिक पासो थापेर बसेको छ। जबकि नवोदित जनमत पार्टीले हैसियतभन्दा ठूलो भावभंगीमा प्रस्तुत गर्न थालेको छ। राप्रपा अनुकूल परिस्थिति हुञ्जेल सरकारमा बस्ने हो। ऊ गठबन्धन थाम्न जोरबल लगाउला जस्तो लाग्दैन। यसर्थ गठबन्धनका समस्या दाहालओली अर्थात् एमाले र माओवादी एवं राष्ट्रपति निर्वाचनमात्र छैनन्। गठबन्धनमा आवद्ध दलहरू स्वयं नै समस्या भइरहेका छन्। गठबन्धनको साइलो भाइ राष्ट्रिय स्वतन्त्र पाटी (रास्वपा) पूर्वनिर्धारित अंशबण्डाका निम्ति जे पनि गर्न तम्तयार देखिन्छ। प्रधानमन्त्री दाहालले रास्वपाप्रति पूर्वप्रतिबद्धतामा आधारित इमान्दारिता र व्यवहार नदर्शाए रास्वपा गठबन्धनबाट बाहिरिए पनि आश्चर्य हुने छैन। यद्यपि रास्वपा सभापति रवि लामिछानेका निम्ति यो समय अग्नि परीक्षाको पनि हो। प्रधानमन्त्री दाहाल आफ्नो बोली र वचनमा कति पक्का र इमान्दार छन् ? रास्वपासँग अब हुने लेनदेनले यसको उत्तर दिनेछ। त्यस्तै, रविहरू आदर्शको जामा भिरेर सत्तामा रम्न राजनीतिमा आएका हुन् कि प्रदूषित राजनीति सफा गर्न ? यक्ष प्रश्न खडा भइसकेको छ। प्रदूषित राजनीति सफा गर्न सत्तामै गइरहनु पर्दैन। उनले मनैदेखि भ्रष्टाचारविरुद्ध सुशासन कायम गर्न चाहेका हुन् भने अहिले सत्ता बाहिर रहेरै पनि रवि र रास्वपाले धेरै गर्न सक्ने अवस्था छ। सत्तामा रहेर गर्न गराउन नसक्ने काम नागरिक समाजसँगको सहकार्यमा उनले सत्ता बाहिर रहेर गर्न सक्छन्। नेपाली जनता उनलाई साथ सहयोग र समर्थन गर्न तत्पर छन्। अतः यदि रवि र उनका सहयात्री राष्ट्र र जनताका समस्या र अवस्थाप्रति साँच्चिकै संवेदनशील छन् भने प्रधानमन्त्रीसामू सत्ताको भीख माग्दै गिड्गिडाउन छाड्नु पर्छ। स्थायित्व र स्थिरताका निम्ति सरकारलाई दिएको समर्थन कायम राख्नुपर्छ, जुन अहिले छ। राष्ट्रिय राजनीतिमा रास्वपाले साँच्चिकै रचनात्मक प्रमुख प्रतिपक्षको भूमिका निर्वाह गर्न आवश्यक छ। आआफ्नो समयमा कांग्रेस र एमाले प्रमुख प्रतिपक्षमा रहे तर उनीहरूले सत्ताको दलाली गर्नबाहेक उल्लेख्य भूमिका खेल्न सकेनन्। यसर्थ राष्ट्रिय राजनीतिमा लामो समयदेखि रचनात्मक प्रमुख प्रतिपक्षको स्थान रिक्त रहिआएको छ। रास्वपालाई यसमा उपयुक्त अवसर छ। यदि सत्ताकै लागि मरीहत्ते हाल्ने हो भने अन्य दल र रास्वपाबीच ताŒिवक अन्तरको अनुभूति हुनेछैन। राजनीतिक दल र जनताको आवश्यकता र स्वार्थ नितान्त विपरीत देखियो। जनताको चाहना स्थायी र जनउत्तरदायी सरकार, सुशासन र आर्थिक सुधार छ। दलका नेताहरूको चाहना र प्रवृत्ति जेजसरी हुन्छ, सत्ता हत्याएर मुलुकमा राइँदाइँ मच्चाउने देखिन्छ। राजनीतिक नेतृत्व राष्ट्र र जनताप्रति त संवेदनशील र जिम्मेवार देखिएन देखिएन, समकक्षी नेतृत्वसँग समेत इमान्दार देखिएन। दाहालओली भद्र सहमतिमा उत्पन्न समस्या यसको ज्वलन्त उदाहरण हो। अहिलेको अवस्थामा प्रधानमन्त्री दाहालमात्रै आफ्ना पूर्वप्रतिवद्धताप्रति इमान्दार हुने हो भने मुलुक वाञ्छित गन्तव्यतर्फ अघि बढ्न सक्छ। मुलुकमा स्वतः स्थायित्व र स्थिरता कायम हुन्छ। स्थिर र जिम्मेवार सरकारबाट सुशासन र आर्थिक सुधार सम्भव हुने हो। समष्टिमा, बल प्रधानमन्त्री दाहालको कोर्टमा छ।"
जसपा बैठक : राष्ट्रपति र उपराष्ट्रपति निर्वाचनबारे छलफल,काठमाडौं : जनता समाजवादी पार्टी नेपालले राष्ट्रपति र उपराष्ट्रपति निर्वाचनबारे आन्तरिक छलफल सुरु गरेको छ। जसपाको काठमाडौंमा बसेको केन्द्रीय कार्यकारिणी बैठकमा आगामी हुन लागेको राष्ट्रपति र उपराष्ट्रपति निर्वाचनबारे छलफल गरेको हो। राष्ट्रपति र उपराष्ट्रपति निर्वाचनबारे ठोस निर्णय गर्ने बेला नभए पनि त्यस सम्बन्धमा बैठकमा छलफल भएको जसपाका प्रवक्ता प्रकाश अधिकारीले जानकारी दिए। बैठकमा पार्टीको विधान अधिवेसनको तयारीका विषयमा पनि छलफल गरिएको उनले बताए। जसपाले उपराष्ट्रपति पद आफूले पाउनुपर्ने माग गर्दै अन्य दलसँग पनि छलफल गरिरहेको छ। सरकारलाई समर्थन गरेको जसपाले उपराष्ट्रपतिमा दाबी गर्दै आएको छ। यही फागुन २५ गते राष्ट्रपति र चैत ३ गते उपराष्ट्रपतिको निर्वाचन हुँदैछ।
लुम्बिनी प्रदेशमा मन्त्रीको जिम्मेवारी हेरफेर,दाङ : लुम्बिनी प्रदेशका मन्त्रीको जिम्मेवारी हेरफेर गरिएको छ। मुख्यमन्त्री लीला गिरीको सिफारिसमा प्रदेश प्रमुख अमिक शेरचनले मन्त्रिपरिषद्को जिम्मेवारीमा हेरफेर गरेका हुन्। कृषि तथा भूमि व्यवस्था मन्त्रीका रुपमा जनता समाजवादी पार्टीका भण्डारीलाल अहिर नियुक्त भएका हुन्। कृषि तथा भूमि व्यवस्था मन्त्रीका रूपमा शपथ लिएका तुलसीराम शर्म बिना विभागीय मन्त्री बनेका छन्। नवनियुक्त मन्त्री अहिर बाँकेको निर्वाचन क्षेत्र नम्बर २ (१) बाट निर्वाचित भएका हुन्। नवनियुक्त मन्त्रीको शपथ ग्रहण सोमबार बिहान ११ बजे हुने सरकारका प्रवक्ता चेतनारायण आचार्यले जानकारी दिए।
प्रचण्डले कांग्रेस शीर्ष नेतासँग भने: राष्ट्रपति अरू दललाई दिन ओलीजी मान्नुनै हुन्न,"प्रधानमन्त्रीको भनाई उदृत गर्दै स्रोतले भन्यो, 'म एमालेसँग कुरा गरिरहेको छु। मेरो प्रयास जारी छ। मैले एमाले अध्यक्ष केपी ओलीसँग पटक पटक छलफल पनि गरेको छु। ओलीजी राष्ट्रपति अरु दललाई दिन मान्नुनै हुन्न।' काठमाडौं: प्रधानमन्त्री पुष्पकमल दाहाल 'प्रचण्ड' र नेपाली कांग्रेसका शीर्ष नेताबीच राष्ट्रपति चयन बारे छलफल भएको छ। नेकपा माओवादी केन्द्रका अध्यक्षसमेत रहेका प्रधानमन्त्री प्रचण्डलाई भेट्न नेपाली कांग्रेसका सभापति शेरबहादुर देउवा, वरिष्ठ नेता रामचन्द्र पौडेल, महामन्त्री गगन थापा, नेता कृष्णप्रसाद सिटौला बालुवाटार गएका थिए। प्रधानमन्त्री र कांग्रेस नेताबीच आगामी राष्ट्रपति चयनका विषयमा खुलेरै कुराकानी भएको बालुवाटार स्रोतले जनाएको छ। कांग्रेस नेताहरूले विगतमा भएको समझदारी अनुसार राष्ट्रिय सहमतिको वातावरण मिलाउन राष्ट्रपति कांग्रेसबाट बन्नुपर्ने बताएका थिए। राष्ट्रपतिका आकांक्षी नेताहरू रामचन्द्र पौडेल र कृष्णप्रसाद सिटौला पनि राष्ट्रपति कांग्रेसबाटै हुनुपर्ने बताएका थिए। सभापति देउवाले कांग्रेसले वर्तमान सरकारलाई सघाएको भन्दै सत्ता साझेदार र संसदमा रहेका दलसँग सहमति जुटाउने पहल गर्न आग्रह गरेको स्रोतले जनाएको छ। कांग्रेस नेताको कुरा सुनेपछि प्रधानमन्त्री प्रचण्डले आफूले सकेको प्रयास गरिरहेको बताएका थिए। प्रधानमन्त्रीको भनाई उदृत गर्दै स्रोतले भन्यो, 'म एमालेसँग कुरा गरिरहेको छु। मेरो प्रयास जारी छ। मैले एमाले अध्यक्ष केपी ओलीसँग पटक पटक छलफल पनि गरेको छु। ओलीजी राष्ट्रपति अरु दललाई दिन मान्नुनै हुन्न।' कांग्रेस नेताहरूले नेकपा माओवादी केन्द्रले पनि राष्ट्रपति बारे आफ्नो आधिकारिक धारणा सार्वजनिक गर्नुपर्ने बताएका थिए। जवाफमा प्रचण्डले आफू दृढ भएर लागेको बताउँदै पार्टीको आधिकारिक निर्णय लिन पदाधिकारी बैठक बोलाएको र बैठकबाटै औपचारिक घोषणा गर्ने बताएका थिए। नयाँ राष्ट्रपति चयन गर्न आगामी फागुन २५ गते राष्ट्रपति निर्वाचन हुँदैछ।"
कांग्रेसका शीर्ष नेता बालुवाटारमा,"काठमाडौं: नेपाली कांग्रेसका शीर्ष नेता प्रधानमन्त्रीसँग छलफल गर्न बालुवाटार पुगेका छन्। पूर्वप्रधानमन्त्रीसमेत रहेका कांग्रेस सभापति शेरबहादुर देउवा, वरिष्ठ नेता रामचन्द्र पौडेल, महामन्त्री गगन थापालगायतका कांग्रेसका शीर्ष नेताको टोली बालुवाटार पुगेको हो। बालुवाटारमा प्रधानमन्त्री पुष्पकमल दाहाल 'प्रचण्ड'सँग कांग्रेस शीर्ष नेताको छलफल जारी छ। राष्ट्रपति निर्वाचन नजिकिँदै गर्दै अबको राष्ट्रपति चयनमा सहमति जुटाउन कांग्रेस नेताहरू बालुवाटार पुगेका हुन्। नेताहरूबीच समसामयिक राजनीतिक घटनाक्रमका साथै राष्ट्रिय सहमतिको प्रयास खोज्ने विषयमा छलफल भएको समाचार स्रोतले जनाएको छ। भेटमा आगामी राष्ट्रपतिको उम्मेदवारका विषयमा समझदारी बनाइने स्रोतले जनाएको छ।"
राष्ट्रपति उम्मेदवारमा वरिष्ठ अधिवक्ता शम्भु थापाको नाममा छलफल,काठमाडौं: राजनीतिक दलबीच आगामी राष्ट्रपति कसलाई बनाउने भन्ने विषय पेचिलो बन्दै गएको छ। राजनीतिक दलका शीर्ष नेता आफू अनुकुलको राष्ट्रपति बनाउने कसरतका साथ भेटवार्तालाई बाक्लो बनाइरहेका छन्। सत्ता साझेदार दलको प्रमुख घटक नेकपा एमालेले सरकार गठनका क्रममा पुस १० गते भएको समझदारी अनुसार आफ्नै दलबाट राष्ट्रपति उम्मेदवार बन्ने दावी गर्दै आएको छ। प्रधानमन्त्री पुष्पकमल दाहाल प्रचण्ड र नेकपा एमालेका अध्यक्ष केपी शर्मा ओलीबीचको भेटमा पनि ओलीले विगतको समझदारी कार्यान्वयन हुनुपर्ने अडान दोहोर्याइरहेका छन्। यता प्रधानमन्त्रीले नेपाली कांग्रेसलाई पनि राष्ट्रपतिमा राष्ट्रिय सहमति जुटाउने र अबको राष्ट्रपति कांग्रेसबाट हुने आश्वासन दिएर विश्वासको मत लिएपछि राष्ट्रपतिको उम्मेदवार चयनको विषय पेचिलो बन्दै गएको छ। नेकपा माओवादी केन्द्रका अध्यक्षसमेत रहेका प्रधानमन्त्री प्रचण्डले राष्ट्रिय सहमतिको कुरा गरिरहनु तथा सत्ता साझेदार एमालेले आफ्नै दलबाट राष्ट्रपति उम्मेदवार बन्ने दावी गर्नु साथै विश्वासको मत दिएर सरकारलाई सघाउने कांग्रेसले पनि आफ्नै दलबाट राष्ट्रपति उम्मेदवार बनाउने दवाव दिन थालेपछि प्रचण्ड चेपुवामा परेका छन्। राजनीतिमा सक्रिय व्यक्तिलाई राष्ट्रपतिको साझा उम्मेदवार बनाउन दलहरूबीच समझदारी नबन्ने वातावरण बन्दै गएपछि राजनीतिक दलका दोस्रो तहका नेताले वरिष्ठ अधिवक्ता शम्भु थापाको नाम राष्ट्रपति उम्मेदवारका रुपमा छलफलमा ल्याएका छन्। कांग्रेस र एमालेको आआफ्नै अडान तथा माओवादी केन्द्रको सहमति खोज्ने प्रयासका बीच वरिष्ठ अधिवक्ता थापालाई राष्ट्रपतिको उम्मेदवार बनाउने चर्चा सुरु भएको हो। राजनीतिक दलबीच राष्ट्रिय सहमति खोज्ने बहस जारी रहँदा राष्ट्रपतिमा थापाको नाम आएको हो। अब चयन हुने राष्ट्रपति सर्वमान्य व्यक्ति हुनुपर्ने भन्दै राजनीतिक दलका दोस्रो तहका नेताले थापाको नाममा सहमति जुटाउन पहल थालेका हुन्। अब शीर्ष तहमा राष्ट्रपतिको उम्मेदवार थापालाई बनाउन नेताहरूले दवाव दिन लागेको समाचार स्रोतले जनाएको छ। एमाले र माओवादी भित्रका दोस्रो तहका नेताले राष्ट्रपतिको उम्मेदवारमा थापाको नाम अघि सारेका हुन्। उनीहरूले कांग्रेस नेताहरूसँग पनि छलफल गरेको स्रोतले जनाएको छ। थापा नेपाल बारका पूर्व अध्यक्ष हुन्। लोकतन्त्र मानव अधिकार र प्रेस स्वतन्त्रताका पक्षधर थापा नेपालको जनआन्दोलन २०६२६३ मा नागरिक समाजका तर्फबाट आन्दोलनको अगुवा हुन्। वरिष्ठ अधिवक्ता थापालाई एमाले र कांग्रेसले पटक पटक न्यायाधीश बन्न आग्रह गर्दा पनि उनले अस्वीकार गर्दै आएका थिए।
कार्यसम्पादन मूल्यांकनमा डोटीको दिपायल सिगढी नगरपालिका पहिलो,"राष्ट्रिय प्राकृतिक स्रोत तथा वित्त आयोगले आर्थिक वर्ष २०८०८१ का लागि वित्तीय समानीकरण अनुदान सिफारिस गर्ने प्रयोजनका लागि कार्य सम्पादन सूचांका आधारमा सबै तहका सरकारको कार्यसम्पादन मूल्यांकन गर्ने गर्दछ । डोटी : कार्यसम्पादन मूल्यांकनमा दिपायल सिलगढी नगरपालिका डोटी जिल्लाको पहिलो स्थानीय तह भएको छ । राष्ट्रिय प्राकृतिक स्रोत तथा वित्त आयोगले आर्थिक वर्ष २०८०८१ का लागि वित्तीय समानीकरण अनुदान सिफारिस गर्ने प्रयोजनका लागि कार्य सम्पादन सूचांका आधारमा सबै तहका सरकारको कार्यसम्पादन मूल्यांकन गर्ने गर्दछ । आयोगले दिएको जानकारी अनुसार दिसिनपाले ६८ दशमलव ८६ प्रतिशत अंक प्राप्त गर्दै कार्यसम्पादन मूल्यांनमा डोटीको पहिलो स्थानीय तह भएको हो । त्यस्तै आदर्श गाउँपालिका ६० दशमलव २७ प्रतिशत अंक प्राप्त गर्दै कार्यसम्पादन मूल्यांकनमा तेस्रो स्थानीय तह भएको छ। भने चौथोमा बोगटान फुड्सिल गाउँपालिकाले ६० दशमलव १४ अंक प्राप्त गरेको छ । त्यसैगरी क्रमशः कार्यसम्पादन मूल्यांकनमा वडीकेदार गाउँपालिकाले ५८ दशमलव ४९ प्रतिशत अंक,शिखर नगरपालिकाले ५५ दशमलव १६ प्रतिशत अंक,सायल गाउँपालिकाले ५३ दशमलव ८३ प्रतिशत अंक ,जोरायल गाउँपालिकाले ५२ दशमलव ३४ प्रतिशत अंक प्राप्त गरेको छ । कार्यसम्पादन मूल्यांकन गर्न स्थानीय तहका लागि १७ सूचक तय गरिएको थियो । पालिकाले समयमै बजेट पेस गरेरनगरेको,असार मसान्तभित्र बजेट पास गरेरनगरेको,स्थानीय तहले करबापत उठेको रकममध्ये प्रदेश सरकारलाई दिनुपर्ने ४० प्रतिशत रकम सञ्चित कोषमा जम्मा गरे नगरेको,आउँदो आर्थिक वर्षको लागि आय र व्ययको प्रक्षेपण गरिएको तथ्यांकसहितको विवरण पुस मसान्तभित्र अर्थ मन्त्रालयमा पेस गरेरनगरेको,बजेट कार्यान्वयनको वार्षिक समीक्षा गरी हरेक वर्षको कार्तिक मसान्तभित्र सार्वजनिक गरेरनगरेको लगायतका विषयमा मूल्यांकन गरेको थियो । त्यस्तै,आन्तरिक राजस्वको लक्ष्य र संकलन,अघिल्लो वर्षको बजेट र खर्चको अवस्था,बेरुजु,सूत्रको प्रयोग,आवधिक योजना तय गरे नगरेको,विद्यालयमा विद्यार्थी भर्नाको अवस्था,गर्भवती महिलाको सङ्ख्या,संस्थागत प्रसूति सङ्ख्यालगायत शीर्षकका सूचकका आधारमा आयोगले स्थानीय तहलाई अंक भार दिएको हो ।"
एमालेले उठाएको उम्मेदवार नै राष्ट्रपति बन्छ : ओली,"पुर्वप्रधानमन्त्री ओलीले भने, राष्ट्रपति एमालेकै हुन्छ। अहिलेको सत्ता समीकरणको जन्मकुण्डलीमै त्यसबारे स्पष्ट व्याख्या गरिएको छ। विराटनगर : नेकपा एमालेका अध्यक्ष केपी शर्मा ओलीले एमालेले उठाएको उम्मेदवार नै राष्ट्रपति बन्ने दाबी गरेका छन्। विराटनगर विमानस्थलमा आइतबार पत्रकारसँग कुराकानी गर्दै अध्यक्ष ओलीले एमालेको उम्मेदवार राष्ट्रपति हुने दाबी गरेका हुन्। नेकपा एमाले र माओवादी केन्द्रबीचको सत्ता समीकरण निर्माण हुने बेला नै यस विषयमा सहमति भइसकेको ओलीले स्पष्ट पारे। पुर्वप्रधानमन्त्री ओलीले भने, राष्ट्रपति एमालेकै हुन्छ। अहिलेको सत्ता समीकरणको जन्मकुण्डलीमै त्यसबारे स्पष्ट व्याख्या गरिएको छ। नेकपा (माओवादी केन्द्र) का उपमहासचिव जनार्दन शर्माले राष्ट्रपतिबारे कुनै सहकार्य नभएको बताउँदै आएका छन् भन्ने पत्रकारको प्रश्नमा ओलीले सबैसँग सहकार्य गर्नुपर्ने कुनै आवश्यकता नरहेको जवाफ दिए। उनले भने, सबैसँग कहाँ सहकार्य हुन्छ ? माओवादी केन्द्रका कार्यकर्तासँग पनि सहकार्य गर्नुपर्छ र ? राष्ट्रपतिको नाम मनोनयन दर्ताको दिन सार्वजनिक राष्ट्रपति निर्वाचनमा माओवादी केन्द्रले एमालेको उम्मेदवारलाई सहयोग गर्ने विषयमा कुनै शंका उपशंका गर्ने ठाउँ नरहेको अध्यक्ष ओलीले स्पष्ट पारे। यसबारे पौष १० गते नै सहमति भइसकेको उनले बताए। विराटनगर विमानस्थलमा आइतबार पत्रकारसँग कुरा गर्दै एमाले अध्यक्ष केपी शर्मा ओली। तस्बिर : राकेश कर्ण राष्ट्रपतिका लागि फागुन १३ गते एमालेले आफ्नो उम्मेदवार अघि सार्ने उनले जानकारी दिए। राष्ट्रपतिको विषयमा तत्काल हामीले कसैको नाम लिएका छैनौं, उनले भने, राष्ट्रपति कसलाई बनाउने भन्ने कुरा मनोनयन दर्ताको दिन सार्वजनिक हुन्छ। राष्ट्रपतिमा तपाईलाई अघि सार्ने विषय पनि मिडियामा आएको छ नि ? भन्ने पत्रकारको प्रश्नमा उनले व्यङ्ग्यात्मक जवाफ दिए। उनले भने, साथीहरुले रमाईलो प्रसङ्ग निकाल्नुभएछ। ज्ञानेन्द्रको गतिविधि बेकार यस्तै, पार्टीका केन्द्रिय सदस्य दुर्गा प्रसाईंको विषयमा सोधिएको प्रश्नमा अध्यक्ष ओलीले भीम रावलको उदाहरण प्रस्तुत गरे। पानीले आफ्नो लेभल आफैँ मिलाउँछ भन्दै उनले तर्क गरे। पूर्वराजा ज्ञानेन्द्र शाहको विषयमा बोल्दै उनले २४० वर्षसम्म राजतन्त्रले केही गर्न नसकेको अवस्थामा गणतन्त्र आएको १५ वर्षमा मिल्ने मिलाउने कुरा गर्दै हिँड्नु अर्थहीन विषय भएको बताए। उनले पूर्वराजा ज्ञानेन्द्र शाह आफैँ अलमलमा रहेको जिकिर गरे। उनले भने, ज्ञानेन्द्र जीको गतिविधि बेकार छ। एमाले अध्यक्ष ओली आइतबारदेखि सुरु भएको नेपाल खेलकुद महासंघको दोस्रो महाधिवेशको उद्घाटन कार्यक्रमका लागि विराटनगर आएका हुन्।"
एमालेले फागुन १३ गते राष्ट्रपतिको उम्मेदवार सार्वजनिक गर्ने,"निर्वाचन आयोगले आगामी फागुन २५ गते हुने राष्ट्रपतिको निर्वाचनका लागि मनोयनको फागुन १३ गतेलाई तोकेको छ। विराटनगर : नेकपा एमालेले फागुन १३ गते राष्ट्रपतिको उम्मेदवार सार्वजनिक गर्ने जनाएको छ। निर्वाचन आयोगले आगामी फागुन २५ गते हुने राष्ट्रपतिको निर्वाचनका लागि मनोयनको फागुन १३ गतेलाई तोकेको छ। एमालेले सत्ता साझेदार दलको तर्फबाट राष्ट्रपतिको उम्मेदवार उक्त दिन मात्रै सार्वजनिक गर्ने भएको हो। विराटनगरमा पुगेर एमाले अध्यक्ष ओलीले राष्ट्रपति कसलाई बनाउने भन्ने कुरा मनोनयन दर्ताको दिन सार्वजनिक हुने जानकारी दिए। राष्ट्रपतिको विषयमा तत्काल हामीले कसैको नाम लिएका छैनौं,उनले भने, राष्ट्रपति कसलाई बनाउने भन्ने कुरा मनोनयन दर्ताको दिन सार्वजनिक हुन्छ। ओलीले नेकपा एमाले र माओवादी केन्द्रबीचको सत्ता समीकरण निर्माण हुने बेला नै यस विषयमा सहमति भइसकेको स्पष्ट पारे। उनले भने, राष्ट्रपति एमालेकै हुन्छ। अहिलेको सत्ता समीकरणको जन्मकुण्डलीमै त्यसबारे स्पष्ट व्याख्या गरिएको छ। राष्ट्रपति निर्वाचनमा माओवादी केन्द्रले एमालेको उम्मेदवारलाई सहयोग गर्ने विषयमा कुनै शंका उपशंका गर्ने ठाउँ नरहेको ओलीको भनाई छ। राष्ट्रपति निर्वाचनमा संघीय र प्रदेश सांसदले मतदान गर्ने पाउनेछन्। राष्ट्रपति विद्यादेवी भण्डारीको कार्यकाल फागुन २८ गते सकिँदैछ। संविधानको व्यवस्था अनुसार कार्यकाल सकिनु अगावै निर्वाचन हुन लागेको हो।"
प्रजातन्त्रका योद्धा जनता किन सधैं रैती ?,"१९०३ बाट सुरु भएको जहानियाँ शासन २००७ सालसम्म चलेको थियो। त्यो बेला राणाहरूको पारिवारिक शासन थियो। उनीहरूले जनतालाई रैती सम्झिन्थे। शासनको समय जनता मात्र होइन राजासमेत शक्तिविहीन थिए। उनीहरू खोपीमा सीमित बनाइएका थिए। काठमाडौं : नेपालमा व्यवस्था परिवर्तनका लागि राजनीतिक दलकै अग्रसरतमा पटकपटक आन्दोलन भए। प्रजातन्त्र स्थापना र राजनीति परिवर्तनका लागि भएका आन्दोलनमा सैयौंले ज्यान गुमाए। समयसमयका व्यवस्था फेरिए पनि। त्यसमध्ये २००७ सालमा राणा शासन अन्त्य गरी प्रजातन्त्र स्थापनाका लागि भएको आन्दोलनको छुट्टै महत्व छ। त्यसबेलाको आन्दोलनले मुलुकमा प्रजातन्त्र स्थापना गर्यो। तर, के त्यसपछिका राजनीतिक नेतृत्वले लोकतन्त्र र प्रजातन्त्रको रक्षा गर्न सके त ? आजका राजनीतिज्ञले प्रजातन्त्रको त्यो जगलाई गणतन्त्रसम्म आइपुग्दा कति बलियो बनाए ? जनजीवनका मुद्दा कति सम्बोधन भए ? नेपालको इतिहासमा जनता स्वतन्त्र भएको ७२ वर्षपछि पनि प्रश्न कायमै छ। प्रजातन्त्र स्थापना भएको सात दशक बढी भएको छ। यति लामो अन्तरालमा विश्वका धेरै देशहरूले आर्थिक रूपमा कायापलट गरे। तर, नेपालमा आर्थिक विकास र समृद्धिको नारा मात्रै लागे। काम भएन। राजनीतिक परिवर्तन र संघर्षको अवस्था हेर्ने हो भने देशको विकास दु्रत गतिमा हुनुपथ्र्यो। त्यो हुन सकेन। जनतद्वारा जनताका लागि जनताले गर्ने शासन व्यवस्था नै प्रजातन्त्र भए पनि त्यो नारा मात्रै भएको राजनीतिक विश्लेषक नै बताउँछन्। पूर्वसभामुख दमननाथ ढुंगाना भन्छन्, यो देश २००७ सालदेखि नै संक्रमणकालमा नै छ। २०७२ सालमा संविधानसभाबाट संविधान बने पनि संक्रमण हट्ला भने आशा थियो। तर, अवस्था त्यस्तो आएन। यो देश २००७ सालदेखि नै संक्रमणकालमा नै छ। २०७२ सालमा संविधानसभाबाट संविधान बने पछि संक्रमण हट्ला भने आशा थियो। तर, अवस्था त्यस्तो आएन। दमननाथ ढुंगाना, पूर्वसभामुख राजनीति परिवर्तनको इतिहास हेर्दा आर्थिक, सामाजिक र सांस्कृतिक परिवर्तन हुनुपथ्र्याे। राजनीतिक परिवर्तन हुने। तर, त्यस उपलब्धिको रक्षा नहुने अवस्था अझै रहेको ढंगाना बताउँछन्। भन्छन्, प्रजातन्त्र र राष्ट्र निर्माण सँगसँगै लैजान सक्ने राजनीतिक दल र नेतृत्वको अभावकै कारण समस्या आएको छ। राजनीतिक परिवर्तन भए पनि देश निर्माणको गति अघि नबढ्नेमा पार्टी र उसको नेतृत्व नै जिम्मेवार छ। पार्टी र उसको नेतृत्व अक्षमता कारण परिवर्तन चाहनाअनुसार कार्यान्वन हुन नसकेको ढुंगाना बताउँछन। नेतृत्वले पार्टी पोस्ने काम मात्रै गर्यो। राजनीतिक दलको संस्थागत विकास भएन। त्यतातिर उनीहरूको ध्यान पनि गएन। कानुनको पालना भएन। पदअनुसार योग्य व्यक्ति नियुक्त भएनन्। बफादारलाई मात्रै अवसर दिने काम भयो, उनले भने। प्रजातन्त्रपछि धेरै काम भएका छन्। तर, जसरी हुनुपर्ने र जति हुनुपर्ने हो, त्यतिचाहिँ भएको छैन।नीलाम्बर आचार्य, विश्लेषक २०४७ सालको अन्तरिम सरकारका मन्त्रीसमेत बनेका नीलाम्बर आचार्य प्रजातन्त्रले देशको जग निर्माण भएको बताउँछन्। प्रजातन्त्रपछि नै प्रशासन, राजनीति, सामाजिक, बाह्य क्षेत्र र जगतसँग सम्बन्धको जग बसेको उनी बताउँछन्। अभिव्यक्ति, नागरिक स्वतन्त्रता, प्रेस स्वतन्त्रता, बाह्य लगानी आउने काम पनि प्रजातन्त्रपछि नै भएको उनको तर्क छ। भन्छन्, प्रजातन्त्रपछि धेरै काम भएका छन्। तर, पनि जसरी हुनुपर्ने र जति हुनुपर्ने त्यतिचाहिँ भएको छैन। त्योभन्दा पहिला बाह्य जगतसँग सम्बन्ध थियो तर बाह्य मुलुकसँग सम्बन्ध विस्तार पनि प्रजातन्त्र आएपछि नै भएका हुन्। सत्ता केन्द्रित राजनीतिकै कारण देशले सोचेजति गति लिन नसकेको उनी पनि बताउँछन्। उनका अनुसार जसरी सामाजिक र आर्थिक समृद्धि हासिल हुनुपर्ने थियो त्यो भएन। राजनीतिक विश्लेषक डा लोकराज बराल यो सात दशकमा धेरै उन्नति परिवर्तन भए पनि राजनीतिक दलका कमीकमजोरीका कारण लोकतन्त्र भने बरालिरहेको बताउँछन्। उनले ठूलाठूला परिवर्तन पनि संस्थागत गर्न दल नै चुकेको बताए। जसकारण अस्थिरतासमेत सिर्जना भएको उनको भनाइ छ। दलका नेता, जो परिवर्तनका बाहक हुन्, उनीहरू नै अलि संवेदनशील भएनन्। उनीहरूले दीर्घकालीन सोच राखेनन्। आत्माकेन्द्रित भए, उनले भने, जसले गर्दा परिवर्तन संस्थागत हुन नसकेको हो। डा बराल पनि चाहेजति आर्थिक विकास हुनुमा दल नै जिम्मेवार रहेको दाबी गर्छन्। सबै पूर्णता हुन भने नसक्ने बताउँदै उनले भने, प्रजातन्त्र आएपछि धेरै उन्नति भएको छ। जनताका ढोका खोलिदिएको छ। नत्र त्योभन्दा पहिला न जनता घरबाट बाहिर निस्कन सक्थे, न बोल्न नै। राजनीतिक मात्र होइन। आर्थिक, सामाजिक, शैक्षिक र भौतिक पूर्वाधारमा धेरै परिवर्तन नभएका होइन। कुन समय कसरी भए परिवर्तन ? २००७ साल : प्रजातन्त्र स्थापना नेपालको राजनीति वृत्तमा २००७ साल फागुन ७ को विशेष महत्व छ। यो समय राणा शासन अन्त्य भई प्रजातन्त्रको स्थापना भएको दिने हो। १९०३ बाट सुरु भएको जहानियाँ शासन २००७ सालसम्म चलेको थियो। त्यो बेला राणाहरूको पारिवारिक शासन थियो। उनीहरूले जनतालाई रैती सम्झिन्थे। शासनको समय जनता मात्र होइन राजासमेत शक्तिविहीन थिए। उनीहरू खोपीमा सीमित बनाइएका थिए। राजासँग मिलेर गरेको संघर्षपछि प्रजातन्त्रको उदय भो। जनताले स्वतन्त्रताको श्वास फेर्न पाए। आफूलाई लागेका कुरा खुला रूपमा बोल्न सक्ने अवस्थाको सिर्जना भायो। त्यो बेला राणा शासनद्वारा जनता प्रताडित थिए। उनीहरू खुला रूपमा बोल्न पनि सक्दैन थिए। प्रजातन्त्र आए पनि देशमा स्थिरता आउन सकेन। पटकपटक सरकार परिवर्तन भइरहे। २०१५ सालमा मात्रै आमनिर्वाचन भयो। निर्वाचनमा नेपाली कांग्रेसले दुईतिहाइ बहुमत ल्यायो। २००७ सालको क्रान्तिपछि नेपालमा राणा शासनको अन्त्य भई फागुन ७ गते प्रजातन्त्र स्थापना भएपछि सर्वप्रथम गठन भएको राणाकांग्रेस मन्त्रिमण्डल सहितका व्यक्ति। यो मन्त्रिमण्डलको बागडोर मोहनशमशेर जबराले सम्हालेका थिए। उनले आफ्नो नेतृत्वमा १० जनाको मन्त्रिमण्डल गठन गरेका थिए। यसलाई नेपालमा प्रजातन्त्र उदय भएपछि गठन भएको पहिलो मन्त्रिमण्डल भनिन्छ। बीपी कोइरालाको नेतृत्वमा सरकार बन्यो। तर, आपसी खिचातानी र तत्कालीन राजा महेन्द्र शाहको महत्वकांक्षीले यो सरकारको आयु छोटो भयो। पूर्वसभामुख ढुंगाना २००७ देखि २०१७ सालसम्म अस्थिरतामा नै समय व्यतित भएको बताउँछन्। बीपीको सरकारले गति लिन थालेको थियो। राष्ट्र निर्माणको काम पनि सुरुवात भएका थिए। तर, त्यसमा प्रहार भइहाल्यो, उनले भने, यसरी २००७ देखि २०१७ सालसम्म अस्थिरतामा बित्यो। अपदस्थ गर्दै तत्कालीन राजा महेन्द्रले २०१७ साल पुस १ मा पञ्चायती व्यवस्थाको प्रदुर्भाव गरे। शासनसत्ता सबै आफ्नो हातमा लिए। प्रजातन्त्रको हत्या भयो। सबै दलहरूलाई प्रतिबन्ध लगाइयो। एकदलीय निरंकुश पञ्चायती शासनको सुरुवात भयो। पञ्चायतविरुद्ध निरन्तर आन्दोलन चलिरह्यो। २०३६३७ साल : जनमत संग्रह पञ्चायती व्यवस्थाप्रति जनता आन्दोलित हुन थाले। २०३६ सालमा ठूलो विद्यार्थी आन्दोलन भयो। जनमत संग्रह गर्न पञ्चायती शासक बाध्य भए। सुधारिएको पञ्चायती व्यवस्था कि बहुदलीय व्यवस्था भन्ने दुई विषयमा भएको जनमत सग्रह भयो। तर, व्यापक धाँधली गरी पञ्चायती व्यवस्थालाई जिताइयो। यसपछि पनि प्रजातन्त्रका लागि निरन्तर आन्दोलन भइरहे। कांग्रेस र कम्युनिस्टले पञ्चायती व्यवस्थाविरुद्ध लडेको ढुंगाना बताउँछन्। २०४६ साल : प्रजातन्त्रको पुनर्स्थापना २०४६ सालमा जनताको संघर्षबाट प्रजातन्त्र पुनस्र्थापना र बहुलदीय व्यवस्थाको स्थापना भयो। ३० वर्षे एकतान्त्रिक निरंकुश पञ्चायती शासन अन्त्य भयो। सर्वभौमसत्ता जनताको हातमा आयो। २०४७ सालमा संविधान बन्यो। २०४८ सालमा आमनिर्वाचन भयो। नेपाली कांग्रेसका सभापति गिरिजाप्रसाद कोइराला प्रधानमन्त्री भए। प्रजातन्त्रप्राप्तिको खुसियालीमा २०४६ चैत २७ मा इन्द्रचोकमा निस्किएको जुलुस। २०४६ पछि मुलुकमा केही काम सुरुवात हुन थालेका थिए। तर, त्यसपछि पुन हिंसा राजनीतिको सुरुवात भयो। दलहरू पनि अस्थिर भए। नेकपा माओवादी संसदीय व्यवस्थाप्रति नै असन्तुष्टि प्रकट गर्दै सशस्त्र संघर्ष होमियो। १० वर्ष देश हिंसाको भुमरी जकडियो। यो अबधिमा १७ हजार नेपालीले ज्यान गुमाए। धेरै अझै बेपत्ता छन्। हिंसाको निहुँमा २०४६ सालको उपलब्धि पनि २०६१ माघ १९ को शाही कदमका नाममा समाप्त पार्ने काम भयो। नेता ढुंगाना हिंसाको राजनीतिले सुरुवात भएको राष्ट्र निर्माणको काम यसै रोकिएको बताउँछन्। २०६२०६३ : गणतन्त्रको स्थापना हिंसाको निहुँमा तत्कालीन राजा ज्ञानेन्द्रले सत्ता हात लिएपछि सशस्त्र संघर्ष गरिरहेको माओवादी र शाही शासनविरुद्ध लडिरहेका राजनीतिक दल एक ठाउँमा आउनुपर्ने अवस्था भयो। भारतको दिल्लीमा १२ बुँद्धे सहमति गरी सात राजनीतिक दल र माओवादी जनआन्दोलन उत्रिए। २०६२ चैत २४ बाट नियमित चलेको १९ दिने जनआन्दोलनसँगै २०६३ वैशाख ११ मा लोकतन्त्र स्थापना गर्यो। प्रजातन्त्रलाई लोकतन्त्र भन्न थालियो। प्रजातन्त्र शब्द नै हराएर लोकतन्त्र भएको छ। माओवादीको १० वर्षे सशस्त्र संघर्षको अन्त्य भयो। युद्धको भय र त्रासमा जनता मुक्ति पाए। माओवादीले यो संघर्षलाई जनयुद्ध भन्यो। २०६२६३ को जनआन्दोलनले मुलुकमा गणतन्त्र आयो। २०६४ सालको पहिलो संविधानसभामा १० वर्ष सशस्त्र संघर्ष गरेको माओवादी नै ठूलो पार्टी भयो र सरकार पनि बनायो। तर, उसको सरकार पनि ९ महिना पनि टिकेनन्। त्यसपछि बनेका कुनै पनि सरकारले पूर्ण अवधि शासन गर्न पाइनन्। गणतन्त्र आएको पनि दुई दशक हुन लागिसकेको छ। संविधानसभामार्फत २०७२ साल असोज ३ मा नयाँ संविधान बनेको छ। देशमा संघीयता पनि आएको छ। अधिकारको बाँडफाँट भएको छ। संघ, प्रदेश र स्थानीय तह गरी तीन तहका सरकार छन्। जनताका छोराछोरी डा रामवरण यादव र विद्यादेवी भण्डारी राष्ट्रपति भइसकेका छन्। संविधान बनेपछि नै दुई आमनिर्वाचन पनि भइसकेका छन्। मंसिर ४ मा भएको आमनिर्वाचनमा आएको मिश्रित परिणामपछि तेस्रो ठूलो दल माओवादी केन्द्रका अध्यक्ष पुष्पकमल दाहाल प्रधानमन्त्री भएका छन्। उनी पुस १० गते प्रधानमन्त्री भएका पनि दाहाल राजनीतिक जोडघटाउमा व्यस्त छन्। देश समृद्धि विकासको बाटोमा लानुभन्दा पनि राष्ट्रपति कसलाई बनाउने भन्नेमा नै उनको ध्याउन्न सरकार बनेदेखि केन्द्रित छ। २००७ पछि राजनीतिक परिवर्तनको शृंखला हेर्दा देशले आज कायापलट गरिसक्नु पर्ने हो। तर, आर्थिक विकास, समृद्धिको के कुरा लोकतन्त्र(प्रजातन्त्र) नै जोखिम पर्ने अवस्था आएको छ। ५ वर्ष टिकेनन् कुनै पनि सरकार २००७ सालपछि बनेका कुनै पनि सरकार पूरा अवधि टिकेका छैनन्। २००७ सालमा प्रजातन्त्र आएपछि पहिलो प्रधानमन्त्री मोहनशमशेर जबरा भए। उनको शासन पनि लामो टिकेन। त्यसपछि मात्रिकाप्रसाद कोइराला प्रधानमन्त्री बने। जनताको छोरा मध्येबाट पहिलो प्रधानमन्त्री हुने व्यक्ति कोइराला हुन्। पार्टीभित्रकै खिचातानी र विवादले कोइराला पनि छोटो समयमा सत्ताबाट बाहिरिनु पर्यो। त्यसपछि डा केआइ सिंह, टंकप्रसाद आचार्य प्रधानमन्त्री बने। उनीहरूको अवधि पनि छोटो नै रह्यो। त्यसपछि सुवर्णशमशेर राणालाई मन्त्रिपरिषद्को अध्यक्ष बनाइयो। उनले २०१५ सालको आमनिर्वाचन गरे। अनि बीपी कोइराला प्रधानमन्त्री बने। राजा महेन्द्रले २०१७ सालमा कोइरालाको दुईतिहाइको सरकारलाई अपदस्थ गरी सत्ता आफ्नो हातमा लिए। २००७ देखि २०१७ सालसम्म अस्थिर नै समय रहेको ढुंगाना बताउँछन्। एकतान्त्रिक पञ्चायती व्यवस्थाका बेला पनि राजाले चाहेका व्यक्ति प्रधानमन्त्री हुन्थे। उनीहरू पनि छोटोछोटो समयमा बिदा पाउँथे। पञ्चायत आएपछि पहिलो मन्त्रिपरिषद्को अध्यक्ष डा तुलसी गिरी बने। त्यसपछि सूर्यबहादुर थापा मन्त्रिपरिषिद्कै अध्यक्ष बनाइए। २०२५ सालमा आएर मात्रै कीर्तिनिधि विष्टलाई प्रधानमन्त्री बनाइयो। नागेन्द्रप्रसाद रिजाल, लोकेन्द्रबहादुर चन्द, मरिचमान श्रेष्ठ प्रधानमन्त्री भए। पञ्चायतमा आलोपालो गरेर पुरानैअनुसार दोहोर्याइयो तर पूरा अवधि भने कसैलाई पनि बनाइए। २०४६ पछिको अवस्था पनि यस्तै छ। अन्तिमकालमा कृष्णप्रसाद भट्टराई प्रधानमन्त्री बने। त्यसपछि आमनिर्वाचनले गिरिजाप्रसाद कोइरालालाई प्रधानमन्त्री बनायो। कांग्रेसबाट बहुमतसहित प्रधानमन्त्री बनेका कोइरालाको सरकार पनि ३ वर्षभन्दा लामो समय टिकेन। २०५१ मा मध्यवधि भयो। एमालेका अध्यक्ष मनमोहन अधिकारी प्रधानमन्त्री बने। उनको सरकार लोकप्रिय भए पनि ९ महिनाभन्दा बढी टिकेन। त्यसपछि शेरबहादुर देउवा प्रधानमन्त्री भए। देउवापछि लोकेन्द्रबहादुर चन्द, सूर्यबहाुर थापा प्रधानमन्त्री बने। पुन: गिरिजाप्रसाद कोइराला प्रधानमन्त्री बने। २०५१ देखि २०५६ को अबधिमा अझ धेरै सरकार परिवर्नत भए। यो अवधिमा सुरासुन्दरी, पजेरो, सुत्केरी भत्ताजस्ता विकृति भित्रिए। २०५६ सालको निर्वाचन पनि कांग्रेसले बहुमत ल्यायो तर कांग्रेसबाटै प्रधानमन्त्री बनेका कृष्णप्रसाद भट्टराई छोटा अबधिमा पदच्युत गरियो। फेरि गिराजाप्रसाद कोइराला प्रधानमन्त्री बने। कोइरालापछि देउवा बने। राजा ज्ञानेन्द्रले अक्षम भन्दै देउवालाई हटाएर सत्ता आफ्नै हात लिए। २०६२६३ को जनआन्दोलनपछि धेरै प्रधानमन्त्री परिवर्तन भए। पहिलो संविधानसभाबाट पुष्पकमल दाहाल प्रधानमन्त्री बने। उनको सरकार ९ महिनामा ढल्यो। त्यसपछि माधवकुमार नेपाल, झलनाथ खनाल, डा बाबुराम भट्टराई प्रधानमन्त्री बने। निर्वाचन गराउनका लागि दलहरूले प्रधानन्यायाधीश खिलराज रेग्मीलाई मन्त्रिपरिषद्को अध्यक्ष पनि त्यही अबधिमा बनाए। २०७० को दोस्रो संविधान सभापछि सुशील कोइराला प्रधानमन्त्री भए। एमाले र कांग्रेसको सहमतिमा प्रधानमन्त्री बनेका कोइरालाले संविधान जारी गरेपछि सत्ता छोड्ने पूर्वसहमति कार्यान्वयन गरेनन्। त्यसपछि एमाले अध्यक्ष केपी शर्मा ओली प्रधानमन्त्री भए। ओलीपछि दाहाल, दाहालपछि देउवा प्रधानमन्त्री भए। २०७० देखि ७४ का बीचमा ४ जना प्रधानमन्त्री भए। २०७४ सालमा आमनिर्वाचनपछि केपी ओली प्रधानमन्त्री भए। उनको सरकार साढे तीन वर्षसम्म गयो। त्यसपछि परमादेशबाट देउवा प्रधानमन्त्री भए। २०७९ को निर्वाचनपछि प्रचण्ड प्रधानमन्त्री भएका छन्। अब उनको यो कार्यकाल पनि कति दिन चल्छ भन्ने आंशका नै छ। धर्मराज थापाको कविता : धुरुधुरु नरोऊ आमा धुरुधुरु नरोऊ आमा, तिम्रो आँसु पुछेर छाडौंला।हृदयका तिम्रा फूल भाइबहिनीलाईकाख राखी आज खेल्छौं जिन्दगी फुलाईनेपालको संसारमा शान राखी छोड्छौंझलमल बत्ती बाली अन्धकार फाल्छौं।धुरुधुरु नरोऊ आमा तिम्रो गीत गाई गाई हाँसीहाँसी मर्छौंयो पहरे छाती खोली फाँसी पनि चढ्छौंझर्ने फूल यो जीवन बलि चढाइदिन्छौंअशिक्षाको बाँध फोरी बाटो खुलाइदिन्छौधुरुधुरु नरोऊ आमा बोल्छौं हामी हिमालको चुचुरामा चढीखोल्छौं हामी कारखाना लाखौं कुरा पढीएउटै गीत अलापेर खेल्छौं हामी भैलोबलैसित उघारेर हृदयको दैलोधुरुधुरु नरोऊ आमा तिम्रो दूध अन्न जल बाँडीचुँडी खान्छौंकोही काख कोही पाख हामी किन हुन्छौंतिमीलाई घुमाएर माथिमाथि लान्छौंनिधारमा चन्द्रमाको टीका लगाइदिन्छौंधुरुधुरु नरोऊ आमा झुल्के घाम रेशमको खास्टो ओढाइदिन्छौंसातरंगे इन्द्रेनीको हार लगाइदिन्छौंझिलिमिली शीतबिन्दु सितारा लाइदिन्छौंतिमीलाई संसारकी राम्री बनाइदिन्छौंधुरुधुरु नरोऊ आमा बनतरीलम्चोकोसे गाजल लगाइदिन्छौंतराईको नीलोरंगी सारी लगाइदिन्छौंअधरमा हिमालको लाली लगाइदिन्छौंकोरीबाटी नदीनाला चुल्ठी लर्काइदिन्छौंधुरुधुरु नरोऊ आमा, तिम्रो आँसु पुछेर छाडौंला।"
जसपाको कार्यकारिणी समितिको बैठक बस्दै,"जनता समाजवादी पार्टी (जसपा)को कार्यकारिणी समिति बैठक बस्दैछ। काठमाडौं : जनता समाजवादी पार्टी (जसपा)को कार्यकारिणी समिति बैठक बस्दैछ। बैठक बालकुमारीस्थित पार्टी कार्यालयमा अहिले ११ बजे बस्दैछ। बैठकमा नेपालले देशको समसामयिक राजनीतिक अवस्था,राष्ट्रपति,उपराष्ट्रपतिको चुनाव,विधान अधिवेशन,विभिन्न पार्टीसँग भइरहेको एकीरणलगायतका विषयमा छलफल हुने बताइएको छ। राष्ट्रपति र उपराष्ट्रपति चुनावमा पार्टीको भूमिकाबारे छलफल गर्न उक्त बैठक आज आह्वान गरिएको जसपाका प्रवक्ता मनिष सुमनले जानकारी दिए। यसैगरी जसपाले नेकपा (एकीकृत समाजवादी)पार्टीलगायत अन्य साना दलहरूसँग पनि पार्टी एकीकरणका लागि छलफल गरिरहेको जनाएको छ । फागुन २५ गते राष्ट्रपति र चैत ३ मा उपराष्ट्रपतिको निर्वाचन हुँदैछ।"
तस्बिरमा टुँडिखेलको प्रजातन्त्र दिवस,"काठमाडौं : काठमाडौंको टुँडिखेलमा आज ७३ औँ प्रजातन्त्र दिवस मनाइएको छ। जनक्रान्तिका माध्यमबाट एक सय चार वर्षको राणाशासन अन्त्य गरी देशमा प्रजातन्त्र घोषणा भएको दिनको स्मरणमा सरकारले औपचारिक समारोहका साथ दिवस मनाउँदै आएको छ। प्रजातन्त्र स्थापनाका लागि भएको सङ्घर्षमा शुक्रराज शास्त्री, दशरथ चन्द, धर्मभक्त माथेमा र गङ्गालाल श्रेष्ठले विसं १९९७ माघमा बलिदानी दिएका थिए। प्रजापरिषद् नामक राजनीतिक दल भूमिगत रूपमा स्थापना गरी प्रजातन्त्र स्थापनाका लागि जनतामा जागरण ल्याएको अभियोगमा उनीहरुलाई तत्कालीन राणा शासकले मृत्युदण्ड दिएको थियो। फागुन ७ मा प्रजातन्त्र स्थापना भएको सम्झनामा सरकारले सैनिक मञ्च टुँडिखेलमा विशेष समारोहको आयोजना गर्दै आएको छ। ७३ औँ प्रजातन्त्र दिवसका अवसरमा टुँडिखेलमा आयोजित समारोहमा सहभागी राष्ट्रपति विद्यादेवी भण्डारी, उपराष्ट्रपति नन्दबहादुर पुन, प्रधानमन्त्री पुष्पकमल दाहाल, सभामुख देवराज घिमिरे, उपप्रधान तथा अर्थमन्त्री विष्णु पौडेल, संवैधानिक निकायका पदाधिकारीलगायतको सहभागिता थियो। तस्बिर : अभिषेक महर्जन"
"सत्तारुढ माओवादी नै संघर्षमा, ८ बुँदे संघर्षका कार्यक्रम घोषणा","बुटवल: संघीय सरकार नेतृत्वसहित प्रदेश सरकारमा सहभागि माओवादी केन्द्रले जनजिविकाको पक्षमा सरकारविरुद्ध नै संघर्ष गर्ने जनाएको छ। केन्द्रीय प्रदेश समन्वय समिति लुम्बिनी प्रदेशको बैठकले जनजिविकाको पक्षमा संघर्ष गर्ने निर्णय गरेको पार्टीका लुम्बिनी प्रदेश अध्यक्ष सुदर्शन बरालले बताए। माओवादी केन्द्रका अध्यक्ष प्रचण्ड अहिले प्रधानमन्त्री छन, भने माओवादीले प्रदेशमा मुख्यमन्त्रीसहित सत्तासाझेदार रहेर काम गरिरको छ। सरकारमा रहेर जनताका पक्षमा काम गर्नुपर्नेमा आफै संघर्ष गर्ने माओवादीले निर्णय गरेको हो। दाङको भालुवाङमा पार्टीका केन्द्रीय सचिव एवं लुम्विनी प्रदेश इन्चार्ज चक्रपाणि खनालको अध्यक्षता भएको बैठकमा पार्टीका उपाध्यक्ष कृष्णबहादुर महरा, महासचिव देबप्रसाद गुरुङ सहितका नेताहरु सहभागि थिए। बैठकले विभिन्न ८ बुँदे संघर्षका कार्यक्रम तय गरेको छ। बैठकपछि जारी विज्ञप्तीमा विभिन्न सरकारी निकाय तथा अन्य स्थानमा भएका भ्रष्टाचार, ढिला सुस्ती, विकृती विसंगती विरुद्ध वाईसिएल तथा विद्यार्थी, पत्रकार संगठनद्वारा जनसमुदायसंग सहकार्य गर्दै वैधानिक रुपमा प्रतिवाद गर्ने निर्णय गरेको छ । विभिन्न पेशागत संगठनहरुद्वारा आफ्नो वर्ग, पेशा वा समुदायको पक्षमा न्यायोचित मागहरुका साथ समुदायलाई संगठित गर्ने, जनताको जनजिविकाका सवालमा संवेदनशिल भई आवाजहरु उठाउने र समाधानको लागि पहल गर्ने विज्ञप्तिमा उल्लेख छ। प्रदेशभर लघु वित्तीय संस्थाहरुबाट हजारौं जनसमुदाय पीडित भएको गुनासो आएको भन्दै माओवादी केन्द्रले त्यसविरुद्ध भएका संघर्ष प्रति ऐक्वद्धता जनाएको छ। साथै उचित समाधानको लागि सरकारसँग पहल गर्ने र आवश्यक समन्वयका लागि किसान संगठनले पहल गर्ने निर्णय बैठकले गरेको छ। त्यसैगरी कपिलवस्तु, नवलपरासी लगायतका जिल्लाका उखु किसानहरुले प्राप्त गर्नु पर्ने रकम लामो समयदेखि प्राप्त गर्न नसकेको भन्दै भूक्तानीका बारेमा किसान संगठनले संयोजन गर्दै आवश्यक पहल गर्ने भएको छ। बढिरहेको महंगी नियन्त्रण गर्न, मल, विउ लगायतको यथासमयमा उपलव्धता आदिका लागि सरकारसँग पहल गर्ने निर्णय भएको बैठकपछि जारी विज्ञप्तिमा भनिएको छ। प्रदेशका कतिपय जिल्लामा सहकारी संस्थाहरुबाट जनता पीडित भएको, संस्थामा अनियमितता भएका कारण सर्वसाधारण जनताको निक्षेप जोखिममा रहेको भन्ने रिपोर्टहरु प्राप्त भएको भन्दै सम्बन्धित निकायलाई आवश्यक नियमन र व्यवस्थापनको पहल गर्ने, सर्वसाधारण जनसमुदायको संघर्षमा आवश्यक सहयोग गर्ने जनाएको छ।"
पूर्वराजा ज्ञानेन्द्र शाहसँग पुरानै धङधङी देखियोः अध्यक्ष ओली,"नेकपा एमालेका अध्यक्ष केपी शर्मा ओलीले पूर्वराजा ज्ञानेन्द्र वीर विक्रम शाहसँग पुरानै धङधङी देखिएको बताएका छन् । काठमाडौं : नेकपा एमालेका अध्यक्ष केपी शर्मा ओलीले पूर्वराजा ज्ञानेन्द्र शाहसँग पुरानै धङधङी देखिएको बताएका छन् । विराटनगर विमानस्थलमा पत्रकारहरूसँग कुराकानी गर्दै ओलीले पूर्वराजा ज्ञानेन्द्र वरिपरी दुई चारजना देखिएपछि हौसिएको बताएका हुन् । ओलीले भने,ज्ञानेन्द्रजीलाई अझै पुरानो झझल्को आइरहन्छ । दुई चारजना वरिपरी देखे भने फेरि त्यो झल्को आइहाल्दो रहेछ । अहिलेभन्दा १५ वर्ष अगाडि २४० वर्ष उहाँहरूले देश चलाएको होइन ? पूर्वराजा ज्ञानेन्द्र आफैमा अलमलमा परेको उनको भनाइ छ। ओलीले भने,उहाँहरूले २४० वर्षसम्म चलाउनु भएको होइन ? के गर्नु भएको थियो ? देश कहाँ पुर्याउनुभयो ? ज्ञानेन्द्रजीसँग के विषयमा सहकार्य गर्ने ? पूर्वराजा ज्ञानेन्द्र शाहले मुलुक जोगाउन राजनीतिक दल र राजसंस्था मिल्नुको विकल्प नरहेको बताएका थिए । प्रजातन्त्र दिवसको अवसरमा शुभकामना दिँदै पूर्वराजा शाहले नेपाल निरन्तर अधोगतिमा गएकाले आफूहरू मौन बस्न नसकिने बताएका छन्।"
"अरुण चौधरी रिहा, स्वागत गर्न पुगिन् रञ्जिता","कैलाली कारागारमा रहेका चौधरीलाई राष्ट्रपतिको कार्यालयले प्रजातन्त्र दिवसका अवसरमा कैद मिनाहा गरेपछि उनी छुटेका हुन्। कैलाली : प्रतिनिधि सभा सदस्य तथा नागरिक उन्मुक्ति पार्टीका सचेतक अरुण कुमार चौधरी जेलमुक्त भएका छन्। कैलाली कारागारमा रहेका चौधरीलाई मन्त्रिपरिषद्को सिफारिसमा राष्ट्रपति विद्यादेवी भण्डारीले प्रजातन्त्र दिवसका अवसरमा भुक्तान हुन बाँकी कैद सजाय मिनाहा गरेकी थिइन्। आममाफी पाएसँगै चौधरी कारागारबाट आइतबार बिहान छुटेका हुन्। राष्ट्रपति कार्यालयका सहायक प्रवक्ता लीलाकान्त पौडेलका अनुसार ३८१ जना कैदीहरूको भुक्तान हुन बाँकी कैद सजाय नेपालको संविधानको धारा २७६, फौजदारी कसूर (सजाय निर्धारण तथा कार्यान्वयन) ऐन, २०७४ को दफा ३७ तथा ज्येष्ठ नागरिक ऐन, २०६३ को दफा १२ बमोजिम प्रजातन्त्र दिवस, २०७९ को अवसरमा माफी भएको छ । सांसद चौधरी पक्राउपछि निलम्बनमा परेका थिए। रिहाई भएसँगै चौधरीलाई स्वागत गर्न नागरिक उन्मुक्तिको अध्यक्ष रञ्जिता श्रेष्ठसहित समर्थक कारागार पुगेका थिए। प्रहरीले कैलाली२ बाट निर्वाचित सांसद चौधरी माघ १९ गते बाँकेबाट पक्राउ गरेको थियो। करिब १२ वर्षअघि उनलाई जिल्ला अदालत कैलालीले ट्याक्टरमा आगो लगाएको आरोपमा ६ महिना कैद सजाय सुनाएको थियो। सोही आदेशअनुसार उनी जेल २० गते चलान भएका थिए। बाँकेको बैजनाथ गाउँपालिका१ को चिसापानी क्षेत्रमा लुकेर बसेको अवस्थामा उनी पक्राउ परेका थिए। उनी नागरिक उन्मुक्ति पार्टीको प्रतिधितित्व गर्दै संसदमा प्रवेश गरेका हुन्। मंसिर ४ गते सम्पन्न निर्वाचनमा चौधरी २१ हजार ८७१ मत ल्याएर विजयी भएका थिए।"
बृहत्तर राष्ट्रिय सहमति आजको आवश्यकता : प्रधानमन्त्री,"प्रधानमन्त्री तथा ७३ औं प्रजातन्त्र मूल समारोह समितिका अध्यक्ष पुष्पकमल दाहाल प्रचण्डले बृहत्तर राष्ट्रिय सहमति आजको ऐतिहासिक आवश्यकता भएको बताएका छन्। काठमाडौं: प्रधानमन्त्री तथा ७३ औं प्रजातन्त्र मूल समारोह समितिका अध्यक्ष पुष्पकमल दाहाल प्रचण्डले बृहत्तर राष्ट्रिय सहमति आजको ऐतिहासिक आवश्यकता भएको बताएका छन्। आइतबार बिहान टुंडिखेलमा आयोजित प्रजातन्त्र दिवस समारोहलाई सम्बोधन गर्दै प्रधानमन्त्रीले उक्त कुरा बताएका हुन् ।सम्बोधनमा प्रधानमन्त्रीले बदलिएको राजनीतिक व्यवस्थाअनुरूप जनताको अवस्था बदल्न सरकार क्रियाशील रहेको बताए। उनले भने,'संविधानले अवलम्बन गरेको सामाजिक न्याय र समानतामा आधारित समाजवादउन्मुख अर्थतन्त्रको निर्माण गर्ने तथा समावेशी आर्थिक समृद्धि हासिल गर्नका लागि वृहत्तर राष्ट्रिय सहमति आजको ऐतिहासिक आवश्यकता हो।' लोकतन्त्रको संस्थागत सुनिश्चितता,संघीयताको गतिशील कार्यान्वयन र शासन प्रक्रियामा जनताको सक्रिय र उत्साहजनक सहभागिताबाट मात्र प्रजातन्त्रको निरन्तर सुदृढीकरण एवं समाजवादको आधार तयार पार्न सम्भव हुने उनको भनाइ छ। यस्तो छ पूर्णपाठ फागुन ७ गते नेपाल र नेपाली जनताका निम्ति ऐतिहासिक महत्वको दिन हो। आजभन्दा ठीक ७३ वर्षअगाडि हाम्रा अग्रज पुर्खाहरूले प्रजातान्त्रिक अधिकारका निम्ति जीवनमरणको संघर्षमार्फत् जहाँनियाँ निरंकुश व्यवस्थामाथि विजय हासिल गरेका थिए। यस महत्वपूर्ण दिनमा प्रजातान्त्रिक अधिकार,गणतान्त्रिक व्यवस्था र राष्ट्रियताको रक्षाका निम्ति आफ्नो जीवनको बलिदान गर्नुहुने महान् सहिदहरूप्रति भावपूर्ण श्रद्धाञ्जली अर्पण गर्दछु। सम्पूर्ण बेपत्ता योद्धाहरूप्रति उच्च सम्मानसहित स्मरण गर्दछु। विभिन्न आन्दोलन र संघर्षका क्रममा घाइते एवं अंगभंग हुनुभएका सम्पूर्ण योद्धाहरूको शीघ्र स्वास्थ्यलाभसहित दीर्घायुको कामना गर्दछु। निरंकुशतन्त्रको अन्त्य र प्रजातन्त्रको स्थापनाका लागि संघर्षको मैदानमा खट्नुभएका सम्पूर्ण योद्धाहरूप्रति सम्मान व्यक्त गर्दै न्याय, समानता र स्वतन्त्रताका पक्षमा संघर्षशील स्वदेश तथा विदेशमा रहनुभएका आम नेपाली जनसमुदायमा हार्दिक शुभकामना व्यक्त गर्दछु। निरंकुश जहाँनियाँ राणाशासनको अन्त्य गर्दै प्रजातन्त्रको स्थापना गर्ने नेपाली जनताको वलिदानीपूर्ण संघर्षदेखि वर्तमानसम्म देशमा निकै ठूला क्रान्ति, आन्दोलन र संघर्षहरू भएका छन्। ती सबै क्रान्ति,आन्दोलन र संघर्षहरूले लोकतन्त्र, शान्ति, अग्रगमन, सामाजिक न्याय र आर्थिकसामाजिक रूपान्तरणका निम्ति ऐतिहासिक भूमिका निर्वाह गरेका छन्। यस ऐतिहासिक अवसरमा ती सबै आन्दोलनहरूप्रति उच्च सम्मान व्यक्त गर्दै समाजवादउन्मुख राज्यको आधार तयार पार्ने राष्ट्रिय कार्यभारमा एकजुट भएर लाग्न सम्पूर्ण जनसमुदायमा अपील गर्दछु। लोकतन्त्रका राजनीतिक,आर्थिक र सामाजिक आयामहरूको उच्चतम् तथा परिष्कृत अभ्यासबाट मात्र जनस्तरमा लोकतन्त्रप्रतिको गहिरो विश्वास,आत्मीयता एवं व्यवस्थाको रक्षा एवं निरन्तर विकासका निम्ति अपनत्वबोध पैदा हुन्छ। लोकतन्त्रको संस्थागत सुनिश्चितता, संघीयताको गतिशील कार्यान्वयन र शासन प्रक्रियामा जनताको सक्रिय र उत्साहजनक सहभागिताबाट मात्र प्रजातन्त्रको निरन्तर सुदृढीकरण एवं समाजवादको आधार तयार पार्न सम्भव हुन्छ। सामाजिक न्याय, समानता र समृद्धिका माध्यमबाट जनतालाई परिवर्तनको वास्तविक अनुभूति दिलाउँदै बदलिएको व्यवस्थाअनुरूप जनताको अवस्था बदल्ने महत्वपूर्ण कार्यभार हाम्रासामु छ। जनताको जागरूकता र अपनत्वले मात्र लोकतन्त्रको निरन्तर विकास तथा दिगोपन सम्भव छ। लोकतन्त्र र लोकतान्त्रिक प्रणालीलाई थप सुदृढ गर्दै दशकौंदेखिको नेपाल र नेपाली जनताको विकास र समृद्धिको राष्ट्रिय आकांक्ष पूरा गर्न सकिन्छ। उपेक्षित,उत्पीडित, सीमान्तकृत एवं विभेदमा पारिएका वर्ग, जाति, क्षेत्र, लिंग र समुदायको राज्यमा समानुपातिक प्रतिनिधित्व एवं आर्थिक जीवनमा गुणात्मक रूपान्तरणको माध्यमबाट मात्र सामाजिक न्यायको प्रत्याभूत गर्न, सुशासन र समृद्धिलाई गति दिन सकिन्छ। संघीय लोकतान्त्रिक गणतन्त्रलाई सुदृढ एवं प्रभावकारी कार्यान्वयन गरेर नै मुलुकको लोकतान्त्रिक प्रणाली र संविधानको प्रगतिशील कार्यान्वयन सम्भव छ। संविधानले अवलम्बन गरेको सामाजिक न्याय र समानतामा आधारित समाजवादउन्मुख अर्थतन्त्रको निर्माण गर्ने तथा समावेशी आर्थिक समृद्धि हासिल गर्नका लागि वृहत्तर राष्ट्रिय सहमति आजको ऐतिहासिक आवश्यकता हो। देशको राजनीति र अर्थतन्त्रले संकटपूर्ण परिस्थितिको सामना गरिरहेको पृष्ठभूमिमा गठन भएको नयाँ सरकार राष्ट्रिय सहमतिसहित सामाजिक न्याय,सुशासन र समृद्धिको प्राथमिकता निर्धारित गर्दै जनताको अवस्था बदल्न,सरल र सहज सेवाप्रवाहमार्फत् सुशासनको प्रत्याभूत गर्न,अर्थतन्त्रका चुनौतीहरू सम्वोधन गर्दै समृद्धि संस्थागत गर्न, संक्रमणकालीन न्यायको सिद्धान्तका आधारमा मुलुकमा दीगो शान्ति स्थापित गर्न, देशको भूराजनीतिक अवस्थालाई हृदयंगम् गर्दै स्वतन्त्र र सन्तुलित कुटनीतिक सम्बन्ध स्थापित गर्न सरकार दृढ छ।अन्त्यमा, ७३ औं प्रजातन्त्र दिवसले संघीय लोकतान्त्रिक गणतन्त्र नेपालको सुदृढीकरण,लोकतन्त्र र संविधानको रक्षा एवं प्रगतिशील कार्यान्वयनसहित आर्थिक समृद्धि, सुशासन र सामाजिक न्याय प्रत्याभूत गर्न सफल रहोस् भन्ने कामनाका साथ फेरि एकपटक हार्दिक शुभकामना व्यक्त गर्दछु,धन्यवाद।"
राष्ट्रपति निर्वाचनमा नयाँ गठबन्धन बन्छ : कांग्रेस केन्द्रीय सदस्य चौरसिया,"वीरगन्ज : नेपाली कांग्रेसका केन्द्रीय सदस्य अजय चौरसियाले राष्ट्रपति निर्वाचनमा नयाँ गठबन्धन बन्ने बताएका छन्। अहिलेको सत्ता गठबन्धन भत्किएर नयाँ गठबन्धन बन्ने चौरसियाको भनाइ छ। आइतबार नेपाली कांग्रेस पर्साको जिल्ला प्रशिक्षण शाखाले वीरगन्जमा आयोजना गरेको नगर स्तरीय अगुवा कार्यकर्ता प्रशिक्षण कार्यक्रममा बोल्दै उनले राष्ट्रपति निर्वाचनमा मुलुकको राजनीतिक कोर्ष परिवर्तन हुने बताए। पर्सा क्षेत्र नम्बर २ को प्रतिनिधिसभा सदस्य समेत रहेका चौरसियाले राष्ट्रपति एमालेले अगाडि सारेको व्यक्ति हुने सम्भावना नरहेको पनि बताए। यदि एमालेको राष्ट्रपति बनेको खण्डमा त्यो एमालेको रबर स्टाम्प मात्र बन्ने खतरा भएका कारणले नै प्रधानमन्त्री पुष्पकमल दाहाल र माओवादी केन्द्रले राष्ट्रपतिमा राष्ट्रिय सहमतिमा अडान राखेको चौरसियाले बताए। अहिले प्रधानमन्त्री दाहाल , एमाले र त्यसका अध्यक्ष केपी ओलीको घेरामा परेका कारण उनि निरिह बनेको भन्दै चौरसियाले त्यस कारण पनि नयाँ गठबन्धनको आवश्यकता भएको जिकिर गरे। फरक प्रसंगमा चौरसियाले चुनाव बितेको चार महिना भइसक्दा पनि कांग्रेसभित्र चुनावको तुष बाँकी रहेकोले यसले संगठनलाई कमजोर बनाएको बताए। चुनावका तितामीठा कुरा बिर्सिएर सबै नेता कार्यकर्ता एकजुट भएर पार्टी संगठनलाई मजबुत बनाउनु पर्नेमा उनले जोड दिए।"
राष्ट्रपति निर्वाचनले सत्ता गठबन्धनको भविष्य टुंग्याउँछ: माधव नेपाल,"काठमाडौंः नेकपा एकीकृत समाजवादीका अध्यक्ष माधवकुमार नेपालले सत्ता साझेदार दलको गठबन्धन धेरै लामो नटिक्ने बताएका छन्। पार्टी निकट विद्यार्थी संगठनको बैठकलाई सम्बोधन गर्दै अध्यक्ष नेपालले सत्ता गठबन्धन कुन दिन भत्किन्छ भन्ने टुंगोनै नभएको बताए। उनले भने, राष्ट्रपतिको चुनावबाट सत्ता गठबन्धनको भविष्य टुगों लाग्छ। एक हप्ताभित्रै गठबन्धनको भविष्य प्रष्ट हुन्छ। नेपालले यो गठबन्धन जनताको पक्षमा नभएको बताए। नेपालले भने, यो गठबन्धनमा राजतन्त्रलाई फेरि ल्याउनुपर्छ भन्ने तत्व पनि छन् । संघीयता विरोधी पनि छन्। अनि बामपन्थी पनि छन्। संविधान विरोधी पनि छन्। मुलुकको राजनीतिले कुन कोर्स लिने भन्ने राष्ट्रपतिको चुनावबाट थाहा हुने उनको भनाइ छ।"
सूचनाप्रविधि प्रत्येक मान्छेको सरोकार मात्र नभएर अनिवार्य विषय हो : प्रचण्ड,"उनले नेपालका सञ्चारमाध्यमहरूलाई समय र युग सुहाउँदो रुपमा थप अद्यावधिक र परिमार्जित गर्न आवश्यक भएको धारणा राखे। काठमाडौं : प्रधानमन्त्री पुष्पकमल दाहाल प्रचण्डले विश्वमा सूचनाप्रविधि प्रत्येक मान्छेको सरोकारको विषय मात्र नभएर अनिवार्य र अपरिहार्य विषय बनिसकेको बताएका छन्। राससको बार्षिक उत्सव समारोहलाई सम्बोधन गर्दै प्रचण्डले सूचना प्रविधिको तीव्र र द्रूत विकासले सञ्चार जगतलाई मात्र नभएर सामाजिक जीवनका सम्पूर्ण आयाम र अवयवहरूलाई समेटेको बताएका हुन्। आजको युग विज्ञान प्रविधि र त्यसमा पनि मुख्यतः सूचना प्रविधिको युग हो। पछिल्लो २ दशकमा विश्वमा सूचना प्रविधिको विकास यति तीव्रतामा भएको छ कि सिंगो विश्वले यसलाई चौंथो औद्योगिक क्रान्तिका रूपमा संश्लेषण गर्दैछ। सूचना प्रविधिको यसप्रकारको तीव्र र द्रूत विकासले सञ्चार जगतलाई मात्र नभएर सामाजिक जीवनका सम्पूर्ण आयाम र अवयवहरूलाई समेटेको छ। उनले भने, अब सूचनाप्रविधिभन्दा बाहिर त्यस्तो कुनै विषय र मुद्दा छैन, जसले आफ्नो अस्तित्व अलग रूपमा कायम गर्न सकोस्। यसर्थ, २१ औँ शताब्दीको आजको विश्वमा सूचनाप्रविधि प्रत्येक मान्छेको सरोकारको विषय मात्र नभएर अनिवार्य र अपरिहार्य विषय बनिसकेको छ। उनले नेपालका सञ्चारमाध्यमहरूलाई समय र युग सुहाउँदो रुपमा थप अद्यावधिक र परिमार्जित गर्न आवश्यक भएको धारणा राखे। उनले भने, जतिसक्दो सहज र आधुनिक माध्यमबाट नागरिकलाई सूचना प्रदान गर्नुपर्छ। यही मान्यतालाई आत्मसात् गर्दै नागरिकको सूचनाको हकलाई सुनिश्चित गर्न राससले पनि आफ्नो सेवालाई थप चुस्तदुरूस्त बनाउन आफ्ना सबै संयन्त्र र क्षमता परिचालन गर्न सकोस् भन्ने मेरो कामना छ।"
रिहा पछि अरुण चौधरीले भने राजनीतिक प्रतिशोध साँधियो,"धनगढी : मन्त्रिपरिषद्को सिफारिसमा राष्ट्रपति विद्यादेवी भण्डारीबाट आम माफी पाएर जेलमुक्त भएका सांसद अरुण कुमार चौधरीले आफूसँग राजनीतिक प्रतिशोध साँधेको प्रतिक्रिया दिएका छन् । आम माफिपछि आइतबार कैलाली कारागारबाट रिहा भएलगत्तै पत्रकारसँग कुराकानी गर्दै चौधरीले यस्तो प्रतिक्रिया दिएका हुन् । फैसला भएको पनि जानकारि दिइएन, तीनतीन पटक चुनाव लड्दा कसैले पनि यो कुरा उठाएन । म काँग्रेसमा हुँदा समेत मेरो यो मुद्धाको फैसला भएको नभएको,मलाई जेल तोके नतोकेको केही पनि थाहा भएन,तर जब म नागरिक उन्मुक्तिबाट जितेर प्रतिनिधि सभामा पुगे,अनी बल्लल यो मुद्दा उठ्यो र मलाई प्रतिशोध स्वरुप पक्राउ गरियो,'चौधरीले भने । उनले १८ दिनको कारागारको बसाइ स्मरणीय रहेको बताउँदै रिहा गरेकोमा नेपाल सरकार र राष्ट्रपतिको कार्यालयलाई धन्यवाद समेत दिए । १८ दिनको कारागारको बसाइ स्मरणीय रह्यो, नेपाल सरकार र राष्ट्रपतिको कार्यालयलाई आम माफीका लागि धन्यवाद दिन चाहन्छु,' अरुणले भने । अरुण,कैलाली निर्वाचन क्षेत्र नम्बर २ बाट प्रतिनिधि सभा सदस्य निर्वाचित भएका थिए । उनी नागरिक उन्मुक्ति पार्टीका सचेतक समेत हुन् । कैलाली कारागारमा रहेका चौधरीलाई मन्त्रिपरिषद्को सिफारिसमा राष्ट्रपति भण्डारीले प्रजातन्त्र दिवसका अवसरमा आम माफी दिएकी हुन्। प्रहरीले सांसद चौधरीलाई माघ १९ गते बाँकेबाट पक्राउ गरेको थियो। करिब १२ वर्षअघि उनलाई जिल्ला अदालत कैलालीले ट्याक्टरमा आगो लगाएको आरोपमा ६ महिना कैद सजाय सुनाएको थियो। सोही आदेशअनुसार उनी माघ २० गते कैलाली जेल चलान भएका थिए । तर, चौधरीले गृहमन्त्रालयलाई जेल सजाय माफी गरिदिन भन्दै कैद माफी मिनाहाका लागि निवेदन दिएका थिए। सांसद चौधरी पक्राउपछि निलम्बनमा परेका थिए। रिहाइ भएसँगै चौधरीलाई स्वागत गर्न नागरिक उन्मुक्ति पार्टीकी अध्यक्ष रञ्जिता श्रेष्ठ चौधरीसहित समर्थक कारागार पुगेका थिए । अरुणको गिरफ्तारी लगत्तै अध्यक्ष चौधरीले संघीय सरकारबाट समर्थन फिर्ता लिएको बताएकी थिइन। उन्मुक्तिले विश्वासको मत नदिदा एमाले नेतृत्वको सुदूरपश्चिम प्रदेश सरकार ढलेको थियो। तर अरुणको रिहा लगत्तै चौधरीले संघीय सरकारको समर्थन भने यथावत रहको प्रतिक्रिया दिएकी छन् । हो,मैले स्टाटस लेखेर सरकारको समर्थन सकिएको भनेको हुँ,कांग्रेसमा रहदा केही पनि नगर्ने उन्मुक्तिबाट जितेपछि पक्राउ गर्ने प्रतिशोध थियो त्यो,'रञ्जिताले भनिन्, हामीले सरकारलाई दिएको समर्थन यथावत रहन्छ । हामीले प्रधानमन्त्रीलाई समर्थन गरेको हो । समर्थन गरेर हामी प्रतिपक्षमै बसिरहेका छौं ।"
राष्ट्रपतिमा तीन दलका तीन कुरा,"आफू प्रधानमन्त्री बन्ने बेलामा एमालेलाई राष्ट्रपति दिने र विश्वासको मत लिँदा कांग्रेसबाट राष्ट्रपति बनाउने आफू अनुकुलको निर्णयले अहिले प्रचण्डनै अफ्ठ्यारोमा पर्दै आएका छन्। काठमाडौंः राष्ट्रपति विद्यादेवी भण्डारीको दोस्रो कार्यकाल आगामी फागुन २८ गते समाप्त हुँदैछ। नयाँ राष्ट्रपति चयन गर्न निर्धारण भएको निर्वाचन मिति आउन १८ दिन बाँकी छ। नयाँ राष्ट्रपति चयन गर्न फागुन २५ गते निर्वाचन हुँदैछ। निर्वाचन आयोगले निर्वाचनको कार्यतालिका बनाएर सार्वजनिक गरेको छ। जसअनुसार फागुन १० गते बिहान १० बजेदेखि ११ बजेसम्म मतदाता नामावली प्रकाशन गर्ने, फागुन १३ गते बिहान १० बजेदेखि दिउँसो ३ बजेसम्म निर्वाचन अधिकृतको कार्यालयमा उम्मेदवारको मनोनयनपत्र दर्ता गर्ने लगायतका कार्यक्रम निर्वाचन आयोगले सार्वजनिक गरेको छ। निर्वाचन आयोग नयाँ राष्ट्रपति चयनको तयारीसहित गृहकार्यमा जुटिरहेका बेला राजनीतिक दल भने आफ्नो तर्फबाट राष्ट्रपति बनाउने दौडधुपमा छन्। यतिबेला सत्ता साझेदार दलको प्रमुख घटक नेकपा एमाले पुस १० को सहमति अनुसार आफ्नै दलबाट राष्ट्रपति उम्मेदवार बन्ने दावी गरिरहेको छ भने प्रधानमन्त्रीमा पुष्पकमल दाहाल प्रचण्डलाई विश्वासको मत दिएको दल नेपाली कांग्रेस पनि प्रधानमन्त्रीसँग भएको समझदारी अनुसार कांग्रेसबाटै उम्मेदवार तय भएका व्यक्ति राष्ट्रपति बन्ने दावी गर्दै आएको छ। आफू प्रधानमन्त्री बन्ने बेलामा एमालेलाई राष्ट्रपति दिने र विश्वासको मत लिँदा कांग्रेसबाट राष्ट्रपति बनाउने आफू अनुकुलको निर्णयले अहिले प्रचण्डनै अफ्ठ्यारोमा पर्दै आएका छन्। राजनीतिक वृत्तमा यी दुई दल नेकपा एमाले र नेपाली कांग्रेसले नै औपचारिक तथा अनौपचारिक रुपमा आफ्नो उम्मेदवार राष्ट्रपति बन्ने दावी गरिरहेका छन्। सरकारको नेतृत्व गरिरहेको दल नेकपा माओवादी केन्द्र भने राष्ट्रपति निर्वाचनबाट राष्ट्रिय सहमति खोज्ने भन्दै छलफलमा जुटेको छ। तीन दलका तीन कुरा भए पनि राजनीतिक भेटवार्ता बाक्लिएका छन्। सरकारमा रहेका दलले गठबन्धन जोगाउने कसरत भइरहेको दावी गर्दा सत्ता बाहिरका दल राष्ट्रपति निर्वाचनले नै गठबन्धको आयू निर्धारण गर्ने सार्वजनिक अभिव्यक्ति दिँदै आएका छन्। राष्ट्रपति निर्वाचनको कार्यतालिका अनुसार मतदाता नामावली तयार गर्ने, उम्मेदवारी दर्ता गर्ने मिति नजिकिँदै गर्दा प्रधानमन्त्री प्रचण्ड र एमाले अध्यक्ष केपी शर्मा ओलीबीचको भेट बाक्लिएको छ। कांग्रेसका दोस्रोस्तरका नेताहरू र माओवादी नेताबीचको भेट पनि दिन प्रतिदिन बढिरहेको छ। नेताको आआफ्नै दावी एमाले अध्यक्ष केपी शर्मा ओलीले एमालेले उठाएको उम्मेदवार नै राष्ट्रपति बन्ने दावी गर्दै आएका छन्। विराटनगर विमानस्थलमा आइतबार पत्रकारसँग कुराकानी गर्दै ओलीले भने, राष्ट्रपति एमालेकै हुन्छ। अहिलेको सत्ता समीकरणको जन्मकुण्डलीमै त्यसबारे स्पष्ट व्याख्या गरिएको छ। एमाले र माओवादी केन्द्रबीचको सत्ता समीकरण निर्माणका क्रममानै यो सहमति भइसकेको ओलीले प्रष्ट्याए। ओलीले गत पुस १० गते प्रधानमन्त्रीमा प्रचण्ड, राष्ट्रपति र सभामुखमा एमालेलाई सहयोग गर्ने भद्र सहमति भएकाले त्यो कार्यान्वयन हुने दावी गरे। एमाले अध्यक्ष ओलीमात्र होइन्, एमालेको दोस्रो तहका नेताले पनि पुस १०मा भएको सहमतिबाट प्रधानमन्त्री प्रचण्ड हट्न नमिल्ने भएकाले एमालेबाटै राष्ट्रपति बन्ने दावी गर्दै आएका छन्। एमालेको जस्तो दावी कांग्रेसको छ। नेपाली कांग्रेसका महामन्त्री विश्वप्रकास शर्माले राष्ट्रपति पदमा कांग्रेसकै नेतृत्व हुने दावी गरेका छन्। आइतबार सुर्खेतमा आयोजित कार्यकर्ता भेटघाट कार्यक्रममा शर्माले फागुन २५ गते हुने राष्ट्रपति निर्वाचनपछि शितलनिवासमा कांग्रेसकै नेतृत्व देखिने बताए। उनले भने, निर्वाचनका समयमा रहेको गठबन्धन बमोजिमकै दलबीच राष्ट्रपति निर्वाचनमा पनि तालमेल हुन्छ। संविधानको संरक्षक र कार्यान्वयनको जिम्मेवारीका रुपमा रहेको राष्ट्रपति पदमा कांग्रेस नै अग्रसर हुनु स्वभाविक हो। गठबन्धन ब्युउँताउन आवश्यक परेको अवस्थामा प्रधानमन्त्री पुष्पकमल दाहाललाई नै पाँच वर्ष पूर्ण कार्यकाल कायम राख्ने गरी भएपनि कांग्रेसले सहमति जनाउन सक्ने बताए। उनले कांग्रेसबाट राष्ट्रपतिको उम्मेदवारमा सभापति शेरबहादुर देउवासहित वरिष्ठ नेता रामचन्द्र पौडेल, कृष्ण श्रेष्ठ, गोपालमान श्रेष्ठ र मानबहादुर विश्वकर्मासहितको चर्चा भइरहेको बताए। कांग्रेसका अर्का महामन्त्री गगन थापाले पनि राष्ट्रपति कांग्रेसबाटै हुने बताउँदै आएका छन्। माघ २५ गते नेपाल प्रज्ञा भवनमा भएको कार्यक्रममा थापाले राष्ट्रपति कांग्रेसबाटै हुने बताउँदै एमालेले उठाएको उम्मेदवारलाई हराएरै छाड्ने बताए। उनले हिजोका विभिन्न घटना हेर्दा फेरि एमालेकै उम्मेदवार राष्ट्रपति बने संविधान दुर्घटनामा पर्छ कि भन्ने डर रहेको बताए। सहमति खोज्दै माओवादी केन्द्रएमाले कांग्रेसले राष्ट्रपतिमा आआफ्नै अडान राखेपछि सरकारको नेतृत्वकर्ता दल नेकपा माओवादी केन्द्र भने सहमति जुटाउने प्रयासमा छ। प्रधानमन्त्री प्रचण्ड आफैँले पनि अब देशको विकास र समृद्धिका लागि राष्ट्रिय सहमति आवश्यक बताउँदै आएका छन्। प्रधानमन्त्रीले राष्ट्रिय सहमति राष्ट्रपति निर्वाचनबाट खोज्ने प्रयास थालेको देखिन्छ। यता नेकपा माओवादी केन्द्रका महासचिव देव गुरुङले पनि राष्ट्रपति साझा व्यक्ति हुनुपर्ने बताएका छन्। आइतबार पोखरामा आयोजित पत्रकार सम्मेलनमा गुरुङले पक्ष र विपक्ष नभन्ने संस्थामा साझा व्यक्ति र राष्ट्रिय सहमति हुनुपर्ने बताए। सत्ता र विपक्ष भन्ने परिकल्पना नगरिएको ठाउँमा सहमति नहुने कारणै हुँदैन भन्दै गुरुङले प्रधानमन्त्री प्रचण्डलाई सत्ता र विपक्ष नभनी विश्वासको मत प्राप्त भएको हुँदा राष्ट्रपतिमा राष्ट्रिय सहमति आवश्यक भएको बताए। राष्ट्रपतिमा राष्ट्रिय सहमति खोज्दा अहिलेको सत्ता गठबन्धनसँग यो विषय जोड्न नमिल्ने गुरुङको भनाइ छ। संविधान, गणतन्त्रको रक्षा गर्ने र परिवर्तनलाई आत्मसात गर्ने व्यक्ति राष्ट्रपति हुनुपर्नेमा उनले जोड दिए। गठबन्धनको आयूको शंकाराष्ट्रपति निर्वाचनले वर्तमान सत्ता समीकरणको आयू नै निर्धारण हुने सत्ता बाहिरका दलको तर्क छ। नेकपा एकीकृत समाजवादीका अध्यक्ष माधवकुमार नेपालले सत्ता साझेदार दलको गठबन्धन अब धेरै नटिक्ने बताए। आइतबार पार्टी निकट विद्यार्थी संगठनको बैठकलाई सम्बोधन गर्दै अध्यक्ष नेपालले सत्ता गठबन्धन कुन दिन भत्किन्छ भन्ने टुंगोनै नभएको बताए। उनले भने, राष्ट्रपतिको चुनावबाट सत्ता गठबन्धनको भविष्य टुगों लाग्छ। एक हप्ताभित्रै गठबन्धनको भविष्य प्रष्ट हुन्छ। उनले वर्तमान सत्ता गठबन्धन जनताको पक्षमा नभएको बताउँदै यसको आयू राष्ट्रपतिको उम्मेदवार चयनले तय गर्ने नेपालले बताए। नेपालले भने, यो गठबन्धनमा राजतन्त्रलाई फेरि ल्याउनुपर्छ भन्ने, संघीयता विरोधी, संविधान विरोधी र बामपन्थी पनि छन्। त्यसैले मुलुकको राजनीतिक कोर्ष राष्ट्रपति निर्वाचनले फेर्न सक्छ। नेपालको संविधान अनुसार राष्ट्रपति र उपराष्ट्रपतिको निर्वाचन फरक फरक लिङग वा समुदायको प्रतिनिधित्व हुने प्रावधान छ। राष्ट्रपति विद्यादेवी भण्डारीको कार्यकाल आगामी फागुन २८ गते र उपराष्ट्रपति नन्दबहादुर पुनको कार्यकाल चैत ३ गते सकिँदैछ।"
चिवतन२ मा उपनिर्वाचनका लागि दल दर्ता आह्वान,"आगामी वैशाख १० गते हुने चितवन क्षेत्र नं २ मा हुने उपनिर्वाचनका लागि निर्वाचन आयोगले दल दर्ता गर्न आह्वान गरेको छ । चितवन :आगामी वैशाख १० गते हुने चितवन क्षेत्र नं २ मा हुने उपनिर्वाचनका लागि निर्वाचन आयोगले दल दर्ता गर्न आह्वान गरेको छ । आयोगले सूचना जारी गर्दै फागुन १० देखि फागुन १६ गतेसम्म दल दर्ताका लागि आह्वान गरेको हो । सूचनामा २०७९ फागुन ५ गतेसम्म दर्ता कायम रहेका राजनीतिक दललाई दर्ता गर्न भनिएको छ । नेपालको संविधानको धारा २७१ र राजनीतिक दलसम्बन्धी ऐन, २०७३ को दफा ४ बमोजिम २०७९ फागुन १ देखि फागुन १६ गतेसम्म कार्यालय समयभित्र राजनीतिक दलसम्बन्धी नियमावली,२०७४ को अनुसूची १२ बमोजिमको ढाँचामा निर्वाचन आयोगको कार्यालयमा दल दर्ता निवेदन दिन सूचित गरिएको सूचनामा उल्लेख छ । प्रतिनिधिसभाका तत्कालीन सांसद रवि लामिछानेको सांसद पद सर्वोच्च अदालतले खारेज गरिदिएपछि रिक्त रहेको चितवन क्षेत्र नं २ मा आगामी वैशाख १० गते उपनिर्वाचन गर्ने तय भएको हो । उपनिर्वाचनका लागि आयोगले निर्वाचन कार्यातालिकासमेत सार्वजनिक गरिसकेको छ । आगामी चैत २० गतेलाई मनोनयनको कार्यतालिका सार्वजनिक भएको छ । निर्वाचन आयोगले सार्वजनिक गरेको कार्यतालिका अनुसार चैत २१ गते उम्मेदवारको विरोधमा उजुरी,चैत २२ गते मनोनयन पत्र र उजुरीउपर जाँचबुझ गरी निर्णय दिने तथा उम्मेदवारको नामावली प्रकाशन गर्ने रहेको छ । यस्तै चैत २३ गते उम्मेदवारको अन्तिम नामावली प्रकाशन गरी उम्मेदवारलाई निर्वाचन चिन्ह प्रदान गर्ने कार्यक्रम रहेको निर्वाचन आयोगले जनाएको छ ।"
भौतिक विकासमा गुणात्मक फड्को आवश्यक :प्रधानमन्त्री,"काठमाडौं :प्रधानमन्त्री पुष्पकमल दाहाल प्रचण्डले सुशासनका लागि सरकारले आधारभूत सुधारमा जोड दिएको र भौतिक पूर्वाधार तथा यातायात मन्त्रालयले त्यसपक्षमा परिणामात्मक थालनी गरेकामा खुसी व्यक्त गरेका छन्। प्रधानमन्त्री निवास बालुवाटारमा आइतबार उपप्रधानमन्त्री एवं भौतिक पूर्वाधार तथा यातायातमन्त्री नारायणकाजी श्रेष्ठसहितको मन्त्रालयको टोलीसितको भेटमा उनले विकासको विस्तार,सुधार तथा प्रशासनको चुस्ततामा सरकारले जोड दिएको र त्यसले छिटोभन्दा छिटो सकारात्मक परिणाम दिने विश्वास व्यक्त गरे। 'विकासप्रतिको बुझाइमै ठीक दृष्टिकोण बनाउन जरूरी छ,'उनले भने,'यसका लागि ऐनकानुनको संशोधनमा समेत सरकारको जोड रहेको छ । प्रधानमन्त्री दाहालले देशलाई विकास र समृद्धिको दिशामा लैजाने राज्यका सबै अङ्ग तथा तहको समन्वयात्मक भूमिका र सङ्कल्प हुनुपर्ने उल्लेख गरे। उनले भने,'वर्तमान सरकार देशका सामाजिक न्याय,सुशासन र समृद्धिको लक्ष्य हासिल गर्न दृढतापूर्वक अघि बढिरहेको छ । तसर्थ,विकास र समृद्धिको लक्ष्य हासिल गर्न समन्वयात्मक भूमिका र सङ्कल्पका साथ अघि बढौँ ।' भौतिक पूर्वाधार तथा यातायात मन्त्रालयले जनताको दैनिक जीवनसँग जोडिएका प्रश्नलाई विज्ञहरू सम्मिलित कार्यदल बनाएर सम्बोधन गर्न पहल गरेकामा प्रधानमन्त्री दाहालले त्यसको सराहना गरे। भौतिक पूर्वाधार तथा यातायात मन्त्रालयले प्रा डासूर्यराज आचार्यको संयोजकत्वमा पूर्वाधार विकास प्रणाली सुधार कार्यदल, पूर्व सचिव शरदचन्द्र पौडेलको संयोजकत्वमा समग्र यातायातमा सुधार अध्ययन कार्यदल तथा प्रा डा राजेन्द्रप्रसाद अधिकारीको संयोजकत्वमा सुशासन सुधार सुझाव कार्यदल बनाएको छ । उपप्रधानमन्त्री श्रेष्ठ, कार्यदलका संयोजक र उपप्रधानमन्त्रीको सचिवालय टोलीले प्रधानमन्त्री दाहालसँग छलफल गरेको हो । उपप्रधानमन्त्री श्रेष्ठले जनतालाई तत्काल र दीर्घकालीन राहत दिँदै सामाजिक न्यायसहित विकासमा गुणात्मक फड्को मार्ने,समाजवाद उन्मुख समृद्धि निर्माण गर्ने प्रधानमन्त्रीको लक्ष्यमा एकाकार भएर भौतिक पूर्वाधार एवं यातायातका क्षेत्रमा कयौं सुधार थालिएको बताए । उनले त्यसका लागि कयौं ऐन कानुनको परिमार्जनको आवश्यकतासमेत औंल्याए। त्यस क्रममा पूर्वाधार विकास प्रणाली सुधार कार्यदलका संयोजक आचार्य र यातायात सुधार कार्यदलका संयोजक पौडेलले कार्यदलले प्राथमिकतामा जोड दिन खोजेका विषयबारे प्रधानमन्त्री दाहाललाई ब्रिफिङ गरे।"
राष्ट्रपतिमा राष्ट्रिय सहमति नै हुनुपर्छ : देव गुरुङ,"राष्ट्रपतिमा राष्ट्रिय सहमति खोज्दा अहिलेको सत्ता गठबन्धनसँग उक्त कुरा जोड्न नमिल्ने महासचिव गुरुङको भनाई छ। पोखरा : नेकपा माओवादी केन्द्रका महासचिव देव गुरुङले साझा व्यक्ति राष्ट्रपति हुनुपर्ने बताएका छन्। आइतबार पोखरामा आयोजित पत्रकार सम्मेलनमा बोल्दै महासचिव गुरुङले पक्ष र विपक्ष नभन्ने संस्थामा साझा व्यक्ति र राष्ट्रिय सहमति हुनुपर्नेमा जोड दिएका हुन्। सत्ता र विपक्ष भन्ने परिकल्पना नगरिएको ठाउँमा सहमति हुन नसक्ने कारण नहुनुपर्ने उनको भनाइ थियो। उनले प्रधानमन्त्री पुष्पकमल दाहाल प्रचण्डलाई सत्ता र विपक्ष नभनी विश्वासको मत प्राप्त भएको हुँदा राष्ट्रपतिमा राष्ट्रिय सहमति आवश्यक भएको औंल्याए। राष्ट्रपतिमा राष्ट्रिय सहमति खोज्दा अहिलेको सत्ता गठबन्धनसँग उक्त कुरा जोड्न नमिल्ने महासचिव गुरुङको भनाई छ। संविधान, गणतन्त्रको रक्षा गर्ने र परिवर्तनलाई आत्मसात गर्ने व्यक्ति राष्ट्रपति हुनुपर्नेमा उनले जोड दिए।"
प्रजातन्त्र आएपछि ५ वर्ष टिकेनन् कुनै पनि सरकार,"काठमाडौं : २००७ सालपछि बनेका कुनै पनि सरकार पूरा अवधि टिकेका छैनन्। २००७ सालमा प्रजातन्त्र आएपछि पहिलो प्रधानमन्त्री मोहनशमशेर जबरा भए। उनको शासन पनि लामो टिकेन। त्यसपछि मात्रिकाप्रसाद कोइराला प्रधानमन्त्री बने। जनताको छोरा मध्येबाट पहिलो प्रधानमन्त्री हुने व्यक्ति कोइराला हुन्। पार्टीभित्रकै खिचातानी र विवादले कोइराला पनि छोटो समयमा सत्ताबाट बाहिरिनु पर्यो। त्यसपछि डा केआइ सिंह, टंकप्रसाद आचार्य प्रधानमन्त्री बने। उनीहरूको अवधि पनि छोटो नै रह्यो। त्यसपछि सुवर्णशमशेर राणालाई मन्त्रिपरिषद्को अध्यक्ष बनाइयो। उनले २०१५ सालको आमनिर्वाचन गरे। अनि बीपी कोइराला प्रधानमन्त्री बने। राजा महेन्द्रले २०१७ सालमा कोइरालाको दुईतिहाइको सरकारलाई अपदस्थ गरी सत्ता आफ्नो हातमा लिए। २००७ देखि २०१७ सालसम्म अस्थिर नै समय रहेको ढुंगाना बताउँछन्। एकतान्त्रिक पञ्चायती व्यवस्थाका बेला पनि राजाले चाहेका व्यक्ति प्रधानमन्त्री हुन्थे। उनीहरू पनि छोटोछोटो समयमा बिदा पाउँथे। पञ्चायत आएपछि पहिलो मन्त्रिपरिषद्को अध्यक्ष डा तुलसी गिरी बने। त्यसपछि सूर्यबहादुर थापा मन्त्रिपरिषिद्कै अध्यक्ष बनाइए। २०२५ सालमा आएर मात्रै कीर्तिनिधि विष्टलाई प्रधानमन्त्री बनाइयो। नागेन्द्रप्रसाद रिजाल, लोकेन्द्रबहादुर चन्द, मरिचमान श्रेष्ठ प्रधानमन्त्री भए। पञ्चायतमा आलोपालो गरेर पुरानैअनुसार दोहोर्याइयो तर पूरा अवधि भने कसैलाई पनि बनाइए। २०४६ पछिको अवस्था पनि यस्तै छ। अन्तिमकालमा कृष्णप्रसाद भट्टराई प्रधानमन्त्री बने। त्यसपछि आमनिर्वाचनले गिरिजाप्रसाद कोइरालालाई प्रधानमन्त्री बनायो। कांग्रेसबाट बहुमतसहित प्रधानमन्त्री बनेका कोइरालाको सरकार पनि ३ वर्षभन्दा लामो समय टिकेन। २०५१ मा मध्यवधि भयो। एमालेका अध्यक्ष मनमोहन अधिकारी प्रधानमन्त्री बने। उनको सरकार लोकप्रिय भए पनि ९ महिनाभन्दा बढी टिकेन। त्यसपछि शेरबहादुर देउवा प्रधानमन्त्री भए। देउवापछि लोकेन्द्रबहादुर चन्द, सूर्यबहाुर थापा प्रधानमन्त्री बने। पुन: गिरिजाप्रसाद कोइराला प्रधानमन्त्री बने। २०५१ देखि २०५६ को अबधिमा अझ धेरै सरकार परिवर्नत भए। यो अवधिमा सुरासुन्दरी, पजेरो, सुत्केरी भत्ताजस्ता विकृति भित्रिए। २०५६ सालको निर्वाचन पनि कांग्रेसले बहुमत ल्यायो तर कांग्रेसबाटै प्रधानमन्त्री बनेका कृष्णप्रसाद भट्टराई छोटा अबधिमा पदच्युत गरियो। फेरि गिराजाप्रसाद कोइराला प्रधानमन्त्री बने। कोइरालापछि देउवा बने। राजा ज्ञानेन्द्रले अक्षम भन्दै देउवालाई हटाएर सत्ता आफ्नै हात लिए। २०६२६३ को जनआन्दोलनपछि धेरै प्रधानमन्त्री परिवर्तन भए। पहिलो संविधानसभाबाट पुष्पकमल दाहाल प्रधानमन्त्री बने। उनको सरकार ९ महिनामा ढल्यो। त्यसपछि माधवकुमार नेपाल, झलनाथ खनाल, डा बाबुराम भट्टराई प्रधानमन्त्री बने। निर्वाचन गराउनका लागि दलहरूले प्रधानन्यायाधीश खिलराज रेग्मीलाई मन्त्रिपरिषद्को अध्यक्ष पनि त्यही अबधिमा बनाए। २०७० को दोस्रो संविधान सभापछि सुशील कोइराला प्रधानमन्त्री भए। एमाले र कांग्रेसको सहमतिमा प्रधानमन्त्री बनेका कोइरालाले संविधान जारी गरेपछि सत्ता छोड्ने पूर्वसहमति कार्यान्वयन गरेनन्। त्यसपछि एमाले अध्यक्ष केपी शर्मा ओली प्रधानमन्त्री भए। ओलीपछि दाहाल, दाहालपछि देउवा प्रधानमन्त्री भए। २०७० देखि ७४ का बीचमा ४ जना प्रधानमन्त्री भए। २०७४ सालमा आमनिर्वाचनपछि केपी ओली प्रधानमन्त्री भए। उनको सरकार साढे तीन वर्षसम्म गयो। त्यसपछि परमादेशबाट देउवा प्रधानमन्त्री भए। २०७९ को निर्वाचनपछि प्रचण्ड प्रधानमन्त्री भएका छन्। अब उनको यो कार्यकाल पनि कति दिन चल्छ भन्ने आंशका नै छ।"
कांग्रेसकै उम्मेदवार राष्ट्रपति बन्छ : महामन्त्री शर्मा,"महामन्त्री शर्माले फागुन २५ गते हुने राष्ट्रपति निर्वाचनपछि शितलनिवासमा कांग्रेसकै नेतृत्व देखिने दाबी गरेका हुन्। वीरेन्द्रनगर : नेपाली कांग्रेसका महामन्त्री विश्वप्रकास शर्माले राष्ट्रपति पदमा कांग्रेसकै नेतृत्व हुने दावी गरेका छन्। आइतबार सुर्खेतमा आयोजित कार्यकर्ता भेटघाट कार्यक्रममा बोल्दै महामन्त्री शर्माले फागुन २५ गते हुने राष्ट्रपति निर्वाचनपछि शितलनिवासमा कांग्रेसकै नेतृत्व देखिने दाबी गरेका हुन्। निर्वाचनका समयमा रहेको गठबन्धन बमोजिमकै दलहरुबीच राष्ट्रपति निर्वाचनमा पनि तालमेल हुने उनले दाबी गरे। पुस १० गतेपछि निर्वाचन बेलाकै गठबन्धन व्युँतिने संकेत गर्दै महामन्त्री शर्माले संविधानको संरक्षक र कार्यान्वयनको जिम्मेवारीका रुपमा रहेको राष्ट्रपति पदमा कांग्रेस नै अग्रसर हुनु स्वभाविक रहेको बताए। गठबन्धन ब्युउँताउन आवश्यक परेको अवस्थामा प्रधानमन्त्री पुष्पकमल दाहाललाई नै पाँच वर्ष पूर्ण कार्यकाल कायम राख्ने गरी भएपनि कांग्रेसले सहमति जनाउन सक्ने बताए। उनले कांग्रेसबाट राष्ट्रपति उम्मेदवारीका रुपमा सभापति शेरबहादुर देउवासहित रामचन्द्र पौडेल, कृष्ण श्रेष्ठ, गोपालमान श्रेष्ठ र मनबहादुर विश्वकर्मासहितको चर्चा भइरहेको बताए।"
क्रान्तिको बलमा प्राप्त उपलब्धिको रक्षा गर्दै अगाडि बढ्नुपर्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले संविधानको प्रगतिशील कार्यान्वयनमार्फत समाजवादोन्मुख राज्यको आधारशिला खडा गर्नु राष्ट्रिय कार्यभार भएको बताएका छन्। ऐतिहासिक क्रान्ति, आन्दोलन र जनसङ्घर्षको बलमा प्राप्त उपलब्धिको रक्षा गर्दै थप उपलब्धीका लागि निरन्तर लाग्नुपर्नेमा उनको जोड छ । त्रिहत्तरौँ प्रजातन्त्र दिवसका अवसरमा शुभकामना सन्देश दिंदै प्रधानमन्त्री दाहालले नेपाली जनताको त्याग, तपस्या र बलिदानको जगमा स्थापित प्रजातन्त्रले आफूलाई परिस्कृत र परिमार्जन गर्दै सङ्घीय लोकतान्त्रिक गणतन्त्रको गौरवपूर्ण परिस्थितिसम्म आइपुगेको बताएका छन्। प्रधानमन्त्री प्रचण्डले सन्देशमा भनेका छन्, 'आजका समस्त उपलब्धिका निम्ति २००७ सालको आन्दोलन, २०४६ सालको आन्दोलन, महान् जनयुद्ध, २०६२६३ को ऐतिहासिक जनआन्दोलनलगायत उत्पीडित वर्ग, जाति, क्षेत्र, लिङ्ग र समुदायका न्यायपूर्ण आन्दोलनहरूको निर्णायक भूमिका रहिआएको छ ।' प्रधानमन्त्री प्रचण्डले वर्तमान सरकार सामाजिक न्याय, सुशासन र समृद्धिको लक्ष्यमा अगाडि बढ्दै बदलिएको राजनीतिक व्यवस्थाअनुरूप जनताको अवस्था बदल्न दृढ प्रतिवद्ध रहेको उल्लेख गरेका छन्। प्रजातन्त्र दिवसले राष्ट्रिय सहमतिमार्फत देशका चुनौतीहरू छिचोल्दै नवीनतम् सम्भावनाहरू प्राप्त गर्न हामी सबैलाई प्रेरणा प्रदान गर्न सकोस् भन्ने कामनासहित प्रधानमन्त्रीले समस्त नेपालीमा शुभकामना व्यक्त गरेका छन्। प्रधानमन्त्रीले सन्देशमा भनेका छन्, 'आजको यस ऐतिहासिक दिनमा प्रजातन्त्र स्थापनाका निम्ति जीवनको अमूल्य बलिदान गर्नुहुने महान् सहिदप्रति भावपूर्ण श्रद्धासुमन अर्पण गर्दै प्रजातान्त्रिक आन्दोलनका सम्पूर्ण योद्धाहरूप्रति उच्च सम्मान व्यक्त गर्दछु ।'"
सङ्घीयता र गणतन्त्रको जननी फागुन ७ को क्रान्ति हो : देउवा,"काठमाडौं : नेपाली कांग्रेसका सभापति एवं पूर्वप्रधानमन्त्री शेरबहादुर देउवाले विसं २००७ को जनक्रान्तिले राजनीतिक परिवर्तन मात्र नभइ आर्थिक, सामाजिक, सांस्कृतिक, शैक्षिकलगायत हरेक क्षेत्रमा अग्रगामी परिवर्तनको मार्गप्रशस्त गरेको उल्लेख गरेका छन्। उनले फागुन ७ गते कांग्रेसको नेतृत्वमा नेपालको आधुनिक इतिहास प्रारम्भ भएको गौरवमय दिन राष्ट्रिय प्रजातन्त्र दिवसका अवसरमा सबै नेपालीमा शुभकामना व्यक्त गरेका छन्। सभापति देउवाले विसं २००७ कात्तिक २६ देखि प्रारम्भ ऐतिहासिक जनक्रान्तिले आजकै दिन एक सय चार वर्षको एकतन्त्रीय निरंकुश राणा शासनलाई समाप्त पारेर देशमा प्रजातन्त्रको स्थापना भएको बताएका छन्। 'राजनीतिक परिवर्तनमात्र होइन, आर्थिक, सामाजिक, सांस्कृतिक, शैक्षिक हरेक क्षेत्रमा यसले अग्रगामी परिवर्तनको मार्गप्रशस्त गरेको थियो । मध्ययुगीन सामन्ती अवस्थाबाट नयाँ युगमा नेपाल प्रवेश गर्यो र प्रजातन्त्रसँगै बलियो राष्ट्रियताको आधार पनि सो दिनले निर्माण गर्यो', उनले शुभकामना सन्देशमा उल्लेख गरेका छन्। समृद्धिको सपना, समावेशीताको जग, राष्ट्रियता र प्रजातन्त्रको अन्योन्याश्रित सम्बन्ध हुँदै २०४६ सालको परिवर्तन र २०६२६३ सालको आन्दोलनमार्फत सङ्घीयता र गणतन्त्रसम्मको यात्राको जननी त्यही फागुन ७ को क्रान्ति नै भएको सभापति देउवाले बताएका छन्। उनले नेपालको संविधानको संरक्षण र सङ्घीय लोकतान्त्रिक गणतन्त्रात्मक शासन व्यवस्थाको संस्थागत स्थायित्व कायम गरी मुलुकलाई आर्थिक समुन्नतिको मार्गमा अग्रसर गराउँदै लोकतान्त्रिक संस्कार, संस्कृति, मूल्य र मान्यतामा आधारित समतामूलक समाजको निर्माण गर्न दिवसले सबैलाई प्रेरणा प्रदान गर्नेछ भन्ने विश्वास व्यक्त गरेका छन्। सभापति देउवाले देशमा लोकतन्त्र स्थापना र पुनःस्थापनाको लामो सङ्घर्षमा अनेकौँ सपुतहरूले आफूलाई उत्सर्ग गरेको उल्लेख गर्दै यो ऐतिहासिक दिनमा सम्पूर्ण सहिदहरूको त्याग र बलिदानको स्मरणका साथ उनीहरूप्रति श्रद्धाञ्जलि अर्पण गरेका छन्।"
सहिदको सपनालाई मूर्तरूप दिनु पर्छ : राष्ट्रपति,"सहिदको सपना एवं जनताको आकाङ्क्षालाई मूर्तरूप दिन सक्नुपर्दछ, त्यसका लागि हामीले सामाजिक न्याय, समानता, सामाजिक सद्भाव तथा आर्थिक समृद्धिलाई राष्ट्रको मूल लक्ष्य बनाउनु पर्दछ। काठमाडौं : राष्ट्रपति विद्यादेवी भण्डारीले जनता नै राज्यशक्तिको सम्पूर्ण स्रोत हुन् भन्ने मान्यतामा आधारित रही लोकतान्त्रिक आचरणलाई जीवन पद्धति बनाउन सकेको खण्डमा प्रजातन्त्र दिवसको सार्थकता पुष्टि हुनसक्ने बताएकी छन्। उनले राष्ट्रिय प्रजातन्त्र दिवस, २०७९ का अवसरमा स्वदेश तथा विदेशमा रहेका सम्पूर्ण नेपाली दिदीबहिनी तथा दाजुभाइमा हार्दिक शुभकामना व्यक्त गर्दै वर्तमान शासन व्यवस्थाले दशकौँदेखि व्यक्त हुँदै आएको सहिदको सपना एवं जनताको आकाङ्क्षालाई मूर्तरूप दिन सक्नुपर्ने उल्लेख गरेकी छन्। 'हामीले हासिल गरेको सङ्घीय लोकतान्त्रिक गणतन्त्रको जग २००७ सालको जनक्रान्तिबाट नै निर्माण भएको हो, तसर्थ सहिदको सपना एवं जनताको आकाङ्क्षालाई मूर्तरूप दिन सक्नुपर्दछ, त्यसका लागि हामीले सामाजिक न्याय, समानता, सामाजिक सद्भाव तथा आर्थिक समृद्धिलाई राष्ट्रको मूल लक्ष्य बनाउनु पर्दछ', राष्ट्रपतिको सन्देशमा भनिएको छ । प्रजातन्त्र दिवसको पृष्ठभूमिमा २००७ सालभन्दा अघि भएका आन्दोलनहरूको भूमिका अभिन्नरूपले जोडिएको र विसं १९९७ मा प्रजापरिषद्को अगुवाइमा भएको आन्दोलनको क्रममा महान् सहिदहरू गङ्गालाल श्रेष्ठ, धर्मभक्त माथेमा, शुक्रराज शास्त्री र दशरथ चन्दको सहादत भएको विषय उनले सन्देशमा उल्लेख गरेकी छन्। नागरिक अधिकार सुनिश्चित गर्दै लोकतान्त्रिक शासन प्रणाली स्थापना गर्नका लागि भएका सङ्घर्षहरूमा आफ्नो अमूल्य जीवन उत्सर्ग गर्ने सम्पूर्ण सहिदहरूप्रति भावपूर्ण श्रद्धाञ्जलि अर्पण गर्दै राष्ट्रपति भण्डारीले मुलुकमा प्रजातन्त्र स्थापनाका लागि भएका अनेकौँ आन्दोलनहरूलाई मार्गदर्शन गर्ने अग्रजहरूप्रति हार्दिक सम्मान एवं श्रद्धा प्रकट गरेकी छन्। उनले सन्देशमा नेपालको राजनीतिक इतिहासमा फागुन ७ गतेको विशिष्ट महत्व रहेको र विसं २००७ सालमा जहानिया निरंकुश शासनविरूद्ध जनताको सङ्घर्षले आजकै दिन विजय हासिल गरेको स्मरण गरेकी छन्। 'सहिदहरूको उच्च बलिदानले वर्तमान समयसम्मका हाम्रा राजनीतिक एवं सामाजिक सुधारका आन्दोलनहरूलाई प्रेरणा दिएको छ भने भविष्यमा पनि उनीहरुको सहादतले हामीलाई मार्गदर्शन गरिरहने छ', राष्ट्रपति भण्डारीको सन्देशमा भनिएको छ, 'यस कारण प्रजातन्त्र दिवसले नागरिक अधिकारको महत्व स्थायी बनाउनुका साथै सहिदको अमर गाथा पनि सदैव स्मरण गराउँछ ।' रासस"
राष्ट्रिय आकाङ्क्षा पूरा गर्ने अभियानमा एकजुट हुन ओलीको आह्वान,"काठमाडौं : नेकपा (एमाले)का अध्यक्ष केपी शर्मा ओलीले मुलुकको समृद्धि र जनताको सुख हासिल गर्ने राष्ट्रिय आकाङ्क्षा पूरा गर्ने अभियानमा एकजुट भई योगदान गर्न आह्वान गरेका छन्। प्रजातन्त्र दिवसमा अवसरमा आज जारी गरेको शुभकामना सन्देशमा नेपाली जनताको एकताबद्ध संघर्षबाट निरङ्कुश जहानियाँ राणा शासनको अन्त्य भएको दिनलाई नेपालको इतिहासमा उज्यालो नयाँ युगको आरम्भ विन्दुका रुपमा स्थापित गरेको बताएका छन्। शुभकामना सन्देशमा अध्यक्ष ओलीले जनताको बलिदानीद्वारा शासन प्रणालीको पात्रो बदलिएको यस ऐतिहासिक दिनका अवसरमा देशभित्र र बाहिर रहेका सम्पूर्ण नेपाली दिदीबहिनी तथा दाजुभाइमा हार्दिक शुभकामना व्यक्त गरेका छन्। प्रजातन्त्र प्राप्तिको लामो र बलिदानपूर्ण संघर्षमा आफूलाई समर्पित गर्ने अमर सहिद शुक्रराज शास्त्री, गङ्गालाल श्रेष्ठ, दशरथ चन्द, धर्मभक्त माथेमालगायत सम्पूर्ण आदरणीय ज्ञातअज्ञात सहिदप्रति उनले श्रद्धाञ्जली अर्पण गरेका छन्। उनले जन्मसिद्ध श्रेष्ठताको शासन प्रणालीलाई समाप्त पारी नागरिक अधिकार स्थापित भएको यस ऐतिहासिक दिनका अवसरमा नेपालको प्रजातान्त्रिक आन्दोलनमा अमूल्य जीवन बलिदान गर्ने अमर सहिदप्रति श्रद्धाञ्जली अर्पण गरेका छन्। 'समाज, राजनीति र शासन प्रणालीमा जहानियाँ निरङ्कुशता एवं बर्बरताबाट मुक्ति पाएको र लामो अन्धकार चिरेर प्रकाशमय सुन्दर बिहानी प्राप्त भएको विन्दुका रुपमा हामी यस दिनलाई स्मरण गर्दछौँ', सन्देशमा भनिएको छ, 'संविधानसभाद्वारा संविधान निर्माणपछि भएको पहिलो आमनिर्वाचनबाट बनेको हाम्रो पार्टी नेकपा (एमाले)को सरकारले मुलुकलाई गरिबीबाट सम्पन्नतातिर, अविकाशबाट विकासतिर, अव्यवस्थाबाट सुव्यवस्थातिर अगाडि बढाइरहेको थियो ।' अन्तर्राष्ट्रिय सम्बन्धका क्षेत्रमा राष्ट्रको स्वाभिमान र स्वाधीनताको उचाइ बढाउँदै प्रजातन्त्र प्राप्त भएको दिनले जनताको संघर्षबाट प्राप्त लोकतन्त्रको आधारभूमिमा टेकेर मुलुकलाई समृद्ध बनाउने दिशामा अग्रसर भएको सन्देशमा छ । संविधानसभामार्फत जनताको संविधान निर्माण गरी तदनुरुपका संरचनालाई बलियो बनाउँदै सुशासन र विकासको दिशामा अघि बढिरहेको उल्लेख छ । अध्यक्ष ओलीले सन्देशमा लेखेका छन्, 'हामीले प्रजातान्त्रिक आन्दोलनमार्फत देशको गरिमा र यश विस्तार गर्ने जनताको चाहनालाई सफलताको दिशामा अभिमुख गराउन आर्थिक विकास र सामाजिक न्यायसहितको परिपूर्ण लोकतन्त्रलाई जनस्तरसम्म विस्तार एवं सुदृढ गर्दै मुलुकलाई अघि बढाएका थियौँ ।' एमालेले सरकारको नेतृत्व गरिरहँदा नेपाललाई समृद्ध र नेपालीलाई सुखी बनाउने आकाङ्क्षा पूरा गर्न आफ्ना हरेक क्षण, सम्भावना र सामथ्र्यको सदुपयोग गरेको र संवैधानिक प्रबन्धको गलत व्याख्याद्वारा सरकारबाट बाहिर पुर्याइएपछि अवरुद्ध हुन पुगेको समृद्ध नेपाल, सुखी नेपाली को राष्ट्रिय आकाङ्क्षा पूरा गर्ने अभियानलाई अझ सवल रुपमा अगाडि बढाउन चाहेको सन्देशमा छ । पार्टीले यस अभियानमा सम्पूर्ण दिदीबहिनी तथा दाजुभाइको साथ रहने छ भन्ने विश्वास लिएको छ । रासस"
रुसी अन्तरिक्ष यानको भग्नावशेष प्रशान्त महासागरमा खस्यो,एजेन्सी: रुसको प्रोग्रेस एमएस२१ कार्गो अन्तरिक्ष यानको भग्नावशेष प्रशान्त महासागरको गैरनाभिगेबल भागमा खसेको रुसको राज्य निगम रोस्कोसमोसले आइतबार जनाएको छ। अन्तरराष्ट्रिय अन्तरिक्ष स्टेशन (आईएसएस) बाट अनडक गरेपछि अन्तरिक्ष यान आइतबार वायुमण्डलमा प्रवेश गरेको थियो। त्यसपछि जलेका अवशेषहरू प्रशान्त महासागरको गैरनाभिगेसन भागमा खसेको बताइएको छ । उक्त कार्गो अन्तरिक्ष यान अक्टोबर सन् २०२२ अक्टोबरमा प्रक्षेपण गरिएको थियो जसले अन्तरिक्ष स्टेशनलाई २५ टन भन्दा बढी आपूर्तिहरू प्रदान गरेको उल्लेख गरिएको छ ।
वीरगन्ज कारागारबाट १० कैदी रिहा,"वीरगन्ज : प्रजातन्त्र दिवसमा राष्ट्रपतिबाट माफी पाएर वीरगन्ज कारागारबाट १० जना कैदी रिहा भएका छन्। कारागारका १० जना कैदीको पनि सजाय मिनाहा भएर आइतबार रिहा गरी घर पठाइएको वीरगन्ज कारागारका सूचना अधिकारी नवराज बर्तौलाले बताए। जसमा कर्तव्य ज्यान मुद्दाका १ जना, सवारी ज्यान मुद्दाका ६ जना, चोरी मुद्दाका १ जना, लापरबाहीबाट मानिसको ज्यान मुद्दाका १ जना र हातहतियार खरखजना मुद्दाका १ जना रहेका छन्।"
एक लाख बढी कतारी रियल दिल्ली लैजान खोज्ने टर्किस् नागरिक पक्राउ,काठमाडौं : त्रिभुवन अन्तर्राष्ट्रिय विमानस्थलबाट लाखौँ कतारी रियल दिल्ली लैजान खोज्ने एक टर्किस् नागरिक पक्राउ परेका छन्। भारतको दिल्लीतर्फ लैजान लागेको एक लाख २६ हजार तीन सय कतारी रियलसहित टर्किस् नागरिक २९ वर्षीय हिड्ली क्यानलाई पक्राउ गरिएको काठमाडौं उपत्यका प्रहरी कार्यालयका प्रवक्ता हिमालयकुमार श्रेष्ठले जानकारी दिए। उनका अनुसार एयर इन्डियाको उडानद्वारा दिल्ली जान लागेका उनलाई त्रिभुवन विमानस्थल सुरक्षा कार्यालयको टोलीले पक्राउ गरेको हो। उक्त घटनाका सम्बन्धमा प्रहरीले थप अनुसन्धान भइरहेको प्रहरीले जनाएको छा ।
"चालक निदाए, सचेत गराउँदा बस खोल्सामा खस्यो","कास्की: पोखराको डाँडाका नाक प्रहरी चौकी नजिकै आइतबार दिउँसो भएको बस दुर्घटनामा ५१ जना घाइते भएका छन्। ग १ ख ६७४७ नम्बरको माइक्रो बस पृथ्वीराजमार्गको मुख्य सडकबाट चौकी नजिकैबाट खोल्सामा खसेको हो। बसका सवार मध्ये घाइते ४० जनाको पश्चिमाञ्चल क्षेत्रीय अस्पताल पोखरामा, ५ जनाको मेट्रो सिटी अस्पताल र पोखराकै फिस्टेल अस्पतालमा दुई जनाको उपचार भइरहेको कास्की प्रहरीले जनाएको छ। दुर्घटनामा अधिकांश पोखरा विश्वविद्यालयमा सोमबार हुनेदीक्षान्त समारोहमा सहभागी हुन जाँदै गरेका विद्यार्थी र उनीहरूका आफन्त छ।दीक्षान्त समारोहमा सहभागी हुन आएका २४ जना सहित ५१ जना बसमा सवार रहेको जिल्ला प्रहरी कार्यालय कास्कीका प्रवक्ता इन्स्पेक्टर ज्ञान खड्काले जानकारी दिए। सामान्य घाइते उपचारपछि डिस्चार्ज भएका छन्। हात, खुट्टामा गहिरो चोट लागेकाको उपचार भइरहेको छ। सबै खतरामुक्त रहेको अस्पतालले जनाएको छ। चालकलाई नियन्त्रणमा लिएर अनुसन्धान थालेको प्रहरीले जनाएको छ। चालक निदाउँदा बस दुर्घटना बसका सवार यात्रुले पोखराको व्यस्त डाँडाको नाक प्रहरी चौकी नजिकै आइतबारको बस दुर्घटना चालक निदाएर भएको बताएका छन्। चालक नजिकैको सिटमा बसेकी बुटवलकी संगीता क्षेत्रीले दुर्घटना अघि बस सडक छाडेर किनारतर्फ जाँदै गर्दा खस्न लाग्यो भन्दाभन्दै चालक निदाएर नसुनेको बताइन्। निन्द्रामा स्टेरिङ समाल्न नसक्दा दुर्घटना भएको बताइएको संगीताको भनाइ छ। क्षेत्रीले सोमबार पोखरा विश्व विद्यालयमा हुनेदीक्षान्त समारोहकालागि बुटवलबाट पोखरा आएको बताइन्।"
डा चन्द्र भण्डारीको स्वास्थ्य सुधारउन्मुख,काठमाडौं: भारतको नेशनल वर्न सेन्टर मुम्बईमा उपचाररत नेपाली कांग्रेसका नेता डा चन्द्र भण्डारीको स्वास्थ्य सुधारउन्मुख रहेको अस्पतालमा रहेका योगराज कँडेलले जानकारी दिएका छन्। डा भण्डारीको उपचारमा खटिएका डा अमुल मात्रेले स्वास्थ्य अवस्थाको नियमित काउन्सिलिन गराउँदै पिसाबको मात्रा नर्भल रहेको र अन्य पारामिटरसमेत नर्मल रहेको जानकारी गराएका छन्। आइतबार दिउँसो छातिको फिजियो गराइएको डा मात्रेले जानकारी दिएको कँडेलले बताए। अहिले भण्डारीले आँखा खुला राखेर हेरिरहेको पनि कँडेलले बताए। मुहारको डडेको कालो छाला झरेर नयाँ पलाउन लागेको जस्तो देखिएको तथा कृतिम अक्सिजनको मात्रा ३५ प्रतिशतमा झारिएको अस्पताललाई उदृत गर्दै कँडेलले बताए। कृतिम अक्सिजनलाई भोलि शुन्यमा झार्ने र प्राकृतिकरूपमा श्वास प्रश्वासको ट्रायलमा लैजाने योजना रहेको डा मात्रेले बताए। नेता भण्डारीले शनिबारदेखि नलीमार्फत खाना खान सुरु गरेका छन्।
मुक्तिनाथमा दर्शनार्थीको चहलपहल,जोमसोम : मुस्ताङको पवित्र धार्मिकस्थल मुक्तिनाथमा दर्शनार्थीको चहलपहल बढ्न थालेको छ। अनुकुल मौसम र सडक यातायात सहज भएकाले मुक्तिनाथमा दर्शनार्थीको संख्या बढ्दै जान थालेको हो। यो वर्ष हिमपात नभएकाले दर्शनार्थीले सहजै मुक्तिनाथ मन्दिरको दर्शन गरी फर्किन सक्ने अवस्था छ। मुक्तिनाथ विकास समितिका कर्मचारी रविन सुवेदीले फागुन महिना लागेपछि नेपाली पर्यटक मुक्तिनाथ दर्शनका लागि आउने क्रम सुरु भएको जानकारी दिए। उनका अनुसार पुस र माघपछि नेपाली पर्यटकका साथै आशिंक रुपमा भारतीय पर्यटक पनि आइरहेका छन्। उनका अनुसार फागुनदेखि दैनिक करिव ७ सय दर्शनार्थी आइरहेका छन्।
नुवाकोट र रसुवा कारागारका दुई जना कैदीबन्दी रिहा,नुवाकोट : प्रजातन्त्र दिवसमा नुवाकोट र रसुवा कारागारका दुई जना कैदीबन्दी रिहा भएका छन्। नुवाकोट कारागारबाट सवारी ज्यान मुद्दामा कैद बिताइरहेका मानबहादुर राई र रसुवा कारागारबाट कर्तव्य ज्यान मुद्दामा जेल परेका छिरिङ तामाङ आइतबार रिहा भएका हुन्। ५० प्रतिशतभन्दा बढी कैद भुक्तान गरिसकेका उनीहरू रिहा भए।
कार्यसम्पादन मूल्यांकनमा उदयपुरगढी प्रदेश १ कै पहिलो,"उदयपुर : हालै सार्वजनिक भएको स्थानीय तहहरूको कार्यसम्पादन मूल्यांकनमा उदयपुरको उदयपुरगढी गाउँपालिका प्रदेश १ कै पहिलो बनेको छ। राष्ट्रिय प्राकृतिक स्रोत तथा वित्त आयोगले सार्वजनिक गरेको स्थानीय तहहरूको कार्यसम्पादन सूचकसम्बन्धी विवरणअनुसार उदयपुरगढी गाउँपालिका कुल ७१९ अंक प्राप्त गरी प्रदेशकै पहिलो बनेको हो। आयोगले सार्वजनिक गरेको नतिजाअनुसार कटारी नगरपालिकाले ६२५४, चौदण्डीगढी नगरपालिका ६१८३, बेलका नगरपालिका ५८९०, त्रियुगा नगरपालिका ५८५८, ताप्ली गाउँपालिकाले ५७३५, लिम्चुङबुङ गाउँपालिका ५७ र रौतामाई गाउँपालिका ५०२९, अंक प्राप्त गरेको छ। जिल्लागत रूपमा उदयपुरगढी पहिलो र रौतामाइ गाउँपालिका अन्तिम भएको छ।"
आगोमा जलेर गुल्मीमा महिलाको मृत्यु,गुल्मी : आगोमा जलेर गुल्मीका ८३ वर्षीया महिलाको मृत्यु भएको छ। गुल्मीको इस्मा गाउँपालिका१ हस्तीचौर मल्दीकी पवित्रा खत्रीलाई उपचारका लागि पाल्पा लैजाने क्रममा मृत्यु भएको प्रमुख जिल्ला अधिकारी सागरमणि पाठकले जानकारी दिए। आइतबार उखु पेलेर निस्किएको खोयाँको आगो तापेर बसिरहेकी खत्रीको साडीबाट शरीरमा आगो फैलिएको छिमेकी जंग खत्रीले जानकारी दिए। घाइते खत्रीलाई उपचारका लागि गुल्मी अस्पतालबाट पाल्पा लैजाने क्रममा बाटोमै मृत्यु भएको इस्मा१ हस्तीचौरका वडाध्यक्ष शेरबहादुर कुँवरले जानकारी दिए। पाल्पा अस्पतालले औपचारिक मृत्युको घोषणा गरेपछि मृतक खत्रीको रिडीमा अन्त्येष्टिको तयारी गरिएको वडाध्यक्ष खत्रीले बताए।
प्रजातन्त्र दिवसमा उदयपुरका चार कैदी रिहा,"उदयपुर : ७३ औँ प्रजातन्त्र दिवसमा आइतबार उदयपुरका चार कैदी रिहा भएका छन्। नेपाल सरकारको मन्त्रीपरिषद्को सिफारिसमा राष्ट्रपतिबाट माफिमिनाह दिने व्यवस्था अनुरूप उदयपुरमा बहुविवाहका तीन जना र सवारी ज्यानका एक गरी चार कैदी रिहा भएका हुन्। यसरी रिहा हुनेहरूमा सवारी ज्यान मुद्दाका त्रियुगा नगरपालिका ८ का २९ वर्षीय विशाल खड्का र बाँकी तीन जना बहुविवाह मुद्दाका कटारी नगरपालिका ४ का ३५ वर्षीय वुद्धविर दनुवार, वडानं ७ का २७ वर्षीय सगुन दनुवार र चौदण्डिगढी नगरपालिका९ का ४० वर्षीया कुश्मदेवी चौधरी रहेका छन्। न्यूनतम ५० प्रतिशत कैदभुक्तान गरिसकेका कैदीलाई चालचलन राम्रो भएको खण्डमा जिल्ला कारागारको सिफारिसमा प्रमुख जिल्ला अधिकारीले कारागार व्यवस्था विभागलाई सिफारिस गर्ने र विभागले गृह मन्त्रालय हुँदै मन्त्रिपरिषदमा पेस गर्ने कानुनी व्यवस्था छ। चारै जना कैदीले ५० प्रतिशतभन्दा बढी कैद भुक्तान गरिसकेको र कारागारभित्र बस्दाको बखत चालचलनसमेत राम्रो देखिएकाले बाँकी कैद कट्टा (सजाय माफी) हुने गरी सिफारिस गरेअनुरूप रिहा भएको जेलर डिगमबहादुर कार्कीले बताए।"
इन्जिनियरिङका विद्यार्थीलाई छात्रवृत्ति वितरण,भक्तपुर : ख्वप इन्जिनियरिङ कलेजका विद्यार्थीहरूलाई आइतबार ६१ लाख रुपैयाँ बराबरको छात्रवृत्ति वितरण गरिएको छ। ख्वप इन्जिनियरिङ कलेजका विद्यार्थीहरूलाई ३२ लाख ९ सय रुपैयाँ र ख्वप कलेज अफ इन्जिनियरिङका विद्यार्थीलाई २९ लाख ३६ हजार रुपैयाँ छात्रवृत्ति वितरण गरिएको छ। ख्वप इन्जिनियरिङ कलेजका ७२ जना र ख्वप कलेज अफ इन्जिनियरिङका ६७ जना विद्यार्थी छात्रवृत्ति पाएका हुन्। भक्तपुर नगरपालिकाका प्रमुख तथा कलेज सञ्चालक समितिका अध्यक्ष सुनिल प्रजापतिले सस्तो र गुणस्तरीय शिक्षा प्रदान गर्ने उद्देश्यले स्थापित कलेजले गरिब र जेहेनदार विद्यार्थीलाई उच्च शिक्षा हासिल गर्ने अवसर प्रदान गर्न र विद्यार्थीहरूलाई उत्साह प्रदान गर्न छात्रवृत्ति वितरण गर्दै आएको बताए।
डरपोकको साहस,"एउटा हरिण घना जंगलमा बस्थ्यो। उसको एक छोरो थियो, जो अहिले युवा तथा शक्तिशाली छ। उसको विकसित सिङ तथा बलियो शरीरलाई देखेर हरिण भने निकै खुसी हुन्थ्यो। हरिणले सोच्यो, बाह्रसिंगेहरूको सिङ बलियो हुन्छ। अतः कुकुरसँग या ब्वाँसोहरूसँग डराउनु भनेको तिनीहरूको कायरता हो। म चाहन्नँ कि मेरो छोरो यस्तो कायर बनोस्। केही समयपश्चात् त्यस हरिणको छोरो युवा बाह्रसिंगे नै त्यहाँ आएर उसको छेउमा उभियो। हरिण उसलाई साहसी बनाउने पाठ पढाउन चाहन्थ्यो। अतः उसले भन्यो, छोरा ! तिम्रो शरीर निकै स्वस्थ छ अनि सिङ पनि निकै बलियो छ। त्यसैले तिमी कायर नबन्नु। शिकारी कुकुर तथा ब्वाँसोहरूलाई देखेर कहींकतै नभाग्नु है। हस् आमा, म भाग्ने छैन, बाह्रसिंगेले जोश देखाएर भन्यो। आमाको विश्वास बुझेर सोहीअनुसार लड्ने प्रतिवद्धता पनि देखायो। ठीक त्यही समयमा आमा र छोराले शिकारी कुकुरहरू भुकेको आवाज सुने। आमा हरिण त्यहाँबाट भाग्नका लागि तयार भई। जब उसको छोरोले उसलाई नभाग्नका लागि भन्यो, तब उसले भनी, तिमीचाहिँ नभाग है छोरा। मेरो त सिङ नै छैन। यति भनेर आमा हरिण टाप कसी। नैतिक शिक्षा : डरपोकसँग साहस हुँदैन।"
मानव अधिकार उल्लंघन तथा ज्यादतीका घटनामा ७ हजार बढी पीडित,"काठमाडौं : सन् २०२२ मा मानव अधिकार उल्लंघन तथा ज्यादतीका घटनामा ७ हजारभन्दा बढी व्यक्ति पीडित भएका छन्। अनौपचारिक क्षेत्र सेवा केन्द्र (इन्सेक)ले आइतबार काठमाडौंमा नेपाल मानव अधिकार वर्ष पुस्तक २०२३ सार्वजनिक गर्दै सन् २०२२ मा मानव अधिकार उल्लंघन तथा ज्यादतीका घटनामा ७ हजार ३ सय ७६ जना पीडित भएका जनाएको हो। सन् २०२१ मा यस्ता घटनामा ६ हजार २ सय ८५ जना पीडित भएका थिए। मानव अधिकार वर्ष पुस्तकमा सन् २०२२ मा राज्य पक्षबाट भएका मानव अधिकार उल्लंघनका घटनामा ५० महिला र ५ सय ७२ पुरुष गरी ६ सय २२ जना तथा अन्य पक्षबाट भएका ज्यादतीका घटनामा ५ हजार ९ सय ४४ जना महिला, ८ सय ७ पुरुष र तीन जना यौनिक तथा लैंगिक अल्पसंख्यक रहेको इन्सेकले जनाएको छ। इन्सेकका अध्यक्ष कुन्दन अर्यालले मानव अधिकार उल्लंघन, ज्यादती र अपराधका घटनामा वृद्धि हुँदा सरकार नागरिकप्रतिको दायित्वमा सचेत हुनुपर्ने बताए। इन्सेकले वर्ष पुस्तकमा दलहरूको ध्यान सत्ता राजनीतिमा केन्द्रित हुँदा जनताको अधिकार संरक्षणमा सरकारले पूर्ण सफलता पाउन नसकेको प्रतिवेदनमा उल्लेख गरेको छ। संक्रमणकालीन न्यायका बाँकी काम सम्पन्न गर्नुपर्नेमा सरकारको परिणाममूखी तदारुकता नदेखिएको पनि प्रतिवेदनमा उल्लेख छ। इन्सेकले सन् १९९२ देखि हरेक वर्ष प्रकाशन गर्दै आएको छ।"
"दार्चुलामा करेन्ट लागेर एक जनाको मृत्यु, एक घाइते",सडकमा माटो फाल्ने टिप्परको ढालाले नांगो बिजुलीको तारमा छुँदा टिप्पर चालकको मृत्यु भएको हो। दार्चुला : दार्चुलामा करेन्ट लागेर एक जनाको मृत्यु भएको छ। मार्मा गाउँपालिका३ नलबगडस्थित सडकमा माटो फाल्ने टिप्परको ढालाले नांगो बिजुलीको तारमा छुँदा टिप्पर चालकको मृत्यु भएको हो। टिप्परको ढाला बिजुलीको तारमा लागेर गम्भीर घाइते भएका कैलालीको लम्किचुहा नगरपालिकाको चिसापानीका २३ वर्षीय लिला थापाको उपचारका लागि अस्पताल लैजाने बेला बाटोमै ज्यान गएको जिल्ला प्रहरी कार्यालय दार्चुलाका प्रहरी निरीक्षक राजेश शाहीले बताए। उनका अनुसार टिप्पर सहचालक मार्मा गाउँपालिका६ का अन्दाजी १९ वर्षीय प्रकाश सिहं ठगुन्ना सामान्य घाइते भएका छन्।
प्रजातन्त्र दिवसमा रक्तदान,स्याङ्जा : राष्ट्रिय प्रजातन्त्र दिवसमा आइतबार जिल्ला प्रशासन कार्यालयले रक्तदान कार्यक्रम गरेको छ। नेपाल रेडक्रस सोसाइटी स्याङ्जा शाखाको प्राविधिक सहयोगमा रक्तदान गरिएको हो। २१ जना पुरुष र तीन महिलाले रक्तदान गरेको रेडक्रसका जिल्ला सभापति दिनेश अर्यालले जानकारी दिए। रगतदानपछि २४ पिन्ट रगत संकलन भएको छ। संकलित रगत जिल्ला अस्पताल स्याङ्जाको रक्तसञ्चार गृहमा राखिने भएको छ।
७ वर्षदेखि अलपत्र जिपी भवन,"अधुरो छाडिएको जिपी भवन अहिले लागु औषध सेवनकर्ता र अनैतिक क्रियाकलाप गर्ने अखडामा परिणत भएको छ। त्यसतर्फ सरोकारवाला तथा सम्बन्धित निकाय मौन देखिएका छन्। झापा : अन्तर्राष्ट्रिय आमन्त्रण भद्रपुर झापा गोल्डकप प्रतियोगिता गर्न नयाँ बेहुली झैँ मेची रंगशाला सिँगारिएको छ। रंगशालाको मुख्य प्रवेशद्वार उत्तरपट्टि रहेको महेन्द्र पार्क (बाल उद्यम)लाई पनि मर्मत सम्भार र रंगरोगन गरी चिटिक्क पारिएको छ। तर, त्यहीँ ठिंग उभिएको गिरिजाप्रसाद कोइराला स्मृति सभागृह (जिपी भवन)ले सिँगारिने त परको कुरा पुरा हुने मौका पनि पाएको छैन। जिल्ला सदरमुकामकै गौरवको योजना जिपी भवनको निर्माण कार्य लामो समयदेखि ठप्प बनेको छ। सरकारकै बेवास्ताका कारण निर्माण कम्पनीले अलपत्र छाडेको जिपी भवनप्रति कसैले चासो नदेखाउँदा चन्दा संकलन गरी चिटिक्क पारिएको रंगशालालले सरोकारवाला निकायलाई अहिले गिज्याइरहेको छ। अधुरो छाडिएको जिपी भवन अहिले लागु औषध सेवनकर्ता र अनैतिक क्रियाकलाप गर्ने अखडामा परिणत भएको छ। त्यसतर्फ सरोकारवाला तथा सम्बन्धित निकाय मौन देखिएका छन्। २०७२ साल असार २८ मा प्रधानमन्त्री तथा नेकपा माओवादीका अध्यक्ष पुष्पकमल दाहाल (प्रचण्ड), पूर्व प्रधानमन्त्री तथा नेकपा एमालेका अध्यक्ष केपी शर्मा ओली, तत्कालीन प्रधानमन्त्री सुशील कोइराला, तत्कालीन सांसद कृष्णप्रसाद सिटौला, तत्कालीन मधेसी जनअधिकार फोरम (लोकतान्त्रिक)का अध्यक्ष विजयकुमार गच्छदारले एक भव्य समारोहकाबीच संयुक्त रूपमा जिपी भवनको शिलान्यास गरेका थिए। चारै दलका शीर्ष नेताहरू एकसाथ जिपी भवनको शिलान्यास गरेकोले तोकिएको समयमै भवन बन्ने जनविश्वास थियो। तत्कालीन प्रधानमन्त्री कोइरालाको पालामा शिलान्यासपछि देशमा सातजना प्रधानमन्त्री बनिसकेका छन्। ओली तीन पटक, प्रचण्ड र देउवा दुईदुई पटक प्रधानमन्त्री बनिसकेका छन्। संघीय मामिला तथा सामान्य प्रशासन मन्त्रालयको बजेट र तत्कालीन जिल्ला विकास समिति (हाल जिसस)को रेखदेखमा सो भवन बन्न सुरु भएको थियो। प्रेराशाह जेभी निर्माण कम्पनीले १२ करोड ७२ लाख ६९ हजार रूपैयाँको लागतमा सो भवन निर्माणको ठेक्का लिएको थियो। दुई वर्षभित्र अर्थात् २०७४ असोज २८ गतेसम्म भवनको काम सम्पन्न गरिसक्नुपर्ने सम्झौता पत्रमा उल्लेख छ। निर्माणाधीन भवनको लम्बाई ५३ मिटर र चौडाइ ३४ मिटर रहेको छ। सो भवनको पहिलो तलामा व्यावसायिक उद्देश्यका लागि २७ वटा सटर निर्माण गरिनेछ। त्यस्तै दोस्रो तलामा दुई वा तीन वटा बैंक अटाउने फ्ल्याट र तेस्रो तलामा एक हजार मानिस अटाउने क्षमताको अत्याधुनिक सभाहल बनाइने गरी प्लानिङ गरिएको थियो। जसका ९६ वटा पिलर र प्रत्येक पिलर दुई फिट दुई इन्चको वर्गाकारमा फैलिएका छन्। साढे सात वर्षको अवधिमा निर्माण कम्पनीले तीन तलाको फाउन्डेसन उठाएर त्यत्तिकै छाडिदिएको छ। निर्माण कम्पनीले भवनको काम बन्द गरेको पनि पाँच वर्षभन्दा बढी बितिसकेको छ। जिल्ला समन्वय समिति झापाका प्रमुख विश्वनाथ बरालका अनुसार जिपी भवनका लागि ५ करोड बजेट खातामै छ। निर्माण कम्पनीले अदालतमा मुद्दा हालेको जानकारी प्राप्त भएको बताउँदै उनले भने, अदालतमा मुद्दा परिसकेकोले भवनको अधुरो कामलाई अघि बढाउने प्रक्रिया हाललाई बन्द भएको छ। निर्माण कम्पनीले भुक्तानी पाउनु पर्ने बाँकीसहित हर्जाना र पेनाल्टीको रकम पनि दिनुपर्ने माग राख्दै आएको छ, उनले भने, ५ करोड रकम खातामा छ, अब भवन निर्माण गर्न थप ५ करोड बजेट आवश्यक देखिएको छ, संघीय सरकारले बजेट थप निकासा गरिदिए भवन बन्ने थियो। निर्माण व्यवसायी सञ्जीव शाहले काम गरेको दुई करोड रकम निकासा नगर्दा अदालतमा मुद्दा हाल्नु परेको बताए। काम गरेको रकम दिनुहोस्, अनि बाँकी काम अघि बढाउँछु भनेर जिससका तत्कालीन प्रमुख सोमनाथ पोर्तेलसमक्ष कयौंपटक आग्रह गरेका थियौं, व्यवसायी शाहले भने, जिसस प्रमुख पोर्तेलज्यूले विभिन्न कानुनी जटिलता र समस्या देखाउँदै रकम निकासा गर्नुभएन। पाँच वर्ष त्यतिकै बितेपछि बाध्य भएर ६ महिनाअघि अदालतमा मुद्दा हाल्नु परेको उनको गुनासो छ। मैले पाउनुपर्ने रकम निकासा गरिदिएको भोलि पल्टदेखि नै काम सुचारु गर्ने उनको भनाइ छ। अलपत्र छाडिएको जिपी भवनको काम सुचारु गराउन पहल गर्ने बारेमा उपप्रधान एवम् ऊर्जा, जलस्रोत तथा सिंचाई मन्त्री राजेन्द्रप्रसाद लिङ्देनले पनि चासो देखाएका छन्। यस क्षेत्रबाट निर्वाचित प्रतिनिधिसभा सदस्य तथा राप्रपाका अध्यक्षसमेत रहेका लिङ्देनले अस्पतालको निरीक्षण गर्न आउने क्रममा जिजस प्रमुख बरालसँग जिपी भवनको बारेमा सोधिखोजी गरेका थिए। सोही क्रममा उपप्रधानमन्त्री लिङदेनले अधुरो भवन निर्माणका लागि संघीय सरकारले सक्दो सहयोग गर्ने प्रतिबद्धता जाहेर गरेका थिए। कांग्रेस नेता कृष्णप्रसाद सिटौलाले जिपी भवन किन र के कारणले रोकिएको भन्दै यहाँका हरेक सभा तथा कार्यक्रममा कुरा उठाउँदै आएका छन्। सरकारको यत्रो ठूलो गौरवको योजना अलपत्र छाडिएकोप्रति उनले निरन्तर चिन्ता व्यक्त गर्दै आइरहेका छन्। यता भद्रपुर नगर प्रमुख गणेश पोखरेलले जिपी भवनको गाँठो फुत्काउने काम जिससले गर्नुपर्ने बताए। नगरभित्रको योजना रहेकोले जिससलाई नगरपालिकाले घच्घच्याइरहेको बताउँदै नगर प्रमुख पोखरेलले भने, जिससले बनाउन सक्दैन भने मन्त्रालयसँग समन्वय गरी नगरपालिकालाई हस्तान्तरण गरे भइगयो नि। नगर कार्यपालिका बैठकमा जिपी भवनको बारेमा पटकपटक कुरा उठाउँदै आइरहेको छु। जिसस प्रमुखलाई पनि भेटेर कुरा राखेका छौं, उनले भने ।"
बैतडीमा जीप दुर्घटनामा तीनजना घाइते,बैतडी :बैतडीमा जीप दुर्घटना हुँदा तीनजना घाइते भएका छन्। गोकुलेश्वरबाट बैतडीतर्फ जाँदै गरेको से १ ज ९२७ जीप दशरथचन्द राजमार्गको देहीमाण्डौं घुसिल्ला भन्ने स्थानमा दुर्घटना हुँदा तीनजना घाइते भएका हुन्। जीपमा ९ जना सवार रहेको बुझिएको छ। घाइतेहरूलाई उपचारका लागि जिल्ला अस्पताल बैतडी पठाउने तयारी भइरहेको जिल्ला प्रहरी कार्यालय बैतडीले जनाएको छ। जीप सडकबाट ३ मिटर तल खसेको छ । अनियन्त्रित भइ दुर्घटना भएको बुझिएको छ । घटनाको थप विवरण आउन बाँकी छ।
शैक्षिक गुणस्तर सुधार गर्न शैक्षिक मेला,"ढल्केवर(धनुषा) : शैक्षिक गुणस्तरलाई सुधार गर्न शैक्षिक मेला सम्पन्न भएको छ। जनता राष्ट्रिय आधारभूत विद्यालय जमुनिवासले आयोजना गरेको शैक्षिक मेला सम्पन्न भएको हो। सिकाइ निरन्तर अभियानअन्तर्गत शैक्षिक गुणस्तरलाई सुधार गर्नका लागि विद्यार्थीहरूलाई भौतिक ज्ञान बढाउने र अभिभावक विद्यार्थीहरूमा आआफ्नो जिम्मेवारीको बोध गराउने उद्देश्यले मेलाको आयोजना गरिएको विद्यालयका प्रधानाध्यापक जगजिवन महतोले जानकारी दिए। उनका अनुसार युनिसेफ र एनसेटको सहयोगमा मिथिला नगरपालिकामा पहिलो पटक पढाइ मेला आयोजना गरिएको थियो। उक्त मेलामा शैक्षिक सामग्रीहरूको प्रस्तुति, घरमा अभिभावकको जिम्मेवारी, सामाजिक सञ्जालको दुरुपयोगसम्बन्धी जनचेतना, पढ्ने पढाउने तरिका, मनोरञ्जनात्मक नाटक एवं नृत्य लगायतका सामग्रीहरूको प्रदर्शनी गरिएको विद्यालयका शिक्षक राजुकुमार सिंहले बताए।"
"पोखरामा बस दुर्घटना, घाइते हुनेमा अधिकांश पोखरा विश्वविद्यालयका विद्यार्थी","पोखरा : गगनगौडाबाट पोखरातर्फ आउँदै गरेको बस दुर्घटना भएको छ। दुर्घटनामा ४५ बढि यात्रु घाइते भएको कास्की प्रहरीले जनाएको छ। घाइते यात्रुहरूको पोखरा स्वास्थ्य विज्ञान प्रतिष्ठानलगायत विभिन्न अस्पतालमा उपचार भइरहेको प्रहरीले जनाएको छ। दुर्घटनामा अधिकांश पोखरा विश्वविद्यालयमा अध्ययनरत विद्यार्थी परेको बताइएको छ। पोखरा विश्वविद्यालयको भोलि हुन लागेको दिक्षान्त समारोहमा भाग लिन विभिन्न ठाउँबाट आएका विद्यार्थी परेको दुर्घटनामा घाइते भएकी बुटवलकी संगीता क्षेत्रीले अन्नपूर्णलाई जानकारी दिइन्। उनले भनिन्,'दुर्घटनामा अधिकांश पोखरा विश्वविद्यालयका विद्यार्थीहरू परेका छन्। भोलि विश्वविद्यालयको दिक्षान्त समारो छ। ' घाइतेहरूको अवस्था सामान्य रहेको उद्दारमा खटिएका प्रहरीले जनाएका छन्। घटनाको थप विवरण आउन बाँकी छ।"
जर्मन बेहुलासँग नेपाली संस्कृतिअनुसार विवाह,"गोरखा : होटल गोरखा गार्डेनको आँगनमा जग्गे, जग्गेमा बेहुली बनेर बसेकी भवानी रेग्मी र उनको दायाँतर्फ बेहुला लार्स माक्र्स दौरा सुरुवालमा सजिएका थिए। एकातिर आँगनभरि दौरा, सुरुवाल र साडी चोलोमा सजिएका जर्मन जन्ती थिए। अर्कातिर नौमती बाजा बजाउँदै महिला बाजा समूह नाचगान गर्दै थिए। गोरो छाला र अग्ला कद भएका जर्मन जन्ती गोरखा बजारकी चेलीसित बिहे गर्न एक साता अघिदेखि आएर बसेका थिए। शनिबार फागुन कृष्ण त्रयोदशीमा विवाहको लगन जुराइएको थियो। पुरोहित थिए, विष्णु खनाल। उनले हिन्दू रीतिरिवाज अनुसार विधि विधान पुर्याएर विवाह गराइदिए। सिन्दुर हाल्ने, कन्यादान दिने तथा मारे पाप, पाले पुण्य भनेर अन्माउने काम भयो। अर्कातिर जर्मन जन्ती घरबेटीहरूसित हातमा हात समातेर दिनभरि नाचे। लार्स माक्र्स र उनका अभिभावकहरू नेपाली परम्पराअनुसार विवाह गर्न पाउँदा उत्साहित देखिन्थे। नेपाली परम्पराअनुसार विवाह गर्न मैले एकचोटी मात्र प्रस्ताव गरेका थिएँ। उहाँ र उहाँको परिवारले एकदम खुसीसाथ स्वीकार्नु भयो, भवानीले भनिन्, अनि फागुन १ गते मसहित उहाँहरू पनि नेपाल आएका हौं। रेग्मी इन्भारमेन्टल इन्जिनियर हुन्। उनी पढ्न भनेर १३ वर्षअघि जर्मन पुगेकी थिइन्। पढ्ने तथा रोजगारीका क्रममा लार्स माक्र्ससित उनको प्रेम सम्बन्ध स्थापित भयो। प्रेम सम्बन्धलाई नेपाली धर्म, संस्कार, संस्कृतिअनुसार शनिबार विवाहमा परिणत गरिएको हो। जर्मन नागरिक सबैले नेपाली टोपी, नेपाली दौरा सुरुवाल, निधारमा रातो टीका लगाएर नौमती बाजा बजाएर नेपाली गीतमा दिनैभरि नाचेको देखेर साह्रै खुसी लागेको घरबेटी खडानन्द रेग्मीले बताए। नेपालका इशाइहरू रातो टीका लगाउन आनाकानी गर्छन्। तर, उनीहरू सबैले रातो टीका लगाएर नेपाली संस्कार, संस्कृतिलाई इज्जत दिएर मज्जाले रमझम गरेको देख्दा असाध्यै रमाइलो लाग्यो, उनले भने।"
महाशिवरात्रिमा पशुपतिमा भक्तसागर,"काठमाडौं : पशुपतिनाथ मन्दिर क्षेत्र शनिबार बिहानैदेखि अबेर रातिसम्म भक्त सागरले भरिभराउ रह्यो। पाशुपात क्षेत्र जय शम्भो, हर हर महादेव जस्ता धुनले गुञ्जयमान रह्यो। पशुपतिनाथ मन्दिर क्षेत्रको वातावरणले जो कोहीलाई मन्त्रमुग्ध बनाउँथ्यो। महाशिवरात्री पर्वको विशेष महत्व झल्काउँथ्यो। जहँ भक्तजन, साधुसन्त शिवरात्रीको रंगमा रंगिए। जीवनमा कम्तीमा एकपटक आराध्यदेव पशुपतिनाथको दर्शन गर्न मानिसहरू लालाहित हुन्छन्। शनिबार १२ घण्टासम्म लाम लागेर भक्तजनले पशुपतिनाथको दर्शन गरे। रंगीविरंगी फूल र बिजुली बत्तीले मन्दिरलाई बेहुलीझैं सजाइएको थियो। भक्तजनको सेवामा सबका सब तल्लीन थिए। खानेपानीदेखि भोजनसम्म खुवाउनेहरू यत्रयत्र थिए। मन्दिर क्षेत्रमा पुग्नेहरूलाई खानपान, औषधि उपचार, नाचगानको प्रबन्ध मिलाइएको थियो। पशुपतिनाथमा विदेशी भक्तजनको भीड यस वर्षको शिवरात्रीमा ८ देखि १० लाख भक्तजन पशुपतिनाथको दर्शन गरेको पशुपति क्षेत्र विकास कोषका प्रवक्ता रेवतीरमण अधिकारीले बताए। उनका अनुसार नेपाल, भारत, भुटान, श्रीलंकालगायत देशबाट झण्डै १५ लाख भक्तजन पाशुपत क्षेत्रमा मेला भर्न आए। पशुपतिको शिवरात्रीको अवलोकन गर्न अर्जेन्टिनी नागरिक एलेजन्द्रो स्लोबोबियानिक्सी पनि नेपाल आएको भेटियो। जय शिव ! यस, गड शिव इज फादर अफ गड गणेश उनले भने। हिन्दू धर्मावलम्बीको विशेष पर्व महाशिवरात्रिमा पाशुपत क्षेत्रमा फूल र बिजुलीबत्तीको रंगीविरंगीका साथै हजारौं मानिसको भीडले मनभरि उमंग छाएकोमा खुसी व्यक्त गरे। भारत १६ पटक पुगें। घुमें। उतै हुँदा नेपालको पशुपतिनाथ र महाशिवरात्रिबारे सुनेको थिएँ, उनले भने, नेपालको काठमाडौं पाँचौं पटक हो। तर, पशुपतिनाथ आएको पहिलोपटक, उनले भने। पशुपतिनाथको आस्थाले भक्तजनहरूलाई सात समुद्र पारिबाट पनि शिवरात्रीमा नेपाल तानेर ल्याउँछ। भारतको मध्य प्रदेशबाट विष्णु पहिलो पटक पशुपतिनाथको दर्शन आएका थिए। उनले भने, पशुपतिनाथ बाबाको दर्शन गर्नका लागि आएको हुँ। पशुपतिनाथ धेरै प्रसिद्ध मन्दिर हो भनेर सुनेको थिए। त्यसैले म पहिलो पटक नेपाल आएको हुँ। आराध्य देवको दर्शन गर्ने इच्छा पशुपतिनाथको दर्शन गर्न गौशालाबाट राति ३ बजेदेखि नै लाइन बसेको बताइन्, अनामनगरकी शुशीला भण्डारी। उनले भनिन्, शिवरात्रीमा पशुपतिनाथको आस्थाले तानेर ल्याउँछ। परिवारको सुख, शान्ति, आरोग्यको कामना गर्दै भक्तजन पाशुपत क्षेत्रमा आउँछन्। त्यस्तै, थानकोटबाट आएका लक्ष्मण भण्डारीले शिवरात्रीमा एकपटक भगवान्को दर्शन गर्ने सबैको इच्छा हुने गरेको बताए। वर्षमा एकपटक, नभए जीवनमा एक पटक भएपछि हिन्दू धर्मालम्बीको ठूलो मनोकामना आराध्य देव पशुपतिको दर्शन गर्ने हुन्छ। यसै मनोकांक्षाले तानेर यहाँ ल्याउँछ। थानकोटकै लक्ष्मी भण्डारी घरबाटै फूल, बेलपत्र, बात्ति लिएर पशुपतिमा दर्शन गर्न आएकी थिइन्। घरमै काटेको बत्तीले यहाँ आएर बाल्ने मनैबाट इच्छा हुन्छ, उनले भनिन्। बबरमहलबाट आएकी सीता पाण्डे प्रायः प्रत्येक शिवरात्रीमा व्रत बस्छिन्। उनले लामो लाइन छिचोल्दै शनिबार पशुपतिनाथको दर्शन गरेर घर फर्किन्। महाशिवरात्रिका अवसरमा शनिबार बिहान ३ बजेदेखि नै पशुपतिनाथका चार ढोका खोलिएको थियो। पाशुपत क्षेत्रमा गए रातिदेखि नै शान्ति सुरक्षाको व्यवस्था कडा बनाइएको थियो। ज्येष्ठ नागरिक र अशक्तले भने पशुपतिनाथ मन्दिरमा दर्शन गर्न लाइनमा बस्नु नपर्ने गरी व्यवस्था मिलाइएको थियो। त्यस्तै, सीता जोशी र पदमराज जोशीलाई पशुपतिको मेला भर्न आउँदा रमाइलो भयो। इमाडोलबाट आएकी वृद्ध दम्पतीले ज्येष्ठ नागरिक कार्ड देखाएर सजिलै भगवान्को दर्शन गर्न पाएको सुनाए। आहा ! निकै रमाइलो भयो। ज्येष्ठ नागरिक कार्ड देखाएर सजिलै दर्शन गर्न पाइयो, ती दम्पतीले एकै स्वरमा भने, बुढेसकाल लाग्यो। धर्मकर्ममा रहर जागेको छ। भागवान्को आस्थाले तानेर ल्याउँछ। पशुपतिमा दर्शनका लागि बाहिर तीन र भित्र पाँचवटा लाइनको व्यवस्था गरिएको थियो। देशैभरिका शिव मन्दिरमा पनि धूमधामका साथ पूजा आराधना गरी शिवरात्री बनाइयो। शंकराचार्य आकर्षणको केन्द्र पशुपतिनाथको मन्दिर राजधानी काठमाडौंमा छ। ऐतिहासिक, धार्मिक एवं पर्यटकीय दृष्टिले यो मन्दिर विश्व सम्पदा सूचीमा सूचीकृत छ। बागमती सभ्यताको नदीको किनारमा अवस्थित पशुपतिनाथ २४० हेक्टर जग्गामा फैलिएको छ। यो क्षेत्र काठमाडौं उपत्यकाकै प्राचीनतम धार्मिकस्थल प्रमाणित छ। अतिप्राचीन पूजास्थल, मठ मन्दिर र मूर्तिहरू एवं प्राचीन अभिलेखहरू धनी हो, पशुपतिनाथ मन्दिर। जसलाई खुला संग्रहालयको रूपमा चिनिन्छ। शैव, शाक्त, वैष्णव, बौद्ध, जैन सौर, गणपत, नाथ सिख आदि प्रमुख सम्प्रदायका भक्तजनहरूका लागि पशुपति क्षेत्र सदैव समान आस्था एवं श्रद्धाको केन्द्र बनेको छ। जहाँ महाशिवरात्रिका लागि भारतको जगन्नाथपुरीस्थित गोवद्र्धन मठका शंकराचार्य निश्चलानन्द सरस्वती स्वामी १० सदस्यीय टोलीले पाशुपत क्षेत्रमा भक्तजनको भीड बढाएको छ। शंकराचार्यले पाशुपत क्षेत्रमा वेद, पुराण, वैदिक गणित र संस्कृत आचरण आदिबारे प्रवचन दिइरहेका कोषका प्रवक्ता अधिकारीले बताए। शंकराचार्यको स्वागत र अभिनन्दन गर्न उपसमिति बनाइएको छ। आज (आइतबार) साढे ११ बजे उपराष्ट्रपति नन्दबहादुर पुनद्वारा शंकराचार्यलाई नागरिक अभिनन्दन गर्ने कार्यक्रम तय गरिएको छ। कोषले यस वर्षको महाशिवरात्रि व्यवस्थापनमा ८० लाख रुपैयाँ खर्चिएको भएको अधिकारीको भनाइ छ। महाशिवरात्रिमा देशविदेशबाट झण्डै ५ हजार साधुसन्त पाशुपत क्षेत्रमा आएका छन्।"
कर्णालीमा सुधार भएन मानवअधिकारको अवस्था,"सुर्खेत : कर्णालीमा मानवअधिकारको अवस्था कमजोर रहेको पाइएको छ। कर्णालीमा मानवअधिकार उल्लंघन र ज्यादतीका घटनाहरू बर्सेनि बढ्दै गएको अध्ययनले देखाएको हो। राज्य र अन्य पक्षबाट व्यक्ति हत्या, अपहरण, कुटपिट तथा धम्कीका घटनाहरू बढ्दै गएका छन्। मानवअधिकारको अवस्था खस्किँदै गएको र यसबाट सबैभन्दा बढी महिला तथा बालबालिकाहरू पीडित भइरहेका छन्। महिलामाथि घरेलुहिंसा बढेको, बालिकाहरूमाथि बलात्कार र हत्या भइरहेको, कारागारमा क्षमताभन्दा बढी कैदीबन्दी भएका कारण अमानवीय व्यवहार भइरहेको, दलितमाथि जातकै आधारमा विभेद भइरहेको, हत्या र कुटपिटका घटनामा पनि कमी आउन नसकेको र दण्डहिनता बढेको पाइएको हो। अनौपचारिक क्षेत्र सेवा केन्द्र (इन्सेक) कर्णाली प्रदेश कार्यालयले आइतबार आफ्नो अध्ययन प्रतिवेदन सार्वजनिक गर्दै यस्तो जानकारी दिएको हो। बितेको सन् २०२२ मा कर्णालीमा भएका मानवअधिकार उल्लंघन र ज्यादतीका घटनाबारे जानकारी दिँदै इन्सेकले कर्णालीमा मानवअधिकारको अवस्थामा सुधार आउन नसकेको जनाएको हो। कानुनी कारबाही नुहुनु, पीडितले न्याय नपाउनु र अधिकांश मुद्दाहरू गुपचुपमै मिलापत्र गरिने भएकाले पनि मानवअधिकारको अवस्था खस्किँदै गएको प्रतिवेदनमा उल्लेख छ। सन् २०२१ को तुलनामा कर्णालीमा सन् २०२२ मा मानवअधिकार हननका घटनाबाट पीडित हुनेको संख्या बढी छ। सन् २०२१ मा प्रदेशभर तीन सय ९६ जना पीडित भएकोमा सन् २०२२ मा बढेर पीडितको संख्या चार सय ६३ जना पुगेको हो। यस्तै सन् २०२१ मा कुटपिटका घटनामा ४५ जना पीडत भएकोमा २०२२ मा एक सय ११ जना पीडत बनेका छन्। यस्तै सन् २०२२ मै कर्णालीमा १३ जना महिला र तीन जना पुरुष गरी १६ जनाको हत्या भएको छ। सोही वर्ष प्रदेशभर बालअधिकारका घटनामा ८० जना बालबालिका पीडित भएका छन्। बालबालिका बेचविखन, बलात्कार, यौन दुर्व्यवहारका घटनामा पनि कमी नआएको प्रतिवेदनमा उल्लेख छ। पारिवारिक हत्याका विभत्स घटनाहरू बढेको, वैदेशिक रोजगारीका कारण पारिवारिक बेमेलका घटनामा वृद्धि भएको, घरेलुहिंसामा कमि नआएको, बोक्सीको आरोपमा महिलामाथि हिंसा भइरहेको, घरेलु हिंसाका घटनाहरू बर्सेनि बढेको, न्यायिक पहुँच नहुँदा अधिकांक मुद्दाहरू मिलापत्र गराउने गरिएको, हिरासत र थुनामा हुने घटनामा राज्य जवाफदेही बन्न नसकेका कारण पनि मानवअधिकारको अवस्था कमजोर बनेको इन्सेक कर्णाली प्रदेश कार्यालयका प्रमुख नारायण सुवेदीले बताए। जातीय विभेदका घटनाहरू पनि बढेका छन् उनले भने,पीडितले न्याय पाउने अवस्था छैन, पीडकमाथि कानुनी कारबाही नहुनुले पनि यस्तो अवस्था आयो। दण्डहिनता बढ्दा मानवअधिकारको अवस्थामा सुधार आउन नसकेको हो, यो सकारात्मक अवस्था होइन। सन् २०२२ मा बलात्कारका घटनामा ८८ जना, बलात्कार प्रयासका घटनामा ११ र यौन दुर्व्यवहारका घटनामा २२ जना गरी एकसय ३१ जना महिला तथा बालिकाहरू पीडित भएका छन्। बालिकाको बलात्कारपछि हत्यासम्म हुने गरेको तथ्याकंमा उल्लेख छ। यस्तै कारागारमा रहेका कैदी तथा बन्दीहरूमाथि पनि अमानवीय व्यवहार भइरहेको प्रतिवेदनमा उल्लेख छ। कर्णालीमा हाल कारागारको क्षमता ६ सय २५ जना भएकोमा नौ सय ६६ जना कैदी तथा बन्दीलाई कोचेर राखिएका कारण उनीहरूमाथि अमानवीय व्यवहार भइरहेको इन्सेकको भनाइ छ। देशमा सशस्त्र द्वन्द्व अन्त्य भएको १६ वर्ष बितिसक्दा पनि द्वन्द्वपीडितले न्याय नपाएको, स्वास्थ्य सेवाको पहुँच नहुँदा नागरिकहरू पीडित भइरहेको र न्याय नपाउँदा मानवअधिकारको अवस्था बर्सेनी कमजोर बन्दै गएकाले दण्डहिनता बढेको इन्सेकले जनाएको छ।"
मन्दिरमा दलितलाई अवरोध,"ओखलढुंगा : कानुनले छुवाछूतलाई दण्डनीय बनाए पनि सिद्धिचरण नगरपालिका४ रुम्जाटारस्थित शिव मन्दिरमा महाशिवरात्रीका दिन पूजा गर्न खोज्दा दलित समुदाय विभेदमा परेका छन्। मन्दिरको रेखदेख गर्दै आएका लक्ष्मण गुरुङलगायतले अवरोध गरेका हुन्। अन्य समुदायका व्यक्तिलाई सहजीकरण गरेका गुरुङले दलित आउनासाथ मिल्दैन भनेर रोक लगाएको स्थानीयवासीले बताए। शिक्षिका कृष्णकुमारी गजमेरका अनुसार उनकी आमालाई मन्दिरमा पूजा गर्नबाट वञ्चित गरिएको थियो। गजमेर मन्दिरमा गएर प्रतिवाद गरेपछि गुरुङले मन्दिरको गेट लगाएका थिए। यो घटना सञ्चारमाध्यममा सार्वजनिक गर्ने भनेपछि गेट खोलेको उनले सुनाइन्। पुजारीलाई जुठो परेकाले पूजाआजा नभएको तर मन्दिरमा रोक नलगाएको भन्दै गुरुङ पन्छिएको अधिकारकर्मी राज दयालले बताए। यसबारे कानुनी उपचार खोज्ने पीडित पक्षको भनाइ छ। पटकपटक अमानवीय व्यवहार भएको छ। अब सहन सकिँदैन, शिक्षिका गजमेरले अन्नपूर्ण पोस्ट्सँग भनिन्।"
'लगातार हाइ आउनु गम्भीर रोगको संकेत पनि हुनसक्छ',एजेन्सी : अक्सर थकान महशुस भएपछि हाइ आउँछ। हाइ आउनु सामान्य मानिन्छ पनि। हरेक व्यक्तिले दिनमा ५ देखि १९ पटकसम्म हाइ गर्ने गर्छन्। हाइ आउनुलाई सामान्य मानेपनि अत्याधिक हाइ आउनु गम्भीर रोगको संकेत पनि हुनसक्ने चिकित्सक बताउँछन्। भारतको स्लिप फाउन्डेसनका अनुसार दिनमा १० पटक हाइ गर्ने मानिस धेरै हुन्छन्। केही अध्ययनका अनुसार दिनमा करिब १०० पटक हाइ गर्ने व्यक्तिको संख्या धेरै छ। यसको सामान्य कारण निद्रा नपुग्नु हो। मेडिकल न्युज टुडेका अनुसार बारम्बार हाइ खानु औषधिको साइड इफेक्ट पनि हुनसक्छ। यस्तो समस्या छ भने समयमै सम्बन्धित चिकित्सकबाट परामर्श लिनुपर्छ। बारम्बार हाइ आउनुको मु्ख्य ५ कारण निद्राको कमी : सामान्यतया अधिकांश व्यक्तिलाई दिउँसोको समयमा निन्द्रा आउनेगर्छ। जसका कारण उनीहरूले बढि हाइ हाइको समस्या झेल्नुपर्छ। जब कुनै कारणले रातको समयमा निद्रा पूरा नभएमा भोलिपल्ट धेरै थकान महशुस गराउँछ र हाइ हाइ आउनेगर्छ। मधुमेह : दिनभर हाइ आउँछ भने मधुमेहको सुरुवाति संकेत मान्न सकिने चिकित्सकहरू बताउँछन्। रगतमा ग्लुकोजको मात्रा कम भएमा हाइ आउने समस्या देखिन्छ। त्यसैले समयमै चिकित्सकसँग परामर्श लिनुपर्छ। फोक्सोसम्बन्धी रोग :नियमित औषधि लिइरहेका व्यक्तिमा हाइ आउने समस्या बढि हुन्छ। यसो हुँदा फोक्सोसम्बन्धी रोगको खतरा बढ्नसक्ने चिकित्सको भनाइ छ। मृगौला समस्या : विशेषज्ञका अनुसार मृगौलामा समस्या भएमा पनि धेरै हाइ आउने गर्छ। मृगौलामा समस्या देखिदा धेरै थकान महशुस हुने र हाइ आउने समस्या देखिने चिकित्सक बताउँछन्। हृदयघात : यदि सामान्य भन्दा धेरै हाइ आइरहेको छ र हाइ आउँदा मुटु दुख्ने गर्छ भने हृदयघात हुनसक्ने सम्भावना धेरै हुने जानकारी बताउँछन्। यस्तो लक्षण देखिन्छ भने तुरून्तै चिकित्ससँग जचाउनुपर्छ।
पुतलीबजारका सय जनाको निशुल्क मोतियाबिन्दु उपचार,"स्याङ्जा : पुतलीबजार नगरपालिकाले मोतियाबिन्दु मुक्त बनाउने उद्देश्यसहित अभियान सुरु भएको छ। अभियानअन्तरगत अहिले सय जनाको मोतियाबिन्दुको शल्यक्रिया गरिएको हो। पुतलीबजार नगरपालिकाको आयोजना तथा हिमालयन आँखा अस्पताल पोखरा,एनआरएन यूके,नेत्रज्योती संघको संयुक्त सहयोगमा झण्डै ३ सातादेखि यहाँ निशुल्क आँखा शिविर सञ्चालन गरिएको थियो। शिविरमा आँखा परीक्षण,औषधि र चश्मा वितरणसहित बिरामीहरूको शल्यक्रिया गरिएको हो। माघ महिनाको १५ गतेदेखि जारी शिविरमा शिविरमा ४ हजार ४ सय २८ जनाले आँखा परीक्षण गराए। तीमध्ये ९ सय २ जनालाई चश्मा उपलब्ध गराइएको थियो भने हजार भन्दा बढीलाई औषधि प्रदान गरिएको छ। शिविरमा आएका मध्ये १ सय ५३ जनामा मोतियाबिन्दु देखिएको थियो। मोतियाविन्दुका कारण गुम्नसक्ने दृष्ट्रिबिहीनतालाई ध्यान दिँदै नगरपालिकाले निशुल्क आखा शिविरसहित मोतियाविन्दु शल्यक्रियाको आयोजना गरेको नगरप्रमुख तुलसीराम रेग्मीले बताए। उनले भने, पुतलीबजार नगरपालिकाका कसैले पनि मोतियाबिन्दुको समस्या लिन नपरोस् भन्ने हाम्रो उदेश्य हो। नेपालमा पहिलो पटक यस्तो अभियान पुतलीबजार नगरपालिकाले पहिलो पटक सञ्चाल गरेको नेत्रज्योति संघका केन्द्रीय सभापति चेतराज पन्तले जानकारी दिए। शिविर समापनमा बोल्दै स्याङ्जा निर्वाचन क्षेत्र नं२ प्रतिनिधिसभा सदस्य धनराज गुरुङ र क्षेत्र नं १ का प्रतिनिधिसभा सदस्य राजु थापाले पुतलीबजार नगरपालिकाले सुरु गरेको अनुकरणीय कामको सिको अन्य पालिकाले पनि गर्नुपर्ने बताउँदै आवश्यक सहयोग गर्ने प्रतिवद्धता जनाए। सोही कार्यक्रममा प्रदेश सभापति प्राडादिलबहादुर क्षेत्री,स्वास्थ्य कार्यालयका प्रमुख बसुन्धरा शर्मा,शिविर संयोजक डाविशाल गुरुङ लगायतले मोतियाबिन्दु नेपाल र स्याङ्जाको अवस्था र शिविरको प्रभावकारिताका बारेमा आआफनो धारणा व्यक्ति गरे। मोतियाबिन्दु शल्यक्रियाका लागि डाहरिविक्रम अधिकारी,डाअस्मिता लामिछानेलगायतको चिकित्सकीय एवं प्राविधिक टोली खटिएको नगर स्वास्थ्य प्रमुख भवानीशंकर पोखरेलले जानकारी दिए। तस्बिर :भवानी अधिकारी"
पश्चिमी वायुको प्रभाव : हिमाली भूभागमा हिमपातको सम्भावना,उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। काठमाडौं : नेपालमा पश्चिमी वायुको आंशिक प्रभाव रहेको छ। जल तथा मौसम विज्ञान विभागका अनुसार आइतबार राति प्रदेश नं १ का उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। सोमबार कर्णाली प्रदेशका उच्च पहाडी तथा हिमाली भूभागका एकदुई स्थानमा तथा प्रदेश नं १ र गण्डकी प्रदेशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको मौसम पूर्वानुमान महाशाखाले जारी गरेको बुलेटिनमा उल्लेख छ। मंगलबार पनि प्रदेश नं १ र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको महाशाखाले जनाएको छ। प्रदेश १ र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको साथै तराईका एकदुई स्थानमा बिहानी पख हुस्सुकुहिरो लाग्ने सम्भावना रहेको बुलेटिनमा उल्लेख छ।
"आज प्रजातन्त्र दिवस, देशभर मनाइँदै","काठमाडौं : नेपालमा आज ७३ औं प्रजातन्त्र दिवस देशभर विविध कार्यक्रम गरी मनाइँदैछ। जनक्रान्तिका माध्यमबाट एक सय चार वर्षको राणाशासन अन्त्य गरी देशमा प्रजातन्त्र घोषणा भएको दिनको स्मरणमा सरकारले औपचारिक समारोहका साथ दिवस मनाउँदै आएको छ। प्रजातन्त्रकै जगमा लोकतन्त्र हुँदै मुलुकमा अहिले सङ्घीय लोकतान्त्रिक गणतन्त्रात्मक शासन व्यवस्था स्थापना भएको छ। प्रजातन्त्र स्थापनाका लागि भएको सङ्घर्षमा शुक्रराज शास्त्री, दशरथ चन्द, धर्मभक्त माथेमा र गङ्गालाल श्रेष्ठले विसं १९९७ माघमा बलिदानी दिएका थिए। प्रजापरिषद् नामक राजनीतिक दल भूमिगत रूपमा स्थापना गरी प्रजातन्त्र स्थापनाका लागि जनतामा जागरण ल्याएको अभियोगमा उनीहरुलाई तत्कालीन राणा शासकले मृत्युदण्ड दिएको थियो। जहाँनियाँ राणा शासनविरुद्ध जनताले आन्दोलन गरी रगत बगाएपछि राणा शासक जनतासमक्ष घुँडा टेक्न बाध्य भई २००७ साल फागुन ७ गते प्रजातन्त्र स्थापना भएको घोषणा गरियो। तत्कालीन राजा त्रिभुवनको घोषणापछि राणा र कांग्रेस सम्मिलित सरकार गठन भई नेपालमा प्रजातान्त्रिक शासनकालको सूत्रपात भयो। फागुन ७ मा प्रजातन्त्र स्थापना भएको सम्झनामा सरकारले केन्द्रमा प्रत्येक वर्ष राजधानीको टुँडिखेलमा औपचारिक कार्यक्रमको आयोजना गरी विशेषरूपमा यो दिवस मनाउँदै आएको छ। सबै जिल्लामा पनि यो दिवस मनाइँदै आएको छ।"
