शीर्षक,विवरण
प्रतिकूल मौसमका कारण हिमाली क्षेत्रमा पर्यटक अलपत्र,"जोमसोम : हिमाली क्षेत्रमा सयौं पर्यटक अलपत्र परेका छन्। केही सम्पर्कविहीन भएको आशंका गरिएको छ। दसैंअघि झन्डै ६ देखि ७ सयको हाराहारीमा मनाङ, मनाङ,गोर्खा, मुस्ताङ र उपल्लो डोल्पाको हिमाली क्षेत्रमा पुगेका थिए। निरन्तरको वर्षा र प्रतिकूल मौसमका कारण ती पर्यटकबीच बाटोमै अलपत्र परेका छन् भने केही पर्यटक सम्पर्कविहीन अवस्थामा रहेको जनाइएको छ। विभिन्न कम्पनीहरूमार्फत् झन्डै ७ सय बढीको संख्यामा मनाङ र गोर्खाको मनास्लु ,मनाङको अन्नपूर्ण, मुस्ताङको धौलागिरी सर्किटमा पुगेका थिए। केही उपल्लो डोल्पाको धोतरापलगायतका स्थानमा पुगेका थिए। मनास्लु, अन्नपूर्ण र धौलागिरी र उपल्लो डोल्पामा पुगेका विदेशी पर्यटकको हेलिमार्फत् उद्धार भइरहेको नेपाल ट्रेकिङ एजेन्सिज एशोसियसन अफ नेपाल (टान)का महासचिव विनोद सापकोटाले जानकारी दिए। दसैंअघि करिब ७ सय पर्यटक विभिन्न कम्पनीमार्फत् पश्चिम हिमाली क्षेत्रमा प्रस्थान गरेको भए पनि कुनकुन क्षेत्रमा कति विदेशी पर्यटक गएका थिए भन्ने एकीन तथ्यांक टानसँग उपलब्ध नभएको टानको महासचिव सापकोटाको भनाइ छ। उनले टानसँग पदयात्री सूचना व्यवस्थापन प्रणाली (टिम्स) लिने पर्यटक नभएकाले के कति सख्यामा पर्यटक अलपत्र छन्, कति सम्पर्क छन् भन्ने तथ्यांक नहुँदा पर्यटकको विस्तृत विवरण खुल्न नसकेको बताए। केही दिनदेखिको अविरल वर्षा र उच्च हिमाली क्षेत्रमा हिमपातलगायतका कारणले धौलागिरी पर्यटक अलपत्र र तथा सम्पर्कविहीन भएका हुन्। त्यस्तै सोमबारमात्रै मनाङ र मुस्ताङको थोरङ्पासमा अलपत्र परेका करिब ३० जना विदेशी पर्यटक मुक्तिनाथमा सम्पर्कमा आएका स्थानीय पर्यटन व्यवसायी सुरज गुरुङले जानकारी दिए। उनले अलपत्र परेका पर्यटक सकुशल उद्धार भएको बताए।"
गठबन्धनको जित सुनिश्चित : पुष्पा भुसाल,"सन्धिखर्क : नेपाली कांग्रेसका केन्द्रीय सदस्य एवं अर्घाखाँचीबाट प्रतिनिधिसभाका उम्मेदवनर पुष्पा भुसालले लोकतान्त्रिक गणतन्त्रको रक्षाका लागि लोकतान्त्रिक गठबन्धन गरेर नेपाली कांग्रेस निर्वाचनमा होमिएको बताएकी छन्। पूर्व उपसभामुख समेत रहेकी भुसालले नेपाली जनताको लामो संघर्ष र बलिदानीबाट प्राप्त संबिधान सभा मार्फत जनताका प्रतिनिधिले लेखेको संविधानको रक्षा गर्दै संविधानको कार्यन्वयनका लागि लोकतान्त्रिक गठबन्धनको जित अहिलेको आबश्यक्ता रहेको बताइन्। उनले राष्ट्र र राष्ट्रियताको रक्षाका लागि पनि गठबन्धनको जित सुनिश्चित रहेको बताइन्। 'जिल्लामा यस्ता विकासलाई मान्यता दिनुपर्छ जुन विकास घरघरमा पुग्ने र जनजनले छुने किसिमको हुनुपर्छ। हामीले ल्याएका विकास घरभित्र पस्नुपर्यो। विकासको परिणाम एउटा गरिब जनताको, गरिबीको रेखामुनि रहेको जनताको घरभित्र छुन पाउनुपर्छ अहिले त्यो विकासको आवश्यक छ, उनले भने।"
प्रतिनिधिसभामा २५१३ र प्रदेशसभामा ३४५५ जनाको उम्मेदवारी,काठमाडौं : प्रतिनिधिसभा र प्रदेशसभाको मंसिर ४ मा हुने निर्वाचनका लागि कूल ५ हजार ९ सय ६८ उम्मेदवारी दर्ता भएको छ। प्रतिनिधिसभाको १ सय ६५ वटा निर्वाचन क्षेत्रका लागि हालसम्म २५ सय १३ जनाको उम्मेदवारी दर्ता भएको निर्वाचन आयोगका सहायक प्रवक्ता सूर्यप्रसाद अर्यालले जानकारी दिए। त्यस्तै प्रदेशसभातर्फ ३४ सय ५५ जनाको उम्मेदवारी दर्ता भएको आयोगले जनाएको छ। उम्मेदवारी दिनेको विवरण अद्यावधिक भइरहेको आयोगले जनाएको छ। उम्मेदवारका विरुद्ध आयोगले सोमबार १० देखि ३ बजेसम्म उजुरी दिन सकिने समय छुट्याएको थियो। मनोनयन दर्ता भएका कुनै पनि उम्मेदवारविरुद्ध सम्बन्धित निर्वाचन अधिकृतको कार्यालयमा उजुरी दिन सकिने आयोगले जनाएको छ। उजुरी परेपछि सोमबार ३ बजेदेखि मंगलबार ५ बजेसम्म उजुरीको जाँचबुझ भएको उनले बताए। मंगलबार साँझ ५ देखि ७ बजेसम्म उम्मेदवारको नामावली प्रकाशन गरिने सहायक प्रवक्ता अर्यालले जानकारी दिए। बुधबार १० देखि १ बजेसम्म उम्मेदवारले नाम फिर्ता लिने दिन तोकिएको छ । त्यही दिन (असोज २६) ३ बजेभित्र उम्मेदवारको अन्तिम नामावली प्रकाशन गर्ने र ४ देखि ५ बजेभित्र उम्मेदवारलाई निर्वाचन चिह्न प्रदान गर्ने निर्वाचन कार्यक्रम छ।
विजय गच्छदारविरुद्ध उजुरी,काठमाडौं : सुनसरी३ बाट प्रतिनिधिसभा निर्वाचनको उम्मेदवारी दिएका कांग्रेस नेता विजयकुमार गच्छदारको उम्मेदवारी खारेजको माग गर्दै निर्वाचन आयोगमा उजुरी परेको छ। गच्छदारको उम्मेदवारी खारेज माग गर्दै काठमाडौं महानगर७ का विवेक अधिकारीले आयोगमा उजुरी दिएका हुन्। बालुवाटारस्थित गच्छदारविरुद्धको ललिता निवास जग्गा हिनामिनाको मुद्दा विशेष अदालतमा विचाराधीन रहेकै अवस्थामा उम्मेदवारी परेकाले छानबिन गरी उक्त उम्मेदवारी खारेज गर्न माग गरिएको उजरीकर्ता विवेक अधिकारीले बताए। ललिता निवासको सरकारी जग्गा व्यक्तिको नाममा दर्ता गरेको ठहर गर्दै अख्तियार दुरुपयोग अनुसन्धान आयोगले विशेष अदालतमा मुद्दा दायर गरेको थियो। आयोगले उनीसहित १७५ हाइप्रोफाइलविरुद्ध ०७६ माघ २२ मा विशेष अदालतमा मुद्दा दायर गरेको थियो। मुद्दा दायर भएपछि उनी सांसदबाट निलम्बित भएका थिए भने प्रहरीले फरार अभियुक्तको सूचीमा राखेको थियो। डेढ वर्ष फरार भएपछि केपी ओलीको सरकार ढलेर शेरबहादुर देउवा प्रधानमन्त्री बनेपछि उनी अदालतमा हाजिर भएका थिए। अख्तियारले ९ करोड ६५ लाख बिगो दाबी गरे पनि अदालतले गच्छदारलाई १० लाख धरौटीमा छाडेको थियो।
०४८ को निर्वाचन जितेका कांग्रेसका यी ११ नेतालाई कति सहज छ यो चुनाव,"काठमाडौं : आसन्न प्रतिनिधिसभा निर्वाचनमा अधिकांश पुरानै अनुहारको बर्चस्व कायम छ। नेपाली कांग्रेसमा २०४८ सालको आम निर्वाचनमा निर्वाचित ११ जना र मनोनित १ जनाले अहिलेको निर्वाचनमा उम्मेदवारी दिएका छन्। उनीहरू अधिकांश २०४८ देखि निरन्तर संसदीय राजनीतिमा छन्। कांग्रेस सभापतिसमेत रहेका प्रधानमन्त्री शेरबहादुर देउवासहित विजयकुमार गच्छदार, रामचन्द्र पौडेल, पूर्णबहादुर खड्का, कृष्णप्रसाद सिटौला, बालकृष्ण खाँण, दीलेन्द्रप्रसाद बडु, रामजनम चौधरी, रमेश रिजाल, सुरेन्द्रप्रसाद चौधरी र पद्मनारायण चौधरी रहेका छन्। कांग्रेस सभापति देउवा २०४८ सालमा पनि डडेलधुराबाट निर्वाचित सांसद हुन्। उनले अहिले पनि डडेलधुराबाटै उम्मेदवारी दर्ता गराएका छन्। उनी ०४८ यता निरन्तर संसदीय राजनिति र सरकारको नेतृत्वमा छन्। त्यस्तै गच्छदार पनि निरन्तर संसदमा छन्। उनी २०४८ मा सुनसरी२ बाट निर्वाचित भएका थिए। अहिले क्षेत्र परिवर्तन गरी सुनसरी३ बाट चुनावी मैदानमा भिड्दैछन्। उनी पनि उपप्रधानसहित शक्तिशाली मन्त्रालयको अनुभव गर्दै आएका राजनीतिज्ञमा पर्छन्। सिटौलाले पनि पटकपटक अवसर पाउँदै आएका छन्। २०४८ सालको आम निर्वाचनमा मनोनीत सिटौला यसपटक झापा३ बाट भिड्दैछन्। उनका प्रतिस्पर्धीका राष्ट्रिय प्रजातन्त्र पार्टीका अध्यक्ष राजेन्द्र लिङदेन हुन्। सिटौलाले पनि सरकारमा रहेर गृह मन्त्रालयसहित महत्वपूर्ण मन्त्रालयको जिम्मेवारी सम्हालिसकेका छन्। सत्ता राजनीतिमा रहिरहन खोज्ने अर्का नेता हुन् बालकृष्ण खाँण। २०४८ सालमै सांसद जितेका खाँण अहिले पनि सोही क्षेत्रबाट चुनावी मैदानमा होमिएका छन्। उनका प्रतिस्पर्धी दीपक बोहरा त झन् २०३८ सालमै राष्ट्रिय पञ्चायत सदस्य भएका थिए। खाँण हालः गृहमन्त्री छन्। प्रधानमन्त्री देउवाका विश्वासपात्रसमेत रहेका खाँणले श्रीमती मञ्जु खाँणलाई समानुपातिक सूचीमा समेटेका छन्। पार्टी उपसभापतिसमेत रहेका पूर्णबहादुर खड्का पनि निरन्तर संसदमा छन्। २०४८ सालको आम निर्वाचनमा सुर्खेत १ बाट खड्का निर्वाचित भएका थिए। खड्का गृहसहित अरु मन्त्रालयको जिम्मेवारी सुम्पिएका नेतामा पर्छन्। यसपटक पनि उनले उम्मेदवारी दर्ता गराएका छन्। त्यस्तै सभामुखको समेत जिम्मेवारी सम्हालिसकेका रामचन्द्र पौडेल सत्तामा जान खोजिरहने नेताका रूपमा कहलिन्छन्। पटकपटक प्रभावशाली मन्त्रालयको स्वाद चाखेका पौडेल २०४८ देखि अधिकांश संसदीय राजनीतिमै छन्। यसपटक पनि उनी तनहुँ १ बाट चुनावी मैदानमा भिड्दैछन्। त्यस्तै टिकट पाउने अर्का भाग्यमानी नेतामा पर्छन्, रामजनम चौधरी। उनी २०४८ सालको निर्वाचनमा पनि कैलाली२ बाट चुनाव जितेका थिए। यसपटक उनले कैलाली १ बाट टिकट पाएका छन्। चुनावी जोडघटाउ र रणनीतिमा कुशल मानिने चौधरीले २०४८, २०५१ र ०५६ सालमा कैलाली क्षेत्र नम्बर २ मा नेपाली कांग्रेसबाट प्रतिनिधिसभा सदस्य निर्वाचित भएका थिए। उनी भूमिसुधार र स्वास्थ्य गरी दुईपटक मन्त्री बनेका छन्। दीलेन्द्र प्रसाद बडुले २०४८ सालमा निर्वाचित सांसद हुन्। अहिलेपनि बडुले दार्चुलाबाट टिकट पाएका छन्। ०४८ सालमा पनि दार्चुलाबाटै चुनाव लडेका थिए। बडु पटकपटक मन्त्रालयको नेतृत्व गर्ने भाग्यमानी नेताका रूपमा चिनिन्छन्। त्यस्तै २०४८ सालदेखि अधिकांश समय पर्सा ३ बाट सुरेन्द्रप्रसाद चौधरीको हातमा टिकट पर्दै आएको छ। कांग्रेसभित्र बौद्धिक नेताका रूपमा चिनिने चौधरी सरकारमा समेत सहभागी भएका नेतामा पर्छन्। पर्सा ४ बाट रमेश रिजाल पनि २०४८ देखि धेरैजसो संसदीय राजनितीमा छन्। उनले अहिले पनि पर्सा ४ बाटै टिकट हात पारेका छन्। त्यस्तै सिरहा १ बाट पद्मनारायण चौधरी आगामी चुनावमा भिड्दैछन्। २०४८ सालको आम निर्वाचनमा निर्वाचित चौधरी कांग्रेसभित्र पटकपटक अवसर पाउने नेताका रुपमा पर्छन्। धनुषा ३ बाट २०४८ सालमै निर्वाचित आनन्दप्रसाद ढुगांनाको नाम समानुपातिक सूचीमा परेको छ। उनको नाम प्राथमिकताका साथ तेस्रो नम्बरमा परेको हो। त्यस्तै २०४८ सालमा स्याङजा १ बाट निर्वाचित गोपालमान श्रेष्ठको नाम पनि समानुपातिक सूचीमा राखिएको छ। पुराना नेताहरू पटकपटक दोहोरिँदा नयाँ पुस्ताका नेताहरू नेतृत्वमा आउन वञ्चित भइरहेका छन्। जसका कारण पार्टीभित्र अन्तरविरोध हुँदै आएको छ। पुरानै नेतृत्व दोहोरिएकै कारण पछिल्लो समय युवा पुस्तामा राजनीतिप्रतिको वितृष्णा बढेको राजनीतिक विश्लेषकहरू बताउँछन्।"
"७६ जिल्लामा फैलियो डेङ्गु, ४४ जनाको मृत्यु",काठमाडौं : हालसम्म डेङ्गुका कारण ४४ जनाको मृत्यु भएको छ। स्वास्थ्य तथा जनसंख्या मन्त्रालयका अनुसार गत साउनदेखि हालसम्म ३३ हजार नौ सय ७५ जनामा सो रोग सङ्क्रमण पुष्टि भएको छ। हालसम्म सातै प्रदेशका ७६ जिल्लामा डेङ्गु फैलिएको मन्त्रालयले जनाएको छ। पछिल्लो २४ घण्टामा २७ जनामा कोरोना सङ्क्रमण पुष्टि भएको छ। एक हजार पाँच सय ४६ नमूना परीक्षण गर्दा सो सङ्ख्यामा सङ्क्रमण पुष्टि भएको हो। आज २६ कोरोना सङ्क्रमण मुक्त भएका छन्। सक्रिय सङ्क्रमितको सङ्ख्या ५६९ छ। हालसम्म नेपालमा नौ लाख ९९ हजार नौ सय ११ जनामा कोरोना सङ्क्रमण पुष्टि भएको छ। नौ लाख ७८ हजार ३२४ जना सङक्रमणमुक्त भएका छन्। हालसम्म १२ हजार १८ जनाको कोरोनाका कारण मृत्यु भएको छ।
"जुवातासमा पैसा हारेको विवादले युवकको हत्या, तीन जना पक्राउ","झापा : ताप्लेजुङ जिल्लाको सिदिम्बा गाउँपालिका४ सुरुमखिम घर भई हालः अर्जुनधारा नगरपालिका११ बस्दै आएका २५ वर्षीय नवीन्द्र गुरुङको हत्या आरोपमा प्रहरीले तीन जनालाई पक्राउ गरेको छ। पक्राउ पर्नेहरूमा इलाम नगरपालिका ९ घर भई हालः अर्जुनधारा११ स्थित ताप्लेजुङइलाम होटेलका सञ्चालक ३८ वर्षीय इन्द्रबहादुर अधिकारी, सोही होटेलका कामदार २१ वर्षीय अमृत आचार्य र पाँचथर फालेलुङ७ स्थायी घर भई होटेलका कामदार आचार्यकी श्रीमती २३ वर्षीय विमला राई रहेको प्रहरी कार्यालय झापाका एसपी विश्वमणि पोखरेलले जानकारी दिए। पक्राउ परेका तीनै जनालाई इलाका प्रहरी कार्यालय बिर्तामोडमा सोमबार पत्रकार सम्मेलन गरी प्रहरीले सार्वजनिक गरेको हो। घटनामा संलग्न एक जना अझै फरार छन्। असोज १७ गते महाअष्टमीका दिन होटेलको पहिलो तलामा होटेलका सञ्चालक अधिकारी, होटेलका स्टाफ आचार्य, मृतक गुरुङ र अर्का एक जना मादक पदार्थ सेवन गरी जुवातास खेल्दै गरेको अवस्थामा पैसा हारजितको विषयलाई लिएर विवाद उत्पन्न भई झैझगडा भएको थियो। त्यसै क्रममा होटेल सञ्चालक अधिकारी, होटेलका स्टाफ आचार्य र अर्का फरार एक जनाले मिलेर गुरुङलाई मसला पिस्न प्रयोग हुने ढुङ्गाको लोहोरो र चक्कु टाउकोमा प्रहार गरेका थिए। त्यसपछि उनीहरूले घटना ढाकछोप गर्ने उद्देश्यले सोही राती घाइते अवस्थामै गुरुङलाई होटेलदेखि १५० मिटर टाढा कान्तिपुर ड्राइभिङ सेन्टर अगाडिको प्लटिङ भएको खाली जमिनको उत्तरतर्फ जाने सडक किनारमा फालिदिएको प्रहरी अनुसन्धानको क्रममा खुलेको एसपी पोखरेलले बताए। घटनामा संलग्न अर्का एक व्यक्ति फरार रहेको र उनको खोजी कार्य भइरहेको उनले बताए।"
धौलागिरी बेसक्यम्प क्षेत्रबाट ट्रेकिङ गाइड लडेर बेपत्ता,सोलुखुम्बु : सोलुखुम्बुको थुलुङ दुधकोशी गाउँपालिका २ काँगेलका अन्दाजी २७ वर्षीय ट्रेकिङ गाइड बालकुमार कार्की धौलागिरी हिमालको बेसक्यम्पमा लडेर बेपत्ता भएका छन्। फुल सिजनल माउन्टेन ट्रेक्स प्रालिबाट पदयात्रामा निस्किएका गाइड कार्की गत बिहीबार बेसक्याम्पको खरपासमा खसेर बेपत्ता भएका हुन्। विदेशी पर्यटक लिएर धौलागिरी क्षेत्रको पदयात्रा निस्किएका कार्कीको अवस्था अहिलेसम्म अज्ञात रहेको कम्पनीका म्योजिङ डाइरेक्टर वसन्त लिम्बुले बताए। सो क्षेत्रमा हिमपात भइरहेकाले बेपत्ताको खोजीमा समस्या भएको छ। खोजीका लागि भोलि काठमाडौंबाट एक टोली घटनास्थलतर्फ प्रस्थान गर्ने कम्पनीले जनाएको छ। घटनाको विषयमा प्रहरीलाई कुनै आधिकारिक जानकारी नभएको जिल्ला प्रहरी कार्यालय म्याग्दीका प्रहरी नायब उपरीक्षक (डीएसपी) तिलक भारतीले जानकारी दिए।
साढे २८ लाख भारतीय रुपैयाँसहित तीन महिला पक्राउ,"वीरगन्ज : नेपाल प्रतिबन्धित भारतीय नोटको अवैध ओसार पसारमा महिलाको प्रयोग गर्न थालिएको छ। नेपालमा भारतीय ५ सय, १ हजार र २ हजार दरका नोट प्रतिबन्धित छ। ती नोटको अवैध ओसार पसारमा यसअघि पुरुषको मात्रै प्रयोग हुँदै आए पनि अब भने कारोबारीले त्यस्ता प्रतिबन्धित नोटको अवैध ओसार पसारमा महिलाको प्रयोग गर्न थालेका हुन्। यसैक्रममा प्रहरीले नेपाल प्रतिबन्धित भारतीय नोटसहित तीन जना महिलालाई पक्राउ गरेको छ। विशेष सूचनाको आधारमा वडा प्रहरी कार्यालय बिर्ता र प्रहरी चौकी इनर्वाबाट खटिएको संयुक्त प्रहरी टोलीले वीरगन्ज १६ रजतजयन्ती चोकबाट नेपाल प्रतिबन्धित भारतीय नोट २८ लाख ५६ हजारसहित तीन जना महिलालाई पक्राउ गरेको हो। पक्राउ पर्नेहरुममा नुवाकोट जिल्लाको साविक गाविस शिखरवेसी७ की ४५ वर्षीया अनिता तामाङ, सोही ठाँउकी ४४ वर्षीया सरिता अग्रवाल र धादिङ घर भएकी ३० वर्षीया मन्जु तामाङ रहेका छन्। उनीहरूको साथबाट भारतीय २ हजार र ५ सय दरका नोट गरी २८ लाख ५६ हजार रुपैयाँ बरामद भएको पर्साका प्रहरी उपरीक्षक रमेश बस्नेतले बताए। बरामद नोटको स्रोत पनि नखुलेको उनले बताए।"
पर्साका उम्मेदवारहरू अधिकांश पुरानै,"वीरगन्ज : मंसिर ४ को निर्वाचनका लागि पर्सामा प्रतिनिधिसभाका उम्मेदवार बनेकाहरू प्रायः पुरानै अनुहारका छन्। पर्सामा प्रतिनिधिसभाका ४ वटा क्षेत्र छन्। चारवटै क्षेत्रमा कांग्रेसलोसपा र एमालेजसपा गठबन्धनले तालमेल गरेर उम्मेदवारी दिएका छन्। दुवै गठबन्धनबाट ८ जनाको उम्मेदवारी परेकोमा तीमध्ये ६ जना यसअघि सांसद बनिसकेका र चुनाव लडिसकेकाहरु छन् भने २ जनामात्र पहिलोपटक संसदीय प्रतिस्पर्धामा उत्रिएका नयाँ अनुहारका उम्मेदवार छन्। पर्सा १ मा कांग्रेसलोसपा गठबन्धनबाट लोसपा नेता लक्ष्मणलाल कर्णले उम्मेदवार दिएका छन्। कर्ण, २२०७४ को निर्वाचनमा पर्सा ४ बाट तत्कालीन राजपा (हालको लोसपा) को उम्मेदवार बनेर सांसदमा निर्वाचित भएका थिए। त्यसअघि २०७० को निर्वाचनमा उनी सामानुपातिकबाट सांसद बनेका थिए। पर्सा १ मै एमालेजसपा गठबन्धनबाट संघीय सरकारका वन तथा वातावरणमन्त्री प्रदीप यादव उम्मेदवार छन् । जसपा केन्द्रिय राजनीतिक समिति सदस्य समेत रहेका यादव , २०७४ को निर्वाचनमा यहि क्षेत्रबाट तत्कालीन संघीय समाजवादी फोरम (हालको जसपा) बाट सांसदमा निर्वाचित भएका थिए । २०७० को निर्वाचनमा भने उनि सांसदमा पराजित भएका थिए । पर्सा २ प्रतिनिधीसभा क्षेत्रमा काँग्रेसलोसपा गठबन्धनबाट काँग्रेस केन्द्रिय सदस्य अजय चौरसीयाले उम्मेदवारी दिएका छन् । २०७४ को निर्वाचनमा यहि क्षेत्रबाट सांसदमा पराजित भएका थिए । २०७० को निर्वाचनमा भने उनि तत्कालीन पर्सा ३ बाट सांसदमा निर्वाचित भएका थिए । २०६४ को निर्वाचनमा भने उनि तत्कालीन पर्सा ३ बाटै उम्मेदवार बनेर पराजित भएका थिए । पर्सा २ मै एमालेजसपा गठबन्धनबाट जसपा नेता सुरेन्द्र कुर्र्मी पहिलो पटक संसदीय प्रतिस्पर्धामा उत्रिएका छन् । पर्साका चार वटै निर्वाचन क्षेत्रमा प्रतिनिधीसभा सदस्यका लागि उम्मेदवारी दिएकाहरु मध्ये उनि नयाँ अनुहार हुन् । सद्भावना पार्टीको स्थापनाकाल देखि नै राजनीतिमा सकृय रहेका कुर्मी पछिल्लो समय लोसपामा थिए । तर मनोनयन दर्ता गर्ने दिन भन्दा केहि हप्ता पहिले मात्रै उनि जसपामा प्रवेश गरेका थिए । २०७४ को निर्वाचनमा पर्सा २ कोे (ख) मा तत्कालीन राजपा (हालको लोसपा) बाट प्रदेशसभा सदस्यको टिकट पाउने निश्चित भइसकेका कुर्मीलाइ अन्तिम समयमा पार्टीले उनको सट्टा रमेश कुर्मीलाइ उम्मेदवार बनाएको थियो । पर्सा ३ को प्रतिनिधीसभा क्षेत्रमा काँग्रेसलोसपा गठबन्धनबाट काँग्रेसका पूर्व केन्द्रिय सदस्य सुरेन्द्र चौधरीले उम्मेदवारी दिएका छन् । २०७४ को निर्वाचनमा उनि यहि क्षेत्रबाट पराजित भएका थिए । २०७० को निर्वाचनमा भने उनि तत्कालीन पर्सा ४ बाट काँग्रेसकै उम्मेदवार बनेर सांसदमा निर्वाचित भएका थिए भने २०६४ को निर्वाचनमा भने पराजित भएका थिए । उनि पटक पटक मन्त्री भइसकेका नेता पनि हुन् । पर्सा ३ को प्रतिनिधीसभा क्षेत्रमा एमालेजसपा गठबन्धनबाट एमाले केन्द्रिय सदस्य राज कुमार गुप्ताले उम्मेदवारी दिएका छन् । यसअघि २०७४ को निर्वाचनमा यहि क्षेत्रबाट पराजित भएका गुप्ता , २०७० को निर्वाचनमा भने सांसदमा निर्वाचित भएका थिए । पर्सा ४ को प्रतिनिधीसभा क्षेत्रमा काँग्रेसलोसपा गठबन्धनबाट काँग्रेस केन्द्रिय सदस्य रमेश रिजालको उम्मेदवारी परेको छ । २०७४ को निर्वाचनमा उनि यहि क्षेत्रबाट पराजित भएका थिए । २०७० को निर्वाचनमा भने रिजाल काँगग्रेकै उम्मेदवार बनेर तत्कालीन पर्सा ५ बाट सांसदमा निर्वाचित भएका थिए । २०६४ को पहिलो संविधानसभा निर्वाचनमा भने रिजाल , तत्कालीन पर्सा ५ मा पराजित भएका थिए । पर्सा ४ को प्रतिनिधीसभा क्षेत्रमा एमालेजसपा गठबन्धनबाट एमाले नेता जालिम मियाँ चुनावी मैदानमा उत्रिएका छन् । पर्सा २ का जसपा उम्मेदवार कुर्मी जस्तै मियाँ पनि पहिलो पटक सांसदको प्रतिस्पर्धामा उत्रिएका हुन् । २०७४ को निर्वाचनमा पर्साको जगरनाथपुर गाँउपालिकाको अध्यक्षमा नेकपा माओवादी केन्द्रबाट निर्वाचित भएका मियाँ , गत स्थानीय तहको निर्वाचन भन्दा केहि हप्ता पहिले एमालेमा प्रवेश गरेका थिए ।"
"दैलेख सुर्खेत सडक भाँसियो, ठाउँठाउँमा पहिरो","दैलेख : लगातारको बर्षातले दैलेख सुर्खेत सडक खण्ड अवरुद्ध हुन पुगेको छ। बडा दशैंको दिनदेखि सुरु भएको अविरल बर्षात आइतबार रातिदेखिमात्र रोकिएको छ। दैलेख सुर्खेत सडक खण्ड भने ध्वस्त भएको छ। अहिले दैलेखबाट कर्णाली प्रदेशको राजधानी वीरेन्द्रनगर जोड्ने मुख्य सडक ठप्प छ। यात्रुहरु बीचमा अलपत्र परिरहेका छन्। लगातारको बर्षातका कारण सडक अबरुद्ध हुँदा यात्रुहरुले सास्ती खेप्नु परेको नारायण नगरपालिकाका विजय शर्माले बताए। दैलेखबाट विहान ८ बजे सुर्खेततर्फ प्रस्थान गरेको थिएँ। अहिले जिरो पोइन्ट नजिक सडकमा खसेको पहिरोमा रोकिएको छ। पहिरो हटाउने काम भइरहेको छ।यात्रुहरुले सास्ती खेपिरहेका छन्, उनले भने। जिल्ला प्रहरी कार्यालय दैलेखका प्रहरी नायब उपरीक्षक (डिएसपी) भुवनेश्वर प्रसाद साहले दैलेख सुर्खेत सडक खण्ड बन्द रहेको खुलाउने प्रयास भईरहेको बता । चुप्रा क्षेत्र, मटेला क्षेत्र, माथिल्लो डुङ्गेश्वर, जिरो पोइन्ट, घोडाबास तथा डबल गैरा क्षेत्रमा कतै पहिरो गएको छ, कतै सडक भाँसिएको छ, डिएसपी साहले भने अहिले हामी सडक खुलाउने प्रयास गरिरहेका छौँ। सडकमा खसेको पहिरो हटाउने कार्य जारी रहेको उनले बताए। दैलेख सुर्खेत सडक खण्डको चुप्रा, मटेला, घोडाबास लगाएतका क्षेत्रमा पाँच देखि १० मिटरसम्म सडक भाँसिएको छ, हामी सडक खुलाउन हरेक प्रयासहरु गरिरहेका छौँ, डिएसपी साहले भने। प्रमुख जिल्ला अधिकारी गोगन बहादुर हमाल, प्रहरी नायब उपरीक्षक (डिएसपी) भुवनेश्वर प्रसाद साहसहित सुरक्षाकर्मीको टोली सडक खुलाउने काममा खटिएको छ। प्रमुख जिल्ला अधिकारी गोगन बहादुर हमालले ठाउँ ठाउँमा सडक भाँसिनुका साथै पहिरो गएका कारण दैलेख सुर्खेत सडक खण्ड अबरुद्ध रहेको र खुलाउने प्रयास भईरहेको बताए । उनले आज साँझसम्म अबरुद्ध सडक सञ्चालनमा ल्याउनेगरी प्रयास भइहेको बताए।"
कमल थापाले गरे माओवादी नेता राउतलाई एमालेमा स्वागत,"हेटौंडा : हेटौंडा५ स्थित नेकपा एमालेको पार्टी कार्यालयमा आज दिउँसो देखिएको एउटा दृश्यले राजनीतिक बृत्तमा निकै चर्चा पायो। एमालेको जनवर्गीय संगठन र आगामी मंसिर ४ गते हुने प्रतिनिधि सभा तथा प्रदेश सभा सदस्य पदका उम्मेदवारहरुबीच चुनावी रणनीति बनाउन एमालेले छलफल कार्यक्रम आयोजना गरेको थियो । कार्यक्रममा प्रतिनिधि सभा क्षेत्र नम्वर २ का उम्मेदवार महेश वर्तौला, एमाले मकवानपुरका अध्यक्ष एकलाल श्रेष्ठ, नेता रामचन्द्र राई, श्रीधर पोखरेल, अनन्त पौडेल, नेतृ जुनेली श्रेष्ठलगायतका एमालेबाट मनोनयन दर्ता गराएका उम्मेदवारहरु थिए । सोही कार्यक्रममा मकवानपुर क्षेत्र नम्वर १ मा सुर्य चिन्हबाट उम्मेदवारी दर्ता गराएका राप्रपा नेपालका अध्यक्ष कमल थापा अतिथिको रुपमा सहभागी थिए । छलफल कार्यक्रमपश्चात कमल थापाले फूल माला लगाएर नेकपा माओवादी केन्द्रका जिल्ला कार्यसम्पादन समितिका सदस्य शंकर राउतलाई एमालेमा स्वागत गरे । सो दृष्यले राजनीतिक वृत्तमा निकै चर्चा पाएको छ । कार्यक्रममा करिब २० मिनेट सम्बोधन गरेका उनले एमाले अध्यक्ष केपी ओली र मकवानपुर इन्चार्ज रामेश्वर रानाको प्रशंसा गरे । उनले कार्यक्रमलाई सम्बोधन गर्दै राष्ट्रवादी शक्ति कमजोर भइरहेको अवस्थामा राष्ट्रको हितका लागि सुर्य चिन्हबाट उम्मेदवारी दिएका सबै उम्मेदवारले जित्नुपर्ने बताए । उनले एमाले नेता राना अन्यन्तै जिम्मेवार र इमान्दार नेता भएको दावी गरे । रानालाई अन्याय हुन नहुने भन्दै थापाले एमालेले उनलाई अझै राम्रो जिम्मेवारी दिने बताए ।"
कर्णालीको बाढीले राजापुरका बस्ती डुबान,"गुलरिया : एक सातादेखि परेको अविरल बर्षाका कारण बाढी आउँदा कर्णाली नदी तटिय क्षेत्रमा राजापुरका बस्तीहरु डुवानमा परेका छन्। कर्णाली नदीमा पानीको सतह अत्याधिक बढेपछि राजापुरका कर्णाली नदी तटिय क्षेत्रका बस्तीहरु डुवेका हुन्। बाढीले गर्दा राजापुर नगरपालिका वडा नम्बर १ चनौरामा ४५ घर, वडा नम्बर ७ बाजुरेली टोलमा ३६ घर र वडा नम्बर ३ चक्कापुर नर्सरी पूर्व २९ घर डुबानमा परेको जिल्ला प्रहरी कार्यालय बर्दियाका प्रहरी नायव उपरीक्षक हिक्मतबहादुर बोहोराले जानकारी दिए। बाढीका कारण सयौं परिवारहरु प्रभावित बनेका छन्। घरमा बाढी पसेकाहरु उच्च ड्याम लगायत आफन्तका घरहरुमा आश्रय लिएको उनले बताए। बाढीबाट मानविय तथा भौतिक क्षति भएको छैन। सशस्त्र प्रहरीका सुरक्षाकर्मीहरुले बोटमार्फत बाढीमा फसेकाहरुको उद्धार गरेका छन्। बेमौसमी बर्षाका कारण आएको बाढीले राजापुर क्षेत्रमा डुबान गरेपछि नदी तटिय क्षेत्रका स्थानियहरु पीडित बनेको राजापुर नगरपालिका दौलतपुर निवासी लोकराज ढुँगानाले बताए। उनले भने, 'दौलतपुरको अधिकांस भुभाग डुबान भएको छ। डुबानमा परेका स्थानियहरु रातभर नसुती भोकभोकै बस्नु बाध्य भयौं।' चनौरा र भदाली नालाबाट पसेको पानीले दौलतपुर क्षेत्रमा ७८ सय घरपरिवार प्रभावित भएका छन्। उनले भने, 'नदीको सतह खतराको तह पार गरी १२ मिटर नाघेपछि बस्ती डुबानमा पर्यो।' राजापुरतर्फ कर्णाली नदी तटिय क्षेत्रमा बसोवास गर्ने स्थानियहरु बर्षेनी बाढीको चपेटामा पर्ने गरेको दौलतपुर निवासी स्थानिय भोजराज जोशीले बताए। 'बाढीका कारण दौलतपुर टोल, मुर्गहवा, तिघ्रा, टिउनी लगायतका क्षेत्र जोखिममा छ। नदीको दीगो ब्यवस्थापन हुनु पर्यो। अन्यथा यहाँका बस्तीहरुलाई पुर्नस्थापन गर्नुपर्छ' उनले भने, 'विपन्न पिडितहरुले राहत पनि पाउँदैनन्। भोकभोकै बाढीको त्रासमा रात गुजार्नुपर्छ।' यसका लागि सरकारले जनउत्तरदायी बनेर काम गर्न सुझाए। केही दिन अघि बबई नदीमा आएको बाढीले तटीय क्षेत्रका बालापुर, मुक्तिनाथ टोल, सूर्यगौडी, बान्धुपुर खल्ला लगायतका क्षेत्रमा डुबान गरेपछि सयौं घर प्रभावित बनेका छन्। बबई नदीमा पटकपटक बाढी आएपछि स्थानियहरु हैरान परेका छन्। बबई नदीमा आएको बाढीका कारण पाक्ने अवस्थाका धानवाली लगायत मकैहरुमा क्षति पुगेको छ। कृषि क्षतिको वास्तविक तथ्यांक आउन अझै समय लाग्ने बताइएको छ।"
"पहिरोमा पुरिएर मुगुमा आठ जनाको मृत्यु, ५ घाइते, दर्जनौं घर भत्किए","मुगु : लगातार परेको बर्षाको कारण छाँयानाथ रारा नगरपालिका११ तलि सालिमामा घर माथिबाट आएको पहिरोमा पुरिएर आठ जनाको मृत्यु भएको छ। दशैंको रातिबाट लगतार परेको बर्षाका कारण आइतबार दिउँसो ३ बजे घरको माथिबाट आएको बर्षाका कारण छाँयानाथ रारा नगरपालिका११ तलि सालिमका दुई घरका आठ जनाको पहिरोमा पुरिएर मृत्यु भएको हो। पहिरोमा परेर ५ जना घाइते भएका छन् भने जिल्ला भर दर्जनौं घर भत्किएर सर्वसाधरण घरबारबिहिन बनेका छन्। आइतबार हजारी भग्रिको घरमाथिबाट पहिरो आउन थालेपछि हजारीका परिवारले घरभित्रको सबै सामान छिमेकी मानबहादुर भग्रीको घरमा सारेर दुबै घरपरिवार मानबहादुरको घरमा बसेका थिए। दुबै परिवार घर भित्र बसेका बेला माथिबाट आएको पहिरोले घर भत्किँदा दुबै परिवारका ८ जनाको मृत्यु भएको छाँयानाथ रारा नगरपालिका११ का वडा अध्यक्ष कुन्जुमा कुमाईले जानकारी दिइन्। पहिरोमा पुरिएर मृत्यु हुनेमा छाँयानाथ रारा नगरपालिका११ कि ८२ वर्षीया गौरीकला बोहोरा, १९ वर्षीया सुस्मिता भग्री, ३० वर्षीया होजाली भग्री, ५४ वर्षीय बीरबहादुर भग्री, १५ वर्षीय चक्रबिर बोहोरा, २० वर्षीय सक्क बहादुर सावत, २० वर्षीय कृष्णा सावत, ६० वर्षीया हाजीरा भग्री रहेको वडा अध्यक्ष कुमाईले जानकारी दिइन्। आइतबार दिउँसो ३ बजे घटना भएको भएपनी दशैंदेखि जिल्ला भर संचार सेवा अबरुद्ध हुँदा घटना जिल्ला प्रशासन तथा प्रहरीमा सोमबार बिहान १० बजे संचारले काम गरेपछि मात्र जानकारी आएको थियो। सर्वसाधरणमार्फत प्रशासन र प्रहरीमा घटनाको जानकारी आएपछि उद्धारकालागी नेपाल प्रहरी, नेपाली सेना र शस्त्र प्रहरीको २५ जनाको टालीलाई बिहान ७ बजे घटनास्थलतर्फ पठाइएको छ। तर घटनास्थलतर्फ जाने बाटो पुल सबै पहिरो र बाढीले बगाएपछि लामो बाटो भएर जानुपर्ने हुँदा सुरक्षाकर्मीको टोली पुग्न कठिनाई भएको जिल्ला प्रहरी कार्यालयका डीएसपी सुभाष हुमालले जानकारी दिए। घटनास्थलमा अहिले स्थानीयहरुले पहिरोमा पुरिएकाहरुको खोजी गरिरहेका छन्। सुर्खेतबाट हेलिकोप्टर उद्धारका लागि जाने तयारी गरेपनि प्रतिकूल मौसमले हालसम्म घटनास्थलमा जान सकेको छैन। अझै जिल्लाभर के कति भौतिक तथा मानबिय क्षति भएको भन्ने जानकारी आउन बाँकी रहेको प्रहरीले जनाएको छ। सोमबार बिहान मात्र केही गाँउमा पुग्दा दर्जनौं घर भत्किएका छन। यातायात पूर्णरुपले अबरुद्ध छ। पहिरो र बाढीले गमगाड जलविद्युत समेत अवरुद्ध भएको प्रमुख जिल्ला अधिकारी रोमबहादुर महतले जानकारी दिए। प्रमुख जिल्ला अधिकारी महतका अनुसार छाँयानाथ रारा नगरपालिका११ मा भएको घटना पीडित तथा अन्य गाँउलेहरुलाई तत्काल सुरक्षित स्थानमा राख्नका लागी वडा अध्यक्षसँग समन्वय भइरहेको र सबै गाउँलेलाई प्रभात माबि रोवामा लगिएको छ। उनीहरुलाई तत्काल राहतका लागी जिल्ला गैर सरकारी संस्थासँग समन्वय गरि तत्काल राहत वितरण गरिने, औषधी र डाक्टरको टोलीसहित आफु घटनास्थलतिर पुग्ने प्रमुख जिल्ला अधिकारी महतले बताए। मौखिक जानकारी दिएको भएपनि अहिलेसम्म पहिरो पीडितहरुको उद्धार तथा राहतका लागि जिल्लास्थित सरकारी तथा गैर सरकारी संस्थाहरु नपुग्दा पहिरो पीडित गाँउलेहरुको उद्धार छिमेकी गाउँलेहरुले गरेका छन्। सबै जना भोक भाकै विद्यालयमा राखिएको स्थानिय झुमान सिंह कुमाईले बताए। बर्षातले खत्याड गाँउपालिका९ को खोलीबाडा सोही वडाका देनबाडाका पूरै बस्ति बिस्थापित भएपछि विद्यालयमा राखिएको छ। छाँयानाथ रारा नगरपालिकाको भामबाडा, ढुमा, कार्कीबाडा पिना, तुमा, बालै घुईर, झयारी, टोप्ला, कोटीला, लगायत एक दर्जन बस्तीका सयौं घर परिवार विस्तापित भएका स्थानियहरुले जानकारी दिएका छन्।"
"सत्यमोहन जोशीलाई डेंगु संक्रमण, स्वास्थ्यमा सुधार नआएपछि आइसीयू कक्षमा सारियो","काठमाडौं : संस्कृतिविद् एवम् बाङ्मय शताब्दी पुरुष सत्यमोहन जोशी ललितपुरस्थित किष्ट अस्पतालमा भर्ना भएका छन्। जोशीको स्वास्थ्य अवस्थामा सुधार नआएपछि आईसीयू कक्षमा सारिएको छ। शरिरमा कमजोरी बढेपछि गत असोज ७ गते अस्पतालको इमर्जेन्सी वार्डमा भर्ना गरिएको थियो। १०३ वर्षीय जोशीलाई विगत लामो समयदेखि प्रोष्टेड तथा मुटुको समस्या छ। हालको अस्पताल भर्नाका क्रममा जोशीको रगत परीक्षण गर्दा डेङ्गु संक्रमण भएको पाइएको छ। अस्पतालले जारी गरेको बुलेटिनमा भनिएको छ, विभिन्न रोगबाट ग्रसित डा जोशीज्यूलाई हाल डेङ्गी संकमणले निकै गलाएको छ। आजसमेत १७ दिनको अस्पताल बसाईबाट सुरुका दिनहरुमा उहाँको स्वास्थ्यमा केहि सुधार देखिएतापनि पछिल्लो ३४ दिन देखि उहाँलाई खानामा बिल्कुलै अरुची तथा प्रष्ट (खुलेर) संवाद गर्न नसक्ने भएको पाइएको छ। जोशीको समग्र स्वास्थ्यमा उल्लेखनीय प्रगति नभएको अस्पतालका निर्देशक प्राडासुरज बज्राचार्यले बताए। युरिन ईन्फेक्सन तथा छातीमा निमोनिया देखिएको उनले बताए।"
बाजुरामा घर भत्किँदा एकको मृत्यु,बाजुरा : जगन्नाथ गाउँपालिका१ मा अविरल वर्षासँगै आएको पहिरोले घर भत्किँदा एक जनाको मृत्यु भएको छ। एक जना महिला घाइते भएकी छन्। मृत्यु हुनेमा जगन्नाथ गाउँपालिका१ का अन्दाजी ४५ वर्षीया प्रभुलाल गिरी रहेका छन्। घाइते हुनेमा उनकी आमा रहेकी छन्। घाइतेलाई उपचारका लागि कोल्टी लगिएको जिल्ला प्रहरी कार्यालय बाजुराले जनाएको छ। प्रभुालाल गिरीको मृत्यु र उनकी आमा घाइते भएको जानकारीपछि प्रहरी टोली खटिगई स्थानीयको सहयोगमा घाइतेको उद्दार गरिएको छ। सोही गाउँमा पहिरोमा परी ३ परिवार बिस्थापित भएका जिल्ला प्रहरी कार्यालय बाजुराका प्रहरी नायव उपरीक्षक सूर्य थापाले बताए। लगातारको वर्षाका कारण कर्णाली नदीमा पानीको बहाब बढेसँगै जगन्नाथ गाउँपालिका जुड्डीमा रहेको प्रहरी चौकी जुड्डी खोला र कर्णाली नदीले कटान गर्दा जोखिममा परेको छ। प्रहरी चौकी उच्च जोखिममा रहेको हुँदा चौकीको टोली सोही स्थानमा निर्माणाधीन रहेको स्वास्थ्य चौकीको भवनमा सरेको जिल्ला प्रहरी कार्यालय बाजुराले जनाएको छ। त्यसैगरी हिमाली गाउँपालिकाको कवाडीमा रहेको प्रहरी चौकीसमेत कर्णाली नदी र कवाडी खोलामा पानीको बहाब बढ्न गई अस्थायी प्रहरी पोष्ट कवाडीसमेत जोखिममा परेको जिल्ला प्रहरी कार्यालय बाजुराले जनाएको छ। अविरल वर्षाका कारण स्वामीकार्तिक खापर गापा४ फैतास्थित कालिका आधारभूत विद्यालयको भुँइतले ३ कोठे पक्की भवनमा माथिबाट पहिरो आई भवन पुरिएको जिल्ला प्रहरी कार्याययका प्रहरी प्रमुख सूर्यबहादुर थापाले बताए। हिमाली गाउपालिका५ कवाडी बजारको माथिबाट पहिरो आउदा कवाडी बजारमा रहेका ७ वटा घरहरु पहिरोको उच्च जोखिममा रहेको जिल्ला प्रहरी कार्यालय बाजुराले जनाएको छ। विस्थापित परिवारहरूलाई प्रहरी र स्थानीयको सहयोगमा सुरक्षित स्थानमा सारेको प्रहरी कार्यालयले जानकारी दिएको छ।
"एउटै सिटमा कांग्रेसका दुई जनालाई टिकट, कार्यकर्ता द्विविधामा","गुलरिया : नेपाली कांग्रेसले एउटै सिटमा दुई जनालाई टिकट थमाएको छ। बर्दिया जिल्ला प्रतिनिधि सभा सदस्य क्षेत्र नम्बर १ को उम्मेदवारका लागि कांग्रेसका केन्द्रिय सदस्य एवम् पूर्व मन्त्री संजयकुमार गौतम र बर्दिया जिल्ला पार्टी सभापति अरुण प्रकाससिंह राठौरलाई पार्टीले मनोनयन पत्र दिएको छ। एकै पार्टीबाट एउटै सिटका लागि दुवै जनाले केन्द्रमा मनोनयन पत्र दर्ता गराएपछि आइतबार बर्दियामा खैलाबैला नै मच्चियो। कार्यकर्ताहरुले सामाजिक सञ्जालमा कहिले गौतमको तस्बिर राखेर बधाई दिए त कहिले राठौरको। देशकै ठूलो दल नेपाली कांग्रेस पार्टीको हर्कतले कार्यकर्ता एवम् तमाम शुभचिन्तकहरुलाई द्विविधा पारिदियो। कतिपयले त सामाजिक सञ्जालमा दिएको बधाई फिर्ता पनि लिए। नेपाली कांग्रेसका केन्द्रिय सभापति शेरबहादुर देउवाले हस्ताक्षर गरेको बर्दिया क्षेत्र नम्बर १ प्रतिनिधि सभा सदस्य पदको निर्वाचनका लागि राजनीतिक दलले मनोनयन गरेको औपचारिक पत्र दुवै जनाको सार्वजनिक पनि भएको छ। निर्वाचन आयोग निर्वाचन अधिकृतको कार्यालय प्रतिनिधि सभा सदस्य निर्वाचन क्षेत्र नम्बर १ बर्दियाले अनुसूचि १५ प्रतिनिधि सभा सदस्य निर्वाचन तथा प्रदेस सभा सदस्य निर्वाचन निर्देशिका २०७९ को दफा २९ सँग सम्बन्धित मनोनयन पत्र दर्ता भएको उम्मेदवारको नामावलीमा कांग्रेसबाट संजय गौतमको नामसहित १० जनाको नाम प्रकाशित गरेको छ। गौतम गठबन्धनतर्फका उम्मेदवार हुन्। निर्वाचन आयोगले सार्वजनिक गरेको मनोनयन पत्र दर्ता भएकाहरुको लिष्टमा राठौरको नाम समावेश छैन। मनोनयन दर्ता रजिष्टरमा दुवैको नाम दर्ता भएपनि कम्प्युटरमा एउटै पदको लागि दुई जनाको नाम ईन्ट्रि नहुने बर्दियाका मुख्य निर्वाचन अधिकृत कैलास प्रसाद सुवेदीले बताए। कम्प्युटरमा पहिलो गौतमको नाम ईन्ट्रि भएकोले दोस्रो पटक राठौरको नाम कम्प्युटर सिस्टमले लिएन। उनले भने, 'अब आयोगले जे भन्छ त्यही हुन्छ। हामीले आयोगलाई पत्र लेखेर पठाई सकेका छौं।' प्रतिनिधि सभा सदस्य निर्वाचन बर्दिया क्षेत्र नम्बर १ मा नेकपा एमालेबाट लक्ष्मणराज ज्ञवाली, नागरिक उन्मुक्ती पार्टीबाट ठाकुरसिंह थारु, राष्ट्रिय स्वतन्त्र पार्टी प्रवेश भुसाल, देवीप्रसाद तिवारी स्वतन्त्र, राम रतन थारु नेश्नलिष्ट पिपल्स पार्टी, रेशम बहादुर खत्री जसपा, सूर्य बहादुर सिंह राप्रपा, सोहराव पठान जनमत पार्टी र हरिलाल न्यौपाने नेपाल मजदुर किसान पार्टीबाट मनोनयन पत्र दर्ता गराएका छन्। प्रदेश सभा सदस्य क्षेत्र नम्बर १ (१) मा नागरिक उन्मुक्ति पार्टीबाट खेम बहादुर थारु, कांग्रेस गठबन्धनबाट भुवनेश्वर चौधरी, नेकपा एस डिल बहादुर केसी, नेकपा एमालेबाट शालीकराम अधिकारी, तुल्सीप्रसाद आचार्य नेमकिपा, दिलिपकुमार कुर्मी जसपा, राजाराम थारु नेश्नलिष्ट पिपल्स पार्टी, रामलाल बुढाथोकी राप्रपाले मनोनयन पत्र दर्ता गराएका हुन्। प्रदेश सभा सदस्य क्षेत्र नम्बर १ (२) मा गठबन्धनका तर्फबाट नेकपा माओवादी केन्द्रकी अञ्जु दहित, नेकपा एमाले भक्तबहादुर विश्वकर्मा, शुभाष कुमार पोखरेल स्वतन्त्र, अंजिर बहादुर शाही नेमकिपा, कृष्णप्रसाद अहिर जसपा, दत्ते थारु राप्रपा, बखत बहादुर खड्का नेकपा एस, राजकुमार चौधरी नागरिक उन्मुक्ति पार्टी, विनोदकुमार केसी राप्रपा नेपाल, शुसन पाठक नेश्नलिष्ट पिपल्स पार्टी, सुरेशकुमार शुक्ला लोसपा र सुरेश यादवले जनमत पार्टीबाट मनोनयन पत्र दर्ता गराएका छन्।"
जलवायु परिवर्तनमा नेपालका मुद्दा,"जलवायु परिवर्तन र यसको प्रभावबारे बहस गर्न यही नोभेम्बर ६ देखि १८ सम्म इजिप्टमा कोप२७ सम्मेलन हुँदैछ। सन् २०२१ अक्टोबर ३१ देखि नोभेम्बर १२ सम्म बेलायतस्थित स्कटल्यान्डको ग्लास्कोमा कोपको २६औं अन्तर्राष्ट्रिय सम्मेलन भएको थियो। यसमा नेपालको उच्चस्तरीय प्रतिनिधि मण्डलले भाग लिएको र नेपालका तर्पबाट मूलतः १० एजेन्डा प्रस्तुत भएका थिए। जलवायु परिवर्तनसम्बन्धी राष्ट्रसंघीय महासन्धिका पक्ष देशहरूको २५औं सम्मेलन भने अघिल्लो मंसिरमा चिलीको सान्टियागोमा भएको थियो। त्यसको पूर्वसन्ध्यामा भुटानको थिम्पुमा अति कम विकसित (एलडीसी) देशहरूले वन, वातावरण, जलवायु परिवर्तन सम्बन्धित मन्त्री, उच्च अधिकारी एवं विज्ञहरूले हरित ग्यासको उत्सर्जन कम गर्ने नीति र कार्यक्रम बनाउन सबैलाई ध्यानाकर्षण गराएका थिए। यसमा मूल विषय विश्वको तापक्रम सरदर १ः५ डिग्री सेल्सियसभन्दा बढ्न नदिने थियो। विश्वव्यापी रूपमा बढेको जैविक विविधताको ह्रासका कारण संयुक्त राष्ट्रसंघीय दिगो विकासका लक्ष्यहरू अलपत्र पर्न सक्ने आशंका गरिएको छ। यसमा नेपाल अछुतो हुन्न। अहिले सबैतिर सिमसार अर्थात् नदी, वन र जलाशयको अतिक्रमण बढेको छ। ध्वनि, वायु एवं जल प्रदूषणका कारण कडा रोगको उच्च जोखिममा छौं हामी। कोरोना नसेलाउँदै हामीलाई देशैभर डेंगो रोगले सतायो। मानव आवत्जावत, सवारी चापसमेतका कारण उपल्लो मुस्ताङ, डोल्पालगायत हिमाली क्षेत्रसमेत यसबाट प्रभावित बन्न पुग्यो। नदी किनारामा बस्ती विकासमा रोक, फोहोरमैलालाई स्रोतको रूपमा व्यवस्थापन गर्ने, प्रकोप नियन्त्रणका लागि पूर्वतयारीमा पनि विशेष ध्यान दिनु जरुरी छ। मानव सभ्यताको इतिहास ५५ करोड वर्ष पुरानो भइसकेको छ। जब मानवले बस्ती बसाउँदै आयो उसले आफूलाई नदी, जलाशय, खोलानालाकै छेउ रुचायो। अहिले पनि वर्षाले मेलम्चीलगायत कति स्थानहरूको पुनरुत्थान भइसकेको छैन, कति सखाप भयो बस्ती। इन्दस नदीको वरपर हिन्द, मिश्र, रोम, मेसोपोटामिया सबै मानव सभ्यता सिमसार, नदी वरपरबाटै सुरु भएको हो। जसमा प्रसिद्ध सहर न्युयोर्क, लन्डन, सांघाइं, ढाका, दिल्ली, क्वालालम्पुर छन्। काठमाडौं सहर बस्ती बस्नुपूर्व चोभारको डाँडो काटी पानी बाहिर पठाइएको थियो। काठमाडौं उपत्यका मात्र होइन, हाम्रा मुख्य सहर भद्रपुर, चन्द्रगढी, दमौली, पोखरा, विदुर, जोमसोम, नारायणघाट, बुटवल, बेनी, महेन्द्रनगर सबै नदी खोलानजिकैै छन्। कार्बन उत्सर्जनको प्रमुख कारक मानिस नै हो तर वन, नदीहरूले मानव उत्सर्जित कार्बनलाई सोसेर लिन्छ। माटोभित्र ३० प्रतिशत कार्बन सञ्चित छ। जल, जमिन, वनलाई खलल पुर्याउँदा जलवायु परिवर्तन र त्यसको नकारात्मक असर पर्छ। हिजोआज देशमा माटो छोप्ने डोजरे विकास बढेको छ। माटो गलेको छ, बाढीपहिरो बढेको र सवारी दुर्घटना पनि बढेका छन्। प्रकृतिले कार्बन लिन्छ, अक्सिजन दिन्छ। तर, मानवको अभिन्न अंग प्रकृतिको चरम दोहन बढेको छ। चुरे क्षेत्रको बालुवा, ढुंगा निकासी गर्ने गरी सरकारले ल्याएको बजेटमा व्यापक विरोधसमेत भयो। हाल सबैतिर पानी प्रदूषित भई जलचर नपाइनुमा मानवनिर्मित प्रदूषण कार्बन उत्सर्जन नै हो। नेपालको अधिकतम तापक्रम हरेक वर्ष औसत ००६ डिग्री सेल्सियसले बढेको छ। अन्य क्षेत्रको तुलनामा हिमाली क्षेत्रमा यसको दर बढी छ। विश्व जनसंख्याको ०४ प्रतिशतमात्र नेपालमा बस्छन्। विश्वको कुल हरितगृह ग्यासको करिब ००२५ प्रतिशत मात्र नेपालले उत्सर्जन गर्छ। तथापि वायुमण्डलमा नेपाल उच्च जोखिममा छ। विगत एक शताब्दीमा नेपालको उच्च भूभाग हिमाली क्षेत्र सगरमाथाको हिमभाग ३ सय ३० फिट गलेको छ। सयौं तालहरू फुट्ने सम्भावनामा छन्। नेपालको वार्षिक वर्षा क्रममा व्यापक हेरफेर भएको छ, लामो समय खडेरी पनि छ, तीव्र वर्षा पनि छ। अहिले रात र दिन दुवैमा चिसो कम छ। सय मिलिमिटरभन्दा बढी पानी पर्ने दिन बढ्दै छ। हावाहुरीको ताण्डव नृत्य छ, भूस्खलनले मलिलो माटो खेर गएको छ। अहिले नदी, वन र जलाशय सबैतिर अतिक्रमण बढेको छ। हामी ध्वनि, वायु एवं जल प्रदूषणका कारण कडा रोगको उच्च जोखिममा पनि छौं। जलवायु परिवर्तनकै कारण कृषि, जलस्रोत, वन, जैविक विविधता, मानव स्वास्थ्य, पर्यटन र समग्र पूर्वाधारमै प्रभाव पारेको छ। तराई, पहाड र हिमाली क्षेत्रमा सबैतिर परेको असर र प्रभावको यकिन तथ्यसमेत हामीकहाँ छैन। जलवायु परिवर्तनबारेको चेतना, अनुकूलनका अभ्यास र नवीकरणीय ऊर्जाको प्रयोग र प्रवद्र्धन गर्न जानेनौं। सन् २००९ देखि मात्र मुलुकले जलवायु परिवर्तनसम्बन्धी राष्ट्रिय एजेन्डामा प्रवेश गरेको हो। अन्तरिम योजना २०६४ ले मात्रै वातावरण व्यवस्थापन एवं जलवायु परिवर्तनको विषयलाई प्रत्यक्ष सम्बोधन गरेको हो। दिगो विकास एजेन्डा २०५९ र सहस्राब्दी विकास लक्ष्य २०५८ ले भने केही सम्बोधन गरेको थियो। वायुमण्डलमा जलवायु परिवर्तन नियमित प्रक्रिया भए पनि उद्योग र यातायातमा खनिज इन्धनको अधिक प्रयोगले यसको प्रक्रिया थप बढेको हो। आगलागी, चट्याङ र प्रतिकूल मौसममा बाँच्न बाध्य छौं। मनसुन बिदा गरिसक्दा गत वर्षको कात्तिकको पहिलो हप्तामै भएको अतिवृष्टिले पाकेको धान मात्रै करिब आठ अर्बबराबरको क्षति पुर्याएको आँकडा आयो। झन्डै सवा सय मानिसको मृत्यु भयो। प्रकृतिको यो वितण्डाले देशमा खाद्य संकट थपिने, महँगी वृद्धि हुने, भोकमरीको समस्या थपिने, देश संकटमा पर्न सक्ने आकलन गरिएको र त्यसको लक्षण अहिले स्पष्टै देखियो। संसारमै सजीव प्राणीको अस्तित्व संकटमा भएको आकलन त संसारले झन्डै ३१ वर्षअघि नै गरेको थियो। जलवायु परिवर्तनबारे चासो राख्दै दुई दशकअघि विभिन्न देशका प्रतिनिधि र सरकार प्रमुखहरूको भेला भएको हो। जलवायु परिवर्तनसँग सम्बन्धित संयुक्त राष्ट्रसंघीय महासन्धिअन्तर्गत पक्ष राष्ट्रबीच छलफल भयो। सन् १९९२ को जुनमा १ सय ७२ राष्ट्रका प्रतिनिधि एवं सरकार प्रमुखको पहिलो औपचारिक बैठक ब्राजिलको रियो द जेनेरियोमा बसेको थियो। यसअघि नै स्वीडेनको राजधानी स्टकहोममा यसबारे बहस भएको थियो। यसपछि बिस्तारै अन्तर्राष्ट्रियकरण हुँदै आएको यो विषय अहिले सबैलाई पेचिलो बन्दै आएको छ। कार्बन उत्सर्जनमा नेपालजस्ता देशको भूमिका कम भए पनि हिमाली क्षेत्र ओगटिएका हामीजस्ता देशलाई जलवायु परिवर्तनको समस्याले विषय जटिल बनाउँदै छ। स्टकहोममा नेपालको उपस्थिति नभए पनि रियोमा उपस्थित भएदेखि नै नेपालले आफ्ना समस्या विश्वस्तरमा राखेको थियो। यसको प्रभाव न्यूनीकरण भएको छैन, बरु बढेको छ। जलवायु परिवर्तनमा मानव क्रियाकलाप मुख्य कारण हो। हरित गृह ग्यासको उत्सर्जनमा वृद्धि हुँदा वायुमण्डल तात्ने हुनाले स्थान विशेष रूपमा जलवायु परिवर्तनबाट प्रभावित हुन्छ। अतिवृष्टि, अनावृष्टि, ऋतुकालको छिटो परिवर्तन हुन्छ। बेमौसममा गुुराँस फुलेको देखियो। बेमौसमका खानेकुरा खान खुबै सोख हुन्छ हामीलाई। तर, कति घातक छ ? कति बिरामी भइयो ? थाहा छैन। प्रत्यक्ष प्रभाव पर्ने त हामीजस्ता गरिब, विकासोन्मुख, भूपरिवेष्ठित र पर्वतीय मुलुक नै हो। हाम्रो इकोसिस्टममा परेको प्रभावबाट पनि सहजै अनुमान गर्न सकिन्छ। हामीकहाँ जलवायु परिवर्तनले आर्थिक र समग्र सामाजिक विकासका क्षेत्रमा परेको प्रभावबारे यकिन गर्ने भनौं वैज्ञानिक संयन्त्रको कमी छ। जोखिम क्षेत्रको पहिचानमा समस्या छ। हरितगृह ग्यास उत्सर्जन न्यून गर्ने संयन्त्रको विकास हुन सकेको छैन। साथै उपल्लो र तल्लो तटीय भूभागमा परेको र पर्न सक्ने प्रतिकूल प्रभावलाई न्यून गर्ने रणनीति नै तय भएन। विकास निर्माण, बसाइसराइ, औद्योगिकीकरण, सहरीकरणजस्ता पूर्वाधारहरू विकासका लागि हुन्, विनासका लागि होइनन्। प्राकृतिक क्षेत्रले भरिपूर्ण हाम्रो मुलुकले जलवायु परिवर्तनबाट हुन सक्ने लाभलाई लिन सक्नुपर्छ हानिलाई होइन। जलवायु परिवर्तनसम्बन्धी स्थलगत कार्यक्रमहरू गर्दा अत्यधिक खर्च स्थानीय त्यहींकै लागि गर्नु बेस हुन्छ। प्राकृतिक स्रोतको व्यवस्थापन जलवायुमैत्री हुनुपर्छ। पूर्वाधार विकासलाई जलवायु समयानुकूल बनाउन जरुरी छ। स्वच्छ र नवीकरणीय ऊर्जा विकास, कार्बन व्यापारमा कटौती र दिगो विकासतर्फ अग्रसर हुन जरुरी छ। स्रोत व्यवस्थापन गर्दा भोलिको पुस्तालाई बिर्सनु हुन्न। क्रसरको धुलोले खोलाको पानी प्रदूषित छ, किनाराका बस्तीहरू मारमा छन्। ढुंगाखानीका कारण पानीको मुहान सुकेको छ। वनक्षेत्र अतिक्रमण भएको र धुँवाधूलोका कारण दम र छातीको रोग बढेको छ। बत्तीमुनि अँध्यारो भने झैं काठमाडौंकै मुटुमा रहेका मुख्य नदीहरूमै जीवन छैन। यहाँको अव्यवस्थित सहरीकरण, सिमेन्टका ठूला खम्बाहरू, तिनबाट निस्कने फोहोरको के कुरा गर्ने, काठमाडौंको स्रोतभूमिको पानी प्रदूषित छ। हिउँदमा मात्र होइन, वर्षायाममा पनि यहाँका नदीहरूमा पानी होइन ढलमात्र बग्छन्। सडक, सिमेन्ट, ढल आदिका कारण आकाशबाट परेको पानी पनि जमिनले सोस्न सक्ने अवस्था छैन। जमिनमुनिको पानी पनि विषाक्त बनिसकेको छ। साँच्चैै हामीले बाँझो, छोडेको जमिन, पर्ती, बाढी पहिरोग्रस्त, भिरालो जमिनमा लाभदायक रुखबिरुवा रोप्न सकिन्छ। वर्षाको पानी संकलन, मुहानको भरपूर संरक्षण, पर्यावरणीय सरसफाइ, डँढेलो नियन्त्रण, वनक्षयीकरणमा रोक आजको आवश्यकता हो। यस्तै नदी किनारामा बस्ती विकासमा रोक, फोहोरमैलालाई स्रोतको रूपमा व्यवस्थापन गर्ने, प्रकोप नियन्त्रणका लागि पूर्वतयारीमा पनि विशेष ध्यान दिनु जरुरी छ।"
कर्णाली नदीमा पानीको सतह आरालोतर्फ,"टीकापुर : निरन्तरको वर्षाका कारण हिजोदेखि उकालो लागेको कर्णाली नदीमा पानीको सतह आजै विहानैदेखि आरालो लागेको छ। यद्यपि नदीमा पानीको सतह खतराको तहभन्दा माथि रहेको छ। चिसापानी जलमापन केन्द्रका गेज रिडर पार्वती गुरुङले दिएको जानकारीअनुसार पानीको सतह आज विहान ४ बजे १२ दशमलव ३५ मिटर पुगेको थियो। यो यस वर्षकै सर्वाधिक रेकर्ड भएको उनले बताइन्। विहानै चारबजेदेखि नदीमा पानीको सतह घटिरहेको छ, कर्णाली नदीका सहायक नदीमा समेत सतह कम भइरहेको हुनाले अब घट्छ, गुरुङ्गले भनिन् ५ बजे १२३०, ७ बजे १२१० हुँदै दिउँसो २ बजे ११ दशमलव २२ मिटरमा झरेको छ। गुरूङका अनुसार कर्णाली नदीका सहायक नदी भेरी, तिला कर्णालीमा पानीको सतह घटेको छ भने सेती नदीमा केही बढेको छ। तीनवटै नदीमा पानीको सतह बढेमात्रै कर्णालीमा बढ्छ होइन भने अब खासै असर गर्दैन, गुरूङले भनिन् तैपनि कर्णालीमा अझै खतराको तहमै पानी रहेको छ। कर्णाली नदीमा १० दशमलव ८० मिटर पानीलाई खतराको तह मानिन्छ। कर्णालीमा बाढीले खतराको तह पार गरेपछि कैलालीको टीकापुर नगरपालिका वडा नं १, २, ५, ६, ७ र ८ का बस्तीहरु डुबानमा परेका छन्। त्यस्तै जानकी गाउँपालिकाका केही बस्तीहरु समेत डुबानमा परेका छन्। कर्णालीमा नदीमा पानीको सतह बढ्दा वडा नं २ को विजयनगर, शक्तिनगर, वडा नं ५ को बंगलापुर, बसन्ता, मनिकापुर, शाहीपुर, सिम्रेनी, वडा नं ६ को लक्षिनापुर, वडा नं ७ को प्रतिपुर, दिव्यपुर, वडा नं ८ को वनगाउँ र अरुणाफाँटा लगायतका बस्तीहरु डुबानमा परेका छन्। ती गाउँका साढे ४ सय बढी परिवारलाई विभिन्न विद्यालय, उच्च सुरक्षा घरहरुमा राखिएको टीकापुर नगरपालिकाले जानकारी दिएको छ। कर्णाली नदीमा पानीको सतह बढ्दा तटीय क्षेत्रका बासिन्दाहरु रातभरि जाग्रम बस्न बाध्य भएका छन्।"
"मलेसियामा संसद विघटन, मध्यावधि निर्वाचनको घोषणा","क्वालालमपुर : मलेसियाको संसद विघटन गरिएको छ। प्रधानमन्त्री इस्माइल साब्रि याकोबले संसद विघटन गरिएको घोषणा गरेका हुन्। उनले संसद विघटन गर्दै मध्यावधि निर्वाचन समेत घोषणा गरे। उनले घोषणा गरेअनुसार आगामी ६० दिन भित्रमा निर्वाचन हुनेछ। टेलिभिजनबाट देशका नाममा सम्बोधन गर्दै उनले संसद विघटन र निर्वाचन घोषणाका लागि राजा सुल्तान अब्दुल्लाह सुल्तान अहमद शाहसँग अनुमति लिइसकेको पनि जानकारी दिए। सन् २०१८ को निर्वाचनपछि देशमा अप्रत्यासित विभिन्न घटनाक्रम भएको त्यसले देशको आर्थिक तथा राजनीतिक अवस्थालाई असर गरेकाले तत्काल निर्वाचन गर्नु परेको उनको भनाइ छ। सम्बोधनका क्रममा उनले भने, 'हामीले फेरि जनताको अभिमत लिने निर्णय गरेका छौं। जनताको अभिमत नै सबैभन्दा शक्तिशाली हुन्छ। निर्वाचनबाट प्राप्त जनताको अभिमत अनुसार गर्नेछौं।' देशमा राजनीतिक स्थायित्व, जिम्मेवार तथा सुनिश्चित सरकारको आवश्यकता रहेकोमा समेत उनले जोड दिए। निर्वाचनकै मिति भने अहिले घोषणा भइसकेको छैन। सरकारको सिफारिसमा निर्वाचन आयोगले केही दिनमा निर्वाचनको मिति घोषणा गर्ने जनाइएको छ। निर्वाचनबाट प्रतिनिधि सभाका दुई सय २२ सदस्य निर्वाचित हुनेछन्। यसअघिको निर्वाचनपछि सन् २०२० सम्म दुई वर्षका लागि महाथिर मोहम्मद प्रधानन्त्री निर्वाचित भएका थिए। त्यसपछि मुह्यीद्धिन यासिनले प्रधानमन्त्रीको जिम्मेवारी लिएका थिए। उनको सरकार पनि ढलेपछि वर्तमान प्रधानमन्त्री सब्रिले सन् २०२१ को अगस्त २१ मा सपथ ग्रहण गरेका थिए।"
चुनावी मैदानमा उत्रिएका यी नेता ०३८ सालमै चुनिएका थिए पञ्चायत सदस्य,"काठमाडौं : विसं २०३८ सालको राष्ट्रिय पञ्चायत सदस्यको निर्वाचनमा निर्वाचित तीन सांसद प्रतिनिधिसभा निर्वाचन २०७९ मा चुनावी मैदानमा उत्रिएका छन्। २०३८ सालको चुनावमा विजयी भएका कांग्रेसका अर्जुननरसिंह केसी, लोकतान्त्रिक समाजवादी पार्टीका शरतसिंह भण्डारी र राप्रपाका दीपक बोहोरा फेरि चुनावमा होमिन लागेका हुन्। त्यसका लागि मनोनयन दर्ता गराइसकेका छन्। अर्जुननरसिंह केसी २०३८ सालको चुनावमा नुवाकोटबाट हलो चुनाव चिन्ह लिएर चुनाव लडेका थिए। भण्डारी महोत्तरीबाट हाँस चुनाव चिन्हबाट जित्दा दीपक बोहोरा भने बत्ति बालेको दियो चुनाव चिन्हबाट चुनाव लडेका थिए। त्यसपछि उनीहरु पटकपटक सांसद र मन्त्री बनेका छन्। केसी यो चुनावमा नुवाकोट २ बाट उम्मेदवारी दिएका छन्। उनले यो निर्वाचन आफ्नो लागि अन्तिम भएको बताएका छन्। 'यो मेरो अन्तिम निर्वाचन हो। फेरि म लड्न पनि सक्दिनँ होला। योभन्दा अघिल्लो निर्वाचनमा अन्तिम भनेको रहेछ भने त्यो होइन, योचाहिँ अन्तिम हो,' उनले भने। भण्डारीले अहिले पनि लोकतान्त्रिक समाजवादी पार्टीको तर्फबाट महोत्तरी २ मा उम्मेदवारी दर्ता गराएका छन्। बोहोराले भने रुपन्देहीको ३ नम्बर निर्वाचन क्षेत्रबाट प्रतिनिधिसभा सदस्यमा राष्टिय प्रजातन्त्र पार्टीको तर्फबट उम्मेदवारी दर्ता गराएका छन्। उनका प्रतिस्पर्धी गृहमन्त्री बालकृष्ण खाँण हुन्।"
युक्रेनका धेरै सहरहरूमा क्षेप्यास्त्र प्रहार,युक्रेन : राजधानी किभसहित कैयौं युक्रेनी सहरहरूमा सोमबार भएका क्षेप्यास्त्र आक्रमणमा परी कम्तिमा पाँच जनाको मृत्यु भएको छ भने १२ घाइते भएका राष्ट्रिय प्रहरी स्रोतले जानकारी दिएको छ। रुसले किभमा ठूला हमलाहरु गरेको र अधिकांश क्षेप्यास्त्र राजधानीको केन्द्रमा परेका जनाइएको छ। मस्कोले जोड्ने पुलमा विस्फोटको लागि युक्रेनलाई दोष लगाएको एक दिनपछि यसप्रकार क्षेप्यास्त्र प्रहार भएको जनाइएको छ। देशका धेरै सहरहरूमा क्षेप्यास्त्र आक्रमणको चपेटामा रहेका र जनतालाई आश्रयमा बस्न युक्रेनका राष्ट्रपति कार्यालयका उपप्रमुख किरिलो टिमोशेन्कोले सामाजिक सञ्जालमा आह्वान गरेका छन्। किभमा रहेका एएफपी संवाददाताहरूले स्थानीय समयानुसार सोमबार बिहान ८:१५ बजे ठूलो विस्फोटहरू भएको बताएका छन्। एक क्षेप्यास्त्र बालबालिकाको खेल मैदाननजिकै अवतरण भएको एएफपी पत्रकारले जानकारी दिए। त्यो स्थानमा रहेको ठूलो खाडलबाट धुवाँ निस्किरहेको जनाइएको छ। युक्रेनको राजधानीमा रुसी आक्रमण जारी रहेको र सहरको केन्द्रहरुमा क्षेप्यास्त्र प्रहार भएका मेयर भिटाली क्लिट्स्कोले सामाजिक सञ्जालमा बताए।
पाल्पामा ७ स्वतन्त्रसहित ४७ जना उम्मेदवार,"तानसेन : आगामी मंसिर ४ गते हुने आम निर्वाचनको लागि पाल्पाबाट ४७ जनाले उम्मेदवारी मनोनयन दर्ता गरेका छन्। दुई प्रतिनिधि सभाको लागि २४ जना र ४ प्रदेश सभाका लागि २३ जनाले उम्मेदवारी मनोनय दर्ता गरेका हुन्। प्रदेश सभामा स्वतन्त्र उम्मेदवारी नपरे पनि प्रतिनिधि सभातर्फ भने क्षेत्र नं १ मा ४ जना र क्षेत्र नं २ मा ३ जनाले उम्मेदवारी मनोनयन दर्ता गराएका छन्। पाल्पा क्षेत्र नं १ मा प्रतिनिधिसभा सदस्य १ सिटको लागि १० जनाले उम्मेदवारी मनोनयन दर्ता गरेका छन्। प्रतिनिधिसभा सदस्य पदमा स्वतन्त्रबाट विपिन कँडेल, नारायण न्यौपाने, डोलराज तिमिल्सिना, राजु सुनारले मनोनयन दर्ता गरेका छन्। नेकपा एमालेबाट नारायण प्रसाद आचार्य, गठवन्धनतर्फ कांग्रेसका ज्ञानबहादुर गाँहा, मंगोल नेशनल अर्गनाइजेशनका थमन बहादुर बुढामगर, राप्रपाका ज्ञान बहादुर सिंजाली, राष्ट्रिय जनमुक्ति पाटीका उजिर सिंह दर्लामी, जनता समाजवादी पाटीका मेयरमान रानाले मनोनयन दर्ता गरेको निर्वाचन अधिकृत गोपाल प्रसाद ढकालले बताए। त्यसैगरी प्रदेशसभामा एमालेबाट राजु प्रसाद श्रेष्ठ, कांग्रेसबाट श्यामकान्त खनाल, मंगोल नेशनल अर्गनाइजेशनबाट पूर्ण बहादुर रुचाल, राप्रपाबाट डुलबहादुर गाहा, राष्ट्रिय जनमुक्ति पार्टीबाट भिमसेन सुनारी मगरले उम्मेदवारी मनोनयन दर्ता गरेका छन। क्षेत्र नं १ ख प्रदेश सभामा एमालेबाट खेमबहादुर सारु, कांग्रेसबाट शंकर प्रसाद खनाल, मंगोल नेशनलबाट अर्गनाइजेशनबाट लाल बहादुर दर्लामी, राप्रपाबाट लक्ष्मण प्रसाद पंगेनी, राष्ट्रिय जनमुक्ति पार्टीबाट टेकबहादुर रानाले मनोनयन दर्ता गरेको जिल्ला निर्वाचन कार्यालय पाल्पाका प्रमुख रुकमागत अर्यालले जानकारी दिए। त्यसैगरी क्षेत्र नं २ प्रतिनिधिसभा सदस्यमा स्वतन्त्रबाट उपेन्द्रराज गहिरे, जिवलाल सुवेदी, केशरबहादुर आलेले उम्मेदवारी मनोनयन दर्ता गरेका छन्।"
सधैं चुनाव लडिरहने ६० नाघेका नवलपरासीका दुई नेता,"परासी : नवलपरासी पश्चिमका दुई नेता सधैं चुनाव लडिरहने नेताका रुपमा चिनिँदै आएका छन्। नेपाली कांग्रेसका देबेन्द्रराज कँडेल र जनता प्रगतिशिल पार्टी (जप्रपा)का अध्यक्ष हृदयश त्रिपाठी जिल्लाबाट चुनाव लडिरहने नेताका रुपमा चिनिँदै आएका हुन्। उमेरले दुवै नेता ६० नाघेका छन्। २०४८ सालदेखि २०७९ को निर्वाचनसम्म आइपुग्दासमेत यी नेताहरू चुनावमा होमिन छाडेका छैनन्। बहुदलीय शासन व्यवस्थापछि अहिले हुन गइरहेको चुनावसहितको ७ वटै चुनावमा नेता त्रिपाठी (६३) उम्मेदवार बन्दै आएका छन्। नेता कँडेल (६६) २०४८ सालको चुनावबाहेक ६ वटा चुनावमा उम्मेदवार बन्दै आएका छन्। तत्कालीन बडहरा दुबौलिया गाउँ पञ्चायतको २ पटकसम्म प्रधानपञ्च भएका कँडेल २०४८ सालको चुनावमा उम्मेदवार बन्न चाहेपनि तत्कालीन जिल्ला पार्टी सभापति हालः गण्डकी प्रदेशका मुख्यमन्त्री कृष्णचन्द्र नेपालीले टिकट पाएपछि उनी त्यसबेला उम्मेदवार हुनबाट वञ्चित भएका थिए। २०५१ सालदेखि २०७९ सम्मको चुनावमा उम्मेदवार बन्दै आएका कँडेल २ पटक पराजित भए। २०५१, २०५६ र २०७४ को चुनावमा विजयी हासिल गरे। २०६४ सालको संविधानसभा निर्वाचनमा तत्कालीन मधेसी जनाधिकार फोरमका रामबच्चन यादवसँग पराजित भए भने २०७० सालमा भएको अर्को संविधानसभा निर्वाचनमा आफ्नै दलबाट बागी उम्मेदवार बनेका गुणनिधी तिवारीका कारण कँडेल पराजित बन्न पुगे। उनी २०५६ र २०५८ मा २ पटक गृहराज्यमन्त्री बने। एकपटक जिल्ला पार्टी सभापति र २ पटक केन्द्रीय सदस्य भए। अहिले पनि उनी पार्टीको केन्द्रीय सदस्य छन्। पहिला खुमबहादुर खड्काका दाहिने हात मानिने कँडेल अहिले शेरबहादुर देउवा पक्षका हुन्। केन्द्रीय पार्टी राजनीतिमा बलियो पकड भएका कारण पनि कँडेलले सधैं टिकट आफैँले ल्याउने गरेका हुन्। आफ्नो निर्वाचन क्षेत्रमा पनि बलियो पकड रहेकाले अन्य दलसँग प्रतिस्पर्धा गर्न कँडेल नै सक्षम रहेकाले उनले नै टिकट ल्याउने गरेको कार्यकर्ताको बुझाइ छ। कँडेलले अहिले प्रतिनिधिसभा निर्वाचन क्षेत्र नं २ को प्रतिनिधिसभा सदस्यमा उम्मेदवारी दिएका छन्। यता नेपाली राजनीतिका चुतर खेलाडीका रुपमा हेरिने नेता हृदयश त्रिपाठी अहिलेसम्म भएका ६ वटा निर्वाचनमा ५ पटक जितेका छन्। २०७० सालको संविधानसभा निर्वाचनमा त्रिपाठी नेपाली कांग्रेसका देवकरण कलवारसँग पराजित भएका हुन्। त्रिपाठीले अहिले प्रतिनिधिसभा निर्वाचन क्षेत्र नं १ को प्रतिनिधिसभा सदस्य पदमा उम्मेदवारी दिएका छन्। त्रिपाठीले हरेक चुनावमा चिन्ह फेर्दै लड्दै आएका छन्। २०४८, २०५१ र २०५६ मा भएको संसदीय निर्वाचनमा उनी नेपाल सद्भावना पार्टीको चुनाव चिन्हबाट विजयी भएका थिए। २०६४ सालको पहिलो संविधानसभा र २०७० सालको दोस्रो संविधान सभा निर्वाचनमा भने उनले तराई मधेस लोकतान्त्रिक पार्टीको चुनाव चिन्हबाट उमेदवारी दिएका थिए। २०७४ सालमा भएको प्रतिनिधि सभा निर्वाचन क्षेत्र नं १ बाट एमालेको चुनाव चिन्हबाट त्रिपाठीले चुनाव जिते। यसपटकको चुनावमा उनी आफैँले दर्ता गरेको जनता प्रगतिशिल पार्टी (जप्रपा)को कोदाली बोकेको मान्छे चुनाव लिएर उम्मेदवार बनेका छन्। अहिलेको चुनावमा पनि एमालेसँग तालमेल गर्न पुगेका त्रिपाठीसँग चुनाव चिन्हमा कुरा नमिलेपछि आफ्नै चुनाव चिन्ह लिएर चुनावमा होमिएका हुन्। एमालेले सूर्य चिन्ह लिएर लडे सघाउने बताएपछि त्रिपाठीले आफ्नै दल भएका कारण अर्को चिन्हमा लड्न नसक्ने बताएपछि एमालेसँगको तालमेल टुटेको बताइएको छ। चुनाव जितेपछि पद नै चाहिने त्रिपाठी अहिलेसम्म ६ पटक मन्त्री भइसकेका छन्। २०६४ सालमा वन मन्त्री, २०६३ सालमा उद्योग वाणिज्य तथा आपूर्ति, २०६८ मा भौतिक योजना तथा सडक यातायात, २०७६ मा संघीय मामिला तथा सामान्य प्रशासन र २०७७ मा संघीय मामिला तथा सामान्य प्रशासन र स्वास्थ्य तथा जनसंख्या मन्त्री बनेका थिए।"
प्रधानमन्त्री देउवाको क्षेत्रमा प्रतिनिधिसभातर्फ ११ जनाको उम्मेदवारी,"डडेल्धुरा : मंसिर ४ मा हुने प्रतिनिधि सभा र प्रदेश सभा सदस्यको निर्वाचनका लागि डडेल्धुरामा तीन पदका लागि २५ जनाले उमेदवारी दर्ता गरेका छन्। प्रतिनिधि सभामा प्रधानमन्त्री तथा कांग्रेस सभापति शेरबहादुर देउवासहित ११ जनाले उमेदवारी दर्ता गरेका छन्। प्रदेश क र ख मा क्रमशः ६ र ८ गरि १४ जनाले उमेदवारी दर्ता गरेका हुन्। प्रतिनिधि सभाका लागि प्रधानमन्त्री एवं कांग्रेस सभापति देउवालगायत ११ जना उम्मेदवारहरुले मनोनयन दर्ता गराए। त्यसैगरी प्रदेश सभा सदस्यतर्फ १४ जनाले उम्मेदवारी दर्ता गराएको मुख्य निर्वाचनको कार्यालयले जानकारी दिएको छ। देउवासँगै प्रतिनिधिसभा सदस्य पदमा प्रमुख प्रतिपक्ष दल नेकपा एमालेबाट चक्रप्रसाद स्नेही, नेपाली कांग्रेस बीपीबाट कर्णबहादुर मल्ल, एमालेबाट बागी बिक्रम शाही, राप्रपाबाट गोबिन्द खडायत, राप्रपा नेपालबाट कालिप्रसाद जोशी, जनता समाजवादी पार्टीबाट श्याम सिनाल, स्वतन्त्रबाट कर्णसिंह रावल, सागर ढकाल, दानबहादुर पाल र लालबहादुर कठायतले उम्मेदवारी दर्ता गरेको मुख्य निर्वाचन अधिकृत बालकृष्ण वाग्लेले जानकारी दिए। सत्ता गठबन्धन दलबाट डडेल्धुरामा प्रदेश क्षेत्र (क) मा नेकपा माओवादी केन्द्रका खगराज भट्ट र क्षेत्र (ख) मा नेपाली कांग्रेसका गोविन्दराज बोहराले मनोयन दर्ता गराएका छन्। खगराज भट्ट २०६४ देखि तीनपटक देउवासँग प्रतिनिधिसभा सदस्यको निर्वाचनमा प्रतिस्पर्धा गरी पराजित भएका थिए। बोहरा कांग्रेस महासमिति सदस्य हुन भने सुदूरपश्चिम प्रदेश सामाजिक विकास मन्त्री रहेका छन्। नेकपा एमालेबाट प्रदेश क्षेत्र (क) मा पठानसिंह बोहरा र क्षेत्र (ख) मा गजेन्द्र शाहीले उम्मेदवारी दर्ता गराएका छन्। बोहरा बाम गठबन्धनको सरकारमा सुदूरपश्चिम प्रदेश भौतिक पूर्वाधार मन्त्री बनेका थिए। उनी २०७४ सालको निर्वाचनमा नेपाली कांग्रेसका उम्मेदवार रघुवर भट्टलाई पराजित गर्दै प्रदेश सभा सदस्यमा निर्वाचित भएका थिए। शाही पूर्व जिल्ला विकास समिति सभापति हुन्। त्यस्तै सत्ता गठबन्धन दलबाट प्रदेश क्षेत्र (ख) मा टिकट नपाए पछि एकिकृत समाजवादी पार्टीका नेता डा तारा जोशीले बागी उम्मेदवारी मनोनयन दर्ता गरेका छन्। समाजवादी पार्टीको केन्द्रीय निर्णयलाई नमान्दै जिल्ला कार्य समितिको सर्व सम्मत निर्णय गरी उम्मेदवारी दर्ता गराएको उनले बताए। त्यसैगरी प्रदेश क्षेत्र (क)मा नेपाली कांग्रेस बीपीबाट गणेश प्रसाद जोशी, राप्रपाबाट पदाराज जोशी र दुई जना महेश धामी र धनबहादुर बोहराले स्वतन्त्र उम्मेदवारी दिएका छन्। प्रदेश क्षेत्र (ख)मा राप्रपाबाट खेमराज पनेरु, राप्रपा नेपालबाट जयराज अवस्थी, जसपाबाट नरभान पार्की र स्वतन्त्रबाट तेज बहादुर कठायत, नवराज धिक्तले उम्मेदवारी दर्ता गराएका छन्।"
"जुवातासमा पैसा हारेको विवादले युवकको हत्या, तीन जना पक्राउ","झापा : ताप्लेजुङ जिल्लाको सिदिम्बा गाउँपालिका४ सुरुमखिम घर भई हालः अर्जुनधारा नगरपालिका११ बस्दै आएका २५ वर्षीय नवीन्द्र गुरुङको हत्या आरोपमा प्रहरीले तीन जनालाई पक्राउ गरेको छ। पक्राउ पर्नेहरूमा इलाम नगरपालिका ९ घर भई हालः अर्जुनधारा११ स्थित ताप्लेजुङइलाम होटेलका सञ्चालक ३८ वर्षीय इन्द्रबहादुर अधिकारी, सोही होटेलका कामदार २१ वर्षीय अमृत आचार्य र पाँचथर फालेलुङ७ स्थायी घर भई होटेलका कामदार आचार्यकी श्रीमती २३ वर्षीय विमला राई रहेको प्रहरी कार्यालय झापाका एसपी विश्वमणि पोखरेलले जानकारी दिए। पक्राउ परेका तीनै जनालाई इलाका प्रहरी कार्यालय बिर्तामोडमा सोमबार पत्रकार सम्मेलन गरी प्रहरीले सार्वजनिक गरेको हो। घटनामा संलग्न एक जना अझै फरार छन्। असोज १७ गते महाअष्टमीका दिन होटेलको पहिलो तलामा होटेलका सञ्चालक अधिकारी, होटेलका स्टाफ आचार्य, मृतक गुरुङ र अर्का एक जना मादक पदार्थ सेवन गरी जुवातास खेल्दै गरेको अवस्थामा पैसा हारजितको विषयलाई लिएर विवाद उत्पन्न भई झैझगडा भएको थियो। त्यसै क्रममा होटेल सञ्चालक अधिकारी, होटेलका स्टाफ आचार्य र अर्का फरार एक जनाले मिलेर गुरुङलाई मसला पिस्न प्रयोग हुने ढुङ्गाको लोहोरो र चक्कु टाउकोमा प्रहार गरेका थिए। त्यसपछि उनीहरूले घटना ढाकछोप गर्ने उद्देश्यले सोही राती घाइते अवस्थामै गुरुङलाई होटेलदेखि १५० मिटर टाढा कान्तिपुर ड्राइभिङ सेन्टर अगाडिको प्लटिङ भएको खाली जमिनको उत्तरतर्फ जाने सडक किनारमा फालिदिएको प्रहरी अनुसन्धानको क्रममा खुलेको एसपी पोखरेलले बताए। घटनामा संलग्न अर्का एक व्यक्ति फरार रहेको र उनको खोजी कार्य भइरहेको उनले बताए।"
रुपन्देही ५ मा बासुदेव घिमिरे बने एमालेको आधिकारिक उम्मेदवार,बुटवल : रुपन्देही क्षेत्र नम्बर ५ मा नेकपा एमालेबाट बासुदेव घिमिरे उम्मेदवार भएका छन्। यो क्षेत्रमा एमालेले तिलोत्तमा नगरपालिकाका निवर्तमान मेयर घिमिरेलाई उम्मेद्वारको टिकट दिएको थियो। मनोनयनको समय सकिन १५ मिनेट बाँकी रहँदा राष्ट्रिय सभामा दलका नेता रहेका खिमलाल भट्टराईले उम्मेद्वारी दर्ता गरेका थिए। एउटै पार्टीबाट दुई वटा उम्मेदवारी परेपछि निर्वाचन आयोगले पहिलो दर्ता गर्ने व्यक्तिलाई आधिकारिक उम्मेदवार तोकेको हो। निर्वाचन अधिकृत चिन्तामणि शर्माले निर्वाचन निर्देशिकाअनुसार पहिलो दर्ता भएको उम्मेदवारलाई आधिकारिकता दिइएको बताए। नेता भट्टराई क्षेत्र नम्बर ५ को दक्षिणी क्षेत्रमा लोकप्रिय भएकाले अन्तिम समयमा एमालेले उनलाई टिकट दिएको थियो। पार्टीभित्र पर्याप्त छलफल बिनै हतारमा गरिएको निर्णयले राष्ट्रिय सभामा एमालेले एक पद गुमाउने देखिएको छ। यो क्षेत्रमा सत्तारुढ गठबन्धन भाडिएपछि कांग्रेस र माओवादीले नै उम्मेदवारी दिएका छन्। कांग्रेसबाट भरत शाह उम्मेदवार बनेका छन्।
"मुस्ताङ सडक खुल्यो, म्याग्दीको काभ्रेभीर खुल्न बाँकी","जोमसोम : दसैंअघिको अविरल वर्षाले अवरुद्ध मुस्ताङ सडक आइतबारबाट खुलेको छ। राष्ट्रिय गौरवको बेनीजोमसोम ७६ किमि अवरुद्ध सडकमध्ये म्याग्दीको काभ्रेभीर सडक मात्र मर्मत गर्न बाँकी रहेको जनाइएको छ। दसैं अघिदेखिको अविरल वर्षाले मुस्ताङको खन्ती, मार्फा, पान्डा खोला, एक्लेभट्टी,मुक्तिनाथ जाने सडक र कागबेनीछुसाङ अवरुद्ध भएको थियो। घरपझोङको मार्फामा फाराम खोलाले धार परिवर्तन गर्दा मुख्य सडकमै खोला डाइभर्सन भएको थियो। मार्फामा जिल्ला विपद् व्यवस्थापन, सुरक्षा निकाय, घरपझोङ गाउँपालिका र स्थानीयवासीको पहलमा दुई वटा डोजर परिचालन गरी ६० घण्टापछि मार्फा अवरुद्ध सडक सहज पारिएको हो। यस्तै, जोमसोममुक्तिनाथ सडक र कागबेनीछुसाङ सडक पनि वारागुङ मुक्तिक्षेत्र गाउँपालिकाको सक्रियतामा अवरुद्ध सडक सहज बनाइएको छ। मुस्ताङका प्रमुख जिल्ला अधिकारी नेत्रप्रसाद शर्माले अविरल वर्षाले अवरुद्ध मुस्ताङ सडक सहज भएको जानकारी दिए। उनले आइतबार मौसम सुधारोन्मुख हुँदै गइरहेकाले सडक मर्मत गरी सवारी आवागमन सुचारु गर्न निरन्तर प्रयास भइरहेको उल्लेख गरे। अविरल वर्षाले मुस्ताङ र म्याग्दी खण्डको दर्जनौं स्थानमा सडक अवरुद्ध भयो, अहिले सबै ठाउँ क्लियर भइसक्यो, भोलिसम्ममा बेनीजोमसोमकोरला अवरुद्ध सडक पूरै सहज हुन्छ। यस्तै, राष्ट्रिय गौरवको बेनीजोमसोम सडकका सुपरभाइजर इन्द्रसिंह शेरचनका अनुसार वर्षाले अवरुद्ध म्याग्दीको घुमाउने ताल, बैसरी, बेगखोला, तातोपानी, लाटो खोला, रुप्सेलगायतका स्थानको सडक मर्मत गरी सहज भइसकेको जानकारी दिए। उनले म्याग्दी र मुस्ताङको सिमाना काभ्रेभीर सडक मर्मत भई सवारी आउजाउ भएको भएपनि गएरातिको वर्षाले पहिरो जाँदा ५० मिटर सडक अवरुद्ध भएको उल्लेख गरे। मौसममा सुधार भइरहेको र सडक खन्ने उपकरण परिचालन गरिएकाले सोमबारसम्म सडक बनिसक्ने जनाए। अविरल वर्षाले राष्ट्रिय गौरवको बेनीजोमसोम सडक अवरुद्ध हुँदा मुस्ताङ भ्रमण गर्ने पर्यटक तथा सर्वसाधारणले सास्ती पाएका थिए। दसैं बिदामा मुस्ताङ घुम्न आउने पर्यटक सडककै कारण आउन सकेका थिएनन्। सडक खुलेपछि पर्यटक आवागमन वृद्धि हुने सुपरभाइजर शेरचनले बताए।"
निर्वाचन २०७९ : यी छन् रोचक भिडन्त,"काठमाडौं : मंसिर ४ गते हुने प्रतिनिधिसभा र प्रदेशसभा निर्वाचनका लागि प्रत्यक्षतर्फ उम्मेदवारी दर्ता भएको छ। प्रतिनिधिसभाका १ सय ६५ सिट र प्रदेशसभाका ३ सय ३० सिटका लागि उम्मेदवारी परेको हो। निर्वाचन आयोगको प्रणालीमा सोमबार दिउँसोसम्म प्रविष्ट भएको तथ्यांक अनुसार प्रतिनिधिसभा सदस्यमा २,५०२ र प्रदेशसभा सदस्यमा ३,४३६ जनाले उम्मेदवारी दिएका छन्। झापा ३ मा सत्तारुढ गठबन्धनबाट कांग्रेस नेता कृष्णप्रसाद सिटौला र एमालेसँगको तालमेलमा राप्रपा अध्यक्ष राजेन्द्र लिङदेन उम्मेदवार बनेका छन्। रूपेन्दही ३ मा गृहमन्त्री एवं कांग्रेस नेता बालकृष्ण खाँण र राप्रपा नेता दीपक बोहराबीच प्रतिस्पर्धा हुने भएको छ। बोहरा एमालेसँगको गठबन्धनबाट उम्मेदवार बनेका हुन् भने खाँण सत्तारुढ गठबन्धनबाट। जहाँ २०७४ मा एमालेका तत्कालीन नेता घनश्याम भुसाल र राप्रपाका बोहराबीच प्रतिस्पर्धा भएको थियो। त्यस बेला भुसाल निर्वाचित भएका थिए। यसपटक एमालेले टिकट नदिएपछि भुसालले पार्टी परित्याग गरी रुपन्देही १ बाट स्वतन्त्र उम्मेदवारी दिएका छन्। सप्तरी २ मा जसपा अध्यक्ष उपेन्द्र यादव र जनमत पार्टी अध्यक्ष डा सीके राउतबीच प्रतिस्पर्धा हुने भएको छ। एमालेसँगको गठबन्धनबाट यादवको उम्मेदवारी परेको हो। डा राउत पहिलो पटक संसदीय प्रतिस्पर्धामा उत्रिएका हुन्। जहाँ सत्तारुढ गठबन्धनबाट लोकतान्त्रिक समाजवादी पार्टी (लोसपा) नेता जयप्रकाश ठाकुरले उम्मेदवारी दिएका छन्। एमाले सचिव गोकर्ण विष्ट र एकीकृत समाजवादी सचिव रामकुमारी झाँक्री गुल्मी २ मा उठेका छन्। झाँक्री एमालेमा रहँदा विष्टसँगको सम्बन्ध घनिष्ठ थियो। पार्टी विभाजनका बेला १० बुँदे सहमति गरी विष्ट एमालेमै बसे भने झाँक्रीले एकीकृत समाजवादीमा लागेकी हुन्। २०७४ मा विष्टले उक्त क्षेत्र जितेका थिए। मोरङ ६ मा कांग्रेस नेता डा शेखर कोइराला र एमाले नेता लालबाबु पण्डितबीच चुनावी भिडन्त हुने भएको छ। डा कोइरालाले उम्मेदवारी दर्ता गर्दै आफू भावी प्रधानमन्त्री भएको घोषणा गरेका छन्। २०७४ मा पण्डितले डा कोइरालालाई नै पराजित गरेका थिए। यी दुई नेताबीच कडा प्रतिस्पर्धा हुने देखिएको छ। सर्लाही २ मा लोसपा नेता राजेन्द्र महतो र नेपाल समाजवादी पार्टी नेता महेन्द्रराय यादवबीच रोमाञ्चक भिडन्त हुने भएको छ। यी दुवै दल सत्तारुढ गठबन्धनसँगै सहमति गरेर चुनावी दौडमा छन्। यादव माओवादीको चुनाव चिह्नबाट उम्मेदवार बनेका छन्। यो क्षेत्रमा लोसपा अध्यक्ष महन्थ ठाकुर र कांग्रेस सभापति देउवाबीच मित्रवत प्रतिस्पर्धा गर्ने सहमति भएको छ। झापा १ मा कांग्रेस महामन्त्री विश्वप्रकाश शर्मा र एमाले नेता एवं पूर्वमन्त्री अग्नि खरेलबीच प्रतिस्पर्धा हुँदै छ। शर्मा २०७४ मा वाम गठबन्धनका उम्मेदवार माओवादी नेता सुरेन्द्र कार्की (राम)सँग पराजित भएका थिए। झापा २ मा सिफारिस भएका खरेललाई उक्त क्षेत्रमा लगेर उठाइएको छ। रुपन्देही १ मा स्वतन्त्र उम्मेदवार घनश्याम भुसाल र एमाले सचिव छविलाल विश्वकर्माबीच प्रतिस्पर्धा हुने भएको छ। टिकट नपाएपछि एमाले परित्याग गरी भुसालले स्वतन्त्र उम्मेदवारी दर्ता गराएका छन्। उनलाई सत्तारुढ गठबन्धनले सहयोग गर्ने भएको छ। उक्त क्षेत्रबाट २०७४ मा विश्वकर्मा विजयी भएका थिए। कांग्रेस उपसभापति धनराज गुरुङको गृह क्षेत्र स्याङ्जा१ हो। तर, उनी स्याङ्जा २ बाट उम्मेदवार भएका छन्। गुरुङको प्रतिस्पर्धा एमाले सचिव पदमाकुमारी अर्यालसँग हुने भएको छ। २०७४ मा अर्याल उक्त क्षेत्रबाट विजयी भएकी थिइन्। गुल्मी १ मा एमालेबाट उपमहासचिव प्रदीप ज्ञवाली र कांग्रेसबाट डा चन्द्र भण्डारी उम्मेदवार बनेका छन्। ज्ञवालीले २०७४ र भण्डारीले २०७० मा जितेका थिए। २०५६ र २०६४ मा ज्ञवाली निर्वाचित भएका थिए। २०६४ मा प्रतिस्पर्धी भण्डारी नै थिए।"
अन्तर्राष्ट्रिय पर्यटन आगमन तीन गुणाले बढ्यो,"काठमाडौं : सन् २०२२ को जुलाईसम्म अन्तर्राष्ट्रिय पर्यटन आवागमन झन्डै तीन गुणाले बढेको छ। विश्व पर्यटन संगठन (यूएनडब्लूटीओ) ले सार्वजनिक गरेको जनवरीदेखि जुलाईसम्मको तथ्यांकअनुसार सन् २०२१ को सोही अवधिको तुलनामा अन्तर्राष्ट्रिय पर्यटकको आगमन १ सय ७२ प्रतिशतले बढेको छ। यसको अर्थ यो क्षेत्रले कोभिडअघिको स्तरको झन्डै ६० प्रतिशत रिकभरी गरेको छ। यात्रा प्रतिबन्धहरू हट्दै जानुले अन्तर्राष्ट्रिय यात्रा स्थिर रिकभरीतिर अघि बढेको देखिन्छ। संगठनको सन् २०२२ सेप्टेम्बर १९ सम्मको तथ्यांकअनुसार विश्वका ८६ देशहरूमा कोभिडसम्बन्धी यात्रा प्रतिबन्धहरू पूर्णरूपमा हटिसकेका छन्। सन् २०२१ को सोही महिनामा १७ करोड ५० लाख पर्यटकको आगमन भएको थियो। यस अवधिमा अनुमानित ४७४ मिलियन पर्यटकले अन्तर्राष्ट्रिय भ्रमण गरेका थिए। २०२२ को जुन र जुलाईमा मात्रै अनुमानित २०७ मिलियन अन्तर्राष्ट्रिय आगमन रेकर्ड गरिएको थियो, जुन गत वर्षको सोही दुई महिनामा देखिएको संख्याको दोब्बर हो। सन् २०२२ को ७ महिनाको पर्यटन आगमनको तथ्यांकमा जुन र जुलाईको आगमनले ४४ प्रतिशत प्रतिनिधित्व गर्छ। युरोपले मात्रै आगमनहरूमध्ये ३०९ मिलियनलाई स्वागत गरेको छ, जुन कुल संख्याको ६५ प्रतिशत हो। युरोपले २०२१ को पहिलो सात महिनाको तुलनामा झन्डै तीन गुणा धेरै अन्तर्राष्ट्रिय आगमनहरूलाई स्वागत गरेको छ। जुन १९० प्रतिशतको सुधार हो। २०२२ मा युरोप र मध्यपूर्वले जनवरीजुलाईमा सबैभन्दा छिटो रिकभरी गरेको छ। २०१९ को तुलनामा क्रमशः ७४ प्रतिशत र ७६ प्रतिशतले पर्यटन आगामन सुधारिएको छ। बलियो अन्तरक्षेत्रीय माग र संयुक्त राज्य अमेरिकाबाट बढाएका यात्रा परिणामहरूका कारण आशातित सुधार भएको उल्लेख छ। यी क्षेत्रले जुनमा २१ प्रतिशत र जुलाईमा १६ प्रतिशतले सुधार गरेको छ। युरोपका धेरै मुलुकहरूमा यात्रा प्रतिबन्ध हट्नुले पनि पर्यटन आगमन सुधारिएको हो। मध्यपूर्वमा मात्रै २०२२ को जनवरीदेखि जुलाईसम्ममा अन्तर्राष्ट्रिय आगमन वार्षिक लगभग चार गुणा बढेको छ। जुलाईमा हज यात्री बढेपछि साउदी अरेबियामा १२१ प्रतिशत पर्यटक आगमन बढेको छ। समीक्षा अवधिमा अमेरिकाको १ सय ३ प्रतिशत र अफ्रिकाको १ सय ७१ प्रतिशतले आगमन बढेको छ। एसिया र प्रशान्त क्षेत्रको आगमन १ सय ६५ प्रतिशतले बढेको छ। यो क्षेत्रमा २०२२ को पहिलो सात महिनामा दोब्बरभन्दा बढी आगमनहरू बढेको छ। यी क्षेत्रमा केही मुलुकहरूमा रहेको यात्रा प्रतिबन्धका कारण सन् २०१९ को तुलनामा पर्यटक आगमन ८६ प्रतिशतले कमी हो। संगठनका महासचिव जुराब पोलोलिकाश्भिलीले विश्व पर्यटन क्षेत्र स्थिरतर्फ अग्रसर भएको बताए। पर्यटन स्थिरोन्मुख हुँदै गर्दा भूराजनीतिकदेखि आर्थिकसम्मका धेरै चुनौतीहरू बाँकी छन्। यस क्षेत्रले मानिसका लागि आशा र अवसर फिर्ता गरिरहेको छ। अब पर्यटन, कहाँ गइरहेको छ र यसले मानिसलाई कसरी असर गर्छ भनेर पुनर्विचार गर्ने समय आएको छ। उनले भने। विश्व पर्यटन सुधारसँगै विश्व हवाई ट्राफिकमा पनि सुधार देखिएको छ। सन् २०२२ को जनवरीजुलाईमा २ सय ३४ प्रतिशतले हवाई यात्रु बढेका छन्। सुधार हुँदाहुँदै पनि २०१९ को तुलनामा ४५ प्रतिशतले हवाई यात्रुमा कमी देखिएको अन्तर्राष्ट्रिय उड्डयन संगठनले जनाएको छ।"
यी हुन् बाराका १८६ उम्मेदवार,"सिमरा : बाराको चार निर्वाचन क्षेत्र अन्तर्गत प्रतिनिधिसभा र प्रदेशसभाको १२ सीटका लागि एक सय ८६ जनाको उम्मेदवारी परेको छ । मंसिर ४ गतेका हुने निर्वाचनको कार्यतालिका अन्तर्गत आईतवार भएको मनोनयमा बाराको चार वटै क्षेत्रमा एक सय ८६ जनाले उम्मेदवारी दर्ता गराएका हुन् । उम्मेदवारी दर्ता गराउनेमा राजनीतिक दलका एक सय दुई जना छन् भने ८४ जनाले स्वतन्त्र उम्मेदवारी दिएका छन् । राजनीतिक दलबाट टिकट नपाएर असन्तुष्ट हुँदै स्वतन्त्र उम्मेदवारी दिने केही छन् भने अन्य दलको डमी' उम्मेदवार छन् । पार्टीबाट टिकट नपाएपछि केही उम्मेदवारले दल बदलिएर भएपनि प्रतिस्पर्धामा उत्रिएका छन् । बारा क्षेत्र नं १ यस क्षेत्रमा प्रतिनिधि सभा र प्रदेशसभातर्फ ४६ जनाको उम्मेदवारी परेको छ । निर्वाचन अधिकृतको कार्यालयका अनुसार प्रतिनिधिसभामा १८, प्रदेशसभा (क) मा १३ र (ख) मा १५ जनाको उम्मेदवारी परेको हो । ति मध्ये २० जना स्वतन्त्र उम्मेदवार छन् । यस क्षेत्रमा प्रतिनिधिसभाका लागि नेकपा एमालेका पोलिटव्युरो सदस्य अच्युत मैनाली, खानेपानी मन्त्री एवम् कांग्रेस सहमहामन्त्री उमाकान्त चौधरीसहित राष्ट्रिय प्रजातन्त्र पार्टीका भक्त बहादुर दर्लामी, हाम्रो नेपाली पार्टीका राकेश न्यौपाने, मंगोल नेसनल अर्गनाइजेशनबाट महेन्द्र चौधरी, कांग्रेस बीपीबाट धर्मेन्द्र प्रसाद, नेपाल लोक्तान्त्रिक पार्टीका मोजहर हुसेन मन्जुर, राप्रपा नेपालका शिवप्रसाद तिमिल्सिना, नेपाली जनता पार्टीका प्रदीपकुमार प्रसाद साह कलवार, नागरिक उन्मुक्ति पार्टीका भुवनप्रसाद चौधरी, राष्ट्रिय स्वतन्त्र पार्टीका गणेश धिमाल र जनमत पार्टीका मनोजकुमार थारुले उम्मेदवारी दिएका छन् । उम्मेदवारी दिएकामध्ये मैनाली र चौधरी हेभिवेट' उम्मेदवार हुन् । २०७४ सालको निर्वाचनमा पनि दुवै प्रतिस्पर्धी रहेका थिए । उक्त निर्वाचनमा चौधरीले बाजी मारेका थिए । कांग्रेसभित्रको आन्तरिक द्धन्द्धका कारण यसपटक मैनाली बलियो उम्मेदवारका रुपमा देखिएका छन् । यस क्षेत्रमा अनिलकुमार गुप्ता, कृष्णराज गिरी, धर्मेन्द्रकुमार साह, शिवप्रसाद रिजाल, अनवर अंसारी र चनकराज भट्टराईले प्रतिनिधिसभा सदस्यका लागि स्वतन्त्र उम्मेदवारी दर्ता गराएका छन् । यसैगरी प्रदेशसभा १(क) मा नेकपा एमालेका केन्द्रीय सदस्य त्रिलोकी चौधरी, नेपाली कांग्रेसका रमेश दंगाल, हाम्रो नेपाली पार्टीका मेसबहादुर ढकाल क्षेत्रि, नेपाल सुशासन पार्टीका दामोदर पनुहर, नागरिक उन्मुक्ति पार्टीकी राधाकुमारी चौधरी, राष्ट्रिय प्रजातन्त्र पार्टीका लक्ष्मी साह कलवार, मंगोल नेशनल अर्गनाइजेशनका मदनबहादुर बम्जन र जनमत पार्टीका युवराज मैनालीले उम्मेदवारी दिएका छन् । प्रदेशसभा १(क) मा शिवनारायण थारु, जयमंगल चौधरी, देवराज घिमिरे, एकबहादुर क्षेष्ठ र सन्नी लामाले स्वतन्त्र उम्मेदवारी दर्ता गराएका छन् । पार्टीले टिकट वितरणमा भुगोल नसमेटेको भन्दै एमालेका नेता श्रेष्ठले स्वतन्त्र उम्मेदवारी दिएका छन् । प्रदेशसभा १(ख) मा मधेस प्रदेशका निवर्तमान सभामुख एवम् जसपाका नेता सरोजकुमार यादव, नेपाली कांग्रेसका नागेन्द्र साह कानु, एकिकृत समाजवादीका बतहु राय यादव, राप्रपा नेपालका जोखु साह कानु, नागरिक उन्मुक्ति पार्टीका उमेशप्रसाद कलवार र जनमत पार्टीका सिताराम प्रसाद नेपालीले उम्मेदवारी दिएका छन् । गठबन्धनबीच सहमती अनुसार यस क्षेत्र एकिकृत समाजवादीको भागमा परेको भएपनि कांग्रेस उम्मेदवार समेत मैदानमा देखिएका छन् । यस क्षेत्रमा निवर्तमान सभामुख हेभिवेटÕ उम्मेदवार हुन् । बारा क्षेत्र नं २ यस क्षेत्रमा राजनीतकि दलको भन्दा स्वतन्त्र उम्मेदवार बढी देखिएका छन् । तीन सीटका उम्मेदवारी दिएका ४७ जना उम्मेदवारमध्ये २९ जना स्वतन्त्र उम्मेदवार छन् । प्रतिनिधिसभाका लागि पूर्वमन्त्री एवम् जसपाका नेता रामसहाय यादव र नेकपा माओवादी केन्द्रका शिवचन्द्र कुशवाहा, नेपाल मजदुर किसान पार्टीका मेरोलालप्रसाद यादव, राष्ट्रिय प्रजातन्त्र पार्टी नेपालका रबिन्द्र प्रसाद जयसवाल, नेपालका लागि नेपाली पार्टीका शेख ओली आलम र राष्ट्रिय प्रजातन्त्र पार्टीका सोनालाल प्रसाद साह तेलीले उम्मेदवारी दर्ता गराएका छन् । यस क्षेत्रमा जसपा नेता यादव र माओवादी केन्द्रका कुशवाहाबीच प्रतिस्पर्धा हुने देखिन्छ । यस क्षेत्रबाट प्रतिनिधिसभामा कांग्रेस महासमिति सदस्य अरुणकुमार ज्ञवालीसहित जीतेन्द्रप्रसाद यादव, प्रशान्त कुमार यादव, विनोदकुमार यादव, मंजारुल अंसारी, रबिन्द्रप्रसाद यादव, रामकिशोर प्रसाद यादव र शम्भुप्रसाद साहले स्वतन्त्र उम्मेदवारी दिएका छन् । यसैगरी यस क्षेत्रको प्रदेशसभा २ (क) मा ९ स्वतन्त्रसहित १५ जनाको उम्मेदवारी परेको छ । नेकपा एमाले केन्द्रीय सदस्य बलबिर चौधरी, लोसपाका मोतिलाल कुशवाहा, नेपाल लोकतान्त्रिक पार्टीका केएस फिजिसन, नेपालका लागि नेपाली पार्टीका जगदेव महतो कोइरी, राष्ट्रिय प्रजातन्त्र पार्टीका देवानन्द सहनी र जनमत पार्टीका रामाशंकर प्रसाद कुशवाहाले उम्मेदवारी दर्ता गराएका छन । उम्मेदवारी दिएकामध्ये एमालेका चौधरी बलियो अवस्थामा देखिएका छन् । यस क्षेत्रका लागि अनुरुद राउत, कामेश्वरप्रसाद यादव, दीपेन्द्रप्रसाद यादव, धर्मलाल प्रसाद यादव, राजेशप्रसाद यादव, लक्ष्मण राउत अहिर, वीरेन्द्रप्रसाद यादव, उषाकुमारी यादव र सारदासंकर प्रसाद कलवारले स्वतन्त्र उम्मेदवारी दिएका छन् । प्रदेशसभा २(ख) मा भने १७ जनाको उम्मेदवारी परेको छ । जसमा ११ जना स्वतन्त्र उम्मेदवार छन् । जनता समाजवादी पार्टीका बच्चा राउत अहिर, नेपाली कांग्रेसका रामअध्योध्या प्रसाद यादव, नेपाल मजदुर किसान पार्टी चन्दनकुमार यादव, जनमत पार्टीका गजानन्दप्रसाद यादव, नेपाल सदभावना पार्टीका भुलनसिंह राजपुत, राष्ट्रिय प्रजातन्त्र पार्टीका रामदहिन रायले मनोनयन दर्ता गराएका छन् । यस क्षेत्रमा जसपाका राउत र कांग्रेसका यादवबीच प्रतिस्पर्धा हुनेछ । यस क्षेत्रमा अजयकुमार यादव, ओमप्रकाश प्रसाद यादव, ओम प्रवेश शर्मा, देवेन्द्रप्रसाद गिरी, नवल किशोर प्रसाद, प्रभुनाथ राउत, भतरप्रसाद साह, महेश्वर कुमार उपाध्याय, रामएकबाल प्रसाद यादव, सुरेश कुमार यादव र सुनिल कुमार पण्डितले स्वतन्त्र उम्मेदवारी दर्ता गराएका छन् । बारा क्षेत्र नं ३ यस क्षेत्रमा प्रतिनिधिसभा र प्रदेशसभा सदस्यका लागि ४५ जनाको उम्मेदवारी परेको छ । प्रतिनिधिसभाको एक सीटको लागी १८, प्रदेशसभा (क) तर्फ १५ र (ख) तर्फ १२ जनाको उम्मेदवारी परेको हो । उम्मेदवारी दिने ४५ जनामध्ये १५ जना स्वतन्त्र उम्मेदवार छन् । प्रतिनिधिसभाका लागि नेकपा एमाले पोलिव्युरो सदस्य एवम् पूर्वमन्त्री ज्वालाकुमारी साह, जसपाका रामबाबु कुमार यादव, लोसपाका लालबाबु सिंह भुइहारले उम्मेदवारी दर्ता गराएका छन् । यस क्षेत्रमा त्रिपक्षीय भिडन्त हुने देखिएको छ । यसैगरी प्रतिनिधिसभाकै लागि विवेकशील साझा पार्टीका अमिरी साह तेली, नेपाल जनता पार्टीका गोपाल दास, हाम्रो नेपाली पार्टीका चन्द्र प्रकाश सुवेदी, एकीकृत शक्ति नेपालका नरेशकुमार चौलागाई, मंगोल नेशनल अर्गनाइजेसनका नुर महमद हवारी धोवी, नेपाल मजदुर किसान पार्टीका महमुदिन मिया अंसारी, राष्ट्रिय प्रजातन्त्र पार्टी नेपालका राजेन्द्र प्रसाद जैसवार, जनमत पार्टीका राधिका देवी साह, राष्ट्रिय प्रजातन्त्र पार्टीका रुपनारायण ठाकुर लोहार र राष्ट्रिय स्वतन्त्र पार्टीका सुरेन्द्र शर्माले मनोनयन दर्ता गराएका छन् । यस क्षेत्रमा प्रतिनिधिसभा सदस्य पदमा पाँच जनाको स्वतन्त्र उम्मेदवारी परेको छ । उम्मेदवारी दिनेमा कलामुद्धिन अंसारी, मनोज पण्डित, दिनेश्वर झा, रामकृष्ण साह, इन्द्रदेव महतो रहेका छन् । प्रदेश सभा ३(क) तर्फ राजनीतिक दलबाट १० र स्वतन्त्रबाट पाँच जनाको उम्मेदवारी परेको छ । नेकपा एमालेबाट रविन्द्रदास श्रेष्ठ, नेकपा माओवादी केन्द्रका मुकेश साह, जनता समाजवादी पार्टीका भरतबहादुर खड्काले उम्मेदवारी दिएका छन् । यहाँ पनि त्रिपक्षिय प्रतिस्पर्धा हुने अवस्था छ । यसैगरी ३(क) कै लागि राष्ट्रिय प्रजातन्त्र पार्टीका बलिराम राउत पटेल, राष्ट्रिय प्रजातन्त्र पार्टी नेपालका बलिराम हजरा दुसाद, नेपाल मजदुर किसान पार्टीका भुण्टा माझी, जनमत पार्टीका मदनप्रसाद साह, मंगोल नेशनल अर्गनाइजेसनबाट मेघबहादुर गोले, हाम्रो नेपाली पार्टीका शिवनाथ प्रसाद पटेल र नागरिक उन्मुक्ति पार्टीका सुरेन्द्रप्रसाद साह तेलीले उम्मेदवारी दिएका छन् । यस क्षेत्रमा दीपककुमार बराल, दिलिपकुमार साह, ध्रुवप्रसाद यादव, नारायण क्षेत्री र शिवदत्तप्रसाद कुर्मीले स्वतन्त्र उम्मेदवारी दिएका छन् । प्रदेश ३(ख) मा नेकपा एमाले केन्द्रीय सदस्य महम्मद समिर, नेपाली कांग्रेसका जयचन्द्र चौरसिया, जनता समाजवादी पार्टीका पारसप्रसाद साह, राष्ट्रिय प्रजातन्त्र पार्टीका गणेशप्रसाद जैसवार, नेपाल मजदुर किसान पार्टीका चन्द्रिकाप्रसाद यादव, राष्ट्रिय प्रजातन्त्र पार्टी नेपालका मनोज साह तेली र जनमत पार्टीका संतोष प्रसाद पटेलले उम्मेदवारी दिएका छन् । यस क्षेत्रमा एमाले, जसपा र कांग्रेस उम्मेदवारबीच प्रतिस्पर्धा हुनेछ । यस क्षेत्रमा प्रदीपप्रसाद यादव, प्रमिला गिरी, बाचालाल साह कानु, बुधनप्रसाद यादव र सुरेशकुमार मोदकले स्वतन्त्र उम्मेदवारी दिएका छन् । बारा क्षेत्र नं ४ यस क्षेत्रमा प्रतिनिधिसभा र प्रदेशसभा सदस्यका लागि ४८ जनाको उम्मेदवारी परेको छ । प्रतिनिधिसभातर्फ २० जनाको उम्मेदवार परेको यस क्षेत्रमा प्रदेशसभामा २८ जनाले उम्मेदवारी दिएका छन् । यस क्षेत्रमा लोसपा छोडेर एमालेमा आएका निवर्तमान सांसद एकबाल मियाँ, तनहुँ छोडेर बारा आएका निवर्तमान सांसद कृष्णकुमार श्रेष्ठ (किसान) ले प्रतिनिधिसभा सदस्यमा उम्मेदवारी दिएका छन् । दुवै पूर्वमन्त्री हुन् । मियाँ पूर्व युवा तथा खेलकुद मन्त्री हुन् भने श्रेष्ठ पूर्व श्रम, रोजगार तथा सामाजिक सुरक्षा मन्त्री हुन् । मियाँ २०७४ सालको निर्वाचनमा बारा क्षेत्र नं ४ बाट निर्वाचित सांसद हुन् । यसै क्षेत्रमा नेपाली कांग्रेसका नेता इच्छाबहादुर वाग्लेले स्वतन्त्र उम्मेदवारी दिएका छन् । बारा क्षेत्र नं ४ मा कांग्रेसले कतैपनि टिकट नपाएपछि वाग्लेले प्रतिनिधिसभा सदस्यमा स्वतन्त्र उम्मेदवारी दिएका हुन् । वाग्ले सिमरास्थित होटल इच्छाका संचालक समेत हुन् । वाग्लेको उम्मेदवारीले यस क्षेत्रमा निर्वाचन रोचक हुने देखिएको छ । कांग्रेसलाई जिवन्त राख्न आफूले उम्मेदवारी दिएको वाग्लेले प्रतिक्रिया दिएका छन् । प्रतिनिधिसभाकै लागि यस क्षेत्रमा नेपाल सद्धावना पार्टीका खेदू महतो धानुक, राष्ट्रिय प्रजातन्त्र पार्टीका जलिल देवान, राष्ट्रिय स्वतन्त्र पार्टीका पवन चौधरी, राष्ट्रिय प्रजातन्त्र पार्टी नेपालका रोहनकुमार, जनता प्रगतिशिल पार्टी नेपालका श्रीनिवास महतो, हाम्रो नेपाली पार्टीका सन्तोषकुमार गुप्ता, विवेकशील साझा पार्टीका सुनिलप्रसाद साह कलवार र जनमत पार्टीका हरिप्रसाद कुर्मीको उम्मेदवारी परेको छ । यस क्षेत्रमा रामकृष्ण तिवारी, रामश्रेय प्रसाद कुशवाहा, हरि महरा, किशोरीलाल कुर्मी, गोविन्दप्रसाद मण्डल, दिनेशप्रसाद भेडिहर, नेमराजप्रसाद जैसवाल, पूर्णप्रसाद पन्थ र हरीनारायण सहनी मलाहले स्वतन्त्र उम्मेदवारी दिएका छन् । प्रदेशसभा ४(क) तर्फ नेकपा एमालेका प्रदेश कमिटी सदस्य देवनारायण चौधरी, नेकपा माओवादी केन्द्रका जिल्ला अध्यक्ष क्षेत्रबहादुर श्रेष्ठ, हाम्रो नेपाली पार्टीका संतोष कुशवाहा, जनमत पार्टीका गणेशप्रसाद यादब, विवेकशील साझा पार्टीका डम्बरबहादुर खत्री, नेपाली कांग्रेस बीपीका द्धारिका श्रेष्ठ, नागरिक उन्मुक्ति पार्टीका नन्दालाल राउत, जनता प्रगतिशिल पार्टी नेपालका मारकन्डे प्रसाद, राष्ट्रिय प्रजातन्त्र पार्टीका यमकुमार जर्का मगरले उम्मेदवारी दर्ताका गराएका छन् । यसै क्षेत्रबाट नेपाली कांग्रेसकी नेतृ नारायणी रायमाझीले स्वतन्त्र उम्मेदवारी दिएकी छिन् । कांग्रेसले टिकट नपाएपछि रायमाझीले स्वतन्त्र उम्मेदवारी दिएकी हुन् । यसैगरी स्वतन्त्र उम्मेदवारी दिने अन्यमा अनिलकुमार साह, कृष्णप्रसाद चौलागाई र महेन्द्रप्रसाद थारु रहेका छन् । प्रदेश सभा ४(ख) तर्फ लोकतान्त्रिक समाजवादी पार्टीका नेता एवं मधेस प्रदेशका पूर्वमन्त्री जितेन्द्र सोनल, जनता समाजवादी पार्टीका आत्माराम साह, जनता प्रगतिशिल पार्टी नेपालका छोटेलालप्रसाद साह, राष्ट्रिय प्रजातन्त्र पार्टीका दीपेन्द्रकुमार कलवार, राष्ट्रिय प्रजातन्त्र पार्टी नेपालका देवबाबु प्रसाद कुर्मी, विवेकशील साझा पार्टीका धनन्जयप्रसाद यादव, नेपाल लोकतान्त्रिक पार्टीका प्रभुप्रसाद गुप्ता, हाम्रो नेपाली पार्टीका लक्ष्मीनारायण महतो र जनमत पार्टीका सुरेश प्रसादले उम्मेदवारी दिएका छन् । प्रदेशसभा ४(ख) मा ६ जनाको स्वतन्त्र उम्मेदवारी परेको छ । स्वतन्त्र उम्मेदवारी दिनेमा उमेश कुशवाहा, अजयकुमार गुप्ता, केदारप्रसाद तेली, मोजाइद अंसारी, राजु देवान र राजकुमार राम रहेका छन् ।"
धनुषा ३ : विमलेन्द्रको क्षेत्रमा अनिल झा भर्सेज जुली महतो,"जनकपुरधाम : विमलेन्द्र निधिको क्षेत्र, धनुषा३ मा लोकतान्त्रिक समाजवादी पार्टीका नेता अनिल झा र नेकपा कम्युनिष्ठ पार्टी (एमाले) नेतृ जुली महतोबीच प्रतिस्पर्धा हुने भएको छ। यो क्षेत्र निवर्तमान सांसद राजेन्द्र महतोको क्षेत्र हो भने विमलेन्द्र निधिका बुवा महेन्द्र नारायण निधिदेखि विमलेन्द्र निधि सम्मले पटकपटक निर्वाचन जित्दै आएको क्षेत्र हो। सत्तारुढ गठबन्धनको तर्फबाट लोकतान्त्रिक समाजवादी पार्टी नेपालका नेता झाले उम्मेदवारी दर्ता गराएका छन्। भने प्रदेश सभातर्फ धनुषा ३ (क)मा नेपाली कांग्रेसका बहालवाला मन्त्री रामसरोज यादव र ३ (२) मा लोसपाका प्रमुख सचेतक तथा धनुषा जिल्ला अध्यक्षसमेत रहेका परमेश्वर साहले उम्मेदवारी दर्ता गराएका हुन्। एमालेजसपा गठबन्धनबाट जुली महतोले धनुषा ३ मा प्रतिनिधिसभाका लागि उम्मेदवारी दर्ता गराएकी हुन्। उनीसँगै धनुषा ३ (क)मा प्रदेशसभाका लागि मुख्यमन्त्रीका स्वकीय सचिव तथा जसपा नेता जितेन्द्र यादव र धनुषा ३ (ख) मा एमालेबाट दीपेन्द्र ठाकुरले उम्मेदवारी दर्ता गराएका छन्। २०७० सालको संविधानसभा निर्वाचनमा नेपाली कांग्रेसका पूर्व उपसभापति निधिबाट पराजित भएकी थिइन् भने २०७४ मा समानुपातिकबाट प्रतिनिधिसभा सदस्य बनेकी थिइन्। पूर्वमन्त्री महतोले भने, यो मेरो मात्र नभई धनुषा निर्वाचन क्षेत्र ३ का सम्पूर्ण जनताको उम्मेदवारी हो, मलाई यो क्षेत्रको जनताले गरेको अगाध माया स्नेहले नै उम्मेदवारी दर्ता गराउन प्रेरित गरेको छ। म यस क्षेत्रको पिछडिएको वर्गका साथै आफू स्वयं महिला रहेकाले महिलाको हकहितका लागि समेत आवाज उठाउँछु। प्रतिनिधिसभा तर्फका झा यसअघिको निर्वाचन रौतहट१ बाट विजयी भएका थिए। तर, यसपटक गठबन्धनभित्र रौतहट१ नेकपा एकीकृत समाजवादीका अध्यक्ष माधवकुमार नेपालललाई दिने सहमति भएपछि नेता अनिल झा धनुषा३ मा आएका हुन्। नेता झाले पाँचदलीय गठबन्धनले आफूलाई उम्मेदवार बनाएर पठाएकोले आफू धनुषा३ मा आएको बताए। उनले धनुषा३ यसअघि लोसपा नेपालले जितेको क्षेत्र रहेकोले त्यसलाई निरन्तरता दिन आफूहरुको दाबी स्वभाविक रहेको बताए। उनले भने, जनकपुरधामलाई मधेश प्रदेशको राजधानी हामीले बनाएका हौं। संघीयता हामीले ल्याएका हौं। त्यसैले यहाँको राजधानीमा हाम्रा अग्रजले गर्न बाँकी रहेका कामहरु मैले पूरा गर्नुपर्ने छ। प्रदेशको राजधानीबाटै संघीयतावादी, मधेशवादी र लोकतन्त्रवादीका साथै एक दशकभन्दा बढी समयसम्म देशको लोकतन्त्र र मधेशीको अधिकारको निमित्त लडेको व्यक्ति यहाँको प्रतिनिधित्व गर्दा व्यक्तिको पनि र स्थानको पनि इज्जत बढ्ने भएकोले आफूले मधेशको मुटुबाट निर्वाचनमा होमिएको बताए। झा २०७४ को निर्वाचनमा रौतहट १ बाट प्रत्यक्ष निर्वाचित भएका थिए। मुख्यतः झा र महतो प्रतिस्पर्धी रहेपनि गठबन्धनका नेता निधिको क्षेत्रमा उनकै बोलबाला हुन्छ। उनले निर्वाचनमा कस्तो भूमिका निर्वाह गर्छन्, त्यो हेर्न लायक हुन्छ र यसैको आधारमा निर्वाचनमा हार जित हुन्छ। २०७४ को निर्वाचन जस्तो अहिले यो क्षेत्र मधेशवादी दलका लागि बलियो जनाधार देखिँदैन। मधेश केन्द्रित दलहरु जसपा र लोसपा दुई अलग गठबन्धनमा छन्। मधेश आन्दोलनको प्रभाव पनि कम हुँदै गएको छ। स्थानीय सरकारमा लोसपाको बलियो पकड पनि छैन। अंकगणितमा गठबन्धन बलियो धनुषा ३ मा जनकपुरधाम उपमहानगरपालिकाका १७ वडासहित जम्मा ३८ वटा वडा पर्छ। जनकपुरधामबाहेक नगराइन नगरपालिका, मुखियापट्टी मुसहरनिया, धनौजी गाउँपालिका र विदेह नगरपालिकाको एक वडा यो क्षेत्रमा पर्छ। गत स्थानीय तह निर्वाचनको नतिजा अनुसार गठबन्धन बलियो देखिन्छ। ३८ मध्ये आधा अर्थात कांग्रेस १९ वटा वडा, लोसपा तीन, एकिकृत समाजवादी १ गरी २३ वडामा जितेको छ। एमालेले ११, जसपाले ४ जित निकालेको छ। स्थानीय निर्वाचनमा ३८ वडाको वडाध्यक्ष पदमा पार्टीहरुले पाएको मत अनुसार कांग्रेस पहिलो हुने देखिन्छ। २२ हजार ४ सय २९ मतका साथ अगाडि छ भने एमालेको १६ हजार १६ मत छ। जसपाले ८ हजार २२४ र लोसपाले १ हजार १६३ मत प्राप्त गरेको छ। त्यस्तै नेकपा एकीकृत समाजवादीले ३ हजार ७१३ र सबभन्दा कम नेकपा माओवादी केन्द्रले ६५६ मत प्राप्त गरेको निर्वाचन आयोगको तथ्यांकमा छ। यसरी कूल मत जोड्दा पाँच दलीय गठबन्धन बलियो देखिन्छ। लोसपा उम्मेदवार झाको जितको लागि कांग्रेसको मतको महत्व छ। यो चुनावमा कांग्रेसको तर्फबाट अन्तर्घात हुने कुनै सम्भावना नरहेको नेता तथा मधेश सरकारका भौतिक पूर्वाधार मन्त्री रामसरोज यादवको दावीका बीच निर्वाचन जितिसकेको दाबी गर्छन्। यस्तो छ राजनीतिक विश्लेषण विगतमा धनुषा अझ जनकपुरधाम आसपासका क्षेत्रहरु डेमोक्रेटिभ हो। यहाँ कांग्रेसले मात्र जित्दै आएको इतिहास छ। अझ बोहर्वा र लोहना त पियोर खाँटी डेमोक्रेटिक गाउँ नै हो भन्दा पनि हुन्छ। राजनीतिक विश्लेषक नित्यानद मण्डलले नेपाली कांग्रेसका नेता महेन्द्रनारायण निधिले जित्दै आएको क्षेत्र भएपनि पहिले कांग्रेस भर्सेज एण्टि कांग्रेस हुने गरेको बताए। जसको परिणाम २०४६ पछि विमलेन्द्र निधिलाई हराएर राप्रपाले निर्वाचन जितेपनि जनतालाई साथ दिएन र अन्तत फेरि विमलेन्द्र निधिको पोल्टामा क्षेत्र गएको बुझाई छ। उनले भने, विमलेन्द्र निधिले चुनाव जितेको बेला वामपन्थी धारको कुनैपनि सबल भएन। सामान्य शिक्षक हरिदेव मण्डल वामपन्थी धारबाट उम्मेदवार त भए तर विमलेन्द्र निधिको तुलनामा ह्यावीवेट उम्मेदवार भएन। तर २०७४ को प्रतिनिधिसभा निर्वाचनमा ह्यावीवेट राजेन्द्र महतोसँग विमलेन्द्र निधिले हार व्यहोर्नुपर्यो। विश्लेषक मण्डलले अबको निर्वाचनमा जातिय फयाक्टर समेत काम गर्ने सुनाए। धनुषा ३ मा झा र महतोको फयाक्टर हेर्ने हो भने ब्राह्मणहरु एकत्रित हुन सुरु भैसकेको छ। जसमा १२ हजार मतदाता ब्राह्मण छन् जसले जूलीलाई सकस बनाउँछ। अहिले द्वीपक्षिय काष्ट पोलिटिक्स हुने स्थिति छ।"
उम्मेदवारको विरोधमा आज दिउँसो ३ बजेसम्म उजुरी दिन सकिने,"काठमाडौं : निर्वाचन आयोगले आगामी मंसिर ४ गते हुने प्रतिनिधिसभा र प्रदेशसभा सदस्य निर्वाचनका लागि मनोनयन दर्ता गरेका उम्मेदवारमाथि आज उजुरी दिन सकिने जनाएको छ। आयोगले उम्मेदवारको विरोधमा उजुरी दिने समय सोमबार बिहान १० देखि दिउँसो ३ बजेसम्म निर्धारण गरेको छ। आयोगले मनोनयन पत्र दर्ता भएको उम्मेदवारको सूची प्रकाशन गर्नेसमेत गएराति नै प्रकाशन गरिसकेको छ। आयोगका अनुसार आइतबार प्रत्यक्षतर्फ १६५ प्रतिनिधिसभा र ३३० प्रदेशसभा निर्वाचन क्षेत्रमा उम्मेदवारीका लागी प्रतिनिधिसभातर्फ २,४७३ (पुरुष२२४२, महिला२३१), प्रदेशसभा तर्फ ३,३९३ (पुरुष३०९९, महिला२९३, अन्य १) जनाले मनोनयनपत्र दर्ता गरेका छन्। मनोनयपत्र र उजुरीउपर जाँचबुझ गरी निर्णय गर्ने समय सोमबार दिउँसो ३ बजेदेखि २५ गते साँझ ५ बजेसम्म रहेको छ। यसैगरी उम्मेदवारको नामावली प्रकाशन गर्न असोज २५ गते साँझ ५ बजे देखि ७ बजेसम्म, उम्मेदवारको नाम फिर्ता लिन असोज २६ गते बिहान १० बजेदेखि दिउँसो १ बजेसम्म, उम्मेदवारको अन्तिम नामावली प्रकाशन गर्न २६ गते दिउँसो १ देखि ३ बजेसम्म, उम्मेदवारलाई निर्वाचन चिह्न प्रदान गर्न २६ गते अपराह्न ४ बजेदेखि साँझ ७ बजेसम्म हुनेछ। आगामी निर्वाचनका लागि मतदाता नामावलीमा एक करोड ७९ लाख ८८ हजार ५७० मतदाता सङ्ख्या रहेका छन्। निर्वाचनका लागि देशभर १० हजार ८९२ मतदानस्थल र सोअन्तर्गत २२ हजार २२७ मतदान केन्द्र कायम गरिएको छ। बाँकेमा ३ मन्त्रीसहित ९९ जनाद्वारा उम्मेदवारी दर्ता हुम्लाको उम्मेदवारी काठमाडौंबाटै देश चुनावमय प्रचण्डबाबुराम पुनर्मिलन जसले दिँदैछन् प्रधानमन्त्रीलाई टक्कर प्रतिस्पर्धामा १० पूर्वमन्त्री"
वादैवादको चक्रव्यूह,"नेपालले साम्राज्यवादी मुलुकको कहिल्यै उपनिवेश भोग्नु परेन। जुनबेला विश्वभर बेलायतीहरूको दबदबा थियो। भ्लादिमिर लेलिन जो सोभियत युनियनको पक्षमा थिए। तर, सुगौली सन्धियता राजनीतिक रूपमा आजसम्म अराजकता र अस्थिरता भने निरन्तर छ। यो अवस्था हुनु भनेको देश र जनताका लागि दुर्भाग्यपूर्ण हो। नियन्त्रित अराजकताले मुलुक तहसनहस भएको यथार्थ स्वीकार्नै पर्छ। वंशले सार्कीका छोरा आधुनिक रूसका पिता जोसेप स्टालिनले एउटा आमसभामा भनेका थिए, जनता सर्वोत्तम निर्णायक शक्ति हुन्। यिनको शक्ति नै राष्ट्र सम्मृद्धिको कडी र गौरव हुन्छ। यसलाई मुलुकको नेतृत्व गर्नेहरूले समायनुकूल आफूलाई परिवर्तन गर्न नसक्दा अवरोध सिर्जना भएको छ। चेतनाको स्तरमापन गर्दा कताकता जनता अघिअघि, नेतृत्व पछिपछि भए झैं आभास पाइन्छ। यहाँ अशिक्षा, गरिबी, पछौटेपन, रुढिवाद, कुरीति, कुसंस्कारले ग्रसित समाज छ। यसलाई निमिट्यान्न पार्ने विधि, सूत्र र कार्यक्रमहरू नभएका होइनन्। अधिकांश राजनीतिक दलहरू यही समाजकै उत्पादन भएकाले यथास्थितिलाई कायम राखेर सदाबहार राजनीतिको रोटी सेक्ने दाउमा देखिन्छन्। अर्थात् गरिबी, अभाव, विपन्नता र विभेद नै नेपाली राजनीतिको उर्वरभूमि बनाउँदै आएका छन्। यो एक प्रकारको निकृष्ट आपराधिक मानसिकताको उपज हो। जातिवादी समाज छ। समानता खोजेर कहाँ पाइएला र ? समान सहभागिता कल्पना मात्रै बन्न जान्छ। जातिवादी समाजबाटै उठेका नेता पनि के भन्ने ? अगुवा भनौं, उनीहरूबाट समानता, मानवता र सहअस्तित्वको कल्पना कसरी गर्ने ? यसरी आजसम्म नेपाली समाजलाई कस्तो मानवशास्त्रीयसमाजशास्त्रीय अर्थराजनीतिक इन्जिनियरिङबाट माथि उठाउने भन्ने कुनै दल र अगुवाहरूसँग स्पष्ट मार्गचित्र छैन। जनताको टाउकोमा ऋणको भार बोकाएर भ्रष्टाचार गरी कालोधन कमाएकालाई चुनावमा प्रयोग गरिन्छ। उनीहरूको उद्देश्य जात, धर्म, नाता र कृपामा राजनीतिलाई अगाडि लानु सिवाय अरू देखिँदैन। राजनीतिक लिडरहरू डलरमा रूपान्तरण भइरहेका छन्। लाग्छ, जनताको दुःख, पीडा र कष्टकर दैनिकीसँग राजनीतिक दलहरूलाई कुनै चासो र चिन्ता छैन। जातिवाद जातिवाद संस्थागत भएको लगभग चार हजार वर्ष पार भएको इतिहास छ। पहिलोपटक ऋग्वेदको दस अध्यायको ९० औं सूक्तमा चार वर्णको उल्लेख पाइन्छ। जसमा ब्राह्मण, क्षत्रीय, वैश्य र शूद्रको वर्गीकरण र विभाजन गरेको देखिन्छ। विश्वप्रसिद्ध समाजवादी चिन्तक डा भीमराव अम्बेडकरले चार वर्णभन्दा पृथक् पञ्चम वर्णको रूपमा शूद्रलाई राखेका छन्। यसरी जातीय तहगत मानसिकताले सामाजिक, राजनीतिक, आर्थिक, शैक्षिक चौतर्फी विभाजन र विखण्डनको पर्खाल खडा गरिदियो। मनुस्मृतिमा भनिएको छ, आहरेत्तिणी वा द्धे वा कामं शुद्रस्य वेश्मनः। न हि शूद्रस्य यज्ञेषु कश्चिदस्ति परिग्रह। (मनुस्मृति ७७९)। अर्थात् यज्ञका निमित्त ब्राह्मणले शुद्रको धन खोसेर लिन सक्छ किनभने यज्ञसँग शुद्रको कुनै सम्बन्ध छैन। मनुले मनुस्मृतिमा लेख्छन् शक्तेनापि हिशूद्रेण न कार्यो धनसञ्चयः शूद्रो हि धनमासद्य ब्राह्मणानेव बाधते।। (मनुस्मृति १०२९)। अर्थात्, सक्षम भएर पनि शुद्रले धन सञ्चय गर्नु हुँदैन। शुद्रले धन पायो भने ब्राह्मणलाई सताउँछ। यही मनुको धार्मिक सूत्रलाई प्रयोग गरी रैथाने शिल्पी समुदायलाई भूमि र सम्पत्तिविहीन बनाउने शृंखला चलेको थियो। यो क्रम अहिलेसम्म विभिन्न आवरणमा जारी छ। यसरी तीन वर्णबाहेक शूद्र्रलाई मानवको श्रेणीमै राखिएन। उनीहरूलाई आर्थिक, शैक्षिक, भूमि र राजनीतिक अधिकारबाट अलग गरियो। व्यक्तिको योग्यता, क्षमता र कर्मशीलतालाई गौण, जातलाई प्रधान ठान्ने सामाजिकआर्थिक र राजनीतिक प्रणालीको विकास गरियो। आजको राजनीतिमा समेत त्यही मानसिकता र अभ्यासलाई विभिन्न ठाउँमा निरन्तता दिइएको पाइन्छ। एक विवाहमा डीजे नाचगानको विवाद भयो। अघिल्लो साता सप्तरी भएको उक्त विवाहमा वडाध्यक्षका स्वतन्त्र उम्मेदवार महादेव दासलाई सघाएको आरोपमा सन्तलाल पासवानको सांघातिक आक्रमणबाट मृत्यु भयो। दासले वडा नम्बर ४ मा उम्मेदवारी दिएका थिए। सिराहा नगरपालिका११ नम्बर वडाका वर्ष १९ का अजयकुमार साफीलाई वैशाख १३ गते चुनावी अभियानमा अरूलाई सघाएको आरोपमा स्थानीय युवाले अपहरण गरे। मोटरसाइकलमा हालेर एकान्तमा लगी कुटपिट गरे। अन्ततः हत्या गरियो। ६ महिनाअघि जुम्ला हिमा गाउँपालिकाले उपाध्यक्षका लागि नेपाल कम्युनिस्ट पार्टी माओवादी केन्द्रले कल्पना दमाईलाई आधिकारिक रूपमा टिकट प्रदान गर्यो। यस्तो अवस्थामा केही जातिवादीहरूले उनीमाथि सार्वजनिकस्थलमै मानसिक एवं शारीरिक यातना दिए। डुमिनी (कल्पना) ले टिकट पाउनु हुँदैन भन्दै जातीय गालीगलौजसहित चुनावी प्रचारप्रसारमा कल्पनाको समूहमथि ढुांमुढा प्रहार भयो। विधि, पद्धति र प्रणालीको विकास भएको मुलुकमा नातावादको कुनै स्थान हुँदैन। नेपालमा जातिवाद, नातावाद र कृपावाद मौलाएको छ। सबैको चेत बेलैमा खुलोस्। घटनाका मुख्यनाइके प्रदेश सांसद नरेश भण्डारी र उनको समूह रहेको बुझिएको छ। हाय ! कथित दलित र खसबाहुन एउटै हुन् भन्ने आँखामा पट्टी बाँधेकाहरू हो ! जवाफ देऊ। नेपाल कम्युनिस्ट पार्टी माओवादी केन्द्रबाट म्याग्दी, रघुगंगा गाउँपालिकाको अध्यक्ष पदकी उम्मेदवार मीना विश्वकर्मामाथि आक्रमण भएको थियो। उनी चढेको बलेरो भ्यानको चालक बस्ने अर्कोतर्फको ढोकामा ढुंगामुडा गरिएको थियो। यसरी देशभर जातीयताकै आधारमा सांघातिक आक्रमण हुनु मनुवादी विरासतको वर्तमान अभ्यास हो। नातावाद जातिवादलाई प्रश्रय दिइने सामाजिक संरचनामा नातावाद सँगसँगै जोडिएर आएको हुन्छ। यसले राजनीतिक व्यवस्था वा प्रणालीलाई भन्दा आफ्नै वरिपरिको परिवारतन्त्रमा रमाउँछ। पहिलो प्राथमिकता जात हुन्छ। दोस्रोमा सकभर आफ्नै वरिपरिका नातेदारलाई योग्य देख्छ। गणतन्त्र संस्थागत गर्ने दोस्रो कार्यकालको स्थानीय चुनावका केही उम्मेदवार छोरी, छोरा, बुहारी, श्रीमती, भाइ, भतिज नै उठाएका छन्। यसबाट जातिवादसँगै नातावादले जनताको व्यवस्था गणतन्त्रलााई समेत बदनाम बनाएको छ। यो राजनीतिक प्रणालीको विकास र व्यक्तिको योग्यता, क्षमता र इमान्दारितालाई प्राथमिकता नदिनुको परिणाम हो। राजनीतिक दलहरूको नाम मात्रै फरक छन्। काम, धन्दा, चिन्तन, प्रवृत्ति र कार्यशैली सबै मिल्ने भएकाले एउटै चुनाव चिह्नमा मत माग्दा फरक पर्दैन। सत्ता गठबन्धनका नाममा सत्तामोहको आशक्ति भने निकै नै बढी देखियो। जो जनताले मताधिकार प्रयोग गरेर दल र नेता छान्ने विकल्पबाट विमुख छन्। जनताको तन्त्र भनिने गणतन्त्रमा किन हुन्छन् सामन्ती राज ? कस्तो विडम्बना ! यी दुवै भनाइ लोकतन्त्र र नगारिक अधिकारका विरुद्ध छन्। माओवादीभित्र छोरीलाई जिताइदिनै पर्ने र कांग्रेसले नजितेको ठाउँमा पैसा पठाउँदैनौं भन्ने परिदृश्यलाई कसरी मूल्यांकन गर्ने ? राज्य कसैको पेवा हो ? जनतालाई मत दिनुस् भनेर अनुरोधसम्म गर्न सकिन्छ। दुर्घटना नै हुन्छ भन्नु सन्तुलित मानसिकता होइन। राजनीतिक रूपमा पार्टी रोज्नु वा भोट हाल्नु व्यक्तिगत स्वतन्त्रता हो। जुनसुकै पार्टीको भए तापनि राज्यले प्रदान गर्ने सेवासुविधा समन्यायिक रूपमा प्राप्त गर्नु नागरिकको जन्मसिद्ध नैसर्गिक अधिकार हो। कसैको व्यक्तिगत सम्पत्ति होइन, राज्यको ढुकुटी। यी दुई प्रतिनिधि घटनाले राजनीतिक विचलनको संकेत गर्दछ। माओवादीले रोपेको जातिवादी राजनीतिले जातिवाद र नातावादमा झांगिँदै फल्न फुल्न लाग्दैछ। यसको दीर्घकालीन दुष्परिणाम सामाजिक विभाजन र विखण्डन नै हो। लगामबिनाका घोडाजस्ता राजनीतिक दलका नेताका बोलीले आगोमा घिउ हालिरहेका छन्। विधि, पद्धति र प्रणालीको विकास भएको मुलुकमा नातावादको कुनै स्थान हुँदैन। जातिवाद, नातावाद र कृपावाद मौलाएको नेपालजस्तो देशमा नेतृत्वहरू अनावश्यक बर्बराउँछन्। यस्तो प्रवृत्तिले राजनीतिक व्यवस्था अराजकता, अन्योलता र शून्यताले समाप्त हुन सक्छ। सबैको चेत बेलैमा खुलोस्। कृपावाद लिडरहरू डिलरजस्ता भए। राजनीतिक पार्टीहरू प्राइभेट लिमिटेडजस्ता देखिए। महँगो चुनाव प्रणालीका साथै अस्वस्थ प्रतिस्पर्धाले एउटा वडाध्यक्षले समेत करोड खर्चिनुपर्ने अवस्था छ। महँगो चुनाव प्रणाली भ्रष्टाचारको केन्द्र बनेको छ। चुनावी खर्च उठाउन र खर्च व्यवस्थापनका लागि विभिन्न पद बढाबढमा बिक्रीवितरण हुनु अस्वाभाविक होइन। जसले जुन पद जोबाट किन्छ, त्यसबापत उसले दलका नेताबाट कृपास्वरूप पद पाउने नै भयो। यहाँ राजनीतिमा दिइएको योगदान कहाँ छ खोजिँदैन। निरन्तरता कसरी दिएको छ, हेरिँदैन। त्यसैले आस्था, निष्ठा, समर्पण, त्याग र बलिदान सबै फिका साबित हुन्छन्। जसले जति धेरै रकमले पद खरिद गर्न सक्छ। ऊ नै रातारात अगाडि आइदिन्छ। यस्तो प्रवृत्तिले नेपालको राजनीतिक भविष्य कहाँ पुगेर टुंगिन्छ ? कुनै निश्चित छैन। सन् १९९० को दशकतिर भियतनाममा पनि यस्तै भएको थियो। तर यो तथ्य पत्ता लगाई उनीहरूले व्यापक सुधार गरे। हामीले पनि त्यो बाटो राज्ने कि ? क्याल्कुलेटरमा नअट्ने खर्बौंका भ्रष्टाचारका काण्ड कसले छानबिन गर्ने ? यहाँ कसले कसलाई कारबाही गर्ने ? मुलुकको अर्थतन्त्र कमजोर बन्दै गएको छ। भोलिका दिनमा श्रीलंकाको अवस्था नआउला भन्न सक्ने अवस्था छैन। यसप्रति कोही जिम्मेवार देखिँदैनन्। सार्वजनिक खर्च कटौतीप्रति कसैको पनि ध्यान गएको देखिँदैन। तीनै तहका जनप्रतिनिधिको संख्या घटाउँदा करोडौं रकम बचत हुन्छ। अनावश्यक गाडी खरिद नियन्त्रण, विद्युतीय सवारी र चुल्हो प्रवद्र्धन, उच्च पदमा रहेकालाई अगुवा, पछुवा सवारीसाधन र सुरक्षा कटौती र संघीय सांसदहरूले नातेदारलाई निजी सचिव राखेर राजनीतिक गरिरहेका छन्। यसमा कडाइ, कटौती र मितव्ययी गर्दा लाख होइन, करोडौं रकम बच्न सक्छ। यसरी जनताको असाधारण सहभागिता, त्याग, बलिदान र योगदानबाट प्राप्त गणतन्त्र जातिवादनातावादकृपावादको चक्रव्यूहमा फसेको छ। वास्तवमा लोकतन्त्र, प्रजातन्त्र वा गणतन्त्र आफैं सफल हुन सक्दैन। त्यसलाई हाँक्ने पात्र सही नहुँदा जुनसुकै तन्त्र भए पनि असफल हुन्छ। राजनीतिक दलका नेताहरू के अब गणतन्त्रसमेत बदनाम बनाएर असफल बनाउनतिर लागेकै हुन् त ? नेताहरूको निहित स्वार्थपूर्तिका लागि जनता कहिलेसम्म मरिदिनुपर्ने ? अब बाँकी कुन तन्त्रको अभ्यास गर्न बाँकी छ ? राजनेतालाई प्रश्न।"
"जाहेरवालाकै आग्रहमा भेटेको हुँ, उनी नाबालिग होइनन् : सन्दीप लामिछाने","काठमाडौं : बलात्कार आरोपमा पक्राउ परेका नेपाली क्रिकेट टोलीका पूर्व कप्तान सन्दीप लामिछानेलाई जिल्ला सरकारी वकिलको उपस्थितिमा प्रहरीले बयान लिन सुरु गरेको छ। सात दिन हिरासतमा राखेर अनुसन्धान गर्न जिल्ला अदालत काठमाडौंले अनुमति दिएपछि प्रहरीले बयान लिन सुरु गरेको हो। लामिछानेलाई म्याद थपका लागि प्रहरीले सोमबार काठमाडौं जिल्ला अदालतमा उपस्थित गराएको थियो। म्याद थपपछि सञ्चारकर्मीसँग कुराकानी गर्दै सन्दीपका वकिल सरोजकृष्ण घिमिरेले प्रहरी हिरासतमा रहेका लामिछानेले आफूविरुद्ध बलात्कारको आरोप लगाएकी किशोरी नाबालिग नभएको दाबी गरेको बताए। लामिछानेले जाहेरवालाकै आग्रहमा भेटेको र उनी नाबालिग नभएको बताएको घिमिरेले बताए। जाहेरवालाले म १९ वर्षको भएँ भनेर आफूलाई भनेको भनेर सन्दीपले इजलास समक्ष बताएको वकिल घिमिरेले जानकारी दिए। त्यस्तै इजलासमा सन्दीपले आफ्नो गोपनीयता भंग भएको भन्दै त्यसको कानुनी उपचारबारे चासो राखेको वकिल घिमिरेले जानकारी दिए। जवाफमा न्यायाधीशले मुद्दाका सुनुवाइका क्रममा यो विषय उठाउन सुझाएको उनको भनाई छ। त्यस्तै अर्का अभिवक्ता सुधा रिजालले सन्दीपलाई फसाउनकै लागि नाबालिका देखिने गरी जन्मदर्ता बनाएको गरिन्। जाहेरवालाको दुई वटा जन्मदर्ता भेटिएको भन्दै उनले अहिलेको जन्मदर्तामा जाहेरवाला नाबालिग नरहेकाले सन्दीपलाई फसाउन खोज्नेले जाहेरवालालाई परिचालन गरेको आशंका गरिएको उनको भनाई छ। पक्राउपछि आरोपितलाई अदालतबाट थुनामा राख्ने अनुमति लिएपछि बयान प्रक्रिया अघि बढाउनुपर्नेमा दसैं बिदा परेकाले अदालत पनि बन्द भएकाले आज मात्र अदालतमा उपस्थित गराइएको थियो। लामिछानेलाई गत बिहीबार (असोज २० गते) प्रहरीले पक्राउ गरेको थियो। लामिछानेमाथि गत भदौ ५ गते १७ वर्षीया नाबालिगमाथि बलात्कार गरेको आरोप लागेको छ। क्रिकेटर सन्दिप लामिछानेविरुद्ध जबरजस्ती करणी गरेको आरोपमा उजुरी सन्दीप लामिछानेविरुद्ध पक्राउ पुर्जी जारी, विमानस्थलबाटै पक्राउ गर्छौं : प्रहरी कप्तान सन्दीप लामिछाने राष्ट्रिय क्रिकेट टोलीबाट निलम्बित सन्दीप लामिछानेविरुद्ध डिफ्युजन नोटिस जारी सन्दीप लामिछाने विमानस्थलबाटै पक्राउ सन्दीप लामिछानेलाई ७ दिन हिरासतमा राख्न अदालतको अनुमति"
सूर्य चिह्न लिएर उठे थापा,"मकवानपुर : एमाले मकवानपुरका नेता कार्यकर्ताले शनिबार दिनभर क्षेत्र नम्बर १ का उम्मेदवारका लागि रामेश्वर रानालाई बधाई तथा शुभकामना दिए। तर, राप्रपा नेपाल अध्यक्ष कमल थापा एमालेकै सूर्य चिह्नबाट चुनाव लड्न टिकट लिएर शनिबार साँझ हेटौंडा आइपुगे। एमालेका जिल्ला इन्चार्ज रानाको टिकट खोसिएपछि आक्रोशित नेता कार्यकर्ताले आइतबार बिहान पार्टीको जिल्ला कार्यालयमा तालाबन्दी गरे। थापा भने असन्तुष्ट एमालेलाई छाडेर आइतबार दिउँसो १ बजे सुटुक्क उम्मेदवारी दर्ता गर्न मुख्य निर्वाचन अधिकृतको कार्यालय पुगेका थिए। उनले भाइ गणेश थापा, श्रीमती प्रलिता थापा र नेता राजाराम बर्तौलालाई लिएर मनोनयन दर्ता गरे। कार्यकर्ता नलिई उनी गाडीमा गएका थिए। असन्तुष्ट एमाले कार्यकतालाई मनाएर चुनावमा अघि बढ्ने उनले बताए। एमालेसँगको सहकार्य चुनाव लक्षित मात्र हैन। त्यसैले म असन्तुष्ट साथीहरूलाई साथमा लिएर हिँड्नेछु, मनोनयन दर्तापछि थापाले भने। उनी आठौं पटक मकवानपुरबाट संसदीय निर्वाचनको उम्मेदवार बनेका हुन्। तर, दुईपटक मात्र जितको स्वाद चाखेका छन्। राष्ट्रिय राजनीतिमा छाइरहने थापाले २०३८, २०४३, २०४८, २०५१, २०५६, २०६४ र २०७४ मा निर्वाचन लडेका हुन्। तर, उनले २०४३ र २०५१ मा मात्र जित हात पारे। एमालेका कृष्ण दाहालसँग तीनपटक हार बेहोरे। थापाको यो पटक भने प्रतिस्पर्धी फेरिएका छन्। उनीसँग गठबन्धन दल कांग्रेसबाट सहमहामन्त्री महालक्ष्मी उपाध्याय (डिना) चुनावी प्रतिस्पर्धामा छिन्। उनलाई अर्को चुनौती आफ्नै भित्रबाट पनि छ। थापाको संसदीय यात्राका मुख्य सहयोगी दीपकबहादुर सिंह उनीबिरुद्ध नै उम्मेदवार बनेका छन्। २०७९ को स्थानीय निर्वाचनमा झिनो मतले मेयरमा पराजित सिंहले राप्रपाबाट उम्मेदवारी दर्ता गराएका छन्। उनी उम्मेदवारी फिर्ता लिने पक्षमा छैनन्। थापा २०७४ मा कांग्रेसको समर्थनमा मकवानपुर १ बाटै निर्वाचन लडेका थिए। तर, असन्तुष्ट कांग्रेसले सहयोग नगर्दा ५ हजार ९ सय ७३ मत अन्तरले एमालेका कृष्ण दाहालसँग तेस्रो पटक हार बेहोर्न बाध्य भए। राप्रपा परित्यागपछि थप जनाधार कमजोर भएका थापाले यो पटक भने एमालेको बैसाखी टेकेका हुन्। तर, एमालेका असन्तुष्ट नेता कार्यकर्तालाई साथमा लिएर हिँड्न उनलाई चुनौती छ। स्थानीय तह निर्वाचन २०७९ मा स्थानीय तह प्रमुख र वडा अध्यक्षले प्राप्त गरेको मत परिणामअनुसार यस क्षेत्रमा गठबन्धन दल कांग्रेस, माओवादी केन्द्र र एकीकृत समाजवादीले कुल ३९ हजार १ सय ९२ मत प्राप्त गरेका छन्। एमालेले ३१ हजार ४ सय ९७ मत प्राप्त गरेको छ। यो क्षेत्रमा बागमती, बकैया गाउँपालिका, मकवानपुरगढीको १,२,३ र ४ नम्बर वडा र हेटौंडाको १,३,११ र १९ बाहेक १५ वटा वडा पर्छन्। यो क्षेत्रअन्तर्गत १५ वडा पर्ने हेटौंडा उपमहानगरपालिकामा २०७९ को स्थानीय तह निर्वाचनमा राप्रपाका उम्मेदवार दीपक सिंहले मेयर पदमा २० हजार पाँच सय ३१ मत ल्याएका थिए। नेपाली कांग्रेस र नेकपा एमालेबाट धेरै मत तानेका सिंहको उम्मेदवारीले पनि थापालाई चुनौती थपिएको छ। पटकपटक मैले दाइलाई जिताए,अब मालाई सहयोग गर्ने पालो दाइको हो, सिंहले भने। २०७९ को प्रतिनिधिसभा निर्वाचनका लागि मकवानपुर निर्वाचन क्षेत्र नम्बर १ मा एक लाख ५० हजार १ सय ५५ मतदाता छन्। मकवानपुर २ मा गठबन्धन दल एकीकृत समाजवादीबाट पूर्वस्वास्थ्यमन्त्री बिरोध खतिवडा र एमालेबाट महेश बर्तौलाले मनोनयन दर्ता गराएका छन्। छैटौं पटक चुनावी मैदानमा होमिएका खतिवडासँग एमालेले नयाँ पुस्ताबाट बर्र्तौलालाई प्रतिस्पर्धामा ल्याएको हो। एमालेबाट २०४८, २०५१, २०५६ र २०७४ मा चुनाव जितेका खतिवडा यो पटक भने नेकपा एकीकृत समाजवादी टिकट पाएका उनी गठबन्धन दलको समर्थनमा चुनाव लड्दै छन्। अघिल्लो चुनावभन्दा जितका लागि सहज रहेको खतिवडाको दाबी छ। प्रदेशसभामा गठबन्धन दलले मकवानपुर १(ख) मा मात्र नयाँ उम्मेदवार खडा गरेको छ। उक्त क्षेत्रमा नेपाली कांग्रेसबाट आनन्दराम पराजुलीले मनोनयन दर्ता गराएका छन्।"
भक्तपुरमा प्रतिनिधि सभाका दुई सदस्यका लागि ४० जनाको उम्मेदवारी,"भक्तपुर : आगामी मंसिर ४ गते हुने प्रतिनिधि सभाको दुई सदस्यका लागि भक्तपुरमा ४० जनाको उम्मेदवारी परेको छ। प्रतिनिधि सभामा भक्तपुर क्षेत्र नं १ र २ छन्। यी दुई सदस्यका लागि विभिन्न पार्टी र स्वतन्त्र गरी ४० जनाको उम्मेदबारी परेको हो। भक्तपुर क्षेत्र नम्बर१ बाट प्रतिनिधि सभा सदस्यमा ४ जना स्वतन्त्रसहित १४ जनाको उम्मेदबारी परेको छ। भक्तपुर क्षेत्र नम्बर२ बाट ११ जना स्वतन्त्रसहित २६ जनाले उम्मेदवारी दर्ता गराएका हुन्। भक्तपुर क्षेत्र नं १ मा नेपाल मजदुर किसान पार्टीबाट पार्टी सचिव प्रेम सुवाल, सत्ता गठबन्धनबाट माओवादी केन्द्रका सुनिल गोठे, नेकपा एमालेबाट नवराज गेलाललगायतको उम्मेदवारी परेको छ। भक्तपुर क्षेत्र नं २ मा नेकपा एमालेका युवा नेता महेश बस्नेत, नेपाली कांग्रेस जिल्ला समिति भक्तपुरका सभापति दुर्लभ थापा, नेपाल मजदुर किसान पार्टीबाट अनुराधा थापामगरलगायतको उम्मेदवारी परेको छ। यीमध्ये बस्नेत र थापामगर संविधानसभाका पूर्व सदस्य हुन्। भक्तपुरको दुवै क्षेत्रमा मुख्य प्रतिस्पर्धी पार्टीहरु नेमकिपा, एमाले र कांग्रेस नै हुन्। पछिल्लो स्थानीय निकायको निर्वाचनलाई विश्लेषण गर्ने हो भने भक्तपुर क्षेत्र नं १ नेमकिपाको गढको रुपमा रहेको छ भने क्षेत्र नं २ मा एमाले र कांग्रेसबीच कडा प्रतिस्पर्धा हुने देखिन्छ। भक्तपुर क्षेत्र नं १ मा नेमकिपाकोतर्फबाट क्षेत्र नं १ क (चाँगुनारायण) मा पार्टीका युवा नेता मिनबहादुर बाटा र क्षेत्र नं १ ख (भक्तपुर) मा पार्टी जिल्ला अध्यक्ष सुरेन्द्रराज गोसाईको उम्मेदवारी परेको छ। सत्ता गठबन्धनको तर्फबाट भक्तपुर क्षेत्र नं १ क (चाँगुनारारायण) मा कांग्रेसका सुरेश श्रेष्ठ र क ख (भक्तपुर) मा कांग्रेसकै पवन भुजुको उम्मेदवारी परेको छ। यस्तै एमालेबाट भक्तपुर क्षेत्र नं १ क (चाँगुनारायण) मा मोहनवीर श्रेष्ठ र १ ख (भक्तपुर) मा नारायणसुन्दर सिन्ताकलको उम्मेदबारी परेको छ। उता सता गठबन्धनबाट भक्तपुर क्षेत्र नं २ क (सूर्यविनायक) मा नेपाली कांग्रेसका विष्णुराज कार्कीको उम्मेदवारी परेको छ। गठबन्धनको तर्फबाट भक्तपुर क्षेत्र नं २ ख (मध्यपुर थिमि) मा नेकपा एसका डा राजेद्रमान श्रेष्ठको उम्मेदबारी परेको छ। यस्तै एमालेबाट २ क (सूर्यविनायक) मा किरण थापा र २ ख (मध्यपुर थिमि) मा चन्द्रकृष्ण श्रेष्ठको उम्मेदवारी परेको छ। भक्तपुर क्षेत्र नं १ मा कूल एक लाख दुई हजार पाँच सय २८ र क्षेत्र नं २ मा ९१ हजार नौ सय ११ जना मतदाता रहेका छन्। क्षेत्र नं १ मा एक सय १५ मतदान केन्द्र छन् भने २ मा एक सय सात मतदान केन्द्रहरु छन्।"
पूर्वसहकर्मी बीच प्रतिस्पर्धा,"बुटवल : लुम्बिनी प्रदेशमा प्रतिनिधिसभा र प्रदेशसभामा एउटै दलमा सँगसँगै केही पुराना र अधिकांश नयाँ अनुहारको उम्मेदवारी परेको छ। खसगरी सत्ता गठबन्धन र विपक्षी गठबन्धनबीचको प्रतिस्पर्धामा नयाँ अनुहारहरू देखिएका हुन्। ती नयाँ प्रतिस्पर्धी केही समयअघिसम्म एउटै पार्टीमा सहकार्य गरेका नेताहरू छन्। रुपन्देही क्षेत्र नम्बर १ मा एमालेका छविलाल विश्वकर्माले घनश्याम भुसालसँग प्रतिस्पर्धा गर्दैछन्। मनोनयनको अघिल्लो दिनसम्म एउटै पार्टीमा रहेका यी दुई नेताको प्रतिस्पर्धा रोचक हुने देखिएको छ। एमालेमा टिकट नपाएपछि भुसाल गठबन्धनको समर्थनमा स्वतन्त्र उम्मेदवार बनेका हुन्। यो क्षेत्र गठबन्धनमा माओवादीको भागमा परेको थियो। गुल्मी क्षेत्र नम्बर २ मा नेकपा एमालेका गोकर्ण बिष्टले नेकपा एसकी रामकुमारी झाक्रीसँग प्रतिस्पर्धा गर्दैछन्। विष्ट र झाक्री अघिल्लो निर्वाचनमा सँगसँगै सूर्य चिह्नमा मत माग्दै गाउँ डुलेका थिए। यसपटक यी दुई पूर्वसहकर्मीबीच नै प्रतिस्पर्धा हुन लागेको हो। यो क्षेत्रमा गठबन्धनमा असन्तुष्टि जनाउँदै कांग्रेसका डा दामोदर भुसालले उम्मेदवारी दर्ता गरेका छन्। उनी प्रदेश योजना आयोगका सदस्य समेत हुन्। पाल्पा क्षेत्र नम्बर २ मा नेकपा एसका सोमप्रसाद पाण्डेले एमालेका नेता ठाकुर गैरेसँग चुनावी प्रतिस्पर्धा गर्दैछन्। पाण्डेले निरन्तर टिकट पाएकै कारण गैरेको संसद् यात्रा अवरुद्ध भइरहेको नेताहरू बताउँछन्। अघिल्लो निर्वाचनमा पाण्डेलाई जिताउने चुनावी कमाण्डर गैरे यसपटक आफू जित्नेगरी चुनावमा होमिएका हुन्। रुपन्देही क्षेत्र नम्बर २ मा पूर्वअर्थमन्त्री विष्णु पौडेलले नेकपा एसका राजु गुरुङसँग प्रतिस्पर्धा गर्दैछन्। पौडेलले यही निर्वाचन क्षेत्रबाट कांग्रेसका सूर्य प्रधान, युवराज गिरी, माओवादीका डा बाबुराम भट्टराईलाई हराउदै तीनपटक जित हासिल गरेका छन्। गुरुङको उम्मेदवारीले पौडेललाई चुनाव जित्न सहज हुने विश्लेषण गरिएको छ। रुपन्देही क्षेत्र नम्बर ३ मा गृहमन्त्री बालकृष्ण खाँण र राप्रपाका दीपक बोहोराबीच प्रतिस्पर्धा हुनेछ। अघिल्लो निर्वाचनमा खाँण समानुपातिकमा बसेर बोहोरालाई गठबन्धनबाट उम्मेदवार बनाएका थिए। बोहोरा एमालेका घनश्याम भुसालसँग पराजित बनेका थिए। अहिले खाँणसँग बोहोराको प्रतिस्पर्धा हुने भएको छ। रुपन्देही क्षेत्र नम्बर ५ मा एमालेका दुई जनाको मनोनयन दर्ता भएको छ। राष्ट्रियसभा संसदीय दलको नेता त्यागेर खिमलाल भट्टराई यो क्षेत्रमा चुनाव लड्न आएका छन्। उनले आइतबार दिउँसो मात्रै टिकट पाएका थिए। त्यसअघि टिकट पाएका तिलोत्तमा नगरपालिकाका पूर्वमेयर वासुदेव घिमिरेले मनोनयन दर्ता गराएका छन्। निर्वाचन अधिकृत चिन्तामणि शर्माले प्रमाणका आधारमा उम्मेदवार टुंगो लाग्ने बताए। यो क्षेत्रमा कांग्रेसका भरत शाहले गठबन्धनकातर्फबाट मनोनयन दर्ता गराएका छन्। एमाले महासचिव शंकर पोखरेलले प्रतिनिधिसभाका लागि दाङ क्षेत्र नम्बर २ बाट मनोनयन दर्ता गराएका छन्। माओवादीका कृष्णबहादुर महरा समानुपातिकमा समेटिएपछि रेखा शर्मासँग पोखरेलको प्रतिस्पर्धा हुनेछ। गएको निर्वाचनमा पोखरेल महरालाई प्रतिनिधिसभा छाडेर प्रदेशसभामा आई मुख्यमन्त्री बनेका थिए। रोल्पामा गठबन्धनबाट माओवादीका वर्षमान पुनले वारेसनामार्फत उम्मेदवारी दर्ता गरेका छन्। प्रदेश निर्वाचन क्षेत्र ख मा भने कांग्रेसविरुद्ध माओवादीका नेता दीपेन्द्र पुनले स्वतन्त्र उम्मेदवारी दिएका छन्। उनले माओवादी पार्टी परित्याग गर्दै उम्मेदवारी दर्ता गराएका हुन्। पुनः निवर्तमान प्रदेश सांसद हुन्। नवलपरासी पश्चिम क्षेत्र नम्बर १ मा उद्योगति विनोद चौधरी र जनता प्रगतिशिल पार्टीका अध्यक्ष हृदेश त्रिपाठीबीच प्रतिस्पर्धा हुँदैछ। त्रिपाठीले यसअघि सूर्य चिह्नबाट चुनाव जितेका थिए। यो क्षेत्रमा एमालेले सिन्धु जलेसालाई उम्मेदवार बनाएको छ। जेलमा रहेका रेशम चौधरीले बर्दिया क्षेत्र नम्बर १ बाट उम्मेदवारी दर्ता गराएका छन्। यसअघि उनी कैलालीबाट चुनाव जितेका थिए। लुम्बिनी प्रदेशमा प्रभावशाली नेताहरू एमालेका प्रदीप ज्ञवाली र कांग्रेसका चन्द्र भण्डारी गुल्मी क्षेत्र नम्बर १, कांग्रेसकी पुष्पा भुसाल र एमालेका टोपबहादुर रायमाझी अर्घाखाँचीबाट चुनावमा भिड्दैछन्। गठबन्धनविरुद्ध स्वतन्त्र उम्मेदवारी दलीय गठबन्धनविरुद्ध स्वतन्त्र उम्मेदवारी दर्ता भएका छन्। गुल्मी क्षेत्र नम्बर २ मा रामकुमारी झाक्रीविरुद्ध कांग्रेसका दामोदार भुसालले उम्मेदवारी दर्ता गराएका छन्। गुल्मीकै क्षेत्र नम्बर १ क मा माओावादीका सुदर्शन बरालविरुद्ध कांग्रेसका किरणप्रताप शाहले स्वतन्त्र उम्मेदवारी दर्ता गरेका गरेका छन्। (ख) मा कांग्रेसका धनेन्द्र कार्कीका विरुद्ध माओवादीका रामचन्द्र कँडेलको स्वतन्त्र उम्मेदारी परेको छ। अर्घाखाँचीमा जनमोर्चाले प्रदेशका दुवै क्षेत्रमा उम्मेदवारी दर्ता गरेको छ। बाँकेमा जसपाले गठबन्धन छाडेर संघ र प्रदेशमा उम्मेदवारी दर्ता गराएको छ।"
निर्धक्क निर्वाचन,"मंसिर ४ गते हुने निर्वाचनको तयारीका क्रममा मूलभूत रूपमा प्रतिनिधिसभा र प्रदेशसभाका सन्दर्भमा चारवटा चुनौती देखेका छौं। स्थानीय तह निर्वाचनमा मतदातादेखि सुरक्षा र मत परिणाम अनि गणनासम्मका विभिन्न समस्या थिए। जसलाई यो निर्वाचनमा निर्देशिका र कार्यविधिलगायत आवश्यक बन्दोबस्ती गरेर व्यवस्थापन गरिरहेका छौं। पहिलो, यो चुनौती धेरै हदसम्म सुधार्दै छौं। दोस्रो, सबै निर्वाचनमा आचारसंहिताको पालना र खर्चको सीमा हो। जहाँ कसरी अनुगमन गर्ने, कसरी कारबाही गर्ने आदि विषय उठेका छन्। त्यसैले आचारसंहितालाई पनि यसपटक थप व्यावहारिक बनाइएको छ। निर्वाचन खर्चको सीमालाई विगतभन्दा फरक ढंगले व्याख्या गरिएको छ। प्रत्येक निर्वाचन क्षेत्रमा क्षेत्रगत रूपमा फरक फरक सीमा तोकेर त्यसलाई उपयुक्त विधि, संरचना र पद्धतिगत व्यवस्थाबाट अनुगमन गर्ने प्रबन्ध मिलाइएको छ। यसअघि निर्वाचन खर्च सबै निर्वाचन क्षेत्रमा एकै हुनेगरी प्रतिनिधिसभातर्फ २५ लाख र प्रदेशसभातर्फ १५ लाख रुपैयाँ भनिएको थियो। यसले काठमाडौंको क्षेत्र नं १ जहाँ दुई घण्टामा पूरै निर्वाचन क्षेत्र घुम्न सकिन्छ अथवा त्यहाँको प्रदेश जहाँ एउटा वडाको एउटा प्रदेश सभासद् हुन्छ, त्यस्तो ठाउँमा पनि त्यति नै खर्च र जहाँ १०१५ दिन हिँडेर पनि निर्वाचन क्षेत्र घुम्न सकिन्न, त्यहाँ पनि त्यति नै खर्च। त्यसैले यो न्यायोचित भएन भन्ने थियो, त्यसलाई सन्तुलित गरेका छौं। निर्वाचन खर्चको हद तोक्दा तीनवटा कुरामा ध्यान दियौं। एक, त्यहाँ कति मतदाता छन्, त्यसलाई ६० प्रतिशत, दुई, कतिवटा मतदानस्थल र केन्द्र छन्, तिनको व्यवस्थापनमा २० प्रतिशत र तीन, निर्वाचन क्षेत्रको क्षेत्रफल कति छ ?, त्यसलाई २० प्रतिशत मानेर खर्च गर्नेगरी वैज्ञानिक रूपमा आधार तयार पारेका छौं। निर्वाचनको तयारी गर्दै गर्दा देखेको तेस्रो समस्या भनेको निष्ठा र सिद्धान्तका आधारमा निर्वाचन जित्ने बनाउनु हो। राजनीतिक दल र उम्मेदवारमा निर्वाचन चाहिँ जसरी (साम, दाम, दण्ड, भेद) पनि जित्नुपर्छ भन्ने सोच थियो, यो ठाउँमा अबको निर्वाचनमा पद, पैसा र पहुँचले होइन, निष्ठा, विचार र सिद्धान्तले जित्छ भन्ने मान्यता स्थापित गर्नु जरुरी छ। यसमा विभिन्न दलका नेताबाट पनि विभिन्न समयमा निर्वाचन महँगो भयो, टिकट पाए पनि लड्न सक्दिनँ भन्नेजस्ता अभिव्यक्ति आइरहेका सन्दर्भमा नयाँ धारणा स्थापित गरेका छौं। दलीय व्यवस्थामा दलले निर्वाचनमा भाग लिन्छ, उम्मेदवारले होइन। समानुपातिक प्रणालीतर्फ त दल नै उम्मेदवार होभन्दा हुन्छ। देशभर नै एउटा निर्वाचन क्षेत्र हो, प्रदेशभरि निर्वाचन क्षेत्र हो, जहाँ दलको एउटै निर्वाचन चिह्न जान्छ। त्यसकारण निर्वाचन खर्चलाई नयाँ दृष्टिकोणबाट हेरौं। यदि अब पनि कुनै राजनीतिक दलले वा नेताले स्पष्ट रूपमा निर्वाचन खर्च महँगो भएकाले उमेदवार बन्न सकिएन वा यो निर्वाचन प्रणाली अत्यन्त महँगो हुँदै गयो भन्छ भने दलका सदस्य, कार्यकर्ता र शुभचिन्तकमाथिको अपमान हो। किनकि त्यो दलको सदस्य, कार्यकर्ता र शुभचिन्तकले पैसा देऊ अनि भोट दिन्छु भनेको त हुँदैन। यस्तै, कसैले त्यसो भन्छ भने दलीय व्यवस्था मन नपराउनेहरूको भावनालाई मलजल गर्नलाई हो। अर्को कुरा, बहुदलीय लोकतान्त्रिक प्रणाली र आवधिक निर्वाचनलाई अविश्वास गर्ने अभिव्यक्ति हो त्यो। यसैले यी कुराहरूलाई चिर्दै राजनीतिक दलहरूले त आफ्नो सिद्धान्त, विचार र कार्यक्रम लिएर जाने हो। वर्षौंदेखि प्रयोग गरेको निर्वाचन चिह्न प्रयोग गर्ने हो। त्यसको मर्यादामा आफ्नो सिद्धान्तलाई खण्डित गर्ने काम यदि भयो भने यसले मतदाताको आत्मसम्मानमा पनि चोट पुर्याउँछ भन्ने हो। त्योभन्दा महत्वपूर्ण कुरा, यो निर्वाचनलाई यसो भनिनु भनेको सार्वभौमसत्ता जनतामा निहित वा मताधिकार जनतामा भएकाले यो जनतामतदाताप्रतिको अपमान पनि हो। हाम्रा मतदाताले पैसा नतिरी भोट दिँदैनन् भन्नुले यो व्यवस्था र अहिलेको प्रणालीलाई खण्डित पार्ने कुरा हुन्। यसकारण तेस्रो ठूलो समस्या भनेकै मतदातालाई मतदान गर्न लैजाने मात्र होइन, निर्वाचन गलत तरिकाले जित्न सकिँदैन भन्ने पनि हो। सही तरिका वा विश्वासले निर्वाचन जितियो भन्ने वातावरण तयार गर्ने काम भएको छ। यसका निम्ति यो निर्वाचन विजेतालाई पराजितले स्वतःस्फूर्त रूपमा बधाई दिने वातावरणसहितको निर्वाचन हुनेछ। त्यसैले राजनीतिक दल, उम्मेदवार, आमनागरिक, नागरिक समाज र आमसञ्चारका सबै माध्यम निर्वाचनमा लाग्नुपर्छ। चौथो ठूलो विषय भनेको सामाजिक सञ्जालबाट निर्वाचनको समयमा हुन सक्ने मिथ्या सूचना र दुष्प्रचारका कुरा नै हो। यसलाई कसरी नियमन गर्ने, कसरी व्यवस्थित गर्ने भन्ने हो। ठूला नेताबाटै हुँदै नभएका घटना पनि सामाजिक सञ्जालमा राख्ने प्रवृत्ति बढ्दो छ। यसमा थुप्रै उदाहरण भेटेपछि निर्वाचन आयोगले अध्ययन गर्यो। सन् २०१६ मा बेलायतमा भएको जनमत संग्रह र अमेरिकामा भएको राष्ट्रपति (ट्रम्ट)को निर्वाचनमा पनि उठेकाले आयोगले यस्ता घटना र सन्दर्भहरूको अध्ययन गरेको हो। सामाजिक सञ्जालको उपयोगसम्बन्धी नीति बनायौं, रणनीतिक योजना पनि बनाएका छौं। फेसबुकको मेटा कम्पनीसँग साझेदारी र सहकार्य गरेका छौं। ट्विटर र टिकटकसँग पनि सम्पर्कमा छौं। तिनमा पनि हेर्दैछौं। फेसबुक प्रयोगकर्ता सबैभन्दा बढी छन्। निर्वाचनलाई सामाजिक सञ्जालमैत्री बनाउन त्यहाँबाट हुने असामाजिक र अमर्यादित क्रियाकलापलाई नियन्त्रण गर्ने काम गरेका छौं। जसका लागि मूलभूतरूपमा तीनवटा कार्य अघि बढाएका छौं, मिसइन्फर्मेसन, डिसइन्फर्मेसन र हेट स्पिचको नियमन गर्ने। फेसबुकमार्फत पनि राजनीतिक दल र उम्मेदवारहरूले मजैले विज्ञापन गर्छन्, ठूलो खर्च हुँदोरहेछ त्यहाँ। त्यसैले उनीहरूले त्यहाँबाट गरेको खर्चलाई हेर्ने, विवरण लिने काम गर्नेछौं। फेसबुकमा गरेको खर्चको हिसाब सात वर्षदेखिको पाउन सकिने रहेछ। निर्वाचन आयोगले पहिलोपटक यो निर्वाचनमा सामाजिक सञ्जालबाट हुने खर्चलाई समेत अनुगमन गर्न सक्ने गरी प्रबन्ध मिलाएको छ। निर्वाचन खर्च कुन कुन शीर्षकमा कति कति गर्नुहुन्छ भनेर तोकेका छैनौं। बरु यो यो क्षेत्रमा खर्च गर्न सकिन्छ भनेर छोडेका छौं। अब सबैले प्रचारप्रसार सामाजिक सञ्जालमा मात्र गर्न पनि पायो। कसैले आमसञ्चार माध्यमबाट मात्र गर्छु पनि भन्न पायो तर, नियमानुसार। निष्ठा र सिद्धान्तका आधारमा निर्वाचन जित्ने वातावरण बनाउँदै छौं। अबको निर्वाचनमा पद, पैसा र पहुँचले होइन, निष्ठा, विचार र सिद्धान्तले जितिन्छ भन्ने मान्यता स्थापित गर्नु छ। आयोगले कुनै पनि उम्मेदवारले गरेको खर्चसँग भिडान गर्छ। खर्चको विवरण उम्मेदवारले पठाएको हुन्छ, नपठाए आयोगले कारबाही गर्छ। त्यो विवरण सञ्जालमा गरेको खर्चको विवरण मिल्छ कि मिल्दैन ? त्यो आधिकारिक विवरण मिलेन भने कारबाही किन नगर्ने ? भनेर प्रक्रिया अघि बढाइहाल्छौं। यसरी सन्तुलित बनाउँदैछौं। अर्को, मतदाता शिक्षाका सूचनामूलक सामग्री पनि सञ्जालमार्फत प्रयोग गर्ने गरी कार्य अघि बढाएका छौं। अघि भनेका चार कुरा एउटा, स्थानीय तहको निर्वाचनमा देखिएका समस्यालाई कसरी सम्बोधन गर्ने ? दोस्रो, निर्वाचन आचारसंहितालगायतका मुद्दा, तेस्रो, राजनीतिक दल र उम्मेदवारहरूलाई एउटा सिद्धान्तनिष्ठ व्यक्तिले निर्वाचन जित्ने वातावरण तयार पार्ने र चौथो, सामाजिक सञ्जालबाट हुन सक्ने समस्यालाई निराकरण गर्ने। यही सेरोफेरोमा निर्वाचनका सबै काम केन्द्रित गरेका छौं। निर्वाचन आयोगले सम्बन्धित सुरक्षा निकायसँग छलफल गरिसकेको छ। २०६४ सालदेखि २०७९ सालको स्थानीय तहको निर्वाचनसम्ममा कुन कुन मतदात केन्द्रमा के कस्ता घटना भएका थिए ? कहाँ कहाँ सुरक्षा चुनौती बढी थियो ? कहाँ कहाँ दोहोर्याएर निर्वाचन किन गरियो ? आदिको समीक्षा पनि गरेका छौं। बाजुरामा मरेका मान्छेहरूले भोट हाल्छन् भन्ने कहावत रहेछ। त्यस विषयमा हामीले पनि अध्ययन गर्र्यौं, हेर्र्यौं। बूढीगंगा नगरपालिकामा निर्वाचनका क्रममा मतदान केन्द्र नै कब्जा गरेको कुरामा आयोगले विमति जनाइदियो भनेर आपत्ति मान्ने ठूलै नेताहरू भेटिए। अध्ययन गर्दा १ हजार ७ सय ९ मतदाता भएको ठाउँमा १० मत मात्र नखसेको पायौं। अनि भनियो, आयोगको काम शतप्रतिशत गराउने होइन र ? यसो बुझ्दा त हो। यथार्थ त फरक रहेछ। मतदान अधिकृत पनि ज्यान जोखिममा परेर गरेको भन्छन्। हप्कीदप्की हुँदो रहेछ। मतपेटिकाहरू लुटिएकादेखि नेताले केन्द्रमा गरेका अवरोध आदि सबैको सूची तयार पारेका छौं। निर्वाचन आयोगले गणनालाई सहज बनाउँदै यसपटक १० दिनभित्र सबै नतिजा सार्वजनिक गर्नेछ। प्रत्यक्षतर्फ तीन दिनभित्र र समानुपातिकको १० दिनभित्र गणना भइसक्ने व्यवस्था गरेका छौं। यसपटक सुरक्षा योजना बनाउँदा मतदान केन्द्रस्तरीय सुरक्षा योजना बनाएका छौं, अति संवेदनशील, संवेदनशील र सामान्य भनी तोकेका छौं। प्रदेश निर्वाचन क्षेत्रस्तरीय सुरक्षा योजना अर्को बनाएका छौं। प्रतिनिधिसभा सदस्यस्तरीय र जिल्लास्तरीय दुवै पनि हुन्छ। काठमाडौंमा यी दुवै हुन्छ भने सानो जिल्लामा एउटा मात्र हुनेछ। प्रदेशको सचिवको नेतृत्वमा पनि सुरक्षा कमान्ड पोस्ट हुनेछ। मन्त्रीहरूलाई निर्वाचनका दिन कसैलाई पनि आदेश दिने अधिकार हुँदैन त्यसैले पहिले मन्त्रीहरू पनि यसमा रहन्थे भने पनि यसपटक त्यो हटाएका छौं। आयोगमा आयुक्तको नेतृत्वमा पनि सुरक्षा योजना तय गरिएको छ। नेपाली सेना, सशस्त्र प्रहरी र म्यादी प्रहरीसहित नेपाल प्रहरी गरी झन्डै तीन लाख (२ लाख ९८ हजार ५ सय ४०) सुरक्षाकर्मी एक साता अघिदेखि निर्वाचनमा खटिन्छन्। आसन्न निर्वाचनमा सहभागी नहुने दलहरू बलिया छैनन्। यदाकदा भाग नलिउँ भन्ने नेता छन् तर बहिष्कार गर्नेहरू देखिएका छैनन्। बरु निर्वाचनका चुनौती फरक ढंगका छन्। एउटा बाह्य (सीमा) क्षेत्र र अर्को आन्तरिक। अन्तरदलीय प्रतिस्पर्धा छ। अर्को दलभित्रकै समस्या देखिएको छ। टिकटलगायतका कारण देखिएको आन्तरिक द्वन्द्व छ। दलभित्र असन्तुष्ट भएर जाने कार्यकर्तासँग मनमुटावका कारण हुने प्रतिस्पर्धा पनि छ। यसबाहेक निर्वाचनलाई हुने चुनौती आयोगले देखेको छैन। मतगणना कसरी सुरक्षित बनाउने भन्ने पक्ष पनि छ। मतपत्रको ढाँचा स्थानीय तहको भन्दा फेरिएको छ। पहिलो हुने निर्वाचित हुने प्रतिनिधिसभा र प्रदेशसभाको मनोनयन सम्पन्न भइसकेपछि जति जना उम्मेदवार रहन्छन्, त्यतिजनाको चिह्न राखेर मतपत्र छापिन्छ। एउटा मतपत्रमा एउटा छापमात्र लगाउने गरी व्यवस्था गरिएको छ। एउटा मतदाताले मतदान केन्द्रमा प्रवेश गरिसकेपछि उसले चारवटा मतपत्र छुट्टाछुट्टै छाप लगाएर छुट्टाछुट्टै मतपेटिकामा राख्ने गरी व्यवस्था गरिएको छ। यसले गर्दा मत हाल्न र गणना गर्न पनि सहज हुनेछ। अहिले मतपत्र सानो हुने, छाप नीलो हुने र त्यो नीलो चिह्न रातो र कालो मतपत्रमा प्रष्ट देखिन्छ। दोस्रो चरणमा समानुपातिकतर्फको गणना गर्नेछौं। निर्वाचन आयोगले गणनालाई सहज बनाउँदै यसपटक १० दिनभित्र सबै नतिजा सार्वजनिक गर्नेछ। प्रत्यक्षतर्फ तीन दिनभित्र र समानुपातिकको १० दिनभित्र गणना भइसक्ने व्यवस्था गरेका छौं। गणना गर्ने समयमा हस्तक्षेप वा धाँधली हुने स्थिति नआउला। प्रतिनिधिहरूको उचित व्यवस्थासँगै सीसीटीभीहरूको प्रयोग गर्नेछौं। सम्भावित धाँधलीमा आयोगले पनि तत्कालै हस्तक्षेप गर्नेछ। ६५ वटै निर्वाचन क्षेत्रको निगरानी सीसीटीभीबाट आयोगले गरिरहने व्यवस्था छ त्यो पनि स्थानीय तहमार्फत सहजीकरण पनि हुनेगरी मिलाएकाले समस्या सिर्जना नहोला। पुनः मतदान गर्ने अवस्था नआउला भन्न सकिन्न। जुन त्यही दिन थाहा हुने कुरो हो। प्राकृतिक विपत्ति (हिमपात वा बाढीपहिरो आदि) र राजनीतिक विध्वंशले रोक्नुपर्ने हुन सक्छ। राजनीतिक कारणले रोक्नुपर्ने भयो भने निर्देशिका र कार्यविधिका आधारमा ठाउँको ठाउँ कारबाही गर्नेछौं। यस पटकदेखि निर्वाचन आयोगले हर एक्सन मा रियाक्सन गर्नेछ। आयोगको चाहना के छ भने कुनै पनि दलबाट त्यस्तो हर्कत नहोस्।  थपलिया प्रमुख निर्वाचन आयुक्त हुन्।"
प्रदेश १ मा माओवादी केन्द्रका २६ उम्मेदवार,"विराटनगर : सत्तारुढ गठबन्धन दल नेकपा (माओवादी केन्द्र)ले प्रदेश १ का विभिन्न निर्वाचन क्षेत्रमा २६ जनालाई चुनावी प्रतिस्पर्धामा उतारेको छ। माओवादीबाट प्रतिनिधिसभामा ७ र प्रदेशसभामा १९ जनाले उम्मेदवारी दर्ता गराएका हुन्। आगामी मंसिर ४ गतेलाई तोकिएको प्रतिनिधि तथा प्रदेशसभा निर्वाचनका लागि आइतबार उम्मेदवारहरुले मनोनयन दर्ता गराएका हुन्। १४ जिल्ला रहेको प्रदेशमा २८ प्रतिनिधि र ५६ वटा प्रदेशसभा निर्वाचन क्षेत्र छन्। प्रतिनिधिसभातर्फ माओवादीका उम्मेदवारले ताप्लेजुङ, भोजपुर र खोटाङ तथा झापा क्षेत्र नम्बर २, मोरङ ४ र ५ एवं सुनसरी १ मा मनोनयन दर्ता गराएका छन्। ताप्लेजुङमा पार्टीका केन्द्रीय सदस्य खेलप्रसाद बुढाक्षेत्री प्रतिनिधिसभा सदस्य उम्मेदवार बनेका छन्। संसदीय निर्वाचनमा नयाँ अनुहार उनको प्रतिस्पर्धा नेकपा (एमाले)का सचिव एवं प्रभावशाली नेता योगेश भट्टराईसँग हुनेछ। भोजपुरमा निवर्तमान संघीय सांसद सुदन किराती उम्मेदवार बनेका छन्। एमालेको तर्फबाट लोकप्रिय नेता एवं पूर्वमुख्यमन्त्री शेरधन राईसँग किरातीले प्रतिस्पर्धा गर्नुपर्नेछ। यद्यपि किराती पनि स्थानीयस्तरमा चिरपरिचित छन्। भोजपुरमा एमालेको संगठन निक्कै मजबुत छ। जसका कारण सालिन र भद्र नेताको छवि बनाएका राईसँगको प्रतिस्पर्धा किरातीका लागि सहज छैन। २०७४ सालमा एमालेमाओवादी बामगठबन्धनबाट उम्मेदवार बनेर किराती प्रतिनिधिसभा र राई प्रदेशसभा सदस्यमा निर्वाचित भएका थिए। प्रदेशका बहालवाला मन्त्री एवं माओवादी नेता रामकुमार राईले खोटाङमा प्रतिनिधिसभातर्फ उम्मेदवारी दिएका छन्। एमालेका विशाल भट्टराईसँग उनको प्रतिस्पर्धा हुने छ। भट्टराई स्थानीयस्तरमा चर्चित र लोकप्रिय नेता हुन्। त्यहाँमाथि राईविरुद्ध गठबन्धनको नेतृत्व गरिरहेको दल कांग्रेसबाटै बागी उम्मेदवारी परेको छ। कांग्रेसले उम्मेदवारी फिर्ता नलिएमा तथा भट्टराईको व्यक्तिगत छविका कारण राईलाई चुनाव जित्न सहज नभएको विश्लेषण गरिएको छ। माओवादीले झापा क्षेत्र नम्बर २ मा हरिकुमार रानालाई प्रतिनिधिसभाको उम्मेदवार बनाएको छ। एमाले छाडेर माओवादीमा प्रवेश गरेकै कारण उनले टिकट पाएका हुन्। एमालेका प्रदेश इन्चार्ज देवराज घिमिरेसँग रानाको प्रतिस्पर्धा हुने छ। संसदीय निर्वाचनमा पहिलोपटक भाग लिन लागेका राना अर्जुनधारा नगरपालिकाका पूर्वमेयर हुन्। सत्तारुढ गठबन्धनको बलमा उम्मेदवार भएपनि एमालेका प्रदेश इन्चार्ज घिमिरेसँगको प्रतिस्पर्धा रानाका लागि सहज नभएको अनुमान गरिएको छ। मोरङको क्षेत्र नम्बर ४ र ५ मा माओवादीबाट क्रमस अमनलाल मोदी र शिवकुमार मण्डलको उम्मेदवारी परेको छ। २०७४ सालको निर्वाचनमा दुवै जना यही क्षेत्रबाट प्रतिनिधिसभा सदस्यमा निर्वाचित भएका थिए। यद्यपि दुवै जनाले अनअपेक्षा अनुरूप काम गर्न नसकेको गुनासो छ। मोदीको प्रतिस्पर्धा क्षेत्र नम्बर ४ मा एमालेजसपा गठबन्धनका उम्मेदवार एवं एमाले केन्द्रीय सदस्य विनोद ढकालसँग हुने छ। क्षेत्र नम्बर ५ मा मण्डलसँग एमालेजसपा गठबन्धनका उम्मेदवार जसपा नेता राजकुमार यादव प्रतिस्पर्धामा छन्। मोदी र मण्डलका लागि संसदीय निर्वाचन पुरानै खेल हो। यादव भने पहिलोपटक संसदीय निर्वाचनमा भाग लिँदै छन्। एमालेका ढकाल यसअघि पनि विभिन्न निर्वाचनमा उम्मेदवार बनेका थिए। तर जित निकाल्न सकेनन्। मोरङ निर्वाचन क्षेत्र नम्बर ५ बाट प्रतिनिधिसभा सदस्यमा उम्मेदवारी दिएका माओवादी नेता शिवकुमार मण्डल। सुनसरीको क्षेत्र नम्बर १ मा माओवादीले मुक्साहाङ मेन्याङ्बोलाई उम्मेदवार बनाएको छ। सो क्षेत्रमा एमालेजसपा गठबन्धनका उम्मेदवार अशोक राईको उम्मेदवारी परेको छ। जसपा सत्ता गठबन्धनमै हुँदा मेन्याङ्बोले प्रदेशसभा सदस्यका लागि तयारी गरेका थिए। पार्टीले टिकट दिएपछि अहिले प्रतिनिधिसभा सदस्यका लागि उम्मेदवारी दर्ता गराएका छन्। प्रदेशका ५६ वटा प्रदेश निर्वाचन क्षेत्रमध्ये माओवादीको भागमा १९ वटा परेको छ। सोलुखुम्बुमा माओवादीले प्रदेशका दुवै क्षेत्र पाएको छ। गठबन्धनको सहमति अनुसार प्रतिनिधिसभातर्फ एउटा मात्रै निर्वाचन क्षेत्र रहेको सोलुखुम्बुमा प्रतिनिधिसभाका लागि माओवादीले उम्मेदवार उठाउने तयारी गरेको थियो। तर प्रदेशका दुवै क्षेत्र आफूले लिएर माओवादीले प्रतिनिधिसभा कांग्रेसलाई दिएको छ। कांग्रेस नेता बलबहादुर केसीले प्रतिनिधिसभा सदस्यका लागि उम्मेदवारी दिएका छन्। माओवादीबाट सोलुखुम्बुको कमा कज्र्याङ शेर्पा, सोलुखुम्बुको ख मा ठमनाथ पराजुली (ध्रुव)ले उम्मेदवारी दिएका छन्। पाँचथरको ख बाट प्रदेश सरकारका आर्थिक मामिला तथा योजनामन्त्री इन्द्रबहादुर आङ्बोले उम्मेदवारी दिएका छन्। इलाम क्षेत्र नम्बर २ को खबाट हर्क लावती उम्मेदवार बनेका छन्। लावती नयाँ अनुहार हुन्। झापा ३ क बाट श्यामबीर लिम्बू, ३ खबाट निवर्तमान सांसद पूर्णसिंह राजवंशी, झापा ४ कबाट प्रदेश सरकारका कृषिमन्त्री झलकसिंह दर्लामी, झापा ५ खबाट पार्टीका प्रदेश कोषाध्यक्ष गगन पुरी उम्मेदवार बनेका छन्। मोरङको १ कबाट निवर्तमान प्रदेश सांसद कूलप्रसाद साम्बा लिम्बू, मोरङको २ कबाट पार्टीका प्रदेश सचिव गणेश उप्रेती र मोरङ ६ कबाट माओवादीका केन्द्रीय सदस्य जीवन आचार्यले उम्मेदवारी दिएका छन्। आचार्य माओवादी अध्यक्ष पुष्पकमल दाहाल प्रचण्डका छोरीज्वाईं हुन्। २०७४ सालको प्रदेशसभा निर्वाचनमा एमालेमाओवादी गठबन्धनबाट उनले उम्मेदवारी दिएका थिए। तर कांग्रेसका चुमनारायण तब्दारसँग पराजित भए। अहिले कांग्रेससहितको सत्तारुढ गठबन्धनबाट पनि आचार्यले नै अवसर पाएका छन्। सुनसरी २ क बाट इटहरी उपमहानगरपालिकाका निवर्तमान मेयर द्वारिकलाल चौधरीले उम्मेदवारी दर्ता गरेका छन्। एमाले छाडेर माओवादीमा प्रवेश गरेलगत्तै उनले प्रदेशसभा सदस्यको टिकट पाएका हुन्। प्रदेशकी उपसभामुख सरस्वती पोखरेललाई माओवादीले सुनसरी ३ क बाट उम्मेदवार बनाएको छ। धनकुटाको खबाट निवर्तमान प्रदेश सांसद कुशुमकुमारी श्रेष्ठ र तेह्रथुमको ख बाट केन्द्रीय सदस्य दुर्गा चापागाईं माओवादीका उम्मेदवार हुन्। संखुवासभा कबाट राजेन्द्र कार्की, उदपयुरको क्षेत्र नम्बर १ कबाट नारायण बुर्जा मगर र २ कबाट राजन किराती उम्मेदवार बनेका छन्। ओखलढुंगाको खबाट बाबुराम गौतमलाई माओवादीले उम्मेदवार बनाएको छ।"
देवी खुसी पार्न सराये नाच,"सन्धिखर्क : सराये नाच अर्घाखाँचीको मौलिक नाच हो। महिला र पुरुष हातमा तरबार, खुडालगायतका हतियार बोकेर वाखै भाइ हो भन्दै सराये नाच नाच्ने गर्छन्। बडा दसैंमा जिल्लाका अधिकांश मन्दिरहरूमा नाचिने सराये नाच चैते दशैमा पनि केही स्थानमा नाचिने गरिन्छ। हिन्दु साँस्कृतिक परम्पराको जगेर्ना र सबै समुदायबीच धार्मिक, जातीय सद्भाव कायम गरी भाइचाराको सम्बन्ध विस्तार गर्न सराये नाच नाच्ने गरिन्छ। सबै जातजाति एकै ठाउँमा भेला भएर सराये नाच नाचिन्छ। सराये नाच एकादशीका दिन सन्धिखर्क, द्वादशीका दिन शितगंगा नगरपालिकाको ठाडा, भूमिकास्थान नगरपालिकाको ढिकुरा, त्रयोदशीका दिन सन्धिखर्क नगरपालिकाको खाँचीकोट, भूमिकास्थान नगरपालिका नुवाकोटको ताराखसे, चतुर्दशीका दिन मालारानी गाउँपालिकाको हंसपुरको रागामारे, सन्धिखर्कको कुर, र पूर्णिमाका दिन अर्घा भगवती मन्दिर अर्घा दरबारमा नाचिने राष्ट्रिय लोक तथा दोहोरी गीत प्रतिष्ठानका पूर्व अध्यक्ष सहयोगी बिसीले जानकारी दिए । तरबार, खुडालगायतका हतियार लिएर पञ्चेबाजाको तालमा नाचिने यस नाचमा देवीको प्रतीकहरू आलमलाईसमेत लिएर नाच्ने गरिन्छ। तरबार, खुडालगायतका हतियार प्रदर्शनसहित नाचिने यो नाचले देवी खुसी हुने विश्वास रहेको अर्घा मन्दिर ब्यवस्थापन समितिका अध्यक्ष सरोज भुसालले बताए। कहिलेदेखि सराये नाच्न सुरु भयो भन्ने एकिन नभए पनि सयौं वर्षदेखि देवीलाई खुसी पार्न नाच्न थालिएको किंवदन्ती छ। चैते दसैंमा चरेपानी गौचौर, अर्घातोष र सेंगलेंगको मन्दिरमा यो नाच नाच्ने गरिन्छ।"
हत्या आरोपितको उम्मेदवारी वारेसबाट,"जनकपुरधाम महोत्तरी : सशस्त्र प्रहरीको हत्या अभियोग लागेपछि फरार सूचीमा रहेका लक्ष्मी महतोले वारेसमार्फत प्रतिनिधिसभा सदस्य पदमा उम्मेदवारी दिएका छन्। बर्दिवासस्थित मुख्य निर्वाचन अधिकृतको कार्यालयमा एमालेबाट उनको मनोनयनपत्र दर्ता गरिएको एक नेताले बताए। महोत्तरी क्षेत्र नम्बर १ एमालेको भागमा परेपछि जसपामा रहेका महतो आइतबार बिहान मात्रै एमालेमै प्रवेश गरी उम्मेदवार बनेका हुन्। मधेस आन्दोलनका बेला सशस्त्र प्रहरीका असइ थमन विकको हत्यामा संलग्न रहेको आरोपमा उनलाई उच्च अदालत जनकपुरले पुर्पक्षका लागि थुनामा राख्न आदेश दिएको थियो। महतो प्रहरीको फरार सूचीमा रहेका कारण वारेसमार्फत उम्मेदवारी दर्ता गराएको एमालेका एक नेताले बताए। जिल्ला अदालतको आदेशअनुसार १ लाख धरौटी राखेर तारेखमा रहेका महतो उच्च अदालतको आदेशपछि तारेख तोडेर अदालतको सम्पर्कमा नआई फरार छन्। सत्तारुढ गठबन्धबाट माओवादी उम्मेदवार गिरिराजमणि पोखरेलविरुद्ध एमालेजसपाको गठबन्धनबाट एमालेले महतोलाई उम्मेदवार बनाएको हो। एमाले र जसपा गठबन्धनमा महोत्तरी १ एमालेको भागमा परेपछि महतो जसपा छोडेर एमालेमा भित्रिएका हुन्। जसपाबाट उम्मेदवार बन्न अन्तिम समयसम्म तयारी गरेका महतो एमाले प्रवेश गरेर उम्मेदवार बनेका हुन्। जसपाबाट टिकट नपाएपछि महतोले स्वतन्त्र उम्मेदवारी दर्ता गराउने तयारी गरेका थिए। तर आईतवार बिहान एमाले सचिव रघुवीर महासेठसँगको भेटघाटपछि महतो एमाले प्रवेशसंगै टिकट लिएर वारेसमार्फत उम्मेदवारी दर्ता गराउन महोत्तरी पुगेका थिए। उनी ०७४ को निर्वाचनमा जसपाबाटै प्रतिनिधिसभाका उम्मेदवार थिए। त्यतिबेला उनी पराजित भएका थिए। माओवादी उम्मेदवार गिरिराजमणि पोखरेल निर्वाचित भएका थिए। ०७४ को निर्वाचनमा निर्वाचित पोखरेल २३ हजार ७ सय ७६ मत प्राप्त गरेका थिए। महतोले १९ हजार ४ सय ९२ मत ल्याएका थिए। महतोका छोरा स्थानीय निर्वाचनमा जसपाबाट गौशाला नगरपालिकाका मेयरमा निर्वाचित भएका थिए। यस्तै सत्तारुढ गठबन्धनबाट माओबादी उपमहासचिव गिरीराजमणि पोखरेलले महोत्तरी क्षेत्र नम्बर १ बाट चौथो पटक प्रतिनिधिसभा सदस्य पदमा मनोनयन दर्ता गराएका छन्। बर्दिवासस्थित निर्वाचन अधिकृतको कार्यालयमा आफैं उपस्थित भई पोखरेलले उम्मेदवारी दिएका हुन्। उनका प्रस्तावमा कांग्रेसका चिरन्जीवी हमाल छन्। समर्थकमा माओबादीका लालबाबु यादव छन्। पोखरेल २०६४, २०७० र २०७४ मा यही क्षेत्रबाट निर्वाचित भएका थिए।सत्ता गठबन्धनबाटै लोकतान्त्रिक समाजवादी पार्टी अध्यक्ष महन्थ ठाकुरले क्षेत्र नम्बर ३ का लागि मुख्य निर्वाचन अधिकृतको कार्यालय जलेश्वर पुगी उम्मेदवारी दर्ता गराएका छन्। अध्यक्ष ठाकुरले सो क्षेत्रबाट प्रतिनिधिसभाका लागि दोस्रो पटक उम्मेदवारी दर्ता गराएका हुन्।"
बागमती र मधेसको जित,"काठमाडौं : नवौं राष्ट्रिय खेलकुद प्रतियोगिताअन्तर्गत राष्ट्रिय महिला क्रिकेट प्रतियोगितामा बागमती प्रदेश र मधेस प्रदेशले विजयी सुरुवात गरेका छन्। पोखरामा आइतबार भएको खेलमा बागमतीले सुदूरपश्चिमलाई आठ विकेट र मधेसले गण्डकी प्रदेशलाई ४० रनले पराजित गरेको हो। सुदूरपश्चिम प्रदेशले दिएको ७२ रनको लक्ष्य बागमतीले १३१ ओभरमा दुई विकेट गुमाएर पूरा गरेको थियो। बागमतीको जितमा कञ्चन श्रेष्ठले २५ रनको योगदान दिइन्। यस्तै सुमन खतिवडाले अविजित ११ र अस्मिता खरेलले नौ रन बनाए। सुदूरपश्चिमकी यसु पाण्डेले एक विकेट हात पारिन्। यसअघि टस हारेर पहिले ब्याटिङ गरेको सुदूरपश्चिमले १८२ ओभरमा ७१ रनमा समेटिएको थियो। सुदूरपश्चिमकी अनु कडायतले सर्वाधिक २२ रन बनाइन्। यस्तै रुबी पोदारले १२ रन बनाउँदा सुदूरपश्चिमले अतिरिक्त रुपमा १५ रन पाएको थियो। सुदूरपश्चिमलाई कम योगफलमा समेट्न बागमतीकी सोनी पाख्रिन एक्लैले पाँच विकेट लिइन्। यस्तै खुसी डंगोलले दुई तथा क्रिमा गुरुङ र अस्मिता खरेलले एकएक विकेट हात पारे। यसैगरी आइतबार नै भएको पहिलो खेलमा ७८ रनको लक्ष्य पछ्याएको गण्डकी १९ ओभरमा ३७ रनमा समेटिएको थियो। गण्डकीका लागि शीला क्षत्रीले १० रन बनाउनु बाहेक अन्य खेलाडीले दोहोरो अंकमा रन बनाउन सकेनन्। गण्डकीलाई कम योगफलमा रोक्न मधेसकी अनुराधा चौधरीले चार विकेट लिइन्। यस्तै कविता गौतम र शान्ती चौधरीले दुईदुई तथा सन्तोषी चौधरीले एक विकेट हात पारे। त्यसअघि पहिले ब्याटिङ गरेको मधेस प्रदेशले निर्धारित २० ओभरमा आठ विकेट गुमाएर ७७ रनको योगफल खडा गरेको थियो। मधेसका लागि सरस्वतीकुमारी चौधरीले अविजित १५ तथा साना प्रविन र अलिशा यादवले समान १४१४ रन बनाए। रोजी कडारीले अविजित नौ तथा सन्तोषी चौधरी र शान्ती चौधरीले समान आठ रनको पालि खेलेका थिए। गण्डकीकी आकृति तिवारीले तीन विकेट लिइन्। यस्तै कुसुम गोदारले दुई तथा सृष्टि जैसी र शीला क्षत्रीले एकएक विकेट हात पारे। प्रतियोगितामा नौ टोलीको सहभागिता छ। सहभागी टोलीलाई दुई समूहमा विभाजन गरिएको छ। समूहको शीर्ष दुई टोलीले सेमिफाइनलमा स्थान बनाउने छन्। समूह ए मा एपीएफ, मधेस प्रदेश, गण्डकी प्रदेश, सुदूरपश्चिम प्रदेश र बागमती प्रदेश छन्। समूह बी मा नेपाल पुलिस, कर्णाली प्रदेश, प्रदेश १ र लुम्बिनी प्रदेश छन्। पुरुष क्रिकेट भने यसअघि नै सम्पन्न भइसकेको छ।"
सन्दीप लामिछानेलाई ७ दिन हिरासतमा राख्न अदालतको अनुमति,"काठमाडौं : बलात्कार आरोपमा पक्राउ परेका नेपाली राष्ट्रिय क्रिकेट टोलीका पूर्वकप्तान सन्दीप लामिछानेलाई ७ दिन हिरासतमा राख्न जिल्ला अदालतले अनुमति दिएको छ। सोमबार जिल्ला अदालत, काठमाडौंले उनलाई ७ दिन हिरासतमा राखेर अनुसन्धान गर्न अनुमति दिएको हो। वडा दशैंको बिदाले अदालत बन्द भएका कारण लामिछानेलाई सोमबार अदालतमा उपस्थित गराइएको हो। अब लामिछानेलाई जिल्ला सरकारी वकिलको उपस्थितिमा प्रहरीले बयान लिने बताइएको छ। लामिछानेले इजलासमा आफूविरुद्ध बलात्कारको आरोप लगाएकी किशोरी नाबालिग नभएको दाबी गरेका छन्। जिल्ला अदालत, काठमाडौंमा न्यायाधीशले लामिछानेलाई घटनाबारे सोधेपछि उनले किशोरीकै आग्रहमा भेटेको बताएका छन्। लामिछानेका कानुन व्यवसायीले पीडित भनिएकी किशोरीका दुईवटा जन्मदर्ता देखिएको बताएका छन्। उक्त जन्म दर्ताको आधारमा उनी नाबालिग नभएको स्पष्ट पारेका छन्। कतार एयरलायन्सको विमानबाट बिहीबार काठमाडौं आइपुगेका उनी विमानस्थलबाटै पक्राउ परेका थिए।। सन्दीपलाई पक्राउ गरी प्रहरी वृत्त गौशालामा राखिएको छ। नाबालिगलाई जबर्जस्तीकरण गरेको आरोप लागेपछि नेपाल क्रिकेट संघले उनलाई कप्तानको जिम्मेवारीबाट निलम्बन गरेको थियो। सीपीएल खेल्न वेस्ट इन्डिज पुगेका सन्दीप आफू विचलित भएको र आइसोलेसनमा बसेको यसअघि जानकारी दिएका थिए।"
बालेन दाइलाई चिठी !,"प्रिय बालेन दाइ ! बूढीऔंलाको नङमा लागेको मसी देखाउँदै बा भन्छन्, मेरो त्यो भोट बालेनजस्तोलाई परेको भए पनि मर्ने बेलामा एउटा त राम्रो काम गरें भनेर सन्तोष मान्न पाइन्थ्यो। बाको जिम्मेवारी बोध र आमाको समर्पणका कारण सिद्धि पाएको छ तिम्रो नामले। समाचारका शीर्षकहरूमा तिम्रो नाम उच्चारण भइरहन्छ। दिदी ! बालेन जत्रै कहिले हुन्छु ? बालेनको जस्तै गालामा कपाल कहिले पलाउँछ ? बालप्रश्नले खित्का छुटाउँछ। पेसाले शिक्षिका हुँ। प्लस टु सकाएकी छु। गाउँको सरकारी स्कुलमा भाइकै उमेरका भाइबहिनीलाई पढाउँछु। उनीहरूका अनेक बालप्रश्न मतिर तेर्सिन्छन्। प्रश्न गर्न मन लाग्यो र सोधिहालें, तिमीहरूले बालेनका बारेमा सुनेका छौ ? यत्ति के सोध्न भ्याएकी थिएँ, तँछाडमछाड गर्दै उत्तर दिन तम्सिए। मिस ! बालेन भनेको नराम्रो काम गर्ने मान्छेको घर भत्काइदिने मान्छे हो है ? घरमा टीभी, रेडियो हुनेहरूले त समाचार सुनेको भरमा तिम्राबारे धेरथोर जानकारी लिएका छन्। अचम्ममा परें, स्कुलमा पढ्ने विद्यार्थी फरक पारिवारिक पृष्ठभूमिका थिए। अधिकांश समय जंगल र खेतबारीमा बिताउने बालबालिकाले तिम्राबारे कसरी थाहा पाए ? न तिनको घरमा टीभी, रेडियो न त मोबाइल नै। स्कुलमा वाईफाई छैन। बेलाबेला डाटा लिएर समाचार हेर्थें। निर्वाचन र जितेपछि अधिकांश समाचारको शीर्षकमा तिम्रै समाचार हुन्थ्यो। आदत नै बसेछ तिम्रा बारेमा अपडेट रहने। विद्यार्थी स्कुलको चौरमा तिम्रै गीत गाउँदै हिँड्छन्। कक्षामा विद्यार्थीलाई तिम्रो भविष्यको लक्ष्य नामक शीर्षकमा निबन्ध लेख्न दिएँ। अधिकांश विद्यार्थी इन्जिनियर बन्न चाहन्थे, तिमीजस्तै देशप्रेमी र स्वतन्त्र व्यक्तित्व बनेर देशको धरोहर बन्न चाहेको लेखेका रहेछन्। अहिलेका बालबालिका भर्सटाइल छन्। युवा फ्याक्टफुल छन्। हिजो बा फलानाका पार्टीका थिए, म उही हुनुपर्छ। यो उनीहरू स्वीकार्दैनन्। जनताको क्रेज सधैं एउटै वस्तुमा हँुदैन। देश भाषणले मात्रै चल्दैन। भाषण कम गरे पनि पुग्दोरहेछ, आफ्नो व्यक्तित्व र विचारलाई सधैं जनताको नायक बनेर प्रस्तुति दिनुपर्दो रहेछ भन्ने पाठ तिमीले निकै उच्च कोटीका राजनीतिक व्यक्तित्वहरूलाई सिकाएका छौ। वास्तवमै प्रणालीले देश चल्ने हो भने अपराध र अन्याय आफैं पर सर्छन्। कसैको कोही गुलाम बन्नु पर्दैन। जीवन जिउने बाटाहरू खुल्न थाल्छन्। अबोध मुनाहरूलाई अस्तित्वविहीन बनाई मिल्काउने मानवरूपीहरूलाई कुन डोजर लगाएर बाहिर निकाल्न सकिन्छ ? तिम्रो इन्जिनियरिङ सीपले यो अपराधलाई पनि छिट्टै चिरफार गर्न सकोस्। पीडित पक्षलाई न्याय दिलाउन सक्नुपर्छ। परदेशमा पसिना बगाइरहेका महावीर दाइहरूको अनुहारमा तिमीमा जस्तै उत्साह देख्छु तर फरक यत्ति छ उनीहरूको पृष्ठभूमिमा अभावले खाडल बनाएको छ। खाडल पुरिन धेरै समय लाग्ला तर तिमीप्रतिको आशामा तुषारापात नहोस्। प्रिय दाइ बालेन ! हरेक घरका बालेनहरू बूढो घरको मक्किएको दलिन फेर्न परदेसिएका छन्। पिँजडामा थुनिएरै भए पनि तिम्रा नाममा ताली पड्काएर समर्थन गरिरहेका छन्। टुकुचा जस्तै बनेका छन् धेरै बालेनरूपी दाइहरू। आमाको छातीमा बसेर पनि आफूलाई असुरक्षित महसुस गरेका धेरै चेलीको भरोसा बन्न थालेका छौ तिमी। तिमीप्रतिको यति धेरै प्रशंसा अनि भरोसा हाम्रो कमजोरी कहिल्यै नबनोस्। हरेक गाउँ, कुना कन्दरामा तिमी फुल्नुपर्छ। टुकुचा जसरी दबिएका आवाजहरूलाई तिमीले बुलन्द पार्नुपर्छ। शुभकामना बालेन दाइ। माया गर्ने बहिनी ! कमला अधिकारी"
बागीको लर्को,"हेटौंडा : बागमती प्रदेशमा टिकट वितरणको असन्तुष्टि बागी उम्मेदवार बनेर पोखिएको छ। चितवनको क्षेत्र नम्बर ३ मा नेपाली कांग्रेसका दुई नेताले बागी उम्मेदवारी दर्ता गराएका छन्। भरतपुर महानगरपालिकाको मेयरमा बागी उठेका जगन्नाथ पौडेल र कांग्रेसका केन्द्रीय सदस्य दिनेश कोइरालाले बागी उम्मेदवारी दर्ता गराएका हुन्। २०७९ को स्थानीय तह निर्वाचनमा भरतपुर महानगरमा कांग्रेसबाट मेयरका आकांक्षी पौडेलले गठबन्धनमा माओवादीको भागमा परेपछि भुइँकटहर चुनाव चिह्न लिएर स्वतन्त्र उम्मेदवार बनेका थिए। कांग्रेस केन्द्रीय सदस्य कोइरालाले २०७४ सालमा भरतपुर महानगरपालिकाको मेयरमा माओवादीसँग तालमेल भएपछि उम्मेदवारी फिर्ता लिएका थिए। उनी २०७४ को चुनावमा चितवन ३ (क) मा पराजित भएका थिए। नेकपा माओवादी केन्द्रका अध्यक्ष उक्त क्षेत्र छाडेर गोर्खा गएपछि यहाँ गठबन्धनबाट नेकपा माओवादीले डा भोजराज अधिकारी र नेकपा एमालेले जिल्ला अध्यक्ष राम प्रसाद न्यौपानेलाई उम्मेदवार बनाएको छ। काभ्रेमा गठबन्धनभित्र असन्तुष्ट नेकपा एकीकृत समाजवादीका जिल्ला अध्यक्ष तथा बागमती प्रदेश कृषि तथा पशुपन्छी विकासमन्त्री बसुन्धरा हुमागाईंले बागी उम्मेदवारी दिएका छन्। प्रतिनिधिसभा २ को (ख) मा गठबन्धनले कांग्रेसका कञ्चन बादेलाई उम्मेदवार बनाएपछि हुमागाईंले उक्त क्षेत्रमा गठबन्धनविरुद्ध उम्मेदवारी दिएका हुन्। धादिङको प्रतिनिधिसभा २ मा गठबन्धन दल कांग्रेसका उम्मेदवार रामनाथ अधिकारीविरुद्ध बागी उम्मेदवारी परेको छ। कांग्रेसका निवर्तमान सभापति रमेश धमलाले स्वतन्त्र उम्मेदवारी दिएका हुन्। जिल्लाबाट उनीहरू दुबै जनाको नाम टिकटको लागि सिफारिस भएको थियो। आफूमाथि अन्याय भएको भन्दै धमालाले गठबन्धनविरुद्ध बागी उम्मेदवारी दिएका हुन्। टिकट वितरणमा असन्तुष्टि जनाउँदै नेकपा एमाले धादिङका पूर्वअध्यक्ष नेत्रराज पौडेलले पनि स्वतन्त्र उम्मेदवारी दर्ता गराएका छन्। एमाले धादिङले पौडेललाई धादिङ १(क) मा उम्मेदवार सिफारिस गरेको थियो। तर, पार्टी केन्द्रीय समितिले रमेश आचार्यलाई टिकट दिएपछि पौडेललेले बागी उम्मेदवारी दर्ता गराएका हुन्। आचार्यले एमाले अध्यक्ष केपी शर्माका स्वकीय सचिव भएर काम गरेका थिए। २०७४ को चुनावमा पनि सोही क्षेत्रमा उनले पाएको टिकट अन्तिम क्षणमा पार्टीले नेता राजेन्द्र पाण्डेलाई उम्मेदवार बनाएको थियो। रामेछापमा भने सत्ता गठबन्धनभित्रको दल एकीकृत समाजवादीले भने संघ र प्रदेशमा छुट्टै उम्मेदवारको मनोनयन दर्ता गराएको छ। संघ र प्रदेश दुवैतर्फ पार्टीले गठबन्धनबाट टिकट नपाएको भन्दै समाजवादीले बागी उम्मेदवारी दिएको हो। एमालेसँग गठबन्धन गरेको राप्रपा नेपालले पनि तीर चिह्नबाट संघ र प्रदेशमा उम्मेदवारको मनेनयन दर्ता गरेको छ।"
भीम रावलको क्षेत्रमा झपट बोहरा उम्मेदवार,"अछाम : नेकपा एमालेका पूर्वउपाध्यक्ष भीम रावलको क्षेत्रमा झपट बोहराले मनोनयन दर्ता गराएका छन्। नेकपा एमालेले भीम रावलको निर्वाचन क्षेत्र अछाम १ मा माओवादी केन्द्रबाट आएका बोहरालाई टिकट दिएको हो। एमालेका केन्द्रिय सदस्य एवम् जिल्ला ईन्चार्ज बोहराले साँफेबगर नगरपालिकामा स्थापना भएको निर्वाचन अधिकृतको कार्यालयमा आइतबार मनोनयन दर्ता गराएका छन्। क्षेत्र नं १ बाट भीम रावलको एकल नाम सिफारिस भएको थियो। एकल नाम सिफारिस हुँदासमेत रावललाई टिकट नदिएपछि कार्यकर्ताहरु समेत रुष्ट भएका छन्। पार्टीभित्र फरक मत राख्दै आएका रावल अध्यक्ष ओलीसँगको अन्तरद्वन्द्वका कारण टिकट पाउनबाट बञ्चित भएको कतिपयको बुझाई छ। यहि असोज ८ गते साँफेबगरमा भएको कार्यकर्ता भेलामा रावलले टिकटको लागी आफु ओलीको शरणमा नजाने बताएका थिए। उनले त्यति बेला भनेका थिए, म अध्यक्ष ओलीसँग टिकटको लागि हात जोडेर जादिनँ, उहाँले टिकट दिनुभयो भने चुनाव अवश्य लड्छु, आफ्नो स्वाभिमानलाई गिराएर झुकेर मलाई टिकट दिनुस म भन्दिनँ। उनले पार्टीको दशौं महाधिवेशनपछि पार्टी अध्यक्ष ओलीसँग कुनै सम्पर्क र समन्वय नभएको पनि बताए। टिकटका लागी अध्यक्ष ओलीसमक्ष नजानु नै रावलको कमजोरी रहेको धेरैको भनाई छ। मनोनयन दर्तापछि बोहराले पार्टी भित्र जिल्लामा देखिएको विवादलाई समाधान गर्ने र रुष्ट भएकाहरुलाई पार्टीको मूल प्रवाहमा ल्याइने बताए। उनले भने, केहि विवाद देखिएको छ, अहिले यत्तिको रुष्टता कार्यकर्ताले देखाउनु स्वभाविक हो, विवाद साम्य भइहाल्छ। गत भदौ १९ गते झपट बोहराको उपस्थितिमा बसेको क्षेत्रिय निर्वाचन समन्वय समतिको बैठकले अछाम क्षेत्र नं १ बाट सर्वसम्मत रावलको एकल नाम सिफरिस गरेको थियो। क्षेत्र नं १ अन्तर्गत प्रदेश क मा ओली निकट देवबहादुर कुँवर, ख मा कृष्णप्रसाद जैशीले मनोनय दर्ता गराएका छन्। गठबन्धनको तर्फबाट प्रतिनिधि सभा सदस्यका लागी नेकपा एकिकृत समावादीका केन्द्रिय सदस्य श्रम तथा रोजगार मन्त्री शेरबहादुर कुँवर उम्मेदवार बनेका छन्। प्रदेश क मा कांग्रेसका मेघराज खड्का र ख मा माओवादी केन्द्रका झपट साउदले मनोनयन दर्ता गराएका छन्। क्षेत्र नं २ अन्तर्गत प्रतिनिधि सभा सदस्यका लागी एमालेतर्फबाट यज्ञ बोगटी, गठबन्धनको तर्फबाट कांग्रेसका जिल्ला पार्टी सभापति पुष्पबहादुर शाह मनोनयन दर्ता गराएका छन्। बोगटी र शाह पुनः ५ वर्षपछि आमनेसामने हुने भएका छन्। बोहरालाई कालो झण्डा नेकपा एमालेका बोहरा मनोनयन दर्ता गरेर फर्किने क्रममा रावल समर्थक कार्यकर्ताहरुले कालो झण्डासहित नाराबाजी गरेका छन्। एमालेको पार्टी कार्यालयसमेत आइतबार बन्द रहेको थियो। बोहरा उम्मेदवारी दर्ता गर्न होटलबाट निर्वाचन अधिकृतको कार्यालय पुगेका थिए। भीम रावललाई टिकट नदिएपछि नेकपा एमाले अछामका नेताहरुले सामूहिक राजिनामा समेत दिएका छन्। अछाम क्षेत्र नं १ बाट रावलको एकल नाम सिफारिस हुँदासमेत टिकट नदिएको भन्दै अहिलेसम्म १२२ जनाले राजीनामा दिएका छन्। ४१ जना जिल्ला कमिटी सदस्य र ८१ जना नगरकमिटीका पदाधिकारी सदस्यहरुले पदबाट राजीनामा दिएका हुन्।"
"कालिकोटका विभिन्न ठाउँमा पहिरो, २३ जना बेपत्ता","कालिकोट : कालिकोटमा २३ जना बेपत्ता भएका छन् । जिल्ला प्रहरी कार्यालयले तिलागुफा नगरपालिका, सानी त्रिवणी गाउँपालिका र पचालझरना गाउँपालिकाका लगायतका स्थानमा पहिरोमा परेर २३ जना बेपत्ता भएका हुन्। जिल्ला प्रहरी कार्यालय कालिकोटका सूचना अधिकारी प्रवक्ता सुरेश राजबमले तिलागुफा नगरपालिका ४ राँचुलीमा पहिरो जाँदा १५ जना बेपत्ता भएको बताए। मलामि गएका १५ जनानै सम्पर्कबिहीन भएका छन्। स्थानीयले पहिरोमा पुरिएको आशंका गरेका छन्। राँचुली गाउँमाथिबाट आएको पहिरोले स्थानीय विस्थापित भएका छन् । उनका अनुसार तिलागुफा नगरपालिका७ बालिमा पहिरो जाँदा ६ जना, सानी त्रिवणी गाउँपालिका ९ मुन्द्रामा पहिरो जाँदा १ जना र पचालझरना गाउँपालिका७ सिमसेलामा १ जना गरी २३ जना बेपत्ता भएका हुन् । उनीहरुको खोजीकार्यका लागि स्थानीय र प्रहरी जुटेको छ। प्रहरीले अन्य स्थानमा पनि पहिरो गएकाले बेपत्ता हुनेको संख्या बढ्न सक्ने जानकारी दिए।"
गण्डकीमा शीर्ष नेताहरूको प्रतिस्पर्धा,"काठमाडौं : गण्डकी प्रदेशमा शीर्ष नेताहरूबीच प्रतिस्पर्धा हुने भएको छ। तनहुँ निर्वाचन क्षेत्र नम्बर १ को प्रतिनिधिसभा सदस्यका लागि नेपाली कांग्रेसका नेता रामचन्द्र पौडेलले उम्मेदवारी दर्ता गराएका छन्। तनहुँ एकमा हाल नेकपा एमालेका एकबहादुर राना उम्मेदवार छन्। त्यस्तै, नेकपा माओवादी केन्द्रका अध्यक्ष पुष्पकमल दाहालले गोरखा निर्वाचन क्षेत्र नम्बर २ बाट उम्मेदवारी दर्ता गराएका छन् । चितवन ३ बाट उम्मेदवारी दिने चर्चा भए पनि दाहाल अन्तिम समयमा गोरखामा उम्मेदवार बन्न पुगेका हुन्। दाहालसँग उम्मेदवारी दर्ताका क्रममा पूर्वप्रधानमन्त्री बाबुराम भट्टराई र माओवादी वरिष्ठ उपाध्यक्ष नारायणकाजी श्रेष्ठ गोरखा गएका थिए। २०७४ को प्रतिनिधिसभा निर्वाचनमा चितवन ३ बाट निर्वाचित दाहाल यसपटक भने गोरखा २ मा पुगेका हुन्। लमजुङमा देव गुरुङ र पृथ्वीसुब्बा गुरुङबीच प्रतिस्पर्धा हुने लमजुङमा सत्तागठबन्धनका देवप्रसाद गुरुङ र एमालेका पृथ्वीसुब्बा गुरुङबीच प्रतिस्पर्धा हुने भएको छ। लमजुङमा गठबन्धनका तर्फबाट माओवादी केन्द्रका महासचिव गुरुङ र एमालेका उपमहासचिव गुरुङबीच प्रतिस्पर्धा हुने भएको हो। गठबन्धनका तर्फबाट प्रदेश सभा (क) मा कांग्रेसका जिल्ला सभापति डा टकराज गुरुङ र प्रदेशसभा (ख) मा कांग्रेस लमजुङका निवर्तमान सभापति भेषबहादुर पौडेलले उम्मेदवारी दर्ता गरेका छन्। लमजुङमा गठबन्धनका तर्फबाट माओवादी केन्द्रका देव गुरुङ र एमालेका पृथ्वीसुब्बा गुरुङबीच प्रतिस्पर्धा हुने। एमालेबाट प्रदेशसभा (क) मा संविधानसभा सदस्य जमिन्द्रमान घले र प्रदेशसभा (ख)मा जिल्ला अध्यक्ष कृष्णप्रसाद अधिकारीले उम्मेदवार दर्ता गरेका छन्। दुवै जना यसअघि नेकपाबाट निर्वाचित भएका थिए। एमालेका महासचिव गुरुङ २०७४ मा प्रदेशसभा ख बाट उम्मेदवार भई निर्वाचित भई गण्डकी प्रदेशका संस्थापक मुख्यमन्त्री बनेका थिए। नेकपा एमालेकी सचिव पद्मा अर्यालविरुद्ध स्याङजा २ उम्मेदवारी दर्ता गराएका हुन्। सो क्षेत्रमा सत्ता गठबन्धनका तर्फबाट कांग्रेसका उपसभापति धनराज गुरुङले उम्मेदवारी दर्ता गरेका छन्। यी २बीच प्रतिष्पर्धा हुने भएको छ। अर्यालविरुद्ध एमालेका नेताले बागी (स्वतन्त्र) उम्मेदवारी दिएका छन्। अर्यालविरुद्ध उनकै सचिवालयमा रहेर काम गरेका कपिलदेव न्यौपानेले उम्मेदवारी दर्ता गराएका हुन्। न्यौपाने एमालेको युवा तथा खेलकुद विभागको प्रमुख रहेका थिए। एमाले र पूर्वएमालेको भिडन्त आइतबार कास्की क्षेत्र नम्बर २ मा प्रतिनिधिसभा सदस्यका लागि विद्या भट्टराईले मनोनयन दर्ता गरेकी छन्। अध्यक्ष ओलीकै रोजाइ रहेकी उनको पूर्वएमालेकै नेता हाल एकीकृत समाजवादीका नेता श्रीनाथ बरालसँग प्रतिस्पर्धा हुनेछ। एकीकृत समाजवादीमा लागेका बराल यसपटक भने सत्ता गठबन्धनका साझा उम्मेदवार हुन्। कास्की एमाले बलियो पकड भएको जिल्ला हो। शिक्षा, विज्ञान तथा प्रविधिमन्त्री देवेन्द्र पौडेलले बागलुङ क्षेत्र नम्बर २ बाट प्रतिनिधिसभा सदस्यमा उम्मेदवारी दर्ता गराएका छन्। पौडेल यसअघिको निर्वाचनमा पनि यही क्षेत्रबाट निर्वाचित भएका थिए। अघिल्लोपटक वाम गठबन्धनबाट उम्मेदवार बनेका मन्त्री पौडेल यसपालि पाँच दलीय गठबन्धनका साझा उम्मेदवार हुन्। यसैगरी क्षेत्र (क) मा नेपाली कांग्रेस बागलुङका सभापति जितबहादुर शेरचन र (ख) मा दोर्णकुमार कुँवरले उम्मेदवारी दर्ता गराएका छन्। यसैगरी, राष्ट्रिय जनमोर्चाका अध्यक्ष चित्रबहादुर केसीले प्रतिनिधिसभा सदस्यका लागि बागलुङ १ बाट उम्मेदवारी दर्ता गराएका छन्। उनी पाँच दलीय गठबन्धनका साझा उम्मेदवार हुन्। केसीको क्षेत्रमा प्रदेशसभा क मा कांग्रेसका दीपेन्द्रबहादुर थापा र ख मा कांग्रेसकै डिल्लीराम सुवेदी छन्। केसीसँगै प्रमुख प्रतिपक्षी दल एमालेका तर्फबाट निवर्तमान सांसद डा सूर्य पाठकले उम्मेदवारी दर्ता गराएका छन्। त्यस्तै, गण्डकी प्रदेशका मन्त्री दीपक मनाङेले मनाङको प्रदेशसभा निर्वाचन क्षेत्र ख बाट उम्मेदवारी दर्ता गराएका छन्। पृथ्वीसुब्बा मुख्यमन्त्री भएको सरकार ढाल्न सहयोग गरेका मनाङगेलाई एमालेले सहयोग गर्ने भएको छ। यसअघि पनि एमालेको सहयोगबाट उनले जितेका थिए।"
भोजपुरबाट पुरानै अनुहारलाई निरन्तरता,"भोजपुर : मंसिर ४ हुने प्रतिनिधि तथा प्रदेशसभा सदस्य निर्वाचनका लागि भोजपुरमा पुरानै अनुहार दोहोरिएका छन्। प्रतिनिधिसभाका लागि एउटा क्षेत्र र प्रदेशसभाका लागि २ क्षेत्र रहेको भोजपुरमा प्रमुख प्रतिपक्ष दल नेकपा (एमाले) र सत्ता गठबन्धनबीच कडा चुनावी प्रतिस्पर्धा हुने देखिएको छ। यसपटक भोजपुरबाट प्रतिनिधिसभातर्फ एमालेबाट पूर्वमुख्यमन्त्री शेरधन राई र गठबन्धनबाट माओवादी केन्द्रका सुदन किरातीबीच चुनावी प्रतिस्पर्धा हुनेछ। यस्तै, प्रदेश १ का वर्तमान मुख्यमन्त्री राजेन्द्रकुमार राईले पनि प्रदेशसभा क्षेत्र नम्ब १ मा चुनाव लड्दैछन् भने उनीसँग एमालेका हरिबहादुर राई चुनावी प्रतिपर्धामा देखिएका छन्। २०७४ सालको प्रतिनिधि तथा प्रदेशसभा सदस्य निर्वाचनमा तत्कालीन बामगठबन्धनबाट शेरधन राई, सुदन राई र राजेन्द्रकुमार राईले चुनाव जितेका थिए। जसमा प्रतिनिधिसभातर्फ सुदन, प्रदेशसभा १ तर्फ राजेन्द्रकुमार राई र प्रदेशसभा २ तर्फ शेरधन राईले विजयी भएका थिए भने यसपटक गठबन्धनबाट नेकपा एसका राजेन्द्र र माओवादी केन्द्रका सुदनसँग एमाले शेरधन चुनावी प्रतिस्पर्धामा होमिएका छन्। यस्तै, प्रदेशसभा क्षेत्र नम्बर २ तर्फ नयाँ अनुहार देखिएको छ। एमालेबाट खड्गबहादुर कार्की र गठबन्धनका कांग्रेसका विनोद बान्तावा राईबीच प्रतिस्पर्धा हुने भएको छ। यस्तै, पार्टीबाट टिकट नपाएपछि कांग्रेस उत्तम चापागाईंले पनि प्रदेशसभा क्षेत्र नम्बर १ बाट स्वतन्त्र उम्मेदवारी दिएका छन्। यस्तै यसपटक स्वतन्त्रबाट नयाँ अनुहार देखिएका छन्। दिलीपकुमार खतिवडा र महेश योञ्जनले प्रतिनिधिसभाका लागि स्वतन्त्र उम्मेदवारी दिएका छन्। साना दलहरूबाट पनि पुरानै अनुहारलाई निरन्तरता आएको छ। प्रतिनिधिसभातर्फ नेपालका लागि नेपाली पार्टीका सुरेश बस्नेत, मंगोल नेसनल अर्गनाइजेसनबाट चन्द्रप्रसाद राई, खम्बुवान राष्ट्रिय मुक्ति मोर्चाबाट ऋषिधन राई, हाम््रो नेपाली पार्टीबाट रमेशप्रसाद ओझा, राप्रपाबाट जितेन्द्र घले, जसपाबाट ध्रुव राईको उम्मेदवारी परेको छ। यस्तै, प्रदेशसभा क्षेत्र नम्बर १ तर्फ मंगोल नेसनल अर्गनाइजेसनबाट अनिल राई, राप्रपाबाट फुर्वादोर्ची शेर्पा, हाम्रो नेपाली पार्टीबाट लक्ष्मीप्रसाद अधिकारी र जसपाबाट मणिराज राईले उम्मेदवारी दर्ता गराएका छन्। प्रदेशसभा क्षेत्र नं २ तर्फ राप्रपाबाट केशरबहादुर श्रेष्ठ, हाम्रो नेपाली पार्टीबाट भरतकुमार ताम्राकार र जसपाबाट आशकुमार राईले उम्मेदवारी दिएका छन्।"
सामन्थाको बलिउड इन्ट्री !,मुम्बई : दक्षिण भारतीय अभिनेत्री सामन्था अक्केनेनी बलिउड चलचित्र पारखीमाझ पनि चर्चित छिन्। उनका फ्यानहरू लामो समयदेखि सामन्थालाई बलिउडमा डेब्यु गरेको हेर्न आतुर छन्। उनको फ्यानहरूको लामो पखाई अब भने पूरा हुने भएको छ। दक्षिण भारतीय सुपरस्टार सामन्थाले चाँडै नै बलिउड चलचित्रमा डेब्यु गर्ने भएकी छन्। भारतीय सञ्चार माध्यमका अनुसार सामन्था आयुष्मान खुरानाका साथ चाँडै नै बलिउडमा पाइला राख्दैछिन्। तेलुगु र तमिल चलचित्र क्षेत्रमा चिनिएकी अभिनेत्री सामन्था यसअघि मनोज बाजपेईको वेव सिरिज फेमिली मेन २ मा देखिएकी थिइन्। त्यहींदेखि उनको बलिउड इन्ट्रीलाई महत्वका साथ हेरिँदै आएको छ। उनी हररकमेडी बलिउड फिल्ममा चाँडै देखिन लागेको जनाइएको छ। अहिलेसम्म नाम नखुलाइएको चलचित्रमा सामन्थाले राजकुमारीको भूमिका निर्वाह गर्ने भारतीय सञ्चार माध्यमले जनाएका छन्। यो चलचित्र राजस्थानको एक लोककथामा आधारित रहने छ। चलचित्रलाई दिनेश विजानले निर्माण गर्न लागेका हुन्। चलचित्रको निर्देशकमा अमर कौशिकको नाम फाइनल भएको जनाइएको छ। कौशिकले यसअघि स्त्री र बालाजस्ता सुपरहिट चलचित्रको निर्देशन गरिसकेका छन्। सामन्था र आयुष्मानले सम्झौतामा हस्ताक्षर गरिसकेको चलचित्रको सुटिङ आगामी नयाँ वर्षबाट हुनेछ। सामन्थाको चलचित्र यशोदा चाँडै नै रिलिज हुन लागेको छ। उनी अहिले यही चलचित्रको प्रमोसनमा व्यस्त छिन्। समान्थाले नागा चैतन्यसँग गत अक्टोबरमा पारपाचुके गरेकी थिइन्। विवाह बन्धनमा बाँधिएको चार वर्षमै उनीहरूले बैवाहिक सम्बन्ध टुंग्याएका थिए। उनीहरूमध्ये एकले करियरलाई महत्व दिने र अर्को चाहिँ परिवारलाई अगाडि बढाउनु पर्नेमा अडिग भएका कारण दुईबीच सम्बन्धमा दरार आएको बताइएको थियो। सामन्थ करियर अगाडि बढाउन चाहन्थिन भने नागा चैतन्य अभिनय छाडेर उनले घरपरिवार हेरोस् भन्ने चाहन्थें। सामन्था र नागा चैतन्यको विवाह सन् २०१७ को अक्टोबरमा भएको थियो। यी दुईले थुप्रै चलचित्र र विज्ञापनहरूमा सँगै काम गरेका थिए। अभिनेत्री सामन्थाले सन् २०१० बाट अभिनय यात्रा थालेकी हुन्। नागा चैतन्य दक्षिण भारतका सुपरस्टार नागार्जुनका छोरा हुन्। उनले सन् २००९ मा जोस चलचित्रबाट रंगीन पर्दामा डेब्यु गरेका थिए।
"संघमा पुरानै, प्रदेशमा नयाँलाई अवसर","बागमती प्रदेशमा प्रतिनिधिसभा सदस्यका लागि प्रायः पुरानै अनुहार दोहरिएर उम्मेदवार बनेका छन्। प्रदेशसभाका लागि भने प्रायः नयाँ अनुहार देखिएका छन्। प्रदेश राजधानी रहेको मकवानपुरमा मकवानपुर१ मा एमालेको समर्थनमा सूर्य चिह्न लिएर राप्रपा नेपालका अध्यक्ष कमल थापाले उम्मेदवारी मनोनयन दर्ता गराएका छन्। उनी आठौं पटक चुनाव लड्दैछन्। गठबन्धन दल नेपाली कांग्रेसले सहमहामन्त्री महालक्ष्मी उपाध्ययलाई चुनावी मैदानमा अघि सारेको छ। दुईपटक समानुपातिक सांसद भएकी उनी २०७४ मा भने मकवानपुर२ मा एमाले उम्मेदवार विरोध खतिवडासँग हारेकी थिइन्। मकवानपुर२ मा खतिवडा छैटौं पटक उम्मेदवार बनेका छन्। गठबन्धन दल नेकपा एकीकृत समाजवादीबाट उनले उम्मेदवारी मनोनयन दर्ता गराए। नेकपा एमालेले भने यस क्षेत्रमा नयाँ अनुहारलाई चुनावी मैनादमा ल्याएको छ। एमालेले युवा नेता महेश बर्तौलालाई चुनावमा उतारेको हो। प्रदेशसभाममा गठबन्धन दलले मकवानपुर १(ख) मा मात्र नयाँ उम्मेदवार खडा गरेको छ। उक्त क्षेत्रमा कांग्रेसबाट आनन्दराम पराजुलीले मनोनयन दर्ता गराएका छन्। १(क) मा नेकपा माओवादी केन्द्रका प्रेमबहादुर पुलामी, २(क) मा कुमारी मोक्तान र २(ख) मा कांग्रेसका इन्द्र बानियाँ दोहरिएर उम्मेदवार बनेका छन्। नेकपा एमालेले चारै जना नयाँ अनुहार मैदानमा उतारेको छ। एमालेले मकवानपुर १(क)मा कमल विष्ट, १(ख) मा एकलाल श्रेष्ठ र २(क) मा विष्णु ढकाल र २(ख) मा लालबहादुर थापालाई उम्मेदवार बनाएको हो। संघ र प्रदेशको निर्वाचनका काभ्रेमा पनि प्रायः पुरानै अनुहार दोहरिएको छ। काभ्रेमा प्रतिनिधिसभा १ मा गठबन्धनको तर्फबाट माओवादी केन्द्रको पूर्वराज्यमन्त्री सूर्यमान दोङ र एमालेको तर्फबाट पूर्व राज्यमन्त्री रेशमबहादुर लामाले उम्मेदवारी दर्ता गराएका छन्। गठबन्धन दल मकवानपुरका प्रतिनिधिसभा र प्रदेशसभाका उम्मेदवार। प्रतिनिधिसभा क्षेत्र नं २ मा सत्ता गठबन्धन कांग्रेसबाट पूर्वसांसद शिवप्रसाद हुमागाईंले उम्मेदवारी दिएका छन्। उक्त क्षेत्रमा एमालेबाट पूर्वमन्त्री गोकुल बाँस्कोटाले उम्मेदवारी दिएका छन्। प्रतिनिधिसभा १ को प्रदेश (क) मा गठबन्धनबाट नेकपा माओवादी केन्द्रको वाहलवाल प्रदेश मन्त्री रत्न ढकाल र एमालेका दिलीप लामाले उम्मेदवारी दिएका छन्। १(ख)मा सत्ता गठबन्धनबाट कांग्रेस काभ्रेका सभापति संविधानसभा सदस्य तीर्थ लामा र एमालेबाट बागमती प्रदेशको पूर्वमन्त्री चन्द्र लामाले उम्मेदवारी दिएका छन्। प्रतिनिधिसभा २ को प्रदेशसभा (क) मा गठबन्धनबाट एकीकृत समाजवादीका लक्ष्मण लम्साल र एमालेबाट कुमार खकुरेलले उम्मेदवारी दिएका छन्। २(ख) मा गठबन्धनबाट कांग्रेसका पूर्वराज्यमन्त्री कञ्चनचन्द्र वादे श्रेष्ठ र एमालेका कुमार थापाले उम्मेदवारी दिएका छन्। रामेछापमा केही पुरानै अनुहार दोहोरिएका छन्। केही नयाँ अनुहार देखिएका छन्। नेकपा एमालेबाट शान्तिप्रसाद पौडेल यसअघिका प्रदेश सांसद हुन्। उनी रामेछाप प्रदेश (क) बाट प्रदेश सांसदको मनोनयन दर्ता गराएका छन्। यस्तै, निवर्तमान बागमती प्रदेशका आर्थिक मामिला तथा योजनामन्त्री कैलाशप्रसाद ढुंगेलले संघीय संसद्का लागि उम्मेदवारी दर्ता गराएका छन्। प्रदेश (ख) मा भने एमालेले नयाँ अनुहारका रूपमा मिलन घिसिङलाई अगाडि सारेको छ। गठबन्धनका तर्फबाट संघीय सांसदमा कांग्रेसका पूर्णबहादुर तामाङले मनोनयन दर्ता गराएका छन्। तामाङ काँग्रेस रामेछापका सभापति हुन्। २०७४ सालको निर्वाचनमा कांग्रेसका संघीय सांसदका उमेदवार पनि हुन्। रामेछापमा गठबन्धनका तर्फबाट प्रदेश (क) मा माओवादी केन्द्रका संविधानसभा सदस्य तारानारायण श्रेष्ठ र (ख) मा युवराज चौलागाईंले मनोनयन दर्ता गराएका छन्। सिन्धुपाल्चोकमा पुराना नेताहरूले यसपटक चुनावमा भाग लिएनन्। सभामुख अग्नी सापकोटा, राप्रपा नेता पशुपति शमशेर राणा र नेकपा एमाले नेता अरुण नेपाल चुनाव लडेनन्। राणा भने समानपतिकमा बसेका छन्। सिन्धुपाल्चोक१ मा सभामुख सापकोटाका भतिज माधव सापकोटा माओवादी केन्द्रबाट उम्मेदवार बनेका छन्। उनी नयाँ अनुहार हुन्। नेकपा एमालेले बागमती प्रदेशका पूर्वमन्त्री सरेश नेपाललाई यस क्षेत्रमा उम्मेदवार बनाएको छ। सिन्धुपाल्चोक२ मा कांग्रेसका मोहन बस्नेत उम्मेदवार छन्। उनी २०७४ मा सभामुख सापकोटासँग हारेका थिए। एमालेले यस क्षेत्रमा शेरबहादुर तामाङलाई दोहयाएका छन्। गठबन्धन दलबाट प्रदेशमा १(क) मा कांग्रेसले मनिता खड्का, १(ख) मा नेकपा माओवादी केन्द्रले सरल सहयात्री, २(क) मा युवराज दुलाल,२(ख) मा कांग्रेसबाट समिर तामाङ उम्मेदवार बनेका छन्। नेकपा एमालेले २(क) मा अमानसिं तामाङ,२(ख)मा हस्त पण्डित र १ (ख) मा होम नारायण श्रेष्ठलाई उम्मेदवार बनएको छ। एमालेका सबै उम्मेदवार प्रदेशसभा निर्वाचनका नयाँ अनुहार हुन्। कृष्ण सारु मगरमकवानपुर, रोजन तामाङ काभ्रे,सन्तोष ढुङ्गेलरामेछाप, युवराज पुरी सिन्धुपाल्चोक"
हुम्लाको उम्मेदवारी काठमाडौंबाटै,"सिमकोट : टिकटको अन्तिम निर्णयसम्म काठमाडौंमै रहेका हुम्लाका नेताले उताबाटै उम्मेदवारी दिएका छन्। पाँच दिनदेखि निरन्तर वर्षाका कारण हवाईजहाज नचलेपछि हुम्लाका अधिकांश उम्मेरदवारले निर्वाचन आयोगबाट वारिसनामामार्फत मनोनयन दर्ता गराएका हुन्। हुम्लामा वर्षाका कारण हवाई सेवा सञ्चालन नभएपछि आयोगको केन्द्रीय कार्यालयमार्फत मनोनयनपत्र दर्ता गराइएको कर्णाली प्रदेशका मुख्यमन्त्री जीवनबहादुर शाहीले बताए। पार्टी बैठकका सिलसिलामा एक सातायता काठमाडौंमै रहनुपरेको र वर्षाले हवाई सेवा सुचारु नहुँदा आयोगको कार्यालयमार्फत जिल्ला निर्वाचन कार्यालयमा वारिसनामा पठाएर मैले प्रदेश निर्वाचन क्षेत्र (ख) मा उम्मेदवारी दर्ता गराएँ, मुख्यमन्त्री शाहीले भने, हुम्ला भौगोलिक रूपमा निकै विकट छ भन्ने महसुस यस्तो महत्वपूर्ण अवस्थामा भनेको समयमा पुग्न नसक्दा हुने गरेको छ। एमाले नेता दल रावल, छक्कबहादुर लामा र दल फडेराले पनि आयोगको केन्द्रीय कार्यालयबाट वारिसनामा पठाएर आफ्नो मनोनयनपत्र दर्ता गराएका छन्। एमालेको तर्फबाट प्रतिनिधिसभामा रावल, प्रदेश (ख) मा लामा र प्रदेश (क) मा आफूले मनोनयनपत्र दर्ता गरेको एमाले केन्द्रीय सदस्य फडेराले बताए। एमालेले रावलका तर्फबाट उनका भाइ पुन्दबहादुर रावल, लामाका तर्फबाट प्रकाशबहादुर शाही र फडेराका तर्फबाट गोकुल बुढालाई वारिसनामा पठाएर मनोनयन दर्ता गराइएको हो। खराब मौसमका कारण जिल्ला जान नसकेपछि कर्णाली प्रदेशको राजधानी सुर्खेतको निर्वाचन कार्यालयबाटै आफूले मनोनयनका लागि वारिसनामा पठाएको माओवादी केन्द्रका प्रतिनिधिसभा सदस्य उम्मेरदवार छिरिङदम्डोल लामा (कार्चेन)ले बताए। लामाले हवाई सेवा सुचारु नहुँदा पार्टीका नेता टाक्पाजिग्मेत लामा (मुस्कान), धर्मराज बोहरा कार्मानाम्ग्याल लामाको नाममा वारिसनामा पठाएर मनोनयन दर्ता गरेको बताए। लामासँगै गठबन्धनबाट प्रदेश निर्वाचन क्षेत्र (क) को टिकट पाएका रणसिंह परियारले पनि सुर्खेत निर्वाचन कार्यालयबाट छवि थापा, जंग बोहराको नाममा वारिसनामा पठाएर मनोनयन दर्ता गराएका छन्। हुम्लाका लागि प्रतिनिधिसभामा माओवादी केन्द्र समाजवादी अध्यक्ष कर्णजित बुढाथोकीले पनि काठमाडौंबाट प्रतिनिधिसभा सदस्यको मनोनयन दर्ता गराएका छन्। बुढाथोकीले पार्टीका जिल्ला अध्यक्ष रंगमल रोकायाको नाममा वारिसनामा दिएर मनोनयन दर्ता गरएको जानकारी दिए। मुख्य निर्वाचन अधिकृतको कार्यालय हुम्लाका अनुसार एक निर्वाचन क्षेत्र भएको हुम्लामा प्रतिनिधिसभा सदस्यका लागि गठबन्धनबाट माओवादी केन्द्रका छिरिङदम्डोल लामा (कार्चेन), एमाले दल रावल, माओवादी केन्द्र (समाजवादीबाट कर्णजित बुढाथोकी (सुशील) र राप्रपाबाट तजेबहादुर रावतसहित चार जनाले मनोनयन पत्र दर्ता गराएका छन्। प्रदेश निर्वाचन क्षेत्र (क)मा गठबन्धनकातर्फबाट माओवादी केन्द्रका रणसिंह परियार, नेकपा (एमाले)बाट दल फडेरा, एकीकृत समाजवादीबाट हस्तबहादुर शाही, नेपाली कांग्रेसको स्वतन्त्र समूहबाट मंगलबहादुर शाही, माओवादी केन्द्रको स्वतन्त्र समूहबाट धु्रवकुमार शाही र राप्रपाबाट छापे ऐडीले मनोनयन पत्र दर्ता गराएका छन्।"
देश चुनावमय,"काठमाडौं : मंसिर ४ गते हुने प्रतिनिधिसभा र प्रदेशसभा निर्वाचनका लागि आइतबार देशभर प्रत्यक्षतर्फ उम्मेदवारी दर्ता भएको छ। ५ हजार ८ सय ६६ जनाले उम्मेदवारी दिएका छन्। यो तथ्यांक निर्वाचन आयोगको प्रणालीमा आइतबार राति ११ बजेसम्म प्रविष्ट भएको हो। विकट पहाडी जिल्लामा बाढी र पहिरोले सञ्चार सम्पर्क विच्छेद भएकाले तथ्यांक यकिन गर्न समस्या भइरहेको आयोगका प्रवक्ता शालिग्राम शर्मा पौडेलले बताए। प्रतिनिधिसभाका १ सय ६५ सिटमा २ हजार ४ सय ७३ जनाले मनोनयनपत्र दर्ता गराएका छन्। जसमध्ये पुरुष २ हजार २ सय ४२ र महिला संख्या २ सय ३१ जना छन्। प्रदेशसभाका ३ सय ३० सिटमा ३ हजार ३ सय ९३ जनाको उम्मेदवारी परेको छ । जसमा पुरुष ३ हजार ९९, महिला २ सय ९३ र अन्य १ जना छन्। काठमाडौंस्थित आयोग कार्यालयबाटै पहिलो पटक १ सय ५८ जनाले आआफ्नो क्षेत्रमा वारेसमार्फत उम्मेदवारी दिएका छन्। बाढीपहिरोका कारण तत्काल आफ्नो क्षेत्र पुग्न नसकेका उम्मेदवारहरू आइतबार आयोगमा पुगेका थिए। प्रधानमन्त्री एवं कांग्रेस सभापति शेरबहादुर देउवा सातौं पटक चुनावी मैदान उत्रिएका छन्। उनले डडेलधुराबाट प्रतिनिधिसभा सदस्यको उम्मेदवारी दिएका छन्। प्रधानमन्त्री देउवाको मन्जुरीनामा लिएर पत्नी आरजु देउवाले उनको मनोनयन दर्ता गरेकी हुन्। देउवाले २०४८ र २०५६ बाहेक निर्वाचनमा प्रतिनिधिमार्फत उम्मेदवारी दर्ता गराउँदै आएका छन्। एमाले अध्यक्ष एवं पूर्वप्रधानमन्त्री केपी शर्मा ओलीले झापा ५ बाट मनोनयन दर्ता गरेका छन्। माओवादी अध्यक्ष एवं पूर्वप्रधानमन्त्री पुष्पकमल दाहालले गोरखा २ रोजेका छन्। २०७४ मा चितवन ३ बाट जितेका प्रचण्डले यसपटक निर्वाचन क्षेत्र फेरेर उम्मेदवारी दिएका हुन्। एकीकृत समाजवादी अध्यक्ष एवं पूर्वप्रधानमन्त्री माधवकुमार नेपाल रौतहट १ बाट उम्मेदवार बनेका छन्। उनी २०७४ मा काठमाडौं २ बाट सांसद भएका थिए। एकीकृत समाजवादीकै नेता एवं पूर्वप्रधानमन्त्री झलनाथ खनालको उम्मेदवारी इलाम १ मै परेको छ। जनता समाजवादी पार्टी अध्यक्ष उपेन्द्र यादव सप्तरी २, लोकतान्त्रिक समाजवादी पार्टी अध्यक्ष महन्थ ठाकुर महोत्तरी ३, राष्ट्रिय जनमोर्चा अध्यक्ष चित्रबहादुर केसी बागलुङ १, राप्रपा अध्यक्ष राजेन्द्र लिङदेन झापा ३ मा उठेका छन्। कांग्रेस नेता रामचन्द्र पौडेल तनहँु १, कांग्रेसकै नेता कृष्णप्रसाद सिटौला झापा ३, उपसभापति पूर्णबहादुर खड्का सुर्खेत १, अर्का उपसभापति धनराज गुरुङ स्याङजा २, महामन्त्री गगन थापा काठमाडौं ४, महामन्त्री विश्वप्रकाश शर्मा झापा १, नेता डा शेखर कोइराला मोरङ ६ मा उम्मेदवार बनेका छन्। एमाले वरिष्ठ उपाध्यक्ष ईश्वर पोखरेलले काठमाडौं ५, उपाध्यक्ष सुवास नेम्बाङले इलाम २, उपाध्यक्ष विष्णु पौडेलले रुपन्देही २, उपाध्यक्ष सुरेन्द्र पाण्डेले चितवन १, महासचिव शंकर पोखरेलले दाङ २, उपमहासचिव प्रदीप ज्ञवालीले गुल्मी १ र अर्का उपमहासचिव पृथ्वीसुब्बा गुरुङले लमजुङबाट उम्मेदवारी दिएका छन्। माओवादी केन्द्र महासचिव देव गुरुङ लमजुङबाटै उम्मेदवार भएका छन्। यी छन् रोचक भिडन्त झापा ३ मा सत्तारुढ गठबन्धनबाट कांग्रेस नेता कृष्णप्रसाद सिटौला र एमालेसँगको तालमेलमा राप्रपा अध्यक्ष राजेन्द्र लिङदेन उम्मेदवार बनेका छन्। रूपेन्दही ३ मा गृहमन्त्री एवं कांग्रेस नेता बालकृष्ण खाँण र राप्रपा नेता दीपक बोहराबीच प्रतिस्पर्धा हुने भएको छ। बोहरा एमालेसँगको गठबन्धनबाट उम्मेदवार बनेका हुन् भने खाँण सत्तारुढ गठबन्धनबाट। जहाँ २०७४ मा एमालेका तत्कालीन नेता घनश्याम भुसाल र राप्रपाका बोहराबीच प्रतिस्पर्धा भएको थियो। त्यस बेला भुसाल निर्वाचित भएका थिए। यसपटक एमालेले टिकट नदिएपछि भुसालले पार्टी परित्याग गरी रुपन्देही १ बाट स्वतन्त्र उम्मेदवारी दिएका छन्। सप्तरी २ मा जसपा अध्यक्ष उपेन्द्र यादव र जनमत पार्टी अध्यक्ष डा सीके राउतबीच प्रतिस्पर्धा हुने भएको छ। एमालेसँगको गठबन्धनबाट यादवको उम्मेदवारी परेको हो। डा राउत पहिलो पटक संसदीय प्रतिस्पर्धामा उत्रिएका हुन्। जहाँ सत्तारुढ गठबन्धनबाट लोकतान्त्रिक समाजवादी पार्टी (लोसपा) नेता जयप्रकाश ठाकुरले उम्मेदवारी दिएका छन्। एमाले सचिव गोकर्ण विष्ट र एकीकृत समाजवादी सचिव रामकुमारी झाँक्री गुल्मी २ मा उठेका छन्। झाँक्री एमालेमा रहँदा विष्टसँगको सम्बन्ध घनिष्ठ थियो। पार्टी विभाजनका बेला १० बुँदे सहमति गरी विष्ट एमालेमै बसे भने झाँक्रीले एकीकृत समाजवादीमा लागेकी हुन्। २०७४ मा विष्टले उक्त क्षेत्र जितेका थिए। मोरङ ६ मा कांग्रेस नेता डा शेखर कोइराला र एमाले नेता लालबाबु पण्डितबीच चुनावी भिडन्त हुने भएको छ। डा कोइरालाले उम्मेदवारी दर्ता गर्दै आफू भावी प्रधानमन्त्री भएको घोषणा गरेका छन्। २०७४ मा पण्डितले डा कोइरालालाई नै पराजित गरेका थिए। यी दुई नेताबीच कडा प्रतिस्पर्धा हुने देखिएको छ। सर्लाही २ मा लोसपा नेता राजेन्द्र महतो र नेपाल समाजवादी पार्टी नेता महेन्द्रराय यादवबीच रोमाञ्चक भिडन्त हुने भएको छ। यी दुवै दल सत्तारुढ गठबन्धनसँगै सहमति गरेर चुनावी दौडमा छन्। यादव माओवादीको चुनाव चिह्नबाट उम्मेदवार बनेका छन्। यो क्षेत्रमा लोसपा अध्यक्ष महन्थ ठाकुर र कांग्रेस सभापति देउवाबीच मित्रवत प्रतिस्पर्धा गर्ने सहमति भएको छ। झापा १ मा कांग्रेस महामन्त्री विश्वप्रकाश शर्मा र एमाले नेता एवं पूर्वमन्त्री अग्नि खरेलबीच प्रतिस्पर्धा हुँदै छ। शर्मा २०७४ मा वाम गठबन्धनका उम्मेदवार माओवादी नेता सुरेन्द्र कार्की (राम)सँग पराजित भएका थिए। झापा २ मा सिफारिस भएका खरेललाई उक्त क्षेत्रमा लगेर उठाइएको छ। रुपन्देही १ मा स्वतन्त्र उम्मेदवार घनश्याम भुसाल र एमाले सचिव छविलाल विश्वकर्माबीच प्रतिस्पर्धा हुने भएको छ। टिकट नपाएपछि एमाले परित्याग गरी भुसालले स्वतन्त्र उम्मेदवारी दर्ता गराएका छन्। उनलाई सत्तारुढ गठबन्धनले सहयोग गर्ने भएको छ। उक्त क्षेत्रबाट २०७४ मा विश्वकर्मा विजयी भएका थिए। कांग्रेस उपसभापति धनराज गुरुङको गृह क्षेत्र स्याङ्जा१ हो। तर, उनी स्याङ्जा २ बाट उम्मेदवार भएका छन्। गुरुङको प्रतिस्पर्धा एमाले सचिव पदमाकुमारी अर्यालसँग हुने भएको छ। २०७४ मा अर्याल उक्त क्षेत्रबाट विजयी भएकी थिइन्। गुल्मी १ मा एमालेबाट उपमहासचिव प्रदीप ज्ञवाली र कांग्रेसबाट डा चन्द्र भण्डारी उम्मेदवार बनेका छन्। ज्ञवालीले २०७४ र भण्डारीले २०७० मा जितेका थिए। २०५६ र २०६४ मा ज्ञवाली निर्वाचित भएका थिए। २०६४ मा प्रतिस्पर्धी भण्डारी नै थिए। जो नेताले पाएनन् टिकट कांग्रेस नेता एवं पूर्वमन्त्री डा मीनेन्द्र रिजालले टिकट पाएनन्। २०७४ सालमा मोरङ २ बाट निर्वाचित डा रिजालको सिट खोसेर सुजाता कोइरालालाई उम्मेदवार बनाइएको छ। उनी संस्थानइतरका नेता हुन्। अर्थशास्त्री डा स्वर्णिम वाग्लेले पनि टिकट पाएनन्। निर्वाचन लड्ने भनेर लामो समयदेखि तयारी गरिरहेका वाग्लेलाई टिकटबाट बञ्चित गरिएको हो। राष्ट्रिय योजना आयोगका पूर्वउपाध्यक्ष वाग्ले आर्थिक मामिलामा अन्तर्राष्ट्रिय क्षेत्रमा बसेर नाम कमाएका व्यक्ति हुन्। कांग्रेस नेता अमेरशकुमार सिंह टिकट नपाएपछि स्वतन्त्र उम्मेदवार बनेका छन्। उनले सर्लाही क्षेत्र नम्बर ४ मा उम्मेदवारी दर्ता गराएका छन्। सिंह २०७४ मा उक्त क्षेत्रबाट निर्वाचित भएका थिए। एमाले नेता भीम रावल र घनश्याम भुसालले पनि टिकट पाएनन्। भुसालले त एमाले छोडेर गठबन्धनको सहयोगमा रुपन्देही १ बाट स्वतन्त्र उम्मेदवारी दर्ता गरेका छन्। एमालेका उपाध्यक्ष युवराज ज्ञवाली, उपमहासचिव विष्णु रिमालको पनि कतै उम्मेदवारी दर्ता भएन। उनीहरू स्वेच्छाले चुनावी मैदानमा नओर्लिएका हुन्। माओवादी केन्द्र उपाध्यक्ष कृष्णबहादुर महरा, सभामुख अग्निप्रसाद सापकोटा र उपमहासचिव हरिबोल गजुरेल उम्मेदवार भएनन्। समानुपातिकमा बस्न खोजेका महरा व्यापक आलोचनापछि पछि हटे। महराको नाम प्रत्यक्षतर्फ दाङ र रोल्पाबाट सिफारिस भएको थियो। अघिल्लो निर्वाचनमा दाङ २ बाट एमालेको सहयोगमा उनी निर्वाचित भएका थिए। उपमहासचिव गजुरेलले पनि यसपटक टिकट पाएनन्। उनी २०६४ सालयता सिन्धुलीबाट निरन्तर निर्वाचित हुँदै आएका थिए। माओवादी केन्द्रका युवा नेता लेखनाथ न्यौपाने पनि टिकटबाट बञ्चित भएका छन्। एकीकृत समाजवादीमा उपाध्यक्ष घनेन्द्र बस्नेतलगायत धेरै नेताले टिकट पाएनन्। यो निर्वाचनमा कतिपय पार्टीबाट पतिपत्नी नै उम्मेदवार भएका छन्। प्रधानमन्त्री एवं कांग्रेस सभापति देउवा डडेलधुराबाट प्रत्यक्षमा चुनाव लडेका छन्। पत्नी आरजु राणा देउवा समानुपतिकबाट उम्मेदवार भएकी छन्।  सुरेन्द्र काफ्लेराधा खनाल राजकरण महतो"
निष्पक्षताका लागि आचारसंहिता,"आवधिक निर्वाचन जनगणतन्त्रको अभिन्न अंग हो। जनताका लागि, जनताद्वारा, जनताले शासन गर्ने यस्तो व्यवस्थामा उम्मेदवारी दिने वा आफूलाई मन परेको नेता चुन्न पाउने अधिकार हुन्छ। निर्वाचनमा जितहार स्वाभाविक प्रक्रिया नै हो तर जित्नका लागि साम, दाम, दण्ड, भेद सबै प्रकारका हतकण्डा अपनाइन्छ। त्यसपछि रकम, सत्ता र शक्तिको दुरुपयोग गरेको आरोप लाग्छ। यस्ता कार्य रोक्नकै लागि निर्वाचन आचारसंहिता जारी गरिएको हुन्छ। सामान्यतः आचारसंहिता भनेको आचरणको नियम मात्र हो भनेर बुझिन्छ। यसको पालना नगर्नु भनेको आचरण विपरीतको कार्य हुन्छ तर निर्वाचन आचारसंहितामा आचरण शुद्धिले मात्र पुग्दैन। निर्वाचन प्रक्रियामा सहभागी हुने सबैका लागि निर्वाचन आचारसंहिता बाध्यकारी नियम हुन्छ। जसको पालना नगरे जोकोही पनि कडा कारबाहीको भागीदार हुुनुपर्छ। निर्वाचनलाई स्वच्छता, निष्पक्षता, पारदर्शी तथा भयमुक्त वातावरण कायम राख्न निर्वाचन आयोगले प्रतिनिधिसभा र प्रदेशसभा निर्वाचनलाई लक्षित गरेर निर्वाचन आचारसंहिता २०७९ जारी गरिसकेको छ। नेपाल सरकार र प्रदेश सरकारका मन्त्री, संवैधानिक निकाय र पदाधिकारी, नेपाल सरकार वा प्रदेश सरकारका निकाय र पदाधिकारी, स्थानीय कार्यपालिका र सोका सदस्य, संघ, प्रदेश र स्थानीय तहका कर्मचारी, सुरक्षा निकाय, सुरक्षाकर्मी र कर्मचारी, सरकारी, अर्धसरकारी तथा सार्वजनिक संस्थाका कार्यालय र कर्मचारी, राजनीतिक दल तथा दलको भ्रातृ संगठन, उम्मेदवार वा सम्बन्धित सबै व्यक्तिलाई आचारसंहिता लागू हुन्छ। निर्वाचन आचारसंहिता जारी गरेर मात्र हुँदैन। निर्वाचन आयोगले यसको अक्षरशः पालना गराउन सकेमा मात्र निर्वाचनप्रतिको विश्वसनीयता र निष्पक्षता जनजनमा हुनेछ। त्यस्तै, उम्मेदवारको मतदान प्रतिनिधि तथा मतगणना प्रतिनिधि, सार्वजनिक पद धारण गरेको व्यक्ति, अनुगमन समितिका पदाधिकारी तथा अनुगमनकर्ता, पर्यवेक्षक संस्था तथा पर्यवेक्षक, सञ्चार प्रतिष्ठान, सञ्चारकर्मी तथा कर्मचारी, निजी तथा गैरसरकारी संस्था र सोका पदाधिकारी तथा कर्मचारी, विद्यालय, महाविद्यालयका शिक्षक, कर्मचारी, मतदाता, विकास साझेदार संस्था, सरकारी वा अर्धसरकारी निकायबाट सञ्चालित परियोजना तथा परियोजनाका कर्मचारीले पनि अनिवार्य पालना गर्नैपर्छ। मतदाता शिक्षा कार्यक्रम सञ्चालन गर्ने संस्था र तिनका कर्मचारी, बैंक तथा वित्तीय संस्था, व्यापारिक, औद्योगिक क्षेत्रका पदाधिकारी र कर्मचारी, वस्तु तथा सेवा प्रदायक व्यावसायिक संस्थाका पदाधिकारी र कर्मचारी सबैले आचारसंहिता पालना गर्नुपर्छ। निर्वाचनलाई खर्चिलो र भड्किलो बनाउनबाट जोगाउन आयोगले आचारसंहितामा दल तथा उम्मेदवारको निर्वाचन चिह्नअंकित ज्याकेट, कमिज, टिसर्ट, टोपीक्याप, गम्छा, मास्क, लकेट वा अन्य कुनै किसिमको पहिरन वा स्टिकर, लोगो, झोला, ब्याच, ट्याटुजस्ता सांकेतिक सामग्री उत्पादन गर्न, प्रयोग गर्न, बिक्री वितरण गर्न वा प्रदर्शन गर्न वा गराउन बन्देज लगाएको छ। बालबालिकालाई निर्वाचन प्रचारप्रसारमा प्रयोग गर्न वा गराउन नहुने, सामाजिक सञ्जालमा गलत, भ्रामक वा द्वेषपूर्ण सूचना प्रवाह गर्न वा गराउन नहुने कुरा आचारसंहितामा उल्लेख छ। यी हरविषयमा सरोकारवाला सबै सचेत हुन जरुरी छ। केन्द्रमा निर्वाचन आयोगले तोकेको निर्वाचन आयुक्तको नेतृत्वमा पाँचजना सचिव रहेको केन्द्रीय निर्वाचन आचारसंहिता अनुगमन समिति र हरेक जिल्लामा मुख्य निर्वाचन अधिकृतको नेतृत्वमा जिल्लास्तरीय आचारसंहिता अनुगमन समिति हुन्छ। आयोगले आचारसंहिता अनुगमन टोली पनि गठन गर्न सक्ने व्यवस्था गरेको छ। आचारसंहिताको अनुगमन र कारबाहीलाई अनुगमन समितिले प्रभावकारी रूपमा काम गरेको देखिँदैन। आचारसंहिता उल्लंघन गरेमा आयोगले एक लाख रुपैयाँसम्म जरिवाना गर्न सक्ने वा उम्मेदवारी रद्द गर्न सक्ने कडा व्यवस्था गरेको छ। यी सबै कार्य व्यवस्थित र शान्तिपूर्ण तरिकाले निर्वाचन सम्पन्न होस् भन्नाखातिर नै हो। मर्यादित निर्वाचन सम्पन्न हुनु भनेको मतदाता पनि भयरहित भएर निष्पक्ष मतदान गर्नु हो। देश हाँक्ने जिम्मेवार नेतृत्व चयनमा निर्धक्क सहभागी हुनु हो। पछिल्लो समय निर्वाचन सम्पन्न भएपछि परिणाममा निकै टीकाटिप्पणी हुने गरेको छ। यो निर्वाचन स्वच्छ, निष्पक्ष, भयमुक्त र शान्तिपूर्ण रुपमा सम्पन्न नहुनुको परिणाम हो। लोकतन्त्रमा निर्वाचनको परिणाम सर्वमान्य र सर्वस्वीकार्य हुन्छ र हुनुपर्छ। त्यसका लागि निर्वाचन प्रक्रियामा सामेल सबै सरोकारवाला उत्तिकै जिम्मेवार हुनुपर्छ। त्यसैले निर्वाचन आचारसंहिता पालना गर्नु सबैको कर्तव्य र दायित्व हुन आउँछ। यसको पालना नगर्ने व्यक्ति, संस्था वा निकाय राज्यका जुनसुकै तह र तप्कामा रहेको भए पनि कारबाही गर्न हिच्किचाउनु हुँदैन। निर्वाचन आचारसंहिता जारी गरेर मात्र हुँदैन। निर्वाचन आयोगले यसको अक्षरशः पालना गराउन सकेमा मात्र निर्वाचनप्रतिको विश्वसनीयता र निष्पक्षता जनजनमा हुनेछ।"
जसले दिँदैछन् प्रधानमन्त्रीलाई टक्कर,"डडेल्धुरा : गुल्मीका सागर ढकालले प्रधानमन्त्री तथा नेपाली कांग्रेसका सभापति शेरबहादुर देउवाको गृह जिल्ला डडेल्धुराबाट उमेदवारी दर्ता गराएका छन्। साझा सवालमा प्रश्न सोध्ने क्रममा देउवाले झपारेका ढकाल, त्यसपछि अक्सफोर्डबाटै पढेर डडेल्धुरा पुगेका हुन्। ढकालको प्रस्तावकमा डडेल्धुराके पर्शुराम नगरपालिका६ का नवीन धामी र समर्थकमा डडेल्धुराकै सुरेन्द्र धामी रहेका छन्। गुल्मीको मध्यवती गाउँपालिका६ पिपलनेटा घर भएका ढकाल हाइड्रो मेकानिकल इन्जिनियर हुन्। बाजे पुस्तालाई आराम दिन आफ्नो उम्मेदवारी रहेको उनले बताए। शेरबहादुर देउवा मेरो बाजेभन्दा पनि जेठो हुनुहुन्छ। अब त्यो पुस्ताले राजनीति छोडेर युवा पुस्तालाई हस्तान्तरण गर्नुपर्छ भनेर नै मैले उमेदवारी दिएको हो, ढकालले भने। प्रधानमन्त्री देउवाको उम्मेदवारी वारिसनामा ल्याएर डडेल्धुरास्थित निर्वाचन अधिकृतको कार्यालय पुगेर आरजु देउवाले उम्मेदवारी दर्ता गराएकी हुन्। उम्मेदवारी दर्तापछि आरजुले सभापति देउवा डडेल्धुरालगायत मुलुककै ढुकढुकी भएको बताइन्। प्रतिनिधिसभा सदस्यमा प्रधानमन्त्री देउवाको यो सातौंपटकको उम्मेदवारी हो। उनी हरेक चुनाव जितेका छन्। देउवा पत्नी आरजु देउवाले आइतबार २ बजेको समय लिएर मनोनयन दर्ता गराएकी हुन्। उम्मेदवारी दर्ताका लागि वारिसनामासहित प्रधानमन्त्री पत्नी डा देउवा राणा शनिबार बेलुका नै डडेल्धुरा पुगेकी थिइन्। देउवा डडेल्धुरामा २०४८ सालयताका सम्पूर्ण चुनाव जित्दै आएका छन्। प्रतिनिधिसभाका लागि भएको पछिल्लो २०७४ सालकोे निर्वाचन डडेल्धुरामा उनले छैटौंपटक जितेका थिए। यसपटक देवावासँग प्रतिस्पर्धा गर्न उनका स्वकीय सचिवसमेत बसिसकेका कांग्रेसका पूर्वजिल्ला सभापति तथा नेपाली कांग्र्रेस बीपीका उपसभापति कर्ण मल्लले समेत उमेदवारी दर्ता गरेका छन्। त्यसैगरी, देउवालाई चुनावी टक्कर दिन नेकपा एमालेबाट चक्र स्नेही र राष्ट्रिय प्रजातन्त्र पार्टीबाट गोविन्द खडायतले मनोनयन दर्ता गराएका छन्। नेकपा एमालेबाटै विक्रम शाही र नेकपा समाजवादीबाट डा तारादत्त जोशीले प्रतिनिधिसभामा बागी उम्मेदवारी दिएका छन्। त्यस्तै, पछिल्ला चारवटा चुनावमा देउवाविरुद्ध उम्मेदवारी दर्ता गराउँदै आएका कर्णबहादुर रावलले समेत प्रतिनिधिसभाका लागि उम्मेदवारी दर्ता गरेका छन्। देउवा २०४८, २०५१, २०५६, २०६४, २०७० र २०७४ भएको निर्वाचनमा डडेलधुराबाट विजयी भएका थिए। उनी २०६४ मा कञ्चनपुर४ र २०७० मा कैलाली ६ बाट पनि विजयी भएका थिए। २०४८ मा सांसद बनेपछि उनी गृहमन्त्री भएका देउवाले, २०५१ को मध्यावधि निर्वाचनपछि बनेको मनमोहन अधिकारी नेतृत्वको सरकारलाई ढालेर २०५२ सालमा आफ्नै नेतृत्वमा सरकार गठन गरेका थिए। त्यसपछि २०५९, २०६१, २०७४, २०७८ मा गरी उनी पाँचपटक प्रधानमन्त्री बनिसकेका छन्। देउवा यसपालिको निर्वाचनमा गठबन्धनबाट उम्मेदवार बनेका हुन्। देउवासँगै तीनपटक प्रतिस्पर्धा गरेका नेकपा माओवादीका खगराज भट्ट अहिले प्रदेशसभाका लागि गठबन्धनबाट उम्मेदवार बनेका छन्।"
प्रचण्डबाबुराम पुनर्मिलन,"गोरखा काठमाडौं : माया लाउँदा तिमीको तिर्सना मैले पनि सकिनँ बिर्सन माया बैगुनी नभई नहुनी उदितनारायण झाको स्वर रहेको यो कर्णप्रिय गीतको भाव जे छ, प्रचण्ड र बाबुरामको सम्बन्ध पनि ठ्याक्कै त्यस्तै छ। विश्वासअविश्वास। प्रेमधोका। प्रशंसागालीगलोज। मिलनबिछोड। दुईबीच यी चलिरहन्छन्। पछिल्ला केही वर्षयता यो चुनावसम्म आइपुग्दा टुटेको सम्बन्ध नाटकीय सुमधुरतासहित जुट्न पुगेको छ। त्यसको उत्कर्षस्वरूप बाबुरामले संसदीय प्रतिस्पर्धाबाट आफूलाई अलग मात्र गरेनन्, आफ्नो भौगोलिक क्षेत्र प्रचण्डलाई सुम्पिएका छन्। र, गोरखा २ मा प्रचण्डको मनोनयन दर्तामा प्रस्तावक बन्न साथै पुगेका छन्। चुहुने घरमा नबस्ने भन्दै सात वर्षअघि बाबुरामले माओवादी र प्रचण्डसँगको सम्बन्ध तोडेका थिए। पछि एक सन्दर्भमा प्रचण्डले भनेका थिए, बाबुरामजी जस्तो अप्ठ्यारो मान्छेलाई मैले २५ वर्ष झेलेको छु। उहाँ विशिष्ट बुद्धिजीवी र जटिल हुनुहुन्छ। मैलेजस्तै नजिकसँग अरू कसैले लगेर एक वर्ष झेलेर देखाइदिए हुन्थ्यो। तर, चितवनमा चौतर्फी घेराबन्दीमा परेका प्रचण्डलाई तुलनात्मक सुरक्षित ठाउँ उनै बाबुरामले उपलब्ध गराएका छन्। तर, सशर्त। अर्थात्, काठमाडौं ७ मा छोरी मानुषी यमी भट्टराईलाई गठबन्धनको टिकटसाथ दिलाउने बाचासहित। वैकल्पिक राजनीतिले परम्परागत शक्ति ढाल्ने अभिलाषा बोकेर २०७२ मा बाबुराम माओवादीबाट अलगिएका थिए। २०७३ मा नयाँ शक्ति पार्टी खोले। त्यसले खासै शक्ति देखाउन सकेन। त्यसपछि समाजवादी, जनता समाजवादी पार्टी (जसपा) सम्म आइपुग्दा उनको राजनीतिक आकार संकुचित हुँदै गएको थियो। अन्ततः उपेन्द्र यादवसँगको विवादमा जसपामा पनि उनी अटाउन सकेनन्। दलीय किनाराकृत हुँदै गएका उनलाई चुनावको मुखमा प्रचण्डकै छहारी चाहिएको छ। प्रचण्ड भ्रष्ट भए भनेर बाहिरिएका उनी पुनः उनैको गुणगान गर्दै माओवादी चिह्नबाट चुनाव लड्न मूलघरको मझेरीमा बास माग्न आइपुगेका छन्। यसमा प्रचण्डको न्यानो आतिथ्य पाएका छन्। प्रचण्ड पनि उनको सानिध्यतामा औधी फुर्किएका छन्। बाह्र वर्षमा खोलो पनि फर्किन्छ भन्छन्। बाबुराम सातै वर्षमा फर्किएका छन्। भित्रिएका भने छैनन्। बाबुराम र प्रचण्ड मिल्नु भनेको सकारात्मक रहेको माओवादी उपमहासचिव हरिबोल गजुरेलको भनाइ छ। प्रचण्डजी काठमाडौं र सिरहामा दोहोरिनुभएको थियो। उहाँ त्यहाँ हार्नुभएको थियो। त्यसैले पनि उहाँले नयाँ क्षेत्र रोज्नुभएको हो, गजुरेल भन्छन्, गोरखाबाट चुनाव लड्न पनि बाबुरामजीभन्दा पहिला पार्टीका साथीहरूले पहिले नै आग्रह गर्दै आउनुभएको थियो। बाबुरामप्रचण्ड मिलनबिछोड्मा को बढी जिम्मेवार भन्ने प्रश्नमा खित्का छाडेर हाँस्दै उनी भन्छन्, अहिले योबारे के भन्ने ? उहाँहरू दुवै जनाले आत्म समीक्षा गर्नुभएको छ। विगतबाट शिक्षा लिने, फेरि एकताबद्ध भएर जाने भन्नुभएको मिलन बिछोड्मा कस्तो कति दोष अहिले भन्न मिल्दैन। यो भन्नु जरुरी नै छैन। बिगतमा जेजस्ता घटना भए पनि अब समाजवादी कार्यदिशाका लागि एकताको खाँचो रहेको नेपाल समाजवादी पार्टीनिकट विज्ञपरिषद् सदस्य पवनरमण खनाल बताउँछन्। उनका अनुसार जनयुद्धका बेलादेखि यी दुई नेताबीच माया बैगुनी, नभै नहुनीको अवस्था रह्यो। एकातिर दुई नेताबीच चरम अन्तरसंघर्ष चलिरह्यो, अर्कातिर भट्टराईको नीति र प्रचण्डको नेतृत्वमा पार्टी चलिरह्यो। सम्बन्धमा उतारचढाव सशस्त्र द्वन्द्वकालमै प्रचण्डबाबुराम सम्बन्धमा धेरै उतारचढाव आयो। भुसको आगो बनेर रहेको अन्तरसंघर्ष २०६७ सालपछि छताछुल्ल बन्यो। जसकारण २०७३ मा भट्टराईले माओवादी परित्याग गरे। घुमिफिरि रुम्जाटार भने झैं प्रचण्डकै पोल्टामा पुगेका उनले भने, आफूभन्दा सक्षम नेतालाई आफ्नो निर्वाचन क्षेत्रको जिम्मा लगाउन पाउँदा यति खुसी छु। यो खुसी नाप्ने कुनै मेसिन आविष्कार भएको छैन। लेखक तथा राजनीतिक विश्लेषक रामरिझन यादवका अनुसार बाबुराम परिर्वतन चाहन्छन्, तर प्रचण्ड पूरा यथास्थितिवादीमा रहने पात्र हुन्। नयाँ विचार र सोचलाई बाबुरामले लागू गर्न चाहन्थें तर प्रचण्डले दवाइदिन्थें। पार्टीबाटै बाबुरामलाई नजरबन्दमा राखेका थिए, लेखक यादव भन्छन्, प्रचण्डले पार्टीमा बर्चस्व कामय गर्न माओवादी पार्टीलाई फोडेर बर्बाद बनायो। प्रचण्डकै कारण माओवादी बर्बादीको अखाडा बनेको उनको टिप्पणी छ। उनै बाबुरामले डेढ बर्षअघि गृहनगर पालुङ्टार६ पौवाटारको कार्यकर्ता भेलामा प्रचण्डलगायत ठूला पार्टीका तीन नेताले ९ अर्ब कमिसन खाएर बूढीगण्डकी जलविद्युत् आयोजना अलपत्र पारेको आरोप लगाएका थिए। उनले संविधानसभाबाट संविधान जारी भएको नौ दिनपछि पत्रकार सम्मेलन गरी माओवादीको साधारण सदस्यसमेत नरहेको भन्दै राजीनामा घोषणा गरेका थिए। आफैं मस्यौदा समितिको संयोजक भएर निर्माण भएको संविधानलाई आधा पानी भएको गिलास भनेर व्याख्या गर्दै गिलास भर्न पुरानो पार्टीबाट सम्भव नभएको बताएका थिए। माओवादी छोडेको करिब एक वर्ष भट्टराईले नयाँ वैकल्पिक शक्तिको बहस चलाए। २०७३ जेठ ३० गते भट्टराईले काठमाडौं दशरथ रंगशालामा भव्य कार्यक्रम गरी नयाँ शक्ति पार्टीको घोषणा गरेका थिए। २०३९ सालमा मोहनविक्रम सिंह नेतृत्वको मसालको सदस्यता लिएर कम्युनिस्ट बनेका भट्टराई २०४८ सालमा एकता केन्द्र मसालमा प्रवेश गरेका थिए। २०५२ फागुन १ मा माओवादीको सशस्त्र द्वन्द्व सुरु भयो। उनी पनि सशस्त्र द्वन्द्वमै होमिए। युद्धकै क्रममा उनी प्रचण्डको कडा आलोचकका रूपमा स्थापित भए। प्रचण्डले मुख्य एजेन्डा भुलेको भन्दै भट्टराईले २०५५ सालदेखि अन्तरसंघर्ष सुरु गरे। बाबुराम राजनीतिक दलसित सम्बन्ध राख्नुपर्छ भन्थे। तर, प्रचण्ड राजासित सम्बन्ध राख्नुपर्छ भन्थे, भट्टराई निकट एक नेताले भने, यही विषयमा प्रचण्ड समूहले भट्टराईलाई भारतीय दलालको आरोप लगायो। चार महिना श्रमशिविरमा राखेर कारबाही पनि गर्यो। टकराव चरम अवस्थामा पुगिरहेका बेला खारा आक्रमण भयो। त्यसपछि भट्टराई माथिको कारबाही फुकुवा भयो। त्यसलगत्तै भएको चुनवाङ बैठकमा बाबुरामकै नीति पारित भयो। त्यसलगत्तै सरकारसँग शान्ति वार्ताको कुरा चल्यो। २०६२ मंसिर ७ गते १२ बुँदे समझदारीका लागि प्रचण्डले बाबुरामलाई जिम्मेवारी सुम्पिए। २०६३ मंसिर ५ गते बृहत् शान्ति सम्झौता भएपछि १० वर्ष लामो जनयुद्ध समाप्त भयो। मुलुक शान्ति प्रक्रियामा गयो। संविधानसभाबाट संविधान जारी गर्न सफल भयो। यो अवस्थासम्म आइपुग्दा बाबुराम र प्रचण्ड एक अर्काका पूरक जस्ता देखिन्छ। नीति, सिद्धान्त र मार्गदर्शनका लागि प्रचण्डका लागि बाबुराम अपरिहार्य र संगठन र जनमतका लागि बाबुरामका लागि प्रचण्ड नभै नहुने उनको भनाइ छ। उहाँहरू दुई जनाको सम्बन्ध एकता, संघर्ष र रूपान्तरण हुँदै अघि बढिरहेको छ, माओवादी नेता चूडामणि खड्का भन्छन्, उहाँहरू एकअर्काका पूरक हुनुहुन्छ। उहाँहरूको सम्मिलनले मुलुकमा शान्ति र समृृद्धि सम्भव छ। तर, भट्टराईमा निहित अन्तर्मुखी स्वभाव कहिलेकहीँ घातकसिद्ध हुने गरेको उनको भनाइ छ। विषयको गाम्भीर्यलाई नजरअन्दाज गरी हल्काफुल्का टिप्पणी गर्ने बाबुरामको बानीले प्रचण्ड र उनी बीचमा बेलाबेला दरार आउने गरेको माओवादी सचिव हितराज पाण्डेको टिप्पणी छ। पार्टी र मुलुकको समुन्नतिका लागि उहाँहरूको मेल अनिबार्य छ, उनी भन्छन्। प्रचण्ड प्रधानमन्त्री हुँदा सफल अर्थमन्त्रीका रूपमा स्थापित भएका थिए। तर, जब २०६८ भदौ ११ गते भट्टराई प्रधानमन्त्री भए उनको नेतृत्वमा २०६९ वैशाख ५ गते संविधानसभाबाट संविधान जारी हुन लाग्दा प्रचण्डले जालझेल गरी आदिवासी जनजाति उचालेर संविधान जारी गर्न अबरोध गरेको उनी निकट एक नेता बताउँछन्। २०७४ सालको चुनावमा वाम गठबन्धनबाट चुनाव लड्न नदिने षड्यन्त्र पनि प्रचण्डकै हो, ती नेता भन्छन्, तर अहिले शान्ति प्रक्रिया टुंग्याउन र सत्यनिरुपण तथा मेलमिलाप आयोगलाई काम गर्न दिन पनि यी दुई नेताको एकता नभै सुखै छैन। पार्टीलाई मात्र नभै देशकै लागि बाबुराम र प्रचण्डको एकता जरुरी रहेको उनको टिप्पणी छ। माओवादीबाट अलग्गिएपछि प्रचण्डले एक टेलिभजन अन्तर्वार्तामा बाबुरामलाई आफूले ३० वर्ष झेलेको भन्दै अरूले एक वर्ष झेलेर हेर्न चुनौती दिएका थिए। नभन्दै २०७६ वैशाख २३ गते संघीय समाजवादी फोरम र नयाँ शक्तिबीच एकता भयो। २०७७ वैशाख १० गते समाजवादी पार्टी नेपाल र राष्ट्रिय जनता पार्टीबीच एकता भएर जनता समाजवादी पार्टी (जसपा) बनाए। तर, अहिले सबै छिन्नभिन्न भएर फेरि माओवादीसित टाँसिन पुगेका छन्। बाबुराम र प्रचण्ड एउटै पार्टी बनाउनु भनेर अघि बढेकामा खुसी व्यक्त गर्दै गजुरेल चुनाव पछि यसले मुर्तरूप पाउने बताउँछन्। वैकल्पिक शक्ति निर्माणका लागि उहाँ(बाबुरामजी) विभिन्न ट्रायल गर्नुभयो। उहाँ सफल हुनुभएन। त्यस अनुभवका आधारमा फेरि उहाँ माओवादीसँगै सहकार्य गरेर माओवादी आन्दोलनलाई नयाँ ढंगले सुदृढ गर्नुपर्छ भनेर उहाँ अघि जाने बनेर कुरो गर्नुभएको छ, उनी भन्छन्। अर्का उपमहासचिव गिरिराजमणि पोखरेल पनि प्रचण्डबाबुराम एक भएको हेर्न पाउँदा खुसी व्यक्त गर्छन्। प्रचण्ड नेपाली राजनीतिक आन्दोलनको एउटा समकालीन राजनीतिक आन्दोलनका गतिरोध तोड्न नभई नहुने पात्र रहेको उनको भनाइ छ। समकालीन राजनीतिक घटनाक्रमलाई समाधान गर्न प्रचण्डजीलाई माइनस गरेर सोच्न सकिँदैन। समाधानका प्रक्रिया नै अगाडि बढ्न सक्दैन, उनी भन्छन्, माओवादी आन्दोलनलाई बदलिएको परिवेश अनुरूप अगाडि बढाउन पर्यत्नरत एउटा व्यक्तित्व उहाँ हो। कम्युनिष्ट क्रान्तिकारीलाई एकताबद्ध गर्न उहाँ लागिराख्नु भएको छ। प्रचण्डको भूमिकाका कारणले अलि भिन्न ढंगले राजनीतिलाई फरक ढंगले अगाडि बढाउँछु भनेर केही समय बाबुराम अलग भएका भन्दै पोखरेलले बाबुरामजी सफल नभएको तर्क गरे। फेरि एकपटक प्रचण्डजीलाई सहयोग गर्ने गरी प्रचण्डजीको पूरक बन्ने प्रक्रियाअन्तर्गत उहाँ(बाबुराम) पछिल्लो बेलामा आफ्नो पार्टी पनि बनाउने र हँसियाहथौडा चुनाव चिह्न लिएर लड्ने पनि र माओवादीसंग सहकार्य गर्ने ठाउँमा पुग्नुभएको छ। बाबुराममा केही दृष्टिगत समस्या रहेको उनको तर्क छ। बाबुरामजीको केही दृष्टिगत समस्याहरू छन्। एउटा ठूलो बहस गरेर नेपाली क्रान्तिलाई कसरी अगाडि बढाउने र पार्टी निर्माण प्रक्रिया कसरी अगाडि बढाउने, माक्र्सवादको आजको आवश्यकताको आधारमा त्यसको सान्दर्भिकता कसरी अगाडि बढाउने बहस पुगेको छैन, उनी भन्छन्, तत्कालिक घटना क्रमले उहाँहरू एकठाउँ आइपुग्नुभएको छ। दृष्टिगत ढंगले एकठाउँ आउनका लागि उहाँहरूबीच डिवेटको जरुरी छ। उहाँहरू दुवै जनाले आत्मसमीक्षा गर्नुभएको छ। विगतबाट शिक्षा लिने, फेरि एकताबद्ध भएर जाने भन्नुभएको छ। मिलनबिछोडमा कसको कति दोष अहिले भन्न मिल्दैन। यो भन्नु जरुरी नै छैन। हरिबोल गजुरेल, उपमहासचिव, माओवादी केन्द्र उनीहरूको सहकार्यको सफलताले पार्टी एकताका लागि सकारात्मक आधारहरू तयार गर्ने भन्दै उनले यतिले मात्रै नपुग्ने बताए। दृष्टिगत जो समस्या छ त्यो हल गर्न जरुरी छ, उनी भन्छन्, आउने राजनीतिको केन्द्रमा प्रचण्डजी हुनुहुन्छ। प्रचण्डजीको साथमा रहेर म अघि बढ्नुपर्छ भन्ने सोंचको आधारमा नै बाबुरामजी यो निष्कर्षमा पुग्नुभएको छ। लेखक तथा राजनीतिक विश्लेषक रामरिझन यादवका अनुसार बाबुराम परिर्वतन चाहन्छन्, तर प्रचण्ड पूरा यथास्थितिवादीमा रहने पात्र हुन्। नयाँ विचार र सोचलाई बाबुरामले लागू गर्न चाहन्थें तर प्रचण्डले दवाइदिन्थें। पार्टीबाटै बाबुरामलाई नजरबन्दमा राखेका थिए, लेखक यादव भन्छन्, प्रचण्डले पार्टीमा बर्चस्व कामय गर्न माओवादी पार्टीलाई फोडेर बर्बाद बनायो। प्रचण्डकै कारण माओवादी बर्बादीको अखाडा बनेको उनको टिप्पणी छ। चितवन ३ मा जित हात पार्न सकस देखेपछि प्रचण्ड गोरखा २ हानिएका धेरैको अनुमान छ। प्रचण्डलाई उम्मेदवारका रूपमा उभ्याएपछि भट्टराई सँगसँगै प्रचारप्रसारमा हिँड्ने भएका छन्। प्रचण्ड बलिया उम्मेदवार हुन तैपनि गोरखा २ मा प्रचण्डकाविरुद्ध नेकपा एमालेको तर्फबाट सिरानचोक ३ का अब्दुस मियाँले उम्मेदवारी दिएका छन्। नेपाल मजदुर किसान पार्टीका प्रल्हाद लामिछाने, राष्ट्रिय स्वतन्त्र पार्टीका कविन्द्र बुर्लाकोटी, राप्रपा नेपालका कुलबहादुर बस्नेत, नेपाली कांग्रेस(बीपी)बाट टीकादत्त पोखरेल, राप्रपाबाट सुशीलबाबु पन्त, नेकपा मालेबाट नारायणबाबु आचार्यले उम्मेदवारी दिएका हुन्। हाम्रो नेपाल पार्टीबाट प्रकाश थापा, मंगोल नेसनल अर्गनाइजेसनका सोमबहादुर गुरुङले पनि प्रचण्डसित प्रतिस्पर्धा गर्ने भएका छन्। बारपाक सुलिकोट ८ का विनोदकुमार गुरुङ, पालुङ्टार नगरपालिका ४ का गणेश देवकोटा, सिरानचोक ८ लाङ्दी (हाल काठमाडौं महानगरपालिका ३२) की डाक्टर माधवी भट्टले स्वतन्त्र उम्मेदवारी दिएका छन्। भट्ट नेपाली कांग्रेस निकट हुन्। जब प्रचण्ड परे अलमलमा प्रतिनिधिसभा सदस्यको मनोनयनपत्र दर्ताका क्रममा आइतबार निर्वाचन खर्चबारे विवरण खुलाउन लाग्दा प्रचण्ड धेरैबेर अलमलमा परे। छेउमै बसिरहेका बाबुराम जुरुक्क उठे र समाधानको बाटो खोलिदिए। उनले सुझाए, सांसद हुँदाको तलबभत्ता र पार्टी कोषबाट भनेर खुलाइदिनुस् न भइहाल्छ नि! प्रचण्डले बाबुरामको सुझावअनुसार नै मनोनयन फाराममा लेखे। गोरखा २ बाट प्रतिनिधिसभा सदस्य पदमा माओवादी केन्द्र अध्यक्ष पुष्पकमल दाहालको उम्मेदवारी दर्ताका क्रममा पूर्वप्रधानमन्त्री डा बाबुराम भट्टराई, नेता नारायणकाजी श्रेष्ठलगायत। तस्बिर : शिव उप्रेती बाबुरामले प्रचण्डको राजनीतिक जीवनमा धेरै यस्ता समस्याको गाँठो फुकाइदिएका थिए। तर, पछिल्लो समय सात वर्षसम्म टुटेको थियो। फेरि सम्बन्ध जोडिएसँगै दायाँतर्फ डा बाबुराम भट्टराई र बायाँतर्फ नारायणकाजी श्रेष्ठलाई साक्षी राखेर माओवादी केन्द्र अध्यक्ष पुष्पकमल दाहाल (प्रचण्ड)ले उम्मेदवारी दिएका हुन्। गोरखा २ माओवादीको पकड क्षेत्र हो। यहाँका पाँच पालिकामध्ये स्थानीय चुनावमा एउटाबाहेक अन्यमा माओवादी उम्मेदवार विजयी भएका थिए। चितवन ३ मा जित हात पार्न सकस देखेपछि प्रचण्ड गोरखा २ हानिएका धेरैको अनुमान छ। प्रचण्डले भने देशका जुनसुकै जिल्लाबाट पनि जित हात पार्न सक्ने खुबी देखाउन गोरखा रोजेको दाबी गरेका छन्। यसअघि रोल्पा, काठमाडौं, सिराहा, चितवन जिल्लाबाट चुनाव लडिसकेको छु। यसपटक गोरखाबाट लड्दै छु, मनोनयन दर्तापछि पत्रकारसित उनले भने, यति धेरै जिल्लाबाट चुनाव लड्ने सायदै अरू होलान्। माओवादी वरिष्ठ उपाध्यक्ष श्रेष्ठले पनि चुनाव जित्न मात्र गोरखा आएको नभई सबै जिल्लाबाट चुनाव जित्ने खुबी देखाउन आएको दाबी गरे। प्रचण्डले संविधान, लोकतान्त्रिक गणतन्त्र र राष्ट्रको रक्षा गर्ने संकल्पका साथ गठबन्धन गरेको उल्लेख गरे। उनले अबको नयाँ नेपाल निर्माण गोरखाबाटै थालनी गर्ने प्रतिबद्धता जनाए। उनले आफूलाई गोरखा अत्यन्त प्रिय रहेको बताए। युवावस्थामा आफूले गोरखाको आरुघाटमा लामो समय अध्यापन गरेको, जनयुद्धको तयारीका बेला हेडक्वाटर गोरखालाई बनाएको, सैनिक तालिमको थालनी पनि गोरखाको सिरानचोकलाई बनाएको सम्झना उनले गरे। यसअघि रोल्पा, सिराहा, काठमाडौं, चितवनबाट चुनाव लडेको उल्लेख गर्दै उनले देशको जुनसुकै जिल्लाबाट चुनाव लड्न तयार रहने आफ्नो विशेषता रहेको बताए। पूर्वप्रधानमन्त्री डा भट्टराईले प्रचण्डलाई गोरखाको जिम्मेवारी सुम्पन पाएकामा अपार खुसी लागेको बताए। प्रचण्डको नेतृत्वमा गोरखाबाटै नेपालको समृद्धिको अभियान सुरु हुने विश्वास उनले व्यक्त गरे। प्रचण्डलाई आफ्नो सिट सुम्पिन पाएकोमा अत्यन्त हर्षित रहेको उनको भनाइ थियो। उहाँजस्तो व्यक्तित्वलाई मैले नेतृत्व गरेको ठाउँ हस्तान्तरण गर्न पाउँदा आज म यति खुसी छु, यो खुसी नाप्ने कुनै यन्त्रको आविष्कार भएको छैन, डाक्टर भट्टराईले भने, म साँच्चै नै अन्तरहृदयदेखि के भन्छु भने नेपालको ऐतिहासिक भौगोलिक एकीकरण, लोकतान्त्रिक नेपालमा लखन थापादेखि सुरेश वाग्लेसम्मको योगदान र समृद्धीकरणको युगमा फेरि एउटा उचाइ हाँसिल गर्नुपर्ने आवश्यकता छ। त्यसको नेतृत्व गर्ने अवसर पनि अब गोरखाले पायो। त्यसैले म आज अत्यन्तै खुसी छु। जीवन रहेसम्म कुर्सीमा बसिरहने गलत परम्पराको अन्त्य गर्ने इतिहास आफूले निर्माण गरेको उनले बताए। प्रचण्डलाई गोरखा २ बाट उम्मेदवारी दिन भट्टराई र श्रेष्ठ काठमाडौंदेखि अघिपछि, दायाँबायाँ हुँदै गोरखा आइपुगेका थिए। उम्मेदवारी दर्ताका क्रममा प्रचण्डले जिन्दगीमा यस्ता दिन पनि आउने रहेछ भन्दै बारम्बार दोहोर्याए। भने, यस्ता दिन पनि आउँदा रहेछन्। कस्ता दिन पनि हामीले बेहोर्यौँ ।"
ह्यान्डबल र फेन्सिङका प्रतिस्पर्धा आजबाट,"पोखरा : नवौं राष्ट्रिय खेलकुद प्रतियोगिताअन्तर्गत सोमबारबाट सुरु हुने ह्यान्डबल प्रतियोगिताको पुरुषतर्फ आयोजक गण्डकी प्रदेश र विभागीय टोली त्रिभुवन आर्मी क्लब भिड्ने भएका छन्। सोमबार बिहान हुने पहिलो खेलमा गण्डकी र आर्मीले प्रतिस्पर्धा गर्न लागेका हुन्। आठौंं राष्ट्रिय खेलकुद प्रतियोगितामा गण्डकी प्रदेशले स्वर्ण जितेको थियो भने आर्मीले कांस्य पदक जितेको थियो। नवौं राष्ट्रिय खेलकुदअन्तर्गत २०औं राष्ट्रिय पुरुष तथा ११ औं महिला राष्ट्रिय ह्यान्डबल प्रतियोगिताको खेल तालिका अनुसार पुरुषको समूह एमा गण्डकी, बागमती, मधेस, आर्मी र कर्णाली प्रदेश छन् भने समूह बीमा एपीएफ, लुम्बिनी, प्रदेश १ र सुदूरपश्चिम प्रदेश छन्। यसैगरी महिलातर्फ समूह एमा एपीएफ, लुम्बिनी, सुदूरपश्चिम र गण्डकी तथा समूह बी मा त्रिभुवन आर्मी, प्रदेश १, बागमती, मधेस र कर्णाली प्रदेश छन्। पोखरा रंगशालास्थित बहुउद्देसीय कभर्डहलमा सोमबार महिला र पुरुषका आठ खेल सञ्चालन हुनेछन्। प्रतियोगिता असोज २९ गतेसम्म सञ्चालन हुनेछ। नवौं राष्ट्रिय खेलकुद प्रतियोगिताअन्तर्गत नै सोमबारबाट फेन्सिङका खेल पनि सञ्चालन हुनेछ। पोखरा रंगशालाको ब्याडमिन्टन हलमा हुने प्रतियोगितामा १२ स्वर्णका लागि प्रतिस्पर्धा हुनेछ। असोज २८ गतेसम्म सञ्चालन हुने प्रतियोगितमा चार प्रदेश र दुई विभागीय टोलीको सहभागिता रहेको छ। प्रतियोगितामा प्रदेश १, बागमती, गण्डकी र सुदूरपश्चिम प्रदेश, त्रिभुवन आर्मी क्लब र एपीएफ क्लबको सहभागिता रहेको छ। सोमबार व्यक्तिगततर्फका महिला सेबर, महिला ईपी र पुरुष फोयलका प्रतिस्पर्धा हुने नेपाल फेन्सिङ संघका महासचिव सुजनलाल श्रेष्ठले जानकारी दिए।"
प्रतिस्पर्धामा १० पूर्वमन्त्री,"जनकपुरधाम : धनुषाका चारै निर्वाचन क्षेत्रमा हेभीवेट नेता उम्मेदवार बनेका छन्। प्रतिनिधिसभा सदस्यको उम्मेदवारी दर्ता गराउने नेतामध्ये १० जना पूर्वमन्त्री छन्। धनुषा१ मा सत्तारुढ गठबन्धनबाट माओवादीका मातृकाप्रसाद यादवले उम्मेदवारी दर्ता गराएका छन्। माओवादी उपमहासचिव यादव पूर्वमन्त्री हुन्। उनीविरुद्ध एमालेसँगको गठबन्धनबाट जसपा नेता दीपक कार्की उठेका छन्। उनी अघिल्लो निर्वाचनमा प्रतिस्पर्धी थिए। धनुषा२ मा तीन पूर्वमन्त्रीबीच चुनावी प्रतिस्पर्धा हुने भएको छ। एकीकृत समाजवादीका रामचन्द्र झा, एमालेका उमाशंकर अरगरिया र सत्ता गठबन्धनबाट कांग्रेसका रामकृष्ण यादवको उम्मेदवारी परेको छ। यस्तै, जसपाबाट गंगाराम यादव चुनावी मैदानमा उत्रिएका छन्। धनुषा३ मा एमाले नेतृ जुलीकुमारी महतोलाई लोसपा नेता अनिलकुमार झाले टक्कर दिने देखिएको छ। महतो र झा दुवै जना पूर्वमन्त्री हुन्। महतो एमाले जसपा गठबन्धनकी उम्मेदवार हुन् भने झा सत्ता गठबन्धनका। धनुषा४ मा एमालेका सचिव रघुवीर महासेठ र कांग्रेस सहमहामन्त्री महेन्द्र यादवबीच प्रतिस्पर्धा हुने भएको छ। सत्ता गठबन्धनबाट कांग्रेस नेता एवं पूर्वमन्त्री यादव र एमालेबाट पूर्वमन्त्री महासेठले धनुषा ४ मा उम्मेदवारी दर्ता गराएका हुन्।"
निष्पक्षताका लागि आचारसंहिता,"आवधिक निर्वाचन जनगणतन्त्रको अभिन्न अंग हो। जनताका लागि, जनताद्वारा, जनताले शासन गर्ने यस्तो व्यवस्थामा उम्मेदवारी दिने वा आफूलाई मन परेको नेता चुन्न पाउने अधिकार हुन्छ। निर्वाचनमा जितहार स्वाभाविक प्रक्रिया नै हो तर जित्नका लागि साम, दाम, दण्ड, भेद सबै प्रकारका हतकण्डा अपनाइन्छ। त्यसपछि रकम, सत्ता र शक्तिको दुरुपयोग गरेको आरोप लाग्छ। यस्ता कार्य रोक्नकै लागि निर्वाचन आचारसंहिता जारी गरिएको हुन्छ। सामान्यतः आचारसंहिता भनेको आचरणको नियम मात्र हो भनेर बुझिन्छ। यसको पालना नगर्नु भनेको आचरण विपरीतको कार्य हुन्छ तर निर्वाचन आचारसंहितामा आचरण शुद्धिले मात्र पुग्दैन। निर्वाचन प्रक्रियामा सहभागी हुने सबैका लागि निर्वाचन आचारसंहिता बाध्यकारी नियम हुन्छ। जसको पालना नगरे जोकोही पनि कडा कारबाहीको भागीदार हुुनुपर्छ। निर्वाचनलाई स्वच्छता, निष्पक्षता, पारदर्शी तथा भयमुक्त वातावरण कायम राख्न निर्वाचन आयोगले प्रतिनिधिसभा र प्रदेशसभा निर्वाचनलाई लक्षित गरेर निर्वाचन आचारसंहिता २०७९ जारी गरिसकेको छ। नेपाल सरकार र प्रदेश सरकारका मन्त्री, संवैधानिक निकाय र पदाधिकारी, नेपाल सरकार वा प्रदेश सरकारका निकाय र पदाधिकारी, स्थानीय कार्यपालिका र सोका सदस्य, संघ, प्रदेश र स्थानीय तहका कर्मचारी, सुरक्षा निकाय, सुरक्षाकर्मी र कर्मचारी, सरकारी, अर्धसरकारी तथा सार्वजनिक संस्थाका कार्यालय र कर्मचारी, राजनीतिक दल तथा दलको भ्रातृ संगठन, उम्मेदवार वा सम्बन्धित सबै व्यक्तिलाई आचारसंहिता लागू हुन्छ। निर्वाचन आचारसंहिता जारी गरेर मात्र हुँदैन। निर्वाचन आयोगले यसको अक्षरशः पालना गराउन सकेमा मात्र निर्वाचनप्रतिको विश्वसनीयता र निष्पक्षता जनजनमा हुनेछ। त्यस्तै, उम्मेदवारको मतदान प्रतिनिधि तथा मतगणना प्रतिनिधि, सार्वजनिक पद धारण गरेको व्यक्ति, अनुगमन समितिका पदाधिकारी तथा अनुगमनकर्ता, पर्यवेक्षक संस्था तथा पर्यवेक्षक, सञ्चार प्रतिष्ठान, सञ्चारकर्मी तथा कर्मचारी, निजी तथा गैरसरकारी संस्था र सोका पदाधिकारी तथा कर्मचारी, विद्यालय, महाविद्यालयका शिक्षक, कर्मचारी, मतदाता, विकास साझेदार संस्था, सरकारी वा अर्धसरकारी निकायबाट सञ्चालित परियोजना तथा परियोजनाका कर्मचारीले पनि अनिवार्य पालना गर्नैपर्छ। मतदाता शिक्षा कार्यक्रम सञ्चालन गर्ने संस्था र तिनका कर्मचारी, बैंक तथा वित्तीय संस्था, व्यापारिक, औद्योगिक क्षेत्रका पदाधिकारी र कर्मचारी, वस्तु तथा सेवा प्रदायक व्यावसायिक संस्थाका पदाधिकारी र कर्मचारी सबैले आचारसंहिता पालना गर्नुपर्छ। निर्वाचनलाई खर्चिलो र भड्किलो बनाउनबाट जोगाउन आयोगले आचारसंहितामा दल तथा उम्मेदवारको निर्वाचन चिह्नअंकित ज्याकेट, कमिज, टिसर्ट, टोपीक्याप, गम्छा, मास्क, लकेट वा अन्य कुनै किसिमको पहिरन वा स्टिकर, लोगो, झोला, ब्याच, ट्याटुजस्ता सांकेतिक सामग्री उत्पादन गर्न, प्रयोग गर्न, बिक्री वितरण गर्न वा प्रदर्शन गर्न वा गराउन बन्देज लगाएको छ। बालबालिकालाई निर्वाचन प्रचारप्रसारमा प्रयोग गर्न वा गराउन नहुने, सामाजिक सञ्जालमा गलत, भ्रामक वा द्वेषपूर्ण सूचना प्रवाह गर्न वा गराउन नहुने कुरा आचारसंहितामा उल्लेख छ। यी हरविषयमा सरोकारवाला सबै सचेत हुन जरुरी छ। केन्द्रमा निर्वाचन आयोगले तोकेको निर्वाचन आयुक्तको नेतृत्वमा पाँचजना सचिव रहेको केन्द्रीय निर्वाचन आचारसंहिता अनुगमन समिति र हरेक जिल्लामा मुख्य निर्वाचन अधिकृतको नेतृत्वमा जिल्लास्तरीय आचारसंहिता अनुगमन समिति हुन्छ। आयोगले आचारसंहिता अनुगमन टोली पनि गठन गर्न सक्ने व्यवस्था गरेको छ। आचारसंहिताको अनुगमन र कारबाहीलाई अनुगमन समितिले प्रभावकारी रूपमा काम गरेको देखिँदैन। आचारसंहिता उल्लंघन गरेमा आयोगले एक लाख रुपैयाँसम्म जरिवाना गर्न सक्ने वा उम्मेदवारी रद्द गर्न सक्ने कडा व्यवस्था गरेको छ। यी सबै कार्य व्यवस्थित र शान्तिपूर्ण तरिकाले निर्वाचन सम्पन्न होस् भन्नाखातिर नै हो। मर्यादित निर्वाचन सम्पन्न हुनु भनेको मतदाता पनि भयरहित भएर निष्पक्ष मतदान गर्नु हो। देश हाँक्ने जिम्मेवार नेतृत्व चयनमा निर्धक्क सहभागी हुनु हो। पछिल्लो समय निर्वाचन सम्पन्न भएपछि परिणाममा निकै टीकाटिप्पणी हुने गरेको छ। यो निर्वाचन स्वच्छ, निष्पक्ष, भयमुक्त र शान्तिपूर्ण रुपमा सम्पन्न नहुनुको परिणाम हो। लोकतन्त्रमा निर्वाचनको परिणाम सर्वमान्य र सर्वस्वीकार्य हुन्छ र हुनुपर्छ। त्यसका लागि निर्वाचन प्रक्रियामा सामेल सबै सरोकारवाला उत्तिकै जिम्मेवार हुनुपर्छ। त्यसैले निर्वाचन आचारसंहिता पालना गर्नु सबैको कर्तव्य र दायित्व हुन आउँछ। यसको पालना नगर्ने व्यक्ति, संस्था वा निकाय राज्यका जुनसुकै तह र तप्कामा रहेको भए पनि कारबाही गर्न हिच्किचाउनु हुँदैन। निर्वाचन आचारसंहिता जारी गरेर मात्र हुँदैन। निर्वाचन आयोगले यसको अक्षरशः पालना गराउन सकेमा मात्र निर्वाचनप्रतिको विश्वसनीयता र निष्पक्षता जनजनमा हुनेछ।"
सूर्य चिह्न लिएर उठे थापा,"मकवानपुर : एमाले मकवानपुरका नेता कार्यकर्ताले शनिबार दिनभर क्षेत्र नम्बर १ का उम्मेदवारका लागि रामेश्वर रानालाई बधाई तथा शुभकामना दिए। तर, राप्रपा नेपाल अध्यक्ष कमल थापा एमालेकै सूर्य चिह्नबाट चुनाव लड्न टिकट लिएर शनिबार साँझ हेटौंडा आइपुगे। एमालेका जिल्ला इन्चार्ज रानाको टिकट खोसिएपछि आक्रोशित नेता कार्यकर्ताले आइतबार बिहान पार्टीको जिल्ला कार्यालयमा तालाबन्दी गरे। थापा भने असन्तुष्ट एमालेलाई छाडेर आइतबार दिउँसो १ बजे सुटुक्क उम्मेदवारी दर्ता गर्न मुख्य निर्वाचन अधिकृतको कार्यालय पुगेका थिए। उनले भाइ गणेश थापा, श्रीमती प्रलिता थापा र नेता राजाराम बर्तौलालाई लिएर मनोनयन दर्ता गरे। कार्यकर्ता नलिई उनी गाडीमा गएका थिए। असन्तुष्ट एमाले कार्यकतालाई मनाएर चुनावमा अघि बढ्ने उनले बताए। एमालेसँगको सहकार्य चुनाव लक्षित मात्र हैन। त्यसैले म असन्तुष्ट साथीहरूलाई साथमा लिएर हिँड्नेछु, मनोनयन दर्तापछि थापाले भने। उनी आठौं पटक मकवानपुरबाट संसदीय निर्वाचनको उम्मेदवार बनेका हुन्। तर, दुईपटक मात्र जितको स्वाद चाखेका छन्। राष्ट्रिय राजनीतिमा छाइरहने थापाले २०३८, २०४३, २०४८, २०५१, २०५६, २०६४ र २०७४ मा निर्वाचन लडेका हुन्। तर, उनले २०४३ र २०५१ मा मात्र जित हात पारे। एमालेका कृष्ण दाहालसँग तीनपटक हार बेहोरे। थापाको यो पटक भने प्रतिस्पर्धी फेरिएका छन्। उनीसँग गठबन्धन दल कांग्रेसबाट सहमहामन्त्री महालक्ष्मी उपाध्याय (डिना) चुनावी प्रतिस्पर्धामा छिन्। उनलाई अर्को चुनौती आफ्नै भित्रबाट पनि छ। थापाको संसदीय यात्राका मुख्य सहयोगी दीपकबहादुर सिंह उनीबिरुद्ध नै उम्मेदवार बनेका छन्। २०७९ को स्थानीय निर्वाचनमा झिनो मतले मेयरमा पराजित सिंहले राप्रपाबाट उम्मेदवारी दर्ता गराएका छन्। उनी उम्मेदवारी फिर्ता लिने पक्षमा छैनन्। थापा २०७४ मा कांग्रेसको समर्थनमा मकवानपुर १ बाटै निर्वाचन लडेका थिए। तर, असन्तुष्ट कांग्रेसले सहयोग नगर्दा ५ हजार ९ सय ७३ मत अन्तरले एमालेका कृष्ण दाहालसँग तेस्रो पटक हार बेहोर्न बाध्य भए। राप्रपा परित्यागपछि थप जनाधार कमजोर भएका थापाले यो पटक भने एमालेको बैसाखी टेकेका हुन्। तर, एमालेका असन्तुष्ट नेता कार्यकर्तालाई साथमा लिएर हिँड्न उनलाई चुनौती छ। स्थानीय तह निर्वाचन २०७९ मा स्थानीय तह प्रमुख र वडा अध्यक्षले प्राप्त गरेको मत परिणामअनुसार यस क्षेत्रमा गठबन्धन दल कांग्रेस, माओवादी केन्द्र र एकीकृत समाजवादीले कुल ३९ हजार १ सय ९२ मत प्राप्त गरेका छन्। एमालेले ३१ हजार ४ सय ९७ मत प्राप्त गरेको छ। यो क्षेत्रमा बागमती, बकैया गाउँपालिका, मकवानपुरगढीको १,२,३ र ४ नम्बर वडा र हेटौंडाको १,३,११ र १९ बाहेक १५ वटा वडा पर्छन्। यो क्षेत्रअन्तर्गत १५ वडा पर्ने हेटौंडा उपमहानगरपालिकामा २०७९ को स्थानीय तह निर्वाचनमा राप्रपाका उम्मेदवार दीपक सिंहले मेयर पदमा २० हजार पाँच सय ३१ मत ल्याएका थिए। नेपाली कांग्रेस र नेकपा एमालेबाट धेरै मत तानेका सिंहको उम्मेदवारीले पनि थापालाई चुनौती थपिएको छ। पटकपटक मैले दाइलाई जिताए,अब मालाई सहयोग गर्ने पालो दाइको हो, सिंहले भने। २०७९ को प्रतिनिधिसभा निर्वाचनका लागि मकवानपुर निर्वाचन क्षेत्र नम्बर १ मा एक लाख ५० हजार १ सय ५५ मतदाता छन्। मकवानपुर २ मा गठबन्धन दल एकीकृत समाजवादीबाट पूर्वस्वास्थ्यमन्त्री बिरोध खतिवडा र एमालेबाट महेश बर्तौलाले मनोनयन दर्ता गराएका छन्। छैटौं पटक चुनावी मैदानमा होमिएका खतिवडासँग एमालेले नयाँ पुस्ताबाट बर्र्तौलालाई प्रतिस्पर्धामा ल्याएको हो। एमालेबाट २०४८, २०५१, २०५६ र २०७४ मा चुनाव जितेका खतिवडा यो पटक भने नेकपा एकीकृत समाजवादी टिकट पाएका उनी गठबन्धन दलको समर्थनमा चुनाव लड्दै छन्। अघिल्लो चुनावभन्दा जितका लागि सहज रहेको खतिवडाको दाबी छ। प्रदेशसभामा गठबन्धन दलले मकवानपुर १(ख) मा मात्र नयाँ उम्मेदवार खडा गरेको छ। उक्त क्षेत्रमा नेपाली कांग्रेसबाट आनन्दराम पराजुलीले मनोनयन दर्ता गराएका छन्।"
पूर्वसहकर्मी बीच प्रतिस्पर्धा,"बुटवल : लुम्बिनी प्रदेशमा प्रतिनिधिसभा र प्रदेशसभामा एउटै दलमा सँगसँगै केही पुराना र अधिकांश नयाँ अनुहारको उम्मेदवारी परेको छ। खसगरी सत्ता गठबन्धन र विपक्षी गठबन्धनबीचको प्रतिस्पर्धामा नयाँ अनुहारहरू देखिएका हुन्। ती नयाँ प्रतिस्पर्धी केही समयअघिसम्म एउटै पार्टीमा सहकार्य गरेका नेताहरू छन्। रुपन्देही क्षेत्र नम्बर १ मा एमालेका छविलाल विश्वकर्माले घनश्याम भुसालसँग प्रतिस्पर्धा गर्दैछन्। मनोनयनको अघिल्लो दिनसम्म एउटै पार्टीमा रहेका यी दुई नेताको प्रतिस्पर्धा रोचक हुने देखिएको छ। एमालेमा टिकट नपाएपछि भुसाल गठबन्धनको समर्थनमा स्वतन्त्र उम्मेदवार बनेका हुन्। यो क्षेत्र गठबन्धनमा माओवादीको भागमा परेको थियो। गुल्मी क्षेत्र नम्बर २ मा नेकपा एमालेका गोकर्ण बिष्टले नेकपा एसकी रामकुमारी झाक्रीसँग प्रतिस्पर्धा गर्दैछन्। विष्ट र झाक्री अघिल्लो निर्वाचनमा सँगसँगै सूर्य चिह्नमा मत माग्दै गाउँ डुलेका थिए। यसपटक यी दुई पूर्वसहकर्मीबीच नै प्रतिस्पर्धा हुन लागेको हो। यो क्षेत्रमा गठबन्धनमा असन्तुष्टि जनाउँदै कांग्रेसका डा दामोदर भुसालले उम्मेदवारी दर्ता गरेका छन्। उनी प्रदेश योजना आयोगका सदस्य समेत हुन्। पाल्पा क्षेत्र नम्बर २ मा नेकपा एसका सोमप्रसाद पाण्डेले एमालेका नेता ठाकुर गैरेसँग चुनावी प्रतिस्पर्धा गर्दैछन्। पाण्डेले निरन्तर टिकट पाएकै कारण गैरेको संसद् यात्रा अवरुद्ध भइरहेको नेताहरू बताउँछन्। अघिल्लो निर्वाचनमा पाण्डेलाई जिताउने चुनावी कमाण्डर गैरे यसपटक आफू जित्नेगरी चुनावमा होमिएका हुन्। रुपन्देही क्षेत्र नम्बर २ मा पूर्वअर्थमन्त्री विष्णु पौडेलले नेकपा एसका राजु गुरुङसँग प्रतिस्पर्धा गर्दैछन्। पौडेलले यही निर्वाचन क्षेत्रबाट कांग्रेसका सूर्य प्रधान, युवराज गिरी, माओवादीका डा बाबुराम भट्टराईलाई हराउदै तीनपटक जित हासिल गरेका छन्। गुरुङको उम्मेदवारीले पौडेललाई चुनाव जित्न सहज हुने विश्लेषण गरिएको छ। रुपन्देही क्षेत्र नम्बर ३ मा गृहमन्त्री बालकृष्ण खाँण र राप्रपाका दीपक बोहोराबीच प्रतिस्पर्धा हुनेछ। अघिल्लो निर्वाचनमा खाँण समानुपातिकमा बसेर बोहोरालाई गठबन्धनबाट उम्मेदवार बनाएका थिए। बोहोरा एमालेका घनश्याम भुसालसँग पराजित बनेका थिए। अहिले खाँणसँग बोहोराको प्रतिस्पर्धा हुने भएको छ। रुपन्देही क्षेत्र नम्बर ५ मा एमालेका दुई जनाको मनोनयन दर्ता भएको छ। राष्ट्रियसभा संसदीय दलको नेता त्यागेर खिमलाल भट्टराई यो क्षेत्रमा चुनाव लड्न आएका छन्। उनले आइतबार दिउँसो मात्रै टिकट पाएका थिए। त्यसअघि टिकट पाएका तिलोत्तमा नगरपालिकाका पूर्वमेयर वासुदेव घिमिरेले मनोनयन दर्ता गराएका छन्। निर्वाचन अधिकृत चिन्तामणि शर्माले प्रमाणका आधारमा उम्मेदवार टुंगो लाग्ने बताए। यो क्षेत्रमा कांग्रेसका भरत शाहले गठबन्धनकातर्फबाट मनोनयन दर्ता गराएका छन्। एमाले महासचिव शंकर पोखरेलले प्रतिनिधिसभाका लागि दाङ क्षेत्र नम्बर २ बाट मनोनयन दर्ता गराएका छन्। माओवादीका कृष्णबहादुर महरा समानुपातिकमा समेटिएपछि रेखा शर्मासँग पोखरेलको प्रतिस्पर्धा हुनेछ। गएको निर्वाचनमा पोखरेल महरालाई प्रतिनिधिसभा छाडेर प्रदेशसभामा आई मुख्यमन्त्री बनेका थिए। रोल्पामा गठबन्धनबाट माओवादीका वर्षमान पुनले वारेसनामार्फत उम्मेदवारी दर्ता गरेका छन्। प्रदेश निर्वाचन क्षेत्र ख मा भने कांग्रेसविरुद्ध माओवादीका नेता दीपेन्द्र पुनले स्वतन्त्र उम्मेदवारी दिएका छन्। उनले माओवादी पार्टी परित्याग गर्दै उम्मेदवारी दर्ता गराएका हुन्। पुनः निवर्तमान प्रदेश सांसद हुन्। नवलपरासी पश्चिम क्षेत्र नम्बर १ मा उद्योगति विनोद चौधरी र जनता प्रगतिशिल पार्टीका अध्यक्ष हृदेश त्रिपाठीबीच प्रतिस्पर्धा हुँदैछ। त्रिपाठीले यसअघि सूर्य चिह्नबाट चुनाव जितेका थिए। यो क्षेत्रमा एमालेले सिन्धु जलेसालाई उम्मेदवार बनाएको छ। जेलमा रहेका रेशम चौधरीले बर्दिया क्षेत्र नम्बर १ बाट उम्मेदवारी दर्ता गराएका छन्। यसअघि उनी कैलालीबाट चुनाव जितेका थिए। लुम्बिनी प्रदेशमा प्रभावशाली नेताहरू एमालेका प्रदीप ज्ञवाली र कांग्रेसका चन्द्र भण्डारी गुल्मी क्षेत्र नम्बर १, कांग्रेसकी पुष्पा भुसाल र एमालेका टोपबहादुर रायमाझी अर्घाखाँचीबाट चुनावमा भिड्दैछन्। गठबन्धनविरुद्ध स्वतन्त्र उम्मेदवारी दलीय गठबन्धनविरुद्ध स्वतन्त्र उम्मेदवारी दर्ता भएका छन्। गुल्मी क्षेत्र नम्बर २ मा रामकुमारी झाक्रीविरुद्ध कांग्रेसका दामोदार भुसालले उम्मेदवारी दर्ता गराएका छन्। गुल्मीकै क्षेत्र नम्बर १ क मा माओावादीका सुदर्शन बरालविरुद्ध कांग्रेसका किरणप्रताप शाहले स्वतन्त्र उम्मेदवारी दर्ता गरेका गरेका छन्। (ख) मा कांग्रेसका धनेन्द्र कार्कीका विरुद्ध माओवादीका रामचन्द्र कँडेलको स्वतन्त्र उम्मेदारी परेको छ। अर्घाखाँचीमा जनमोर्चाले प्रदेशका दुवै क्षेत्रमा उम्मेदवारी दर्ता गरेको छ। बाँकेमा जसपाले गठबन्धन छाडेर संघ र प्रदेशमा उम्मेदवारी दर्ता गराएको छ।"
अन्तर्राष्ट्रिय पर्यटन आगमन तीन गुणाले बढ्यो,"काठमाडौं : सन् २०२२ को जुलाईसम्म अन्तर्राष्ट्रिय पर्यटन आवागमन झन्डै तीन गुणाले बढेको छ। विश्व पर्यटन संगठन (यूएनडब्लूटीओ) ले सार्वजनिक गरेको जनवरीदेखि जुलाईसम्मको तथ्यांकअनुसार सन् २०२१ को सोही अवधिको तुलनामा अन्तर्राष्ट्रिय पर्यटकको आगमन १ सय ७२ प्रतिशतले बढेको छ। यसको अर्थ यो क्षेत्रले कोभिडअघिको स्तरको झन्डै ६० प्रतिशत रिकभरी गरेको छ। यात्रा प्रतिबन्धहरू हट्दै जानुले अन्तर्राष्ट्रिय यात्रा स्थिर रिकभरीतिर अघि बढेको देखिन्छ। संगठनको सन् २०२२ सेप्टेम्बर १९ सम्मको तथ्यांकअनुसार विश्वका ८६ देशहरूमा कोभिडसम्बन्धी यात्रा प्रतिबन्धहरू पूर्णरूपमा हटिसकेका छन्। सन् २०२१ को सोही महिनामा १७ करोड ५० लाख पर्यटकको आगमन भएको थियो। यस अवधिमा अनुमानित ४७४ मिलियन पर्यटकले अन्तर्राष्ट्रिय भ्रमण गरेका थिए। २०२२ को जुन र जुलाईमा मात्रै अनुमानित २०७ मिलियन अन्तर्राष्ट्रिय आगमन रेकर्ड गरिएको थियो, जुन गत वर्षको सोही दुई महिनामा देखिएको संख्याको दोब्बर हो। सन् २०२२ को ७ महिनाको पर्यटन आगमनको तथ्यांकमा जुन र जुलाईको आगमनले ४४ प्रतिशत प्रतिनिधित्व गर्छ। युरोपले मात्रै आगमनहरूमध्ये ३०९ मिलियनलाई स्वागत गरेको छ, जुन कुल संख्याको ६५ प्रतिशत हो। युरोपले २०२१ को पहिलो सात महिनाको तुलनामा झन्डै तीन गुणा धेरै अन्तर्राष्ट्रिय आगमनहरूलाई स्वागत गरेको छ। जुन १९० प्रतिशतको सुधार हो। २०२२ मा युरोप र मध्यपूर्वले जनवरीजुलाईमा सबैभन्दा छिटो रिकभरी गरेको छ। २०१९ को तुलनामा क्रमशः ७४ प्रतिशत र ७६ प्रतिशतले पर्यटन आगामन सुधारिएको छ। बलियो अन्तरक्षेत्रीय माग र संयुक्त राज्य अमेरिकाबाट बढाएका यात्रा परिणामहरूका कारण आशातित सुधार भएको उल्लेख छ। यी क्षेत्रले जुनमा २१ प्रतिशत र जुलाईमा १६ प्रतिशतले सुधार गरेको छ। युरोपका धेरै मुलुकहरूमा यात्रा प्रतिबन्ध हट्नुले पनि पर्यटन आगमन सुधारिएको हो। मध्यपूर्वमा मात्रै २०२२ को जनवरीदेखि जुलाईसम्ममा अन्तर्राष्ट्रिय आगमन वार्षिक लगभग चार गुणा बढेको छ। जुलाईमा हज यात्री बढेपछि साउदी अरेबियामा १२१ प्रतिशत पर्यटक आगमन बढेको छ। समीक्षा अवधिमा अमेरिकाको १ सय ३ प्रतिशत र अफ्रिकाको १ सय ७१ प्रतिशतले आगमन बढेको छ। एसिया र प्रशान्त क्षेत्रको आगमन १ सय ६५ प्रतिशतले बढेको छ। यो क्षेत्रमा २०२२ को पहिलो सात महिनामा दोब्बरभन्दा बढी आगमनहरू बढेको छ। यी क्षेत्रमा केही मुलुकहरूमा रहेको यात्रा प्रतिबन्धका कारण सन् २०१९ को तुलनामा पर्यटक आगमन ८६ प्रतिशतले कमी हो। संगठनका महासचिव जुराब पोलोलिकाश्भिलीले विश्व पर्यटन क्षेत्र स्थिरतर्फ अग्रसर भएको बताए। पर्यटन स्थिरोन्मुख हुँदै गर्दा भूराजनीतिकदेखि आर्थिकसम्मका धेरै चुनौतीहरू बाँकी छन्। यस क्षेत्रले मानिसका लागि आशा र अवसर फिर्ता गरिरहेको छ। अब पर्यटन, कहाँ गइरहेको छ र यसले मानिसलाई कसरी असर गर्छ भनेर पुनर्विचार गर्ने समय आएको छ। उनले भने। विश्व पर्यटन सुधारसँगै विश्व हवाई ट्राफिकमा पनि सुधार देखिएको छ। सन् २०२२ को जनवरीजुलाईमा २ सय ३४ प्रतिशतले हवाई यात्रु बढेका छन्। सुधार हुँदाहुँदै पनि २०१९ को तुलनामा ४५ प्रतिशतले हवाई यात्रुमा कमी देखिएको अन्तर्राष्ट्रिय उड्डयन संगठनले जनाएको छ।"
बागीको लर्को,"हेटौंडा : बागमती प्रदेशमा टिकट वितरणको असन्तुष्टि बागी उम्मेदवार बनेर पोखिएको छ। चितवनको क्षेत्र नम्बर ३ मा नेपाली कांग्रेसका दुई नेताले बागी उम्मेदवारी दर्ता गराएका छन्। भरतपुर महानगरपालिकाको मेयरमा बागी उठेका जगन्नाथ पौडेल र कांग्रेसका केन्द्रीय सदस्य दिनेश कोइरालाले बागी उम्मेदवारी दर्ता गराएका हुन्। २०७९ को स्थानीय तह निर्वाचनमा भरतपुर महानगरमा कांग्रेसबाट मेयरका आकांक्षी पौडेलले गठबन्धनमा माओवादीको भागमा परेपछि भुइँकटहर चुनाव चिह्न लिएर स्वतन्त्र उम्मेदवार बनेका थिए। कांग्रेस केन्द्रीय सदस्य कोइरालाले २०७४ सालमा भरतपुर महानगरपालिकाको मेयरमा माओवादीसँग तालमेल भएपछि उम्मेदवारी फिर्ता लिएका थिए। उनी २०७४ को चुनावमा चितवन ३ (क) मा पराजित भएका थिए। नेकपा माओवादी केन्द्रका अध्यक्ष उक्त क्षेत्र छाडेर गोर्खा गएपछि यहाँ गठबन्धनबाट नेकपा माओवादीले डा भोजराज अधिकारी र नेकपा एमालेले जिल्ला अध्यक्ष राम प्रसाद न्यौपानेलाई उम्मेदवार बनाएको छ। काभ्रेमा गठबन्धनभित्र असन्तुष्ट नेकपा एकीकृत समाजवादीका जिल्ला अध्यक्ष तथा बागमती प्रदेश कृषि तथा पशुपन्छी विकासमन्त्री बसुन्धरा हुमागाईंले बागी उम्मेदवारी दिएका छन्। प्रतिनिधिसभा २ को (ख) मा गठबन्धनले कांग्रेसका कञ्चन बादेलाई उम्मेदवार बनाएपछि हुमागाईंले उक्त क्षेत्रमा गठबन्धनविरुद्ध उम्मेदवारी दिएका हुन्। धादिङको प्रतिनिधिसभा २ मा गठबन्धन दल कांग्रेसका उम्मेदवार रामनाथ अधिकारीविरुद्ध बागी उम्मेदवारी परेको छ। कांग्रेसका निवर्तमान सभापति रमेश धमलाले स्वतन्त्र उम्मेदवारी दिएका हुन्। जिल्लाबाट उनीहरू दुबै जनाको नाम टिकटको लागि सिफारिस भएको थियो। आफूमाथि अन्याय भएको भन्दै धमालाले गठबन्धनविरुद्ध बागी उम्मेदवारी दिएका हुन्। टिकट वितरणमा असन्तुष्टि जनाउँदै नेकपा एमाले धादिङका पूर्वअध्यक्ष नेत्रराज पौडेलले पनि स्वतन्त्र उम्मेदवारी दर्ता गराएका छन्। एमाले धादिङले पौडेललाई धादिङ १(क) मा उम्मेदवार सिफारिस गरेको थियो। तर, पार्टी केन्द्रीय समितिले रमेश आचार्यलाई टिकट दिएपछि पौडेललेले बागी उम्मेदवारी दर्ता गराएका हुन्। आचार्यले एमाले अध्यक्ष केपी शर्माका स्वकीय सचिव भएर काम गरेका थिए। २०७४ को चुनावमा पनि सोही क्षेत्रमा उनले पाएको टिकट अन्तिम क्षणमा पार्टीले नेता राजेन्द्र पाण्डेलाई उम्मेदवार बनाएको थियो। रामेछापमा भने सत्ता गठबन्धनभित्रको दल एकीकृत समाजवादीले भने संघ र प्रदेशमा छुट्टै उम्मेदवारको मनोनयन दर्ता गराएको छ। संघ र प्रदेश दुवैतर्फ पार्टीले गठबन्धनबाट टिकट नपाएको भन्दै समाजवादीले बागी उम्मेदवारी दिएको हो। एमालेसँग गठबन्धन गरेको राप्रपा नेपालले पनि तीर चिह्नबाट संघ र प्रदेशमा उम्मेदवारको मनेनयन दर्ता गरेको छ।"
हुम्लाको उम्मेदवारी काठमाडौंबाटै,"सिमकोट : टिकटको अन्तिम निर्णयसम्म काठमाडौंमै रहेका हुम्लाका नेताले उताबाटै उम्मेदवारी दिएका छन्। पाँच दिनदेखि निरन्तर वर्षाका कारण हवाईजहाज नचलेपछि हुम्लाका अधिकांश उम्मेरदवारले निर्वाचन आयोगबाट वारिसनामामार्फत मनोनयन दर्ता गराएका हुन्। हुम्लामा वर्षाका कारण हवाई सेवा सञ्चालन नभएपछि आयोगको केन्द्रीय कार्यालयमार्फत मनोनयनपत्र दर्ता गराइएको कर्णाली प्रदेशका मुख्यमन्त्री जीवनबहादुर शाहीले बताए। पार्टी बैठकका सिलसिलामा एक सातायता काठमाडौंमै रहनुपरेको र वर्षाले हवाई सेवा सुचारु नहुँदा आयोगको कार्यालयमार्फत जिल्ला निर्वाचन कार्यालयमा वारिसनामा पठाएर मैले प्रदेश निर्वाचन क्षेत्र (ख) मा उम्मेदवारी दर्ता गराएँ, मुख्यमन्त्री शाहीले भने, हुम्ला भौगोलिक रूपमा निकै विकट छ भन्ने महसुस यस्तो महत्वपूर्ण अवस्थामा भनेको समयमा पुग्न नसक्दा हुने गरेको छ। एमाले नेता दल रावल, छक्कबहादुर लामा र दल फडेराले पनि आयोगको केन्द्रीय कार्यालयबाट वारिसनामा पठाएर आफ्नो मनोनयनपत्र दर्ता गराएका छन्। एमालेको तर्फबाट प्रतिनिधिसभामा रावल, प्रदेश (ख) मा लामा र प्रदेश (क) मा आफूले मनोनयनपत्र दर्ता गरेको एमाले केन्द्रीय सदस्य फडेराले बताए। एमालेले रावलका तर्फबाट उनका भाइ पुन्दबहादुर रावल, लामाका तर्फबाट प्रकाशबहादुर शाही र फडेराका तर्फबाट गोकुल बुढालाई वारिसनामा पठाएर मनोनयन दर्ता गराइएको हो। खराब मौसमका कारण जिल्ला जान नसकेपछि कर्णाली प्रदेशको राजधानी सुर्खेतको निर्वाचन कार्यालयबाटै आफूले मनोनयनका लागि वारिसनामा पठाएको माओवादी केन्द्रका प्रतिनिधिसभा सदस्य उम्मेरदवार छिरिङदम्डोल लामा (कार्चेन)ले बताए। लामाले हवाई सेवा सुचारु नहुँदा पार्टीका नेता टाक्पाजिग्मेत लामा (मुस्कान), धर्मराज बोहरा कार्मानाम्ग्याल लामाको नाममा वारिसनामा पठाएर मनोनयन दर्ता गरेको बताए। लामासँगै गठबन्धनबाट प्रदेश निर्वाचन क्षेत्र (क) को टिकट पाएका रणसिंह परियारले पनि सुर्खेत निर्वाचन कार्यालयबाट छवि थापा, जंग बोहराको नाममा वारिसनामा पठाएर मनोनयन दर्ता गराएका छन्। हुम्लाका लागि प्रतिनिधिसभामा माओवादी केन्द्र समाजवादी अध्यक्ष कर्णजित बुढाथोकीले पनि काठमाडौंबाट प्रतिनिधिसभा सदस्यको मनोनयन दर्ता गराएका छन्। बुढाथोकीले पार्टीका जिल्ला अध्यक्ष रंगमल रोकायाको नाममा वारिसनामा दिएर मनोनयन दर्ता गरएको जानकारी दिए। मुख्य निर्वाचन अधिकृतको कार्यालय हुम्लाका अनुसार एक निर्वाचन क्षेत्र भएको हुम्लामा प्रतिनिधिसभा सदस्यका लागि गठबन्धनबाट माओवादी केन्द्रका छिरिङदम्डोल लामा (कार्चेन), एमाले दल रावल, माओवादी केन्द्र (समाजवादीबाट कर्णजित बुढाथोकी (सुशील) र राप्रपाबाट तजेबहादुर रावतसहित चार जनाले मनोनयन पत्र दर्ता गराएका छन्। प्रदेश निर्वाचन क्षेत्र (क)मा गठबन्धनकातर्फबाट माओवादी केन्द्रका रणसिंह परियार, नेकपा (एमाले)बाट दल फडेरा, एकीकृत समाजवादीबाट हस्तबहादुर शाही, नेपाली कांग्रेसको स्वतन्त्र समूहबाट मंगलबहादुर शाही, माओवादी केन्द्रको स्वतन्त्र समूहबाट धु्रवकुमार शाही र राप्रपाबाट छापे ऐडीले मनोनयन पत्र दर्ता गराएका छन्।"
निर्धक्क निर्वाचन,"मंसिर ४ गते हुने निर्वाचनको तयारीका क्रममा मूलभूत रूपमा प्रतिनिधिसभा र प्रदेशसभाका सन्दर्भमा चारवटा चुनौती देखेका छौं। स्थानीय तह निर्वाचनमा मतदातादेखि सुरक्षा र मत परिणाम अनि गणनासम्मका विभिन्न समस्या थिए। जसलाई यो निर्वाचनमा निर्देशिका र कार्यविधिलगायत आवश्यक बन्दोबस्ती गरेर व्यवस्थापन गरिरहेका छौं। पहिलो, यो चुनौती धेरै हदसम्म सुधार्दै छौं। दोस्रो, सबै निर्वाचनमा आचारसंहिताको पालना र खर्चको सीमा हो। जहाँ कसरी अनुगमन गर्ने, कसरी कारबाही गर्ने आदि विषय उठेका छन्। त्यसैले आचारसंहितालाई पनि यसपटक थप व्यावहारिक बनाइएको छ। निर्वाचन खर्चको सीमालाई विगतभन्दा फरक ढंगले व्याख्या गरिएको छ। प्रत्येक निर्वाचन क्षेत्रमा क्षेत्रगत रूपमा फरक फरक सीमा तोकेर त्यसलाई उपयुक्त विधि, संरचना र पद्धतिगत व्यवस्थाबाट अनुगमन गर्ने प्रबन्ध मिलाइएको छ। यसअघि निर्वाचन खर्च सबै निर्वाचन क्षेत्रमा एकै हुनेगरी प्रतिनिधिसभातर्फ २५ लाख र प्रदेशसभातर्फ १५ लाख रुपैयाँ भनिएको थियो। यसले काठमाडौंको क्षेत्र नं १ जहाँ दुई घण्टामा पूरै निर्वाचन क्षेत्र घुम्न सकिन्छ अथवा त्यहाँको प्रदेश जहाँ एउटा वडाको एउटा प्रदेश सभासद् हुन्छ, त्यस्तो ठाउँमा पनि त्यति नै खर्च र जहाँ १०१५ दिन हिँडेर पनि निर्वाचन क्षेत्र घुम्न सकिन्न, त्यहाँ पनि त्यति नै खर्च। त्यसैले यो न्यायोचित भएन भन्ने थियो, त्यसलाई सन्तुलित गरेका छौं। निर्वाचन खर्चको हद तोक्दा तीनवटा कुरामा ध्यान दियौं। एक, त्यहाँ कति मतदाता छन्, त्यसलाई ६० प्रतिशत, दुई, कतिवटा मतदानस्थल र केन्द्र छन्, तिनको व्यवस्थापनमा २० प्रतिशत र तीन, निर्वाचन क्षेत्रको क्षेत्रफल कति छ ?, त्यसलाई २० प्रतिशत मानेर खर्च गर्नेगरी वैज्ञानिक रूपमा आधार तयार पारेका छौं। निर्वाचनको तयारी गर्दै गर्दा देखेको तेस्रो समस्या भनेको निष्ठा र सिद्धान्तका आधारमा निर्वाचन जित्ने बनाउनु हो। राजनीतिक दल र उम्मेदवारमा निर्वाचन चाहिँ जसरी (साम, दाम, दण्ड, भेद) पनि जित्नुपर्छ भन्ने सोच थियो, यो ठाउँमा अबको निर्वाचनमा पद, पैसा र पहुँचले होइन, निष्ठा, विचार र सिद्धान्तले जित्छ भन्ने मान्यता स्थापित गर्नु जरुरी छ। यसमा विभिन्न दलका नेताबाट पनि विभिन्न समयमा निर्वाचन महँगो भयो, टिकट पाए पनि लड्न सक्दिनँ भन्नेजस्ता अभिव्यक्ति आइरहेका सन्दर्भमा नयाँ धारणा स्थापित गरेका छौं। दलीय व्यवस्थामा दलले निर्वाचनमा भाग लिन्छ, उम्मेदवारले होइन। समानुपातिक प्रणालीतर्फ त दल नै उम्मेदवार होभन्दा हुन्छ। देशभर नै एउटा निर्वाचन क्षेत्र हो, प्रदेशभरि निर्वाचन क्षेत्र हो, जहाँ दलको एउटै निर्वाचन चिह्न जान्छ। त्यसकारण निर्वाचन खर्चलाई नयाँ दृष्टिकोणबाट हेरौं। यदि अब पनि कुनै राजनीतिक दलले वा नेताले स्पष्ट रूपमा निर्वाचन खर्च महँगो भएकाले उमेदवार बन्न सकिएन वा यो निर्वाचन प्रणाली अत्यन्त महँगो हुँदै गयो भन्छ भने दलका सदस्य, कार्यकर्ता र शुभचिन्तकमाथिको अपमान हो। किनकि त्यो दलको सदस्य, कार्यकर्ता र शुभचिन्तकले पैसा देऊ अनि भोट दिन्छु भनेको त हुँदैन। यस्तै, कसैले त्यसो भन्छ भने दलीय व्यवस्था मन नपराउनेहरूको भावनालाई मलजल गर्नलाई हो। अर्को कुरा, बहुदलीय लोकतान्त्रिक प्रणाली र आवधिक निर्वाचनलाई अविश्वास गर्ने अभिव्यक्ति हो त्यो। यसैले यी कुराहरूलाई चिर्दै राजनीतिक दलहरूले त आफ्नो सिद्धान्त, विचार र कार्यक्रम लिएर जाने हो। वर्षौंदेखि प्रयोग गरेको निर्वाचन चिह्न प्रयोग गर्ने हो। त्यसको मर्यादामा आफ्नो सिद्धान्तलाई खण्डित गर्ने काम यदि भयो भने यसले मतदाताको आत्मसम्मानमा पनि चोट पुर्याउँछ भन्ने हो। त्योभन्दा महत्वपूर्ण कुरा, यो निर्वाचनलाई यसो भनिनु भनेको सार्वभौमसत्ता जनतामा निहित वा मताधिकार जनतामा भएकाले यो जनतामतदाताप्रतिको अपमान पनि हो। हाम्रा मतदाताले पैसा नतिरी भोट दिँदैनन् भन्नुले यो व्यवस्था र अहिलेको प्रणालीलाई खण्डित पार्ने कुरा हुन्। यसकारण तेस्रो ठूलो समस्या भनेकै मतदातालाई मतदान गर्न लैजाने मात्र होइन, निर्वाचन गलत तरिकाले जित्न सकिँदैन भन्ने पनि हो। सही तरिका वा विश्वासले निर्वाचन जितियो भन्ने वातावरण तयार गर्ने काम भएको छ। यसका निम्ति यो निर्वाचन विजेतालाई पराजितले स्वतःस्फूर्त रूपमा बधाई दिने वातावरणसहितको निर्वाचन हुनेछ। त्यसैले राजनीतिक दल, उम्मेदवार, आमनागरिक, नागरिक समाज र आमसञ्चारका सबै माध्यम निर्वाचनमा लाग्नुपर्छ। चौथो ठूलो विषय भनेको सामाजिक सञ्जालबाट निर्वाचनको समयमा हुन सक्ने मिथ्या सूचना र दुष्प्रचारका कुरा नै हो। यसलाई कसरी नियमन गर्ने, कसरी व्यवस्थित गर्ने भन्ने हो। ठूला नेताबाटै हुँदै नभएका घटना पनि सामाजिक सञ्जालमा राख्ने प्रवृत्ति बढ्दो छ। यसमा थुप्रै उदाहरण भेटेपछि निर्वाचन आयोगले अध्ययन गर्यो। सन् २०१६ मा बेलायतमा भएको जनमत संग्रह र अमेरिकामा भएको राष्ट्रपति (ट्रम्ट)को निर्वाचनमा पनि उठेकाले आयोगले यस्ता घटना र सन्दर्भहरूको अध्ययन गरेको हो। सामाजिक सञ्जालको उपयोगसम्बन्धी नीति बनायौं, रणनीतिक योजना पनि बनाएका छौं। फेसबुकको मेटा कम्पनीसँग साझेदारी र सहकार्य गरेका छौं। ट्विटर र टिकटकसँग पनि सम्पर्कमा छौं। तिनमा पनि हेर्दैछौं। फेसबुक प्रयोगकर्ता सबैभन्दा बढी छन्। निर्वाचनलाई सामाजिक सञ्जालमैत्री बनाउन त्यहाँबाट हुने असामाजिक र अमर्यादित क्रियाकलापलाई नियन्त्रण गर्ने काम गरेका छौं। जसका लागि मूलभूतरूपमा तीनवटा कार्य अघि बढाएका छौं, मिसइन्फर्मेसन, डिसइन्फर्मेसन र हेट स्पिचको नियमन गर्ने। फेसबुकमार्फत पनि राजनीतिक दल र उम्मेदवारहरूले मजैले विज्ञापन गर्छन्, ठूलो खर्च हुँदोरहेछ त्यहाँ। त्यसैले उनीहरूले त्यहाँबाट गरेको खर्चलाई हेर्ने, विवरण लिने काम गर्नेछौं। फेसबुकमा गरेको खर्चको हिसाब सात वर्षदेखिको पाउन सकिने रहेछ। निर्वाचन आयोगले पहिलोपटक यो निर्वाचनमा सामाजिक सञ्जालबाट हुने खर्चलाई समेत अनुगमन गर्न सक्ने गरी प्रबन्ध मिलाएको छ। निर्वाचन खर्च कुन कुन शीर्षकमा कति कति गर्नुहुन्छ भनेर तोकेका छैनौं। बरु यो यो क्षेत्रमा खर्च गर्न सकिन्छ भनेर छोडेका छौं। अब सबैले प्रचारप्रसार सामाजिक सञ्जालमा मात्र गर्न पनि पायो। कसैले आमसञ्चार माध्यमबाट मात्र गर्छु पनि भन्न पायो तर, नियमानुसार। निष्ठा र सिद्धान्तका आधारमा निर्वाचन जित्ने वातावरण बनाउँदै छौं। अबको निर्वाचनमा पद, पैसा र पहुँचले होइन, निष्ठा, विचार र सिद्धान्तले जितिन्छ भन्ने मान्यता स्थापित गर्नु छ। आयोगले कुनै पनि उम्मेदवारले गरेको खर्चसँग भिडान गर्छ। खर्चको विवरण उम्मेदवारले पठाएको हुन्छ, नपठाए आयोगले कारबाही गर्छ। त्यो विवरण सञ्जालमा गरेको खर्चको विवरण मिल्छ कि मिल्दैन ? त्यो आधिकारिक विवरण मिलेन भने कारबाही किन नगर्ने ? भनेर प्रक्रिया अघि बढाइहाल्छौं। यसरी सन्तुलित बनाउँदैछौं। अर्को, मतदाता शिक्षाका सूचनामूलक सामग्री पनि सञ्जालमार्फत प्रयोग गर्ने गरी कार्य अघि बढाएका छौं। अघि भनेका चार कुरा एउटा, स्थानीय तहको निर्वाचनमा देखिएका समस्यालाई कसरी सम्बोधन गर्ने ? दोस्रो, निर्वाचन आचारसंहितालगायतका मुद्दा, तेस्रो, राजनीतिक दल र उम्मेदवारहरूलाई एउटा सिद्धान्तनिष्ठ व्यक्तिले निर्वाचन जित्ने वातावरण तयार पार्ने र चौथो, सामाजिक सञ्जालबाट हुन सक्ने समस्यालाई निराकरण गर्ने। यही सेरोफेरोमा निर्वाचनका सबै काम केन्द्रित गरेका छौं। निर्वाचन आयोगले सम्बन्धित सुरक्षा निकायसँग छलफल गरिसकेको छ। २०६४ सालदेखि २०७९ सालको स्थानीय तहको निर्वाचनसम्ममा कुन कुन मतदात केन्द्रमा के कस्ता घटना भएका थिए ? कहाँ कहाँ सुरक्षा चुनौती बढी थियो ? कहाँ कहाँ दोहोर्याएर निर्वाचन किन गरियो ? आदिको समीक्षा पनि गरेका छौं। बाजुरामा मरेका मान्छेहरूले भोट हाल्छन् भन्ने कहावत रहेछ। त्यस विषयमा हामीले पनि अध्ययन गर्र्यौं, हेर्र्यौं। बूढीगंगा नगरपालिकामा निर्वाचनका क्रममा मतदान केन्द्र नै कब्जा गरेको कुरामा आयोगले विमति जनाइदियो भनेर आपत्ति मान्ने ठूलै नेताहरू भेटिए। अध्ययन गर्दा १ हजार ७ सय ९ मतदाता भएको ठाउँमा १० मत मात्र नखसेको पायौं। अनि भनियो, आयोगको काम शतप्रतिशत गराउने होइन र ? यसो बुझ्दा त हो। यथार्थ त फरक रहेछ। मतदान अधिकृत पनि ज्यान जोखिममा परेर गरेको भन्छन्। हप्कीदप्की हुँदो रहेछ। मतपेटिकाहरू लुटिएकादेखि नेताले केन्द्रमा गरेका अवरोध आदि सबैको सूची तयार पारेका छौं। निर्वाचन आयोगले गणनालाई सहज बनाउँदै यसपटक १० दिनभित्र सबै नतिजा सार्वजनिक गर्नेछ। प्रत्यक्षतर्फ तीन दिनभित्र र समानुपातिकको १० दिनभित्र गणना भइसक्ने व्यवस्था गरेका छौं। यसपटक सुरक्षा योजना बनाउँदा मतदान केन्द्रस्तरीय सुरक्षा योजना बनाएका छौं, अति संवेदनशील, संवेदनशील र सामान्य भनी तोकेका छौं। प्रदेश निर्वाचन क्षेत्रस्तरीय सुरक्षा योजना अर्को बनाएका छौं। प्रतिनिधिसभा सदस्यस्तरीय र जिल्लास्तरीय दुवै पनि हुन्छ। काठमाडौंमा यी दुवै हुन्छ भने सानो जिल्लामा एउटा मात्र हुनेछ। प्रदेशको सचिवको नेतृत्वमा पनि सुरक्षा कमान्ड पोस्ट हुनेछ। मन्त्रीहरूलाई निर्वाचनका दिन कसैलाई पनि आदेश दिने अधिकार हुँदैन त्यसैले पहिले मन्त्रीहरू पनि यसमा रहन्थे भने पनि यसपटक त्यो हटाएका छौं। आयोगमा आयुक्तको नेतृत्वमा पनि सुरक्षा योजना तय गरिएको छ। नेपाली सेना, सशस्त्र प्रहरी र म्यादी प्रहरीसहित नेपाल प्रहरी गरी झन्डै तीन लाख (२ लाख ९८ हजार ५ सय ४०) सुरक्षाकर्मी एक साता अघिदेखि निर्वाचनमा खटिन्छन्। आसन्न निर्वाचनमा सहभागी नहुने दलहरू बलिया छैनन्। यदाकदा भाग नलिउँ भन्ने नेता छन् तर बहिष्कार गर्नेहरू देखिएका छैनन्। बरु निर्वाचनका चुनौती फरक ढंगका छन्। एउटा बाह्य (सीमा) क्षेत्र र अर्को आन्तरिक। अन्तरदलीय प्रतिस्पर्धा छ। अर्को दलभित्रकै समस्या देखिएको छ। टिकटलगायतका कारण देखिएको आन्तरिक द्वन्द्व छ। दलभित्र असन्तुष्ट भएर जाने कार्यकर्तासँग मनमुटावका कारण हुने प्रतिस्पर्धा पनि छ। यसबाहेक निर्वाचनलाई हुने चुनौती आयोगले देखेको छैन। मतगणना कसरी सुरक्षित बनाउने भन्ने पक्ष पनि छ। मतपत्रको ढाँचा स्थानीय तहको भन्दा फेरिएको छ। पहिलो हुने निर्वाचित हुने प्रतिनिधिसभा र प्रदेशसभाको मनोनयन सम्पन्न भइसकेपछि जति जना उम्मेदवार रहन्छन्, त्यतिजनाको चिह्न राखेर मतपत्र छापिन्छ। एउटा मतपत्रमा एउटा छापमात्र लगाउने गरी व्यवस्था गरिएको छ। एउटा मतदाताले मतदान केन्द्रमा प्रवेश गरिसकेपछि उसले चारवटा मतपत्र छुट्टाछुट्टै छाप लगाएर छुट्टाछुट्टै मतपेटिकामा राख्ने गरी व्यवस्था गरिएको छ। यसले गर्दा मत हाल्न र गणना गर्न पनि सहज हुनेछ। अहिले मतपत्र सानो हुने, छाप नीलो हुने र त्यो नीलो चिह्न रातो र कालो मतपत्रमा प्रष्ट देखिन्छ। दोस्रो चरणमा समानुपातिकतर्फको गणना गर्नेछौं। निर्वाचन आयोगले गणनालाई सहज बनाउँदै यसपटक १० दिनभित्र सबै नतिजा सार्वजनिक गर्नेछ। प्रत्यक्षतर्फ तीन दिनभित्र र समानुपातिकको १० दिनभित्र गणना भइसक्ने व्यवस्था गरेका छौं। गणना गर्ने समयमा हस्तक्षेप वा धाँधली हुने स्थिति नआउला। प्रतिनिधिहरूको उचित व्यवस्थासँगै सीसीटीभीहरूको प्रयोग गर्नेछौं। सम्भावित धाँधलीमा आयोगले पनि तत्कालै हस्तक्षेप गर्नेछ। ६५ वटै निर्वाचन क्षेत्रको निगरानी सीसीटीभीबाट आयोगले गरिरहने व्यवस्था छ त्यो पनि स्थानीय तहमार्फत सहजीकरण पनि हुनेगरी मिलाएकाले समस्या सिर्जना नहोला। पुनः मतदान गर्ने अवस्था नआउला भन्न सकिन्न। जुन त्यही दिन थाहा हुने कुरो हो। प्राकृतिक विपत्ति (हिमपात वा बाढीपहिरो आदि) र राजनीतिक विध्वंशले रोक्नुपर्ने हुन सक्छ। राजनीतिक कारणले रोक्नुपर्ने भयो भने निर्देशिका र कार्यविधिका आधारमा ठाउँको ठाउँ कारबाही गर्नेछौं। यस पटकदेखि निर्वाचन आयोगले हर एक्सन मा रियाक्सन गर्नेछ। आयोगको चाहना के छ भने कुनै पनि दलबाट त्यस्तो हर्कत नहोस्।  थपलिया प्रमुख निर्वाचन आयुक्त हुन्।"
निष्पक्षताका लागि आचारसंहिता,"आवधिक निर्वाचन जनगणतन्त्रको अभिन्न अंग हो। जनताका लागि, जनताद्वारा, जनताले शासन गर्ने यस्तो व्यवस्थामा उम्मेदवारी दिने वा आफूलाई मन परेको नेता चुन्न पाउने अधिकार हुन्छ। निर्वाचनमा जितहार स्वाभाविक प्रक्रिया नै हो तर जित्नका लागि साम, दाम, दण्ड, भेद सबै प्रकारका हतकण्डा अपनाइन्छ। त्यसपछि रकम, सत्ता र शक्तिको दुरुपयोग गरेको आरोप लाग्छ। यस्ता कार्य रोक्नकै लागि निर्वाचन आचारसंहिता जारी गरिएको हुन्छ। सामान्यतः आचारसंहिता भनेको आचरणको नियम मात्र हो भनेर बुझिन्छ। यसको पालना नगर्नु भनेको आचरण विपरीतको कार्य हुन्छ तर निर्वाचन आचारसंहितामा आचरण शुद्धिले मात्र पुग्दैन। निर्वाचन प्रक्रियामा सहभागी हुने सबैका लागि निर्वाचन आचारसंहिता बाध्यकारी नियम हुन्छ। जसको पालना नगरे जोकोही पनि कडा कारबाहीको भागीदार हुुनुपर्छ। निर्वाचनलाई स्वच्छता, निष्पक्षता, पारदर्शी तथा भयमुक्त वातावरण कायम राख्न निर्वाचन आयोगले प्रतिनिधिसभा र प्रदेशसभा निर्वाचनलाई लक्षित गरेर निर्वाचन आचारसंहिता २०७९ जारी गरिसकेको छ। नेपाल सरकार र प्रदेश सरकारका मन्त्री, संवैधानिक निकाय र पदाधिकारी, नेपाल सरकार वा प्रदेश सरकारका निकाय र पदाधिकारी, स्थानीय कार्यपालिका र सोका सदस्य, संघ, प्रदेश र स्थानीय तहका कर्मचारी, सुरक्षा निकाय, सुरक्षाकर्मी र कर्मचारी, सरकारी, अर्धसरकारी तथा सार्वजनिक संस्थाका कार्यालय र कर्मचारी, राजनीतिक दल तथा दलको भ्रातृ संगठन, उम्मेदवार वा सम्बन्धित सबै व्यक्तिलाई आचारसंहिता लागू हुन्छ। निर्वाचन आचारसंहिता जारी गरेर मात्र हुँदैन। निर्वाचन आयोगले यसको अक्षरशः पालना गराउन सकेमा मात्र निर्वाचनप्रतिको विश्वसनीयता र निष्पक्षता जनजनमा हुनेछ। त्यस्तै, उम्मेदवारको मतदान प्रतिनिधि तथा मतगणना प्रतिनिधि, सार्वजनिक पद धारण गरेको व्यक्ति, अनुगमन समितिका पदाधिकारी तथा अनुगमनकर्ता, पर्यवेक्षक संस्था तथा पर्यवेक्षक, सञ्चार प्रतिष्ठान, सञ्चारकर्मी तथा कर्मचारी, निजी तथा गैरसरकारी संस्था र सोका पदाधिकारी तथा कर्मचारी, विद्यालय, महाविद्यालयका शिक्षक, कर्मचारी, मतदाता, विकास साझेदार संस्था, सरकारी वा अर्धसरकारी निकायबाट सञ्चालित परियोजना तथा परियोजनाका कर्मचारीले पनि अनिवार्य पालना गर्नैपर्छ। मतदाता शिक्षा कार्यक्रम सञ्चालन गर्ने संस्था र तिनका कर्मचारी, बैंक तथा वित्तीय संस्था, व्यापारिक, औद्योगिक क्षेत्रका पदाधिकारी र कर्मचारी, वस्तु तथा सेवा प्रदायक व्यावसायिक संस्थाका पदाधिकारी र कर्मचारी सबैले आचारसंहिता पालना गर्नुपर्छ। निर्वाचनलाई खर्चिलो र भड्किलो बनाउनबाट जोगाउन आयोगले आचारसंहितामा दल तथा उम्मेदवारको निर्वाचन चिह्नअंकित ज्याकेट, कमिज, टिसर्ट, टोपीक्याप, गम्छा, मास्क, लकेट वा अन्य कुनै किसिमको पहिरन वा स्टिकर, लोगो, झोला, ब्याच, ट्याटुजस्ता सांकेतिक सामग्री उत्पादन गर्न, प्रयोग गर्न, बिक्री वितरण गर्न वा प्रदर्शन गर्न वा गराउन बन्देज लगाएको छ। बालबालिकालाई निर्वाचन प्रचारप्रसारमा प्रयोग गर्न वा गराउन नहुने, सामाजिक सञ्जालमा गलत, भ्रामक वा द्वेषपूर्ण सूचना प्रवाह गर्न वा गराउन नहुने कुरा आचारसंहितामा उल्लेख छ। यी हरविषयमा सरोकारवाला सबै सचेत हुन जरुरी छ। केन्द्रमा निर्वाचन आयोगले तोकेको निर्वाचन आयुक्तको नेतृत्वमा पाँचजना सचिव रहेको केन्द्रीय निर्वाचन आचारसंहिता अनुगमन समिति र हरेक जिल्लामा मुख्य निर्वाचन अधिकृतको नेतृत्वमा जिल्लास्तरीय आचारसंहिता अनुगमन समिति हुन्छ। आयोगले आचारसंहिता अनुगमन टोली पनि गठन गर्न सक्ने व्यवस्था गरेको छ। आचारसंहिताको अनुगमन र कारबाहीलाई अनुगमन समितिले प्रभावकारी रूपमा काम गरेको देखिँदैन। आचारसंहिता उल्लंघन गरेमा आयोगले एक लाख रुपैयाँसम्म जरिवाना गर्न सक्ने वा उम्मेदवारी रद्द गर्न सक्ने कडा व्यवस्था गरेको छ। यी सबै कार्य व्यवस्थित र शान्तिपूर्ण तरिकाले निर्वाचन सम्पन्न होस् भन्नाखातिर नै हो। मर्यादित निर्वाचन सम्पन्न हुनु भनेको मतदाता पनि भयरहित भएर निष्पक्ष मतदान गर्नु हो। देश हाँक्ने जिम्मेवार नेतृत्व चयनमा निर्धक्क सहभागी हुनु हो। पछिल्लो समय निर्वाचन सम्पन्न भएपछि परिणाममा निकै टीकाटिप्पणी हुने गरेको छ। यो निर्वाचन स्वच्छ, निष्पक्ष, भयमुक्त र शान्तिपूर्ण रुपमा सम्पन्न नहुनुको परिणाम हो। लोकतन्त्रमा निर्वाचनको परिणाम सर्वमान्य र सर्वस्वीकार्य हुन्छ र हुनुपर्छ। त्यसका लागि निर्वाचन प्रक्रियामा सामेल सबै सरोकारवाला उत्तिकै जिम्मेवार हुनुपर्छ। त्यसैले निर्वाचन आचारसंहिता पालना गर्नु सबैको कर्तव्य र दायित्व हुन आउँछ। यसको पालना नगर्ने व्यक्ति, संस्था वा निकाय राज्यका जुनसुकै तह र तप्कामा रहेको भए पनि कारबाही गर्न हिच्किचाउनु हुँदैन। निर्वाचन आचारसंहिता जारी गरेर मात्र हुँदैन। निर्वाचन आयोगले यसको अक्षरशः पालना गराउन सकेमा मात्र निर्वाचनप्रतिको विश्वसनीयता र निष्पक्षता जनजनमा हुनेछ।"
देश चुनावमय,"काठमाडौं : मंसिर ४ गते हुने प्रतिनिधिसभा र प्रदेशसभा निर्वाचनका लागि आइतबार देशभर प्रत्यक्षतर्फ उम्मेदवारी दर्ता भएको छ। ५ हजार ८ सय ६६ जनाले उम्मेदवारी दिएका छन्। यो तथ्यांक निर्वाचन आयोगको प्रणालीमा आइतबार राति ११ बजेसम्म प्रविष्ट भएको हो। विकट पहाडी जिल्लामा बाढी र पहिरोले सञ्चार सम्पर्क विच्छेद भएकाले तथ्यांक यकिन गर्न समस्या भइरहेको आयोगका प्रवक्ता शालिग्राम शर्मा पौडेलले बताए। प्रतिनिधिसभाका १ सय ६५ सिटमा २ हजार ४ सय ७३ जनाले मनोनयनपत्र दर्ता गराएका छन्। जसमध्ये पुरुष २ हजार २ सय ४२ र महिला संख्या २ सय ३१ जना छन्। प्रदेशसभाका ३ सय ३० सिटमा ३ हजार ३ सय ९३ जनाको उम्मेदवारी परेको छ । जसमा पुरुष ३ हजार ९९, महिला २ सय ९३ र अन्य १ जना छन्। काठमाडौंस्थित आयोग कार्यालयबाटै पहिलो पटक १ सय ५८ जनाले आआफ्नो क्षेत्रमा वारेसमार्फत उम्मेदवारी दिएका छन्। बाढीपहिरोका कारण तत्काल आफ्नो क्षेत्र पुग्न नसकेका उम्मेदवारहरू आइतबार आयोगमा पुगेका थिए। प्रधानमन्त्री एवं कांग्रेस सभापति शेरबहादुर देउवा सातौं पटक चुनावी मैदान उत्रिएका छन्। उनले डडेलधुराबाट प्रतिनिधिसभा सदस्यको उम्मेदवारी दिएका छन्। प्रधानमन्त्री देउवाको मन्जुरीनामा लिएर पत्नी आरजु देउवाले उनको मनोनयन दर्ता गरेकी हुन्। देउवाले २०४८ र २०५६ बाहेक निर्वाचनमा प्रतिनिधिमार्फत उम्मेदवारी दर्ता गराउँदै आएका छन्। एमाले अध्यक्ष एवं पूर्वप्रधानमन्त्री केपी शर्मा ओलीले झापा ५ बाट मनोनयन दर्ता गरेका छन्। माओवादी अध्यक्ष एवं पूर्वप्रधानमन्त्री पुष्पकमल दाहालले गोरखा २ रोजेका छन्। २०७४ मा चितवन ३ बाट जितेका प्रचण्डले यसपटक निर्वाचन क्षेत्र फेरेर उम्मेदवारी दिएका हुन्। एकीकृत समाजवादी अध्यक्ष एवं पूर्वप्रधानमन्त्री माधवकुमार नेपाल रौतहट १ बाट उम्मेदवार बनेका छन्। उनी २०७४ मा काठमाडौं २ बाट सांसद भएका थिए। एकीकृत समाजवादीकै नेता एवं पूर्वप्रधानमन्त्री झलनाथ खनालको उम्मेदवारी इलाम १ मै परेको छ। जनता समाजवादी पार्टी अध्यक्ष उपेन्द्र यादव सप्तरी २, लोकतान्त्रिक समाजवादी पार्टी अध्यक्ष महन्थ ठाकुर महोत्तरी ३, राष्ट्रिय जनमोर्चा अध्यक्ष चित्रबहादुर केसी बागलुङ १, राप्रपा अध्यक्ष राजेन्द्र लिङदेन झापा ३ मा उठेका छन्। कांग्रेस नेता रामचन्द्र पौडेल तनहँु १, कांग्रेसकै नेता कृष्णप्रसाद सिटौला झापा ३, उपसभापति पूर्णबहादुर खड्का सुर्खेत १, अर्का उपसभापति धनराज गुरुङ स्याङजा २, महामन्त्री गगन थापा काठमाडौं ४, महामन्त्री विश्वप्रकाश शर्मा झापा १, नेता डा शेखर कोइराला मोरङ ६ मा उम्मेदवार बनेका छन्। एमाले वरिष्ठ उपाध्यक्ष ईश्वर पोखरेलले काठमाडौं ५, उपाध्यक्ष सुवास नेम्बाङले इलाम २, उपाध्यक्ष विष्णु पौडेलले रुपन्देही २, उपाध्यक्ष सुरेन्द्र पाण्डेले चितवन १, महासचिव शंकर पोखरेलले दाङ २, उपमहासचिव प्रदीप ज्ञवालीले गुल्मी १ र अर्का उपमहासचिव पृथ्वीसुब्बा गुरुङले लमजुङबाट उम्मेदवारी दिएका छन्। माओवादी केन्द्र महासचिव देव गुरुङ लमजुङबाटै उम्मेदवार भएका छन्। यी छन् रोचक भिडन्त झापा ३ मा सत्तारुढ गठबन्धनबाट कांग्रेस नेता कृष्णप्रसाद सिटौला र एमालेसँगको तालमेलमा राप्रपा अध्यक्ष राजेन्द्र लिङदेन उम्मेदवार बनेका छन्। रूपेन्दही ३ मा गृहमन्त्री एवं कांग्रेस नेता बालकृष्ण खाँण र राप्रपा नेता दीपक बोहराबीच प्रतिस्पर्धा हुने भएको छ। बोहरा एमालेसँगको गठबन्धनबाट उम्मेदवार बनेका हुन् भने खाँण सत्तारुढ गठबन्धनबाट। जहाँ २०७४ मा एमालेका तत्कालीन नेता घनश्याम भुसाल र राप्रपाका बोहराबीच प्रतिस्पर्धा भएको थियो। त्यस बेला भुसाल निर्वाचित भएका थिए। यसपटक एमालेले टिकट नदिएपछि भुसालले पार्टी परित्याग गरी रुपन्देही १ बाट स्वतन्त्र उम्मेदवारी दिएका छन्। सप्तरी २ मा जसपा अध्यक्ष उपेन्द्र यादव र जनमत पार्टी अध्यक्ष डा सीके राउतबीच प्रतिस्पर्धा हुने भएको छ। एमालेसँगको गठबन्धनबाट यादवको उम्मेदवारी परेको हो। डा राउत पहिलो पटक संसदीय प्रतिस्पर्धामा उत्रिएका हुन्। जहाँ सत्तारुढ गठबन्धनबाट लोकतान्त्रिक समाजवादी पार्टी (लोसपा) नेता जयप्रकाश ठाकुरले उम्मेदवारी दिएका छन्। एमाले सचिव गोकर्ण विष्ट र एकीकृत समाजवादी सचिव रामकुमारी झाँक्री गुल्मी २ मा उठेका छन्। झाँक्री एमालेमा रहँदा विष्टसँगको सम्बन्ध घनिष्ठ थियो। पार्टी विभाजनका बेला १० बुँदे सहमति गरी विष्ट एमालेमै बसे भने झाँक्रीले एकीकृत समाजवादीमा लागेकी हुन्। २०७४ मा विष्टले उक्त क्षेत्र जितेका थिए। मोरङ ६ मा कांग्रेस नेता डा शेखर कोइराला र एमाले नेता लालबाबु पण्डितबीच चुनावी भिडन्त हुने भएको छ। डा कोइरालाले उम्मेदवारी दर्ता गर्दै आफू भावी प्रधानमन्त्री भएको घोषणा गरेका छन्। २०७४ मा पण्डितले डा कोइरालालाई नै पराजित गरेका थिए। यी दुई नेताबीच कडा प्रतिस्पर्धा हुने देखिएको छ। सर्लाही २ मा लोसपा नेता राजेन्द्र महतो र नेपाल समाजवादी पार्टी नेता महेन्द्रराय यादवबीच रोमाञ्चक भिडन्त हुने भएको छ। यी दुवै दल सत्तारुढ गठबन्धनसँगै सहमति गरेर चुनावी दौडमा छन्। यादव माओवादीको चुनाव चिह्नबाट उम्मेदवार बनेका छन्। यो क्षेत्रमा लोसपा अध्यक्ष महन्थ ठाकुर र कांग्रेस सभापति देउवाबीच मित्रवत प्रतिस्पर्धा गर्ने सहमति भएको छ। झापा १ मा कांग्रेस महामन्त्री विश्वप्रकाश शर्मा र एमाले नेता एवं पूर्वमन्त्री अग्नि खरेलबीच प्रतिस्पर्धा हुँदै छ। शर्मा २०७४ मा वाम गठबन्धनका उम्मेदवार माओवादी नेता सुरेन्द्र कार्की (राम)सँग पराजित भएका थिए। झापा २ मा सिफारिस भएका खरेललाई उक्त क्षेत्रमा लगेर उठाइएको छ। रुपन्देही १ मा स्वतन्त्र उम्मेदवार घनश्याम भुसाल र एमाले सचिव छविलाल विश्वकर्माबीच प्रतिस्पर्धा हुने भएको छ। टिकट नपाएपछि एमाले परित्याग गरी भुसालले स्वतन्त्र उम्मेदवारी दर्ता गराएका छन्। उनलाई सत्तारुढ गठबन्धनले सहयोग गर्ने भएको छ। उक्त क्षेत्रबाट २०७४ मा विश्वकर्मा विजयी भएका थिए। कांग्रेस उपसभापति धनराज गुरुङको गृह क्षेत्र स्याङ्जा१ हो। तर, उनी स्याङ्जा २ बाट उम्मेदवार भएका छन्। गुरुङको प्रतिस्पर्धा एमाले सचिव पदमाकुमारी अर्यालसँग हुने भएको छ। २०७४ मा अर्याल उक्त क्षेत्रबाट विजयी भएकी थिइन्। गुल्मी १ मा एमालेबाट उपमहासचिव प्रदीप ज्ञवाली र कांग्रेसबाट डा चन्द्र भण्डारी उम्मेदवार बनेका छन्। ज्ञवालीले २०७४ र भण्डारीले २०७० मा जितेका थिए। २०५६ र २०६४ मा ज्ञवाली निर्वाचित भएका थिए। २०६४ मा प्रतिस्पर्धी भण्डारी नै थिए। कांग्रेस नेता एवं पूर्वमन्त्री डा मीनेन्द्र रिजालले टिकट पाएनन्। २०७४ सालमा मोरङ २ बाट निर्वाचित डा रिजालको सिट खोसेर सुजाता कोइरालालाई उम्मेदवार बनाइएको छ। उनी संस्थानइतरका नेता हुन्। अर्थशास्त्री डा स्वर्णिम वाग्लेले पनि टिकट पाएनन्। निर्वाचन लड्ने भनेर लामो समयदेखि तयारी गरिरहेका वाग्लेलाई टिकटबाट बञ्चित गरिएको हो। राष्ट्रिय योजना आयोगका पूर्वउपाध्यक्ष वाग्ले आर्थिक मामिलामा अन्तर्राष्ट्रिय क्षेत्रमा बसेर नाम कमाएका व्यक्ति हुन्। कांग्रेस नेता अमेरशकुमार सिंह टिकट नपाएपछि स्वतन्त्र उम्मेदवार बनेका छन्। उनले सर्लाही क्षेत्र नम्बर ४ मा उम्मेदवारी दर्ता गराएका छन्। सिंह २०७४ मा उक्त क्षेत्रबाट निर्वाचित भएका थिए। एमाले नेता भीम रावल र घनश्याम भुसालले पनि टिकट पाएनन्। भुसालले त एमाले छोडेर गठबन्धनको सहयोगमा रुपन्देही १ बाट स्वतन्त्र उम्मेदवारी दर्ता गरेका छन्। एमालेका उपाध्यक्ष युवराज ज्ञवाली, उपमहासचिव विष्णु रिमालको पनि कतै उम्मेदवारी दर्ता भएन। उनीहरू स्वेच्छाले चुनावी मैदानमा नओर्लिएका हुन्। माओवादी केन्द्र उपाध्यक्ष कृष्णबहादुर महरा, सभामुख अग्निप्रसाद सापकोटा र उपमहासचिव हरिबोल गजुरेल उम्मेदवार भएनन्। समानुपातिकमा बस्न खोजेका महरा व्यापक आलोचनापछि पछि हटे। महराको नाम प्रत्यक्षतर्फ दाङ र रोल्पाबाट सिफारिस भएको थियो। अघिल्लो निर्वाचनमा दाङ २ बाट एमालेको सहयोगमा उनी निर्वाचित भएका थिए। उपमहासचिव गजुरेलले पनि यसपटक टिकट पाएनन्। उनी २०६४ सालयता सिन्धुलीबाट निरन्तर निर्वाचित हुँदै आएका थिए। माओवादी केन्द्रका युवा नेता लेखनाथ न्यौपाने पनि टिकटबाट बञ्चित भएका छन्। एकीकृत समाजवादीमा उपाध्यक्ष घनेन्द्र बस्नेतलगायत धेरै नेताले टिकट पाएनन्। यो निर्वाचनमा कतिपय पार्टीबाट पतिपत्नी नै उम्मेदवार भएका छन्। प्रधानमन्त्री एवं कांग्रेस सभापति देउवा डडेलधुराबाट प्रत्यक्षमा चुनाव लडेका छन्। पत्नी आरजु राणा देउवा समानुपतिकबाट उम्मेदवार भएकी छन्।  सुरेन्द्र काफ्लेराधा खनाल राजकरण महतो"
प्रचण्डबाबुराम पुनर्मिलन,"गोरखा काठमाडौं : उदितनारायण झाको स्वर रहेको यो कर्णप्रिय गीतको भाव जे छ, प्रचण्ड र बाबुरामको सम्बन्ध पनि ठ्याक्कै त्यस्तै छ। विश्वासअविश्वास। प्रेमधोका। प्रशंसागालीगलोज। मिलनबिछोड। दुईबीच यी चलिरहन्छन्। पछिल्ला केही वर्षयता यो चुनावसम्म आइपुग्दा टुटेको सम्बन्ध नाटकीय सुमधुरतासहित जुट्न पुगेको छ। त्यसको उत्कर्षस्वरूप बाबुरामले संसदीय प्रतिस्पर्धाबाट आफूलाई अलग मात्र गरेनन्, आफ्नो भौगोलिक क्षेत्र प्रचण्डलाई सुम्पिएका छन्। र, गोरखा २ मा प्रचण्डको मनोनयन दर्तामा प्रस्तावक बन्न साथै पुगेका छन्। चुहुने घरमा नबस्ने भन्दै सात वर्षअघि बाबुरामले माओवादी र प्रचण्डसँगको सम्बन्ध तोडेका थिए। पछि एक सन्दर्भमा प्रचण्डले भनेका थिए, बाबुरामजी जस्तो अप्ठ्यारो मान्छेलाई मैले २५ वर्ष झेलेको छु। उहाँ विशिष्ट बुद्धिजीवी र जटिल हुनुहुन्छ। मैलेजस्तै नजिकसँग अरू कसैले लगेर एक वर्ष झेलेर देखाइदिए हुन्थ्यो। तर, चितवनमा चौतर्फी घेराबन्दीमा परेका प्रचण्डलाई तुलनात्मक सुरक्षित ठाउँ उनै बाबुरामले उपलब्ध गराएका छन्। तर, सशर्त। अर्थात्, काठमाडौं ७ मा छोरी मानुषी यमी भट्टराईलाई गठबन्धनको टिकटसाथ दिलाउने बाचासहित। वैकल्पिक राजनीतिले परम्परागत शक्ति ढाल्ने अभिलाषा बोकेर २०७२ मा बाबुराम माओवादीबाट अलगिएका थिए। २०७३ मा नयाँ शक्ति पार्टी खोले। त्यसले खासै शक्ति देखाउन सकेन। त्यसपछि समाजवादी, जनता समाजवादी पार्टी (जसपा) सम्म आइपुग्दा उनको राजनीतिक आकार संकुचित हुँदै गएको थियो। अन्ततः उपेन्द्र यादवसँगको विवादमा जसपामा पनि उनी अटाउन सकेनन्। दलीय किनाराकृत हुँदै गएका उनलाई चुनावको मुखमा प्रचण्डकै छहारी चाहिएको छ। प्रचण्ड भ्रष्ट भए भनेर बाहिरिएका उनी पुनः उनैको गुणगान गर्दै माओवादी चिह्नबाट चुनाव लड्न मूलघरको मझेरीमा बास माग्न आइपुगेका छन्। यसमा प्रचण्डको न्यानो आतिथ्य पाएका छन्। प्रचण्ड पनि उनको सानिध्यतामा औधी फुर्किएका छन्। बाह्र वर्षमा खोलो पनि फर्किन्छ भन्छन्। बाबुराम सातै वर्षमा फर्किएका छन्। भित्रिएका भने छैनन्। बाबुराम र प्रचण्ड मिल्नु भनेको सकारात्मक रहेको माओवादी उपमहासचिव हरिबोल गजुरेलको भनाइ छ। प्रचण्डजी काठमाडौं र सिरहामा दोहोरिनुभएको थियो। उहाँ त्यहाँ हार्नुभएको थियो। त्यसैले पनि उहाँले नयाँ क्षेत्र रोज्नुभएको हो, गजुरेल भन्छन्, गोरखाबाट चुनाव लड्न पनि बाबुरामजीभन्दा पहिला पार्टीका साथीहरूले पहिले नै आग्रह गर्दै आउनुभएको थियो। बाबुरामप्रचण्ड मिलनबिछोड्मा को बढी जिम्मेवार भन्ने प्रश्नमा खित्का छाडेर हाँस्दै उनी भन्छन्, अहिले योबारे के भन्ने ? उहाँहरू दुवै जनाले आत्म समीक्षा गर्नुभएको छ। विगतबाट शिक्षा लिने, फेरि एकताबद्ध भएर जाने भन्नुभएको मिलन बिछोड्मा कस्तो कति दोष अहिले भन्न मिल्दैन। यो भन्नु जरुरी नै छैन। बिगतमा जेजस्ता घटना भए पनि अब समाजवादी कार्यदिशाका लागि एकताको खाँचो रहेको नेपाल समाजवादी पार्टीनिकट विज्ञपरिषद् सदस्य पवनरमण खनाल बताउँछन्। उनका अनुसार जनयुद्धका बेलादेखि यी दुई नेताबीच माया बैगुनी, नभै नहुनीको अवस्था रह्यो। एकातिर दुई नेताबीच चरम अन्तरसंघर्ष चलिरह्यो, अर्कातिर भट्टराईको नीति र प्रचण्डको नेतृत्वमा पार्टी चलिरह्यो। सशस्त्र द्वन्द्वकालमै प्रचण्डबाबुराम सम्बन्धमा धेरै उतारचढाव आयो। भुसको आगो बनेर रहेको अन्तरसंघर्ष २०६७ सालपछि छताछुल्ल बन्यो। जसकारण २०७३ मा भट्टराईले माओवादी परित्याग गरे। घुमिफिरि रुम्जाटार भने झैं प्रचण्डकै पोल्टामा पुगेका उनले भने, आफूभन्दा सक्षम नेतालाई आफ्नो निर्वाचन क्षेत्रको जिम्मा लगाउन पाउँदा यति खुसी छु। यो खुसी नाप्ने कुनै मेसिन आविष्कार भएको छैन। लेखक तथा राजनीतिक विश्लेषक रामरिझन यादवका अनुसार बाबुराम परिर्वतन चाहन्छन्, तर प्रचण्ड पूरा यथास्थितिवादीमा रहने पात्र हुन्। नयाँ विचार र सोचलाई बाबुरामले लागू गर्न चाहन्थें तर प्रचण्डले दवाइदिन्थें। पार्टीबाटै बाबुरामलाई नजरबन्दमा राखेका थिए, लेखक यादव भन्छन्, प्रचण्डले पार्टीमा बर्चस्व कामय गर्न माओवादी पार्टीलाई फोडेर बर्बाद बनायो। प्रचण्डकै कारण माओवादी बर्बादीको अखाडा बनेको उनको टिप्पणी छ। उनै बाबुरामले डेढ बर्षअघि गृहनगर पालुङ्टार६ पौवाटारको कार्यकर्ता भेलामा प्रचण्डलगायत ठूला पार्टीका तीन नेताले ९ अर्ब कमिसन खाएर बूढीगण्डकी जलविद्युत् आयोजना अलपत्र पारेको आरोप लगाएका थिए। उनले संविधानसभाबाट संविधान जारी भएको नौ दिनपछि पत्रकार सम्मेलन गरी माओवादीको साधारण सदस्यसमेत नरहेको भन्दै राजीनामा घोषणा गरेका थिए। आफैं मस्यौदा समितिको संयोजक भएर निर्माण भएको संविधानलाई आधा पानी भएको गिलास भनेर व्याख्या गर्दै गिलास भर्न पुरानो पार्टीबाट सम्भव नभएको बताएका थिए। माओवादी छोडेको करिब एक वर्ष भट्टराईले नयाँ वैकल्पिक शक्तिको बहस चलाए। २०७३ जेठ ३० गते भट्टराईले काठमाडौं दशरथ रंगशालामा भव्य कार्यक्रम गरी नयाँ शक्ति पार्टीको घोषणा गरेका थिए। २०३९ सालमा मोहनविक्रम सिंह नेतृत्वको मसालको सदस्यता लिएर कम्युनिस्ट बनेका भट्टराई २०४८ सालमा एकता केन्द्र मसालमा प्रवेश गरेका थिए। २०५२ फागुन १ मा माओवादीको सशस्त्र द्वन्द्व सुरु भयो। उनी पनि सशस्त्र द्वन्द्वमै होमिए। युद्धकै क्रममा उनी प्रचण्डको कडा आलोचकका रूपमा स्थापित भए। प्रचण्डले मुख्य एजेन्डा भुलेको भन्दै भट्टराईले २०५५ सालदेखि अन्तरसंघर्ष सुरु गरे। बाबुराम राजनीतिक दलसित सम्बन्ध राख्नुपर्छ भन्थे। तर, प्रचण्ड राजासित सम्बन्ध राख्नुपर्छ भन्थे, भट्टराई निकट एक नेताले भने, यही विषयमा प्रचण्ड समूहले भट्टराईलाई भारतीय दलालको आरोप लगायो। चार महिना श्रमशिविरमा राखेर कारबाही पनि गर्यो। टकराव चरम अवस्थामा पुगिरहेका बेला खारा आक्रमण भयो। त्यसपछि भट्टराई माथिको कारबाही फुकुवा भयो। त्यसलगत्तै भएको चुनवाङ बैठकमा बाबुरामकै नीति पारित भयो। त्यसलगत्तै सरकारसँग शान्ति वार्ताको कुरा चल्यो। २०६२ मंसिर ७ गते १२ बुँदे समझदारीका लागि प्रचण्डले बाबुरामलाई जिम्मेवारी सुम्पिए। २०६३ मंसिर ५ गते बृहत् शान्ति सम्झौता भएपछि १० वर्ष लामो जनयुद्ध समाप्त भयो। मुलुक शान्ति प्रक्रियामा गयो। संविधानसभाबाट संविधान जारी गर्न सफल भयो। यो अवस्थासम्म आइपुग्दा बाबुराम र प्रचण्ड एक अर्काका पूरक जस्ता देखिन्छ। नीति, सिद्धान्त र मार्गदर्शनका लागि प्रचण्डका लागि बाबुराम अपरिहार्य र संगठन र जनमतका लागि बाबुरामका लागि प्रचण्ड नभै नहुने उनको भनाइ छ।उहाँहरू दुई जनाको सम्बन्ध एकता, संघर्ष र रूपान्तरण हुँदै अघि बढिरहेको छ, माओवादी नेता चूडामणि खड्का भन्छन्, उहाँहरू एकअर्काका पूरक हुनुहुन्छ। उहाँहरूको सम्मिलनले मुलुकमा शान्ति र समृृद्धि सम्भव छ। तर, भट्टराईमा निहित अन्तर्मुखी स्वभाव कहिलेकहीँ घातकसिद्ध हुने गरेको उनको भनाइ छ। विषयको गाम्भीर्यलाई नजरअन्दाज गरी हल्काफुल्का टिप्पणी गर्ने बाबुरामको बानीले प्रचण्ड र उनी बीचमा बेलाबेला दरार आउने गरेको माओवादी सचिव हितराज पाण्डेको टिप्पणी छ। पार्टी र मुलुकको समुन्नतिका लागि उहाँहरूको मेल अनिबार्य छ, उनी भन्छन्। प्रचण्ड प्रधानमन्त्री हुँदा सफल अर्थमन्त्रीका रूपमा स्थापित भएका थिए। तर, जब २०६८ भदौ ११ गते भट्टराई प्रधानमन्त्री भए उनको नेतृत्वमा २०६९ वैशाख ५ गते संविधानसभाबाट संविधान जारी हुन लाग्दा प्रचण्डले जालझेल गरी आदिवासी जनजाति उचालेर संविधान जारी गर्न अबरोध गरेको उनी निकट एक नेता बताउँछन्। २०७४ सालको चुनावमा वाम गठबन्धनबाट चुनाव लड्न नदिने षड्यन्त्र पनि प्रचण्डकै हो, ती नेता भन्छन्, तर अहिले शान्ति प्रक्रिया टुंग्याउन र सत्यनिरुपण तथा मेलमिलाप आयोगलाई काम गर्न दिन पनि यी दुई नेताको एकता नभै सुखै छैन। पार्टीलाई मात्र नभै देशकै लागि बाबुराम र प्रचण्डको एकता जरुरी रहेको उनको टिप्पणी छ। माओवादीबाट अलग्गिएपछि प्रचण्डले एक टेलिभजन अन्तर्वार्तामा बाबुरामलाई आफूले ३० वर्ष झेलेको भन्दै अरूले एक वर्ष झेलेर हेर्न चुनौती दिएका थिए। नभन्दै २०७६ वैशाख २३ गते संघीय समाजवादी फोरम र नयाँ शक्तिबीच एकता भयो। २०७७ वैशाख १० गते समाजवादी पार्टी नेपाल र राष्ट्रिय जनता पार्टीबीच एकता भएर जनता समाजवादी पार्टी (जसपा) बनाए। तर, अहिले सबै छिन्नभिन्न भएर फेरि माओवादीसित टाँसिन पुगेका छन्। बाबुराम र प्रचण्ड एउटै पार्टी बनाउनु भनेर अघि बढेकामा खुसी व्यक्त गर्दै गजुरेल चुनाव पछि यसले मुर्तरूप पाउने बताउँछन्। वैकल्पिक शक्ति निर्माणका लागि उहाँ(बाबुरामजी) विभिन्न ट्रायल गर्नुभयो। उहाँ सफल हुनुभएन। त्यस अनुभवका आधारमा फेरि उहाँ माओवादीसँगै सहकार्य गरेर माओवादी आन्दोलनलाई नयाँ ढंगले सुदृढ गर्नुपर्छ भनेर उहाँ अघि जाने बनेर कुरो गर्नुभएको छ, उनी भन्छन्। अर्का उपमहासचिव गिरिराजमणि पोखरेल पनि प्रचण्डबाबुराम एक भएको हेर्न पाउँदा खुसी व्यक्त गर्छन्। प्रचण्ड नेपाली राजनीतिक आन्दोलनको एउटा समकालीन राजनीतिक आन्दोलनका गतिरोध तोड्न नभई नहुने पात्र रहेको उनको भनाइ छ। समकालीन राजनीतिक घटनाक्रमलाई समाधान गर्न प्रचण्डजीलाई माइनस गरेर सोच्न सकिँदैन। समाधानका प्रक्रिया नै अगाडि बढ्न सक्दैन, उनी भन्छन्, माओवादी आन्दोलनलाई बदलिएको परिवेश अनुरूप अगाडि बढाउन पर्यत्नरत एउटा व्यक्तित्व उहाँ हो। कम्युनिष्ट क्रान्तिकारीलाई एकताबद्ध गर्न उहाँ लागिराख्नु भएको छ। प्रचण्डको भूमिकाका कारणले अलि भिन्न ढंगले राजनीतिलाई फरक ढंगले अगाडि बढाउँछु भनेर केही समय बाबुराम अलग भएका भन्दै पोखरेलले बाबुरामजी सफल नभएको तर्क गरे। फेरि एकपटक प्रचण्डजीलाई सहयोग गर्ने गरी प्रचण्डजीको पूरक बन्ने प्रक्रियाअन्तर्गत उहाँ(बाबुराम) पछिल्लो बेलामा आफ्नो पार्टी पनि बनाउने र हँसियाहथौडा चुनाव चिह्न लिएर लड्ने पनि र माओवादीसंग सहकार्य गर्ने ठाउँमा पुग्नुभएको छ। बाबुराममा केही दृष्टिगत समस्या रहेको उनको तर्क छ। बाबुरामजीको केही दृष्टिगत समस्याहरू छन्। एउटा ठूलो बहस गरेर नेपाली क्रान्तिलाई कसरी अगाडि बढाउने र पार्टी निर्माण प्रक्रिया कसरी अगाडि बढाउने, माक्र्सवादको आजको आवश्यकताको आधारमा त्यसको सान्दर्भिकता कसरी अगाडि बढाउने बहस पुगेको छैन, उनी भन्छन्, तत्कालिक घटना क्रमले उहाँहरू एकठाउँ आइपुग्नुभएको छ। दृष्टिगत ढंगले एकठाउँ आउनका लागि उहाँहरूबीच डिवेटको जरुरी छ। उहाँहरू दुवै जनाले आत्मसमीक्षा गर्नुभएको छ। विगतबाट शिक्षा लिने, फेरि एकताबद्ध भएर जाने भन्नुभएको छ। मिलनबिछोडमा कसको कति दोष अहिले भन्न मिल्दैन। यो भन्नु जरुरी नै छैन।हरिबोल गजुरेल, उपमहासचिव, माओवादी केन्द्र उनीहरूको सहकार्यको सफलताले पार्टी एकताका लागि सकारात्मक आधारहरू तयार गर्ने भन्दै उनले यतिले मात्रै नपुग्ने बताए। दृष्टिगत जो समस्या छ त्यो हल गर्न जरुरी छ, उनी भन्छन्, आउने राजनीतिको केन्द्रमा प्रचण्डजी हुनुहुन्छ। प्रचण्डजीको साथमा रहेर म अघि बढ्नुपर्छ भन्ने सोंचको आधारमा नै बाबुरामजी यो निष्कर्षमा पुग्नुभएको छ। लेखक तथा राजनीतिक विश्लेषक रामरिझन यादवका अनुसार बाबुराम परिर्वतन चाहन्छन्, तर प्रचण्ड पूरा यथास्थितिवादीमा रहने पात्र हुन्। नयाँ विचार र सोचलाई बाबुरामले लागू गर्न चाहन्थें तर प्रचण्डले दवाइदिन्थें। पार्टीबाटै बाबुरामलाई नजरबन्दमा राखेका थिए, लेखक यादव भन्छन्, प्रचण्डले पार्टीमा बर्चस्व कामय गर्न माओवादी पार्टीलाई फोडेर बर्बाद बनायो। प्रचण्डकै कारण माओवादी बर्बादीको अखाडा बनेको उनको टिप्पणी छ। चितवन ३ मा जित हात पार्न सकस देखेपछि प्रचण्ड गोरखा २ हानिएका धेरैको अनुमान छ। प्रचण्डलाई उम्मेदवारका रूपमा उभ्याएपछि भट्टराई सँगसँगै प्रचारप्रसारमा हिँड्ने भएका छन्। प्रचण्ड बलिया उम्मेदवार हुन तैपनि गोरखा २ मा प्रचण्डकाविरुद्ध नेकपा एमालेको तर्फबाट सिरानचोक ३ का अब्दुस मियाँले उम्मेदवारी दिएका छन्। नेपाल मजदुर किसान पार्टीका प्रल्हाद लामिछाने, राष्ट्रिय स्वतन्त्र पार्टीका कविन्द्र बुर्लाकोटी, राप्रपा नेपालका कुलबहादुर बस्नेत, नेपाली कांग्रेस(बीपी)बाट टीकादत्त पोखरेल, राप्रपाबाट सुशीलबाबु पन्त, नेकपा मालेबाट नारायणबाबु आचार्यले उम्मेदवारी दिएका हुन्। हाम्रो नेपाल पार्टीबाट प्रकाश थापा, मंगोल नेसनल अर्गनाइजेसनका सोमबहादुर गुरुङले पनि प्रचण्डसित प्रतिस्पर्धा गर्ने भएका छन्। बारपाक सुलिकोट ८ का विनोदकुमार गुरुङ, पालुङ्टार नगरपालिका ४ का गणेश देवकोटा, सिरानचोक ८ लाङ्दी (हाल काठमाडौं महानगरपालिका ३२) की डाक्टर माधवी भट्टले स्वतन्त्र उम्मेदवारी दिएका छन्। भट्ट नेपाली कांग्रेस निकट हुन्। जब प्रचण्ड परे अलमलमा प्रतिनिधिसभा सदस्यको मनोनयनपत्र दर्ताका क्रममा आइतबार निर्वाचन खर्चबारे विवरण खुलाउन लाग्दा प्रचण्ड धेरैबेर अलमलमा परे। छेउमै बसिरहेका बाबुराम जुरुक्क उठे र समाधानको बाटो खोलिदिए। उनले सुझाए, सांसद हुँदाको तलबभत्ता र पार्टी कोषबाट भनेर खुलाइदिनुस् न भइहाल्छ नि! प्रचण्डले बाबुरामको सुझावअनुसार नै मनोनयन फाराममा लेखे। गोरखा २ बाट प्रतिनिधिसभा सदस्य पदमा माओवादी केन्द्र अध्यक्ष पुष्पकमल दाहालको उम्मेदवारी दर्ताका क्रममा पूर्वप्रधानमन्त्री डा बाबुराम भट्टराई, नेता नारायणकाजी श्रेष्ठलगायत। तस्बिर : शिव उप्रेती बाबुरामले प्रचण्डको राजनीतिक जीवनमा धेरै यस्ता समस्याको गाँठो फुकाइदिएका थिए। तर, पछिल्लो समय सात वर्षसम्म टुटेको थियो। फेरि सम्बन्ध जोडिएसँगै दायाँतर्फ डा बाबुराम भट्टराई र बायाँतर्फ नारायणकाजी श्रेष्ठलाई साक्षी राखेर माओवादी केन्द्र अध्यक्ष पुष्पकमल दाहाल (प्रचण्ड)ले उम्मेदवारी दिएका हुन्। गोरखा २ माओवादीको पकड क्षेत्र हो। यहाँका पाँच पालिकामध्ये स्थानीय चुनावमा एउटाबाहेक अन्यमा माओवादी उम्मेदवार विजयी भएका थिए। चितवन ३ मा जित हात पार्न सकस देखेपछि प्रचण्ड गोरखा २ हानिएका धेरैको अनुमान छ। प्रचण्डले भने देशका जुनसुकै जिल्लाबाट पनि जित हात पार्न सक्ने खुबी देखाउन गोरखा रोजेको दाबी गरेका छन्। यसअघि रोल्पा, काठमाडौं, सिराहा, चितवन जिल्लाबाट चुनाव लडिसकेको छु। यसपटक गोरखाबाट लड्दै छु, मनोनयन दर्तापछि पत्रकारसित उनले भने, यति धेरै जिल्लाबाट चुनाव लड्ने सायदै अरू होलान्। माओवादी वरिष्ठ उपाध्यक्ष श्रेष्ठले पनि चुनाव जित्न मात्र गोरखा आएको नभई सबै जिल्लाबाट चुनाव जित्ने खुबी देखाउन आएको दाबी गरे। प्रचण्डले संविधान, लोकतान्त्रिक गणतन्त्र र राष्ट्रको रक्षा गर्ने संकल्पका साथ गठबन्धन गरेको उल्लेख गरे। उनले अबको नयाँ नेपाल निर्माण गोरखाबाटै थालनी गर्ने प्रतिबद्धता जनाए। उनले आफूलाई गोरखा अत्यन्त प्रिय रहेको बताए। युवावस्थामा आफूले गोरखाको आरुघाटमा लामो समय अध्यापन गरेको, जनयुद्धको तयारीका बेला हेडक्वाटर गोरखालाई बनाएको, सैनिक तालिमको थालनी पनि गोरखाको सिरानचोकलाई बनाएको सम्झना उनले गरे। यसअघि रोल्पा, सिराहा, काठमाडौं, चितवनबाट चुनाव लडेको उल्लेख गर्दै उनले देशको जुनसुकै जिल्लाबाट चुनाव लड्न तयार रहने आफ्नो विशेषता रहेको बताए। पूर्वप्रधानमन्त्री डा भट्टराईले प्रचण्डलाई गोरखाको जिम्मेवारी सुम्पन पाएकामा अपार खुसी लागेको बताए। प्रचण्डको नेतृत्वमा गोरखाबाटै नेपालको समृद्धिको अभियान सुरु हुने विश्वास उनले व्यक्त गरे। प्रचण्डलाई आफ्नो सिट सुम्पिन पाएकोमा अत्यन्त हर्षित रहेको उनको भनाइ थियो। उहाँजस्तो व्यक्तित्वलाई मैले नेतृत्व गरेको ठाउँ हस्तान्तरण गर्न पाउँदा आज म यति खुसी छु, यो खुसी नाप्ने कुनै यन्त्रको आविष्कार भएको छैन, डाक्टर भट्टराईले भने, म साँच्चै नै अन्तरहृदयदेखि के भन्छु भने नेपालको ऐतिहासिक भौगोलिक एकीकरण, लोकतान्त्रिक नेपालमा लखन थापादेखि सुरेश वाग्लेसम्मको योगदान र समृद्धीकरणको युगमा फेरि एउटा उचाइ हाँसिल गर्नुपर्ने आवश्यकता छ। त्यसको नेतृत्व गर्ने अवसर पनि अब गोरखाले पायो। त्यसैले म आज अत्यन्तै खुसी छु। जीवन रहेसम्म कुर्सीमा बसिरहने गलत परम्पराको अन्त्य गर्ने इतिहास आफूले निर्माण गरेको उनले बताए। प्रचण्डलाई गोरखा २ बाट उम्मेदवारी दिन भट्टराई र श्रेष्ठ काठमाडौंदेखि अघिपछि, दायाँबायाँ हुँदै गोरखा आइपुगेका थिए। उम्मेदवारी दर्ताका क्रममा प्रचण्डले जिन्दगीमा यस्ता दिन पनि आउने रहेछ भन्दै बारम्बार दोहोर्याए। भने, यस्ता दिन पनि आउँदा रहेछन्। कस्ता दिन पनि हामीले बेहोर्यौँ ।"
सधैं चुनाव लडिरहने ६० नाघेका नवलपरासीका दुई नेता,"परासी : नवलपरासी पश्चिमका दुई नेता सधैं चुनाव लडिरहने नेताका रुपमा चिनिँदै आएका छन्। नेपाली कांग्रेसका देबेन्द्रराज कँडेल र जनता प्रगतिशिल पार्टी (जप्रपा)का अध्यक्ष हृदयश त्रिपाठी जिल्लाबाट चुनाव लडिरहने नेताका रुपमा चिनिँदै आएका हुन्। उमेरले दुवै नेता ६० नाघेका छन्। २०४८ सालदेखि २०७९ को निर्वाचनसम्म आइपुग्दासमेत यी नेताहरू चुनावमा होमिन छाडेका छैनन्। बहुदलीय शासन व्यवस्थापछि अहिले हुन गइरहेको चुनावसहितको ७ वटै चुनावमा नेता त्रिपाठी (६३) उम्मेदवार बन्दै आएका छन्। नेता कँडेल (६६) २०४८ सालको चुनावबाहेक ६ वटा चुनावमा उम्मेदवार बन्दै आएका छन्। तत्कालीन बडहरा दुबौलिया गाउँ पञ्चायतको २ पटकसम्म प्रधानपञ्च भएका कँडेल २०४८ सालको चुनावमा उम्मेदवार बन्न चाहेपनि तत्कालीन जिल्ला पार्टी सभापति हालः गण्डकी प्रदेशका मुख्यमन्त्री कृष्णचन्द्र नेपालीले टिकट पाएपछि उनी त्यसबेला उम्मेदवार हुनबाट वञ्चित भएका थिए। २०५१ सालदेखि २०७९ सम्मको चुनावमा उम्मेदवार बन्दै आएका कँडेल २ पटक पराजित भए। २०५१, २०५६ र २०७४ को चुनावमा विजयी हासिल गरे। २०६४ सालको संविधानसभा निर्वाचनमा तत्कालीन मधेसी जनाधिकार फोरमका रामबच्चन यादवसँग पराजित भए भने २०७० सालमा भएको अर्को संविधानसभा निर्वाचनमा आफ्नै दलबाट बागी उम्मेदवार बनेका गुणनिधी तिवारीका कारण कँडेल पराजित बन्न पुगे। उनी २०५६ र २०५८ मा २ पटक गृहराज्यमन्त्री बने। एकपटक जिल्ला पार्टी सभापति र २ पटक केन्द्रीय सदस्य भए। अहिले पनि उनी पार्टीको केन्द्रीय सदस्य छन्। पहिला खुमबहादुर खड्काका दाहिने हात मानिने कँडेल अहिले शेरबहादुर देउवा पक्षका हुन्। केन्द्रीय पार्टी राजनीतिमा बलियो पकड भएका कारण पनि कँडेलले सधैं टिकट आफैँले ल्याउने गरेका हुन्। आफ्नो निर्वाचन क्षेत्रमा पनि बलियो पकड रहेकाले अन्य दलसँग प्रतिस्पर्धा गर्न कँडेल नै सक्षम रहेकाले उनले नै टिकट ल्याउने गरेको कार्यकर्ताको बुझाइ छ। कँडेलले अहिले प्रतिनिधिसभा निर्वाचन क्षेत्र नं २ को प्रतिनिधिसभा सदस्यमा उम्मेदवारी दिएका छन्। यता नेपाली राजनीतिका चुतर खेलाडीका रुपमा हेरिने नेता हृदयश त्रिपाठी अहिलेसम्म भएका ६ वटा निर्वाचनमा ५ पटक जितेका छन्। २०७० सालको संविधानसभा निर्वाचनमा त्रिपाठी नेपाली कांग्रेसका देवकरण कलवारसँग पराजित भएका हुन्। त्रिपाठीले अहिले प्रतिनिधिसभा निर्वाचन क्षेत्र नं १ को प्रतिनिधिसभा सदस्य पदमा उम्मेदवारी दिएका छन्। त्रिपाठीले हरेक चुनावमा चिन्ह फेर्दै लड्दै आएका छन्। २०४८, २०५१ र २०५६ मा भएको संसदीय निर्वाचनमा उनी नेपाल सद्भावना पार्टीको चुनाव चिन्हबाट विजयी भएका थिए। २०६४ सालको पहिलो संविधानसभा र २०७० सालको दोस्रो संविधान सभा निर्वाचनमा भने उनले तराई मधेस लोकतान्त्रिक पार्टीको चुनाव चिन्हबाट उमेदवारी दिएका थिए। २०७४ सालमा भएको प्रतिनिधि सभा निर्वाचन क्षेत्र नं १ बाट एमालेको चुनाव चिन्हबाट त्रिपाठीले चुनाव जिते। यसपटकको चुनावमा उनी आफैँले दर्ता गरेको जनता प्रगतिशिल पार्टी (जप्रपा)को कोदाली बोकेको मान्छे चुनाव लिएर उम्मेदवार बनेका छन्। अहिलेको चुनावमा पनि एमालेसँग तालमेल गर्न पुगेका त्रिपाठीसँग चुनाव चिन्हमा कुरा नमिलेपछि आफ्नै चुनाव चिन्ह लिएर चुनावमा होमिएका हुन्। एमालेले सूर्य चिन्ह लिएर लडे सघाउने बताएपछि त्रिपाठीले आफ्नै दल भएका कारण अर्को चिन्हमा लड्न नसक्ने बताएपछि एमालेसँगको तालमेल टुटेको बताइएको छ। चुनाव जितेपछि पद नै चाहिने त्रिपाठी अहिलेसम्म ६ पटक मन्त्री भइसकेका छन्। २०६४ सालमा वन मन्त्री, २०६३ सालमा उद्योग वाणिज्य तथा आपूर्ति, २०६८ मा भौतिक योजना तथा सडक यातायात, २०७६ मा संघीय मामिला तथा सामान्य प्रशासन र २०७७ मा संघीय मामिला तथा सामान्य प्रशासन र स्वास्थ्य तथा जनसंख्या मन्त्री बनेका थिए।"
पाल्पामा ७ स्वतन्त्रसहित ४७ जना उम्मेदवार,"तानसेन : आगामी मंसिर ४ गते हुने आम निर्वाचनको लागि पाल्पाबाट ४७ जनाले उम्मेदवारी मनोनयन दर्ता गरेका छन्। दुई प्रतिनिधि सभाको लागि २४ जना र ४ प्रदेश सभाका लागि २३ जनाले उम्मेदवारी मनोनय दर्ता गरेका हुन्। प्रदेश सभामा स्वतन्त्र उम्मेदवारी नपरे पनि प्रतिनिधि सभातर्फ भने क्षेत्र नं १ मा ४ जना र क्षेत्र नं २ मा ३ जनाले उम्मेदवारी मनोनयन दर्ता गराएका छन्। पाल्पा क्षेत्र नं १ मा प्रतिनिधिसभा सदस्य १ सिटको लागि १० जनाले उम्मेदवारी मनोनयन दर्ता गरेका छन्। प्रतिनिधिसभा सदस्य पदमा स्वतन्त्रबाट विपिन कँडेल, नारायण न्यौपाने, डोलराज तिमिल्सिना, राजु सुनारले मनोनयन दर्ता गरेका छन्। नेकपा एमालेबाट नारायण प्रसाद आचार्य, गठवन्धनतर्फ कांग्रेसका ज्ञानबहादुर गाँहा, मंगोल नेशनल अर्गनाइजेशनका थमन बहादुर बुढामगर, राप्रपाका ज्ञान बहादुर सिंजाली, राष्ट्रिय जनमुक्ति पाटीका उजिर सिंह दर्लामी, जनता समाजवादी पाटीका मेयरमान रानाले मनोनयन दर्ता गरेको निर्वाचन अधिकृत गोपाल प्रसाद ढकालले बताए। त्यसैगरी प्रदेशसभामा एमालेबाट राजु प्रसाद श्रेष्ठ, कांग्रेसबाट श्यामकान्त खनाल, मंगोल नेशनल अर्गनाइजेशनबाट पूर्ण बहादुर रुचाल, राप्रपाबाट डुलबहादुर गाहा, राष्ट्रिय जनमुक्ति पार्टीबाट भिमसेन सुनारी मगरले उम्मेदवारी मनोनयन दर्ता गरेका छन। क्षेत्र नं १ ख प्रदेश सभामा एमालेबाट खेमबहादुर सारु, कांग्रेसबाट शंकर प्रसाद खनाल, मंगोल नेशनलबाट अर्गनाइजेशनबाट लाल बहादुर दर्लामी, राप्रपाबाट लक्ष्मण प्रसाद पंगेनी, राष्ट्रिय जनमुक्ति पार्टीबाट टेकबहादुर रानाले मनोनयन दर्ता गरेको जिल्ला निर्वाचन कार्यालय पाल्पाका प्रमुख रुकमागत अर्यालले जानकारी दिए। त्यसैगरी क्षेत्र नं २ प्रतिनिधिसभा सदस्यमा स्वतन्त्रबाट उपेन्द्रराज गहिरे, जिवलाल सुवेदी, केशरबहादुर आलेले उम्मेदवारी मनोनयन दर्ता गरेका छन्।"
कर्णाली नदीमा पानीको सतह आरालोतर्फ,"टीकापुर : निरन्तरको वर्षाका कारण हिजोदेखि उकालो लागेको कर्णाली नदीमा पानीको सतह आजै विहानैदेखि आरालो लागेको छ। यद्यपि नदीमा पानीको सतह खतराको तहभन्दा माथि रहेको छ। चिसापानी जलमापन केन्द्रका गेज रिडर पार्वती गुरुङले दिएको जानकारीअनुसार पानीको सतह आज विहान ४ बजे १२ दशमलव ३५ मिटर पुगेको थियो। यो यस वर्षकै सर्वाधिक रेकर्ड भएको उनले बताइन्। विहानै चारबजेदेखि नदीमा पानीको सतह घटिरहेको छ, कर्णाली नदीका सहायक नदीमा समेत सतह कम भइरहेको हुनाले अब घट्छ, गुरुङ्गले भनिन् ५ बजे १२३०, ७ बजे १२१० हुँदै दिउँसो २ बजे ११ दशमलव २२ मिटरमा झरेको छ। गुरूङका अनुसार कर्णाली नदीका सहायक नदी भेरी, तिला कर्णालीमा पानीको सतह घटेको छ भने सेती नदीमा केही बढेको छ। तीनवटै नदीमा पानीको सतह बढेमात्रै कर्णालीमा बढ्छ होइन भने अब खासै असर गर्दैन, गुरूङले भनिन् तैपनि कर्णालीमा अझै खतराको तहमै पानी रहेको छ। कर्णाली नदीमा १० दशमलव ८० मिटर पानीलाई खतराको तह मानिन्छ। कर्णालीमा बाढीले खतराको तह पार गरेपछि कैलालीको टीकापुर नगरपालिका वडा नं १, २, ५, ६, ७ र ८ का बस्तीहरु डुबानमा परेका छन्। त्यस्तै जानकी गाउँपालिकाका केही बस्तीहरु समेत डुबानमा परेका छन्। कर्णालीमा नदीमा पानीको सतह बढ्दा वडा नं २ को विजयनगर, शक्तिनगर, वडा नं ५ को बंगलापुर, बसन्ता, मनिकापुर, शाहीपुर, सिम्रेनी, वडा नं ६ को लक्षिनापुर, वडा नं ७ को प्रतिपुर, दिव्यपुर, वडा नं ८ को वनगाउँ र अरुणाफाँटा लगायतका बस्तीहरु डुबानमा परेका छन्। ती गाउँका साढे ४ सय बढी परिवारलाई विभिन्न विद्यालय, उच्च सुरक्षा घरहरुमा राखिएको टीकापुर नगरपालिकाले जानकारी दिएको छ। कर्णाली नदीमा पानीको सतह बढ्दा तटीय क्षेत्रका बासिन्दाहरु रातभरि जाग्रम बस्न बाध्य भएका छन्।"
कमल थापाले गरे माओवादी नेता राउतलाई एमालेमा स्वागत,"हेटौंडा : हेटौंडा५ स्थित नेकपा एमालेको पार्टी कार्यालयमा आज दिउँसो देखिएको एउटा दृश्यले राजनीतिक बृत्तमा निकै चर्चा पायो। एमालेको जनवर्गीय संगठन र आगामी मंसिर ४ गते हुने प्रतिनिधि सभा तथा प्रदेश सभा सदस्य पदका उम्मेदवारहरुबीच चुनावी रणनीति बनाउन एमालेले छलफल कार्यक्रम आयोजना गरेको थियो । कार्यक्रममा प्रतिनिधि सभा क्षेत्र नम्वर २ का उम्मेदवार महेश वर्तौला, एमाले मकवानपुरका अध्यक्ष एकलाल श्रेष्ठ, नेता रामचन्द्र राई, श्रीधर पोखरेल, अनन्त पौडेल, नेतृ जुनेली श्रेष्ठलगायतका एमालेबाट मनोनयन दर्ता गराएका उम्मेदवारहरु थिए । सोही कार्यक्रममा मकवानपुर क्षेत्र नम्वर १ मा सुर्य चिन्हबाट उम्मेदवारी दर्ता गराएका राप्रपा नेपालका अध्यक्ष कमल थापा अतिथिको रुपमा सहभागी थिए । छलफल कार्यक्रमपश्चात कमल थापाले फूल माला लगाएर नेकपा माओवादी केन्द्रका जिल्ला कार्यसम्पादन समितिका सदस्य शंकर राउतलाई एमालेमा स्वागत गरे । सो दृष्यले राजनीतिक वृत्तमा निकै चर्चा पाएको छ । कार्यक्रममा करिब २० मिनेट सम्बोधन गरेका उनले एमाले अध्यक्ष केपी ओली र मकवानपुर इन्चार्ज रामेश्वर रानाको प्रशंसा गरे । उनले कार्यक्रमलाई सम्बोधन गर्दै राष्ट्रवादी शक्ति कमजोर भइरहेको अवस्थामा राष्ट्रको हितका लागि सुर्य चिन्हबाट उम्मेदवारी दिएका सबै उम्मेदवारले जित्नुपर्ने बताए । उनले एमाले नेता राना अन्यन्तै जिम्मेवार र इमान्दार नेता भएको दावी गरे । रानालाई अन्याय हुन नहुने भन्दै थापाले एमालेले उनलाई अझै राम्रो जिम्मेवारी दिने बताए ।"
धनुषा ३ : विमलेन्द्रको क्षेत्रमा अनिल झा भर्सेज जुली महतो,"जनकपुरधाम : विमलेन्द्र निधिको क्षेत्र, धनुषा३ मा लोकतान्त्रिक समाजवादी पार्टीका नेता अनिल झा र नेकपा कम्युनिष्ठ पार्टी (एमाले) नेतृ जुली महतोबीच प्रतिस्पर्धा हुने भएको छ। यो क्षेत्र निवर्तमान सांसद राजेन्द्र महतोको क्षेत्र हो भने विमलेन्द्र निधिका बुवा महेन्द्र नारायण निधिदेखि विमलेन्द्र निधि सम्मले पटकपटक निर्वाचन जित्दै आएको क्षेत्र हो। सत्तारुढ गठबन्धनको तर्फबाट लोकतान्त्रिक समाजवादी पार्टी नेपालका नेता झाले उम्मेदवारी दर्ता गराएका छन्। भने प्रदेश सभातर्फ धनुषा ३ (क)मा नेपाली कांग्रेसका बहालवाला मन्त्री रामसरोज यादव र ३ (२) मा लोसपाका प्रमुख सचेतक तथा धनुषा जिल्ला अध्यक्षसमेत रहेका परमेश्वर साहले उम्मेदवारी दर्ता गराएका हुन्। एमालेजसपा गठबन्धनबाट जुली महतोले धनुषा ३ मा प्रतिनिधिसभाका लागि उम्मेदवारी दर्ता गराएकी हुन्। उनीसँगै धनुषा ३ (क)मा प्रदेशसभाका लागि मुख्यमन्त्रीका स्वकीय सचिव तथा जसपा नेता जितेन्द्र यादव र धनुषा ३ (ख) मा एमालेबाट दीपेन्द्र ठाकुरले उम्मेदवारी दर्ता गराएका छन्। २०७० सालको संविधानसभा निर्वाचनमा नेपाली कांग्रेसका पूर्व उपसभापति निधिबाट पराजित भएकी थिइन् भने २०७४ मा समानुपातिकबाट प्रतिनिधिसभा सदस्य बनेकी थिइन्। पूर्वमन्त्री महतोले भने, यो मेरो मात्र नभई धनुषा निर्वाचन क्षेत्र ३ का सम्पूर्ण जनताको उम्मेदवारी हो, मलाई यो क्षेत्रको जनताले गरेको अगाध माया स्नेहले नै उम्मेदवारी दर्ता गराउन प्रेरित गरेको छ। म यस क्षेत्रको पिछडिएको वर्गका साथै आफू स्वयं महिला रहेकाले महिलाको हकहितका लागि समेत आवाज उठाउँछु। प्रतिनिधिसभा तर्फका झा यसअघिको निर्वाचन रौतहट१ बाट विजयी भएका थिए। तर, यसपटक गठबन्धनभित्र रौतहट१ नेकपा एकीकृत समाजवादीका अध्यक्ष माधवकुमार नेपालललाई दिने सहमति भएपछि नेता अनिल झा धनुषा३ मा आएका हुन्। नेता झाले पाँचदलीय गठबन्धनले आफूलाई उम्मेदवार बनाएर पठाएकोले आफू धनुषा३ मा आएको बताए। उनले धनुषा३ यसअघि लोसपा नेपालले जितेको क्षेत्र रहेकोले त्यसलाई निरन्तरता दिन आफूहरुको दाबी स्वभाविक रहेको बताए। उनले भने, जनकपुरधामलाई मधेश प्रदेशको राजधानी हामीले बनाएका हौं। संघीयता हामीले ल्याएका हौं। त्यसैले यहाँको राजधानीमा हाम्रा अग्रजले गर्न बाँकी रहेका कामहरु मैले पूरा गर्नुपर्ने छ। प्रदेशको राजधानीबाटै संघीयतावादी, मधेशवादी र लोकतन्त्रवादीका साथै एक दशकभन्दा बढी समयसम्म देशको लोकतन्त्र र मधेशीको अधिकारको निमित्त लडेको व्यक्ति यहाँको प्रतिनिधित्व गर्दा व्यक्तिको पनि र स्थानको पनि इज्जत बढ्ने भएकोले आफूले मधेशको मुटुबाट निर्वाचनमा होमिएको बताए। झा २०७४ को निर्वाचनमा रौतहट १ बाट प्रत्यक्ष निर्वाचित भएका थिए। मुख्यतः झा र महतो प्रतिस्पर्धी रहेपनि गठबन्धनका नेता निधिको क्षेत्रमा उनकै बोलबाला हुन्छ। उनले निर्वाचनमा कस्तो भूमिका निर्वाह गर्छन्, त्यो हेर्न लायक हुन्छ र यसैको आधारमा निर्वाचनमा हार जित हुन्छ। २०७४ को निर्वाचन जस्तो अहिले यो क्षेत्र मधेशवादी दलका लागि बलियो जनाधार देखिँदैन। मधेश केन्द्रित दलहरु जसपा र लोसपा दुई अलग गठबन्धनमा छन्। मधेश आन्दोलनको प्रभाव पनि कम हुँदै गएको छ। स्थानीय सरकारमा लोसपाको बलियो पकड पनि छैन। अंकगणितमा गठबन्धन बलियो धनुषा ३ मा जनकपुरधाम उपमहानगरपालिकाका १७ वडासहित जम्मा ३८ वटा वडा पर्छ। जनकपुरधामबाहेक नगराइन नगरपालिका, मुखियापट्टी मुसहरनिया, धनौजी गाउँपालिका र विदेह नगरपालिकाको एक वडा यो क्षेत्रमा पर्छ। गत स्थानीय तह निर्वाचनको नतिजा अनुसार गठबन्धन बलियो देखिन्छ। ३८ मध्ये आधा अर्थात कांग्रेस १९ वटा वडा, लोसपा तीन, एकिकृत समाजवादी १ गरी २३ वडामा जितेको छ। एमालेले ११, जसपाले ४ जित निकालेको छ। स्थानीय निर्वाचनमा ३८ वडाको वडाध्यक्ष पदमा पार्टीहरुले पाएको मत अनुसार कांग्रेस पहिलो हुने देखिन्छ। २२ हजार ४ सय २९ मतका साथ अगाडि छ भने एमालेको १६ हजार १६ मत छ। जसपाले ८ हजार २२४ र लोसपाले १ हजार १६३ मत प्राप्त गरेको छ। त्यस्तै नेकपा एकीकृत समाजवादीले ३ हजार ७१३ र सबभन्दा कम नेकपा माओवादी केन्द्रले ६५६ मत प्राप्त गरेको निर्वाचन आयोगको तथ्यांकमा छ। यसरी कूल मत जोड्दा पाँच दलीय गठबन्धन बलियो देखिन्छ। लोसपा उम्मेदवार झाको जितको लागि कांग्रेसको मतको महत्व छ। यो चुनावमा कांग्रेसको तर्फबाट अन्तर्घात हुने कुनै सम्भावना नरहेको नेता तथा मधेश सरकारका भौतिक पूर्वाधार मन्त्री रामसरोज यादवको दावीका बीच निर्वाचन जितिसकेको दाबी गर्छन्। यस्तो छ राजनीतिक विश्लेषण विगतमा धनुषा अझ जनकपुरधाम आसपासका क्षेत्रहरु डेमोक्रेटिभ हो। यहाँ कांग्रेसले मात्र जित्दै आएको इतिहास छ। अझ बोहर्वा र लोहना त पियोर खाँटी डेमोक्रेटिक गाउँ नै हो भन्दा पनि हुन्छ। राजनीतिक विश्लेषक नित्यानद मण्डलले नेपाली कांग्रेसका नेता महेन्द्रनारायण निधिले जित्दै आएको क्षेत्र भएपनि पहिले कांग्रेस भर्सेज एण्टि कांग्रेस हुने गरेको बताए। जसको परिणाम २०४६ पछि विमलेन्द्र निधिलाई हराएर राप्रपाले निर्वाचन जितेपनि जनतालाई साथ दिएन र अन्तत फेरि विमलेन्द्र निधिको पोल्टामा क्षेत्र गएको बुझाई छ। उनले भने, विमलेन्द्र निधिले चुनाव जितेको बेला वामपन्थी धारको कुनैपनि सबल भएन। सामान्य शिक्षक हरिदेव मण्डल वामपन्थी धारबाट उम्मेदवार त भए तर विमलेन्द्र निधिको तुलनामा ह्यावीवेट उम्मेदवार भएन। तर २०७४ को प्रतिनिधिसभा निर्वाचनमा ह्यावीवेट राजेन्द्र महतोसँग विमलेन्द्र निधिले हार व्यहोर्नुपर्यो। विश्लेषक मण्डलले अबको निर्वाचनमा जातिय फयाक्टर समेत काम गर्ने सुनाए। धनुषा ३ मा झा र महतोको फयाक्टर हेर्ने हो भने ब्राह्मणहरु एकत्रित हुन सुरु भैसकेको छ। जसमा १२ हजार मतदाता ब्राह्मण छन् जसले जूलीलाई सकस बनाउँछ। अहिले द्वीपक्षिय काष्ट पोलिटिक्स हुने स्थिति छ।"
चुनावी मैदानमा उत्रिएका यी नेता ०३८ सालमै चुनिएका थिए पञ्चायत सदस्य,"काठमाडौं : विसं २०३८ सालको राष्ट्रिय पञ्चायत सदस्यको निर्वाचनमा निर्वाचित तीन सांसद प्रतिनिधिसभा निर्वाचन २०७९ मा चुनावी मैदानमा उत्रिएका छन्। २०३८ सालको चुनावमा विजयी भएका कांग्रेसका अर्जुननरसिंह केसी, लोकतान्त्रिक समाजवादी पार्टीका शरतसिंह भण्डारी र राप्रपाका दीपक बोहोरा फेरि चुनावमा होमिन लागेका हुन्। त्यसका लागि मनोनयन दर्ता गराइसकेका छन्। अर्जुननरसिंह केसी २०३८ सालको चुनावमा नुवाकोटबाट हलो चुनाव चिन्ह लिएर चुनाव लडेका थिए। भण्डारी महोत्तरीबाट हाँस चुनाव चिन्हबाट जित्दा दीपक बोहोरा भने बत्ति बालेको दियो चुनाव चिन्हबाट चुनाव लडेका थिए। त्यसपछि उनीहरु पटकपटक सांसद र मन्त्री बनेका छन्। केसी यो चुनावमा नुवाकोट २ बाट उम्मेदवारी दिएका छन्। उनले यो निर्वाचन आफ्नो लागि अन्तिम भएको बताएका छन्। 'यो मेरो अन्तिम निर्वाचन हो। फेरि म लड्न पनि सक्दिनँ होला। योभन्दा अघिल्लो निर्वाचनमा अन्तिम भनेको रहेछ भने त्यो होइन, योचाहिँ अन्तिम हो,' उनले भने। भण्डारीले अहिले पनि लोकतान्त्रिक समाजवादी पार्टीको तर्फबाट महोत्तरी २ मा उम्मेदवारी दर्ता गराएका छन्। बोहोराले भने रुपन्देहीको ३ नम्बर निर्वाचन क्षेत्रबाट प्रतिनिधिसभा सदस्यमा राष्टिय प्रजातन्त्र पार्टीको तर्फबट उम्मेदवारी दर्ता गराएका छन्। उनका प्रतिस्पर्धी गृहमन्त्री बालकृष्ण खाँण हुन्।"
गठबन्धनको जित सुनिश्चित : पुष्पा भुसाल,"सन्धिखर्क : नेपाली कांग्रेसका केन्द्रीय सदस्य एवं अर्घाखाँचीबाट प्रतिनिधिसभाका उम्मेदवनर पुष्पा भुसालले लोकतान्त्रिक गणतन्त्रको रक्षाका लागि लोकतान्त्रिक गठबन्धन गरेर नेपाली कांग्रेस निर्वाचनमा होमिएको बताएकी छन्। पूर्व उपसभामुख समेत रहेकी भुसालले नेपाली जनताको लामो संघर्ष र बलिदानीबाट प्राप्त संबिधान सभा मार्फत जनताका प्रतिनिधिले लेखेको संविधानको रक्षा गर्दै संविधानको कार्यन्वयनका लागि लोकतान्त्रिक गठबन्धनको जित अहिलेको आबश्यक्ता रहेको बताइन्। उनले राष्ट्र र राष्ट्रियताको रक्षाका लागि पनि गठबन्धनको जित सुनिश्चित रहेको बताइन्। 'जिल्लामा यस्ता विकासलाई मान्यता दिनुपर्छ जुन विकास घरघरमा पुग्ने र जनजनले छुने किसिमको हुनुपर्छ। हामीले ल्याएका विकास घरभित्र पस्नुपर्यो। विकासको परिणाम एउटा गरिब जनताको, गरिबीको रेखामुनि रहेको जनताको घरभित्र छुन पाउनुपर्छ अहिले त्यो विकासको आवश्यक छ, उनले भने।"
रुपन्देही ५ मा बासुदेव घिमिरे बने एमालेको आधिकारिक उम्मेदवार,बुटवल : रुपन्देही क्षेत्र नम्बर ५ मा नेकपा एमालेबाट बासुदेव घिमिरे उम्मेदवार भएका छन्। यो क्षेत्रमा एमालेले तिलोत्तमा नगरपालिकाका निवर्तमान मेयर घिमिरेलाई उम्मेद्वारको टिकट दिएको थियो। मनोनयनको समय सकिन १५ मिनेट बाँकी रहँदा राष्ट्रिय सभामा दलका नेता रहेका खिमलाल भट्टराईले उम्मेद्वारी दर्ता गरेका थिए। एउटै पार्टीबाट दुई वटा उम्मेदवारी परेपछि निर्वाचन आयोगले पहिलो दर्ता गर्ने व्यक्तिलाई आधिकारिक उम्मेदवार तोकेको हो। निर्वाचन अधिकृत चिन्तामणि शर्माले निर्वाचन निर्देशिकाअनुसार पहिलो दर्ता भएको उम्मेदवारलाई आधिकारिकता दिइएको बताए। नेता भट्टराई क्षेत्र नम्बर ५ को दक्षिणी क्षेत्रमा लोकप्रिय भएकाले अन्तिम समयमा एमालेले उनलाई टिकट दिएको थियो। पार्टीभित्र पर्याप्त छलफल बिनै हतारमा गरिएको निर्णयले राष्ट्रिय सभामा एमालेले एक पद गुमाउने देखिएको छ। यो क्षेत्रमा सत्तारुढ गठबन्धन भाडिएपछि कांग्रेस र माओवादीले नै उम्मेदवारी दिएका छन्। कांग्रेसबाट भरत शाह उम्मेदवार बनेका छन्।
प्रधानमन्त्री देउवाको क्षेत्रमा प्रतिनिधिसभातर्फ ११ जनाको उम्मेदवारी,"डडेल्धुरा : मंसिर ४ मा हुने प्रतिनिधि सभा र प्रदेश सभा सदस्यको निर्वाचनका लागि डडेल्धुरामा तीन पदका लागि २५ जनाले उमेदवारी दर्ता गरेका छन्। प्रतिनिधि सभामा प्रधानमन्त्री तथा कांग्रेस सभापति शेरबहादुर देउवासहित ११ जनाले उमेदवारी दर्ता गरेका छन्। प्रदेश क र ख मा क्रमशः ६ र ८ गरि १४ जनाले उमेदवारी दर्ता गरेका हुन्। प्रतिनिधि सभाका लागि प्रधानमन्त्री एवं कांग्रेस सभापति देउवालगायत ११ जना उम्मेदवारहरुले मनोनयन दर्ता गराए। त्यसैगरी प्रदेश सभा सदस्यतर्फ १४ जनाले उम्मेदवारी दर्ता गराएको मुख्य निर्वाचनको कार्यालयले जानकारी दिएको छ। देउवासँगै प्रतिनिधिसभा सदस्य पदमा प्रमुख प्रतिपक्ष दल नेकपा एमालेबाट चक्रप्रसाद स्नेही, नेपाली कांग्रेस बीपीबाट कर्णबहादुर मल्ल, एमालेबाट बागी बिक्रम शाही, राप्रपाबाट गोबिन्द खडायत, राप्रपा नेपालबाट कालिप्रसाद जोशी, जनता समाजवादी पार्टीबाट श्याम सिनाल, स्वतन्त्रबाट कर्णसिंह रावल, सागर ढकाल, दानबहादुर पाल र लालबहादुर कठायतले उम्मेदवारी दर्ता गरेको मुख्य निर्वाचन अधिकृत बालकृष्ण वाग्लेले जानकारी दिए। सत्ता गठबन्धन दलबाट डडेल्धुरामा प्रदेश क्षेत्र (क) मा नेकपा माओवादी केन्द्रका खगराज भट्ट र क्षेत्र (ख) मा नेपाली कांग्रेसका गोविन्दराज बोहराले मनोयन दर्ता गराएका छन्। खगराज भट्ट २०६४ देखि तीनपटक देउवासँग प्रतिनिधिसभा सदस्यको निर्वाचनमा प्रतिस्पर्धा गरी पराजित भएका थिए। बोहरा कांग्रेस महासमिति सदस्य हुन भने सुदूरपश्चिम प्रदेश सामाजिक विकास मन्त्री रहेका छन्। नेकपा एमालेबाट प्रदेश क्षेत्र (क) मा पठानसिंह बोहरा र क्षेत्र (ख) मा गजेन्द्र शाहीले उम्मेदवारी दर्ता गराएका छन्। बोहरा बाम गठबन्धनको सरकारमा सुदूरपश्चिम प्रदेश भौतिक पूर्वाधार मन्त्री बनेका थिए। उनी २०७४ सालको निर्वाचनमा नेपाली कांग्रेसका उम्मेदवार रघुवर भट्टलाई पराजित गर्दै प्रदेश सभा सदस्यमा निर्वाचित भएका थिए। शाही पूर्व जिल्ला विकास समिति सभापति हुन्। त्यस्तै सत्ता गठबन्धन दलबाट प्रदेश क्षेत्र (ख) मा टिकट नपाए पछि एकिकृत समाजवादी पार्टीका नेता डा तारा जोशीले बागी उम्मेदवारी मनोनयन दर्ता गरेका छन्। समाजवादी पार्टीको केन्द्रीय निर्णयलाई नमान्दै जिल्ला कार्य समितिको सर्व सम्मत निर्णय गरी उम्मेदवारी दर्ता गराएको उनले बताए। त्यसैगरी प्रदेश क्षेत्र (क)मा नेपाली कांग्रेस बीपीबाट गणेश प्रसाद जोशी, राप्रपाबाट पदाराज जोशी र दुई जना महेश धामी र धनबहादुर बोहराले स्वतन्त्र उम्मेदवारी दिएका छन्। प्रदेश क्षेत्र (ख)मा राप्रपाबाट खेमराज पनेरु, राप्रपा नेपालबाट जयराज अवस्थी, जसपाबाट नरभान पार्की र स्वतन्त्रबाट तेज बहादुर कठायत, नवराज धिक्तले उम्मेदवारी दर्ता गराएका छन्।"
साढे २८ लाख भारतीय रुपैयाँसहित तीन महिला पक्राउ,"वीरगन्ज : नेपाल प्रतिबन्धित भारतीय नोटको अवैध ओसार पसारमा महिलाको प्रयोग गर्न थालिएको छ। नेपालमा भारतीय ५ सय, १ हजार र २ हजार दरका नोट प्रतिबन्धित छ। ती नोटको अवैध ओसार पसारमा यसअघि पुरुषको मात्रै प्रयोग हुँदै आए पनि अब भने कारोबारीले त्यस्ता प्रतिबन्धित नोटको अवैध ओसार पसारमा महिलाको प्रयोग गर्न थालेका हुन्। यसैक्रममा प्रहरीले नेपाल प्रतिबन्धित भारतीय नोटसहित तीन जना महिलालाई पक्राउ गरेको छ। विशेष सूचनाको आधारमा वडा प्रहरी कार्यालय बिर्ता र प्रहरी चौकी इनर्वाबाट खटिएको संयुक्त प्रहरी टोलीले वीरगन्ज १६ रजतजयन्ती चोकबाट नेपाल प्रतिबन्धित भारतीय नोट २८ लाख ५६ हजारसहित तीन जना महिलालाई पक्राउ गरेको हो। पक्राउ पर्नेहरुममा नुवाकोट जिल्लाको साविक गाविस शिखरवेसी७ की ४५ वर्षीया अनिता तामाङ, सोही ठाँउकी ४४ वर्षीया सरिता अग्रवाल र धादिङ घर भएकी ३० वर्षीया मन्जु तामाङ रहेका छन्। उनीहरूको साथबाट भारतीय २ हजार र ५ सय दरका नोट गरी २८ लाख ५६ हजार रुपैयाँ बरामद भएको पर्साका प्रहरी उपरीक्षक रमेश बस्नेतले बताए। बरामद नोटको स्रोत पनि नखुलेको उनले बताए।"
प्रतिनिधिसभामा २५१३ र प्रदेशसभामा ३४५५ जनाको उम्मेदवारी,काठमाडौं : प्रतिनिधिसभा र प्रदेशसभाको मंसिर ४ मा हुने निर्वाचनका लागि कूल ५ हजार ९ सय ६८ उम्मेदवारी दर्ता भएको छ। प्रतिनिधिसभाको १ सय ६५ वटा निर्वाचन क्षेत्रका लागि हालसम्म २५ सय १३ जनाको उम्मेदवारी दर्ता भएको निर्वाचन आयोगका सहायक प्रवक्ता सूर्यप्रसाद अर्यालले जानकारी दिए। त्यस्तै प्रदेशसभातर्फ ३४ सय ५५ जनाको उम्मेदवारी दर्ता भएको आयोगले जनाएको छ। उम्मेदवारी दिनेको विवरण अद्यावधिक भइरहेको आयोगले जनाएको छ। उम्मेदवारका विरुद्ध आयोगले सोमबार १० देखि ३ बजेसम्म उजुरी दिन सकिने समय छुट्याएको थियो। मनोनयन दर्ता भएका कुनै पनि उम्मेदवारविरुद्ध सम्बन्धित निर्वाचन अधिकृतको कार्यालयमा उजुरी दिन सकिने आयोगले जनाएको छ। उजुरी परेपछि सोमबार ३ बजेदेखि मंगलबार ५ बजेसम्म उजुरीको जाँचबुझ भएको उनले बताए। मंगलबार साँझ ५ देखि ७ बजेसम्म उम्मेदवारको नामावली प्रकाशन गरिने सहायक प्रवक्ता अर्यालले जानकारी दिए। बुधबार १० देखि १ बजेसम्म उम्मेदवारले नाम फिर्ता लिने दिन तोकिएको छ । त्यही दिन (असोज २६) ३ बजेभित्र उम्मेदवारको अन्तिम नामावली प्रकाशन गर्ने र ४ देखि ५ बजेभित्र उम्मेदवारलाई निर्वाचन चिह्न प्रदान गर्ने निर्वाचन कार्यक्रम छ।
०४८ को निर्वाचन जितेका कांग्रेसका यी ११ नेतालाई कति सहज छ यो चुनाव,"काठमाडौं : आसन्न प्रतिनिधिसभा निर्वाचनमा अधिकांश पुरानै अनुहारको बर्चस्व कायम छ। नेपाली कांग्रेसमा २०४८ सालको आम निर्वाचनमा निर्वाचित ११ जना र मनोनित १ जनाले अहिलेको निर्वाचनमा उम्मेदवारी दिएका छन्। उनीहरू अधिकांश २०४८ देखि निरन्तर संसदीय राजनीतिमा छन्। कांग्रेस सभापतिसमेत रहेका प्रधानमन्त्री शेरबहादुर देउवासहित विजयकुमार गच्छदार, रामचन्द्र पौडेल, पूर्णबहादुर खड्का, कृष्णप्रसाद सिटौला, बालकृष्ण खाँण, दीलेन्द्रप्रसाद बडु, रामजनम चौधरी, रमेश रिजाल, सुरेन्द्रप्रसाद चौधरी र पद्मनारायण चौधरी रहेका छन्। कांग्रेस सभापति देउवा २०४८ सालमा पनि डडेलधुराबाट निर्वाचित सांसद हुन्। उनले अहिले पनि डडेलधुराबाटै उम्मेदवारी दर्ता गराएका छन्। उनी ०४८ यता निरन्तर संसदीय राजनिति र सरकारको नेतृत्वमा छन्। त्यस्तै गच्छदार पनि निरन्तर संसदमा छन्। उनी २०४८ मा सुनसरी२ बाट निर्वाचित भएका थिए। अहिले क्षेत्र परिवर्तन गरी सुनसरी३ बाट चुनावी मैदानमा भिड्दैछन्। उनी पनि उपप्रधानसहित शक्तिशाली मन्त्रालयको अनुभव गर्दै आएका राजनीतिज्ञमा पर्छन्। सिटौलाले पनि पटकपटक अवसर पाउँदै आएका छन्। २०४८ सालको आम निर्वाचनमा मनोनीत सिटौला यसपटक झापा३ बाट भिड्दैछन्। उनका प्रतिस्पर्धीका राष्ट्रिय प्रजातन्त्र पार्टीका अध्यक्ष राजेन्द्र लिङदेन हुन्। सिटौलाले पनि सरकारमा रहेर गृह मन्त्रालयसहित महत्वपूर्ण मन्त्रालयको जिम्मेवारी सम्हालिसकेका छन्। सत्ता राजनीतिमा रहिरहन खोज्ने अर्का नेता हुन् बालकृष्ण खाँण। २०४८ सालमै सांसद जितेका खाँण अहिले पनि सोही क्षेत्रबाट चुनावी मैदानमा होमिएका छन्। उनका प्रतिस्पर्धी दीपक बोहरा त झन् २०३८ सालमै राष्ट्रिय पञ्चायत सदस्य भएका थिए। खाँण हालः गृहमन्त्री छन्। प्रधानमन्त्री देउवाका विश्वासपात्रसमेत रहेका खाँणले श्रीमती मञ्जु खाँणलाई समानुपातिक सूचीमा समेटेका छन्। पार्टी उपसभापतिसमेत रहेका पूर्णबहादुर खड्का पनि निरन्तर संसदमा छन्। २०४८ सालको आम निर्वाचनमा सुर्खेत १ बाट खड्का निर्वाचित भएका थिए। खड्का गृहसहित अरु मन्त्रालयको जिम्मेवारी सुम्पिएका नेतामा पर्छन्। यसपटक पनि उनले उम्मेदवारी दर्ता गराएका छन्। त्यस्तै सभामुखको समेत जिम्मेवारी सम्हालिसकेका रामचन्द्र पौडेल सत्तामा जान खोजिरहने नेताका रूपमा कहलिन्छन्। पटकपटक प्रभावशाली मन्त्रालयको स्वाद चाखेका पौडेल २०४८ देखि अधिकांश संसदीय राजनीतिमै छन्। यसपटक पनि उनी तनहुँ १ बाट चुनावी मैदानमा भिड्दैछन्। त्यस्तै टिकट पाउने अर्का भाग्यमानी नेतामा पर्छन्, रामजनम चौधरी। उनी २०४८ सालको निर्वाचनमा पनि कैलाली२ बाट चुनाव जितेका थिए। यसपटक उनले कैलाली १ बाट टिकट पाएका छन्। चुनावी जोडघटाउ र रणनीतिमा कुशल मानिने चौधरीले २०४८, २०५१ र ०५६ सालमा कैलाली क्षेत्र नम्बर २ मा नेपाली कांग्रेसबाट प्रतिनिधिसभा सदस्य निर्वाचित भएका थिए। उनी भूमिसुधार र स्वास्थ्य गरी दुईपटक मन्त्री बनेका छन्। दीलेन्द्र प्रसाद बडुले २०४८ सालमा निर्वाचित सांसद हुन्। अहिलेपनि बडुले दार्चुलाबाट टिकट पाएका छन्। ०४८ सालमा पनि दार्चुलाबाटै चुनाव लडेका थिए। बडु पटकपटक मन्त्रालयको नेतृत्व गर्ने भाग्यमानी नेताका रूपमा चिनिन्छन्। त्यस्तै २०४८ सालदेखि अधिकांश समय पर्सा ३ बाट सुरेन्द्रप्रसाद चौधरीको हातमा टिकट पर्दै आएको छ। कांग्रेसभित्र बौद्धिक नेताका रूपमा चिनिने चौधरी सरकारमा समेत सहभागी भएका नेतामा पर्छन्। पर्सा ४ बाट रमेश रिजाल पनि २०४८ देखि धेरैजसो संसदीय राजनितीमा छन्। उनले अहिले पनि पर्सा ४ बाटै टिकट हात पारेका छन्। त्यस्तै सिरहा १ बाट पद्मनारायण चौधरी आगामी चुनावमा भिड्दैछन्। २०४८ सालको आम निर्वाचनमा निर्वाचित चौधरी कांग्रेसभित्र पटकपटक अवसर पाउने नेताका रुपमा पर्छन्। धनुषा ३ बाट २०४८ सालमै निर्वाचित आनन्दप्रसाद ढुगांनाको नाम समानुपातिक सूचीमा परेको छ। उनको नाम प्राथमिकताका साथ तेस्रो नम्बरमा परेको हो। त्यस्तै २०४८ सालमा स्याङजा १ बाट निर्वाचित गोपालमान श्रेष्ठको नाम पनि समानुपातिक सूचीमा राखिएको छ। पुराना नेताहरू पटकपटक दोहोरिँदा नयाँ पुस्ताका नेताहरू नेतृत्वमा आउन वञ्चित भइरहेका छन्। जसका कारण पार्टीभित्र अन्तरविरोध हुँदै आएको छ। पुरानै नेतृत्व दोहोरिएकै कारण पछिल्लो समय युवा पुस्तामा राजनीतिप्रतिको वितृष्णा बढेको राजनीतिक विश्लेषकहरू बताउँछन्।"
"मलेसियामा संसद विघटन, मध्यावधि निर्वाचनको घोषणा","क्वालालमपुर : मलेसियाको संसद विघटन गरिएको छ। प्रधानमन्त्री इस्माइल साब्रि याकोबले संसद विघटन गरिएको घोषणा गरेका हुन्। उनले संसद विघटन गर्दै मध्यावधि निर्वाचन समेत घोषणा गरे। उनले घोषणा गरेअनुसार आगामी ६० दिन भित्रमा निर्वाचन हुनेछ। टेलिभिजनबाट देशका नाममा सम्बोधन गर्दै उनले संसद विघटन र निर्वाचन घोषणाका लागि राजा सुल्तान अब्दुल्लाह सुल्तान अहमद शाहसँग अनुमति लिइसकेको पनि जानकारी दिए। सन् २०१८ को निर्वाचनपछि देशमा अप्रत्यासित विभिन्न घटनाक्रम भएको त्यसले देशको आर्थिक तथा राजनीतिक अवस्थालाई असर गरेकाले तत्काल निर्वाचन गर्नु परेको उनको भनाइ छ। सम्बोधनका क्रममा उनले भने, 'हामीले फेरि जनताको अभिमत लिने निर्णय गरेका छौं। जनताको अभिमत नै सबैभन्दा शक्तिशाली हुन्छ। निर्वाचनबाट प्राप्त जनताको अभिमत अनुसार गर्नेछौं।' देशमा राजनीतिक स्थायित्व, जिम्मेवार तथा सुनिश्चित सरकारको आवश्यकता रहेकोमा समेत उनले जोड दिए। निर्वाचनकै मिति भने अहिले घोषणा भइसकेको छैन। सरकारको सिफारिसमा निर्वाचन आयोगले केही दिनमा निर्वाचनको मिति घोषणा गर्ने जनाइएको छ। निर्वाचनबाट प्रतिनिधि सभाका दुई सय २२ सदस्य निर्वाचित हुनेछन्। यसअघिको निर्वाचनपछि सन् २०२० सम्म दुई वर्षका लागि महाथिर मोहम्मद प्रधानन्त्री निर्वाचित भएका थिए। त्यसपछि मुह्यीद्धिन यासिनले प्रधानमन्त्रीको जिम्मेवारी लिएका थिए। उनको सरकार पनि ढलेपछि वर्तमान प्रधानमन्त्री सब्रिले सन् २०२१ को अगस्त २१ मा सपथ ग्रहण गरेका थिए।"
विजय गच्छदारविरुद्ध उजुरी,काठमाडौं : सुनसरी३ बाट प्रतिनिधिसभा निर्वाचनको उम्मेदवारी दिएका कांग्रेस नेता विजयकुमार गच्छदारको उम्मेदवारी खारेजको माग गर्दै निर्वाचन आयोगमा उजुरी परेको छ। गच्छदारको उम्मेदवारी खारेज माग गर्दै काठमाडौं महानगर७ का विवेक अधिकारीले आयोगमा उजुरी दिएका हुन्। बालुवाटारस्थित गच्छदारविरुद्धको ललिता निवास जग्गा हिनामिनाको मुद्दा विशेष अदालतमा विचाराधीन रहेकै अवस्थामा उम्मेदवारी परेकाले छानबिन गरी उक्त उम्मेदवारी खारेज गर्न माग गरिएको उजरीकर्ता विवेक अधिकारीले बताए। ललिता निवासको सरकारी जग्गा व्यक्तिको नाममा दर्ता गरेको ठहर गर्दै अख्तियार दुरुपयोग अनुसन्धान आयोगले विशेष अदालतमा मुद्दा दायर गरेको थियो। आयोगले उनीसहित १७५ हाइप्रोफाइलविरुद्ध ०७६ माघ २२ मा विशेष अदालतमा मुद्दा दायर गरेको थियो। मुद्दा दायर भएपछि उनी सांसदबाट निलम्बित भएका थिए भने प्रहरीले फरार अभियुक्तको सूचीमा राखेको थियो। डेढ वर्ष फरार भएपछि केपी ओलीको सरकार ढलेर शेरबहादुर देउवा प्रधानमन्त्री बनेपछि उनी अदालतमा हाजिर भएका थिए। अख्तियारले ९ करोड ६५ लाख बिगो दाबी गरे पनि अदालतले गच्छदारलाई १० लाख धरौटीमा छाडेको थियो।
यी हुन् बाराका १८६ उम्मेदवार,"सिमरा : बाराको चार निर्वाचन क्षेत्र अन्तर्गत प्रतिनिधिसभा र प्रदेशसभाको १२ सीटका लागि एक सय ८६ जनाको उम्मेदवारी परेको छ । मंसिर ४ गतेका हुने निर्वाचनको कार्यतालिका अन्तर्गत आईतवार भएको मनोनयमा बाराको चार वटै क्षेत्रमा एक सय ८६ जनाले उम्मेदवारी दर्ता गराएका हुन् । उम्मेदवारी दर्ता गराउनेमा राजनीतिक दलका एक सय दुई जना छन् भने ८४ जनाले स्वतन्त्र उम्मेदवारी दिएका छन् । राजनीतिक दलबाट टिकट नपाएर असन्तुष्ट हुँदै स्वतन्त्र उम्मेदवारी दिने केही छन् भने अन्य दलको डमी' उम्मेदवार छन् । पार्टीबाट टिकट नपाएपछि केही उम्मेदवारले दल बदलिएर भएपनि प्रतिस्पर्धामा उत्रिएका छन् । बारा क्षेत्र नं १ यस क्षेत्रमा प्रतिनिधि सभा र प्रदेशसभातर्फ ४६ जनाको उम्मेदवारी परेको छ । निर्वाचन अधिकृतको कार्यालयका अनुसार प्रतिनिधिसभामा १८, प्रदेशसभा (क) मा १३ र (ख) मा १५ जनाको उम्मेदवारी परेको हो । ति मध्ये २० जना स्वतन्त्र उम्मेदवार छन् । यस क्षेत्रमा प्रतिनिधिसभाका लागि नेकपा एमालेका पोलिटव्युरो सदस्य अच्युत मैनाली, खानेपानी मन्त्री एवम् कांग्रेस सहमहामन्त्री उमाकान्त चौधरीसहित राष्ट्रिय प्रजातन्त्र पार्टीका भक्त बहादुर दर्लामी, हाम्रो नेपाली पार्टीका राकेश न्यौपाने, मंगोल नेसनल अर्गनाइजेशनबाट महेन्द्र चौधरी, कांग्रेस बीपीबाट धर्मेन्द्र प्रसाद, नेपाल लोक्तान्त्रिक पार्टीका मोजहर हुसेन मन्जुर, राप्रपा नेपालका शिवप्रसाद तिमिल्सिना, नेपाली जनता पार्टीका प्रदीपकुमार प्रसाद साह कलवार, नागरिक उन्मुक्ति पार्टीका भुवनप्रसाद चौधरी, राष्ट्रिय स्वतन्त्र पार्टीका गणेश धिमाल र जनमत पार्टीका मनोजकुमार थारुले उम्मेदवारी दिएका छन् । उम्मेदवारी दिएकामध्ये मैनाली र चौधरी हेभिवेट' उम्मेदवार हुन् । २०७४ सालको निर्वाचनमा पनि दुवै प्रतिस्पर्धी रहेका थिए । उक्त निर्वाचनमा चौधरीले बाजी मारेका थिए । कांग्रेसभित्रको आन्तरिक द्धन्द्धका कारण यसपटक मैनाली बलियो उम्मेदवारका रुपमा देखिएका छन् । यस क्षेत्रमा अनिलकुमार गुप्ता, कृष्णराज गिरी, धर्मेन्द्रकुमार साह, शिवप्रसाद रिजाल, अनवर अंसारी र चनकराज भट्टराईले प्रतिनिधिसभा सदस्यका लागि स्वतन्त्र उम्मेदवारी दर्ता गराएका छन् । यसैगरी प्रदेशसभा १(क) मा नेकपा एमालेका केन्द्रीय सदस्य त्रिलोकी चौधरी, नेपाली कांग्रेसका रमेश दंगाल, हाम्रो नेपाली पार्टीका मेसबहादुर ढकाल क्षेत्रि, नेपाल सुशासन पार्टीका दामोदर पनुहर, नागरिक उन्मुक्ति पार्टीकी राधाकुमारी चौधरी, राष्ट्रिय प्रजातन्त्र पार्टीका लक्ष्मी साह कलवार, मंगोल नेशनल अर्गनाइजेशनका मदनबहादुर बम्जन र जनमत पार्टीका युवराज मैनालीले उम्मेदवारी दिएका छन् । प्रदेशसभा १(क) मा शिवनारायण थारु, जयमंगल चौधरी, देवराज घिमिरे, एकबहादुर क्षेष्ठ र सन्नी लामाले स्वतन्त्र उम्मेदवारी दर्ता गराएका छन् । पार्टीले टिकट वितरणमा भुगोल नसमेटेको भन्दै एमालेका नेता श्रेष्ठले स्वतन्त्र उम्मेदवारी दिएका छन् । प्रदेशसभा १(ख) मा मधेस प्रदेशका निवर्तमान सभामुख एवम् जसपाका नेता सरोजकुमार यादव, नेपाली कांग्रेसका नागेन्द्र साह कानु, एकिकृत समाजवादीका बतहु राय यादव, राप्रपा नेपालका जोखु साह कानु, नागरिक उन्मुक्ति पार्टीका उमेशप्रसाद कलवार र जनमत पार्टीका सिताराम प्रसाद नेपालीले उम्मेदवारी दिएका छन् । गठबन्धनबीच सहमती अनुसार यस क्षेत्र एकिकृत समाजवादीको भागमा परेको भएपनि कांग्रेस उम्मेदवार समेत मैदानमा देखिएका छन् । यस क्षेत्रमा निवर्तमान सभामुख हेभिवेटÕ उम्मेदवार हुन् । बारा क्षेत्र नं २ यस क्षेत्रमा राजनीतकि दलको भन्दा स्वतन्त्र उम्मेदवार बढी देखिएका छन् । तीन सीटका उम्मेदवारी दिएका ४७ जना उम्मेदवारमध्ये २९ जना स्वतन्त्र उम्मेदवार छन् । प्रतिनिधिसभाका लागि पूर्वमन्त्री एवम् जसपाका नेता रामसहाय यादव र नेकपा माओवादी केन्द्रका शिवचन्द्र कुशवाहा, नेपाल मजदुर किसान पार्टीका मेरोलालप्रसाद यादव, राष्ट्रिय प्रजातन्त्र पार्टी नेपालका रबिन्द्र प्रसाद जयसवाल, नेपालका लागि नेपाली पार्टीका शेख ओली आलम र राष्ट्रिय प्रजातन्त्र पार्टीका सोनालाल प्रसाद साह तेलीले उम्मेदवारी दर्ता गराएका छन् । यस क्षेत्रमा जसपा नेता यादव र माओवादी केन्द्रका कुशवाहाबीच प्रतिस्पर्धा हुने देखिन्छ । यस क्षेत्रबाट प्रतिनिधिसभामा कांग्रेस महासमिति सदस्य अरुणकुमार ज्ञवालीसहित जीतेन्द्रप्रसाद यादव, प्रशान्त कुमार यादव, विनोदकुमार यादव, मंजारुल अंसारी, रबिन्द्रप्रसाद यादव, रामकिशोर प्रसाद यादव र शम्भुप्रसाद साहले स्वतन्त्र उम्मेदवारी दिएका छन् । यसैगरी यस क्षेत्रको प्रदेशसभा २ (क) मा ९ स्वतन्त्रसहित १५ जनाको उम्मेदवारी परेको छ । नेकपा एमाले केन्द्रीय सदस्य बलबिर चौधरी, लोसपाका मोतिलाल कुशवाहा, नेपाल लोकतान्त्रिक पार्टीका केएस फिजिसन, नेपालका लागि नेपाली पार्टीका जगदेव महतो कोइरी, राष्ट्रिय प्रजातन्त्र पार्टीका देवानन्द सहनी र जनमत पार्टीका रामाशंकर प्रसाद कुशवाहाले उम्मेदवारी दर्ता गराएका छन । उम्मेदवारी दिएकामध्ये एमालेका चौधरी बलियो अवस्थामा देखिएका छन् । यस क्षेत्रका लागि अनुरुद राउत, कामेश्वरप्रसाद यादव, दीपेन्द्रप्रसाद यादव, धर्मलाल प्रसाद यादव, राजेशप्रसाद यादव, लक्ष्मण राउत अहिर, वीरेन्द्रप्रसाद यादव, उषाकुमारी यादव र सारदासंकर प्रसाद कलवारले स्वतन्त्र उम्मेदवारी दिएका छन् । प्रदेशसभा २(ख) मा भने १७ जनाको उम्मेदवारी परेको छ । जसमा ११ जना स्वतन्त्र उम्मेदवार छन् । जनता समाजवादी पार्टीका बच्चा राउत अहिर, नेपाली कांग्रेसका रामअध्योध्या प्रसाद यादव, नेपाल मजदुर किसान पार्टी चन्दनकुमार यादव, जनमत पार्टीका गजानन्दप्रसाद यादव, नेपाल सदभावना पार्टीका भुलनसिंह राजपुत, राष्ट्रिय प्रजातन्त्र पार्टीका रामदहिन रायले मनोनयन दर्ता गराएका छन् । यस क्षेत्रमा जसपाका राउत र कांग्रेसका यादवबीच प्रतिस्पर्धा हुनेछ । यस क्षेत्रमा अजयकुमार यादव, ओमप्रकाश प्रसाद यादव, ओम प्रवेश शर्मा, देवेन्द्रप्रसाद गिरी, नवल किशोर प्रसाद, प्रभुनाथ राउत, भतरप्रसाद साह, महेश्वर कुमार उपाध्याय, रामएकबाल प्रसाद यादव, सुरेश कुमार यादव र सुनिल कुमार पण्डितले स्वतन्त्र उम्मेदवारी दर्ता गराएका छन् । बारा क्षेत्र नं ३ यस क्षेत्रमा प्रतिनिधिसभा र प्रदेशसभा सदस्यका लागि ४५ जनाको उम्मेदवारी परेको छ । प्रतिनिधिसभाको एक सीटको लागी १८, प्रदेशसभा (क) तर्फ १५ र (ख) तर्फ १२ जनाको उम्मेदवारी परेको हो । उम्मेदवारी दिने ४५ जनामध्ये १५ जना स्वतन्त्र उम्मेदवार छन् । प्रतिनिधिसभाका लागि नेकपा एमाले पोलिव्युरो सदस्य एवम् पूर्वमन्त्री ज्वालाकुमारी साह, जसपाका रामबाबु कुमार यादव, लोसपाका लालबाबु सिंह भुइहारले उम्मेदवारी दर्ता गराएका छन् । यस क्षेत्रमा त्रिपक्षीय भिडन्त हुने देखिएको छ । यसैगरी प्रतिनिधिसभाकै लागि विवेकशील साझा पार्टीका अमिरी साह तेली, नेपाल जनता पार्टीका गोपाल दास, हाम्रो नेपाली पार्टीका चन्द्र प्रकाश सुवेदी, एकीकृत शक्ति नेपालका नरेशकुमार चौलागाई, मंगोल नेशनल अर्गनाइजेसनका नुर महमद हवारी धोवी, नेपाल मजदुर किसान पार्टीका महमुदिन मिया अंसारी, राष्ट्रिय प्रजातन्त्र पार्टी नेपालका राजेन्द्र प्रसाद जैसवार, जनमत पार्टीका राधिका देवी साह, राष्ट्रिय प्रजातन्त्र पार्टीका रुपनारायण ठाकुर लोहार र राष्ट्रिय स्वतन्त्र पार्टीका सुरेन्द्र शर्माले मनोनयन दर्ता गराएका छन् । यस क्षेत्रमा प्रतिनिधिसभा सदस्य पदमा पाँच जनाको स्वतन्त्र उम्मेदवारी परेको छ । उम्मेदवारी दिनेमा कलामुद्धिन अंसारी, मनोज पण्डित, दिनेश्वर झा, रामकृष्ण साह, इन्द्रदेव महतो रहेका छन् । प्रदेश सभा ३(क) तर्फ राजनीतिक दलबाट १० र स्वतन्त्रबाट पाँच जनाको उम्मेदवारी परेको छ । नेकपा एमालेबाट रविन्द्रदास श्रेष्ठ, नेकपा माओवादी केन्द्रका मुकेश साह, जनता समाजवादी पार्टीका भरतबहादुर खड्काले उम्मेदवारी दिएका छन् । यहाँ पनि त्रिपक्षिय प्रतिस्पर्धा हुने अवस्था छ । यसैगरी ३(क) कै लागि राष्ट्रिय प्रजातन्त्र पार्टीका बलिराम राउत पटेल, राष्ट्रिय प्रजातन्त्र पार्टी नेपालका बलिराम हजरा दुसाद, नेपाल मजदुर किसान पार्टीका भुण्टा माझी, जनमत पार्टीका मदनप्रसाद साह, मंगोल नेशनल अर्गनाइजेसनबाट मेघबहादुर गोले, हाम्रो नेपाली पार्टीका शिवनाथ प्रसाद पटेल र नागरिक उन्मुक्ति पार्टीका सुरेन्द्रप्रसाद साह तेलीले उम्मेदवारी दिएका छन् । यस क्षेत्रमा दीपककुमार बराल, दिलिपकुमार साह, ध्रुवप्रसाद यादव, नारायण क्षेत्री र शिवदत्तप्रसाद कुर्मीले स्वतन्त्र उम्मेदवारी दिएका छन् । प्रदेश ३(ख) मा नेकपा एमाले केन्द्रीय सदस्य महम्मद समिर, नेपाली कांग्रेसका जयचन्द्र चौरसिया, जनता समाजवादी पार्टीका पारसप्रसाद साह, राष्ट्रिय प्रजातन्त्र पार्टीका गणेशप्रसाद जैसवार, नेपाल मजदुर किसान पार्टीका चन्द्रिकाप्रसाद यादव, राष्ट्रिय प्रजातन्त्र पार्टी नेपालका मनोज साह तेली र जनमत पार्टीका संतोष प्रसाद पटेलले उम्मेदवारी दिएका छन् । यस क्षेत्रमा एमाले, जसपा र कांग्रेस उम्मेदवारबीच प्रतिस्पर्धा हुनेछ । यस क्षेत्रमा प्रदीपप्रसाद यादव, प्रमिला गिरी, बाचालाल साह कानु, बुधनप्रसाद यादव र सुरेशकुमार मोदकले स्वतन्त्र उम्मेदवारी दिएका छन् । बारा क्षेत्र नं ४ यस क्षेत्रमा प्रतिनिधिसभा र प्रदेशसभा सदस्यका लागि ४८ जनाको उम्मेदवारी परेको छ । प्रतिनिधिसभातर्फ २० जनाको उम्मेदवार परेको यस क्षेत्रमा प्रदेशसभामा २८ जनाले उम्मेदवारी दिएका छन् । यस क्षेत्रमा लोसपा छोडेर एमालेमा आएका निवर्तमान सांसद एकबाल मियाँ, तनहुँ छोडेर बारा आएका निवर्तमान सांसद कृष्णकुमार श्रेष्ठ (किसान) ले प्रतिनिधिसभा सदस्यमा उम्मेदवारी दिएका छन् । दुवै पूर्वमन्त्री हुन् । मियाँ पूर्व युवा तथा खेलकुद मन्त्री हुन् भने श्रेष्ठ पूर्व श्रम, रोजगार तथा सामाजिक सुरक्षा मन्त्री हुन् । मियाँ २०७४ सालको निर्वाचनमा बारा क्षेत्र नं ४ बाट निर्वाचित सांसद हुन् । यसै क्षेत्रमा नेपाली कांग्रेसका नेता इच्छाबहादुर वाग्लेले स्वतन्त्र उम्मेदवारी दिएका छन् । बारा क्षेत्र नं ४ मा कांग्रेसले कतैपनि टिकट नपाएपछि वाग्लेले प्रतिनिधिसभा सदस्यमा स्वतन्त्र उम्मेदवारी दिएका हुन् । वाग्ले सिमरास्थित होटल इच्छाका संचालक समेत हुन् । वाग्लेको उम्मेदवारीले यस क्षेत्रमा निर्वाचन रोचक हुने देखिएको छ । कांग्रेसलाई जिवन्त राख्न आफूले उम्मेदवारी दिएको वाग्लेले प्रतिक्रिया दिएका छन् । प्रतिनिधिसभाकै लागि यस क्षेत्रमा नेपाल सद्धावना पार्टीका खेदू महतो धानुक, राष्ट्रिय प्रजातन्त्र पार्टीका जलिल देवान, राष्ट्रिय स्वतन्त्र पार्टीका पवन चौधरी, राष्ट्रिय प्रजातन्त्र पार्टी नेपालका रोहनकुमार, जनता प्रगतिशिल पार्टी नेपालका श्रीनिवास महतो, हाम्रो नेपाली पार्टीका सन्तोषकुमार गुप्ता, विवेकशील साझा पार्टीका सुनिलप्रसाद साह कलवार र जनमत पार्टीका हरिप्रसाद कुर्मीको उम्मेदवारी परेको छ । यस क्षेत्रमा रामकृष्ण तिवारी, रामश्रेय प्रसाद कुशवाहा, हरि महरा, किशोरीलाल कुर्मी, गोविन्दप्रसाद मण्डल, दिनेशप्रसाद भेडिहर, नेमराजप्रसाद जैसवाल, पूर्णप्रसाद पन्थ र हरीनारायण सहनी मलाहले स्वतन्त्र उम्मेदवारी दिएका छन् । प्रदेशसभा ४(क) तर्फ नेकपा एमालेका प्रदेश कमिटी सदस्य देवनारायण चौधरी, नेकपा माओवादी केन्द्रका जिल्ला अध्यक्ष क्षेत्रबहादुर श्रेष्ठ, हाम्रो नेपाली पार्टीका संतोष कुशवाहा, जनमत पार्टीका गणेशप्रसाद यादब, विवेकशील साझा पार्टीका डम्बरबहादुर खत्री, नेपाली कांग्रेस बीपीका द्धारिका श्रेष्ठ, नागरिक उन्मुक्ति पार्टीका नन्दालाल राउत, जनता प्रगतिशिल पार्टी नेपालका मारकन्डे प्रसाद, राष्ट्रिय प्रजातन्त्र पार्टीका यमकुमार जर्का मगरले उम्मेदवारी दर्ताका गराएका छन् । यसै क्षेत्रबाट नेपाली कांग्रेसकी नेतृ नारायणी रायमाझीले स्वतन्त्र उम्मेदवारी दिएकी छिन् । कांग्रेसले टिकट नपाएपछि रायमाझीले स्वतन्त्र उम्मेदवारी दिएकी हुन् । यसैगरी स्वतन्त्र उम्मेदवारी दिने अन्यमा अनिलकुमार साह, कृष्णप्रसाद चौलागाई र महेन्द्रप्रसाद थारु रहेका छन् । प्रदेश सभा ४(ख) तर्फ लोकतान्त्रिक समाजवादी पार्टीका नेता एवं मधेस प्रदेशका पूर्वमन्त्री जितेन्द्र सोनल, जनता समाजवादी पार्टीका आत्माराम साह, जनता प्रगतिशिल पार्टी नेपालका छोटेलालप्रसाद साह, राष्ट्रिय प्रजातन्त्र पार्टीका दीपेन्द्रकुमार कलवार, राष्ट्रिय प्रजातन्त्र पार्टी नेपालका देवबाबु प्रसाद कुर्मी, विवेकशील साझा पार्टीका धनन्जयप्रसाद यादव, नेपाल लोकतान्त्रिक पार्टीका प्रभुप्रसाद गुप्ता, हाम्रो नेपाली पार्टीका लक्ष्मीनारायण महतो र जनमत पार्टीका सुरेश प्रसादले उम्मेदवारी दिएका छन् । प्रदेशसभा ४(ख) मा ६ जनाको स्वतन्त्र उम्मेदवारी परेको छ । स्वतन्त्र उम्मेदवारी दिनेमा उमेश कुशवाहा, अजयकुमार गुप्ता, केदारप्रसाद तेली, मोजाइद अंसारी, राजु देवान र राजकुमार राम रहेका छन् ।"
पर्साका उम्मेदवारहरू अधिकांश पुरानै,"वीरगन्ज : मंसिर ४ को निर्वाचनका लागि पर्सामा प्रतिनिधिसभाका उम्मेदवार बनेकाहरू प्रायः पुरानै अनुहारका छन्। पर्सामा प्रतिनिधिसभाका ४ वटा क्षेत्र छन्। चारवटै क्षेत्रमा कांग्रेसलोसपा र एमालेजसपा गठबन्धनले तालमेल गरेर उम्मेदवारी दिएका छन्। दुवै गठबन्धनबाट ८ जनाको उम्मेदवारी परेकोमा तीमध्ये ६ जना यसअघि सांसद बनिसकेका र चुनाव लडिसकेकाहरु छन् भने २ जनामात्र पहिलोपटक संसदीय प्रतिस्पर्धामा उत्रिएका नयाँ अनुहारका उम्मेदवार छन्। पर्सा १ मा कांग्रेसलोसपा गठबन्धनबाट लोसपा नेता लक्ष्मणलाल कर्णले उम्मेदवार दिएका छन्। कर्ण, २२०७४ को निर्वाचनमा पर्सा ४ बाट तत्कालीन राजपा (हालको लोसपा) को उम्मेदवार बनेर सांसदमा निर्वाचित भएका थिए। त्यसअघि २०७० को निर्वाचनमा उनी सामानुपातिकबाट सांसद बनेका थिए। पर्सा १ मै एमालेजसपा गठबन्धनबाट संघीय सरकारका वन तथा वातावरणमन्त्री प्रदीप यादव उम्मेदवार छन् । जसपा केन्द्रिय राजनीतिक समिति सदस्य समेत रहेका यादव , २०७४ को निर्वाचनमा यहि क्षेत्रबाट तत्कालीन संघीय समाजवादी फोरम (हालको जसपा) बाट सांसदमा निर्वाचित भएका थिए । २०७० को निर्वाचनमा भने उनि सांसदमा पराजित भएका थिए । पर्सा २ प्रतिनिधीसभा क्षेत्रमा काँग्रेसलोसपा गठबन्धनबाट काँग्रेस केन्द्रिय सदस्य अजय चौरसीयाले उम्मेदवारी दिएका छन् । २०७४ को निर्वाचनमा यहि क्षेत्रबाट सांसदमा पराजित भएका थिए । २०७० को निर्वाचनमा भने उनि तत्कालीन पर्सा ३ बाट सांसदमा निर्वाचित भएका थिए । २०६४ को निर्वाचनमा भने उनि तत्कालीन पर्सा ३ बाटै उम्मेदवार बनेर पराजित भएका थिए । पर्सा २ मै एमालेजसपा गठबन्धनबाट जसपा नेता सुरेन्द्र कुर्र्मी पहिलो पटक संसदीय प्रतिस्पर्धामा उत्रिएका छन् । पर्साका चार वटै निर्वाचन क्षेत्रमा प्रतिनिधीसभा सदस्यका लागि उम्मेदवारी दिएकाहरु मध्ये उनि नयाँ अनुहार हुन् । सद्भावना पार्टीको स्थापनाकाल देखि नै राजनीतिमा सकृय रहेका कुर्मी पछिल्लो समय लोसपामा थिए । तर मनोनयन दर्ता गर्ने दिन भन्दा केहि हप्ता पहिले मात्रै उनि जसपामा प्रवेश गरेका थिए । २०७४ को निर्वाचनमा पर्सा २ कोे (ख) मा तत्कालीन राजपा (हालको लोसपा) बाट प्रदेशसभा सदस्यको टिकट पाउने निश्चित भइसकेका कुर्मीलाइ अन्तिम समयमा पार्टीले उनको सट्टा रमेश कुर्मीलाइ उम्मेदवार बनाएको थियो । पर्सा ३ को प्रतिनिधीसभा क्षेत्रमा काँग्रेसलोसपा गठबन्धनबाट काँग्रेसका पूर्व केन्द्रिय सदस्य सुरेन्द्र चौधरीले उम्मेदवारी दिएका छन् । २०७४ को निर्वाचनमा उनि यहि क्षेत्रबाट पराजित भएका थिए । २०७० को निर्वाचनमा भने उनि तत्कालीन पर्सा ४ बाट काँग्रेसकै उम्मेदवार बनेर सांसदमा निर्वाचित भएका थिए भने २०६४ को निर्वाचनमा भने पराजित भएका थिए । उनि पटक पटक मन्त्री भइसकेका नेता पनि हुन् । पर्सा ३ को प्रतिनिधीसभा क्षेत्रमा एमालेजसपा गठबन्धनबाट एमाले केन्द्रिय सदस्य राज कुमार गुप्ताले उम्मेदवारी दिएका छन् । यसअघि २०७४ को निर्वाचनमा यहि क्षेत्रबाट पराजित भएका गुप्ता , २०७० को निर्वाचनमा भने सांसदमा निर्वाचित भएका थिए । पर्सा ४ को प्रतिनिधीसभा क्षेत्रमा काँग्रेसलोसपा गठबन्धनबाट काँग्रेस केन्द्रिय सदस्य रमेश रिजालको उम्मेदवारी परेको छ । २०७४ को निर्वाचनमा उनि यहि क्षेत्रबाट पराजित भएका थिए । २०७० को निर्वाचनमा भने रिजाल काँगग्रेकै उम्मेदवार बनेर तत्कालीन पर्सा ५ बाट सांसदमा निर्वाचित भएका थिए । २०६४ को पहिलो संविधानसभा निर्वाचनमा भने रिजाल , तत्कालीन पर्सा ५ मा पराजित भएका थिए । पर्सा ४ को प्रतिनिधीसभा क्षेत्रमा एमालेजसपा गठबन्धनबाट एमाले नेता जालिम मियाँ चुनावी मैदानमा उत्रिएका छन् । पर्सा २ का जसपा उम्मेदवार कुर्मी जस्तै मियाँ पनि पहिलो पटक सांसदको प्रतिस्पर्धामा उत्रिएका हुन् । २०७४ को निर्वाचनमा पर्साको जगरनाथपुर गाँउपालिकाको अध्यक्षमा नेकपा माओवादी केन्द्रबाट निर्वाचित भएका मियाँ , गत स्थानीय तहको निर्वाचन भन्दा केहि हप्ता पहिले एमालेमा प्रवेश गरेका थिए ।"
जसले दिँदैछन् प्रधानमन्त्रीलाई टक्कर,"डडेल्धुरा : गुल्मीका सागर ढकालले प्रधानमन्त्री तथा नेपाली कांग्रेसका सभापति शेरबहादुर देउवाको गृह जिल्ला डडेल्धुराबाट उमेदवारी दर्ता गराएका छन्। साझा सवालमा प्रश्न सोध्ने क्रममा देउवाले झपारेका ढकाल, त्यसपछि अक्सफोर्डबाटै पढेर डडेल्धुरा पुगेका हुन्। ढकालको प्रस्तावकमा डडेल्धुराके पर्शुराम नगरपालिका६ का नवीन धामी र समर्थकमा डडेल्धुराकै सुरेन्द्र धामी रहेका छन्। गुल्मीको मध्यवती गाउँपालिका६ पिपलनेटा घर भएका ढकाल हाइड्रो मेकानिकल इन्जिनियर हुन्। बाजे पुस्तालाई आराम दिन आफ्नो उम्मेदवारी रहेको उनले बताए। शेरबहादुर देउवा मेरो बाजेभन्दा पनि जेठो हुनुहुन्छ। अब त्यो पुस्ताले राजनीति छोडेर युवा पुस्तालाई हस्तान्तरण गर्नुपर्छ भनेर नै मैले उमेदवारी दिएको हो, ढकालले भने। प्रधानमन्त्री देउवाको उम्मेदवारी वारिसनामा ल्याएर डडेल्धुरास्थित निर्वाचन अधिकृतको कार्यालय पुगेर आरजु देउवाले उम्मेदवारी दर्ता गराएकी हुन्। उम्मेदवारी दर्तापछि आरजुले सभापति देउवा डडेल्धुरालगायत मुलुककै ढुकढुकी भएको बताइन्। प्रतिनिधिसभा सदस्यमा प्रधानमन्त्री देउवाको यो सातौंपटकको उम्मेदवारी हो। उनी हरेक चुनाव जितेका छन्। देउवा पत्नी आरजु देउवाले आइतबार २ बजेको समय लिएर मनोनयन दर्ता गराएकी हुन्। उम्मेदवारी दर्ताका लागि वारिसनामासहित प्रधानमन्त्री पत्नी डा देउवा राणा शनिबार बेलुका नै डडेल्धुरा पुगेकी थिइन्। देउवा डडेल्धुरामा २०४८ सालयताका सम्पूर्ण चुनाव जित्दै आएका छन्। प्रतिनिधिसभाका लागि भएको पछिल्लो २०७४ सालकोे निर्वाचन डडेल्धुरामा उनले छैटौंपटक जितेका थिए। यसपटक देवावासँग प्रतिस्पर्धा गर्न उनका स्वकीय सचिवसमेत बसिसकेका कांग्रेसका पूर्वजिल्ला सभापति तथा नेपाली कांग्र्रेस बीपीका उपसभापति कर्ण मल्लले समेत उमेदवारी दर्ता गरेका छन्। त्यसैगरी, देउवालाई चुनावी टक्कर दिन नेकपा एमालेबाट चक्र स्नेही र राष्ट्रिय प्रजातन्त्र पार्टीबाट गोविन्द खडायतले मनोनयन दर्ता गराएका छन्। नेकपा एमालेबाटै विक्रम शाही र नेकपा समाजवादीबाट डा तारादत्त जोशीले प्रतिनिधिसभामा बागी उम्मेदवारी दिएका छन्। त्यस्तै, पछिल्ला चारवटा चुनावमा देउवाविरुद्ध उम्मेदवारी दर्ता गराउँदै आएका कर्णबहादुर रावलले समेत प्रतिनिधिसभाका लागि उम्मेदवारी दर्ता गरेका छन्। देउवा २०४८, २०५१, २०५६, २०६४, २०७० र २०७४ भएको निर्वाचनमा डडेलधुराबाट विजयी भएका थिए। उनी २०६४ मा कञ्चनपुर४ र २०७० मा कैलाली ६ बाट पनि विजयी भएका थिए। २०४८ मा सांसद बनेपछि उनी गृहमन्त्री भएका देउवाले, २०५१ को मध्यावधि निर्वाचनपछि बनेको मनमोहन अधिकारी नेतृत्वको सरकारलाई ढालेर २०५२ सालमा आफ्नै नेतृत्वमा सरकार गठन गरेका थिए। त्यसपछि २०५९, २०६१, २०७४, २०७८ मा गरी उनी पाँचपटक प्रधानमन्त्री बनिसकेका छन्। देउवा यसपालिको निर्वाचनमा गठबन्धनबाट उम्मेदवार बनेका हुन्। देउवासँगै तीनपटक प्रतिस्पर्धा गरेका नेकपा माओवादीका खगराज भट्ट अहिले प्रदेशसभाका लागि गठबन्धनबाट उम्मेदवार बनेका छन्।"
प्रतिस्पर्धामा १० पूर्वमन्त्री,"जनकपुरधाम : धनुषाका चारै निर्वाचन क्षेत्रमा हेभीवेट नेता उम्मेदवार बनेका छन्। प्रतिनिधिसभा सदस्यको उम्मेदवारी दर्ता गराउने नेतामध्ये १० जना पूर्वमन्त्री छन्। धनुषा१ मा सत्तारुढ गठबन्धनबाट माओवादीका मातृकाप्रसाद यादवले उम्मेदवारी दर्ता गराएका छन्। माओवादी उपमहासचिव यादव पूर्वमन्त्री हुन्। उनीविरुद्ध एमालेसँगको गठबन्धनबाट जसपा नेता दीपक कार्की उठेका छन्। उनी अघिल्लो निर्वाचनमा प्रतिस्पर्धी थिए। धनुषा२ मा तीन पूर्वमन्त्रीबीच चुनावी प्रतिस्पर्धा हुने भएको छ। एकीकृत समाजवादीका रामचन्द्र झा, एमालेका उमाशंकर अरगरिया र सत्ता गठबन्धनबाट कांग्रेसका रामकृष्ण यादवको उम्मेदवारी परेको छ। यस्तै, जसपाबाट गंगाराम यादव चुनावी मैदानमा उत्रिएका छन्। धनुषा३ मा एमाले नेतृ जुलीकुमारी महतोलाई लोसपा नेता अनिलकुमार झाले टक्कर दिने देखिएको छ। महतो र झा दुवै जना पूर्वमन्त्री हुन्। महतो एमाले जसपा गठबन्धनकी उम्मेदवार हुन् भने झा सत्ता गठबन्धनका। धनुषा४ मा एमालेका सचिव रघुवीर महासेठ र कांग्रेस सहमहामन्त्री महेन्द्र यादवबीच प्रतिस्पर्धा हुने भएको छ। सत्ता गठबन्धनबाट कांग्रेस नेता एवं पूर्वमन्त्री यादव र एमालेबाट पूर्वमन्त्री महासेठले धनुषा ४ मा उम्मेदवारी दर्ता गराएका हुन्।"
भक्तपुरमा प्रतिनिधि सभाका दुई सदस्यका लागि ४० जनाको उम्मेदवारी,"भक्तपुर : आगामी मंसिर ४ गते हुने प्रतिनिधि सभाको दुई सदस्यका लागि भक्तपुरमा ४० जनाको उम्मेदवारी परेको छ। प्रतिनिधि सभामा भक्तपुर क्षेत्र नं १ र २ छन्। यी दुई सदस्यका लागि विभिन्न पार्टी र स्वतन्त्र गरी ४० जनाको उम्मेदबारी परेको हो। भक्तपुर क्षेत्र नम्बर१ बाट प्रतिनिधि सभा सदस्यमा ४ जना स्वतन्त्रसहित १४ जनाको उम्मेदबारी परेको छ। भक्तपुर क्षेत्र नम्बर२ बाट ११ जना स्वतन्त्रसहित २६ जनाले उम्मेदवारी दर्ता गराएका हुन्। भक्तपुर क्षेत्र नं १ मा नेपाल मजदुर किसान पार्टीबाट पार्टी सचिव प्रेम सुवाल, सत्ता गठबन्धनबाट माओवादी केन्द्रका सुनिल गोठे, नेकपा एमालेबाट नवराज गेलाललगायतको उम्मेदवारी परेको छ। भक्तपुर क्षेत्र नं २ मा नेकपा एमालेका युवा नेता महेश बस्नेत, नेपाली कांग्रेस जिल्ला समिति भक्तपुरका सभापति दुर्लभ थापा, नेपाल मजदुर किसान पार्टीबाट अनुराधा थापामगरलगायतको उम्मेदवारी परेको छ। यीमध्ये बस्नेत र थापामगर संविधानसभाका पूर्व सदस्य हुन्। भक्तपुरको दुवै क्षेत्रमा मुख्य प्रतिस्पर्धी पार्टीहरु नेमकिपा, एमाले र कांग्रेस नै हुन्। पछिल्लो स्थानीय निकायको निर्वाचनलाई विश्लेषण गर्ने हो भने भक्तपुर क्षेत्र नं १ नेमकिपाको गढको रुपमा रहेको छ भने क्षेत्र नं २ मा एमाले र कांग्रेसबीच कडा प्रतिस्पर्धा हुने देखिन्छ। भक्तपुर क्षेत्र नं १ मा नेमकिपाकोतर्फबाट क्षेत्र नं १ क (चाँगुनारायण) मा पार्टीका युवा नेता मिनबहादुर बाटा र क्षेत्र नं १ ख (भक्तपुर) मा पार्टी जिल्ला अध्यक्ष सुरेन्द्रराज गोसाईको उम्मेदवारी परेको छ। सत्ता गठबन्धनको तर्फबाट भक्तपुर क्षेत्र नं १ क (चाँगुनारारायण) मा कांग्रेसका सुरेश श्रेष्ठ र क ख (भक्तपुर) मा कांग्रेसकै पवन भुजुको उम्मेदवारी परेको छ। यस्तै एमालेबाट भक्तपुर क्षेत्र नं १ क (चाँगुनारायण) मा मोहनवीर श्रेष्ठ र १ ख (भक्तपुर) मा नारायणसुन्दर सिन्ताकलको उम्मेदबारी परेको छ। उता सता गठबन्धनबाट भक्तपुर क्षेत्र नं २ क (सूर्यविनायक) मा नेपाली कांग्रेसका विष्णुराज कार्कीको उम्मेदवारी परेको छ। गठबन्धनको तर्फबाट भक्तपुर क्षेत्र नं २ ख (मध्यपुर थिमि) मा नेकपा एसका डा राजेद्रमान श्रेष्ठको उम्मेदबारी परेको छ। यस्तै एमालेबाट २ क (सूर्यविनायक) मा किरण थापा र २ ख (मध्यपुर थिमि) मा चन्द्रकृष्ण श्रेष्ठको उम्मेदवारी परेको छ। भक्तपुर क्षेत्र नं १ मा कूल एक लाख दुई हजार पाँच सय २८ र क्षेत्र नं २ मा ९१ हजार नौ सय ११ जना मतदाता रहेका छन्। क्षेत्र नं १ मा एक सय १५ मतदान केन्द्र छन् भने २ मा एक सय सात मतदान केन्द्रहरु छन्।"
"एउटै सिटमा कांग्रेसका दुई जनालाई टिकट, कार्यकर्ता द्विविधामा","गुलरिया : नेपाली कांग्रेसले एउटै सिटमा दुई जनालाई टिकट थमाएको छ। बर्दिया जिल्ला प्रतिनिधि सभा सदस्य क्षेत्र नम्बर १ को उम्मेदवारका लागि कांग्रेसका केन्द्रिय सदस्य एवम् पूर्व मन्त्री संजयकुमार गौतम र बर्दिया जिल्ला पार्टी सभापति अरुण प्रकाससिंह राठौरलाई पार्टीले मनोनयन पत्र दिएको छ। एकै पार्टीबाट एउटै सिटका लागि दुवै जनाले केन्द्रमा मनोनयन पत्र दर्ता गराएपछि आइतबार बर्दियामा खैलाबैला नै मच्चियो। कार्यकर्ताहरुले सामाजिक सञ्जालमा कहिले गौतमको तस्बिर राखेर बधाई दिए त कहिले राठौरको। देशकै ठूलो दल नेपाली कांग्रेस पार्टीको हर्कतले कार्यकर्ता एवम् तमाम शुभचिन्तकहरुलाई द्विविधा पारिदियो। कतिपयले त सामाजिक सञ्जालमा दिएको बधाई फिर्ता पनि लिए। नेपाली कांग्रेसका केन्द्रिय सभापति शेरबहादुर देउवाले हस्ताक्षर गरेको बर्दिया क्षेत्र नम्बर १ प्रतिनिधि सभा सदस्य पदको निर्वाचनका लागि राजनीतिक दलले मनोनयन गरेको औपचारिक पत्र दुवै जनाको सार्वजनिक पनि भएको छ। निर्वाचन आयोग निर्वाचन अधिकृतको कार्यालय प्रतिनिधि सभा सदस्य निर्वाचन क्षेत्र नम्बर १ बर्दियाले अनुसूचि १५ प्रतिनिधि सभा सदस्य निर्वाचन तथा प्रदेस सभा सदस्य निर्वाचन निर्देशिका २०७९ को दफा २९ सँग सम्बन्धित मनोनयन पत्र दर्ता भएको उम्मेदवारको नामावलीमा कांग्रेसबाट संजय गौतमको नामसहित १० जनाको नाम प्रकाशित गरेको छ। गौतम गठबन्धनतर्फका उम्मेदवार हुन्। निर्वाचन आयोगले सार्वजनिक गरेको मनोनयन पत्र दर्ता भएकाहरुको लिष्टमा राठौरको नाम समावेश छैन। मनोनयन दर्ता रजिष्टरमा दुवैको नाम दर्ता भएपनि कम्प्युटरमा एउटै पदको लागि दुई जनाको नाम ईन्ट्रि नहुने बर्दियाका मुख्य निर्वाचन अधिकृत कैलास प्रसाद सुवेदीले बताए। कम्प्युटरमा पहिलो गौतमको नाम ईन्ट्रि भएकोले दोस्रो पटक राठौरको नाम कम्प्युटर सिस्टमले लिएन। उनले भने, 'अब आयोगले जे भन्छ त्यही हुन्छ। हामीले आयोगलाई पत्र लेखेर पठाई सकेका छौं।' प्रतिनिधि सभा सदस्य निर्वाचन बर्दिया क्षेत्र नम्बर १ मा नेकपा एमालेबाट लक्ष्मणराज ज्ञवाली, नागरिक उन्मुक्ती पार्टीबाट ठाकुरसिंह थारु, राष्ट्रिय स्वतन्त्र पार्टी प्रवेश भुसाल, देवीप्रसाद तिवारी स्वतन्त्र, राम रतन थारु नेश्नलिष्ट पिपल्स पार्टी, रेशम बहादुर खत्री जसपा, सूर्य बहादुर सिंह राप्रपा, सोहराव पठान जनमत पार्टी र हरिलाल न्यौपाने नेपाल मजदुर किसान पार्टीबाट मनोनयन पत्र दर्ता गराएका छन्। प्रदेश सभा सदस्य क्षेत्र नम्बर १ (१) मा नागरिक उन्मुक्ति पार्टीबाट खेम बहादुर थारु, कांग्रेस गठबन्धनबाट भुवनेश्वर चौधरी, नेकपा एस डिल बहादुर केसी, नेकपा एमालेबाट शालीकराम अधिकारी, तुल्सीप्रसाद आचार्य नेमकिपा, दिलिपकुमार कुर्मी जसपा, राजाराम थारु नेश्नलिष्ट पिपल्स पार्टी, रामलाल बुढाथोकी राप्रपाले मनोनयन पत्र दर्ता गराएका हुन्। प्रदेश सभा सदस्य क्षेत्र नम्बर १ (२) मा गठबन्धनका तर्फबाट नेकपा माओवादी केन्द्रकी अञ्जु दहित, नेकपा एमाले भक्तबहादुर विश्वकर्मा, शुभाष कुमार पोखरेल स्वतन्त्र, अंजिर बहादुर शाही नेमकिपा, कृष्णप्रसाद अहिर जसपा, दत्ते थारु राप्रपा, बखत बहादुर खड्का नेकपा एस, राजकुमार चौधरी नागरिक उन्मुक्ति पार्टी, विनोदकुमार केसी राप्रपा नेपाल, शुसन पाठक नेश्नलिष्ट पिपल्स पार्टी, सुरेशकुमार शुक्ला लोसपा र सुरेश यादवले जनमत पार्टीबाट मनोनयन पत्र दर्ता गराएका छन्।"
भीम रावलको क्षेत्रमा झपट बोहरा उम्मेदवार,"अछाम : नेकपा एमालेका पूर्वउपाध्यक्ष भीम रावलको क्षेत्रमा झपट बोहराले मनोनयन दर्ता गराएका छन्। नेकपा एमालेले भीम रावलको निर्वाचन क्षेत्र अछाम १ मा माओवादी केन्द्रबाट आएका बोहरालाई टिकट दिएको हो। एमालेका केन्द्रिय सदस्य एवम् जिल्ला ईन्चार्ज बोहराले साँफेबगर नगरपालिकामा स्थापना भएको निर्वाचन अधिकृतको कार्यालयमा आइतबार मनोनयन दर्ता गराएका छन्। क्षेत्र नं १ बाट भीम रावलको एकल नाम सिफारिस भएको थियो। एकल नाम सिफारिस हुँदासमेत रावललाई टिकट नदिएपछि कार्यकर्ताहरु समेत रुष्ट भएका छन्। पार्टीभित्र फरक मत राख्दै आएका रावल अध्यक्ष ओलीसँगको अन्तरद्वन्द्वका कारण टिकट पाउनबाट बञ्चित भएको कतिपयको बुझाई छ। यहि असोज ८ गते साँफेबगरमा भएको कार्यकर्ता भेलामा रावलले टिकटको लागी आफु ओलीको शरणमा नजाने बताएका थिए। उनले त्यति बेला भनेका थिए, म अध्यक्ष ओलीसँग टिकटको लागि हात जोडेर जादिनँ, उहाँले टिकट दिनुभयो भने चुनाव अवश्य लड्छु, आफ्नो स्वाभिमानलाई गिराएर झुकेर मलाई टिकट दिनुस म भन्दिनँ। उनले पार्टीको दशौं महाधिवेशनपछि पार्टी अध्यक्ष ओलीसँग कुनै सम्पर्क र समन्वय नभएको पनि बताए। टिकटका लागी अध्यक्ष ओलीसमक्ष नजानु नै रावलको कमजोरी रहेको धेरैको भनाई छ। मनोनयन दर्तापछि बोहराले पार्टी भित्र जिल्लामा देखिएको विवादलाई समाधान गर्ने र रुष्ट भएकाहरुलाई पार्टीको मूल प्रवाहमा ल्याइने बताए। उनले भने, केहि विवाद देखिएको छ, अहिले यत्तिको रुष्टता कार्यकर्ताले देखाउनु स्वभाविक हो, विवाद साम्य भइहाल्छ। गत भदौ १९ गते झपट बोहराको उपस्थितिमा बसेको क्षेत्रिय निर्वाचन समन्वय समतिको बैठकले अछाम क्षेत्र नं १ बाट सर्वसम्मत रावलको एकल नाम सिफरिस गरेको थियो। क्षेत्र नं १ अन्तर्गत प्रदेश क मा ओली निकट देवबहादुर कुँवर, ख मा कृष्णप्रसाद जैशीले मनोनय दर्ता गराएका छन्। गठबन्धनको तर्फबाट प्रतिनिधि सभा सदस्यका लागी नेकपा एकिकृत समावादीका केन्द्रिय सदस्य श्रम तथा रोजगार मन्त्री शेरबहादुर कुँवर उम्मेदवार बनेका छन्। प्रदेश क मा कांग्रेसका मेघराज खड्का र ख मा माओवादी केन्द्रका झपट साउदले मनोनयन दर्ता गराएका छन्। क्षेत्र नं २ अन्तर्गत प्रतिनिधि सभा सदस्यका लागी एमालेतर्फबाट यज्ञ बोगटी, गठबन्धनको तर्फबाट कांग्रेसका जिल्ला पार्टी सभापति पुष्पबहादुर शाह मनोनयन दर्ता गराएका छन्। बोगटी र शाह पुनः ५ वर्षपछि आमनेसामने हुने भएका छन्। नेकपा एमालेका बोहरा मनोनयन दर्ता गरेर फर्किने क्रममा रावल समर्थक कार्यकर्ताहरुले कालो झण्डासहित नाराबाजी गरेका छन्। एमालेको पार्टी कार्यालयसमेत आइतबार बन्द रहेको थियो। बोहरा उम्मेदवारी दर्ता गर्न होटलबाट निर्वाचन अधिकृतको कार्यालय पुगेका थिए। भीम रावललाई टिकट नदिएपछि नेकपा एमाले अछामका नेताहरुले सामूहिक राजिनामा समेत दिएका छन्। अछाम क्षेत्र नं १ बाट रावलको एकल नाम सिफारिस हुँदासमेत टिकट नदिएको भन्दै अहिलेसम्म १२२ जनाले राजीनामा दिएका छन्। ४१ जना जिल्ला कमिटी सदस्य र ८१ जना नगरकमिटीका पदाधिकारी सदस्यहरुले पदबाट राजीनामा दिएका हुन्।"
उम्मेदवारको विरोधमा आज दिउँसो ३ बजेसम्म उजुरी दिन सकिने,"काठमाडौं : निर्वाचन आयोगले आगामी मंसिर ४ गते हुने प्रतिनिधिसभा र प्रदेशसभा सदस्य निर्वाचनका लागि मनोनयन दर्ता गरेका उम्मेदवारमाथि आज उजुरी दिन सकिने जनाएको छ। आयोगले उम्मेदवारको विरोधमा उजुरी दिने समय सोमबार बिहान १० देखि दिउँसो ३ बजेसम्म निर्धारण गरेको छ। आयोगले मनोनयन पत्र दर्ता भएको उम्मेदवारको सूची प्रकाशन गर्नेसमेत गएराति नै प्रकाशन गरिसकेको छ। आयोगका अनुसार आइतबार प्रत्यक्षतर्फ १६५ प्रतिनिधिसभा र ३३० प्रदेशसभा निर्वाचन क्षेत्रमा उम्मेदवारीका लागी प्रतिनिधिसभातर्फ २,४७३ (पुरुष२२४२, महिला२३१), प्रदेशसभा तर्फ ३,३९३ (पुरुष३०९९, महिला२९३, अन्य १) जनाले मनोनयनपत्र दर्ता गरेका छन्। मनोनयपत्र र उजुरीउपर जाँचबुझ गरी निर्णय गर्ने समय सोमबार दिउँसो ३ बजेदेखि २५ गते साँझ ५ बजेसम्म रहेको छ। यसैगरी उम्मेदवारको नामावली प्रकाशन गर्न असोज २५ गते साँझ ५ बजे देखि ७ बजेसम्म, उम्मेदवारको नाम फिर्ता लिन असोज २६ गते बिहान १० बजेदेखि दिउँसो १ बजेसम्म, उम्मेदवारको अन्तिम नामावली प्रकाशन गर्न २६ गते दिउँसो १ देखि ३ बजेसम्म, उम्मेदवारलाई निर्वाचन चिह्न प्रदान गर्न २६ गते अपराह्न ४ बजेदेखि साँझ ७ बजेसम्म हुनेछ। आगामी निर्वाचनका लागि मतदाता नामावलीमा एक करोड ७९ लाख ८८ हजार ५७० मतदाता सङ्ख्या रहेका छन्। निर्वाचनका लागि देशभर १० हजार ८९२ मतदानस्थल र सोअन्तर्गत २२ हजार २२७ मतदान केन्द्र कायम गरिएको छ।"
भोजपुरबाट पुरानै अनुहारलाई निरन्तरता,"भोजपुर : मंसिर ४ हुने प्रतिनिधि तथा प्रदेशसभा सदस्य निर्वाचनका लागि भोजपुरमा पुरानै अनुहार दोहोरिएका छन्। प्रतिनिधिसभाका लागि एउटा क्षेत्र र प्रदेशसभाका लागि २ क्षेत्र रहेको भोजपुरमा प्रमुख प्रतिपक्ष दल नेकपा (एमाले) र सत्ता गठबन्धनबीच कडा चुनावी प्रतिस्पर्धा हुने देखिएको छ। यसपटक भोजपुरबाट प्रतिनिधिसभातर्फ एमालेबाट पूर्वमुख्यमन्त्री शेरधन राई र गठबन्धनबाट माओवादी केन्द्रका सुदन किरातीबीच चुनावी प्रतिस्पर्धा हुनेछ। यस्तै, प्रदेश १ का वर्तमान मुख्यमन्त्री राजेन्द्रकुमार राईले पनि प्रदेशसभा क्षेत्र नम्ब १ मा चुनाव लड्दैछन् भने उनीसँग एमालेका हरिबहादुर राई चुनावी प्रतिपर्धामा देखिएका छन्। २०७४ सालको प्रतिनिधि तथा प्रदेशसभा सदस्य निर्वाचनमा तत्कालीन बामगठबन्धनबाट शेरधन राई, सुदन राई र राजेन्द्रकुमार राईले चुनाव जितेका थिए। जसमा प्रतिनिधिसभातर्फ सुदन, प्रदेशसभा १ तर्फ राजेन्द्रकुमार राई र प्रदेशसभा २ तर्फ शेरधन राईले विजयी भएका थिए भने यसपटक गठबन्धनबाट नेकपा एसका राजेन्द्र र माओवादी केन्द्रका सुदनसँग एमाले शेरधन चुनावी प्रतिस्पर्धामा होमिएका छन्। यस्तै, प्रदेशसभा क्षेत्र नम्बर २ तर्फ नयाँ अनुहार देखिएको छ। एमालेबाट खड्गबहादुर कार्की र गठबन्धनका कांग्रेसका विनोद बान्तावा राईबीच प्रतिस्पर्धा हुने भएको छ। यस्तै, पार्टीबाट टिकट नपाएपछि कांग्रेस उत्तम चापागाईंले पनि प्रदेशसभा क्षेत्र नम्बर १ बाट स्वतन्त्र उम्मेदवारी दिएका छन्। यस्तै यसपटक स्वतन्त्रबाट नयाँ अनुहार देखिएका छन्। दिलीपकुमार खतिवडा र महेश योञ्जनले प्रतिनिधिसभाका लागि स्वतन्त्र उम्मेदवारी दिएका छन्। साना दलहरूबाट पनि पुरानै अनुहारलाई निरन्तरता आएको छ। प्रतिनिधिसभातर्फ नेपालका लागि नेपाली पार्टीका सुरेश बस्नेत, मंगोल नेसनल अर्गनाइजेसनबाट चन्द्रप्रसाद राई, खम्बुवान राष्ट्रिय मुक्ति मोर्चाबाट ऋषिधन राई, हाम््रो नेपाली पार्टीबाट रमेशप्रसाद ओझा, राप्रपाबाट जितेन्द्र घले, जसपाबाट ध्रुव राईको उम्मेदवारी परेको छ। यस्तै, प्रदेशसभा क्षेत्र नम्बर १ तर्फ मंगोल नेसनल अर्गनाइजेसनबाट अनिल राई, राप्रपाबाट फुर्वादोर्ची शेर्पा, हाम्रो नेपाली पार्टीबाट लक्ष्मीप्रसाद अधिकारी र जसपाबाट मणिराज राईले उम्मेदवारी दर्ता गराएका छन्। प्रदेशसभा क्षेत्र नं २ तर्फ राप्रपाबाट केशरबहादुर श्रेष्ठ, हाम्रो नेपाली पार्टीबाट भरतकुमार ताम्राकार र जसपाबाट आशकुमार राईले उम्मेदवारी दिएका छन्।"
प्रदेश १ मा माओवादी केन्द्रका २६ उम्मेदवार,"विराटनगर : सत्तारुढ गठबन्धन दल नेकपा (माओवादी केन्द्र)ले प्रदेश १ का विभिन्न निर्वाचन क्षेत्रमा २६ जनालाई चुनावी प्रतिस्पर्धामा उतारेको छ। माओवादीबाट प्रतिनिधिसभामा ७ र प्रदेशसभामा १९ जनाले उम्मेदवारी दर्ता गराएका हुन्। आगामी मंसिर ४ गतेलाई तोकिएको प्रतिनिधि तथा प्रदेशसभा निर्वाचनका लागि आइतबार उम्मेदवारहरुले मनोनयन दर्ता गराएका हुन्। १४ जिल्ला रहेको प्रदेशमा २८ प्रतिनिधि र ५६ वटा प्रदेशसभा निर्वाचन क्षेत्र छन्। प्रतिनिधिसभातर्फ माओवादीका उम्मेदवारले ताप्लेजुङ, भोजपुर र खोटाङ तथा झापा क्षेत्र नम्बर २, मोरङ ४ र ५ एवं सुनसरी १ मा मनोनयन दर्ता गराएका छन्। ताप्लेजुङमा पार्टीका केन्द्रीय सदस्य खेलप्रसाद बुढाक्षेत्री प्रतिनिधिसभा सदस्य उम्मेदवार बनेका छन्। संसदीय निर्वाचनमा नयाँ अनुहार उनको प्रतिस्पर्धा नेकपा (एमाले)का सचिव एवं प्रभावशाली नेता योगेश भट्टराईसँग हुनेछ। भोजपुरमा निवर्तमान संघीय सांसद सुदन किराती उम्मेदवार बनेका छन्। एमालेको तर्फबाट लोकप्रिय नेता एवं पूर्वमुख्यमन्त्री शेरधन राईसँग किरातीले प्रतिस्पर्धा गर्नुपर्नेछ। यद्यपि किराती पनि स्थानीयस्तरमा चिरपरिचित छन्। भोजपुरमा एमालेको संगठन निक्कै मजबुत छ। जसका कारण सालिन र भद्र नेताको छवि बनाएका राईसँगको प्रतिस्पर्धा किरातीका लागि सहज छैन। २०७४ सालमा एमालेमाओवादी बामगठबन्धनबाट उम्मेदवार बनेर किराती प्रतिनिधिसभा र राई प्रदेशसभा सदस्यमा निर्वाचित भएका थिए। प्रदेशका बहालवाला मन्त्री एवं माओवादी नेता रामकुमार राईले खोटाङमा प्रतिनिधिसभातर्फ उम्मेदवारी दिएका छन्। एमालेका विशाल भट्टराईसँग उनको प्रतिस्पर्धा हुने छ। भट्टराई स्थानीयस्तरमा चर्चित र लोकप्रिय नेता हुन्। त्यहाँमाथि राईविरुद्ध गठबन्धनको नेतृत्व गरिरहेको दल कांग्रेसबाटै बागी उम्मेदवारी परेको छ। कांग्रेसले उम्मेदवारी फिर्ता नलिएमा तथा भट्टराईको व्यक्तिगत छविका कारण राईलाई चुनाव जित्न सहज नभएको विश्लेषण गरिएको छ। माओवादीले झापा क्षेत्र नम्बर २ मा हरिकुमार रानालाई प्रतिनिधिसभाको उम्मेदवार बनाएको छ। एमाले छाडेर माओवादीमा प्रवेश गरेकै कारण उनले टिकट पाएका हुन्। एमालेका प्रदेश इन्चार्ज देवराज घिमिरेसँग रानाको प्रतिस्पर्धा हुने छ। संसदीय निर्वाचनमा पहिलोपटक भाग लिन लागेका राना अर्जुनधारा नगरपालिकाका पूर्वमेयर हुन्। सत्तारुढ गठबन्धनको बलमा उम्मेदवार भएपनि एमालेका प्रदेश इन्चार्ज घिमिरेसँगको प्रतिस्पर्धा रानाका लागि सहज नभएको अनुमान गरिएको छ। मोरङको क्षेत्र नम्बर ४ र ५ मा माओवादीबाट क्रमस अमनलाल मोदी र शिवकुमार मण्डलको उम्मेदवारी परेको छ। २०७४ सालको निर्वाचनमा दुवै जना यही क्षेत्रबाट प्रतिनिधिसभा सदस्यमा निर्वाचित भएका थिए। यद्यपि दुवै जनाले अनअपेक्षा अनुरूप काम गर्न नसकेको गुनासो छ। मोदीको प्रतिस्पर्धा क्षेत्र नम्बर ४ मा एमालेजसपा गठबन्धनका उम्मेदवार एवं एमाले केन्द्रीय सदस्य विनोद ढकालसँग हुने छ। क्षेत्र नम्बर ५ मा मण्डलसँग एमालेजसपा गठबन्धनका उम्मेदवार जसपा नेता राजकुमार यादव प्रतिस्पर्धामा छन्। मोदी र मण्डलका लागि संसदीय निर्वाचन पुरानै खेल हो। यादव भने पहिलोपटक संसदीय निर्वाचनमा भाग लिँदै छन्। एमालेका ढकाल यसअघि पनि विभिन्न निर्वाचनमा उम्मेदवार बनेका थिए। तर जित निकाल्न सकेनन्। मोरङ निर्वाचन क्षेत्र नम्बर ५ बाट प्रतिनिधिसभा सदस्यमा उम्मेदवारी दिएका माओवादी नेता शिवकुमार मण्डल। सुनसरीको क्षेत्र नम्बर १ मा माओवादीले मुक्साहाङ मेन्याङ्बोलाई उम्मेदवार बनाएको छ। सो क्षेत्रमा एमालेजसपा गठबन्धनका उम्मेदवार अशोक राईको उम्मेदवारी परेको छ। जसपा सत्ता गठबन्धनमै हुँदा मेन्याङ्बोले प्रदेशसभा सदस्यका लागि तयारी गरेका थिए। पार्टीले टिकट दिएपछि अहिले प्रतिनिधिसभा सदस्यका लागि उम्मेदवारी दर्ता गराएका छन्। प्रदेशका ५६ वटा प्रदेश निर्वाचन क्षेत्रमध्ये माओवादीको भागमा १९ वटा परेको छ। सोलुखुम्बुमा माओवादीले प्रदेशका दुवै क्षेत्र पाएको छ। गठबन्धनको सहमति अनुसार प्रतिनिधिसभातर्फ एउटा मात्रै निर्वाचन क्षेत्र रहेको सोलुखुम्बुमा प्रतिनिधिसभाका लागि माओवादीले उम्मेदवार उठाउने तयारी गरेको थियो। तर प्रदेशका दुवै क्षेत्र आफूले लिएर माओवादीले प्रतिनिधिसभा कांग्रेसलाई दिएको छ। कांग्रेस नेता बलबहादुर केसीले प्रतिनिधिसभा सदस्यका लागि उम्मेदवारी दिएका छन्। माओवादीबाट सोलुखुम्बुको कमा कज्र्याङ शेर्पा, सोलुखुम्बुको ख मा ठमनाथ पराजुली (ध्रुव)ले उम्मेदवारी दिएका छन्। पाँचथरको ख बाट प्रदेश सरकारका आर्थिक मामिला तथा योजनामन्त्री इन्द्रबहादुर आङ्बोले उम्मेदवारी दिएका छन्। इलाम क्षेत्र नम्बर २ को खबाट हर्क लावती उम्मेदवार बनेका छन्। लावती नयाँ अनुहार हुन्। झापा ३ क बाट श्यामबीर लिम्बू, ३ खबाट निवर्तमान सांसद पूर्णसिंह राजवंशी, झापा ४ कबाट प्रदेश सरकारका कृषिमन्त्री झलकसिंह दर्लामी, झापा ५ खबाट पार्टीका प्रदेश कोषाध्यक्ष गगन पुरी उम्मेदवार बनेका छन्। मोरङको १ कबाट निवर्तमान प्रदेश सांसद कूलप्रसाद साम्बा लिम्बू, मोरङको २ कबाट पार्टीका प्रदेश सचिव गणेश उप्रेती र मोरङ ६ कबाट माओवादीका केन्द्रीय सदस्य जीवन आचार्यले उम्मेदवारी दिएका छन्। आचार्य माओवादी अध्यक्ष पुष्पकमल दाहाल प्रचण्डका छोरीज्वाईं हुन्। २०७४ सालको प्रदेशसभा निर्वाचनमा एमालेमाओवादी गठबन्धनबाट उनले उम्मेदवारी दिएका थिए। तर कांग्रेसका चुमनारायण तब्दारसँग पराजित भए। अहिले कांग्रेससहितको सत्तारुढ गठबन्धनबाट पनि आचार्यले नै अवसर पाएका छन्। सुनसरी २ क बाट इटहरी उपमहानगरपालिकाका निवर्तमान मेयर द्वारिकलाल चौधरीले उम्मेदवारी दर्ता गरेका छन्। एमाले छाडेर माओवादीमा प्रवेश गरेलगत्तै उनले प्रदेशसभा सदस्यको टिकट पाएका हुन्। प्रदेशकी उपसभामुख सरस्वती पोखरेललाई माओवादीले सुनसरी ३ क बाट उम्मेदवार बनाएको छ। धनकुटाको खबाट निवर्तमान प्रदेश सांसद कुशुमकुमारी श्रेष्ठ र तेह्रथुमको ख बाट केन्द्रीय सदस्य दुर्गा चापागाईं माओवादीका उम्मेदवार हुन्। संखुवासभा कबाट राजेन्द्र कार्की, उदपयुरको क्षेत्र नम्बर १ कबाट नारायण बुर्जा मगर र २ कबाट राजन किराती उम्मेदवार बनेका छन्। ओखलढुंगाको खबाट बाबुराम गौतमलाई माओवादीले उम्मेदवार बनाएको छ।"
"संघमा पुरानै, प्रदेशमा नयाँलाई अवसर","बागमती प्रदेशमा प्रतिनिधिसभा सदस्यका लागि प्रायः पुरानै अनुहार दोहरिएर उम्मेदवार बनेका छन्। प्रदेशसभाका लागि भने प्रायः नयाँ अनुहार देखिएका छन्। प्रदेश राजधानी रहेको मकवानपुरमा मकवानपुर१ मा एमालेको समर्थनमा सूर्य चिह्न लिएर राप्रपा नेपालका अध्यक्ष कमल थापाले उम्मेदवारी मनोनयन दर्ता गराएका छन्। उनी आठौं पटक चुनाव लड्दैछन्। गठबन्धन दल नेपाली कांग्रेसले सहमहामन्त्री महालक्ष्मी उपाध्ययलाई चुनावी मैदानमा अघि सारेको छ। दुईपटक समानुपातिक सांसद भएकी उनी २०७४ मा भने मकवानपुर२ मा एमाले उम्मेदवार विरोध खतिवडासँग हारेकी थिइन्। मकवानपुर२ मा खतिवडा छैटौं पटक उम्मेदवार बनेका छन्। गठबन्धन दल नेकपा एकीकृत समाजवादीबाट उनले उम्मेदवारी मनोनयन दर्ता गराए। नेकपा एमालेले भने यस क्षेत्रमा नयाँ अनुहारलाई चुनावी मैनादमा ल्याएको छ। एमालेले युवा नेता महेश बर्तौलालाई चुनावमा उतारेको हो। प्रदेशसभाममा गठबन्धन दलले मकवानपुर १(ख) मा मात्र नयाँ उम्मेदवार खडा गरेको छ। उक्त क्षेत्रमा कांग्रेसबाट आनन्दराम पराजुलीले मनोनयन दर्ता गराएका छन्। १(क) मा नेकपा माओवादी केन्द्रका प्रेमबहादुर पुलामी, २(क) मा कुमारी मोक्तान र २(ख) मा कांग्रेसका इन्द्र बानियाँ दोहरिएर उम्मेदवार बनेका छन्। नेकपा एमालेले चारै जना नयाँ अनुहार मैदानमा उतारेको छ। एमालेले मकवानपुर १(क)मा कमल विष्ट, १(ख) मा एकलाल श्रेष्ठ र २(क) मा विष्णु ढकाल र २(ख) मा लालबहादुर थापालाई उम्मेदवार बनाएको हो। संघ र प्रदेशको निर्वाचनका काभ्रेमा पनि प्रायः पुरानै अनुहार दोहरिएको छ। काभ्रेमा प्रतिनिधिसभा १ मा गठबन्धनको तर्फबाट माओवादी केन्द्रको पूर्वराज्यमन्त्री सूर्यमान दोङ र एमालेको तर्फबाट पूर्व राज्यमन्त्री रेशमबहादुर लामाले उम्मेदवारी दर्ता गराएका छन्। गठबन्धन दल मकवानपुरका प्रतिनिधिसभा र प्रदेशसभाका उम्मेदवार। प्रतिनिधिसभा क्षेत्र नं २ मा सत्ता गठबन्धन कांग्रेसबाट पूर्वसांसद शिवप्रसाद हुमागाईंले उम्मेदवारी दिएका छन्। उक्त क्षेत्रमा एमालेबाट पूर्वमन्त्री गोकुल बाँस्कोटाले उम्मेदवारी दिएका छन्। प्रतिनिधिसभा १ को प्रदेश (क) मा गठबन्धनबाट नेकपा माओवादी केन्द्रको वाहलवाल प्रदेश मन्त्री रत्न ढकाल र एमालेका दिलीप लामाले उम्मेदवारी दिएका छन्। १(ख)मा सत्ता गठबन्धनबाट कांग्रेस काभ्रेका सभापति संविधानसभा सदस्य तीर्थ लामा र एमालेबाट बागमती प्रदेशको पूर्वमन्त्री चन्द्र लामाले उम्मेदवारी दिएका छन्। प्रतिनिधिसभा २ को प्रदेशसभा (क) मा गठबन्धनबाट एकीकृत समाजवादीका लक्ष्मण लम्साल र एमालेबाट कुमार खकुरेलले उम्मेदवारी दिएका छन्। २(ख) मा गठबन्धनबाट कांग्रेसका पूर्वराज्यमन्त्री कञ्चनचन्द्र वादे श्रेष्ठ र एमालेका कुमार थापाले उम्मेदवारी दिएका छन्। रामेछापमा केही पुरानै अनुहार दोहोरिएका छन्। केही नयाँ अनुहार देखिएका छन्। नेकपा एमालेबाट शान्तिप्रसाद पौडेल यसअघिका प्रदेश सांसद हुन्। उनी रामेछाप प्रदेश (क) बाट प्रदेश सांसदको मनोनयन दर्ता गराएका छन्। यस्तै, निवर्तमान बागमती प्रदेशका आर्थिक मामिला तथा योजनामन्त्री कैलाशप्रसाद ढुंगेलले संघीय संसद्का लागि उम्मेदवारी दर्ता गराएका छन्। प्रदेश (ख) मा भने एमालेले नयाँ अनुहारका रूपमा मिलन घिसिङलाई अगाडि सारेको छ। गठबन्धनका तर्फबाट संघीय सांसदमा कांग्रेसका पूर्णबहादुर तामाङले मनोनयन दर्ता गराएका छन्। तामाङ काँग्रेस रामेछापका सभापति हुन्। २०७४ सालको निर्वाचनमा कांग्रेसका संघीय सांसदका उमेदवार पनि हुन्। रामेछापमा गठबन्धनका तर्फबाट प्रदेश (क) मा माओवादी केन्द्रका संविधानसभा सदस्य तारानारायण श्रेष्ठ र (ख) मा युवराज चौलागाईंले मनोनयन दर्ता गराएका छन्। सिन्धुपाल्चोकमा पुराना नेताहरूले यसपटक चुनावमा भाग लिएनन्। सभामुख अग्नी सापकोटा, राप्रपा नेता पशुपति शमशेर राणा र नेकपा एमाले नेता अरुण नेपाल चुनाव लडेनन्। राणा भने समानपतिकमा बसेका छन्। सिन्धुपाल्चोक१ मा सभामुख सापकोटाका भतिज माधव सापकोटा माओवादी केन्द्रबाट उम्मेदवार बनेका छन्। उनी नयाँ अनुहार हुन्। नेकपा एमालेले बागमती प्रदेशका पूर्वमन्त्री सरेश नेपाललाई यस क्षेत्रमा उम्मेदवार बनाएको छ। सिन्धुपाल्चोक२ मा कांग्रेसका मोहन बस्नेत उम्मेदवार छन्। उनी २०७४ मा सभामुख सापकोटासँग हारेका थिए। एमालेले यस क्षेत्रमा शेरबहादुर तामाङलाई दोहयाएका छन्। गठबन्धन दलबाट प्रदेशमा १(क) मा कांग्रेसले मनिता खड्का, १(ख) मा नेकपा माओवादी केन्द्रले सरल सहयात्री, २(क) मा युवराज दुलाल,२(ख) मा कांग्रेसबाट समिर तामाङ उम्मेदवार बनेका छन्। नेकपा एमालेले २(क) मा अमानसिं तामाङ,२(ख)मा हस्त पण्डित र १ (ख) मा होम नारायण श्रेष्ठलाई उम्मेदवार बनएको छ। एमालेका सबै उम्मेदवार प्रदेशसभा निर्वाचनका नयाँ अनुहार हुन्। कृष्ण सारु मगरमकवानपुर, रोजन तामाङ काभ्रे,सन्तोष ढुङ्गेलरामेछाप, युवराज पुरी सिन्धुपाल्चोक"
निर्वाचन २०७९ : यी छन् रोचक भिडन्त,"काठमाडौं : मंसिर ४ गते हुने प्रतिनिधिसभा र प्रदेशसभा निर्वाचनका लागि प्रत्यक्षतर्फ उम्मेदवारी दर्ता भएको छ। प्रतिनिधिसभाका १ सय ६५ सिट र प्रदेशसभाका ३ सय ३० सिटका लागि उम्मेदवारी परेको हो। निर्वाचन आयोगको प्रणालीमा सोमबार दिउँसोसम्म प्रविष्ट भएको तथ्यांक अनुसार प्रतिनिधिसभा सदस्यमा २,५०२ र प्रदेशसभा सदस्यमा ३,४३६ जनाले उम्मेदवारी दिएका छन्। झापा ३ मा सत्तारुढ गठबन्धनबाट कांग्रेस नेता कृष्णप्रसाद सिटौला र एमालेसँगको तालमेलमा राप्रपा अध्यक्ष राजेन्द्र लिङदेन उम्मेदवार बनेका छन्। रूपेन्दही ३ मा गृहमन्त्री एवं कांग्रेस नेता बालकृष्ण खाँण र राप्रपा नेता दीपक बोहराबीच प्रतिस्पर्धा हुने भएको छ। बोहरा एमालेसँगको गठबन्धनबाट उम्मेदवार बनेका हुन् भने खाँण सत्तारुढ गठबन्धनबाट। जहाँ २०७४ मा एमालेका तत्कालीन नेता घनश्याम भुसाल र राप्रपाका बोहराबीच प्रतिस्पर्धा भएको थियो। त्यस बेला भुसाल निर्वाचित भएका थिए। यसपटक एमालेले टिकट नदिएपछि भुसालले पार्टी परित्याग गरी रुपन्देही १ बाट स्वतन्त्र उम्मेदवारी दिएका छन्। सप्तरी २ मा जसपा अध्यक्ष उपेन्द्र यादव र जनमत पार्टी अध्यक्ष डा सीके राउतबीच प्रतिस्पर्धा हुने भएको छ। एमालेसँगको गठबन्धनबाट यादवको उम्मेदवारी परेको हो। डा राउत पहिलो पटक संसदीय प्रतिस्पर्धामा उत्रिएका हुन्। जहाँ सत्तारुढ गठबन्धनबाट लोकतान्त्रिक समाजवादी पार्टी (लोसपा) नेता जयप्रकाश ठाकुरले उम्मेदवारी दिएका छन्। एमाले सचिव गोकर्ण विष्ट र एकीकृत समाजवादी सचिव रामकुमारी झाँक्री गुल्मी २ मा उठेका छन्। झाँक्री एमालेमा रहँदा विष्टसँगको सम्बन्ध घनिष्ठ थियो। पार्टी विभाजनका बेला १० बुँदे सहमति गरी विष्ट एमालेमै बसे भने झाँक्रीले एकीकृत समाजवादीमा लागेकी हुन्। २०७४ मा विष्टले उक्त क्षेत्र जितेका थिए। मोरङ ६ मा कांग्रेस नेता डा शेखर कोइराला र एमाले नेता लालबाबु पण्डितबीच चुनावी भिडन्त हुने भएको छ। डा कोइरालाले उम्मेदवारी दर्ता गर्दै आफू भावी प्रधानमन्त्री भएको घोषणा गरेका छन्। २०७४ मा पण्डितले डा कोइरालालाई नै पराजित गरेका थिए। यी दुई नेताबीच कडा प्रतिस्पर्धा हुने देखिएको छ। सर्लाही २ मा लोसपा नेता राजेन्द्र महतो र नेपाल समाजवादी पार्टी नेता महेन्द्रराय यादवबीच रोमाञ्चक भिडन्त हुने भएको छ। यी दुवै दल सत्तारुढ गठबन्धनसँगै सहमति गरेर चुनावी दौडमा छन्। यादव माओवादीको चुनाव चिह्नबाट उम्मेदवार बनेका छन्। यो क्षेत्रमा लोसपा अध्यक्ष महन्थ ठाकुर र कांग्रेस सभापति देउवाबीच मित्रवत प्रतिस्पर्धा गर्ने सहमति भएको छ। झापा १ मा कांग्रेस महामन्त्री विश्वप्रकाश शर्मा र एमाले नेता एवं पूर्वमन्त्री अग्नि खरेलबीच प्रतिस्पर्धा हुँदै छ। शर्मा २०७४ मा वाम गठबन्धनका उम्मेदवार माओवादी नेता सुरेन्द्र कार्की (राम)सँग पराजित भएका थिए। झापा २ मा सिफारिस भएका खरेललाई उक्त क्षेत्रमा लगेर उठाइएको छ। रुपन्देही १ मा स्वतन्त्र उम्मेदवार घनश्याम भुसाल र एमाले सचिव छविलाल विश्वकर्माबीच प्रतिस्पर्धा हुने भएको छ। टिकट नपाएपछि एमाले परित्याग गरी भुसालले स्वतन्त्र उम्मेदवारी दर्ता गराएका छन्। उनलाई सत्तारुढ गठबन्धनले सहयोग गर्ने भएको छ। उक्त क्षेत्रबाट २०७४ मा विश्वकर्मा विजयी भएका थिए। कांग्रेस उपसभापति धनराज गुरुङको गृह क्षेत्र स्याङ्जा१ हो। तर, उनी स्याङ्जा २ बाट उम्मेदवार भएका छन्। गुरुङको प्रतिस्पर्धा एमाले सचिव पदमाकुमारी अर्यालसँग हुने भएको छ। २०७४ मा अर्याल उक्त क्षेत्रबाट विजयी भएकी थिइन्। गुल्मी १ मा एमालेबाट उपमहासचिव प्रदीप ज्ञवाली र कांग्रेसबाट डा चन्द्र भण्डारी उम्मेदवार बनेका छन्। ज्ञवालीले २०७४ र भण्डारीले २०७० मा जितेका थिए। २०५६ र २०६४ मा ज्ञवाली निर्वाचित भएका थिए। २०६४ मा प्रतिस्पर्धी भण्डारी नै थिए।"
प्रचण्डबाबुराम पुनर्मिलन,"गोरखा काठमाडौं : उदितनारायण झाको स्वर रहेको यो कर्णप्रिय गीतको भाव जे छ, प्रचण्ड र बाबुरामको सम्बन्ध पनि ठ्याक्कै त्यस्तै छ। विश्वासअविश्वास। प्रेमधोका। प्रशंसागालीगलोज। मिलनबिछोड। दुईबीच यी चलिरहन्छन्। पछिल्ला केही वर्षयता यो चुनावसम्म आइपुग्दा टुटेको सम्बन्ध नाटकीय सुमधुरतासहित जुट्न पुगेको छ। त्यसको उत्कर्षस्वरूप बाबुरामले संसदीय प्रतिस्पर्धाबाट आफूलाई अलग मात्र गरेनन्, आफ्नो भौगोलिक क्षेत्र प्रचण्डलाई सुम्पिएका छन्। र, गोरखा २ मा प्रचण्डको मनोनयन दर्तामा प्रस्तावक बन्न साथै पुगेका छन्। चुहुने घरमा नबस्ने भन्दै सात वर्षअघि बाबुरामले माओवादी र प्रचण्डसँगको सम्बन्ध तोडेका थिए। पछि एक सन्दर्भमा प्रचण्डले भनेका थिए, बाबुरामजी जस्तो अप्ठ्यारो मान्छेलाई मैले २५ वर्ष झेलेको छु। उहाँ विशिष्ट बुद्धिजीवी र जटिल हुनुहुन्छ। मैलेजस्तै नजिकसँग अरू कसैले लगेर एक वर्ष झेलेर देखाइदिए हुन्थ्यो। तर, चितवनमा चौतर्फी घेराबन्दीमा परेका प्रचण्डलाई तुलनात्मक सुरक्षित ठाउँ उनै बाबुरामले उपलब्ध गराएका छन्। तर, सशर्त। अर्थात्, काठमाडौं ७ मा छोरी मानुषी यमी भट्टराईलाई गठबन्धनको टिकटसाथ दिलाउने बाचासहित। वैकल्पिक राजनीतिले परम्परागत शक्ति ढाल्ने अभिलाषा बोकेर २०७२ मा बाबुराम माओवादीबाट अलगिएका थिए। २०७३ मा नयाँ शक्ति पार्टी खोले। त्यसले खासै शक्ति देखाउन सकेन। त्यसपछि समाजवादी, जनता समाजवादी पार्टी (जसपा) सम्म आइपुग्दा उनको राजनीतिक आकार संकुचित हुँदै गएको थियो। अन्ततः उपेन्द्र यादवसँगको विवादमा जसपामा पनि उनी अटाउन सकेनन्। दलीय किनाराकृत हुँदै गएका उनलाई चुनावको मुखमा प्रचण्डकै छहारी चाहिएको छ। प्रचण्ड भ्रष्ट भए भनेर बाहिरिएका उनी पुनः उनैको गुणगान गर्दै माओवादी चिह्नबाट चुनाव लड्न मूलघरको मझेरीमा बास माग्न आइपुगेका छन्। यसमा प्रचण्डको न्यानो आतिथ्य पाएका छन्। प्रचण्ड पनि उनको सानिध्यतामा औधी फुर्किएका छन्। बाह्र वर्षमा खोलो पनि फर्किन्छ भन्छन्। बाबुराम सातै वर्षमा फर्किएका छन्। भित्रिएका भने छैनन्। बाबुराम र प्रचण्ड मिल्नु भनेको सकारात्मक रहेको माओवादी उपमहासचिव हरिबोल गजुरेलको भनाइ छ। प्रचण्डजी काठमाडौं र सिरहामा दोहोरिनुभएको थियो। उहाँ त्यहाँ हार्नुभएको थियो। त्यसैले पनि उहाँले नयाँ क्षेत्र रोज्नुभएको हो, गजुरेल भन्छन्, गोरखाबाट चुनाव लड्न पनि बाबुरामजीभन्दा पहिला पार्टीका साथीहरूले पहिले नै आग्रह गर्दै आउनुभएको थियो। बाबुरामप्रचण्ड मिलनबिछोड्मा को बढी जिम्मेवार भन्ने प्रश्नमा खित्का छाडेर हाँस्दै उनी भन्छन्, अहिले योबारे के भन्ने ? उहाँहरू दुवै जनाले आत्म समीक्षा गर्नुभएको छ। विगतबाट शिक्षा लिने, फेरि एकताबद्ध भएर जाने भन्नुभएको मिलन बिछोड्मा कस्तो कति दोष अहिले भन्न मिल्दैन। यो भन्नु जरुरी नै छैन। बिगतमा जेजस्ता घटना भए पनि अब समाजवादी कार्यदिशाका लागि एकताको खाँचो रहेको नेपाल समाजवादी पार्टीनिकट विज्ञपरिषद् सदस्य पवनरमण खनाल बताउँछन्। उनका अनुसार जनयुद्धका बेलादेखि यी दुई नेताबीच माया बैगुनी, नभै नहुनीको अवस्था रह्यो। एकातिर दुई नेताबीच चरम अन्तरसंघर्ष चलिरह्यो, अर्कातिर भट्टराईको नीति र प्रचण्डको नेतृत्वमा पार्टी चलिरह्यो। सशस्त्र द्वन्द्वकालमै प्रचण्डबाबुराम सम्बन्धमा धेरै उतारचढाव आयो। भुसको आगो बनेर रहेको अन्तरसंघर्ष २०६७ सालपछि छताछुल्ल बन्यो। जसकारण २०७३ मा भट्टराईले माओवादी परित्याग गरे। घुमिफिरि रुम्जाटार भने झैं प्रचण्डकै पोल्टामा पुगेका उनले भने, आफूभन्दा सक्षम नेतालाई आफ्नो निर्वाचन क्षेत्रको जिम्मा लगाउन पाउँदा यति खुसी छु। यो खुसी नाप्ने कुनै मेसिन आविष्कार भएको छैन। लेखक तथा राजनीतिक विश्लेषक रामरिझन यादवका अनुसार बाबुराम परिर्वतन चाहन्छन्, तर प्रचण्ड पूरा यथास्थितिवादीमा रहने पात्र हुन्। नयाँ विचार र सोचलाई बाबुरामले लागू गर्न चाहन्थें तर प्रचण्डले दवाइदिन्थें। पार्टीबाटै बाबुरामलाई नजरबन्दमा राखेका थिए, लेखक यादव भन्छन्, प्रचण्डले पार्टीमा बर्चस्व कामय गर्न माओवादी पार्टीलाई फोडेर बर्बाद बनायो। प्रचण्डकै कारण माओवादी बर्बादीको अखाडा बनेको उनको टिप्पणी छ। उनै बाबुरामले डेढ बर्षअघि गृहनगर पालुङ्टार६ पौवाटारको कार्यकर्ता भेलामा प्रचण्डलगायत ठूला पार्टीका तीन नेताले ९ अर्ब कमिसन खाएर बूढीगण्डकी जलविद्युत् आयोजना अलपत्र पारेको आरोप लगाएका थिए। उनले संविधानसभाबाट संविधान जारी भएको नौ दिनपछि पत्रकार सम्मेलन गरी माओवादीको साधारण सदस्यसमेत नरहेको भन्दै राजीनामा घोषणा गरेका थिए। आफैं मस्यौदा समितिको संयोजक भएर निर्माण भएको संविधानलाई आधा पानी भएको गिलास भनेर व्याख्या गर्दै गिलास भर्न पुरानो पार्टीबाट सम्भव नभएको बताएका थिए। माओवादी छोडेको करिब एक वर्ष भट्टराईले नयाँ वैकल्पिक शक्तिको बहस चलाए। २०७३ जेठ ३० गते भट्टराईले काठमाडौं दशरथ रंगशालामा भव्य कार्यक्रम गरी नयाँ शक्ति पार्टीको घोषणा गरेका थिए। २०३९ सालमा मोहनविक्रम सिंह नेतृत्वको मसालको सदस्यता लिएर कम्युनिस्ट बनेका भट्टराई २०४८ सालमा एकता केन्द्र मसालमा प्रवेश गरेका थिए। २०५२ फागुन १ मा माओवादीको सशस्त्र द्वन्द्व सुरु भयो। उनी पनि सशस्त्र द्वन्द्वमै होमिए। युद्धकै क्रममा उनी प्रचण्डको कडा आलोचकका रूपमा स्थापित भए। प्रचण्डले मुख्य एजेन्डा भुलेको भन्दै भट्टराईले २०५५ सालदेखि अन्तरसंघर्ष सुरु गरे। बाबुराम राजनीतिक दलसित सम्बन्ध राख्नुपर्छ भन्थे। तर, प्रचण्ड राजासित सम्बन्ध राख्नुपर्छ भन्थे, भट्टराई निकट एक नेताले भने, यही विषयमा प्रचण्ड समूहले भट्टराईलाई भारतीय दलालको आरोप लगायो। चार महिना श्रमशिविरमा राखेर कारबाही पनि गर्यो। टकराव चरम अवस्थामा पुगिरहेका बेला खारा आक्रमण भयो। त्यसपछि भट्टराई माथिको कारबाही फुकुवा भयो। त्यसलगत्तै भएको चुनवाङ बैठकमा बाबुरामकै नीति पारित भयो। त्यसलगत्तै सरकारसँग शान्ति वार्ताको कुरा चल्यो। २०६२ मंसिर ७ गते १२ बुँदे समझदारीका लागि प्रचण्डले बाबुरामलाई जिम्मेवारी सुम्पिए। २०६३ मंसिर ५ गते बृहत् शान्ति सम्झौता भएपछि १० वर्ष लामो जनयुद्ध समाप्त भयो। मुलुक शान्ति प्रक्रियामा गयो। संविधानसभाबाट संविधान जारी गर्न सफल भयो। यो अवस्थासम्म आइपुग्दा बाबुराम र प्रचण्ड एक अर्काका पूरक जस्ता देखिन्छ। नीति, सिद्धान्त र मार्गदर्शनका लागि प्रचण्डका लागि बाबुराम अपरिहार्य र संगठन र जनमतका लागि बाबुरामका लागि प्रचण्ड नभै नहुने उनको भनाइ छ।उहाँहरू दुई जनाको सम्बन्ध एकता, संघर्ष र रूपान्तरण हुँदै अघि बढिरहेको छ, माओवादी नेता चूडामणि खड्का भन्छन्, उहाँहरू एकअर्काका पूरक हुनुहुन्छ। उहाँहरूको सम्मिलनले मुलुकमा शान्ति र समृृद्धि सम्भव छ। तर, भट्टराईमा निहित अन्तर्मुखी स्वभाव कहिलेकहीँ घातकसिद्ध हुने गरेको उनको भनाइ छ। विषयको गाम्भीर्यलाई नजरअन्दाज गरी हल्काफुल्का टिप्पणी गर्ने बाबुरामको बानीले प्रचण्ड र उनी बीचमा बेलाबेला दरार आउने गरेको माओवादी सचिव हितराज पाण्डेको टिप्पणी छ। पार्टी र मुलुकको समुन्नतिका लागि उहाँहरूको मेल अनिबार्य छ, उनी भन्छन्। प्रचण्ड प्रधानमन्त्री हुँदा सफल अर्थमन्त्रीका रूपमा स्थापित भएका थिए। तर, जब २०६८ भदौ ११ गते भट्टराई प्रधानमन्त्री भए उनको नेतृत्वमा २०६९ वैशाख ५ गते संविधानसभाबाट संविधान जारी हुन लाग्दा प्रचण्डले जालझेल गरी आदिवासी जनजाति उचालेर संविधान जारी गर्न अबरोध गरेको उनी निकट एक नेता बताउँछन्। २०७४ सालको चुनावमा वाम गठबन्धनबाट चुनाव लड्न नदिने षड्यन्त्र पनि प्रचण्डकै हो, ती नेता भन्छन्, तर अहिले शान्ति प्रक्रिया टुंग्याउन र सत्यनिरुपण तथा मेलमिलाप आयोगलाई काम गर्न दिन पनि यी दुई नेताको एकता नभै सुखै छैन। पार्टीलाई मात्र नभै देशकै लागि बाबुराम र प्रचण्डको एकता जरुरी रहेको उनको टिप्पणी छ। माओवादीबाट अलग्गिएपछि प्रचण्डले एक टेलिभजन अन्तर्वार्तामा बाबुरामलाई आफूले ३० वर्ष झेलेको भन्दै अरूले एक वर्ष झेलेर हेर्न चुनौती दिएका थिए। नभन्दै २०७६ वैशाख २३ गते संघीय समाजवादी फोरम र नयाँ शक्तिबीच एकता भयो। २०७७ वैशाख १० गते समाजवादी पार्टी नेपाल र राष्ट्रिय जनता पार्टीबीच एकता भएर जनता समाजवादी पार्टी (जसपा) बनाए। तर, अहिले सबै छिन्नभिन्न भएर फेरि माओवादीसित टाँसिन पुगेका छन्। बाबुराम र प्रचण्ड एउटै पार्टी बनाउनु भनेर अघि बढेकामा खुसी व्यक्त गर्दै गजुरेल चुनाव पछि यसले मुर्तरूप पाउने बताउँछन्। वैकल्पिक शक्ति निर्माणका लागि उहाँ(बाबुरामजी) विभिन्न ट्रायल गर्नुभयो। उहाँ सफल हुनुभएन। त्यस अनुभवका आधारमा फेरि उहाँ माओवादीसँगै सहकार्य गरेर माओवादी आन्दोलनलाई नयाँ ढंगले सुदृढ गर्नुपर्छ भनेर उहाँ अघि जाने बनेर कुरो गर्नुभएको छ, उनी भन्छन्। अर्का उपमहासचिव गिरिराजमणि पोखरेल पनि प्रचण्डबाबुराम एक भएको हेर्न पाउँदा खुसी व्यक्त गर्छन्। प्रचण्ड नेपाली राजनीतिक आन्दोलनको एउटा समकालीन राजनीतिक आन्दोलनका गतिरोध तोड्न नभई नहुने पात्र रहेको उनको भनाइ छ। समकालीन राजनीतिक घटनाक्रमलाई समाधान गर्न प्रचण्डजीलाई माइनस गरेर सोच्न सकिँदैन। समाधानका प्रक्रिया नै अगाडि बढ्न सक्दैन, उनी भन्छन्, माओवादी आन्दोलनलाई बदलिएको परिवेश अनुरूप अगाडि बढाउन पर्यत्नरत एउटा व्यक्तित्व उहाँ हो। कम्युनिष्ट क्रान्तिकारीलाई एकताबद्ध गर्न उहाँ लागिराख्नु भएको छ। प्रचण्डको भूमिकाका कारणले अलि भिन्न ढंगले राजनीतिलाई फरक ढंगले अगाडि बढाउँछु भनेर केही समय बाबुराम अलग भएका भन्दै पोखरेलले बाबुरामजी सफल नभएको तर्क गरे। फेरि एकपटक प्रचण्डजीलाई सहयोग गर्ने गरी प्रचण्डजीको पूरक बन्ने प्रक्रियाअन्तर्गत उहाँ(बाबुराम) पछिल्लो बेलामा आफ्नो पार्टी पनि बनाउने र हँसियाहथौडा चुनाव चिह्न लिएर लड्ने पनि र माओवादीसंग सहकार्य गर्ने ठाउँमा पुग्नुभएको छ। बाबुराममा केही दृष्टिगत समस्या रहेको उनको तर्क छ। बाबुरामजीको केही दृष्टिगत समस्याहरू छन्। एउटा ठूलो बहस गरेर नेपाली क्रान्तिलाई कसरी अगाडि बढाउने र पार्टी निर्माण प्रक्रिया कसरी अगाडि बढाउने, माक्र्सवादको आजको आवश्यकताको आधारमा त्यसको सान्दर्भिकता कसरी अगाडि बढाउने बहस पुगेको छैन, उनी भन्छन्, तत्कालिक घटना क्रमले उहाँहरू एकठाउँ आइपुग्नुभएको छ। दृष्टिगत ढंगले एकठाउँ आउनका लागि उहाँहरूबीच डिवेटको जरुरी छ। उहाँहरू दुवै जनाले आत्मसमीक्षा गर्नुभएको छ। विगतबाट शिक्षा लिने, फेरि एकताबद्ध भएर जाने भन्नुभएको छ। मिलनबिछोडमा कसको कति दोष अहिले भन्न मिल्दैन। यो भन्नु जरुरी नै छैन।हरिबोल गजुरेल, उपमहासचिव, माओवादी केन्द्र उनीहरूको सहकार्यको सफलताले पार्टी एकताका लागि सकारात्मक आधारहरू तयार गर्ने भन्दै उनले यतिले मात्रै नपुग्ने बताए। दृष्टिगत जो समस्या छ त्यो हल गर्न जरुरी छ, उनी भन्छन्, आउने राजनीतिको केन्द्रमा प्रचण्डजी हुनुहुन्छ। प्रचण्डजीको साथमा रहेर म अघि बढ्नुपर्छ भन्ने सोंचको आधारमा नै बाबुरामजी यो निष्कर्षमा पुग्नुभएको छ। लेखक तथा राजनीतिक विश्लेषक रामरिझन यादवका अनुसार बाबुराम परिर्वतन चाहन्छन्, तर प्रचण्ड पूरा यथास्थितिवादीमा रहने पात्र हुन्। नयाँ विचार र सोचलाई बाबुरामले लागू गर्न चाहन्थें तर प्रचण्डले दवाइदिन्थें। पार्टीबाटै बाबुरामलाई नजरबन्दमा राखेका थिए, लेखक यादव भन्छन्, प्रचण्डले पार्टीमा बर्चस्व कामय गर्न माओवादी पार्टीलाई फोडेर बर्बाद बनायो। प्रचण्डकै कारण माओवादी बर्बादीको अखाडा बनेको उनको टिप्पणी छ। चितवन ३ मा जित हात पार्न सकस देखेपछि प्रचण्ड गोरखा २ हानिएका धेरैको अनुमान छ। प्रचण्डलाई उम्मेदवारका रूपमा उभ्याएपछि भट्टराई सँगसँगै प्रचारप्रसारमा हिँड्ने भएका छन्। प्रचण्ड बलिया उम्मेदवार हुन तैपनि गोरखा २ मा प्रचण्डकाविरुद्ध नेकपा एमालेको तर्फबाट सिरानचोक ३ का अब्दुस मियाँले उम्मेदवारी दिएका छन्। नेपाल मजदुर किसान पार्टीका प्रल्हाद लामिछाने, राष्ट्रिय स्वतन्त्र पार्टीका कविन्द्र बुर्लाकोटी, राप्रपा नेपालका कुलबहादुर बस्नेत, नेपाली कांग्रेस(बीपी)बाट टीकादत्त पोखरेल, राप्रपाबाट सुशीलबाबु पन्त, नेकपा मालेबाट नारायणबाबु आचार्यले उम्मेदवारी दिएका हुन्। हाम्रो नेपाल पार्टीबाट प्रकाश थापा, मंगोल नेसनल अर्गनाइजेसनका सोमबहादुर गुरुङले पनि प्रचण्डसित प्रतिस्पर्धा गर्ने भएका छन्। बारपाक सुलिकोट ८ का विनोदकुमार गुरुङ, पालुङ्टार नगरपालिका ४ का गणेश देवकोटा, सिरानचोक ८ लाङ्दी (हाल काठमाडौं महानगरपालिका ३२) की डाक्टर माधवी भट्टले स्वतन्त्र उम्मेदवारी दिएका छन्। भट्ट नेपाली कांग्रेस निकट हुन्। जब प्रचण्ड परे अलमलमा प्रतिनिधिसभा सदस्यको मनोनयनपत्र दर्ताका क्रममा आइतबार निर्वाचन खर्चबारे विवरण खुलाउन लाग्दा प्रचण्ड धेरैबेर अलमलमा परे। छेउमै बसिरहेका बाबुराम जुरुक्क उठे र समाधानको बाटो खोलिदिए। उनले सुझाए, सांसद हुँदाको तलबभत्ता र पार्टी कोषबाट भनेर खुलाइदिनुस् न भइहाल्छ नि! प्रचण्डले बाबुरामको सुझावअनुसार नै मनोनयन फाराममा लेखे। गोरखा २ बाट प्रतिनिधिसभा सदस्य पदमा माओवादी केन्द्र अध्यक्ष पुष्पकमल दाहालको उम्मेदवारी दर्ताका क्रममा पूर्वप्रधानमन्त्री डा बाबुराम भट्टराई, नेता नारायणकाजी श्रेष्ठलगायत। तस्बिर : शिव उप्रेती बाबुरामले प्रचण्डको राजनीतिक जीवनमा धेरै यस्ता समस्याको गाँठो फुकाइदिएका थिए। तर, पछिल्लो समय सात वर्षसम्म टुटेको थियो। फेरि सम्बन्ध जोडिएसँगै दायाँतर्फ डा बाबुराम भट्टराई र बायाँतर्फ नारायणकाजी श्रेष्ठलाई साक्षी राखेर माओवादी केन्द्र अध्यक्ष पुष्पकमल दाहाल (प्रचण्ड)ले उम्मेदवारी दिएका हुन्। गोरखा २ माओवादीको पकड क्षेत्र हो। यहाँका पाँच पालिकामध्ये स्थानीय चुनावमा एउटाबाहेक अन्यमा माओवादी उम्मेदवार विजयी भएका थिए। चितवन ३ मा जित हात पार्न सकस देखेपछि प्रचण्ड गोरखा २ हानिएका धेरैको अनुमान छ। प्रचण्डले भने देशका जुनसुकै जिल्लाबाट पनि जित हात पार्न सक्ने खुबी देखाउन गोरखा रोजेको दाबी गरेका छन्। यसअघि रोल्पा, काठमाडौं, सिराहा, चितवन जिल्लाबाट चुनाव लडिसकेको छु। यसपटक गोरखाबाट लड्दै छु, मनोनयन दर्तापछि पत्रकारसित उनले भने, यति धेरै जिल्लाबाट चुनाव लड्ने सायदै अरू होलान्। माओवादी वरिष्ठ उपाध्यक्ष श्रेष्ठले पनि चुनाव जित्न मात्र गोरखा आएको नभई सबै जिल्लाबाट चुनाव जित्ने खुबी देखाउन आएको दाबी गरे। प्रचण्डले संविधान, लोकतान्त्रिक गणतन्त्र र राष्ट्रको रक्षा गर्ने संकल्पका साथ गठबन्धन गरेको उल्लेख गरे। उनले अबको नयाँ नेपाल निर्माण गोरखाबाटै थालनी गर्ने प्रतिबद्धता जनाए। उनले आफूलाई गोरखा अत्यन्त प्रिय रहेको बताए। युवावस्थामा आफूले गोरखाको आरुघाटमा लामो समय अध्यापन गरेको, जनयुद्धको तयारीका बेला हेडक्वाटर गोरखालाई बनाएको, सैनिक तालिमको थालनी पनि गोरखाको सिरानचोकलाई बनाएको सम्झना उनले गरे। यसअघि रोल्पा, सिराहा, काठमाडौं, चितवनबाट चुनाव लडेको उल्लेख गर्दै उनले देशको जुनसुकै जिल्लाबाट चुनाव लड्न तयार रहने आफ्नो विशेषता रहेको बताए। पूर्वप्रधानमन्त्री डा भट्टराईले प्रचण्डलाई गोरखाको जिम्मेवारी सुम्पन पाएकामा अपार खुसी लागेको बताए। प्रचण्डको नेतृत्वमा गोरखाबाटै नेपालको समृद्धिको अभियान सुरु हुने विश्वास उनले व्यक्त गरे। प्रचण्डलाई आफ्नो सिट सुम्पिन पाएकोमा अत्यन्त हर्षित रहेको उनको भनाइ थियो। उहाँजस्तो व्यक्तित्वलाई मैले नेतृत्व गरेको ठाउँ हस्तान्तरण गर्न पाउँदा आज म यति खुसी छु, यो खुसी नाप्ने कुनै यन्त्रको आविष्कार भएको छैन, डाक्टर भट्टराईले भने, म साँच्चै नै अन्तरहृदयदेखि के भन्छु भने नेपालको ऐतिहासिक भौगोलिक एकीकरण, लोकतान्त्रिक नेपालमा लखन थापादेखि सुरेश वाग्लेसम्मको योगदान र समृद्धीकरणको युगमा फेरि एउटा उचाइ हाँसिल गर्नुपर्ने आवश्यकता छ। त्यसको नेतृत्व गर्ने अवसर पनि अब गोरखाले पायो। त्यसैले म आज अत्यन्तै खुसी छु। जीवन रहेसम्म कुर्सीमा बसिरहने गलत परम्पराको अन्त्य गर्ने इतिहास आफूले निर्माण गरेको उनले बताए। प्रचण्डलाई गोरखा २ बाट उम्मेदवारी दिन भट्टराई र श्रेष्ठ काठमाडौंदेखि अघिपछि, दायाँबायाँ हुँदै गोरखा आइपुगेका थिए। उम्मेदवारी दर्ताका क्रममा प्रचण्डले जिन्दगीमा यस्ता दिन पनि आउने रहेछ भन्दै बारम्बार दोहोर्याए। भने, यस्ता दिन पनि आउँदा रहेछन्। कस्ता दिन पनि हामीले बेहोर्यौँ ।"
सूर्य चिह्न लिएर उठे थापा,"मकवानपुर : एमाले मकवानपुरका नेता कार्यकर्ताले शनिबार दिनभर क्षेत्र नम्बर १ का उम्मेदवारका लागि रामेश्वर रानालाई बधाई तथा शुभकामना दिए। तर, राप्रपा नेपाल अध्यक्ष कमल थापा एमालेकै सूर्य चिह्नबाट चुनाव लड्न टिकट लिएर शनिबार साँझ हेटौंडा आइपुगे। एमालेका जिल्ला इन्चार्ज रानाको टिकट खोसिएपछि आक्रोशित नेता कार्यकर्ताले आइतबार बिहान पार्टीको जिल्ला कार्यालयमा तालाबन्दी गरे। थापा भने असन्तुष्ट एमालेलाई छाडेर आइतबार दिउँसो १ बजे सुटुक्क उम्मेदवारी दर्ता गर्न मुख्य निर्वाचन अधिकृतको कार्यालय पुगेका थिए। उनले भाइ गणेश थापा, श्रीमती प्रलिता थापा र नेता राजाराम बर्तौलालाई लिएर मनोनयन दर्ता गरे। कार्यकर्ता नलिई उनी गाडीमा गएका थिए। असन्तुष्ट एमाले कार्यकतालाई मनाएर चुनावमा अघि बढ्ने उनले बताए। एमालेसँगको सहकार्य चुनाव लक्षित मात्र हैन। त्यसैले म असन्तुष्ट साथीहरूलाई साथमा लिएर हिँड्नेछु, मनोनयन दर्तापछि थापाले भने। उनी आठौं पटक मकवानपुरबाट संसदीय निर्वाचनको उम्मेदवार बनेका हुन्। तर, दुईपटक मात्र जितको स्वाद चाखेका छन्। राष्ट्रिय राजनीतिमा छाइरहने थापाले २०३८, २०४३, २०४८, २०५१, २०५६, २०६४ र २०७४ मा निर्वाचन लडेका हुन्। तर, उनले २०४३ र २०५१ मा मात्र जित हात पारे। एमालेका कृष्ण दाहालसँग तीनपटक हार बेहोरे। थापाको यो पटक भने प्रतिस्पर्धी फेरिएका छन्। उनीसँग गठबन्धन दल कांग्रेसबाट सहमहामन्त्री महालक्ष्मी उपाध्याय (डिना) चुनावी प्रतिस्पर्धामा छिन्। उनलाई अर्को चुनौती आफ्नै भित्रबाट पनि छ। थापाको संसदीय यात्राका मुख्य सहयोगी दीपकबहादुर सिंह उनीबिरुद्ध नै उम्मेदवार बनेका छन्। २०७९ को स्थानीय निर्वाचनमा झिनो मतले मेयरमा पराजित सिंहले राप्रपाबाट उम्मेदवारी दर्ता गराएका छन्। उनी उम्मेदवारी फिर्ता लिने पक्षमा छैनन्। थापा २०७४ मा कांग्रेसको समर्थनमा मकवानपुर १ बाटै निर्वाचन लडेका थिए। तर, असन्तुष्ट कांग्रेसले सहयोग नगर्दा ५ हजार ९ सय ७३ मत अन्तरले एमालेका कृष्ण दाहालसँग तेस्रो पटक हार बेहोर्न बाध्य भए। राप्रपा परित्यागपछि थप जनाधार कमजोर भएका थापाले यो पटक भने एमालेको बैसाखी टेकेका हुन्। तर, एमालेका असन्तुष्ट नेता कार्यकर्तालाई साथमा लिएर हिँड्न उनलाई चुनौती छ। स्थानीय तह निर्वाचन २०७९ मा स्थानीय तह प्रमुख र वडा अध्यक्षले प्राप्त गरेको मत परिणामअनुसार यस क्षेत्रमा गठबन्धन दल कांग्रेस, माओवादी केन्द्र र एकीकृत समाजवादीले कुल ३९ हजार १ सय ९२ मत प्राप्त गरेका छन्। एमालेले ३१ हजार ४ सय ९७ मत प्राप्त गरेको छ। यो क्षेत्रमा बागमती, बकैया गाउँपालिका, मकवानपुरगढीको १,२,३ र ४ नम्बर वडा र हेटौंडाको १,३,११ र १९ बाहेक १५ वटा वडा पर्छन्। यो क्षेत्रअन्तर्गत १५ वडा पर्ने हेटौंडा उपमहानगरपालिकामा २०७९ को स्थानीय तह निर्वाचनमा राप्रपाका उम्मेदवार दीपक सिंहले मेयर पदमा २० हजार पाँच सय ३१ मत ल्याएका थिए। नेपाली कांग्रेस र नेकपा एमालेबाट धेरै मत तानेका सिंहको उम्मेदवारीले पनि थापालाई चुनौती थपिएको छ। पटकपटक मैले दाइलाई जिताए,अब मालाई सहयोग गर्ने पालो दाइको हो, सिंहले भने। २०७९ को प्रतिनिधिसभा निर्वाचनका लागि मकवानपुर निर्वाचन क्षेत्र नम्बर १ मा एक लाख ५० हजार १ सय ५५ मतदाता छन्। मकवानपुर २ मा गठबन्धन दल एकीकृत समाजवादीबाट पूर्वस्वास्थ्यमन्त्री बिरोध खतिवडा र एमालेबाट महेश बर्तौलाले मनोनयन दर्ता गराएका छन्। छैटौं पटक चुनावी मैदानमा होमिएका खतिवडासँग एमालेले नयाँ पुस्ताबाट बर्र्तौलालाई प्रतिस्पर्धामा ल्याएको हो। एमालेबाट २०४८, २०५१, २०५६ र २०७४ मा चुनाव जितेका खतिवडा यो पटक भने नेकपा एकीकृत समाजवादी टिकट पाएका उनी गठबन्धन दलको समर्थनमा चुनाव लड्दै छन्। अघिल्लो चुनावभन्दा जितका लागि सहज रहेको खतिवडाको दाबी छ। प्रदेशसभामा गठबन्धन दलले मकवानपुर १(ख) मा मात्र नयाँ उम्मेदवार खडा गरेको छ। उक्त क्षेत्रमा नेपाली कांग्रेसबाट आनन्दराम पराजुलीले मनोनयन दर्ता गराएका छन्।"
पूर्वसहकर्मी बीच प्रतिस्पर्धा,"बुटवल : लुम्बिनी प्रदेशमा प्रतिनिधिसभा र प्रदेशसभामा एउटै दलमा सँगसँगै केही पुराना र अधिकांश नयाँ अनुहारको उम्मेदवारी परेको छ। खसगरी सत्ता गठबन्धन र विपक्षी गठबन्धनबीचको प्रतिस्पर्धामा नयाँ अनुहारहरू देखिएका हुन्। ती नयाँ प्रतिस्पर्धी केही समयअघिसम्म एउटै पार्टीमा सहकार्य गरेका नेताहरू छन्। रुपन्देही क्षेत्र नम्बर १ मा एमालेका छविलाल विश्वकर्माले घनश्याम भुसालसँग प्रतिस्पर्धा गर्दैछन्। मनोनयनको अघिल्लो दिनसम्म एउटै पार्टीमा रहेका यी दुई नेताको प्रतिस्पर्धा रोचक हुने देखिएको छ। एमालेमा टिकट नपाएपछि भुसाल गठबन्धनको समर्थनमा स्वतन्त्र उम्मेदवार बनेका हुन्। यो क्षेत्र गठबन्धनमा माओवादीको भागमा परेको थियो। गुल्मी क्षेत्र नम्बर २ मा नेकपा एमालेका गोकर्ण बिष्टले नेकपा एसकी रामकुमारी झाक्रीसँग प्रतिस्पर्धा गर्दैछन्। विष्ट र झाक्री अघिल्लो निर्वाचनमा सँगसँगै सूर्य चिह्नमा मत माग्दै गाउँ डुलेका थिए। यसपटक यी दुई पूर्वसहकर्मीबीच नै प्रतिस्पर्धा हुन लागेको हो। यो क्षेत्रमा गठबन्धनमा असन्तुष्टि जनाउँदै कांग्रेसका डा दामोदर भुसालले उम्मेदवारी दर्ता गरेका छन्। उनी प्रदेश योजना आयोगका सदस्य समेत हुन्। पाल्पा क्षेत्र नम्बर २ मा नेकपा एसका सोमप्रसाद पाण्डेले एमालेका नेता ठाकुर गैरेसँग चुनावी प्रतिस्पर्धा गर्दैछन्। पाण्डेले निरन्तर टिकट पाएकै कारण गैरेको संसद् यात्रा अवरुद्ध भइरहेको नेताहरू बताउँछन्। अघिल्लो निर्वाचनमा पाण्डेलाई जिताउने चुनावी कमाण्डर गैरे यसपटक आफू जित्नेगरी चुनावमा होमिएका हुन्। रुपन्देही क्षेत्र नम्बर २ मा पूर्वअर्थमन्त्री विष्णु पौडेलले नेकपा एसका राजु गुरुङसँग प्रतिस्पर्धा गर्दैछन्। पौडेलले यही निर्वाचन क्षेत्रबाट कांग्रेसका सूर्य प्रधान, युवराज गिरी, माओवादीका डा बाबुराम भट्टराईलाई हराउदै तीनपटक जित हासिल गरेका छन्। गुरुङको उम्मेदवारीले पौडेललाई चुनाव जित्न सहज हुने विश्लेषण गरिएको छ। रुपन्देही क्षेत्र नम्बर ३ मा गृहमन्त्री बालकृष्ण खाँण र राप्रपाका दीपक बोहोराबीच प्रतिस्पर्धा हुनेछ। अघिल्लो निर्वाचनमा खाँण समानुपातिकमा बसेर बोहोरालाई गठबन्धनबाट उम्मेदवार बनाएका थिए। बोहोरा एमालेका घनश्याम भुसालसँग पराजित बनेका थिए। अहिले खाँणसँग बोहोराको प्रतिस्पर्धा हुने भएको छ। रुपन्देही क्षेत्र नम्बर ५ मा एमालेका दुई जनाको मनोनयन दर्ता भएको छ। राष्ट्रियसभा संसदीय दलको नेता त्यागेर खिमलाल भट्टराई यो क्षेत्रमा चुनाव लड्न आएका छन्। उनले आइतबार दिउँसो मात्रै टिकट पाएका थिए। त्यसअघि टिकट पाएका तिलोत्तमा नगरपालिकाका पूर्वमेयर वासुदेव घिमिरेले मनोनयन दर्ता गराएका छन्। निर्वाचन अधिकृत चिन्तामणि शर्माले प्रमाणका आधारमा उम्मेदवार टुंगो लाग्ने बताए। यो क्षेत्रमा कांग्रेसका भरत शाहले गठबन्धनकातर्फबाट मनोनयन दर्ता गराएका छन्। एमाले महासचिव शंकर पोखरेलले प्रतिनिधिसभाका लागि दाङ क्षेत्र नम्बर २ बाट मनोनयन दर्ता गराएका छन्। माओवादीका कृष्णबहादुर महरा समानुपातिकमा समेटिएपछि रेखा शर्मासँग पोखरेलको प्रतिस्पर्धा हुनेछ। गएको निर्वाचनमा पोखरेल महरालाई प्रतिनिधिसभा छाडेर प्रदेशसभामा आई मुख्यमन्त्री बनेका थिए। रोल्पामा गठबन्धनबाट माओवादीका वर्षमान पुनले वारेसनामार्फत उम्मेदवारी दर्ता गरेका छन्। प्रदेश निर्वाचन क्षेत्र ख मा भने कांग्रेसविरुद्ध माओवादीका नेता दीपेन्द्र पुनले स्वतन्त्र उम्मेदवारी दिएका छन्। उनले माओवादी पार्टी परित्याग गर्दै उम्मेदवारी दर्ता गराएका हुन्। पुनः निवर्तमान प्रदेश सांसद हुन्। नवलपरासी पश्चिम क्षेत्र नम्बर १ मा उद्योगति विनोद चौधरी र जनता प्रगतिशिल पार्टीका अध्यक्ष हृदेश त्रिपाठीबीच प्रतिस्पर्धा हुँदैछ। त्रिपाठीले यसअघि सूर्य चिह्नबाट चुनाव जितेका थिए। यो क्षेत्रमा एमालेले सिन्धु जलेसालाई उम्मेदवार बनाएको छ। जेलमा रहेका रेशम चौधरीले बर्दिया क्षेत्र नम्बर १ बाट उम्मेदवारी दर्ता गराएका छन्। यसअघि उनी कैलालीबाट चुनाव जितेका थिए। लुम्बिनी प्रदेशमा प्रभावशाली नेताहरू एमालेका प्रदीप ज्ञवाली र कांग्रेसका चन्द्र भण्डारी गुल्मी क्षेत्र नम्बर १, कांग्रेसकी पुष्पा भुसाल र एमालेका टोपबहादुर रायमाझी अर्घाखाँचीबाट चुनावमा भिड्दैछन्। गठबन्धनविरुद्ध स्वतन्त्र उम्मेदवारी दलीय गठबन्धनविरुद्ध स्वतन्त्र उम्मेदवारी दर्ता भएका छन्। गुल्मी क्षेत्र नम्बर २ मा रामकुमारी झाक्रीविरुद्ध कांग्रेसका दामोदार भुसालले उम्मेदवारी दर्ता गराएका छन्। गुल्मीकै क्षेत्र नम्बर १ क मा माओावादीका सुदर्शन बरालविरुद्ध कांग्रेसका किरणप्रताप शाहले स्वतन्त्र उम्मेदवारी दर्ता गरेका गरेका छन्। (ख) मा कांग्रेसका धनेन्द्र कार्कीका विरुद्ध माओवादीका रामचन्द्र कँडेलको स्वतन्त्र उम्मेदारी परेको छ। अर्घाखाँचीमा जनमोर्चाले प्रदेशका दुवै क्षेत्रमा उम्मेदवारी दर्ता गरेको छ। बाँकेमा जसपाले गठबन्धन छाडेर संघ र प्रदेशमा उम्मेदवारी दर्ता गराएको छ।"
हुम्लाको उम्मेदवारी काठमाडौंबाटै,"सिमकोट : टिकटको अन्तिम निर्णयसम्म काठमाडौंमै रहेका हुम्लाका नेताले उताबाटै उम्मेदवारी दिएका छन्। पाँच दिनदेखि निरन्तर वर्षाका कारण हवाईजहाज नचलेपछि हुम्लाका अधिकांश उम्मेरदवारले निर्वाचन आयोगबाट वारिसनामामार्फत मनोनयन दर्ता गराएका हुन्। हुम्लामा वर्षाका कारण हवाई सेवा सञ्चालन नभएपछि आयोगको केन्द्रीय कार्यालयमार्फत मनोनयनपत्र दर्ता गराइएको कर्णाली प्रदेशका मुख्यमन्त्री जीवनबहादुर शाहीले बताए। पार्टी बैठकका सिलसिलामा एक सातायता काठमाडौंमै रहनुपरेको र वर्षाले हवाई सेवा सुचारु नहुँदा आयोगको कार्यालयमार्फत जिल्ला निर्वाचन कार्यालयमा वारिसनामा पठाएर मैले प्रदेश निर्वाचन क्षेत्र (ख) मा उम्मेदवारी दर्ता गराएँ, मुख्यमन्त्री शाहीले भने, हुम्ला भौगोलिक रूपमा निकै विकट छ भन्ने महसुस यस्तो महत्वपूर्ण अवस्थामा भनेको समयमा पुग्न नसक्दा हुने गरेको छ। एमाले नेता दल रावल, छक्कबहादुर लामा र दल फडेराले पनि आयोगको केन्द्रीय कार्यालयबाट वारिसनामा पठाएर आफ्नो मनोनयनपत्र दर्ता गराएका छन्। एमालेको तर्फबाट प्रतिनिधिसभामा रावल, प्रदेश (ख) मा लामा र प्रदेश (क) मा आफूले मनोनयनपत्र दर्ता गरेको एमाले केन्द्रीय सदस्य फडेराले बताए। एमालेले रावलका तर्फबाट उनका भाइ पुन्दबहादुर रावल, लामाका तर्फबाट प्रकाशबहादुर शाही र फडेराका तर्फबाट गोकुल बुढालाई वारिसनामा पठाएर मनोनयन दर्ता गराइएको हो। खराब मौसमका कारण जिल्ला जान नसकेपछि कर्णाली प्रदेशको राजधानी सुर्खेतको निर्वाचन कार्यालयबाटै आफूले मनोनयनका लागि वारिसनामा पठाएको माओवादी केन्द्रका प्रतिनिधिसभा सदस्य उम्मेरदवार छिरिङदम्डोल लामा (कार्चेन)ले बताए। लामाले हवाई सेवा सुचारु नहुँदा पार्टीका नेता टाक्पाजिग्मेत लामा (मुस्कान), धर्मराज बोहरा कार्मानाम्ग्याल लामाको नाममा वारिसनामा पठाएर मनोनयन दर्ता गरेको बताए। लामासँगै गठबन्धनबाट प्रदेश निर्वाचन क्षेत्र (क) को टिकट पाएका रणसिंह परियारले पनि सुर्खेत निर्वाचन कार्यालयबाट छवि थापा, जंग बोहराको नाममा वारिसनामा पठाएर मनोनयन दर्ता गराएका छन्। हुम्लाका लागि प्रतिनिधिसभामा माओवादी केन्द्र समाजवादी अध्यक्ष कर्णजित बुढाथोकीले पनि काठमाडौंबाट प्रतिनिधिसभा सदस्यको मनोनयन दर्ता गराएका छन्। बुढाथोकीले पार्टीका जिल्ला अध्यक्ष रंगमल रोकायाको नाममा वारिसनामा दिएर मनोनयन दर्ता गरएको जानकारी दिए। मुख्य निर्वाचन अधिकृतको कार्यालय हुम्लाका अनुसार एक निर्वाचन क्षेत्र भएको हुम्लामा प्रतिनिधिसभा सदस्यका लागि गठबन्धनबाट माओवादी केन्द्रका छिरिङदम्डोल लामा (कार्चेन), एमाले दल रावल, माओवादी केन्द्र (समाजवादीबाट कर्णजित बुढाथोकी (सुशील) र राप्रपाबाट तजेबहादुर रावतसहित चार जनाले मनोनयन पत्र दर्ता गराएका छन्। प्रदेश निर्वाचन क्षेत्र (क)मा गठबन्धनकातर्फबाट माओवादी केन्द्रका रणसिंह परियार, नेकपा (एमाले)बाट दल फडेरा, एकीकृत समाजवादीबाट हस्तबहादुर शाही, नेपाली कांग्रेसको स्वतन्त्र समूहबाट मंगलबहादुर शाही, माओवादी केन्द्रको स्वतन्त्र समूहबाट धु्रवकुमार शाही र राप्रपाबाट छापे ऐडीले मनोनयन पत्र दर्ता गराएका छन्।"
गण्डकीमा शीर्ष नेताहरूको प्रतिस्पर्धा,"काठमाडौं : गण्डकी प्रदेशमा शीर्ष नेताहरूबीच प्रतिस्पर्धा हुने भएको छ। तनहुँ निर्वाचन क्षेत्र नम्बर १ को प्रतिनिधिसभा सदस्यका लागि नेपाली कांग्रेसका नेता रामचन्द्र पौडेलले उम्मेदवारी दर्ता गराएका छन्। तनहुँ एकमा हाल नेकपा एमालेका एकबहादुर राना उम्मेदवार छन्। त्यस्तै, नेकपा माओवादी केन्द्रका अध्यक्ष पुष्पकमल दाहालले गोरखा निर्वाचन क्षेत्र नम्बर २ बाट उम्मेदवारी दर्ता गराएका छन् । चितवन ३ बाट उम्मेदवारी दिने चर्चा भए पनि दाहाल अन्तिम समयमा गोरखामा उम्मेदवार बन्न पुगेका हुन्। दाहालसँग उम्मेदवारी दर्ताका क्रममा पूर्वप्रधानमन्त्री बाबुराम भट्टराई र माओवादी वरिष्ठ उपाध्यक्ष नारायणकाजी श्रेष्ठ गोरखा गएका थिए। २०७४ को प्रतिनिधिसभा निर्वाचनमा चितवन ३ बाट निर्वाचित दाहाल यसपटक भने गोरखा २ मा पुगेका हुन्। लमजुङमा देव गुरुङ र पृथ्वीसुब्बा गुरुङबीच प्रतिस्पर्धा हुने लमजुङमा सत्तागठबन्धनका देवप्रसाद गुरुङ र एमालेका पृथ्वीसुब्बा गुरुङबीच प्रतिस्पर्धा हुने भएको छ। लमजुङमा गठबन्धनका तर्फबाट माओवादी केन्द्रका महासचिव गुरुङ र एमालेका उपमहासचिव गुरुङबीच प्रतिस्पर्धा हुने भएको हो। गठबन्धनका तर्फबाट प्रदेश सभा (क) मा कांग्रेसका जिल्ला सभापति डा टकराज गुरुङ र प्रदेशसभा (ख) मा कांग्रेस लमजुङका निवर्तमान सभापति भेषबहादुर पौडेलले उम्मेदवारी दर्ता गरेका छन्। लमजुङमा गठबन्धनका तर्फबाट माओवादी केन्द्रका देव गुरुङ र एमालेका पृथ्वीसुब्बा गुरुङबीच प्रतिस्पर्धा हुने। एमालेबाट प्रदेशसभा (क) मा संविधानसभा सदस्य जमिन्द्रमान घले र प्रदेशसभा (ख)मा जिल्ला अध्यक्ष कृष्णप्रसाद अधिकारीले उम्मेदवार दर्ता गरेका छन्। दुवै जना यसअघि नेकपाबाट निर्वाचित भएका थिए। एमालेका महासचिव गुरुङ २०७४ मा प्रदेशसभा ख बाट उम्मेदवार भई निर्वाचित भई गण्डकी प्रदेशका संस्थापक मुख्यमन्त्री बनेका थिए। नेकपा एमालेकी सचिव पद्मा अर्यालविरुद्ध स्याङजा २ उम्मेदवारी दर्ता गराएका हुन्। सो क्षेत्रमा सत्ता गठबन्धनका तर्फबाट कांग्रेसका उपसभापति धनराज गुरुङले उम्मेदवारी दर्ता गरेका छन्। यी २बीच प्रतिष्पर्धा हुने भएको छ। अर्यालविरुद्ध एमालेका नेताले बागी (स्वतन्त्र) उम्मेदवारी दिएका छन्। अर्यालविरुद्ध उनकै सचिवालयमा रहेर काम गरेका कपिलदेव न्यौपानेले उम्मेदवारी दर्ता गराएका हुन्। न्यौपाने एमालेको युवा तथा खेलकुद विभागको प्रमुख रहेका थिए। एमाले र पूर्वएमालेको भिडन्त आइतबार कास्की क्षेत्र नम्बर २ मा प्रतिनिधिसभा सदस्यका लागि विद्या भट्टराईले मनोनयन दर्ता गरेकी छन्। अध्यक्ष ओलीकै रोजाइ रहेकी उनको पूर्वएमालेकै नेता हाल एकीकृत समाजवादीका नेता श्रीनाथ बरालसँग प्रतिस्पर्धा हुनेछ। एकीकृत समाजवादीमा लागेका बराल यसपटक भने सत्ता गठबन्धनका साझा उम्मेदवार हुन्। कास्की एमाले बलियो पकड भएको जिल्ला हो। शिक्षा, विज्ञान तथा प्रविधिमन्त्री देवेन्द्र पौडेलले बागलुङ क्षेत्र नम्बर २ बाट प्रतिनिधिसभा सदस्यमा उम्मेदवारी दर्ता गराएका छन्। पौडेल यसअघिको निर्वाचनमा पनि यही क्षेत्रबाट निर्वाचित भएका थिए। अघिल्लोपटक वाम गठबन्धनबाट उम्मेदवार बनेका मन्त्री पौडेल यसपालि पाँच दलीय गठबन्धनका साझा उम्मेदवार हुन्। यसैगरी क्षेत्र (क) मा नेपाली कांग्रेस बागलुङका सभापति जितबहादुर शेरचन र (ख) मा दोर्णकुमार कुँवरले उम्मेदवारी दर्ता गराएका छन्। यसैगरी, राष्ट्रिय जनमोर्चाका अध्यक्ष चित्रबहादुर केसीले प्रतिनिधिसभा सदस्यका लागि बागलुङ १ बाट उम्मेदवारी दर्ता गराएका छन्। उनी पाँच दलीय गठबन्धनका साझा उम्मेदवार हुन्। केसीको क्षेत्रमा प्रदेशसभा क मा कांग्रेसका दीपेन्द्रबहादुर थापा र ख मा कांग्रेसकै डिल्लीराम सुवेदी छन्। केसीसँगै प्रमुख प्रतिपक्षी दल एमालेका तर्फबाट निवर्तमान सांसद डा सूर्य पाठकले उम्मेदवारी दर्ता गराएका छन्। त्यस्तै, गण्डकी प्रदेशका मन्त्री दीपक मनाङेले मनाङको प्रदेशसभा निर्वाचन क्षेत्र ख बाट उम्मेदवारी दर्ता गराएका छन्। पृथ्वीसुब्बा मुख्यमन्त्री भएको सरकार ढाल्न सहयोग गरेका मनाङगेलाई एमालेले सहयोग गर्ने भएको छ। यसअघि पनि एमालेको सहयोगबाट उनले जितेका थिए।"
देश चुनावमय,"काठमाडौं : मंसिर ४ गते हुने प्रतिनिधिसभा र प्रदेशसभा निर्वाचनका लागि आइतबार देशभर प्रत्यक्षतर्फ उम्मेदवारी दर्ता भएको छ। ५ हजार ८ सय ६६ जनाले उम्मेदवारी दिएका छन्। यो तथ्यांक निर्वाचन आयोगको प्रणालीमा आइतबार राति ११ बजेसम्म प्रविष्ट भएको हो। विकट पहाडी जिल्लामा बाढी र पहिरोले सञ्चार सम्पर्क विच्छेद भएकाले तथ्यांक यकिन गर्न समस्या भइरहेको आयोगका प्रवक्ता शालिग्राम शर्मा पौडेलले बताए। प्रतिनिधिसभाका १ सय ६५ सिटमा २ हजार ४ सय ७३ जनाले मनोनयनपत्र दर्ता गराएका छन्। जसमध्ये पुरुष २ हजार २ सय ४२ र महिला संख्या २ सय ३१ जना छन्। प्रदेशसभाका ३ सय ३० सिटमा ३ हजार ३ सय ९३ जनाको उम्मेदवारी परेको छ । जसमा पुरुष ३ हजार ९९, महिला २ सय ९३ र अन्य १ जना छन्। काठमाडौंस्थित आयोग कार्यालयबाटै पहिलो पटक १ सय ५८ जनाले आआफ्नो क्षेत्रमा वारेसमार्फत उम्मेदवारी दिएका छन्। बाढीपहिरोका कारण तत्काल आफ्नो क्षेत्र पुग्न नसकेका उम्मेदवारहरू आइतबार आयोगमा पुगेका थिए। प्रधानमन्त्री एवं कांग्रेस सभापति शेरबहादुर देउवा सातौं पटक चुनावी मैदान उत्रिएका छन्। उनले डडेलधुराबाट प्रतिनिधिसभा सदस्यको उम्मेदवारी दिएका छन्। प्रधानमन्त्री देउवाको मन्जुरीनामा लिएर पत्नी आरजु देउवाले उनको मनोनयन दर्ता गरेकी हुन्। देउवाले २०४८ र २०५६ बाहेक निर्वाचनमा प्रतिनिधिमार्फत उम्मेदवारी दर्ता गराउँदै आएका छन्। एमाले अध्यक्ष एवं पूर्वप्रधानमन्त्री केपी शर्मा ओलीले झापा ५ बाट मनोनयन दर्ता गरेका छन्। माओवादी अध्यक्ष एवं पूर्वप्रधानमन्त्री पुष्पकमल दाहालले गोरखा २ रोजेका छन्। २०७४ मा चितवन ३ बाट जितेका प्रचण्डले यसपटक निर्वाचन क्षेत्र फेरेर उम्मेदवारी दिएका हुन्। एकीकृत समाजवादी अध्यक्ष एवं पूर्वप्रधानमन्त्री माधवकुमार नेपाल रौतहट १ बाट उम्मेदवार बनेका छन्। उनी २०७४ मा काठमाडौं २ बाट सांसद भएका थिए। एकीकृत समाजवादीकै नेता एवं पूर्वप्रधानमन्त्री झलनाथ खनालको उम्मेदवारी इलाम १ मै परेको छ। जनता समाजवादी पार्टी अध्यक्ष उपेन्द्र यादव सप्तरी २, लोकतान्त्रिक समाजवादी पार्टी अध्यक्ष महन्थ ठाकुर महोत्तरी ३, राष्ट्रिय जनमोर्चा अध्यक्ष चित्रबहादुर केसी बागलुङ १, राप्रपा अध्यक्ष राजेन्द्र लिङदेन झापा ३ मा उठेका छन्। कांग्रेस नेता रामचन्द्र पौडेल तनहँु १, कांग्रेसकै नेता कृष्णप्रसाद सिटौला झापा ३, उपसभापति पूर्णबहादुर खड्का सुर्खेत १, अर्का उपसभापति धनराज गुरुङ स्याङजा २, महामन्त्री गगन थापा काठमाडौं ४, महामन्त्री विश्वप्रकाश शर्मा झापा १, नेता डा शेखर कोइराला मोरङ ६ मा उम्मेदवार बनेका छन्। एमाले वरिष्ठ उपाध्यक्ष ईश्वर पोखरेलले काठमाडौं ५, उपाध्यक्ष सुवास नेम्बाङले इलाम २, उपाध्यक्ष विष्णु पौडेलले रुपन्देही २, उपाध्यक्ष सुरेन्द्र पाण्डेले चितवन १, महासचिव शंकर पोखरेलले दाङ २, उपमहासचिव प्रदीप ज्ञवालीले गुल्मी १ र अर्का उपमहासचिव पृथ्वीसुब्बा गुरुङले लमजुङबाट उम्मेदवारी दिएका छन्। माओवादी केन्द्र महासचिव देव गुरुङ लमजुङबाटै उम्मेदवार भएका छन्। यी छन् रोचक भिडन्त झापा ३ मा सत्तारुढ गठबन्धनबाट कांग्रेस नेता कृष्णप्रसाद सिटौला र एमालेसँगको तालमेलमा राप्रपा अध्यक्ष राजेन्द्र लिङदेन उम्मेदवार बनेका छन्। रूपेन्दही ३ मा गृहमन्त्री एवं कांग्रेस नेता बालकृष्ण खाँण र राप्रपा नेता दीपक बोहराबीच प्रतिस्पर्धा हुने भएको छ। बोहरा एमालेसँगको गठबन्धनबाट उम्मेदवार बनेका हुन् भने खाँण सत्तारुढ गठबन्धनबाट। जहाँ २०७४ मा एमालेका तत्कालीन नेता घनश्याम भुसाल र राप्रपाका बोहराबीच प्रतिस्पर्धा भएको थियो। त्यस बेला भुसाल निर्वाचित भएका थिए। यसपटक एमालेले टिकट नदिएपछि भुसालले पार्टी परित्याग गरी रुपन्देही १ बाट स्वतन्त्र उम्मेदवारी दिएका छन्। सप्तरी २ मा जसपा अध्यक्ष उपेन्द्र यादव र जनमत पार्टी अध्यक्ष डा सीके राउतबीच प्रतिस्पर्धा हुने भएको छ। एमालेसँगको गठबन्धनबाट यादवको उम्मेदवारी परेको हो। डा राउत पहिलो पटक संसदीय प्रतिस्पर्धामा उत्रिएका हुन्। जहाँ सत्तारुढ गठबन्धनबाट लोकतान्त्रिक समाजवादी पार्टी (लोसपा) नेता जयप्रकाश ठाकुरले उम्मेदवारी दिएका छन्। एमाले सचिव गोकर्ण विष्ट र एकीकृत समाजवादी सचिव रामकुमारी झाँक्री गुल्मी २ मा उठेका छन्। झाँक्री एमालेमा रहँदा विष्टसँगको सम्बन्ध घनिष्ठ थियो। पार्टी विभाजनका बेला १० बुँदे सहमति गरी विष्ट एमालेमै बसे भने झाँक्रीले एकीकृत समाजवादीमा लागेकी हुन्। २०७४ मा विष्टले उक्त क्षेत्र जितेका थिए। मोरङ ६ मा कांग्रेस नेता डा शेखर कोइराला र एमाले नेता लालबाबु पण्डितबीच चुनावी भिडन्त हुने भएको छ। डा कोइरालाले उम्मेदवारी दर्ता गर्दै आफू भावी प्रधानमन्त्री भएको घोषणा गरेका छन्। २०७४ मा पण्डितले डा कोइरालालाई नै पराजित गरेका थिए। यी दुई नेताबीच कडा प्रतिस्पर्धा हुने देखिएको छ। सर्लाही २ मा लोसपा नेता राजेन्द्र महतो र नेपाल समाजवादी पार्टी नेता महेन्द्रराय यादवबीच रोमाञ्चक भिडन्त हुने भएको छ। यी दुवै दल सत्तारुढ गठबन्धनसँगै सहमति गरेर चुनावी दौडमा छन्। यादव माओवादीको चुनाव चिह्नबाट उम्मेदवार बनेका छन्। यो क्षेत्रमा लोसपा अध्यक्ष महन्थ ठाकुर र कांग्रेस सभापति देउवाबीच मित्रवत प्रतिस्पर्धा गर्ने सहमति भएको छ। झापा १ मा कांग्रेस महामन्त्री विश्वप्रकाश शर्मा र एमाले नेता एवं पूर्वमन्त्री अग्नि खरेलबीच प्रतिस्पर्धा हुँदै छ। शर्मा २०७४ मा वाम गठबन्धनका उम्मेदवार माओवादी नेता सुरेन्द्र कार्की (राम)सँग पराजित भएका थिए। झापा २ मा सिफारिस भएका खरेललाई उक्त क्षेत्रमा लगेर उठाइएको छ। रुपन्देही १ मा स्वतन्त्र उम्मेदवार घनश्याम भुसाल र एमाले सचिव छविलाल विश्वकर्माबीच प्रतिस्पर्धा हुने भएको छ। टिकट नपाएपछि एमाले परित्याग गरी भुसालले स्वतन्त्र उम्मेदवारी दर्ता गराएका छन्। उनलाई सत्तारुढ गठबन्धनले सहयोग गर्ने भएको छ। उक्त क्षेत्रबाट २०७४ मा विश्वकर्मा विजयी भएका थिए। कांग्रेस उपसभापति धनराज गुरुङको गृह क्षेत्र स्याङ्जा१ हो। तर, उनी स्याङ्जा २ बाट उम्मेदवार भएका छन्। गुरुङको प्रतिस्पर्धा एमाले सचिव पदमाकुमारी अर्यालसँग हुने भएको छ। २०७४ मा अर्याल उक्त क्षेत्रबाट विजयी भएकी थिइन्। गुल्मी १ मा एमालेबाट उपमहासचिव प्रदीप ज्ञवाली र कांग्रेसबाट डा चन्द्र भण्डारी उम्मेदवार बनेका छन्। ज्ञवालीले २०७४ र भण्डारीले २०७० मा जितेका थिए। २०५६ र २०६४ मा ज्ञवाली निर्वाचित भएका थिए। २०६४ मा प्रतिस्पर्धी भण्डारी नै थिए। कांग्रेस नेता एवं पूर्वमन्त्री डा मीनेन्द्र रिजालले टिकट पाएनन्। २०७४ सालमा मोरङ २ बाट निर्वाचित डा रिजालको सिट खोसेर सुजाता कोइरालालाई उम्मेदवार बनाइएको छ। उनी संस्थानइतरका नेता हुन्। अर्थशास्त्री डा स्वर्णिम वाग्लेले पनि टिकट पाएनन्। निर्वाचन लड्ने भनेर लामो समयदेखि तयारी गरिरहेका वाग्लेलाई टिकटबाट बञ्चित गरिएको हो। राष्ट्रिय योजना आयोगका पूर्वउपाध्यक्ष वाग्ले आर्थिक मामिलामा अन्तर्राष्ट्रिय क्षेत्रमा बसेर नाम कमाएका व्यक्ति हुन्। कांग्रेस नेता अमेरशकुमार सिंह टिकट नपाएपछि स्वतन्त्र उम्मेदवार बनेका छन्। उनले सर्लाही क्षेत्र नम्बर ४ मा उम्मेदवारी दर्ता गराएका छन्। सिंह २०७४ मा उक्त क्षेत्रबाट निर्वाचित भएका थिए। एमाले नेता भीम रावल र घनश्याम भुसालले पनि टिकट पाएनन्। भुसालले त एमाले छोडेर गठबन्धनको सहयोगमा रुपन्देही १ बाट स्वतन्त्र उम्मेदवारी दर्ता गरेका छन्। एमालेका उपाध्यक्ष युवराज ज्ञवाली, उपमहासचिव विष्णु रिमालको पनि कतै उम्मेदवारी दर्ता भएन। उनीहरू स्वेच्छाले चुनावी मैदानमा नओर्लिएका हुन्। माओवादी केन्द्र उपाध्यक्ष कृष्णबहादुर महरा, सभामुख अग्निप्रसाद सापकोटा र उपमहासचिव हरिबोल गजुरेल उम्मेदवार भएनन्। समानुपातिकमा बस्न खोजेका महरा व्यापक आलोचनापछि पछि हटे। महराको नाम प्रत्यक्षतर्फ दाङ र रोल्पाबाट सिफारिस भएको थियो। अघिल्लो निर्वाचनमा दाङ २ बाट एमालेको सहयोगमा उनी निर्वाचित भएका थिए। उपमहासचिव गजुरेलले पनि यसपटक टिकट पाएनन्। उनी २०६४ सालयता सिन्धुलीबाट निरन्तर निर्वाचित हुँदै आएका थिए। माओवादी केन्द्रका युवा नेता लेखनाथ न्यौपाने पनि टिकटबाट बञ्चित भएका छन्। एकीकृत समाजवादीमा उपाध्यक्ष घनेन्द्र बस्नेतलगायत धेरै नेताले टिकट पाएनन्। यो निर्वाचनमा कतिपय पार्टीबाट पतिपत्नी नै उम्मेदवार भएका छन्। प्रधानमन्त्री एवं कांग्रेस सभापति देउवा डडेलधुराबाट प्रत्यक्षमा चुनाव लडेका छन्। पत्नी आरजु राणा देउवा समानुपतिकबाट उम्मेदवार भएकी छन्।  सुरेन्द्र काफ्लेराधा खनाल राजकरण महतो"
बागीको लर्को,"हेटौंडा : बागमती प्रदेशमा टिकट वितरणको असन्तुष्टि बागी उम्मेदवार बनेर पोखिएको छ। चितवनको क्षेत्र नम्बर ३ मा नेपाली कांग्रेसका दुई नेताले बागी उम्मेदवारी दर्ता गराएका छन्। भरतपुर महानगरपालिकाको मेयरमा बागी उठेका जगन्नाथ पौडेल र कांग्रेसका केन्द्रीय सदस्य दिनेश कोइरालाले बागी उम्मेदवारी दर्ता गराएका हुन्। २०७९ को स्थानीय तह निर्वाचनमा भरतपुर महानगरमा कांग्रेसबाट मेयरका आकांक्षी पौडेलले गठबन्धनमा माओवादीको भागमा परेपछि भुइँकटहर चुनाव चिह्न लिएर स्वतन्त्र उम्मेदवार बनेका थिए। कांग्रेस केन्द्रीय सदस्य कोइरालाले २०७४ सालमा भरतपुर महानगरपालिकाको मेयरमा माओवादीसँग तालमेल भएपछि उम्मेदवारी फिर्ता लिएका थिए। उनी २०७४ को चुनावमा चितवन ३ (क) मा पराजित भएका थिए। नेकपा माओवादी केन्द्रका अध्यक्ष उक्त क्षेत्र छाडेर गोर्खा गएपछि यहाँ गठबन्धनबाट नेकपा माओवादीले डा भोजराज अधिकारी र नेकपा एमालेले जिल्ला अध्यक्ष राम प्रसाद न्यौपानेलाई उम्मेदवार बनाएको छ। काभ्रेमा गठबन्धनभित्र असन्तुष्ट नेकपा एकीकृत समाजवादीका जिल्ला अध्यक्ष तथा बागमती प्रदेश कृषि तथा पशुपन्छी विकासमन्त्री बसुन्धरा हुमागाईंले बागी उम्मेदवारी दिएका छन्। प्रतिनिधिसभा २ को (ख) मा गठबन्धनले कांग्रेसका कञ्चन बादेलाई उम्मेदवार बनाएपछि हुमागाईंले उक्त क्षेत्रमा गठबन्धनविरुद्ध उम्मेदवारी दिएका हुन्। धादिङको प्रतिनिधिसभा २ मा गठबन्धन दल कांग्रेसका उम्मेदवार रामनाथ अधिकारीविरुद्ध बागी उम्मेदवारी परेको छ। कांग्रेसका निवर्तमान सभापति रमेश धमलाले स्वतन्त्र उम्मेदवारी दिएका हुन्। जिल्लाबाट उनीहरू दुबै जनाको नाम टिकटको लागि सिफारिस भएको थियो। आफूमाथि अन्याय भएको भन्दै धमालाले गठबन्धनविरुद्ध बागी उम्मेदवारी दिएका हुन्। टिकट वितरणमा असन्तुष्टि जनाउँदै नेकपा एमाले धादिङका पूर्वअध्यक्ष नेत्रराज पौडेलले पनि स्वतन्त्र उम्मेदवारी दर्ता गराएका छन्। एमाले धादिङले पौडेललाई धादिङ १(क) मा उम्मेदवार सिफारिस गरेको थियो। तर, पार्टी केन्द्रीय समितिले रमेश आचार्यलाई टिकट दिएपछि पौडेललेले बागी उम्मेदवारी दर्ता गराएका हुन्। आचार्यले एमाले अध्यक्ष केपी शर्माका स्वकीय सचिव भएर काम गरेका थिए। २०७४ को चुनावमा पनि सोही क्षेत्रमा उनले पाएको टिकट अन्तिम क्षणमा पार्टीले नेता राजेन्द्र पाण्डेलाई उम्मेदवार बनाएको थियो। रामेछापमा भने सत्ता गठबन्धनभित्रको दल एकीकृत समाजवादीले भने संघ र प्रदेशमा छुट्टै उम्मेदवारको मनोनयन दर्ता गराएको छ। संघ र प्रदेश दुवैतर्फ पार्टीले गठबन्धनबाट टिकट नपाएको भन्दै समाजवादीले बागी उम्मेदवारी दिएको हो। एमालेसँग गठबन्धन गरेको राप्रपा नेपालले पनि तीर चिह्नबाट संघ र प्रदेशमा उम्मेदवारको मनेनयन दर्ता गरेको छ।"
धौलागिरी बेसक्यम्प क्षेत्रबाट ट्रेकिङ गाइड लडेर बेपत्ता,सोलुखुम्बु : सोलुखुम्बुको थुलुङ दुधकोशी गाउँपालिका २ काँगेलका अन्दाजी २७ वर्षीय ट्रेकिङ गाइड बालकुमार कार्की धौलागिरी हिमालको बेसक्यम्पमा लडेर बेपत्ता भएका छन्। फुल सिजनल माउन्टेन ट्रेक्स प्रालिबाट पदयात्रामा निस्किएका गाइड कार्की गत बिहीबार बेसक्याम्पको खरपासमा खसेर बेपत्ता भएका हुन्। विदेशी पर्यटक लिएर धौलागिरी क्षेत्रको पदयात्रा निस्किएका कार्कीको अवस्था अहिलेसम्म अज्ञात रहेको कम्पनीका म्योजिङ डाइरेक्टर वसन्त लिम्बुले बताए। सो क्षेत्रमा हिमपात भइरहेकाले बेपत्ताको खोजीमा समस्या भएको छ। खोजीका लागि भोलि काठमाडौंबाट एक टोली घटनास्थलतर्फ प्रस्थान गर्ने कम्पनीले जनाएको छ। घटनाको विषयमा प्रहरीलाई कुनै आधिकारिक जानकारी नभएको जिल्ला प्रहरी कार्यालय म्याग्दीका प्रहरी नायब उपरीक्षक (डीएसपी) तिलक भारतीले जानकारी दिए।
"जुवातासमा पैसा हारेको विवादले युवकको हत्या, तीन जना पक्राउ","झापा : ताप्लेजुङ जिल्लाको सिदिम्बा गाउँपालिका४ सुरुमखिम घर भई हालः अर्जुनधारा नगरपालिका११ बस्दै आएका २५ वर्षीय नवीन्द्र गुरुङको हत्या आरोपमा प्रहरीले तीन जनालाई पक्राउ गरेको छ। पक्राउ पर्नेहरूमा इलाम नगरपालिका ९ घर भई हालः अर्जुनधारा११ स्थित ताप्लेजुङइलाम होटेलका सञ्चालक ३८ वर्षीय इन्द्रबहादुर अधिकारी, सोही होटेलका कामदार २१ वर्षीय अमृत आचार्य र पाँचथर फालेलुङ७ स्थायी घर भई होटेलका कामदार आचार्यकी श्रीमती २३ वर्षीय विमला राई रहेको प्रहरी कार्यालय झापाका एसपी विश्वमणि पोखरेलले जानकारी दिए। पक्राउ परेका तीनै जनालाई इलाका प्रहरी कार्यालय बिर्तामोडमा सोमबार पत्रकार सम्मेलन गरी प्रहरीले सार्वजनिक गरेको हो। घटनामा संलग्न एक जना अझै फरार छन्। असोज १७ गते महाअष्टमीका दिन होटेलको पहिलो तलामा होटेलका सञ्चालक अधिकारी, होटेलका स्टाफ आचार्य, मृतक गुरुङ र अर्का एक जना मादक पदार्थ सेवन गरी जुवातास खेल्दै गरेको अवस्थामा पैसा हारजितको विषयलाई लिएर विवाद उत्पन्न भई झैझगडा भएको थियो। त्यसै क्रममा होटेल सञ्चालक अधिकारी, होटेलका स्टाफ आचार्य र अर्का फरार एक जनाले मिलेर गुरुङलाई मसला पिस्न प्रयोग हुने ढुङ्गाको लोहोरो र चक्कु टाउकोमा प्रहार गरेका थिए। त्यसपछि उनीहरूले घटना ढाकछोप गर्ने उद्देश्यले सोही राती घाइते अवस्थामै गुरुङलाई होटेलदेखि १५० मिटर टाढा कान्तिपुर ड्राइभिङ सेन्टर अगाडिको प्लटिङ भएको खाली जमिनको उत्तरतर्फ जाने सडक किनारमा फालिदिएको प्रहरी अनुसन्धानको क्रममा खुलेको एसपी पोखरेलले बताए। घटनामा संलग्न अर्का एक व्यक्ति फरार रहेको र उनको खोजी कार्य भइरहेको उनले बताए।"
बाजुरामा घर भत्किँदा एकको मृत्यु,बाजुरा : जगन्नाथ गाउँपालिका१ मा अविरल वर्षासँगै आएको पहिरोले घर भत्किँदा एक जनाको मृत्यु भएको छ। एक जना महिला घाइते भएकी छन्। मृत्यु हुनेमा जगन्नाथ गाउँपालिका१ का अन्दाजी ४५ वर्षीया प्रभुलाल गिरी रहेका छन्। घाइते हुनेमा उनकी आमा रहेकी छन्। घाइतेलाई उपचारका लागि कोल्टी लगिएको जिल्ला प्रहरी कार्यालय बाजुराले जनाएको छ। प्रभुालाल गिरीको मृत्यु र उनकी आमा घाइते भएको जानकारीपछि प्रहरी टोली खटिगई स्थानीयको सहयोगमा घाइतेको उद्दार गरिएको छ। सोही गाउँमा पहिरोमा परी ३ परिवार बिस्थापित भएका जिल्ला प्रहरी कार्यालय बाजुराका प्रहरी नायव उपरीक्षक सूर्य थापाले बताए। लगातारको वर्षाका कारण कर्णाली नदीमा पानीको बहाब बढेसँगै जगन्नाथ गाउँपालिका जुड्डीमा रहेको प्रहरी चौकी जुड्डी खोला र कर्णाली नदीले कटान गर्दा जोखिममा परेको छ। प्रहरी चौकी उच्च जोखिममा रहेको हुँदा चौकीको टोली सोही स्थानमा निर्माणाधीन रहेको स्वास्थ्य चौकीको भवनमा सरेको जिल्ला प्रहरी कार्यालय बाजुराले जनाएको छ। त्यसैगरी हिमाली गाउँपालिकाको कवाडीमा रहेको प्रहरी चौकीसमेत कर्णाली नदी र कवाडी खोलामा पानीको बहाब बढ्न गई अस्थायी प्रहरी पोष्ट कवाडीसमेत जोखिममा परेको जिल्ला प्रहरी कार्यालय बाजुराले जनाएको छ। अविरल वर्षाका कारण स्वामीकार्तिक खापर गापा४ फैतास्थित कालिका आधारभूत विद्यालयको भुँइतले ३ कोठे पक्की भवनमा माथिबाट पहिरो आई भवन पुरिएको जिल्ला प्रहरी कार्याययका प्रहरी प्रमुख सूर्यबहादुर थापाले बताए। हिमाली गाउपालिका५ कवाडी बजारको माथिबाट पहिरो आउदा कवाडी बजारमा रहेका ७ वटा घरहरु पहिरोको उच्च जोखिममा रहेको जिल्ला प्रहरी कार्यालय बाजुराले जनाएको छ। विस्थापित परिवारहरूलाई प्रहरी र स्थानीयको सहयोगमा सुरक्षित स्थानमा सारेको प्रहरी कार्यालयले जानकारी दिएको छ।
कर्णालीको बाढीले राजापुरका बस्ती डुबान,"गुलरिया : एक सातादेखि परेको अविरल बर्षाका कारण बाढी आउँदा कर्णाली नदी तटिय क्षेत्रमा राजापुरका बस्तीहरु डुवानमा परेका छन्। कर्णाली नदीमा पानीको सतह अत्याधिक बढेपछि राजापुरका कर्णाली नदी तटिय क्षेत्रका बस्तीहरु डुवेका हुन्। बाढीले गर्दा राजापुर नगरपालिका वडा नम्बर १ चनौरामा ४५ घर, वडा नम्बर ७ बाजुरेली टोलमा ३६ घर र वडा नम्बर ३ चक्कापुर नर्सरी पूर्व २९ घर डुबानमा परेको जिल्ला प्रहरी कार्यालय बर्दियाका प्रहरी नायव उपरीक्षक हिक्मतबहादुर बोहोराले जानकारी दिए। बाढीका कारण सयौं परिवारहरु प्रभावित बनेका छन्। घरमा बाढी पसेकाहरु उच्च ड्याम लगायत आफन्तका घरहरुमा आश्रय लिएको उनले बताए। बाढीबाट मानविय तथा भौतिक क्षति भएको छैन। सशस्त्र प्रहरीका सुरक्षाकर्मीहरुले बोटमार्फत बाढीमा फसेकाहरुको उद्धार गरेका छन्। बेमौसमी बर्षाका कारण आएको बाढीले राजापुर क्षेत्रमा डुबान गरेपछि नदी तटिय क्षेत्रका स्थानियहरु पीडित बनेको राजापुर नगरपालिका दौलतपुर निवासी लोकराज ढुँगानाले बताए। उनले भने, 'दौलतपुरको अधिकांस भुभाग डुबान भएको छ। डुबानमा परेका स्थानियहरु रातभर नसुती भोकभोकै बस्नु बाध्य भयौं।' चनौरा र भदाली नालाबाट पसेको पानीले दौलतपुर क्षेत्रमा ७८ सय घरपरिवार प्रभावित भएका छन्। उनले भने, 'नदीको सतह खतराको तह पार गरी १२ मिटर नाघेपछि बस्ती डुबानमा पर्यो।' राजापुरतर्फ कर्णाली नदी तटिय क्षेत्रमा बसोवास गर्ने स्थानियहरु बर्षेनी बाढीको चपेटामा पर्ने गरेको दौलतपुर निवासी स्थानिय भोजराज जोशीले बताए। 'बाढीका कारण दौलतपुर टोल, मुर्गहवा, तिघ्रा, टिउनी लगायतका क्षेत्र जोखिममा छ। नदीको दीगो ब्यवस्थापन हुनु पर्यो। अन्यथा यहाँका बस्तीहरुलाई पुर्नस्थापन गर्नुपर्छ' उनले भने, 'विपन्न पिडितहरुले राहत पनि पाउँदैनन्। भोकभोकै बाढीको त्रासमा रात गुजार्नुपर्छ।' यसका लागि सरकारले जनउत्तरदायी बनेर काम गर्न सुझाए। केही दिन अघि बबई नदीमा आएको बाढीले तटीय क्षेत्रका बालापुर, मुक्तिनाथ टोल, सूर्यगौडी, बान्धुपुर खल्ला लगायतका क्षेत्रमा डुबान गरेपछि सयौं घर प्रभावित बनेका छन्। बबई नदीमा पटकपटक बाढी आएपछि स्थानियहरु हैरान परेका छन्। बबई नदीमा आएको बाढीका कारण पाक्ने अवस्थाका धानवाली लगायत मकैहरुमा क्षति पुगेको छ। कृषि क्षतिको वास्तविक तथ्यांक आउन अझै समय लाग्ने बताइएको छ।"
"७६ जिल्लामा फैलियो डेङ्गु, ४४ जनाको मृत्यु",काठमाडौं : हालसम्म डेङ्गुका कारण ४४ जनाको मृत्यु भएको छ। स्वास्थ्य तथा जनसंख्या मन्त्रालयका अनुसार गत साउनदेखि हालसम्म ३३ हजार नौ सय ७५ जनामा सो रोग सङ्क्रमण पुष्टि भएको छ। हालसम्म सातै प्रदेशका ७६ जिल्लामा डेङ्गु फैलिएको मन्त्रालयले जनाएको छ। पछिल्लो २४ घण्टामा २७ जनामा कोरोना सङ्क्रमण पुष्टि भएको छ। एक हजार पाँच सय ४६ नमूना परीक्षण गर्दा सो सङ्ख्यामा सङ्क्रमण पुष्टि भएको हो। आज २६ कोरोना सङ्क्रमण मुक्त भएका छन्। सक्रिय सङ्क्रमितको सङ्ख्या ५६९ छ। हालसम्म नेपालमा नौ लाख ९९ हजार नौ सय ११ जनामा कोरोना सङ्क्रमण पुष्टि भएको छ। नौ लाख ७८ हजार ३२४ जना सङक्रमणमुक्त भएका छन्। हालसम्म १२ हजार १८ जनाको कोरोनाका कारण मृत्यु भएको छ।
"दैलेख सुर्खेत सडक भाँसियो, ठाउँठाउँमा पहिरो","दैलेख : लगातारको बर्षातले दैलेख सुर्खेत सडक खण्ड अवरुद्ध हुन पुगेको छ। बडा दशैंको दिनदेखि सुरु भएको अविरल बर्षात आइतबार रातिदेखिमात्र रोकिएको छ। दैलेख सुर्खेत सडक खण्ड भने ध्वस्त भएको छ। अहिले दैलेखबाट कर्णाली प्रदेशको राजधानी वीरेन्द्रनगर जोड्ने मुख्य सडक ठप्प छ। यात्रुहरु बीचमा अलपत्र परिरहेका छन्। लगातारको बर्षातका कारण सडक अबरुद्ध हुँदा यात्रुहरुले सास्ती खेप्नु परेको नारायण नगरपालिकाका विजय शर्माले बताए। दैलेखबाट विहान ८ बजे सुर्खेततर्फ प्रस्थान गरेको थिएँ। अहिले जिरो पोइन्ट नजिक सडकमा खसेको पहिरोमा रोकिएको छ। पहिरो हटाउने काम भइरहेको छ।यात्रुहरुले सास्ती खेपिरहेका छन्, उनले भने। जिल्ला प्रहरी कार्यालय दैलेखका प्रहरी नायब उपरीक्षक (डिएसपी) भुवनेश्वर प्रसाद साहले दैलेख सुर्खेत सडक खण्ड बन्द रहेको खुलाउने प्रयास भईरहेको बता । चुप्रा क्षेत्र, मटेला क्षेत्र, माथिल्लो डुङ्गेश्वर, जिरो पोइन्ट, घोडाबास तथा डबल गैरा क्षेत्रमा कतै पहिरो गएको छ, कतै सडक भाँसिएको छ, डिएसपी साहले भने अहिले हामी सडक खुलाउने प्रयास गरिरहेका छौँ। सडकमा खसेको पहिरो हटाउने कार्य जारी रहेको उनले बताए। दैलेख सुर्खेत सडक खण्डको चुप्रा, मटेला, घोडाबास लगाएतका क्षेत्रमा पाँच देखि १० मिटरसम्म सडक भाँसिएको छ, हामी सडक खुलाउन हरेक प्रयासहरु गरिरहेका छौँ, डिएसपी साहले भने। प्रमुख जिल्ला अधिकारी गोगन बहादुर हमाल, प्रहरी नायब उपरीक्षक (डिएसपी) भुवनेश्वर प्रसाद साहसहित सुरक्षाकर्मीको टोली सडक खुलाउने काममा खटिएको छ। प्रमुख जिल्ला अधिकारी गोगन बहादुर हमालले ठाउँ ठाउँमा सडक भाँसिनुका साथै पहिरो गएका कारण दैलेख सुर्खेत सडक खण्ड अबरुद्ध रहेको र खुलाउने प्रयास भईरहेको बताए । उनले आज साँझसम्म अबरुद्ध सडक सञ्चालनमा ल्याउनेगरी प्रयास भइहेको बताए।"
"जाहेरवालाकै आग्रहमा भेटेको हुँ, उनी नाबालिग होइनन् : सन्दीप लामिछाने","काठमाडौं : बलात्कार आरोपमा पक्राउ परेका नेपाली क्रिकेट टोलीका पूर्व कप्तान सन्दीप लामिछानेलाई जिल्ला सरकारी वकिलको उपस्थितिमा प्रहरीले बयान लिन सुरु गरेको छ। सात दिन हिरासतमा राखेर अनुसन्धान गर्न जिल्ला अदालत काठमाडौंले अनुमति दिएपछि प्रहरीले बयान लिन सुरु गरेको हो। लामिछानेलाई म्याद थपका लागि प्रहरीले सोमबार काठमाडौं जिल्ला अदालतमा उपस्थित गराएको थियो। म्याद थपपछि सञ्चारकर्मीसँग कुराकानी गर्दै सन्दीपका वकिल सरोजकृष्ण घिमिरेले प्रहरी हिरासतमा रहेका लामिछानेले आफूविरुद्ध बलात्कारको आरोप लगाएकी किशोरी नाबालिग नभएको दाबी गरेको बताए। लामिछानेले जाहेरवालाकै आग्रहमा भेटेको र उनी नाबालिग नभएको बताएको घिमिरेले बताए। जाहेरवालाले म १९ वर्षको भएँ भनेर आफूलाई भनेको भनेर सन्दीपले इजलास समक्ष बताएको वकिल घिमिरेले जानकारी दिए। त्यस्तै इजलासमा सन्दीपले आफ्नो गोपनीयता भंग भएको भन्दै त्यसको कानुनी उपचारबारे चासो राखेको वकिल घिमिरेले जानकारी दिए। जवाफमा न्यायाधीशले मुद्दाका सुनुवाइका क्रममा यो विषय उठाउन सुझाएको उनको भनाई छ। त्यस्तै अर्का अभिवक्ता सुधा रिजालले सन्दीपलाई फसाउनकै लागि नाबालिका देखिने गरी जन्मदर्ता बनाएको गरिन्। जाहेरवालाको दुई वटा जन्मदर्ता भेटिएको भन्दै उनले अहिलेको जन्मदर्तामा जाहेरवाला नाबालिग नरहेकाले सन्दीपलाई फसाउन खोज्नेले जाहेरवालालाई परिचालन गरेको आशंका गरिएको उनको भनाई छ। पक्राउपछि आरोपितलाई अदालतबाट थुनामा राख्ने अनुमति लिएपछि बयान प्रक्रिया अघि बढाउनुपर्नेमा दसैं बिदा परेकाले अदालत पनि बन्द भएकाले आज मात्र अदालतमा उपस्थित गराइएको थियो। लामिछानेलाई गत बिहीबार (असोज २० गते) प्रहरीले पक्राउ गरेको थियो। लामिछानेमाथि गत भदौ ५ गते १७ वर्षीया नाबालिगमाथि बलात्कार गरेको आरोप लागेको छ। क्रिकेटर सन्दिप लामिछानेविरुद्ध जबरजस्ती करणी गरेको आरोपमा उजुरी सन्दीप लामिछानेविरुद्ध पक्राउ पुर्जी जारी, विमानस्थलबाटै पक्राउ गर्छौं : प्रहरी कप्तान सन्दीप लामिछाने राष्ट्रिय क्रिकेट टोलीबाट निलम्बित सन्दीप लामिछानेविरुद्ध डिफ्युजन नोटिस जारी सन्दीप लामिछाने विमानस्थलबाटै पक्राउ सन्दीप लामिछानेलाई ७ दिन हिरासतमा राख्न अदालतको अनुमति"
"सत्यमोहन जोशीलाई डेंगु संक्रमण, स्वास्थ्यमा सुधार नआएपछि आइसीयू कक्षमा सारियो","काठमाडौं : संस्कृतिविद् एवम् बाङ्मय शताब्दी पुरुष सत्यमोहन जोशी ललितपुरस्थित किष्ट अस्पतालमा भर्ना भएका छन्। जोशीको स्वास्थ्य अवस्थामा सुधार नआएपछि आईसीयू कक्षमा सारिएको छ। शरिरमा कमजोरी बढेपछि गत असोज ७ गते अस्पतालको इमर्जेन्सी वार्डमा भर्ना गरिएको थियो। १०३ वर्षीय जोशीलाई विगत लामो समयदेखि प्रोष्टेड तथा मुटुको समस्या छ। हालको अस्पताल भर्नाका क्रममा जोशीको रगत परीक्षण गर्दा डेङ्गु संक्रमण भएको पाइएको छ। अस्पतालले जारी गरेको बुलेटिनमा भनिएको छ, विभिन्न रोगबाट ग्रसित डा जोशीज्यूलाई हाल डेङ्गी संकमणले निकै गलाएको छ। आजसमेत १७ दिनको अस्पताल बसाईबाट सुरुका दिनहरुमा उहाँको स्वास्थ्यमा केहि सुधार देखिएतापनि पछिल्लो ३४ दिन देखि उहाँलाई खानामा बिल्कुलै अरुची तथा प्रष्ट (खुलेर) संवाद गर्न नसक्ने भएको पाइएको छ। जोशीको समग्र स्वास्थ्यमा उल्लेखनीय प्रगति नभएको अस्पतालका निर्देशक प्राडासुरज बज्राचार्यले बताए। युरिन ईन्फेक्सन तथा छातीमा निमोनिया देखिएको उनले बताए।"
"पहिरोमा पुरिएर मुगुमा आठ जनाको मृत्यु, ५ घाइते, दर्जनौं घर भत्किए","मुगु : लगातार परेको बर्षाको कारण छाँयानाथ रारा नगरपालिका११ तलि सालिमामा घर माथिबाट आएको पहिरोमा पुरिएर आठ जनाको मृत्यु भएको छ। दशैंको रातिबाट लगतार परेको बर्षाका कारण आइतबार दिउँसो ३ बजे घरको माथिबाट आएको बर्षाका कारण छाँयानाथ रारा नगरपालिका११ तलि सालिमका दुई घरका आठ जनाको पहिरोमा पुरिएर मृत्यु भएको हो। पहिरोमा परेर ५ जना घाइते भएका छन् भने जिल्ला भर दर्जनौं घर भत्किएर सर्वसाधरण घरबारबिहिन बनेका छन्। आइतबार हजारी भग्रिको घरमाथिबाट पहिरो आउन थालेपछि हजारीका परिवारले घरभित्रको सबै सामान छिमेकी मानबहादुर भग्रीको घरमा सारेर दुबै घरपरिवार मानबहादुरको घरमा बसेका थिए। दुबै परिवार घर भित्र बसेका बेला माथिबाट आएको पहिरोले घर भत्किँदा दुबै परिवारका ८ जनाको मृत्यु भएको छाँयानाथ रारा नगरपालिका११ का वडा अध्यक्ष कुन्जुमा कुमाईले जानकारी दिइन्। पहिरोमा पुरिएर मृत्यु हुनेमा छाँयानाथ रारा नगरपालिका११ कि ८२ वर्षीया गौरीकला बोहोरा, १९ वर्षीया सुस्मिता भग्री, ३० वर्षीया होजाली भग्री, ५४ वर्षीय बीरबहादुर भग्री, १५ वर्षीय चक्रबिर बोहोरा, २० वर्षीय सक्क बहादुर सावत, २० वर्षीय कृष्णा सावत, ६० वर्षीया हाजीरा भग्री रहेको वडा अध्यक्ष कुमाईले जानकारी दिइन्। आइतबार दिउँसो ३ बजे घटना भएको भएपनी दशैंदेखि जिल्ला भर संचार सेवा अबरुद्ध हुँदा घटना जिल्ला प्रशासन तथा प्रहरीमा सोमबार बिहान १० बजे संचारले काम गरेपछि मात्र जानकारी आएको थियो। सर्वसाधरणमार्फत प्रशासन र प्रहरीमा घटनाको जानकारी आएपछि उद्धारकालागी नेपाल प्रहरी, नेपाली सेना र शस्त्र प्रहरीको २५ जनाको टालीलाई बिहान ७ बजे घटनास्थलतर्फ पठाइएको छ। तर घटनास्थलतर्फ जाने बाटो पुल सबै पहिरो र बाढीले बगाएपछि लामो बाटो भएर जानुपर्ने हुँदा सुरक्षाकर्मीको टोली पुग्न कठिनाई भएको जिल्ला प्रहरी कार्यालयका डीएसपी सुभाष हुमालले जानकारी दिए। घटनास्थलमा अहिले स्थानीयहरुले पहिरोमा पुरिएकाहरुको खोजी गरिरहेका छन्। सुर्खेतबाट हेलिकोप्टर उद्धारका लागि जाने तयारी गरेपनि प्रतिकूल मौसमले हालसम्म घटनास्थलमा जान सकेको छैन। अझै जिल्लाभर के कति भौतिक तथा मानबिय क्षति भएको भन्ने जानकारी आउन बाँकी रहेको प्रहरीले जनाएको छ। सोमबार बिहान मात्र केही गाँउमा पुग्दा दर्जनौं घर भत्किएका छन। यातायात पूर्णरुपले अबरुद्ध छ। पहिरो र बाढीले गमगाड जलविद्युत समेत अवरुद्ध भएको प्रमुख जिल्ला अधिकारी रोमबहादुर महतले जानकारी दिए। प्रमुख जिल्ला अधिकारी महतका अनुसार छाँयानाथ रारा नगरपालिका११ मा भएको घटना पीडित तथा अन्य गाँउलेहरुलाई तत्काल सुरक्षित स्थानमा राख्नका लागी वडा अध्यक्षसँग समन्वय भइरहेको र सबै गाउँलेलाई प्रभात माबि रोवामा लगिएको छ। उनीहरुलाई तत्काल राहतका लागी जिल्ला गैर सरकारी संस्थासँग समन्वय गरि तत्काल राहत वितरण गरिने, औषधी र डाक्टरको टोलीसहित आफु घटनास्थलतिर पुग्ने प्रमुख जिल्ला अधिकारी महतले बताए। मौखिक जानकारी दिएको भएपनि अहिलेसम्म पहिरो पीडितहरुको उद्धार तथा राहतका लागि जिल्लास्थित सरकारी तथा गैर सरकारी संस्थाहरु नपुग्दा पहिरो पीडित गाँउलेहरुको उद्धार छिमेकी गाउँलेहरुले गरेका छन्। सबै जना भोक भाकै विद्यालयमा राखिएको स्थानिय झुमान सिंह कुमाईले बताए। बर्षातले खत्याड गाँउपालिका९ को खोलीबाडा सोही वडाका देनबाडाका पूरै बस्ति बिस्थापित भएपछि विद्यालयमा राखिएको छ। छाँयानाथ रारा नगरपालिकाको भामबाडा, ढुमा, कार्कीबाडा पिना, तुमा, बालै घुईर, झयारी, टोप्ला, कोटीला, लगायत एक दर्जन बस्तीका सयौं घर परिवार विस्तापित भएका स्थानियहरुले जानकारी दिएका छन्।"
सन्दीप लामिछानेलाई ७ दिन हिरासतमा राख्न अदालतको अनुमति,"काठमाडौं : बलात्कार आरोपमा पक्राउ परेका नेपाली राष्ट्रिय क्रिकेट टोलीका पूर्वकप्तान सन्दीप लामिछानेलाई ७ दिन हिरासतमा राख्न जिल्ला अदालतले अनुमति दिएको छ। सोमबार जिल्ला अदालत, काठमाडौंले उनलाई ७ दिन हिरासतमा राखेर अनुसन्धान गर्न अनुमति दिएको हो। वडा दशैंको बिदाले अदालत बन्द भएका कारण लामिछानेलाई सोमबार अदालतमा उपस्थित गराइएको हो। अब लामिछानेलाई जिल्ला सरकारी वकिलको उपस्थितिमा प्रहरीले बयान लिने बताइएको छ। लामिछानेले इजलासमा आफूविरुद्ध बलात्कारको आरोप लगाएकी किशोरी नाबालिग नभएको दाबी गरेका छन्। जिल्ला अदालत, काठमाडौंमा न्यायाधीशले लामिछानेलाई घटनाबारे सोधेपछि उनले किशोरीकै आग्रहमा भेटेको बताएका छन्। लामिछानेका कानुन व्यवसायीले पीडित भनिएकी किशोरीका दुईवटा जन्मदर्ता देखिएको बताएका छन्। उक्त जन्म दर्ताको आधारमा उनी नाबालिग नभएको स्पष्ट पारेका छन्। कतार एयरलायन्सको विमानबाट बिहीबार काठमाडौं आइपुगेका उनी विमानस्थलबाटै पक्राउ परेका थिए।। सन्दीपलाई पक्राउ गरी प्रहरी वृत्त गौशालामा राखिएको छ। नाबालिगलाई जबर्जस्तीकरण गरेको आरोप लागेपछि नेपाल क्रिकेट संघले उनलाई कप्तानको जिम्मेवारीबाट निलम्बन गरेको थियो। सीपीएल खेल्न वेस्ट इन्डिज पुगेका सन्दीप आफू विचलित भएको र आइसोलेसनमा बसेको यसअघि जानकारी दिएका थिए।"
देवी खुसी पार्न सराये नाच,"सन्धिखर्क : सराये नाच अर्घाखाँचीको मौलिक नाच हो। महिला र पुरुष हातमा तरबार, खुडालगायतका हतियार बोकेर वाखै भाइ हो भन्दै सराये नाच नाच्ने गर्छन्। बडा दसैंमा जिल्लाका अधिकांश मन्दिरहरूमा नाचिने सराये नाच चैते दशैमा पनि केही स्थानमा नाचिने गरिन्छ। हिन्दु साँस्कृतिक परम्पराको जगेर्ना र सबै समुदायबीच धार्मिक, जातीय सद्भाव कायम गरी भाइचाराको सम्बन्ध विस्तार गर्न सराये नाच नाच्ने गरिन्छ। सबै जातजाति एकै ठाउँमा भेला भएर सराये नाच नाचिन्छ। सराये नाच एकादशीका दिन सन्धिखर्क, द्वादशीका दिन शितगंगा नगरपालिकाको ठाडा, भूमिकास्थान नगरपालिकाको ढिकुरा, त्रयोदशीका दिन सन्धिखर्क नगरपालिकाको खाँचीकोट, भूमिकास्थान नगरपालिका नुवाकोटको ताराखसे, चतुर्दशीका दिन मालारानी गाउँपालिकाको हंसपुरको रागामारे, सन्धिखर्कको कुर, र पूर्णिमाका दिन अर्घा भगवती मन्दिर अर्घा दरबारमा नाचिने राष्ट्रिय लोक तथा दोहोरी गीत प्रतिष्ठानका पूर्व अध्यक्ष सहयोगी बिसीले जानकारी दिए । तरबार, खुडालगायतका हतियार लिएर पञ्चेबाजाको तालमा नाचिने यस नाचमा देवीको प्रतीकहरू आलमलाईसमेत लिएर नाच्ने गरिन्छ। तरबार, खुडालगायतका हतियार प्रदर्शनसहित नाचिने यो नाचले देवी खुसी हुने विश्वास रहेको अर्घा मन्दिर ब्यवस्थापन समितिका अध्यक्ष सरोज भुसालले बताए। कहिलेदेखि सराये नाच्न सुरु भयो भन्ने एकिन नभए पनि सयौं वर्षदेखि देवीलाई खुसी पार्न नाच्न थालिएको किंवदन्ती छ। चैते दसैंमा चरेपानी गौचौर, अर्घातोष र सेंगलेंगको मन्दिरमा यो नाच नाच्ने गरिन्छ।"
"कालिकोटका विभिन्न ठाउँमा पहिरो, २३ जना बेपत्ता","कालिकोट : कालिकोटमा २३ जना बेपत्ता भएका छन् । जिल्ला प्रहरी कार्यालयले तिलागुफा नगरपालिका, सानी त्रिवणी गाउँपालिका र पचालझरना गाउँपालिकाका लगायतका स्थानमा पहिरोमा परेर २३ जना बेपत्ता भएका हुन्। जिल्ला प्रहरी कार्यालय कालिकोटका सूचना अधिकारी प्रवक्ता सुरेश राजबमले तिलागुफा नगरपालिका ४ राँचुलीमा पहिरो जाँदा १५ जना बेपत्ता भएको बताए। मलामि गएका १५ जनानै सम्पर्कबिहीन भएका छन्। स्थानीयले पहिरोमा पुरिएको आशंका गरेका छन्। राँचुली गाउँमाथिबाट आएको पहिरोले स्थानीय विस्थापित भएका छन् । उनका अनुसार तिलागुफा नगरपालिका७ बालिमा पहिरो जाँदा ६ जना, सानी त्रिवणी गाउँपालिका ९ मुन्द्रामा पहिरो जाँदा १ जना र पचालझरना गाउँपालिका७ सिमसेलामा १ जना गरी २३ जना बेपत्ता भएका हुन् । उनीहरुको खोजीकार्यका लागि स्थानीय र प्रहरी जुटेको छ। प्रहरीले अन्य स्थानमा पनि पहिरो गएकाले बेपत्ता हुनेको संख्या बढ्न सक्ने जानकारी दिए।"
