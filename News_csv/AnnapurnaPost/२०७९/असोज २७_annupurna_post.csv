शीर्षक,विवरण
रगतको संकटमा सुरक्षाकर्मीकै भरथेग,"विराटनगर : सशस्त्र प्रहरी बल मोरङका प्रमुख एसपी राजकुमार लामिछानेलाई 'बी' पोजिटिभ समूहको रगत चाहियो भनेर दुई दिनअघि फोन आयो। विराटनगरको नोबेल अस्पतालमा भर्ना गरिएका बिरामीलाई आकस्मिक रूपमा रगत चाहियो भनिएपछि उनले उक्त समूहको रगत भएका सशस्त्र प्रहरीको खोजी गरे। लामिछानेले खोजेर सशस्त्र प्रहरीका एक जना जवानलाई अस्पताल पठाइदिए। सशस्त्रका ती जवानले दिएको रगतले तत्कालको संकट टर्यो। बिरामीको ज्यान बच्यो। बिरामीका लागि रगत आवश्यक परेको भनेर एसपी लामिछानेलाई बारम्बार फोन आइरहन्छ। मिल्दोजुल्दो समूहको रगत भएका सशस्त्र प्रहरीको खोजी गरेर तत्काल सम्बन्धित बिरामीका आफन्तको सम्पर्कमा पठाइदिने गरेका छन्। सशस्त्र प्रहरीसँग रगतका लागि दैनिकजसो फोन आउने गरेको छ। सशस्त्र मात्रै हैन, नेपाल प्रहरी र नेपाली सेनासँग पनि रगतको अपेक्षा गरेर धेरै बिरामीका आफन्त सम्पर्कमा पुग्ने गरेका छन्। नागरिक अगुवा राजु श्रेष्ठका अनुसार ठूलो संख्या र समूहमा एकै ठाउँमा बस्ने भएकाले तत्काल पाउन सकिने हुँदा सुरक्षाकर्मीलाई रगतका लागि गुहार्ने गरिन्छ। रक्तसञ्चार केन्द्रमा अभाव हुँदा जीवन रक्षाका लागि अति नै आवश्यक पर्ने रगतका लागि सुरक्षाकर्मीकै भर पर्नुपर्ने अवस्था रहेको उनले बताए। 'सुरक्षाकर्मी ठूलो समूहमा एकै ठाउँमा बसेका हुन्छन्। खोजी गरिएका बेला आवश्यक परेको समूहसँग मेल खाने रगत भएका कोही न कोही भेटिन्छन्,' उनले भने, 'त्यही भएकाले सम्बन्धित निकायमा रगतको अभाव भएमा सर्वसाधारणले सुरक्षाकर्मीको खोजी गर्छन्। त्यहाँबाट तत्काल समस्या समाधन पनि हुन्छ।' रगतको संकट परेका बेला सुरक्षाकर्मीबाटै भरथेग हुने श्रेष्ठ बताउँछन्। मोरङ प्रहरी प्रमुख एसपी शान्तिराज कोइराला रक्तसञ्चार केन्द्रमा समेत रगतको अभाव हुँदा सर्वसाधारणले सुरक्षाकर्मीलाई नै सम्झने गरेको बताउँछन्। 'विशेष गरेर दुर्लभ किसिमका रगत खोजी गर्दै धेरै जनाको फोन आउँछ। संकटका बेला सुरक्षाकर्मीबाटै भरथेग हुने अपेक्षा गरेर सर्वसाधारणले सम्झनु स्वभाविक हो,' उनले भने, 'पहिलो त मानिसको जीवन बचाउने कुरा नै ठूलो हो। संकटका बेला सुरक्षाकर्मीले नै साथ दिने हो।' मानवीय सेवाका हिसाबले पनि बिरामीको ज्यान बचाउनलाई रगत दिएर सहयोग गर्ने गरिएको एसपी कोइराला बताउँछन्। दसैंयता विराटनगर लगायत प्रदेश १ मा रगतको चरम अभाव छ। रक्तसञ्चार केन्द्रमा मौज्दात सकिएको छ। चाडपर्व र लामो बिदाका बेला रगतको अभाव भइरहन्छ। त्यो समस्या यसवर्ष पनि दोहोरिएको छ। सार्वजनिक हिसाबले हुने गरेका रक्तदान कार्यक्रम ठप्प भएकाले रगतको अभाव हुन पुगेको हो। दसैंपछि रक्तदान कार्यक्रम हुन सकिरहेको थिएन। सामाजिक संघसंस्थाले रक्तदान कार्यक्रमको आयोजना गर्न नसक्दा रगतको अभाव खड्किएको रक्तसञ्चार केन्द्र विराटनगरका प्रमुख शिवानन्द यादवले बताए। उनका अनुसार दसैंपछि रगत आवश्यक पर्ने बिरामीको संख्या बढेको छ। 'बिरामी बढेसँगै रगतको माग पनि बढ्यो। तर माग अनुसार उपलब्ध गराउन सकिएको छैन,' यादवले भने, 'रक्तसञ्चार केन्द्रमा कुनै पनि समूहको रगत मौज्दात छैन। सहज रूपमा पाइने रगतको मौज्दात पनि सकिएको लामो समय भयो।' उनका अनुसार सहज रूपमा पाइने 'ए', 'बी', 'ओ' पोजिटिभलगायत समूहका रगत पनि अभाव छ। नेगेटिभ समूहका रगत दुर्लभ हुने भएकाले प्रायः मौज्दात नरहने उनको भनाइ छ। अभावका कारण उपलब्ध गराउन नसक्दा जतिसक्दो चाँडो रगत आवश्यक पर्ने बिरामी बढी मर्कामा परिरहेको यादवले सुनाए। 'चिकित्सकले बिरामीलाई रगतका लागि सिफारिस गर्छन्,' उनले भने, 'तर खोजी गर्दै भौतारिँदा पनि प्राप्त गर्न नसक्ने अवस्था छ।' दैनिक १ सय ६० पिन्टभन्दा बढी रगतको माग रहेको जानकारी यादवले दिए। नियमित रगत दिनुपर्ने बिरामीले समेत पाउन नसकिरहेको उनले बताए। उनका अनुसार शरीरमा रगत उत्पादन नहुने समस्या भएका बालबालिकाहरूलाई नियमित रगत उपलब्ध गराउने गरिएको थियो। चाडपर्व र लामो समयसम्म सार्वजनिक बिदा हुँदा सधैँ रगतको अभाव झेल्नुपर्ने यादवले बताए। रगतको अभाव समाधान गर्न सबैलाई रक्तदानका लागि प्रेरित गर्ने काम भइरहेको उनको भनाइ छ। रगतको संकटमा सुरक्षाकर्मीकै भर पर्नुपर्ने अवस्था रहेको यादव बताउँछन्। 'रक्तसञ्चार केन्द्रमा अभाव छ,' उनले भने, 'यस्तो बेला सुरक्षाकर्मीबाटै भरथेग हुन्छ।' रगतको अभाव टार्नका लागि प्रदेश १ मा प्रहरीले रक्तदान कार्यक्रमको आयोजना गर्न थालेको छ। रगतको अभाव भइरहेका बेला प्रदेश प्रहरी कार्यालय विराटनगरमा बिहीबार रक्तदान कार्यक्रमको आयोजना गरिएको छ। ६७औँ प्रहरी दिवसको अवसर पारेर नेपाल रेडक्रस सोसाइटीको सहयोग र प्रदेश प्रहरी कार्यालयको आयोजनामा रक्तदान गरिएको हो। रक्तदानमा प्रदेश प्रहरी कार्यालय, प्रदेश तालिम केन्द्र, प्रदेश ट्राफिक व्यवस्थापन तथा राजमार्ग सुरक्षा कार्यालय, प्रदेश सशस्त्र प्रहरी गण, विशेष सुरक्षा गण र जिल्ला प्रहरी कार्यालय मोरङमा कार्यरत प्रहरी अधिकृत तथा जवानले रगतदान गरेका छन्। ४१ पिन्ट रगत संकलन भएको छ। प्रहरी दिवसको अवसरमा प्रदेश मातहतका अन्य प्रहरी कार्यालयमा पनि रक्तदान कार्यक्रमको आयोजना गरिएको प्रदेश १ प्रहरी प्रमुख डीआईजी सुदीप गिरीले बताए। उनका अनुसार रगतको अभाव हुन थालेपछि प्रहरीकै तर्फबाट रक्तदान आयोजना गरिएको हो। रगतको संकट टार्न विशेष अवसरमा प्रहरीभित्र रक्तदान गर्ने गरिएको उनले बताए। भने, 'बिरामीलाई बचाउनका लागि रक्तदानलाई नियमित गर्ने योजना बनाएका छौँ।' रक्तसञ्चार केन्द्रका अनुसार अब भने रगतको अभाव टर्दै जाने अपेक्षा गरिएको छ। 'केही समयदेखि रगत अभावको सामना गर्नुपर्यो। बिरामीले सहज रूपमा पाउन सकेननन्,' केन्द्रका प्रमुख यादवले भने, 'प्रहरी लगायतका निकायले रक्तदान कार्यक्रम गर्न थालेका छन्। त्यही भएकाले संकट समाधान हुने अपेक्षा गरिएको छ।' सुरक्षाकर्मीसँगै विभिन्न निकाय, संघसंस्था र नागरिक समाजलाई पनि रक्तदानका लागि प्रेरित गर्ने काम भइरहेको उनले बताए।"
आत्महत्या रोक्न २४ घण्टै निगरानी,"विराटनगर : सुनसरीको धरान उपमहानगरपालिका१ की २७ वर्षीया महिलालाई प्रहरीले बुधबार दिउँसो कोसी ब्यारेजबाट उद्धार गर्यो। शंकास्पद गतिविधि गरिरहेको सूचना पाएर तत्काल पुगेको प्रहरीले सप्तकोसी नदीमा हामफाल्न खोजेकी महिलालाई कोसी गाउँपालिका८ बाट उद्धार गरेको हो। स्थानीयले खबर गरेपछि प्रहरीले महिलालाई सकुशल उद्धार गर्न भ्यायो। सुनसरी प्रहरीका प्रवक्ता डीएसपी राजकुमार राईका अनुसार सप्तकोसीमा हामफाल्नबाट रोकेर उद्धार गरिएकी महिलाले घरयासी समस्याका कारण तनाव भएकाले सहन नसकेर आत्महत्या गर्न खोजेको बताएकी छिन्। उद्धारपछि आवश्यक 'काउन्सिलिङ' गरेर महिलालाई परिवारका सदस्यको जिम्मा लगाइएको राईले बताए। त्यस्तै गत भदौ १७ गते साँझ इटहरी उपमहानगरपालिका२ की ३४ वर्षीया महिला १२ र ९ वर्षका छोरी तथा ७ वर्षका छोरा लिएर कोसी ब्यारेज पुगिन्। तीन सन्तानसहित सप्तकोसीमा हामफालेर सामूहिक आत्महत्या गर्ने योजना बनाई ती महिला त्यहाँ पुगेको जानकारी स्थानीयले प्रहरीलाई गराए। प्रहरीले महिला र उनका ३ सन्तानलाई उद्धार गर्दै कोसीमा हामफाल्नबाट जोगायो। वैदेशिक रोजगारीबाट ५ वर्षपछि फर्किएका पतिले दिएको तनाव सहन नसकेर सन्तानसहित महिलाले आत्महत्या गर्न खोजेको पाइएको डीएसपी राईको भनाइ छ। उद्धारपछि आवश्यक 'काउन्सिलिङ' गरेर परिवारलाई जिम्मा लगाइएको उनले बताए। आगामी दिनमा कुनै पनि गालीगलौज र दुव्र्यवहार नगर्ने तथा संरक्षण गर्ने प्रतिवद्धता जनाएर सन्तानसहित महिलालाई पतिले नै जिम्मा लिएर गएको जानकारी डीएसपी राईले दिए। उनका अनुसार सप्तकोसीको पुलबाट हामफालेर आत्महत्या गर्न खोज्नेको संख्या पछिल्लो समय बढ्दै गइरहेको छ। प्रदेश १ को सुनसरी र प्रदेश २ को सप्तरी जोड्ने पुलबाट नदीमा हामफालेर आत्महत्या गर्ने तथा गर्न खोज्नेको संख्या बढ्दै गएको हो। उक्त घटना रोकथामका लागि कोसी ब्यारेजलाई २४ घण्टै निगरानीमा राख्न थालिएको जानकारी राईले दिए। सुनसरी प्रहरी प्रमुख एसपी प्रभुप्रसाद ढकालले कोसी ब्यारेजको निगरानीका लागि असइ (सहायक निरीक्षक)को नेतृत्वमा विशेष टोली परिचालन गरेका छन्। टोलीले पुलमा पैदल आवतजावत गर्नेहरूसँग सोधपुछ गर्दै उनीहरूको गतिविधि तथा व्यवहारमाथि निगरानी गर्ने छ। पैदल हिँडेर पुल वारपार गर्न खोजेजस्तो गर्ने र त्यहीँबाट नदीमा हामफाल्ने गरेको पाइएपछि प्रहरीले आत्महत्या रोक्न विशेष सतर्कता अपनाउँदै प्रहरीले कोसी ब्यारेजमा निगरानी बढाएको हो। अन्य उपाय लगाउँदा विभिन्न असजिला बेहोर्नुपर्ने र पुलबाट हामफाल्दा नदीले बगाएर लगिहाल्ने भएकाले आत्महत्या गरेर जीवन समाप्त पार्न खोज्नेले पछिल्लो समय कोसी ब्यारेजलाई रोज्ने गरेको प्रहरीको अनुसन्धानले देखाएको छ। एसपी ढकालले सप्तकोसीमा हामफालेर आत्महत्या गर्न खोज्नेको संख्या बढेकाले उद्धार गर्न तथा उनीहरूलाई हामफाल्नबाट रोक्न विशेष टोली परिचालन गरेर कोसी ब्यारेज क्षेत्रलाई २४ घण्टा नै निगरानीमा राखिएको बताए। ' कोसी ब्यारेजमा हुने सबै खालका मानवीय गतिविधिमाथि प्रहरीले निगरानीमा बढाएको छ,' उनले भने, 'शंकास्पद गतिविधि गर्नेहरूलाई सोधपुछ तथा पहिचान गर्ने र जानकारी लिएर उनीहरूका बारेमा यथार्थ बुझ्ने एवं आत्महत्या गर्नबाट रोक्ने काम प्रहरीले गर्ने छ।' उनका अनुसार आत्महत्या गर्न खोज्नेलाई विशेष हिसाबको 'काउन्सिलिङ' गरेर परिवार एवं आफन्तको जिम्मा लगाउने गरिएको छ। पछिल्लो डेढ वर्षको अवधिमा पुलबाट सप्तकोसीमा हामफालेर आत्महत्या गर्न खोज्ने २८ जनालाई प्रहरीले सकुशल उद्धार गरेको छ। उद्धार गरिएकामध्ये १६ जना महिला र १२ जना पुरुष छन्। उक्त अवधिमा कोसी ब्यारेजबाट हामफालेका १ महिला र २ जना पुरुषको मृत्यु भएको ढकालले बताए। सप्तकोसीमा हामफालेका २ जना पुरुष बेपत्ता भएको उनको भनाइ छ। आत्महत्या न्यूनीकरणका लागि सुनसरीमा विशेष अभियान चलाएर जनचेतनामूलक कार्यक्रमलाई तीव्र पारिएको एसपी ढकाल बताउँछन्। उनका अनुसार अभियानमार्फत जीवनको महत्व बुझाउँदै आत्महत्या गर्नबाट मानिसलाई निरुत्साहित गर्ने काम भइरहेको छ। आत्महत्या रोकथाम एवं नियन्त्रणका लागि प्रदेश १ मा गत असोज २ गतेदेखि प्रहरीले विशेष अभियान संचालन गरेको छ। प्रदेश १ प्रहरी प्रमुख डीआईजी सुदीप गिरीले विकराल रूप लिएको आत्महत्या रोकेर मानिसको जीवन बचाउने उदेश्य अभियानको रहेको बताए। उनका अनुसार असफलता, बेरोजगारी, गरिबी, नाकारात्मक सोच, लागूऔषधको दुर्व्यसन, मदिरा सेवन लगायतले आत्महत्याको दर बढाएको छ। महत्वकांक्षा, प्रेममा धोका, सामाजिक सञ्जालको दुरूपयोग, छुवाछूत एवं अपहेलना, तनावपूर्ण घटना, कमजोर जीवन शैली, पारिवारिक कलह, अरुको सिको, अत्यधिक चिन्ता, अवैध गर्भधारण, बालबालिकालाई अभिभावकको बेवास्ता, वृद्धवृद्धामा उचित हेरचाहको कमी लगायतका कारणले आत्महत्या गर्ने क्रम बढेको गिरी बताउँछन्। 'आत्महत्या गर्न हुँदैन र अमूल्य जीवनको सदुपयोग गर्नुपर्छ भन्ने सन्देश समुदायमा प्रवाह गरिँदै छ। विभिन्न जनचेतनामूलक कार्यक्रमहरू सञ्चालन भइरहेका छन्,' उनले भने, 'सुन्दर जीवन अनाहाकमा खेर फाल्न हुँदैन भनेर समुदाय लक्षित कार्यक्रम, चेतना तथा मनोपरामर्शका माध्यमबाट सन्देश प्रवाह गर्ने प्रयास भइरहेको छ। मिहीन ढंगले अध्ययन एवं अनुसन्धान गरी गहिराइसम्म पुगेर कारण पत्ता लगाउँदै आत्महत्या नियन्त्रणको उपाय अवलम्बन गरिने छ।' आफ्नो जीवन नै समाप्त गर्नु समस्या समाधानको उपाय हैन भनेर सबैमा बुझाउने काम भइरहेको डीआईजी गिरीको भनाइ छ। कुनै मानसिक समस्या देखिएमा मनोचिकित्सकबाट 'काउन्सिलिङ' गराउनुपर्छ भन्ने विषयलाई जोड दिइएको उनले बताए। व्यवहारमा सकारात्मक परिवर्तन ल्याएर स्वास्थ्य जीवन शैली अपनाउँदै मानिसको सामाजिक जीवनलाई सुन्दर बनाउनतर्फ अभियानलाई केन्द्रित गरिएको गिरी बताउँछन्। भविष्यका बारेमा निराशाका कुरा गर्ने, आफैँप्रति घृणायुक्त कुरा गर्ने, एक्लै बस्न रुचाउने, परिवारका सदस्य तथा साथीभाइबाट टाढा बस्ने, अप्रत्याशीत रूपमा छटपटी हुने, व्यक्तिको हाउभाउ एवं व्यवहार तथा सामाजिक सञ्जालमा नैराश्यजनक स्टाटस लेख्ने आदि आत्महत्याका पूर्वसंकेतहरू रहेको कोसी अस्पतालका मनोचिकित्सक डा प्रभात चालिसेले बताए। 'आत्महत्या गर्न खोज्नेले विभिन्न पूर्वसंकेत दिन्छन्,' उनले भने, 'बेलैमा पहिचान गर्न सकियो भने समस्याको समाधान गरेर आत्महत्यालाई रोक्न सकिन्छ।' प्रहरीका अनुसार गत आर्थिक वर्ष २०७८०७९ मा प्रदेश १ मा १ हजार ४ सय ८९ जनाले आत्महत्या गरेका छन्।"
"गठबन्धनले सातवटै प्रदेशमा चुनावी सभा गर्ने, पौडेललाई चुनावी कमाण्डरको जिम्मेवारी","काठमाडौं : गठबन्धनले नेपाली कांग्रेसका वरिष्ठ नेता रामचन्द्र पौडेलको नेतृत्वमा निर्वाचन परिचालन समन्वय समिति गठन गरेको छ। बालुवाटारमा बिहीबार बसेको शीर्ष नेताहरूको बैठकले उक्त समिति गठन गरेको हो। त्यस्तै अपील प्रकाशनको जिम्मा चार नेतालाई दिइएको छ। जसमा प्रकाशशरण महत, हितमान शाक्य, प्रमेश हमाल र हिमलाल पुरी रहेका छन्। गठबन्धनले संयुक्तरुपमा चुनावीसभा समेत गर्ने भएको छ। गठबन्धनले सातवटै प्रदेशमा चुनावीसभा गर्ने भएको हो। जसमा कात्तिक ४ गते पोखरा र बुटवल, ५ गते विराटनगर र जनकपुर, धनगढी र सुर्खेत र ७ गते काठमाडौंमा चुनावी सभा आयोजना हुनेछ।"
"मिथिलामा अवैध उत्खनन गर्ने गाडी मेयरले समाते, उपमेयरले छाडे","जनकपुरधाम : पर्यावरण अभियानी दिलिप महतोले गिट्टी, बालुवा उत्खननको विरोध ज्यान गुमाएको क्षेत्रमा पुनः जनप्रतिनिधिकै संलग्नतामा अवैध उत्खनन् भएको पाइएको छ। धनुषाको मिथिला नगरपालिकाको क्षेत्रमा पर्ने खोलामा अवैध उत्खनन् गर्दै गर्दा पक्राउ परेको जेसिबी र ट्रयाक्टर सहितका ढुवानी सामग्रीलाई बिना कारवाही छाडेको पाइएको हो। मिथिला नगरपालिकाको औरही खोलामा अवैध रूपमा ग्राभेल, बालुवा तथा ढुंग्गा उत्खन्न गरी विक्रि वितरण गर्दै आएको सूचनाका आधारमा नगरपालिकाका मेयर महेन्द्र महतोको नेतृत्वमा असोज १२ गते पक्राउ गरेको गाडीहरू उपमेयरले सुनिता सिंह बुढाथोकीले बिना कारवाही छाडेकी छन्। पक्राउ परेको ना १ क ४४४७ नम्बरको जेसीवी १ थान, प्रदेश नं२०३००१ क १९७६ नम्बरको टिपर १ थान, तथा प्र०३००१त ७३२३ र प्र०३००१ त ७३२४ नम्बरको ट्रयाक्टर दुई थान नियन्त्रणमा लिइएकोमा जरिवाना तथा कारवाही बिनै छाडिएको पाइएको छ। अनुगमनका क्रममा टोलीले नियन्त्रणमा लिएर इलाका प्रहरी कार्यालय ढल्केवरमा जिम्मा लगाएकोमा उपमेयरले नै पत्र काटेर बिना कारवाही छाड्न निर्देशन दिएपछि उत्खननमा जनप्रतिनिधिकै संलग्नता भएको स्थानीय मनोज महतोले आरोप लगाए। मेयर महतोको नेतृत्वको अनुगमन टोलीमा उपमेयर उपमेयर सुनिता सिंह बुढाथोकी, कार्यकारी अधिकृत रचिन्द्र डंगोल, वडा नं ५ का अध्यक्ष रामचन्द्र महतो र वडा नं२ का अध्यक्ष विहारी महतो सहित इलाका प्रहरी कार्यालय ढल्केवरका प्रहरी टोलीले उक्त सबारीसाधन नियन्त्रणमा लिएको थियो। मेयर महतो स्वास्थ्य परीक्षणका लागि भारतको दिल्ली पुगेपछि उपमेयर बुढाथोकीले इलाका प्रहरी कार्यालय ढल्केवरलाई कार्यालयको पत्र काट्दै सवारी साधन छोड्न निर्देशन दिएको तथ्य बाहिर आएको छ। कारवाहीको लागि नियन्त्रणमा लिइएका सवारीसाधनलाई आवश्यक जरिवाना समेत नलिई छाडिएको कार्यालयले जनाएको छ। मेयर नगरपालिका बाहिर भएको मौका छोप्दै क्रसर माफियासंगको मिलोमतोमा उपमेयर बुढाथोकीले अवैध उत्खन्नलाई संरक्षण दिँदै आएको खुलेको हो। स्थानीयका अनुसार उपमेयर सहित केही प्रतिनिधिहरूकै संरक्षणमा मिथिला नगरपालिकाको औरही खोलासहित चुरे क्षेत्रमा अवैध रूपमा उत्खन्न हुँदै आएको छ। खोला तथा चुरे क्षेत्रमा डोजर लगाउँदा ठाउँ ठाउँमा गहिरो भंगालो बनाएको छ। नदीजन्य ठाउँ र वरपरबाट बालुवा, ग्राभेल उत्खन्न, प्रशोधन गर्न नपाइने कानुनी व्यवस्था छ। खोलाको प्राकृतिक बहावको दायाँबायाँ तीन सय मिटर उत्खनन गर्न नपाइने व्यवस्था छ। अवैध उत्खन्न सम्बन्धमा उपमेयर बुढाथोकीको कार्यालय प्रायोजनार्थ नम्बरमा पटकपटक फोन गर्दा समेत उठाएनन्। केही वर्ष पहिला अवैध उत्खनन रोकाउन पुगेका दिलिप महतोको हत्या नै गरिएको थियो।"
निर्वाचन खर्चको विवरण नेपाल प्रहरी र राष्ट्रिय अनुसन्धान विभागको स्थानीय संरचनामार्फत संकलन,"काठमाडौं : आउँदो मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनमा उम्मेदवार तथा राजनीतिक दलले गर्ने निर्वाचन खर्चको विवरण नेपाल प्रहरी र राष्ट्रिय अनुसन्धान विभागको स्थानीय संरचनामार्फत संकलन गरिने भएको छ। निर्वाचन आयोगले बिहीबार एक प्रेस विज्ञप्ति जारी गर्दै उक्त जानकारी दिएको हो। आयोग निर्वाचन आचारसंहिता केन्द्रीय अनुगमन समितिको बिहीबार बसेको बैठकले उम्मेदवार तथा राजनीतिक दलले निर्वाचनमा खर्च गर्दा आयोगले तोकेको सीमाभित्र रही खर्च गरे नगरेको र निर्वाचन आचारसंहिता पालना भए नभएको सम्बन्धमा तल्लो तहबाट नै निगरानी गर्नु पर्ने भएकाले उक्त निर्णय गरेको हो। उम्मेदवार तथा राजनीतिक दलले निर्वाचनमा गरेको खर्च तथा आचारसंहिता पालनाको सम्बन्धमा गहन तथा सुक्ष्म रूपमा अध्ययन तथा निगरानी गरी निर्वाचन आचारसंहिता, २०७९ को दफा ४२ बमोजिम आयोगमा विवरण उपलब्ध गराउन गृह मन्त्रालयमार्फत नेपाल प्रहरी तथा राष्ट्रिय अनुसन्धान विभागलाई लेखी पठाउने निर्णय गरेको छ। बैठकले सबै जिल्लाका निर्वाचन आचारसंहिता अनुगमन अधिकृत (कोष तथा लेखा नियन्त्रक कार्यालयका प्रमुख) लाई निर्वाचन आचारसंहिता, २०७९ को दफा १३ को उपदफा (२) मा सो दफाको उपदफा (१) को खण्ड (ज) विपरीत कसैको निजी घरजग्गामा वा सार्वजनिक भवन, सार्वजनिक उद्यान, सडकका पोल वा कुनै पनि सार्वजनिक स्थानमा दलको झण्डा, दल वा उम्मेदवारको निर्वाचन चिह्न राखेमा सम्बन्धित निर्वाचन क्षेत्रको सम्बन्धित उम्मेदवारले राखेको मानी कारबाही हुने स्पष्ट व्यवस्था छ। यसैलाई आधार मानी आयोगले आचारसंहिता तथा निर्वाचन (कसूर र सजाय) ऐन, २०७३ विपरीत त्यस्तो प्रचार सामग्री राखिएको, भित्ते लेखन गरिएको, तुल व्यानर टाँगिएको, डिजिटल डिस्प्ले गरिएको, पर्चा टाँसिएको अवस्थामा सम्बन्धित उम्मेदवारलाई स्पष्टीकरण सोधी चौबीस घण्टाभित्र त्यस्तो सामग्री हटाउन वा त्यस्तो स्थान दुरुस्त गर्न लगाउने र सो बमोजिम नगरेमा निजलाई निर्वाचन आयोग ऐन, २०७३ को दफा २३ को उपदफा (३) वा (४) बमोजिम जरिबाना गर्ने तथा उम्मेदवारी रद्द गर्ने कारबाही किन नगर्ने भनी स्पष्टीकरण सोधी कारबाहीका लागि सिफारिसका साथ आयोगमा लेखी पठाउन निर्देशन दिएको छ।"
रुकुम पूर्वमा १८ जना चुनावी मैदानमा,"रुकुम पूर्व : मसिंर ४ गते हुने प्रतिनिधि सभा र प्रदेश सभाको निर्वाचनमा रुकुम पूर्वबाट १८ जना चुनावी मैदानमा उत्रिँदै छन्। नेकपा माओवादी केन्द्रबाट तीन, नेपाली कांग्रेसबाट एक बागी र दुई जनाको स्वतन्त्र उम्मेद्वारसहित जिल्लामा १८ जनाको उम्मेद्वारी दर्ता भएको हो। मुख्य निर्वाचन अधिकृतको कार्यालय रुकुमकोटले अन्तिम नामावली प्रकाशन गर्दै सो जानकारी गराएको हो। जसअनुसार बागी र स्वतन्त्र गरी १४ जनाले स्वतन्त्र रूपमा मनोनयन दर्ता गराएका थिए। जसमा माओवादी केन्द्रबाट प्रतिनिधि सभा सदस्यमा बागी उम्मेदवार दिएका चन्द्रराज झाँक्री मगर, प्रदेश (ख)बाट बागी उम्मेदवार अनेरास्ववियू क्रान्तिकारीका केन्द्रीय उपाध्यक्ष केशव रावल, स्वतन्त्रका उम्मेदवार नरहरि खड्का, पूर्णजंङ सिंह, प्रदेश (क)बाट माओवादी केन्द्रदेखि बागी उम्मेदवार सुरुल पुन मगर र नेपाली कांग्रेसबाट बागी उम्मेदवार प्रदेश (क)बाट दुतकुमार पुन मगर (गुमाने)ले भने उम्मेदवारी फिर्ता लिएनन्। जिल्लामा सात जना बागी र एक जना स्वतन्त्रले उम्मेदवारी फिर्ता लिएका छन््। गठबन्धन उम्मेदवार तथा पार्टीबाट रुष्ट भएर बागी उम्मेदवारी दिएका सात जना र एक स्वतन्त्र गरी आठ जनाले उम्मेदवारी फिर्ता लिएका हुन्। बागी उम्मेदवारी फिर्ता लिनेहरूमा प्रदेश (क)बाट नेकपा माओवादी केन्द्रका लुम्बिनी प्रदेश कार्यालय सदस्य रामसुर बुढा मगर, माओवादी केन्द्रकै प्रदेश सदस्य संगम रोका मगर, ओमकुमारी शाही (मल्ल) माओवादी केन्द्रकै कालिप्रसाद रोका मगरले उम्मेदवारी फिर्ता लिएका हुन्। यसैगरी प्रदेश (ख)बाट माओवादी केन्द्रका प्रदेश सदस्य गजेन्द्रबहादुर ओली, माओवादी केन्द्रकै दलप्रसाद कामी, नेपाली कांग्रेस जिल्ला उपसभापति भीमबहादुर खड्का र स्वतन्त्र उम्मेदवार सुरेश थापाले उम्मेदवारी फिर्ता लिएको बताइएको छ। अब रुकुम पूर्वबाट प्रतिनिधि सभा र प्रदेश सभाको निर्वाचनमा भाग लिनेहरूमा बागी र स्वतन्त्रसहित सत्ता गठबन्धनबाट प्रतिनिधि सभामा नेकपा माओवादी केन्द्रबाट पूर्ण बहादुर घर्ती, प्रदेश सभा क्षेत्र नं(क) बाट नेकपा माओवादी केन्द्रकै तेजबहादुर ओली (प्रतीक) र प्रदेश सभा क्षेत्र नं(ख) बाट नेपाली कांग्रेसका धनबहादुर केसी रहेका छन्। नेकपा एमालेबाट प्रतिनिधि सभा सदस्यका लागि कैलाश कुमार मल्ल, प्रदेश सभा क्षेत्र नं(क) बाट तेजेन्द्र बुढामगर (तेजिलो) र प्रदेश सभा क्षेत्र नं(ख) बाट भावना बुढाथोकी रहेकी छन्। यसैगरी राप्रपाबाट प्रतिनिधि सभा सदस्यका लागि खिमबहादुर खत्री र प्रदेश सभा क्षेत्र नं(ख) बाट केशव चन्द्र समाल रहेका हुन। मंगोल नेशनल अर्गनाइजेशनबाट प्रतिनिधि सभा सदस्यका लागि रतनबहादुर बुढा, प्रदेश सभा क्षेत्र नं(क) बाट पुरा पुन र प्रदेश सभा क्षेत्र नं(ख) बाट लेखन बुढा छन् भने नेश्नालिष्ट पिपुल्स पार्टीबाट प्रतिनिधि सभामा बलबहादुर बुढाले उम्मेद्वारी दर्ता गराएका हुन्।"
बुद्धिचाल प्रतियोगिता सुरु,"गोरखा : नवौं राष्ट्रिय खेलकुद प्रतियोगिताअन्तर्गत गोरखामा बुद्धिचाल प्रतियोगिता सुरु भएको छ। युवा तथा खेलकुद मन्त्रालय तथा राष्ट्रिय खेलकुद परिषद्को आयोजना र गण्डकी प्रदेशको राष्ट्रिय खेलकुद परिषदको सहआयोजनामा सञ्चालित बुद्धिचाल प्रतियोगिता बिहीबारबाट सुरु भएको हो। प्रतियोगिताको जिल्ला समन्वय समिति गोरखाका प्रमुख मोहनबहादुर थापाले एक कार्यक्रमका बीच उद्घाटन गरे। गोरखा क्याम्पसमा सुरु भएको सो प्रतियोगितामा ११ टिमका ६६ जना सहभागी रहेका जिल्ला खेलकुद परिषद् गोरखाका अध्यक्ष शान्तसिँह बस्नेतले जानकारी दिए। सात प्रदेश, एनआरएनए, नेपाल प्रहरी, सशस्त्र प्रहरी र नेपाली सेना गरी ११ टीमबाट तीन पुरुष र तीन महिला प्रतियोगितामा सहभागी भएका उनले बताए। बुद्धिचाल प्रतियोगितामा छवटा इभेन्ट हुनेछन्। क्लासिकल, ब्लिच र र्यापिड गरी तीन चरणका खेल हुने प्रमुख निर्णायक यासिर खुम्बुले बताए। बिहीबार क्लसिकल प्रतिस्पर्धा भएको छ। खेलमा नौ राउन्डको लिग खेल हुने उनले बताए। 'फ्री डेको नियमअनुसार खेल सञ्चालन हुन्छ,' उनले भने। गोरखा क्याम्पसमा बिहीबारबाट सुरु भएको बुद्धिचाल प्रतियोगिता कात्तिक २ गतेसम्म सञ्चालन हुने छ।"
मुस्ताङमा पर्यटकको चहलपहल बढ्यो,"जोमसोम : मुस्ताङमा पर्यटकको चहलपहल बढेको छ। पर्यटकीय सिजन सुरु भएसँगै पर्यटकको आगमन सुरु भएको हो। असोजकार्तिक महिनामा उल्लेख्य आन्तरिक तथा बाह्य पर्यटक मुस्ताङ भ्रमण गर्न आउने गर्छन्। यो समय मुस्ताङको भौगोलिक तापक्रम सन्तुलित रहन्छ। बर्सेनि बडादसैं, तिहार र छठ पर्व लगायतको सेरोफेरोमा सयौं आन्तरिक पर्यटकको चापले मुस्ताङलाई थेग्नै मुश्किल हुने गर्थ्यो। विदेशी पर्यटकले पनि यो समयमा मुस्ताङ भ्रमण गर्थे। कोरोनाका कारण तीन वर्षसम्म प्रभावित बनेको मुस्ताङको पर्यटन कोभिडपछि लयमा फर्किदै थियो। पर्यटन व्यवसायीमा आसाको सञ्चार पलाउँदै थियो। आन्तरिक तथा बाह्य पर्यटकको चहल विस्तारै बढ्दै थियो। तर, यसवर्षको बडादसैं अघिको अविरल वर्षाले मुस्ताङको पर्यटन व्यवसायीको आसा र अपेक्षाले प्रतिकुल मौसमले निरासामा परिणत गरिदियो। अविरलको वर्षाले राष्ट्रिय गौरवको बेनीजोमसोम सडकको ठाउँ ठाउँमा बाढीपहिरो र नदी कटानले सडक अवरुद्ध हुँदा धावनमार्ग हुँदै आउने योजना बनाएका पर्यटक पूर्ण रूपमा प्रभावित बने। दसैंअघिको मौसम प्रतिकुलताका कारण पोखरा जोमसो हवाई मार्ग सात दिन बढी ठप्प भयो। प्रतिकुल मौसमका कारण पर्यटक मुस्ताङ आउन नसक्दा र जिल्लामा भएका कर्मचारी र सुरक्षाकर्मी पनि दसैं मनाउन बिदामा घर जाँदा मुस्ताङ पुरै सुनसान भयो। मौसममा क्रमिक रूपले सुधार हुँदै गर्दा पोखराजोमसोम हवाई सेवा र बेनीजोमसोम सडक मर्मतपछि सञ्चालनमा आउँदा पुनः मुस्ताङमा आन्तरिक तथा बाह्य पर्यटकको चहलपहल बढ्दै जान थालेको छ। जोमसोम नागरिक उड्यन कार्यालयका प्रमुख हिरोण शाहले मंगलबारदेखि पोखराजोमसोम हवाई सेवा नियमित भइरहेको जानकारी दिए। उनले मौसम प्रतिकुलताका कारण एक हप्ता बढी मुस्ताङको हवाई सेवा प्रभावित बनेकामा मंगलबारदेखि हवाई उडान र पर्यटकीय चाप बढ्दै गइरहेको बताए। मौसम सुधार भएसँगै मुस्ताङमा बिहीबार तारा र समिट एअरले ११ वटा उडान भरेका छन्।यस्तै, मंगलबार समिटिले पाँचवटा उडान भरेको थियो भने बुधबार समिट र तारा एअरले समान पाँचपाँच वटा उडान भरेको जोमसोम नागरिक उड्यन कार्यालयले जनाएको छ। हवाई सेवा र बेनीजोमसोम सडकमार्ग सहज हुँदा मुस्ताङमा दैनिक पाँच सयभन्दा बढी भारतीय र तेस्रो मुलुकका पर्यटक आउने गरेको जोमसोमस्थित एक्याप चेकपोस्टले उल्लेख गरेको छ।"
नवनियुक्त अमेरिकी राजदूत थम्प्सन आइपुगे नेपाल,काठमाडौं : नेपालका लागि नवनियुक्त अमेरिकी राजदूत डीन थम्प्सन नेपाल आइपुगेका छन्। वाशिङ्टन डीसीमा केही हप्ताअघि शपथ लिएका उनी परिवारसहित बिहीबार नेपाल आइपुगेका हुन्। निवर्तमान राजदूत र्यान्डी बेरीको चार वर्षे कार्यकाल सकिएपछि अमेरिकी सरकारले थम्प्सनलाई नेपालको राजदूतमा नियुक्त गरेको थियो। उनी दक्षिण एसिया मामिलाका जानकारका रुपमा चिनिन्छन्। उनले दुई दसकभन्दा बढी विदेश सेवामा बिताइसकेका छन्। अमेरिकी राजदूतावासका अनुसार थम्प्सनले केही समयपछिमात्रै राष्ट्रपति विद्यादेवी भण्डारीसमक्ष ओहोदाको प्रमाणपत्र पेस गर्नेछन्। त्यसअघि उनी परिवारसहित नेपाली वातावरणमा घुलमिल हुने दूतावासले जनाएको छ।
भक्तपुरमा तिहार लक्षित बजार अनुगमन,"भक्तपुर : तिहार नजिकिएसँगै भक्तपुरमा बजार अनुगमन सुरु भएको छ। भक्तपुर नगरपालिका अनुगमन समितिका संयोजक एवं वडा नं ३ का वडाध्यक्ष राजकृष्ण गोराको नेतृत्वमा बिहीबार सल्लाघारीमा खाद्य पसल अनुगमन गरिएको छ। अनुगमनमा म्याद नाघेका २८ हजार रुपैयाँ बराबरको सामान नष्ट गरिएको संयोजक गोराले बताए। नुगमनमा २०६६ सालदेखि भक्तपुर नगरपालिकामा फेमिली मिनि स्टोर बिना दर्ता संञ्लन गरेकाले पसल दर्ता गर्न निर्देशन दिई प्याकेजिङ सामानमा खाद्यको अनुज्ञापत्र लिएर मात्र लेबल राखी मात्र बिक्रीवितरण गर्न, तराजु नापतौल विभागमा नवीकरण गर्न निर्देशन दिएको छ। एक हप्ताभित्र नगरपालिकामा उपस्थित हुन निर्देशन दिएको वडानिरीक्षक रामकृष्ण प्रजापतिले बताए। त्यस्तै लामा खाद्य स्टोर नवीकरण गर्न, प्याकेजिङ सामानमा खाद्यको अनुज्ञापत्र लिएर मात्र लेबल राखी मात्र बिक्री वितरण गर्न निर्देशन दिएको उनले बताए। त्यस्तै दयाराम प्रजापतिको किराना पसलको पनि अनुगमन गरिएको छ। अनुगमन समितिका सदस्यहरू वडाध्यक्ष श्यामकृष्ण खत्री, भनपा श्यानिटेशका नगर निरीक्षक दिलिपकुमार सुवाल, वडा निरीक्षकरामकृष्ण प्रजापति, भनपा कर उपशाखाका मोहनदेबी व्याञ्जू, महानगरीय प्रहरी प्ररिसरका प्रहरी भैरब रावट, भक्तपुर घरेलु तथा साना उद्योग संघका सुमित्रा श्रेष्ठ, राष्ट्रिय उपभोक्ता मञ्चका मनोज थापा, भक्तपुर घरेलु तथा साना उद्योग कार्यालयका सिताराम त्वायना सहभागी थिए।"
सप्तरीमा १७६ जना चुनावी मैदानमा,"राजविराज : आसन्न प्रतिनिधि सभा र प्रदेशसभा निर्वाचनका लागि उम्मेदवारहरू गाउँगाउँ घुम्न थालेका छन्। ठूला दलका उम्मेदवारहरू असन्तुष्ट कार्यकर्ता र बिद्रोही कार्यकर्ताहरूको चित्त बुझाउन समय खर्चिरहेका छन् भने चुनाव चिह्न पाएपछि स्वतन्त्र उम्मेदवारहरूले भेटघाट सुरुवात गरेका छन्। अन्तिम नामावली प्रकाशन भएपछि उम्मेदवारहरूको गतिविधि बढ्न थालेको हो। सप्तरीमा १ सय ८१ जनाको मनोनयन दर्ता भएकोमा कसैमाथि पनि दावी विरोध नपरेको र रद्द नभएको तर पाँचजनाले मनोनयन फिर्ता लिएको मुख्य निर्वाचन अधिकृतको कार्यालयले जनाएको छ। मुख्य निर्वाचन अधिकृत हेमन्त रावलका अनुसार सप्तरीमा प्रतिनिधिसभाको चार सदस्यका लागि ७० जना र प्रदेशसभाको आठ सदस्यका लागि १०६ जना चुनावी प्रतिस्पर्धामा होमिएका छन्। प्रतिनिधिसभा सदस्यका लागि सप्तरीको निर्वाचन क्षेत्र १ बाट २० जना, क्षेत्र २ बाट १६ जना, क्षेत्र ३ बाट १८ जना र क्षेत्र ४ बाट १६ जना गरी ७० जनाको उम्मेदवारी कायम रहेको जिल्ला निर्वाचन अधिकारी रमेशकुमार जोशीले बताए। यस्तै प्रदेश सभा १ (क) मा ११ जना, १ (ख) मा १० जना, प्रदेश २ (क) मा १७ जना, २ (ख) मा १४ जनाको उम्मेदवारी कायम रहेको छ। प्रदेश ३ (क) मा १८ जना, ३ (ख) मा ११ जना, ४ (क) मा १३ जना र ४ (ख) मा १२ जनाको उम्मेदवारी कायम रहेको जिल्ला निर्वाचन कार्यालय सप्तरीले जनाएको छ। झण्डै आधा सङ्ख्यामा मतदाता रहेको महिलाको उम्मेदवारी भने १०८० प्रतिशत मात्र रहेको तथ्यांकले देखाएको छ। साना दल र स्वतन्त्रबाट १९ जना महिला उम्मेदवार भए पनि ठूला दलले एकै जना महिलालाई उम्मेदवार बनाएका छैनन्। सप्तरीमा पुरुष मतदाता २ लाख १७ हजार २८२ छन् भने महिला मतदाता २ लाख १ हजार ७१ र अन्य २१ छन्। प्रतिनिधि सभा सदस्यका लागि पाँच जना तथा प्रदेश सभा सदस्यका लागि १४ जना महिला चुनावी मैदानमा छन्।"
सान्जेनको आईपीओमा बिहीबारसम्म ४४ लाख ३१ हजार कित्ताका लागि आवेदन,"काठमाडौं : सान्जेन हाइड्रोपावर कम्पनी लिमिटेडले स्थानीय (रसुवा)वासीका लागि निष्कासन गरेको आईपीओमा मागभन्दा बढीको आवेदन परेको छ। कम्पनीका अनुसार बिहीबार साँझसम्म ४४ लाख ३१ हजार कित्ताका लागि आवेदन परेको छ। २२ हजार ८ जनाले ४४ लाख ३१ हजार ३७० कित्ताका लागि आवेदन दिएका हुन्। कम्पनीले आयोजना प्रभावित क्षेत्रका स्थानीयबासीका लागि ३६ लाख ५० हजार कित्ता सेयर निष्कासन गरेको छ। कम्पनीको आईपीओमा असोज ३० गतेसम्म आवेदन दिने सकिने छ। आईपीओमा न्यूनतम १० कित्ता र अधिकतम ७०० कित्तासम्म आवेदन दिन सकिने कम्पनीले जनाएको छ। कम्पनीले भदौ ५ गतेदेखि १९ गतेसम्मको समयसीमा राखेर आईपीओ निष्कासन गरेको थियो। सो अवधिमा माग अनुसारको आवेदन परेन। त्यसपछि असोज ४ गतेसम्मका लागि समय थप भएको थियो। यसमा बिक्री प्रबन्धकको काम नागरिक लगानी कोष र यसको सहनिष्काशन तथा बिक्री प्रबन्धकको काम सनराइज क्यापिटल तथा एनएमबी क्यापिटलले गरिरहेका छन्। विश्वव्यापी फैलिएको कोरोना भाइरस (कोभिड१९) का कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको आमाछोदिङ्मो५, चिलिमेमा १४८ मेगावट क्षमताको माथिल्लो सान्जेन र ४२५ मेगावटको सान्जेन जलविद्युत् आयोजना निमाण गरिरहेको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
मुस्ताङका ३९ मतदान केन्द्रमा २९३ कर्मचारी,"जोमसोम : आसन्न मंसिर ४ गते हुने प्रतिनिधि र प्रदेशसभा निर्वाचनका लागि मुस्ताङका ३९ मतदान केन्द्रमा २९३ जना कर्मचारी खटाइने भएको छ। निर्वाचन आयोगले तोकेको मतदान केन्द्रका मतदाता संख्याबमोजिम मुस्ताङका मतदान केन्द्रमा उक्त संख्यामा कर्मचारी खटाइने तयारी भइरहेको जिल्ला निर्वाचन कार्यालय मुस्ताङले जनाएको छ। निर्वाचन आयोगले २५० जना मतदाता भएको मतदान केन्द्रमा सातजना कर्मचारी र दुईजना स्वंयसेवक, २५१ देखि ५०० जना मतदाता भएको मतदान केन्द्रमा आठजना कर्मचारी र तीनजना स्वंयसेवक र ५०१ जनाभन्दा बढी मतदाता रहेको मतदान केन्द्रमा आठजना कर्मचारी र चार जना स्वंयसेवक खटाउन निर्देशन भएको जिल्ला निर्वाचन कार्यालय मुस्ताङका प्रमुख मदन अर्यालले जानकारी दिए। निर्वाचनअन्तर्गत आयोगले तोकेको मापदण्डअनुसार मुस्ताङका ३९ वटा मतदान केन्द्रमा ३९ जना मतदान अधिकृत र ३९ जना सहायक मतदान अधिकृत खटाइने छ। मतदान केन्द्रमा १३९ जना सहयोगी कर्मचारी र ३९ जना सहयोगी खटाइने छ। यसका अलवा निर्धारण गरिएको कर्मचारीबाहेक १०३ जना स्वंयसेवक खटाइने छ। समानुपातिक निर्वाचन प्रणाली अन्तर्गतको अस्थायी मतदान केन्द्रहरूमा चार जना कर्मचारी र एक स्वंयसेवक खटाइने व्यवस्था गरिएको छ। मुस्ताङका मतदान केन्द्रमध्ये पाँचवटा मतदान केन्द्र ५०० भन्दा बढी मतदाता रहेको जिल्ला निर्वाचन कार्यालयका सूचना अधिकारी समिर थापाले जानकारी दिए। उनका अनुसार मुस्ताङको घरपझोङ४ जोमसोमको जनहित मावि मतदान केन्द्र, घरपझोङ५ ठिनीको मुक्तिनाथ आधारभूत विद्यालय मतदान केन्द, थासाङ२ को जनआर्दश अमरसिंह मावि मतदान केन्द्र, थासाङ३ लेतेको ज्ञानोदय मावि मतदान केन्द्र र लोमान्थाङ गाउँपालिका५ लोमान्थाङको राष्ट्रिय आधारभूत विद्यालयमा ५०० भन्दा बढी मतदाता छन्। गत वैशाख ३० मा सकिएको स्थानीय तह निर्वाचन २०७९ मा मुस्ताङमा ३८ मतदान केन्द्र रहेकामा यसपटक एउटा मतदान केन्द्र थपिएको हो। स्थानीय तह निर्वाचनमा १० हजार ४८५ जना मतदाता रहेकामा यसपटक १०९८७ मतदाता कायम भएको छ। प्रदेश 'क' मा तीन हजार ५४१ जना मतदाता छन् भने प्रदेश 'ख' मा सात हजार ४१६ मतदाता रहेको कार्यालयले जनाएको छ। ५२८ म्यादी र जनपथ प्रहरी खटाइने निर्वाचनको सुरक्षाका लागि मुस्ताङमा म्यादी र नेपाल प्रहरी गरी ५२८ जना खटाइने जिल्ला प्रहरी कार्यालय मुस्ताङले जनाएको छ। मुस्ताङमा २८५ जना म्यादी प्रहरी र २४३ जना नेपाल प्रहरी निर्वाचनमा खटाउने तयारी भइरहेको प्रहरी नायव उपरीक्षक रविन्द्रनाथ पौडेलले जानकारी दिए। सशस्त्र प्रहरीले पनि निर्वाचनको शान्ति सुरक्षा कायम गर्ने न्यूनतम आवश्यकतालाई मध्यनजर गर्दै सशस्त्र प्रहरी परिचालन गरिने तयारी भइरहेको सशस्त्र प्रहरीका प्रहरी नायव उपरीक्षक यज्ञमान सावतले जानकारी दिए। उनका अनुसार प्रहरी नायव उपरीक्षकको कमाण्डमा जिल्ला निर्वाचन सुरक्षा पोस्ट, प्रहरी निरीक्षकको कमाण्डमा स्टाइकिङ टोली, प्रहरी निरीक्षककै कमाण्डमा क्वीक रेस्पोन्स टिम, दुईवटा मोबाइल टिम, पैदल गस्ती टिम, मुख्य निर्वाचन अधिकृतको कार्यालयमा खटिने टिम र जिल्ला निर्वाचन कार्यालयमा खटाइने टिम गरी दर्जनौं सशस्त्र प्रहरी परिचालन गर्ने तयारी रहेको छ।"
कालाजार संक्रमित भेटिएपछि रगत परीक्षण,"धनकुटा : साँगुरीगढी गाउँपालिका२ सिंहसरो गाउँका एक स्थानीय व्यक्तिमा कालाजारको संक्रमण भेटिएपछि गाउँपालिकाले त्यसक्षेत्रमा रगत परीक्षण शिविर सञ्चालन गरेको छ। ३५ वर्षीय इन्द्र मगरमा कालाजारको संक्रमण भेटिएपछि थप फैलिन नदिन उनका परिवारसहित आसपासका सात घरका ५५ जना व्यक्तिको रगत परीक्षण गरिएको गाउँपालिका अध्यक्ष जितेन्द्र राईले बताए। लामखुट्टे तथा भुसुनाको टोकाइबाट लाग्ने कालाजार रोग उन्मूलन तथा अरू वडामा फैलन नदिन वडा र पालिकाको जनताको स्वास्थ्य सुरक्षाका लागि थप सचेतनामूलक कार्यक्रम गरिने अध्यक्ष राईले बताए। बुधबार पालिकाको स्वास्थ्य शाखामार्फत स्वास्थ्यकर्मीहरूको एक टोली सो गाउँमा पुगेको थियो। परीक्षणका क्रममा अन्य व्यक्तिमा संक्रमण नदेखिएको स्वास्थ्य शाखा प्रमुख गणेश यादवले बताए। दिउँसो उज्यालोको समयमा लुक्ने र रातको समयमा देखा पर्ने भुसुनाले मानिसको रगत खाने भएकाले विद्युतीय धरापमा पारेर नमूना परीक्षण गर्न भुसुना संकलन समेत गरिएको छ। संकलित भुसुना कालाजार सार्ने परजिवीबाट संक्रमित छ कि छैन भनेर परीक्षण गरिने स्वास्थ्य शाखा प्रमुख यादवको भनाइ छ। कालाजार रोग लागेका बिरामीमा दुई हप्ताभन्दा लामो समय ज्वरो आउने, पेटको बायाँ भाग फुल्ने, सङ्क्रमित भई छाती दुख्ने, जिउ गल्ने, कमजोर हुँदै जाने र शरीर कालो हुने लक्षण देखिने स्वास्थ्यकर्मीको भनाइ छ।"
महिला भलिबलमा गण्डकीको विजय सुरुवात,"बेनी : बेनीमा बिहीबारदेखि सुरु भएको नवौं राष्ट्रिय खेलकुद प्रतियोगिता अन्तर्गत महिला भलिबल खेलमा गण्डकी प्रदेशले विजय सुरुवात गरेको छ। बेनीको खुला मञ्च खेलमैदानमा भएको उद्घाटन खेलमा गण्डकी र सुदूरपश्चिम प्रदेशबीच प्रतिस्पर्धा भएको थियो। वेष्ट अफ फाइफमा खेलाइएकोमा गण्डकीले सुदूरपश्चिमलाई सोझो ३ सेटमा पराजित गरेको हो। पहिलो २५१८, दोस्रो २५८ र तेस्रो सेट २५२२ अन्तरमा पराजित गरेको थियो। गण्डकीकी रिमा कुँवरले उमेन अफ द म्याचको उपाधी पाइन्। गण्डकी महिला भलिबलको राष्ट्रिय टिम क्याप्टेन अरुणा शाही र सुदुरपश्चिम बालारती जोशीको कप्तानीमा मैदानमा उत्रिएका थिए। कात्तिक २ गतेसम्म सञ्चालन हुने प्रतियोगितामा सात प्रदेश र तीनवटा विभागीय टिम सहभागी छन्। शुक्रबार दोस्रो दिन पहिलो चरणको तीनवटा खेल सञ्चालन हुने जिल्ला खेलकुद विकास समितिका अध्यक्ष दिनेश केसीले बताए। लिक कम नक आउट सिस्टममा खेलाइने प्रतियोगिताका लागि चार वटा समूह बनाइएको छ। पाँच दिनमा १६ वटा खेल सञ्चालन हुनेछन्। समूह १ र २ मा तीनतीन र समूह ३ र ४ मा २२ वटा टिम छन्। असोज २८ गते शुक्रबार बिहान ८ बजे समूह १ को सशस्त्र प्रहरी र कर्णाली प्रदेश, १० बजे समूह २ को बाग्मती र प्रदेश १ र २ बजे तेस्रो समूहको नेपाल पुलिस क्लव र लुम्बिनी बिच हुने भएको छ। यसैबीच बेनीमा शुक्रबारदेखि हुने तेक्वान्दो प्रतियोगिताको सबै तयारी पूरा भएको छ। सात प्रदेश, तीन विभागीय र एनआरएनएका ३३० जना खेलाडी विभिन्न उमेर समूहमा ६६ वटा पदकका लागि प्रतिस्पर्धा गर्ने जिल्ला खेलकुद विकास समितिका प्रशिक्षक कर्ण प्रधानले बताए। तेक्वान्दोका सबै टिमका खेलाडी बेनीमा आइसकेका छन्। महिला भलिबल र तेक्वान्दोको जिल्ला खेलकुद विकास समितिका प्रमुख राजकुमार थापाले उद्घाटन गरे। उद्घाटन अघि बेनी बजारमा बाजागाजा, झाँकी सहितको र्याली निकालिएको थियो।"
हतियार बुझाउन स्याङ्जा प्रशासनको अल्टिमेटम,"स्याङ्जा : आसन्न प्रतिनिधिसभा र प्रदेशसभाको निर्वाचनलाई शान्तिपूर्ण तवरमा सम्पन्न गर्नका लागि जिल्ला प्रशासन कार्यालय स्याङ्जाले व्यक्तिसँग भएका हतियार प्रशासनमा बुझाउन आग्रह गरेको छ। इजाजत प्राप्त हातहतियारहरु आउँदो कात्तिक ६ गतेभित्र नजिकको प्रहरी कार्यालयमा बुझाउन प्रशासनको अल्टिमेटम छ। बिशेष सूचना जारी गर्दै प्रशासनले आउँदो मङ्सिर ४ गतेका दिन हुने प्रतिनिधिसभा र प्रदेशसभा निर्वाचलनलाई स्वच्छ, निष्पक्ष र भयरहित वातावरणमा सम्पन्न गराउनका लागि ब्यक्तिसंग भएका इजाजत प्राप्त हातहतियार बुझाउन आग्रह गरेको प्रमुख जिल्ला अधिकारी गंगाबहादुर क्षेत्रीले जानकारी दिए। प्रशासनले आफूसँग भएका हतियार नजिकको प्रहरी कार्यालयमा बुझाउन र निर्वाचन सम्पन्न भएपछि फिर्ता लैजान सकिने जनाएको छ। स्याङ्जामा २ संघ सहित ४ प्रदेशसभा निर्वाचन क्षेत्र छन्। दुई संघिय संसद सदस्यका लागि २६ जना र ४ प्रदेशसभा सदस्यका लागि २६ जनागरी ५२ जनाको उम्मेदवारी परेको छ। स्वतन्त्र गरी झण्डै १३ वटा बिभिन्न राजनीतिक दलले निर्वाचनका लागि उम्मेदवारी दर्ता गरेका छन्।"
मेरो प्रतिस्पर्धा धनाढ्य व्यक्ति र राजनीति कार्यकर्ताबीचको लडाइँ हो : हृदयेश त्रिपाठी,"परासी : पूर्वमन्त्री हृदयेश त्रिपाठीले पाहुनलाई स्वागत गर्न सकिने तर सधैंभरि राखिराख्न नसकिने बताएका छन्। आफूसँग चुनाव लडेका अर्बपति विनोद चौधरीलाई लक्षित गर्दै उनले भने, उहाँ हाम्रो पाहुना हो। नेपाली परम्परामा पाहुनालाई केही दिन स्वागत गर्ने हो। उहाँलाई स्वागत छ, तर सधैं राखिराख्न सकिन्न। उहाँलाई चुनावपछि जनताले जसरी आएको हो, त्यसैगरी फिर्ता पठाउँछन्। त्रिपाठी र चौधरी नवलपरासी पश्चिमको निर्वाचन क्षेत्र नं १ बाट प्रतिनिधिसभा सदस्यमा चुनाव लडेका छन्। त्रिपाठी जनता प्रगतिशिल पार्टी (जप्रपा) र चौधरी नेपाली कांग्रेसबाट चुनाव लडेका हुन्। त्रिपाठीलाई एमालेले समर्थन गरेको छ भने चौधरी सत्ता गठबन्धनबाट लडेका छन्। गठबन्धनले छुट्टाछुट्टै उम्मेदवारी दिएपछि किचलो उत्पन्न भएको छ। आफ्नो उम्मेदवारीबारे जानकारी दिन बिहीबार परासीमा आयोजित पत्रकार सम्मेलनमा त्रिपाठीले अर्बपति चौधरी र आफ्नो चुनावी प्रतिस्पर्धालाई धनाढ्य व्यक्ति र राजनीति कार्यकर्ताको लडाईँका रुपमा हेरेको बताए। कांग्रेसका स्थानीय कार्यकर्ताले उम्मेदवारी दिएको भए मैले नदिने सोँचमा बनाएको थिएँ। तर बाहिरबाट धनाढ्य ल्याएर लडाएका कारण धनको वर्चस्वलाई परास्त गरी राजनीतिक वर्चस्व कायम राख्न मलाई उम्मेदवारी दिन बाध्य बनायो, त्रिपाठीले भने। नयाँ उम्मेदवार ल्याएर जिल्लाका कांग्रेसी नेता कार्यकर्तालाई उनीहरूकै दलले दिएको राजनीतिक चुनौतीलाई परास्त गर्न पनि आफ्नो उम्मेदवारी रहेको त्रिपाठीको भनाइ थियो। धनाढय चौधरीसँगको आफ्नो लडाई देशभरका सबै राजनीतिक कार्यकर्ताको प्रतिनिधित्वको रुपमा रहेको उनको तर्क छ। राजनीतिलाई सौखका रुपमा हेर्नेले चुनाव जिते राजनीति प्रणालीलाई नै दूरगामी असर पार्ने भएकाले मतदाताले त्यसमा विचार गर्नेमा आफू विश्वस्त रहेको त्रिपाठीको भनाइ थियो। गठबन्धन र एमालेलगायतका अन्य दलहरूले विभिन्न जिल्लामा गरेको गठबन्धन र तालमेलको निर्णयले चुनावलाई सरल र सहज ढंगले सम्पन्न गराउन मद्दत मिलेको त्रिपाठीको भनाइ छ।"
एमालेभित्रै रहेर संघर्ष गर्छु : भीम रावल,"काठमाडौं : नेकपा एमालेका नेता भीम रावलले पार्टी नछोड्ने बताएका छन्। राजधानीमा पत्रकार सम्मेलन गर्दै नेता रावलले आफूले पार्टी नछोड्ने बताएका हुन्। पार्टी अध्यक्ष केपी शर्मा ओलीले अछाममा टिकट नदिएपछि रावल असन्तुष्ट बनेका थिए। पार्टीमा भूमिका खेलेका र व्यवस्था तथा कम्युनिस्ट विचारप्रति प्रतिवद्ध उम्मेदवारलाई जिताउनुपर्ने उनले बताए। रावलले भने,एमालेमा होलिवाइनलाई पनि उम्मेदवार बनाइएको छ। एमालेभित्रै संविधान दिवसलाई कालो दिवस मनाउने पनि देख्छु। जसको विरुद्धमा एमालेका कार्यकर्ताहरूले रगत बगाउनुपरेको छ, थियो तिनलाई पनि एमालेले उम्मेदवार बनाएको देख्छु। अनि कसरी एमालेका सबै उम्मेदवारलाई जिताउन भन्छु ? भन्नुस् त। उनले आफू सधैं न्यायको पक्षमा लड्ने मान्छे भएको र पार्टी भित्र नै संघर्ष गरी योग्य उम्मेदवारलाई जिताउन लागी पर्ने बताए। पार्टी कसैको निजी वा निजी स्वार्थ पूर्ति गर्ने माध्यम नभएको बताए। रावलले भने, यो सामुहिक नेतृत्व, भावना तथा मार्क्सवादी दर्शनको आलोकमा नेपालको संविधानद्वारा निर्दिष्ट उद्देश्य हासिल गर्न क्रियाशील रही देश र जनताको हितमा काम गर्नुपर्ने संगठन हो। घोषित सिद्धान्त र कार्यक्रमको रक्षा नगरी पाटीको रक्षा हुन नसक्ने उनको भनाइ छ। रावलले भने, 'राष्ट्रिय हित र स्वाधीनताको पक्षमा निर्भिकता साथ नउभिइ बाह्य हस्तक्षेप र षडयन्त्रलाई रोक्न सकिन्न। यही मान्यताका साथ म आजको बिन्दुसम्म प्रयासरत छु। देश र जनताको पक्षमा मैले उठाउँदै आएको झण्डा अविचलित निरन्तर समाति नै रहने छु। देश र जनताको हकहितविरुद्धका विचार र गतिविधिविरुद्ध संघर्ष जारी रहने छ। यसमा मलाई विश्वास छ, नेपाली जनता र पार्टीका अधिकांश कार्यकर्तासदस्यको साथसहयोग रहने छ।"
कस्ता छन् नेकपा एकीकृत समाजवादीका उम्मेदवार?,"काठमाडौं : सत्तारुढ दल नेकपा एकीकृत समाजवादीले प्रतिनिधिसभातर्फ देशभरि २० स्थानबाट चुनावी प्रतिस्पर्धा गर्दैछ। पार्टीका अध्यक्ष एवं पूर्व प्रधानमन्त्री माधवकुमार नेपाल रौतहट१ बाट चुनावी मैदानमा होमिँदैछन्। अर्का सम्मानित नेता एवं पूर्व प्रधानमन्त्री झलनाथ खनाल इलाम १ बाट चुनाव लड्दैछन्। त्यस्तै उदयपुरबाट पार्टी उपमहासचिव जगननाथ खतिवडा उदयपुर १, स्थायी कमिटी सदस्य धर्मनाथप्रसाद शाह सिरहा ४, पूर्व श्रम मन्त्री समेत रहेका कृष्णकुमार श्रेष्ठ बारा ४, देवशंकर पौडेल रामेछाप १ बाट चुनावमा होमिँदैछन्। निर्वाचन आयोगको प्रतिनिधिसभा उम्मेदवारको अन्तिम नामावलीअनुसार विरोध खतिवडा मकवानपुर २, बागमती प्रदेशका मुख्य मन्त्री राजेन्द्रप्रसाद पाण्डे धादिङ १, पर्यटन मन्त्री जीवनराम श्रेष्ठ काठमाडौं ८, श्रीनाथ बराल कास्की २ बाट लड्ने भएका छन्। त्यस्तै ललितपुर २ बाट कृष्णलाल महर्जन, गुल्मी २ बाट पूर्व सहरी विकास मन्त्री रामकुमारी झाक्री, पाल्पा २ बाट पूर्व उद्योग मन्त्री सोमप्रसाद पाण्डे, दाङ १ बाट शहरी विकास मन्त्री मेटमणी चौधरी, सल्यान १ बाट प्रकाश ज्वाला, डोल्पा १ बाट धनबहादुर बुढा उम्मेदवार बनेका छन्। त्यस्तै दैलेख १ बाट अम्मरबहादुर थापा, अछाम १ बाट शेरबहादुर कुँवर, बझाङ १ बाट भानुभक्त जोशी र डोटीबाट पूर्व पर्यटन मन्त्री प्रेमबहादुर आले चुनावी मैदानमा भिड्दैछन्।"
तीन प्रदेशमा माओवादीको महिला उम्मेदवार शून्य,"काठमाडौं : आसन्न प्रतिनिधिसभा निर्वाचनमा प्रदेश १, मधेस र गण्डकी प्रदेशमा माओवादी केन्द्रमा महिला उम्मेदवार शून्य रहेको छ। प्रदेश १ मा माओवादी केन्द्रका ६ जना उम्मेदवार रहेका छन्। जसमा महिला उम्मेदवार एक जना पनि परेका छैनन्। त्यस्तै मधेस प्रदेशमा पनि ६ जना उम्मेदवार रहेका छन्। यो प्रदेशमा पनि महिला उम्मेदवार शून्य रहेको छ। गण्डकी प्रदेशमा माओवादी केन्द्रबाट ३ जना उम्मेदवार रहेका छन्। यो क्षेत्रमा पनि महिला उम्मेदवार छैनन्। गण्डकीमा माओवादी केन्द्रबाट गोरखा२ मा पुष्पकमल दाहाल 'प्रचण्ड', लमजुङ१ मा देब गुरुङ, कास्की ३ मा रामजी प्रसाद वराल (जीवन)को उम्मेदवारी परेको छ। देशभरि माओवादी केन्द्रका ८ जनामात्रै महिला उम्मेदवार बनेका छन्। बागमती प्रदेशअन्तर्गत् काठमाडौं२ मा ओनसरी घर्ती, काठमाडौं७ मा मानुषी यमी भट्टराई, काठमाडौं९ मा कल्पना धमला, काठमाडौं १० मा अन्जना विसंखेको उम्मेदवारी परेको छ। त्यस्तै ललितपुर ३ बाट पम्फा भुसालको मात्रै उम्मेदवारी परेको छ। लुम्बिनी प्रदेशमा दाङ २ बाट रेखा शर्माको उम्मेदवारी परेको छ। कर्णाली प्रदेशमा जुम्ला १ बाट गोमा गौतम कुँवर र सुदुरपश्चिम प्रदेशमा कञ्चनपुर १ बाट विना मगरको उम्मेदवारी परेको निर्वाचन आयोगको सूचीमा उल्लेख छ। माओवादी केन्द्रले समावेशीको आवाज उठाए पनि व्यवहारमा भने कार्यान्वयन नगरेको राजनितीक बिश्लेषकहरु बताउँछन्।"
पालाचा बनाउन भ्याइनभ्याइ,"भक्तपुर : तिहारसँगै भक्तपुरका कुमालेहरूलाई तिहारमा प्रयोग हुने माटाको दियो पालाचा बनाउन भ्याइनभ्याइ छ। भक्तपुरका प्रजापति समुदाय (कुमाले)हरूलाई पालाचा (माटाको दियो) बनाउने चटारो छ। तिहारका लागि आवश्यक पालाचा बनाउन उनीहरूलाई एकछिन पनि फुर्सद छैन। तिहारमा तेल राखेर बत्ती बाल्ने पालाचा बनाउन उनीहरू परिवारसहित दिनरात खटिरहेका छन्। अन्य समयमा अरू काममा लागे पनि तिहार नजिकिएसँगै भने उनीहरू अरू काम छोडेर भए पनि यो काममा परिवारसहित जुट्छन्। अरू बेलामा माटाका भाँडा बनाउने काम नगरे पनि तिहारको आगमनसँगै पालाचा बनाउने उनीहरू सुनाउँछन्। तिहारमा पालाचाको विशेष माग हुने गर्छ। यहाँका कुमाले तिहार आउन थालेपछि भने अरू काम छाडेर यसैमा व्यस्त हुन थाल्छन्। तिहारको केही महिना अगाडिबाट पुरै परिवार यही काममा लाग्ने उनीहरू बताउँछन्। उनीहरू विभिन्न प्रकारका पालाचा बनाउँछन्। एकजनाले दिनमा दुई तीन सय पालाचा बनाउन सकिने व्यवसायीहरूको भनाइ छ। यसो हुँदा दुई तीन जनाको परिवारले एक दिनमा एक हजारभन्दा बढी पालाचा बनाउन भ्याउँछन्। भक्तपुरका लक्ष्मीकेशरी प्रजापति अरूबेला नभए पनि तिहारको महिना दिनदेखि नै आफनो परिवार यसैमा अभ्यस्त रहेको सुनाउँछिन्। अरू काम छोडेर पनि तिहार आउन लाग्यो कि यो काममा खटिने उनले सुनाइन्। माटाका भाँडा यहाँका प्रजापति समुदायका व्यक्तिले बनाउँछन्। प्रजापति समयुदायले मात्रै गर्ने यो पेसा व्यवसाय समयसँगै अरू जातका मानिसले पनि गर्न थालेका छन्। तर पनि यो पेसा व्यवसाय गर्नेहरू अझ पनि भक्तपुर नगरका प्रजापति समुदाय बढी छन्। यही कारण भक्तपुरको अर्को परिचय माटाको भाँडा बनाउने जिल्लाका रूपमा पनि परिचित छ। माटाका भाँडा बनाउने माइला प्रजापति अहिले पनि भक्तपुरका व्यवसायी कडा मेहनतका साथ यो काममा संलग्न रहेको सुनाउँछन्। विशेष गरेर भक्तपुरका पोटरी स्क्वायर, सूर्यमढीका प्रजापति समुदाय यो काममा सलग्न रहेको उनले बताए। भक्तपुरका विभिन्न स्थानहरूमा माटाका भाँडा बनाउने जताततै भेटिन्छन्। तीमध्ये भक्तपुर नगरको पोटरी स्क्वायर माटाका भाँडाकुँडा बनाउने पेसा व्यवसायकै कारण संसारमै प्रख्यात छ। भक्तपुर नगर प्रवेश गर्ने धेरै पर्यटक पोटरी स्क्वायरमा पुगेर माटाका भाँडाकुँडा बनाएको हेर्न पुग्छन। पोटरी स्क्वायरबाहेक भक्तपुर सूर्यमढीमा पनि धेरै प्रजापति समुदाय छन् जो माटाका भाँडाकुँडा बनाउँछन्। भूकम्पका कारण पछिल्लो समय लिवालीलगायतका खुला ठाउँमा माटोको भाँडा बनाउनेहरू बढी भेटिन्छन्। साथै मध्यपुर थिमि नगरपालिकाका चपाचो, दिगु, कुमाननी, नासननी, तुलननी, पाचोलगायतका ठाउँमा पनि माटाका भाँडा बनाउने भेटिन्छन्। तिहारको आगमनसँगै पालाचा खरिद गर्नका लागि काठमाडौंका विभिन्न स्थानमा खुद्रा तथा थोक क्रेता घरघरमै आउँछन्। काठमाडौंबाहेक पोखरा, दोलखालगायतका स्थानबाट पनि पालाचा खरिद गर्न पेसा व्यवसायीको घरघरमै धाउने गरेका छन्। उनीहरूका अनुसार कसैले काँचो त कसैले पाकेको पालाचा खोज्छन्। पाकेको पालाचा प्रतिगोटा एक रुपैयाँ र काँचो प्रायः दुई वटाको एक रुपैयाँमा बिक्री हुने उनीहरूको भनाइ छ। राष्ट्रिय प्रजापति समाजको अनुमानका विभिन्न कारणले यहाँका प्रजापति समुदायमा एक चौथाइ परिवार मात्रै यस पेसामा छन्। तर तिहारमा भने झण्डै आधाआधी प्रजापति परिवारले माटाका भाँडा बनाउने गर्छन्। साथै दसैंका लागि आवश्यक विभिन्न भाँडा बनाउन उनीहरू यो पेसा व्यवसायमा फर्कछन्। समाजका अध्यक्ष कृष्ण प्रजापति प्लाष्टिकका भाँडा आउँदा पेसालाई निरन्तरता दिन समस्या भएको बताउँछन्। समाजको तथ्यांक अनुसार माटाका भाँडाकुँडा बनाउने प्रजापति समुदाय काठमाडौं उपत्यका बाहिर पनि छन्। तर पनि भक्तपुरका प्रजापति समुदाय यो पेसा व्यवसायमा बढी छन्। भक्तपुरमा मात्रै एक हजारभन्दा बढी प्रजापति परिवार रहेको अनुमान छ।"
राजनीतिक मैदानका भेट्रान खेलाडीसँग चुनाव लड्दै पूर्वअधिकृत,"काठमाडौं : बिहान उठ्ने बित्तिकै पहिले ट्रायल सेन्टरमा जान हतारो हुन्थ्यो । तर, अहिले पोषण थापालाई मतदाताको घरमा जान चटारो हुन्छ । सूर्य र चन्द्र अंकित नेपालको झण्डा छात्तिमा टाँसेका उनी चुनाव चिह्न चपाककल लिएर भोट माग्न व्यस्त भएका छन् । असोज २२ गतेसम्म उनको परिचय यातायात व्यवस्था सेवा कार्यालय बर्दिबासको प्रमुख थियो । २३ गते उनले पदबाट राजीनामा दिए । त्यसपछि उनको परिचय बद्लियो, महोत्तरी क्षेत्र नम्बर १ का मतदाता माझ प्रतिनिधिसभा सदस्य उम्मेदवारको रुपमा । देशको निशान छापसंग नजिक भएर उम्मेदवार थापाले २६ वर्ष जनताको सेवा गरे । तर, बुधबार निर्वाचन अधिकृतको कार्यालयले दिएको चुनाव चिह्न चपाकल लिएर उनी मतदातासंग भोट माग्दै चुनावी मैदान भेटिन्छन् । पहिले उनीसंग सेवा माग्न मतदाताहरु कार्यालयमा जान्थें । अहिले त्यो दृष्य बदलिएको छ , स्वतन्त्र उम्मेदवार थापा मतदाताको दैलोमा मत माग्न जान्छन् । उनी बर्दिबास वडा नम्बर ११ खयरमाराका बासिन्दा हुन् । पाँच दलिय गठबन्धनका साँझा उम्मेदवार गिरिराजमणि पोखरेल र एमाले जसपा तर्फका अर्का उम्मेदवार लक्ष्मी महतोबिरुद्ध थापाले स्वतन्त्रण उम्मेदवारी दिएका छन् । पूर्वमन्त्री तथा माओवादी केन्द्रका उपमहासचिव पोखरेलसंग एमाले उम्मेदवार महतोले २०७४ मा कडा प्रतिस्पर्धा गरेका थिए । पोखरेलले त्यो चुनावको नतिजा हात परेका थिए । पोखरेलले २३ हजार ७ सय ७६ मत प्राप्त गरेर निर्वाचित भएका थिए । महतोले १९ हजार ४ सय ९२ मत ल्याएका थिए । नेता महतो पूर्व निगौल गाविसका अध्यक्ष पनि हुन् भने पूर्व मन्त्रि पोखरेल महोत्तरी क्षेत्र नम्बर १ बाट लगातार तीन पटकसम्म जितेका थिए । पोखरेल यहाँबाट चौथो पटक उम्मेदवार भएका छन् । राजनीतिक खेलका भेट्रान खेलाडीसंग पूर्व अधिकृत थापाले स्वतन्त्र उम्मेदवारी पेश गरेर चुनावी खेललाई थप रोचक बनाइदिएका छन् । मंसिर ४ गते हुने चुनावमा महोत्तरी क्षेत्र नम्बर १ मा त्रिपक्षिय भिड्न्त हुने चर्चा छ । थापा कांग्रेस नजिकको कर्मचारी संगठन नजिक थिए । उनलाई बर्दिबास नगरपालिकाको मेयरमै चुनाव लड्ने इच्छा थियो । तर, पार्टीले टिकट दिएन । उनले पर्दापछाडिबाट कांग्रेसबाट विद्रोह गराउर्ने माहौल बनाएका थिए । प्रह्लाद कुमार क्षेत्री समूहलाई स्वतन्त्र उम्मेदवार बनाएर स्थानीय तहको निर्वाचनमा मेयर, उपमेयर, तीन वडा अध्यक्ष, कार्यपालिका सदस्य कांग्रेसका बागी उम्मेदवारले जित्यो । त्यही आधारशीला मा थापाले महोत्तरी क्षेत्र नम्बर १ बाट प्रतिनिधिसभा सदस्यमा उम्मेदवारी दिएका छन् । विगत २६ वर्ष निजामति सेवामा रगतपसिना बगाएका स्वतन्त्र उम्मेदवार थापा जनताको प्रतिनिधि भएर सेवा गर्न सरकारी जागिर छाँडेको बताउँछन् । भोलीवाद अनि घुसिया अड्डा भन्नेर सेवाग्राहीले चित्रित गर्ने यातायात कार्यालयलाई उनले सुधार मात्रै गरेनन् सुलभ सेवा प्रवाह गरेर सेवाग्राहीको मन जितेर देशैभरी चर्चा बटुले । बर्दिबासमा यातायात कार्यालयमा उनको पहलमा सवारी कर तिर्नेदेखि सवारीचालक अनुमतिपत्र(लाइसेन्स) सम्मको सेवा आयो । विसं २०५३ सालमा खरिदार भई सरकारी सेवामा प्रवेश गरेका थापा २०६६ मा नासु बनेका थिए । २०७६ मा शाखा अधिकृतमा बढुवा भई हालसम्म कार्यरत रहेका थिए । कर्मचारी भएर कतिपय गर्न नसकेको काम जनप्रतिनिधि भएर गर्ने उनले अठोट लिएका छन् । मैले महोत्तरी जिल्लामा धेरै समाजिक कार्यहरुले गरेको छु । कर्मचारी भएर पनि जनताको समस्या समाधानकालागि विगतमा जनप्रतिनिधिहरुलाई घच्घचाएर डोर्याएको पनि थिए, उनी भन्छन्, सरकारी सुविधा जनताको घर दैलोका कसरी पुर्याउने भन्ने मेरो धेय सधैं रहन्थ्यो । विगतमा बर्दिवासको विकासका लागि भूमिका खेलेको उम्मेदवार थापा सुनाउँछन् । जलेश्वरबाट बर्दिबासमा मालपोत कार्यालय, नापी कार्यालय, ईलाका प्रशासन कार्यालय, कर कार्यालय, यातायात कार्यालय लगायतका सरकारी कार्यालयहरू विस्तार गर्न भूमिका खेलेको हुनाले पनि आफूलाई जनताले मतदान गर्ने उनी दावी गर्छन् । मसंग भएको ज्ञान, सीपलाई अधिकतम प्रयोग गरेर जनताको सेवा गरे । मैले जनताको दुःख पीडा नजिकबाट नियालेको छु, उम्मेदवार थापा भन्छन्, उहाँहरुको दुःख कर्मचारीबाट भन्दा पनि जनप्रतिनिधि भएर समाधान गर्ने इच्छा थियो । त्यही पुरा गर्न मैले स्वतन्त्र उम्मेदवारी दिएको हुँ ।"
कैद छलेर ६ वर्षदेखि फरार एकसहित दुई जना पक्राउ,विराटनगर : अदालतले दोषी ठहर गरे पनि कैद छलेर ६ वर्षदेखि फरार रहेका एक जनालाई प्रहरीले मोरङबाट पक्राउ गरेको छ। मोरङको कटहरी गाउँपालिका३ का ५८ वर्षीय रामबहादुर भण्डारी पक्राउ परेका हुन्। उच्च अदालत विराटनगरले ठगी मुद्दामा भण्डारीलाई २०७३ साल फागुन ८ गते दोषी ठहर गर्दै १० महिना २१ दिन कैद सजायको फैसला गरेको थियो। अदालतले उनलाई २५ हजार रुपैयाँ जरिवानाको फैसलासमेत गरेको थियो। दोषी ठहर गर्दै अदालतले कैद तथा जरिवानाको फैसला सुनाएको भए पनि भण्डारी भने ६ वर्षदेखि भागिरहेका थिए। कैद तथा जरिवाना भुक्तान गरेकै थिएनन्। उनलाई गाउँघरमै लुकिछिपी बसेको अवस्थामा प्रहरीले पक्राउ गरेको हो। त्यस्तै लागुऔषध मुद्दामा दोषी ठहर भएका सुनसरीको धरान उपमहानगरपालिका५ का ३७ वर्षीय बुद्धबहादुर विश्वकर्मा पनि पक्राउ परेका छन्। जिल्ला अदालत सुनसरीले लागुऔषध मुद्दामा विश्वकर्मालाई २०७८ पुस १२ गते दोषी ठहर गरेको थियो। अदालतले १ महिना ९ दिन कैद र ५० हजार रुपैयाँ जरिवानाको फैसला गरे पनि उनी कैद तथा जरिवाना भुक्तान नगरिकन फरार बनेका थिए। गाउँघरै लुकिछिपी बसेको अवस्थामा विश्वकर्मा पक्राउ परेको प्रहरीले जनाएको छ। ठगी मुद्दाका प्रतिवादी भण्डारी र लागुऔषध मुद्दाका विश्वकर्मालाई प्रदेश १ प्रहरी कार्यालय विराटनगरबाट खटिएको टोलीले पक्राउ गरेर बिहीबार अदालतको जिम्मा लगाएको छ। अदालतले दुवै जनालाई कैद सजाय भुक्तानका लागि कारागार चलान गरेको प्रदेश प्रहरी प्रवक्ता एसपी नवीनराज राईले बताए।
"बैतडीमा गठबन्धनमा दरार, बागीले लिएनन् उम्मेदवारी फिर्ता",बैतडी : बैतडीमा सत्ता गठबन्धमा दरार पैदा भएको छ। गठबन्धनका दलका बागी उम्मेदवारी फिर्ता नलिएपछि दरार पैदा भएको हो। नेकपा एकीकृत समाजवादीले पनि उम्मेदवारी दर्ता कायमै राखेको छ भने बागी उम्मेदवारी दिएका कांग्रेस नेताहरुले पनि उम्मेदवारी फिर्ता नलिएर उम्मेदवारी कायमै राखेका हुन्। प्रतिनिधिसभाका लागि कांग्रेस नेता केशवबहादुर चन्दले आफ्नो उम्मेदवारी कायमै राखेका छन् भने प्रदेशसभाका लागि क्षेत्र नं (क)बाट पनि कांग्रेस नेता हरि मोहन भण्डारीले पनि उम्मेदवारी कायमै राखेका छन्। क्षेत्र नं (क)बाटै नेकपा एकीकृत समाजवादीबाट उम्मेदवारी दर्ता गरेका नरेन्द्र बिष्टले पनि उम्मेदवारी कायमै राखेपछि सत्तागठबन्ध संकटमा परेको हो। गठबन्धनबाट प्रतिनिधिसभाका लागि नेकपा माओवादी केन्द्रका नरेन्द्र कुवँर (बियजसुन्दर)ले टिकट पाएका थिए। उनको प्रतिपक्षमा अब गठबन्धनकै हितौसी कांग्रेस नेता केशव बहादुर चन्दको सामना गर्नुपर्ने छ। बैतडीबाट एमालेका प्रतिनिधिसभा सदस्य उम्मेदवार दामोदर भण्डारीलाई राहत मिलेको छ। त्यसैगरी दुई निर्वाचन क्षेत्र रहेको बैतडीमा गठबन्धनबाट दुबै निर्वाचन क्षेत्रमा कांग्रेसले टिकट पाएको थियो। क्षेत्र नं (क)बाट कांग्रेसका वीरबहादुर बिष्टले टिकट पाएका हुन्। उनले अब नेकपा एकीकृत समाजवादीका नेता नरेन्द्र बिष्ट र नेपाली कांग्रेसबाट बागी उम्मेदवार हरिमोहन भण्डारीसँग नै भिड्नुपर्ने भएको छ। यसरी प्रदेशसभाको क्षेत्र नं (क)मा नेकपा एमालेका उम्मेदवार सुरेन्द्र पाललाई राहत मिलेको छ। क्षेत्र नं (ख) बाट कांग्रेसका शिवराज भट्टले टिकट पाएका हुन्। क्षेत्र नं (ख)मा भने बागी उम्मेदवार छैनन्। निवर्तमान प्रदेश सभा सदस्यसमेत रहेका एमालेका लिलाधर भट्ट नै मुख्य प्रतिस्पर्धी हुन्।
७० नाघेका उम्मेदवारहरू अधिकांश प्रमुख पार्टीका शीर्षस्थ नेता,काठमाडौं : आसन्न निर्वाचनमा प्रतिनिधिसभातर्फ ३५ जनाभन्दा बढी उम्मेदवारहरूको उमेर ७० वर्ष कटेको छ। निर्वाचन आयोगले प्रकाशन गरेको अन्तिम नामावलीमा ७० वर्षदेखि ९९ वर्ष उमेर समूहका ३५ जना रहेका छन्। तीमध्ये अधिकांश शीर्षस्थ नेताहरू नै छन्। कूल २ हजार ४१२ उम्मेदवारमध्ये ३५ जना देशकै ठूलो पार्टी एमालेदेखि स्वतन्त्रसम्म रहेका छन्। सबैभन्दा धेरै उमेरका उम्मेदवार रहेका छन् गोरखा २ का टीकादत्त पोखरेल। उनको उमेर ९९ वर्ष रहेको छ। उनले कांग्रेस बीपीबाट उम्मेदवारी दिएका हुन्। सो क्षेत्रमा प्रचण्डसहित १२ जनाको उम्मेदवारी परेको छ। त्यस्तै प्रधानमन्त्री शेरबहादुर देउवाले पनि ७७ वर्षको उमेरमा डडेलधुराबाट उम्मेदवारी दिएका छन्। पूर्व प्रधानमन्त्री एवं नेकपा एमालेका अध्यक्ष केपी शर्मा ओलीले ७० वर्षको उमेरमा झापा ५ बाट उम्मेदवारी दिएका छन्। नेकपा एकीकृत समाजवादीका सम्मानित नेता एवं पूर्वप्रधानमन्त्री झलनाथ खनाल ७२ वर्षको उमेरमा इलाम १ बाट उम्मेदवारी दिएका छन्। कांग्रेस वरिष्ठ नेता रामचन्द्र पौडेलले पनि तनहुँ १ बाट ७८ वर्षको उमेरमा उम्मेदवार बनेका छन्। कांग्रेस नेता कृष्णप्रसाद सिटौलाले ७२ वर्षको उमेरमा झापा ३ बाट उम्मेदवारी दिएका छन्। कांग्रेस नेता डा शेखर कोइरालाले ७२ वर्षको उमेरमा उम्मेदवारी दिएका छन्। तनहुँ १ मा गोविन्दराज जोशीले स्वतन्त्र तर्फबाट ७३ वर्षको उमेरमा उम्मेदवारी दिएका छन्। त्यस्तै लोकतान्त्रिक समाजवादी पार्टीका अध्यक्ष महन्थ ठाकुरले ८० वर्षको उमेरमा उम्मेदवारी दिएका छन्। निर्वाचन आयोगका अनुसार लोसपाकै नेता सर्वेन्द्रनाथ शुक्लले ७२ वर्षको उमेरमा रुपन्देही ४ बाट उम्मेदवारी दिएका छन्। राप्रपा नेता दीपक बोहोराले रुपन्देही ४ बाट ७१ वर्षको उमेरमा उम्मेदवारी दिएका छन्।
अरिङ्गालको टोकाइबाट स्याङ्तानको मृत्यु,हेटौंडा : मकवानपुरमा अरिङ्गालको टोकाइबाट एक जनाको मृत्यु भएको छ। मृत्यु हुनेमा भीमफेदी गाउँपालिका वडा नम्बर६ निवासी वर्ष ६२ का कृष्णबहादुर स्याङ्तान रहेको जिल्ला प्रहरी कार्यालय मकवानपुरका प्रहरी नायव उपरिक्षक एवम् प्रवक्ता टेकबहादुर कार्कीले जानकारी दिए। हिजो दिउँसो घर नजिकैको काभ्रेडाँडामा गोठालो गएका उनलाई अरिङ्गालले टोकेपछि उपचारको लागि चितवनको भरतपुरस्थित अस्पताल लगिएको थियो। स्याङ्तानको उपचारको क्रममा आज विहान मृत्यु भएको हो। त्यस्तै भीमफेदी गाउँपालिका वडा नम्बर६ जुरिखेतमा घाँस काट्न गएकी एक जना महिलाको भीरबाट लडेर मृत्यु भएको छ। मृत्यु हुनेमा ३२ वर्षीया समिता राना मगर रहेको प्रहरीले जनाएको छ। घरदेखि १ किलोमिटर उत्तरतर्फको जङ्गलमा घाँस काट्न गएकी उनको भीरबाट लडेर घटनास्थलमै मृत्यु भएको हो। मृतक रानाको शव पोष्टमार्टमको लागि हेटौंडा अस्पतालमा ल्याइएको प्रहरीले जनाएको छ।
धरानका मेयर हर्क साम्पाङविरुद्ध नगरबासी सडकमा,"धरान : धरान उपमहानगरपालिकाका मेयर हर्कराज राई ( हर्क साम्पाङ) विरुद्द नगरबासी सडकमा उत्रिएका छन्। धरान ४, १३ र १४ का सर्वसाधारणले बिहीबार मेयर राईविरुद्द शिवधारा चोकमा आन्दोलन गरेका छन्। मेयर राईले धरान ४ को शिवजट्टाबाट खानेपानी ल्याउने तयारी गरेपछि त्यसको प्रतिकारमा तीनवटा वाडका बासिन्दा उत्रिएका हुन्। मेयर राइले जनश्रमदानबाट खानेपानी ल्याउन तयारी गरेपछि धरान ४, १३ र १४ का बासिन्दाले खानेपानी मुहान जाने बाटो शिवधारा पेट्रोल पम्पअगाडि अवरोध गरेका थिए । मेयर राइले तीन वडाका जनताले निजी लगानीमा पानी खाइरहेकामा यहाँका जनतालाई काकाकुल बनाउने उद्देश्यले मुहान मिचेर खानेपानी अन्यत्र लैजान लागेकाले आन्दोनमा उत्रनु परेको धरान १४ का नबिन केसीले बताए । उनले मेयर राइले आफ्न समर्थकलाई उकासेर यहाँका जनतासँग मुढभेड गराउन खोजेको आरोप लगाए । धरान ४,१३ र १४ का बासिन्दाले खाँदै गरेको पानीको मुहान माथिबाट मेयर राइले खानेपानी अन्यत्र लान लागेपछि उनीविरुद्ध आन्दोलन गर्नु परेको धरान १३ मदन कट्वालले बताए । उनले यस क्षेत्रका बासिन्दाको सहमती बेगर खानेपानी अन्यत्र लगिए कडा आन्दोलन गर्ने चेतावनी दिएका छन्। मेयर राई दलबलसहित शिबजट्टाको पानी ल्याउन हिंडेपछि आन्दोलनकारीले शिवधारामा बाटो छेकेका थिए। दुईतर्फी झडप हुने देखिएपछि घटना स्थलमा नेपाल प्रहरी र सशस्त्र प्रहरी परिचालन गरिएको थियो । झडप हुने अवस्था आएपछि तत्काल प्रहरी परिचलन गरिएको इलाका प्रहरी कार्यालय धरानका डिएसपी वुद्ध श्रेष्ठले बताए । मेयर राईले उपमहानगरपालिकाबाट संस्थागत निर्णयबेगर आफूखुशी काम गर्दै हिंडेको भन्दै आन्दोलनकारीलाई धरान ४ का वडाअध्यक्ष धनबहादुर राई र १४ का कृष्ण भट्टराईलेसमेत साथ दिएका छन्। धरान ४ का वडाअध्यक्ष राईले मेयरले मनोमानी ढङ्गले खानेपानी अन्यत्र लागि यहाँका जनतालाई काकाकुल बनाउन खोजेको आरोप लगाए । मेयर साम्पाङलाई सर्वसाधारणले घेराउ गरी चर्को विरोध गरेपछि वार्ताद्वारा यसको समस्या समाधान गरिने र धरान ४, १३ र १४ का बासिन्दालाई अन्याय नगरिने आश्वासन दिएका छन्।"
बाढी पहिरोको उच्च जोखिममा मुगुका ३३ बस्ती,"मुगु : दसैंदेखि लगतार भएको वर्षाको कारण जिल्लाका चार स्थानीय तहका ३३ बस्ती उच्च जोखिममा रहेको जिल्ला विपद व्यवस्थापन समितिले बताएको छ। बिहिबार जिल्ला प्रशासन कार्यालयमा बसेको जिल्ला विपद व्यवस्थापन समितिको बैठकले दसैंबाट २४ गतेसम्म परेको अविरल वर्षाका कारण जिल्लाका चार स्थानीय तहका ३३ बस्ती उच्च जोखिममा रहेकाले विपद जोखिम न्युनीकरणका लागी ती बस्तीलाई विपद संकटग्रस्त क्षेत्र घोषण गर्न नेपाल सरकार गृह मन्त्रलायलाई अनुरोध गर्ने निर्णय गरेको हो। बाडाढी पहिरोले उच्च जोखिममा रहेको छाँयानाथ रारा नगरपालिकाको ढुमा गाँउ। ६ दिनसम्म परेको लगतारको वर्षाले छाँयानाथ रारा नगरपालिकाको बागबजार, सायाखोला, निगाले, ओाडार, दोबाटो, ढुमाललेख, बालैबगर, माथिघुइर, साहनीबाडा झयारी, सिागाडी,चराप, तल्लो, सालिम, भटडाडी, खत्याड गाँउपालिकाको बमकाँडा, जोगिलेख, गिालबोट, साटबाडा गाडेखोला, सेरी जोगीलेख, साटबाडा, गाँडेखोला, सेरी, जामा, हिगोटी, पैखु, खामाले, चाकपाडे, कवा, रासकोटीबाडा, थारा, ठाम्लेख, सेवलीबगर, हचुरी, नर्खजी, बम्डिका जामिर, कर्खा, सेरी, सेही, डुमाना, ह्यागुल, डाँडिया रातापानी, जेउडी, रिखिय र बिराबगर सोरु गाँउपालिको घताडि, रावलबाडा, बन्जाह, ख्याल्च, गयलपानी, तारपानी, आसिधारा, कच्चे, लाम्तु र हितबाडा साथै मुगुम कार्मारोङ गाँउपालिकाको सेरोग, माग्री र चिामात गरी ३३ बस्ती मानव बसोबासका लागि उच्च जोखिममा रहेकाले यी बस्ती लगायत अन्य बस्तीको सम्भाब्यता अध्यन सहित बस्ती स्थानतरणका लागी नेपाल सरकार गृह मन्त्रालय मार्फत मन्त्रिपरिषदमा निर्णय पठाएको प्रमुख जिल्ला अधिकारी रोमबहादुर महतले जानकारी दिएका हुन्। ८ जनाको ज्यान जानुका साथै सयौंको संख्यामा घर भत्किएर घरबारविहीन भएका छन्। वर्षाले भित्र्याउन लागेको अन्नबाली पहिरोले लगेर विद्यालय तथा अन्य सार्वजनिक स्थलमा परिवारसहित बसेका घरपरिवारलाई तत्काल राहत उपलब्ध गराउन एकद्वार प्राणिलीबाट जिल्ला प्रशासन कार्यालय मार्फत तत्काल रहात वितरण गर्ने निर्णय समेत भएको छ। अवरुद्ध सडक चारपाँच दिनमा खुल्ने वर्षाले अवरुद्ध भएको गमगढीपिना सडक खण्डमा जोखिम मोलेर हिंड्दै सर्वसाधरण। अवरुद्ध भएका जिल्ला सदरमुकाम गमगढी जोड्ने सडक खण्डहरु चारपाँच दिन भित्र संचालनमा आउने भएका छन्। नाग्मागमगढी सोरुगमगढी र ताल्चा गमगढी सडक खण्ड चार पाँच दिनभित्र संचालनमा ल्याउन छाँयानाथ रारा नगरपालिकाले ताल्चागमगढी र सोरु गाँउपालिकाले गमगढीसोरु खण्ड र सडक डिभिजन कार्यालय जुम्लाले नाग्मागमगढीको अवरुद्ध सडक खण्ड खुलाउन बिहीबारबाटै काम अगाडि बढाएका हुन्। वर्षातले नाग्मगमगढी सडक खण्डको ९४ किलो मिटर सडक खण्ड अवरुद्ध हुँदा नेपालगंज, सुर्खेत आवत जावत गर्ने सम्पूर्ण यातायातका साधन बन्द भएका छन्। यातायातको साधन मात्र अवरुद्ध नभइ पैदल यात्रु आवत जावतमा पनि समस्या भएको छ। सदरमुकाम गमगढी जोड्ने गमगढीसोरु, ताल्चागमगढी र गमगढीछायाल सडक खण्ड अवरुद्ध हुँदा सर्वसाधरणलाई दुई घण्टाको बाटो एक दिन लगाएर सदरमुकाम आउनु परेको उद्योग वाणिज्य संघ मुगुका अध्यक्ष कमल बुढाले बताए। लगतार अविरल वर्षाले अवरुद्ध भएको नाग्मागमगढी सडक खण्ड खुलाउन डोजर, स्काभेटर भाडामा लिइ काम सुरु गरिसकेकाले चार पाँच दिन भित्र खुल्ने प्रमुख जिल्ला अधिकारी रोमबहादुर महतले बताए।"
प्रधानमन्त्रीद्वारा जसपाका चारै जना मन्त्रीहरू बर्खास्त,"काठमाडौं : राष्ट्रपति विद्यादेवी भण्डारीले प्रधानमन्त्री शेरबहादुर देउवाको सिफारिसमा जनता समाजवादीका पार्टी (जसपा)का मन्त्रीहरूलाई पदमुक्त गरेको छ। राष्ट्रपति भण्डारीले जसपाका मन्त्रीहरू संघीय मामिला तथा सामान्य प्रशासनमन्त्री राजेन्द्रप्रसाद श्रेष्ठ, कृषि तथा पशुपंक्षी विकासमन्त्री मृगेन्द्रकुमार सिंह यादव, भौतिक पूर्वाधार तथा यातायातमन्त्री मोहम्मद इश्तियाक राई र वन तथा वातावरणमन्त्री प्रदीप यादवलाई संविधानको धारा ७७ को उपधारा (२)को खण्ड ख बमोजिम पदमुक्त गरेको राष्ट्रपतष कार्यालयका सहायक प्रवक्ता केशवप्रसाद घिमिरेले जानकारी दिए। चारवटै मन्त्रालय प्रधानमन्त्री देउवा आफैँले सम्हाल्नेछन्। त्यस्तै कानुन मन्त्रालयको जिम्मेवारी सञ्चार तथा सूचना प्रविधि मन्त्री ज्ञानेन्द्र कार्कीलाई दिइएको छ। कानुनमन्त्री गोविन्द बन्दी समायवधि सकिएपछि राजीनामा दिएका थिए।"
उत्तर कोरियाद्वारा लामो दूरीका क्षेप्यास्त्र परीक्षण,"प्योङयाङ : उत्तर कोरियाले लामो दूरीका दुई वटा क्षेप्यास्त्र परीक्षण गरेको छ। यो परीक्षण रणनीतिक आणविक हतियारको सञ्चालनका लागि तैनाथ गरिएका लामो दूरीका क्षेप्यास्त्रको क्षमता बढाउने उद्देश्यले गरिएको कोरियाली केन्द्रीय समाचार समितिले जनाएको छ। उत्तर कोरियाली नेता किम जोङले परीक्षणको परिणामप्रति सन्तुष्टि जनाउँदै राष्ट्रिय सेनाको अथक प्रयास र आणविक क्षमता विकास गर्न उनीहरूले निर्वाह गरेको भूमिकाको प्रशंसा गरे। अमेरिका, दक्षिणकोरिया र जापानले हालै गरेको संयुक्त सैन्य अभ्यासको प्रतिक्रियास्वरूप प्योङयाङले लामो दूरीका क्षेप्यास्त्र परीक्षण गरेहो हो। उत्तर कोरियाली नेता किमले विगत केही दिनदेखि देशको रणनीतिक आणविक सञ्चालन एवं प्रशिक्षणका निम्ति निर्देशन दिएका थिए। देशको अज्ञातस्थलमा ती क्षेप्यास्त्र परीक्षण गरिएका हुन्। यो परीक्षणले कोरियाली प्रायद्वीपमा तनाव बढाएको छ। उत्तर कोरियाले जापान, दक्षिण कोरिया, संयुक्त राज्य अमेरिकालगायत देशले क्षेप्यास्त्र तथा अन्य आणविक हतियार विकास नगर्न गरेको अनुरोधलाई वेवास्ता गर्दै आएको छ।"
झापा ३ का बागी उम्मेदवारलाई एमालेले गर्यो कारबाही,झापा : नेकपा एमाले झापाले जिल्ला कमिटी सदस्य डम्बरबहादुर गिरीलाई साधारण सदस्यसमेत नरहने गरी निष्कासन गरेको छ। नेकपा एमाले र राप्रपाले तालमेल गरी चुनावी मैदानमा उत्रिएका बेला हल्दिबारी निवासी गिरीले झापा क्षेत्र नम्बर ३ बाट प्रतिनिधिसभा सदस्य पदमा बागी उम्मेदवारी दिएका छन्। जिल्ला सदस्य गिरीले पार्टी अनुशासन उल्लंघन गरेकाले पार्टीका सबै जिम्मेवारी र साधारण सदस्यसमेत नरहनेगरी निष्कासन गरिएको एमाले झापा अध्यक्ष दीपक कार्कीले जानकारी दिए। कार्कीले पार्टीविरोधी गतिविधि गर्ने अर्जुनधाराका हरिकुमार राना र शिवसताक्षीका होमप्रसाद गौतमलाई यसअघि नै साधारण सदस्यसमेत नरहने गरी निष्कासन गरिसकिएको जनाउँदै पार्टी निर्णयको विरुद्धमा चुनावी गतिविधिमा प्रत्यक्ष परोक्षमा संलग्न जो कोही नेता तथा कार्यकर्ताहरूको पहिचान गरी तत्काल कारबाही गरिने चेतावनी दिएका छन्। एमालेको सहयोगमा झापा नम्बर ३ बाट राप्रपाका अध्यक्ष राजेन्द्रप्रसाद लिङ्देनले उम्मेदवारी दिएका छन्। लिङ्देनविरुद्ध गिरीले उम्मेदवारी दिएपछि पार्टीभित्र खैलाबैला मच्चिएको थियो। एमालेसमेत परित्याग नगरी स्वतन्त्र उम्मेदवारी दिएका गिरीले सूर्यमुखी फूल चुनाव चिन्ह पाएका छन्।
प्रतिनिधिसभा सदस्य बर्दियामा महिलाको उम्मेदवारी शून्य,"गुलरिया : आसन्न मंसिर ४ गने हुने प्रतिनिधिसभा तथा प्रदेससभा सदस्य निर्वाचनका लागि दर्ता गरिएको उम्मेदवारीमा बर्दियाका दुईवटै प्रतिनिधिसभा क्षेत्रबाट सदस्य पदका लागि कुनै पनि दलबाट महिलाको उम्मेदवारी नपरेपछि बर्दियाबाट महिलाको सहभागीता शून्य बनेको छ। बर्दियामा उम्मेदवारी दिएका दलहरुलगायत स्वतन्त्रहरुबाट समेत बर्दियामा कुनै पनि महिलाहरुले प्रतिनिधि सभा सदस्य पदमा उम्मेदवारी दिएका छैनन्। बर्दियामा २ वटा प्रतिनिधिसभा र ४ वटा प्रदेससभा सदस्यका लागि ५१ जनाको उम्मेदवारी परेको छ। उम्मेदवारी दिने दलहरुमा नेपाली काँग्रेस, नेकपा एमाले, नेकपा माओवादी केन्द्र, राप्रपा, नागरिक उन्मुक्ती पार्टी, राष्ट्रिय स्वतन्त्र पार्टी, जसपा, लोसपा, जनमत पार्टी, नेश्नलिष्ट पिपल्स पार्टी र नेमकिपा छन्। सदस्य पदका लागि स्वतन्त्रको पनि उम्मेदवारी परेको। बर्दिया प्रतिनिधिसभा सदस्य क्षेत्र नम्बर १ मा १० जना पुरुष उम्मेदवारहरुले उम्मेदवारी दिँदा महिलाको उम्मेदवारी शून्य छ। प्रतिनिधिसभा सदस्य क्षेत्र नम्बर २ मा ९ जना पुरुष उम्मेदवारी पर्दा महिला उम्मेदवारी शून्य छ। प्रतिनिधि सभा क्षेत्र नम्बर १ को दुवै प्रदेसबाट १९ जना पुरुषको उम्मेदवारी परेको छ। प्रतिनिधि सभा क्षेत्र नम्बर २ को दुवै प्रदेसबाट ९ जना पुरुषको उम्मेदवारी परेको छ। बर्दियाका ४ वटा प्रदेस सभा क्षेत्रमा ५ जना महिला सदस्यहरुको उम्मेदवारी परेको हो। निर्वाचन अधिकृतको कार्यालयहरुले सार्वजनिक गरेको नामावली अनुसार बर्दिया प्रदेस सभा सदस्य क्षेत्र नम्वर १ (२) मा गठबन्धनका तर्फबाट माओवादी केन्द्रकी अञ्जु दहितले उम्मेदवारी दिएकी छन्। बर्दिया प्रदेससभा सदस्य क्षेत्र नम्वर २ (१) मा जसपाकी शान्ता पौड्याल र नेमकिपाकी सावित्रा थापाले उम्मेदवारी दिएका हुन्। प्रदेस सभा सदस्य २ (२) मा नेकपा एमालेबाट कृष्णि थारु र नेमकिपाबाट वालि थापाको उम्मेदवारी परेको छ। बर्दियामा प्रतिनिधि सभा सदस्य क्षेत्र नम्वर १ मा मुस्लिम उम्मेदवार जनमत पार्टीबाट सोहराव पठानले उम्मेदवारी दिएका छन्। एकजना मात्र दलित उम्मेदवार नेकपा एमालेबाट भक्तबहादुर विश्वकर्माले क्षेत्र नम्वर १ (२) मा उम्मेदवारी दर्ता गराएका छन्। बर्दियाका प्रदेस सदस्यहरुमा ५ जना मधेसी समुदायबाट उम्मेदवारी परेको छ। प्रतिनिधि तथा प्रदेस सदस्यमा थारु समुदायबाट १५ जनाको उम्मेदवारी परेको नामावली सार्वजनिक भएको छ। बर्दिया प्रतिनिधि सभा तथा प्रदेस सभा सदस्य क्षेत्र नम्वर १ मा मनोनयन दर्ता गराएका कुनैपनि उम्मेदवारहरुले नाम फिर्ता लिएका छैनन्। प्रदेस सभा सदस्य क्षेत्र नम्वर २ (१) बाट स्वतन्त्र उम्मेदवार रामचन्द्र थापा र नेकपा एसका लक्ष्मीकान्त शर्माले उम्मेदवारी फिर्ता लिए। क्षेत्र नम्बर २ (२) बाट नेकपा एसका हर्क बहादुर शाहीले उम्मेदवारी फिर्ता लिएको सो क्षेत्रका निर्वाचन अधिकृत नगेन्द्र लम्सालले जानकारी दिए।"
"लोसपाले भन्यो, प्रधानमन्त्रीसँगको सहमति कायम होस्","काठमाडौं : उम्मेदवारको विषयलाई लिएर सत्ता गठबन्धनमा विवाद भएको छ। अगामी मंसिर ४ गते हुने प्रतिनिधि सभा र प्रदेश सभा निर्वाचनको उम्मेदवारको विषयमा बुधबार सत्तारुढ ४ दलले जारी गरेको विज्ञप्तिप्रति लोकतान्त्रिक समाजवादी पार्टी नेपालले गम्भीर ध्यानाकर्षण भएको जनाएको हो। बिहीबार लोसपा अध्यक्ष महन्थ ठाकुरले एक विज्ञप्ति जारी गर्दै लोकतान्त्रिक समाजवादी पार्टी नेपाल र सत्ता गठबन्धनका नेतृत्वकारी दल नेपाली कांग्रेसका सभापति तथा प्रधानमन्त्रीबीच असोज २२ गते भएको सहमति विपरित रहेको उल्लेख गरेका छन्। सत्तारुढ गठबन्धनले सर्लाही क्षेत्र नं२ प्रतिनिधिसभा तर्फको साझा उम्मेदवार महेन्द्र राय यादवलाई बनाएको छ। चार दलका शीर्ष नेताहरुले हस्ताक्षर गरेको वक्तव्यमा भनिएको छ, सर्लाही जिल्ला क्षेत्र नम्बर २ प्रतिनिधि सभामा सत्तारुढ गठबन्धनका साझा उमेदवार महेन्द्र राय यादव र सर्लाही २ प्रदेश सभा (१) मा सुनिल साह र २ मा कौशलन्द्र किशोर राय यादव उम्मेदवार रहनुभएको यसै विज्ञप्तिमार्फत जानकारी गराइन्छ । यादव माओवादी केन्द्रबाट उम्मेदवार बनेका हुन्। बाबुराम भट्टराई नेतृत्वको नेपाल समाजवादी पार्टीका नेता यादवलाई गठबन्धनले आफ्नो आधिकारिक उम्मेदवार बनाएको छ। सोहि विषयलाई लोसपाले असहमति जनाउँदै २२ गते मधेश प्रदेशको सन्दर्भमा प्रधानमन्त्रीसँग भएको सहमति नै आधिकारीक सहमति रहेको उल्लेख छ। जारी विज्ञप्तिमा भनिएको छ, सर्लाही क्षेत्र नं २ को प्रतिनिधि सभातर्फ  मित्रवत प्रतिस्पर्धा गर्ने, सर्लाही क्षेत्र नं २ को (क) मा नेपाली काँग्रेसको उम्मेदवार हुने, सर्लाही क्षेत्र नं २ को (ख) मा लोसपा नेपालको उम्मेदवार हुने, सर्लाही क्षेत्र नं १ को (क) मा लोसपा नेपालको उम्मेदवार हुने, महोत्तरी क्षेत्र नं १ को (क) मा लोसपा नेपालको उम्मेदवार हुने, महोत्तरी क्षेत्र नं २ को (क) मा लोसपा नेपालको उम्मेदवार हुने। सर्लाही २ मा लोसपाका राजेन्द्र महतोले उम्मेदवारी दिएका छन्।"
तीन सय ७० जनाको निःशुल्क आँखा जाँच,"विराटनगर : प्रदेश १ का विभिन्न स्थानमा बिहीबार ३ सय ७० जनाको निःशुल्क आँखा जाँच गरिएको छ । विश्व दृष्टि दिवसका अवसरमा विराटनगर आँखा अस्पताल मातहतका उपचार केन्द्रहरुले सर्वसाधारणको आँखाको परीक्षण गरेका हुन् । भोजपुर, तेह्रथुम, इलाम, फिक्कल, मंगलबारे, अर्जुनधारा, उर्लाबारी, रतुवामाई, लेटाङ, विराट चोक, रंगेली, दुहवी र इनरुवासमेतका उपचार केन्द्रले सर्वसाधारणको आँखाको निःशुल्क जाँच गरेका हुन् । विराटनगर आँखा अस्पतालका प्रबन्धक कुमार पृथुले आँखा स्वास्थ्य शिक्षा सम्बन्धी जनचेतनामूलक कार्यक्रमसमेत गरिएको जानकारी दिए । चेतनामूलक कार्यक्रमका साथै सर्वसाधारणको मधुमेह, रक्तचाप तथा दृष्टि जाँच गरिएको उनको भनाइ छ । उनका अनुसार परीक्षण गरिएकामध्ये ३४ जनामा दृष्टि दोष र १३ जनामा मोतियाविन्दुको समस्या रहेको पत्ता लागेको छ । मोतियाविन्दुको समस्या रहेकालाई आँखा उपचार केन्द्रहरुले निःशुल्क शल्यक्रियाका लागि विराटनगर आँखा अस्पतालमा रेफर गरेका छन् । उनीहरुको उपचार निःशुल्क गरिने प्रबन्धक पृथुले बताए । उनका अनुसार विराटनगर आँखा अस्पतालले आँखालाई माया गरौँ भन्ने नाराका साथ विभिन्न कार्यक्रमको आयोजना गरेर विश्व दृष्टि दिवस मनाएको छ । सर्वसाधारणमा चेतना जगाउन र आँखाको उपचारमा सबैलाई प्रेरित गर्न प्रत्येक वर्ष अक्टुबर महिनाको दोस्रो बिहीबार विश्व दृष्टि दिवस मनाउने गरिएको पृथुले बताए । आँखा उपचार सेवालाई प्रभावकारी बनाउन विभिन्न संघ संस्थासँग समन्वय गर्ने गरिएको उनको भनाइ छ । अस्पतालकी मेडिकल सुपरिटेन्डेन्ट डा रक्षा पन्तले नेपालमा आँखाको समस्या भएका आधाभन्दा बढीलाई म मोतियाविन्दुको बिरामी हुँ भन्ने ज्ञानसमेत नहुने गरेको बताइन् । सर्वसाधारणमा चेतना फैलाएर आँखाको परीक्षण तथा उपचारका लागि सबैलाई प्रेरित गर्न आवश्यक रहेको उनको भनाइ छ । मोतियाविन्दुको समस्या रहेकामध्ये आधाभन्दा बढीलाई त्यसका बारेमा जानकारी र कुनै ज्ञान नै छैन । आँखाको समस्या थाहा भएकामा पनि उपचार गराउनुपर्छ भन्ने भावना छैन, डा पन्तले भनिन्, उपचारमा हेलचेक्राइँ गर्ने प्रवृत्ति नै मोतियाविन्दु नियन्त्रणको मुख्य जटिलता र चुनौती हो । अज्ञानता र हेलचेक्राइँँ हटाउन मोतियाविन्दु तथा आँखा उपचार सम्बन्धि चेतना जगाउन आवश्यक छ । उपचार गरे मात्रै आँखालाई सुरक्षित राख्न सकिन्छ भन्ने सन्देश सबैमा पुगेमा आँखा सम्बन्धी रोग न्यूनीकरण र त्यसबाट हुने अन्धोपना रोकथाममा मद्धत पुग्ने जानकारी उनले दिइन् ।"
राप्रपा र स्वतन्त्र उम्मेदवारको समर्थन एमालेलाई,ओखलढुंगा : प्रतिनिधिसभामा एमालेका उम्मेदवार यज्ञराज सुनुवारलाई समर्थन गर्दै संघ तर्फका स्वतन्त्र उम्मेदवार हर्कबहादुर खड्काले उम्मेदवारी फिर्ता लिएका छन्। सुनुवारको उम्मेदवारीलाई समर्थन गर्दै खड्काले उम्मेदवारी फिर्ता गरेको बताए। जिल्लामा विकास निर्माण र जनताका ससाना समस्यामा समेत सुनुवारले महत्वपूर्ण भूमिका निर्वाह गरेको र जनताको माग सुनुवारकै रहेकाले आफुले उम्मेदवारी फिर्ता लिएको उनले दाबी गरे। आफुलाई समर्थन सहितको उम्मेदवारी फिर्ता लिएपछि एमाले उम्मेदवार सुनुवारले धन्यवाद दिँदै सिंगो जिल्लाबासीको आफुलाई साथ र समर्थन रहने दावी गरेका छन्। त्यस्तै प्रदेशसभा क तर्फ एमालेका उम्मेदवार अम्बिरबाबु गुरुङलाई समर्थन गर्दै राप्रपाका उम्मेदवार सानुराम दाहालले उम्मेदवारी फिर्ता लिएका छन्। राप्रपाबाट प्रदेश सभा ञकझ मा प्रत्यक्ष उम्मेदवारी दिएका दाहालले एमालेका गुरुङलाई समर्थन गर्दै उम्मेदवारी फिर्ता लिएका हुन्। दुवै उम्मेदवारहरुले एमाले उम्मेदवारहरुलाई सघाउने बचन दिएका छन्। आफ्ना उम्मेदवाहरुको समर्थनमा उम्मेदवारी फिर्ता लिने दुवै उम्मेदवाहरुलाई एमालेले पार्टी कार्यालयमा सम्मान गरेको छ।
कर्णालीमा भावी मुख्यमन्त्रीका आकांक्षी,"सुर्खेत : प्रतिनिधिसभा र प्रदेशसभाको चुनावी माहोल तातेसँगै कर्णालीको भावी मुख्यमन्त्री को बन्ला भन्ने चर्चा पनि सुरु भएको छ। कतिपय उम्मेदवारले आफूलाई भावी मुख्यमन्त्रीको रूपमासमेत उभ्याउन थालेका छन्। कर्णालीमा प्रत्यक्षतर्फ २४ सिट र समानुपातिकतर्फ १६ गरी ४० सिटका लागि मतदान हुँदैछ। कर्णालीमा सत्तारुढ गठबन्धन र एमालेबीच मुख्य प्रतिस्पर्धा हुने देखिन्छ। कतिपय उम्मेदवारहरू आगामी मुख्यमन्त्री बन्ने आकांक्षासहित मैदानमा होमिएका छन्। प्रदेशको मुख्यमन्त्री बन्ने आकांक्षासहित कतिपय नेताहरू पुनः प्रदेशमै उम्मेदवार बनेका छन् भने कतिपयले प्रतिनिधिसभाको टिकट त्यागेर प्रदेशमा झरेका छन्। भावी मुख्यमन्त्री बन्ने दौडमा मुख्यगरी कांग्रेस, एमाले र माओवादीका उम्मेदवारहरू छन्। चुनावपछि पनि पुनः मुख्यमन्त्रीमा दोहोरिने आकांक्षासहित वर्तमान मुख्यमन्त्री जीवनबहादुर शाही हुम्लाको प्रदेशसभा (ख) बाट उम्मेदवार बनेका छन्। तत्कालिन नेकपाको दुईतिहाइ बहुमत हुँदासमेत नेकपा विभाजनका कारण मुख्यमन्त्री बन्ने अवसर पाएका कांग्रेस नेता शाही यसपटक सत्ता गठबन्धनको बलमा निर्वाचन लड्दैछन्। उनको सचिवालय स्रोत भन्छ, उहाँ (शाही) नै मंसिरपछि पुनः मुख्यमन्त्री बन्नुहुन्छ, गठबन्धनको बहुमत आउँदा उहाँ नै हो मुख्यमन्त्री बन्ने। अहिले मुख्यमन्त्री हुँदैगर्दा बाँकी रहेका काम पूरा गर्न र चुनावपछि पनि सरकारको नेतृत्व गरेर प्रदेशमा स्थायीत्वको सन्देश दिन पनि उहाँ प्रदेशमा उम्मेदवार बन्नुभएको हो। कांग्रेसको केन्द्रीय सदस्य रहेका शाही पुनः मुख्यमन्त्रीमा दोहोरिने आकांक्षासहित प्रदेशमा उम्मेदवार बनिरहँदा उनको पार्टी कांग्रेसभित्र मुख्यमन्त्रीका आकांक्षी अरु नभएका होइनन्। कांग्रेस स्रोतका अनुसार जुम्लाको प्रदेशसभा (क) बाट उम्मेदवार बनेका ललितजंग शाही पनि मुख्यमन्त्रीका आकांक्षी छन्। उनी हाल कांग्रेसको कर्णाली प्रदेश समितिका सभापति हुन्। पार्टीको प्रदेश सभापति भएकाले पनि स्वभाविक रुपमा प्रदेशमा कांग्रेसले सरकारको नेतृत्व गर्ने अवसर पाउँदा आफू नै मुख्यमन्त्री बन्ने महत्वाकांक्षासहित उनी प्रदेशसभाको उम्मेदवार बनेका छन्। उसो त कांग्रेसभित्र जाजरकोटको प्रदेशसभा (क) बाट उम्मेदवार बनेका राजीवविक्रम शाहलाई पनि भावी मुख्यमन्त्रीको रुपमा चर्चा गर्न थालिएको छ। पार्टीको केन्द्रीय सदस्य रहेका शाह यसअघि जाजरकोटबाट संविधानसभामा निर्वाचित भएका थिए। जिल्लामा समाजसेवीको रुपमा परिचित उनी मुख्यमन्त्री बन्ने आकांक्षासहित प्रदेशसभामा उम्मेदवार बनेको उनी निकट स्रोतको दाबी छ। कर्णालीलाई आफ्नो आधार क्षेत्र दाबी गर्दै आएको माओवादी केन्द्रमा पनि भावी मुख्यमन्त्रीको रुपमा मुख्यगरी दुई जनालाई हेर्न थालिएको छ। रुकुमपश्चिमको प्रदेशसभा (ख) बाट उम्मेदवार बनेका राजकुमार शर्मा र सुर्खेत क्षेत्र नं २ (ख) बाट उम्मेदवार बनेका विन्दमान विष्टलाई माओवादीभित्र भावी मुख्यमन्त्रीको रुपमा चर्चा गर्न थालिएको हो। शर्मा माओवादीको कर्णाली प्रदेश कमिटीका पूर्वअध्यक्ष हुन्। माओवादी नेता जनार्दन शर्मा निकट भएकाले पनि कर्णालीमा सरकारको नेतृत्व पाउँदा शर्मा नै भावी मुख्यमन्त्री बन्ने उनी निकट स्रोतको दाबी छ। तर, यसअघि प्रदेश सरकारको आर्थिक मामिला तथा योजना मन्त्री भइसकेका विष्ट मुख्यमन्त्री बन्ने आकांक्षासहित पुनः प्रदेशमै उम्मेदवार बनेका छन्। उनी माओवादीका उपमहासचिव शक्तिबहादुर बस्नेत निकट मानिन्छन्। नेता विष्टले पनि आफू भावी मुख्यमन्त्रीको दौडमा रहेको संकेत गरेका छन्। बुधबार वीरेन्द्रनगरमा आयोजित एक कार्यक्रममा विष्टले भने, यसपटक सुर्खेतलाई ठूलो अवसर छ, सुर्खेतले नै चुनावपछि प्रदेशको नेतृत्व गर्नेछ। यो अवसर हामीले गुमाउनु हुँदैन। उनको यो भनाइले पनि विष्ट भावी मुख्यमन्त्री बन्ने दौडमा रहेको पुष्टि हुन्छ। कर्णालीमा कांग्रेस, माओवादी र एकीकृत समाजवादीबीच चुनावी तालमेल छ। यस्तै नेकपा एमालेमा मुख्यगरी स्थायी कमिटी सदस्य तथा प्रदेश इन्चार्ज यामलाल कँडेल र प्रदेश कमिटी अध्यक्ष विनोदकुमार शाहलाई भावी मुख्यमन्त्रीको रुपमा चर्चा गर्न थालिएको छ। कँडेल यसअघि २०७४ मा मुख्यमन्त्रीको आकांक्षासहित प्रदेशमा चुनाव लडेका थिए। तर, त्यसबेला एमाले र माओवादीबीचको गठबन्धनमा भागबण्डा हुँदा कर्णालीमा सरकारको नेतृत्व माओवादीको भागमा परेपछि कँडेल मुख्यमन्त्री बन्न पाएनन्। नेकपा विभाजन र एमालेकै सांसदहरूले फ्लोरक्रस गरेका कारण बहुमत हुँदाहुँदै पनि कँडेल मुख्यमन्त्री बन्न सकेनन्। तर यसपाली प्रदेशमा बहुमत हाँसिल गरेर मुख्यमन्त्री बन्ने आकांक्षा पूरा गर्ने दाउमा कँडेल रहेको एमाले स्रोतको दाबी छ। भावी मुख्यमन्त्री बन्ने आकांक्षासहित एमाले नेता कँडेल यसपटक पनि सुर्खेत क्षेत्र नं २ (क) बाट प्रदेशसभा सदस्यका लागि उम्मेदवार बनेका छन्। यद्यपी एमालेभित्रै पार्टीका प्रदेश कमिटी अध्यक्ष शाह पनि भावी मुख्यमन्त्री बन्न सक्ने बहस चलिरहेको छ।"
सम्भव छ सामान्य प्रसव,"गृहिणी रीताको (नाम परिवर्तन) सानै उमेरमा विवाह भयो। उनले २६ वर्षमै तेस्रो सन्तानलाई जन्म दिइन्। पहिलो पटक घरमै प्रसव गरेकी सुनितालाई दोस्रो पटक भने लामो समय (दुई दिन) व्यथा लाग्यो। तर पनि सन्तान नजन्मेपछि अस्पताल ल्याइयो। अस्पतालमा उनको परीक्षण गरियो। शिशु निस्कन सकेन। बच्चाको टुटुल्को (क्यापुट) बनेको थियो र उसको ढुकढुकी पनि कम भइसकेको थियो। चिकित्सकले तुरुन्त शल्यक्रिया (सिजर) गरेर शिशु निकाले। आमा र शिशु दुवैलाई केही दिनको अस्पताल बसाइपछि घर पठाइयो। सिजरियन गरेको चार वर्ष नपुग्दै उनी पुनः गर्भवती भइन्। दोस्रो पटक प्रसवमा निकै पीडा भएर पनि होला, यसपटक उनले गर्भको नियमित परीक्षण गराइन्। सुत्केरीका लागि तोकिएको दिनअगावै राति उनको प्रसव व्यथा सुरु भयो। एम्बुलेन्स खोज्न, पैसाको व्यवस्था मिलाउन तथा घरमा बच्चा हेरिदिने मान्छे खोज्न समय लाग्यो। अस्पताल पुग्दा उनको पाठेघरको मुख धेरै खुलिसकेको र बच्चा सानो भएकाले चिकित्सकले नर्मल डेलिभरी गराउन सकिने सुझाव दिए। अन्ततः डेलिभरी नर्मल नै भयो। डेलिभरीमा अत्यधिक रक्तस्राव भएकाले रीतालाई बचाउन रगतसमेत दिनु पर्यो। सन्तान जन्माउने अर्थात् प्रसव गराउने तरिकालाई डेलिभरी भनिन्छ। बच्चा जन्माउने र वंश बढाउने कामलाई सामान्य भनिए तापनि यो एउटा जटिल प्रक्रिया हो। यस क्रममा भएका जटिलताहरूको कारणले आमाको, बच्चाको वा आमा र बच्चा दुवैको मृत्युसमेत हुने गरेको छ। स्वास्थ्य तथा जनसंख्या मन्त्रालयले प्रकाशन गरेको तथ्यांकअनुसार सन् २०१६ मा नेपालको मातृ मृत्युदर २३९ थियो। जुन सन् २००६ मा २८१, १९९० मा ७७० र १९९६ मा ५३९ रहेको थियो। स्वास्थ्य सेवा विभागको २०७७०७८ को वार्षिक प्रतिवेदनअनुसार चार पटक गर्भको परीक्षण गर्ने गर्भवतीको संख्यामा वृद्धि भएको छ। सो प्रतिवेदनअनुसार स्वास्थ्य संस्थामा गएर प्रसव (सुत्केरी) गराउनेको संख्यामा पनि वृद्धि भएको छ। २०७३०७४ मा ५४६ प्रतिशत गर्भवती महिलाले स्वास्थ्य संस्थामा सुत्केरी गराए भने २०७७०७८ मा ६४९ प्रतिशत पुगेको छ। डेलिभरी धेरै किसिमका हुन्छन्। प्राकृतिक रूपमा वा कुनै बाह्य सहयोगबिना हुने डेलिभरीलाई सामान्य वा नर्मल डेलिभरी भनिन्छ। धेरै अवस्थामा नर्मल डेलिभरी नै हुने गर्छन्। नर्मल डेलिभरी हुन नसक्ने अवस्थामा आमा, बच्चा वा दुवैलाई जोगाउन औजार (भ्याकुम तथा फोरसेप) प्रयोग गरिन्छ। इन्स्ट्रुमेन्टल डेलिभरी अथवा सिजरियन सेक्सन वा शल्यक्रिया गरेर डेलिभरी गराउनु पर्ने पनि हुन्छ। यसरी डेलिभरी गराउनु भनेको एउटा बाध्यात्मक अवस्था हो। प्रसव पीडा सुरु भएको बेला आमा वा बच्चामा कुनै समस्या देखिएमा तथा प्रसव पीडा सुरु भएको लामो समय बितिसक्दा पनि डेलिभरी हुन नसकेको अवस्थामा भ्याकुम वा फोरसेपको प्रयोग गर्नुपर्ने हुन सक्छ। तर यस्ता सबै अवस्थामा औजारहरूको प्रयोग गर्न सकिँदैन। नर्मल हुन नसक्ने र औजार पनि प्रयोग गर्न नसकिने भएपछि अन्तिम उपाय भनेको शल्यक्रिया अर्थात् सिजरियन गर्नुपर्ने हुन सक्छ। पछिल्लो समयमा सिजरियन डेलिभरी अर्थात् बच्चाको जन्म योनीमार्गबाट नगराएर, पेटको तल्लो भाग र पाठेघरमा शल्यक्रिया गरेर सोझै बच्चा जन्माउनेहरूको संख्या बढेको देखिन्छ। सिजरियन डेलिभरीको सुरुआत कसरी भयो भन्नेमा एक मत देखिँदैन। विलियमस् अब्सट्रेटिक्सको २२औं संस्करणमा सिजरियनको इतिहास उल्लेख गरिएअनुसार १०० बीसीभन्दा अगाडि नै जुलियस सिजरको जन्म पेट चिरेर गरेको पाइन्छ। उनकै नामबाट सिजरियन रहेको मान्यता रहे पनि यससँग अनगिन्ती कथा जोडिएको देखिन्छ। सन् १८६५ सम्म पनि सिजरियन डेलिभरीलाई सफल मानिएको थिएन। त्यस अवस्थामा बेलायतमा मात्र सिजरियन गर्दा आमाको मृत्युदर ८५ प्रतिशत थियो। त्यसबेला पाठेघर सिलाउने र रक्तस्राव रोक्ने प्रवृत्तिको राम्रो विकास भइसकेको थिएन। वर्तमान अवस्थामा औषधि तथा अन्य आवश्यक सामग्री सजिलै उपलब्ध हुने र राम्रो तरिकाको विकास भइसकेका कारण सिजरियनलाई सुरक्षित मानिन्छ। गर्भवती महिलाको अन्य रोग नभएको अवस्थामा (विशेषगरी मुटु, मिर्गौला, फोक्सो, रगतको समस्या नभएको) सिजरियन गरे यसैको कारण महिलाको मृत्यु हुने सम्भावना न्यून रहन्छ। सिजरियन नै गर्नुपर्ने कारण धेरै छन्। आमाको पेल्भिस सानो भएको अवस्थामा बच्चाको टाउको सो बाटो भएर आउन नसक्ने वा पेल्भिस ठीकै भए पनि बच्चाको टाउको नै ठूलो भएको अवस्था सिजरियन डेलिभरीको प्रमुख कारण हुन्छ। बच्चा उल्टो, तेर्सो वा अन्य नमिलेको अवस्थामा रहेको, बच्चाको मुटुको धड्कन सामान्यभन्दा कम वा बढी भएको, सालनाल पाठेघरको मुखमा रहेको, व्यथा लगाएर पनि डेलिभरी नभएकोजस्ता अवस्थामा पनि सिजरियन गर्नुपर्ने हुन्छ। पहिलो बच्चा जन्माउने उमेर बढी हुनु, बच्चाको अवस्थाबारे जन्मनुअघि थाहा पाउनु, औजार प्रयोग गरेर बच्चा जन्माउन नचाहनु, बच्चा उल्टो रहेको थाहा हुनुजस्ता कारण मात्र होइन, साइत हेरेर बच्चा जन्माउने प्रवृत्ति पनि बढेको छ। गर्भवती महिलाहरूले प्रसव पीडा सहन नसक्ने, चाँडै आत्तिने र जोखिममा बस्न नचाहने भएकाले पनि सिजरियन डेलिभरीको दर बढ्दै गएकोे छ। आजभोलि मानिस जीवन व्यस्त रहने गरेको र योजना बनाएर गर्भ राख्ने अनि सो गर्भका लागि सानो जोखिम लिन नचाहने भएकाले दम्पतीले नै सिजरियनका लागि अनुरोध गर्ने पनि गर्छन्। त्यस्तै सुत्केरीका लागि अस्पतालमा भर्ना भएका गर्भवती वा बच्चामा कुनै असर देखिएमा अस्पताल र चिकित्सकमाथि नै हातपातसमेत हुन सक्ने भएकाले चिकित्सक र अस्पतालले समेत धेरै कुराउनुभन्दा सिजरियन रोज्ने गरेको पनि देखिन्छ। पछिल्लो समयमा सिजरियनको सेवा दिन सक्ने क्षमता मात्र बढेको छैन, सिजरियन हुने संख्यामा पनि निकै गुणाले वृद्धि भएको पाइन्छ। सन् १९७० मा अमेरिकामा ४५ प्रतिशतमा मात्र सीमित रहेको सिजरियन डेलिभरी सन् २०१८ मा सोही मुलुकमा ३१ प्रतिशतभन्दा बढी रहेको अध्ययनले देखाएको छ। सन् २०१५ मा १ सय ६९ देशबाट लिएको तथ्यांकले सिजरियनको दर २११ प्रतिशत पुगेको देखाएको छ। नेपालमा पनि सिजरियन डेलिभरीको दरमा उल्लेखनीय वृद्धि भएको देखिन्छ। स्वास्थ्य सेवा विभागको प्रतिवेदनअनुसार विगत ५ वर्षमा सिजरियनको दरमा सुस्त वृद्धि देखिएको छ। नेपालमा सिजरियनको राष्ट्रिय औसत दर २०७३०७४ मा १६६० प्रतिशत थियो भने २०७७०७८ मा यो २०५० प्रतिशत पुगेको छ। प्रदेश १ र बागमती प्रदेशमा यसको दर निरन्तर बढ्दै गएको छ भने कर्णाली प्रदेशमा खासै परिर्वतन देखिँदैन। प्रदेशअनुसार मात्र होइन, हरेक अस्पतालमा एउटै दरमा सिजरियन हुने गरेका छैनन्। अस्पतालमा रहेको सुविधा, बिरामीको चाप र प्रकार अनि अस्पतालको नीतिले पनि सिजरियन हुने दरमा असर गर्न सक्छ। सिजरियन सुविधा नभएको स्वास्थ्य संस्थामा सिजरियन भएको नदेखिने हुन्छ भने यस्ता संस्थाबाट रिफर गर्ने अस्पतालमा सो बढी देखिने हुन्छ। कुनै कारणले एकपटक सिजरियन गरेपछि फेरि सधैं प्रसव सिजरियन विधिबाट नै गराउनुपर्छ भन्ने मान्यता छ। तर सधैं सिजरियन आवश्यक नहुन सक्छ। सिजरियनपछि नर्मल डेलिभरी गराइने पद्धतिलाई भिब्याक अर्थात् भजाइनल बर्थ आफ्टर सिजर (भीबीएसी) भनिन्छ। पछिल्लो चरणमा भिब्याक गर्ने चलन बढ्दो छ। दुई वा बढी पटक सिजर गरिसकेका, पहिला पाठेघर फुटेका वा पाठेघर ठाडो चिरिएका, पहिले सिजर गरेको दुई वर्ष नपुगेको अवस्थामा भिब्याक वा नर्मल डेलिभरीको प्रयास गर्नु हँुदैन। बच्चा ठूलो भएको अवस्थामा वा सालनाल (प्लासेन्टा) तल रहेको अवस्थामा पनि भिब्याक सफल हुँदैनन्। तर, पहिले सिजर गरेको ३४ वर्षपछि, सुल्टो बच्चा (सेफालिक) रहेको अवस्थामा, बच्चाको टाउकोको अनुपातमा आमाको पेल्भिस राम्रो भएको अवस्थामा भिब्याक सफल हुने सम्भावना ८० प्रतिशतसम्म रहने अध्ययनले देखाएको छ। भिब्याकको सबैभन्दा जटिलता भनेको प्रसव ब्यथा भएको अवस्थामा नै पाठेघर फुट्नु हो। व्यथा बढ्दै जाँदा पाठेघरमा पहिले सिजरियन गर्दा चिरेको ठाउँ (जुन कमजोर हुन्छ) फुट्ने सम्भावना हुन्छ। भिब्याकका लागि छनोट गरेका केसहरूमा पनि २ सयमा १ देखि २५ प्रतिशतसम्ममा पाठेघर फुटेको पाइएको छ। यसबाहेक यस अवस्थामा अत्यधिक रक्तस्राव हुने सम्भावना पनि बढी रहन्छ। पाठेघर फुट्न सक्ने र सो भए आमा र बच्चा दुवै जोखिममा हुन्छन्। त्यसैले हाम्रो जस्तो मुलुकमा खासै रुचाएका छैनन् भन्दा फरक नपर्ला। नेपालमा भिब्याक हुँदै नभएको चाहिँ होइन। भिब्याकको सफलताका लागि वा भनौं यो अपनाउन दुइटा महत्त्वपूर्ण तयारी हुनुपर्छ ः पहिलो प्रसवको राम्रो निगरानी र अर्को पाठेघर फुट्नेबित्तिकै शल्यक्रिया। नेपालमा अस्पतालहरूमा जनशक्तिलगायत अन्य स्रोत र साधनको कमी छ। त्यसैले प्रसवको त्यो तहको निगरानी अर्थात् पाठेघर फुट्नेबित्तिकै पहिचान गर्न सक्ने र तुरुन्तै शल्यक्रिया गरेर बच्चा र आमालाई जोगाउन सक्ने सम्भावना कम छ। अस्पताल ढिला पुग्नु वा सिजसियनको तयारी ढिला भयो भने नर्मल डेलिभरी (भिब्याक) गर्नु निकै जोखिमपूर्ण हुन्छ।  साह, प्रसूति तथा स्त्रीरोग विशेषज्ञ हुन्।"
वीरगञ्जको रेल्वे रोडबाट चरेससहित दुई युवक पक्राउ,वीरगन्ज : वीरगन्जबाट प्रहरीले लागु पदार्थ चरेससहित २ युवकलाई पक्राउ गरेको छ। प्रहरीले ९ केजी ५ सय ग्राम चरेससहित वीरगन्ज महानगरपालिका वडा नम्बर १६ का १९ वर्षीय करण राय र त्यही ठाँउका २० वर्षीय राज चौरसीयालाई पक्राउ गरेको हो। वडा प्रहरी कार्यालय विर्ताबाट खटिएको प्रहरी टोलीले वीरगन्ज ८ रेल्वे रोडमा बुधबार दिउँसो सवारी साधन तथा पैदल यात्री चेकजाँच गर्ने क्रम्मा रायले बोकेको झोला खानतलाशी गर्दा ९ केजी ५ सय ग्राम चरेस बरामद भएको थियो। पक्राउ परेका रायले दिएको बयानका आधारमा चरेस ओसारपसार संलग्न चौरसीयालाई पनि पक्राउ गरिएको पर्साका प्रहरी उपरीक्षक रमेश बस्नेतले जानकारी दिए। चरेससहित पक्राउ परेका दुवै जनालाई प्रहरी हिरासतमा राखेर थप अनुसन्धान भैरहेको बस्नेतले बताए।
साउदीमा अलपत्र क्षेत्रीलाई सहयोग,"साउदी : १२ वर्षदेखि साउदी अरेबियामा अलपत्र परेका बुटवलका दामोदर क्षेत्रीका लागि दूतावासको सहकार्यमा ४० हजार रियाल जुटेको छ। साउदीमा रहेका विभिन्न भातृसंगठन, एनआरएन तथा विभिन्न सामाजिक संघसंस्थाहरूको सहयोगमा सो रकम उठेको हो। पीडित क्षेत्रीका लागि आवश्यक ७९ हजार साउदी रियालमध्ये ४० हजार उठेको छ। पीडित दामोदर भन्छन् घरायसी अवस्था निकै दयनीय छ, बाँकी रकम उठाउन व्यक्तिगत रूपमा असमर्थ रहेकाले थप आवश्यक रकमका लागि साउदीलगायत विभिन्न राष्ट्रमा कार्यरत रहेका नेपालीलाई सहयोग गर्न आह्वान गर्छु। दामोदर क्षेत्रीका बारेमा अन्नपूर्ण पोस्ट दैनिकमा २०७८ पुस ११मा समाचार प्रकाशित गरिएको थियो। वैदेशिक रोजगारका क्रममा साउदी अरेबिया पुगेका बुटवल ४ का दामोदर क्षेत्री १२ वर्षदेखि साउदीमा अलपत्र छन्। २०६८ असारमा उनी ड्राइभर भिसामा साउदी गएका थिए। हातमा सीप भएका क्षेत्रीले ड्राइभर भिसा परिवर्तन गर्न कम्पनीमा अनुरोध गरे। कम्पनीले २५ सय साउदी रियाल मागेपछि कार्यरत कम्पनीबाट भागेर २०६९ सालमा हमद साउद अल हाजीरी कम्पनीमा ड्राइभरको काममा लागे। काम गर्दै जाँदा आफूले चलाएको गाडी दुर्घटनामा पर्र्यो। दुर्घटनामा पाकिस्तानी नागरिकको मृत्यु भयो। दुर्घटनामा परेका दुबै गाडीहरू जलेर नस्ट भए। दामोदर पनि पक्राउ परे। तीन महिना जेल बसे। जेलबाट निस्किएपछि पुनः कम्पनीको काममा फर्किए। तर, कम्पनीले दामोदरसँग दुर्घटनामा जलेको गाडीको क्षतिपूर्ति रकमस्वरूप ७९ हजार साउदी रियाल (लगभग २४ लाख ८० हजार) नेपाली रूपैयाँ माग गर्यो। दामोदरले सो रकम तिर्न नसकेपछि सम्बन्धित कम्पनीले दुई वर्षपछि जेल चलान गर्यो। तर, दुर्घटनामा ज्यान गुमाएका पाकिस्तानी नागरिकको तर्फबाट भने कुनै उजुरी परेन। २०७४ देखि साउदीको जुवेल जेलमा कैदी जीवन बिताएका क्षेत्री २०७८ फागुनमा छुटे। ४ वर्ष जेल सजाय कटाइसकेका क्षेत्रीले हालसम्म सो रकम तिर्न सकेका छैनन्। रकम अभावले उनी साउदीमा अलपत्र छन्।"
सकसपूर्ण सुशासन,"सरकारी सेवा प्रवाहको मुख्य माध्यम सार्वजनिक निकायहरू हुन्। यस्ता निकायले प्रवाह गर्ने सेवालाई प्रभावकारी गराउन सरकारले निरन्तर प्रयास गरिरहेका हुन्छन्। सेवाग्राहीको सन्तुष्टि नै सेवा प्रवाहको मुख्य अभीष्ट हो। यसैका कारण सेवामा गुणस्तर वृद्धि गर्दै लान सार्वजनिक निकायहरूले आफ्ना संरचनागत एवं कानुनी आधारहरूलाई समयानुकूल गराएका हुन्छन्। सेवा प्रवाहको प्रभावकारिताका लागि आवश्यक कानुनी एवं संस्थागत आधारहरूका अतिरिक्त सेवाप्रदायकको कार्यशैली र व्यवहारले समेत सेवाको सन्तुष्टिमा महत्त्वपूर्ण भूमिका निर्वाह गरेको हुन्छ। नेपालको संविधानमा सार्वजनिक प्रशासनलाई स्वच्छ, सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र सहभागितामूलक बनाउँदै राज्यबाट प्राप्त हुने सेवासुविधामा जनताको समान र सहज पहुँच सुनिश्चित गरी सुशासनको प्रत्याभूति गर्नुपर्ने उल्लेख भएको छ। सुशासन ऐनमा प्रशासनिक कार्य गर्दा पारदर्शिता, वस्तुनिष्ठता, जवाफदेहिता तथा इमान्दारिता, आर्थिक अनुशासन एवं भ्रष्टाचारमुक्त हुनुपर्ने व्यवस्था गरेको छ। साथै चुस्त र जनमुखी प्रशासन, प्रशासन संयन्त्रको तटस्थता तथा निष्पक्षता कायम गर्नुपर्ने स्पष्ट पारिएको छ। निजामती सेवा ऐन, नियम एवं अन्य सेवा सञ्चालनसम्बन्धी कानुनमा सेवाग्राहीसँग इमान्दार भई नैतिक अनुशासन कायम गर्नुपर्ने स्पष्ट गरिएको छ। सार्वजनिक पदमा रहने राजनीतिक एवं प्रशासनिक पदाधिकारीले सेवा प्रवाह गर्दा भ्रष्टाचारजन्य व्यवहार र कार्यशैली देखाउन नहुने सम्बन्धमा पदाधिकारीले पालना गर्नुपर्ने आचरणमा समेत स्पष्ट भएको छ। यस्ता व्यवस्थाका सम्बन्धमा सेवा प्रवाहमा संलग्न पदाधिकारीलाई जानकारी भएकै हुन्छ। तापनि सार्वजनिक सेवा प्रवाहमा भ्रष्टाचारजन्य प्रवृत्ति रहिरहनुले सार्वजनिक सेवाप्रतिको विश्वसनियता घट्दै गएको महसुस भएको छ। यस सन्दर्भमा सेवाको विकल्पको जोखिम बढ्नु स्वाभाविक हो। यस जोखिमलाई बढ्न नदिन सेवा प्रवाहका सन्दर्भमा सार्वजनिक निकायहरूमा हुने भ्रष्टाचारजन्य प्रवृत्तिको अध्ययन गरी प्रवृत्ति नियन्त्रणका उपायतर्फ तालुक निकायहरू जिम्मेवार र संवेदनशील हुनु जरुरी भएको छ। सेवा प्रवाहका लागि स्थापना भएका सार्वजनिक निकायहरूमा घुस लिने दिने प्रवृत्ति पुरानै हो। यसमा सुधार गर्न नसकिएको यथार्थता आज पनि कायमै छ। मूलतः राजनीतिक एवं प्रशासनिक पदाधिकारीहरूको मिलेमतोले यस कार्यमा टेवा पुर्याएको छ। निहित स्वार्थका लागि साँठगाँठ गर्ने र कानुन र प्रक्रियालाई गलत व्याख्या गरी सेवा प्रवाहका बहानामा भ्रष्टाचार गर्ने गराउने कार्य सहज रूपमा हुने गरेको छ। मिलेमतो एवं सेटिङमा स्थानीय तहसम्मका सेवा केन्द्रमा पुग्ने गरेका दलाल र बिचौलियाहरूको अस्वाभाविक संलग्नताले यस कार्यमा सघाउ पुर्याएको पाइन्छ। जनसम्पर्क बढी हुने सरकारी निकायमध्ये मालपोत, नापी कार्यालयजस्ता निकायमा मिलेमतोमा सरकारी, पर्ती, जंगल, बुट्ट्यान, गुठी आदिका जग्गा व्यक्ति वा निजी कम्पनीको नामममा दर्ता गराई बेचबिखन गर्ने प्रवृत्ति छ। सरकारले मुआब्जा दिई अधिग्रहण गरी लिएको सरकारी, सार्वजनिक र गुठीका जग्गाहरू गैरकानुनी रूपमा व्यक्ति विशेषको नाममा दर्ता गर्ने, फिल्डबुककैफियत महलको विवरणविपरीत छुट जग्गा दर्ताका नाममा व्यक्ति विशेषका नाममा दर्ता गर्नेजस्ता प्रवृत्ति यस्ता निकायमा पाइएको छ। मूलतः राजनीतिक एवं प्रशासनिक पदाधिकारीहरूको मिलेमतोले भ्रष्टाचार कार्यमा टेवा पुर्याएको छ। दलाल र बिचौलियाहरूको अस्वाभाविक संलग्नताले यस कार्यमा सघाउ पुर्याएको पाइन्छ। सार्वजनिक वा व्यक्तिको अचल सम्पत्ति व्यक्ति वा समूहको नाममा गर्ने कार्यलाई नियन्त्रण गर्न सकिएको छैन। जग्गाको कित्ता हालसाबिक गर्दा साँधमा रहेको सरकारी जग्गा व्यक्तिको जग्गामा घुसाउने तथा सरकारी जग्गा आफन्तको नाममा बाँडफाँट गरी बिक्री वितरण गर्ने कार्य हुने गरेको गुनासा छन्। सरकारी वा सार्वजनिक जनिएको जग्गाको नक्कली जग्गाधनी प्रमाणपुर्जा बनाई मुद्दा हाली मिलापत्रका नाममा सरकारी जग्गा हडप्ने र अनधिकृत भोगचलन गर्ने, दर्ता से्रस्ताको कागजात हेरफेर गरी सार्वजनिक जग्गा व्यक्तिको नाममा दर्ता गर्ने कार्यलाई नियन्त्रण गर्न सकिएको छैन। वास्तविक जग्गाधनीको विवरण सच्चाई नक्कली जग्गाधनी कायम गरी एक व्यक्तिको जग्गा अर्को व्यक्तिको नाममा दर्ता गर्ने, नापीको काम गर्दा, ब्लुप्रिन्ट लिन जाँदा तथा जग्गाको नक्सा ट्रेस उपलब्ध गराउँदा घुसरिसवत माग गर्ने प्रवृत्ति पनि कायमै छ। परीक्षण गर्नुपर्ने कागजात नहेरी स्थानीय निकायको घर, बाटो चार किल्ला प्रमाणितको सिफारिसलगायत आवश्यक प्रमाण कागजात संकलन गरी राजस्व चुहावट गर्ने गरेको गुनासा आइरहेकै हुन्छन्। साथै जग्गाको मूल्यांकन गर्दा हुनुपर्ने वास्तविकभन्दा कम थैली कायम गरी पुँजीगत लाभकर र रजिस्ट्रेसन शुल्क निर्धारण गर्ने गरेको पाइएको छ। राजस्व रकम नक्कली रसिदबाट उठाई प्रचलित कानुनबमोजिम दाखिला नगरी हिनामिना गर्ने, मोठ भिडान नगरी अदालतवाट रोक्का रहेको जग्गा पास गर्ने तथा रोक्का जग्गा रोक्का छैन भनी प्रमाणित गर्ने गराउने प्रवृत्तिमा कमी आएको छैन। सरकारी कागजात अनधिकृत रूपमा नियतवश लुकाउने, नष्ट गर्ने र अभिलेखांकन नगर्ने, जग्गा प्लटिङको नाउँमा सार्वजनिक पर्तीजग्गासमेत दुरुपयोग गर्ने लगायतका भ्रष्टाचारजन्य कार्य नियन्त्रण हुन सकेको छैन। सरकारी सेवाका लागि कार्यालयमा रहेको नागरिक बडापत्र, सहायता कक्षमा सेवासम्बन्धी आवश्यक जानकारी राखिएको छ। सेवा लिन भर्नुपर्ने फाराम, दिनुपर्ने निवेदनको ढाँचा उपलब्ध हुनुका साथै पेस गर्नुपर्ने कागजातका अतिरिक्त सेवाका प्रक्रियाका सम्बन्धमा जानकारी दिने व्यवस्था गरिएको छ। यस्ता व्यवस्थाका आधारमा सेवाग्राहीले घुस नदिई आफ्नो काम आफैंले गर्न गराउन सक्ने हुन्छन्। तर कार्यालयमा भएका यी व्यवस्थाहरूलाई गुमराहमा राखी सेवाग्राहीलाई बिचौलियाको सहयोग लिन बाध्य गराउन कार्यालयका कर्मचारीका साथै बिचौलियाहरू समेतको भूमिका छ। मूलतः मालपोत कार्यालय, यातायात व्यवस्था कार्यालय, नापी कार्यालय, वैदेशिक रोजगारीका कार्यालय, भन्सार कार्यालय, उद्योग व्यवसायसँग सम्बन्धित कार्यालय, नगरपालिका, गाउँपालिकाका कार्यालय, जिल्ला प्रशासन कार्यालय, राहदानी विभाग र न्यायालयहरूमै पनि बिचौलियाहरूको संलग्नतामा भ्रष्टाचारजन्य कार्यहरू सहज रूपमा हुने गरेका गुनासा थुप्रै सुनिन्छन्। शान्ति, सुरक्षाको सुनिश्चितताका लागि गृह प्रशासनको भूमिका उल्लेखनीय छ। परिवर्तित सन्दर्भ अनुकूल भ्रष्टाचाररहित गृह प्रशासनका लागि सेवामा सुधार गर्न नसकिएको गुनासा रहेकै छन्। मूलतः व्यापार व्यवसायमा, प्राकृतिक स्रोतको उत्खनन र ओसारपसारलगायतका विषयमा सहजीकरण गर्ने नाममा प्रहरी प्रशासनबाट घुस रिसवत लिने गरेको गुनासा रहेको छ। सवारी चालक अनुमतिपत्रको प्रयोगात्मक परीक्षा पास गराइदिने भनी घुस रिसवत लिने, सडक दुर्घटनामा घुस र रिसवत लिई नक्कली चालक खडा गरी गलत अनुसन्धान प्रतिवेदन तयार पार्नेजस्ता भ्रष्टाचारजन्य कार्य हुने गरेको अध्ययन प्रतिवेदनहरूले समेत देखाएका छन्। सार्वजनिक खरिद कानुनको पालना नगरी सोझै खरिद गर्ने तथा दैवीप्रकोप उद्धार राहत सामग्री खरिदमा अनियमितता गर्ने गरेको गुनासा पनि छन्। सुरक्षाको जरुरीको बहानामा प्रक्रियाको पूर्ण पालना नगर्ने, अध्यागमन कार्यालयबाट यात्रा अनुमति दिन नहुने व्यक्तिहरूलाई समेत घुस रिसवत लिई यात्रा अनुमति प्रदान गर्ने गरेको गुनासा भेटिएकै छन्। संघीयतादेखि स्थानीय तहसम्मका सार्वजनिक निकायहरूमा हुने यस्ता भ्रष्टाचारजन्य प्रवृत्तिका कारण गैरसरकारी एवं निजी क्षेत्रको सेवा प्रवाहमा समेत भ्रष्टाचार गाजिँदै जाने जोखिम बढेको छ। यसको नियन्त्रणका लागि मूलतः स्थानीय तहसम्मका जिम्मेवार राजनीतिक नेतृत्व नै अग्रसर हुनु जरुरी भएको छ। मिलेमतोमा बढ्दै गएको भ्रष्टाचारजन्य प्रवृत्तिले स्थानीय तहसम्मका सार्वजनिक निकायहरूमा भ्रष्टाचार संस्थागत हुँदै गएको छ। सरल, सहज, सुपथ र गुणस्तरीय सेवा जनताको वर्तमान आवश्यकता हो। सार्वजनिक सेवा प्रवाहको गुणका आधारमा जनताले सरकारको क्षमताको वास्तविक मूल्यांकन गर्ने भएका कारण सार्वजनिक सेवाका माध्यमबाट सरकारले जनताको विश्वास हासिल गर्ने उद्देश्य राख्नुपर्छ। सार्वजनिक सेवाको आधारभूत क्षेत्र स्वास्थ्य सेवामा सेवाग्राहीका गुनासा अन्य क्षेत्रको तुलनामा बढी छन्। तीनै तहका सरकारले औषधि खरिद गर्दा वार्षिक आवश्यकताका आधारमा टेन्डर गर्नु पर्नेमा यस कार्यलाई महत्त्व नदिने गरेको पाइएको छ। खरिदका लागि गर्नुपर्ने पूर्वतयारी समयमै नगरी आपत्कालीन अवस्थाका बहानामा प्रक्रियालाई छली खरिद गर्ने, ठूलो परिमाणमा खरिद गरेको देखाई स्टोर दाखिला कागजीरूपमा मात्र गर्ने प्रवृत्ति अझै छ। यथार्थभन्दा बढी संख्या देखाई सुत्केरी भत्ताको रकम हिनामिना गर्ने, कागजीरूपमा एउटै कार्यक्रम पटकपटक सञ्चालन गरेको देखाई रकम निकासा लिने प्रवृत्तिलाई पनि नियन्त्रण गर्न सकिएको छैन। नक्कली बिलको आधारमा सञ्चालन नै नभएको प्रवद्र्धनात्मक कार्यक्रमको भुक्तानी दिनेलिने, स्वास्थ्य सेवामा विनियोजन भएको रकम नक्कली सेवाग्राहीको अभिलेख खडा गरी हिनामिना गर्ने जस्ता भ्रष्टाचारजन्य कार्यसमेत हुने गरेको पाइएको छ। स्वास्थ्य सेवामा हुने भ्रष्टाचारजन्य प्रवृत्ति अन्य क्षेत्रभन्दा स्वाभाविक रूपमा बढी नोक्सानपूर्ण हुने गर्छ। यस क्षेत्रको सेवामा भ्रष्टाचार भए, नभएको सम्बन्धमा सोच्ने वा विकल्प खोज्ने समय समेत नहुने भएका कारण सेवाग्राही ठगिने वा मर्कामा पर्ने सम्भावना उच्च हुन्छ। नेपाल मेडिकल काउन्सिलले निर्धारण गरेको मापदण्ड पूरा नगरेका मेडिकल र नर्सिङ कलेजहरूलाई सञ्चालन गर्ने अनुमति दिने, मेडिकल कलेजहरूले मेरिट लिस्टमा नपरेका विद्यार्थीलाई भर्ना गर्ने र चर्को शुल्क लिने कार्यमा अझै सुधार हुन सकेको छैन। सरकारी संस्थामा दिनुपर्ने समय नदिएर निजी स्वास्थ्य संस्थाहरूमा कार्य गर्ने, राज्यले निःशुल्क वितरण गर्ने भनेको औषधिहरूसमेत निजी क्लिनिकबाट बिक्री गराउने कार्यलाई नियन्त्रण गर्न सकिएको छैन। अपराधका घटनाको स्वास्थ्य परीक्षण गर्दा गलत प्रतिवेदन दिने, सार्वजनिक खरिद ऐनको व्यवस्थाविपरीत औषधि, स्वास्थ्य उपकरण खरिद गर्नेलगायतका गलत प्रवृत्तिमा सुधार हुन सकेको छैन। सार्वजनिक निकायहरूमा भएको भ्रष्टाचारजन्य प्रवृत्ति कायमै रहनुमा सेवा केन्द्रका प्रमुख, तालुक निकायका राजनीतिक एवं प्रशासनिक जिम्मेवार पदाधिकारी र बिचौलियाहरूको मिलेमतोको संस्कार मुख्य भएको स्पष्ट छ। साथै भ्रष्टाचारविरुद्धको कार्यमा सक्रिय हुनुपर्ने मुख्य जिम्मेवार निकाय र सरोकारवाला निकायहरूको बेवास्ताले समेत यसमा थप ऊर्जा प्रदान गरेको छ। मिलेमतोमा बढ्दै गएको भ्रष्टाचारजन्य प्रवृत्तिले स्थानीय तहसम्मका सार्वजनिक निकायहरूमा भ्रष्टाचार संस्थागत हुँदै गएको छ। यसको नियन्त्रणका लागि सेवाग्राहीले सेवा केन्द्रको नागरिक बडापत्र अनुसरण गर्ने, कार्यालयको सहयोगी कक्षबाट सहयोग लिई आफैंले सेवा प्राप्त गर्ने बानी बसाल्नु आवश्यक भएको छ। सेवाका लागि तोकिएको शुल्कको जानकारी लिने र तोकिएको शुल्कभन्दा बढी शुल्क नतिर्ने, बिचौलियाको सम्पर्कलाई महत्त्व नदिने, भ्रष्टाचारजन्य कार्यको तुरुन्त उजुरी गर्नेजस्ता कार्यलाई प्राथमिकता दिनु पर्छ। साथै सेवाकेन्द्रहरूमा भ्रष्टाचार नियन्त्रणको जिम्मेवारीमा रहेका निकायहरूको निगरानी बढाउने र भ्रष्टाचारविरुद्धको सूचना प्रवाहमा सञ्चारकर्मीको चासो र सहभागिता बढाउने कार्यलाई प्रभावकारी गराउनु आवश्यक भएको छ।"
वर्षाले अर्घाखाँचीका २ सय ३ घरमा क्षति,"सन्धिखर्क : ७ दिनसम्म परेको अविरल वर्षाको कारण अर्घाखाँचीमा २ सय ३ वटा घरमा क्षति पुगेको छ। सन्धिखर्क ७ खाँचिकोटमा एकजना बालक खोलाले बगाउँदा बेपता भएका छन्। एकजनाको छत्रदेबमा खोलाले बगाएर मुत्यु भएको छ। केही कुखुराका र्फम र पशुचौपायको समेत मरेका छन्। सन्धिखर्क नगरपालिका, शितगंगा नगरपालिका, मालारानी गाउँपालिका, छत्रदेब गाउँपालिका, पाणिनी गाउँपालिकामा अहिले पनि १ सय ११ घर विद्यालय र प्रतिक्षालयमा बसेका छन्। यसमध्ये २० घर बस्नै नमिल्ने गरी पूर्ण क्षति भएको जिल्ला विपद ब्यवस्थापन समितिका संयोजक प्रमुख जिल्ला अधिकारी शशिधर घिमिरेले जानकारी दिए। बैठकले विपदमा मृत्यु हुनेलाई संवेदाना दिंदै पहिरोको जोखिममा परेर सार्वजनिक स्थानमा बसेका नागरिकलाई स्थानीयतहले न्युनतम खाद्यान उपलब्ध गराउने, तीन दिनभित्र सबै स्थानीय तहले विपदले पारेको क्षतिको विवरण जिल्ला प्रशासनमा पठाउने, विस्थापितलाई पायक पर्ने ठाउँमा बासस्थानको खोजि गर्ने र बास्तिबक अवस्था बुझ्नसाहयक प्रमुख जिल्ला अधिकारी संयोजक रहेको ७ सदस्य समिति समेत बनाउने नियर्ण गरेको छ। बैठकमा स्थानीयतहका प्रमुख, राजनीतिकदलका प्रतिनीधि, सरकारी कार्यालयका प्रमुख, नेपाल पत्रकार महासंघ, रेड्क्रस, उद्योग वाणिज्यसंघ, चम्बेर अफ कमर्स लगायतको सहभागिता थियो।"
प्रत्यक्षतर्फको मतपत्र छपाइ तयारी,"काठमाडौं : उम्मेदवारहरूलाई चुनाव चिह्न प्रदान गरेसँगै निर्वाचन आयोग प्रदेशसभा तथा प्रतिनिधिसभाको प्रत्यक्ष तर्फको मतपत्रको छपाइको तयारीमा जुटेको छ। बुधबार उम्मेदवारको अन्तिम नामावली प्रकाशन गर्दै चुनाव चिह्न प्रदान गरिएको आयोगका प्रवक्ता शालिग्राम शर्मा पौडेलले बताए। प्रत्यक्षतर्फको नमुना मतपत्र डिजाइन गरेर फाइनल चुनाव चिह्नको प्रतीक्षामा आयोग थियो। बुधबार निर्वाचन अधिकृतको कार्यालयबाट उम्मेदवारलाई चुनाव चिह्न प्रदान गरियो।चुनाव चिह्नको निश्चिततासँगै प्रत्यक्षतर्फको मतपत्र छपाइको काम सुरु हुन्छ, प्रवक्ता पौडेलले भने, देशैभरीबाट उम्मेदवारहरूलाई निर्वाचन अधिकृतको कार्यालयबाट प्रदान गरिएको चुनाव चिह्नको विवरण संकलन गरिहेका छौं। कात्तिकभित्रैबाट मतपत्र छपाइ सुरु गरिने उनले बताए। समानुपातिक तर्फको मतपत्र छपाइ सकिएको आयोगले जनाएको छ। नेपाली सेनाको सुरक्षामा भक्तपुरस्थित जनक शिक्षा समाग्री केन्द्र लिमिटेडको छापाखानमा मतपत्रको छपाइको प्रबन्ध मिलाइएको छ। कात्तिकको पहिलो सात्ताबाट समानुपातिक निर्वाचन प्रणाली तर्फको मतपत्र जिल्लाजिल्लामा ढुवानी गरिने प्रवक्ता पौडेलले बताए। आयोगले जिल्लामा मतपत्र र फोटोसहितको मतदाता नामावली पठाउन प्याकिङ गरिरहेको उनले बताए। आयोगका अनुसार आयोगले ८ करोड मतपत्र छापिने योजना बनाएको छ। त्यसमध्ये प्रदेशसभा तथा प्रतिनिधिसभाको समानुपातिक तर्फको ४ करोड मतपत्रको छपाइ सकिएको छ। अब प्रत्यक्षतर्फको अर्को ४ करोड मतपत्र छापाइको अन्तिम तयारी भइरहेको छ। मंसिर ४ गतेको निर्वाचनका लागि आयोगद्वारा ५०३ थरीका मतपत्रको डिजाइन गरिएको थियो। आयोगका सचिव गोकर्ण दुवाडीका अनुसार फरकफरक टेम्पलेट र डिजाइन तयार गरी मतपत्र छपाइ भइरहेको छ। २०७४ को निर्वाचनमा ५०२ फरकफरक मतपत्र तयार गरिएको थियो। प्रवक्ता पौडेलका अनुसार देशभरीका प्रतिनिधिसभाको समानुपातिकतर्फको निर्वाचन प्रणालीका लागि एकै आकार र प्रकारको मतपत्र छापिएको छ। त्यसैगरी प्रत्यक्षतर्फका लागि १६५ वटै निर्वाचन क्षेत्रका लागि उम्मेदवार संख्याका आधारमा मतपत्र तयार गरिनेछ। सातै प्रदेशको प्रदेशसभाको समानुपातिक निर्वाचन प्रणालीका लागि छुट्टाछुट्टै ७ प्रकारका मतपत्र छापिएको छ। प्रदेशसभाको प्रत्यक्ष तर्फका लागि ३३० वटै निर्वाचन क्षेत्रका लागि उम्मेदवारका संख्याका आधारमा मतपत्रको डिजाइन गरिएको आयोगका सहप्रवक्ता सूर्यप्रसाद अर्यालले बताए। मतपत्र छपाइका लागि आयोग ११ सय मेट्रिक कागजको व्यवस्था गरिएको छ, उनले भने, विकट र टाढाका निर्वाचन क्षेत्रका मतपत्रलाई पहिलो प्राथमिकतमा राखेर छपाइ हुन्छ। चुनाव प्रचारमा कार्यपालिकाका पदाधिकारीलाई रोक प्रदेशसभा तथा प्रतिनिधिसभाका उम्मेदवारहरूको पक्ष वा विपक्षमा चुनाव प्रचारप्रसार गर्न आयोगले कार्यपालिकाका पदाधिकारीहरूलाई रोक लगाएको छ । आफ्नो स्थानीय तहभित्र उनीहरूले उम्मेदवारहरूको चुनाव प्रचारप्रसार गर्न नपाउने निर्वाचन आचारसंहितामा व्यवस्था रहेको आयोगका सहप्रवक्ता सूर्यप्रसाद अर्यालले बताए। प्रतिनिधिसभा सदस्य र प्रदेशसभा सदस्यको निर्वाचन प्रयोजनका लागि निर्वाचन आचारसंहिता लागू भइसकेको अवस्थामा कतिपय स्थानीय तहका कार्यपालिकाका सदस्यहरूले निर्वाचन आचारसंहिता विपरीत आफ्नो पालिकाभित्र उम्मेदवारको पक्षमा प्रचारप्रसारमा संलग्न भएको भन्ने जानकारीमा आएकोप्रति निर्वाचन आयोगको गम्भीर ध्यानाकर्षण भएको छ, आयोगले निकालेको प्रेस विज्ञप्तिमा उल्लेख छ, निर्वाचन आचारसंहिताअनुसार कुनै पनि स्थानीय तहमा निर्वाचित कार्यपालिका सदस्यले आफू निर्वाचित भएको पालिकाभित्र कुनै पनि उम्मेदवारको पक्ष वा विपक्षमा प्रचारप्रसार गर्न मिल्दैन। आफू निर्वाचित भएका स्थानीय तहबाहेकको स्थानमा कुनै उम्मेदवारको पक्षमा प्रचारप्रसार गर्न चाहेमा सरकारी साधन स्रोत (सवारीसाधन, सुरक्षाकर्मी आदि)को प्रयोग नगरी गर्न पाउने आयोगले व्यवस्था गरेको छ।"
"मोरङमा ११ को उम्मेदवारी फिर्ता, २ को खारेज","विराटनगर : प्रतिनिधि तथा प्रदेशसभा निर्वाचनका लागि मनोनयन दर्ता गराएका ११ जनाले मोरङमा उम्मेदवारी फिर्ता लिएका छन्। मनोनयन दर्ता गराएकामध्ये प्रतिनिधिसभाका ३ र प्रदेशसभातर्फका ८ जनाले उम्मेदवारी फिर्ता लिएका हुन्। प्रतिनिधिसभातर्फ क्षेत्र नम्बर १ की स्वतन्त्र उम्मेदवार सुजाता थापाले उम्मेदवारी फिर्ता लिएकी छन्। क्षेत्र नम्बर ४ का स्वतन्त्र उम्मेदवार गोकुलप्रसाद पोखरेल र क्षेत्र नम्बर ६ का लोसपा उम्मेदवार राजु मण्डल राजवंशीले उम्मेदवारी फिर्ता लिएको प्रदेश १ निर्वाचन कार्यालयका प्रमुख लेवन काश्यप अधिकारीले बताए। मोरङमा प्रतिनिधिसभातर्फ ६ वटा निर्वाचन क्षेत्र छन्। प्रदेशसभातर्फ क्षेत्र नम्बर १ ख का स्वतन्त्र उम्मेदवार डिल्लीराम शर्मा अधिकारी, ३ ख का तिलकप्रसाद राई र कञ्चनकुमार बुढाथोकीले उम्मेदवारी फिर्ता लिएको अधिकारीले बताए। उनका अनुसार क्षेत्र नम्बर ४ ख बाट नेकपा (एकीकृत समाजवादी)का महेश रेग्मी र क्षेत्र नम्बर ५ खबाट स्वतन्त्रतर्फका भूराज राईको उम्मेदवारी फिर्ता भएको छ। क्षेत्र नम्बर ६ ख बाट नेकपा एसका उम्मेदवार ओसिम आलम, स्वतन्त्र उम्मेदवार जीवनकुमार गुप्ता र सुरेशकुमार श्रेष्ठले उम्मेदवारी फिर्ता लिएका छन्। यसैबीच मोरङमा निर्वाचन आयोगले गरेको जरिवाना नतिर्ने र कर्जा सूचना केन्द्रको कालो सूचीमा परेका दुई जनाको उम्मेदवारी खारेज भएको छ। मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीका अनुसार जनमत पार्टी र स्वतन्त्रबाट प्रदेशसभा सदस्य पदका लागि मनोनयन दर्ता गराएकाको उम्मेदवारी खारेज भएको हो। उनका अनुसार मनोनयन दर्ता गराएका प्रेम बर्देवा र दीपेन्द्रकुमार चौधरी कायश्थको उम्मेदवारी खारेज गरिएको छ। बर्देवाले मोरङ क्षेत्र नम्बर १ कमा स्वतन्त्र र चौधरीले क्षेत्र नम्बर २ कमा जनमत पार्टीका तर्फबाट उम्मेदवारी दिएका थिए। बर्देवा कर्जा सूचना केन्द्रको कालो सूचीमा परेका व्यक्ति हुन्। चौधरीले निर्वाचन आयोगले गरेको जरिवाना नतिरेको पाइएको छ। लुम्बिनी विकास बैंकमा बर्देवाले खाता खोलेका थिए। पैसा नभएको खाताको चेक काटेर दिएको र तीन पटकसम्म पनि पैसा जम्मा नगरेपछि चेक बाउन्स गरेर बैंकले कर्जा सूचना केन्द्रलाई जानकारी गराएको पाइएपछि बर्देवाको उम्मेदवारी खारेज गरिएको निर्वाचन अधिकृत गोपालप्रसाद थापाले बताए। चौधरी भने गत स्थानीय निर्वाचनमा मोरङको रतुवामाई नगरपालिका३ मा वडाध्यक्षको उम्मेदवार थिए। निर्वाचन खर्च विवरण नबुझाएपछि उनलाई आयोगले जरिवाना गरेको थियो। जरिवानावापतको रकम पनि नतिरेको पाइएपछि चौधरीको उम्मेदवारी खारेज गरिएको निर्वाचन अधिकृत नगेन्द्र केशरी पोखरेलले बताए। मोरङमा प्रतिनिधि तथा प्रदेशसभा निर्वाचनका लागि २ सय २९ जनाले मनोयनय दर्ता गराएको मुख्य निर्वाचन अधिकृतको कार्यालयका सूचना अधिकारी बुढाथोकीले बताए। उनका अनुसार ११ जनाले फिर्ता लिएको र २ जनाको खारेज भएपछि मोरङमा २ सय १६ जनाको उम्मेदवारी कायम भएको छ।"
"एलन मस्कले गरे अत्तर लन्च, एक बोतलको मूल्य कति हो?","वासिङटन डिसी : आफ्ना ट्विटका कारण बारम्बार चर्चामा रहने टेस्लाका मालिक एलन मस्क फेरि एकपटक चर्चामा आएका छन्। यसपटक उनी टेस्ला, स्पेस एक्स वा ट्विटरको कारण चर्चामा आएका होइनन्। एलन मस्क यसपटक आफ्नो परफ्युमका कारण चर्चामा छन् । उनी अब अत्तरको व्यवसायमा प्रवेश गरेका छन् र आफ्नो ट्विटर प्रोफाइलमा आफूलाई परफ्युम सेल्सम्यान बनाएका छन् । इलोन मस्कले बर्न लाइट नामक परफ्युम लन्च गरेका छन् र उनले आफ्नो ट्विटर अकाउन्टमार्फत यो जानकारी दिएका हुन् । उनले ट्वीट गर्दै भनेका छन्,'मेरो जस्तो नाम सुगन्धको व्यवसायमा प्रवेश गर्ने तय थियो। मैले योसँग यति लामो समयसम्म किन लडें?' एलन मस्कले यो परफ्युम ओम्निजेन्डर हुने र पुरुष तथा महिला दुवैले प्रयोग गर्न सक्ने बताए । रोयटर्सका अनुसार बर्न्ट हेयर अत्तरका १० हजार शीशी केही घण्टामै बिक्री भएको थियो, जसको मूल्य १० लाख डलर थियो। यो अत्तरको एक बोतलको मूल्य १०० डलर (लगभग १३ हजार रुपैयाँ) पर्छ। यो २०२३ को पहिलो त्रैमासिकदेखि सर्वसाधारणले किन्न पाउने छन्। बीबीसी"
"जलवायु असर बढ्दै, समाधानमा बेवास्ता","काठमाडौं : गण्डकी प्रदेशमा अवस्थित माछापुच्छ्रे हिमालमा पहिला जस्तो हिँउ छैन। पहिला पानी नै नपर्ने मुस्ताडमा अहिले पानी पर्न थालेको छ। मुस्ताङमा गत वर्ष एक्कासि आएको ठूलो पहिरोले स्थानीयको भागाभाग भयो। अचेल मनाङ र मुस्ताङसहितको क्षेत्रमा हिमपात घट्दै गएको छ भने झरी बढी पर्न थालेको छ। मुस्ताङमा पानीका मूल सुक्न थालेका छन्। हिउँको चिस्यानले पुग्ने कृषिजन्य बालीनाली राम्रो हुन नसक्नु जलवायु परिवर्तनको हो। ५ वर्ष सेताम्बे देखिने हिमाल अहिले कालो पत्थर देखिनु जलवायु परिवर्तनको असर भएको विज्ञ बताउँछन्। पृथ्वीको तापक्रम क्रमशः बढ्दै विभिन्न खालका परिवर्तन देखिन थालेका छन्। वर्षाको परिवर्तन, बढ्दो तापमानले हिमाली क्षेत्रमा हिउँ पग्लने हिमताल बन्ने र फुट्ने जोखिम पनि उत्तिकै बढेको छ। तर, मौसम परिवर्तनबारे अझै अनुसन्धान हुन सकेको छैन। के कारण, कति मात्रामा असर भइरहेको छ भन्ने कुनै तथ्यांक छैन। खोलानाल ताल वनजंगल चराचुरंगीमा यसको असर प्रत्यक्ष देख्न सकिन्छ। संघ, प्रदेश र स्थानीय सरकार, समाजको जिम्मेवारी के हो भन्ने विषयमा कसैको चासो देखिँदैन। गण्डकी प्रदेश सरकारको पनि यसमा ध्यान पुगेको छैन। जलवायु नीति बन्न सकेन वातावरणविद् डा सुवास अधिकारीले संघ, प्रदेश र स्थानीय सरकारले यो विषयलाई महत्त्वका साथ आफ्ना योजना तथा कार्यक्रममा समावेश गर्नुपर्ने बताउँछन्। उनले सरकारले जलवायु नीति बनाउन नसकेको गुनासो गरे। योसँगै सरकारले जलवायुमैत्री बजेट पनि बनाउनमा जोड दिनुपर्ने उनले सुझाए। उनी भन्छन्, बजेट सबै बाटोघाटो, पूर्वधारमा खर्च हुन्छ। प्रकृति प्रकोपले संरचना भत्काउँछ। पछिल्लो समय विदेशी विकास साझेदारले पनि जलवायुमैत्री लगानी नभएको ठाउँमा लगानी नगर्ने अवधारणा ल्याएको अधिकारीले बताए। यसलाई निकै महत्त्वका साथ हेरिएको छ। विदेशी विकास साझेदारले पनि जलवायुमैत्री लगानी नभएको ठाँउमा लगानी गर्दैनन्। नीति तथा योजना आयोगका सदस्यसमेत रहेका अधिकारीले जलवायुको पहिला र पछिल्लो समयको अवस्थाबारे नयाँ डाटा नभएको भैपरी आउने जोखिमको अनुमान मात्र गर्न सकिने बताए। प्रदेशमै दुईखाले मौसमको प्रभाव गण्डकी प्रदेशका जिल्लामै २ खालको मौसम छ। कुनै ठाउँमा भारी वर्षा हुन्छ भने कहीँ पानी नै पर्दैन। पोखरा लुम्ले अत्याधिक पानी पर्ने क्षेत्र हो भने मनाङ,मुस्ताङ पानी नै नपर्ने क्षेत्र हुन्। अधिकारीका अनुसार गण्डकी सरकारले यो ठाउँ जलवायु परिवर्तन समबन्धी अध्ययन गर्ने उपयुक्त ठाउँ पनि भनि बुझ्नुपर्ने बताए। र, सोहीअनुसारका अन्तर्राष्ट्रिय स्तरमा समन्वय गरेर अनुसन्धानलाई अगाडि बढाउनुपर्ने बताए। गत वर्ष मनाङमा आएको हिमपहिरोको घटनालाई स्मरण गर्दै अधिकारीले भने, हामी जोखिममा छौं भन्ने कुरा त्यो घटनाले देखाउँछ। मुस्ताङमा पनि सोही घटना दोहोरिन सक्छ। पहिला पानी नपर्ने मुस्ताडमा अहिले पानी पर्न थालेको छ। यसरी नै मुस्ताडमा भारी वर्षा हुन थाल्यो भने त्यहाँका डाँडाकाँडा बगाएर गेगरले तल्लो तटीय क्षेत्रमा असर गर्ने उनको भनाइ छ। उनका अनुसार सरकारले तल्लो तटीय र माथिल्लोृ तटीय क्षेत्रलाई अध्ययन गरी आयोजना बनाउनुपर्छ। गण्डकी प्रदेश क्षेत्रमा कुन क्षेत्रमा कति जोखिम छ भनेर कुनै अध्ययन अनुसन्धान पनि नभएको उनले बताए। सरकारले कुन हिमताल जोखिममा छ भनी पहिचान गरी प्रोफाइल बनाउनुपर्ने उनको भनाइ छ। उनले भने, सरकारले नसके पनि अन्तर्राष्ट्रिय वैज्ञानिकसँग समन्वय गर्न सकिन्छ। अर्को कुरा नेपाली अनुसन्धानकर्ताले गरेको अनुसन्धानलाई सरकारको पोलिसीमा पनि जोड्नुपर्छ। खोजलाई पोलिसमा जोड्ने नीति अपनाउनुपर्छ। उनले प्रदेश सरकारले यस क्षेत्रमा माथिल्लो मुस्ताङ, तल्लो मुस्ताङ र बेनीमा अटोमेटिक मौसम स्टेसन राख्नुपर्ने सुझाए। जलवायु क्षेत्रमा मिलेर काम गर्न प्रतिवद्ध गण्डकी प्रदेशका मुख्यमन्त्री कृण्णचन्द्र पोख्रेलले जलवायु परिवर्तनका क्षेत्रमा अन्तर्राष्ट्रिय समुदाय, सरकार र स्थानीयसँग मिलेर सहकार्य गर्नुपर्ने बताउँछन्। अन्य देशमा गरिएका गतिविधिले भइरहेको जलवायु परिवर्तनको सिधा असर नेपालमा परेका कारण अन्तर्राष्ट्रिय समुदायले नेपालको पर्वतीय समस्या समाधानका लागि आवश्यक सहयोग गर्नुपर्ने उनको भनाइ छ। उनका अनुसार अन्तर्राष्ट्रिय समुदायबीच दिगो पर्वतीय विकासका लागि बलियो साझेदारी आवश्यक छ। हामी सबै मिलेर दिगो पर्वतीय विकास र यहाँ बसोबास गर्ने नागरिकको जीविकोपार्जनमा मदत तथा जैविक विविधताको संरक्षणका लागि काम गर्न आवश्यक छ, मुख्यमन्त्री पोख्रेलले भने। गण्डकीले पर्यटनलाई समृद्धिको मानेको छ। हाम्रो पर्यटन प्रकृति अर्थात् पर्वतीय क्षेत्रसँग बढी जोडिएको छ। यसर्थ पनि हामी जलवायु परिवर्तन अनुकूलन कार्यक्रममार्फत पर्यटनलाई दिगो विकाससँग जोड्नुपर्ने उनको बुझाइ छ। पर्वतीय क्षेत्रको दिगो विकासका लागि गण्डकी सरकार नेपाल सरकार, अन्तर्राष्ट्रिय समुदाय र स्थानीय जनतासँग मिलेर काम गर्न प्रतिवद्ध रहेको पनि बताए। देखिने गरी काम भएको छैन गण्डकीको वन तथा वातावरण मन्त्रालका योजना शाखाका सरोज पन्थी जलवायु सम्बन्धी देखिने गरी खासै कुनै काम नभएको स्वीकार्छन्। उनी भन्छन्, हामीले संघले गर्ने जलवायु सम्बन्धी कार्यक्रमहरूको कोर्डिनेसन गरेका छौं। वातावरण संरक्षण ऐन बनेको छ। मन्त्रालयले जलवायु परिवर्तनले जैविक विविधतामा पारेको प्रभाव सम्बन्धी अध्ययन गरेको पन्थीले बताए। उनी थप्छन्, जलवायु परिवर्तनलाई नै भनेर छुट्ट्याएको देखिँदैन। तर, हामीले गर्ने कार्यक्रममध्ये ८० प्रतिशत काम जलवायुसँग सम्बन्धित हुन्छन्। जलवायु सम्बन्धी जोखिमसँग जुध्ने काम नै मन्त्रालयले गर्दै आएको उनको दाबी छ। प्रदेश सरकारको पहिलो प्राथमिकता वन ऐन सामुदायिक वन उपभोक्ता महासंघ गण्डकीका अध्यक्ष कालीदास सुवेदीले गण्डकी सरकारले वन ऐन बनाउनुलाई नै पहिलो प्राथमिकतामा राख्नुपर्ने बताउँछन्। जलवायु परिवर्तनको जोखिम बढेको र भविष्यमा ठूलो क्षति हुन सक्ने उनको अनुमान छ। जलवायु परिवर्तनका लागि मुख्य कुरा वनको दिगो विकास जरुरी छ, उनले भने। गण्डकीमा ३७ प्रतिशत वन रहेको बताउँदै उनले डढेलो नियन्त्रण र नयाँ बिरुवा उत्पादनमा जोड दिनुपर्ने बताए। दिगो विकासका कार्यक्रमलाई सरकारले महत्त्वमा राख्नुपर्ने सुवेदीको भनाइ थियो। उनका अनुसार वातावरण अनुकूलन राख्न विद्युतीय सवारीसाधनको प्रयोग गर्ने इँटा भट्टा, औद्योगिक क्षेत्र निस्कने धुँवालाई वातावरणमैत्री बनाउनेलगायत थुप्रै कुरामा सरकारले ध्यान दिनुपर्छ। जलवायुको विषयमा गम्भीर छौं : राजनीतिक दल राज्य सञ्चालनमा प्रमुख भूमिकामा रहने दलहरू आउँदो निर्वाचनमा तयारीमा छन् । जलवायु परिवर्तनको विषय राष्ट्रिय सहकार्य र ऐक्यबद्धता आवश्यक भए पनि राजनीतिक दलहरूको प्राथमिकतामा पर्न सकेको छैन। पार्टीहरूका दस्ताबेजमा वा घोषणापत्रमा यो विषय समेट्न सकेका छैनन्। नेकपा एमालेका नेता खगराज अधिकारीले जलवायु जनसरोकारको विषयमा एमालेले चुनावमा घोषणापत्रमा यसअघि नै उल्लेख गर्दै आएको बताए। उनका अनुसार तालतलैया अन्नपूर्ण संरक्षण क्षेत्र चुनौतीका लागि नीतिगत रूपमा घोषणा भएको छ। काम गरेका छौं। पर्याप्त पुग्न काम सकेन होला। हामीले जलवायुका विषयलाई निकै महत्त्वका साथ हेरेका छौं। समावेश कुरा कार्यान्वयन पनि गरेका हौं। वातावरण अध्ययन नगरी परियोजना सञ्चालन गर्न नपाउने हामीले बनाएका हौं, अधिकारीले भने। नेपाली कांग्रेसका नेता तथा गण्डकी प्रदेशमा मन्त्री कुमार खड्काले जलवायु परिवर्तन जस्तो विषयलाई महत्त्व दिन नसक्नु सरकारको गम्भीर गल्ती भएको बताउँछन्। उनी भन्छन्, यस गम्भीर कुरालाई महत्त्व दिन नसक्नु गल्ती हो। हामीले प्रकृतिसँग छेडछाड गरेका छौं। यस विषयमा जानकार हुँदाहुँदै पनि प्रदेश सरकारले केही गर्न सकेको छैन। केही काम प्रदेश सरकारभन्दा बाहिरको भएकोले प्रदेश गर्न नसकेको बताए। जलवायुको विषय राष्ट्रिय एजेण्डा भएकोले पार्टीले केन्द्रबाटै घोषणापत्रमा यसलाई समेट्नुपर्ने भएकोले प्रदेशको एजेन्डा बनाउन नसकिएको बताए। मन्त्री खड्का भन्छन्, राष्ट्रकै लागि अति आवश्यक विषय हो। संसद्मा पनि यो कुरा उठाउँदै आएको छु। पार्टीको तर्फबाट घोषणापत्रमा उल्लेख गर्न सुझाव दिनेछौं। नेकपा माओवादीका नेता तथा वातावरण तथा भूसंरक्षणमन्त्री दीपक थापाले पार्टीको घोषणपत्रमा जलवायु विषय समेट्ने सुझाव दिने बताए। उनले राज्यको नीति तथा कार्यक्रममा यस विषयलाई महत्त्व दिँदै जलवायु परिवर्तनका लागि सरकार गम्भीर भएर लाग्ने उनले पनि बताए। उनले आफू मन्त्री भएर आएपछि वन क्षेत्रका समस्याको समाधान गर्न लागिपरेको बताए। उनले भने, अहिले ३७ प्रतिशत रहेको गण्डकी प्रदेशको वन क्षेत्रलाई ४० प्रतिशत पुर्याउने लक्ष्य छ। विश्वव्यापी रूपमै देखापरेको जलवायु परिवर्तनको जनजीविकामा परेको प्रतिकूल प्रभाव कम गर्ने गरी मन्त्रालयले काम गर्ने प्रतिवद्धता जनाए। प्राथमिकता तथा योजना वन क्षेत्रलाई ३७ प्रतिशत बाट ४० प्रतिशत पुर्याउने पर्यटनलाई दिगो विकाससँग जोड्नु समुदायमा जनचेतना कार्यक्रम गर्ने ५ हजार बिरुवा रोप्ने योजना जनप्रतिनिधिलाई यसबारे सचेतना तालिम दिने तीनै तहका सरकार, अन्तर्राष्ट्रिय समुदाय र स्थानीय जनतासँग मिलेर काम गर्ने प्रतिवद्धता राजनीतिक दलहरू पार्टीको घोषणापत्रमा जलवायुको विषय समेटने वातावरण संरक्षणमा केन्द्रित छौं पोखरा महानगरपालिकाभित्र विभिन्न तालतलैयालगायत घुम्न योग्य सुन्दर ठाउँ छन्। जहाँ लाखौ पर्यटकको आगमन हुन्छ। पछिल्लो समय मानवीय गतिविधिले पोखराको सुन्दरता हराउँदै गएको छ। त्यसैले वातावरण संरक्षणका लागि महानगरले बजेट छुट्ट्याएको मेयर धनराज आचार्यले बताए। उनले वातावरण संरक्षण पनि जलवायुभित्रकै एक अंग भएकोले महानगरले यसमा जोड दिएको बताए। यसपटक हामीले बजेट छुट्ट्याएका छौं। प्रकृति मात्र होइन समुदायलाई पनि काम लाग्ने गरी ५ हजार बिरुवा रोप्ने योजना छ। वन विज्ञान अध्ययन संस्थानका साथीहरूसँग कुन बिरुवा कहाँ रोप्दा हुन्छ भनेर सहयोग मागेका छौं प्रमुख आचार्यले भने, योसँगै सिमसारभित्र रहेका तालतलैयाको खोजी संरक्षणमा पनि महानगर लागेको छ। गण्डकीभित्रको सुन्दर महानगरपालिकालाई पोखराको ब्युटिफिकेसनलाई महत्त्व दिएको उनले बताए। पोखरा महानगरकै वातावरण शाखा प्रमुख निर्मलमान सिंह भण्डारीले महानगरले जलवायु परिवर्तन सम्बन्धी समुदायमा जनचेतना कार्यक्रम गर्दै आएको बताए। अहिले पनि कुनै संघसंस्थाले सचेतना कार्यक्रम चलाउन चाहेमा महानगरले आर्थिक सहयोग गर्ने उनले बताए। गण्डकीमा धेरै खालका जोखिम छन्। पोखरा महानगरभित्र पनि धेरै पहाडी क्षेत्र रहेकोले बाढीपहिरोको जोखिम छ। जसबाट जोगिन सचेतना कार्यक्रम गर्नुपर्ने बताए। स्थानीय सरकार पनि भौतिक पूर्वधार बनाउनेतिर केन्द्रित रहेकोले सबै वडाका जनप्रतिनिधिलाई राखेर सचेतना तालिम दिनुपर्ने उनको भनाइ छ। सुझावहरू विकासका नाममा जथाभावी बाटोघाटो र भौतिक पूर्वधार नबनाउन विद्युतीय सवारीसाधनको प्रयोग गर्न प्रदेश सरकारले पहिलो प्राथमिकता वन ऐन बनाउन वनको दिगो विकास आवश्यक डढेलो नियन्त्रण र नयाँ वृक्षारोपण गर्न इँटा भट्टा, औद्योगिक क्षेत्र निस्कने धुँवालाई वातावरण मैत्री बनाउन जलवायु नीति, जलवायुमैत्री बजेट छुट्ट्याउन अन्तर्राष्ट्रिय वैज्ञानिकहरूसँग समन्वय गर्न नेपाली अनुसन्धाताको अनुसन्धान सरकारको पोलिसीमा जोड्न मुस्ताङ र बेनीमा अटोमेटिक मौसम स्टेसन राख्न"
चिनियाँ राजदूत यान्छीले गरिन् गृहमन्त्री खाणसँग शिष्टाचार भेट,"काठमाडौं : नेपालका लागि चिनियाँ राजदूत होउ यान्छीले गृहमन्त्री बालकृष्ण खाँणसँग शिष्टाचार बिदाई भेट गरेकी छन्। बिहीबार गृह मन्त्रालयमा भएको भेटमा नेपालचीनबीचको आपसी सम्बन्ध, सहयोग आदानप्रदानलगायत विषयमा कुराकानी भएको हो। गृहमन्त्री खाँणले भेटमा नेपाल असंलग्न परराष्ट्र नीति र पञ्चशीलको सिद्धान्तमा प्रतिबद्ध रहेको बताए। नेपाल असंलग्न परराष्ट्र नीति र पञ्चशीलको सिद्धान्तमा प्रतिबद्ध छ, गृहमन्त्री खाणले भने,नेपाल सरकार, नेपाली जनता एक चीन नीतिप्रति विश्वस्त छौँ। छिमेकी मुलुकको सुरक्षा संवेदनशीलतामा सरकार संवेदनशील छ। उनले नेपालमा कुनै पनि मुलुकविरुद्ध कुनै अवाञ्छनीय गतिविधि हुन नदिने प्रष्ट पारे। उनले राजदूत यान्छीको कार्यकालमा भएको चिनियाँ राष्ट्रपति सि चिनफिङ, चिनियाँ राष्ट्रिय जनकंग्रेसका अध्यक्ष लि चान्सुलगाययत उच्च पदस्थ अधिकारीको नेपाल भ्रमणले नेपाल चीन सम्बन्धलाई अझै सुदृढ बनाएको बताए। नेपालचीन बीचमा कुटनीतिक सम्बन्धका साथसाथै सामाजिक र साँस्कृतिक सम्बन्ध पनि रहेको बताउँदै खाणले नेपालको भौतिक विकास, प्राकृतिक विपद् र महामारीको बेलामा पुर्याएको सहयोगका लागि चिनियाँ सरकार र चिनियाँ जनतालाई राजदूत यान्छीमार्फत धन्यवाद दिए। राजदूत यान्छीले चार वर्षे कार्यकाल सफलतापूर्वक सम्पन्न गरेर नयाँ महत्वपूर्ण जिम्मेवारीका लागि जान लागेकोमा शुभकामना व्यक्त गरे। स्वदेश फर्किएपछि पनि यान्छीले नेपाल चीन सम्बन्ध प्रगाढ बनाउन र नेपालको विकास र समृद्धि, सद्भाव र सहयोग, पर्यटनको विकासमा चिनियाँ नागरिकहरूलाई नेपाल भ्रमणमा प्रेरित गर्न निरन्तर भूमिका खेलिरहने विश्वास गृहमन्त्री खाँणले व्यक्त गरे। नेपाल भ्रमण आउने वातावरण चिनियाँ सरकारले मिलाउँछ राजदूत यान्छीले नेपालको विकास र प्रगतिका लागि चीनले सदैव सदभाव र सहयोगका साथ साथै शुभकामना व्यक्त गरिरहेको बताए। पर्यटन विकासका लागि नेपाल भ्रमण आउने वातावरण चिनियाँ सरकारले मिलाउने र आफूले व्यक्तिगत रूपमा नेपालको भौगालिक, सामाजिक र सास्कृतिक विविधता तथा नेपालीको पर्यटक र पाहुनाप्रतिको सद्भावबारे आफ्ना चिनियाँ साथी र जनतासम्म विचार राख्ने यान्छीले बताइन्। खाण गृहमन्त्री भएपछि चीननेपाल सम्बन्ध सुदृढ बनाउन खेलेको भूमिकाको सराहना गर्दै राजदूत यान्छीले चीनको सुरक्षा संवेदनशीलतालाई गम्भीररूपमा लिएकोमा धन्यवाद व्यक्त गरिन्। मंसिर ४ गते निधारित प्रतिनिधि सभा र प्रदेश सभा निर्वाचन सम्पन्न गर्न नेपाल सरकार र गृहमन्त्रीलाई सफलता मिलोस् भन्ने शुभकामना चीन सरकारका तर्फबाट राजदूत यान्छीले दिइन्। आफू जुनसुकै जिम्मेवारीमा जहाँ रहेपनि नेपालबाट प्राप्त सम्मान र सद्भावलाई सदैव सम्झिरहने यान्छीले बताइन्। गृहमन्त्री खाँणले नेपालमा संवैधानिक व्यवस्था अनुसार ५५ वर्षमा स्थानीय तह, प्रदेश सभा र प्रतिनिधि सभाको निर्वाचन हुने जानकारी गराउँदै स्थानीय तहको निर्वाचन शान्तिपूर्ण रूपमा सम्पन्न गरेको तथा मंसिर ४ गते हुने प्रतिनिधि सभा र प्रदेश सभा निर्वाचन निष्पक्ष, भयरहित र स्वतन्त्रतापूर्वक सम्पन्न गर्ने तयारी सरकारले गरिरहेको बताए।"
निर्वाचन आयोगले भन्यो : राजनीतिक दल र उम्मेदवारका बारेमा मत सर्वेक्षण नगर्नू,"काठमाडौं : निर्वाचन आयोगले राजनीतिक दल र उम्मेदवारका बारेमा मत सर्वेक्षण नगर्न आह्वान गरेको छ । आयोगले उम्मेदवारको मनोनयनपत्र दर्ता भएदेखि मतदान सम्पन्न नभएसम्म उम्मेदवार वा राजनीतिक दलको मत परिणामका सम्बन्धमा कुनै मत सर्वेक्षण गर्न वा परिणाम घोषणा गर्न नपाइने भएकाले गरेमा कारबाही गर्ने चेतावनी दिएको छ। मंसिर ४ गते हुने प्रतिनिधिसभा सदस्य र प्रदेशसभा सदस्यको निर्वाचन प्रयोजनका लागि निर्वाचन आचारसंहिता, २०७९ लाग भइरहेको सन्दर्भमा आचारसंहिता विपरीत कतिपय व्यक्तिहरूले सामाजिक सञ्जालको प्रयोग गरेर राजनीतिक दल र उम्मेदवारका सम्बन्धमा मत सर्वेक्षण गरेको तथा त्यसको नतिजा सार्वजनिक गरेको निर्वाचन आयोगको अनुगमनबाट पाइएको छ। आयोगका उपसचिव एवं सहायक प्रवक्ता कमल भट्टराईले बिहीबार एक विज्ञप्ति जारी गर्दै भनेका छन्, निर्वाचन आचारसंहिता, २०७९ को दफा ४ (त) मा उम्मेदवारको मनोनयनपत्र दर्ता भएको मितिदेखि मतदान सम्पन्न नभएसम्म उम्मेदवार वा राजनीतिक दलको मत परिणामका सम्बन्धमा कुनै मत सर्वेक्षण गर्न वा त्यस्तो सर्वेक्षणको परिणाम घोषणा गर्न वा प्रकाशन गर्न नपाइने स्पष्ट उल्लेख गरिएको छ । आचारसंहिताको दफा ४ को (थ) मा निर्वाचनलाई प्रतिकूल प्रभाव पार्ने वा अवरोध गर्ने गरी विचार राख्न, प्रचारप्रसार गर्न, कुनै विद्युतीय सामग्री उत्पादन गर्न तथा सामाजिक सञ्जालमा प्रकाशन गर्न वा अरूले प्रकाशन गरेका सामग्री शेयर गर्नसमेत नहुने व्यवस्था रहेको विज्ञप्तिमा उल्लेख छ। कानुनी व्यवस्थाहरु विपरीत कोही कसैले कार्य गरेमा कानुन बमोजिम कारबाही हुने विज्ञप्तिमा उल्लेख छ।"
आर्थिक अधिकारसहितको नागरिकता माग,"काठमाडौं : गैरआवासीय नेपाली संघ (एनआरएनए)को वार्षिक साधारणसभाले गैरआवासीयलाई आर्थिक अधिकारसहितको नागरिकता उपलब्ध गराउनुपर्ने निष्कर्ष निकालेको छ। काठमाडौंमा दुई दिनसम्म चलेको सभाले संविधानमा भएको व्यवस्थाअनुसार गैरआवासीय नेपालीलाई आर्थिक, सामाजिक र सांस्कृतिक अधिकारसहितको नागरिकता उपलब्ध गराउनुपर्ने जनाएको हो। सात वर्ष भइसक्दा पनि आवश्यक कानुन नबन्दा गैरआवासीय नेपालीले नागरिकताको उपभोग गर्न नपाएको संघको गुनासो छ। कानुन बनाई यथाशक्य छिटो गैरआवासीय नेपाली नागरिकता कार्यान्वयनका लागि नेपाल सरकार, राजनीतिक दल र सरोकारवाला सबैसँग आग्रह गरेको छ। स्वदेशमा गैरआवासीय नेपालीको लगानी अभिवृद्धि गर्न विदेशी लगानी तथा प्रविधि हस्तान्तरण ऐन तथा त्यससम्बन्धी नियमावली तथा आदेशमा तत्काल संशोधन गर्नुपर्ने पनि संघको निष्कर्ष छ। धितोपत्र ऐन तथा नियमावलीमा संशोधन गरी धितोपत्रको दोस्रो चरणमा गैरआवासीय नेपालीलाई खुला गर्न कानुनी व्यवस्था मिलाउन अनुरोध गरिएको छ। गैरआवासीय नेपालीको लगानी नेपालमा भित्र्याउन सरल, सहज र अनुकूल वातावरण निर्माण गर्नुपर्ने संघका अध्यक्ष रविना थापाले बताइन्। नेपाली नागरिकतावाहक गैरआवासीय नेपालीले सम्बन्धित देशस्थित नेपाली कूटनीतिक नियोगमार्फत मतदाता नामावलीमा नाम दर्ता गर्ने एवं राष्ट्रिय परिचयपत्र बनाउन सक्ने व्यवस्था मिलाउनका लागि नेपाल सरकार, निर्वाचन आयोगलगायतसँग आग्रह गरेको छ। गैरआवासीय नेपाली नागरिकता प्राप्त गर्न कठिनाइ हुने मुलुकमा बसोबास गर्ने नेपालीलाई हाल प्रदान गर्दै आएको परिचयपत्रलाई थप अधिकारसहित निरन्तरता दिनुपर्ने बताइएको छ। थाइल्यान्ड, म्यानमार, मलेसिया, फिजीलगायत देशमा पुस्तौंदेखि बसोबास गरी आएका नेपालीलाई सहजरूपमा नेपालसँग जोड्न अधिकारसहितको परिचयपत्रका साथै नेपालमा अध्ययन भिसाको व्यवस्था गर्न संघले अनुरोध गरेको छ। वैदेशिक रोजगारमा रहेका नेपालीको सुरक्षित भविष्यका लागि सामाजिक सुरक्षा कोष र संघबीच सम्झौता भएको छ। जसअनुसार तत्काल आवश्यक संयन्त्र बनाई सामाजिक सुरक्षाको तत्काल कार्यान्वयनका लागि संघको आग्रह छ। वैदेशिक रोजगारलाई सुरक्षित, व्यवस्थित र मर्यादित बनाउन दक्ष तथा तालिम प्राप्त जनशक्ति मात्र विदेश पठाउने, गन्तव्य मुलुकको परिवेशअनुसार सचेतनात्मक सूचना प्रवाह गर्ने बताइएको छ। यस्तै संघले गैरआवासीय नेपाली एवं नेपाली श्रमिकले विदेशबाट पठाएको विप्रेषणलाई उत्पादनमुखी क्षेत्रमा लगानीका लागि प्रोत्साहन गर्दै सामूहिक लगानीको योजनामार्फत राष्ट्र विकासको ठोस योजना यथाशक्य छिटो ल्याउन सरकारसमक्ष अनुरोध गरेको छ।"
"बैतडीमा गठबन्धनमा दरार, बागीले उम्मेदवारी फिर्ता लिएनन्",बैतडी : बैतडीमा सत्तागठबन्धमा दरार पैदा भएको छ । गठबन्धन दलका बागीले उम्मेदवारी फिर्ता नलिएपछि दरार पैदा भएको हो । नेकपा एकीकृत समाजवादीले पनि उम्मेदवारी दर्ता कायमै राखेको छ भने बागी उम्मेदवारी दिएका कांग्रेस नेताहरुले पनि उम्मेदवारी फिर्ता नलिएर उम्मेदवारी कायमै राखेका हुन् । प्रतिनिधिसभाका लागि कांग्रेस नेता केशवबहादुर चन्दले आफ्नो उम्मेदवारी कायमै राखेका छन् भने प्रदेशसभाका लागि क्षेत्र नं (क)बाट कांग्रेस नेता हरि मोहन भण्डारीले पनि उम्मेदवारी कायमै राखेका छन् । क्षेत्र नं (क)बाटै नेकपा एकीकृत समाजवादीबाट उम्मेदवारी दर्ता गरेका नरेन्द्र बिष्टले पनि उम्मेदवारी कायमै राखेपछि सत्तागठबन्ध संकटमा परेको हो । गठबन्धनबाट प्रतिनिधिसभाका लागि नेकपा माओवादी केन्द्रका नरेन्द्र कुँवर (वियजसुन्दर)ले टिकट पाएका थिए । उनले प्रतिपक्षमा अब गठबन्धनकै हितौसी कांग्रेस नेता केशवबहादुर चन्दको सामना गर्नुपर्ने छ । बैतडीबाट एमालेका प्रतिनिधिसभा सदस्य उम्मेदवार दामोदर भण्डारीलाई राहात मिलेको छ । त्यसैगरी दुई निर्वाचन क्षेत्र रहेको बैतडीमा गठबन्धनबाट दुबै निर्वाचन क्षेत्रमा कांग्रेसले टिकट पाएको थियो । क्षेत्र नं (क)बाट कांग्रेसका बीरबहादुर बिष्टले टिकट पाएका हुन् । उनले अब नेकपा एकीकृत समाजवादीका नेता नरेन्द्र बिष्ट र नेपाली कांग्रेसबाट बागी उम्मेदवार हरिमोहन भण्डारीसँग भिड्नु पर्ने भएको छ । यसरी प्रदेशसभाको क्षेत्र नं (क)मा नेकपा एमालेका उम्मेदवार सुरेन्द्र पाललाई राहात मिलेको छ । क्षेत्र नं (ख) बाट कांग्रेसका शिवराज भट्टले टिकट पाएका हुन् । क्षेत्र नं (ख)मा भने बागी उम्मेदवार छैनन् । निवर्तमान प्रदेश सभा सदस्यसमेत रहेका एमालेका लिलाधर भट्ट नै मुख्य प्रतिस्पर्धी हुन् ।
कांग्रेसले बोलायो केन्द्रीय कार्यसम्पादन समितिको बैठक,"काठमाडौं : नेपाली कांग्रेसले केन्द्रीय कार्यसम्पादन समितिको बैठक बोलाएको छ। शुक्रबार दिउँसो २ बजे पार्टीको केन्द्रीय कार्यालय, वीपी स्मृति भवनमा केन्द्रीय कार्यसम्पादन समितिको बैठक बोलाइएको कांग्रेस मुख्य सचिव कृष्णप्रसाद पौडेलले जानकारी दिए । उनका अनुसार बैठकमा केन्द्रीय कार्यसम्पादन समितिका पदाधिकारी एवं सदस्यहरूको उपस्थित हुनेछन्। बैठकमा आगामी निर्वाचनको रणनीति र समसामयिक राजनीतिको विषयमा छलफल हुनेछ। आगामी निर्वाचनमा कांग्रेस, माओवादी केन्द्र, लोसपा, एकीकृत समाजवादी र राष्ट्रिय जनमोर्चाले गठबन्धन गरेका छन्।"
त्रिशूली अस्पतालमा उपचार गराउने बिरामी दोब्बर बढे,"नुवाकोट : दसैं बिदाको समयमा नुवाकोट जिल्ला अस्पताल त्रिशूलीमा यस वर्ष दोब्बर बढी बिरामीले सेवा लिएका छन्। थोरै प्राविधिक तथा कर्मचारीबीच पनि झण्डै सातसय बिरामीले बिदाको समयमा उपचार सेवा पाएका हुन्। अघिल्ला वर्षको चाडपर्वको भन्दा यस वर्षको वडादसैंको बिदामा दोब्बर बढी बिरामीले आकस्मिक उपचार सेवा लिएका अस्पतालले जनाएको छ। बिदाको अवधिमा त्रिशूली अस्पताल नुवाकोटबाट ६ सय ७७ जना बिरामीले आकस्मिक स्वास्थ्योपचार सेवा लिएका अस्पतालका मेडिकल सुपरिटेण्डेन्ट (प्रमुख) डा दीपेन्द्र पाण्डेले जानकारी दिए। उनका अनुसार बियतेको दुई वर्षको दसैँमा कोरोना सङ्क्रमणको जोखिम रहेको समयमासमेत पर्व बिदामा कुल तीन सय हाराहारीका बिरामीले सेवा लिएकामा यस वर्ष दोब्बर बढी बिरामीले सेवा लिएका हुन्। सेवाग्राही बिरामीको सङ्ख्या बढ्नु भनेको समुदायमा बिरामीको सङ्ख्या बढेको हो, अस्पतालका मेसु डा पाण्डेले अगाडि भने, यस समयमा सबैभन्दा बढी ज्वरो र डेङ्गुका बिरामी अस्पतालमा भर्ना भएका छन्। बिदाको अवधिमा ज्वरोका बिरामी दुई सय ३०, डेङ्गुका एक सय ६२, सवारी दुर्घटनामा परेर घाइते भएका २५, कुकुरको टोकाइबाट घाइते भएका २०, झाडाबान्ता भएका १२, ग्याष्ट्रिक भएका १०, कुटपिटमा घाइते भएका चार जनाले उपचार सेवा पाएका छन्। यसका साथै भवितव्य मृत्यु भएका व्यक्तिको शव परीक्षण एक जनासहित अन्य विभिन्न स्वास्थ्य समस्या भएका दुई सय ३० बिरामीलाई अस्पतालले आकस्मिक सेवा उपलब्ध गराइएको त्रिशूली अस्पतालले जनाएको छ। अस्पतालमा स्वास्थ्य जाँच तथा परीक्षणका लागि पुग्नेमध्ये एक सयभन्दा बढीलाई भर्ना गरेर उपचार सेवा दिइएको अस्पतालका मेसु डा पाण्डेले बताए । उनका अनुसार अस्पतालले वडादसैँ बिदाको समयमा बहिरङ्ग विभाग (ओपीडी) सेवा बन्द गरे पनि अन्य सेवा कायमै राखेको थियो। अन्य बिदाको समयमा बन्द गरिने सानाठूला शल्यक्रिया, प्रयोगशाला, भिडियो एक्सरे, रक्तसञ्चारलगायतका सेवा वडादसैँ बिदाको समयमा पूर्ण निरन्तरता दिइएको थियो। बाग्मती प्रदेश सरकारअन्तर्गत सञ्चालित ५० शय्याको त्रिशूली अस्पतालले आन्तरिक स्रोतबाट १ सय शय्या चलाउँदै नुवाकोट, रसुवा, धादिङलगायतका जिल्लाका बिरामीलाई सेवा दिइरहेको छ। अस्पतालले डेङ्गु रोगको निःशुल्क परीक्षणसहित कोरोना परीक्षणका लागि आरटीपिसीआर परीक्षण प्रयोगशाला डिजिटल एक्सरे, आइसीयू, एनआइसीयू, एचडीयूलगायतका सेवा उपलब्ध गराउँदै आएको छ।"
प्रचण्डपथको घुमन्ते बाटो,"प्रचण्डको घुमन्ते उम्मेदवारीलाई जसले जसरी व्याख्या गरे पनि उनको उद्देश्य जसरी पनि नहार्नु हो। आफ्नो जित सुनिश्चित गर्नु हो। प्रचण्ड नहार्ने सर्तमा जे पनि गर्न तयार रहन्छन् र जहाँ जान पनि तयार हुन्छन्। नर्कमा खसेको सिक्का दाँतले टिप्न पछि पर्दैनन् भनिन्छ। सिद्धान्तहीन सिद्धान्त प्रचण्डको सौदाबाजी गर्ने हतियार हो। प्रचण्डले भने झैं उनी जत्तिको घुमन्ते र बसाइँसराइ गरिरहने संसदीय उम्मेदवार इतिहासमा न कोही थियो न होला। तर, यो कुनै विशेष मानक र उदाहरण योग्य कर्म होइन। गर्व गर्न लायक विषय बनेन। हारको भयले घुमुवा बन्नुपर्ने बाध्यता हो। प्रचण्डको अस्थिर राजनीतिक प्रवृत्तिलाई जे जस्तो सकारात्मक संज्ञा दिएर उनका अनुयायीले प्रचार गरे पनि उनले राजनीतिलाई सैद्धान्तिक निष्ठा भुलेर प्रयोगमाथि प्रयोग गरिरहेका छन्। सिद्धान्त क्षयको राजनीति गर्दै प्रचण्ड जहाँजहाँ पुगेका छन्, त्यहाँ क्षति भएको नै देखिन्छ। फाइदाका लागि जे र जस्तो पनि गर्न तयार प्रचण्डको शैलीलाई उनका अनुयायी डाइनामिक पर्सनालिटी र समय र परिस्थतिको आकलन गरेर चल्ने नेता भनेर प्रशंसा गर्छन्। त्यो सफेद झुट हो। देशको भविष्य एउटा व्यक्तिको जित हारमा उस्तो निर्भर हुँदैन। राष्ट्र हार्ने व्यक्ति जित्ने, निष्ठा र नैतिकता पलायन बन्ने अनि व्यक्तिको उत्थान नै सर्वेसर्वा ठान्ने नियतसँग नीति पराजित बन्ने स्थिति पक्कै शोभनीय देखिँदैन। प्रचण्ड अहिले जे गरिरहेका छन्, जुन उद्देश्यका लागि दौडधुप गर्छन्, त्यो नितान्त एक व्यक्ति र एक पार्टीको स्वार्थ केन्द्रित राजनीति हो। आजीवन सत्ता र शक्तिको लालसा राख्ने नेताहरू भएको देशमा बाबुरामको चुनाव नलड्ने घोषणालाई सकारात्मक रूपमा लिनु पर्छ। प्रचण्डको खातिरदारीमा भन्दा कुनै युवा माओवादीको पक्षमा आफ्नो क्षेत्र बाबुरामले हस्तान्तरण गरेको भए सुनमा सुगन्ध भएको भान हुन्थ्यो। यो देशको भाग्य र भविष्यको विषय होइन। निरन्तर भाग्नु, सुरक्षित क्षेत्र खोज्नु र अस्थिर राजनीति गर्नु प्रचण्ड प्रवृत्ति बनेको छ। राजनीतिक अस्थिरताको एक मात्र कारण प्रचण्ड प्रवृत्ति मात्र नभए पनि अरू नेता र पार्टी पनि हुन्। तर, नेकपा माओवादी केन्द्र र प्रचण्डको हिस्सा अस्थिरता निर्माण गर्न बढी कारण हो। अस्थिरताको चुरो र जरो प्रचण्ड हुन् भने अरू सहायक पात्र र प्रवृत्ति हुन्। जसलाई २०६४ को निर्वाचन जितेर ठूलो पार्टी बनेको माओवादीको गतिविधि र हरेक राजनीतिक क्रियाकलापले आज पर्यन्त पुष्टि गरिरहेको छ। लचकताको स्वाभाविक धर्म हुन्छ तर लचक हुने नाममा प्रचण्ड जे गर्छन्। त्यसले लचकताको खिल्ली उडाएको पाइन्छ। सत्ता र स्वार्थको नाममा जति पनि लचक देखिनु अनैतिक हर्कत र अराजनीतिक चलखेल हो। चुनाव जित्ने ग्यारेन्टी कसैले गरेर जप होम लगाउन प्रचण्डलाई कसैले लगाउँछ भने यिनी गेरुवस्त्र धारण गरेर मनकामनाको परिक्रमा गरिरहेका भेटिन्छन्। नागको फोटो टाँसेर सर्पबाट सुरक्षित हुने प्रवचन दिने माक्र्सवादी माओवादी हुन्। स्वार्थका लागि सिद्धान्त र आदर्शलाई तिलाञ्जली दिएर राम भजन, कृष्ण भजन गाउने माक्र्सवादी जस्तै छन् प्रचण्ड। समय र परिस्थितिको माग भन्दै आफूलाई केन्द्रमा राखेर जे गर्दा नाफा हुन्छ, त्यो गर्छन् प्रचण्ड। जहाँ नैतिकता र इमानको गुञ्जायस पाइँदैन। संसद् छिर्ने क्रममा पहिलोपल्ट २०६४ मा रोल्पा२ र काठमाडौं१० मा संसद् सदस्यका लागि प्रतिस्पर्धा गरेर दुवै स्थानबाट सानदार मत ल्याएर विजयी बनेका प्रचण्ड गणतन्त्र नेपालको पहिलो प्रधानमन्त्रीसमेत बने। २०७० को चुनावमा काठमाडौं १० को अलावा सिराहाबाट पनि प्रत्याशी बने तर काठमाडौं १० ले पुनः अनुमोदन गरेन भने सिराहाबाट मुस्किलले चुनाव जिते। आम राजनीतिकर्मी सिराहामा पनि जितेको नभएर जिताइएको तर्क गर्छन्। तर्क जसले जे गरे पनि वैधानिक निकायले वैधानिक हैसियत प्रदान गरेपछि अँध्यारो कोठामा भएका गतिविधि तपसिल बन्छन्। त्यतातिर नखोतलौं। २०७० मा सिराहाबाट प्रतिनिधित्व गरेका प्रचण्ड दोस्रोपटक २०७३ साउन २९ पनि प्रधानमन्त्री बने। २०७४ को निर्वाचनमा चितवन३ बाट निर्वाचित प्रचण्ड आजीवन चितवनलाई आफ्नो निर्वाचन क्षेत्र बनाउने प्रतिज्ञा गरिरहेका थिए। गृहजिल्लाबाट चुनाव लड्ने वाचा गरेर भव्य घर निर्माण गरेर घटस्थापनाको दिन साइत निकालेर घर सरे प्रचण्ड। अहिले जन्मथलो छोडेर पूर्व कर्मथलो र पृथ्वीनारायण शाहले नेपाल एकीकरण गरेको जिल्ला गोरखातिर चुनाव लड्न गए। यसरी जानुको तात्पर्य जसरी पनि जित सुनिश्चित गर्नु नै हो। यसको अर्थ यो व्यवस्थामा नेताहरू हार्न नहुने निष्कर्ष निस्कन्छ। चुनावको पराजय नै जिन्दगीमा सबथोक पराजय हो भन्ने मानसिकताका कारण नै व्यवस्था स्वयं बदनाम बनिदिन्छ। हामीले कस्तो व्यवस्थाको अभ्यास गर्दै छौं ? जहाँ अमूक पार्टीको अमूक नेताहरू कहिल्यै हार्न नहुने ? १६औं अमेरिकी राष्ट्रपति अब्राहम लिंकन दर्जनौं पटक हारेर बल्लतल्ल एक कार्यकाल (सन् १८६१ १८६५) विजयी बनेका थिए। उनी कहिल्यै हारदेखि डराएनन्। हार्दा उनको इज्जत प्रतिष्ठा खत्तम पनि भएन। दुर्भाग्य हाम्रोमा चुनाव हार्नु भनेको जिन्दगीको बाजी हार्नु जत्तिकै मानिन्छ। धन, सम्पत्ति, इज्जत, प्रतिष्ठा सबै धुलिसाथ भएको ठानिन्छ। तसर्थ जसरी पनि साम, दाम, दण्ड, भेद, जोरजबर्जस्ती जुनसुकै उपाय गरेर पनि चुनाव जित्नुपर्ने बाध्यता छ। यो सुखद पक्ष होइन। विश्वकै सबैभन्दा लामो चक्रपथ अफगानिस्तानमा बनेको छ। सन् २००३ मा खुला गरिएको २०९२ किलोमिटर लामो यसले उक्त देशका दुई तिहाइ जनसंख्या समेट्छ। जसले नेपाललाई फन्को लाउन सक्छ। त्यागमा प्रतिष्ठा आर्जन हुन्छ। लोभ, मोह र बारम्बार पदको आशक्तिमा होइन। एउटा व्यक्तिका लागि प्रणालीको हुर्मत काढिनु हुँदैन। संसदीय चुनाव लड्न देशभर जहाँ जतासुकै लडे हुन्छ भन्ने कानुनी छिद्रको उपयोग गरेर नेताले कहिल्यै हार्न हुँदैन। त्यसैले जहाँ सुरक्षित क्षेत्र त्यहाँ नेताको लागि स्थान भन्ने अवधारणा गलत छ। घर नभएकाले पनि चुनाव लड्न सकून् भन्ने अभिप्रायले गरिएको संवैधानिक व्यवस्था नेताको मनोमानीका लागि हुनु अनुचित छ। रोल्पा, काठमाडौं, सिराहा र चितवन हुँदै गोरखा पुग्नुमा प्रचण्ड उद्देश्य आफू नहार्नु मात्रमा सीमित छ। जिल्ला, क्षेत्र बनाउने उद्देश्य सन्निहित भएको भए जहाँ जहाँ प्रचण्ड उठे, त्यहाँ त्यहाँ अरू १ सय ६५ चुनाव क्षेत्रको दाँजोमा उल्लेख्य विकास निर्माण के भयो ? प्रचण्डले प्रतिनिधित्व गर्नु भएको क्षेत्रमा शान्ति, विकास र समृद्धि अन्यत्रको भन्दा ज्यादा छ ? सुखी नेपाली समृद्ध नेपालको दृष्टान्त हेर्न तत्तत् जिल्ला र क्षेत्र जानुपर्ने हो ? आजसम्म रोल्पा, चितवन, सिराहा र काठमाडौंले र प्रचण्डलाई गोर्खाले पनि निःसन्देह काँध हाल्नुपर्ने कुनै तर्क छ ? नेता जितका ठेकेदार मात्र हुन् कि आरोह अवरोहका साक्षी र हिस्सेदार पनि ? नेता कुन त्यस्तो जिनिस हो जसको भागमा हार पर्न नहुने ? दुःख कष्ट झेल्न नहुने ? आपद्विपद् झेल्न नमिल्ने ? नेतालाई देवत्वकरण गर्ने हाम्रो स्वभावले नेताहरू बिग्रिएका हुन्। नेताहरू बिगार्ने कार्यकर्ता समर्थक र शुभेच्छुकहरू पनि हुन्। विद्वान् र बुद्धिजीवी पनि हुन् जसले नेताको इच्छाविपरीत बोल्ने र सही सुझाव दिने बुता देखाउँदैनन्। नेताहरूको मर्जी जतिसुकै कटु र अप्रिय भए पनि शिरोपर गर्ने पार्टीका संगठित कार्यकर्ता पनि नेतालाई चुक्न बाध्य पार्ने तत्त्वहरू हुन्। हो, माओवादी र प्रचण्डका लागि गोरखा २ सुरक्षित स्थान हो। जहाँ ११ पालिकामध्ये ९ मा माओवादीले गत स्थानीय चुनावमा आफ्नो किल्ला कायम गरेको छ। त्यहीं बाबुरामको साथ र कांग्रेसलगायत गठबन्धनको सहयोग छ। प्रश्न के हो भने गोरखामा माओवादी संगठन बलियो बनाउनेको हक किन छिनियो ? कि कुनै पनि माओवादी नेता गोरखाबाट प्रतिनिधित्व गर्ने ल्याकत राख्दैनन् ? गोरखाली भएर पनि विद्यार्थी राजनीतिबाट खारिएर आएका लेखनाथ न्यौपानेजस्ता बौद्धिक र सिद्धान्तनिष्ठ युवा नेता आजीवन रोएर नै हिँड्नु पर्ने हो ? निषेधले प्रतिरोध, प्रतिरोधले प्रतिशोध अनि प्रतिशोधले समग्रमा प्रत्युत्पादक परिस्थिति निर्माण गर्छ। नेतालाई सिट छोडिदिने चलन अपसंस्कृतिको रूपमा रहन्छ। जसले कार्यकर्ता दास र पराश्रित बन्न विवश हुन्छन्। प्रचण्डले थिति निर्माण गरेनन्, बेथितिको चाँङ ठड्याए। जसको कारण २०६४ को माओवादी राप र ताप प्रचण्डलाई ठाउँ फेरि भाग दौड गर्दै अर्काको भाग खोस्दै चुनाव लडने स्थितिमा पुर्यायो। प्रचण्डको गतिशीलतालाई माओवादी केन्द्र र एमाले एकीकरणले पनि अरू गतिशील बनायो। कुनै पनि व्यवस्था नेताको स्वार्थको व्यवस्थापन मात्रै हो ? चुनाव हारेर सांसद बन्न, मन्त्री र प्रधानमन्त्री बन्न नसकिएला तर नेता बन्न त पक्कै सकिन्छ। तत्कालीन विवेकशील पार्टीका अध्यक्ष उज्ज्वल थापा थोरै समयमा कहिल्यै चुनाव नजितेर पनि नेता बनेको नमुना नेपालकै होइन र ? फेरि एक नेता नै कतिपटक बन्नुपर्छ सांसद, मन्त्री र प्रधानमन्त्री ? नेताहरू नमरुन्जेल सत्ता र शक्तिका लागि मरिमेट्ने र पद प्रतिष्ठा आफ्नाका लागि केन्द्रित गर्ने परिपाटीले राजतन्त्र फ्याँक्नुको औचित्य सावित भयो र ? के यो आममान्छेको प्रश्न होइन र ? प्रचण्ड पथको अस्थिर चुनावी भागदौडलाई तत्तत् चुनाव क्षेत्रका जनतालाई दिएको धोका भएन र ? प्रचण्डले रोल्पा, सिराहा, काठमाडौं र चितवनमा दिएका सबै आश्वासन पूरा गरे ? सिराहा जाँदा माइतीघर आएको जस्तो लाग्ने र रोल्पा पुग्दा क्रान्तिको गौरवभूमि ठान्ने अनि चितवन आफ्नो घर सम्झने ती नेता किन आज ती ठाउँलाई माया मारेर हिँडेका हुन् ? नेपाली राजनीतिमा शीघ्र र जस्तो पनि निर्णय लिन सक्ने, यूटर्नको राजनीतिका पर्याय प्रचण्डको इतिहास जितको छ। आफू जित्ने मामलामा जस्तोसुकै निर्णय लिन्छन् र त्यो निर्णय बोल्ड भनेर दावा गर्छन्। गणतन्त्र ल्याउन प्रचण्डले जे गरे त्यसको सबै हिसाब किताब नाफामा पाएका छन्। प्रचण्ड आज जे गर्दैछन् त्यो उनको आफ्नै इतिहास र गौरव माथिको अन्याय हो। आफ्नै अवमूल्यन हुने गरी निर्वाचन क्षेत्र चाहर्दै टुरिष्ट उम्मेदवार नबनेको भए आफैं माथि न्याय हुन्थ्यो। आफ्नो योगदान र राष्ट्रिय पहिचानलाई आफैं संकुचनमा पार्ने प्रचण्ड प्रयत्न प्रत्युत्पादक बन्ने खतरा छ। नेताहरूलाई इमानको नैतिकताको र त्यागको राजनीति सिकाउने हक छ। मनोपोली गरेर लुई चौधौले झैँ म नै राज्य हुँ भन्ने हक छैन। त्यस्तो हक जनताले दिनु पनि हुँदैन। आजीवन सत्ता र शक्तिको लालसा राख्ने नेताहरू भएको देशमा बाबुरामको चुनाव नलड्ने घोषणालाई सकारात्मक रूपमा लिनु पर्छ। प्रचण्डको खातिरदारीमा भन्दा कुनै युवा माओवादीको पक्षमा आफ्नो क्षेत्र बाबुरामले हस्तान्तरण गरेको भए सुनमा सुगन्ध भएको भान हुन्थ्यो।"
सन्दीप लामिछानेलाई थप ५ दिन हिरासतमा राख्न अनुमति,"काठमाडौं : नाबालिगलाई जबरजस्ती करणी गरेको आरोपमा पक्राउ परेका राष्ट्रिय क्रिकेट टोलीका पूर्वकप्तान सन्दीप लामिछानेलाई थप ५ दिन हिरासतमा राख्न जिल्ला अदालत, काठमाडौंले अनुमति दिएको छ। सन्दीपमाथि अनुसन्धान चलिरहेको भन्दै प्रहरीले बिहीबार पुनः ७ दिन थुनामा राख्न अनुमति मागेपछि काठमाडौं जिल्ला अदालतले ५ दिन अनुमति दिएको हो। अदालतले यस अगाडि सोमबार थप सात दिन हिरासतमा राखेर अनुसन्धान गर्न नेपाल प्रहरीलाई अनुमति दिएको थियो। आज म्याद सकिएकाले प्रहरीले म्याद थपका लागि आज पुन: अदालतमा उपस्थित गराएको हो। प्रहरीले असोज ३१ गते फाइल बुझाउने तयारी गरेको छ। क्यारेबियन प्रिमियर लिग (सीपीएल) खेल्न वेस्ट इन्डिज पुगेका बेला भदौ २१ गते उनीमाथि बलात्कारको आरोप लागेको थियो। काठमाडौंको गौशालास्थित एक होटलको कोठामा राखेर सन्दीपले आफूलाई बलात्कार गरेको भन्दै एक किशोरीले भदौ २१ गते प्रहरी वृत्त गौशालामा उजुरी गरेकी थिइन्। किशोरीको जाहेरीपछि प्रहरीले उनीविरुद्ध पक्राउ पुर्जी जारी गरेको थियो। पक्राउ पुर्जी जारी भएपछि सम्पर्कविहीन भएका उनलाई पक्राउ गर्न नेपाल प्रहरीको आग्रहमा अन्तर्राष्ट्रिय प्रहरी संगठन इन्टरपोलले डिफ्युजन नोटिस जारी गरेको थियो। इन्टरपोलको निसानामा परेलगत्तै उनले सामाजिक सञ्जालमा स्टाटस लेख्दै नेपाल फर्केर अनुसन्धानमा सघाउने बताएका थिए। इन्टरपोलको निसानामा परेपछि असोज २० गते दोहा हुँदै स्वदेश फर्किएका उनलाई त्रिभुवन अन्तर्राष्ट्रिय विमानस्थलबाटै पक्राउ गरिएको थियो। म्याद थपका लागि अदालत पुगेका सन्दीपले आफूलाई सुनियोजित रुपमा फसाइएको र आफू निर्दोष रहेको दाबी गरेका छन्। उनलाई आफूविरुद्ध बलात्कारको आरोप लगाएकी किशोरी नाबालिग नभएको दाबी गरेका थिए। उनले जाहेरवालाकै आग्रहमा भेटेको र उनी नाबालिग नभएको दाबी गरेका हुन्। काठमाडौंको गौशालास्थित एक होटलमा लगेर आफूलाई बलात्कार गरेको भन्दै ती नाबालिगले गत भदौ २१ गते प्रहरी बृत्त गौशालामा उजुरी दिएकी थिइन्। सन्दीपले उजुरी परेलगत्तै प्रतियोगिता छाडेका थिए। त्यसलगत्तै भदौ २३ गते काठमाडौं जिल्ला अदालतले सन्दीपविरुद्ध पक्राउ पुर्जी जारी गरेको थियो। त्यसपछि विभिन्न मुलुकमा बस्दै आएका सन्दीप युवा क्रिकेटर सन्दीपले १७ वर्षीया नाबालिगलाई भदौ ५ गते भक्तपुरको नगरकोट पुर्याएको र त्यसपछि काठमाडौंको एक होटलमा लगेर जबरजस्ती करणी गरेको जाहेरीमा उल्लेख छ।"
नेपालले गर्यो युक्रेनको पक्षमा मतदान,"काठमाडौं : संयुक्त राष्ट्रसङ्घको साधारणसभामा एक सय ४३ सदस्य देशले युक्रेनमाथि रुसले गरेको बर्बर र पाशविक आक्रमणको निन्दा र भत्र्सना गर्दै खेद प्रस्ताव पारित गरेका छन्। नेपालले पनि उक्त प्रस्तावको पक्षमा मतदान गरेको छ। बुधबार भएको मतदानमा एक सय ४३ देशले पक्षमा र पाँच देशले विपक्षमा मतदान गरेका छन्। विपक्षमा मतदान गर्नेमा बेलारुस, उत्तर कोरिया, निकारागुवा, रुस र सिरिया रहेका छन्। यसैगरी ३५ देश मतदानको समयमा अनुपस्थित रहेका थिए। उक्त प्रस्तावमा भनिएको छ, रुसले गरेको अन्तर्राष्ट्रिय मान्यता प्राप्त सीमाभित्र तथाकथित रुपमा गरिएको जनमत सङ्ग्रहको निन्दा गर्दछौँ। साथै संयुक्त राष्ट्रसङ्घको सदस्य राष्ट्र र सङ्गठनले युक्रेनको सीमा परिवर्तनलाई मान्यता दिने छैन। उक्त प्रस्तावको रुसले तुरुन्त र बिना शर्त निर्णय फिर्ता लिनसमेत माग गरिएको छ।"
जलवायु असरले कृषिमा ठूलो क्षति,"नेपालगन्ज : बाँकेको नरैनापुर गाउँपालिकामा गत वर्ष ५ हजार ४ सय ५६ बिघामा लगाइएको धानबाली बेमौसमी वर्षाले नष्ट गयो। २०७८ असोज ३१ देखि कात्तिक ३ सम्म परेको मुसलधारे पानीबाट काटेर खेतमै सुकाइएको धान भिज्यो। यो क्षतिबाट ५ करोड ७८ लाख रुपैयाँबराबरको धानबाली नष्ट भएको थियो। यता सरकारले नरैनापुरका लागि २ करोड ८ लाख रुपैयाँमात्रै पठायो। त्यो रकम वितरण गरेको दुई साता मात्र भएको छ। बैंकको खाता नम्बर नमिल्दा सबैले बुझिसकेका छैनन्। किसान मारमा पर्ने शृंखला रोकिएन। यो वर्ष समयमै वर्षा नहुँदा नरैनापुरमा १५ प्रतिशत मात्र रोपाइँ भयो। ८५ प्रतिशत धान खेत बाँझै भए। धान पाकेर भित्र्याउने बेला नआउँदै किसानलाई खाद्य संकट सुरु भइसकेको गाउँपालिकाले भनिरहेको छ। नरैनापुरलाई जिल्ला विपद् व्यवस्थापन समितिले सुक्खाग्रस्त क्षेत्र घोषणा गरेर संघीय र प्रदेश सरकारसँग राहत मागेको छ। केही दिनअघि अर्थमन्त्री जनार्दन शर्माले नरैनापुर क्षेत्रको स्थलगत अवलोकन गरेका थिए। उनले तत्कालका लागि राहतका लागि पहल गर्ने आश्वासन दिएका थिए। तर सरकारी राहत अहिलेसम्म नरैनापुर पुगिसकेको छैन। नरैनापुर मात्र होइन बाँकेका ८ वटै स्थानीय तहका किसान मारमा परे। जिल्ला आपत्कालीन कार्यसञ्चालन केन्द्रका सूचना व्यवस्थापन अधिकृत रूपन ज्ञवालीका अनुसार ३९ हजार ४ सय ५२ किसान यो बेमौसमी वर्षाको मारमा परे। जिल्लाभर ३८ करोड ७८ लाख ६० हजार रुपैयाँबराबर रकम राहतका लागि माग गरियो तर जिल्लालाई १० करोड रुपैयाँमात्र आयो। किसानको क्षतिलाई विश्लेषण गरेर कुल क्षतिको ३६ प्रतिशतमात्र वितरण गरिएको छ। जिल्लाका नरैनापुर, डुडुवा, नेपालगन्ज, खजुरा र जानकीमा राहत रकम वितरण गरिएको प्रशासन कार्यालय बाँकेका लेखापाल विश्वप्रसाद ढकालले बताए। राप्तीसोनारी, कोहलपुर र बैजनाथ गाउँपालिकाले राहत पाउने किसानको बैंक खातासहितको विवरण पेस नगरेका कारण राहत पाउन सकेका छैनन्। १ जना किसानले प्रतिकठ्ठा १ सय ९२ रुपैयाँका दरले कम्तीमा ५ सय रुपैयाँदेखि बढीमा २० हजार रुपैयाँको हाराहारीमा मात्र राहत पाएका छन्। नेपाल सरकारको धान किसानलाई राहत वितरणसम्बन्धी कार्यविधिले नै एक जना किसानलाई ५५ हजार रुपैयाँभन्दा बढी दिन नमिल्ने व्यवस्था गरेको छ। कृषि ज्ञान केन्द्र बाँकेका तत्कालीन प्रमुख सागर ढकाल जलवायु परिवर्तनका कारण बेमौसमी वर्षा हुँदा किसान मारमा परेको बताउँछन्। जिल्लामा धान उत्पादनमा कम्तीमा पनि १० प्रतिशत त ह्रास आउने नै भयो। असोजको पहिलो सातामा भइरहेको बेमौसमी वर्षाले पनि पाकिरहेको धान बालीलाई हानि गर्छ। धेरै दिन लगातार पानी परेमा बोटमै धान उम्रिने र ढलेको धान पनि उम्रिने खतरा हुन्छ, उनले भने, अझै खतरा टरिसकेको छैन। नरैनापुरमा वैैकल्पिक खेती गरिरहेका किसान असोज महिनाको बेमौसमी वर्षाबाट पीडित बनेका छन्। केही किसानले आलु खेती गरेका थिए। खेतमा पानी जमेर रोपिएको आलु खेतमै कुहिएको छ। अन्नको भण्डार भनेर चिनिने बर्दिया जिल्ला पनि जलवायु परिवर्तनको मारबाट अछुतो हुन सकेको छैन। गत वर्षको बेमौसमी वर्षाले जिल्लाका ८ स्थानीय तहमा जिल्ला विपद् व्यवस्थापन समितिले ५७ करोड ९६ लाख ७९ हजार ६ सय ४४ रुपैयाँबराबरको राहत माग गयो। ठाकुरबाबा नगरपालिकाका लागि मात्र २ करोड रुपैयाँ आयो। सो रकम वितरण पनि भइसक्यो। अन्य सात स्थानीय तहका लागि ५५ करोड ९६ लाख ७९ हजार ६ सय ४४ रुपैयाँ त निकासा नै भएको छैन। राजापुर क्षेत्रमा त काटेर खेतमै सुकाइएको धान कर्णाली नदीले बगाएको थियो। यो वर्ष पनि बेमौसमी वर्षाले राजापुर क्षेत्रको धान खेती डुबाएको थियो। कर्णाली नदीको भेल राजापुर नगरपालिकाका विभिन्न वडामा पसेको थियो। क्षतिको विवरण भने अझैै प्राप्त नभएको कृषि ज्ञान केन्द्र बर्दियाका योजना शाखाका सन्तोष पाठकले बताए। जलवायु परिवर्तनको असर केही वर्षयता धानबालीमा परिरहेको छ। अब किसानले जलवायु अनुकूलनअनुसारको धानको प्रजाति लगाउनु पर्छ, उनले भने। उनले धानबाली नष्ट हुने मात्र नभएर जलवायु परिवर्तनका कारण कीरा र रोगको प्रकोप पनि नयाँनयाँ आउन थालेको यथार्थता दर्शाए। विषादी छर्कँदा पनि कीटाणु नै नमर्ने भइसके। यो पनि जलवायु परिवर्तनकै असर हो, उनले भने। मकै बालीमा फौजी कीराको प्रकोप छ। वार्षिक वर्षा चक्रमा हेरफेर हुने, अतिवृृष्टि, अनावृष्टि, तापक्रममा घटबढ हुने, लामो समय खडेरी पर्ने कुरा जलवायु परिवर्तनका कारण हुन्छ। यसका कारण बाली छिटो पाक्ने तर कम पौष्टिक तŒव भएका हुन्छन्। त्यसैले किसानले जलवायु अनुकूलनको कृषि प्रणालीलाई आत्मसात् गर्न कृषि विज्ञको सुझाव रहेको छ। कृषि ज्ञान केन्द्र बाँकेका निमित्त प्रमुख सकिल अहमद जिल्लाको आठवटै स्थानीय तहमा ७ हजार ४ सय ६० हेक्टरमा लगाएको धान बाढीको डुबान र कटानमा परेको बताए। जिल्लाका ८ वटै स्थानीय तहमा विस्तृत घरधुरी सर्वेक्षण भइरहेको छ। स्थानीय पालिकाको नेतृत्वमा नेपाल प्रहरी र नेपाल रेडक्रस सोसाइटीले घरधुरी सर्वेक्षण गरिरहेका छन्। सर्वेक्षणको सम्पूर्ण तथ्यांक संकलन भइसकेपछि मात्र क्षतिको पूर्ण जानकारी आउने जिल्ला आपत्कालीन कार्य सञ्चालन केन्द्रका सूचना व्यवस्थापन अधिकृत रूपन ज्ञवालीले बताए। बर्दिया जिल्लाको राजापुर नगरपालिका र गेरुवा गाउँपालिकामा यो असोजमा एक सातासम्म परेको अविरल वर्षाबाट क्षति भएको छ। क्षतिको पूर्ण विवरण भने आइनसकेको स्थानीय तहले जनाएका छन्।"
युक्रेनको पक्षमा नेपालले गर्यो मतदान,"वाशिङ्गटन डिसी : संयुक्त राष्ट्रसङ्घको साधारणसभामा एक सय ४३ सदस्य देशले युक्रेनमाथि रुसले गरेको बर्बर र पाशविक आक्रमणको निन्दा र भर्सना गर्दै खेद प्रस्ताव पारित गरेका छन्। नेपालले पनि उक्त प्रस्तावको पक्षमा मतदान गरेको छ। बुधबार भएको मतदानमा एक सय ४३ देशले पक्षमा र पाँच देशले विपक्षमा मतदान गरेका छन्। यसैगरी ३५ देश मतदानको समयमा अनुपस्थित रहेका थिए। उक्त प्रस्तावमा भनिएको छ,रुसले गरेको अन्तर्राष्ट्रिय मान्यता प्राप्त सीमाभित्र तथाकिथत रुपमा गरिएको जनमत सङ्ग्रहको निन्दा गर्दछौँ। साथै संयुक्त राष्ट्रसङ्घको सदस्य राष्ट्र र सङ्गठनले युक्रेनको सीमा परिवर्तनलाई मान्यता दिने छैन। उक्त प्रस्तावको रुसले तुरुन्त र बिना शर्त निर्णय फिर्ता लिनसमेत माग गरेको छ। रासस"
इङ्ल्यान्डलाई टीट्वेन्टी शृंखला,"ओभल : पाहुना टोली इङ्ल्यान्डले अस्ट्रेलियाविरुद्धको टीट्वेन्टी शृंखला जितेको छ। बुधबार भएको दोस्रो खेलमा घरेलु टोली अस्ट्रेलियालाई आठ रनले हराउँदै इङ्ल्यान्डले एक खेल अगावै शृंखला जितेको हो। इङ्ल्यान्डले तीन खेलको शृंखलामा २० को अग्रता पनि बनाएको छ। एक सय ७९ रनको लक्ष्य पछ्याएको अस्ट्रेलियाले निर्धारित २० ओभरमा ६ विकेट गुमाएर एक सय ७० रन मात्रै बनाउन सक्यो। अस्ट्रेलियाका मिचेल मार्सले सर्वाधिक ४५ रन बनाए। यस्तै टिम डेविडले ४०, मार्कस स्टोइनिक्सले २२, प्याट कुमिन्सले १८, कप्तान एरोन फिन्चले १३ र म्याथु वेडले १० रन बनाए। इङ्ल्यान्डका साम कुरानले तीन विकेट लिए। यस्तै बेन स्टोक्स, डेविड विले र रिस टोप्लेले एकएक विकेट हात पारे। यसअघि टस हारेर पहिले ब्याटिङ गरेको इङ्ल्यान्डले निर्धारित २० ओभरमा सात विकेट गुमाएर एक सय ७८ रन बनाएको थियो। इङ्ल्यान्डका डेविड मलानले ८२ रनको अर्धशतकीय पालि खेलेका थिए। यस्तै मोइन अलीले ४४ र जस बटलरले १७ रन बनाए। अस्ट्रेलियाका मार्कस स्टोइनिक्सले तीन विकेट लिए। यस्तै एडम जाम्पाले दुई तथा मिचेल स्टार्क र प्याट कमिन्सले एकएक विकेट हात पारे। पहिलो खेलमा इङ्ल्यान्ड आठ रनले नै विजयी भएको थियो। तेस्रो खेल शुक्रबार हुनेछ।"
रामग्रामको पम्फापुर गाउँमा झाडापखालाको प्रकोप,परासी : नवलपरासीको रामग्राम नगरपालिका१८ को पम्फापुर गाउँमा झाडापखालाको प्रकोप फैलिएको छ। झाडापखालाबाट गम्भीर भएका १८ जनाको परासीस्थित पृथ्वीचन्द्र जिल्ला अस्पतालमा उपचार भइरहेको छ। गएरातिदेखि झाडापखालाको प्रकोप देखिएपछि स्वास्थ्य शिविर सञ्चालन गरिएको छ। शिविरमा १ सय २३ जनाको उपचार गरिएको थियो। उपचारका क्रममा स्वास्थ्यमा जटिलता देखिएका बिरामीलाई अस्पताल पठाइएको स्वास्थ्य कार्यालयका सूचना अधिकारी देविलाल पौडेलले बताए। अस्पतालमा बेड अभाव भएपछि एउटै बेडमा दुई जनालाई राखेर उपचार गरिएको छ। दसैं सकिएपछि गाउँमा लगाइएको भोज (भण्डारा) मा खाना खाएकाहरु बिरामी भएको स्थानीयले बताएका छन्। अहिले झाडापखालाका रुपमा फैलिएको रोग हैजा पनि हुन सक्ने भएकाले अनुसन्धान टोली पठाएर यकिन गर्न लागिएको स्वास्थ्य कार्यालयले जनाएको छ।
"टिकट पाए दल, नत्र बदल","काठमाडौं : विचार मन परेर राजनीतिमा लाग्छन्। त्यही विचारका आधारमा राजनीतिक दलमा जीवन समर्पण गर्छन्। धेरैले सहादत नै प्राप्त गर्छन्। त्यो भनेको निष्ठा, आदर्शको राजनीति हो। तर, त्यसरी प्राप्त लोकतन्त्रमा धेरै नेता अवसरकै पछि दौडिएका छन्। ताक परेसम्म कुनै दलमा रहन्छन्। नत्र दल बदली हाल्छन्। यो प्रवृत्ति बढी चुनावका बेला देखिन्छ। प्रतिनिधिसभा र प्रदेशसभा निर्वाचनमा धेरै जना दल बदल्दै उम्मेदवार बनेका छन्। एउटा दलबाट टिकट नपाउने भएपछि अर्को दलमा गई चुनावमा उम्मेदवार बन्ने नेता धेरै छन्। व्यक्तिगत स्वार्थका कारण दल अदलबदल गर्ने क्रमले दलहरूलाई गाँजेको छ। नेताहरूले निष्ठा, आदर्शलाई चटक्कै भुल्दै गएका छन्। यस्तो आया रामगया राम प्रवृत्तिले राजनीतिलाई विकृति पार्दै लगेको छ। यसकै उदाहरण बनेका छन् एमाले स्थायी कमिटी सदस्य प्रभु साह। माओवादी रहँदा अवसर पाए। त्यताबाट नभएपछि एमालेमा आए। यता पनि अवसर छोपे। तर, उनै नेता साहले एमालेबाट टिकट दिनभर गोजीमा राखेर अबेर स्वतन्त्रबाट रौतहट ३ मा उम्मेदवारी दिए। जसपासँग चुनावी तालमेल गरेकामा उनी असन्तुष्ट देखिएका छन्। एमालेकै घनश्याम भुसाल कम्युनिस्ट विचारधाराका खम्बा मानिन्छन्। उनलाई टिकट नदिँदा एमाले अध्यक्ष केपी शर्मा ओलीको आलोचना भयो। तर, आदर्श र सिद्धान्तको राजनीति सिकाउने उनै भुसालले उम्मदेवार हुन नपाउँदा पार्टी परित्याग गरे। त्यति बेला ओलीभन्दा धेरै आलोचना भुसालको भयो। भुसालले एमालेबाट रुपन्देही ३ मा २०७४ सालको निर्वाचन जितेका थिए। यसपटक रुपन्देही १ मा स्वतन्त्र उम्मेदवारी दिएका छन्। उनलाई सत्तारुढ गठबन्धनको साथ देखिएको छ। कांग्रेसका केन्द्रीय सदस्य दिनेश कोइराला टिकट नपाएपछि चितवन ३ मा सत्ता गठबन्धनको बागी बनेका छन्। एमालेले रामप्रसाद न्यौपानेको उम्मेदवारी फिर्ता लिएर कोइरालालाई समर्थन गरेको छ। त्यहाँ सत्ता गठबन्धनबाट माओवादी केन्द्रका डा भोजराज अधिकारी उम्मेदवार छन्। राप्रपाबाट विक्रम पाण्डे उठेका छन्। अघिल्लो निर्वाचनमा उक्त क्षेत्रबाट माओवादी केन्द्र अध्यक्ष पुष्पकमल दाहाल निर्वाचित भएका थिए। दाहाल चितवन ३ असुरक्षित महसुस गरी गोरखा २ मा गएका छन्। जनता समाजवादी पार्टी (जसपा)का प्रमुख सचेतक थिए, उमाशंकर अरगरिया। उनी एमालेमा गएर धनुषा २ मा चुनाव लड्दै छन्। अरगरियालाई टिकट दिने भएपछि एमालेका नेता गगाराम यादव भने जसपामा गई चुनावमा उठेका छन्। जसपाका नेता लक्ष्मी महतो महोत्तरी १ मा उम्मेदवारका आकांक्षी थिए। तर, पार्टीले टिकट नदिने भएपछि एमालेमा प्रवेश गरे। उनलाई एमालेले टिकट दिएको छ। उनी २०७४ को निर्वाचनमा माओवादी केन्द्रका उपमहासचिव गिरीराजमणि पोखरेलसँग थोरै मतले पराजित भएका थिए। उनी यसपटक पोखरेल सँगै प्रतिस्पर्धामा छन्। लोकतान्त्रिक समाजवादी पार्टी (लोसपा) का नेता एकबाल मियाँ एमालेमा प्रवेश गरी बारा ४ मा प्रतिनिधिसभा सदस्य पदमा चुनाव लड्दै छन्। राप्रपा नेपालका अध्यक्ष कमल थापा आफ्नो पार्टी होइन, एमालेको चुनाव चिह्न सूर्यबाट उम्मेदवार बनेका छन्। थापाले पार्टीका अन्य नेताकार्यकर्तालाई अलपत्र छोडेर एमालेसँग तालमेल गरेका हुन्। आफ्नो पार्टीको तीर चिह्न हुँदाहुँदै हिन्दू राष्ट्रको एजेन्डा बोकेको पार्टीले कम्युनिस्टको चुनाव चिह्न लिएर निर्वाचनमा जाने भनेर उनको आलोचना भएको छ। एमालेबाट २०६४ मा संविधानसभा सदस्य बनेका विनोद चौधरी २०७४ मा काग्रेसबाट सांसद बनेका थिए। उनी कांग्रेसबाटै नवलपरासी पश्चिम १ मा चुनाव लड्दै छन्। एमालेकी गंगाचौधरीले टिकट नपाएपछि दाङ १ मा हाम्रो नेपाली पार्टीबाट उम्मेदवारी दिएकी छन्। उनी २०७४ सालमा समानुपातिक सांसद बन्ने भएपछि थरुहट तराई पार्टी नेपाल छोडेर एमालेमा लागेकी थिइन्। जसपा केन्द्रीय सदस्य अमृतादेवी अग्रहरी र रुहीनाज एमाले प्रवेश गरे। एमालेबाट समानुपातिकको बन्दसूचीमा अटाएका छन्। झापा २ मा एमाले छाडेका हरिबहादुर रानालाई सत्तारुढ गठबन्धनबाट माओवादी केन्द्रले टिकट दिएको छ। उनी एमालेबाट निर्वाचित पूर्वमेयर हुन्। कांग्रेस छोडेर लालबाबुसिंह भुइँहारले लोसपाबाट टिकट लिएका छन्। सत्तारुढ गठबन्धनले लोसपासँग चुनावमा तालमेल गर्ने भएपछि कांग्रेसबाट उनले टिकट नपाउने भए। तर, तत्कालै लोसपाको भागमा परेको क्षेत्रमा भुइँहारले दल बदलेर टिकट लिएका हुन्। नेता हेमराज राई जसपा छोडेर एमालेमा फर्किए। उनी समानुपातिकबाट उम्मेदवार बनेका छन्। टिकट नपाउँदा दल फेरेर उम्मेदवारी कोही बागी, कोही स्वतन्त्र उम्मेदवार अवसर पाएसम्म दल, नत्र अदलबदल कांग्रेस नेता एवं व्यवसायी देवीप्रकाश भट्टचनलाई एमालेले उम्मेदवार बनाएको छ। उनी समानुपातिक सूचीमा आदिवासी जनजाति समूहको पहिलो नम्बरमा सिफारिसमा परेका छन्। कांग्रेस संगठन विभागको उपप्रमुखको जिम्मेवारी सम्हालिसकेका भट्टचनलाई पार्टीले समानुपातिक सूचीमा नराखेपछि उनी एमालेमा गएर उम्मेदवार बनेका हुन्। उनी यसपटक बागलुङबाट प्रतिनिधिसभा सदस्य पदका आकांक्षी बनेका थिए। पार्टीबाट अवसर नपाएपछि कांग्रेस नेता अमरेशकुमार सिंह सर्लाही ४ मा स्वतन्त्र उम्मेदवार बनेका छन्। उनी २०७४ को निर्वाचनमा सोही क्षेत्रबाट प्रतिनिधिसभा सदस्य निर्वाचित भएका थिए। पुराना कम्युनिष्ट नेता रामचन्द्र झा पार्टी परिवर्तन गरिरहने नेतामा पर्छन्। एमाले छोडेर माओवादी बने। एकीकृत समाजवादीमा पुगेका उनी पार्टीले टिकट नदिएपछि धनुषा २ मा स्वतन्त्र उम्मेदवार बनेका छन्। समाज सुधार, देश विकासको नाममा बिना लगानीको व्यवसायजस्तो बनेको छ राजनीति। आफूअनुकूलको नीति बनाउन जहाँ अवसर पाइन्छ त्यहाँ जाने, फाइदा नभए छोड्नेजस्तो प्रवृत्ति देखिएको छ। पद्मिनी प्रधानांग, विश्लेषक मधेस प्रदेशमा पार्टी फेरेर टिकट हत्याउने प्रवृत्ति बढी देखिएको छ। टिकट नपाएपछि धेरैले पार्टी फेरेका छन्। आन्दोलन र निर्वाचनका बेला पार्टी परिवर्तन गर्ने प्रवृत्ति धेरै हुने गरेको छ। मधेस आन्दोलनका बेला धेरै ठूला दलका नेताहरूले पार्टी छोडेका थिए। अहिले तिनै नेता ठूला पार्टीमा फर्किरहेका छन्। महन्थ ठाकुर, विजयकुमार गच्छार, अशोक राई, महेन्द्रराय यादव, रामजनम चौधरीलगायत धेरैले ठूला पार्टी छाडेका थिए। तर, आन्दोलनका लागि गएका नेता एक ठाउँमा बस्न सकेनन्। सत्ता र शक्तिका लागि उनीहरूले एजेन्डा छोडे। उनीहरूका पछि लागेका नेता नेतृत्वले नै लत्तो छाडेपछि शक्ति र सत्ताकै पछि लागे। तर, मन्त्री, सांसद बन्न पार्टी अदलबदल गरिरहेका छन्। जो कोही विचार मन परेर राजनीतिमा लाग्छन्। त्यही विचारका आधारमा राजनीतिक दलमा जीवन समर्पण गर्छन्। कतिपयले सहादत नै प्राप्त गर्छन्। त्यो भनेको निष्ठा, आदर्शको राजनीति हो। तर, त्यसरी प्राप्त लोकतन्त्रमा धेरै नेता अवसरकै पछि दौडिएका छन्। ताक परेसम्म कुनै दलमा रहन्छन्। नत्र दल बदलिहाल्छन्। यो प्रवृत्ति बढी चुनावका बेला देखिन्छ। प्रतिनिधिसभा र प्रदेशसभा निर्वाचनमा टिकट नपाएका धेरै जना दल बदल्दै उम्मेदवार बनेका छन्। यो निर्वाचनमा पार्टी अदलबदल गर्नेको लर्को नै छ। आफू रहेको पार्टी टिकट नदिएमा तुरुन्तै पार्टी अदलबदल गर्ने प्रवृत्ति अत्यधिक छ। प्रतिनिधिसभामा मात्रै होइन प्रदेशसभाका टिकट लिनको पार्टी अदलबदल गर्नेहरू धेरै छन्। एमालेले टिकट नदिएपछि एकीकृत समाजवादीबाट प्रह्लाद गिरीले उम्मेदवारी दिएका छन्। गिरी पर्सा ३ (ख) बाट उठेका हुन्। मनोनयन दर्ताको एक दिन पहिलामात्र एमालेले जसपासँग गठबन्धन गर्यो। गिरीले दाबी गरेको क्षेत्र जसपाको भागमा पर्यो। जसपाले डामधु गुप्तालाई उम्मेदवार बनाएको छ। अवसरवादीको स्वार्थमा राजनीति चलेको छ। नेताहरू अवसर र स्वार्थ खोज्दै सिद्धान्त बिर्सन थाले। नीति, विचार, सिद्धान्त समाप्त भयो। मुलुकको अवस्था खराब हुने लक्षण देखिएको छ । राजकुमार पोख्रेल, विज्ञ इटहरी उपमहानगरपलिका पूर्वमेयर द्वारिकालाल चौधरीले टिकटकै लागि एमाले छोडे। माओवादी केन्द्रमा गएका चौधरी सुनसरी २ कमा सत्तागठबन्धनका उम्मेदवार बनेका छन्। टिकट नपाएपछि किशोरी साहले पुरानो पार्टी छोडे। उनी गत निर्वाचनमा एमालेबाट धनुषा १ प्रदेशसभा (क) मा निर्वाचित भएका थिए। तालमेलको क्रममा जसपाको भागमा संघ र प्रदेश दुवै परेपछि साहले एमाले परित्याग गर्दै जनमत पार्टीबाट उम्मेदवारी दिएका हुन्। बाँकेमा माओवादी केन्द्र छोडेका आदेश अग्रवाल र अम्मर खड्का जसपाबाट उम्मेदवार बनेका छन्। नेतृ गंगाचौधरी राष्ट्रियताका लागि बोल्ने व्यक्तिलाई विस्थापित गर्न पार्टी लागेको बताउँछिन्। राष्ट्रियताका लागि बोल्ने व्यक्ति चिन्नुपर्छ। आवाज उठाउनेलाई टिकट नदिने, आफ्नो क्षेत्रमा मरिमरी काम गर्नेलाई टिकट नदिएपछि मलाई सह्य भएन्, चौधरी भन्छिन्, मलाई तपाईंको पछाडि जनमत छैन भनियो। मेरो पछाडि जनमत छ वा छैन भन्ने मलाई थाहा हुँदैन् ? आप्नो मूल्यांकन पार्टीले गर्न नसकेको उनको गुनासो छ। भुसाल भने आफू सिद्धान्त, आदर्श र निष्ठामा अडिग रहेको बताउँछन्। मैले पार्टी त्याग गरेको हो निष्ठा त्याग गरेको छैन। पार्टी अध्यक्ष ओलीसँगै नैतिकता, लोकतान्त्रिक वातावरण नभएपछि पार्टी त्याग गरेको हुँ, भुसाल भन्छन्। के भन्छन् विश्लेषक ? राजनीतिक विश्लेषक पदमिनि प्रधानांग पार्टी परिवर्तनले नेताहरू राजनीतिक सिद्धान्तप्रति बफादार नदेखिएको बताउँछिन्। पद र निजी स्वार्थका लागि दल परिवर्तन गर्ने गरेको उनको बुझाइ छ। राजनीति निजी स्वार्थमा चलेको छ। देशको नीति बनाउने नेताहरूले कुर्सीको मोहमा सिद्धान्त बिर्सिएका छन्। नीतिअनुसार काम गर्नुपर्ने हो। तर, मेल खाएको छैन। सिद्धान्तै नमिल्नेहरू कुर्सीका लागि पूर्वपश्चिम, उत्तरदक्षिण सर्ने गरेका छन्, प्रधानांग भन्छिन्। उनकाअनुसार राजनीतिमा निजी स्वार्थले जरो गाडेको छ। समाज सुधार देश विकासको नाममा बिना लगानीको व्यवसाय जस्तो बनेको छ राजनीति, उनी भन्छिन्। आफू अनुकूलको नीति बनाउन, जहाँ अवसर पाइन्छ त्यहाँ जाने, फाइदा नभए छोड्ने जस्तो प्रवृत्ति देखाउने गरेको उनको भनाइ छ। एकै व्यक्ति जीवनभर पदमा बस्नु पर्ने लालचका कारण हो, उनी भन्छिन्। राजनीतिक विज्ञ राजकुमार पोख्रेल अवसरवादीको स्वार्थमा राजनीति चलेको बताउँछन्। यही अवस्था रहने हो भने मुलुकमा राजनीतिक संकट आउने उनको बुझाइ छ। पार्टीहरू अवसर र स्वार्थ खोज्दै सिद्धान्त बिर्सन थाले। नीति, विचार, सिद्धान्त समाप्त भयो। मुलुकको अवस्था खराब हुने लक्षण देखिएको छ। उनले पार्टीले देश चलाउने देशमा संवैधानिक संकट आउने लक्ष्यण देखियो, उनी भन्छन्। टिकट नपाए पनि जसले छाडेनन् पार्टी कांग्रेस नेता डा मीनेन्द्र रिजाल प्रतिनिधिसभा सदस्यको टिकटबाट वञ्चित भएका छन्। यसअघि मोरङ २ बाट उम्मेदवारी दिएर जितेका नेता रिजाललाई यसपल्ट भने पार्टीले अवसर नदिएको हो। कांग्रेसले उक्त क्षेत्रमा सुजाता कोइरालालाई चुनावी मैदानमा उतारेको छ। टिकट नपाए पनि पार्टीभित्र रहेर सुधारका लागि काम गर्ने नेता रिजाल बताउँछन्। उनी भन्छन्, म पार्टीभित्र बसेर पार्टी सुधार्ने मान्छे हुँ। अन्य दलका नेताहरूले पार्टी परिवर्तन गरेको कुरामा मलाई कुनै टिप्पणी गर्नु छैन। अछाम१ बाट सर्वसम्मत रूपमा उम्मेदवार सिफारिस भएका एमालेका पूर्वउपाध्यक्ष भीम रावलले टिकट नपाए पनि पार्टी परित्याग गरेनन्। कांग्रेस सभापति शेरबहादुर देउवालाई प्रधानमन्त्री बन्न सहयोग गरेको भन्दै एमाले अध्यक्ष केपी शर्मा ओली रावललगायत नेतासँग रुष्ट छन्। रावलले घात गरेको भन्दै माफी माग्नुपर्ने सर्त ओलीले राख्दै आएका थिए। आफूले बिहीबार पत्रकार सम्मेलन गर्न लागेको रावलको भनाइ छ। उनले भने, म पत्रकार सम्मेलन गर्दै छु। यस विषयमा त्यहीं जवाफ दिनेछु।"
आचारसंहिता उल्लंघन गरेको भन्दै प्रचण्डलाई निर्वाचन आयोगले सोध्यो स्पष्टीकरण,"काठमाडौं : माओवादी केन्द्र अध्यक्ष पुष्पकमल दाहाल 'प्रचण्ड'लाई निर्वाचन आयोगले स्पष्टीकरण सोधेको छ। निर्वाचन आचारसंहिता उल्लंघन गरेको भन्दै उनलाई स्पष्टीकरण सोधेको हो। उनले गोरखा निर्वाचन क्षेत्र नम्बर २ मा उम्मेदवारी दर्ता गर्न जाँदा पञ्चेबाजा प्रयोग गरेको विषयमा आयोगले सात दिनभित्र स्पष्टीकरण पेश गर्न निर्देशन दिएको छ। २५ भन्दा बढीको संख्या र उम्मेदवारी दर्ता गर्न जाँदा बाजागाजा गर्न नपाउने आचारसंहितामा उल्लेख छ। प्रतिनिधि सभा सदस्य निर्वाचनमा गोरखा जिल्लाको प्रतिनिधि सभा सदस्य क्षेत्र नं २ मा मनोनयन दर्ता गर्ने क्रममा बाजागाजा (पञ्चेबाजा) सहित साथमा लिई मनोनयन गरेको श्रव्यदृश्य सामग्री सार्वजनिक भएको सम्बन्धमा आयोगको ध्यानाकर्षण भएको छ। आयोगलाई प्राप्त श्रव्यदृश्य सामग्रीमा यहाँलाई पञ्चेबाजासहित स्वागत तथा अभिनन्दन गरेको देखिन्छ। पत्रमा भनिएको छ,निर्वाचन आचारसंहिता, २०७९ को दफा १३ को उपदफा (१) को खण्ड (ण) को प्रतिकूल बाजागाजासहित लिई मनोनयन दर्ता गराउने यहाँको कार्यबाट राजनीतिक दलहरुको परामर्शमा आयोगले बनाएको निर्वाचन आचारसंहिता, २०७२ को उल्लेखित व्यवस्थाको उल्लङ्घन हुन्छ। राजनीतिक दल वा दलका नेता वा आम सर्वसाधारण जो सुकैवाट निर्वाचन आचारसंहिताको पूर्ण पालना हुनुपर्छ। प्रस्तुत सन्दर्भमा यहाँको मनोनयन दर्ता क्रममा बाजागाजा (पञ्चेवाजा) को प्रयोग भएको हो होइन ? यहाँको मनोनयन दर्ता गर्ने क्रममा बाजागाजा (पञ्चेवाजा) को प्रयोग भएको हो भने यहाँलाई निर्वाचन आचारसंहिता, २०७९ को दफा १३ को उपदफा (१) को खण्ड (ण) को व्यवस्थाको उल्लङ्घनमा किन कारवाही गर्नु नपर्ने हो? यो पत्र प्राप्त भएको मितिले सात दिन भित्र आयोगमा प्राप्त हुने गरी स्पष्टीकरण पेश गर्नुहुन निर्णयानुसार अनुरोध गरिन्छ।"
निष्ठा हराएको राजनीति,"राजनीति भनेको देशको सेवा गर्ने सबैभन्दा उत्तम माध्यम हो। राजनीतिका माध्यमबाट सत्तामा पुग्न र देशलाई सही बाटोमा डोर्याउन सकिन्छ। विकास र निर्माणका काम गर्न सकिन्छ। सामाजिक न्याय स्थापना गर्न सकिन्छ। राज्यका स्रोत र साधनको सही सदुपयोग गरी राष्ट्रहित, जनहितमा लगाउन सकिन्छ। जनताको जीवनस्तर उकास्न सकिन्छ। देशको मान प्रतिष्ठा बढाउने काम गर्न सकिन्छ। के आजको राजनीति यस्तै छ त ? जवाफ सकारात्मक पाइँदैन। किनभने आजको दिनमा राजनीतिमा लाग्ने र सत्ताको अवसर प्राप्त गर्नेहरू सेवाभावभन्दा धेरै व्यक्तिगत स्वार्थबाट प्रेरित छन्। जतिबेला देशमा बोल्ने स्वतन्त्रतासमेत थिएन, त्यसबेला ज्यान र जायजेथाको समेत पर्वाह नगरी मानिस प्रजातन्त्र ल्याउने राजनीतिमा लागेका थिए। जनतालाई कसरी अधिकार सम्पन्न गराउन सकिन्छ र देशको आर्थिक उन्नतिका लागि नीति निर्माण गर्ने व्यवस्था ल्याउन सकिन्छ भनेर राजनीतिमा लाग्नेहरूको स्वार्थ जनहित र राष्ट्रहितबाहेक केही थिएन भन्दा हुन्छ। त्यसरी प्रजातन्त्रका लागि मरिमेट्दा धेरैको ज्यानै गयो। जेलनेल परे। अंगभंग भए। अझ माओवादी सशस्त्र संघर्षका बेला थुप्रैजना बेपत्ता पनि भए। निहत्था नागरिकले पनि अनाहकमा ज्यान गुमाए। तिनै बलिदान, त्याग र संघर्षले आजको लोकतन्त्र प्राप्त भएको हो। राजनीतिमा शीर्ष नेताको वरिपरि घुमिरहने गणेश प्रवृत्ति हाबी भयो। जनताका घर आँगन टेक्ने र थर्कटी बस्नेहरूका लागि चुनावमा उम्मेदवारको टिकट आकाशको फल बन्यो। तर, जो सहिद भए, जो घाइते भए, जो बेपत्ता भए र जो जेलनेल परे, जसको सर्वस्वहरण भयो, आज उनीहरूको सपना चकनाचुर बनाउने दिशामा राजनीति अघि बढिरहेको छ। राजनीतिको सबैभन्दा विकृति यसबेला झन् बढी गाढा देखिएको छ। सबैजसो प्रमुख दलले आउँदो मंसिर ४ गते हुने प्रदेशसभा, प्रतिनिधिसभा निर्वाचनका लागि बनाएका उम्मेदवारले राजनीतिमाथि थप वितृष्णा जगाउन मद्दत गरेको छ। दलका शीर्ष नेताले उम्मेदवारको टिकट मुठी लिएर सबैभन्दा पहिला नै लोकतान्त्रिक अभ्यासलाई कुण्ठित गरे। दलका समितिहरूमा छलफल, बहस उम्मेदवारका बारेमा भएन। उम्मेदवारका लागि कुनै मापदण्ड र योग्यता तोकिएन। तल्ला समितिहरूको सिफारिस के आधारमा भयो, जनाधार के कस्तो छ, पार्टीराजनीतिमा योगदान कति छ, सामाजिक छवि कस्तो छ ? भन्ने केही हेरिएन। केवल शीर्ष नेतृत्वहरूले आफ्नो मुठी आफ्नै नातागोता, आफन्त, परिवारका सदस्य, आफूसँग साखिल्यहरूलाई उम्मेदवारको टिकट बाँडे। जसले धेरै पैसा दिन्छ, जोसँग दादागिरी गर्ने बाहुबली शक्ति छ, उसैको भागमा टिकट परेको छ। शीर्ष नेताहरूसँग जो जसको पहुँच पुग्यो, त्यस्तै त्यस्तैले टिकट पाएका छन्। राजनीतिमा शीर्ष नेताको वरिपरि घुमिरहने गणेश प्रवृत्ति हाबी भयो। जनताका घर आँगन टेक्ने र थर्कटी बस्नेहरूका लागि चुनावमा उम्मेदवारको टिकट आकाशको फल बन्यो। राजनीतिमा सिद्धान्त, विचार, आदर्श र निष्ठा भएन भने त्यो असल राजनीति हुँदैन। प्रजातान्त्रिक आचार विचार र जनताको सेवालाई सर्वाेपरि मानेर जुनसुकै पार्टीमा अहोरात्र खटिएकाहरूलाई घोर अपमान गर्ने काम चुनावका उम्मेदवारहरूको सूचीले गरेको छ। जसले पटकपटक अवसर पाएका छन्, तिनैतिनै समानुपातिक सूचीमा पनि परेका छन्, प्रत्यक्ष निर्वाचनका लागि पनि पुराना र बासी अनुहारै बेसी छन्। यो सबै कर्मकाण्ड भनेको नयाँलाई निषेध गर्दै पहुँचवालालाई अवसर दिनु नै हो। यसले जनताको सेवाभन्दा पनि व्यक्तिगत लाभहानिमा लाग्नेहरू नै राजनीतिमा हावी भएका छन्। दलहरू कतिसम्म निकम्मा देखिए भने उनीहरूलाई अपराधको आरोप लागेकालाई टिकट दिन लाज लागेको छैन। बैंकिङ कसुर, हत्या, बलात्कार र भ्रष्टाचारजस्ता जघन्य अपराधका आरोपित र अभियुक्तलाई बिनाहिच्किचाहट उम्मेदवार बनाएका छन्। तर, निष्ठापूर्ण राजनीति गरिरहेका कार्यकर्तालाई पूरापूर उपेक्षा गर्दै तिनीहरूको घोर अपमान गरेका छन्। यसरी राजनीतिलाई निष्ठाविहीन, आदर्शविहीन, सिद्धान्तविहीन र विचारविहीन बनाउने कर्म लोकतन्त्रका लागि सर्वथा घातक छ।"
पहिरोका कारण ४१ परिवार विद्यालयमा,"सन्धिखर्क : अर्घाखाँचीको सन्धिखर्क नगरपालिका ७ खाँचिकोटको भुजुंगेमा पहिरोको जोखिमका कारण ४१ घर परिवार विस्थापित भएका छन्। ४१ परिवारका १ सय ६१ जना विस्थापित बनेका वडा अध्यक्ष चुराबहादुर केसीले बताए। उनीहरुलाई स्थानीय चन्द्र प्रभा माध्यमिक विद्यालयको भवनमा सारिएको छ। जसमा ४ जना गर्भवती र ४ जना सुत्केरीसमेत रहेका छन्। सिंगो गाउँका केही घरहरु पहिराले भत्किएका छन्। केही घरहरु उच्च जोखिममा रहेका छन्। सिंगो गाउँ नै अन्यत्र सार्नु पर्ने अवस्था रहेको सहायक प्रमुख जिल्ला अधिकारी मेघनाथ पाध्यायले बताए। विद्यालयमा बसेका पहिरो पीडितहरुलाई उद्योग वाणिज्य संघ र नेपाल रेडक्रस सोसाइटीले राहत प्रदान गरेको छ। उद्योग वाणिज्य संघ अर्घाखाँचीले चामल, दाल, तेल, नुन लगायतका खाद्य सामाग्री पहिरो पिडितलाई हस्तान्तरण गरेको उद्योग वाणिज्य संघका महासचिव तुल्सी खनालले बताए। पहिरोमा परेर घर गुमाएका भुजुंगेका दलित परिवारलाई २० थान कम्मल र २० थान म्याट प्रदान गरेको नेपाल रेडक्रस सोसाइटीका अर्घाखाँची शाखाका सभापति कुशल भुसालले बताए। अर्घाखाँचीमा अविरल वर्षाका कारण खोलाले बगाएर १ जनाको मृत्यु भएको छ। १ जना बालक खोलाले बगाएर बेपत्ता भएका प्रमुख जिल्ला अधिकारी शसिधर घिमिरेले बताए। पहिरोले अर्घाखाँची जिल्लामा १ सय ११ घर परिवार विस्थापित भएका छन्। उनीहरुलाई विद्यालय, आफन्तको घर तथा सार्वजनिक स्थानमा बसोबासको व्यवस्था मिलाएको प्रजिअ घिमिरेको भनाइ छ।"
उम्मेदवारले घेरिए शीर्ष नेता,"मुख्य तीन शीर्ष नेता प्रधानमन्त्री शेरबहादुर देउवा, एमाले अध्यक्ष केपी शर्मा ओली र माओवादी अध्यक्ष पुष्पकमल दाहाललाई उम्मेदवारले घेरेका छन्। देउवाविरुद्ध डडेलधुरामा सात, ओलीविरुद्ध झापा ५ मा २४ र दाहालविरुद्ध गोरखा २ मा ११ जनाको उम्मेदवारी परेको छ। डडेलधुरामा सागर ढकाल, कर्णसिंह रावल, विक्रमबहादुर शाही, लालबहादुर कठायत स्वतन्त्र, गोविन्द खडायत (राप्रपा), कर्णबहादुर मल्ल नेपाली कांग्रेस (बीपी) र श्याम सिनाल जसपाबाट उठेका छन्। झापा ५ मा डा खगेन्द्र पाण्डव अधिकारी कांग्रेस, ओममाया आङदेम्बे जसपा, कवीन्द्र शेर्मा लिम्बू संघीय लोकतान्त्रिक राष्ट्रिय मञ्च, चन्द्रप्रसाद राजवंशी लोसपा, पदमबहादुर जबेगू राष्ट्रिय जनमुक्ति पार्टीबाट उठेका छन्। यस्तै यो क्षेत्रमा भीम राजवंशी जनमत पार्टी, राजन चुँडाल नेसनलिस्ट पिपल्स पार्टी, रामप्रसाद पाठक सचेत नेपाली पार्टी, रुद्रप्रसाद दाहाल नेमकिपा, सुरेशकुमार पोखरेल राष्ट्रिय स्वतन्त्र पार्टी, सानबहादुर मेचे मंगोल नेसनल अर्गनाइजेसन र शेखरनाथ सेढाईं नेपाली कांग्रेस (बीपी)बाट चुनावी मैदानमा छन्। इन्द्रमणि दाहाल, कल्पना लावती, केदारनाथ चापागाईं, तीर्थेश्वर चौधरी, तुलसीराम काफ्ले, दीपककुमार पाठक, भेषराज भट्टराई, रामचन्द्र बानियाँ, रेवतीरमण खनाल, रोहितप्रसाद पौड्याल, शान्ता अधिकारी र सीताराम पोखरेल स्वतन्त्र उम्मेदवार छन्। गोरखा २ मा एमालेका अब्दुस मियाँ, स्वतन्त्र पार्टीका कवीन्द्र बुर्लाकोटी, राप्रपाका सुशीलबाबु पन्त, राप्रपा नेपालका कुलबहादुर बस्नेत, मालेका नारायणबाबु आचार्य, नेमकिपाका प्रल्हाद लामिछाने, मंगोल नेसनल अर्गनाइजेसनका सोमबहादुर गुरुङ, हाम्रो नेपालका प्रकाश थापा, नेपाली कांग्रेस (बीपी)बाट टीकादत्त पोखरेल, स्वतन्त्रबाट गणेश देवकोटा र विनोदकुमार गुरुङ चुनावी मैदानमा छन्। पूर्वस्वकीयसँग देउवाको मुख्य प्रतिस्पर्धा प्रधानमन्त्री एवं कांग्रेस सभापति देउवा चुनावी यात्रामा २०४८ सालदेखि अपराजित छन्। उनीसहित ११ जनाले डडेलधुराबाट प्रतिनिधिसभा सदस्यका लागि मनोनयन दर्ता गरेका थिए। एमालेका उम्मेदवारसहित तीन जनाले बुधबार उम्मेदवारी फिर्ता लिएका छन्। जसमा एमालेका चक्रप्रसाद स्नेही, राप्रपा नेपालका कालीप्रसाद जोशी र स्वतन्त्र उम्मेदवार दानबहादुर पाल छन्। सत्तारुढ गठबन्धनका उम्मेदवार देउवाको मुख्य प्रतिस्पर्धा आफ्नै पूर्वस्वकीय सचिव कर्णबहादुर मल्लसँग हुने देखिएको छ। मल्ल बीपी कांग्रेसका वरिष्ठ उपसभापति हुन्। स्थानीय निर्वाचनका बेला मल्लले कांग्रेसका उम्मेदवारविरुद्ध बीपी कांग्रेसबाट उम्मेदवार खडा गरेको भन्दै उनलाई पार्टीले निष्कासन गरेको थियो। डडेलधुरामा ८, झापा ५ मा २५ र गोरखा २ मा १२ प्रतिस्पर्धी देउवाको मुख्य प्रतिस्पर्धा पूर्वस्वकीय सचिवसँग ओली उठेको क्षेत्रमा धेरै उम्मेदवार १०० वर्षकासम्म दाहालसँग चुनावी मैदानमा मल्ल २०७४ सालमा कांग्रेसबाट प्रदेशसभा सदस्य निर्वाचित भएका थिए। डडेलधुरामा एमालेले मल्ललाई प्रतिनिधिसभामा र बीपी कांग्रेसले एमालेलाई प्रदेशमा सहयोग गर्ने भएका छन्। स्थानीय निर्वाचनमा एमाले र बीपी कांग्रेसकाबीच तालमेल भए पनि जित भने हुन सकेको थिएन। देउवाका अर्का प्रतिस्पर्धी गुल्मीका सागर ढकाल हुन्। उनी ६ महिनादेखि नै डडेलधुरा पुगेर प्रचारमा छन्। एक टेलिभिजन कार्यक्रममा प्रश्न सोध्ने क्रममा देउवाले झपारेका ढकाल त्यसपछि अक्सफोर्डबाटै पढेर डडेल्धुरा पुगेका हुन्। गुल्मीको मध्यवती गाउँपालिका ६ पीपलनेटा घर भएका ढकाल हाइड्रो मेकानिकल इन्जिनियर हुन्। बाजे पुस्तालाई आराम दिन आफ्नो उम्मेदवारी रहेको उनले बताउँदै आएका छन्। देउवालाई अरू तीन स्वतन्त्रले पनि चुनौती दिएका छन्। २०६४ देखि लगातार रूपमा देउवाविरुद्ध स्वतन्त्र लड्दै आएका कर्णसिंह रावल, नेकपा एकीकृत समाजवादीका प्रदेश अध्यक्ष भइसकेका र पछि एमाले प्रवेश गरेका विक्रमबहादुर शाही र दैलेखबाट आएर उम्मेदवारी दिएका लालबहादुर कठायतले देउवाविरुद्ध उम्मेदवारी दिएएका छन्। देउवा डडेलधुरामा २०४८ साल यताका अपराजित राजनीतिक खेलाडी हुन्। उनले २०४८, २०५१, २०५६, २०६४, २०७० र २०७४ भएको निर्वाचनमा डडेलधुराबाट जितेका थिए। देउवा २०६४ मा कञ्चनपुर ४ र २०७० मा कैलाली ६ बाट (दुई निर्वाचन क्षेत्रमा लडेका) पनि विजयी भएका थिए। झापामा ओलीकै क्षेत्रमा धेरै उम्मेदवार झापाका पाँच क्षेत्रमध्ये सबैभन्दा धेरै २५ उम्मेदवारी एमाले अध्यक्ष ओली उम्मेदवार भएको क्षेत्र नम्बर ५ मा परेको छ। जसमा १२ जना स्वतन्त्र छन्। २०७४ को निर्वाचनमा ओलीसहित १४ जना चुनावी मैदानमा थिए। त्यस बेला तीन जना मात्र स्वतन्त्र उम्मेदवार थिए। अघिल्लो निर्वाचनको तुलनामा यसपटक १० बढी उम्मेदवार ओलीविरुद्ध उठेका हुन्। झापा ५ मा २७ जनाले मनोनयन दर्ता गरेकामा बुधबार स्वतन्त्र उम्मेदवार विष्णुप्रसाद सिग्देल र सुलोचना राजवंशी पछि हटेका हुन्। ओलीको प्रमुख प्रतिस्पर्धी सत्ता गठबन्धनबाट कांग्रेसका डा खगेन्द्र पाण्डव अधिकारी देखिएका छन्। डा अधिकारी ओलीविरुद्ध दोस्रो पटक चुनावी मैदानमा उत्रिएका हुन्। ओलीले २०७४ मा वाम गठबन्धन र राप्रपासँग मिलेर चुनाव लड्दा २८ हजार ८ सय ४२ मतान्तरले डाअधिकारीलाई पराजित गरेका थिए। ओलीले ५७ हजार १ सय ३९ र डा अधिकारीले २८ हजार २ सय ९७ मत ल्याएका थिए। राप्रपा र राप्रपा नेपालले यसपटक ओलीलाई समर्थन जनाएका छन्। राप्रपा नेपालका उम्मेदवारले एमालेलाई समर्थन गर्ने जनाउँदै झापाका सबै क्षेत्रबाट उम्मेदवारी फिर्ता लिएका छन्। राप्रपा नेपालका चार र बाँकी स्वतन्त्रसहित १५ जनाले उम्मेदवारी फिर्ता लिएको जिल्ला निर्वाचन कार्यालय झापाका सूचना अधिकारी प्रकाश न्यौपानेले बताए। ओलीले २०४८ को निर्वाचनमा कांग्रेसका पूर्णानन्द शर्मालाई ७ हजार ७ सय ९१ मतान्तरले पराजित गरेका थिए। २०५१ को मध्यावधिमा कांग्रेसका केशवकुमार बुढाथोकीलाई ४ हजार ६ सय ५९ र २०५६ मा कांग्रेसका काशीलाल ताजपुरियालाई ४ हजार ३६ मतान्तरले झापा ६ मा पराजित गरेका थिए। २०६४ को पहिलो संविधानसभा सदस्य निर्वाचनमा उनी झापा ७ मा पराजित भए। माओवादीका तत्कालीन नेता विश्वदिप लिङदेन लिम्बूले १ हजार १ सय ४० मतान्तरले हराएका थिए। २०७० को दोस्रो संविधानसभा निर्वाचनमा झापा ७ बाट ओली पुनः निर्वाचित भए। उनले कांग्रेसका सुरेशकुमार योङयालाई ८ हजार २ सय ४६ मतान्तरले पराजित गरेका थिए। उनी २०७० र २०७४ मा निर्वाचित भएका थिए। दाहालका प्रतिस्पर्धी १०० वर्षका पोखरेल पनि गोरखा २ मा दाहाल चुनावी मैदानमा १२ जना आमनेसामने हुने भएका छन्। १३ जनाले उम्मेदवारी दिएकामा बुधबार डा माधवी भट्टले मनोनयन फिर्ता लिएकी छन्। ६८ वर्षका दाहालविरुद्ध उनीभन्दा ४० वर्ष कान्छा एमालेका अब्दुस मियाँ र १०० वर्षका टीकादत्त पोखरेलले प्रतिस्पर्धा गर्दैछन्। पोखरेल नेपाली कांग्रेस(बीपी)को तर्फबाट उम्मेदवारी दिएका हुन्। २०६४ को चुनावमा डा बाबुराम भट्टराईले खसेको मतमध्ये ७१ प्रतिशत प्राप्त गरेका थिए। यसपटक प्रचण्डलाई त्योभन्दा धेरै प्रतिशत मत दिलाउन माओवादीले घुँडा धस्ने नेताहरूले बताएका छन्। २०६४ सालमा मैले कुल मतदातामध्ये ७१ प्रतिशत मत प्राप्त गरेका थिएँ। यसपटक अध्यक्ष कमरेड नै चुनाव लडेपछि त्यो रेकर्ड तोड्नै पर्यो, उम्मेदवारी दर्तापछि डा भट्टराईले व्यंग्यपूर्ण चुनौती दिएका थिए। अर्का नेता नारायणकाजी श्रेष्ठले भनेका थिए, अध्यक्ष कमरेडले जहाँबाट लडे पनि चुनाव त जितिहाल्नु हुन्थ्यो। तर, मतान्तरमा नयाँ रेडर्क कायम गर्न गोरखाबाट लड्नु भएको हो। एमालेले २८ वर्षका अब्दुस मियाँलाई उठाएको छ। यसअघि विवेकशील साझा पार्टीका प्रवक्ता र युवा विभागका प्रमुख भएर काम गरेका उनी केही समयअघि मात्र एमालेमा प्रवेश गरेका थिए। उन्नत राजनीतिमा अनुभवी, स्नातकोत्तर उत्तीर्ण, इन्टरनेसनल ट्रेनर भएर काम गरेका विशेष क्षमता भएका व्यक्तिलाई हामीले अघि सारेका छौं, एमालेका जिल्ला अध्यक्ष प्रेम गुरुङले भने। त्यस्तै २००७ सालदेखि विभिन्न राजनीतिक आन्दोलनमा सरिक भएका १०० बर्षका टीकादत्त पोखरेल पनि मैदानमा खडा छन्। शिव उप्रेतीगोरखा, शिवराज भट्टधनगढी, पार्थ मण्डल झापा"
फेन्सिङमा बागमतीलाई थप दुई स्वर्ण,"काठमाडौं : बागमती प्रदेशले नवौं राष्ट्रिय खेलकुदमा थप दुई स्वर्ण जितेको छ। योसहित बागमतीले स्वर्णको संख्या चार पुयाएको छ। बुधबार पुरुष टिम फोयलमा बागमतीले विभागीय टोली त्रिभुवन आर्मी क्लबलाई ४५३५ अंकले पराजित गर्दै स्वर्ण संख्या तीन पुर्याएको हो। यस विधामा सुदूरपश्चिम र प्रदेश १ ले कांस्य पदक जिते। यस्तै महिला सेबरको टिम इभेन्टसमा आर्मीलाई ४५३५ अंकले पराजित गर्दै स्वर्ण जितेको हो। एपीएफ र प्रदेश १ ले कांस्य पदकमा चित्त बुझाए। यसअघि महिला ब्यक्तिगत साबर बिधामा शिक्षा नापितले बागमती प्रदेशलाई पहिलो स्वर्ण दिलाएकी थिइन्। उनले विभागीय टोली एपीएफकी उर्मिला लामालाई पराजित गरेकी थिइन्। यस्तै पुरुष ईपीमा ओमकार सिंहले बागमती प्रदेशका लागि दोस्रो स्वर्ण जितेका थिए। उनले आर्मीका राम थापालाई पराजित गरेका थिए। यससँगै बागमती प्रदेश तालिकाको शीर्ष स्थानमा उक्लिएको छ। बागमतीले फेन्सिङमा मात्रै चार स्वर्ण जित्दा फेन्सिङमै तीन स्वर्ण जितेको आर्मी दोस्रो स्थानमा छ। यस्तै तेस्रो स्थानमा रहेको विभागीय टोली एपीएफले एक, चौथो स्थानको सुदूरपश्चिम प्रदेशले एक र विभागीय टोली नेपाल पुलिस क्लबले एक स्वर्ण जितेका छन्। पुलिसले पुरुष क्रिकेटमा स्वर्ण जितेको हो। पोखरा रंगशालाको ब्याडमिन्टन हलमा भएको प्रतियोगिताको महिला ईपीमा आर्मीले स्वर्ण जित्यो। आर्मीले विभागीय टोली एपीएफलाई ४५४० ले पराजित गरेको हो। प्रदेश १ र सुदूरपश्चिमले कांस्य जिते। शुक्रबारसम्म सञ्चालन हुने प्रतियोगितमा चार प्रदेश र दुई विभागीय टोलीको सहभागिता रहेको छ। प्रतियोगितामा प्रदेश १, बागमती, गण्डकी र सुदूरपश्चिम प्रदेश, त्रिभुवन आर्मी क्लब र एपीएफ क्लबको सहभागिता रहेको छ।"
महिला क्रिकेटमा पुलिसको लगातार जित,"काठमाडौं : विभागीय टोली नेपाल पुलिस क्लबले नवौं राष्ट्रिय खेलकुद प्रतियोगिताअन्तर्गत महिला क्रिकेटमा लगातार दोस्रो जित निकालेको छ। पोखरामा बुधबार भएको खेलमा पुलिसले प्रदेश १ लाई एक सय १८ रनको फराकिलो अन्तर हराएको हो। पुलिसले दिएको एक सय ५९ रनको लक्ष्य पछ्याएको प्रदेश १ ले निर्धारित २० ओभरमा आठ विकेट गुमाएर ४० मात्र जोड्न सक्यो। प्रदेश १ की लकिता राजवंशी र कप्तान सानु राजवंशीले समान ११ रन बनाए। अन्य खेलाडीले भने दोहोरो अंकमा रन बनाउन सकेनन्। पुलिसकी हिरन्माई रोयले तीन विकेट लिइन्। यस्तै कविता जोशी, कविता कुँवर र सबनम राईले एकएक विकेट हात पारे। यसअघि पहिले ब्याटिङ गरेको पुलिसले निर्धारित २० ओभरमा तीन विकेट गुमाएर एक सय ५८ रनको योगफल खडा गरेको थियो। पुलिसकी सम्झना खड्काले अर्धशतकीय पालि खेलिन्। सम्झनाको अर्धशतक नवौं राष्ट्रिय खेलकुद प्रतियोगिताकै पहिलो हो। उनले ४३ बलमा १० चौकाको मद्दतमा ६० रन बनाइन्। यस्तै कविता कुँवरले ३७, अप्सरी बेगमले अविजित २१ र कप्तान रुबिना क्षत्रीले १६ रन बनाए। पुलिसले १८ रन अतिरिक्त रुपमा पाएको थियो। प्रदेश १ की निशा शाहले एक विकेट लिइन्। समूह बीमा रहेको पुलिसले दुई खेलमा चार अंक जोडेको छ। जितसँगै पुलिस सेमिफाइनल नजिक पुगेको छ। दुई खेलमा एक अंक जोडेको प्रदेश १ तेस्रो स्थानमा छ। दुई खेलमा तीन अंक बनाएको लुम्बिनी दोस्रो स्थानमा छ। आफूले खेलेका दुई वटै खेलमा पराजय बेहोरेको कर्णाली प्रदेश समूहको पुछारमा छ। बुधबार नै भएको अर्को खेलमा लुम्बिनीले कर्णाली प्रदेशलाई एक सय चार रनको फराकिलो अन्तरले हरायो। लुम्बिनीले दिएको एक सय २८ रनको लक्ष्य पछ्याएको कर्णाली २३ रनमै अलआउट भयो। कर्णालीका कुनै पनि दोहोरो अंकमा रन बनाउन सकेनन्। कर्णालीका किरण कुँवरले पाँच, कप्तान वीणा थापाले चार, यमुना थारु र निकिता धमलाले दुईदुई रन जोडे। कर्णालीका पाँच खेलाडी सून्यमै पेभेलियन फर्किएका थिए। लुम्बिनीकी मधु डीसीले चार विकेट लिइन्। यस्तै कृतिका मरासिनीले दुई तथा सुस्मिता भुसालले एक विकेट हात पारे। यसअघि टस जितेर पहिले ब्याटिङ गरेको लुम्बिनीले निर्धारित २० ओभरमा ६ विकेट गुमाएर एक सय २७ रनको योगफल खडा गरेको थियो। लुम्बिनीकी लक्ष्मी चौधरीले ३१, कप्तान सरस्वती जीएमले ३०, सुस्मिता बजगाईं र मधु डीसीले समान १२ रन बनाए। कर्णालीका अञ्जु गुरुङले दुई तथा अञ्जिला क्षत्रीले एक विकेट लिए।"
निष्ठा हराएको राजनीति,"राजनीति भनेको देशको सेवा गर्ने सबैभन्दा उत्तम माध्यम हो। राजनीतिका माध्यमबाट सत्तामा पुग्न र देशलाई सही बाटोमा डोर्याउन सकिन्छ। विकास र निर्माणका काम गर्न सकिन्छ। सामाजिक न्याय स्थापना गर्न सकिन्छ। राज्यका स्रोत र साधनको सही सदुपयोग गरी राष्ट्रहित, जनहितमा लगाउन सकिन्छ। जनताको जीवनस्तर उकास्न सकिन्छ। देशको मान प्रतिष्ठा बढाउने काम गर्न सकिन्छ। के आजको राजनीति यस्तै छ त ? जवाफ सकारात्मक पाइँदैन। किनभने आजको दिनमा राजनीतिमा लाग्ने र सत्ताको अवसर प्राप्त गर्नेहरू सेवाभावभन्दा धेरै व्यक्तिगत स्वार्थबाट प्रेरित छन्। जतिबेला देशमा बोल्ने स्वतन्त्रतासमेत थिएन, त्यसबेला ज्यान र जायजेथाको समेत पर्वाह नगरी मानिस प्रजातन्त्र ल्याउने राजनीतिमा लागेका थिए। जनतालाई कसरी अधिकार सम्पन्न गराउन सकिन्छ र देशको आर्थिक उन्नतिका लागि नीति निर्माण गर्ने व्यवस्था ल्याउन सकिन्छ भनेर राजनीतिमा लाग्नेहरूको स्वार्थ जनहित र राष्ट्रहितबाहेक केही थिएन भन्दा हुन्छ। त्यसरी प्रजातन्त्रका लागि मरिमेट्दा धेरैको ज्यानै गयो। जेलनेल परे। अंगभंग भए। अझ माओवादी सशस्त्र संघर्षका बेला थुप्रैजना बेपत्ता पनि भए। निहत्था नागरिकले पनि अनाहकमा ज्यान गुमाए। तिनै बलिदान, त्याग र संघर्षले आजको लोकतन्त्र प्राप्त भएको हो। राजनीतिमा शीर्ष नेताको वरिपरि घुमिरहने गणेश प्रवृत्ति हाबी भयो। जनताका घर आँगन टेक्ने र थर्कटी बस्नेहरूका लागि चुनावमा उम्मेदवारको टिकट आकाशको फल बन्यो। तर, जो सहिद भए, जो घाइते भए, जो बेपत्ता भए र जो जेलनेल परे, जसको सर्वस्वहरण भयो, आज उनीहरूको सपना चकनाचुर बनाउने दिशामा राजनीति अघि बढिरहेको छ। राजनीतिको सबैभन्दा विकृति यसबेला झन् बढी गाढा देखिएको छ। सबैजसो प्रमुख दलले आउँदो मंसिर ४ गते हुने प्रदेशसभा, प्रतिनिधिसभा निर्वाचनका लागि बनाएका उम्मेदवारले राजनीतिमाथि थप वितृष्णा जगाउन मद्दत गरेको छ। दलका शीर्ष नेताले उम्मेदवारको टिकट मुठी लिएर सबैभन्दा पहिला नै लोकतान्त्रिक अभ्यासलाई कुण्ठित गरे। दलका समितिहरूमा छलफल, बहस उम्मेदवारका बारेमा भएन। उम्मेदवारका लागि कुनै मापदण्ड र योग्यता तोकिएन। तल्ला समितिहरूको सिफारिस के आधारमा भयो, जनाधार के कस्तो छ, पार्टीराजनीतिमा योगदान कति छ, सामाजिक छवि कस्तो छ ? भन्ने केही हेरिएन। केवल शीर्ष नेतृत्वहरूले आफ्नो मुठी आफ्नै नातागोता, आफन्त, परिवारका सदस्य, आफूसँग साखिल्यहरूलाई उम्मेदवारको टिकट बाँडे। जसले धेरै पैसा दिन्छ, जोसँग दादागिरी गर्ने बाहुबली शक्ति छ, उसैको भागमा टिकट परेको छ। शीर्ष नेताहरूसँग जो जसको पहुँच पुग्यो, त्यस्तै त्यस्तैले टिकट पाएका छन्। राजनीतिमा शीर्ष नेताको वरिपरि घुमिरहने गणेश प्रवृत्ति हाबी भयो। जनताका घर आँगन टेक्ने र थर्कटी बस्नेहरूका लागि चुनावमा उम्मेदवारको टिकट आकाशको फल बन्यो। राजनीतिमा सिद्धान्त, विचार, आदर्श र निष्ठा भएन भने त्यो असल राजनीति हुँदैन। प्रजातान्त्रिक आचार विचार र जनताको सेवालाई सर्वाेपरि मानेर जुनसुकै पार्टीमा अहोरात्र खटिएकाहरूलाई घोर अपमान गर्ने काम चुनावका उम्मेदवारहरूको सूचीले गरेको छ। जसले पटकपटक अवसर पाएका छन्, तिनैतिनै समानुपातिक सूचीमा पनि परेका छन्, प्रत्यक्ष निर्वाचनका लागि पनि पुराना र बासी अनुहारै बेसी छन्। यो सबै कर्मकाण्ड भनेको नयाँलाई निषेध गर्दै पहुँचवालालाई अवसर दिनु नै हो। यसले जनताको सेवाभन्दा पनि व्यक्तिगत लाभहानिमा लाग्नेहरू नै राजनीतिमा हावी भएका छन्। दलहरू कतिसम्म निकम्मा देखिए भने उनीहरूलाई अपराधको आरोप लागेकालाई टिकट दिन लाज लागेको छैन। बैंकिङ कसुर, हत्या, बलात्कार र भ्रष्टाचारजस्ता जघन्य अपराधका आरोपित र अभियुक्तलाई बिनाहिच्किचाहट उम्मेदवार बनाएका छन्। तर, निष्ठापूर्ण राजनीति गरिरहेका कार्यकर्तालाई पूरापूर उपेक्षा गर्दै तिनीहरूको घोर अपमान गरेका छन्। यसरी राजनीतिलाई निष्ठाविहीन, आदर्शविहीन, सिद्धान्तविहीन र विचारविहीन बनाउने कर्म लोकतन्त्रका लागि सर्वथा घातक छ।"
"जलवायु असर बढ्दै, समाधानमा बेवास्ता","काठमाडौं : गण्डकी प्रदेशमा अवस्थित माछापुच्छ्रे हिमालमा पहिला जस्तो हिँउ छैन। पहिला पानी नै नपर्ने मुस्ताडमा अहिले पानी पर्न थालेको छ। मुस्ताङमा गत वर्ष एक्कासि आएको ठूलो पहिरोले स्थानीयको भागाभाग भयो। अचेल मनाङ र मुस्ताङसहितको क्षेत्रमा हिमपात घट्दै गएको छ भने झरी बढी पर्न थालेको छ। मुस्ताङमा पानीका मूल सुक्न थालेका छन्। हिउँको चिस्यानले पुग्ने कृषिजन्य बालीनाली राम्रो हुन नसक्नु जलवायु परिवर्तनको हो। ५ वर्ष सेताम्बे देखिने हिमाल अहिले कालो पत्थर देखिनु जलवायु परिवर्तनको असर भएको विज्ञ बताउँछन्। पृथ्वीको तापक्रम क्रमशः बढ्दै विभिन्न खालका परिवर्तन देखिन थालेका छन्। वर्षाको परिवर्तन, बढ्दो तापमानले हिमाली क्षेत्रमा हिउँ पग्लने हिमताल बन्ने र फुट्ने जोखिम पनि उत्तिकै बढेको छ। तर, मौसम परिवर्तनबारे अझै अनुसन्धान हुन सकेको छैन। के कारण, कति मात्रामा असर भइरहेको छ भन्ने कुनै तथ्यांक छैन। खोलानाल ताल वनजंगल चराचुरंगीमा यसको असर प्रत्यक्ष देख्न सकिन्छ। संघ, प्रदेश र स्थानीय सरकार, समाजको जिम्मेवारी के हो भन्ने विषयमा कसैको चासो देखिँदैन। गण्डकी प्रदेश सरकारको पनि यसमा ध्यान पुगेको छैन। वातावरणविद् डा सुवास अधिकारीले संघ, प्रदेश र स्थानीय सरकारले यो विषयलाई महत्त्वका साथ आफ्ना योजना तथा कार्यक्रममा समावेश गर्नुपर्ने बताउँछन्। उनले सरकारले जलवायु नीति बनाउन नसकेको गुनासो गरे। योसँगै सरकारले जलवायुमैत्री बजेट पनि बनाउनमा जोड दिनुपर्ने उनले सुझाए। उनी भन्छन्, बजेट सबै बाटोघाटो, पूर्वधारमा खर्च हुन्छ। प्रकृति प्रकोपले संरचना भत्काउँछ। पछिल्लो समय विदेशी विकास साझेदारले पनि जलवायुमैत्री लगानी नभएको ठाउँमा लगानी नगर्ने अवधारणा ल्याएको अधिकारीले बताए। यसलाई निकै महत्त्वका साथ हेरिएको छ। विदेशी विकास साझेदारले पनि जलवायुमैत्री लगानी नभएको ठाँउमा लगानी गर्दैनन्। नीति तथा योजना आयोगका सदस्यसमेत रहेका अधिकारीले जलवायुको पहिला र पछिल्लो समयको अवस्थाबारे नयाँ डाटा नभएको भैपरी आउने जोखिमको अनुमान मात्र गर्न सकिने बताए। प्रदेशमै दुईखाले मौसमको प्रभाव गण्डकी प्रदेशका जिल्लामै २ खालको मौसम छ। कुनै ठाउँमा भारी वर्षा हुन्छ भने कहीँ पानी नै पर्दैन। पोखरा लुम्ले अत्याधिक पानी पर्ने क्षेत्र हो भने मनाङ,मुस्ताङ पानी नै नपर्ने क्षेत्र हुन्। अधिकारीका अनुसार गण्डकी सरकारले यो ठाउँ जलवायु परिवर्तन समबन्धी अध्ययन गर्ने उपयुक्त ठाउँ पनि भनि बुझ्नुपर्ने बताए। र, सोहीअनुसारका अन्तर्राष्ट्रिय स्तरमा समन्वय गरेर अनुसन्धानलाई अगाडि बढाउनुपर्ने बताए। गत वर्ष मनाङमा आएको हिमपहिरोको घटनालाई स्मरण गर्दै अधिकारीले भने, हामी जोखिममा छौं भन्ने कुरा त्यो घटनाले देखाउँछ। मुस्ताङमा पनि सोही घटना दोहोरिन सक्छ। पहिला पानी नपर्ने मुस्ताडमा अहिले पानी पर्न थालेको छ। यसरी नै मुस्ताडमा भारी वर्षा हुन थाल्यो भने त्यहाँका डाँडाकाँडा बगाएर गेगरले तल्लो तटीय क्षेत्रमा असर गर्ने उनको भनाइ छ। उनका अनुसार सरकारले तल्लो तटीय र माथिल्लोृ तटीय क्षेत्रलाई अध्ययन गरी आयोजना बनाउनुपर्छ। गण्डकी प्रदेश क्षेत्रमा कुन क्षेत्रमा कति जोखिम छ भनेर कुनै अध्ययन अनुसन्धान पनि नभएको उनले बताए। सरकारले कुन हिमताल जोखिममा छ भनी पहिचान गरी प्रोफाइल बनाउनुपर्ने उनको भनाइ छ। उनले भने, सरकारले नसके पनि अन्तर्राष्ट्रिय वैज्ञानिकसँग समन्वय गर्न सकिन्छ। अर्को कुरा नेपाली अनुसन्धानकर्ताले गरेको अनुसन्धानलाई सरकारको पोलिसीमा पनि जोड्नुपर्छ। खोजलाई पोलिसमा जोड्ने नीति अपनाउनुपर्छ। उनले प्रदेश सरकारले यस क्षेत्रमा माथिल्लो मुस्ताङ, तल्लो मुस्ताङ र बेनीमा अटोमेटिक मौसम स्टेसन राख्नुपर्ने सुझाए। गण्डकी प्रदेशका मुख्यमन्त्री कृण्णचन्द्र पोख्रेलले जलवायु परिवर्तनका क्षेत्रमा अन्तर्राष्ट्रिय समुदाय, सरकार र स्थानीयसँग मिलेर सहकार्य गर्नुपर्ने बताउँछन्। अन्य देशमा गरिएका गतिविधिले भइरहेको जलवायु परिवर्तनको सिधा असर नेपालमा परेका कारण अन्तर्राष्ट्रिय समुदायले नेपालको पर्वतीय समस्या समाधानका लागि आवश्यक सहयोग गर्नुपर्ने उनको भनाइ छ। उनका अनुसार अन्तर्राष्ट्रिय समुदायबीच दिगो पर्वतीय विकासका लागि बलियो साझेदारी आवश्यक छ। हामी सबै मिलेर दिगो पर्वतीय विकास र यहाँ बसोबास गर्ने नागरिकको जीविकोपार्जनमा मदत तथा जैविक विविधताको संरक्षणका लागि काम गर्न आवश्यक छ, मुख्यमन्त्री पोख्रेलले भने। गण्डकीले पर्यटनलाई समृद्धिको मानेको छ। हाम्रो पर्यटन प्रकृति अर्थात् पर्वतीय क्षेत्रसँग बढी जोडिएको छ। यसर्थ पनि हामी जलवायु परिवर्तन अनुकूलन कार्यक्रममार्फत पर्यटनलाई दिगो विकाससँग जोड्नुपर्ने उनको बुझाइ छ। पर्वतीय क्षेत्रको दिगो विकासका लागि गण्डकी सरकार नेपाल सरकार, अन्तर्राष्ट्रिय समुदाय र स्थानीय जनतासँग मिलेर काम गर्न प्रतिवद्ध रहेको पनि बताए। देखिने गरी काम भएको छैन गण्डकीको वन तथा वातावरण मन्त्रालका योजना शाखाका सरोज पन्थी जलवायु सम्बन्धी देखिने गरी खासै कुनै काम नभएको स्वीकार्छन्। उनी भन्छन्, हामीले संघले गर्ने जलवायु सम्बन्धी कार्यक्रमहरूको कोर्डिनेसन गरेका छौं। वातावरण संरक्षण ऐन बनेको छ। मन्त्रालयले जलवायु परिवर्तनले जैविक विविधतामा पारेको प्रभाव सम्बन्धी अध्ययन गरेको पन्थीले बताए। उनी थप्छन्, जलवायु परिवर्तनलाई नै भनेर छुट्ट्याएको देखिँदैन। तर, हामीले गर्ने कार्यक्रममध्ये ८० प्रतिशत काम जलवायुसँग सम्बन्धित हुन्छन्। जलवायु सम्बन्धी जोखिमसँग जुध्ने काम नै मन्त्रालयले गर्दै आएको उनको दाबी छ। सामुदायिक वन उपभोक्ता महासंघ गण्डकीका अध्यक्ष कालीदास सुवेदीले गण्डकी सरकारले वन ऐन बनाउनुलाई नै पहिलो प्राथमिकतामा राख्नुपर्ने बताउँछन्। जलवायु परिवर्तनको जोखिम बढेको र भविष्यमा ठूलो क्षति हुन सक्ने उनको अनुमान छ। जलवायु परिवर्तनका लागि मुख्य कुरा वनको दिगो विकास जरुरी छ, उनले भने। गण्डकीमा ३७ प्रतिशत वन रहेको बताउँदै उनले डढेलो नियन्त्रण र नयाँ बिरुवा उत्पादनमा जोड दिनुपर्ने बताए। दिगो विकासका कार्यक्रमलाई सरकारले महत्त्वमा राख्नुपर्ने सुवेदीको भनाइ थियो। उनका अनुसार वातावरण अनुकूलन राख्न विद्युतीय सवारीसाधनको प्रयोग गर्ने इँटा भट्टा, औद्योगिक क्षेत्र निस्कने धुँवालाई वातावरणमैत्री बनाउनेलगायत थुप्रै कुरामा सरकारले ध्यान दिनुपर्छ। जलवायुको विषयमा गम्भीर छौं : राजनीतिक दल राज्य सञ्चालनमा प्रमुख भूमिकामा रहने दलहरू आउँदो निर्वाचनमा तयारीमा छन् । जलवायु परिवर्तनको विषय राष्ट्रिय सहकार्य र ऐक्यबद्धता आवश्यक भए पनि राजनीतिक दलहरूको प्राथमिकतामा पर्न सकेको छैन। पार्टीहरूका दस्ताबेजमा वा घोषणापत्रमा यो विषय समेट्न सकेका छैनन्। नेकपा एमालेका नेता खगराज अधिकारीले जलवायु जनसरोकारको विषयमा एमालेले चुनावमा घोषणापत्रमा यसअघि नै उल्लेख गर्दै आएको बताए। उनका अनुसार तालतलैया अन्नपूर्ण संरक्षण क्षेत्र चुनौतीका लागि नीतिगत रूपमा घोषणा भएको छ। काम गरेका छौं। पर्याप्त पुग्न काम सकेन होला। हामीले जलवायुका विषयलाई निकै महत्त्वका साथ हेरेका छौं। समावेश कुरा कार्यान्वयन पनि गरेका हौं। वातावरण अध्ययन नगरी परियोजना सञ्चालन गर्न नपाउने हामीले बनाएका हौं, अधिकारीले भने। नेपाली कांग्रेसका नेता तथा गण्डकी प्रदेशमा मन्त्री कुमार खड्काले जलवायु परिवर्तन जस्तो विषयलाई महत्त्व दिन नसक्नु सरकारको गम्भीर गल्ती भएको बताउँछन्। उनी भन्छन्, यस गम्भीर कुरालाई महत्त्व दिन नसक्नु गल्ती हो। हामीले प्रकृतिसँग छेडछाड गरेका छौं। यस विषयमा जानकार हुँदाहुँदै पनि प्रदेश सरकारले केही गर्न सकेको छैन। केही काम प्रदेश सरकारभन्दा बाहिरको भएकोले प्रदेश गर्न नसकेको बताए। जलवायुको विषय राष्ट्रिय एजेण्डा भएकोले पार्टीले केन्द्रबाटै घोषणापत्रमा यसलाई समेट्नुपर्ने भएकोले प्रदेशको एजेन्डा बनाउन नसकिएको बताए। मन्त्री खड्का भन्छन्, राष्ट्रकै लागि अति आवश्यक विषय हो। संसद्मा पनि यो कुरा उठाउँदै आएको छु। पार्टीको तर्फबाट घोषणापत्रमा उल्लेख गर्न सुझाव दिनेछौं। नेकपा माओवादीका नेता तथा वातावरण तथा भूसंरक्षणमन्त्री दीपक थापाले पार्टीको घोषणपत्रमा जलवायु विषय समेट्ने सुझाव दिने बताए। उनले राज्यको नीति तथा कार्यक्रममा यस विषयलाई महत्त्व दिँदै जलवायु परिवर्तनका लागि सरकार गम्भीर भएर लाग्ने उनले पनि बताए। उनले आफू मन्त्री भएर आएपछि वन क्षेत्रका समस्याको समाधान गर्न लागिपरेको बताए। उनले भने, अहिले ३७ प्रतिशत रहेको गण्डकी प्रदेशको वन क्षेत्रलाई ४० प्रतिशत पुर्याउने लक्ष्य छ। विश्वव्यापी रूपमै देखापरेको जलवायु परिवर्तनको जनजीविकामा परेको प्रतिकूल प्रभाव कम गर्ने गरी मन्त्रालयले काम गर्ने प्रतिवद्धता जनाए। प्राथमिकता तथा योजना पोखरा महानगरपालिकाभित्र विभिन्न तालतलैयालगायत घुम्न योग्य सुन्दर ठाउँ छन्। जहाँ लाखौ पर्यटकको आगमन हुन्छ। पछिल्लो समय मानवीय गतिविधिले पोखराको सुन्दरता हराउँदै गएको छ। त्यसैले वातावरण संरक्षणका लागि महानगरले बजेट छुट्ट्याएको मेयर धनराज आचार्यले बताए। उनले वातावरण संरक्षण पनि जलवायुभित्रकै एक अंग भएकोले महानगरले यसमा जोड दिएको बताए। यसपटक हामीले बजेट छुट्ट्याएका छौं। प्रकृति मात्र होइन समुदायलाई पनि काम लाग्ने गरी ५ हजार बिरुवा रोप्ने योजना छ। वन विज्ञान अध्ययन संस्थानका साथीहरूसँग कुन बिरुवा कहाँ रोप्दा हुन्छ भनेर सहयोग मागेका छौं प्रमुख आचार्यले भने, योसँगै सिमसारभित्र रहेका तालतलैयाको खोजी संरक्षणमा पनि महानगर लागेको छ। गण्डकीभित्रको सुन्दर महानगरपालिकालाई पोखराको ब्युटिफिकेसनलाई महत्त्व दिएको उनले बताए। पोखरा महानगरकै वातावरण शाखा प्रमुख निर्मलमान सिंह भण्डारीले महानगरले जलवायु परिवर्तन सम्बन्धी समुदायमा जनचेतना कार्यक्रम गर्दै आएको बताए। अहिले पनि कुनै संघसंस्थाले सचेतना कार्यक्रम चलाउन चाहेमा महानगरले आर्थिक सहयोग गर्ने उनले बताए। गण्डकीमा धेरै खालका जोखिम छन्। पोखरा महानगरभित्र पनि धेरै पहाडी क्षेत्र रहेकोले बाढीपहिरोको जोखिम छ। जसबाट जोगिन सचेतना कार्यक्रम गर्नुपर्ने बताए। स्थानीय सरकार पनि भौतिक पूर्वधार बनाउनेतिर केन्द्रित रहेकोले सबै वडाका जनप्रतिनिधिलाई राखेर सचेतना तालिम दिनुपर्ने उनको भनाइ छ। सुझावहरू"
कर्णालीमा भावी मुख्यमन्त्रीका आकांक्षी,"सुर्खेत : प्रतिनिधिसभा र प्रदेशसभाको चुनावी माहोल तातेसँगै कर्णालीको भावी मुख्यमन्त्री को बन्ला भन्ने चर्चा पनि सुरु भएको छ। कतिपय उम्मेदवारले आफूलाई भावी मुख्यमन्त्रीको रूपमासमेत उभ्याउन थालेका छन्। कर्णालीमा प्रत्यक्षतर्फ २४ सिट र समानुपातिकतर्फ १६ गरी ४० सिटका लागि मतदान हुँदैछ। कर्णालीमा सत्तारुढ गठबन्धन र एमालेबीच मुख्य प्रतिस्पर्धा हुने देखिन्छ। कतिपय उम्मेदवारहरू आगामी मुख्यमन्त्री बन्ने आकांक्षासहित मैदानमा होमिएका छन्। प्रदेशको मुख्यमन्त्री बन्ने आकांक्षासहित कतिपय नेताहरू पुनः प्रदेशमै उम्मेदवार बनेका छन् भने कतिपयले प्रतिनिधिसभाको टिकट त्यागेर प्रदेशमा झरेका छन्। भावी मुख्यमन्त्री बन्ने दौडमा मुख्यगरी कांग्रेस, एमाले र माओवादीका उम्मेदवारहरू छन्। चुनावपछि पनि पुनः मुख्यमन्त्रीमा दोहोरिने आकांक्षासहित वर्तमान मुख्यमन्त्री जीवनबहादुर शाही हुम्लाको प्रदेशसभा (ख) बाट उम्मेदवार बनेका छन्। तत्कालिन नेकपाको दुईतिहाइ बहुमत हुँदासमेत नेकपा विभाजनका कारण मुख्यमन्त्री बन्ने अवसर पाएका कांग्रेस नेता शाही यसपटक सत्ता गठबन्धनको बलमा निर्वाचन लड्दैछन्। उनको सचिवालय स्रोत भन्छ, उहाँ (शाही) नै मंसिरपछि पुनः मुख्यमन्त्री बन्नुहुन्छ, गठबन्धनको बहुमत आउँदा उहाँ नै हो मुख्यमन्त्री बन्ने। अहिले मुख्यमन्त्री हुँदैगर्दा बाँकी रहेका काम पूरा गर्न र चुनावपछि पनि सरकारको नेतृत्व गरेर प्रदेशमा स्थायीत्वको सन्देश दिन पनि उहाँ प्रदेशमा उम्मेदवार बन्नुभएको हो। कांग्रेसको केन्द्रीय सदस्य रहेका शाही पुनः मुख्यमन्त्रीमा दोहोरिने आकांक्षासहित प्रदेशमा उम्मेदवार बनिरहँदा उनको पार्टी कांग्रेसभित्र मुख्यमन्त्रीका आकांक्षी अरु नभएका होइनन्। कांग्रेस स्रोतका अनुसार जुम्लाको प्रदेशसभा (क) बाट उम्मेदवार बनेका ललितजंग शाही पनि मुख्यमन्त्रीका आकांक्षी छन्। उनी हाल कांग्रेसको कर्णाली प्रदेश समितिका सभापति हुन्। पार्टीको प्रदेश सभापति भएकाले पनि स्वभाविक रुपमा प्रदेशमा कांग्रेसले सरकारको नेतृत्व गर्ने अवसर पाउँदा आफू नै मुख्यमन्त्री बन्ने महत्वाकांक्षासहित उनी प्रदेशसभाको उम्मेदवार बनेका छन्। उसो त कांग्रेसभित्र जाजरकोटको प्रदेशसभा (क) बाट उम्मेदवार बनेका राजीवविक्रम शाहलाई पनि भावी मुख्यमन्त्रीको रुपमा चर्चा गर्न थालिएको छ। पार्टीको केन्द्रीय सदस्य रहेका शाह यसअघि जाजरकोटबाट संविधानसभामा निर्वाचित भएका थिए। जिल्लामा समाजसेवीको रुपमा परिचित उनी मुख्यमन्त्री बन्ने आकांक्षासहित प्रदेशसभामा उम्मेदवार बनेको उनी निकट स्रोतको दाबी छ। कर्णालीलाई आफ्नो आधार क्षेत्र दाबी गर्दै आएको माओवादी केन्द्रमा पनि भावी मुख्यमन्त्रीको रुपमा मुख्यगरी दुई जनालाई हेर्न थालिएको छ। रुकुमपश्चिमको प्रदेशसभा (ख) बाट उम्मेदवार बनेका राजकुमार शर्मा र सुर्खेत क्षेत्र नं २ (ख) बाट उम्मेदवार बनेका विन्दमान विष्टलाई माओवादीभित्र भावी मुख्यमन्त्रीको रुपमा चर्चा गर्न थालिएको हो। शर्मा माओवादीको कर्णाली प्रदेश कमिटीका पूर्वअध्यक्ष हुन्। माओवादी नेता जनार्दन शर्मा निकट भएकाले पनि कर्णालीमा सरकारको नेतृत्व पाउँदा शर्मा नै भावी मुख्यमन्त्री बन्ने उनी निकट स्रोतको दाबी छ। तर, यसअघि प्रदेश सरकारको आर्थिक मामिला तथा योजना मन्त्री भइसकेका विष्ट मुख्यमन्त्री बन्ने आकांक्षासहित पुनः प्रदेशमै उम्मेदवार बनेका छन्। उनी माओवादीका उपमहासचिव शक्तिबहादुर बस्नेत निकट मानिन्छन्। नेता विष्टले पनि आफू भावी मुख्यमन्त्रीको दौडमा रहेको संकेत गरेका छन्। बुधबार वीरेन्द्रनगरमा आयोजित एक कार्यक्रममा विष्टले भने, यसपटक सुर्खेतलाई ठूलो अवसर छ, सुर्खेतले नै चुनावपछि प्रदेशको नेतृत्व गर्नेछ। यो अवसर हामीले गुमाउनु हुँदैन। उनको यो भनाइले पनि विष्ट भावी मुख्यमन्त्री बन्ने दौडमा रहेको पुष्टि हुन्छ। कर्णालीमा कांग्रेस, माओवादी र एकीकृत समाजवादीबीच चुनावी तालमेल छ। यस्तै नेकपा एमालेमा मुख्यगरी स्थायी कमिटी सदस्य तथा प्रदेश इन्चार्ज यामलाल कँडेल र प्रदेश कमिटी अध्यक्ष विनोदकुमार शाहलाई भावी मुख्यमन्त्रीको रुपमा चर्चा गर्न थालिएको छ। कँडेल यसअघि २०७४ मा मुख्यमन्त्रीको आकांक्षासहित प्रदेशमा चुनाव लडेका थिए। तर, त्यसबेला एमाले र माओवादीबीचको गठबन्धनमा भागबण्डा हुँदा कर्णालीमा सरकारको नेतृत्व माओवादीको भागमा परेपछि कँडेल मुख्यमन्त्री बन्न पाएनन्। नेकपा विभाजन र एमालेकै सांसदहरूले फ्लोरक्रस गरेका कारण बहुमत हुँदाहुँदै पनि कँडेल मुख्यमन्त्री बन्न सकेनन्। तर यसपाली प्रदेशमा बहुमत हाँसिल गरेर मुख्यमन्त्री बन्ने आकांक्षा पूरा गर्ने दाउमा कँडेल रहेको एमाले स्रोतको दाबी छ। भावी मुख्यमन्त्री बन्ने आकांक्षासहित एमाले नेता कँडेल यसपटक पनि सुर्खेत क्षेत्र नं २ (क) बाट प्रदेशसभा सदस्यका लागि उम्मेदवार बनेका छन्। यद्यपी एमालेभित्रै पार्टीका प्रदेश कमिटी अध्यक्ष शाह पनि भावी मुख्यमन्त्री बन्न सक्ने बहस चलिरहेको छ।"
जलवायु असरले कृषिमा ठूलो क्षति,"नेपालगन्ज : बाँकेको नरैनापुर गाउँपालिकामा गत वर्ष ५ हजार ४ सय ५६ बिघामा लगाइएको धानबाली बेमौसमी वर्षाले नष्ट गयो। २०७८ असोज ३१ देखि कात्तिक ३ सम्म परेको मुसलधारे पानीबाट काटेर खेतमै सुकाइएको धान भिज्यो। यो क्षतिबाट ५ करोड ७८ लाख रुपैयाँबराबरको धानबाली नष्ट भएको थियो। यता सरकारले नरैनापुरका लागि २ करोड ८ लाख रुपैयाँमात्रै पठायो। त्यो रकम वितरण गरेको दुई साता मात्र भएको छ। बैंकको खाता नम्बर नमिल्दा सबैले बुझिसकेका छैनन्। किसान मारमा पर्ने शृंखला रोकिएन। यो वर्ष समयमै वर्षा नहुँदा नरैनापुरमा १५ प्रतिशत मात्र रोपाइँ भयो। ८५ प्रतिशत धान खेत बाँझै भए। धान पाकेर भित्र्याउने बेला नआउँदै किसानलाई खाद्य संकट सुरु भइसकेको गाउँपालिकाले भनिरहेको छ। नरैनापुर मात्र होइन बाँकेका ८ वटै स्थानीय तहका किसान मारमा परे। जिल्ला आपत्कालीन कार्यसञ्चालन केन्द्रका सूचना व्यवस्थापन अधिकृत रूपन ज्ञवालीका अनुसार ३९ हजार ४ सय ५२ किसान यो बेमौसमी वर्षाको मारमा परे। जिल्लाभर ३८ करोड ७८ लाख ६० हजार रुपैयाँबराबर रकम राहतका लागि माग गरियो तर जिल्लालाई १० करोड रुपैयाँमात्र आयो। किसानको क्षतिलाई विश्लेषण गरेर कुल क्षतिको ३६ प्रतिशतमात्र वितरण गरिएको छ। जिल्लाका नरैनापुर, डुडुवा, नेपालगन्ज, खजुरा र जानकीमा राहत रकम वितरण गरिएको प्रशासन कार्यालय बाँकेका लेखापाल विश्वप्रसाद ढकालले बताए। राप्तीसोनारी, कोहलपुर र बैजनाथ गाउँपालिकाले राहत पाउने किसानको बैंक खातासहितको विवरण पेस नगरेका कारण राहत पाउन सकेका छैनन्। १ जना किसानले प्रतिकठ्ठा १ सय ९२ रुपैयाँका दरले कम्तीमा ५ सय रुपैयाँदेखि बढीमा २० हजार रुपैयाँको हाराहारीमा मात्र राहत पाएका छन्। नेपाल सरकारको धान किसानलाई राहत वितरणसम्बन्धी कार्यविधिले नै एक जना किसानलाई ५५ हजार रुपैयाँभन्दा बढी दिन नमिल्ने व्यवस्था गरेको छ। कृषि ज्ञान केन्द्र बाँकेका तत्कालीन प्रमुख सागर ढकाल जलवायु परिवर्तनका कारण बेमौसमी वर्षा हुँदा किसान मारमा परेको बताउँछन्। जिल्लामा धान उत्पादनमा कम्तीमा पनि १० प्रतिशत त ह्रास आउने नै भयो। असोजको पहिलो सातामा भइरहेको बेमौसमी वर्षाले पनि पाकिरहेको धान बालीलाई हानि गर्छ। धेरै दिन लगातार पानी परेमा बोटमै धान उम्रिने र ढलेको धान पनि उम्रिने खतरा हुन्छ, उनले भने, अझै खतरा टरिसकेको छैन। नरैनापुरमा वैैकल्पिक खेती गरिरहेका किसान असोज महिनाको बेमौसमी वर्षाबाट पीडित बनेका छन्। केही किसानले आलु खेती गरेका थिए। खेतमा पानी जमेर रोपिएको आलु खेतमै कुहिएको छ। अन्नको भण्डार भनेर चिनिने बर्दिया जिल्ला पनि जलवायु परिवर्तनको मारबाट अछुतो हुन सकेको छैन। गत वर्षको बेमौसमी वर्षाले जिल्लाका ८ स्थानीय तहमा जिल्ला विपद् व्यवस्थापन समितिले ५७ करोड ९६ लाख ७९ हजार ६ सय ४४ रुपैयाँबराबरको राहत माग गयो। ठाकुरबाबा नगरपालिकाका लागि मात्र २ करोड रुपैयाँ आयो। सो रकम वितरण पनि भइसक्यो। अन्य सात स्थानीय तहका लागि ५५ करोड ९६ लाख ७९ हजार ६ सय ४४ रुपैयाँ त निकासा नै भएको छैन। राजापुर क्षेत्रमा त काटेर खेतमै सुकाइएको धान कर्णाली नदीले बगाएको थियो। यो वर्ष पनि बेमौसमी वर्षाले राजापुर क्षेत्रको धान खेती डुबाएको थियो। कर्णाली नदीको भेल राजापुर नगरपालिकाका विभिन्न वडामा पसेको थियो। क्षतिको विवरण भने अझैै प्राप्त नभएको कृषि ज्ञान केन्द्र बर्दियाका योजना शाखाका सन्तोष पाठकले बताए। जलवायु परिवर्तनको असर केही वर्षयता धानबालीमा परिरहेको छ। अब किसानले जलवायु अनुकूलनअनुसारको धानको प्रजाति लगाउनु पर्छ, उनले भने। उनले धानबाली नष्ट हुने मात्र नभएर जलवायु परिवर्तनका कारण कीरा र रोगको प्रकोप पनि नयाँनयाँ आउन थालेको यथार्थता दर्शाए। विषादी छर्कँदा पनि कीटाणु नै नमर्ने भइसके। यो पनि जलवायु परिवर्तनकै असर हो, उनले भने। मकै बालीमा फौजी कीराको प्रकोप छ। वार्षिक वर्षा चक्रमा हेरफेर हुने, अतिवृृष्टि, अनावृष्टि, तापक्रममा घटबढ हुने, लामो समय खडेरी पर्ने कुरा जलवायु परिवर्तनका कारण हुन्छ। यसका कारण बाली छिटो पाक्ने तर कम पौष्टिक तŒव भएका हुन्छन्। त्यसैले किसानले जलवायु अनुकूलनको कृषि प्रणालीलाई आत्मसात् गर्न कृषि विज्ञको सुझाव रहेको छ। कृषि ज्ञान केन्द्र बाँकेका निमित्त प्रमुख सकिल अहमद जिल्लाको आठवटै स्थानीय तहमा ७ हजार ४ सय ६० हेक्टरमा लगाएको धान बाढीको डुबान र कटानमा परेको बताए। जिल्लाका ८ वटै स्थानीय तहमा विस्तृत घरधुरी सर्वेक्षण भइरहेको छ। स्थानीय पालिकाको नेतृत्वमा नेपाल प्रहरी र नेपाल रेडक्रस सोसाइटीले घरधुरी सर्वेक्षण गरिरहेका छन्। सर्वेक्षणको सम्पूर्ण तथ्यांक संकलन भइसकेपछि मात्र क्षतिको पूर्ण जानकारी आउने जिल्ला आपत्कालीन कार्य सञ्चालन केन्द्रका सूचना व्यवस्थापन अधिकृत रूपन ज्ञवालीले बताए। बर्दिया जिल्लाको राजापुर नगरपालिका र गेरुवा गाउँपालिकामा यो असोजमा एक सातासम्म परेको अविरल वर्षाबाट क्षति भएको छ। क्षतिको पूर्ण विवरण भने आइनसकेको स्थानीय तहले जनाएका छन्।"
प्रत्यक्षतर्फको मतपत्र छपाइ तयारी,"काठमाडौं : उम्मेदवारहरूलाई चुनाव चिह्न प्रदान गरेसँगै निर्वाचन आयोग प्रदेशसभा तथा प्रतिनिधिसभाको प्रत्यक्ष तर्फको मतपत्रको छपाइको तयारीमा जुटेको छ। बुधबार उम्मेदवारको अन्तिम नामावली प्रकाशन गर्दै चुनाव चिह्न प्रदान गरिएको आयोगका प्रवक्ता शालिग्राम शर्मा पौडेलले बताए। प्रत्यक्षतर्फको नमुना मतपत्र डिजाइन गरेर फाइनल चुनाव चिह्नको प्रतीक्षामा आयोग थियो। बुधबार निर्वाचन अधिकृतको कार्यालयबाट उम्मेदवारलाई चुनाव चिह्न प्रदान गरियो।चुनाव चिह्नको निश्चिततासँगै प्रत्यक्षतर्फको मतपत्र छपाइको काम सुरु हुन्छ, प्रवक्ता पौडेलले भने, देशैभरीबाट उम्मेदवारहरूलाई निर्वाचन अधिकृतको कार्यालयबाट प्रदान गरिएको चुनाव चिह्नको विवरण संकलन गरिहेका छौं। कात्तिकभित्रैबाट मतपत्र छपाइ सुरु गरिने उनले बताए। समानुपातिक तर्फको मतपत्र छपाइ सकिएको आयोगले जनाएको छ। नेपाली सेनाको सुरक्षामा भक्तपुरस्थित जनक शिक्षा समाग्री केन्द्र लिमिटेडको छापाखानमा मतपत्रको छपाइको प्रबन्ध मिलाइएको छ। कात्तिकको पहिलो सात्ताबाट समानुपातिक निर्वाचन प्रणाली तर्फको मतपत्र जिल्लाजिल्लामा ढुवानी गरिने प्रवक्ता पौडेलले बताए। आयोगले जिल्लामा मतपत्र र फोटोसहितको मतदाता नामावली पठाउन प्याकिङ गरिरहेको उनले बताए। आयोगका अनुसार आयोगले ८ करोड मतपत्र छापिने योजना बनाएको छ। त्यसमध्ये प्रदेशसभा तथा प्रतिनिधिसभाको समानुपातिक तर्फको ४ करोड मतपत्रको छपाइ सकिएको छ। अब प्रत्यक्षतर्फको अर्को ४ करोड मतपत्र छापाइको अन्तिम तयारी भइरहेको छ। मंसिर ४ गतेको निर्वाचनका लागि आयोगद्वारा ५०३ थरीका मतपत्रको डिजाइन गरिएको थियो। आयोगका सचिव गोकर्ण दुवाडीका अनुसार फरकफरक टेम्पलेट र डिजाइन तयार गरी मतपत्र छपाइ भइरहेको छ। २०७४ को निर्वाचनमा ५०२ फरकफरक मतपत्र तयार गरिएको थियो। प्रवक्ता पौडेलका अनुसार देशभरीका प्रतिनिधिसभाको समानुपातिकतर्फको निर्वाचन प्रणालीका लागि एकै आकार र प्रकारको मतपत्र छापिएको छ। त्यसैगरी प्रत्यक्षतर्फका लागि १६५ वटै निर्वाचन क्षेत्रका लागि उम्मेदवार संख्याका आधारमा मतपत्र तयार गरिनेछ। सातै प्रदेशको प्रदेशसभाको समानुपातिक निर्वाचन प्रणालीका लागि छुट्टाछुट्टै ७ प्रकारका मतपत्र छापिएको छ। प्रदेशसभाको प्रत्यक्ष तर्फका लागि ३३० वटै निर्वाचन क्षेत्रका लागि उम्मेदवारका संख्याका आधारमा मतपत्रको डिजाइन गरिएको आयोगका सहप्रवक्ता सूर्यप्रसाद अर्यालले बताए। मतपत्र छपाइका लागि आयोग ११ सय मेट्रिक कागजको व्यवस्था गरिएको छ, उनले भने, विकट र टाढाका निर्वाचन क्षेत्रका मतपत्रलाई पहिलो प्राथमिकतमा राखेर छपाइ हुन्छ। चुनाव प्रचारमा कार्यपालिकाका पदाधिकारीलाई रोक प्रदेशसभा तथा प्रतिनिधिसभाका उम्मेदवारहरूको पक्ष वा विपक्षमा चुनाव प्रचारप्रसार गर्न आयोगले कार्यपालिकाका पदाधिकारीहरूलाई रोक लगाएको छ । आफ्नो स्थानीय तहभित्र उनीहरूले उम्मेदवारहरूको चुनाव प्रचारप्रसार गर्न नपाउने निर्वाचन आचारसंहितामा व्यवस्था रहेको आयोगका सहप्रवक्ता सूर्यप्रसाद अर्यालले बताए। प्रतिनिधिसभा सदस्य र प्रदेशसभा सदस्यको निर्वाचन प्रयोजनका लागि निर्वाचन आचारसंहिता लागू भइसकेको अवस्थामा कतिपय स्थानीय तहका कार्यपालिकाका सदस्यहरूले निर्वाचन आचारसंहिता विपरीत आफ्नो पालिकाभित्र उम्मेदवारको पक्षमा प्रचारप्रसारमा संलग्न भएको भन्ने जानकारीमा आएकोप्रति निर्वाचन आयोगको गम्भीर ध्यानाकर्षण भएको छ, आयोगले निकालेको प्रेस विज्ञप्तिमा उल्लेख छ, निर्वाचन आचारसंहिताअनुसार कुनै पनि स्थानीय तहमा निर्वाचित कार्यपालिका सदस्यले आफू निर्वाचित भएको पालिकाभित्र कुनै पनि उम्मेदवारको पक्ष वा विपक्षमा प्रचारप्रसार गर्न मिल्दैन। आफू निर्वाचित भएका स्थानीय तहबाहेकको स्थानमा कुनै उम्मेदवारको पक्षमा प्रचारप्रसार गर्न चाहेमा सरकारी साधन स्रोत (सवारीसाधन, सुरक्षाकर्मी आदि)को प्रयोग नगरी गर्न पाउने आयोगले व्यवस्था गरेको छ।"
उम्मेदवारले घेरिए शीर्ष नेता,"मुख्य तीन शीर्ष नेता प्रधानमन्त्री शेरबहादुर देउवा, एमाले अध्यक्ष केपी शर्मा ओली र माओवादी अध्यक्ष पुष्पकमल दाहाललाई उम्मेदवारले घेरेका छन्। देउवाविरुद्ध डडेलधुरामा सात, ओलीविरुद्ध झापा ५ मा २४ र दाहालविरुद्ध गोरखा २ मा ११ जनाको उम्मेदवारी परेको छ। डडेलधुरामा सागर ढकाल, कर्णसिंह रावल, विक्रमबहादुर शाही, लालबहादुर कठायत स्वतन्त्र, गोविन्द खडायत (राप्रपा), कर्णबहादुर मल्ल नेपाली कांग्रेस (बीपी) र श्याम सिनाल जसपाबाट उठेका छन्। झापा ५ मा डा खगेन्द्र पाण्डव अधिकारी कांग्रेस, ओममाया आङदेम्बे जसपा, कवीन्द्र शेर्मा लिम्बू संघीय लोकतान्त्रिक राष्ट्रिय मञ्च, चन्द्रप्रसाद राजवंशी लोसपा, पदमबहादुर जबेगू राष्ट्रिय जनमुक्ति पार्टीबाट उठेका छन्। इन्द्रमणि दाहाल, कल्पना लावती, केदारनाथ चापागाईं, तीर्थेश्वर चौधरी, तुलसीराम काफ्ले, दीपककुमार पाठक, भेषराज भट्टराई, रामचन्द्र बानियाँ, रेवतीरमण खनाल, रोहितप्रसाद पौड्याल, शान्ता अधिकारी र सीताराम पोखरेल स्वतन्त्र उम्मेदवार छन्। गोरखा २ मा एमालेका अब्दुस मियाँ, स्वतन्त्र पार्टीका कवीन्द्र बुर्लाकोटी, राप्रपाका सुशीलबाबु पन्त, राप्रपा नेपालका कुलबहादुर बस्नेत, मालेका नारायणबाबु आचार्य, नेमकिपाका प्रल्हाद लामिछाने, मंगोल नेसनल अर्गनाइजेसनका सोमबहादुर गुरुङ, हाम्रो नेपालका प्रकाश थापा, नेपाली कांग्रेस (बीपी)बाट टीकादत्त पोखरेल, स्वतन्त्रबाट गणेश देवकोटा र विनोदकुमार गुरुङ चुनावी मैदानमा छन्। पूर्वस्वकीयसँग देउवाको मुख्य प्रतिस्पर्धा प्रधानमन्त्री एवं कांग्रेस सभापति देउवा चुनावी यात्रामा २०४८ सालदेखि अपराजित छन्। उनीसहित ११ जनाले डडेलधुराबाट प्रतिनिधिसभा सदस्यका लागि मनोनयन दर्ता गरेका थिए। एमालेका उम्मेदवारसहित तीन जनाले बुधबार उम्मेदवारी फिर्ता लिएका छन्। जसमा एमालेका चक्रप्रसाद स्नेही, राप्रपा नेपालका कालीप्रसाद जोशी र स्वतन्त्र उम्मेदवार दानबहादुर पाल छन्। सत्तारुढ गठबन्धनका उम्मेदवार देउवाको मुख्य प्रतिस्पर्धा आफ्नै पूर्वस्वकीय सचिव कर्णबहादुर मल्लसँग हुने देखिएको छ। मल्ल बीपी कांग्रेसका वरिष्ठ उपसभापति हुन्। स्थानीय निर्वाचनका बेला मल्लले कांग्रेसका उम्मेदवारविरुद्ध बीपी कांग्रेसबाट उम्मेदवार खडा गरेको भन्दै उनलाई पार्टीले निष्कासन गरेको थियो। मल्ल २०७४ सालमा कांग्रेसबाट प्रदेशसभा सदस्य निर्वाचित भएका थिए। डडेलधुरामा एमालेले मल्ललाई प्रतिनिधिसभामा र बीपी कांग्रेसले एमालेलाई प्रदेशमा सहयोग गर्ने भएका छन्। स्थानीय निर्वाचनमा एमाले र बीपी कांग्रेसकाबीच तालमेल भए पनि जित भने हुन सकेको थिएन। देउवाका अर्का प्रतिस्पर्धी गुल्मीका सागर ढकाल हुन्। उनी ६ महिनादेखि नै डडेलधुरा पुगेर प्रचारमा छन्। एक टेलिभिजन कार्यक्रममा प्रश्न सोध्ने क्रममा देउवाले झपारेका ढकाल त्यसपछि अक्सफोर्डबाटै पढेर डडेल्धुरा पुगेका हुन्। गुल्मीको मध्यवती गाउँपालिका ६ पीपलनेटा घर भएका ढकाल हाइड्रो मेकानिकल इन्जिनियर हुन्। बाजे पुस्तालाई आराम दिन आफ्नो उम्मेदवारी रहेको उनले बताउँदै आएका छन्। देउवालाई अरू तीन स्वतन्त्रले पनि चुनौती दिएका छन्। २०६४ देखि लगातार रूपमा देउवाविरुद्ध स्वतन्त्र लड्दै आएका कर्णसिंह रावल, नेकपा एकीकृत समाजवादीका प्रदेश अध्यक्ष भइसकेका र पछि एमाले प्रवेश गरेका विक्रमबहादुर शाही र दैलेखबाट आएर उम्मेदवारी दिएका लालबहादुर कठायतले देउवाविरुद्ध उम्मेदवारी दिएएका छन्। देउवा डडेलधुरामा २०४८ साल यताका अपराजित राजनीतिक खेलाडी हुन्। उनले २०४८, २०५१, २०५६, २०६४, २०७० र २०७४ भएको निर्वाचनमा डडेलधुराबाट जितेका थिए। देउवा २०६४ मा कञ्चनपुर ४ र २०७० मा कैलाली ६ बाट (दुई निर्वाचन क्षेत्रमा लडेका) पनि विजयी भएका थिए। झापाका पाँच क्षेत्रमध्ये सबैभन्दा धेरै २५ उम्मेदवारी एमाले अध्यक्ष ओली उम्मेदवार भएको क्षेत्र नम्बर ५ मा परेको छ। जसमा १२ जना स्वतन्त्र छन्। २०७४ को निर्वाचनमा ओलीसहित १४ जना चुनावी मैदानमा थिए। त्यस बेला तीन जना मात्र स्वतन्त्र उम्मेदवार थिए। अघिल्लो निर्वाचनको तुलनामा यसपटक १० बढी उम्मेदवार ओलीविरुद्ध उठेका हुन्। झापा ५ मा २७ जनाले मनोनयन दर्ता गरेकामा बुधबार स्वतन्त्र उम्मेदवार विष्णुप्रसाद सिग्देल र सुलोचना राजवंशी पछि हटेका हुन्। ओलीको प्रमुख प्रतिस्पर्धी सत्ता गठबन्धनबाट कांग्रेसका डा खगेन्द्र पाण्डव अधिकारी देखिएका छन्। डा अधिकारी ओलीविरुद्ध दोस्रो पटक चुनावी मैदानमा उत्रिएका हुन्। ओलीले २०७४ मा वाम गठबन्धन र राप्रपासँग मिलेर चुनाव लड्दा २८ हजार ८ सय ४२ मतान्तरले डाअधिकारीलाई पराजित गरेका थिए। ओलीले ५७ हजार १ सय ३९ र डा अधिकारीले २८ हजार २ सय ९७ मत ल्याएका थिए। राप्रपा र राप्रपा नेपालले यसपटक ओलीलाई समर्थन जनाएका छन्। राप्रपा नेपालका उम्मेदवारले एमालेलाई समर्थन गर्ने जनाउँदै झापाका सबै क्षेत्रबाट उम्मेदवारी फिर्ता लिएका छन्। राप्रपा नेपालका चार र बाँकी स्वतन्त्रसहित १५ जनाले उम्मेदवारी फिर्ता लिएको जिल्ला निर्वाचन कार्यालय झापाका सूचना अधिकारी प्रकाश न्यौपानेले बताए। ओलीले २०४८ को निर्वाचनमा कांग्रेसका पूर्णानन्द शर्मालाई ७ हजार ७ सय ९१ मतान्तरले पराजित गरेका थिए। २०५१ को मध्यावधिमा कांग्रेसका केशवकुमार बुढाथोकीलाई ४ हजार ६ सय ५९ र २०५६ मा कांग्रेसका काशीलाल ताजपुरियालाई ४ हजार ३६ मतान्तरले झापा ६ मा पराजित गरेका थिए। २०६४ को पहिलो संविधानसभा सदस्य निर्वाचनमा उनी झापा ७ मा पराजित भए। माओवादीका तत्कालीन नेता विश्वदिप लिङदेन लिम्बूले १ हजार १ सय ४० मतान्तरले हराएका थिए। २०७० को दोस्रो संविधानसभा निर्वाचनमा झापा ७ बाट ओली पुनः निर्वाचित भए। उनले कांग्रेसका सुरेशकुमार योङयालाई ८ हजार २ सय ४६ मतान्तरले पराजित गरेका थिए। उनी २०७० र २०७४ मा निर्वाचित भएका थिए। गोरखा २ मा दाहाल चुनावी मैदानमा १२ जना आमनेसामने हुने भएका छन्। १३ जनाले उम्मेदवारी दिएकामा बुधबार डा माधवी भट्टले मनोनयन फिर्ता लिएकी छन्। ६८ वर्षका दाहालविरुद्ध उनीभन्दा ४० वर्ष कान्छा एमालेका अब्दुस मियाँ र १०० वर्षका टीकादत्त पोखरेलले प्रतिस्पर्धा गर्दैछन्। पोखरेल नेपाली कांग्रेस(बीपी)को तर्फबाट उम्मेदवारी दिएका हुन्। २०६४ को चुनावमा डा बाबुराम भट्टराईले खसेको मतमध्ये ७१ प्रतिशत प्राप्त गरेका थिए। यसपटक प्रचण्डलाई त्योभन्दा धेरै प्रतिशत मत दिलाउन माओवादीले घुँडा धस्ने नेताहरूले बताएका छन्। २०६४ सालमा मैले कुल मतदातामध्ये ७१ प्रतिशत मत प्राप्त गरेका थिएँ। यसपटक अध्यक्ष कमरेड नै चुनाव लडेपछि त्यो रेकर्ड तोड्नै पर्यो, उम्मेदवारी दर्तापछि डा भट्टराईले व्यंग्यपूर्ण चुनौती दिएका थिए। अर्का नेता नारायणकाजी श्रेष्ठले भनेका थिए, अध्यक्ष कमरेडले जहाँबाट लडे पनि चुनाव त जितिहाल्नु हुन्थ्यो। तर, मतान्तरमा नयाँ रेडर्क कायम गर्न गोरखाबाट लड्नु भएको हो। एमालेले २८ वर्षका अब्दुस मियाँलाई उठाएको छ। यसअघि विवेकशील साझा पार्टीका प्रवक्ता र युवा विभागका प्रमुख भएर काम गरेका उनी केही समयअघि मात्र एमालेमा प्रवेश गरेका थिए। उन्नत राजनीतिमा अनुभवी, स्नातकोत्तर उत्तीर्ण, इन्टरनेसनल ट्रेनर भएर काम गरेका विशेष क्षमता भएका व्यक्तिलाई हामीले अघि सारेका छौं, एमालेका जिल्ला अध्यक्ष प्रेम गुरुङले भने। त्यस्तै २००७ सालदेखि विभिन्न राजनीतिक आन्दोलनमा सरिक भएका १०० बर्षका टीकादत्त पोखरेल पनि मैदानमा खडा छन्। शिव उप्रेतीगोरखा, शिवराज भट्टधनगढी, पार्थ मण्डल झापा"
निष्ठा हराएको राजनीति,"राजनीति भनेको देशको सेवा गर्ने सबैभन्दा उत्तम माध्यम हो। राजनीतिका माध्यमबाट सत्तामा पुग्न र देशलाई सही बाटोमा डोर्याउन सकिन्छ। विकास र निर्माणका काम गर्न सकिन्छ। सामाजिक न्याय स्थापना गर्न सकिन्छ। राज्यका स्रोत र साधनको सही सदुपयोग गरी राष्ट्रहित, जनहितमा लगाउन सकिन्छ। जनताको जीवनस्तर उकास्न सकिन्छ। देशको मान प्रतिष्ठा बढाउने काम गर्न सकिन्छ। के आजको राजनीति यस्तै छ त ? जवाफ सकारात्मक पाइँदैन। किनभने आजको दिनमा राजनीतिमा लाग्ने र सत्ताको अवसर प्राप्त गर्नेहरू सेवाभावभन्दा धेरै व्यक्तिगत स्वार्थबाट प्रेरित छन्। जतिबेला देशमा बोल्ने स्वतन्त्रतासमेत थिएन, त्यसबेला ज्यान र जायजेथाको समेत पर्वाह नगरी मानिस प्रजातन्त्र ल्याउने राजनीतिमा लागेका थिए। जनतालाई कसरी अधिकार सम्पन्न गराउन सकिन्छ र देशको आर्थिक उन्नतिका लागि नीति निर्माण गर्ने व्यवस्था ल्याउन सकिन्छ भनेर राजनीतिमा लाग्नेहरूको स्वार्थ जनहित र राष्ट्रहितबाहेक केही थिएन भन्दा हुन्छ। त्यसरी प्रजातन्त्रका लागि मरिमेट्दा धेरैको ज्यानै गयो। जेलनेल परे। अंगभंग भए। अझ माओवादी सशस्त्र संघर्षका बेला थुप्रैजना बेपत्ता पनि भए। निहत्था नागरिकले पनि अनाहकमा ज्यान गुमाए। तिनै बलिदान, त्याग र संघर्षले आजको लोकतन्त्र प्राप्त भएको हो। राजनीतिमा शीर्ष नेताको वरिपरि घुमिरहने गणेश प्रवृत्ति हाबी भयो। जनताका घर आँगन टेक्ने र थर्कटी बस्नेहरूका लागि चुनावमा उम्मेदवारको टिकट आकाशको फल बन्यो। तर, जो सहिद भए, जो घाइते भए, जो बेपत्ता भए र जो जेलनेल परे, जसको सर्वस्वहरण भयो, आज उनीहरूको सपना चकनाचुर बनाउने दिशामा राजनीति अघि बढिरहेको छ। राजनीतिको सबैभन्दा विकृति यसबेला झन् बढी गाढा देखिएको छ। सबैजसो प्रमुख दलले आउँदो मंसिर ४ गते हुने प्रदेशसभा, प्रतिनिधिसभा निर्वाचनका लागि बनाएका उम्मेदवारले राजनीतिमाथि थप वितृष्णा जगाउन मद्दत गरेको छ। दलका शीर्ष नेताले उम्मेदवारको टिकट मुठी लिएर सबैभन्दा पहिला नै लोकतान्त्रिक अभ्यासलाई कुण्ठित गरे। दलका समितिहरूमा छलफल, बहस उम्मेदवारका बारेमा भएन। उम्मेदवारका लागि कुनै मापदण्ड र योग्यता तोकिएन। तल्ला समितिहरूको सिफारिस के आधारमा भयो, जनाधार के कस्तो छ, पार्टीराजनीतिमा योगदान कति छ, सामाजिक छवि कस्तो छ ? भन्ने केही हेरिएन। केवल शीर्ष नेतृत्वहरूले आफ्नो मुठी आफ्नै नातागोता, आफन्त, परिवारका सदस्य, आफूसँग साखिल्यहरूलाई उम्मेदवारको टिकट बाँडे। जसले धेरै पैसा दिन्छ, जोसँग दादागिरी गर्ने बाहुबली शक्ति छ, उसैको भागमा टिकट परेको छ। शीर्ष नेताहरूसँग जो जसको पहुँच पुग्यो, त्यस्तै त्यस्तैले टिकट पाएका छन्। राजनीतिमा शीर्ष नेताको वरिपरि घुमिरहने गणेश प्रवृत्ति हाबी भयो। जनताका घर आँगन टेक्ने र थर्कटी बस्नेहरूका लागि चुनावमा उम्मेदवारको टिकट आकाशको फल बन्यो। राजनीतिमा सिद्धान्त, विचार, आदर्श र निष्ठा भएन भने त्यो असल राजनीति हुँदैन। प्रजातान्त्रिक आचार विचार र जनताको सेवालाई सर्वाेपरि मानेर जुनसुकै पार्टीमा अहोरात्र खटिएकाहरूलाई घोर अपमान गर्ने काम चुनावका उम्मेदवारहरूको सूचीले गरेको छ। जसले पटकपटक अवसर पाएका छन्, तिनैतिनै समानुपातिक सूचीमा पनि परेका छन्, प्रत्यक्ष निर्वाचनका लागि पनि पुराना र बासी अनुहारै बेसी छन्। यो सबै कर्मकाण्ड भनेको नयाँलाई निषेध गर्दै पहुँचवालालाई अवसर दिनु नै हो। यसले जनताको सेवाभन्दा पनि व्यक्तिगत लाभहानिमा लाग्नेहरू नै राजनीतिमा हावी भएका छन्। दलहरू कतिसम्म निकम्मा देखिए भने उनीहरूलाई अपराधको आरोप लागेकालाई टिकट दिन लाज लागेको छैन। बैंकिङ कसुर, हत्या, बलात्कार र भ्रष्टाचारजस्ता जघन्य अपराधका आरोपित र अभियुक्तलाई बिनाहिच्किचाहट उम्मेदवार बनाएका छन्। तर, निष्ठापूर्ण राजनीति गरिरहेका कार्यकर्तालाई पूरापूर उपेक्षा गर्दै तिनीहरूको घोर अपमान गरेका छन्। यसरी राजनीतिलाई निष्ठाविहीन, आदर्शविहीन, सिद्धान्तविहीन र विचारविहीन बनाउने कर्म लोकतन्त्रका लागि सर्वथा घातक छ।"
"टिकट पाए दल, नत्र बदल","काठमाडौं : विचार मन परेर राजनीतिमा लाग्छन्। त्यही विचारका आधारमा राजनीतिक दलमा जीवन समर्पण गर्छन्। धेरैले सहादत नै प्राप्त गर्छन्। त्यो भनेको निष्ठा, आदर्शको राजनीति हो। तर, त्यसरी प्राप्त लोकतन्त्रमा धेरै नेता अवसरकै पछि दौडिएका छन्। ताक परेसम्म कुनै दलमा रहन्छन्। नत्र दल बदली हाल्छन्। यो प्रवृत्ति बढी चुनावका बेला देखिन्छ। प्रतिनिधिसभा र प्रदेशसभा निर्वाचनमा धेरै जना दल बदल्दै उम्मेदवार बनेका छन्। एउटा दलबाट टिकट नपाउने भएपछि अर्को दलमा गई चुनावमा उम्मेदवार बन्ने नेता धेरै छन्। व्यक्तिगत स्वार्थका कारण दल अदलबदल गर्ने क्रमले दलहरूलाई गाँजेको छ। नेताहरूले निष्ठा, आदर्शलाई चटक्कै भुल्दै गएका छन्। यस्तो आया रामगया राम प्रवृत्तिले राजनीतिलाई विकृति पार्दै लगेको छ। यसकै उदाहरण बनेका छन् एमाले स्थायी कमिटी सदस्य प्रभु साह। माओवादी रहँदा अवसर पाए। त्यताबाट नभएपछि एमालेमा आए। यता पनि अवसर छोपे। तर, उनै नेता साहले एमालेबाट टिकट दिनभर गोजीमा राखेर अबेर स्वतन्त्रबाट रौतहट ३ मा उम्मेदवारी दिए। जसपासँग चुनावी तालमेल गरेकामा उनी असन्तुष्ट देखिएका छन्। एमालेकै घनश्याम भुसाल कम्युनिस्ट विचारधाराका खम्बा मानिन्छन्। उनलाई टिकट नदिँदा एमाले अध्यक्ष केपी शर्मा ओलीको आलोचना भयो। तर, आदर्श र सिद्धान्तको राजनीति सिकाउने उनै भुसालले उम्मदेवार हुन नपाउँदा पार्टी परित्याग गरे। त्यति बेला ओलीभन्दा धेरै आलोचना भुसालको भयो। भुसालले एमालेबाट रुपन्देही ३ मा २०७४ सालको निर्वाचन जितेका थिए। यसपटक रुपन्देही १ मा स्वतन्त्र उम्मेदवारी दिएका छन्। उनलाई सत्तारुढ गठबन्धनको साथ देखिएको छ। कांग्रेसका केन्द्रीय सदस्य दिनेश कोइराला टिकट नपाएपछि चितवन ३ मा सत्ता गठबन्धनको बागी बनेका छन्। एमालेले रामप्रसाद न्यौपानेको उम्मेदवारी फिर्ता लिएर कोइरालालाई समर्थन गरेको छ। त्यहाँ सत्ता गठबन्धनबाट माओवादी केन्द्रका डा भोजराज अधिकारी उम्मेदवार छन्। राप्रपाबाट विक्रम पाण्डे उठेका छन्। अघिल्लो निर्वाचनमा उक्त क्षेत्रबाट माओवादी केन्द्र अध्यक्ष पुष्पकमल दाहाल निर्वाचित भएका थिए। दाहाल चितवन ३ असुरक्षित महसुस गरी गोरखा २ मा गएका छन्। जनता समाजवादी पार्टी (जसपा)का प्रमुख सचेतक थिए, उमाशंकर अरगरिया। उनी एमालेमा गएर धनुषा २ मा चुनाव लड्दै छन्। अरगरियालाई टिकट दिने भएपछि एमालेका नेता गगाराम यादव भने जसपामा गई चुनावमा उठेका छन्। जसपाका नेता लक्ष्मी महतो महोत्तरी १ मा उम्मेदवारका आकांक्षी थिए। तर, पार्टीले टिकट नदिने भएपछि एमालेमा प्रवेश गरे। उनलाई एमालेले टिकट दिएको छ। उनी २०७४ को निर्वाचनमा माओवादी केन्द्रका उपमहासचिव गिरीराजमणि पोखरेलसँग थोरै मतले पराजित भएका थिए। उनी यसपटक पोखरेल सँगै प्रतिस्पर्धामा छन्। लोकतान्त्रिक समाजवादी पार्टी (लोसपा) का नेता एकबाल मियाँ एमालेमा प्रवेश गरी बारा ४ मा प्रतिनिधिसभा सदस्य पदमा चुनाव लड्दै छन्। राप्रपा नेपालका अध्यक्ष कमल थापा आफ्नो पार्टी होइन, एमालेको चुनाव चिह्न सूर्यबाट उम्मेदवार बनेका छन्। थापाले पार्टीका अन्य नेताकार्यकर्तालाई अलपत्र छोडेर एमालेसँग तालमेल गरेका हुन्। आफ्नो पार्टीको तीर चिह्न हुँदाहुँदै हिन्दू राष्ट्रको एजेन्डा बोकेको पार्टीले कम्युनिस्टको चुनाव चिह्न लिएर निर्वाचनमा जाने भनेर उनको आलोचना भएको छ। एमालेबाट २०६४ मा संविधानसभा सदस्य बनेका विनोद चौधरी २०७४ मा काग्रेसबाट सांसद बनेका थिए। उनी कांग्रेसबाटै नवलपरासी पश्चिम १ मा चुनाव लड्दै छन्। एमालेकी गंगाचौधरीले टिकट नपाएपछि दाङ १ मा हाम्रो नेपाली पार्टीबाट उम्मेदवारी दिएकी छन्। उनी २०७४ सालमा समानुपातिक सांसद बन्ने भएपछि थरुहट तराई पार्टी नेपाल छोडेर एमालेमा लागेकी थिइन्। जसपा केन्द्रीय सदस्य अमृतादेवी अग्रहरी र रुहीनाज एमाले प्रवेश गरे। एमालेबाट समानुपातिकको बन्दसूचीमा अटाएका छन्। झापा २ मा एमाले छाडेका हरिबहादुर रानालाई सत्तारुढ गठबन्धनबाट माओवादी केन्द्रले टिकट दिएको छ। उनी एमालेबाट निर्वाचित पूर्वमेयर हुन्। कांग्रेस छोडेर लालबाबुसिंह भुइँहारले लोसपाबाट टिकट लिएका छन्। सत्तारुढ गठबन्धनले लोसपासँग चुनावमा तालमेल गर्ने भएपछि कांग्रेसबाट उनले टिकट नपाउने भए। तर, तत्कालै लोसपाको भागमा परेको क्षेत्रमा भुइँहारले दल बदलेर टिकट लिएका हुन्। नेता हेमराज राई जसपा छोडेर एमालेमा फर्किए। उनी समानुपातिकबाट उम्मेदवार बनेका छन्। कांग्रेस नेता एवं व्यवसायी देवीप्रकाश भट्टचनलाई एमालेले उम्मेदवार बनाएको छ। उनी समानुपातिक सूचीमा आदिवासी जनजाति समूहको पहिलो नम्बरमा सिफारिसमा परेका छन्। कांग्रेस संगठन विभागको उपप्रमुखको जिम्मेवारी सम्हालिसकेका भट्टचनलाई पार्टीले समानुपातिक सूचीमा नराखेपछि उनी एमालेमा गएर उम्मेदवार बनेका हुन्। उनी यसपटक बागलुङबाट प्रतिनिधिसभा सदस्य पदका आकांक्षी बनेका थिए। पार्टीबाट अवसर नपाएपछि कांग्रेस नेता अमरेशकुमार सिंह सर्लाही ४ मा स्वतन्त्र उम्मेदवार बनेका छन्। उनी २०७४ को निर्वाचनमा सोही क्षेत्रबाट प्रतिनिधिसभा सदस्य निर्वाचित भएका थिए। पुराना कम्युनिष्ट नेता रामचन्द्र झा पार्टी परिवर्तन गरिरहने नेतामा पर्छन्। एमाले छोडेर माओवादी बने। एकीकृत समाजवादीमा पुगेका उनी पार्टीले टिकट नदिएपछि धनुषा २ मा स्वतन्त्र उम्मेदवार बनेका छन्। समाज सुधार, देश विकासको नाममा बिना लगानीको व्यवसायजस्तो बनेको छ राजनीति। आफूअनुकूलको नीति बनाउन जहाँ अवसर पाइन्छ त्यहाँ जाने, फाइदा नभए छोड्नेजस्तो प्रवृत्ति देखिएको छ। पद्मिनी प्रधानांग, विश्लेषक मधेस प्रदेशमा पार्टी फेरेर टिकट हत्याउने प्रवृत्ति बढी देखिएको छ। टिकट नपाएपछि धेरैले पार्टी फेरेका छन्। आन्दोलन र निर्वाचनका बेला पार्टी परिवर्तन गर्ने प्रवृत्ति धेरै हुने गरेको छ। मधेस आन्दोलनका बेला धेरै ठूला दलका नेताहरूले पार्टी छोडेका थिए। अहिले तिनै नेता ठूला पार्टीमा फर्किरहेका छन्। महन्थ ठाकुर, विजयकुमार गच्छार, अशोक राई, महेन्द्रराय यादव, रामजनम चौधरीलगायत धेरैले ठूला पार्टी छाडेका थिए। तर, आन्दोलनका लागि गएका नेता एक ठाउँमा बस्न सकेनन्। सत्ता र शक्तिका लागि उनीहरूले एजेन्डा छोडे। उनीहरूका पछि लागेका नेता नेतृत्वले नै लत्तो छाडेपछि शक्ति र सत्ताकै पछि लागे। तर, मन्त्री, सांसद बन्न पार्टी अदलबदल गरिरहेका छन्। जो कोही विचार मन परेर राजनीतिमा लाग्छन्। त्यही विचारका आधारमा राजनीतिक दलमा जीवन समर्पण गर्छन्। कतिपयले सहादत नै प्राप्त गर्छन्। त्यो भनेको निष्ठा, आदर्शको राजनीति हो। तर, त्यसरी प्राप्त लोकतन्त्रमा धेरै नेता अवसरकै पछि दौडिएका छन्। ताक परेसम्म कुनै दलमा रहन्छन्। नत्र दल बदलिहाल्छन्। यो प्रवृत्ति बढी चुनावका बेला देखिन्छ। प्रतिनिधिसभा र प्रदेशसभा निर्वाचनमा टिकट नपाएका धेरै जना दल बदल्दै उम्मेदवार बनेका छन्। यो निर्वाचनमा पार्टी अदलबदल गर्नेको लर्को नै छ। आफू रहेको पार्टी टिकट नदिएमा तुरुन्तै पार्टी अदलबदल गर्ने प्रवृत्ति अत्यधिक छ। प्रतिनिधिसभामा मात्रै होइन प्रदेशसभाका टिकट लिनको पार्टी अदलबदल गर्नेहरू धेरै छन्। एमालेले टिकट नदिएपछि एकीकृत समाजवादीबाट प्रह्लाद गिरीले उम्मेदवारी दिएका छन्। गिरी पर्सा ३ (ख) बाट उठेका हुन्। मनोनयन दर्ताको एक दिन पहिलामात्र एमालेले जसपासँग गठबन्धन गर्यो। गिरीले दाबी गरेको क्षेत्र जसपाको भागमा पर्यो। जसपाले डामधु गुप्तालाई उम्मेदवार बनाएको छ। अवसरवादीको स्वार्थमा राजनीति चलेको छ। नेताहरू अवसर र स्वार्थ खोज्दै सिद्धान्त बिर्सन थाले। नीति, विचार, सिद्धान्त समाप्त भयो। मुलुकको अवस्था खराब हुने लक्षण देखिएको छ । राजकुमार पोख्रेल, विज्ञ इटहरी उपमहानगरपलिका पूर्वमेयर द्वारिकालाल चौधरीले टिकटकै लागि एमाले छोडे। माओवादी केन्द्रमा गएका चौधरी सुनसरी २ कमा सत्तागठबन्धनका उम्मेदवार बनेका छन्। टिकट नपाएपछि किशोरी साहले पुरानो पार्टी छोडे। उनी गत निर्वाचनमा एमालेबाट धनुषा १ प्रदेशसभा (क) मा निर्वाचित भएका थिए। तालमेलको क्रममा जसपाको भागमा संघ र प्रदेश दुवै परेपछि साहले एमाले परित्याग गर्दै जनमत पार्टीबाट उम्मेदवारी दिएका हुन्। बाँकेमा माओवादी केन्द्र छोडेका आदेश अग्रवाल र अम्मर खड्का जसपाबाट उम्मेदवार बनेका छन्। नेतृ गंगाचौधरी राष्ट्रियताका लागि बोल्ने व्यक्तिलाई विस्थापित गर्न पार्टी लागेको बताउँछिन्। राष्ट्रियताका लागि बोल्ने व्यक्ति चिन्नुपर्छ। आवाज उठाउनेलाई टिकट नदिने, आफ्नो क्षेत्रमा मरिमरी काम गर्नेलाई टिकट नदिएपछि मलाई सह्य भएन्, चौधरी भन्छिन्, मलाई तपाईंको पछाडि जनमत छैन भनियो। मेरो पछाडि जनमत छ वा छैन भन्ने मलाई थाहा हुँदैन् ? आप्नो मूल्यांकन पार्टीले गर्न नसकेको उनको गुनासो छ। भुसाल भने आफू सिद्धान्त, आदर्श र निष्ठामा अडिग रहेको बताउँछन्। मैले पार्टी त्याग गरेको हो निष्ठा त्याग गरेको छैन। पार्टी अध्यक्ष ओलीसँगै नैतिकता, लोकतान्त्रिक वातावरण नभएपछि पार्टी त्याग गरेको हुँ, भुसाल भन्छन्। राजनीतिक विश्लेषक पदमिनि प्रधानांग पार्टी परिवर्तनले नेताहरू राजनीतिक सिद्धान्तप्रति बफादार नदेखिएको बताउँछिन्। पद र निजी स्वार्थका लागि दल परिवर्तन गर्ने गरेको उनको बुझाइ छ। राजनीति निजी स्वार्थमा चलेको छ। देशको नीति बनाउने नेताहरूले कुर्सीको मोहमा सिद्धान्त बिर्सिएका छन्। नीतिअनुसार काम गर्नुपर्ने हो। तर, मेल खाएको छैन। सिद्धान्तै नमिल्नेहरू कुर्सीका लागि पूर्वपश्चिम, उत्तरदक्षिण सर्ने गरेका छन्, प्रधानांग भन्छिन्। उनकाअनुसार राजनीतिमा निजी स्वार्थले जरो गाडेको छ। समाज सुधार देश विकासको नाममा बिना लगानीको व्यवसाय जस्तो बनेको छ राजनीति, उनी भन्छिन्। आफू अनुकूलको नीति बनाउन, जहाँ अवसर पाइन्छ त्यहाँ जाने, फाइदा नभए छोड्ने जस्तो प्रवृत्ति देखाउने गरेको उनको भनाइ छ। एकै व्यक्ति जीवनभर पदमा बस्नु पर्ने लालचका कारण हो, उनी भन्छिन्। राजनीतिक विज्ञ राजकुमार पोख्रेल अवसरवादीको स्वार्थमा राजनीति चलेको बताउँछन्। यही अवस्था रहने हो भने मुलुकमा राजनीतिक संकट आउने उनको बुझाइ छ। पार्टीहरू अवसर र स्वार्थ खोज्दै सिद्धान्त बिर्सन थाले। नीति, विचार, सिद्धान्त समाप्त भयो। मुलुकको अवस्था खराब हुने लक्षण देखिएको छ। उनले पार्टीले देश चलाउने देशमा संवैधानिक संकट आउने लक्ष्यण देखियो, उनी भन्छन्। कांग्रेस नेता डा मीनेन्द्र रिजाल प्रतिनिधिसभा सदस्यको टिकटबाट वञ्चित भएका छन्। यसअघि मोरङ २ बाट उम्मेदवारी दिएर जितेका नेता रिजाललाई यसपल्ट भने पार्टीले अवसर नदिएको हो। कांग्रेसले उक्त क्षेत्रमा सुजाता कोइरालालाई चुनावी मैदानमा उतारेको छ। टिकट नपाए पनि पार्टीभित्र रहेर सुधारका लागि काम गर्ने नेता रिजाल बताउँछन्। उनी भन्छन्, म पार्टीभित्र बसेर पार्टी सुधार्ने मान्छे हुँ। अन्य दलका नेताहरूले पार्टी परिवर्तन गरेको कुरामा मलाई कुनै टिप्पणी गर्नु छैन। अछाम१ बाट सर्वसम्मत रूपमा उम्मेदवार सिफारिस भएका एमालेका पूर्वउपाध्यक्ष भीम रावलले टिकट नपाए पनि पार्टी परित्याग गरेनन्। कांग्रेस सभापति शेरबहादुर देउवालाई प्रधानमन्त्री बन्न सहयोग गरेको भन्दै एमाले अध्यक्ष केपी शर्मा ओली रावललगायत नेतासँग रुष्ट छन्। रावलले घात गरेको भन्दै माफी माग्नुपर्ने सर्त ओलीले राख्दै आएका थिए। आफूले बिहीबार पत्रकार सम्मेलन गर्न लागेको रावलको भनाइ छ। उनले भने, म पत्रकार सम्मेलन गर्दै छु। यस विषयमा त्यहीं जवाफ दिनेछु।"
सप्तरीमा १७६ जना चुनावी मैदानमा,"राजविराज : आसन्न प्रतिनिधि सभा र प्रदेशसभा निर्वाचनका लागि उम्मेदवारहरू गाउँगाउँ घुम्न थालेका छन्। ठूला दलका उम्मेदवारहरू असन्तुष्ट कार्यकर्ता र बिद्रोही कार्यकर्ताहरूको चित्त बुझाउन समय खर्चिरहेका छन् भने चुनाव चिह्न पाएपछि स्वतन्त्र उम्मेदवारहरूले भेटघाट सुरुवात गरेका छन्। अन्तिम नामावली प्रकाशन भएपछि उम्मेदवारहरूको गतिविधि बढ्न थालेको हो। सप्तरीमा १ सय ८१ जनाको मनोनयन दर्ता भएकोमा कसैमाथि पनि दावी विरोध नपरेको र रद्द नभएको तर पाँचजनाले मनोनयन फिर्ता लिएको मुख्य निर्वाचन अधिकृतको कार्यालयले जनाएको छ। मुख्य निर्वाचन अधिकृत हेमन्त रावलका अनुसार सप्तरीमा प्रतिनिधिसभाको चार सदस्यका लागि ७० जना र प्रदेशसभाको आठ सदस्यका लागि १०६ जना चुनावी प्रतिस्पर्धामा होमिएका छन्। प्रतिनिधिसभा सदस्यका लागि सप्तरीको निर्वाचन क्षेत्र १ बाट २० जना, क्षेत्र २ बाट १६ जना, क्षेत्र ३ बाट १८ जना र क्षेत्र ४ बाट १६ जना गरी ७० जनाको उम्मेदवारी कायम रहेको जिल्ला निर्वाचन अधिकारी रमेशकुमार जोशीले बताए। यस्तै प्रदेश सभा १ (क) मा ११ जना, १ (ख) मा १० जना, प्रदेश २ (क) मा १७ जना, २ (ख) मा १४ जनाको उम्मेदवारी कायम रहेको छ। प्रदेश ३ (क) मा १८ जना, ३ (ख) मा ११ जना, ४ (क) मा १३ जना र ४ (ख) मा १२ जनाको उम्मेदवारी कायम रहेको जिल्ला निर्वाचन कार्यालय सप्तरीले जनाएको छ। झण्डै आधा सङ्ख्यामा मतदाता रहेको महिलाको उम्मेदवारी भने १०८० प्रतिशत मात्र रहेको तथ्यांकले देखाएको छ। साना दल र स्वतन्त्रबाट १९ जना महिला उम्मेदवार भए पनि ठूला दलले एकै जना महिलालाई उम्मेदवार बनाएका छैनन्। सप्तरीमा पुरुष मतदाता २ लाख १७ हजार २८२ छन् भने महिला मतदाता २ लाख १ हजार ७१ र अन्य २१ छन्। प्रतिनिधि सभा सदस्यका लागि पाँच जना तथा प्रदेश सभा सदस्यका लागि १४ जना महिला चुनावी मैदानमा छन्।"
रुकुम पूर्वमा १८ जना चुनावी मैदानमा,"रुकुम पूर्व : मसिंर ४ गते हुने प्रतिनिधि सभा र प्रदेश सभाको निर्वाचनमा रुकुम पूर्वबाट १८ जना चुनावी मैदानमा उत्रिँदै छन्। नेकपा माओवादी केन्द्रबाट तीन, नेपाली कांग्रेसबाट एक बागी र दुई जनाको स्वतन्त्र उम्मेद्वारसहित जिल्लामा १८ जनाको उम्मेद्वारी दर्ता भएको हो। मुख्य निर्वाचन अधिकृतको कार्यालय रुकुमकोटले अन्तिम नामावली प्रकाशन गर्दै सो जानकारी गराएको हो। जसअनुसार बागी र स्वतन्त्र गरी १४ जनाले स्वतन्त्र रूपमा मनोनयन दर्ता गराएका थिए। जसमा माओवादी केन्द्रबाट प्रतिनिधि सभा सदस्यमा बागी उम्मेदवार दिएका चन्द्रराज झाँक्री मगर, प्रदेश (ख)बाट बागी उम्मेदवार अनेरास्ववियू क्रान्तिकारीका केन्द्रीय उपाध्यक्ष केशव रावल, स्वतन्त्रका उम्मेदवार नरहरि खड्का, पूर्णजंङ सिंह, प्रदेश (क)बाट माओवादी केन्द्रदेखि बागी उम्मेदवार सुरुल पुन मगर र नेपाली कांग्रेसबाट बागी उम्मेदवार प्रदेश (क)बाट दुतकुमार पुन मगर (गुमाने)ले भने उम्मेदवारी फिर्ता लिएनन्। जिल्लामा सात जना बागी र एक जना स्वतन्त्रले उम्मेदवारी फिर्ता लिएका छन््। गठबन्धन उम्मेदवार तथा पार्टीबाट रुष्ट भएर बागी उम्मेदवारी दिएका सात जना र एक स्वतन्त्र गरी आठ जनाले उम्मेदवारी फिर्ता लिएका हुन्। बागी उम्मेदवारी फिर्ता लिनेहरूमा प्रदेश (क)बाट नेकपा माओवादी केन्द्रका लुम्बिनी प्रदेश कार्यालय सदस्य रामसुर बुढा मगर, माओवादी केन्द्रकै प्रदेश सदस्य संगम रोका मगर, ओमकुमारी शाही (मल्ल) माओवादी केन्द्रकै कालिप्रसाद रोका मगरले उम्मेदवारी फिर्ता लिएका हुन्। यसैगरी प्रदेश (ख)बाट माओवादी केन्द्रका प्रदेश सदस्य गजेन्द्रबहादुर ओली, माओवादी केन्द्रकै दलप्रसाद कामी, नेपाली कांग्रेस जिल्ला उपसभापति भीमबहादुर खड्का र स्वतन्त्र उम्मेदवार सुरेश थापाले उम्मेदवारी फिर्ता लिएको बताइएको छ। अब रुकुम पूर्वबाट प्रतिनिधि सभा र प्रदेश सभाको निर्वाचनमा भाग लिनेहरूमा बागी र स्वतन्त्रसहित सत्ता गठबन्धनबाट प्रतिनिधि सभामा नेकपा माओवादी केन्द्रबाट पूर्ण बहादुर घर्ती, प्रदेश सभा क्षेत्र नं(क) बाट नेकपा माओवादी केन्द्रकै तेजबहादुर ओली (प्रतीक) र प्रदेश सभा क्षेत्र नं(ख) बाट नेपाली कांग्रेसका धनबहादुर केसी रहेका छन्। नेकपा एमालेबाट प्रतिनिधि सभा सदस्यका लागि कैलाश कुमार मल्ल, प्रदेश सभा क्षेत्र नं(क) बाट तेजेन्द्र बुढामगर (तेजिलो) र प्रदेश सभा क्षेत्र नं(ख) बाट भावना बुढाथोकी रहेकी छन्। यसैगरी राप्रपाबाट प्रतिनिधि सभा सदस्यका लागि खिमबहादुर खत्री र प्रदेश सभा क्षेत्र नं(ख) बाट केशव चन्द्र समाल रहेका हुन। मंगोल नेशनल अर्गनाइजेशनबाट प्रतिनिधि सभा सदस्यका लागि रतनबहादुर बुढा, प्रदेश सभा क्षेत्र नं(क) बाट पुरा पुन र प्रदेश सभा क्षेत्र नं(ख) बाट लेखन बुढा छन् भने नेश्नालिष्ट पिपुल्स पार्टीबाट प्रतिनिधि सभामा बलबहादुर बुढाले उम्मेद्वारी दर्ता गराएका हुन्।"
कांग्रेसले बोलायो केन्द्रीय कार्यसम्पादन समितिको बैठक,"काठमाडौं : नेपाली कांग्रेसले केन्द्रीय कार्यसम्पादन समितिको बैठक बोलाएको छ। शुक्रबार दिउँसो २ बजे पार्टीको केन्द्रीय कार्यालय, वीपी स्मृति भवनमा केन्द्रीय कार्यसम्पादन समितिको बैठक बोलाइएको कांग्रेस मुख्य सचिव कृष्णप्रसाद पौडेलले जानकारी दिए । उनका अनुसार बैठकमा केन्द्रीय कार्यसम्पादन समितिका पदाधिकारी एवं सदस्यहरूको उपस्थित हुनेछन्। बैठकमा आगामी निर्वाचनको रणनीति र समसामयिक राजनीतिको विषयमा छलफल हुनेछ। आगामी निर्वाचनमा कांग्रेस, माओवादी केन्द्र, लोसपा, एकीकृत समाजवादी र राष्ट्रिय जनमोर्चाले गठबन्धन गरेका छन्।"
धरानका मेयर हर्क साम्पाङविरुद्ध नगरबासी सडकमा,"धरान : धरान उपमहानगरपालिकाका मेयर हर्कराज राई ( हर्क साम्पाङ) विरुद्द नगरबासी सडकमा उत्रिएका छन्। धरान ४, १३ र १४ का सर्वसाधारणले बिहीबार मेयर राईविरुद्द शिवधारा चोकमा आन्दोलन गरेका छन्। मेयर राईले धरान ४ को शिवजट्टाबाट खानेपानी ल्याउने तयारी गरेपछि त्यसको प्रतिकारमा तीनवटा वाडका बासिन्दा उत्रिएका हुन्। मेयर राइले जनश्रमदानबाट खानेपानी ल्याउन तयारी गरेपछि धरान ४, १३ र १४ का बासिन्दाले खानेपानी मुहान जाने बाटो शिवधारा पेट्रोल पम्पअगाडि अवरोध गरेका थिए । मेयर राइले तीन वडाका जनताले निजी लगानीमा पानी खाइरहेकामा यहाँका जनतालाई काकाकुल बनाउने उद्देश्यले मुहान मिचेर खानेपानी अन्यत्र लैजान लागेकाले आन्दोनमा उत्रनु परेको धरान १४ का नबिन केसीले बताए । उनले मेयर राइले आफ्न समर्थकलाई उकासेर यहाँका जनतासँग मुढभेड गराउन खोजेको आरोप लगाए । धरान ४,१३ र १४ का बासिन्दाले खाँदै गरेको पानीको मुहान माथिबाट मेयर राइले खानेपानी अन्यत्र लान लागेपछि उनीविरुद्ध आन्दोलन गर्नु परेको धरान १३ मदन कट्वालले बताए । उनले यस क्षेत्रका बासिन्दाको सहमती बेगर खानेपानी अन्यत्र लगिए कडा आन्दोलन गर्ने चेतावनी दिएका छन्। मेयर राई दलबलसहित शिबजट्टाको पानी ल्याउन हिंडेपछि आन्दोलनकारीले शिवधारामा बाटो छेकेका थिए। दुईतर्फी झडप हुने देखिएपछि घटना स्थलमा नेपाल प्रहरी र सशस्त्र प्रहरी परिचालन गरिएको थियो । झडप हुने अवस्था आएपछि तत्काल प्रहरी परिचलन गरिएको इलाका प्रहरी कार्यालय धरानका डिएसपी वुद्ध श्रेष्ठले बताए । मेयर राईले उपमहानगरपालिकाबाट संस्थागत निर्णयबेगर आफूखुशी काम गर्दै हिंडेको भन्दै आन्दोलनकारीलाई धरान ४ का वडाअध्यक्ष धनबहादुर राई र १४ का कृष्ण भट्टराईलेसमेत साथ दिएका छन्। धरान ४ का वडाअध्यक्ष राईले मेयरले मनोमानी ढङ्गले खानेपानी अन्यत्र लागि यहाँका जनतालाई काकाकुल बनाउन खोजेको आरोप लगाए । मेयर साम्पाङलाई सर्वसाधारणले घेराउ गरी चर्को विरोध गरेपछि वार्ताद्वारा यसको समस्या समाधान गरिने र धरान ४, १३ र १४ का बासिन्दालाई अन्याय नगरिने आश्वासन दिएका छन्।"
चिनियाँ राजदूत यान्छीले गरिन् गृहमन्त्री खाणसँग शिष्टाचार भेट,"काठमाडौं : नेपालका लागि चिनियाँ राजदूत होउ यान्छीले गृहमन्त्री बालकृष्ण खाँणसँग शिष्टाचार बिदाई भेट गरेकी छन्। बिहीबार गृह मन्त्रालयमा भएको भेटमा नेपालचीनबीचको आपसी सम्बन्ध, सहयोग आदानप्रदानलगायत विषयमा कुराकानी भएको हो। गृहमन्त्री खाँणले भेटमा नेपाल असंलग्न परराष्ट्र नीति र पञ्चशीलको सिद्धान्तमा प्रतिबद्ध रहेको बताए। नेपाल असंलग्न परराष्ट्र नीति र पञ्चशीलको सिद्धान्तमा प्रतिबद्ध छ, गृहमन्त्री खाणले भने,नेपाल सरकार, नेपाली जनता एक चीन नीतिप्रति विश्वस्त छौँ। छिमेकी मुलुकको सुरक्षा संवेदनशीलतामा सरकार संवेदनशील छ। उनले नेपालमा कुनै पनि मुलुकविरुद्ध कुनै अवाञ्छनीय गतिविधि हुन नदिने प्रष्ट पारे। उनले राजदूत यान्छीको कार्यकालमा भएको चिनियाँ राष्ट्रपति सि चिनफिङ, चिनियाँ राष्ट्रिय जनकंग्रेसका अध्यक्ष लि चान्सुलगाययत उच्च पदस्थ अधिकारीको नेपाल भ्रमणले नेपाल चीन सम्बन्धलाई अझै सुदृढ बनाएको बताए। नेपालचीन बीचमा कुटनीतिक सम्बन्धका साथसाथै सामाजिक र साँस्कृतिक सम्बन्ध पनि रहेको बताउँदै खाणले नेपालको भौतिक विकास, प्राकृतिक विपद् र महामारीको बेलामा पुर्याएको सहयोगका लागि चिनियाँ सरकार र चिनियाँ जनतालाई राजदूत यान्छीमार्फत धन्यवाद दिए। राजदूत यान्छीले चार वर्षे कार्यकाल सफलतापूर्वक सम्पन्न गरेर नयाँ महत्वपूर्ण जिम्मेवारीका लागि जान लागेकोमा शुभकामना व्यक्त गरे। स्वदेश फर्किएपछि पनि यान्छीले नेपाल चीन सम्बन्ध प्रगाढ बनाउन र नेपालको विकास र समृद्धि, सद्भाव र सहयोग, पर्यटनको विकासमा चिनियाँ नागरिकहरूलाई नेपाल भ्रमणमा प्रेरित गर्न निरन्तर भूमिका खेलिरहने विश्वास गृहमन्त्री खाँणले व्यक्त गरे। राजदूत यान्छीले नेपालको विकास र प्रगतिका लागि चीनले सदैव सदभाव र सहयोगका साथ साथै शुभकामना व्यक्त गरिरहेको बताए। पर्यटन विकासका लागि नेपाल भ्रमण आउने वातावरण चिनियाँ सरकारले मिलाउने र आफूले व्यक्तिगत रूपमा नेपालको भौगालिक, सामाजिक र सास्कृतिक विविधता तथा नेपालीको पर्यटक र पाहुनाप्रतिको सद्भावबारे आफ्ना चिनियाँ साथी र जनतासम्म विचार राख्ने यान्छीले बताइन्। खाण गृहमन्त्री भएपछि चीननेपाल सम्बन्ध सुदृढ बनाउन खेलेको भूमिकाको सराहना गर्दै राजदूत यान्छीले चीनको सुरक्षा संवेदनशीलतालाई गम्भीररूपमा लिएकोमा धन्यवाद व्यक्त गरिन्। मंसिर ४ गते निधारित प्रतिनिधि सभा र प्रदेश सभा निर्वाचन सम्पन्न गर्न नेपाल सरकार र गृहमन्त्रीलाई सफलता मिलोस् भन्ने शुभकामना चीन सरकारका तर्फबाट राजदूत यान्छीले दिइन्। आफू जुनसुकै जिम्मेवारीमा जहाँ रहेपनि नेपालबाट प्राप्त सम्मान र सद्भावलाई सदैव सम्झिरहने यान्छीले बताइन्। गृहमन्त्री खाँणले नेपालमा संवैधानिक व्यवस्था अनुसार ५५ वर्षमा स्थानीय तह, प्रदेश सभा र प्रतिनिधि सभाको निर्वाचन हुने जानकारी गराउँदै स्थानीय तहको निर्वाचन शान्तिपूर्ण रूपमा सम्पन्न गरेको तथा मंसिर ४ गते हुने प्रतिनिधि सभा र प्रदेश सभा निर्वाचन निष्पक्ष, भयरहित र स्वतन्त्रतापूर्वक सम्पन्न गर्ने तयारी सरकारले गरिरहेको बताए।"
"गठबन्धनले सातवटै प्रदेशमा चुनावी सभा गर्ने, पौडेललाई चुनावी कमाण्डरको जिम्मेवारी","काठमाडौं : गठबन्धनले नेपाली कांग्रेसका वरिष्ठ नेता रामचन्द्र पौडेलको नेतृत्वमा निर्वाचन परिचालन समन्वय समिति गठन गरेको छ। बालुवाटारमा बिहीबार बसेको शीर्ष नेताहरूको बैठकले उक्त समिति गठन गरेको हो। त्यस्तै अपील प्रकाशनको जिम्मा चार नेतालाई दिइएको छ। जसमा प्रकाशशरण महत, हितमान शाक्य, प्रमेश हमाल र हिमलाल पुरी रहेका छन्। गठबन्धनले संयुक्तरुपमा चुनावीसभा समेत गर्ने भएको छ। गठबन्धनले सातवटै प्रदेशमा चुनावीसभा गर्ने भएको हो। जसमा कात्तिक ४ गते पोखरा र बुटवल, ५ गते विराटनगर र जनकपुर, धनगढी र सुर्खेत र ७ गते काठमाडौंमा चुनावी सभा आयोजना हुनेछ।"
राप्रपा र स्वतन्त्र उम्मेदवारको समर्थन एमालेलाई,ओखलढुंगा : प्रतिनिधिसभामा एमालेका उम्मेदवार यज्ञराज सुनुवारलाई समर्थन गर्दै संघ तर्फका स्वतन्त्र उम्मेदवार हर्कबहादुर खड्काले उम्मेदवारी फिर्ता लिएका छन्। सुनुवारको उम्मेदवारीलाई समर्थन गर्दै खड्काले उम्मेदवारी फिर्ता गरेको बताए। जिल्लामा विकास निर्माण र जनताका ससाना समस्यामा समेत सुनुवारले महत्वपूर्ण भूमिका निर्वाह गरेको र जनताको माग सुनुवारकै रहेकाले आफुले उम्मेदवारी फिर्ता लिएको उनले दाबी गरे। आफुलाई समर्थन सहितको उम्मेदवारी फिर्ता लिएपछि एमाले उम्मेदवार सुनुवारले धन्यवाद दिँदै सिंगो जिल्लाबासीको आफुलाई साथ र समर्थन रहने दावी गरेका छन्। त्यस्तै प्रदेशसभा क तर्फ एमालेका उम्मेदवार अम्बिरबाबु गुरुङलाई समर्थन गर्दै राप्रपाका उम्मेदवार सानुराम दाहालले उम्मेदवारी फिर्ता लिएका छन्। राप्रपाबाट प्रदेश सभा ञकझ मा प्रत्यक्ष उम्मेदवारी दिएका दाहालले एमालेका गुरुङलाई समर्थन गर्दै उम्मेदवारी फिर्ता लिएका हुन्। दुवै उम्मेदवारहरुले एमाले उम्मेदवारहरुलाई सघाउने बचन दिएका छन्। आफ्ना उम्मेदवाहरुको समर्थनमा उम्मेदवारी फिर्ता लिने दुवै उम्मेदवाहरुलाई एमालेले पार्टी कार्यालयमा सम्मान गरेको छ।
तीन प्रदेशमा माओवादीको महिला उम्मेदवार शून्य,"काठमाडौं : आसन्न प्रतिनिधिसभा निर्वाचनमा प्रदेश १, मधेस र गण्डकी प्रदेशमा माओवादी केन्द्रमा महिला उम्मेदवार शून्य रहेको छ। प्रदेश १ मा माओवादी केन्द्रका ६ जना उम्मेदवार रहेका छन्। जसमा महिला उम्मेदवार एक जना पनि परेका छैनन्। त्यस्तै मधेस प्रदेशमा पनि ६ जना उम्मेदवार रहेका छन्। यो प्रदेशमा पनि महिला उम्मेदवार शून्य रहेको छ। गण्डकी प्रदेशमा माओवादी केन्द्रबाट ३ जना उम्मेदवार रहेका छन्। यो क्षेत्रमा पनि महिला उम्मेदवार छैनन्। गण्डकीमा माओवादी केन्द्रबाट गोरखा२ मा पुष्पकमल दाहाल 'प्रचण्ड', लमजुङ१ मा देब गुरुङ, कास्की ३ मा रामजी प्रसाद वराल (जीवन)को उम्मेदवारी परेको छ। देशभरि माओवादी केन्द्रका ८ जनामात्रै महिला उम्मेदवार बनेका छन्। बागमती प्रदेशअन्तर्गत् काठमाडौं२ मा ओनसरी घर्ती, काठमाडौं७ मा मानुषी यमी भट्टराई, काठमाडौं९ मा कल्पना धमला, काठमाडौं १० मा अन्जना विसंखेको उम्मेदवारी परेको छ। त्यस्तै ललितपुर ३ बाट पम्फा भुसालको मात्रै उम्मेदवारी परेको छ। लुम्बिनी प्रदेशमा दाङ २ बाट रेखा शर्माको उम्मेदवारी परेको छ। कर्णाली प्रदेशमा जुम्ला १ बाट गोमा गौतम कुँवर र सुदुरपश्चिम प्रदेशमा कञ्चनपुर १ बाट विना मगरको उम्मेदवारी परेको निर्वाचन आयोगको सूचीमा उल्लेख छ। माओवादी केन्द्रले समावेशीको आवाज उठाए पनि व्यवहारमा भने कार्यान्वयन नगरेको राजनितीक बिश्लेषकहरु बताउँछन्।"
झापा ३ का बागी उम्मेदवारलाई एमालेले गर्यो कारबाही,झापा : नेकपा एमाले झापाले जिल्ला कमिटी सदस्य डम्बरबहादुर गिरीलाई साधारण सदस्यसमेत नरहने गरी निष्कासन गरेको छ। नेकपा एमाले र राप्रपाले तालमेल गरी चुनावी मैदानमा उत्रिएका बेला हल्दिबारी निवासी गिरीले झापा क्षेत्र नम्बर ३ बाट प्रतिनिधिसभा सदस्य पदमा बागी उम्मेदवारी दिएका छन्। जिल्ला सदस्य गिरीले पार्टी अनुशासन उल्लंघन गरेकाले पार्टीका सबै जिम्मेवारी र साधारण सदस्यसमेत नरहनेगरी निष्कासन गरिएको एमाले झापा अध्यक्ष दीपक कार्कीले जानकारी दिए। कार्कीले पार्टीविरोधी गतिविधि गर्ने अर्जुनधाराका हरिकुमार राना र शिवसताक्षीका होमप्रसाद गौतमलाई यसअघि नै साधारण सदस्यसमेत नरहने गरी निष्कासन गरिसकिएको जनाउँदै पार्टी निर्णयको विरुद्धमा चुनावी गतिविधिमा प्रत्यक्ष परोक्षमा संलग्न जो कोही नेता तथा कार्यकर्ताहरूको पहिचान गरी तत्काल कारबाही गरिने चेतावनी दिएका छन्। एमालेको सहयोगमा झापा नम्बर ३ बाट राप्रपाका अध्यक्ष राजेन्द्रप्रसाद लिङ्देनले उम्मेदवारी दिएका छन्। लिङ्देनविरुद्ध गिरीले उम्मेदवारी दिएपछि पार्टीभित्र खैलाबैला मच्चिएको थियो। एमालेसमेत परित्याग नगरी स्वतन्त्र उम्मेदवारी दिएका गिरीले सूर्यमुखी फूल चुनाव चिन्ह पाएका छन्।
७० नाघेका उम्मेदवारहरू अधिकांश प्रमुख पार्टीका शीर्षस्थ नेता,काठमाडौं : आसन्न निर्वाचनमा प्रतिनिधिसभातर्फ ३५ जनाभन्दा बढी उम्मेदवारहरूको उमेर ७० वर्ष कटेको छ। निर्वाचन आयोगले प्रकाशन गरेको अन्तिम नामावलीमा ७० वर्षदेखि ९९ वर्ष उमेर समूहका ३५ जना रहेका छन्। तीमध्ये अधिकांश शीर्षस्थ नेताहरू नै छन्। कूल २ हजार ४१२ उम्मेदवारमध्ये ३५ जना देशकै ठूलो पार्टी एमालेदेखि स्वतन्त्रसम्म रहेका छन्। सबैभन्दा धेरै उमेरका उम्मेदवार रहेका छन् गोरखा २ का टीकादत्त पोखरेल। उनको उमेर ९९ वर्ष रहेको छ। उनले कांग्रेस बीपीबाट उम्मेदवारी दिएका हुन्। सो क्षेत्रमा प्रचण्डसहित १२ जनाको उम्मेदवारी परेको छ। त्यस्तै प्रधानमन्त्री शेरबहादुर देउवाले पनि ७७ वर्षको उमेरमा डडेलधुराबाट उम्मेदवारी दिएका छन्। पूर्व प्रधानमन्त्री एवं नेकपा एमालेका अध्यक्ष केपी शर्मा ओलीले ७० वर्षको उमेरमा झापा ५ बाट उम्मेदवारी दिएका छन्। नेकपा एकीकृत समाजवादीका सम्मानित नेता एवं पूर्वप्रधानमन्त्री झलनाथ खनाल ७२ वर्षको उमेरमा इलाम १ बाट उम्मेदवारी दिएका छन्। कांग्रेस वरिष्ठ नेता रामचन्द्र पौडेलले पनि तनहुँ १ बाट ७८ वर्षको उमेरमा उम्मेदवार बनेका छन्। कांग्रेस नेता कृष्णप्रसाद सिटौलाले ७२ वर्षको उमेरमा झापा ३ बाट उम्मेदवारी दिएका छन्। कांग्रेस नेता डा शेखर कोइरालाले ७२ वर्षको उमेरमा उम्मेदवारी दिएका छन्। तनहुँ १ मा गोविन्दराज जोशीले स्वतन्त्र तर्फबाट ७३ वर्षको उमेरमा उम्मेदवारी दिएका छन्। त्यस्तै लोकतान्त्रिक समाजवादी पार्टीका अध्यक्ष महन्थ ठाकुरले ८० वर्षको उमेरमा उम्मेदवारी दिएका छन्। निर्वाचन आयोगका अनुसार लोसपाकै नेता सर्वेन्द्रनाथ शुक्लले ७२ वर्षको उमेरमा रुपन्देही ४ बाट उम्मेदवारी दिएका छन्। राप्रपा नेता दीपक बोहोराले रुपन्देही ४ बाट ७१ वर्षको उमेरमा उम्मेदवारी दिएका छन्।
नवनियुक्त अमेरिकी राजदूत थम्प्सन आइपुगे नेपाल,काठमाडौं : नेपालका लागि नवनियुक्त अमेरिकी राजदूत डीन थम्प्सन नेपाल आइपुगेका छन्। वाशिङ्टन डीसीमा केही हप्ताअघि शपथ लिएका उनी परिवारसहित बिहीबार नेपाल आइपुगेका हुन्। निवर्तमान राजदूत र्यान्डी बेरीको चार वर्षे कार्यकाल सकिएपछि अमेरिकी सरकारले थम्प्सनलाई नेपालको राजदूतमा नियुक्त गरेको थियो। उनी दक्षिण एसिया मामिलाका जानकारका रुपमा चिनिन्छन्। उनले दुई दसकभन्दा बढी विदेश सेवामा बिताइसकेका छन्। अमेरिकी राजदूतावासका अनुसार थम्प्सनले केही समयपछिमात्रै राष्ट्रपति विद्यादेवी भण्डारीसमक्ष ओहोदाको प्रमाणपत्र पेस गर्नेछन्। त्यसअघि उनी परिवारसहित नेपाली वातावरणमा घुलमिल हुने दूतावासले जनाएको छ।
"लोसपाले भन्यो, प्रधानमन्त्रीसँगको सहमति कायम होस्","काठमाडौं : उम्मेदवारको विषयलाई लिएर सत्ता गठबन्धनमा विवाद भएको छ। अगामी मंसिर ४ गते हुने प्रतिनिधि सभा र प्रदेश सभा निर्वाचनको उम्मेदवारको विषयमा बुधबार सत्तारुढ ४ दलले जारी गरेको विज्ञप्तिप्रति लोकतान्त्रिक समाजवादी पार्टी नेपालले गम्भीर ध्यानाकर्षण भएको जनाएको हो। बिहीबार लोसपा अध्यक्ष महन्थ ठाकुरले एक विज्ञप्ति जारी गर्दै लोकतान्त्रिक समाजवादी पार्टी नेपाल र सत्ता गठबन्धनका नेतृत्वकारी दल नेपाली कांग्रेसका सभापति तथा प्रधानमन्त्रीबीच असोज २२ गते भएको सहमति विपरित रहेको उल्लेख गरेका छन्। सत्तारुढ गठबन्धनले सर्लाही क्षेत्र नं२ प्रतिनिधिसभा तर्फको साझा उम्मेदवार महेन्द्र राय यादवलाई बनाएको छ। चार दलका शीर्ष नेताहरुले हस्ताक्षर गरेको वक्तव्यमा भनिएको छ, सर्लाही जिल्ला क्षेत्र नम्बर २ प्रतिनिधि सभामा सत्तारुढ गठबन्धनका साझा उमेदवार महेन्द्र राय यादव र सर्लाही २ प्रदेश सभा (१) मा सुनिल साह र २ मा कौशलन्द्र किशोर राय यादव उम्मेदवार रहनुभएको यसै विज्ञप्तिमार्फत जानकारी गराइन्छ । यादव माओवादी केन्द्रबाट उम्मेदवार बनेका हुन्। बाबुराम भट्टराई नेतृत्वको नेपाल समाजवादी पार्टीका नेता यादवलाई गठबन्धनले आफ्नो आधिकारिक उम्मेदवार बनाएको छ। सोहि विषयलाई लोसपाले असहमति जनाउँदै २२ गते मधेश प्रदेशको सन्दर्भमा प्रधानमन्त्रीसँग भएको सहमति नै आधिकारीक सहमति रहेको उल्लेख छ। जारी विज्ञप्तिमा भनिएको छ, सर्लाही क्षेत्र नं २ को प्रतिनिधि सभातर्फ  मित्रवत प्रतिस्पर्धा गर्ने, सर्लाही क्षेत्र नं २ को (क) मा नेपाली काँग्रेसको उम्मेदवार हुने, सर्लाही क्षेत्र नं २ को (ख) मा लोसपा नेपालको उम्मेदवार हुने, सर्लाही क्षेत्र नं १ को (क) मा लोसपा नेपालको उम्मेदवार हुने, महोत्तरी क्षेत्र नं १ को (क) मा लोसपा नेपालको उम्मेदवार हुने, महोत्तरी क्षेत्र नं २ को (क) मा लोसपा नेपालको उम्मेदवार हुने।सर्लाही २ मा लोसपाका राजेन्द्र महतोले उम्मेदवारी दिएका छन्।"
कस्ता छन् नेकपा एकीकृत समाजवादीका उम्मेदवार?,"काठमाडौं : सत्तारुढ दल नेकपा एकीकृत समाजवादीले प्रतिनिधिसभातर्फ देशभरि २० स्थानबाट चुनावी प्रतिस्पर्धा गर्दैछ। पार्टीका अध्यक्ष एवं पूर्व प्रधानमन्त्री माधवकुमार नेपाल रौतहट१ बाट चुनावी मैदानमा होमिँदैछन्। अर्का सम्मानित नेता एवं पूर्व प्रधानमन्त्री झलनाथ खनाल इलाम १ बाट चुनाव लड्दैछन्। त्यस्तै उदयपुरबाट पार्टी उपमहासचिव जगननाथ खतिवडा उदयपुर १, स्थायी कमिटी सदस्य धर्मनाथप्रसाद शाह सिरहा ४, पूर्व श्रम मन्त्री समेत रहेका कृष्णकुमार श्रेष्ठ बारा ४, देवशंकर पौडेल रामेछाप १ बाट चुनावमा होमिँदैछन्। निर्वाचन आयोगको प्रतिनिधिसभा उम्मेदवारको अन्तिम नामावलीअनुसार विरोध खतिवडा मकवानपुर २, बागमती प्रदेशका मुख्य मन्त्री राजेन्द्रप्रसाद पाण्डे धादिङ १, पर्यटन मन्त्री जीवनराम श्रेष्ठ काठमाडौं ८, श्रीनाथ बराल कास्की २ बाट लड्ने भएका छन्। त्यस्तै ललितपुर २ बाट कृष्णलाल महर्जन, गुल्मी २ बाट पूर्व सहरी विकास मन्त्री रामकुमारी झाक्री, पाल्पा २ बाट पूर्व उद्योग मन्त्री सोमप्रसाद पाण्डे, दाङ १ बाट शहरी विकास मन्त्री मेटमणी चौधरी, सल्यान १ बाट प्रकाश ज्वाला, डोल्पा १ बाट धनबहादुर बुढा उम्मेदवार बनेका छन्। त्यस्तै दैलेख १ बाट अम्मरबहादुर थापा, अछाम १ बाट शेरबहादुर कुँवर, बझाङ १ बाट भानुभक्त जोशी र डोटीबाट पूर्व पर्यटन मन्त्री प्रेमबहादुर आले चुनावी मैदानमा भिड्दैछन्।"
मेरो प्रतिस्पर्धा धनाढ्य व्यक्ति र राजनीति कार्यकर्ताबीचको लडाइँ हो : हृदयेश त्रिपाठी,"परासी : पूर्वमन्त्री हृदयेश त्रिपाठीले पाहुनलाई स्वागत गर्न सकिने तर सधैंभरि राखिराख्न नसकिने बताएका छन्। आफूसँग चुनाव लडेका अर्बपति विनोद चौधरीलाई लक्षित गर्दै उनले भने, उहाँ हाम्रो पाहुना हो। नेपाली परम्परामा पाहुनालाई केही दिन स्वागत गर्ने हो। उहाँलाई स्वागत छ, तर सधैं राखिराख्न सकिन्न। उहाँलाई चुनावपछि जनताले जसरी आएको हो, त्यसैगरी फिर्ता पठाउँछन्। त्रिपाठी र चौधरी नवलपरासी पश्चिमको निर्वाचन क्षेत्र नं १ बाट प्रतिनिधिसभा सदस्यमा चुनाव लडेका छन्। त्रिपाठी जनता प्रगतिशिल पार्टी (जप्रपा) र चौधरी नेपाली कांग्रेसबाट चुनाव लडेका हुन्। त्रिपाठीलाई एमालेले समर्थन गरेको छ भने चौधरी सत्ता गठबन्धनबाट लडेका छन्। गठबन्धनले छुट्टाछुट्टै उम्मेदवारी दिएपछि किचलो उत्पन्न भएको छ। आफ्नो उम्मेदवारीबारे जानकारी दिन बिहीबार परासीमा आयोजित पत्रकार सम्मेलनमा त्रिपाठीले अर्बपति चौधरी र आफ्नो चुनावी प्रतिस्पर्धालाई धनाढ्य व्यक्ति र राजनीति कार्यकर्ताको लडाईँका रुपमा हेरेको बताए। कांग्रेसका स्थानीय कार्यकर्ताले उम्मेदवारी दिएको भए मैले नदिने सोँचमा बनाएको थिएँ। तर बाहिरबाट धनाढ्य ल्याएर लडाएका कारण धनको वर्चस्वलाई परास्त गरी राजनीतिक वर्चस्व कायम राख्न मलाई उम्मेदवारी दिन बाध्य बनायो, त्रिपाठीले भने। नयाँ उम्मेदवार ल्याएर जिल्लाका कांग्रेसी नेता कार्यकर्तालाई उनीहरूकै दलले दिएको राजनीतिक चुनौतीलाई परास्त गर्न पनि आफ्नो उम्मेदवारी रहेको त्रिपाठीको भनाइ थियो। धनाढय चौधरीसँगको आफ्नो लडाई देशभरका सबै राजनीतिक कार्यकर्ताको प्रतिनिधित्वको रुपमा रहेको उनको तर्क छ। राजनीतिलाई सौखका रुपमा हेर्नेले चुनाव जिते राजनीति प्रणालीलाई नै दूरगामी असर पार्ने भएकाले मतदाताले त्यसमा विचार गर्नेमा आफू विश्वस्त रहेको त्रिपाठीको भनाइ थियो। गठबन्धन र एमालेलगायतका अन्य दलहरूले विभिन्न जिल्लामा गरेको गठबन्धन र तालमेलको निर्णयले चुनावलाई सरल र सहज ढंगले सम्पन्न गराउन मद्दत मिलेको त्रिपाठीको भनाइ छ।"
"बैतडीमा गठबन्धनमा दरार, बागीले लिएनन् उम्मेदवारी फिर्ता",बैतडी : बैतडीमा सत्ता गठबन्धमा दरार पैदा भएको छ। गठबन्धनका दलका बागी उम्मेदवारी फिर्ता नलिएपछि दरार पैदा भएको हो। नेकपा एकीकृत समाजवादीले पनि उम्मेदवारी दर्ता कायमै राखेको छ भने बागी उम्मेदवारी दिएका कांग्रेस नेताहरुले पनि उम्मेदवारी फिर्ता नलिएर उम्मेदवारी कायमै राखेका हुन्। प्रतिनिधिसभाका लागि कांग्रेस नेता केशवबहादुर चन्दले आफ्नो उम्मेदवारी कायमै राखेका छन् भने प्रदेशसभाका लागि क्षेत्र नं (क)बाट पनि कांग्रेस नेता हरि मोहन भण्डारीले पनि उम्मेदवारी कायमै राखेका छन्। क्षेत्र नं (क)बाटै नेकपा एकीकृत समाजवादीबाट उम्मेदवारी दर्ता गरेका नरेन्द्र बिष्टले पनि उम्मेदवारी कायमै राखेपछि सत्तागठबन्ध संकटमा परेको हो। गठबन्धनबाट प्रतिनिधिसभाका लागि नेकपा माओवादी केन्द्रका नरेन्द्र कुवँर (बियजसुन्दर)ले टिकट पाएका थिए। उनको प्रतिपक्षमा अब गठबन्धनकै हितौसी कांग्रेस नेता केशव बहादुर चन्दको सामना गर्नुपर्ने छ। बैतडीबाट एमालेका प्रतिनिधिसभा सदस्य उम्मेदवार दामोदर भण्डारीलाई राहत मिलेको छ। त्यसैगरी दुई निर्वाचन क्षेत्र रहेको बैतडीमा गठबन्धनबाट दुबै निर्वाचन क्षेत्रमा कांग्रेसले टिकट पाएको थियो। क्षेत्र नं (क)बाट कांग्रेसका वीरबहादुर बिष्टले टिकट पाएका हुन्। उनले अब नेकपा एकीकृत समाजवादीका नेता नरेन्द्र बिष्ट र नेपाली कांग्रेसबाट बागी उम्मेदवार हरिमोहन भण्डारीसँग नै भिड्नुपर्ने भएको छ। यसरी प्रदेशसभाको क्षेत्र नं (क)मा नेकपा एमालेका उम्मेदवार सुरेन्द्र पाललाई राहत मिलेको छ। क्षेत्र नं (ख) बाट कांग्रेसका शिवराज भट्टले टिकट पाएका हुन्। क्षेत्र नं (ख)मा भने बागी उम्मेदवार छैनन्। निवर्तमान प्रदेश सभा सदस्यसमेत रहेका एमालेका लिलाधर भट्ट नै मुख्य प्रतिस्पर्धी हुन्।
प्रधानमन्त्रीद्वारा जसपाका चारै जना मन्त्रीहरू बर्खास्त,"काठमाडौं : राष्ट्रपति विद्यादेवी भण्डारीले प्रधानमन्त्री शेरबहादुर देउवाको सिफारिसमा जनता समाजवादीका पार्टी (जसपा)का मन्त्रीहरूलाई पदमुक्त गरेको छ। राष्ट्रपति भण्डारीले जसपाका मन्त्रीहरू संघीय मामिला तथा सामान्य प्रशासनमन्त्री राजेन्द्रप्रसाद श्रेष्ठ, कृषि तथा पशुपंक्षी विकासमन्त्री मृगेन्द्रकुमार सिंह यादव, भौतिक पूर्वाधार तथा यातायातमन्त्री मोहम्मद इश्तियाक राई र वन तथा वातावरणमन्त्री प्रदीप यादवलाई संविधानको धारा ७७ को उपधारा (२)को खण्ड ख बमोजिम पदमुक्त गरेको राष्ट्रपतष कार्यालयका सहायक प्रवक्ता केशवप्रसाद घिमिरेले जानकारी दिए। चारवटै मन्त्रालय प्रधानमन्त्री देउवा आफैँले सम्हाल्नेछन्। त्यस्तै कानुन मन्त्रालयको जिम्मेवारी सञ्चार तथा सूचना प्रविधि मन्त्री ज्ञानेन्द्र कार्कीलाई दिइएको छ। कानुनमन्त्री गोविन्द बन्दी समायवधि सकिएपछि राजीनामा दिएका थिए।"
निर्वाचन आयोगले भन्यो : राजनीतिक दल र उम्मेदवारका बारेमा मत सर्वेक्षण नगर्नू,"काठमाडौं : निर्वाचन आयोगले राजनीतिक दल र उम्मेदवारका बारेमा मत सर्वेक्षण नगर्न आह्वान गरेको छ । आयोगले उम्मेदवारको मनोनयनपत्र दर्ता भएदेखि मतदान सम्पन्न नभएसम्म उम्मेदवार वा राजनीतिक दलको मत परिणामका सम्बन्धमा कुनै मत सर्वेक्षण गर्न वा परिणाम घोषणा गर्न नपाइने भएकाले गरेमा कारबाही गर्ने चेतावनी दिएको छ। मंसिर ४ गते हुने प्रतिनिधिसभा सदस्य र प्रदेशसभा सदस्यको निर्वाचन प्रयोजनका लागि निर्वाचन आचारसंहिता, २०७९ लाग भइरहेको सन्दर्भमा आचारसंहिता विपरीत कतिपय व्यक्तिहरूले सामाजिक सञ्जालको प्रयोग गरेर राजनीतिक दल र उम्मेदवारका सम्बन्धमा मत सर्वेक्षण गरेको तथा त्यसको नतिजा सार्वजनिक गरेको निर्वाचन आयोगको अनुगमनबाट पाइएको छ। आयोगका उपसचिव एवं सहायक प्रवक्ता कमल भट्टराईले बिहीबार एक विज्ञप्ति जारी गर्दै भनेका छन्, निर्वाचन आचारसंहिता, २०७९ को दफा ४ (त) मा उम्मेदवारको मनोनयनपत्र दर्ता भएको मितिदेखि मतदान सम्पन्न नभएसम्म उम्मेदवार वा राजनीतिक दलको मत परिणामका सम्बन्धमा कुनै मत सर्वेक्षण गर्न वा त्यस्तो सर्वेक्षणको परिणाम घोषणा गर्न वा प्रकाशन गर्न नपाइने स्पष्ट उल्लेख गरिएको छ । आचारसंहिताको दफा ४ को (थ) मा निर्वाचनलाई प्रतिकूल प्रभाव पार्ने वा अवरोध गर्ने गरी विचार राख्न, प्रचारप्रसार गर्न, कुनै विद्युतीय सामग्री उत्पादन गर्न तथा सामाजिक सञ्जालमा प्रकाशन गर्न वा अरूले प्रकाशन गरेका सामग्री शेयर गर्नसमेत नहुने व्यवस्था रहेको विज्ञप्तिमा उल्लेख छ। कानुनी व्यवस्थाहरु विपरीत कोही कसैले कार्य गरेमा कानुन बमोजिम कारबाही हुने विज्ञप्तिमा उल्लेख छ।"
अरिङ्गालको टोकाइबाट स्याङ्तानको मृत्यु,हेटौंडा : मकवानपुरमा अरिङ्गालको टोकाइबाट एक जनाको मृत्यु भएको छ। मृत्यु हुनेमा भीमफेदी गाउँपालिका वडा नम्बर६ निवासी वर्ष ६२ का कृष्णबहादुर स्याङ्तान रहेको जिल्ला प्रहरी कार्यालय मकवानपुरका प्रहरी नायव उपरिक्षक एवम् प्रवक्ता टेकबहादुर कार्कीले जानकारी दिए। हिजो दिउँसो घर नजिकैको काभ्रेडाँडामा गोठालो गएका उनलाई अरिङ्गालले टोकेपछि उपचारको लागि चितवनको भरतपुरस्थित अस्पताल लगिएको थियो। स्याङ्तानको उपचारको क्रममा आज विहान मृत्यु भएको हो। त्यस्तै भीमफेदी गाउँपालिका वडा नम्बर६ जुरिखेतमा घाँस काट्न गएकी एक जना महिलाको भीरबाट लडेर मृत्यु भएको छ। मृत्यु हुनेमा ३२ वर्षीया समिता राना मगर रहेको प्रहरीले जनाएको छ। घरदेखि १ किलोमिटर उत्तरतर्फको जङ्गलमा घाँस काट्न गएकी उनको भीरबाट लडेर घटनास्थलमै मृत्यु भएको हो। मृतक रानाको शव पोष्टमार्टमको लागि हेटौंडा अस्पतालमा ल्याइएको प्रहरीले जनाएको छ।
राजनीतिक मैदानका भेट्रान खेलाडीसँग चुनाव लड्दै पूर्वअधिकृत,"काठमाडौं : बिहान उठ्ने बित्तिकै पहिले ट्रायल सेन्टरमा जान हतारो हुन्थ्यो । तर, अहिले पोषण थापालाई मतदाताको घरमा जान चटारो हुन्छ । सूर्य र चन्द्र अंकित नेपालको झण्डा छात्तिमा टाँसेका उनी चुनाव चिह्न चपाककल लिएर भोट माग्न व्यस्त भएका छन् । असोज २२ गतेसम्म उनको परिचय यातायात व्यवस्था सेवा कार्यालय बर्दिबासको प्रमुख थियो । २३ गते उनले पदबाट राजीनामा दिए । त्यसपछि उनको परिचय बद्लियो, महोत्तरी क्षेत्र नम्बर १ का मतदाता माझ प्रतिनिधिसभा सदस्य उम्मेदवारको रुपमा । देशको निशान छापसंग नजिक भएर उम्मेदवार थापाले २६ वर्ष जनताको सेवा गरे । तर, बुधबार निर्वाचन अधिकृतको कार्यालयले दिएको चुनाव चिह्न चपाकल लिएर उनी मतदातासंग भोट माग्दै चुनावी मैदान भेटिन्छन् । पहिले उनीसंग सेवा माग्न मतदाताहरु कार्यालयमा जान्थें । अहिले त्यो दृष्य बदलिएको छ , स्वतन्त्र उम्मेदवार थापा मतदाताको दैलोमा मत माग्न जान्छन् । उनी बर्दिबास वडा नम्बर ११ खयरमाराका बासिन्दा हुन् । पाँच दलिय गठबन्धनका साँझा उम्मेदवार गिरिराजमणि पोखरेल र एमाले जसपा तर्फका अर्का उम्मेदवार लक्ष्मी महतोबिरुद्ध थापाले स्वतन्त्रण उम्मेदवारी दिएका छन् । पूर्वमन्त्री तथा माओवादी केन्द्रका उपमहासचिव पोखरेलसंग एमाले उम्मेदवार महतोले २०७४ मा कडा प्रतिस्पर्धा गरेका थिए । पोखरेलले त्यो चुनावको नतिजा हात परेका थिए । पोखरेलले २३ हजार ७ सय ७६ मत प्राप्त गरेर निर्वाचित भएका थिए । महतोले १९ हजार ४ सय ९२ मत ल्याएका थिए । नेता महतो पूर्व निगौल गाविसका अध्यक्ष पनि हुन् भने पूर्व मन्त्रि पोखरेल महोत्तरी क्षेत्र नम्बर १ बाट लगातार तीन पटकसम्म जितेका थिए । पोखरेल यहाँबाट चौथो पटक उम्मेदवार भएका छन् । राजनीतिक खेलका भेट्रान खेलाडीसंग पूर्व अधिकृत थापाले स्वतन्त्र उम्मेदवारी पेश गरेर चुनावी खेललाई थप रोचक बनाइदिएका छन् । मंसिर ४ गते हुने चुनावमा महोत्तरी क्षेत्र नम्बर १ मा त्रिपक्षिय भिड्न्त हुने चर्चा छ । थापा कांग्रेस नजिकको कर्मचारी संगठन नजिक थिए । उनलाई बर्दिबास नगरपालिकाको मेयरमै चुनाव लड्ने इच्छा थियो । तर, पार्टीले टिकट दिएन । उनले पर्दापछाडिबाट कांग्रेसबाट विद्रोह गराउर्ने माहौल बनाएका थिए । प्रह्लाद कुमार क्षेत्री समूहलाई स्वतन्त्र उम्मेदवार बनाएर स्थानीय तहको निर्वाचनमा मेयर, उपमेयर, तीन वडा अध्यक्ष, कार्यपालिका सदस्य कांग्रेसका बागी उम्मेदवारले जित्यो । त्यही आधारशीला मा थापाले महोत्तरी क्षेत्र नम्बर १ बाट प्रतिनिधिसभा सदस्यमा उम्मेदवारी दिएका छन् । विगत २६ वर्ष निजामति सेवामा रगतपसिना बगाएका स्वतन्त्र उम्मेदवार थापा जनताको प्रतिनिधि भएर सेवा गर्न सरकारी जागिर छाँडेको बताउँछन् । भोलीवाद अनि घुसिया अड्डा भन्नेर सेवाग्राहीले चित्रित गर्ने यातायात कार्यालयलाई उनले सुधार मात्रै गरेनन् सुलभ सेवा प्रवाह गरेर सेवाग्राहीको मन जितेर देशैभरी चर्चा बटुले । बर्दिबासमा यातायात कार्यालयमा उनको पहलमा सवारी कर तिर्नेदेखि सवारीचालक अनुमतिपत्र(लाइसेन्स) सम्मको सेवा आयो । विसं २०५३ सालमा खरिदार भई सरकारी सेवामा प्रवेश गरेका थापा २०६६ मा नासु बनेका थिए । २०७६ मा शाखा अधिकृतमा बढुवा भई हालसम्म कार्यरत रहेका थिए । कर्मचारी भएर कतिपय गर्न नसकेको काम जनप्रतिनिधि भएर गर्ने उनले अठोट लिएका छन् । मैले महोत्तरी जिल्लामा धेरै समाजिक कार्यहरुले गरेको छु । कर्मचारी भएर पनि जनताको समस्या समाधानकालागि विगतमा जनप्रतिनिधिहरुलाई घच्घचाएर डोर्याएको पनि थिए, उनी भन्छन्, सरकारी सुविधा जनताको घर दैलोका कसरी पुर्याउने भन्ने मेरो धेय सधैं रहन्थ्यो । विगतमा बर्दिवासको विकासका लागि भूमिका खेलेको उम्मेदवार थापा सुनाउँछन् । जलेश्वरबाट बर्दिबासमा मालपोत कार्यालय, नापी कार्यालय, ईलाका प्रशासन कार्यालय, कर कार्यालय, यातायात कार्यालय लगायतका सरकारी कार्यालयहरू विस्तार गर्न भूमिका खेलेको हुनाले पनि आफूलाई जनताले मतदान गर्ने उनी दावी गर्छन् । मसंग भएको ज्ञान, सीपलाई अधिकतम प्रयोग गरेर जनताको सेवा गरे । मैले जनताको दुःख पीडा नजिकबाट नियालेको छु, उम्मेदवार थापा भन्छन्, उहाँहरुको दुःख कर्मचारीबाट भन्दा पनि जनप्रतिनिधि भएर समाधान गर्ने इच्छा थियो । त्यही पुरा गर्न मैले स्वतन्त्र उम्मेदवारी दिएको हुँ ।"
एमालेभित्रै रहेर संघर्ष गर्छु : भीम रावल,"काठमाडौं : नेकपा एमालेका नेता भीम रावलले पार्टी नछोड्ने बताएका छन्। राजधानीमा पत्रकार सम्मेलन गर्दै नेता रावलले आफूले पार्टी नछोड्ने बताएका हुन्। पार्टी अध्यक्ष केपी शर्मा ओलीले अछाममा टिकट नदिएपछि रावल असन्तुष्ट बनेका थिए। पार्टीमा भूमिका खेलेका र व्यवस्था तथा कम्युनिस्ट विचारप्रति प्रतिवद्ध उम्मेदवारलाई जिताउनुपर्ने उनले बताए। रावलले भने,एमालेमा होलिवाइनलाई पनि उम्मेदवार बनाइएको छ। एमालेभित्रै संविधान दिवसलाई कालो दिवस मनाउने पनि देख्छु। जसको विरुद्धमा एमालेका कार्यकर्ताहरूले रगत बगाउनुपरेको छ, थियो तिनलाई पनि एमालेले उम्मेदवार बनाएको देख्छु। अनि कसरी एमालेका सबै उम्मेदवारलाई जिताउन भन्छु ? भन्नुस् त। उनले आफू सधैं न्यायको पक्षमा लड्ने मान्छे भएको र पार्टी भित्र नै संघर्ष गरी योग्य उम्मेदवारलाई जिताउन लागी पर्ने बताए। पार्टी कसैको निजी वा निजी स्वार्थ पूर्ति गर्ने माध्यम नभएको बताए। रावलले भने, यो सामुहिक नेतृत्व, भावना तथा मार्क्सवादी दर्शनको आलोकमा नेपालको संविधानद्वारा निर्दिष्ट उद्देश्य हासिल गर्न क्रियाशील रही देश र जनताको हितमा काम गर्नुपर्ने संगठन हो। घोषित सिद्धान्त र कार्यक्रमको रक्षा नगरी पाटीको रक्षा हुन नसक्ने उनको भनाइ छ। रावलले भने, 'राष्ट्रिय हित र स्वाधीनताको पक्षमा निर्भिकता साथ नउभिइ बाह्य हस्तक्षेप र षडयन्त्रलाई रोक्न सकिन्न। यही मान्यताका साथ म आजको बिन्दुसम्म प्रयासरत छु। देश र जनताको पक्षमा मैले उठाउँदै आएको झण्डा अविचलित निरन्तर समाति नै रहने छु। देश र जनताको हकहितविरुद्धका विचार र गतिविधिविरुद्ध संघर्ष जारी रहने छ। यसमा मलाई विश्वास छ, नेपाली जनता र पार्टीका अधिकांश कार्यकर्तासदस्यको साथसहयोग रहने छ।"
निर्वाचन खर्चको विवरण नेपाल प्रहरी र राष्ट्रिय अनुसन्धान विभागको स्थानीय संरचनामार्फत संकलन,"काठमाडौं : आउँदो मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनमा उम्मेदवार तथा राजनीतिक दलले गर्ने निर्वाचन खर्चको विवरण नेपाल प्रहरी र राष्ट्रिय अनुसन्धान विभागको स्थानीय संरचनामार्फत संकलन गरिने भएको छ। निर्वाचन आयोगले बिहीबार एक प्रेस विज्ञप्ति जारी गर्दै उक्त जानकारी दिएको हो। आयोग निर्वाचन आचारसंहिता केन्द्रीय अनुगमन समितिको बिहीबार बसेको बैठकले उम्मेदवार तथा राजनीतिक दलले निर्वाचनमा खर्च गर्दा आयोगले तोकेको सीमाभित्र रही खर्च गरे नगरेको र निर्वाचन आचारसंहिता पालना भए नभएको सम्बन्धमा तल्लो तहबाट नै निगरानी गर्नु पर्ने भएकाले उक्त निर्णय गरेको हो। उम्मेदवार तथा राजनीतिक दलले निर्वाचनमा गरेको खर्च तथा आचारसंहिता पालनाको सम्बन्धमा गहन तथा सुक्ष्म रूपमा अध्ययन तथा निगरानी गरी निर्वाचन आचारसंहिता, २०७९ को दफा ४२ बमोजिम आयोगमा विवरण उपलब्ध गराउन गृह मन्त्रालयमार्फत नेपाल प्रहरी तथा राष्ट्रिय अनुसन्धान विभागलाई लेखी पठाउने निर्णय गरेको छ। बैठकले सबै जिल्लाका निर्वाचन आचारसंहिता अनुगमन अधिकृत (कोष तथा लेखा नियन्त्रक कार्यालयका प्रमुख) लाई निर्वाचन आचारसंहिता, २०७९ को दफा १३ को उपदफा (२) मा सो दफाको उपदफा (१) को खण्ड (ज) विपरीत कसैको निजी घरजग्गामा वा सार्वजनिक भवन, सार्वजनिक उद्यान, सडकका पोल वा कुनै पनि सार्वजनिक स्थानमा दलको झण्डा, दल वा उम्मेदवारको निर्वाचन चिह्न राखेमा सम्बन्धित निर्वाचन क्षेत्रको सम्बन्धित उम्मेदवारले राखेको मानी कारबाही हुने स्पष्ट व्यवस्था छ। यसैलाई आधार मानी आयोगले आचारसंहिता तथा निर्वाचन (कसूर र सजाय) ऐन, २०७३ विपरीत त्यस्तो प्रचार सामग्री राखिएको, भित्ते लेखन गरिएको, तुल व्यानर टाँगिएको, डिजिटल डिस्प्ले गरिएको, पर्चा टाँसिएको अवस्थामा सम्बन्धित उम्मेदवारलाई स्पष्टीकरण सोधी चौबीस घण्टाभित्र त्यस्तो सामग्री हटाउन वा त्यस्तो स्थान दुरुस्त गर्न लगाउने र सो बमोजिम नगरेमा निजलाई निर्वाचन आयोग ऐन, २०७३ को दफा २३ को उपदफा (३) वा (४) बमोजिम जरिबाना गर्ने तथा उम्मेदवारी रद्द गर्ने कारबाही किन नगर्ने भनी स्पष्टीकरण सोधी कारबाहीका लागि सिफारिसका साथ आयोगमा लेखी पठाउन निर्देशन दिएको छ।"
प्रतिनिधिसभा सदस्य बर्दियामा महिलाको उम्मेदवारी शून्य,"गुलरिया : आसन्न मंसिर ४ गने हुने प्रतिनिधिसभा तथा प्रदेससभा सदस्य निर्वाचनका लागि दर्ता गरिएको उम्मेदवारीमा बर्दियाका दुईवटै प्रतिनिधिसभा क्षेत्रबाट सदस्य पदका लागि कुनै पनि दलबाट महिलाको उम्मेदवारी नपरेपछि बर्दियाबाट महिलाको सहभागीता शून्य बनेको छ। बर्दियामा उम्मेदवारी दिएका दलहरुलगायत स्वतन्त्रहरुबाट समेत बर्दियामा कुनै पनि महिलाहरुले प्रतिनिधि सभा सदस्य पदमा उम्मेदवारी दिएका छैनन्। बर्दियामा २ वटा प्रतिनिधिसभा र ४ वटा प्रदेससभा सदस्यका लागि ५१ जनाको उम्मेदवारी परेको छ। उम्मेदवारी दिने दलहरुमा नेपाली काँग्रेस, नेकपा एमाले, नेकपा माओवादी केन्द्र, राप्रपा, नागरिक उन्मुक्ती पार्टी, राष्ट्रिय स्वतन्त्र पार्टी, जसपा, लोसपा, जनमत पार्टी, नेश्नलिष्ट पिपल्स पार्टी र नेमकिपा छन्। सदस्य पदका लागि स्वतन्त्रको पनि उम्मेदवारी परेको। बर्दिया प्रतिनिधिसभा सदस्य क्षेत्र नम्बर १ मा १० जना पुरुष उम्मेदवारहरुले उम्मेदवारी दिँदा महिलाको उम्मेदवारी शून्य छ। प्रतिनिधिसभा सदस्य क्षेत्र नम्बर २ मा ९ जना पुरुष उम्मेदवारी पर्दा महिला उम्मेदवारी शून्य छ। प्रतिनिधि सभा क्षेत्र नम्बर १ को दुवै प्रदेसबाट १९ जना पुरुषको उम्मेदवारी परेको छ। प्रतिनिधि सभा क्षेत्र नम्बर २ को दुवै प्रदेसबाट ९ जना पुरुषको उम्मेदवारी परेको छ। बर्दियाका ४ वटा प्रदेस सभा क्षेत्रमा ५ जना महिला सदस्यहरुको उम्मेदवारी परेको हो। निर्वाचन अधिकृतको कार्यालयहरुले सार्वजनिक गरेको नामावली अनुसार बर्दिया प्रदेस सभा सदस्य क्षेत्र नम्वर १ (२) मा गठबन्धनका तर्फबाट माओवादी केन्द्रकी अञ्जु दहितले उम्मेदवारी दिएकी छन्। बर्दिया प्रदेससभा सदस्य क्षेत्र नम्वर २ (१) मा जसपाकी शान्ता पौड्याल र नेमकिपाकी सावित्रा थापाले उम्मेदवारी दिएका हुन्। प्रदेस सभा सदस्य २ (२) मा नेकपा एमालेबाट कृष्णि थारु र नेमकिपाबाट वालि थापाको उम्मेदवारी परेको छ। बर्दियामा प्रतिनिधि सभा सदस्य क्षेत्र नम्वर १ मा मुस्लिम उम्मेदवार जनमत पार्टीबाट सोहराव पठानले उम्मेदवारी दिएका छन्। एकजना मात्र दलित उम्मेदवार नेकपा एमालेबाट भक्तबहादुर विश्वकर्माले क्षेत्र नम्वर १ (२) मा उम्मेदवारी दर्ता गराएका छन्। बर्दियाका प्रदेस सदस्यहरुमा ५ जना मधेसी समुदायबाट उम्मेदवारी परेको छ। प्रतिनिधि तथा प्रदेस सदस्यमा थारु समुदायबाट १५ जनाको उम्मेदवारी परेको नामावली सार्वजनिक भएको छ। बर्दिया प्रतिनिधि सभा तथा प्रदेस सभा सदस्य क्षेत्र नम्वर १ मा मनोनयन दर्ता गराएका कुनैपनि उम्मेदवारहरुले नाम फिर्ता लिएका छैनन्। प्रदेस सभा सदस्य क्षेत्र नम्वर २ (१) बाट स्वतन्त्र उम्मेदवार रामचन्द्र थापा र नेकपा एसका लक्ष्मीकान्त शर्माले उम्मेदवारी फिर्ता लिए। क्षेत्र नम्बर २ (२) बाट नेकपा एसका हर्क बहादुर शाहीले उम्मेदवारी फिर्ता लिएको सो क्षेत्रका निर्वाचन अधिकृत नगेन्द्र लम्सालले जानकारी दिए।"
कर्णालीमा भावी मुख्यमन्त्रीका आकांक्षी,"सुर्खेत : प्रतिनिधिसभा र प्रदेशसभाको चुनावी माहोल तातेसँगै कर्णालीको भावी मुख्यमन्त्री को बन्ला भन्ने चर्चा पनि सुरु भएको छ। कतिपय उम्मेदवारले आफूलाई भावी मुख्यमन्त्रीको रूपमासमेत उभ्याउन थालेका छन्। कर्णालीमा प्रत्यक्षतर्फ २४ सिट र समानुपातिकतर्फ १६ गरी ४० सिटका लागि मतदान हुँदैछ। कर्णालीमा सत्तारुढ गठबन्धन र एमालेबीच मुख्य प्रतिस्पर्धा हुने देखिन्छ। कतिपय उम्मेदवारहरू आगामी मुख्यमन्त्री बन्ने आकांक्षासहित मैदानमा होमिएका छन्। प्रदेशको मुख्यमन्त्री बन्ने आकांक्षासहित कतिपय नेताहरू पुनः प्रदेशमै उम्मेदवार बनेका छन् भने कतिपयले प्रतिनिधिसभाको टिकट त्यागेर प्रदेशमा झरेका छन्। भावी मुख्यमन्त्री बन्ने दौडमा मुख्यगरी कांग्रेस, एमाले र माओवादीका उम्मेदवारहरू छन्। चुनावपछि पनि पुनः मुख्यमन्त्रीमा दोहोरिने आकांक्षासहित वर्तमान मुख्यमन्त्री जीवनबहादुर शाही हुम्लाको प्रदेशसभा (ख) बाट उम्मेदवार बनेका छन्। तत्कालिन नेकपाको दुईतिहाइ बहुमत हुँदासमेत नेकपा विभाजनका कारण मुख्यमन्त्री बन्ने अवसर पाएका कांग्रेस नेता शाही यसपटक सत्ता गठबन्धनको बलमा निर्वाचन लड्दैछन्। उनको सचिवालय स्रोत भन्छ, उहाँ (शाही) नै मंसिरपछि पुनः मुख्यमन्त्री बन्नुहुन्छ, गठबन्धनको बहुमत आउँदा उहाँ नै हो मुख्यमन्त्री बन्ने। अहिले मुख्यमन्त्री हुँदैगर्दा बाँकी रहेका काम पूरा गर्न र चुनावपछि पनि सरकारको नेतृत्व गरेर प्रदेशमा स्थायीत्वको सन्देश दिन पनि उहाँ प्रदेशमा उम्मेदवार बन्नुभएको हो। कांग्रेसको केन्द्रीय सदस्य रहेका शाही पुनः मुख्यमन्त्रीमा दोहोरिने आकांक्षासहित प्रदेशमा उम्मेदवार बनिरहँदा उनको पार्टी कांग्रेसभित्र मुख्यमन्त्रीका आकांक्षी अरु नभएका होइनन्। कांग्रेस स्रोतका अनुसार जुम्लाको प्रदेशसभा (क) बाट उम्मेदवार बनेका ललितजंग शाही पनि मुख्यमन्त्रीका आकांक्षी छन्। उनी हाल कांग्रेसको कर्णाली प्रदेश समितिका सभापति हुन्। पार्टीको प्रदेश सभापति भएकाले पनि स्वभाविक रुपमा प्रदेशमा कांग्रेसले सरकारको नेतृत्व गर्ने अवसर पाउँदा आफू नै मुख्यमन्त्री बन्ने महत्वाकांक्षासहित उनी प्रदेशसभाको उम्मेदवार बनेका छन्। उसो त कांग्रेसभित्र जाजरकोटको प्रदेशसभा (क) बाट उम्मेदवार बनेका राजीवविक्रम शाहलाई पनि भावी मुख्यमन्त्रीको रुपमा चर्चा गर्न थालिएको छ। पार्टीको केन्द्रीय सदस्य रहेका शाह यसअघि जाजरकोटबाट संविधानसभामा निर्वाचित भएका थिए। जिल्लामा समाजसेवीको रुपमा परिचित उनी मुख्यमन्त्री बन्ने आकांक्षासहित प्रदेशसभामा उम्मेदवार बनेको उनी निकट स्रोतको दाबी छ। कर्णालीलाई आफ्नो आधार क्षेत्र दाबी गर्दै आएको माओवादी केन्द्रमा पनि भावी मुख्यमन्त्रीको रुपमा मुख्यगरी दुई जनालाई हेर्न थालिएको छ। रुकुमपश्चिमको प्रदेशसभा (ख) बाट उम्मेदवार बनेका राजकुमार शर्मा र सुर्खेत क्षेत्र नं २ (ख) बाट उम्मेदवार बनेका विन्दमान विष्टलाई माओवादीभित्र भावी मुख्यमन्त्रीको रुपमा चर्चा गर्न थालिएको हो। शर्मा माओवादीको कर्णाली प्रदेश कमिटीका पूर्वअध्यक्ष हुन्। माओवादी नेता जनार्दन शर्मा निकट भएकाले पनि कर्णालीमा सरकारको नेतृत्व पाउँदा शर्मा नै भावी मुख्यमन्त्री बन्ने उनी निकट स्रोतको दाबी छ। तर, यसअघि प्रदेश सरकारको आर्थिक मामिला तथा योजना मन्त्री भइसकेका विष्ट मुख्यमन्त्री बन्ने आकांक्षासहित पुनः प्रदेशमै उम्मेदवार बनेका छन्। उनी माओवादीका उपमहासचिव शक्तिबहादुर बस्नेत निकट मानिन्छन्। नेता विष्टले पनि आफू भावी मुख्यमन्त्रीको दौडमा रहेको संकेत गरेका छन्। बुधबार वीरेन्द्रनगरमा आयोजित एक कार्यक्रममा विष्टले भने, यसपटक सुर्खेतलाई ठूलो अवसर छ, सुर्खेतले नै चुनावपछि प्रदेशको नेतृत्व गर्नेछ। यो अवसर हामीले गुमाउनु हुँदैन। उनको यो भनाइले पनि विष्ट भावी मुख्यमन्त्री बन्ने दौडमा रहेको पुष्टि हुन्छ। कर्णालीमा कांग्रेस, माओवादी र एकीकृत समाजवादीबीच चुनावी तालमेल छ। यस्तै नेकपा एमालेमा मुख्यगरी स्थायी कमिटी सदस्य तथा प्रदेश इन्चार्ज यामलाल कँडेल र प्रदेश कमिटी अध्यक्ष विनोदकुमार शाहलाई भावी मुख्यमन्त्रीको रुपमा चर्चा गर्न थालिएको छ। कँडेल यसअघि २०७४ मा मुख्यमन्त्रीको आकांक्षासहित प्रदेशमा चुनाव लडेका थिए। तर, त्यसबेला एमाले र माओवादीबीचको गठबन्धनमा भागबण्डा हुँदा कर्णालीमा सरकारको नेतृत्व माओवादीको भागमा परेपछि कँडेल मुख्यमन्त्री बन्न पाएनन्। नेकपा विभाजन र एमालेकै सांसदहरूले फ्लोरक्रस गरेका कारण बहुमत हुँदाहुँदै पनि कँडेल मुख्यमन्त्री बन्न सकेनन्। तर यसपाली प्रदेशमा बहुमत हाँसिल गरेर मुख्यमन्त्री बन्ने आकांक्षा पूरा गर्ने दाउमा कँडेल रहेको एमाले स्रोतको दाबी छ। भावी मुख्यमन्त्री बन्ने आकांक्षासहित एमाले नेता कँडेल यसपटक पनि सुर्खेत क्षेत्र नं २ (क) बाट प्रदेशसभा सदस्यका लागि उम्मेदवार बनेका छन्। यद्यपी एमालेभित्रै पार्टीका प्रदेश कमिटी अध्यक्ष शाह पनि भावी मुख्यमन्त्री बन्न सक्ने बहस चलिरहेको छ।"
उम्मेदवारले घेरिए शीर्ष नेता,"मुख्य तीन शीर्ष नेता प्रधानमन्त्री शेरबहादुर देउवा, एमाले अध्यक्ष केपी शर्मा ओली र माओवादी अध्यक्ष पुष्पकमल दाहाललाई उम्मेदवारले घेरेका छन्। देउवाविरुद्ध डडेलधुरामा सात, ओलीविरुद्ध झापा ५ मा २४ र दाहालविरुद्ध गोरखा २ मा ११ जनाको उम्मेदवारी परेको छ। डडेलधुरामा सागर ढकाल, कर्णसिंह रावल, विक्रमबहादुर शाही, लालबहादुर कठायत स्वतन्त्र, गोविन्द खडायत (राप्रपा), कर्णबहादुर मल्ल नेपाली कांग्रेस (बीपी) र श्याम सिनाल जसपाबाट उठेका छन्। झापा ५ मा डा खगेन्द्र पाण्डव अधिकारी कांग्रेस, ओममाया आङदेम्बे जसपा, कवीन्द्र शेर्मा लिम्बू संघीय लोकतान्त्रिक राष्ट्रिय मञ्च, चन्द्रप्रसाद राजवंशी लोसपा, पदमबहादुर जबेगू राष्ट्रिय जनमुक्ति पार्टीबाट उठेका छन्। इन्द्रमणि दाहाल, कल्पना लावती, केदारनाथ चापागाईं, तीर्थेश्वर चौधरी, तुलसीराम काफ्ले, दीपककुमार पाठक, भेषराज भट्टराई, रामचन्द्र बानियाँ, रेवतीरमण खनाल, रोहितप्रसाद पौड्याल, शान्ता अधिकारी र सीताराम पोखरेल स्वतन्त्र उम्मेदवार छन्। गोरखा २ मा एमालेका अब्दुस मियाँ, स्वतन्त्र पार्टीका कवीन्द्र बुर्लाकोटी, राप्रपाका सुशीलबाबु पन्त, राप्रपा नेपालका कुलबहादुर बस्नेत, मालेका नारायणबाबु आचार्य, नेमकिपाका प्रल्हाद लामिछाने, मंगोल नेसनल अर्गनाइजेसनका सोमबहादुर गुरुङ, हाम्रो नेपालका प्रकाश थापा, नेपाली कांग्रेस (बीपी)बाट टीकादत्त पोखरेल, स्वतन्त्रबाट गणेश देवकोटा र विनोदकुमार गुरुङ चुनावी मैदानमा छन्। पूर्वस्वकीयसँग देउवाको मुख्य प्रतिस्पर्धा प्रधानमन्त्री एवं कांग्रेस सभापति देउवा चुनावी यात्रामा २०४८ सालदेखि अपराजित छन्। उनीसहित ११ जनाले डडेलधुराबाट प्रतिनिधिसभा सदस्यका लागि मनोनयन दर्ता गरेका थिए। एमालेका उम्मेदवारसहित तीन जनाले बुधबार उम्मेदवारी फिर्ता लिएका छन्। जसमा एमालेका चक्रप्रसाद स्नेही, राप्रपा नेपालका कालीप्रसाद जोशी र स्वतन्त्र उम्मेदवार दानबहादुर पाल छन्। सत्तारुढ गठबन्धनका उम्मेदवार देउवाको मुख्य प्रतिस्पर्धा आफ्नै पूर्वस्वकीय सचिव कर्णबहादुर मल्लसँग हुने देखिएको छ। मल्ल बीपी कांग्रेसका वरिष्ठ उपसभापति हुन्। स्थानीय निर्वाचनका बेला मल्लले कांग्रेसका उम्मेदवारविरुद्ध बीपी कांग्रेसबाट उम्मेदवार खडा गरेको भन्दै उनलाई पार्टीले निष्कासन गरेको थियो। मल्ल २०७४ सालमा कांग्रेसबाट प्रदेशसभा सदस्य निर्वाचित भएका थिए। डडेलधुरामा एमालेले मल्ललाई प्रतिनिधिसभामा र बीपी कांग्रेसले एमालेलाई प्रदेशमा सहयोग गर्ने भएका छन्। स्थानीय निर्वाचनमा एमाले र बीपी कांग्रेसकाबीच तालमेल भए पनि जित भने हुन सकेको थिएन। देउवाका अर्का प्रतिस्पर्धी गुल्मीका सागर ढकाल हुन्। उनी ६ महिनादेखि नै डडेलधुरा पुगेर प्रचारमा छन्। एक टेलिभिजन कार्यक्रममा प्रश्न सोध्ने क्रममा देउवाले झपारेका ढकाल त्यसपछि अक्सफोर्डबाटै पढेर डडेल्धुरा पुगेका हुन्। गुल्मीको मध्यवती गाउँपालिका ६ पीपलनेटा घर भएका ढकाल हाइड्रो मेकानिकल इन्जिनियर हुन्। बाजे पुस्तालाई आराम दिन आफ्नो उम्मेदवारी रहेको उनले बताउँदै आएका छन्। देउवालाई अरू तीन स्वतन्त्रले पनि चुनौती दिएका छन्। २०६४ देखि लगातार रूपमा देउवाविरुद्ध स्वतन्त्र लड्दै आएका कर्णसिंह रावल, नेकपा एकीकृत समाजवादीका प्रदेश अध्यक्ष भइसकेका र पछि एमाले प्रवेश गरेका विक्रमबहादुर शाही र दैलेखबाट आएर उम्मेदवारी दिएका लालबहादुर कठायतले देउवाविरुद्ध उम्मेदवारी दिएएका छन्। देउवा डडेलधुरामा २०४८ साल यताका अपराजित राजनीतिक खेलाडी हुन्। उनले २०४८, २०५१, २०५६, २०६४, २०७० र २०७४ भएको निर्वाचनमा डडेलधुराबाट जितेका थिए। देउवा २०६४ मा कञ्चनपुर ४ र २०७० मा कैलाली ६ बाट (दुई निर्वाचन क्षेत्रमा लडेका) पनि विजयी भएका थिए। झापाका पाँच क्षेत्रमध्ये सबैभन्दा धेरै २५ उम्मेदवारी एमाले अध्यक्ष ओली उम्मेदवार भएको क्षेत्र नम्बर ५ मा परेको छ। जसमा १२ जना स्वतन्त्र छन्। २०७४ को निर्वाचनमा ओलीसहित १४ जना चुनावी मैदानमा थिए। त्यस बेला तीन जना मात्र स्वतन्त्र उम्मेदवार थिए। अघिल्लो निर्वाचनको तुलनामा यसपटक १० बढी उम्मेदवार ओलीविरुद्ध उठेका हुन्। झापा ५ मा २७ जनाले मनोनयन दर्ता गरेकामा बुधबार स्वतन्त्र उम्मेदवार विष्णुप्रसाद सिग्देल र सुलोचना राजवंशी पछि हटेका हुन्। ओलीको प्रमुख प्रतिस्पर्धी सत्ता गठबन्धनबाट कांग्रेसका डा खगेन्द्र पाण्डव अधिकारी देखिएका छन्। डा अधिकारी ओलीविरुद्ध दोस्रो पटक चुनावी मैदानमा उत्रिएका हुन्। ओलीले २०७४ मा वाम गठबन्धन र राप्रपासँग मिलेर चुनाव लड्दा २८ हजार ८ सय ४२ मतान्तरले डाअधिकारीलाई पराजित गरेका थिए। ओलीले ५७ हजार १ सय ३९ र डा अधिकारीले २८ हजार २ सय ९७ मत ल्याएका थिए। राप्रपा र राप्रपा नेपालले यसपटक ओलीलाई समर्थन जनाएका छन्। राप्रपा नेपालका उम्मेदवारले एमालेलाई समर्थन गर्ने जनाउँदै झापाका सबै क्षेत्रबाट उम्मेदवारी फिर्ता लिएका छन्। राप्रपा नेपालका चार र बाँकी स्वतन्त्रसहित १५ जनाले उम्मेदवारी फिर्ता लिएको जिल्ला निर्वाचन कार्यालय झापाका सूचना अधिकारी प्रकाश न्यौपानेले बताए। ओलीले २०४८ को निर्वाचनमा कांग्रेसका पूर्णानन्द शर्मालाई ७ हजार ७ सय ९१ मतान्तरले पराजित गरेका थिए। २०५१ को मध्यावधिमा कांग्रेसका केशवकुमार बुढाथोकीलाई ४ हजार ६ सय ५९ र २०५६ मा कांग्रेसका काशीलाल ताजपुरियालाई ४ हजार ३६ मतान्तरले झापा ६ मा पराजित गरेका थिए। २०६४ को पहिलो संविधानसभा सदस्य निर्वाचनमा उनी झापा ७ मा पराजित भए। माओवादीका तत्कालीन नेता विश्वदिप लिङदेन लिम्बूले १ हजार १ सय ४० मतान्तरले हराएका थिए। २०७० को दोस्रो संविधानसभा निर्वाचनमा झापा ७ बाट ओली पुनः निर्वाचित भए। उनले कांग्रेसका सुरेशकुमार योङयालाई ८ हजार २ सय ४६ मतान्तरले पराजित गरेका थिए। उनी २०७० र २०७४ मा निर्वाचित भएका थिए। गोरखा २ मा दाहाल चुनावी मैदानमा १२ जना आमनेसामने हुने भएका छन्। १३ जनाले उम्मेदवारी दिएकामा बुधबार डा माधवी भट्टले मनोनयन फिर्ता लिएकी छन्। ६८ वर्षका दाहालविरुद्ध उनीभन्दा ४० वर्ष कान्छा एमालेका अब्दुस मियाँ र १०० वर्षका टीकादत्त पोखरेलले प्रतिस्पर्धा गर्दैछन्। पोखरेल नेपाली कांग्रेस(बीपी)को तर्फबाट उम्मेदवारी दिएका हुन्। २०६४ को चुनावमा डा बाबुराम भट्टराईले खसेको मतमध्ये ७१ प्रतिशत प्राप्त गरेका थिए। यसपटक प्रचण्डलाई त्योभन्दा धेरै प्रतिशत मत दिलाउन माओवादीले घुँडा धस्ने नेताहरूले बताएका छन्। २०६४ सालमा मैले कुल मतदातामध्ये ७१ प्रतिशत मत प्राप्त गरेका थिएँ। यसपटक अध्यक्ष कमरेड नै चुनाव लडेपछि त्यो रेकर्ड तोड्नै पर्यो, उम्मेदवारी दर्तापछि डा भट्टराईले व्यंग्यपूर्ण चुनौती दिएका थिए। अर्का नेता नारायणकाजी श्रेष्ठले भनेका थिए, अध्यक्ष कमरेडले जहाँबाट लडे पनि चुनाव त जितिहाल्नु हुन्थ्यो। तर, मतान्तरमा नयाँ रेडर्क कायम गर्न गोरखाबाट लड्नु भएको हो। एमालेले २८ वर्षका अब्दुस मियाँलाई उठाएको छ। यसअघि विवेकशील साझा पार्टीका प्रवक्ता र युवा विभागका प्रमुख भएर काम गरेका उनी केही समयअघि मात्र एमालेमा प्रवेश गरेका थिए। उन्नत राजनीतिमा अनुभवी, स्नातकोत्तर उत्तीर्ण, इन्टरनेसनल ट्रेनर भएर काम गरेका विशेष क्षमता भएका व्यक्तिलाई हामीले अघि सारेका छौं, एमालेका जिल्ला अध्यक्ष प्रेम गुरुङले भने। त्यस्तै २००७ सालदेखि विभिन्न राजनीतिक आन्दोलनमा सरिक भएका १०० बर्षका टीकादत्त पोखरेल पनि मैदानमा खडा छन्। शिव उप्रेतीगोरखा, शिवराज भट्टधनगढी, पार्थ मण्डल झापा"
प्रत्यक्षतर्फको मतपत्र छपाइ तयारी,"काठमाडौं : उम्मेदवारहरूलाई चुनाव चिह्न प्रदान गरेसँगै निर्वाचन आयोग प्रदेशसभा तथा प्रतिनिधिसभाको प्रत्यक्ष तर्फको मतपत्रको छपाइको तयारीमा जुटेको छ। बुधबार उम्मेदवारको अन्तिम नामावली प्रकाशन गर्दै चुनाव चिह्न प्रदान गरिएको आयोगका प्रवक्ता शालिग्राम शर्मा पौडेलले बताए। प्रत्यक्षतर्फको नमुना मतपत्र डिजाइन गरेर फाइनल चुनाव चिह्नको प्रतीक्षामा आयोग थियो। बुधबार निर्वाचन अधिकृतको कार्यालयबाट उम्मेदवारलाई चुनाव चिह्न प्रदान गरियो।चुनाव चिह्नको निश्चिततासँगै प्रत्यक्षतर्फको मतपत्र छपाइको काम सुरु हुन्छ, प्रवक्ता पौडेलले भने, देशैभरीबाट उम्मेदवारहरूलाई निर्वाचन अधिकृतको कार्यालयबाट प्रदान गरिएको चुनाव चिह्नको विवरण संकलन गरिहेका छौं। कात्तिकभित्रैबाट मतपत्र छपाइ सुरु गरिने उनले बताए। समानुपातिक तर्फको मतपत्र छपाइ सकिएको आयोगले जनाएको छ। नेपाली सेनाको सुरक्षामा भक्तपुरस्थित जनक शिक्षा समाग्री केन्द्र लिमिटेडको छापाखानमा मतपत्रको छपाइको प्रबन्ध मिलाइएको छ। कात्तिकको पहिलो सात्ताबाट समानुपातिक निर्वाचन प्रणाली तर्फको मतपत्र जिल्लाजिल्लामा ढुवानी गरिने प्रवक्ता पौडेलले बताए। आयोगले जिल्लामा मतपत्र र फोटोसहितको मतदाता नामावली पठाउन प्याकिङ गरिरहेको उनले बताए। आयोगका अनुसार आयोगले ८ करोड मतपत्र छापिने योजना बनाएको छ। त्यसमध्ये प्रदेशसभा तथा प्रतिनिधिसभाको समानुपातिक तर्फको ४ करोड मतपत्रको छपाइ सकिएको छ। अब प्रत्यक्षतर्फको अर्को ४ करोड मतपत्र छापाइको अन्तिम तयारी भइरहेको छ। मंसिर ४ गतेको निर्वाचनका लागि आयोगद्वारा ५०३ थरीका मतपत्रको डिजाइन गरिएको थियो। आयोगका सचिव गोकर्ण दुवाडीका अनुसार फरकफरक टेम्पलेट र डिजाइन तयार गरी मतपत्र छपाइ भइरहेको छ। २०७४ को निर्वाचनमा ५०२ फरकफरक मतपत्र तयार गरिएको थियो। प्रवक्ता पौडेलका अनुसार देशभरीका प्रतिनिधिसभाको समानुपातिकतर्फको निर्वाचन प्रणालीका लागि एकै आकार र प्रकारको मतपत्र छापिएको छ। त्यसैगरी प्रत्यक्षतर्फका लागि १६५ वटै निर्वाचन क्षेत्रका लागि उम्मेदवार संख्याका आधारमा मतपत्र तयार गरिनेछ। सातै प्रदेशको प्रदेशसभाको समानुपातिक निर्वाचन प्रणालीका लागि छुट्टाछुट्टै ७ प्रकारका मतपत्र छापिएको छ। प्रदेशसभाको प्रत्यक्ष तर्फका लागि ३३० वटै निर्वाचन क्षेत्रका लागि उम्मेदवारका संख्याका आधारमा मतपत्रको डिजाइन गरिएको आयोगका सहप्रवक्ता सूर्यप्रसाद अर्यालले बताए। मतपत्र छपाइका लागि आयोग ११ सय मेट्रिक कागजको व्यवस्था गरिएको छ, उनले भने, विकट र टाढाका निर्वाचन क्षेत्रका मतपत्रलाई पहिलो प्राथमिकतमा राखेर छपाइ हुन्छ। चुनाव प्रचारमा कार्यपालिकाका पदाधिकारीलाई रोक प्रदेशसभा तथा प्रतिनिधिसभाका उम्मेदवारहरूको पक्ष वा विपक्षमा चुनाव प्रचारप्रसार गर्न आयोगले कार्यपालिकाका पदाधिकारीहरूलाई रोक लगाएको छ । आफ्नो स्थानीय तहभित्र उनीहरूले उम्मेदवारहरूको चुनाव प्रचारप्रसार गर्न नपाउने निर्वाचन आचारसंहितामा व्यवस्था रहेको आयोगका सहप्रवक्ता सूर्यप्रसाद अर्यालले बताए। प्रतिनिधिसभा सदस्य र प्रदेशसभा सदस्यको निर्वाचन प्रयोजनका लागि निर्वाचन आचारसंहिता लागू भइसकेको अवस्थामा कतिपय स्थानीय तहका कार्यपालिकाका सदस्यहरूले निर्वाचन आचारसंहिता विपरीत आफ्नो पालिकाभित्र उम्मेदवारको पक्षमा प्रचारप्रसारमा संलग्न भएको भन्ने जानकारीमा आएकोप्रति निर्वाचन आयोगको गम्भीर ध्यानाकर्षण भएको छ, आयोगले निकालेको प्रेस विज्ञप्तिमा उल्लेख छ, निर्वाचन आचारसंहिताअनुसार कुनै पनि स्थानीय तहमा निर्वाचित कार्यपालिका सदस्यले आफू निर्वाचित भएको पालिकाभित्र कुनै पनि उम्मेदवारको पक्ष वा विपक्षमा प्रचारप्रसार गर्न मिल्दैन। आफू निर्वाचित भएका स्थानीय तहबाहेकको स्थानमा कुनै उम्मेदवारको पक्षमा प्रचारप्रसार गर्न चाहेमा सरकारी साधन स्रोत (सवारीसाधन, सुरक्षाकर्मी आदि)को प्रयोग नगरी गर्न पाउने आयोगले व्यवस्था गरेको छ।"
आचारसंहिता उल्लंघन गरेको भन्दै प्रचण्डलाई निर्वाचन आयोगले सोध्यो स्पष्टीकरण,"काठमाडौं : माओवादी केन्द्र अध्यक्ष पुष्पकमल दाहाल 'प्रचण्ड'लाई निर्वाचन आयोगले स्पष्टीकरण सोधेको छ। निर्वाचन आचारसंहिता उल्लंघन गरेको भन्दै उनलाई स्पष्टीकरण सोधेको हो। उनले गोरखा निर्वाचन क्षेत्र नम्बर २ मा उम्मेदवारी दर्ता गर्न जाँदा पञ्चेबाजा प्रयोग गरेको विषयमा आयोगले सात दिनभित्र स्पष्टीकरण पेश गर्न निर्देशन दिएको छ। २५ भन्दा बढीको संख्या र उम्मेदवारी दर्ता गर्न जाँदा बाजागाजा गर्न नपाउने आचारसंहितामा उल्लेख छ। प्रतिनिधि सभा सदस्य निर्वाचनमा गोरखा जिल्लाको प्रतिनिधि सभा सदस्य क्षेत्र नं २ मा मनोनयन दर्ता गर्ने क्रममा बाजागाजा (पञ्चेबाजा) सहित साथमा लिई मनोनयन गरेको श्रव्यदृश्य सामग्री सार्वजनिक भएको सम्बन्धमा आयोगको ध्यानाकर्षण भएको छ। आयोगलाई प्राप्त श्रव्यदृश्य सामग्रीमा यहाँलाई पञ्चेबाजासहित स्वागत तथा अभिनन्दन गरेको देखिन्छ। पत्रमा भनिएको छ,निर्वाचन आचारसंहिता, २०७९ को दफा १३ को उपदफा (१) को खण्ड (ण) को प्रतिकूल बाजागाजासहित लिई मनोनयन दर्ता गराउने यहाँको कार्यबाट राजनीतिक दलहरुको परामर्शमा आयोगले बनाएको निर्वाचन आचारसंहिता, २०७२ को उल्लेखित व्यवस्थाको उल्लङ्घन हुन्छ। राजनीतिक दल वा दलका नेता वा आम सर्वसाधारण जो सुकैवाट निर्वाचन आचारसंहिताको पूर्ण पालना हुनुपर्छ। प्रस्तुत सन्दर्भमा यहाँको मनोनयन दर्ता क्रममा बाजागाजा (पञ्चेवाजा) को प्रयोग भएको हो होइन ? यहाँको मनोनयन दर्ता गर्ने क्रममा बाजागाजा (पञ्चेवाजा) को प्रयोग भएको हो भने यहाँलाई निर्वाचन आचारसंहिता, २०७९ को दफा १३ को उपदफा (१) को खण्ड (ण) को व्यवस्थाको उल्लङ्घनमा किन कारवाही गर्नु नपर्ने हो? यो पत्र प्राप्त भएको मितिले सात दिन भित्र आयोगमा प्राप्त हुने गरी स्पष्टीकरण पेश गर्नुहुन निर्णयानुसार अनुरोध गरिन्छ।"
"मोरङमा ११ को उम्मेदवारी फिर्ता, २ को खारेज","विराटनगर : प्रतिनिधि तथा प्रदेशसभा निर्वाचनका लागि मनोनयन दर्ता गराएका ११ जनाले मोरङमा उम्मेदवारी फिर्ता लिएका छन्। मनोनयन दर्ता गराएकामध्ये प्रतिनिधिसभाका ३ र प्रदेशसभातर्फका ८ जनाले उम्मेदवारी फिर्ता लिएका हुन्। प्रतिनिधिसभातर्फ क्षेत्र नम्बर १ की स्वतन्त्र उम्मेदवार सुजाता थापाले उम्मेदवारी फिर्ता लिएकी छन्। क्षेत्र नम्बर ४ का स्वतन्त्र उम्मेदवार गोकुलप्रसाद पोखरेल र क्षेत्र नम्बर ६ का लोसपा उम्मेदवार राजु मण्डल राजवंशीले उम्मेदवारी फिर्ता लिएको प्रदेश १ निर्वाचन कार्यालयका प्रमुख लेवन काश्यप अधिकारीले बताए। मोरङमा प्रतिनिधिसभातर्फ ६ वटा निर्वाचन क्षेत्र छन्। प्रदेशसभातर्फ क्षेत्र नम्बर १ ख का स्वतन्त्र उम्मेदवार डिल्लीराम शर्मा अधिकारी, ३ ख का तिलकप्रसाद राई र कञ्चनकुमार बुढाथोकीले उम्मेदवारी फिर्ता लिएको अधिकारीले बताए। उनका अनुसार क्षेत्र नम्बर ४ ख बाट नेकपा (एकीकृत समाजवादी)का महेश रेग्मी र क्षेत्र नम्बर ५ खबाट स्वतन्त्रतर्फका भूराज राईको उम्मेदवारी फिर्ता भएको छ। क्षेत्र नम्बर ६ ख बाट नेकपा एसका उम्मेदवार ओसिम आलम, स्वतन्त्र उम्मेदवार जीवनकुमार गुप्ता र सुरेशकुमार श्रेष्ठले उम्मेदवारी फिर्ता लिएका छन्। यसैबीच मोरङमा निर्वाचन आयोगले गरेको जरिवाना नतिर्ने र कर्जा सूचना केन्द्रको कालो सूचीमा परेका दुई जनाको उम्मेदवारी खारेज भएको छ। मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीका अनुसार जनमत पार्टी र स्वतन्त्रबाट प्रदेशसभा सदस्य पदका लागि मनोनयन दर्ता गराएकाको उम्मेदवारी खारेज भएको हो। उनका अनुसार मनोनयन दर्ता गराएका प्रेम बर्देवा र दीपेन्द्रकुमार चौधरी कायश्थको उम्मेदवारी खारेज गरिएको छ। बर्देवाले मोरङ क्षेत्र नम्बर १ कमा स्वतन्त्र र चौधरीले क्षेत्र नम्बर २ कमा जनमत पार्टीका तर्फबाट उम्मेदवारी दिएका थिए। बर्देवा कर्जा सूचना केन्द्रको कालो सूचीमा परेका व्यक्ति हुन्। चौधरीले निर्वाचन आयोगले गरेको जरिवाना नतिरेको पाइएको छ। लुम्बिनी विकास बैंकमा बर्देवाले खाता खोलेका थिए। पैसा नभएको खाताको चेक काटेर दिएको र तीन पटकसम्म पनि पैसा जम्मा नगरेपछि चेक बाउन्स गरेर बैंकले कर्जा सूचना केन्द्रलाई जानकारी गराएको पाइएपछि बर्देवाको उम्मेदवारी खारेज गरिएको निर्वाचन अधिकृत गोपालप्रसाद थापाले बताए। चौधरी भने गत स्थानीय निर्वाचनमा मोरङको रतुवामाई नगरपालिका३ मा वडाध्यक्षको उम्मेदवार थिए। निर्वाचन खर्च विवरण नबुझाएपछि उनलाई आयोगले जरिवाना गरेको थियो। जरिवानावापतको रकम पनि नतिरेको पाइएपछि चौधरीको उम्मेदवारी खारेज गरिएको निर्वाचन अधिकृत नगेन्द्र केशरी पोखरेलले बताए। मोरङमा प्रतिनिधि तथा प्रदेशसभा निर्वाचनका लागि २ सय २९ जनाले मनोयनय दर्ता गराएको मुख्य निर्वाचन अधिकृतको कार्यालयका सूचना अधिकारी बुढाथोकीले बताए। उनका अनुसार ११ जनाले फिर्ता लिएको र २ जनाको खारेज भएपछि मोरङमा २ सय १६ जनाको उम्मेदवारी कायम भएको छ।"
"टिकट पाए दल, नत्र बदल","काठमाडौं : विचार मन परेर राजनीतिमा लाग्छन्। त्यही विचारका आधारमा राजनीतिक दलमा जीवन समर्पण गर्छन्। धेरैले सहादत नै प्राप्त गर्छन्। त्यो भनेको निष्ठा, आदर्शको राजनीति हो। तर, त्यसरी प्राप्त लोकतन्त्रमा धेरै नेता अवसरकै पछि दौडिएका छन्। ताक परेसम्म कुनै दलमा रहन्छन्। नत्र दल बदली हाल्छन्। यो प्रवृत्ति बढी चुनावका बेला देखिन्छ। प्रतिनिधिसभा र प्रदेशसभा निर्वाचनमा धेरै जना दल बदल्दै उम्मेदवार बनेका छन्। एउटा दलबाट टिकट नपाउने भएपछि अर्को दलमा गई चुनावमा उम्मेदवार बन्ने नेता धेरै छन्। व्यक्तिगत स्वार्थका कारण दल अदलबदल गर्ने क्रमले दलहरूलाई गाँजेको छ। नेताहरूले निष्ठा, आदर्शलाई चटक्कै भुल्दै गएका छन्। यस्तो आया रामगया राम प्रवृत्तिले राजनीतिलाई विकृति पार्दै लगेको छ। यसकै उदाहरण बनेका छन् एमाले स्थायी कमिटी सदस्य प्रभु साह। माओवादी रहँदा अवसर पाए। त्यताबाट नभएपछि एमालेमा आए। यता पनि अवसर छोपे। तर, उनै नेता साहले एमालेबाट टिकट दिनभर गोजीमा राखेर अबेर स्वतन्त्रबाट रौतहट ३ मा उम्मेदवारी दिए। जसपासँग चुनावी तालमेल गरेकामा उनी असन्तुष्ट देखिएका छन्। एमालेकै घनश्याम भुसाल कम्युनिस्ट विचारधाराका खम्बा मानिन्छन्। उनलाई टिकट नदिँदा एमाले अध्यक्ष केपी शर्मा ओलीको आलोचना भयो। तर, आदर्श र सिद्धान्तको राजनीति सिकाउने उनै भुसालले उम्मदेवार हुन नपाउँदा पार्टी परित्याग गरे। त्यति बेला ओलीभन्दा धेरै आलोचना भुसालको भयो। भुसालले एमालेबाट रुपन्देही ३ मा २०७४ सालको निर्वाचन जितेका थिए। यसपटक रुपन्देही १ मा स्वतन्त्र उम्मेदवारी दिएका छन्। उनलाई सत्तारुढ गठबन्धनको साथ देखिएको छ। कांग्रेसका केन्द्रीय सदस्य दिनेश कोइराला टिकट नपाएपछि चितवन ३ मा सत्ता गठबन्धनको बागी बनेका छन्। एमालेले रामप्रसाद न्यौपानेको उम्मेदवारी फिर्ता लिएर कोइरालालाई समर्थन गरेको छ। त्यहाँ सत्ता गठबन्धनबाट माओवादी केन्द्रका डा भोजराज अधिकारी उम्मेदवार छन्। राप्रपाबाट विक्रम पाण्डे उठेका छन्। अघिल्लो निर्वाचनमा उक्त क्षेत्रबाट माओवादी केन्द्र अध्यक्ष पुष्पकमल दाहाल निर्वाचित भएका थिए। दाहाल चितवन ३ असुरक्षित महसुस गरी गोरखा २ मा गएका छन्। जनता समाजवादी पार्टी (जसपा)का प्रमुख सचेतक थिए, उमाशंकर अरगरिया। उनी एमालेमा गएर धनुषा २ मा चुनाव लड्दै छन्। अरगरियालाई टिकट दिने भएपछि एमालेका नेता गगाराम यादव भने जसपामा गई चुनावमा उठेका छन्। जसपाका नेता लक्ष्मी महतो महोत्तरी १ मा उम्मेदवारका आकांक्षी थिए। तर, पार्टीले टिकट नदिने भएपछि एमालेमा प्रवेश गरे। उनलाई एमालेले टिकट दिएको छ। उनी २०७४ को निर्वाचनमा माओवादी केन्द्रका उपमहासचिव गिरीराजमणि पोखरेलसँग थोरै मतले पराजित भएका थिए। उनी यसपटक पोखरेल सँगै प्रतिस्पर्धामा छन्। लोकतान्त्रिक समाजवादी पार्टी (लोसपा) का नेता एकबाल मियाँ एमालेमा प्रवेश गरी बारा ४ मा प्रतिनिधिसभा सदस्य पदमा चुनाव लड्दै छन्। राप्रपा नेपालका अध्यक्ष कमल थापा आफ्नो पार्टी होइन, एमालेको चुनाव चिह्न सूर्यबाट उम्मेदवार बनेका छन्। थापाले पार्टीका अन्य नेताकार्यकर्तालाई अलपत्र छोडेर एमालेसँग तालमेल गरेका हुन्। आफ्नो पार्टीको तीर चिह्न हुँदाहुँदै हिन्दू राष्ट्रको एजेन्डा बोकेको पार्टीले कम्युनिस्टको चुनाव चिह्न लिएर निर्वाचनमा जाने भनेर उनको आलोचना भएको छ। एमालेबाट २०६४ मा संविधानसभा सदस्य बनेका विनोद चौधरी २०७४ मा काग्रेसबाट सांसद बनेका थिए। उनी कांग्रेसबाटै नवलपरासी पश्चिम १ मा चुनाव लड्दै छन्। एमालेकी गंगाचौधरीले टिकट नपाएपछि दाङ १ मा हाम्रो नेपाली पार्टीबाट उम्मेदवारी दिएकी छन्। उनी २०७४ सालमा समानुपातिक सांसद बन्ने भएपछि थरुहट तराई पार्टी नेपाल छोडेर एमालेमा लागेकी थिइन्। जसपा केन्द्रीय सदस्य अमृतादेवी अग्रहरी र रुहीनाज एमाले प्रवेश गरे। एमालेबाट समानुपातिकको बन्दसूचीमा अटाएका छन्। झापा २ मा एमाले छाडेका हरिबहादुर रानालाई सत्तारुढ गठबन्धनबाट माओवादी केन्द्रले टिकट दिएको छ। उनी एमालेबाट निर्वाचित पूर्वमेयर हुन्। कांग्रेस छोडेर लालबाबुसिंह भुइँहारले लोसपाबाट टिकट लिएका छन्। सत्तारुढ गठबन्धनले लोसपासँग चुनावमा तालमेल गर्ने भएपछि कांग्रेसबाट उनले टिकट नपाउने भए। तर, तत्कालै लोसपाको भागमा परेको क्षेत्रमा भुइँहारले दल बदलेर टिकट लिएका हुन्। नेता हेमराज राई जसपा छोडेर एमालेमा फर्किए। उनी समानुपातिकबाट उम्मेदवार बनेका छन्। कांग्रेस नेता एवं व्यवसायी देवीप्रकाश भट्टचनलाई एमालेले उम्मेदवार बनाएको छ। उनी समानुपातिक सूचीमा आदिवासी जनजाति समूहको पहिलो नम्बरमा सिफारिसमा परेका छन्। कांग्रेस संगठन विभागको उपप्रमुखको जिम्मेवारी सम्हालिसकेका भट्टचनलाई पार्टीले समानुपातिक सूचीमा नराखेपछि उनी एमालेमा गएर उम्मेदवार बनेका हुन्। उनी यसपटक बागलुङबाट प्रतिनिधिसभा सदस्य पदका आकांक्षी बनेका थिए। पार्टीबाट अवसर नपाएपछि कांग्रेस नेता अमरेशकुमार सिंह सर्लाही ४ मा स्वतन्त्र उम्मेदवार बनेका छन्। उनी २०७४ को निर्वाचनमा सोही क्षेत्रबाट प्रतिनिधिसभा सदस्य निर्वाचित भएका थिए। पुराना कम्युनिष्ट नेता रामचन्द्र झा पार्टी परिवर्तन गरिरहने नेतामा पर्छन्। एमाले छोडेर माओवादी बने। एकीकृत समाजवादीमा पुगेका उनी पार्टीले टिकट नदिएपछि धनुषा २ मा स्वतन्त्र उम्मेदवार बनेका छन्। समाज सुधार, देश विकासको नाममा बिना लगानीको व्यवसायजस्तो बनेको छ राजनीति। आफूअनुकूलको नीति बनाउन जहाँ अवसर पाइन्छ त्यहाँ जाने, फाइदा नभए छोड्नेजस्तो प्रवृत्ति देखिएको छ। पद्मिनी प्रधानांग, विश्लेषक मधेस प्रदेशमा पार्टी फेरेर टिकट हत्याउने प्रवृत्ति बढी देखिएको छ। टिकट नपाएपछि धेरैले पार्टी फेरेका छन्। आन्दोलन र निर्वाचनका बेला पार्टी परिवर्तन गर्ने प्रवृत्ति धेरै हुने गरेको छ। मधेस आन्दोलनका बेला धेरै ठूला दलका नेताहरूले पार्टी छोडेका थिए। अहिले तिनै नेता ठूला पार्टीमा फर्किरहेका छन्। महन्थ ठाकुर, विजयकुमार गच्छार, अशोक राई, महेन्द्रराय यादव, रामजनम चौधरीलगायत धेरैले ठूला पार्टी छाडेका थिए। तर, आन्दोलनका लागि गएका नेता एक ठाउँमा बस्न सकेनन्। सत्ता र शक्तिका लागि उनीहरूले एजेन्डा छोडे। उनीहरूका पछि लागेका नेता नेतृत्वले नै लत्तो छाडेपछि शक्ति र सत्ताकै पछि लागे। तर, मन्त्री, सांसद बन्न पार्टी अदलबदल गरिरहेका छन्। जो कोही विचार मन परेर राजनीतिमा लाग्छन्। त्यही विचारका आधारमा राजनीतिक दलमा जीवन समर्पण गर्छन्। कतिपयले सहादत नै प्राप्त गर्छन्। त्यो भनेको निष्ठा, आदर्शको राजनीति हो। तर, त्यसरी प्राप्त लोकतन्त्रमा धेरै नेता अवसरकै पछि दौडिएका छन्। ताक परेसम्म कुनै दलमा रहन्छन्। नत्र दल बदलिहाल्छन्। यो प्रवृत्ति बढी चुनावका बेला देखिन्छ। प्रतिनिधिसभा र प्रदेशसभा निर्वाचनमा टिकट नपाएका धेरै जना दल बदल्दै उम्मेदवार बनेका छन्। यो निर्वाचनमा पार्टी अदलबदल गर्नेको लर्को नै छ। आफू रहेको पार्टी टिकट नदिएमा तुरुन्तै पार्टी अदलबदल गर्ने प्रवृत्ति अत्यधिक छ। प्रतिनिधिसभामा मात्रै होइन प्रदेशसभाका टिकट लिनको पार्टी अदलबदल गर्नेहरू धेरै छन्। एमालेले टिकट नदिएपछि एकीकृत समाजवादीबाट प्रह्लाद गिरीले उम्मेदवारी दिएका छन्। गिरी पर्सा ३ (ख) बाट उठेका हुन्। मनोनयन दर्ताको एक दिन पहिलामात्र एमालेले जसपासँग गठबन्धन गर्यो। गिरीले दाबी गरेको क्षेत्र जसपाको भागमा पर्यो। जसपाले डामधु गुप्तालाई उम्मेदवार बनाएको छ। अवसरवादीको स्वार्थमा राजनीति चलेको छ। नेताहरू अवसर र स्वार्थ खोज्दै सिद्धान्त बिर्सन थाले। नीति, विचार, सिद्धान्त समाप्त भयो। मुलुकको अवस्था खराब हुने लक्षण देखिएको छ । राजकुमार पोख्रेल, विज्ञ इटहरी उपमहानगरपलिका पूर्वमेयर द्वारिकालाल चौधरीले टिकटकै लागि एमाले छोडे। माओवादी केन्द्रमा गएका चौधरी सुनसरी २ कमा सत्तागठबन्धनका उम्मेदवार बनेका छन्। टिकट नपाएपछि किशोरी साहले पुरानो पार्टी छोडे। उनी गत निर्वाचनमा एमालेबाट धनुषा १ प्रदेशसभा (क) मा निर्वाचित भएका थिए। तालमेलको क्रममा जसपाको भागमा संघ र प्रदेश दुवै परेपछि साहले एमाले परित्याग गर्दै जनमत पार्टीबाट उम्मेदवारी दिएका हुन्। बाँकेमा माओवादी केन्द्र छोडेका आदेश अग्रवाल र अम्मर खड्का जसपाबाट उम्मेदवार बनेका छन्। नेतृ गंगाचौधरी राष्ट्रियताका लागि बोल्ने व्यक्तिलाई विस्थापित गर्न पार्टी लागेको बताउँछिन्। राष्ट्रियताका लागि बोल्ने व्यक्ति चिन्नुपर्छ। आवाज उठाउनेलाई टिकट नदिने, आफ्नो क्षेत्रमा मरिमरी काम गर्नेलाई टिकट नदिएपछि मलाई सह्य भएन्, चौधरी भन्छिन्, मलाई तपाईंको पछाडि जनमत छैन भनियो। मेरो पछाडि जनमत छ वा छैन भन्ने मलाई थाहा हुँदैन् ? आप्नो मूल्यांकन पार्टीले गर्न नसकेको उनको गुनासो छ। भुसाल भने आफू सिद्धान्त, आदर्श र निष्ठामा अडिग रहेको बताउँछन्। मैले पार्टी त्याग गरेको हो निष्ठा त्याग गरेको छैन। पार्टी अध्यक्ष ओलीसँगै नैतिकता, लोकतान्त्रिक वातावरण नभएपछि पार्टी त्याग गरेको हुँ, भुसाल भन्छन्। राजनीतिक विश्लेषक पदमिनि प्रधानांग पार्टी परिवर्तनले नेताहरू राजनीतिक सिद्धान्तप्रति बफादार नदेखिएको बताउँछिन्। पद र निजी स्वार्थका लागि दल परिवर्तन गर्ने गरेको उनको बुझाइ छ। राजनीति निजी स्वार्थमा चलेको छ। देशको नीति बनाउने नेताहरूले कुर्सीको मोहमा सिद्धान्त बिर्सिएका छन्। नीतिअनुसार काम गर्नुपर्ने हो। तर, मेल खाएको छैन। सिद्धान्तै नमिल्नेहरू कुर्सीका लागि पूर्वपश्चिम, उत्तरदक्षिण सर्ने गरेका छन्, प्रधानांग भन्छिन्। उनकाअनुसार राजनीतिमा निजी स्वार्थले जरो गाडेको छ। समाज सुधार देश विकासको नाममा बिना लगानीको व्यवसाय जस्तो बनेको छ राजनीति, उनी भन्छिन्। आफू अनुकूलको नीति बनाउन, जहाँ अवसर पाइन्छ त्यहाँ जाने, फाइदा नभए छोड्ने जस्तो प्रवृत्ति देखाउने गरेको उनको भनाइ छ। एकै व्यक्ति जीवनभर पदमा बस्नु पर्ने लालचका कारण हो, उनी भन्छिन्। राजनीतिक विज्ञ राजकुमार पोख्रेल अवसरवादीको स्वार्थमा राजनीति चलेको बताउँछन्। यही अवस्था रहने हो भने मुलुकमा राजनीतिक संकट आउने उनको बुझाइ छ। पार्टीहरू अवसर र स्वार्थ खोज्दै सिद्धान्त बिर्सन थाले। नीति, विचार, सिद्धान्त समाप्त भयो। मुलुकको अवस्था खराब हुने लक्षण देखिएको छ। उनले पार्टीले देश चलाउने देशमा संवैधानिक संकट आउने लक्ष्यण देखियो, उनी भन्छन्। कांग्रेस नेता डा मीनेन्द्र रिजाल प्रतिनिधिसभा सदस्यको टिकटबाट वञ्चित भएका छन्। यसअघि मोरङ २ बाट उम्मेदवारी दिएर जितेका नेता रिजाललाई यसपल्ट भने पार्टीले अवसर नदिएको हो। कांग्रेसले उक्त क्षेत्रमा सुजाता कोइरालालाई चुनावी मैदानमा उतारेको छ। टिकट नपाए पनि पार्टीभित्र रहेर सुधारका लागि काम गर्ने नेता रिजाल बताउँछन्। उनी भन्छन्, म पार्टीभित्र बसेर पार्टी सुधार्ने मान्छे हुँ। अन्य दलका नेताहरूले पार्टी परिवर्तन गरेको कुरामा मलाई कुनै टिप्पणी गर्नु छैन। अछाम१ बाट सर्वसम्मत रूपमा उम्मेदवार सिफारिस भएका एमालेका पूर्वउपाध्यक्ष भीम रावलले टिकट नपाए पनि पार्टी परित्याग गरेनन्। कांग्रेस सभापति शेरबहादुर देउवालाई प्रधानमन्त्री बन्न सहयोग गरेको भन्दै एमाले अध्यक्ष केपी शर्मा ओली रावललगायत नेतासँग रुष्ट छन्। रावलले घात गरेको भन्दै माफी माग्नुपर्ने सर्त ओलीले राख्दै आएका थिए। आफूले बिहीबार पत्रकार सम्मेलन गर्न लागेको रावलको भनाइ छ। उनले भने, म पत्रकार सम्मेलन गर्दै छु। यस विषयमा त्यहीं जवाफ दिनेछु।"
भक्तपुरमा तिहार लक्षित बजार अनुगमन,"भक्तपुर : तिहार नजिकिएसँगै भक्तपुरमा बजार अनुगमन सुरु भएको छ। भक्तपुर नगरपालिका अनुगमन समितिका संयोजक एवं वडा नं ३ का वडाध्यक्ष राजकृष्ण गोराको नेतृत्वमा बिहीबार सल्लाघारीमा खाद्य पसल अनुगमन गरिएको छ। अनुगमनमा म्याद नाघेका २८ हजार रुपैयाँ बराबरको सामान नष्ट गरिएको संयोजक गोराले बताए। नुगमनमा २०६६ सालदेखि भक्तपुर नगरपालिकामा फेमिली मिनि स्टोर बिना दर्ता संञ्लन गरेकाले पसल दर्ता गर्न निर्देशन दिई प्याकेजिङ सामानमा खाद्यको अनुज्ञापत्र लिएर मात्र लेबल राखी मात्र बिक्रीवितरण गर्न, तराजु नापतौल विभागमा नवीकरण गर्न निर्देशन दिएको छ। एक हप्ताभित्र नगरपालिकामा उपस्थित हुन निर्देशन दिएको वडानिरीक्षक रामकृष्ण प्रजापतिले बताए। त्यस्तै लामा खाद्य स्टोर नवीकरण गर्न, प्याकेजिङ सामानमा खाद्यको अनुज्ञापत्र लिएर मात्र लेबल राखी मात्र बिक्री वितरण गर्न निर्देशन दिएको उनले बताए। त्यस्तै दयाराम प्रजापतिको किराना पसलको पनि अनुगमन गरिएको छ। अनुगमन समितिका सदस्यहरू वडाध्यक्ष श्यामकृष्ण खत्री, भनपा श्यानिटेशका नगर निरीक्षक दिलिपकुमार सुवाल, वडा निरीक्षकरामकृष्ण प्रजापति, भनपा कर उपशाखाका मोहनदेबी व्याञ्जू, महानगरीय प्रहरी प्ररिसरका प्रहरी भैरब रावट, भक्तपुर घरेलु तथा साना उद्योग संघका सुमित्रा श्रेष्ठ, राष्ट्रिय उपभोक्ता मञ्चका मनोज थापा, भक्तपुर घरेलु तथा साना उद्योग कार्यालयका सिताराम त्वायना सहभागी थिए।"
मुस्ताङमा पर्यटकको चहलपहल बढ्यो,"जोमसोम : मुस्ताङमा पर्यटकको चहलपहल बढेको छ। पर्यटकीय सिजन सुरु भएसँगै पर्यटकको आगमन सुरु भएको हो। असोजकार्तिक महिनामा उल्लेख्य आन्तरिक तथा बाह्य पर्यटक मुस्ताङ भ्रमण गर्न आउने गर्छन्। यो समय मुस्ताङको भौगोलिक तापक्रम सन्तुलित रहन्छ। बर्सेनि बडादसैं, तिहार र छठ पर्व लगायतको सेरोफेरोमा सयौं आन्तरिक पर्यटकको चापले मुस्ताङलाई थेग्नै मुश्किल हुने गर्थ्यो। विदेशी पर्यटकले पनि यो समयमा मुस्ताङ भ्रमण गर्थे। कोरोनाका कारण तीन वर्षसम्म प्रभावित बनेको मुस्ताङको पर्यटन कोभिडपछि लयमा फर्किदै थियो। पर्यटन व्यवसायीमा आसाको सञ्चार पलाउँदै थियो। आन्तरिक तथा बाह्य पर्यटकको चहल विस्तारै बढ्दै थियो। तर, यसवर्षको बडादसैं अघिको अविरल वर्षाले मुस्ताङको पर्यटन व्यवसायीको आसा र अपेक्षाले प्रतिकुल मौसमले निरासामा परिणत गरिदियो। अविरलको वर्षाले राष्ट्रिय गौरवको बेनीजोमसोम सडकको ठाउँ ठाउँमा बाढीपहिरो र नदी कटानले सडक अवरुद्ध हुँदा धावनमार्ग हुँदै आउने योजना बनाएका पर्यटक पूर्ण रूपमा प्रभावित बने। दसैंअघिको मौसम प्रतिकुलताका कारण पोखरा जोमसो हवाई मार्ग सात दिन बढी ठप्प भयो। प्रतिकुल मौसमका कारण पर्यटक मुस्ताङ आउन नसक्दा र जिल्लामा भएका कर्मचारी र सुरक्षाकर्मी पनि दसैं मनाउन बिदामा घर जाँदा मुस्ताङ पुरै सुनसान भयो। मौसममा क्रमिक रूपले सुधार हुँदै गर्दा पोखराजोमसोम हवाई सेवा र बेनीजोमसोम सडक मर्मतपछि सञ्चालनमा आउँदा पुनः मुस्ताङमा आन्तरिक तथा बाह्य पर्यटकको चहलपहल बढ्दै जान थालेको छ। जोमसोम नागरिक उड्यन कार्यालयका प्रमुख हिरोण शाहले मंगलबारदेखि पोखराजोमसोम हवाई सेवा नियमित भइरहेको जानकारी दिए। उनले मौसम प्रतिकुलताका कारण एक हप्ता बढी मुस्ताङको हवाई सेवा प्रभावित बनेकामा मंगलबारदेखि हवाई उडान र पर्यटकीय चाप बढ्दै गइरहेको बताए। मौसम सुधार भएसँगै मुस्ताङमा बिहीबार तारा र समिट एअरले ११ वटा उडान भरेका छन्।यस्तै, मंगलबार समिटिले पाँचवटा उडान भरेको थियो भने बुधबार समिट र तारा एअरले समान पाँचपाँच वटा उडान भरेको जोमसोम नागरिक उड्यन कार्यालयले जनाएको छ। हवाई सेवा र बेनीजोमसोम सडकमार्ग सहज हुँदा मुस्ताङमा दैनिक पाँच सयभन्दा बढी भारतीय र तेस्रो मुलुकका पर्यटक आउने गरेको जोमसोमस्थित एक्याप चेकपोस्टले उल्लेख गरेको छ।"
रगतको संकटमा सुरक्षाकर्मीकै भरथेग,"विराटनगर : सशस्त्र प्रहरी बल मोरङका प्रमुख एसपी राजकुमार लामिछानेलाई 'बी' पोजिटिभ समूहको रगत चाहियो भनेर दुई दिनअघि फोन आयो। विराटनगरको नोबेल अस्पतालमा भर्ना गरिएका बिरामीलाई आकस्मिक रूपमा रगत चाहियो भनिएपछि उनले उक्त समूहको रगत भएका सशस्त्र प्रहरीको खोजी गरे। लामिछानेले खोजेर सशस्त्र प्रहरीका एक जना जवानलाई अस्पताल पठाइदिए। सशस्त्रका ती जवानले दिएको रगतले तत्कालको संकट टर्यो। बिरामीको ज्यान बच्यो। बिरामीका लागि रगत आवश्यक परेको भनेर एसपी लामिछानेलाई बारम्बार फोन आइरहन्छ। मिल्दोजुल्दो समूहको रगत भएका सशस्त्र प्रहरीको खोजी गरेर तत्काल सम्बन्धित बिरामीका आफन्तको सम्पर्कमा पठाइदिने गरेका छन्। सशस्त्र प्रहरीसँग रगतका लागि दैनिकजसो फोन आउने गरेको छ। सशस्त्र मात्रै हैन, नेपाल प्रहरी र नेपाली सेनासँग पनि रगतको अपेक्षा गरेर धेरै बिरामीका आफन्त सम्पर्कमा पुग्ने गरेका छन्। नागरिक अगुवा राजु श्रेष्ठका अनुसार ठूलो संख्या र समूहमा एकै ठाउँमा बस्ने भएकाले तत्काल पाउन सकिने हुँदा सुरक्षाकर्मीलाई रगतका लागि गुहार्ने गरिन्छ। रक्तसञ्चार केन्द्रमा अभाव हुँदा जीवन रक्षाका लागि अति नै आवश्यक पर्ने रगतका लागि सुरक्षाकर्मीकै भर पर्नुपर्ने अवस्था रहेको उनले बताए। 'सुरक्षाकर्मी ठूलो समूहमा एकै ठाउँमा बसेका हुन्छन्। खोजी गरिएका बेला आवश्यक परेको समूहसँग मेल खाने रगत भएका कोही न कोही भेटिन्छन्,' उनले भने, 'त्यही भएकाले सम्बन्धित निकायमा रगतको अभाव भएमा सर्वसाधारणले सुरक्षाकर्मीको खोजी गर्छन्। त्यहाँबाट तत्काल समस्या समाधन पनि हुन्छ।' रगतको संकट परेका बेला सुरक्षाकर्मीबाटै भरथेग हुने श्रेष्ठ बताउँछन्। मोरङ प्रहरी प्रमुख एसपी शान्तिराज कोइराला रक्तसञ्चार केन्द्रमा समेत रगतको अभाव हुँदा सर्वसाधारणले सुरक्षाकर्मीलाई नै सम्झने गरेको बताउँछन्। 'विशेष गरेर दुर्लभ किसिमका रगत खोजी गर्दै धेरै जनाको फोन आउँछ। संकटका बेला सुरक्षाकर्मीबाटै भरथेग हुने अपेक्षा गरेर सर्वसाधारणले सम्झनु स्वभाविक हो,' उनले भने, 'पहिलो त मानिसको जीवन बचाउने कुरा नै ठूलो हो। संकटका बेला सुरक्षाकर्मीले नै साथ दिने हो।' मानवीय सेवाका हिसाबले पनि बिरामीको ज्यान बचाउनलाई रगत दिएर सहयोग गर्ने गरिएको एसपी कोइराला बताउँछन्। दसैंयता विराटनगर लगायत प्रदेश १ मा रगतको चरम अभाव छ। रक्तसञ्चार केन्द्रमा मौज्दात सकिएको छ। चाडपर्व र लामो बिदाका बेला रगतको अभाव भइरहन्छ। त्यो समस्या यसवर्ष पनि दोहोरिएको छ। सार्वजनिक हिसाबले हुने गरेका रक्तदान कार्यक्रम ठप्प भएकाले रगतको अभाव हुन पुगेको हो। दसैंपछि रक्तदान कार्यक्रम हुन सकिरहेको थिएन। सामाजिक संघसंस्थाले रक्तदान कार्यक्रमको आयोजना गर्न नसक्दा रगतको अभाव खड्किएको रक्तसञ्चार केन्द्र विराटनगरका प्रमुख शिवानन्द यादवले बताए। उनका अनुसार दसैंपछि रगत आवश्यक पर्ने बिरामीको संख्या बढेको छ। 'बिरामी बढेसँगै रगतको माग पनि बढ्यो। तर माग अनुसार उपलब्ध गराउन सकिएको छैन,' यादवले भने, 'रक्तसञ्चार केन्द्रमा कुनै पनि समूहको रगत मौज्दात छैन। सहज रूपमा पाइने रगतको मौज्दात पनि सकिएको लामो समय भयो।' उनका अनुसार सहज रूपमा पाइने 'ए', 'बी', 'ओ' पोजिटिभलगायत समूहका रगत पनि अभाव छ। नेगेटिभ समूहका रगत दुर्लभ हुने भएकाले प्रायः मौज्दात नरहने उनको भनाइ छ। अभावका कारण उपलब्ध गराउन नसक्दा जतिसक्दो चाँडो रगत आवश्यक पर्ने बिरामी बढी मर्कामा परिरहेको यादवले सुनाए। 'चिकित्सकले बिरामीलाई रगतका लागि सिफारिस गर्छन्,' उनले भने, 'तर खोजी गर्दै भौतारिँदा पनि प्राप्त गर्न नसक्ने अवस्था छ।' दैनिक १ सय ६० पिन्टभन्दा बढी रगतको माग रहेको जानकारी यादवले दिए। नियमित रगत दिनुपर्ने बिरामीले समेत पाउन नसकिरहेको उनले बताए। उनका अनुसार शरीरमा रगत उत्पादन नहुने समस्या भएका बालबालिकाहरूलाई नियमित रगत उपलब्ध गराउने गरिएको थियो। चाडपर्व र लामो समयसम्म सार्वजनिक बिदा हुँदा सधैँ रगतको अभाव झेल्नुपर्ने यादवले बताए। रगतको अभाव समाधान गर्न सबैलाई रक्तदानका लागि प्रेरित गर्ने काम भइरहेको उनको भनाइ छ। रगतको संकटमा सुरक्षाकर्मीकै भर पर्नुपर्ने अवस्था रहेको यादव बताउँछन्। 'रक्तसञ्चार केन्द्रमा अभाव छ,' उनले भने, 'यस्तो बेला सुरक्षाकर्मीबाटै भरथेग हुन्छ।' रगतको अभाव टार्नका लागि प्रदेश १ मा प्रहरीले रक्तदान कार्यक्रमको आयोजना गर्न थालेको छ। रगतको अभाव भइरहेका बेला प्रदेश प्रहरी कार्यालय विराटनगरमा बिहीबार रक्तदान कार्यक्रमको आयोजना गरिएको छ। ६७औँ प्रहरी दिवसको अवसर पारेर नेपाल रेडक्रस सोसाइटीको सहयोग र प्रदेश प्रहरी कार्यालयको आयोजनामा रक्तदान गरिएको हो। रक्तदानमा प्रदेश प्रहरी कार्यालय, प्रदेश तालिम केन्द्र, प्रदेश ट्राफिक व्यवस्थापन तथा राजमार्ग सुरक्षा कार्यालय, प्रदेश सशस्त्र प्रहरी गण, विशेष सुरक्षा गण र जिल्ला प्रहरी कार्यालय मोरङमा कार्यरत प्रहरी अधिकृत तथा जवानले रगतदान गरेका छन्। ४१ पिन्ट रगत संकलन भएको छ। प्रहरी दिवसको अवसरमा प्रदेश मातहतका अन्य प्रहरी कार्यालयमा पनि रक्तदान कार्यक्रमको आयोजना गरिएको प्रदेश १ प्रहरी प्रमुख डीआईजी सुदीप गिरीले बताए। उनका अनुसार रगतको अभाव हुन थालेपछि प्रहरीकै तर्फबाट रक्तदान आयोजना गरिएको हो। रगतको संकट टार्न विशेष अवसरमा प्रहरीभित्र रक्तदान गर्ने गरिएको उनले बताए। भने, 'बिरामीलाई बचाउनका लागि रक्तदानलाई नियमित गर्ने योजना बनाएका छौँ।' रक्तसञ्चार केन्द्रका अनुसार अब भने रगतको अभाव टर्दै जाने अपेक्षा गरिएको छ। 'केही समयदेखि रगत अभावको सामना गर्नुपर्यो। बिरामीले सहज रूपमा पाउन सकेननन्,' केन्द्रका प्रमुख यादवले भने, 'प्रहरी लगायतका निकायले रक्तदान कार्यक्रम गर्न थालेका छन्। त्यही भएकाले संकट समाधान हुने अपेक्षा गरिएको छ।' सुरक्षाकर्मीसँगै विभिन्न निकाय, संघसंस्था र नागरिक समाजलाई पनि रक्तदानका लागि प्रेरित गर्ने काम भइरहेको उनले बताए।"
वीरगञ्जको रेल्वे रोडबाट चरेससहित दुई युवक पक्राउ,वीरगन्ज : वीरगन्जबाट प्रहरीले लागु पदार्थ चरेससहित २ युवकलाई पक्राउ गरेको छ। प्रहरीले ९ केजी ५ सय ग्राम चरेससहित वीरगन्ज महानगरपालिका वडा नम्बर १६ का १९ वर्षीय करण राय र त्यही ठाँउका २० वर्षीय राज चौरसीयालाई पक्राउ गरेको हो। वडा प्रहरी कार्यालय विर्ताबाट खटिएको प्रहरी टोलीले वीरगन्ज ८ रेल्वे रोडमा बुधबार दिउँसो सवारी साधन तथा पैदल यात्री चेकजाँच गर्ने क्रम्मा रायले बोकेको झोला खानतलाशी गर्दा ९ केजी ५ सय ग्राम चरेस बरामद भएको थियो। पक्राउ परेका रायले दिएको बयानका आधारमा चरेस ओसारपसार संलग्न चौरसीयालाई पनि पक्राउ गरिएको पर्साका प्रहरी उपरीक्षक रमेश बस्नेतले जानकारी दिए। चरेससहित पक्राउ परेका दुवै जनालाई प्रहरी हिरासतमा राखेर थप अनुसन्धान भैरहेको बस्नेतले बताए।
"मिथिलामा अवैध उत्खनन गर्ने गाडी मेयरले समाते, उपमेयरले छाडे","जनकपुरधाम : पर्यावरण अभियानी दिलिप महतोले गिट्टी, बालुवा उत्खननको विरोध ज्यान गुमाएको क्षेत्रमा पुनः जनप्रतिनिधिकै संलग्नतामा अवैध उत्खनन् भएको पाइएको छ। धनुषाको मिथिला नगरपालिकाको क्षेत्रमा पर्ने खोलामा अवैध उत्खनन् गर्दै गर्दा पक्राउ परेको जेसिबी र ट्रयाक्टर सहितका ढुवानी सामग्रीलाई बिना कारवाही छाडेको पाइएको हो। मिथिला नगरपालिकाको औरही खोलामा अवैध रूपमा ग्राभेल, बालुवा तथा ढुंग्गा उत्खन्न गरी विक्रि वितरण गर्दै आएको सूचनाका आधारमा नगरपालिकाका मेयर महेन्द्र महतोको नेतृत्वमा असोज १२ गते पक्राउ गरेको गाडीहरू उपमेयरले सुनिता सिंह बुढाथोकीले बिना कारवाही छाडेकी छन्। पक्राउ परेको ना १ क ४४४७ नम्बरको जेसीवी १ थान, प्रदेश नं२०३००१ क १९७६ नम्बरको टिपर १ थान, तथा प्र०३००१त ७३२३ र प्र०३००१ त ७३२४ नम्बरको ट्रयाक्टर दुई थान नियन्त्रणमा लिइएकोमा जरिवाना तथा कारवाही बिनै छाडिएको पाइएको छ। अनुगमनका क्रममा टोलीले नियन्त्रणमा लिएर इलाका प्रहरी कार्यालय ढल्केवरमा जिम्मा लगाएकोमा उपमेयरले नै पत्र काटेर बिना कारवाही छाड्न निर्देशन दिएपछि उत्खननमा जनप्रतिनिधिकै संलग्नता भएको स्थानीय मनोज महतोले आरोप लगाए। मेयर महतोको नेतृत्वको अनुगमन टोलीमा उपमेयर उपमेयर सुनिता सिंह बुढाथोकी, कार्यकारी अधिकृत रचिन्द्र डंगोल, वडा नं ५ का अध्यक्ष रामचन्द्र महतो र वडा नं२ का अध्यक्ष विहारी महतो सहित इलाका प्रहरी कार्यालय ढल्केवरका प्रहरी टोलीले उक्त सबारीसाधन नियन्त्रणमा लिएको थियो। मेयर महतो स्वास्थ्य परीक्षणका लागि भारतको दिल्ली पुगेपछि उपमेयर बुढाथोकीले इलाका प्रहरी कार्यालय ढल्केवरलाई कार्यालयको पत्र काट्दै सवारी साधन छोड्न निर्देशन दिएको तथ्य बाहिर आएको छ। कारवाहीको लागि नियन्त्रणमा लिइएका सवारीसाधनलाई आवश्यक जरिवाना समेत नलिई छाडिएको कार्यालयले जनाएको छ। मेयर नगरपालिका बाहिर भएको मौका छोप्दै क्रसर माफियासंगको मिलोमतोमा उपमेयर बुढाथोकीले अवैध उत्खन्नलाई संरक्षण दिँदै आएको खुलेको हो। स्थानीयका अनुसार उपमेयर सहित केही प्रतिनिधिहरूकै संरक्षणमा मिथिला नगरपालिकाको औरही खोलासहित चुरे क्षेत्रमा अवैध रूपमा उत्खन्न हुँदै आएको छ। खोला तथा चुरे क्षेत्रमा डोजर लगाउँदा ठाउँ ठाउँमा गहिरो भंगालो बनाएको छ। नदीजन्य ठाउँ र वरपरबाट बालुवा, ग्राभेल उत्खन्न, प्रशोधन गर्न नपाइने कानुनी व्यवस्था छ। खोलाको प्राकृतिक बहावको दायाँबायाँ तीन सय मिटर उत्खनन गर्न नपाइने व्यवस्था छ। अवैध उत्खन्न सम्बन्धमा उपमेयर बुढाथोकीको कार्यालय प्रायोजनार्थ नम्बरमा पटकपटक फोन गर्दा समेत उठाएनन्। केही वर्ष पहिला अवैध उत्खनन रोकाउन पुगेका दिलिप महतोको हत्या नै गरिएको थियो।"
त्रिशूली अस्पतालमा उपचार गराउने बिरामी दोब्बर बढे,"नुवाकोट : दसैं बिदाको समयमा नुवाकोट जिल्ला अस्पताल त्रिशूलीमा यस वर्ष दोब्बर बढी बिरामीले सेवा लिएका छन्। थोरै प्राविधिक तथा कर्मचारीबीच पनि झण्डै सातसय बिरामीले बिदाको समयमा उपचार सेवा पाएका हुन्। अघिल्ला वर्षको चाडपर्वको भन्दा यस वर्षको वडादसैंको बिदामा दोब्बर बढी बिरामीले आकस्मिक उपचार सेवा लिएका अस्पतालले जनाएको छ। बिदाको अवधिमा त्रिशूली अस्पताल नुवाकोटबाट ६ सय ७७ जना बिरामीले आकस्मिक स्वास्थ्योपचार सेवा लिएका अस्पतालका मेडिकल सुपरिटेण्डेन्ट (प्रमुख) डा दीपेन्द्र पाण्डेले जानकारी दिए। उनका अनुसार बियतेको दुई वर्षको दसैँमा कोरोना सङ्क्रमणको जोखिम रहेको समयमासमेत पर्व बिदामा कुल तीन सय हाराहारीका बिरामीले सेवा लिएकामा यस वर्ष दोब्बर बढी बिरामीले सेवा लिएका हुन्। सेवाग्राही बिरामीको सङ्ख्या बढ्नु भनेको समुदायमा बिरामीको सङ्ख्या बढेको हो, अस्पतालका मेसु डा पाण्डेले अगाडि भने, यस समयमा सबैभन्दा बढी ज्वरो र डेङ्गुका बिरामी अस्पतालमा भर्ना भएका छन्। बिदाको अवधिमा ज्वरोका बिरामी दुई सय ३०, डेङ्गुका एक सय ६२, सवारी दुर्घटनामा परेर घाइते भएका २५, कुकुरको टोकाइबाट घाइते भएका २०, झाडाबान्ता भएका १२, ग्याष्ट्रिक भएका १०, कुटपिटमा घाइते भएका चार जनाले उपचार सेवा पाएका छन्। यसका साथै भवितव्य मृत्यु भएका व्यक्तिको शव परीक्षण एक जनासहित अन्य विभिन्न स्वास्थ्य समस्या भएका दुई सय ३० बिरामीलाई अस्पतालले आकस्मिक सेवा उपलब्ध गराइएको त्रिशूली अस्पतालले जनाएको छ। अस्पतालमा स्वास्थ्य जाँच तथा परीक्षणका लागि पुग्नेमध्ये एक सयभन्दा बढीलाई भर्ना गरेर उपचार सेवा दिइएको अस्पतालका मेसु डा पाण्डेले बताए । उनका अनुसार अस्पतालले वडादसैँ बिदाको समयमा बहिरङ्ग विभाग (ओपीडी) सेवा बन्द गरे पनि अन्य सेवा कायमै राखेको थियो। अन्य बिदाको समयमा बन्द गरिने सानाठूला शल्यक्रिया, प्रयोगशाला, भिडियो एक्सरे, रक्तसञ्चारलगायतका सेवा वडादसैँ बिदाको समयमा पूर्ण निरन्तरता दिइएको थियो। बाग्मती प्रदेश सरकारअन्तर्गत सञ्चालित ५० शय्याको त्रिशूली अस्पतालले आन्तरिक स्रोतबाट १ सय शय्या चलाउँदै नुवाकोट, रसुवा, धादिङलगायतका जिल्लाका बिरामीलाई सेवा दिइरहेको छ। अस्पतालले डेङ्गु रोगको निःशुल्क परीक्षणसहित कोरोना परीक्षणका लागि आरटीपिसीआर परीक्षण प्रयोगशाला डिजिटल एक्सरे, आइसीयू, एनआइसीयू, एचडीयूलगायतका सेवा उपलब्ध गराउँदै आएको छ।"
वर्षाले अर्घाखाँचीका २ सय ३ घरमा क्षति,"सन्धिखर्क : ७ दिनसम्म परेको अविरल वर्षाको कारण अर्घाखाँचीमा २ सय ३ वटा घरमा क्षति पुगेको छ। सन्धिखर्क ७ खाँचिकोटमा एकजना बालक खोलाले बगाउँदा बेपता भएका छन्। एकजनाको छत्रदेबमा खोलाले बगाएर मुत्यु भएको छ। केही कुखुराका र्फम र पशुचौपायको समेत मरेका छन्। सन्धिखर्क नगरपालिका, शितगंगा नगरपालिका, मालारानी गाउँपालिका, छत्रदेब गाउँपालिका, पाणिनी गाउँपालिकामा अहिले पनि १ सय ११ घर विद्यालय र प्रतिक्षालयमा बसेका छन्। यसमध्ये २० घर बस्नै नमिल्ने गरी पूर्ण क्षति भएको जिल्ला विपद ब्यवस्थापन समितिका संयोजक प्रमुख जिल्ला अधिकारी शशिधर घिमिरेले जानकारी दिए। बैठकले विपदमा मृत्यु हुनेलाई संवेदाना दिंदै पहिरोको जोखिममा परेर सार्वजनिक स्थानमा बसेका नागरिकलाई स्थानीयतहले न्युनतम खाद्यान उपलब्ध गराउने, तीन दिनभित्र सबै स्थानीय तहले विपदले पारेको क्षतिको विवरण जिल्ला प्रशासनमा पठाउने, विस्थापितलाई पायक पर्ने ठाउँमा बासस्थानको खोजि गर्ने र बास्तिबक अवस्था बुझ्नसाहयक प्रमुख जिल्ला अधिकारी संयोजक रहेको ७ सदस्य समिति समेत बनाउने नियर्ण गरेको छ। बैठकमा स्थानीयतहका प्रमुख, राजनीतिकदलका प्रतिनीधि, सरकारी कार्यालयका प्रमुख, नेपाल पत्रकार महासंघ, रेड्क्रस, उद्योग वाणिज्यसंघ, चम्बेर अफ कमर्स लगायतको सहभागिता थियो।"
तीन सय ७० जनाको निःशुल्क आँखा जाँच,"विराटनगर : प्रदेश १ का विभिन्न स्थानमा बिहीबार ३ सय ७० जनाको निःशुल्क आँखा जाँच गरिएको छ । विश्व दृष्टि दिवसका अवसरमा विराटनगर आँखा अस्पताल मातहतका उपचार केन्द्रहरुले सर्वसाधारणको आँखाको परीक्षण गरेका हुन् । भोजपुर, तेह्रथुम, इलाम, फिक्कल, मंगलबारे, अर्जुनधारा, उर्लाबारी, रतुवामाई, लेटाङ, विराट चोक, रंगेली, दुहवी र इनरुवासमेतका उपचार केन्द्रले सर्वसाधारणको आँखाको निःशुल्क जाँच गरेका हुन् । विराटनगर आँखा अस्पतालका प्रबन्धक कुमार पृथुले आँखा स्वास्थ्य शिक्षा सम्बन्धी जनचेतनामूलक कार्यक्रमसमेत गरिएको जानकारी दिए । चेतनामूलक कार्यक्रमका साथै सर्वसाधारणको मधुमेह, रक्तचाप तथा दृष्टि जाँच गरिएको उनको भनाइ छ । उनका अनुसार परीक्षण गरिएकामध्ये ३४ जनामा दृष्टि दोष र १३ जनामा मोतियाविन्दुको समस्या रहेको पत्ता लागेको छ । मोतियाविन्दुको समस्या रहेकालाई आँखा उपचार केन्द्रहरुले निःशुल्क शल्यक्रियाका लागि विराटनगर आँखा अस्पतालमा रेफर गरेका छन् । उनीहरुको उपचार निःशुल्क गरिने प्रबन्धक पृथुले बताए । उनका अनुसार विराटनगर आँखा अस्पतालले आँखालाई माया गरौँ भन्ने नाराका साथ विभिन्न कार्यक्रमको आयोजना गरेर विश्व दृष्टि दिवस मनाएको छ । सर्वसाधारणमा चेतना जगाउन र आँखाको उपचारमा सबैलाई प्रेरित गर्न प्रत्येक वर्ष अक्टुबर महिनाको दोस्रो बिहीबार विश्व दृष्टि दिवस मनाउने गरिएको पृथुले बताए । आँखा उपचार सेवालाई प्रभावकारी बनाउन विभिन्न संघ संस्थासँग समन्वय गर्ने गरिएको उनको भनाइ छ । अस्पतालकी मेडिकल सुपरिटेन्डेन्ट डा रक्षा पन्तले नेपालमा आँखाको समस्या भएका आधाभन्दा बढीलाई म मोतियाविन्दुको बिरामी हुँ भन्ने ज्ञानसमेत नहुने गरेको बताइन् । सर्वसाधारणमा चेतना फैलाएर आँखाको परीक्षण तथा उपचारका लागि सबैलाई प्रेरित गर्न आवश्यक रहेको उनको भनाइ छ । मोतियाविन्दुको समस्या रहेकामध्ये आधाभन्दा बढीलाई त्यसका बारेमा जानकारी र कुनै ज्ञान नै छैन । आँखाको समस्या थाहा भएकामा पनि उपचार गराउनुपर्छ भन्ने भावना छैन, डा पन्तले भनिन्, उपचारमा हेलचेक्राइँ गर्ने प्रवृत्ति नै मोतियाविन्दु नियन्त्रणको मुख्य जटिलता र चुनौती हो । अज्ञानता र हेलचेक्राइँँ हटाउन मोतियाविन्दु तथा आँखा उपचार सम्बन्धि चेतना जगाउन आवश्यक छ । उपचार गरे मात्रै आँखालाई सुरक्षित राख्न सकिन्छ भन्ने सन्देश सबैमा पुगेमा आँखा सम्बन्धी रोग न्यूनीकरण र त्यसबाट हुने अन्धोपना रोकथाममा मद्धत पुग्ने जानकारी उनले दिइन् ।"
पहिरोका कारण ४१ परिवार विद्यालयमा,"सन्धिखर्क : अर्घाखाँचीको सन्धिखर्क नगरपालिका ७ खाँचिकोटको भुजुंगेमा पहिरोको जोखिमका कारण ४१ घर परिवार विस्थापित भएका छन्। ४१ परिवारका १ सय ६१ जना विस्थापित बनेका वडा अध्यक्ष चुराबहादुर केसीले बताए। उनीहरुलाई स्थानीय चन्द्र प्रभा माध्यमिक विद्यालयको भवनमा सारिएको छ। जसमा ४ जना गर्भवती र ४ जना सुत्केरीसमेत रहेका छन्। सिंगो गाउँका केही घरहरु पहिराले भत्किएका छन्। केही घरहरु उच्च जोखिममा रहेका छन्। सिंगो गाउँ नै अन्यत्र सार्नु पर्ने अवस्था रहेको सहायक प्रमुख जिल्ला अधिकारी मेघनाथ पाध्यायले बताए। विद्यालयमा बसेका पहिरो पीडितहरुलाई उद्योग वाणिज्य संघ र नेपाल रेडक्रस सोसाइटीले राहत प्रदान गरेको छ। उद्योग वाणिज्य संघ अर्घाखाँचीले चामल, दाल, तेल, नुन लगायतका खाद्य सामाग्री पहिरो पिडितलाई हस्तान्तरण गरेको उद्योग वाणिज्य संघका महासचिव तुल्सी खनालले बताए। पहिरोमा परेर घर गुमाएका भुजुंगेका दलित परिवारलाई २० थान कम्मल र २० थान म्याट प्रदान गरेको नेपाल रेडक्रस सोसाइटीका अर्घाखाँची शाखाका सभापति कुशल भुसालले बताए। अर्घाखाँचीमा अविरल वर्षाका कारण खोलाले बगाएर १ जनाको मृत्यु भएको छ। १ जना बालक खोलाले बगाएर बेपत्ता भएका प्रमुख जिल्ला अधिकारी शसिधर घिमिरेले बताए। पहिरोले अर्घाखाँची जिल्लामा १ सय ११ घर परिवार विस्थापित भएका छन्। उनीहरुलाई विद्यालय, आफन्तको घर तथा सार्वजनिक स्थानमा बसोबासको व्यवस्था मिलाएको प्रजिअ घिमिरेको भनाइ छ।"
बाढी पहिरोको उच्च जोखिममा मुगुका ३३ बस्ती,"मुगु : दसैंदेखि लगतार भएको वर्षाको कारण जिल्लाका चार स्थानीय तहका ३३ बस्ती उच्च जोखिममा रहेको जिल्ला विपद व्यवस्थापन समितिले बताएको छ। बिहिबार जिल्ला प्रशासन कार्यालयमा बसेको जिल्ला विपद व्यवस्थापन समितिको बैठकले दसैंबाट २४ गतेसम्म परेको अविरल वर्षाका कारण जिल्लाका चार स्थानीय तहका ३३ बस्ती उच्च जोखिममा रहेकाले विपद जोखिम न्युनीकरणका लागी ती बस्तीलाई विपद संकटग्रस्त क्षेत्र घोषण गर्न नेपाल सरकार गृह मन्त्रलायलाई अनुरोध गर्ने निर्णय गरेको हो। बाडाढी पहिरोले उच्च जोखिममा रहेको छाँयानाथ रारा नगरपालिकाको ढुमा गाँउ। ६ दिनसम्म परेको लगतारको वर्षाले छाँयानाथ रारा नगरपालिकाको बागबजार, सायाखोला, निगाले, ओाडार, दोबाटो, ढुमाललेख, बालैबगर, माथिघुइर, साहनीबाडा झयारी, सिागाडी,चराप, तल्लो, सालिम, भटडाडी, खत्याड गाँउपालिकाको बमकाँडा, जोगिलेख, गिालबोट, साटबाडा गाडेखोला, सेरी जोगीलेख, साटबाडा, गाँडेखोला, सेरी, जामा, हिगोटी, पैखु, खामाले, चाकपाडे, कवा, रासकोटीबाडा, थारा, ठाम्लेख, सेवलीबगर, हचुरी, नर्खजी, बम्डिका जामिर, कर्खा, सेरी, सेही, डुमाना, ह्यागुल, डाँडिया रातापानी, जेउडी, रिखिय र बिराबगर सोरु गाँउपालिको घताडि, रावलबाडा, बन्जाह, ख्याल्च, गयलपानी, तारपानी, आसिधारा, कच्चे, लाम्तु र हितबाडा साथै मुगुम कार्मारोङ गाँउपालिकाको सेरोग, माग्री र चिामात गरी ३३ बस्ती मानव बसोबासका लागि उच्च जोखिममा रहेकाले यी बस्ती लगायत अन्य बस्तीको सम्भाब्यता अध्यन सहित बस्ती स्थानतरणका लागी नेपाल सरकार गृह मन्त्रालय मार्फत मन्त्रिपरिषदमा निर्णय पठाएको प्रमुख जिल्ला अधिकारी रोमबहादुर महतले जानकारी दिएका हुन्। ८ जनाको ज्यान जानुका साथै सयौंको संख्यामा घर भत्किएर घरबारविहीन भएका छन्। वर्षाले भित्र्याउन लागेको अन्नबाली पहिरोले लगेर विद्यालय तथा अन्य सार्वजनिक स्थलमा परिवारसहित बसेका घरपरिवारलाई तत्काल राहत उपलब्ध गराउन एकद्वार प्राणिलीबाट जिल्ला प्रशासन कार्यालय मार्फत तत्काल रहात वितरण गर्ने निर्णय समेत भएको छ। अवरुद्ध सडक चारपाँच दिनमा खुल्ने वर्षाले अवरुद्ध भएको गमगढीपिना सडक खण्डमा जोखिम मोलेर हिंड्दै सर्वसाधरण। अवरुद्ध भएका जिल्ला सदरमुकाम गमगढी जोड्ने सडक खण्डहरु चारपाँच दिन भित्र संचालनमा आउने भएका छन्। नाग्मागमगढी सोरुगमगढी र ताल्चा गमगढी सडक खण्ड चार पाँच दिनभित्र संचालनमा ल्याउन छाँयानाथ रारा नगरपालिकाले ताल्चागमगढी र सोरु गाँउपालिकाले गमगढीसोरु खण्ड र सडक डिभिजन कार्यालय जुम्लाले नाग्मागमगढीको अवरुद्ध सडक खण्ड खुलाउन बिहीबारबाटै काम अगाडि बढाएका हुन्। वर्षातले नाग्मगमगढी सडक खण्डको ९४ किलो मिटर सडक खण्ड अवरुद्ध हुँदा नेपालगंज, सुर्खेत आवत जावत गर्ने सम्पूर्ण यातायातका साधन बन्द भएका छन्। यातायातको साधन मात्र अवरुद्ध नभइ पैदल यात्रु आवत जावतमा पनि समस्या भएको छ। सदरमुकाम गमगढी जोड्ने गमगढीसोरु, ताल्चागमगढी र गमगढीछायाल सडक खण्ड अवरुद्ध हुँदा सर्वसाधरणलाई दुई घण्टाको बाटो एक दिन लगाएर सदरमुकाम आउनु परेको उद्योग वाणिज्य संघ मुगुका अध्यक्ष कमल बुढाले बताए। लगतार अविरल वर्षाले अवरुद्ध भएको नाग्मागमगढी सडक खण्ड खुलाउन डोजर, स्काभेटर भाडामा लिइ काम सुरु गरिसकेकाले चार पाँच दिन भित्र खुल्ने प्रमुख जिल्ला अधिकारी रोमबहादुर महतले बताए।"
मुस्ताङका ३९ मतदान केन्द्रमा २९३ कर्मचारी,"जोमसोम : आसन्न मंसिर ४ गते हुने प्रतिनिधि र प्रदेशसभा निर्वाचनका लागि मुस्ताङका ३९ मतदान केन्द्रमा २९३ जना कर्मचारी खटाइने भएको छ। निर्वाचन आयोगले तोकेको मतदान केन्द्रका मतदाता संख्याबमोजिम मुस्ताङका मतदान केन्द्रमा उक्त संख्यामा कर्मचारी खटाइने तयारी भइरहेको जिल्ला निर्वाचन कार्यालय मुस्ताङले जनाएको छ। निर्वाचन आयोगले २५० जना मतदाता भएको मतदान केन्द्रमा सातजना कर्मचारी र दुईजना स्वंयसेवक, २५१ देखि ५०० जना मतदाता भएको मतदान केन्द्रमा आठजना कर्मचारी र तीनजना स्वंयसेवक र ५०१ जनाभन्दा बढी मतदाता रहेको मतदान केन्द्रमा आठजना कर्मचारी र चार जना स्वंयसेवक खटाउन निर्देशन भएको जिल्ला निर्वाचन कार्यालय मुस्ताङका प्रमुख मदन अर्यालले जानकारी दिए। निर्वाचनअन्तर्गत आयोगले तोकेको मापदण्डअनुसार मुस्ताङका ३९ वटा मतदान केन्द्रमा ३९ जना मतदान अधिकृत र ३९ जना सहायक मतदान अधिकृत खटाइने छ। मतदान केन्द्रमा १३९ जना सहयोगी कर्मचारी र ३९ जना सहयोगी खटाइने छ। यसका अलवा निर्धारण गरिएको कर्मचारीबाहेक १०३ जना स्वंयसेवक खटाइने छ। समानुपातिक निर्वाचन प्रणाली अन्तर्गतको अस्थायी मतदान केन्द्रहरूमा चार जना कर्मचारी र एक स्वंयसेवक खटाइने व्यवस्था गरिएको छ। मुस्ताङका मतदान केन्द्रमध्ये पाँचवटा मतदान केन्द्र ५०० भन्दा बढी मतदाता रहेको जिल्ला निर्वाचन कार्यालयका सूचना अधिकारी समिर थापाले जानकारी दिए। उनका अनुसार मुस्ताङको घरपझोङ४ जोमसोमको जनहित मावि मतदान केन्द्र, घरपझोङ५ ठिनीको मुक्तिनाथ आधारभूत विद्यालय मतदान केन्द, थासाङ२ को जनआर्दश अमरसिंह मावि मतदान केन्द्र, थासाङ३ लेतेको ज्ञानोदय मावि मतदान केन्द्र र लोमान्थाङ गाउँपालिका५ लोमान्थाङको राष्ट्रिय आधारभूत विद्यालयमा ५०० भन्दा बढी मतदाता छन्। गत वैशाख ३० मा सकिएको स्थानीय तह निर्वाचन २०७९ मा मुस्ताङमा ३८ मतदान केन्द्र रहेकामा यसपटक एउटा मतदान केन्द्र थपिएको हो। स्थानीय तह निर्वाचनमा १० हजार ४८५ जना मतदाता रहेकामा यसपटक १०९८७ मतदाता कायम भएको छ। प्रदेश 'क' मा तीन हजार ५४१ जना मतदाता छन् भने प्रदेश 'ख' मा सात हजार ४१६ मतदाता रहेको कार्यालयले जनाएको छ। ५२८ म्यादी र जनपथ प्रहरी खटाइने निर्वाचनको सुरक्षाका लागि मुस्ताङमा म्यादी र नेपाल प्रहरी गरी ५२८ जना खटाइने जिल्ला प्रहरी कार्यालय मुस्ताङले जनाएको छ। मुस्ताङमा २८५ जना म्यादी प्रहरी र २४३ जना नेपाल प्रहरी निर्वाचनमा खटाउने तयारी भइरहेको प्रहरी नायव उपरीक्षक रविन्द्रनाथ पौडेलले जानकारी दिए। सशस्त्र प्रहरीले पनि निर्वाचनको शान्ति सुरक्षा कायम गर्ने न्यूनतम आवश्यकतालाई मध्यनजर गर्दै सशस्त्र प्रहरी परिचालन गरिने तयारी भइरहेको सशस्त्र प्रहरीका प्रहरी नायव उपरीक्षक यज्ञमान सावतले जानकारी दिए। उनका अनुसार प्रहरी नायव उपरीक्षकको कमाण्डमा जिल्ला निर्वाचन सुरक्षा पोस्ट, प्रहरी निरीक्षकको कमाण्डमा स्टाइकिङ टोली, प्रहरी निरीक्षककै कमाण्डमा क्वीक रेस्पोन्स टिम, दुईवटा मोबाइल टिम, पैदल गस्ती टिम, मुख्य निर्वाचन अधिकृतको कार्यालयमा खटिने टिम र जिल्ला निर्वाचन कार्यालयमा खटाइने टिम गरी दर्जनौं सशस्त्र प्रहरी परिचालन गर्ने तयारी रहेको छ।"
पालाचा बनाउन भ्याइनभ्याइ,"भक्तपुर : तिहारसँगै भक्तपुरका कुमालेहरूलाई तिहारमा प्रयोग हुने माटाको दियो पालाचा बनाउन भ्याइनभ्याइ छ। भक्तपुरका प्रजापति समुदाय (कुमाले)हरूलाई पालाचा (माटाको दियो) बनाउने चटारो छ। तिहारका लागि आवश्यक पालाचा बनाउन उनीहरूलाई एकछिन पनि फुर्सद छैन। तिहारमा तेल राखेर बत्ती बाल्ने पालाचा बनाउन उनीहरू परिवारसहित दिनरात खटिरहेका छन्। अन्य समयमा अरू काममा लागे पनि तिहार नजिकिएसँगै भने उनीहरू अरू काम छोडेर भए पनि यो काममा परिवारसहित जुट्छन्। अरू बेलामा माटाका भाँडा बनाउने काम नगरे पनि तिहारको आगमनसँगै पालाचा बनाउने उनीहरू सुनाउँछन्। तिहारमा पालाचाको विशेष माग हुने गर्छ। यहाँका कुमाले तिहार आउन थालेपछि भने अरू काम छाडेर यसैमा व्यस्त हुन थाल्छन्। तिहारको केही महिना अगाडिबाट पुरै परिवार यही काममा लाग्ने उनीहरू बताउँछन्। उनीहरू विभिन्न प्रकारका पालाचा बनाउँछन्। एकजनाले दिनमा दुई तीन सय पालाचा बनाउन सकिने व्यवसायीहरूको भनाइ छ। यसो हुँदा दुई तीन जनाको परिवारले एक दिनमा एक हजारभन्दा बढी पालाचा बनाउन भ्याउँछन्। भक्तपुरका लक्ष्मीकेशरी प्रजापति अरूबेला नभए पनि तिहारको महिना दिनदेखि नै आफनो परिवार यसैमा अभ्यस्त रहेको सुनाउँछिन्। अरू काम छोडेर पनि तिहार आउन लाग्यो कि यो काममा खटिने उनले सुनाइन्। माटाका भाँडा यहाँका प्रजापति समुदायका व्यक्तिले बनाउँछन्। प्रजापति समयुदायले मात्रै गर्ने यो पेसा व्यवसाय समयसँगै अरू जातका मानिसले पनि गर्न थालेका छन्। तर पनि यो पेसा व्यवसाय गर्नेहरू अझ पनि भक्तपुर नगरका प्रजापति समुदाय बढी छन्। यही कारण भक्तपुरको अर्को परिचय माटाको भाँडा बनाउने जिल्लाका रूपमा पनि परिचित छ। माटाका भाँडा बनाउने माइला प्रजापति अहिले पनि भक्तपुरका व्यवसायी कडा मेहनतका साथ यो काममा संलग्न रहेको सुनाउँछन्। विशेष गरेर भक्तपुरका पोटरी स्क्वायर, सूर्यमढीका प्रजापति समुदाय यो काममा सलग्न रहेको उनले बताए। भक्तपुरका विभिन्न स्थानहरूमा माटाका भाँडा बनाउने जताततै भेटिन्छन्। तीमध्ये भक्तपुर नगरको पोटरी स्क्वायर माटाका भाँडाकुँडा बनाउने पेसा व्यवसायकै कारण संसारमै प्रख्यात छ। भक्तपुर नगर प्रवेश गर्ने धेरै पर्यटक पोटरी स्क्वायरमा पुगेर माटाका भाँडाकुँडा बनाएको हेर्न पुग्छन। पोटरी स्क्वायरबाहेक भक्तपुर सूर्यमढीमा पनि धेरै प्रजापति समुदाय छन् जो माटाका भाँडाकुँडा बनाउँछन्। भूकम्पका कारण पछिल्लो समय लिवालीलगायतका खुला ठाउँमा माटोको भाँडा बनाउनेहरू बढी भेटिन्छन्। साथै मध्यपुर थिमि नगरपालिकाका चपाचो, दिगु, कुमाननी, नासननी, तुलननी, पाचोलगायतका ठाउँमा पनि माटाका भाँडा बनाउने भेटिन्छन्। तिहारको आगमनसँगै पालाचा खरिद गर्नका लागि काठमाडौंका विभिन्न स्थानमा खुद्रा तथा थोक क्रेता घरघरमै आउँछन्। काठमाडौंबाहेक पोखरा, दोलखालगायतका स्थानबाट पनि पालाचा खरिद गर्न पेसा व्यवसायीको घरघरमै धाउने गरेका छन्। उनीहरूका अनुसार कसैले काँचो त कसैले पाकेको पालाचा खोज्छन्। पाकेको पालाचा प्रतिगोटा एक रुपैयाँ र काँचो प्रायः दुई वटाको एक रुपैयाँमा बिक्री हुने उनीहरूको भनाइ छ। राष्ट्रिय प्रजापति समाजको अनुमानका विभिन्न कारणले यहाँका प्रजापति समुदायमा एक चौथाइ परिवार मात्रै यस पेसामा छन्। तर तिहारमा भने झण्डै आधाआधी प्रजापति परिवारले माटाका भाँडा बनाउने गर्छन्। साथै दसैंका लागि आवश्यक विभिन्न भाँडा बनाउन उनीहरू यो पेसा व्यवसायमा फर्कछन्। समाजका अध्यक्ष कृष्ण प्रजापति प्लाष्टिकका भाँडा आउँदा पेसालाई निरन्तरता दिन समस्या भएको बताउँछन्। समाजको तथ्यांक अनुसार माटाका भाँडाकुँडा बनाउने प्रजापति समुदाय काठमाडौं उपत्यका बाहिर पनि छन्। तर पनि भक्तपुरका प्रजापति समुदाय यो पेसा व्यवसायमा बढी छन्। भक्तपुरमा मात्रै एक हजारभन्दा बढी प्रजापति परिवार रहेको अनुमान छ।"
आत्महत्या रोक्न २४ घण्टै निगरानी,"विराटनगर : सुनसरीको धरान उपमहानगरपालिका१ की २७ वर्षीया महिलालाई प्रहरीले बुधबार दिउँसो कोसी ब्यारेजबाट उद्धार गर्यो। शंकास्पद गतिविधि गरिरहेको सूचना पाएर तत्काल पुगेको प्रहरीले सप्तकोसी नदीमा हामफाल्न खोजेकी महिलालाई कोसी गाउँपालिका८ बाट उद्धार गरेको हो। स्थानीयले खबर गरेपछि प्रहरीले महिलालाई सकुशल उद्धार गर्न भ्यायो। सुनसरी प्रहरीका प्रवक्ता डीएसपी राजकुमार राईका अनुसार सप्तकोसीमा हामफाल्नबाट रोकेर उद्धार गरिएकी महिलाले घरयासी समस्याका कारण तनाव भएकाले सहन नसकेर आत्महत्या गर्न खोजेको बताएकी छिन्। उद्धारपछि आवश्यक 'काउन्सिलिङ' गरेर महिलालाई परिवारका सदस्यको जिम्मा लगाइएको राईले बताए। त्यस्तै गत भदौ १७ गते साँझ इटहरी उपमहानगरपालिका२ की ३४ वर्षीया महिला १२ र ९ वर्षका छोरी तथा ७ वर्षका छोरा लिएर कोसी ब्यारेज पुगिन्। तीन सन्तानसहित सप्तकोसीमा हामफालेर सामूहिक आत्महत्या गर्ने योजना बनाई ती महिला त्यहाँ पुगेको जानकारी स्थानीयले प्रहरीलाई गराए। प्रहरीले महिला र उनका ३ सन्तानलाई उद्धार गर्दै कोसीमा हामफाल्नबाट जोगायो। वैदेशिक रोजगारीबाट ५ वर्षपछि फर्किएका पतिले दिएको तनाव सहन नसकेर सन्तानसहित महिलाले आत्महत्या गर्न खोजेको पाइएको डीएसपी राईको भनाइ छ। उद्धारपछि आवश्यक 'काउन्सिलिङ' गरेर परिवारलाई जिम्मा लगाइएको उनले बताए। आगामी दिनमा कुनै पनि गालीगलौज र दुव्र्यवहार नगर्ने तथा संरक्षण गर्ने प्रतिवद्धता जनाएर सन्तानसहित महिलालाई पतिले नै जिम्मा लिएर गएको जानकारी डीएसपी राईले दिए। उनका अनुसार सप्तकोसीको पुलबाट हामफालेर आत्महत्या गर्न खोज्नेको संख्या पछिल्लो समय बढ्दै गइरहेको छ। प्रदेश १ को सुनसरी र प्रदेश २ को सप्तरी जोड्ने पुलबाट नदीमा हामफालेर आत्महत्या गर्ने तथा गर्न खोज्नेको संख्या बढ्दै गएको हो। उक्त घटना रोकथामका लागि कोसी ब्यारेजलाई २४ घण्टै निगरानीमा राख्न थालिएको जानकारी राईले दिए। सुनसरी प्रहरी प्रमुख एसपी प्रभुप्रसाद ढकालले कोसी ब्यारेजको निगरानीका लागि असइ (सहायक निरीक्षक)को नेतृत्वमा विशेष टोली परिचालन गरेका छन्। टोलीले पुलमा पैदल आवतजावत गर्नेहरूसँग सोधपुछ गर्दै उनीहरूको गतिविधि तथा व्यवहारमाथि निगरानी गर्ने छ। पैदल हिँडेर पुल वारपार गर्न खोजेजस्तो गर्ने र त्यहीँबाट नदीमा हामफाल्ने गरेको पाइएपछि प्रहरीले आत्महत्या रोक्न विशेष सतर्कता अपनाउँदै प्रहरीले कोसी ब्यारेजमा निगरानी बढाएको हो। अन्य उपाय लगाउँदा विभिन्न असजिला बेहोर्नुपर्ने र पुलबाट हामफाल्दा नदीले बगाएर लगिहाल्ने भएकाले आत्महत्या गरेर जीवन समाप्त पार्न खोज्नेले पछिल्लो समय कोसी ब्यारेजलाई रोज्ने गरेको प्रहरीको अनुसन्धानले देखाएको छ। एसपी ढकालले सप्तकोसीमा हामफालेर आत्महत्या गर्न खोज्नेको संख्या बढेकाले उद्धार गर्न तथा उनीहरूलाई हामफाल्नबाट रोक्न विशेष टोली परिचालन गरेर कोसी ब्यारेज क्षेत्रलाई २४ घण्टा नै निगरानीमा राखिएको बताए। ' कोसी ब्यारेजमा हुने सबै खालका मानवीय गतिविधिमाथि प्रहरीले निगरानीमा बढाएको छ,' उनले भने, 'शंकास्पद गतिविधि गर्नेहरूलाई सोधपुछ तथा पहिचान गर्ने र जानकारी लिएर उनीहरूका बारेमा यथार्थ बुझ्ने एवं आत्महत्या गर्नबाट रोक्ने काम प्रहरीले गर्ने छ।' उनका अनुसार आत्महत्या गर्न खोज्नेलाई विशेष हिसाबको 'काउन्सिलिङ' गरेर परिवार एवं आफन्तको जिम्मा लगाउने गरिएको छ। पछिल्लो डेढ वर्षको अवधिमा पुलबाट सप्तकोसीमा हामफालेर आत्महत्या गर्न खोज्ने २८ जनालाई प्रहरीले सकुशल उद्धार गरेको छ। उद्धार गरिएकामध्ये १६ जना महिला र १२ जना पुरुष छन्। उक्त अवधिमा कोसी ब्यारेजबाट हामफालेका १ महिला र २ जना पुरुषको मृत्यु भएको ढकालले बताए। सप्तकोसीमा हामफालेका २ जना पुरुष बेपत्ता भएको उनको भनाइ छ। आत्महत्या न्यूनीकरणका लागि सुनसरीमा विशेष अभियान चलाएर जनचेतनामूलक कार्यक्रमलाई तीव्र पारिएको एसपी ढकाल बताउँछन्। उनका अनुसार अभियानमार्फत जीवनको महत्व बुझाउँदै आत्महत्या गर्नबाट मानिसलाई निरुत्साहित गर्ने काम भइरहेको छ। आत्महत्या रोकथाम एवं नियन्त्रणका लागि प्रदेश १ मा गत असोज २ गतेदेखि प्रहरीले विशेष अभियान संचालन गरेको छ। प्रदेश १ प्रहरी प्रमुख डीआईजी सुदीप गिरीले विकराल रूप लिएको आत्महत्या रोकेर मानिसको जीवन बचाउने उदेश्य अभियानको रहेको बताए। उनका अनुसार असफलता, बेरोजगारी, गरिबी, नाकारात्मक सोच, लागूऔषधको दुर्व्यसन, मदिरा सेवन लगायतले आत्महत्याको दर बढाएको छ। महत्वकांक्षा, प्रेममा धोका, सामाजिक सञ्जालको दुरूपयोग, छुवाछूत एवं अपहेलना, तनावपूर्ण घटना, कमजोर जीवन शैली, पारिवारिक कलह, अरुको सिको, अत्यधिक चिन्ता, अवैध गर्भधारण, बालबालिकालाई अभिभावकको बेवास्ता, वृद्धवृद्धामा उचित हेरचाहको कमी लगायतका कारणले आत्महत्या गर्ने क्रम बढेको गिरी बताउँछन्। 'आत्महत्या गर्न हुँदैन र अमूल्य जीवनको सदुपयोग गर्नुपर्छ भन्ने सन्देश समुदायमा प्रवाह गरिँदै छ। विभिन्न जनचेतनामूलक कार्यक्रमहरू सञ्चालन भइरहेका छन्,' उनले भने, 'सुन्दर जीवन अनाहाकमा खेर फाल्न हुँदैन भनेर समुदाय लक्षित कार्यक्रम, चेतना तथा मनोपरामर्शका माध्यमबाट सन्देश प्रवाह गर्ने प्रयास भइरहेको छ। मिहीन ढंगले अध्ययन एवं अनुसन्धान गरी गहिराइसम्म पुगेर कारण पत्ता लगाउँदै आत्महत्या नियन्त्रणको उपाय अवलम्बन गरिने छ।' आफ्नो जीवन नै समाप्त गर्नु समस्या समाधानको उपाय हैन भनेर सबैमा बुझाउने काम भइरहेको डीआईजी गिरीको भनाइ छ। कुनै मानसिक समस्या देखिएमा मनोचिकित्सकबाट 'काउन्सिलिङ' गराउनुपर्छ भन्ने विषयलाई जोड दिइएको उनले बताए। व्यवहारमा सकारात्मक परिवर्तन ल्याएर स्वास्थ्य जीवन शैली अपनाउँदै मानिसको सामाजिक जीवनलाई सुन्दर बनाउनतर्फ अभियानलाई केन्द्रित गरिएको गिरी बताउँछन्। भविष्यका बारेमा निराशाका कुरा गर्ने, आफैँप्रति घृणायुक्त कुरा गर्ने, एक्लै बस्न रुचाउने, परिवारका सदस्य तथा साथीभाइबाट टाढा बस्ने, अप्रत्याशीत रूपमा छटपटी हुने, व्यक्तिको हाउभाउ एवं व्यवहार तथा सामाजिक सञ्जालमा नैराश्यजनक स्टाटस लेख्ने आदि आत्महत्याका पूर्वसंकेतहरू रहेको कोसी अस्पतालका मनोचिकित्सक डा प्रभात चालिसेले बताए। 'आत्महत्या गर्न खोज्नेले विभिन्न पूर्वसंकेत दिन्छन्,' उनले भने, 'बेलैमा पहिचान गर्न सकियो भने समस्याको समाधान गरेर आत्महत्यालाई रोक्न सकिन्छ।' प्रहरीका अनुसार गत आर्थिक वर्ष २०७८०७९ मा प्रदेश १ मा १ हजार ४ सय ८९ जनाले आत्महत्या गरेका छन्।"
हतियार बुझाउन स्याङ्जा प्रशासनको अल्टिमेटम,"स्याङ्जा : आसन्न प्रतिनिधिसभा र प्रदेशसभाको निर्वाचनलाई शान्तिपूर्ण तवरमा सम्पन्न गर्नका लागि जिल्ला प्रशासन कार्यालय स्याङ्जाले व्यक्तिसँग भएका हतियार प्रशासनमा बुझाउन आग्रह गरेको छ। इजाजत प्राप्त हातहतियारहरु आउँदो कात्तिक ६ गतेभित्र नजिकको प्रहरी कार्यालयमा बुझाउन प्रशासनको अल्टिमेटम छ। बिशेष सूचना जारी गर्दै प्रशासनले आउँदो मङ्सिर ४ गतेका दिन हुने प्रतिनिधिसभा र प्रदेशसभा निर्वाचलनलाई स्वच्छ, निष्पक्ष र भयरहित वातावरणमा सम्पन्न गराउनका लागि ब्यक्तिसंग भएका इजाजत प्राप्त हातहतियार बुझाउन आग्रह गरेको प्रमुख जिल्ला अधिकारी गंगाबहादुर क्षेत्रीले जानकारी दिए। प्रशासनले आफूसँग भएका हतियार नजिकको प्रहरी कार्यालयमा बुझाउन र निर्वाचन सम्पन्न भएपछि फिर्ता लैजान सकिने जनाएको छ। स्याङ्जामा २ संघ सहित ४ प्रदेशसभा निर्वाचन क्षेत्र छन्। दुई संघिय संसद सदस्यका लागि २६ जना र ४ प्रदेशसभा सदस्यका लागि २६ जनागरी ५२ जनाको उम्मेदवारी परेको छ। स्वतन्त्र गरी झण्डै १३ वटा बिभिन्न राजनीतिक दलले निर्वाचनका लागि उम्मेदवारी दर्ता गरेका छन्।"
"बैतडीमा गठबन्धनमा दरार, बागीले उम्मेदवारी फिर्ता लिएनन्",बैतडी : बैतडीमा सत्तागठबन्धमा दरार पैदा भएको छ । गठबन्धन दलका बागीले उम्मेदवारी फिर्ता नलिएपछि दरार पैदा भएको हो । नेकपा एकीकृत समाजवादीले पनि उम्मेदवारी दर्ता कायमै राखेको छ भने बागी उम्मेदवारी दिएका कांग्रेस नेताहरुले पनि उम्मेदवारी फिर्ता नलिएर उम्मेदवारी कायमै राखेका हुन् । प्रतिनिधिसभाका लागि कांग्रेस नेता केशवबहादुर चन्दले आफ्नो उम्मेदवारी कायमै राखेका छन् भने प्रदेशसभाका लागि क्षेत्र नं (क)बाट कांग्रेस नेता हरि मोहन भण्डारीले पनि उम्मेदवारी कायमै राखेका छन् । क्षेत्र नं (क)बाटै नेकपा एकीकृत समाजवादीबाट उम्मेदवारी दर्ता गरेका नरेन्द्र बिष्टले पनि उम्मेदवारी कायमै राखेपछि सत्तागठबन्ध संकटमा परेको हो । गठबन्धनबाट प्रतिनिधिसभाका लागि नेकपा माओवादी केन्द्रका नरेन्द्र कुँवर (वियजसुन्दर)ले टिकट पाएका थिए । उनले प्रतिपक्षमा अब गठबन्धनकै हितौसी कांग्रेस नेता केशवबहादुर चन्दको सामना गर्नुपर्ने छ । बैतडीबाट एमालेका प्रतिनिधिसभा सदस्य उम्मेदवार दामोदर भण्डारीलाई राहात मिलेको छ । त्यसैगरी दुई निर्वाचन क्षेत्र रहेको बैतडीमा गठबन्धनबाट दुबै निर्वाचन क्षेत्रमा कांग्रेसले टिकट पाएको थियो । क्षेत्र नं (क)बाट कांग्रेसका बीरबहादुर बिष्टले टिकट पाएका हुन् । उनले अब नेकपा एकीकृत समाजवादीका नेता नरेन्द्र बिष्ट र नेपाली कांग्रेसबाट बागी उम्मेदवार हरिमोहन भण्डारीसँग भिड्नु पर्ने भएको छ । यसरी प्रदेशसभाको क्षेत्र नं (क)मा नेकपा एमालेका उम्मेदवार सुरेन्द्र पाललाई राहात मिलेको छ । क्षेत्र नं (ख) बाट कांग्रेसका शिवराज भट्टले टिकट पाएका हुन् । क्षेत्र नं (ख)मा भने बागी उम्मेदवार छैनन् । निवर्तमान प्रदेश सभा सदस्यसमेत रहेका एमालेका लिलाधर भट्ट नै मुख्य प्रतिस्पर्धी हुन् ।
नेपालले गर्यो युक्रेनको पक्षमा मतदान,"काठमाडौं : संयुक्त राष्ट्रसङ्घको साधारणसभामा एक सय ४३ सदस्य देशले युक्रेनमाथि रुसले गरेको बर्बर र पाशविक आक्रमणको निन्दा र भत्र्सना गर्दै खेद प्रस्ताव पारित गरेका छन्। नेपालले पनि उक्त प्रस्तावको पक्षमा मतदान गरेको छ। बुधबार भएको मतदानमा एक सय ४३ देशले पक्षमा र पाँच देशले विपक्षमा मतदान गरेका छन्। विपक्षमा मतदान गर्नेमा बेलारुस, उत्तर कोरिया, निकारागुवा, रुस र सिरिया रहेका छन्। यसैगरी ३५ देश मतदानको समयमा अनुपस्थित रहेका थिए। उक्त प्रस्तावमा भनिएको छ, रुसले गरेको अन्तर्राष्ट्रिय मान्यता प्राप्त सीमाभित्र तथाकथित रुपमा गरिएको जनमत सङ्ग्रहको निन्दा गर्दछौँ। साथै संयुक्त राष्ट्रसङ्घको सदस्य राष्ट्र र सङ्गठनले युक्रेनको सीमा परिवर्तनलाई मान्यता दिने छैन। उक्त प्रस्तावको रुसले तुरुन्त र बिना शर्त निर्णय फिर्ता लिनसमेत माग गरिएको छ।"
कैद छलेर ६ वर्षदेखि फरार एकसहित दुई जना पक्राउ,विराटनगर : अदालतले दोषी ठहर गरे पनि कैद छलेर ६ वर्षदेखि फरार रहेका एक जनालाई प्रहरीले मोरङबाट पक्राउ गरेको छ। मोरङको कटहरी गाउँपालिका३ का ५८ वर्षीय रामबहादुर भण्डारी पक्राउ परेका हुन्। उच्च अदालत विराटनगरले ठगी मुद्दामा भण्डारीलाई २०७३ साल फागुन ८ गते दोषी ठहर गर्दै १० महिना २१ दिन कैद सजायको फैसला गरेको थियो। अदालतले उनलाई २५ हजार रुपैयाँ जरिवानाको फैसलासमेत गरेको थियो। दोषी ठहर गर्दै अदालतले कैद तथा जरिवानाको फैसला सुनाएको भए पनि भण्डारी भने ६ वर्षदेखि भागिरहेका थिए। कैद तथा जरिवाना भुक्तान गरेकै थिएनन्। उनलाई गाउँघरमै लुकिछिपी बसेको अवस्थामा प्रहरीले पक्राउ गरेको हो। त्यस्तै लागुऔषध मुद्दामा दोषी ठहर भएका सुनसरीको धरान उपमहानगरपालिका५ का ३७ वर्षीय बुद्धबहादुर विश्वकर्मा पनि पक्राउ परेका छन्। जिल्ला अदालत सुनसरीले लागुऔषध मुद्दामा विश्वकर्मालाई २०७८ पुस १२ गते दोषी ठहर गरेको थियो। अदालतले १ महिना ९ दिन कैद र ५० हजार रुपैयाँ जरिवानाको फैसला गरे पनि उनी कैद तथा जरिवाना भुक्तान नगरिकन फरार बनेका थिए। गाउँघरै लुकिछिपी बसेको अवस्थामा विश्वकर्मा पक्राउ परेको प्रहरीले जनाएको छ। ठगी मुद्दाका प्रतिवादी भण्डारी र लागुऔषध मुद्दाका विश्वकर्मालाई प्रदेश १ प्रहरी कार्यालय विराटनगरबाट खटिएको टोलीले पक्राउ गरेर बिहीबार अदालतको जिम्मा लगाएको छ। अदालतले दुवै जनालाई कैद सजाय भुक्तानका लागि कारागार चलान गरेको प्रदेश प्रहरी प्रवक्ता एसपी नवीनराज राईले बताए।
सन्दीप लामिछानेलाई थप ५ दिन हिरासतमा राख्न अनुमति,"काठमाडौं : नाबालिगलाई जबरजस्ती करणी गरेको आरोपमा पक्राउ परेका राष्ट्रिय क्रिकेट टोलीका पूर्वकप्तान सन्दीप लामिछानेलाई थप ५ दिन हिरासतमा राख्न जिल्ला अदालत, काठमाडौंले अनुमति दिएको छ। सन्दीपमाथि अनुसन्धान चलिरहेको भन्दै प्रहरीले बिहीबार पुनः ७ दिन थुनामा राख्न अनुमति मागेपछि काठमाडौं जिल्ला अदालतले ५ दिन अनुमति दिएको हो। अदालतले यस अगाडि सोमबार थप सात दिन हिरासतमा राखेर अनुसन्धान गर्न नेपाल प्रहरीलाई अनुमति दिएको थियो। आज म्याद सकिएकाले प्रहरीले म्याद थपका लागि आज पुन: अदालतमा उपस्थित गराएको हो। प्रहरीले असोज ३१ गते फाइल बुझाउने तयारी गरेको छ। क्यारेबियन प्रिमियर लिग (सीपीएल) खेल्न वेस्ट इन्डिज पुगेका बेला भदौ २१ गते उनीमाथि बलात्कारको आरोप लागेको थियो। काठमाडौंको गौशालास्थित एक होटलको कोठामा राखेर सन्दीपले आफूलाई बलात्कार गरेको भन्दै एक किशोरीले भदौ २१ गते प्रहरी वृत्त गौशालामा उजुरी गरेकी थिइन्। किशोरीको जाहेरीपछि प्रहरीले उनीविरुद्ध पक्राउ पुर्जी जारी गरेको थियो। पक्राउ पुर्जी जारी भएपछि सम्पर्कविहीन भएका उनलाई पक्राउ गर्न नेपाल प्रहरीको आग्रहमा अन्तर्राष्ट्रिय प्रहरी संगठन इन्टरपोलले डिफ्युजन नोटिस जारी गरेको थियो। इन्टरपोलको निसानामा परेलगत्तै उनले सामाजिक सञ्जालमा स्टाटस लेख्दै नेपाल फर्केर अनुसन्धानमा सघाउने बताएका थिए। इन्टरपोलको निसानामा परेपछि असोज २० गते दोहा हुँदै स्वदेश फर्किएका उनलाई त्रिभुवन अन्तर्राष्ट्रिय विमानस्थलबाटै पक्राउ गरिएको थियो। म्याद थपका लागि अदालत पुगेका सन्दीपले आफूलाई सुनियोजित रुपमा फसाइएको र आफू निर्दोष रहेको दाबी गरेका छन्। उनलाई आफूविरुद्ध बलात्कारको आरोप लगाएकी किशोरी नाबालिग नभएको दाबी गरेका थिए। उनले जाहेरवालाकै आग्रहमा भेटेको र उनी नाबालिग नभएको दाबी गरेका हुन्। काठमाडौंको गौशालास्थित एक होटलमा लगेर आफूलाई बलात्कार गरेको भन्दै ती नाबालिगले गत भदौ २१ गते प्रहरी बृत्त गौशालामा उजुरी दिएकी थिइन्। सन्दीपले उजुरी परेलगत्तै प्रतियोगिता छाडेका थिए। त्यसलगत्तै भदौ २३ गते काठमाडौं जिल्ला अदालतले सन्दीपविरुद्ध पक्राउ पुर्जी जारी गरेको थियो। त्यसपछि विभिन्न मुलुकमा बस्दै आएका सन्दीप युवा क्रिकेटर सन्दीपले १७ वर्षीया नाबालिगलाई भदौ ५ गते भक्तपुरको नगरकोट पुर्याएको र त्यसपछि काठमाडौंको एक होटलमा लगेर जबरजस्ती करणी गरेको जाहेरीमा उल्लेख छ।"
"जलवायु असर बढ्दै, समाधानमा बेवास्ता","काठमाडौं : गण्डकी प्रदेशमा अवस्थित माछापुच्छ्रे हिमालमा पहिला जस्तो हिँउ छैन। पहिला पानी नै नपर्ने मुस्ताडमा अहिले पानी पर्न थालेको छ। मुस्ताङमा गत वर्ष एक्कासि आएको ठूलो पहिरोले स्थानीयको भागाभाग भयो। अचेल मनाङ र मुस्ताङसहितको क्षेत्रमा हिमपात घट्दै गएको छ भने झरी बढी पर्न थालेको छ। मुस्ताङमा पानीका मूल सुक्न थालेका छन्। हिउँको चिस्यानले पुग्ने कृषिजन्य बालीनाली राम्रो हुन नसक्नु जलवायु परिवर्तनको हो। ५ वर्ष सेताम्बे देखिने हिमाल अहिले कालो पत्थर देखिनु जलवायु परिवर्तनको असर भएको विज्ञ बताउँछन्। पृथ्वीको तापक्रम क्रमशः बढ्दै विभिन्न खालका परिवर्तन देखिन थालेका छन्। वर्षाको परिवर्तन, बढ्दो तापमानले हिमाली क्षेत्रमा हिउँ पग्लने हिमताल बन्ने र फुट्ने जोखिम पनि उत्तिकै बढेको छ। तर, मौसम परिवर्तनबारे अझै अनुसन्धान हुन सकेको छैन। के कारण, कति मात्रामा असर भइरहेको छ भन्ने कुनै तथ्यांक छैन। खोलानाल ताल वनजंगल चराचुरंगीमा यसको असर प्रत्यक्ष देख्न सकिन्छ। संघ, प्रदेश र स्थानीय सरकार, समाजको जिम्मेवारी के हो भन्ने विषयमा कसैको चासो देखिँदैन। गण्डकी प्रदेश सरकारको पनि यसमा ध्यान पुगेको छैन। जलवायु नीति बन्न सकेन वातावरणविद् डा सुवास अधिकारीले संघ, प्रदेश र स्थानीय सरकारले यो विषयलाई महत्त्वका साथ आफ्ना योजना तथा कार्यक्रममा समावेश गर्नुपर्ने बताउँछन्। उनले सरकारले जलवायु नीति बनाउन नसकेको गुनासो गरे। योसँगै सरकारले जलवायुमैत्री बजेट पनि बनाउनमा जोड दिनुपर्ने उनले सुझाए। उनी भन्छन्, बजेट सबै बाटोघाटो, पूर्वधारमा खर्च हुन्छ। प्रकृति प्रकोपले संरचना भत्काउँछ। पछिल्लो समय विदेशी विकास साझेदारले पनि जलवायुमैत्री लगानी नभएको ठाउँमा लगानी नगर्ने अवधारणा ल्याएको अधिकारीले बताए। यसलाई निकै महत्त्वका साथ हेरिएको छ। विदेशी विकास साझेदारले पनि जलवायुमैत्री लगानी नभएको ठाँउमा लगानी गर्दैनन्। नीति तथा योजना आयोगका सदस्यसमेत रहेका अधिकारीले जलवायुको पहिला र पछिल्लो समयको अवस्थाबारे नयाँ डाटा नभएको भैपरी आउने जोखिमको अनुमान मात्र गर्न सकिने बताए। प्रदेशमै दुईखाले मौसमको प्रभाव गण्डकी प्रदेशका जिल्लामै २ खालको मौसम छ। कुनै ठाउँमा भारी वर्षा हुन्छ भने कहीँ पानी नै पर्दैन। पोखरा लुम्ले अत्याधिक पानी पर्ने क्षेत्र हो भने मनाङ,मुस्ताङ पानी नै नपर्ने क्षेत्र हुन्। अधिकारीका अनुसार गण्डकी सरकारले यो ठाउँ जलवायु परिवर्तन समबन्धी अध्ययन गर्ने उपयुक्त ठाउँ पनि भनि बुझ्नुपर्ने बताए। र, सोहीअनुसारका अन्तर्राष्ट्रिय स्तरमा समन्वय गरेर अनुसन्धानलाई अगाडि बढाउनुपर्ने बताए। गत वर्ष मनाङमा आएको हिमपहिरोको घटनालाई स्मरण गर्दै अधिकारीले भने, हामी जोखिममा छौं भन्ने कुरा त्यो घटनाले देखाउँछ। मुस्ताङमा पनि सोही घटना दोहोरिन सक्छ। पहिला पानी नपर्ने मुस्ताडमा अहिले पानी पर्न थालेको छ। यसरी नै मुस्ताडमा भारी वर्षा हुन थाल्यो भने त्यहाँका डाँडाकाँडा बगाएर गेगरले तल्लो तटीय क्षेत्रमा असर गर्ने उनको भनाइ छ। उनका अनुसार सरकारले तल्लो तटीय र माथिल्लोृ तटीय क्षेत्रलाई अध्ययन गरी आयोजना बनाउनुपर्छ। गण्डकी प्रदेश क्षेत्रमा कुन क्षेत्रमा कति जोखिम छ भनेर कुनै अध्ययन अनुसन्धान पनि नभएको उनले बताए। सरकारले कुन हिमताल जोखिममा छ भनी पहिचान गरी प्रोफाइल बनाउनुपर्ने उनको भनाइ छ। उनले भने, सरकारले नसके पनि अन्तर्राष्ट्रिय वैज्ञानिकसँग समन्वय गर्न सकिन्छ। अर्को कुरा नेपाली अनुसन्धानकर्ताले गरेको अनुसन्धानलाई सरकारको पोलिसीमा पनि जोड्नुपर्छ। खोजलाई पोलिसमा जोड्ने नीति अपनाउनुपर्छ। उनले प्रदेश सरकारले यस क्षेत्रमा माथिल्लो मुस्ताङ, तल्लो मुस्ताङ र बेनीमा अटोमेटिक मौसम स्टेसन राख्नुपर्ने सुझाए। जलवायु क्षेत्रमा मिलेर काम गर्न प्रतिवद्ध गण्डकी प्रदेशका मुख्यमन्त्री कृण्णचन्द्र पोख्रेलले जलवायु परिवर्तनका क्षेत्रमा अन्तर्राष्ट्रिय समुदाय, सरकार र स्थानीयसँग मिलेर सहकार्य गर्नुपर्ने बताउँछन्। अन्य देशमा गरिएका गतिविधिले भइरहेको जलवायु परिवर्तनको सिधा असर नेपालमा परेका कारण अन्तर्राष्ट्रिय समुदायले नेपालको पर्वतीय समस्या समाधानका लागि आवश्यक सहयोग गर्नुपर्ने उनको भनाइ छ। उनका अनुसार अन्तर्राष्ट्रिय समुदायबीच दिगो पर्वतीय विकासका लागि बलियो साझेदारी आवश्यक छ। हामी सबै मिलेर दिगो पर्वतीय विकास र यहाँ बसोबास गर्ने नागरिकको जीविकोपार्जनमा मदत तथा जैविक विविधताको संरक्षणका लागि काम गर्न आवश्यक छ, मुख्यमन्त्री पोख्रेलले भने। गण्डकीले पर्यटनलाई समृद्धिको मानेको छ। हाम्रो पर्यटन प्रकृति अर्थात् पर्वतीय क्षेत्रसँग बढी जोडिएको छ। यसर्थ पनि हामी जलवायु परिवर्तन अनुकूलन कार्यक्रममार्फत पर्यटनलाई दिगो विकाससँग जोड्नुपर्ने उनको बुझाइ छ। पर्वतीय क्षेत्रको दिगो विकासका लागि गण्डकी सरकार नेपाल सरकार, अन्तर्राष्ट्रिय समुदाय र स्थानीय जनतासँग मिलेर काम गर्न प्रतिवद्ध रहेको पनि बताए। देखिने गरी काम भएको छैन गण्डकीको वन तथा वातावरण मन्त्रालका योजना शाखाका सरोज पन्थी जलवायु सम्बन्धी देखिने गरी खासै कुनै काम नभएको स्वीकार्छन्। उनी भन्छन्, हामीले संघले गर्ने जलवायु सम्बन्धी कार्यक्रमहरूको कोर्डिनेसन गरेका छौं। वातावरण संरक्षण ऐन बनेको छ। मन्त्रालयले जलवायु परिवर्तनले जैविक विविधतामा पारेको प्रभाव सम्बन्धी अध्ययन गरेको पन्थीले बताए। उनी थप्छन्, जलवायु परिवर्तनलाई नै भनेर छुट्ट्याएको देखिँदैन। तर, हामीले गर्ने कार्यक्रममध्ये ८० प्रतिशत काम जलवायुसँग सम्बन्धित हुन्छन्। जलवायु सम्बन्धी जोखिमसँग जुध्ने काम नै मन्त्रालयले गर्दै आएको उनको दाबी छ। प्रदेश सरकारको पहिलो प्राथमिकता वन ऐन सामुदायिक वन उपभोक्ता महासंघ गण्डकीका अध्यक्ष कालीदास सुवेदीले गण्डकी सरकारले वन ऐन बनाउनुलाई नै पहिलो प्राथमिकतामा राख्नुपर्ने बताउँछन्। जलवायु परिवर्तनको जोखिम बढेको र भविष्यमा ठूलो क्षति हुन सक्ने उनको अनुमान छ। जलवायु परिवर्तनका लागि मुख्य कुरा वनको दिगो विकास जरुरी छ, उनले भने। गण्डकीमा ३७ प्रतिशत वन रहेको बताउँदै उनले डढेलो नियन्त्रण र नयाँ बिरुवा उत्पादनमा जोड दिनुपर्ने बताए। दिगो विकासका कार्यक्रमलाई सरकारले महत्त्वमा राख्नुपर्ने सुवेदीको भनाइ थियो। उनका अनुसार वातावरण अनुकूलन राख्न विद्युतीय सवारीसाधनको प्रयोग गर्ने इँटा भट्टा, औद्योगिक क्षेत्र निस्कने धुँवालाई वातावरणमैत्री बनाउनेलगायत थुप्रै कुरामा सरकारले ध्यान दिनुपर्छ। जलवायुको विषयमा गम्भीर छौं : राजनीतिक दल राज्य सञ्चालनमा प्रमुख भूमिकामा रहने दलहरू आउँदो निर्वाचनमा तयारीमा छन् । जलवायु परिवर्तनको विषय राष्ट्रिय सहकार्य र ऐक्यबद्धता आवश्यक भए पनि राजनीतिक दलहरूको प्राथमिकतामा पर्न सकेको छैन। पार्टीहरूका दस्ताबेजमा वा घोषणापत्रमा यो विषय समेट्न सकेका छैनन्। नेकपा एमालेका नेता खगराज अधिकारीले जलवायु जनसरोकारको विषयमा एमालेले चुनावमा घोषणापत्रमा यसअघि नै उल्लेख गर्दै आएको बताए। उनका अनुसार तालतलैया अन्नपूर्ण संरक्षण क्षेत्र चुनौतीका लागि नीतिगत रूपमा घोषणा भएको छ। काम गरेका छौं। पर्याप्त पुग्न काम सकेन होला। हामीले जलवायुका विषयलाई निकै महत्त्वका साथ हेरेका छौं। समावेश कुरा कार्यान्वयन पनि गरेका हौं। वातावरण अध्ययन नगरी परियोजना सञ्चालन गर्न नपाउने हामीले बनाएका हौं, अधिकारीले भने। नेपाली कांग्रेसका नेता तथा गण्डकी प्रदेशमा मन्त्री कुमार खड्काले जलवायु परिवर्तन जस्तो विषयलाई महत्त्व दिन नसक्नु सरकारको गम्भीर गल्ती भएको बताउँछन्। उनी भन्छन्, यस गम्भीर कुरालाई महत्त्व दिन नसक्नु गल्ती हो। हामीले प्रकृतिसँग छेडछाड गरेका छौं। यस विषयमा जानकार हुँदाहुँदै पनि प्रदेश सरकारले केही गर्न सकेको छैन। केही काम प्रदेश सरकारभन्दा बाहिरको भएकोले प्रदेश गर्न नसकेको बताए। जलवायुको विषय राष्ट्रिय एजेण्डा भएकोले पार्टीले केन्द्रबाटै घोषणापत्रमा यसलाई समेट्नुपर्ने भएकोले प्रदेशको एजेन्डा बनाउन नसकिएको बताए। मन्त्री खड्का भन्छन्, राष्ट्रकै लागि अति आवश्यक विषय हो। संसद्मा पनि यो कुरा उठाउँदै आएको छु। पार्टीको तर्फबाट घोषणापत्रमा उल्लेख गर्न सुझाव दिनेछौं। नेकपा माओवादीका नेता तथा वातावरण तथा भूसंरक्षणमन्त्री दीपक थापाले पार्टीको घोषणपत्रमा जलवायु विषय समेट्ने सुझाव दिने बताए। उनले राज्यको नीति तथा कार्यक्रममा यस विषयलाई महत्त्व दिँदै जलवायु परिवर्तनका लागि सरकार गम्भीर भएर लाग्ने उनले पनि बताए। उनले आफू मन्त्री भएर आएपछि वन क्षेत्रका समस्याको समाधान गर्न लागिपरेको बताए। उनले भने, अहिले ३७ प्रतिशत रहेको गण्डकी प्रदेशको वन क्षेत्रलाई ४० प्रतिशत पुर्याउने लक्ष्य छ। विश्वव्यापी रूपमै देखापरेको जलवायु परिवर्तनको जनजीविकामा परेको प्रतिकूल प्रभाव कम गर्ने गरी मन्त्रालयले काम गर्ने प्रतिवद्धता जनाए। प्राथमिकता तथा योजना वन क्षेत्रलाई ३७ प्रतिशत बाट ४० प्रतिशत पुर्याउने पर्यटनलाई दिगो विकाससँग जोड्नु समुदायमा जनचेतना कार्यक्रम गर्ने ५ हजार बिरुवा रोप्ने योजना जनप्रतिनिधिलाई यसबारे सचेतना तालिम दिने तीनै तहका सरकार, अन्तर्राष्ट्रिय समुदाय र स्थानीय जनतासँग मिलेर काम गर्ने प्रतिवद्धता राजनीतिक दलहरू पार्टीको घोषणापत्रमा जलवायुको विषय समेटने वातावरण संरक्षणमा केन्द्रित छौं पोखरा महानगरपालिकाभित्र विभिन्न तालतलैयालगायत घुम्न योग्य सुन्दर ठाउँ छन्। जहाँ लाखौ पर्यटकको आगमन हुन्छ। पछिल्लो समय मानवीय गतिविधिले पोखराको सुन्दरता हराउँदै गएको छ। त्यसैले वातावरण संरक्षणका लागि महानगरले बजेट छुट्ट्याएको मेयर धनराज आचार्यले बताए। उनले वातावरण संरक्षण पनि जलवायुभित्रकै एक अंग भएकोले महानगरले यसमा जोड दिएको बताए। यसपटक हामीले बजेट छुट्ट्याएका छौं। प्रकृति मात्र होइन समुदायलाई पनि काम लाग्ने गरी ५ हजार बिरुवा रोप्ने योजना छ। वन विज्ञान अध्ययन संस्थानका साथीहरूसँग कुन बिरुवा कहाँ रोप्दा हुन्छ भनेर सहयोग मागेका छौं प्रमुख आचार्यले भने, योसँगै सिमसारभित्र रहेका तालतलैयाको खोजी संरक्षणमा पनि महानगर लागेको छ। गण्डकीभित्रको सुन्दर महानगरपालिकालाई पोखराको ब्युटिफिकेसनलाई महत्त्व दिएको उनले बताए। पोखरा महानगरकै वातावरण शाखा प्रमुख निर्मलमान सिंह भण्डारीले महानगरले जलवायु परिवर्तन सम्बन्धी समुदायमा जनचेतना कार्यक्रम गर्दै आएको बताए। अहिले पनि कुनै संघसंस्थाले सचेतना कार्यक्रम चलाउन चाहेमा महानगरले आर्थिक सहयोग गर्ने उनले बताए। गण्डकीमा धेरै खालका जोखिम छन्। पोखरा महानगरभित्र पनि धेरै पहाडी क्षेत्र रहेकोले बाढीपहिरोको जोखिम छ। जसबाट जोगिन सचेतना कार्यक्रम गर्नुपर्ने बताए। स्थानीय सरकार पनि भौतिक पूर्वधार बनाउनेतिर केन्द्रित रहेकोले सबै वडाका जनप्रतिनिधिलाई राखेर सचेतना तालिम दिनुपर्ने उनको भनाइ छ। सुझावहरू विकासका नाममा जथाभावी बाटोघाटो र भौतिक पूर्वधार नबनाउन विद्युतीय सवारीसाधनको प्रयोग गर्न प्रदेश सरकारले पहिलो प्राथमिकता वन ऐन बनाउन वनको दिगो विकास आवश्यक डढेलो नियन्त्रण र नयाँ वृक्षारोपण गर्न इँटा भट्टा, औद्योगिक क्षेत्र निस्कने धुँवालाई वातावरण मैत्री बनाउन जलवायु नीति, जलवायुमैत्री बजेट छुट्ट्याउन अन्तर्राष्ट्रिय वैज्ञानिकहरूसँग समन्वय गर्न नेपाली अनुसन्धाताको अनुसन्धान सरकारको पोलिसीमा जोड्न मुस्ताङ र बेनीमा अटोमेटिक मौसम स्टेसन राख्न"
रामग्रामको पम्फापुर गाउँमा झाडापखालाको प्रकोप,परासी : नवलपरासीको रामग्राम नगरपालिका१८ को पम्फापुर गाउँमा झाडापखालाको प्रकोप फैलिएको छ। झाडापखालाबाट गम्भीर भएका १८ जनाको परासीस्थित पृथ्वीचन्द्र जिल्ला अस्पतालमा उपचार भइरहेको छ। गएरातिदेखि झाडापखालाको प्रकोप देखिएपछि स्वास्थ्य शिविर सञ्चालन गरिएको छ। शिविरमा १ सय २३ जनाको उपचार गरिएको थियो। उपचारका क्रममा स्वास्थ्यमा जटिलता देखिएका बिरामीलाई अस्पताल पठाइएको स्वास्थ्य कार्यालयका सूचना अधिकारी देविलाल पौडेलले बताए। अस्पतालमा बेड अभाव भएपछि एउटै बेडमा दुई जनालाई राखेर उपचार गरिएको छ। दसैं सकिएपछि गाउँमा लगाइएको भोज (भण्डारा) मा खाना खाएकाहरु बिरामी भएको स्थानीयले बताएका छन्। अहिले झाडापखालाका रुपमा फैलिएको रोग हैजा पनि हुन सक्ने भएकाले अनुसन्धान टोली पठाएर यकिन गर्न लागिएको स्वास्थ्य कार्यालयले जनाएको छ।
धरानका मेयर हर्क साम्पाङविरुद्ध नगरबासी सडकमा,"धरान : धरान उपमहानगरपालिकाका मेयर हर्कराज राई ( हर्क साम्पाङ) विरुद्द नगरबासी सडकमा उत्रिएका छन्। धरान ४, १३ र १४ का सर्वसाधारणले बिहीबार मेयर राईविरुद्द शिवधारा चोकमा आन्दोलन गरेका छन्। मेयर राईले धरान ४ को शिवजट्टाबाट खानेपानी ल्याउने तयारी गरेपछि त्यसको प्रतिकारमा तीनवटा वाडका बासिन्दा उत्रिएका हुन्। मेयर राइले जनश्रमदानबाट खानेपानी ल्याउन तयारी गरेपछि धरान ४, १३ र १४ का बासिन्दाले खानेपानी मुहान जाने बाटो शिवधारा पेट्रोल पम्पअगाडि अवरोध गरेका थिए । मेयर राइले तीन वडाका जनताले निजी लगानीमा पानी खाइरहेकामा यहाँका जनतालाई काकाकुल बनाउने उद्देश्यले मुहान मिचेर खानेपानी अन्यत्र लैजान लागेकाले आन्दोनमा उत्रनु परेको धरान १४ का नबिन केसीले बताए । उनले मेयर राइले आफ्न समर्थकलाई उकासेर यहाँका जनतासँग मुढभेड गराउन खोजेको आरोप लगाए । धरान ४,१३ र १४ का बासिन्दाले खाँदै गरेको पानीको मुहान माथिबाट मेयर राइले खानेपानी अन्यत्र लान लागेपछि उनीविरुद्ध आन्दोलन गर्नु परेको धरान १३ मदन कट्वालले बताए । उनले यस क्षेत्रका बासिन्दाको सहमती बेगर खानेपानी अन्यत्र लगिए कडा आन्दोलन गर्ने चेतावनी दिएका छन्। मेयर राई दलबलसहित शिबजट्टाको पानी ल्याउन हिंडेपछि आन्दोलनकारीले शिवधारामा बाटो छेकेका थिए। दुईतर्फी झडप हुने देखिएपछि घटना स्थलमा नेपाल प्रहरी र सशस्त्र प्रहरी परिचालन गरिएको थियो । झडप हुने अवस्था आएपछि तत्काल प्रहरी परिचलन गरिएको इलाका प्रहरी कार्यालय धरानका डिएसपी वुद्ध श्रेष्ठले बताए । मेयर राईले उपमहानगरपालिकाबाट संस्थागत निर्णयबेगर आफूखुशी काम गर्दै हिंडेको भन्दै आन्दोलनकारीलाई धरान ४ का वडाअध्यक्ष धनबहादुर राई र १४ का कृष्ण भट्टराईलेसमेत साथ दिएका छन्। धरान ४ का वडाअध्यक्ष राईले मेयरले मनोमानी ढङ्गले खानेपानी अन्यत्र लागि यहाँका जनतालाई काकाकुल बनाउन खोजेको आरोप लगाए । मेयर साम्पाङलाई सर्वसाधारणले घेराउ गरी चर्को विरोध गरेपछि वार्ताद्वारा यसको समस्या समाधान गरिने र धरान ४, १३ र १४ का बासिन्दालाई अन्याय नगरिने आश्वासन दिएका छन्।"
