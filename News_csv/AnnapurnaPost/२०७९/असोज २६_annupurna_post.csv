शीर्षक,विवरण
प्रचण्डको क्षेत्रमा सात जनाले गरे उम्मेदवारी फिर्ता,"गोरखा : गोरखा२ मा गठबन्धनका उम्मेदवारे पुष्पकमल दाहाल (प्रचण्ड)सँग चुनावी मैदानमा उत्रिएकी डाक्टर माधवी भट्टसहित सात जनाले उम्मेदवारी फिर्ता लिएका छन्। दुई प्रतिनिधिसभा र चार प्रदेशसभा सदस्यका लागि उम्मेद्वारी दिएका ५६ जनामध्ये अब ४९ जनामात्र चुनावी मैदानमा छन्। डाक्टर भट्टका श्रीमानले वारेसनामामार्फत् उम्मेदवारी फिर्ता लिएका निर्वाचन अधिकृत नादरप्रसाद भट्टराईले बताए। त्यस्तै क्षेत्र नं २ क प्रदेश क्षेत्रमा एकीकृत समाजवादीका जुद्धबिलास भण्डारी, नेपाल मजदुर किसान पार्टीका बेलबहादुर बस्नेत, स्वतन्त्र उम्मेद्वार हरिशरण आचार्यले पनि उम्मेदवारी फिर्ता लिएका छन्। यो प्रदेशमा अब सात जना उम्मेदवारबीच मात्र प्रतिस्पर्धा हुने भएको छ। २ ख मा छ जनाले उम्मेदवारी दिएका मध्ये कसैले पनि फिर्ता लिएनन्। गोरखा प्रतिनिधि सभा क्षेत्र नम्बर १ मा र १ को क मा कसैले पनि फिर्ता लिएनन्। प्रदेश क्षेत्र ख मा १० जनाले उम्मेदवारी दिएका मध्ये ३ जनाले फिर्ता लिएका छन्। स्वतन्त्र उम्मेदवारी दिएका पूर्ण दाहाल(कांग्रेस), राजकुमार ढकाल(माओवादी) र टेकराज भट्ट(नेकपा एस)ले उम्मेदवारी फिर्ता लिएका मुख्य निर्वाचन अधिकृतको कार्यालयले जनाएको छ।"
गठबन्धनविरुद्ध मनोनयन दिएका प्रदेश मन्त्रीको उम्मेदवारी फिर्ता,काभ्रे : काभ्रेमा गठबन्धनविरुद्ध नेकपा एकीकृत समाजवादी कभ्रे जिल्ला अध्यक्ष एवं बागमती प्रदेश कृषि मन्त्री बसुन्धरा हुमागाइले उम्मेदवारी दिएका थिए। मन्त्री हुमागाइले आज निर्वाचन कार्यालय धुलिखेल पुगेर मनोनयन फिर्ता लिएका छन्। केन्द्रीय पार्टी कार्यालयको निर्देशनअनुसार आफूले गठबन्धनको उम्मेदवारलाई सहयोग गर्न उम्मेदवारी फिर्ता लिएको मन्त्री हुमगाइले अन्नपूर्णलाई जानकारी दिए। निर्वाचन कार्यालयले मन्त्री हुमगाइले मनोनयन फिर्ता लिएको पत्र टास गरिएको छ। प्रतिनिधि सभा २ को प्रदेश सभा ख मा गठबन्धनबाट नेपाली काङ्ग्रेस नेता एवं पूर्वमन्त्री कन्चन बादेलाई उम्मेदवारी बनाएको थियो। हुमागाइले सो क्षेत्रमा गठबन्धनविरुद्ध उम्मेदवारी दिएका हुन्। ०७४ मा नेकपा एमालेबाट प्रदेश सदस्य निर्वाचित भएका हुमगाइ नेकपा फुटपछि एकीकृत समाजवादी पार्टीमा लागेका थिए। त्यसैगरी काभ्रेमा प्रतिनिधिसभा १ मा दुई जनाले मनोनयन फिर्ता गरिएको निर्वाचन कार्यालयले जनाएको छ। प्रतिनिधि सभा सदस्य पदमा उम्मेदवार रहेका निमा बल तामाङ र प्रदेश सभा सदस्य ठूले तामाङले उम्मेदवारी फिर्ता गरिएको निर्वाचन अधिकृतको कार्यालयले जनाएको छ। बुधबार काभ्रेमा संघ र प्रदेशसभा निर्वाचनको लागि मनोनयन दिएका तीन जनाले मनोनयन फिर्ता गरिएको निर्वाचन कार्यालयले जनाएको छ।
दुई बालक सौगात र प्रयास पब्जी खेल्न राजस्थान हानिएपछि,"झापा : पब्जी खेल्ने साथीलाई भेट्न भारतको राजस्थान जान लागेका झापा भद्रपुरका दुई बालकलाई भारतीय प्रहरीले उद्धार गरेको छ। भद्रपुर नगरपालिका१० काफ्ले टोल निवासी१३ वर्षीय बालक सौगात काफ्ले र ११ वर्षीय प्रयास दाहाल घरमा कसैलाई केही जानकारी नगराई एकाएक बेपत्ता भएका थिए। उनीहरू सोमबार दिउँसो २ बजे भद्रपुरगलगलिया सीमा नाका हुँदै भारत गएका थिए। पश्चिम बंगलाको उत्तर दिनाजपुरस्थित इटाहार प्रहरीले मंगलबार उनीहरूलाई उद्धार गरी सुधार गृह चाइल्ड लाइनलाई जिम्मा लगाएका छन्। घटनाअनुसार बालकहरू सौगात र प्रयास गलगलिया रेलवे स्टेसन पुगेर सिलीगुड़ीतर्फ जाने राधिका पुर रेलमा चढे। उनीहरू भारत गएको घरमा कसैले थाहा नै पाएन। अबेर रातिसम्म उनीहरू घर नफर्किएपछि परिवारजनले उनीहरूको खोजी सुरु गरे। उनीहरूको तस्बिर सामाजिक सञ्जालमा हालेर भाइरल नै बनाए। परिवारजनले बालक हराएको भन्दै भद्रपुर र गलगलिया प्रहरीलाई समेत जानकारी गराए। मंगलबार बिहान इटाहारको सडकमा दुई बालक घुमिरहेको भारतीय प्रहरीले देखेपछि उनीहरूलाई उद्धार गरी प्रहरी कार्यालय लगेका थिए। त्यसपछि भारतीय प्रहरीले दुवै बालकलाई जिल्लाको चाइल्ड लाइनलाई जिम्मा लगाए। भारतमा बालक भेटिएको सूचना पाएपछि दुवै बालकका अभिभावक उनीहरूलाई लिन इटाहार गएका छन्। दुवै भतिज पब्जी खेल्ने साथीलाई भेट्न भारतको राजस्थान जान लागेको पछि थाहा भयो, उनका काका धनबहादुर काफ्लेले भने, घरलाई कसैलाई नभनी उनीहरू गएका रहेछन्। भतिजहरू फेला परे पनि भारतीय पक्षले अभिभावकलाई जिम्मा लगाउन आलटाल गरिरहेको छ। भतिजहरूलाई नेपाल ल्याइदिन सम्बन्धित पक्षले पहल गरिदिनुपर्ने उनको भनाइ छ।"
झापा२ मा गठबन्धनविरुद्ध बागी उम्मेदवारी दिने भट्टराईलाई कारबाही,"झापा : झापा क्षेत्र नम्बर२ मा गठबन्धनका साझा उम्मेदवारविरुद्ध प्रतिनिधिसभा सदस्य पदमा बागी उम्मेदवारी दिएका कुमार भट्टराईलाई पार्टीले कारबाही गरेको छ । नेपाली काँग्रेसको नीति विपरीत चुनावी गतिविधि गर्ने पार्टीका क्षेत्रीय प्रतिनिधि समेत रहेका बिर्तामोड नगरपालिका( ४ निवासी भट्टराईसहित पाँच जनालाई काँग्रेसले कारबाही गरेको हो । नेपाली काँग्रेस बिर्तामोड नगर समिति र क्षेत्र नम्बर २ प्रदेश (क) समितिले पार्टी नीति विपरीत गठबन्धनका साझा उम्मेदवार हरिकुमार राणाविरुद्ध उम्मेदवारी दिने भट्टराई र उनका समर्थक रामप्रसाद मैनालीलाई कारबाही गर्न जिल्ला कार्य समितिलाई सिफारिस गरेको हो । त्यसैगरी प्रदेश (क) मै प्रदेशसभा सदस्यमा उम्मेदवारी दिने क्रियाशील सदस्यहरू राजु प्रसाईँ र उनका समर्थक पर्शुराम भट्टराई एवम् कमल सिटौलालाई साधारण सदस्यता समेत नरहने गरी पार्टीबाट निष्कासन गर्न नगर र प्रदेश समितिको संयुक्त बैठकले जिल्ला समितिमा सिफारिस गर्ने निर्णय गरिएको कार्यवाहक सभापति सूर्य कन्दङ्वाले जानकारी दिए । साथै निर्वाचनको सँघारमा पार्टी र गठबन्धन दलका उम्मेदवारविरुद्ध अभिव्यक्ति दिने, सामाजिक सञ्जालको दुरुपयोग गर्ने, संगठनको हित विपरीत गतिविधिमा संलग्नहरूको अभिलेख राखेर कडा कारबाही गर्न बैठकले जिल्ला समितिलाई अनुरोध गरेको उनको भनाई छ । सो बैठक प्रदेश सभापति लक्ष्मी आचार्यको समन्वयमा भएको थियो ।"
"पार्टीको कारबाहीमा परे, तर उम्मेदवारी फिर्ता लिएनन् विद्रोहीले","राजविराज : सप्तरीमा पार्टी निर्णयबाट असन्तुष्ट भई विद्रोहीउम्मेदवारी दिएकाहरुले मनोनयन फिर्ता लिएनन्। पार्टीले कारबाही गर्ने चेतावनी दिए पनि बुधबार मनोनयन फिर्ता लिने दिन विद्रोही उम्मेदवारले मनोनयन फिर्ता लिएनन्। सप्तरीमा प्रतिनिधिसभाको चार सदस्य र प्रदेश सभाको आठ सदस्यका लागि एक सय ८१ जनाको मनोनयन दर्ता भएकोमा पाँच जनाले मात्र फिर्ता लिएको जिल्ला निर्वाचन कार्यालयले जनाएको छ। स्वतन्त्रबाट उम्मेदवारी दिने ६८ जनामध्ये चार जना र सप्तरी १ (ख) मालोकतान्त्रिक समाजवादी पार्टीबाट प्रदेशसभा सदस्यमा उम्मेदवारी दिएका कुमरनाथ मिश्रबाहेक अन्यले आफ्नो उम्मेदवारी कायम राखेका छन्। गठबन्धनमा रहेको कांग्रेसको भागमा परेको सप्तरी १ (ख) मा कांग्रेसका बद्रिनारायण महात्मान यादवको उम्मेदवारी परेको छ। गठबन्धन गर्दा लोसपाले सप्तरी २ को प्रतिनिधिसभा सदस्य र सप्तरी २ (क) को प्रदेश सभा सदस्यमा मात्र भाग पाएको छ। यसअघि प्रतिनिधिसभामा निर्वाचित भएको सप्तरी ३ मा समेत प्रदेशसभा सदस्यसमेत नपाएपछि असन्तुष्ट कार्यकर्ताको दबाकमा लोसपाले नै केहीलाई आधिकारिक उम्मेदवार बनाएको हो। मिश्रले उम्मेदवारी फिर्ता लिए पनि सप्तरी ३ बाट लोसपाको तर्फबाट प्रतिनिधिसभा सदस्यका उम्मेदवार बनेका लक्ष्मीकान्त चौधरी, सप्तरी ३ (ख) बाट प्रदेश सभा सदस्य उम्मेदवार बनेका गजेन्द्रप्रसाद मण्डल र सप्तरी १ (क) बाट प्रदेश सभा सदस्यका उम्मेदवार बनेका तुलसीप्रसाद चौधरीले भने मनोनयन फिर्ता लिएनन्। सप्तरीमा स्वतन्त्रबाट उम्मेदवारी दिएका प्रतिनिधिसभा क्षेत्र नम्बर ३ का सुरेन्द्रप्रसाद शर्मा, प्रदेश सभा ३ (क) का अनिलकुमार गुप्ता, ३ (ख) का अमरेन्द्र यादव र ४ (क) का मोहम्मद गफुरले मनोनयन फिर्ता लिएका छन्। वाम गठबन्धनबाट गत प्रतिनिधिसभाको निर्वाचनमा १८ हजार २२५ मत ल्याएर निकट्तम प्रतिद्वन्द्वी रहेका माओवादी केन्द्रका नेता तथा संविधान सभाका सदस्य अशोक कुमार मण्डलको उम्मेदवारी कायम राखेका छन्। इच्छाएको पद विपरित प्रदेश १ (क)को टिकट अस्वीकार गर्दै मण्डलले सप्तरी १ को प्रतिनिधि सभामा विद्रोही उम्मेदवारी दिएका थिए। प्रतिनिधिसभामा स्वतन्त्रबाट उम्मेदवारी दिने कांग्रेसका केन्द्रीय सदस्य हेमराज तातेडको सप्तरी १ मा र जसपाका केन्द्रीय सदस्य नेता चितनारायण यादवको सप्तरी २ मा उम्मेदवारी कायम छ । पार्टीका क्षेत्रीय समिति र जिल्ला समितिको सिफारिसमै नपरेका पूर्व मन्त्री रेणु यादवका छोरा अभिषेक यादवलाई सप्तरी ४ (ख) बाट टिकट दिएपछि सप्तरीको क्षेत्र नम्बर ४ मा सामूहिक विद्रोह भएको छ। पार्टीको आधिकारिक र गठबन्धनका उम्मेदवार विरुद्ध प्यानलसहित बागी उम्मेदवारी दिएका मो कासिममियाँको प्रतिनिधि सभा ४ मातथामहेन्द्र प्रसाद चौधरीको ४ को प्रदेश (क) मा र अनिरुद्ध प्रसाद सिंह यादवको ४ को प्रदेश (ख) मा स्वतन्त्र उम्मेदवारी कायम छ। प्रदेशसभा सदस्यमा उम्मेदवार बनेका चौधरी र यादव जसपाका केन्द्रीय सदस्य हुन्। प्रदेश १ क मा माओवादी परित्याग गरी उम्मेदवार बनेका शम्भुबहादुर खडका, प्रदेश २ ख मा कांग्रेसबाट असन्तुष्ट भई उम्मेदवारी दिएका निरज शाही खडगी, सदैव बाबुराम भट्टराईसँग नजिक रही केन्द्रीय सदस्यमा रहेका नेपाल समाजवादी पार्टीका राजदेब रामको प्रदेश ४ (क) बाट उम्मेदवारी कायम रहेको छ।"
"गृहमन्त्रीको अभिव्यक्तिमा ओलीको कडा आपत्ति, भने सरकार डेमोक्रेटिक भइदिए प्रधानमन्त्रीले राजीनामा मागिसक्नुहुन्थ्यो","काठमाडौं : नेकपा एमाले अध्यक्ष केपी शर्मा ओलीले सरकारका गृहमन्त्रीले राष्ट्रपति विद्यादेवी भण्डारीको बारेमा दिएको अभिव्यक्तिप्रति आपत्ति जनाएका छन्। गैर आवासीय नेपाली संघको समापन कार्यक्रममा उनले बोल्दै नबोल्ने संस्थाको बारेमा बोलेर अलोकतान्त्रिक व्यवहार देखाएको बताए। 'यही कार्यक्रममा गृहमन्त्री (बालकृष्ण खाँण)ले राष्ट्रपतिको बारेमा दिएको अभिव्यक्ति आपत्तिजनक छ। बोल्दै नबोल्ने संस्थाको बारेमा यति लज्जाजनक कुरा बोल्नु हुँदैनथ्यो। यो सोभनीय कुरा पनि होइन,' उनले भने, 'अलिकति डेमोक्रेटिक कल्चर हुन्थ्यो भने प्रधानमन्त्रीले राजीनामा मागिसक्नुहुन्थ्यो।' उनले नागरिकता विधेयक सम्बन्धमा आफूहरुसँग बहस गर्न आह्वान गरे। 'कोही डिबेट गर्न चाहन्छन् भने हामी छौं। आउनुस्, फोरम तयार गरेर डिबेट गरौं। बोल्दै नबोल्ने संस्थाको बारेमा असभोनीय कुरा नगरौं,' उनले भने। उनले प्रवासमा बसेर नेपाल फर्किँदा देशप्रति छुट्टै माया महसुस हुने गरेको बताए। उनले विसं २०३० सालमा आफूलाई गोली हान्ने आदेशपछि भारत गएको र नेपाल फर्किँदा भूमि टेकेर फर्किएको स्मरण गरे। 'प्रवासमा बसेर नेपाल फर्किँदा कति माया महसुस हुन्छ भन्ने कुरा मैले २०३० सालमै महसुस गरेको छु। गोली हान्ने आदेशपछि डेढ महिना भारत बसेर म जोगबनी नाकाबाट नेपाल प्रवेश गरेँ र नेपाली भूमि टेके। खै किन हो देशको भूमिप्रति छुट्टै माया महसुस भयो,' उनले भने। पूर्वप्रधानमन्त्रीसमेत रहेका ओलीले गैर आवासीय नेपालीहरुका माग सम्बोधन हुने बताए। उनले तीन वटा मागलाई सही ढंगले समाधान गर्ने र बाँकी दुई वटालाई तत्काल सम्बोध गर्ने बताए। उनले गैर आवासीय प्रमाणपत्र र नेपालमा लगानी गर्ने वातावरण मिलाउन आफू अग्रसर भएर लाग्ने वाचा गरेका थिए। उनले मताधिकारका सबालमा पनि छलफल हुनुपर्ने बताएका थिए।"
मोरङमा ११ जनाको उम्मेदवारी फिर्ता,"विराटनगर : प्रतिनिधि तथा प्रदेशसभा निर्वाचनका लागि मनोनयन दर्ता गराएका ११ जनाले मोरङमा उम्मेदवारी फिर्ता लिएका छन् । मनोनयन दर्ता गराएकामध्ये प्रतिनिधिसभाका ३ र प्रदेशसभातर्फका ८ जनाले उम्मेदवारी फिर्ता लिएका हुन् । प्रतिनिधिसभातर्फ क्षेत्र नम्बर १ की स्वतन्त्र उम्मेदवार सुजाता थापाले उम्मेदवारी फिर्ता लिएकी छन् । क्षेत्र नम्बर ४ का स्वतन्त्र उम्मेदवार गोकुलप्रसाद पोखरेल र क्षेत्र नम्बर ६ का लोसपा उम्मेदवार राजु मण्डल राजवंशीले उम्मेदवारी फिर्ता लिएको प्रदेश १ निर्वाचन कार्यालयका प्रमुख लेवन काश्यप अधिकारीले जानकारी दिए । मोरङमा प्रतिनिधिसभातर्फ ६ वटा निर्वाचन क्षेत्र छन् । प्रदेशसभातर्फ क्षेत्र नम्बर १ ख का स्वतन्त्र उम्मेदवार डिल्लीराम शर्मा अधिकारी, ३ ख का तिलकप्रसाद राई र कञ्चनकुमार बुढाथोकीले उम्मेदवारी फिर्ता लिएको अधिकारीले बताए । उनका अनुसार क्षेत्र नम्बर ४ ख बाट नेकपा (एकीकृत समाजवादी)का महेश रेग्मी र क्षेत्र नम्बर ५ खबाट स्वतन्त्रतर्फका भूराज राईको उम्मेदवारी फिर्ता भएको छ । क्षेत्र नम्बर ६ ख बाट नेकपा एसका उम्मेदवार ओसिम आलम, स्वतन्त्र उम्मेदवार जीवनकुमार गुप्ता र सुरेशकुमार श्रेष्ठले उम्मेदवारी फिर्ता लिएका छन् । मोरङमा प्रतिनिधि तथा प्रदेशसभा निर्वाचनका लागि २ सय २९ जनाले मनोयनय दर्ता गराएको मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले जानकारी दिए । उनका अनुसार ११ जनाले फिर्ता लिएको र २ जनाको खारेज भएपछि २ सय १६ जनाको उम्मेदवारी कायम भएको छ ।"
सभामुख र उपसभामुखको विदाइ,"हेटौंडा : बागमती प्रदेशसभाका सभामुख सानुकुमार श्रेष्ठ र उपसभामुख राधिका तामाङ पदबाट विदा भएका छन्। २०७४ माघ २७ गते नेकपा एमालेको तर्फबाट निर्विरोध सभामुख चुनिएका श्रेष्ठ र नेकपा माओवादी केन्द्रको तर्फबाट निर्विरोध चयन भएकी तामाङ मंगलबार जिम्मेवारीबाट विदा भएका हुन्। प्रदेशसभा सचिवालयले एक कार्यक्रमको आयोजना गरी उनीहरुलाई औपचारिकरुपमा विदाइ गरेको छ। सचिवालयका सचिव कृष्णहरि खड्काले उनीहरुलाई मायाको चिनो दिँदै औपचारिकरुपमा विदाइ गरेका हुन्। सो अवसरमा सभामुख श्रेष्ठले संघीयता कार्यान्वयनपश्चात् पहिलोपटक मुलुकमा प्रदेश संरचनाको जग बसेको भन्दै खुसी व्यक्त गरे। यो अवधिमा प्रदेश सरकार संचालनका लागि प्रदेश सभाबाट थुप्रै ऐन कानुनहरु बनेका छन्। हामी सुरुवाती चरणमा थियौं। अब कानुन बनेको छ। अब आउने नेतृत्वलाई कार्य सम्पादनका लागि कानुनी समस्या हुँदैन, उनले भने। त्यस्तै उपसभामुख तामाङले प्रदेश संरचनाले स्थानीय र संघ सरकारबीच समन्वयात्मक भूमिका निर्वाह गर्दै देश र जनताको हितका लागि काम गरिरहेको बताइन्। उनले आगामी दिनमा यसको भूमिका अझै प्रभावकारी हुँदै जाने उल्लेख गरिन्। २०७४ को निर्वाचनमा श्रेष्ठ काठमाडौँ क्षेत्र नम्वर २ (क) बाट र तामाङ नुवाकोट क्षेत्र नम्वर १ (क) बाट निर्वाचित भएका थिए । उनीहरुले आगामी मंसिर ४ गते हुने प्रतिनिधि सभा तथा प्रदेश सभा सदस्य पदको निर्वाचनका लागि पुरानै क्षेत्रबाट उम्मेदवारी मनोनयन गराएका छन्।"
आचारसंहिता उल्लंघन गर्ने जनप्रतिनिधिलाई कारबाही : निर्वाचन आयोग,"काठमाडौं : निर्वाचन आयोगले स्थानीय तहका कार्यपालिकाका सदस्यहरूले उम्मेदवारहरुको पक्षमा प्रचार प्रसार गरेको भन्दै ध्यानाकर्षण जनाएको छ। आयोगले निर्वाचन आचारसंहिता विपरीत आफ्नो पालिकाभित्र उम्मेदवारको पक्षमा प्रचारप्रसारमा संलग्न भएको भन्दै ध्यानाकर्षण जनाएको हो। निर्वाचन आचारसंहिता अनुसार कुनै पनि स्थानीय तहमा निर्वाचित कार्यपालिका सदस्यले आफू निर्वाचित भएको पालिकाभित्र कुनै पनि उम्मेदवारको पक्ष वा विपक्षमा प्रचारप्रसार गर्न मिल्दैन। आफू निर्वाचित भएका स्थानीय तह वाहेकको स्थानमा कुनै उम्मेदवारको पक्षमा प्रचारप्रसार गर्न चाहेमा सरकारी साधन स्रोत (सवारी साधन, सुरक्षाकर्मी आदि को प्रयोग नगरी आचारसंहिता प्रतिकुल नहने गरी संलग्न हुन सकिने व्यवस्था छ। तर, कतिपय स्थानीय तहका कार्यपालिकाका पदाधिकारी र सदस्यहरूले निर्वाचन आचारसंहिता विपरीत आफू बहाल रहेको स्थानीय तहमा कुनै उम्मेदवारको पक्षमा प्रचारप्रसार कार्यमा संलग्न भएको पाइएको छ। आयोगले स्थानीय तहको कार्यपालिकाका पदाधिकारी र सदस्यहरूले निर्वाचन आचारसंहिता विपरीत कार्य गरेको पाइएमा निर्वाचन आयोग ऐन, २०७३ को दफा २३ बमोजिम निजलाई कारबाही गर्न स्पष्टीकरण सोधी तत्काल कारबाहीको प्रक्रिया अघि बढाउन जिल्ला आचारसंहिता अनुगमन समितिका अधिकृतलाई निर्देशन दिएको छ।"
प्रतिनिधिसभा एवं प्रदेशसभाका उम्मेदवारहरूको अन्तिम नामावली प्रकाशन (सूचीसहित),काठमाडौं : आसन्न प्रतिनिधिसभा एवं प्रदेशसभा निर्वाचनको अन्तिम उम्मेदवारहरूको नामावली सार्वजनिक भएको छ। निर्वाचन आयोगले दाबी विरोधपछि बुधबार अन्तिम नामावली प्रकाशन गरेको हो। आयोगका अनुसार देशभरि प्रतिनिधिसभा र प्रदेशसभाका करिब ६ सय उम्मेदवारहरुले मनोनयनपत्र फिर्ता लिएका छन । प्रतिनिधिसभामा कूल २ हजार ५२६ जनाको उम्मेदवारी दर्ता भएकोमा अहिले घटेर २ हजार ४१२ पुगेको आयोगले जनाएको छ। त्यस्तै प्रदेशसभामा ३ हजार ४७६ जनाको उम्मेदवारी परेकोमा अहिले घटेर २ हजार ९९३ भएको छ। अन्तिम नामावली हेर्नुस्:
राप्रपा नेपालले एमाले उम्मेदवार भएका क्षेत्रबाट लिए उम्मेदवारी फिर्ता,"झापा : राप्रपा नेपालका उम्मेदवारहरूले नेकपा (एमाले)लाई समर्थन गर्ने जनाउँदै सबै क्षेत्रबाट उम्मेदवारी फिर्ता लिएका छन्। राप्रपा नेपालका चार जना र बाँकी स्वतन्त्रसहित १५ जनाले उम्मेदवारी फिर्ता लिएको जिल्ला निर्वाचन कार्यालय झापाका सूचना अधिकारी प्रकाश न्यौपानेले जानकारी दिए। राप्रपा नेपालका सन्तराज कार्कीले झापा क्षेत्र नम्बर१, कमलप्रसाद खरेलले झापा२, विजयप्रसाद राजवंशीले झापा४ बाट प्रतिनिधिसभा सदस्यको उम्मेदवारी फिर्ता लिएका छन्। खरेल राप्रपा नेपालका जिल्ला अध्यक्ष हुन्। त्यस्तै झापा५ (२) बाट राप्रपा नेपालका वासुदेव भट्टराईले प्रदेशसभा सदस्यको उम्मेदवारी फिर्ता लिएका छन्। राप्रपा नेपालका अध्यक्ष कमल थापा एमालेको सूर्य चिन्ह लिएर चुनावी मैदानमा उत्रिएकाले एमालेका अध्यक्ष केपी शर्मा ओलीको गृह जिल्लामा राप्रपा नेपालले एमालेले उम्मेदवार दिएका सबै क्षेत्रका उम्मेदवारले उम्मेदवारी फिर्ता लिएको पार्टीका जिल्ला अध्यक्ष खरेलले बताए। एमाले उम्मेदवार नभएका क्षेत्रहरूमा राप्रपा नेपालको उम्मेदवार कायम रहेको उनको भनाइ छ। स्वतन्त्रतर्फ झापा२ मा अर्पण बस्नेत, झापा४ मा खेम नेपाल, झापा५ मा विष्णुप्रसाद सिग्देल, सुलोचन राजवंशीले उम्मेदवारी फिर्ता लिएका छन्। राजवंशी माओवादी केन्द्रबाट प्रतिनिधिसभा सदस्य पदमा बागी उम्मेदवारी दिएका थिए। उनले गठबन्धनलाई समर्थन गर्ने जनाइएको छ। त्यसैगरी स्वतन्त्रतर्फ झापा१ (२) बाट गीताप्रसाद अधिकारी, राजन चिमरिया, झापा४ (२) बाट भरतकुमार श्रेष्ठ, झापा५ (१) इन्द्रबहादुर न्यौपाने५ (२) दीपेन्द्र तिवारी, वेदनिधि गौतम र राजन चापागाईँले उम्मेदवारी फिर्ता लिएको सूचना अधिकारी न्यौपानेले जानकारी दिए। राजन गठबन्धनतर्फका माओवादी केन्द्रका प्रदेशसभा सदस्य उम्मेदवार गगन पुरीलाई समर्थन जनाउँदै उम्मेदवारी फिर्ता लिएको जनाइएको छ। झापामा २०७ जनाले उम्मेदवारी दर्ता गराएका थिए। प्रतिनिधिसभा निर्वाचनका लागि १०१ र प्रदेशसभा निर्वाचनका लागि १०६ जनाले उम्मेदवारी दर्ता गराएका थिए।"
थापा र उपाध्यायको रोचक प्रतिस्पर्धा,"हेटौंडा : राष्ट्रिय राजनीतिमा पहिचान स्थापित गराएका तर चुनाव नफापेका राप्रपा नेपालका अध्यक्ष कमल थापा र नेपाली कांग्रेसकी सहमहामन्त्री महालक्ष्मी उपाध्याय डीना मकवानपुर क्षेत्र नम्बर१ बाट प्रतिस्पर्धा गर्दैै छन्। आगामी मंसिर ४ गते हुने प्रतिनिधिसभा सदस्य पदका लागि सत्तारुढ गठबन्धन दलको तर्फबाट डीना र नेकपा एमालेको सूर्य चिन्हबाट चुनाव लड्न तयार भएका थापाबीच हुने प्रतिस्पर्धालाई राजनीतिक वृत्तमा निकै चासोका साथ हेरिएको छ। पटकपटक एमालेसँगै पराजित भएको क्षेत्रमा एमालेकै रामेश्वर रानालाई पछि पारेर उम्मेदवार बनेका थापा र क्षेत्र नम्बर२ बाट तीनपटक हार व्यहोरेर क्षेत्र नम्बर१ रोजेकी डीनाबीचको प्रतिस्पर्धालाई रोचक मानिएको छ। थापा पहिलोपटक २०३८ सालमा उम्मेदवार बने। पहिलो गाँसमै ढुंगा भनेझैं तत्कालीन पञ्चायती व्यवस्थाको पक्षधर उनी रूपचन्द्र विष्टसँग पराजित भए। २०४३ को राष्ट्रिय पञ्चायतको निर्वाचनमा भने उनले ओमा टेम्पो लामालाई पराजित गरे। त्यतिबेला विरोध खतिवडा पनि उनीसँगै पराजित भएका थिए। २०४३ को चुनाव जितेसँगै थापा २०४५ कात्तिक २२ गते सूचना तथा सञ्चार राज्यमन्त्री भए। उनले मकवानपुरबाट मन्त्री बन्नेको सूचीमा तेस्रो स्थानमा नाम दर्ज गरे। उनी भन्दा अघि मकवानपुरबाट २०१५ को संसदीय चुनाव जितेका विश्वबन्धु थापा र २०३८ मा तिलकबहादुर नेगी मन्त्री भइसकेका थिए। पञ्चायती व्यवस्थापछि २०४८ सालमा मकवानपुर क्षेत्र नम्बर१ बाट चुनाव लडेका थापा नेकपा एमालेका कृष्णप्रसाद दाहालसँग पराजित भए। थापा दाहालसँग तीनपटक पराजित भइसकेका छन्। २०५१ सालमा मकवानपुरको १ र ३ दुवै क्षेत्रमा उम्मेदवार बनेका उनले १ मा एमालेका दाहाललाई जिते पनि ३ मा भने पराजय व्यहोरे। त्यस्तै, २०५६ मा १ र ३ मा उठेका उनी दुवै क्षेत्रमा पराजित भए। २०६४ मा काठमाडौं ५ र मकवानपुर ३ मा चुनाव लडेका उनले दुवै क्षेत्रमा चुनाव हारे। २०७० मा समानुपातिकबाट संविधानसभा सदस्य भएका थापा २०७४ मा कांग्रेसका इन्द्रबहादुर बानियाँलाई प्रदेशसभामा पठाएर कांग्रेसकै समर्थनमा चुनाव लडेका थिए। तर, एमालेका दाहाल ४० हजार ६ सय ३१ मतका साथ विजयी हुँदा उनले ३४ हजार ६ सय ५८ मत मात्रै पाए। २०४८ सालको चुनाव डीनाको पहिलो चुनावी अनुभव थियो। तत्कालीन समयमा मकवानपुरमा ३ क्षेत्र थियो। उनी २ नम्बर क्षेत्रमा एमालेका विरोध खतिवडासँग पराजित भएकी थिइन्। उनीसँग रूपचन्द्र विष्टसहित ८ जना चुनावी प्रतिस्पर्धामा थिए। तर, विरोधले बाजी मारे। २०५१ को चुनावमा डीनाले पुनः पराजय व्यहोरिन्। त्यतिबेला कांग्रेसकै नेता विश्वराज उप्रेती बागी उम्मेदवारका रुपमा उठेका थिए। डीनाले त्यसबेला पनि विरोधसँगै पराजय व्यहोर्नुपर्यो। २०५६ मा चुनाव नलडेकी डीना २०६४ र २०७० मा समानुपतिक सांसद् भइन्। समानुपातिक सांसद् भएसँगै जलस्रोतमन्त्री ज्ञानेन्द्रबहादुर कार्कीको राज्यमन्त्री भइन्। त्यस्तै २०७४ को निर्वाचनमा एमाले र माओवादी केन्द्रसमेतको सहयोगमा चुनाव लडेका खतिवडाले डीनालाई १२ हजारभन्दा बढी भोटले सोही क्षेत्रबाट पराजित गरे। तीनै पटकको प्रतिस्पर्धामा पराजय मात्रै व्यहोरेकी डीनाले यसपटक भने निर्वाचन क्षेत्र परिवर्तन गरेकी छिन्। यो उनको चौथो प्रतिस्पर्धा हुनेछ। १६ प्रतिस्पर्धी मकवानपुर क्षेत्र नम्बर १ मा डीना र थापाबाहेक १४ जनाले उम्मेदवारी दर्ता गराएका छन्। १४ मध्ये २ जना स्वतन्त्र उम्मेदवार छन्। राप्रपाका दीपकबहादुर सिंह, राष्ट्रिय स्वतन्त्र पार्टीका टाकाराज थापा, मौलिक जरोकिलो पार्टीका संगीन श्रेष्ठ, नेपाली कांग्रेस (बीपी) का सुरेन्द्र भट्टराई, मंगोल नेसनल पार्टीबाट युवराज लामा, सचेत नेपाली पार्टीका पञ्चलाल तामाङ, नेकपा मालेका कृष्णप्रसाद दाहाल, लोकतान्त्रिक समाजवादी पार्टीका रूपक लामा, नेमकिपाका शान्तलाल भैल, हाम्रो नेपाली पार्टीका दीपेन्द्रचन्द ठकुरी, जनता समाजवादी पार्टीका इन्द्रमान थिङ, जनसमाजवादी पार्टीका मनबहादुर दाहालले मनोनयन दर्ता गराएका हुन्। सुवास पौडेल र आइतराम तामाङले भने स्वतन्त्र उम्मेदवारी दिएका छन्।"
म्याग्दीमा कांग्रेस नेताको स्वतन्त्र उमेद्वारी फिर्ता,"बेनी : म्याग्दीको प्रदेश सभा क्षेत्र (क)मा स्वतन्त्र मनोनयन दर्ता गराएका नेपाली कांग्रेसका नेता नेत्रबहादुर महतले बुधबार उमेद्वारी फिर्ता लिएका छन्। मुख्य निर्वाचन अधिकृतको कार्यालयमा पुगेर उमेद्वारी फिर्ता लिएका महतले गठबन्धनका उमेद्वार नेकपा माओवादी केन्द्रका युवा नेता हरि भण्डारीलाई समर्थन गर्ने घोषणा गरे। पार्टीका नेताहरुको प्रतिवद्धता, जिल्लाका नेता, कार्यकर्ता, शुभेच्छुक र आफन्तहरुको आग्रह अनुसार उमेद्वार फिर्ता लिएर गठबन्धनको उमेद्वारलाई जिताउने अभियानमा जुट्ने महतले बताए। पार्टीले आफ्नो त्याग र योगदानको उपेक्षा गरेको भन्दै महतले आइतबार स्वतन्त्र मनोनयन दर्ता गराएका थिए। महतको योगदानको कदर र उनको उचित सम्मान गर्ने नेपाली कांग्रेस म्याग्दीका उपसभापति कर्णबहादुर भण्डारी (केबी)ले बताए। नेपाली कांग्रेस म्याग्दीका पूर्व सहसभापति रहेका बेनपा१ रत्नेचौरका महत म्याग्दीमा पुराना कांग्रेस नेताका रुपमा चिनिन्छन्। उनले अवसर नपाएको गुनासो गर्दै अघिल्लो प्रतिनिधि र प्रदेशसभा निर्वाचनमा पनि स्वतन्त्र मनोनयन दर्ता गरेर फिर्ता लिएका थिए। गठबन्धनका तर्फबाट म्याग्दीमा प्रतिनिधिसभामा नेपाली कांग्रेसका खमबहादुर गर्बुजा (खम्बिर), प्रदेशसभा क्षेत्र (क) मा माओवादीका हरि भण्डारी र क्षेत्र (ख) मा माओवादीकै रेशम जुग्जाली (सुविन) उमेद्वार बनेका छन्। एमालेबाट प्रतिनिधिसभामा हरिकृष्ण श्रेष्ठ, प्रदेश (क) मा देवेन्द्रबहादुर कटुवाल र (ख) मा यामबहादुर गर्बुजा उमेद्वार बनेका छन्।"
मुस्ताङमा राप्रपा र स्वतन्त्रसहित ४ जनाको उम्मेदवारी फिर्ता,"मुस्ताङ : आगामी मंसिर ४ गते हुने प्रतिनिधि र प्रदेशसभा निर्वाचनका लागि मुस्ताङबाट ४ जना उम्मेदवारले बुधबार नाम फिर्ता लिएका छन् । राप्रपाका दुई र स्वतन्त्रका दुई गरी ४ जना उम्मेदवारले नाम फिर्ता लिएका मुख्य निर्वाचन अधिकृतको कार्यालय मुस्ताङले जनाएको छ । एक प्रतिनिधि र दुई प्रदेशसभा निर्वाचनक्षेत्र रहेको मुस्ताङमा बुधबार दिउँसो १ बजेसम्ममा चार जनाले उम्मेदवारी फिर्ता लिएका मुख्य निर्वाचन अधिकृतको कार्यालयका सहायक निर्वाचन अधिकृत मुकुन्द आचार्यले जानकारी दिए । प्रतिनिधि सभातर्फ ५ दल र २ स्वतन्त्र गरी ७ जनाले उम्मेदवारी दिएकोमा २ जनाले उम्मेदवारी फिर्ता लिएका हुन् । प्रतिनिधि सभातर्फ उम्मेदवारी दिएका राप्रपाका मानबहादुर बिकले उम्मेदवारी फिर्ता लिएका छन् भने स्वतन्त्रतर्फ डा सुरेन्द्र शेरचन र सुरज लालचनले आफ्नो उम्मेदवारी फिर्ता लिएका हुन् । यसैगरी प्रदेश ख तर्फ अहिलेसम्म राप्रापका उम्मेदवार जेम्स हिराचनले मात्र नाम फिर्ता लिएका छन् । प्रदेश 'क' तर्फ एमालबोट ईन्द्रधारा बिष्ट र गठबन्धनबाट नम्डु गुरुङको उम्मेदवारी परेको थियो । प्रदेश 'ख' मा एमालेबाट चन्द्रमोहन गौचन, गठबन्धनबाट विकल शेरचन, राप्रपाबाट जेम्स हिराचन र राप्रपा नेपालबाट कर्मा डोल्कर गुरुङले उम्मेदवारी दिएका थिए । उम्मेदवारी फिर्ता लिएका राप्रपाका प्रतिनिधि सभा उम्मेदवार मानबहादुर विकले स्थानीय स्तरको राजनीतिक सहमतीपछि एमालेलाई समर्थन गर्दै नाम फिर्ता लिएको बताए । प्रतिनिधिसभातर्फ स्वतन्त्र उम्मेदवार डा सुरेन्द्र शेरचनले आफू बामपन्थी बटनलाईन भएको र जिल्लाको समग्र राजनीतिक कन्टेनलाई आत्मसाथ गर्दै उम्मेदवारी फिर्ता लिएको जानकारी दिए । उनले उम्मेदवारी फिर्ता लिनुअघि प्रेस विज्ञप्ति जारी गरेका थिए । यसैगरी प्रतिनिधि सभाका अर्का स्वतन्त्र उम्मेदवार सुरज लालचनले उम्मेदवार फिर्ता लिनुपर्नुको कारण बताउँन चाहेनन् । योसँगै मुस्ताङमा प्रतिनिधि सभातर्फ ४ जना र प्रदेश 'क' र 'ख' मा गरी ५ जनाबीच चुनावी प्रतिस्पर्धा हुने भएको छ ।"
हृदयश त्रिपाठीलाई सहयोग गर्न नवलपरासीबाट एमालेको उम्मेदवारी फिर्ता,"परासी : पूर्वमन्त्री हृदयश त्रिपाठीलाई सहयोग गर्न एमालेले उम्मेदवारी फिर्ता लिएको छ। त्रिपाठीले नवलपरासी पश्चिमको प्रतिनिधिसभा निर्वाचन क्षेत्र नं १ बाट उम्मेदवारी दिएका छन्। मनोनयन दर्ताको दिनसम्म त्रिपाठी र एमालेका शीर्ष नेताबीच तालमेल गर्नेबारे छलफल भएको थियो। छलफलका क्रममा एमालेका नेताहरुले त्रिपाठीलाई गत चुनावजस्तै एमालेको चुनाव चिन्ह लिएर लडेमा सहयोग गर्ने बताएका थिए। तर त्रिपाठीले नमानेपछि मनोनयन दिनको अन्तिम समयमा एमालले प्रतिनिधिसभाकी समानुपातिक सदस्य रहेकी सिन्धु जलेसा बुढाथोकीलाई उम्मेदवार उठाएको थियो। २०७४ सालको चुनावमा त्रिपाठीले एमालेको चिन्ह लिएर प्रतिनिधिसभा सदस्यमा निर्वाचित भएका थिए। आफ्नै दल दर्ता रहेकाले त्रिपाठीले एमालेको चिन्हबाट चुनाव लड्न अस्वीकार गरेको बताइएको छ। उम्मेदवारी फिर्ताको अन्तिम दिनसम्म त्रिपाठीले एमालेका शिर्ष नेताहरुमार्फत बुढाथोकीको उम्मेदवारी फिर्ता गराउन सफल भएका हुन्। त्रिपाठीले आफैँ अध्यक्ष रहेको जनता प्रगतिशिल पार्टी (जप्रपा)को चुनाव चिन्ह (कोदालो बोकेको मान्छे) बाट उम्मेदवारी दिएका छन्। एमाले जिल्ला सचिव धिरज शर्मा बस्यालले केन्द्रको निर्देशनअनुसार एमालेले उम्मेदवारी फिर्ता लिएको बताए। जप्रपाले हामीलाई सहयोग गर्ने र हामीले उहाँहरुको पार्टीलाई सहयोग गर्ने सहमति भएकाले उम्मेदवारी फिर्ता लिएका हौं, बस्यालले भने। एमालेको उम्मेदवारीपछि तनावमा रहेका त्रिपाठीलाई उक्त पार्टीको उम्मेदवारी फिर्तासँगै चुनावी प्रतिस्पर्धामा सहज भएको जिल्लाको राजनीति वृत्तमा चर्चा हुन थालेको छ। जिल्लाका २ निर्वाचन क्षेत्र र ४ प्रदेशसभा निर्वाचन क्षेत्रमा त्रिपाठीको दलबाट उनले मात्रै उम्मेदवारी दिएका छन्। त्रिपाठीको दलले अन्यमा उम्मेदवार उठाइएको छैन। त्यस क्षेत्रमा अब नेपाली कांग्रेसबाट उम्मेदवारी दिएका डलर अर्बपति विनोद चौधरी र त्रिपाठीबीच कडा प्रतिस्पर्धा हुने देखिएको छ।"
देउवाको क्षेत्रमा एमाले नेतासहित पाँच जनाले लिए उमेदवारी फिर्ता,"डडेल्धुरा : डडेल्धुरामा प्रतिनिधिसभा र प्रदेशसभातर्फ ५ जनाले उम्मेदवारी फिर्ता लिएका छन्। एमालेका प्रतिनिधिसभाका उमेदवार चक्र स्नेहीसहित पाँच जनाले आफ्नो उमेदवारी फिर्ता लिएका हुन्। मुख्य निर्वाचन अधिकृतको कार्यालयका अनुसार प्रतिनिधिसभातर्फ उम्मेदवारी दर्ता गरेका तीन र प्रदेशसभा तर्फ उम्मेदवारी दिएका दुई जना गरी पाँच जनाले उम्मेदवारी फिर्ता गरेका छन्। प्रतिनिधिसभातर्फ एमाले उम्मेदवार चक्रप्रशाद स्नेही, स्वतन्त्र दानबहादुर पाल र राष्ट्रिय प्रजातन्त्र पार्टी नेपालका कालिप्रसाद जोशीले उम्मेदवारी फिर्ता लिएका मुख्य निर्वाचन अधिकृत बालकृष्ण वाग्लेले जानकारी दिए। त्यस्तै प्रदेशसभा क मा कांग्रेस बीपीका गणेश जोशी र प्रदेशसभा ख मा राष्ट्रिय प्रजातन्त्र पार्टी नेपालका जयराज अवस्थीले उम्मेदवारी फिर्ता लिएका छन्।"
होटल क्राउन प्लाजामा जलेर युवतीको मृत्यु,"काठमाडौं : नक्सालस्थित होटल क्राउन प्लाजामा भएको शंकास्पद आगोलागीमा २३ वर्षीया पवी खनालको मृत्यु भएको छ। घटनामा संग्लन भएको आरोपमा २ जना प्रक्राउ परेका छन्। जिल्ला प्रहरी परिसर काठमाडौंका प्रवक्ता दिनेश मैनालीका अनुसार सिन्धुलीका पदमकुमार क्षेष्ठ र जितपुर सिमराका केशव रिजाललाई प्रक्राउ गरिएको हो। उनीहरुलाई मंगलबार नै जिल्ला अदालतबाट म्याद थप गरी अनुसन्धानका लागि प्रहरी वृत मालीगाउँमा राखिएको छ। मैनाली भन्छन्, 'घटना शंकास्पद देखिन्छ। सोमबारको घटना भए पनि होटलले हामीलाई जानकारी गराएको थिएन। अस्पतालबाट खवर आएपछि हामीले घटनाको बारेमा थाहा पाएका थियौं।' युवतीलाई सुरुमा वीर अस्पतला लगिएको र त्यहाँ उपचार सम्भव नभएपछि कीर्तिपुर अस्पतालमा लगिएको थियो। अस्पतालमै मंगलबार बिहान युवतीको मृत्यु भएको थियो। प्रारम्भिक अनुसन्धानमा युवतीको शरीरमा प्रेटोल छर्किएर आगलागी भएको खुलेको छ। चावहिल बस्दै आएकी खनाल सोमबार दिउस २ बजेतिर केशव रिजालसँग होटलमा पुगेकी थिइन्। होटलको कोठामा पुगेको आघा घण्टामा नै केही पड्किएको जस्तो आवाज आएको र होटल कर्मचारीले गएर हेर्दा खनालको शरीर जलिरहेको थियो। होटल क्राउन प्लाजाको कर्मचारी दिपक थापाका अनुसार युवायुवती होटल रुममा पुगेको केही समयमा नै घटना घटेको हो। उनले भने, 'भित्र के भयो हामीलाई थाहा भएन। आगो लागेपछि युवती आफैं हिंडेर तल आएकी र ट्याक्सीमा चढेर युवकसँगै गएको हामीले देखेका हौं। युवतीको शरीरमा आगो लागेको भएर के भयो भन्ने सोधखोज गर्न पाएनौं।' उक्त समयमा होटलको डिउटीमा पदम श्रेष्ठ भएको बताउँदै थापाले कर्मचारी श्रेष्ठ पनि प्रहरी हिरासतमा भएकाले घटनाको बारेमा धेरै जानकारी नभएको बताए। प्रहरीका अनुसार रिजाल र खनाल प्रेमी प्रेमिका भएको र आपसी असमझदारी भएर आवेसमा प्रेटोल छर्किएको हुन सक्ने प्रारम्भिक अनुसन्धानले देखाएको छ। घटनाको बारेमा अनुसन्धान भैरहेको प्रवक्ता मैनालीले बताए। होटलको इन्ट्रिबुकमा युवतीको नाम पवि खनाल लेखिएको र अन्य जानकारी नभएको होटल कर्मचारी थापाले बताए।"
बालबालिकालाई कार्तिक २ र ३ गते भिटामिन एर जुकाको औषधी खुवाइँदै,काठमाडौं : आगामी कार्तीक २ र ३ गते बालबालिकालाई भिटामिन एक्याप्सुल र जुकाको औषधी खुवाइने भएको छ। स्वास्थ्य तथा जनसंख्या मन्त्रालयले ६ देखि ५९ महिनासम्मका बालबालिकालाई भिटामिन ए क्याप्सुल तथा १ देखि ५ वर्षसम्मका बालबालिकालाई जुकाको औषधी खुवाउन लागेको जनाएको छ। आफ्ना बालबालिकालाई नजिकैको महिला सामुदायिक स्वास्थ्य स्वयंसेविका मार्फत भिटामिन ए र जुकाको औषधि खुवाउन मन्त्रालयले आग्रह गरेको छ।
स्याङ्जामा कांग्रेस केन्द्रीय उपसभापति गुरुङ र एमाले सचिव अर्यालबीच प्रतिस्पर्धा,"स्याङ्जा : मंसिर ४ गते हुने प्रतिनिधिसभा सदस्य चयनको निर्वाचनमा केन्द्रमा हैकम राख्ने २ नेताबीच चुनावी प्रतिस्पर्धा हुने भएको छ। स्याङ्जाको क्षेत्र नं २ बाट केन्द्रीय उपसभापति र केन्द्रीय सचिवबीच चुनावी प्रतिस्पर्धा हुने भएको हो। केन्द्रमा समेत बलियो पहुँच रहेका दुबैको चुनावी प्रतिस्पर्धा गृहजिल्ला स्याङ्जामा देखिने भएको छ। नेपाली कांग्रेसका उपसभापति धनराज गुरुङ र नेकपा एमालेका सचिव पद्मा अर्यालबीच चुनावी प्रतिस्पर्धा हुने भएको हो। यी दुईबीच चुनावी प्रतिस्पर्धा निकै रोचक हुने बताइएको छ। गुरुङ पहिलो पटक प्रत्यक्ष चुनावी प्रतिस्पर्धामा छन्। यसअघि उनी २ पटकसम्म समानुपातिकतर्फबाट संसद बनिसकेका छन्। अर्याल भने २०७४ सालमा निर्वाचित सांसद हु्न्। संघीय सांसदका लागि क्षेत्र नं २ मा ४ स्वतन्त्रसहित १३ जनाको उम्मेदवारी दर्ता भएको छ। यसैगरी, राष्ट्रिय स्वतन्त्र पाटीका टिकराज गुरुङ, राष्ट्रिय प्रजातन्त्र पार्टीका लालगोपाल अर्याल, एकीकृत शक्ति नेपालका नरबहादुर खड्काथोकी, राष्ट्रिय जनमुक्ति पार्टीका रिमीसरा गाहा राना, कांग्रेस वीपीका गणेशप्रसाद पाण्डेय, नेपाल कम्युनिष्ट पार्टी मार्क्सवादी (पुष्पलाल) डोलराज विक, मंगोल नेशनल अर्गनाइजेशनका चोकबहादुर गुरुङसहित सागर ढकाल, ढालप्रसाद पाण्डे, कोपिलदेव न्यौपाने र चिरञ्जिवी पाण्डेयले स्वतन्त्र उम्मेदवारी दिएका हुन्। यसैगरी, २ को (क) प्रदेशमा कांग्रेसका भोजराज अर्याल, एमालेका मोहन रेग्मी, नेकपा समाजवादीका रामचन्द्र भट्टराई, मंगोल नेशनल अर्गानाइजेसनका राजु गुरुङ, राष्ट्रिय जनमोर्चाका हुमबहादुर विश्वकर्मा, राष्ट्रिय प्रजातन्त्र पार्टीका सागर गैह्रे र धनबहादुर गुरुङले स्वतन्त्र उम्मेदवारी दिएका छन्। (ख) मा कांग्रेसका महेश भट्टराई, एमालेका बुद्धिमान श्रेष्ठ, मंगोल नेशनल अर्गानाईजेशनका खर्कबहादुर थापा, राष्ट्रिय जनमुक्ति पार्टीका खडगबहादुर झेडी, राष्ट्रिय प्रजातन्त्र पाटीका कमलप्रसाद डुम्रे, मौलिक जरोकिलो पार्टीका तोयानाथ ढकालको उम्मेदवारी परेको निर्वाचन अधिकृतको कार्यालय वालिङ्ले जनाएको छ। आसन्न प्रतिनिधिसभा सदस्य र प्रदेशसभा सदस्य चयन निर्वाचनका लागि स्याङ्जाको निर्वाचन क्षेत्र २ बाट २६ जनाको उम्मेदवारी दर्ता भएको छ। संघतर्फ १३ जना, प्रदेश (क) मा ७ जनार (ख) मा ६ जनाको उम्मेदवार दर्ता भएको हो। दुई संघीय र ४ प्रदेशसभा रहेको स्याङ्जाको क्षेत्र नं १ मा ३० जनाको उम्मेदवारी परेको हो। जसमध्ये संघतर्फ १५ जना र प्रदेश (क) मा ८ र (ख) मा ७ जनाको उम्मेदवारी दर्ता भएको छ।"
सगरमाथामा धमाधम शव देखिंदै,सोलुखुम्बु : सोलुखुम्बुमा अवस्थित विश्वको सर्वोच्च शिखर सगरमाथामा हिउँ पग्लिन थालेसँगै आरोहीहरुको शव देखिन थालेको छ। जलवायु परिवर्तनका कारण हिमालमा निरन्तर हिउँ पग्लिन थालेसँगै आरोहणको क्रममा ज्यान गुमाएकाहरुको शव बाहिर देखिन थालेको आरोहीहरुले बताएका छन्। सगरमाथा आरोहण सुरु भएयता तीन सयभन्दा धेरै आरोहीले सगरमाथामा ज्यान गुमाएका छन्। ज्यान गुमाएकामध्ये झण्डै दुई तिहाइको शव सगरमाथामै रहेको जानकारहरु बताउँछन्। बरफ र हिउँमा पुरिएका शव पछिल्लो समय हिउँ पग्लिने क्रम बढेसँगै सतहमा देखिन थालेको कीर्तिमानी आरोही सानु शेर्पाले बताए। जुनसुकै बेला बिपत्ति आउन सक्ने हिमालमा अरुको शव देख्दा मनमा डर पैदा हुने उनको भनाइ छ। झण्डै दुई दशकदेखि हिमाल आरोहण गर्दै आएका उनले पछिल्ला वर्षमा हिउँ पग्लिएसँगै शव देखिन थालेको बताए। अर्का आरोही नरबहादुर अस्थानी मगरले पनि सगरमाथा आरोहण गर्दा धेरै शव देखेको बताए। चिनियाँ मोहोडातर्फका धेरै शव हटाइएको भए पनि नेपालतर्फ शव हिउँमै छन्। अघिल्लो वर्ष शव नदेखेको ठाउँमा पनि अर्को वर्ष हिउँ पग्लिएर शव देखिने गरेको आरोहीहरु बताउँछन्। यस्ता शव खुम्बु आइसफलदेखि माथि बाल्कोनीसम्म पनि देखिने गरेको बताइएको छ। चौँथो शिविर र आसपासमा धेरै शव रहेका छन्। खुम्बु हिमनदी चलायमान हुँदा त्यहाँ पनि शव देखिएका छन्। सगरमाथा सरसफाइ अभियान संचालन गरी केही शव आधार शिविरमा ल्याएका आरोही एवम् अभियानकर्मी पीके शेर्पाले महँगो पर्ने भएकैले धेरै शव उतै रोकिएका बताए। केही आरोहीहरुले भने हिमालमा ज्यान गएमा शव त्यतै छोड्नु भनेको भन्दै आफन्तले शव ल्याउन अस्वीकार पनि गर्ने गरेका छन्। नेपाली सेनामार्फत संचालन भएको सरकारको हिमाल सफाइ अभियान अन्तर्गत केही शवको उद्धार भएको छ। तर अझै धेरै शव हिमालमै छन्। सरकारले चाहेमा शव खोज्न र तल झार्न सक्ने जनशक्ति नेपालमा रहेकोले हिमालमा रहेकामध्ये धेरैजसो शवहरु तल ल्याउन सम्भव पनि रहेको आरोहीहरु बताउँछन्।
उपल्लो डोल्पाबाट दुई विदेशीसहित ६ जनाको उद्दार,"जोमसोम : प्रतिकुल मौसमका कारण उपल्लो डोल्पामा ७ अलपत्र विदेशी पर्यटकको बुधबार हेलिकोप्टरबाट उद्दार गरिएको छ। जिल्ला प्रशासन कार्यालय मुस्ताङको समन्वयमा २ विदेशी र ४ जना नेपालीको कैलाश एअरको हेलीबाट उपल्लो डोल्पाको नेउलापासबाट उद्दार गरिएको हो। प्रतिकुल मौसमका कारण उपल्लो डोल्पाको याक खर्क र नेउपलापासको मध्यभागमा हावाहुरी र हिमपातका कारणबीच बाटोमै फसेका मलेसियन नागरिक जेराल्ड डानियल र सिंगापुरे नागरिक सुन्दर सिल्भराजसहित ७ जनाको हेलि उद्दार गरिएको मुस्ताङका प्रमुख जिल्ला अधिकारी नेत्रप्रसाद शर्माले जानकारी दिए। उपल्लो डोल्पामा दुई विदेशीसहित सांग्री भोटे, देव भोटे, पदमबहादुर श्रेष्ठ र जिवन डांगीको सकुशल हेलिकिटरबाट उद्दार गरिएको हो। अध्यागमन विभागबाट उपल्लो डोल्पा घुम्ने स्वीकृति लिएर गएका उनीहरू सेप्टेम्बर २० तारिखदेखि सेप्टेम्बर २९ तारिखसम्म समयअवधि थियो। तर उपल्लो मुस्ताङ भ्रमण गर्ने क्रममा मौसम खराबीका कारण निर्धारित समयसीमा निषेधित तथा नियन्त्रित क्षेत्रबाट बाहिर निस्किन सकेका थिएनन्। उनीहरू तोकिएको निर्धारित भ्रमण तालिकाभन्दा १३ दिन बढी डोल्पामै फसेका थिए। उपल्लो मुस्ताङ र उपल्लो डोल्पा जाने विदेशी पर्यटकलाई प्रतिदिन ५० अमेरिक डलर तिर्नुपर्छ। डोल्पाबाट उद्दार गरिएका मेलिसियन र सिंगापुरका दुई पर्यटकले १३ दिन थप शुल्क बुझाएको एक्याप जोमसोमले जनाएको छ।"
सर्लाही२ मा गठबन्धनको आधिकारिक उम्मेदवार महेन्द्र राय यादव,"काठमाडौं : गठबन्धनले सेर्लाही क्षेत्र नं २ मा आधिकारिक उम्मेदवार महेन्द्र राय यादव भएको जनाएको छ। बालुवाटारमा बुधबार बसेको गठबन्धन बैठकले सर्लाही २ मा र प्रदेशसभातर्फ २ (१ र २)को आधिकारिक उम्मेदवारबारे निर्णय गरेको हो। 'सर्लाही क्षेन नं २ प्रतिनिधिसभामा सत्तारुढ गठबन्धन दलका साझा उम्मेदवार महेन्द्र राय यादव र सर्लाही २(१)मा सुनिल साह र २(२)मा कौशल राय यादव उम्मेदवार रहनुभएको छ,' विज्ञप्तिमा भनिएको छ। सर्लाही २ मा लोकतान्त्रिक समाजवादीबाट राजेन्द्र महतोसमेत प्रतस्पर्धामा छन्। कांग्रेससँग गठबन्धन गरेको लोसपा उम्मेदवार महतो र यादवबीच मित्रवत् प्रतिस्पर्धा हुने बताइएको छ।"
बारामा एकै परिवारका तीन जनाको हत्या,"वीरगन्ज : बारामा बुधबार एकै परिवारको तीन जनाको हत्या भएको छ। उनीहरुको शव खोलाको किनारमा फलिएको अवस्थामा भेटिएको प्रहरीले जनाएको छ। बाराको प्रसौनी गाँउपालिका वडा नम्बर ५ प्रस्टोकास्थित खोलाको किनारमा आमा र दुई छोराछोरीको हत्या गरी शव फालिएको अवस्थामा भेटिएको हो। प्रस्टोका गाँउभन्दा करिब २ किलोमिटर टाढाको ढोरा खोला किनारमा बुधबार दिउँसो साढे २ बजेतिर प्रस्टोका टोलकै दीपेन्द्र चौधरीकी पत्नी २५ वर्षीया सुजता चौधरी, उनकी ३ वर्षीया छोरी ताहिरा चौधरी र १६ महिनाका छोरा राजवीर चौधरीको शव भेटिएको बाराका प्रहरी उपरीक्षक होविन्द्र बोगटीले जानकारी दिए। तीनै जनाको विभत्स तरिकाले हत्या गरी शव फालिएको अवस्थामा भेटिएको प्रहरी उपपरीक्षक बोगटीले जानकारी दिए। घरमुली दीपेन्द्रले पत्नी सुजाता र दुई छोराछोरीको हत्या गरेको स्थानीयको आशंका छ। पत्नी र छोराछोरीको हत्या गरि फरार भएका दिपेन्द्रलाई प्रहरीले घाइते अवस्थामा फेला पारी उपचारका लागि अस्पतालमा भर्ना गरेको छ। पत्नी र छोराछोरीको हत्या गरी भाग्ने क्रममा दीपेन्द्र लडेर घाइते भएको हुनसक्ने आशंका छ। उनको वीरगन्जस्थित एलएस न्युरो अस्पतालमा प्रहरीको निगरानीमा उपचार भइरहेको बोगटीले जानकारी दिए। बुधबार अपरान्ह घटनास्थलमा पुगेका प्रहरी उपरीक्षक बोगटीले हत्या कसले र किन गरेको भन्ने विषयमा अझै एकीन कारण खुल्न नसकेको र यसबारे अनुसन्धान भइरहेको बताए।"
कांग्रेसका बागी उम्मेदवार पाँच वर्षका लागि पार्टीबाट निस्कासन,"काठमाडौं : नेपाली कांग्रेसले प्रतिनिधिसभा तथा प्रदेशसभा निर्वाचनमा बागी उम्मेदवारहरूलाई पाँच वर्षका लागि निस्कासन गरेको छ। आधिकारिक उम्मेदवारविरुद्ध उम्मेदवारी दिई तोकिएको मिति र समयभित्र आफ्नो उम्मेदवारी फिर्ता नलिएका बागी उम्मेदवार, प्रस्तावक र समर्थकलाई ५ वर्षका लागि निस्कासन गरेको छ। निर्वाचनमा सत्तारुढ गठबन्धन दलहरुबीच भएको सहमति विपरीत बागी उम्मेदवारी दिएकाहरूको हकमा कांग्रेसले यस्तो निर्णय गरेको हो। कांग्रेसको विधान बमोजिम सदस्यसमेत नरहने गरी ५ वर्षका लागि निस्कासन गरिएको छ। कांग्रेसको विधान २०१७ (संशोधनसहित)को धारा ३४ (१) (घ) उल्लघन गरेकोमा धारा ३४ (४) (क) अनुसार नेपाली कांग्रेसको सदस्यसमेत नरहने गरी ५ वर्षका लागि निस्कासन गरेको हो।"
चितवनमा कांग्रेसका बागी उम्मेदवारलाई एमालेको समर्थन,"चितवन : चितवनको क्षेत्र नम्बर ३ मा नेकपा एमालेले कांग्रेसका बागी उम्मेदवार दिनेश कोइरालालाई समर्थन गरेको छ। एमालेका उम्मेदवार रामप्रसाद न्यौपानेले कोइरालालाई समर्थन गरेका हुन् । उनको उम्मेदवारी अन्तिम समयमा पार्टीले नै पत्र पठाएर फिर्ता लिँदै कोइरालालाई समर्थन गरेको हो। कोइराला कांग्रेसका केन्द्रीय सदस्य हुन्। सोही क्षेत्रमा पाँच दलीय गठबन्धनबाट माओवादी केन्द्रका डाभोजराज अधिकारी, राप्रपाका बिक्रम पाण्डे उमेदवार छन्। कोइराला समर्थन लिनका लागि बालकोट पुगेका थिए।"
रुपन्देही २ को निर्णय सच्याउन आयोगलाई गठबन्धनको ज्ञापनपत्र,"काठमाडौं : रुपन्देहीको क्षेत्र नम्बर २ मा सत्ता गठबन्धनबाट टिकट पाएका एकीकृत नेकपा समाजवादीका राजु गुरुङको उम्मेदवारी खारेज भएपछि निर्णय सच्याउन सत्ता गठबन्धनले निर्वाचन अधिकृतलाई ज्ञापन पत्र बुझाएको छ। नेकपा एकीकृत समाजवादीका उम्मेदवार राजु गुरुङको उम्मेदवारी खारेज गर्ने निर्णय सच्चाउन र तालिका परिवर्तन गर्न गठबन्धनले निर्वाचन अधिकृतलाई ज्ञापन पत्र बुझाएको हो। गुरुङविरुद्ध व्यक्तिगत उजुरी नपरेको गठबन्धनले जारी गरेको विज्ञप्तिमा भनिएको छ। निर्वाचन आयोग कुनै संसदीय सुनुवाई समिति नभएको गठबन्धनको आरोप छ। विज्ञप्तिमा भनिएको छ, 'निर्वाचन आयोग कतै राजनीतिक पूर्वाग्रह त होइन शंका लागेको छ।"
अलपत्र परेका पर्यटकको तत्काल उद्धार गर्न पर्यटनमन्त्रीको निर्देशन,"काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले हिमाल आरोहणलगायत विभिन्न क्षेत्रमा अलपत्र परेका पर्यटकलाई तत्काल उद्धार गर्न निर्देशन दिएका छन्। पर्यटन विभागसहित मन्त्रालय मातहतका निकाय र सुरक्षा निकायका अधिकारीलाई मन्त्रालयमा बोलाएर मन्त्री श्रेष्ठले विपद्मा परेका विदेशी नागरिक तथा पर्यटकलाई तत्काल उद्धार गर्न निर्देशन दिएका हुन्। निरन्तर वर्षा र प्रतिकूल मौसमका कारण पर्यटक बीच बाटोमै अलपत्र परेका तथा सम्पर्कमा आएका कतिपय पर्यटकलाई उद्धार गरिएको जनाइएको छ । अझै हिमाल आरोहणलगायत विभिन्न क्षेत्रमा पर्यटक अलपत्र भएको सूचना आएपछि मन्त्री श्रेष्ठले उनीहरुलाई तत्काल उद्धारको व्यवस्था मिलाउन निर्देशन दिएका हुन्। मनाङ, गोरखा, मुस्ताङ र उपल्लो डोल्पालगायत हिमाली क्षेत्रमा पर्यटक पुगेका छन् । निरन्तर वर्षा र प्रतिकूल मौसमका कारण पर्यटक बीचबाटोमै अलपत्र परेका हुन् ।"
पहिरोले छेक्यो चुम उपत्यका,"गोरखा : मंसिर ४ गते हुने चुनावका लागि नेताहरू उत्तरी गोरखामा भोट माग्न जाने तयारीमा छन्। दुर्गमवासीको भोट हाल्ने औंला मात्र सम्झिरहेका उनीहरूलाई त्यहाँका बासिन्दा अहिले कस्तो पीडामा छन् भन्ने कुरा सायदै थाहा होला। तीब्बतको सिमानामा रहेको चुम उपत्यकावासी ४ महिनादेखि चौतर्फी नाकाबन्दीमा निसासिरहेका छन्। कोरोना महामारीको निहुँमा चाइनाले बोर्डर सिल गरेको ३ वर्ष भयो। असारदेखि बाढी र पहिरोले थुनेर निसासिरहेका छौं, चुमनुब्री गाउँपालिका७ छेकम्पारका वडाअध्यक्ष टासी दोर्जे लामा भन्छन्, पहिरो त मनसुन रोकिएपछि खुल्छ भन्ने आशा थियो। तर, अहिले भीर खोपेर बनाइएको क्यान्टिलिभर पुलै पहिरोले लग्यो। हामी चुमभ्यालीवासीलाई बोत्तलभित्र राखेर बिर्को लगाइदिएको जस्तो उकुसमुकुस भएको छ। गाउँभित्रबाहेक कतै जान नसकिएको र घरघरमा खाद्यान्न अभावको अवस्था आइसकेको उनले बताए। यसअघि चुमभ्यालीका बासिन्दा भीरमा टाँगिएको डोरीमा झुण्डिएर सर्दीभीर पार गर्थे। भूकम्पपछि जिल्लामा काम गर्न आएको डीएफआईडी नामक आईएनजीओले ३ करोड ४० लाख रुपैयाँ लागतमा भीर खोपेर क्यान्टिलिभर पुल बनाइदिएको थियो। क्यान्टिलिभर बनाएपछि सदरमुकाम, गाउँपालिकाको केन्द्र, बजारतिर सामान किनमेल गर्न जान निकै सजिलो भएको थियो। अब फेरि झुन्डिएर हिड्नुपर्ने अवस्था आयो, उनले भने, सबैको ध्यान चुनावतिर मात्र छ। हाम्रो दुःख कसले हेरिदिने ? चुमनुब्री गाउँपालिका६ को सर्दीभीरमा २०७३ सालमा डीएफआईडीले युरोपियन प्रविधिको क्यान्टिलिभर पुल निर्माण गर्यो। दुईखण्ड गरी यो करिब पाँच सय मिटर लामो रहेको गाउँपालिकाका अध्यक्ष निमा लामा बताउँछन्। उनका अनुसार भीर खोपेर बनाइएको यो पुल नेपालमै पहिलो प्रयोग थियो। गत हप्ताको भारी वर्षापछि झरेको पहिरोले सो पुलको करिब दुई सय मिटरखण्ड क्षतिग्रस्त बनाइदिएको छ। अब यहाँबाट हिँड्डुल गर्ने कल्पनै गर्न सकिन्न, उनले भने, चुमवासीका लागि यो ठूलो दुर्भाग्य हो। अब न मान्छे हिँड्डुल गर्न सक्छन्। न खाद्यान्न ओसारपोसार गर्न सकिन्छ। ४ महिनादेखि खाद्यान्न ढुवानी भएको छैन। हाहाकार हुने सम्भावना भयो।ड्युखोला र सर्दीभीरबीच गतवर्ष पनि ठूलो पहिरो जाँदा आवतजावत ठप्प भएको थियो। हेलिकप्टरबाट ढुवानी गरेर सरकारले स्थानीयवासीलाई खाद्यान्न आपूर्ति गरेको थियो। अहिले पनि घरघरमा चामल, चिनी, नुनतेल सकिएको छ। पसलमा पनि पाउन छोडिसक्यो, अर्का स्थानीय मिङयूर दोर्जे लामा भन्छन्, सरसापट, ऐचोपैचोले कति दिन धान्छ र ? की तिब्बत नाका खुलेको भए पनि राहत हुन्थ्यो। त्यो पनि छैन। दसैं बिदा मनाउन जोखिम मल्दै जबर्जस्ती गाउँ पुगेका विद्यार्थीहरू स्कुल खुलिसक्दा पनि काठमाडौँ, गोरखा सदरमुकाम झर्न पाएका छैनन्। अब फेरि डोरी टाँगेर झुण्डिएर आवतजावत गर्नुपर्ने अवस्था आइपरेको उनको दुखेसो छ। लोक्पा पहिरो र क्यान्टिलिभर क्षतिग्रस्त भएपछि वडा६ का करिब तीन सय घरधुरी र छेकम्पारका करिब ३ सय घरधुरीका बासिन्दा ठूलो समस्यामा परेका निवर्तमान वडाअध्यक्ष पासाङफुञ्जो लामा बताउँछन्। छिटोभन्दा छिटो क्यान्टिलिभर पुल मर्मतसम्भार गर्न पहल गर्नुपर्छ, उनी भन्छन्, धेरै ठूलो खर्च लाग्छ। गाउँपालिकाले सक्दैन। कि सरकारसित कि, डीएफआईडीसित जोडदार माग गर्नुपर्छ।"
उम्मेदवारी फिर्ता गराउन झुक्याएर हस्ताक्षर गराएपछि,"सिमरा : बारा क्षेत्र नं ४(क) बाट स्वतन्त्र उम्मेदवारी दिएकी कांग्रेस नेतृ निरु रायमाझीलाई उम्मेदवारी फिर्ता लिन दबाब दिँदै आएको सत्ता गठबन्धन दलले अन्तिम समयममा प्रहरी समेत परिचालन गरेको छ। सत्ता गठबन्धनको सहमति विपरित प्रदेशसभा सदस्यमा उम्मेदवारी दिएकी रायमाझीले मनोनयन फिर्ता नलिएपछि अन्तिम समयमा प्रहरी परिचालन गरेर दबाब दिने प्रयास भएको हो। सिमरास्थित होटल इच्छामा बसिरहेकी रायमाझीलाई जीतपुरसिमरास्थित निर्वाचन अधिकृतको कार्यालयमा बोलाएको भन्दै प्रहरी लिन पुगेका हुन्। इलाका प्रहरी कार्यालय सिमराका प्रहरी नायब उपरीक्षक युवराज तिमिल्सनाको नेतृत्वमा पुगेको प्रहरी टोलीले रायमाझीलाई निर्वाचन कार्यालय हिँड्न दबाब दिएको प्रत्यक्षदर्शीले बताएका छन्। रायमाझीले आफू कतै नजाने बताएपछि प्रहरीले अपहरणमा परेको सूचना आएकाले लिन आएको र निर्वाचन कार्यालयमा हाजिर गराउन निर्देशन भएबमोजिम आफू आएको बताएका थिए। तर रायमाझीले आफू अपहरणमा नपरेको र आफ्नो शुभेच्छुकमाझ रहेकाले निर्वाचन अधिकृतको कार्यालय नजाने अडान लिएकी थिइन्। प्रहरीले दबाब दिएपछि होटलको स्थिति केहीबेर तनावग्रस्त बनेको थियो। यसअघि एकीकृत समाजवादीका एक नेताले कांग्रेसले केन्द्रीय सदस्य बनाएको भन्दै रायमाझीलाई निर्वाचन अधिकृतको कार्यालय लगेर झुक्याउँदै उम्मेदवारी फिर्ता गर्ने फारममा हस्ताक्षर गराएका थिए। एकीकृत समाजवादीका एक नेताले फोन गरेर तपाईँलाई कांग्रेसले केन्द्रीय सदस्य बनाएको र निर्वाचन कार्यालय पुगेर पत्र बुझ्नुपर्ने भन्दै लगेका रहेछन्, रायमाझी निकट स्रोतले भन्यो, पछि थाहा पायौं झुक्याएर उम्मेदवारी फिर्ता लिने फारममा हस्ताक्षर गराएको रहेछ। रायमाझीलाई झुक्याएर हस्ताक्षर गरेको थाहा पाएलगत्तै उनका समर्थक जीतपुरस्थित निर्वाचन अधिकृतको कार्यालय पुगेका थिए। निर्वाचन कार्यालयबाट रायमाझीलाई समर्थकले फर्काएर लैजान खोज्दा प्रहरीले रोकेका थिए। समर्थकलाई रोकेपछि अन्तिम समयमा रायमाझीका छोराले उनलाई फर्काएर सिमरा लगेका थिए। उम्मेदवारी फिर्ता गराउन झुक्याएर हस्ताक्षर गराए पनि मनोनयन दर्ता गर्दा निर्वाचन कार्यालयले दिने निस्सा फिर्ता नगरेका कारण रायमाझीको उम्मदवारी कायम रहेको छ। मनोनयन फिर्ता लिँदा निर्वाचन कार्यालय दिने निस्सा फिर्ता गर्नुपर्ने हुन्छ। रायमाझीलाई छोराले फर्काएर इच्छा होटल लगेपछि गठबन्धन दलले सत्ताको दुरुपयोग गर्दै अन्तिम समयमा प्रहरी परिचालन गरेको थियो। निर्वाचन कार्यालयमार्फत् प्रहरीलाई फोन गराएर रायमाझीको अपहरण भएको र तत्कालै निर्वाचन कार्यालयमा उपस्थित गराउन आग्रह गरेपछि प्रहरी पुगेको हो। तस्विरः स्वतन्त्र उम्मेदवार रायमाझीलाई लिन पुगेका प्रहरी नायब उपरीक्षक तिमिल्सिना ।"
सिभिल अस्पतालकी २७ वर्षीया डाक्टर सुस्मिताले गरिन् आत्महत्या,"काठमाडौं : सिभिल अस्पतालकी डाक्टर सुस्मिता पाठक इमाडोलस्थित आफ्नै कोठामा मृत भेटिएकी छन्। जिल्ला प्रहरी परिसर ललितपुरका डीएसपी मनोजकुमार लामाका अनुसार मंगलबार दिउँसो २ बजे उनी मृत फेला परेकी हुन्। जलेश्वर नपा९ महोत्तरी स्थायी घर भई हालः ललितपुरको इमाडोलमा रहेको कृष्ण सुवेदीको घरमा भाडामा बस्ने २७ वर्षीया डाक्टर पाठक आफू बस्ने गरेको कोठामा भित्रबाट चुकुल लगाएको अवस्थामा मृत फेला परेकी थिइन्। दिउँसो २ बजेसम्म पनि डाक्टर पाठक बस्ने कोठाभित्रबाट बन्द भएपछि घरबेटीले प्रहरी बृत सातदोबाटोमा खबर गरेका थिए। सातदोबाटो र इमाडोलबाट प्रहरी टोली गई स्थानीय जनप्रतिनिधि र डाक्टर पाठकको आफन्तको रोहवरमा बन्द कोठा फोडेर हेर्दा पाठक कोठाको भुइँमा मृत अवस्थामा फेला परेकी थिइन्। प्रहरी स्रोतक अनुसार मृतकको कोठाबाट 'सुसाइट नोट' फेला परेको छ। कोठाको खाटमा औषधि भरिएको सिरिन्ज, उपचारको क्रममा प्रयोग हुने औषधिका खाली बट्टाहरु, दायाँ हातको हत्केलामा खाली सिरिन्ज र बायाँ हातमा क्यानोन लगाएको अवस्थामा उनको मृत शरीर भेटिएको थियो। अविवाहित डाक्टर पाठक केही महिनाअघिबाट सुवेदीको घरमा बस्न थालेकी थिइन्। उनका आफन्त गाउँमै बस्ने गरेका थिए। मृतक पाठकको शव पोष्टमार्टमको लागि जिल्ला अस्पताल पाटनमा लगिएको छ।"
फेवाताल सफाइमा जुटे नागरिक,"पोखरा : पोखरा महानगरपालिकाको नेतृत्वमा फेवाताल सरसफाइ सुरु गरिएको छ। यस अभियानमा हजारौं स्वयंसेवीले सक्रियतापूर्वक सहभागिता जनाएका छन्। पोखराका विभिन्न ३३ स्थानबाट यस महाअभियानमा पोखरा महानगरपालिकाका ३३ वटै वडाका जनप्रतिनिधिसहित ५ हजारभन्दा बढी स्वयंसेवीले सहभागिता जनाएका हुन्। फेवाताल सरसफाइका क्रममा भएको नागरिक सहभागितामध्ये यो अहिलेसम्मकै सबैभन्दा धेरै हो। सबै ठाउँमा हेर्दा ५ हजार बढीको सहभागिता रहेको देखिन्छ, पोखरा महानगरपालिकाका प्रमुख धनराज आचार्यले भने, सुरुमा ३५ ट्रक फोहोर जम्मा गर्न सकिन्छ कि भन्ने थियो, तर अन्तिमसम्म आइपुग्दा २ सय बढी ट्रक फोहोर संकलन भएको छ। महाअभियानको पहिलो दिन २ सय बढी ट्रक जलकुम्भी झारलगायतको फोहोर र तालको करिब ७५ प्रतिशत क्षेत्रमा फैलिएको झार मंगलबार बाहिर निकालिएको उनले बताए। अभियानलाई निरन्तर गर्ने सम्बन्धमा महानगरपालिकाले स्थायी संयन्त्र बनाएर अगाडि बढ्ने उनको भनाइ छ। यो सुरुवात मात्र हो, यसलाई आगामी दिनमा निरन्तरता दिने सन्दर्भमा महानगरपालिकाले स्थायी संयन्त्र निर्माण गरेर अगाडि बढ्ने छ, उनले भने। यसमा स्थानीय पर्यटन व्यवसायी तथा होटल व्यवसायीहरूको साथ सहयोग पनि जरुरी छ। राष्ट्रिय खेलकुद परिषद(राखेप) का सदस्य सचिव टंकलाल घिसिङ फेवाताल सफाई महाअभियानमा सहभागी। तालको छेउमा ठूलो व्यवसाय सञ्चालन गरिरहेका व्यवसायीको ताल संरक्षण तथा सरसफाइमा कम चासो देखिएकोप्रति प्रमुख आचार्यले चिन्ता व्यक्त गरे। आफ्नो आसपासको क्षेत्रमा नियमित सरसफाइ गर्ने कार्यमा उनीहरूको ध्यानाकर्षण समेत गराए। फेवाताल सफाइका लागि ल्याइएको मेसिनमा पटकपटक खराबी आएका कारण नियमित सञ्चालन गर्न नसकिएको भए पनि हाल भने त्यसलाई मर्मतसंभार गरी आजदेखि मेसिनको क्षमताअनुसार सञ्चालनमा ल्याइएको उनले बताए। फेवाताल संरक्षण गर्नु तपाई हामी सबैको ड्युटी हो, प्रमुख आचार्यले भने। पोखरा महानगरपालिका फेवातालको संरक्षण, विकास र प्रवद्र्धनप्रति प्रतिबद्ध रहेको प्रमुख आचार्यको भनाइ छ। मंगलबार सञ्चालन गरिएको फेवाताल सरसफाइ महाअभियानमा सहभागी आमा समूह, टोल विकास संस्था, युवा क्लब, विभिन्न सरकारी तथा गैरसरकारी संघ संस्थाहरू, सहकारी, बैंक तथा वित्तीय संस्थाहरू, राजनीतिक दल, सुरक्षा निकाय, जनप्रतिनिधि, उद्योगी व्यवसायी, पर्यटन सम्बद्ध संघसंस्था, संचारकर्मीलगायत सम्पूर्ण सरोकारवालालाई प्रमुख आचार्यले धन्यवाद दिएका थिए। सरसफाइका लागि फेवाड्याम, ड्यामसाइट पार्क, केदारेश्वर घाट १, २, फिस्टेल घाट १, २, अम्बोट घाट १, २, नयाँघाट, गौरीघाट १, २, बाराही घाट १, २, नेपाल ट्रष्ट, पाहारी घाट १, २, माछा सेक्सन १, २, फेवाघाट १, २, स्वीमिङ् पुल हल्लन चोक १, २, क्याम्पिङ चोक १, २, खहरे घाट, बंगलादी घाट, गैरी चौतारा, वाटर फ्रन्ट, रातेमाटो डाँडा, फ्याउरे घाट दुनाटपरी, क्यारोनोभा खपौदी र इन्ड अफ दि लेक गरि ३३ वडा पोइन्टहरू निर्धारण गरिएको थियो।"
फेन्सिङको साबरमा राजेन्द्रलाई स्वर्ण,"पोखरा : विभागीय टोली एपीएफका राजेन्द्र गजुरेलले फेन्सिङको साबरमा स्वर्ण जितेका छन्। मंगलबार भएको पुरुषतर्फको व्यक्तिगत भिडन्तमा त्रिभुवन आर्मी क्लबका उपेन्द्र शाहीलाई १५१२ अंकले पराजित गर्दै राजेन्द्रले स्वर्ण पदक आफ्नो नाममा लेखाएका हुन्। एपीएफका खेम खत्री र आर्मीका रघुवीर चन्दले कांस्य जिते। पोखरा रंगशालामा भएको प्रतियोगिताको ईपीमा ओमकार सिंहले बागमती प्रदेशका लागि दोस्रो स्वर्ण जिते। ओमकारले आर्मीका राम थापालाई पराजित गर्दै स्वर्ण पदक जितेका हुन्। ओमकारले रामलाई १५१४ अंकले पराजित गरे। तेस्रो स्थानमा आर्मीका मीन कार्की र गण्डकीका विजय अधिकारी रहे। यसअघि महिला ब्यक्तिगत साबर बिधामा शिक्षा नापितले बागमती प्रदेशलाई पहिलो स्वर्ण दिलाएकी थिइन्। उनले विभागीय टोली एपीएफकी उर्मिला लामालाई पराजित गरेकी थिइन्। फोयलको महिलातर्फको प्रतिस्पर्धामा आर्मीकी रमाकुमारी सिंहले स्वर्ण जितिन्। उनले एपीएफकी मनिषा राईलाई १५१४ अंकले पराजित गरिन्। एपीएफकी मन्दिरा थापा र अनिता अधिकारीले कांस्यमा चित्त बुझाए। असोज २८ गतेसम्म सञ्चालन हुने प्रतियोगितमा चार प्रदेश र दुई विभागीय टोलीको सहभागिता रहेको छ। प्रतियोगितामा प्रदेश १, बागमती, गण्डकी र सुदूरपश्चिम प्रदेश, त्रिभुवन आर्मी क्लब र एपीएफ क्लबको सहभागिता रहेको छ।"
"डोल्पामा ७ दिनदेखि अलपत्र परेका पथप्रर्दशक सम्पर्कमा, ५ जना अझै सम्पर्कबाहिर","जोमसोम : उपल्लो डोल्पामा ७ दिन अघिदेखि अलपत्र परेका विदेशी पर्यटकका एकजना पथप्रर्दशक मंगलबार साँझ मुस्ताङ प्रशासनको सम्पर्कमा आएका छन् । उपल्लो डोल्पाको याकखर्क र नेउलापासबीचमा अलपत्र विदेशी पर्यटक र अरु साथीलाई त्यही छोडेर उनी एक्लै दुईदिन पैदल हिंडेर सम्पर्कमा आएका हुन् । फ्रन्ट ट्रेक ट्रेकिङ कम्पनी मार्फत मलेसियन र सिंगापुरका दुई विदेशी पर्यटकसहित ६ जनाको नेपाली टोली दसैंअघि उपल्लो डोल्पा पुगेको थियो । दुई विदेशी, एक जना कुक र दुई जना किचन ब्वाइ गरी ६ जनाको टोली मध्ये ५ जनालाई नेउलापासमै छोडेर आफू एक्लै हिंडेर मुस्ताङ र डोल्पाको सीमाना शान्ताबाट आइपुगेको फन्ट ट्रेक ट्रेकिङ कम्पनीका पथप्रर्दशक साग्री भोटे गुरुङले टेलिफोनमा जानकारी दिए । मैले लिएर गएका विदेशी पर्यटक र ट्रेकिङ साथीहरु उपल्लो डोल्पामै छन्। माथि प्रतिकुल मौसमका कारण ७ दिन बढी नेरलापासमै फसेका छन् ।उनले भने,ट्रेकिङका लागि लगिएको खानेकुरा र अन्य सामान सकिन थाल्यो, त्यसपछि म पैदलै हिंडेर शान्ता आइपुगेका हुँ । उनले आफूसहित गएका मध्ये २ विदेशी र ३ नेपाली नेउलापासमै होल्डिङ गरी बसेको जानकारी दिए । पथप्रर्दशक साग्री भोटे गुरुङले उपल्लो डोल्पा जाँदा अड्कलेर लगेको खर्चपानी सकिएकाले उनीहरुलाई रेस्क्यू गर्न सञ्चार सम्पर्क भएको स्थानबाट प्रशासनलाई जानकारी गराएको बताए ।प्रशासनलाई र फ्रन्ट ट्रेक कम्पनीलाई हेली रेस्क्युको आग्रह गरेका छौं', उनले भने,बुधबार कैलाश एअरको हेलीबाट उद्दार गर्ने योजना तय भएको छ ।"
प्रहरीको हाकिम हुँ भन्दै व्यापारीसँग रकम असुल्ने पक्राउ,विराटनगर : धम्क्याएर व्यापारीसँग रकम असुल्ने काम गरिरहेका एक युवालाई प्रहरीले विराटनगरबाट पक्राउ गरेको छ। मोरङ प्रहरीका प्रवक्ता डीएसपी दीपक श्रेष्ठका अनुसार प्रहरीको हाकिम हुँ भन्दै धम्क्याएर व्यापारीसँग रकम माग गर्ने विराटनगर महानगरपालिका२ का २९ वर्षीय रविन घिमिरेलाई पक्राउ गरिएको हो। प्रहरीको हाकिम हुँ भन्दै व्यापारीलाई धम्क्याउने र रकम असुल्ने गरेको खुलेपछि घिमिरेलाई विराटनगर१५ स्थित १ नम्बर ढाटबाट पक्राउ गरिएको श्रेष्ठले बताए। घिमिरेविरुद्ध अभद्र व्यवहार मुद्दा चलाउन प्रहरीले मंगलबार म्याद थप गरेर घटनाको बाँकी अनुसन्धान अघि बढाएको छ। तर उनले व्यापारीसँग कति रकम असुले भन्ने बारेमा प्रहरीले केही खुलाएको छैन।
एमालेको समर्थनमा प्रदेश सभा सदस्यमा उम्मेदवारी दिएका दीपक मनाङे निर्विरोध,बेंसीसहर : मनाङ प्रदेश सभा निर्वाचन क्षेत्र नम्बर २ बाट स्वतन्त्र उम्मेदवार राजीव गुरूङ (दीपक मनाङे) निर्विरोध हुने भएका छन्। अर्का स्वतन्त्र उम्मेदवार दोर्जे लामा गुरुङले आफ्नो उम्मेदवारी फिर्ता लिएपछि गण्डकी प्रदेश युवा तथा खेलकुद मन्त्रीसमेत रहेका राजीव गुरुङ निर्विरोध हुने भएका हुन्। दोर्जेले बुधबार १० बजेपछि मुख्य निर्वाचन अधिकृतको कार्यालयमा आएर आफ्नो उम्मेदवारी फिर्ताका लागि निवेदन दिएको मुख्य निर्वाचन अधिकृत उत्तम सिलवालले बताए। उनका अनुसार दोर्जेले आफ्नो उम्मेदवारी फिर्ता लिएपछि राजीव गुरुङको एकल उम्मेदवारी रहेको हो। गुरुङविरुद्ध दाबी विरोध नपरेपछि एकल उम्मेदवारी रहने भएकाले निर्विरोध हुने उनले बताए। १ बजेपछि मात्रै औपचारिक रूपमा जानकारी गराउने मुख्य निर्वाचन अधिकृत सिलवालले जानकारी दिए। दोर्जे लामा गुरुङले मंसिर ४ गते हुने निर्वाचनमा प्रदेश २का लागि स्वतन्त्र उम्मेदवारी दिएकोमा उक्त पदमा दीपक मनाङेलाई पूर्ण रूपमा समर्थन गर्दै आफ्नो उम्मेदवारी फिर्ता लिएको बुधबार बिहान फेसबुकमार्फत जानकारी गराएका छन्। राजीवले मनाङ प्रदेश २मा एमालेका समर्थनमा स्वतन्त्र उम्मेदवार बनेको बताएका छन्। उनले २०७४ को निर्वाचनमा एमालेकै समर्थनमा जितेको र अहिले पनि एमाले समर्थनमै उम्मेदवारी दिएको बताउँदै आएका छन्। उनले गण्डकी प्रदेशमा मन्त्री रहेपनि सत्ता गठबन्धन छोडिसकेको बताउँदै आएका छन्। एमालेकै पहलमा स्वतन्त्र उम्मेदवार दोर्जेलाई उम्मेदवारी फिर्ता गर्न लगाएको एमाले मनाङका सचिव एवं मनाङ प्रदेश १का उम्मेदवार राजनबहादुर गुरुङले बताए।
प्रभु साहले सत्ता गठबन्धनसँग साँठगाँठ गरेर एमालेमाथि षड्यन्त्र गरे : महासचिव पोखरेल,"काठमाडौं : नेकपा एमालेका महासचिव शंकर पोखरेलले प्रभु साहले गठबन्धनका नेतासँग साँठगाँठ गरेर एमालेमाथि षड्यन्त्र गरेको आरोप लगाएका छन्। उनले षड्यन्त्रलाई असहमतिको जामा लगाउनुको कुनै अर्थ नभएको स्पष्ट पारेका छन्। साहले पार्टीलाई धोका दिएर अन्तिम समयमा स्वतन्त्र उम्मेदवारी दिएको पोखरेलको भनाई छ। पोखरेलले साह जसपासँगको तालमेलको सम्झौता बैठकमा सहभागी भएको र सहमतिपश्चात मधेस प्रदेशमा उम्मेदवार टुंगो लगाउने छलफलमा समेत बसेको जानकारी दिए। प्रभु साह जसपासँगको तालमेलको सम्झौता बैठकमा सहभागी हुनु भो। उक्त सहमतिपश्चात मधेस प्रदेशमा उम्मेदवार टुंगो लगाउने छलफलमा बस्नु भो। निर्णयभएर अनुसार रौतहटको टिकट पनि लिएर जानु भो। बुधबार महासचिव पोखरेलले भनेका छन्, तर पार्टीलाई धोका दिएर अन्तिम समयमा आफूले स्वतन्त्र उम्मेद्वारी दिनु भो र अन्य क्षेत्रका उम्मेद्वारको टिकटसमेत नदिकन समय गुजार्ने षडयन्त्र गर्नुभो। उनले यसलाई अराजनीतिक षडयन्त्रको नमूनाको रुपमा टिप्पणी गरेका छन्। उनले यस्तो कार्य छलछाम गठबन्धनका नेतासँगको षडयन्त्रपूर्ण साठगाँठ नै भएको दाबी गरे। पोख्रेलले रौतहटका जनताले साह षड्यन्त्रलाई राम्ररी नै बुझेको उल्लेख गरेका छन्। मधेस प्रदेशमा नेकपा(एमाले) र जसपाबीचमा भएको सहकार्य र तालमेललाई पूर्ण रुपमा सफल बनाउन महासचिव पोखरेलले कार्यकर्तालाई आह्वान गरेका छन्। मधेश प्रदेशमा जसपा र एमालेले गठबन्धन गरेका छन्। प्रभु साहले दिए स्वतन्त्र उम्मेदवारी"
"मतदाताको आस्था, निष्ठाको नियोजन","सत्तारूढ दलका नेताहरूले गठबन्धनको अभावमा आआफ्नो व्यक्तिगत र दलको अस्तित्व नै संकटमा पर्नेदेखि र भनिरहेका छन्। जसले पहिलो संघीय संसद्को बाँकी अवधिभर नेकपा (एमाले)लाई सत्तामा आउन नदिई निर्भयतापूर्वक एकलौटी भागबन्डा गरे। त्यही भागबन्डामा सरकार सञ्चालन गर्न पाँचदलीय गठबन्धन संघीय संसद् र प्रदेशसभाको चुनाव अघिसम्म नेपाली राजनीतिको विशिष्ट स्वरूप र चरित्रजस्तै भएको छ। प्रधानमन्त्री तथा कांग्रेसका सभापति शेरबहादुर देउवाले उहाँको दलका समर्थक, नेता र कार्यकर्तालाई गठबन्धनको विरोध गर्नेहरू कांग्रेसलाई समाप्त पार्न चाहने तत्त्व हुन् भन्दै सावधान र सचेत गराएका छन्। कांग्रेस सभापति देउवाको सोझो तर्क छ कांग्रेस समाप्त भएको हेर्न चाहनेले मात्र पाँचदलीय गठबन्धनको विरोध गर्छन्। उनले वर्तमान सत्ता गठबन्धनलाई कांग्रेसका लागि अजम्बरीको बुटी मानेका छन्। यो गठबन्धनका रणनीतिकार माओवादी केन्द्रका अध्यक्ष पुष्पकमल दाहालले (उनकै भाषालाई सापटी लिएर भन्नुपर्दा) संविधान र गणतन्त्रको रक्षार्थ प्रतिगमनलाई रोकेर अग्रगमन कायम राख्न निर्मित एक अत्यावश्यक राजनीतिक संयन्त्र हो। गठबन्धनलाई कांग्रेस सभापति देउवाले अजम्बरीको बुटी र माओवादी केन्द्रका अध्यक्षले गणतन्त्र र संविधानको रक्षा गर्ने दुर्लघ्य फलामे किल्लाको रूपमा व्याख्या र विश्लेषण गर्दै आएका छन्। कांगे्रसकै वरिष्ठ नेता रामचन्द्र पौडेलले थप एक कदम अघि बढेर मौजुदा गठबन्धन बीपी कोइरालाको राष्ट्रिय मेलमिलाप नीतिको मूर्तरूप समेत भएको दाबी गरेका छन्। पौडेललाई मान्ने कांग्रेसीजनले गठबन्धनमा बीपीको प्रतिविम्ब देख्दै आएका छन्। सम्भवतः सभापति देउवाले पनि गठबन्धनलाई बीपीको राष्ट्रिय मेलमिलाप नीतिको आधुनिक संस्करण मान्छन्। त्यसैले यसको सम्मान र मानमनितो गर्न आम कांग्रेसीजनलाई निर्देशन दिएको हुनुपर्छ। बीपीको जीवनभरि कांग्रेस र कम्युनिस्ट जोडिएनन्, व्यावहारिक रूपमा नसही सैद्धान्तिक र भावनात्मक रूपमा सही, राजा र कांग्रेस जोडिए एकतर्फी रूपमा बीपीको परिवेशभर राजा र राजाहरूको निरन्तरको उपेक्षाभावका बाबजुद पनि। राजाको गर्धन मुनि मेरो गर्धनमाथि भन्ने आदर्श वाक्यलाई बीपीले राष्ट्रिय मेलमिलापको नीति परिभाषित गरे। तर पनि दरबारबाट बीपीका सो आदर्शकोे सुनुवाइ कहिल्यै भएन। बरु दरबार र कम्युनिस्टबीच कहिले प्रत्यक्ष त प्रायःपरोक्षराष्ट्रवादको नाममा राजनीतिक इलुइलु कायम रह्यो, यद्यपि सैद्धान्तिक रूपमा कम्युनिस्टका लागि राजतन्त्र सामन्तवादको प्रतीक वर्गदुश्मन संंस्था मानिँदा मानिँदै पनि। बीपीको अवशानपछि राष्ट्रिय मेलमिलापको नीतिको चोला बदलियो भने कम्युनिस्टको पनि दरबारप्रतिको नजरियामा परिवर्तन आयो। कांग्रेस कम्युनिस्ट नजिकिए अर्थात् नजिकियाइए। फलतः सक्रिय राजतन्त्र र पञ्चायतको अवशान भयो। अर्थात् कांग्रेसकम्युनिस्ट गठबन्धन र सहकार्यको परिणाम दरबार र उसको प्रणाली निषेधमा परे। आजको सत्ताको आँखाबाट मूल्यांकन र विश्लेषण गर्दा त्यति बेलाको राष्ट्रिय मेलमिलापको नीतिगत अवधारणाप्रति बीपी गलत ठहरिएको निष्कर्षमा पुगे। त्यसैले कांग्रेसका वरिष्ठ नेता रामचन्द्र पौडेल जो आगामी मंसिर ४ गतेको निर्वाचन पछि नेपालको कार्यकारी प्रमुख अर्थात् प्रधानमन्त्रीको चरम आकांक्षी छन्। उनले मौजुदा बहुरूपी सत्ता गठबन्धनमा बीपीको राष्ट्रिय मेलमिलाप नीतिको विम्ब देखेको हुनुपर्छ, राजाको गर्धनमुनि मेरो गर्धनमाथि भन्ने बीपीको नीति र दृष्टिकोणलाई प्रचण्डपथको गर्धनमुनि देउवापौडेल पथको गर्धनमाथि भन्ने नीति र अवधारणामा रूपान्तरण गरेर। निहित सत्ता स्वार्थका लागि मौजुदा सत्ता गठबन्धन निश्चय नै हिजो, आज र भोलि पनि अति लाभदायी थियो, छ र हुनेछ भन्नेमा कुनै सन्देह छैन। सुनियत राखेर यसको प्रादुर्भाव हुँदो हो त राष्ट्रिय राजनीतिमा गठबन्धन संस्कृति सुविचारित र फलदायी नै हुन्थ्यो होला। यसको सदुपयोग तथा अवलम्बनबाट सहअस्तित्व, सहकार्य र सहचार्य संस्कृतिको प्रादुर्भाव पनि हुन्थ्यो होला। तर यसलाई राजनीतिक र संवैैधानिक रूपमा प्रतिपक्षीय दलहरू तथा नागरिकका संवैैधानिक र मौलिक हक तथा अधिकार छिनेर सत्ता गठबन्धनलाई मात्र सबल एवं सुदृढ तुल्याउँदै एकलौटी फाइदा पुग्ने पुर्याउने प्रणालीगत संयन्त्रको रूपमा विकसित गरियो। सत्ता घटक पाँच दलबाहेकका प्रतिपक्षी दलहरूलाई निषेधमा पार्ने वा राजनीतिक रूपमा किनारा नै लगाउने एउटै मात्र विशिष्ट लक्ष्य र उद्देश्यबाट गठबन्धनलाई अघि बढाउँदै लगेको तथ्य जगजाहेर छ। उदाहरणका लागि गठबन्धनले संघीय र प्रदेश निर्वाचन क्षेत्रहरूमा दिने उम्मेदवारीसम्बन्धी नीतिगत अवधारणालाई लिन सकिन्छ। गठबन्धनका उम्मेदवार तय गर्दा २०७४ को निर्वाचनमा कांग्रेस, माओवादी केन्द्र, जनता समाजवादी र एकीकृत समाजवादी (एमालेबाट जितेका तर अहिले एकीकृत समाजवादीमा रहेका) तथा संयुक्त जनमोर्चाले जितेका निर्वाचन क्षेत्रहरूमा तत्तत् पार्टीलाई कायम गरिएको छ। त्यसैले एमाले र अन्य दलले जितेका निर्वाचन क्षेत्रमा मात्र गठबन्धनका तर्फबाट सहमतिमा एउटै मात्र साझा उम्मेदवार खडा गर्ने नीतिअन्तर्गत उम्मेदवार चयन भइरहेको अवस्था छ। गठबन्धनमा आबद्ध दलहरूमा २०७४ सालको निर्वाचनमा आआफूले जितेका स्थानमा अहिले झन् सजिलै जितिन्छ भन्ने विश्वास छ। गठबन्धनको एउटै साझा उम्मेदवार भए पछि एमाले र अन्य दलले हिजो जितेका निर्वाचन क्षेत्रमा सहज विजय हात लगाउन सकिने तर्क पनि छ। यदि गठबन्धनको यस रणनीतिअन्तर्गतको कार्यनीतिले मूर्तता प्राप्त गर्ने हो भने सत्ता गठबन्धन इतरका कुनै पनि दलले मंसिर ४ गतेको निर्वाचन जित्ने अवस्था रहन्न। अर्को अर्थमा प्रतिपक्षी दलहरू निषेधमा परेर प्रदेशसभा र संघीय संसद् प्रतिपक्षविहीन हुन सक्छन्। सत्ता गठबन्धन यही रणनीतिबाट अघि बढेको प्रष्ट छ जुन नीति, दृष्टिकोण र व्यवहार बहुलवाद, लोकतन्त्र र संविधानविरोधी हुन्। यो एक किसिमको अधिनायकवाद हो। मौजुदा प्रतिपक्षलाई निषेध गर्ने एकसूत्रीय रणनीति लिएर गठबन्धनमा आबद्घ भएका छन् सत्तासीन दलहरू। जसलाई स्वयं निषेधमा पर्ने भयले एक्लाएक्लै निर्वाचनको मैदानमा उत्रिन कठिन भएको तथ्य कतै कहीँ लुकेको छैन। कुरो यति मात्र छैन, आगामी निर्वाचनमा आम नेपाली नागरिकको आस्था र विश्वासमाथि बन्देजको गम्भीर प्रश्नसमेत छ। गठबन्धन दल समर्थक मतदाताले यस पटक आआफ्ना आस्था र विचारका दललाई मत दिन नपाउने अवस्था आउँदैछ। मतपत्रमार्फत नै मतदाताको वैचारिक तथा राजनीतिक स्वतन्त्रतामाथि बन्देज लगाइँदैछ। प्रत्येक निर्वाचन क्षेत्रमा गठबन्धनबाट एउटै साझा उम्मेदवार छन्। त्यसैले गठबन्धनअन्तर्गत विभिन्न दलका सदस्य र समर्थक मतदाताले पार्टी अनुशासन र निर्देशनको ख्याल गर्नुपर्छ। उम्मेदवार वा उम्मेदवार सम्बद्ध दलको नीति, सिद्धान्त वा विचार मन नपर्न सक्छ। तर पनि बाध्य र विवश भएर त्यही उम्मेदवारलाई मत दिनुपर्ने हुन्छ। सम्बन्धित निर्वाचन क्षेत्रमा खडा भएका उम्मेदवारको संख्याका आधारमा निर्वाचन आयोगले मतपत्र निर्माण गर्ने हुँदा एउटा विचार वा सिद्धान्तको मतदाताले आफ्नो दल वा मन परेको उम्मेदवारलाई मत दिन सक्तैन, पाउँदैन। उदाहरणका लागि, मानिलिउँ कुनै क क्षेत्रमा गठबन्धनको तर्फबाट अमुक दलको व्यक्ति साझा उम्मेदवार छ। सम्बद्ध पार्टीप्रतिको आस्था र अनुशासनको ख्याल गर्दै गठबन्धनमा आबद्ध अन्य दलका कार्यकर्ता र समर्थक मतदाताले आआफ्नो अन्तरात्माको आवाजविरुद्ध सो उम्मेदवारलाई मत दिनुपर्ने हुन्छ। यदि यसको कुनै विकल्प हुँदो हो त नागरिकको आस्था र विचारमाथि बन्देज वा खेलवाड मानिने थिएन। यस्तो अवस्थाको विकल्प भनेको म मत हाल्दिनँ भन्ने कानुनी र संवैैधानिक प्रावधान हो। यस्तो प्रावधान हुन्थ्यो भने साझा उम्मेदवारका नाममा लादिएको गठबन्धनको उम्मेदवारलाई दिनुको सट्टा आफ्नो अमूल्य मत नो भोट अर्थात् म मत हाल्दिनँ भन्ने महलमा दर्ज गराउन सकिन्थ्यो। तर हामीसँग यस्तो विकल्प छैन। सम्बन्धित पार्टीको हित, निर्देशन र अनुशासनको नाममा तल्ला तहका पार्टी कार्यकर्ता र मतदाता आफ्नो मौलिक हक र नैसर्गिक अधिकार छिनिएको छ। यो यथार्थ थाहा पाउँदापाउँदै पनि अन्तरात्माको आवाज र स्वविवेकलाई जबर्जस्ती कुल्चिन बाध्य हुन्छन् उनीहरू। अर्थात् आगामी निर्वाचनकै सन्दर्भमा आमनेपाली मतदाताले बहुलवादी वैचारिक र राजनीतिक स्वतन्त्रता गुमाएर घुमाउरो तरिकाले दलीय अधिनायकवादलाई स्वीकार्नै पर्ने परिस्थिति निर्माण हुँदैछ। मतदातालाई खाए खा नखाए घिचको अवस्थामा कक्रिन बाध्य र विवश तुल्याइएको छ। लोकतन्त्रको योभन्दा गम्भीर र भद्दा उपहास अरू के हुन सक्ला ? नेपाली लोकतन्त्रको लागि यो ठूलो दुर्भाग्य हो। नागरिकले निर्वाध एवं अकुण्ठित रूपमा आफूलाई मन परेको पार्टी वा उम्मेदवारलाई मत हाल्न पाउने नैसर्गिक अधिकार छिनिनु सामान्य कुरा होइन, यो संविधानको चीरहरण एवं घोर उल्लंघन हो। गठबन्धन निर्माणको घोषित लक्ष्य र उद्देश्यमाथि नांगो आक्रमण हो। गठबन्धन निर्माणको आवश्यकता र औचित्य लोकतान्त्रिक गणतन्त्र र यस प्रणालीलाई निर्देशित एवं परिभाषित गर्ने संविधानको रक्षार्थ बारम्बार दुहाई दिइँदै आएकोमा व्यवहार र प्रयोग ठीक विपरीत हुँदै जानु घोर विडम्बना हो। सरकार गठनका लागि गणपूरक संख्या पुर्याउन गठबन्धन निर्माण गर्नु स्वाभाविक र जायज हो। भोलिका दिनमा पनि कुनै दललाई सरकार गठनका लागि स्पष्ट बहुमत आउन नसकेको अवस्थामा वर्तमान सत्ता गठबन्धनलाई पुनर्जीवित गर्नु उचित हुन्छ। यही सर्तमा सत्तासीन दलहरू एक्लाएक्लै निर्वाचनमा गएका भए गठबन्धनको सकारात्मक आवश्यकता र औचित्य पुष्टि हुन्थ्यो। कसैले संवैधानिक र राजनीतिक प्रश्न उठाउने ठाउँ र अवसर पाउने थिएन। तर, धरातलीय यथार्थ के हो भने एक्लाएक्लै चुनावमा जाँदा नराम्ररी पराजित हुने र अस्तित्व नै संकटमा पर्ने भयले उनीहरूले यसो गर्ने हिम्मत नगरेका हुन सक्छन्। अर्थात् मौजुदा प्रतिपक्षलाई निषेध गर्ने एकसूत्रीय रणनीति लिएर गठबन्धनमा आबद्ध भएका छन् सत्तासीन दलहरू। जसलाई स्वयं निषेधमा पर्ने भयले एक्लाएक्लै निर्वाचनको मैदानमा उत्रिन कठिन भएको तथ्य कतै कहीँ लुकेको छैन। एमाले कमजोर हुँदो हो त सम्भवतः सत्ता गठबन्धनका दलहरू पृथक् पृथक् रूपमा चुनावमा उत्रिने थिए होलान्। आजका सचेत नेपाली मतदाताले गठबन्धनको यस नियत, मानसिकता, प्रवृत्ति र व्यवहारको विश्लेषण एवं मूल्यांकनको आधारमा निर्वाचनमा आआफ्नो विवेक प्रयोग गर्न आवश्यक छ ता कि जनतालाई हेप्ने नेतृत्वलाई पाठ मिलोस्।"
महिला ह्यान्डबलमा गण्डकी र प्रदेश १ को दोस्रो जित,पोखरा : घरेलु टोली गण्डकी र प्रदेश १ ले नवौं राष्ट्रिय खेलकुद प्रतियोगिताअन्तर्गत महिला ह्यान्डबलमा लगातार दोस्रो जित निकालेका छन्। पोखरा रंगशालास्थित बहुउद्देश्यीय कभर्डहलमा मंगलबार भएको खेलमा गण्डकीले सुदूरपश्चिमलाई २७४ ले पराजित गर्यो। गण्डकीकी योगिता गुरुङले सात गोल गरिन्। आफ्नो पहिलो खेलमा गण्डकीले कर्णाली प्रदेशलाई ५८२० को फराकिलो अन्तरले पराजित गरेको थियो। समूह एको गण्डकीले दुई खेलमा ६ अंक जोडेको छ। यस्तै प्रदेश१ ले बागमती प्रदेशलाई २४८ ले हरायो। लगातार दोस्रो जित निकालेको प्रदेश१ की प्रेक्षा कटुवालले सर्वाधिक आठ गोल गरिन्। आफ्नो पहिलो खेलमा प्रदेश १ ले कर्णालीलाई २६४ ले हराएको थियो। समूह बी को प्रदेश१ ले अपराजित रहँदै ६ अंक जोडेको छ। मंगलबार भएको खेलमा कर्णालीले पनि जित निकालेको छ। समूह बी को कर्णालीले मधेस प्रदेशलाई ११७ हरायो। कर्णालीकी अञ्जली शाही र संगीता सिंहले पाँचपाँच गोल गरे। कर्णालीले महत्वपूर्ण तीन अंक जोडेको छ। मधेस प्रदेशले भने लगातार दोस्रो हार बेहोरेको छ। पहिलो खेलमा मधेस प्रदेश विभागीय त्रिभुवन आर्मी क्लबसँग ४६२ ले पराजय बेहोरेको थियो। यसैगरी पुरुषतर्फ बागमती र लुम्बिनी प्रदेशले जित निकालेका छन्। मंगलबार भएको खेलमा बागमतीले मधेस प्रदेशलाई २११३ हरायो। बागमतीका सोनाम राकेश शेर्पाले पाँच गोल गरे। यस्तै लुम्बिनीले प्रदेश १ लाई २९२४ ले पाखा लगायो। लुम्बिनीका शरण थापाले १५ गतेल गरे।
खोलाले बगाएर वृद्धको मृत्यु,"सन्धिखर्क : अर्घाखाँचीको छत्रदेवमा खोलाले बगाएर एक जना वृद्धको मृत्यु भएको छ। छत्रदेव गाउँपालिका वडा नम्बर ३, रैनापोखरी का ६५ वर्षीय धनबहादुर घर्तीको स्थानीय बेङ्दी खोलाले बगाउँदा मृत्यु भएको जिल्ला प्रहरी कार्यालय अर्घाखाँचीका प्रहरी नायव उपरीक्षक मुकुन्द रिजालले बताए। गोरु चराउन हिंडेका घर्तीलाई खोला तर्ने क्रममा खोलाले बगाएको थियो। खोलाले बगाएर बेपत्ता भएका घर्तीको खोजतलास गर्दा प्रहरी चौकी पालीको टोलीले पाणिनी गाउँपालिका वडा नम्बर ८ मा रहेको धोबीघाट खोलामा शव बगीरहेको अवस्थामा फेला पारेको थियो। घर्तीको शव पोष्टमार्टम गरेपछि परिवारलाई जिम्मा लगाएको र सोही घटनाको थप अनुसन्धान भइरहेको प्रहरीको भनाइ छ।"
बझाङ सदरमुकाम नजिकै पहिरोमुनि ६ घर,"बझाङ : बझाङ सदरमुकाम चैनपुर छेउमा बाहुली खोला पक्की पुल नजिक विगत १ वर्ष अघिदेखि सडकमाथिबाट पहिरो खसिरहन्छ। सडक मुनि रहेका ६ बोहरा परिवार पानी पर्नासाथ खोलापारि छिमेकीको घरमा जान्छन्। पानी परेको दिन बाहुली खोलाको सुसाहट र पहिरो खस्ने डरले उनीहरुलाई निन्द्रा लाग्दैन। पहिरो मुखैमा सदरमुकाम चैनपुरलाई बाहिरी जिल्ला जोड्ने सडक छ। सडकभन्दा मुनि छन् ६ वटा पक्की घर। जिल्ला प्रशासन कार्यालय पहिरो खसेको ठाउँबाट करिब २०० मिटर मात्रै टाढा छ। दैनिकजसो जिल्लाका प्रभुद्ध व्यक्ति, नगरपालिकाका जनप्रतिनिधि र कर्मचारीका पनि गाडी मोटर हुइकाउँदै त्यही पहिरो हेर्दै वारपार गर्छन् तर पहिरो मुनिका ६ घरका लागि कसैले केही सोचेका छैनन्। पहिरो खस्न थालेको अघिल्लो वर्षको भारी वर्षाले हो। पानी परेको हरेक रातभर जाग्राम बस्दै कटाउने गरेका छौं। पहिले पहिरो खस्ने जस्तो थिएन। सडक नजिक छ भनेर घर लगायौं, अहिले घरमै बस्न सकिंदैन। स्थानीय हरिलाल बोहराले भने। झरी पर्न सुरु भएदेखि आफ्नो घरमा बास बस्न नपाएको अर्का स्थानीय राजेन्द्र बोहराले गुनासो पोखे। उनका अनुसार पहिरो खस्न थालेको लामो समय बिते पनि प्रशासन र नगरपालिकाले पहिरो रोकथाम तथा नियन्त्रमा ध्यान दिएका छैनन्। पीडित युवा धिरेन्द्र बोहराले भने, सडक खुलाउन खसेको माटो ढुंगा मात्रै यताउता सारेर जान्छन्। हाम्रो बारेमा सोच्ने त कोही रहेनछन्। सायद जुन दिन हामी ६ परिवार यो पहिरोले एकै घान बनाउँछ अनि मात्रै देख्नेछ यो सरकारले। उनले पहिरो नियन्त्रण तथा रोकथामका लागि निवेदन दिन जयपृथ्वी नगरपालिका कार्यालय गएको तर मेयर छैनन् भन्दै फर्काएको समेत बताए। उक्त पहिरो सडकभन्दा तल खसेमा हरिलाल बोहरा, राजेन्द्र बोहरा, पात्यादेवी बोहरा, बिरेन्द्र बोहरा, बेलमतीदेवी बोहरा र पदमबहादुर बोहराका ६ वटा घरमा असर पर्ने देखिन्छ। प्रमुख जिल्ला अधिकारी बाबुराम अर्यालले सडक डिजिभन कार्यालयलाई पर्खाल निर्माणका लागि भनिसकेको बताए। उनले भने,अहिले सडकमा खसेको सबै माटो पन्छाउँदा माथिबाट झन् पहिरो खस्ने डर छ। पानी रोकिएपछि सडक डिभिजन कार्यालय बैतडीले पहिरो नियन्त्रण गर्छ। तलका घर जोखिममा छन्। उनीहरुलाई हामीले अलर्टमा राखेका छौं। पहिराले बाहुली खोलाबाट सदरमुकाम चैनपुरका लागि ल्याइएको नहरसँगै बन्दै गरेको नयाँ बसपार्कमा पनि क्षति हुने देखिन्छ।"
सद्भावना पार्टीका उम्मेदवार एमालेमा प्रवेश,ढल्केवर(धनुषा) : नेपाल सद्भावना पार्टीका प्रतिनिधिसभा सदस्यको उम्मेदवार नेकपा एमालेमा प्रवेश गरेका छन्। धनुषा निर्वाचन क्षेत्र नम्बर ४(ख) मा नेपाल सद्भावना पार्टीबाट प्रतिनिधिसभा सदस्यको उम्मेदवार बनेका राजेन्द्रप्रसाद सिंह नेकपा एमाले प्रवेश गरेका हुन् । सद्भावना पार्टीका वरिष्ठ नेतासमेत रहेका सिंहलाई एमाले सचिव रघुविर महासेठले पार्टीमा स्वागत गरेका छन् । एमालेबाट प्रदेशसभा सदस्यको उम्मेदवार रहेका हरिनारायण महतोलगायतकै नेताको पहलप्रयासमा नेसपा नेता सिंहलाई पार्टीमा भित्र्याइएको एमालेका एक नेताले बताए । एमाले प्रवेशसँगै आज निर्वाचन अधिकृतको कार्यालय पुगेर आफ्नो उम्मेदवारी फिर्ता लिने नेता सिंहले बताए ।
भारतको केरलामा दम्पतीले दिए दुई महिलाको बलि,"नयाँ दिल्ली : भारतको केरला पथनमथिट्टा जिल्लामा आर्थिक समृद्धिका लागि दुई महिलाको बलि दिएको घटना सार्वजनिक भएको छ । अङ्ग्रेजी पत्रिका द हिन्दूमा प्रकाशित समाचारका अनुसार केरलाका दुई जिल्लाको प्रहरीले दुई महिला पद्मम र रोजाली बेपत्ता भएको विषयमा केही समयदेखि अनुसन्धान गरिरहेको थियो । यस सम्बन्धमा कोच्ची सिटी प्रहरीले शफी उर्फ रशीदसहित दम्पती भगवल सिंह र लैलालाई नियन्त्रणमा लिएको छ । यी तीनजनासँगको सोधपुछमा उक्त जानकारी बाहिर आएको हो। कोच्चि सहरका प्रहरी उपरीक्षक सीएच नागराजू भन्छन्, 'पदममको हत्या सेप्टेम्बरको अन्तिम साता भएको थियो। अर्की महिलाको असारमा हत्या भएको थियो। यी तीनले दुवै महिलाको निर्ममतापूर्वक हत्या गरी शवलाई आफ्नै घरमा गाडिदिए।' अभियुक्तहरूले आफ्नो अपराध स्वीकार गरेका प्रहरीले जनाएको छ। बीबीसी"
महिला क्रिकेट : एपीएफ र सुदूरपश्चिमको जित,"काठमाडौं : विभागीय टोली एपीएफ क्लब र सुदूरपश्चिम प्रदेशले नवौं राष्ट्रिय खेलकुद प्रतियोगिताअन्तर्गत महिला क्रिकेटमा जित निकालेका छन्। पोखरामा मंगलबार भएको खेलमा एपीएफले बागमती प्रदेशलाई चार विकेट पराजित गर्दा सुदूरपश्चिमले गण्डकी प्रदेशलाई ६ विकेटले हरायो। बागमतीले दिएको ९० रनको लक्ष्य पछ्याएको एपीएफले १९१ ओभरमा ६ विकेट गुमाएर पूरा गरेको थियो। एपीएफको जितमा रोमा थापाले सर्वाधिक २२ बनाइन्। यस्तै ममता चौधरीले १७, नेरी थापा र कप्तान सीता रानामगरले १६१६ रन बनाए। बागमतीका लागि सुमन खतिवडा र सोनी पाख्रिनले दुईदुई विकेट लिए। कप्तान अस्मिना कर्माचार्यले एक विकेट हात पारिन्। यसअघि टस हारेर पहिले ब्याटिङ गरेको बागमतीले निर्धारित २० ओभरमा सात विकेट गुमाएर ८९ रनको योगफल खडा गरेको थियो। बागमतीकी कप्तान अस्मिना कर्माचार्य र सुमन खतिवडाले १९१९ रन बनाए। बागमतीका अन्य खेलाडीले दोहोरो अंकमा रन बनाउन सकेनन्। खराब बलिङ गरेको एपीएफले २० अतिरिक्त रन खर्चिएको थियो। एपीएफका रेखा रावल, नेरी थापा र इन्दु बर्माले एकएक विकेट लिए। जितसँगै एपीएफ दुई अंक जोड्दै समूह ए को शीर्ष स्थानमा उक्लिएको छ। एपीएफसँगको हारसँगै बागमती चौथो स्थानमा झरेको छ। बागमतीले दुई खेलमा दुई अंक नै जोडेको छ। दोस्रो स्थानको सुदूरपश्चिमको पनि दुई अंक नै छ। तेस्रोे स्थानको मधेस प्रदेशको एक खेलमा दुई अंक छ। लगातार दुई खेलमा पराजय बेहोरेको गण्डकी प्रदेश पुछारमा छ। मंगलबार नै भएको अर्को खेलमा सुदूरपश्चिमले गण्डकी प्रदेशलाई ६ विकेटले पराजित गर्यो। ६० रनको सामान्य लक्ष्य पछ्याएको सुदूरपश्चिमले १०२ ओभरमा पूरा गरेको थियो। सुदूरपश्चिमको जितमा रीतु कनौजियाले २२ र स्नेहा महराले २१ रन बनाए। सुदूरपश्चिमले १३ रन अतिरिक्त रुपमा पाएको थियो। गण्डकीकी शीला क्षत्रीले दुई तथा सृष्टि जैशीले एक विकेट लिए। त्यसअघि टस हारेर पहिले ब्याटिङ गरेको गण्डकीले निर्धारित २० ओभरमा पाँच विकेट गुमाएर ५९ रनको योगफल खडा गरेको थियो। गण्डकीकी कप्तान सृष्टि जैशीले अविजित २८ रन बनाउनु बाहेक अन्य खेलाडीले दोहोरो अंकमा रन बनाउन सकेनन्। सुदूरपश्चिमकी रीतु कनौजियाले दुई विकेट लिइन्। यस्तै अनु कडायत, स्नेहा महरा र सावित्री धामीले एकएक विकेट हात पारे। प्रतियोगितामा नौ टोलीको सहभागिता छ। सहभागी टोलीलाई दुई समूहमा विभाजन गरिएको छ। समूहको शीर्ष दुई टोलीले सेमिफाइनलमा स्थान बनाउने छन्। समूह ए मा एपीएफ, मधेश प्रदेश, गण्डकी प्रदेश, सुदूरपश्चिम प्रदेश र बागमती प्रदेश छन्। समूह बी मा नेपाल पुलिस, कर्णाली प्रदेश, प्रदेश १ र लुम्बिनी प्रदेश छन्। पुरुष क्रिकेट भने अगाडि नै सम्पन्न भइसकेको छ।"
पहिचानको संघर्षमा महिला,"नेपाली हुनुको परिचय अर्थात् नागरिकताको सवाल यथावत् छ। सारा नेपालीले बुझ्ने गरी नागरिकताको सवाल सतहमा आउनु जरुरी पनि थियो। नेपाली जनताको बलिदानीपूर्ण संघर्षबाट प्राप्त राजनीतिक परिवर्तनलाई संस्थागत गर्न बनेको नेपालको संविधान, २०७२ बमोजिमको संघीय ऐन निर्माण भएको छ। त्यसैले नागरिकताका सम्बन्धमा पर्याप्त बहस हुनु आवश्यक छ। विशेषगरी नेपालको विशेष भूराजनीतिक अवस्था, शदीयौंदेखिको संरचनात्मक जडतामा निर्माण भएका कानुनको पुनरावलोकनमा सिर्जना हुने उल्झनहरूका केस्राकेस्रा केलाउने मौका नागरिकले पाउने अवस्था निर्माण हुनु एक हदसम्म सकारात्मक नै हो। नागरिकता ऐन निर्माण गर्न आवश्यक भए पनि यसलाई राजनीतिक मुद्दा बनाउने र निर्देशित ढंगबाट विदेशीको मतियार बन्ने षड्यन्त्रहरू चिर्न आवश्यक थियो। वर्तमान गठबन्धन सरकारले संसद्मा लगेर सांसदहरूलाई छलफलको समेत मौका नदिई हतारहतार ह्वीप लगाएर पास गरिएको शैली र यसमा घुसेका नियतहरू पनि आफैंमा शंकाका विषय हुन्। गठबन्धन सरकार पक्षधरहरूले विगतमा ओली सरकारले ल्याएको अध्यादेश र यो विधेयक एकै हो भनेर चर्चा गरिरहँदा अध्यादेशका केही सन्दर्भ र विधेयकले आँखा चिम्लेका सन्दर्भहरू उठाउन आवश्यक ठानिएको हो। आमाको नामबाट नागरिकता पाउने गरी अध्यादेश जारी भएलगत्तै सरकारको विरोधमा उत्रिएकाहरूले ल्याएको विधेयकले महिलालाई कति अन्याय गरेको छ ? मातृत्वको अधिकारलाई कति अन्देखा गरेको छ ? भन्ने सन्दर्भ आमनागरिकले बुझ्न जरुरी छ। त्यतिबेलाको अध्यादेश र अहिलेको विधेयकका परिचर्चाहरूले फेरि एकपटक मातृत्वको गरिमालाई बहसमा उतारेको छ। संविधानको संरक्षक राष्ट्रपतिले संविधानको भावनाविपरीत महिलाका हकमा समानता नभएकाले पुनर्विचार गर्न संसद्मा पठाउँदासम्म राष्ट्रपति संस्थासँग पौठेजोरी खोज्ने गरी नियतपूर्वक प्रस्तुत भएकाहरूले मातृत्व वा कोखको अधिकारलाई उपेक्षा गरेको दाबीका साथ भन्न सकिन्छ। मातृत्वको सम्मान र पहिचान सृष्टिको सुरुआतदेखि नै आलोचना र गर्वको कसीमा जाचिँदै आएको छ। वैदिक काल वा आदिम मानव कालदेखि नै महिलाले कोख वा मातृत्वमा आत्मनिर्णयका लागि गरेका संघर्ष र संघर्षपछि प्राप्त गरेका अधिकार र पहिचानका प्रसंगहरू अहिले पनि उत्तिकै उपयोगी छन्। नेपालको संविधान, २०७२ ले आमाका नामबाट नागरिकता प्रदान गर्ने कुरालाई करिब सर्वसम्मत नै पारित गरेको प्रसंगसमेत भुलेर सामाजिक सञ्जाल, पत्रपत्रिका वा अन्य माध्यमबाट सरकारको आलोचना भयो। आमाको नामबाट नागरिकता प्राप्त गर्ने विषयलाई बिनाबाबु बच्चा जन्मन्छ र ? जस्ता जैविक र प्राकृतिक विषयहरूसँग दाँजेर आलोचना गर्ने काम भयो। अझ अवैध सन्तानलाई नागरिकता दिने कानुन भएपछि अब बाबु किन देखाउनु पर्यो ? यस्तै खालका महिलाको अधिकार, अस्मिता र आचरणमाथि प्रश्न उठाउने गरी पनि आलोचना भएको पाइयो। यसरी हुने आलोचनालाई संस्कृति, राष्ट्रियता र चालचलनको विषयसँग जोडिएर पनि उठाइएको छ। कोणमा आत्मनिर्णय र पहिचानको अधिकार आदिमकाल वा वैदिककालदेखि महिलामा छ। शास्त्र भनेर मानिने पुराना किंवदन्ती कथ्यहरूमा देवाधिदेव शिवकी पत्नी पार्वतीले गणेशलाई जन्माएको प्रसंगमा शिवको कुनै संलग्नता छैन। गणेशलाई जन्माउन मात्र नभै पहिचान र अधिकार दिलाउन पार्वतीको संघर्ष पनि उल्लेख्य भएको पाइन्छ। सत्यवतीले ब्यास जन्माएको प्रसंग होस् वा कुन्तीबाट जन्मिएका पाण्डवको सन्दर्भ होस्, महाभारतको कथाले पनि त्यो युगमा महिलाले आफ्नो कोखमा अधिकार राख्थे भन्ने प्रमाणित गरेको छ। स्वेच्छिक समागमबाट सन्तान उत्पादन गर्नसमेत अनुमति प्राप्त थियो भन्ने सन्दर्भले कोखमा महिलाको अधिकार थियो भन्ने देखिन्छ। भलै अधिकार र पहिचानका लागि भने संघर्ष आदिमकालदेखि नै थियो। आधुनिक मानव सभ्यता विकास क्रममा पहिचानका अभ्यास मुलुकअनुसार फरकफरक सन्दर्भ र समयमा सुरु भएका छन्। शासनलाई बलियो बनाउन सम्बन्धित देशले मौलिक ढंगले देशवासीलाई देशको पहिचान दिने गरेका अभ्यास छन्। मानव सभ्यताको विकासक्रम जति आधुनिक हुँदै गयो, अधिकारका लागि र सम्पत्तिका कारण हुने गरेका संघर्षले पहिचानको विषय झन् पेचिलो बनाउँदै लग्यो। सम्पत्तिमाथिको अधिकार, नागरिक तथा राजनीतिक अधिकार आदिले शासन व्यवस्थालाई बलियो बनाउन जनसहभागिता हुने भएकाले शासकहरूले आफ्नो अनुकूलतामा राष्ट्रियतासम्बन्धी कानुन निर्माण गरेको पाइन्छ। यसरी देशको नागरिकका रूपमा सम्बन्धित परिवारको बलियो व्यक्ति वा आम्दानी गर्ने व्यक्तिलाई मात्रै गणना गर्ने चलन पनि नभएको होइन। विशेषगरी देश वा शासकहरूले कर संकलन प्रयोजनका लागि पुरुषहरूको मात्रै अभिलेख राख्ने चलन पनि चलाएको पाइन्छ। प्रथम विश्वयुद्धदेखि अक्टोबर क्रान्ति, रूसी सांस्कृतिक क्रान्ति तथा चिनियाँ क्रान्तिलगायतका ऐतिहासिक क्रान्तिहरूमा भएको महिला सहभागिताले महिला र पुरुषबीच हुने विभेद अन्त्य गर्न विशेष दबाब सिर्जना भयो। दोस्रो विश्वयुद्धसम्म आइपुग्दा भएका आमबुझाइ र विश्वव्यापी आन्दोलनले संयुक्त राष्ट्रसंघको स्थापनासँगै महिलालाई मानवअधिकारको कोणबाट समानताको जगमा उभ्याइदियो। सन् १९९१ मा महासन्धिलाई नेपालले निःसर्त हस्ताक्षर गरी पक्षराष्ट्र भएपछि मौलिक कानुन पुनरावलोकनमा दबाब सिर्जना भएकै थियो। २०६२०६३ को जनआन्दोलनमा भएको महिला सहभागिता र त्यसको जग निर्माणमा भएको महिला संघसंस्था र संगठनहरूको संस्थागत पृष्ठभूमिले पनि महिला अधिकार वृद्धि गर्न दबाब नै थियो। तर, नागरिकताका सन्दर्भमा अन्तरिम संविधानमा आमाको नामबाट नागरिकता दिने विषयले पर्याप्त स्थान पाउन सकेन। खुल्ला सिमाना र छिमेकी देशसँगको वैवाहिक सम्बन्ध आदिका कारण नेपालमा नागरिकताको समस्या सुरुदेखिकै समस्या हो। नेपालमा नागरिकता वितरणको काम पहिलोपटक २००९ सालमा हुँदासमेत भारतीय पृष्ठभूमिका उनीहरूलाई नागरिकता बाँडियो भन्ने आलोचना छँदैछ। आलोचनाकै कारण २०२० सालमा जन्मका आधारमा नागरिकता वितरण रोकेर वंशज र अंगीकृत नागरिकताको व्यवस्था गरिएको पाइन्छ। अन्य देशमा जस्तै जन्मका आधारमा दिइने नागरिकतालाई जन्मसिद्ध वा वंशजको नागरिकता भनेर दिइने विषय खुला सिमानाका कारण विवादको विषय बन्दै आएका कारण नागरिकताको अधिकारको विषय उठाउन त्यति धेरै सहज थिएन। सनातन वैदिक संस्कारको धार्मिक तथा सांस्कृतिक पृष्ठभूमि, पितृसत्तात्मक शासकीय अभ्यासलगायतका कारण पनि अन्य अधिकार जस्तो सहजै आमाको मात्रै नामबाट नागरिकता दिइनुपर्छ भनेर आन्दोलन चर्काउन पनि विविध हिसाबले अन्योल नै थियो। तर, गणतन्त्र स्थापनापछि पटकपटक भएका राजनीतिक निर्णयहरू र संविधानको संशोधनले नागरिकतासम्बन्धी व्यवस्था अलिक खुकुलो भयो। राजनीतिक निर्णयका आधारमा हुने संशोधनमा सबै दल र सम्बद्ध व्यक्ति मौन भए। बाबुको पहिचान नभएका वा टेस्टट्युब बेबीहरू अथवा बेवारिसे बालबालिका राष्ट्रियताविहीन भएको विषयले ठूलो सामाजिक दबाब सिर्जना भयो। फलस्वरूप २०७२ को संविधानले नेपालभित्र जन्मेका जो कोही व्यक्ति राष्ट्रियताको अधिकारबाट कुनै पनि हालतमा वञ्चित हुन नहुने व्यवस्था गर्यो। संविधानप्रदत्त अधिकारहरूको उपभोग वा कार्यान्वयनका लागि कानुनहरू निर्माण हुने काममा फेरि अनेक नाममा विवाद हुन थाले। त्यही छिद्रबाट वैवाहिक अंगीकृतहरूले वंशजको नागरिकता माग गर्ने तथा बच्चा जन्माउन मात्रै नेपाल आउन सक्ने देखिन्छ। यस्तो अवस्थामा पनि नागरिकता दिनुपर्नेलगायतका विवादहरू जन्मेपछि कानुन निर्माणको ढिलाइ भएकाले सर्वोच्च अदालतले कानुन निर्माण गरी नागरिकता दिनू भनेर सरकारका नाममा परमादेश नै जारी गरेको छ। सरकारले २०७५ साउनमा विधेयक संसद्मा पेस गरे पनि छलफलकै क्रममा अल्झियो। संविधान घोषणा भएको ६ वर्ष भइसक्दा पनि कानुन निर्माण हुन नसक्नुले मातृत्वको अधिकार र पहिचानका लागि भएका संघर्षहरूको अवस्था देखाउँछ। महिला कोखप्रतिको विश्वास र सम्मानको अवस्था झल्काउँछ। पहिचानका लागि गर्नु परेको संघर्षको वस्तुगत अवस्था र धरातल उजागर गराउँछ। राष्ट्रियताको विषय संसद्ले पारित गर्दाको गौरव र गरिमा उँचो हुने कुरामा शंका छैन। महिलामाथि भएका असहजता र अन्यायहरूलाई चिर्दै अधिकार सुरक्षित गर्ने कानुनी बाटो बनाउनु पर्छ। अध्यादेशको बाटो लिनुपर्दाको संकटले सरकारमा भएको बाहेक दलहरूप्रति महिलाले गर्ने विश्वास र भरोसा पनि प्रष्टिएको छ। वर्तमान सरकारले अघि सारेको विधेयकको विषयवस्तुलाई लैंगिक समानताको दृष्टिबाट हेरिँदा यसमा प्रशस्त छलफल र सुधारका सम्भावना देखिन्छन्। ती सम्भावना संसद्लाई सुझावसहित फिर्ता पठाउँदासम्म त्यसमा बहस नगर्ने सरकारले केही सवालहरूको जनतामाझ जवाफ दिनैपर्छ। बलात्कारीलाई कार्बाही गर्न, एसिड आक्रमण गर्नेहरूलाई कार्बाही गर्न तथा आमाको नामबाट नागरिकता दिने व्यवस्था गर्नसमेत अध्यादेशको सहारा लिनु परेको सरकारको तर्कलाई प्रक्रियाका हिसाबले आलोचना गर्ने ठाउँ हुन सक्लान्। तर, आम महिलाले परिणामको कोणबाट झन् गौरव गर्ने अवस्था बनेको छ। अध्यादेशमार्फत अत्यावश्यक कानुनहरू ल्याएको तत्कालीन सरकारलाई विरोध गरिरहेका गठबन्धन दलहरूको वर्तमान सरकारले अन्य अत्यावश्यक कानुनहरूलाई उपेक्षा गरिएको छ। यसरी नागरिकतासम्बन्धी ऐनलाई विभेदकारी र राष्ट्रहित विपरीतका प्रावधान राखेर फास्ट ट्र्याकबाट अघि बढाउनुलाई कुनै पनि हालतमा राम्रो मान्न सकिँदैन। राष्ट्रपतिले अभिभावकत्व ग्रहण गर्दै विदेशी ज्वाईंसँग बिहे गर्ने नेपाली छोरी र नेपाल भित्रिने बुहारीलाई समानतापूर्ण कानुनी व्यवस्था हुनुपर्छ। यस्तो संवेदनशील विषयमा सरकारलाई सचेत गराउँदा समेत अटेर गरी अघि बढेको सरकार जनतामाझ उदांगिएको छ। नेपाली केटासँग विवाह गर्नासाथ सिमानामै नागरिकता दिने शैलीको वैवाहिक अंगीकृत नागरिकताको प्रावधानले नेपालीहरूलाई बेलैमा सचेत गराएको छ।  बराल अनेरास्ववियुकी अध्यक्ष हुन्।"
मोरङमा भित्रिन थाल्यो अवैध पटका,"विराटनगर : तिहार, छठलगायतका पर्व नजिकिँदै गइरहेका बेला भारतबाट अवैध पटका भित्रन थालेको छ। कारोबारमा संलग्नले नेपालभारत खुला सीमाको फाइदा उठाउँदै विराटनगर लगायत मोरङका विभिन्न स्थानमा धमाधम पटका भित्राउन थालेका हुन्। आगामी निर्वाचनतर्फ सुरक्षाकर्मी केन्द्रित हुँदै गर्दा लुकाईछिपाई पटाउन भित्राउने गरेको पाइएको छ। तिहार, छठसमेतका पर्वमा पटकाजन्य विष्फोटक पदार्थको कारोबार एवं प्रयोग धेरै हुन्छ। त्यही भएकाले सीमा क्षेत्रमा खटिएका सुरक्षाकर्मीलाई छलेर चाडपर्वका बेला नेपाल भित्राउने गरिएको हो। पटकाको ओसारपसार, किनबेच र प्रयोगमा स्थानीय प्रशासनले रोक लगाएको छ। तर कारोबारमै रोक लगाइएको पटकाजन्य विष्फोटक पदार्थ विभिन्न माध्यमबाट भित्राउने गरिएको हो। भारतबाट भित्राइएको ठूलो परिणामको पटका मोरङको रंगेली र विराटनगरबाट प्रहरीले बरामद गरेको छ। मोरङ प्रहरीका प्रवक्ता डीएसपी दीपक श्रेष्ठले रंगेली नगरपालिका४ चोप्राहा नाका र रंगेली९ बाट २ लाख ७२ हजार रूपैयाँ बराबरको पटका सोमबार र मंगलबार दिउँसो बरामद गरिएको जानकारी दिए। विभिन्न प्रकारका पटका १ सय ७ बण्डल (५ हजार ४ सय ४४ प्याकेट) बरामद गरिएको उनले बताए। पटका ओसारपसारमा प्रयोग गरिएको प्रदेश १०२००२ ह ८७८९ नम्बरको अटो टेम्पो र चालक सुनवर्षी नगरपालिका८ का ३० वर्षीय जितेन्द्र राजवंशीलाई समेत प्रहरीले नियन्त्रणमा लिएको छ। चालक राजवंशीविरुद्ध विष्फोटक पदार्थ सम्बन्धी मुद्दा चलाइने डीएसपी श्रेष्ठको भनाइ छ। त्यस्तै मारुती भ्यानमा राखेर ल्याउँदै गरेको पटका प्रहरीले विराटनगर महानगरपालिका१२ बाट सोमबार साँझ बरामद गरेको छ। भारतबाट भन्सार छली गरेर इलेक्ट्रिक सामान ल्याउँदै गरेको सूचनाका आधारमा नियन्त्रणमा लिन गएको प्रहरी टोलीले को १ च ३१७८ नम्बरको भ्यानलाई रोकेर चेकजाँच गरेको थियो। भ्यानभित्र तस्करी गरेर ल्याइएको ५ लाख ७७ हजार मूल्य बराबरको इलेक्ट्रिक सामान र पटका फेला परेको डीएसपी श्रेष्ठले बताए। उनका अनुसार इलेक्ट्रिक सामान, पटका र भ्यानसहित चालक विराटनगर१५ का ३९ वर्षीय धनकुमार भण्डारीलाई नियन्त्रणमा लिइएको छ। बरामद गरिएको पटका प्रयोगमा ल्याउन नसक्ने हिसाबले नष्ट गरिने प्रहरीले जनाएको छ। ठूलाठूला आवाजमा पड्किने पटकाले ध्वनी प्रदूषण हुने गरेको छ। पड्का निस्कने झिल्काले आगलागीका घटनासमेत हुने गरेको प्रहरीले जनाएको छ। मोरङ प्रहरी प्रमुख एसपी शान्तिराज कोइरालाले पटकको आवाजले कानमा असर गर्नुका साथै मानवीय र भौतिक क्षतिसमेत निम्तने बताए। पटका पड्काएर रमाइलो गर्न खोज्दा क्षति बेहोर्नुपर्ने र ध्वनी प्रदूषणसमेत हुने उनको भनाइ छ। पटकाको आवाजले ध्वनी प्रदूषण हुनुका साथै आगलागी निम्तिन सक्छ। मानिसको शरीरका अंगमा क्षति पुग्छ, एसपी कोइरालाले भने, मानवीय तथा भौतिक क्षति हुन नदिन पटकाको प्रयोगलाई निरुत्साहित गर्नुपर्छ। भारतबाट भित्रन नदिन सीमा क्षेत्रमा कडाइ गर्दै उच्च सतर्कता अपनाइएको छ। तिहार लगायतका चाडपर्व र आगामी निर्वाचनलाई समेत लक्षित गरेर सशस्त्र प्रहरीसँग समेत समन्वय गरेर सीमा क्षेत्रमा ठूलो संख्यामा सुरक्षाकर्मी परिचालन गर्दै कडाइ गरिएको कोइरालाको भनाइ छ। भारतबाट भित्रने पटकाले निर्वाचनमा समेत सुरक्षा चुनौती थपिन सक्ने सुरक्षा विश्लेषण छ।"
जलवायु अनुकूलनमा न बजेट न योजना,"बुटवल : धान भित्र्याउने बेला लगातार वर्षा भएपछि लुम्बिनी प्रदेशका किसानको गएको वर्ष १ लाख ३० हजार ५६ हेक्टरमा लगाएको धानबाली डुवानमा पर्यो। क्षति धेरै हुनेमा सात प्रदेशमध्ये लुम्बिनी दोस्रो नम्बरमा छ। यो वर्ष धान रोपेपछि खडेरी पर्यो। किसानले धान गोडेर वस्तुभाउलाई खुवाए पनि। अहिले धान फल्ने र पाक्ने बेला निरन्तर वर्षा हुँदा बचेको धान डुवानमा परेको छ। जलवायु परिवर्तनका असरहरू बढ्दै गएका छन्। जसको बढ्ता असर खाद्यन्न उत्पादन र किसानको जीविकोमा परिरहेको छ। अहिले धान उत्पादन घट्ने अनुमान विज्ञहरूले गरिसकेका छन्। खाद्य संकट नै निम्तिने जोखिम बढिरहँदा प्रदेश तथा स्थानीय सरकारका योजनामा भने जलवायु अनुकुलनका लागि न त स्पष्ट योजना छन, न त बजेट नै। लुम्बिनी प्रदेश सरकारले झण्डै २ हजार सडकमा बजेट विनियोजन गरेको छ। तर, जलवायु अनुकुलन निम्ति अभियानमूखी कार्यक्रम सञ्चालन गर्ने योजना ल्याएको छैन। टुक्रे योजना भने लुम्बिनी प्रदेशका हरेक जिल्लामा राखिएका छन्।विज्ञहरूले स्थानीय स्तरबाटै जलवायु परिवर्तनका असर देखिएकाले त्यहीबाटै समाधान खोजिनुपर्ने बताउँछन्। जलवायु विज्ञ डा सुमित्रा ढकालले जलवायुको असर वडा तहबाटै देखिएको तर त्यसको व्यवस्थापनमा काम नथालिएको बताउँछिन्। जलवायु परिवर्तनका असर स्थानीयकरण भइसकेका छन्। तर, यसका जोखिम न्यूनीकरण योजना स्थानीयकरण हुन सकेका छैनन, उनी भन्छिन्, यसको असर न्यूनीकरण गर्न सबै तह र निकाय एक भएर उभिनुपर्छ। लुम्बिनीले एक वडा एक पोखरी कार्यक्रमका लागि हरेक जिल्लामा २० लाखदेखि २८ लाखसम्म बजेट विनियोजन गरेको छ। प्रदेशभर साढे २ करोड बजेट विनियोजन गरिएको छ। तर, योजनाअन्तर्गत स्थानीय तहले पोखरी कार्यक्रम सञ्चालन नै गरेका छैनन्। बरु सडक निर्माणका क्रममा भएका पोखरी, पानी मूल सुकाउने काम भने गर्दै आएका छन्। लुम्बिनी प्रदेशका अर्थ तथा सहकारीमन्त्री कृष्णध्वज खड्का जलवायु अनुकूलनका लागि प्रदेश सरकारले योजना ल्याएको बताउँछन्। प्रदेशले एक वडा एक पोखरीदेखि एक घर दुई वृक्षसम्मका योजना ल्याएको छ, उनी भन्छन्, यी योजना कार्यान्वयनमा आउँदा हरियाली प्रवद्र्धन हुनेछ। वडाहरूमा पानी व्यवस्थापन हुनेछन्। प्रदेशका योजना कार्यान्वयनमा स्थानीय तहको सहकार्य हुन आवश्यक रहेको उनको भनाइ छ। प्रदेशको योजनामा रहेक जिल्लामा वनसँग सेलिब्रेटी भन्ने नाराका साथ २ लाख बजेट विनियोजन गरिएको छ। यो कार्यक्रमको औचित्य भने प्रदेश सरकारले पुष्टि गर्न सकेको छैन। वन संरक्षण मात्रै नभई जलवायुलाई अनुकूलन बनाइराख्न फोहोर व्यवस्थापन, औद्योगीकरणबाट ग्यास उत्सर्जन, पानी तथा वन्यजन्तुको उचित संरक्षण पनि आवश्यक हुने विज्ञहरूको तर्क छ। प्रदेश सरकारको जलवायु अनुकूलनसँग सरोकार राख्ने योजना प्रशस्तै राखे पनि बजेट निकै विनियोजन गरेको छ। तराईका ६ जिल्लामा एक पालिका एक कृषि वन कार्यक्रम राखिएको छ। जसका लागि एक जिल्लामा २० लाख बजेट विनियोजन गरिएको छ। रुपन्देहीका एक पालिकाले सवा लाखसमेत बजेट पाउँदैनन्। त्यसैले पनि प्रदेशका यी कार्यक्रमको प्रभावकारिता निकै कम हुने स्थानीय प्रतिनिधिहरू बताउँछन्। वातावरणीय अध्ययनबिनै सडक सडक निर्माणमा स्थानीय तह र प्रदेश सरकारको प्रतिस्पर्धा नै छ। स्थानीय तहले बजेटको ६० प्रतिशतसम्म सडकमै खर्च गर्ने गरेका छन्। लुम्बिनी सरकार पनि १ लाखदेखिका सडकका योजनामा बजेट राखेको छ। लुम्बिनीमा चालू आर्थिक वर्षको बजेटमा झण्डै २ हजार सडक योजना मात्रै छन्। पहाडी जिल्लाहरूमा सडक बनाउने भन्दै वातावरणीय मूल्यांकनबिनै सयौं रूख काटेर पहाड भत्काउने गरिएको छ। पछिल्लो ५ वर्षमा मात्रै गुल्मीका १२ स्थानीय तहले २८ हजार ५ सय १८ रुख काटेर बाटो बनाएका थिए। त्यो क्रम अझै पनि निरन्तर देखिएको छ। गुल्मी, प्युठान, अर्घाखाँची, रोल्पा र पाल्पामा यो निरन्तर चलिरहने प्रक्रिया बनेको छ। यसरी खोलिएका सडकमध्ये ७० प्रतिशतमा गाडी गुड्दैनन्। वातावरणसम्बन्धी अध्येता युवराज कँडेल सडक निर्माणमा भएको बेथितिले पहाडमा पहिरो र तराईमा बाढीको जोखिम बढिरहेको छ। सरकारी संयन्त्रमा जलवायु अनुकूलनका स्पष्ट योजना नै छैनन्। नीति निर्माण गर्नेहरूमा सामान्य ज्ञानसमेत देखिँदैन, उनले भने। सडक निर्माणको बेथितिले कयांै मुहान सुकेका छन्। मुहान सुक्दा गाउँ बसाइसराइले रित्तिँदै गएका छन्। पाल्पाको कालीगण्डकी करिडोरअन्तर्गत बगनासकाली६ मन्द्रानमा खानेपानी अभाव भएको १० वर्ष भयो। रानीमहलराम्दी सडक विस्तार गर्दा पानीको मूल र पाइपलाइन बिग्रिएको थियो। त्यसले कम्तीमा १ सय परिवारलाई पानीको समस्या छ। पाल्पाकै भुटुकेज्यामिरेरोल्लाबासदुम्कीबास सडक विस्तार गर्दा निस्दी७, मठेखर्कमा ३४ परिवारले पानी पिउन पाएका छैनन्। यहाँ वबती नै सनुपर्ने अवस्थामा छ। सडक विस्तारका क्रममा जथाभावी तल्लो भागमा फालिएको गेग्रेटो, ढुंगामाटोले पाल्पाका ६० भन्दा बढी स्थानमा गत वर्ष मात्रै खानेपानीको मुहान र पाइपलाइनमा क्षति पुगेको थियो। प्राथमिकताका विषय मौसमी प्रभावकारी सूचना प्रणाली रैथाने खेतीको संरक्षण बाँझो जमिनमा वैकल्पिक खेती सडक विस्तारअघि वातावरणीय अध्ययन फोहोरमैलाको आधुनिक व्यवस्थापन खाद्यन्न भण्डारण, व्यवस्थापन जलवायु अनुकूलनसम्बन्धी सचेतना एकीकृत विपद् व्यवस्थापन योजना सडककै कारण प्यूठानका अधिकांश स्थानका पानीका मुहान सुकेका छन्। मल्लरानी२ चुजाका बेगम परियारका अनुसार खलंगामुनडाँडाचुजा सडकखण्ड अन्तर्गतको सडक बनाउने क्रममा पानीको मुहान पुरिँदा १५० घरधुरीले प्रयोग गर्दै आएको पँधेरो अहिले पुरिएर समस्या भएको छ। लुम्बिनी प्रदेश वन तथा वातावरण मन्त्रालयका वन व्यवस्थापन तथा अनुगमन महाशाखा प्रमुख नारायणदेव भट्टराई विकासका योजना छनौट तथा कार्यान्वयनमा सबै मन्त्रालयहरूबीच समन्वय नहुँदा वातावरणीय क्षति हुने बताउँछन्। सडक बनाउनुघि वन तथा वातावरण मन्त्रालयसँग समन्वयन हुनपर्छ। तर, त्यस्तो अभ्यास भएके छैन। समन्वय हुँदा योजनाको प्रभाव र असरमा पूर्वअध्ययन हुन्छ यसले क्षति कम गर्छ। खेती नभएपछि तानसेनमा ओखर जलवायु अनुकूलनमा कतिपय स्थानीय सरकारले नयाँ कामको थालनी गरेका छन्। यसको असरले मकै, कोदो हुने स्थानमा बाली नफलेपछि पाल्पाको तानसेनमा ओखर खेती सुरु गरिएको छ। तानसेन नगरपालिकाका निवर्तमान मेयर अशोककुमार शाही जमिन बाझो राख्न नदिन ओखर खेती सुरु गरिएको बताउँछन्। तानसेनको बन्दी पोखरामा करिब ५ सय बिरुवा ओखर लगाइएको छ। ओखर लगाइएपछि किसानलाई त्यसको संरक्षण र फल व्यवस्थापनको तालिमसमेत दिइएको थियो। लुम्बिनीका कतिपय स्थानीय तहले जलवायु परिवर्तनका असरबाट हुने क्षति कम गर्न बाली परिवर्तनको अभियान चलाएका छन्। गुल्मी, अर्घाखाँची, पाल्पामा अकबरे खुर्सानी लगाउने गरिएको छ। तोरी, दाल हुने बारीमा अहिले फसल हुन छाडेपछि किसान आफैंले पनि यो अभियान चलाइरहेका छन्। गुल्मीमा व्यावसायिक तरकारी खेतीको प्रवद्र्धन गरिरहेको पैंचो पसल प्रालिका प्रबन्ध निर्देशक ध्रुव न्यौपाने जलवायु परिवर्तनले हुने असर न्यूनीकरण गर्न मानिसहरूको आहार संस्कृतिमा पनि परिवर्तन गर्नुपर्ने बताउँछन्। आहारविहारमा परिवर्तन गर्दै त्यसअनुरूपको उत्पादनमा लाग्ने गरी योजना बन्नुपर्छ, उनले भने। सुनवल नगरपालिकाकी मेयर विमला अर्याल विपद् व्यवस्थापनका साथै मौसम परिवर्तनका असरका विषयमा नागरिकलाई सचेत गराउने कार्य थालनी भएको बताउँछिन। स्थानीय सरकारले नागरिकलाई सचेत बनाउने अभियान थालेका छन्। यसले कृषि उत्पादनमा ह्रास हुन नदिन सहयोग गर्छ। मौसमी सूचना पनि छैन जलवायु अनुकुलनका लागि मौसमी सूचना प्रणाली प्रभावकारी हुनुपर्ने तर्क विज्ञहरूको छ। जलवायु विज्ञ ढकालले पानी पर्ने सूचना प्रणाली प्रभावकारी भयो भने क्षति कम हुने बताउँछिन। धान काटिरहेका किसानले लगातार पानी पर्दैछ भन्ने सूचना पाएका भए स्याहार्न भ्याउँथे। तर, मौसम विभागको सूचना नागरिकसम्म पुग्न सकेन। यसले बढी क्षति भयो, उनले भनिन्। मौसमी सूचना प्रणाली विकासमा तीन तहका सरकारले काम गर्न सकेका छैनन्। यसो हँुदा नागरिकले विपद् भित्रिएपछि मात्रै जानकारी पाउँछन्। पूर्वाधार विकासका कामदेखि खेती प्रणालीमा समेत यसको प्रत्यक्ष असर देखिएको छ। फोहोर व्यवस्थापनमा तीन तहकै सरकार बेखबर छन्। लुम्बिनी प्रदेशमा चार उपमहानगर भए पनि फोहोर व्यवस्थापनको गतिलो प्रणाली विकास गरिएको छैन। बुटवल उपमहानगरले वर्षाैंदेखि तिनाउ नदी बहाव क्षेत्रमा फोहोर विसर्जन गर्दै आएको छ। जसको प्रत्यक्ष असर स्थानीयले मात्रै होइन तल्लो तटीय क्षेत्रमा खेती गर्ने किसानलाई परेको छ। प्लास्टिकजन्य फोहोरले खेती नहुँदा रुपन्देही तिलोत्तमाका किसानले आन्दोलन नै गरेका थिए। नहर हुँदै सहरको फोहोर खेतीमा पुग्ने गरेको हो। बेमौसमी मनसुनले मारमा नागरिक भदौसम्म पनि पानी नपरेपछि रुपन्देही मर्चवारका कतिपय किसानले सुक्दै गएको धान काटेर वस्तुभाउलाई खुवाए। बचेको धान अहिले धान पसाएर झुल्ने लागेको बेला भने डुवानमा परेको छ। मर्चवारका पत्रकार रामविकास चौधरी भन्छन्, किसान मारमा छन्। कुनै सरकारबाट राहतका कार्यक्रम ल्याइएको छैन। अहिले धान पानीमा ढलिरहेको उनले बताए। पानी नपरेपछि धान रोप्न नपाएका बाँकेको नरैनापुरका किसान सुक्खाग्रस्त क्षेत्र घोषणा गर भन्दै आन्दोलनमा उत्रिए। भदौसम्म उनीहरूको त्यही माग थियो। लगातार ८ दिनदेखि परेको वर्षाले डुवानमा पारेपछि धेरै घरपरिवार विस्थापित भएका छन्। अब भोकमरीसँगै रोगको त्रास पनि बढेको छ।गाउँपालिकाका अध्यक्ष इस्तियाक अहमद शाह भन्छन्, धेरै घरपरिवार सार्वजनिक स्थानमा सेल्टर लिएर बसिरहेका छन्। खेत पुरै डुवानमा छ। स्थानीयका अनुसार नरैनापुरमा कम्तीमा २ सय घर पूर्ण रूपमा क्षतिग्रस्त छन्। कम्तीमा हजारभन्दा बढी परिवार प्रत्यक्ष रूपमा प्रभावित बनेका छन्। गाउँपालिका विपद् शाखा प्रमुख तथा सूचना अधिकारी लक्ष्मीकान्त मिश्रका अनुसार छवटै वडाका अधिकांश गाउँ जलमग्न छन्। नगरपालिकाको कृषि शाखाका अनुसार नरैनापुरमा ३ हजार ७ सय ८ हेक्टर खेतीयोग्य जमिन छ। त्यसमध्ये २ सय ६० हेक्टर भूमिमा मात्रै सिँचाइ पुगेको छ। ६८ प्रतिशत जमिनमा हुने खेती आकाशे वर्षामा भर पर्नुपर्छ। पछिल्लो खडेरीका कारण किसानले १५ प्रतिशत जमिनमा मात्रै धान रोपेका थिए। तर, त्यसको आधा पानी नपाएर सुकेको थियो। अहिले अविरल वर्षाका कारण नरैनापुरमा मात्रै २ हजार ६ सय ९६ धरधुरी डुवानमा परेका छन्। असर देखिन थालेका छन् जलवायु वैज्ञानिकहरूका अनुसार असोज मनसुनको समय होइन। तर, पछिल्ला दुई दशकदेखि बेमौसमी मनसुनका घटनाहरू देखापरिरहेका छन्। सिनियर डिभिजनल मेटिरियोलोजिस्ट डा इन्दिरा कँडेलका भनाइमा नेपालबाट मनसुन बाहिरिने समयपछि सर्दै गएको छ। उनी भन्छिन्, सन् १९६८ देखिको तथ्यांक हेर्ने हो भने सन् २००० भन्दाअघिका धेरैजसो वर्षहरूमा सेप्टेम्बर महिनामै मनसुन बाहिरिने गरेको देखिन्छ। सन् २००० पछिका धेरैजसो वर्षहरूमा अक्टोबरमा बाहिरिने गरेको देखिन्छ। मिटिरियोलोजिस्ट डा कँडेलको भनाइमा मनसुनको समय परिवर्तन हुनु र यस्तो मनसुन भीषण हुनुको पछाडि वैज्ञानिकहरूले जलवायु परिवर्तनलाई कारण मानिरहेका छन्। पछिल्लो समय परिरहेको पानी जलवायु परिवर्तनको प्रभाव रहेको विज्ञहरूले बताएका छन्। तर सरकारी संयन्त्रसँग कुन स्थानमा कति पानी परिरहेको छ भन्ने तथ्यांक दिने प्रणालीसमेत विकास हुन सकेको छैन। मौसमी पूर्वानुमानमा पछिल्लो समय मेल खाए पनि स्थानीयको पहुँचमा त्यो सूचना पुग्न नसक्दा क्षति बढिरहेको छ।"
प्रतिबन्धित भारतीय नोटको अवैध ओसार पसारमा महिलाको प्रयोग,"वीरगन्ज : नेपालमा प्रतिबन्धित भारतीय नोटको अवैध ओसार पसारमा महिलाको प्रयोग गर्न थालिएको छ। नेपालमा भारतीय ५ सय , १ हजार र २ हजार दरका नोट प्रतिबन्धित छ। ती नोटको अवैध ओसार पसारमा यसअघि पुरुषको मात्रै प्रयोग हुँदै आए पनि अब भने कारोबारीले त्यस्ता काममा महिलाको प्रयोग गर्न थालेका हुन्। यसै क्रममा प्रहरीले नेपालमा प्रतिबन्धित भारतीय नोटसहित तीन जना महिलालाई पक्राउ गरेको छ। विशेष सूचनाको आधारमा वडा प्रहरी कार्यालय बिर्ता र प्रहरी चौकी ईनर्वाबाट खटिएको संयुक्त प्रहरी टोलीले वीरगन्ज १६ रजतजयन्ती चोकबाट नेपाल प्रतिबन्धित भारतीय नोट २८ लाख ५६ हजारसहित तीन जना महिलालाई पक्राउ गरेको हो। पक्राउ पर्नेमा नुवाकोट जिल्लाको साविक गाविस शिखरवेसी ७ की ४५ वर्षीया अनिता तामाङ्ग, त्यही ठाँउकी ४४ वर्षीया सरिता अग्रवाल र धादिङ घर भएकी ३० वर्षीया मन्जु तामाङ्ग रहेका छन्। उनीहरुको साथबाट भारतीय २ हजार र ५ सयको दरका नोट गरी २८ लाख ५६ हजार रुपैयाँ बरामद भएको पर्साका प्रहरी उपरीक्षक रमेश बस्नेतले बताए। बरामद नोटको स्रोत पनि नखुलेको उनले बताए। बरामद नोट र पक्राउ परेका महिलाहरुलाई आवश्यक कारबाहीको लागि सोमबार राजश्व अनुसन्धान कार्यालय पथलैया बारामा बुझाइएको बस्नेतले जानकारी दिए।"
माओवादीका संस्थापक नेता गौतम पहिलो पटक चुनावी मैदानमा,"ओखलढुंगाः नेकपा माओवादीको जिल्लाका संस्थापक नेता बाबुराम गौतम पहिलो पटक चुनावी मैदानमा छन्। उनले सत्ता गठबन्धनबाट प्रदेश ख को टिकट पाएका हुन्। नेकपा माओवादीले २०५२ साल फागुन १ गते जनयुद्ध घोषणा गर्दा गौतमसहित ३ जना ओखलढुंगाबाट सहभागी थिए। ओखलढुंगा काठमाडौं सम्पर्क समिति मार्फत उनी जनयुद्धमा सहभागी थिए। गौतमले माओवादी निकट मजदुर संगठन ट्रेड युनियन महासंघको लामो समय नेतृत्व गरे। २०६० सालमा महासचिव र त्यसपछि उपाध्यक्ष हुँदै हाल पार्टीको केन्द्रीय सदस्य तथा जिल्ला इञ्चार्ज छन्। पार्टी संगठनमा इमान्दार र वैचारिक नेताका रुपमा चिनिएका गौतमको चुनावी अनुभव पहिलो हो। यस अघिका निर्वाचनहरुमा उनी जिल्लाबाट सिफारिस भए पनि उम्मेवार बन्न सकेका थिएनन्। यस पटक सत्ता गठबन्धनबाट उम्मेदवार बनेका गौतम आफ्नो सहज जित हुने विश्वासमा छन्। जिल्लामा लामो समय काम गरेर भिजेका र गठबन्धनका साथका कारण चुनाव जित्नेमा ढुक्क छु, उनले भने। उनी लिखु गाउँपालिका वडा ९ स्थित पोकलीमा २०३४ सालमा जन्मिएका हुन्। गौतमको एमालेका युवा नेता ज्ञानबहादुर खड्कासँग रोचक भिडन्त हुने देखिएको छ। युवाहरुमाझ लोकप्रिय र आर्थिक हिसाबले सम्पन्न खड्का २०७४ सालका स्थानीय निर्वाचनमा सुनकोसी गाउँपालिकामा झिनो मतान्तरले पराजित भएका थिए। अन्य उम्मेदवारहरु चुनावी मैदानमा भए पनि खड्का र गौतम नै यस क्षेत्रका मुख्य प्रतिस्पर्धी हुन्।"
कियाराले अप्रिलमा लगनगाँठो कस्ने,"मुम्बई : बलिउड अभिनेत्री कियारा आडवाणीले सन् २०२३ को अप्रिलमा लगनगाँठो कस्ने भएकी छन्। लामो समयदेखि अभिनेता सिद्धार्थ मल्होत्राको प्रेममा रहेकी कियाराले उनीसँगै लगनगाँठो कस्न लागेकी हुन्। कियारा र सिद्धार्थ लामो समयदेखि प्रेममा रहे पनि उनीहरूले आफ्नो सम्बन्धलाई गुपचुप राख्दै आएका थिए। भारतीय मिडियाको क्यामरामा यी दुई धेरै पटक कैद भइसकेका थिए। जहाँ जाँदा पनि यी दुई सँगै हुथे। तर, यी दुईले आफ्नो सम्बन्धका बारेमा भने केही पनि बोलेनन्। दुवैले आफूहरू मिल्ने साथी भएको दाबी मात्रै गर्दै आएका थिए। टेलिभिजन शो कफी विथ करणको सातौं सिजनमा यी दुईबीचको सम्बन्ध खुलासा भएको हो। सन् २०१८ मा यी दुईबीच लस्ट स्टोरिज फिल्मको पार्टीमा पहिलोपटक भेट भएको थियो। त्यसपछि शेर शाहको छायांकनका क्रममा उनीहरूले अनस्क्रिन रोमान्स गरेको खबर बाहिरिएको थियो। बलिउड लाइफ म्यागजिनका अनुसार पछिल्लो समय यी दुईबीच गोप्य रुपमै विवाहको तयारी भइसकेको छ। परिवारका सदस्य र आफन्तको उपस्थितिमा वैवाहिक कार्यक्रम गर्ने योजनासमेत बनाइसकेको बलिउड लाइफ म्यागजिनको दाबी छ। बलिउड कलाकार धेरै जनालाई निम्तो नगरिने र सिद्धार्थको परिवार तथा नातेदारको उपस्थितिमा दिल्लीमा विवाह हुने जनाएको छ। शेर शाह चलचित्रबाट दुवै कलाकारले निकै राम्रो प्रतिक्रिया पाएका छन्। गत अगष्ट १२ मा रिलिज भएको चलचित्रमा सिद्धार्थले कारगिलका हिरो क्याप्टेन विक्रम बत्राको भूमिका निर्वाह गरेका थिए। कियरा भने सिद्धार्थसँग रोमान्टिक नायिकाको भूमिकामा प्रस्तुत भएकी छन्। केही समय पहिले कियराले लगाएको दुई लाख १७ हजारको गाउनले पनि छुट्टै चर्चा कमाएको थियो। सेतो रंगको पहिरनमा उनी निकै सुन्दर देखिएकी थिइन्। उनको सुन्दरता सामाजिक सञ्जालमा पनि चर्चाको विषय बनेको थियो। उनको गाउनको डिजाइन चर्चित डिजाइनर राल्फ लाउरेनले गरेकी थिइन्। जसको मूल्य दुई लाख १७ हजार रुपैयाँ भारतीय रुपैयाँ रहेको थियो। एजेन्सी"
चक्रपथ अर्थात् विकासपथ,"मोटरबाटो भेट्न कसैले पनि तीन घण्टाभन्दा बढी हिँड्न नपरोस्। नेपाल सरकार, मन्त्रिपरिषद्बाटै भएको निर्णय हो यो। विडम्बना, निर्णय निर्णयमै सीमित छ। सत्तामा हुँदा र बाहिरिएपछि नेताका रूप फरक देखिन्छन्। नागरिकलाई के फाइदा हुन्छ र देशमा के कसरी विकास हुन्छ भन्ने पटक्कै सोच्दैनन्। राजनीतिक इच्छाशक्तिको अभावका कारण यस्ता दर्जनौं होइन, हजारौं योजनाआयोजना नेपाल सरकारसँग होलान्, जुन निर्णय गरिएका छन् तर कार्यान्वयनमा आएका छैनन्। आइहाले पनि कछुवा गतिमा छन्। यस्तैमध्येको एउटा गतिलो उदाहरण हो, बाहिरी चक्रपथ। जसमा झन्डै ४० करोड रुपैयाँ बालुवामा पानी खन्याएसरह छ। सीमा जोडिएको देश चीनमा दृष्टि लगाऔं, बेइजिङमा ७ वटा चक्रपथ छन्। गोन्जाओमा ८ अनि सांघाईमा ९ वटा। नेपालमा पहिलोपटक २०२७२८ सालतिर काठमाडौंललितपुर जोड्ने पहिलो चक्रपथ बन्यो। २७ किलोमिटर लामो दुई लेनको चक्रपथमध्ये कोटेश्वरकलंकी खण्ड चीनको सहयोगमा आठ लेनको भव्यस्वरूपमा निर्माण भएको छ। बाँकी १७ किलोमिटर वर्षौंदेखि यथास्थितिमै छ, अलमलमै छ। दुई दशक (२०५९ साल) देखि चर्चामा छ, काठमाडौं उपत्यका (काठमाडौं, ललितपुर र भक्तपुर) जोड्ने ७२ किलोमिटर लामो यो बाहिरी चक्रपथ। जसको डीपीआर तयार भएको पनि १४ वर्ष पूरा भइसकेको छ। तर, निर्माण सम्पन्न हुन्छ कि हुन्न ? हुँदा कति दशक लाग्छ ? सरकारसँगै जवाफ छैन। २०७२ सालपछि नेपाल सरकारले यो बाहिरी चक्रपथलाई पी१ मा राखेको हो। अर्थात् पहिलो प्राथमिकतामै राखेको यस आयोजनाकै भविष्य अन्धकार देखिन्छ। लगानी बोर्डमा समेत छलफल भयो। चीनले बनाइदिन्छु भन्दा दिन सकेन न आफैंले बनायो। गर्यो त केवल बनाउने नाममा आफू र आफ्नालाई यो वा त्यो गर्ने नाममा तलबभत्ता खुवाउने काम। आयोजना ज्यूँका त्यूँ छ। बूढानीलकण्ठबाट सुन्दरीजल जानु पर्यो भने नारायणगोपाल चोकचाबहिलजोरपाटी हुँदै पुग्नुपर्ने बाध्यता छ। बाहिरी चक्रपथ बनेको भए चारपाँच किलोमिटरमा पुग्न सकिन्थ्यो। तर अहिले झन्डै २५ किलोमिटर दूरी फन्को मार्नु पर्छ। यस्तै ललितपुरको गोदावरीदेखि काभ्रेको साँगा जानुपर्ने नागरिक बाहिरी चक्रपथको अभावमा १० किलोमिटरको सट्टा झन्डै ३० किलोमिटर यात्रा गर्न बाध्य छन्। यस्ता दर्जनौं स्थान छन् जुन जनसंख्या बढेसँगै आवश्यकता महसुस गरिएको बाहिरी चक्रपथको अभावमा दैनिक यस्तै परिस्थितिको सामना गर्नु परिरहेको छ। कल्पना गरौं, डेढ दसकअघिमात्र बाहिरी चक्रपथ बनेको भए विकासले कति फड्को माथ्र्यो होला ? उपत्यकामा जनसंख्याको चाप बढेसँगै अवधारणा अघि सारे पनि आवश्यकता सम्बोधन गर्नमा सरकार प्रतिबद्ध भएको पटक्कै देखिँदैन। दुई दशकको यो अवधिमा चक्रपथ बनाउने भनिएका सबैजसो स्थानमा घरैघर बनिसकेका छन्। मुलुकमा संघीयता आएपछि जनसंख्या पनि गाउँ पस्छ भन्ने अनुमान गलत साबित भइसकेको छ। उपत्यकामा जनसंख्या घट्ने होइन, बढ्ने क्रम तीव्र रूपले जारी छ। हिजो डा बाबुराम भट्टराई नेतृत्वको सरकार हुँदा महानगरभित्रका सडक चौडा पार्नाले आजसम्म उपत्यकावासीले सास फेर्न पाएका हुन्। अब पनि नयाँ ठाउँहरूलाई जोड्ने गरी चक्रपथ नबनाउने हो भने भोलिका दिनमा उकुसमुकुस भएर बाँच्नुको विकल्प हुने छैन। सकारात्मक सोच, स्पष्ट योजना र इमान्दार प्रयासले मात्र विकास सम्भव हुन्छ। मिसन बनाएर विकास गर्ने हो भने नेपाल विकास यात्रामा धेरै माथि पुग्न सक्छ। यसनिमित्ता फेरि पनि प्रतिबद्धता, योजना र इमान्दार प्रयासको खाँचो पर्छ। प्राथमिकता नम्बर एकमा राखेर पनि बाहिरी चक्रपथ परियोजना कार्यान्वयन गर्न नसक्नु सरकारमा नेतृत्व गर्न गएका सबै दलका शीर्षनेतामा दूरगामी सोच छैन भन्ने पुष्टि हुन्छ। बाहिरी चक्रपथ बनाएर नयाँ सहरहरूको विकासलाई प्रोत्साहन नगर्ने हो भने अबको १० वर्षपछिको अवस्था कस्तो होला ? अध्ययनदेखि डीपीआरसम्मका नाममा झन्डै ४० करोड खर्च गरियो। सारांशमा भन्नुपर्दा हात्ती पाल्ने काम मात्र भयो। पूरै चक्रपथ तत्काल सम्भव नभए पनि केही खण्डखण्ड बनाउन अझै पनि सकिन्छ। विडम्बना, महत्त्वाकांक्षी आयोजना ल्याइन्छ तर बजेट त्यसअनुसार विनियोजन गरिन्न। यसरी बालुवामा पानी हाल्दै जाने हो भने देशको अवस्था के होला ? सकारात्मक सोच, स्पष्ट योजना र इमान्दार प्रयासले मात्र विकास सम्भव हुन्छ। कुनै समय नेपालले सहयोग गरेका देशहरू अहिले नेपाललाई लोभ्याउने विकासको विश्व प्रतिस्पर्धामा छन्। मिसन बनाएर विकास गर्ने हो भने नेपाल विकास यात्रामा धेरै माथि पुग्न सक्छ। यसनिमित्त फेरि पनि प्रतिबद्धता, योजना र इमान्दार प्रयासको खाँचो पर्छ। सडक सञ्जालले नै विश्वका मुलुकलाई कहाँबाट कहाँ पुर्याएका छन्। यस लेखमा चर्चा गर्न खोजिएको विषय हो, चक्रपथ। जसले आबद्धता, उत्पादन, पर्यटन, रोजगारीदेखि सहरी जीवनशैलीसम्मलाई प्रत्यक्षपरोक्ष प्रभाव पारिरहन्छ। चक्रपथका योजना ठाउँठाउँमा अघि सारेको पाइन्छ। जस्तो भक्तपुरमा चक्रपथ बनाउने कार्यको थालनी २०५८५९ आर्थिक वर्षदेखि भएको हो। जिल्ला विकास समितिले साबिकका दुई नगरपालिका (भक्तपुर र मध्यपुरठिमी हाल सूर्यविनायक र चाँगुनारायण गरी चार नगरपालिका) र १६ गाउँ विकास समितिलाई समेटेर ५२७ किलोमिटरको चक्रपथको अवधारणा ल्यायो। बर्सेनि ४० लाखको दरले बजेट छुट्ट्यायो, ट्र्याक खोलिसकेको छ। हालसम्म चार करोडभन्दा बढी खर्च भइसकेको छ। तर २२ वर्ष बित्दा पनि भक्तपुर चक्रपथले पूर्णता पाएको छैन। विकास कति गर्ने ? यसको तथ्यांकीय जवाफ हुँदैन। जे जति विकास भक्तपुरमा देखिएको छ, सम्भवतः यो चक्रपथ समयमै पूर्ण गर्न सकेको भए सायद दोब्बर विकास हुन्थ्यो नै। जनजीवन उसैबेलादेखि सहज र गुणस्तरीय हुन्थ्यो नै। बागमती प्रदेशको सदरमुकाम रहेको उपमहानगरपालिका हेटौंडामा ६३ किलोमिटर लम्बाइको चक्रपथ बनाउने गरी थालिएको काम पनि अधुरै छ। यसैगरी प्रदेश १ को सदरमुकाम विराटनगर महानगरपालिकाले चक्रपथको अवधारणा २४ वर्षअघि नै ल्याएको हो। दुर्भाग्य, यतिका वर्षमा पनि ४२ किलोमिटर लामो चक्रपथको आजसम्म ट्र्याक खोल्ने कामले समेत पूर्णता पाउन सकेको छैन। यसमा पनि इच्छाशक्तिको अभाव प्रमुख कारण देखिन्छ। टुक्रे बजेट र जिम्मेवार निकायको नालायकीपन पनि कारण छन्। नेपालका थुप्रै यस्ता ठूला सहरले चक्रपथको अवधारणा अघि सारे पनि पूर्णता पाउन सकेका छैनन्। थाल्नु एउटा पाटो, सक्नु अर्को पाटो। आजसम्म थालिएका सबै चक्रपथ तत्तत् समयमा पूरा भएको भए तत्तत् ठाउँको विकासले कत्रो फड्को माथ्र्यो होला ? विकास र समृद्धि काम सक्नुमा छ। सर्वप्रथम सपना देख्नु राम्रो, एक दिन यी सपना पूरा हुनेछन् र बदल्नेछन् नागरिकका समृद्धि हुने सपना। पछिल्लो समय विश्वकै सबैभन्दा लामो चक्रपथ अफगानिस्तानमा बनेको छ। सन् २००३ मा खुला गरिएको २०९२ किलोमिटर लामो यसले उक्त देशका दुई तिहाइ जनसंख्या समेट्छ। यो चक्रपथ नेपालमा बनेको हुन्थ्योे भने पूरै देशलाई एक फन्को लगाउन सम्भव हुन्थ्यो। जुन विकासका लागि बलियो आधार हुन्छ। नेपाल सरकारको नेतृत्वमा पुग्नेहरूसँग सायदै यस्तो कल्पनाशीलता देखिएको छ। चीनको बेइजिङमा २०१६ मा बनेको चक्रपथ ९ सय ४० किलोमिटर लामो छ। रुस, इजिप्ट, जर्मनी, बेलायत, अमेरिका, भारत, ब्राजिल आदि देशमा चक्रपथको संसार छुट्टै छ। विश्वमा सबैभन्दा बढी चक्रपथ बनाउने देश चीन हो। यसले रिङरोडको अवधारणामै छलाङ मारेको छ। चक्रपथ निर्माण गरेर विकासलाई बलियो बनाउने राष्ट्रहरूबाट नेपालले प्रेरणा लिन अब ढिला गर्नु हुँदैन। प्रतिफल आउने गरी गरिएको लगानी सही ठहर्छ। चक्रपथ बनाउन सके विविध सुविधा पाइन्छ, इन्धनको खपत कम, समय बचत आदि। स्वार्थपूर्तिका लागि ठूलालाई रिझाउन योजनाआयोजनामा करोडौं बजेट छुट्ट्याएका उदाहरण एक होइन, अनेक छन्। चक्रपथ निर्माण अपरिहार्य विषय हो। जसले कम्तिमा विकासको जग बसाल्छ। तर सबैले यो सोचेका छैनन्। नेपालको साँच्चै विकास गर्ने हो भने २ सय ९३ नगरपालिका र ४ सय ६० गाउँपालिकाले नै एकएकवटा चक्रपथ बनाउन सके नेपालको विकास र त्यसले दिने समृद्धिले नागरिकको जीवनशैली अवश्य उच्च हुनेछ। नेपाल विश्वप्रतिस्पर्धामा धेरै अघि हुनेछ। संघीयतापछि पहिलो कार्यकालका जनप्रतिनिधिले थालनी नगरे पनि पनि दोस्रो कार्यकालका जनप्रतिनिधिले यो सोचून् र थालून्। जति सकिन्छ पाँच वर्षभित्र दत्तचित्त भएर निर्माण गरुन्। चक्रपथ निर्माण साझा स्वार्थको काम भएकाले नागरिक समुदायले पनि यसलाई पूर्णता दिनुपर्छ भनेर जनप्रतिनिधिलाई अवश्य निगरानी गरुन्। भ्यु टावर र स्वागतद्वारमा खर्च गर्दाजस्तो विरोध चक्रपथ निर्माणमा कसैले गर्ने छैनन्। न्यु कलकत्ताको विकासको परिकल्पना एकपटक सबै जनप्रतिनिधिले चिहाउन जरुरी छ। त्यसपछि भन्नेछन् चक्रपथमा लगानी गर्दा भविष्य बन्नेछ। कतिपय गाउँ अत्यन्तै विकट छन् जसले चक्रपथमा लगानी गर्नु बालुवामा पानी खन्याएसरह हुन्छ भन्लान्। भौगोलिक विकटता र बजेटका दृष्टिले कम्तीमा ट्र्याक खोल्न सकिन्छ। एउटा गीत छ, सपना भैगो गाडी चढी सहर जाने। अब हुम्लावासीले सधैं यस्तै गीत गाएर बस्न नपरोस्। कल्पना गर्न सकिन्छ, हालसम्म सडक सञ्जालले नछोएको हुम्लाका सातवटै पालिकामा चक्रपथ बन्यो भने ? यस्ता विकट पालिकामा कम्तीमा ट्र्याकमात्र भए पनि खोलुन्। गाउँको श्रम गाउँमै लगाउन, गाउँको स्रोतसाधनलाई गाउँमै प्रयोग गर्न, गाउँमै लगानी गर्न, ग्रामीण विकासलाई टेवा दिन दुर्गममा पनि चक्रपथ आवश्यक छ। सहरमा जनसंख्या छ र पो चक्रपथ भन्नेहरू छन् तर होइन, स्विट्जरल्याण्डका गाउँ पुग्नेले भन्नेछन्, गाउँले जनजीवन पनि गुणस्तरीय बनाउन जरुरी छ। त्यसैले गाउँगाउँमा चक्रपथ चाहिन्छ। नेपालका गाउँमा अझै ३३९२ प्रतिशत मानिस बसोबास गर्छन्। यसले पर्यटनसमेत प्रवद्र्धन हुन्छ। ग्रामीण गरिबी घटाउँछ। भ्यु टावर र डोजरे सडकबाट सिफ्ट भएर अब एकपटक चक्रपथको देशव्यापी अभियानमा जुटौं। तर, इन्जिनियरिङ, वातावरणीय र समग्र दृष्टिले परिपक्व भएर। युरोपका धेरैजसो ठूला सहरहरूलाई चक्रपथद्वारा सेवा दिइन्छ। यसरी नै हरेक स्थानीय सरकारले सहज सेवा दिन आवश्यक छ आफ्ना नागरिकलाई। सहरका बासिन्दा मात्र नेपाली नागरिक होइनन्। गाउँलाई यातायात सुविधाले जोड्दा आधारभूत सेवाको उपलब्धता सुचारु हुन्छ। आयातनिर्यात सबै सम्भव हुन्छ। त्यसैले चुरो कुरो भनेकै सडक आबद्धता हो। अब चक्रपथ चारैतिर बन्नुपर्छ। सबै पालिकास्थानीय सरकार अर्थात् गाउँका सिंहदरबारले चक्रपथको महत्त्व बुझ्नैपर्छ। बहुवर्षे योजनामा प्राथमिकताका साथ यसलाई अघि बढाउनै पर्छ। यसरी विकासको जग खनेसँगै चक्रपथले गाउँ वा सहरलाई फराकिलो बनाउँछ। विकासका अनेक सम्भावनालाई अवसर दिन्छ।"
मोरङमा दुई जनाको उम्मेदवारी खारेज,विराटनगर : आगामी प्रतिनिधि तथा प्रदेशसभा निर्वाचनका लागि मोरङमा मनोनयन दर्ता गराएका दुई जनाको उम्मेदवारी खारेज भएको छ। दुवै जनाले प्रदेशसभा सदस्य पदका लागि उम्मेदवारी दिएका थिए। मनोनयन दर्ता गराएका प्रेम बर्देवा र दीपेन्द्रकुमार चौधरी कायश्थको उम्मेदवारी खारेज भएको मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले जानकारी दिए। उनका अनुसार बर्देवाले मोरङ क्षेत्र नम्बर १ कमा स्वतन्त्र र चौधरीले क्षेत्र नम्बर २ कमा जनमत पार्टीका तर्फबाट उम्मेदवारी दिएका थिए। कर्जा सूचना केन्द्रको कालो सूचीमा परेको व्यक्ति भएको पाइएपछि बर्देवाको उम्मेदवारी खारेज गरिएको निर्वाचन अधिकृत गोपालप्रसाद थापाले बताए। लुम्बिनी विकास बैंकमा उनले खाता खोलेका थिए। पैसा नभएको खाताको चेक काटेर दिएको र तीन पटकसम्म पनि पैसा जम्मा नगरेपछि बर्देवाको चेक बाउन्स गरेर बैंकले कर्जा सूचना केन्द्रलाई जानकारी गराएको पाइएको जानकारी थापाले दिए। चौधरीले भने निर्वाचन आयोगले गरेको जरिवाना नतिरेको पाइएको छ। गत स्थानीय तह निर्वाचनमा उम्मेदवार बनेका उनले निर्वाचन खर्च विवरण आयोगमा बुझाएका थिएनन्। खर्च विवरण नुबझाएपछि आयोगले जरिवाना गरेको र जरिवानावापतको रकम पनि नतिरेको पाइएपछि चौधरीको उम्मेदवारी खारेज गरिएको निर्वाचन अधिकृत नगेन्द्र केशरी पोखरेलले जानकारी दिए। उनका अनुसार गत स्थानीय तह निर्वाचनमा चौधरी मोरङको रतुवामाई नगरपालिका३ मा वडाध्यक्षको उम्मेदवार थिए। मोरङमा प्रतिनिधिसभा र प्रदेशसभा सदस्यका लागि २ सय २९ जनाको उम्मेदवारी परेको छ।
समावेशी सिद्धान्तको हुर्मत,"नेपालको संविधानको धारा ३८(४) ले भन्छ राज्यका सबै निकायमा महिलालाई समानुपातिक समावेशी सिद्धान्तका आधारमा सहभागी हुने हक हुनेछ। सामाजिक न्यायका रूपमा महिलालाई समावेशी सिद्धान्तका आधारमा राज्यका निकायमा सहभागिताको हक हुने व्यवस्था पनि संविधानले नै गरेको छ। राज्यका निकायमा पनि जनताको सार्वभौम अधिकार सम्पन्न सर्वाेच्च संस्था संसद् हो। त्यसमा महिलाको ३३ प्रतिशत प्रतिनिधित्व सुनिश्चित हुनुपर्छ। तर, आसन्न निर्वाचनमा प्रमुख दलहरूले उठाएका उम्मेदवारको सूची हेर्दा महिलाको हक छिन्न खोजेको प्रतीत हुन्छ। संवैधानिक व्यवस्थाको कार्यान्वयनका लागि समानुपातिक सूचीबाट महिलालाई संसद्मा लैजान त उनीहरू बाध्य नै हुन्छन्। तर, प्रत्यक्ष निर्वाचन प्रणालीमा भने महिलालाई दलहरूले पत्याउन कठिन मानेर संविधानको मर्मको हुर्मत लिँदै प्रहार गरेका छन्। महिलाले प्रत्यक्ष निर्वाचन जित्न सक्दैनन् भन्ने हेयपूर्ण निम्नस्तरीय सोचबाट महिलालाई उम्मेदवार नबनाउनु पितृसत्तात्मक व्यवहारको द्योतक हो। जुन अन्यायपूर्णमात्रै छैन, सरासर संविधानको मर्मको बर्खिलाप छ। दलहरूले महिलालाई मात्रै होइन, दलित, जनजाति, आदिवासी र पिछडिएको वर्गको प्रतिनिधित्वलाई पनि ख्याल गरेका छैनन्। २०७२ सालमा लिखित नेपालको संविधानको मूल मर्ममध्येको एक समावेशिताको सिद्धान्त हो। ७० वर्ष लामो संघर्षपछि जनताका प्रतिनिधिले लेखेको संविधानको मूल विशेषता सीमान्तकृत वर्गको राज्यका निकायहरूमा समावेशिता हो। तर, दलहरूले त्यस्तो वर्गलाई अपनत्व महसुस गराउने र संसद्मा प्रतिनिधित्व गराउन मतलब नगर्नु ७० वर्ष लामो संघर्षका उपलब्धिलाई कमजोर पार्नु हो। प्रतिनिधिसभाका लागि एमालेले दलितबाट २, कांग्रेसले १ र माओवादीले २ जना उठाएको छ। महिला एमालेले १२, कांग्रेसले ५ र माओवादीले ७ जनालाई चुनावी मैदानमा उतारेको छ। जनजातिमा पनि उस्तै कम उम्मेदवारी छ। देशैभरि उम्मेदवारको संख्या ६ हजार २ पुगेका छन्। तर त्यसमा महिला, दलित, जनजाति, आदिवासीको संख्या नगन्य छ। लोकतन्त्रमा चुनावलाई जित्ने र हार्ने मामलामात्रै सम्झेर त्यसअनुसारको व्यवहार दलहरूले गर्दा सीमान्तकृत वर्ग उपेक्षित भएको छ। जब कि जित र हारको खेलमात्रै होइन लोकतन्त्र। यो त जनताको प्रतिनिधित्वको व्यवस्था हो। सबै वर्ग, जाति र समुदायको प्रतिनिधित्व भएको इन्द्रेणी संसद् हाम्रो संविधानको परिकल्पना हो। हाम्रो समाज नै इन्द्रेणी समाज हो। तर, जनप्रतिनिधिमूलक संस्थाका लागि हुने निर्वाचनमा इन्द्रेणी उम्मेदवार नहुनु समाजको प्रतिविम्ब उतार्न नसक्नु हो। निर्वाचन अंकगणितको खेलमात्रै पनि होइन। अझ यो प्रदेशसभा, प्रतिनिधिसभा निर्वाचन त झन् संविधानलाई संस्थापन गर्दै जाने महत्वपूर्ण कडी पनि हो। नयाँ संविधान बनेपछि दोस्रोपटक यस्तो निर्वाचन हुँदै छ। यस्ता निर्वाचनमा इन्द्रेणी प्रतिनिधित्व हुन सक्दा नै संविधान संस्थागत विकासतिर लम्किन्थ्यो र समावेशी सिद्धान्तको मर्म व्यवहारमा उत्रन्थ्यो। दलहरू हाम्रो संविधानको विशेषता भाषणमा बताइरहन्छन्। २०६२०६३ को जनआन्दोलनको उपलब्धि यो संविधान र यसको विशेषता समावेशिता भन्ने दलहरूले व्यवहारमा त्यसैलाई उतार्न नसक्नु चाहिँ ठूलो कमजोरी हो। अझ यो त महिला, जनजाति र दलितमाथिको अन्याय नै हो। दलहरूले यो वर्गलाई केवल मतदातामा सीमित गर्ने धृष्टता गरेर संविधानले व्यवस्था गरेको समावेशी सिद्धान्तको हुर्मत लिएका छन्। आखिर संविधानका व्यवस्थालाई कार्यान्वयन गरी त्यसलाई सफल बनाउने प्रमुख दायित्व राजनीतिका खेलाडीहरू अर्थात् दलहरूकै हो। त्यसमा उनीहरू चुक्नु वा त्यसलाई घनघोर रूपमा उपेक्षा गर्नु व्यवस्थालाई कमजोर पार्नु हो। हेक्का के हुनुपर्छ भने महिला, दलित वा जनजाति जो कुनै समुदाय वा वर्गलाई उपेक्षा गर्ने व्यवस्था वा प्रणालीको आयु लामो हुँदैन। जस्तो कि यसअघिको व्यवस्था लामो टिकेन र अहिलेको समावेशी चरित्रको लोकतान्त्रिक गणतन्त्रात्मक व्यवस्था आयो। यसैले पनि अन्याय र विभेदलाई निरन्तरता दिनु व्यवस्थालाई उल्टो दिशामा धकेल्ने प्रयत्न हो। जुन सरासर अमान्य छ। निर्वाचनका समावेशी मुद्दा उम्मेदवार छनोटमा निष्ठाको चीरहरण कुन दलका कस्ता उम्मेदवार ?"
बारामा नाबालिग किशोरीलाई यौन दुर्व्यवहारको आरोपमा वडाध्यक्षविरुद्ध जाहेरी,सिमरा : निजगढ नगरपालिका वडा नं २ का वडाध्यक्षविरुद्ध नाबालिग किशोरीमाथि यौन दुर्व्यवहार गरेको आरोपमा किटानी जाहेरी परेको छ। १६ वर्षीया नाबालिग किशोरीका अभिभावकले मंगलबार साँझ वडाध्यक्षविरुद्ध निजगढस्थित इलाका प्रहरी कार्यालयमा जाहेरी दिएका हुन्। किशोरीकी आमाले प्रहरी कार्यालय पुगेर वडाध्यक्षविरुद्ध दिएको किटानी जाहेरीमा दसैंको टिकाको दिन घटना भएको उल्लेख गरेकी छिन्। जाहेरी दिने क्रममा अभिभावकसँगै किशोरी समेत प्रहरी कार्यालय पुगेकी थिइन्। वडाध्यक्षले दसैंको टिकाको राती साढे आठ बजे आफ्नै घरमा किशोरीमाथि यौन दुर्व्यवहार गरेको किशोरीकी आमाको आरोप छ। वडाध्यक्षले यसअघि पनि पटकपटक यौन दुर्व्यवहारको प्रयास गरेको र टिकाको दिन किशोरीलाई जबरजस्ती यौनजन्य गतिविधि गरेपछि न्यायका लागि उजुरी दिएको पीडित परिवारको भनाइ छ। पीडित अभिभावकका अनुसार किशोरी र छिमेकी वडाध्यक्षको भान्जी सानैदेखिका साथी हुन्। दसैंको टिकाको दिन वडाध्यक्षको भान्जीले नयाँ मोबाइलमा टिकटक आइडी बनाइदिनका लागि बोलाएकोले किशोरी साँझ उनको घरमा गएकी थिइन्। घर छेउमै रहेको वडाध्यक्षको घरमा किशोरी पुग्दा उनको साथी थिइनन्। साथीलाई उनको कोठामा नभेटेपछि किशोरीले बोलाउन थालेको र सोही समयमा वडाध्यक्षले पछाडिबाट समाउँदै आफ्नो कोठमा लगेको जाहेरीमा उल्लेख छ। वडाध्यक्षले कोठमा लगेर किशोरीको सहमती विपरित यौनजन्य गतिविधि गरिरहेको अवस्थामा उनको श्रीमती घरभित्र आएको आवाज सुनेलगत्तै वडाध्यक्षले किशोरीलाई छोडेको विवरण जाहेरीमा खोलिएको छ। वडाध्यक्षले जबरजस्ती यौन दुर्व्यवहार गरेको कुरा किशोरीले रुँदै सुनाएको र त्यसपछि कानुनी बाटो रोजेको अभिभावकको भनाइ छ। इलाका प्रहरी कार्यालय निजगढका प्रहरी निरीक्षक संजीव ओलीले वडाध्यक्षविरुद्ध कार्यालयमा किटानी जाहेरी आएको र जाहेरीलाई आधार मान्दा किशोरीमाथी जबरजस्ती करणी भएको देखिएकाले वडाध्यक्षलाई नियन्त्रणमा लिएर घटनाको अनुसन्धान गरिने बताए।
"कर्णालीमा बाढीपहिरोको वितन्डा : मृतक ३५ पुगे, २० बेपत्ता","सिमकोटदैलेख : एक सातादेखि निरन्तर वर्षाका कारण बाढीपहिरो चल्दा कर्णाली प्रदेशमा मृत्यु हुनेको संख्या ३५ पुगेको छ। २० जना हराइरहेका छन्। कर्णालीका सुर्खेत र रुकुमपश्चिमबाहेक ८ जिल्लामा जनधनको क्षति भएको प्रदेश प्रहरी कार्यालयका सूचना अधिकारी वरिष्ठ प्रहरी उपरीक्षक (एसएसपी) माधवप्रसाद श्रेष्ठले बताए। सबैभन्दा बढी जुम्लामा १० जनाको मृत्यु भएको छ, प्रदेश प्रहरी प्रवक्ता श्रेष्ठले अन्नपूर्ण पोस्ट्सँग भने, मुगुमा ८, कालीकोटमा ५, हुम्लामा ४, जाजरकोटमा ३, डोल्पामा २, सल्यानमा २ र दैलेखमा १ गरी प्रदेशभर ३५ जनाको दुःखद् मृत्यु भएको छ। मंगलबार साँझसम्मको विवरणअनुसार कर्णालीका १० वटै जिल्लामा गरी २० जना बेपत्ता छन्। कतै पहिरो जाने त कतै घर भत्किएका कारण बेपत्ता हुनेको संख्या २० पुगेको कर्णाली प्रदेश प्रहरी कार्यालय सुर्खेतले जनाएको छ। बेपत्ता हुनेमा सबैभन्दा बढी कालीकोटमा एक प्रहरीसहित १८, जुुम्ला र मुगुमा एकएक जना छन्। निरन्तर वर्षाका कारण उनीहरूको खोजीमा केही समस्या आएको प्रहरी प्रवक्ता श्रेष्ठले बताए। हामीले मातहतका प्रहरी कार्यालयचौकीलाई स्थलगत रूपमा परिचालन गरेका छौं। सुर्खेतबाट हवाई उद्धारका लागि हेलिकप्टरको व्यवस्था गरेका छौं। तर, दुर्भाग्य मौसम सुधार नभएका कारण सोचेअनुरूप प्रगति हुन सकिरहेको छैन, उनले भने। वर्षा हुने र कर्णालीका अधिकांश जिल्ला सञ्चारबाट विच्छेद हुने एकै बेला परेकाले बाढीपहिरोका घटनामा वृद्धि हुन सक्ने उनले बताए। उनका अनुसार पहिरोका घटनामा २१ जना घाइते भएका छन्। काममा गएका बेला खोलामा बाढी आउने, घर भत्किनेजस्ता घटनामा परेर कालीकोटमा ७, मुगु र हुम्लामा ५५, जुम्ला, जाजरकोट र रुकुमपश्चिममा ११ जना घाइते भएका छन्। ४८० घरमा क्षति, २,८८९ घरपरिवार बिस्थापित बाढीपहिरोले प्रदेशभर ४ सय ८० घरमा क्षति पुगेको छ। २ हजार ८ सय ८९ घर परिवार विस्थापित भएका छन्। प्रदेश प्रहरीका अनुसार मुगुमा १ सय ७८, दैलेखमा १ सय ३, दैलेखमा ६, कालीकोटमा ४, हुम्लामा ४०, सुर्खेतमा ८, डोल्पामा ४, जाजरकोट र रुकुमपश्चिममा २२ घरमा क्षति भएको छ। जुम्लाका १ हजार १ सय १३, मुगुमा ७ सय, दैलेखमा ५ सय ११, कालीकोटमा ३ सय ४४, मुगुमा १ सय ७८, हुम्लामा १ सय ५५ घरपरिवार बिस्थापित भएको श्रेष्ठले बताए। उनका अनुसार सुर्खेतमा ४५, रुकुमपश्चिममा ११ र जाजरकोटमा १० घर परिवार बिस्थापित भएका छन्। पर्यटकको उद्धार हिमापातले सिमकोट गाउँपालिका१ स्थित चाङला हिमालमा फसेका ७ जना पर्यटकको सकुसल उद्धार भएको छ। बाढीले कर्णाली नदीमा रहेका एक दर्जनभन्दा बढी झोलुंगे पुल बगाएको छ। जसले हुम्ला, मुगु, बाजुरा, कालीकोट, अछाम र दैलेख जोड्थे। बाँकी पुल पनि उच्च जोखिममा रहेको शिक्षक धनबहादुर धामीले बताए। बाजुरा भएर बग्ने कर्णालीमा तीनवटा पुल बगेको स्थानीयवासीले बताएका छन्। यससँगै आसपासका बासिन्दा बिस्थापित भएका छन्। खेतीयोग्य जमिन बगरमा परिणत भएको शिक्षक धामीले बताए। उनकाअनुसार स्वामिकार्तिक खापर र जगन्नाथ गाउँपालिका जोड्ने पुल पनि बगेको छ। जुन २०५२ सालमा बनाइएको थियो। पुल बग्दा स्वामिकार्तिक खापर १, २ जगन्नाथ३, ४ र ५ का बासिन्दाको आवतजावत बन्द भएको छ। पिलीचौर, कवाडी, बेर्मा, काप्डीलगायत ठाउँमा रहेका झोलुंगे पुलभन्दा माथि कर्णाली बगिरहेको प्रहरीले जनाएको छ। पिलुचौर जुकोट पुल उच्च जोखिममा छ। हुम्ला र मुगु भएर बग्ने कर्णालीका झोलुंगे पनि बाढीले लगेको छ। केही जोखिममा रहेको हुम्लाका कर्णबहादुर मल्लले बताए। बाजुराको जगन्नाथ र कालीकोट जोड्ने जितेगडाको पुल बग्दा आवतजावत बन्द भएको छ। जिल्ला प्रहरी कार्यालय बाजुराले पुलको सम्पूर्ण विवरण भने आउन नसकेको जनाएको छ।"
एनआरएनलाई लगानी सीमा हटाइँदै,"काठमाडौं : विदेशमा बस्ने नेपालीलाई लगानीको सीमा हटाउने तयारी सुरु भएको छ। सरकारले विदेशी लगानी तथा प्रविधि हस्तान्तरण ऐन २०७५ र नियमावली २०७७ मा पाँच करोडभन्दा कम विदेशी लगानी स्वीकार नगर्ने उल्लेख गरेको थियो। तर, सरकारले उक्त प्रावधान संशोधन गर्दै न्यूनतम सीमा दुई करोडमा झारेको छ। तैपनि गैरआवासीय नेपालीलाई लगानी गर्न सकस भएको गुनासो छ। गृहमन्त्री बालकृष्ण खाँडले गैरआवासीय नेपालीलाई लगानीको बन्देज हटाउने गृहकार्य भइरहेको बताए। गैरआवासीय नेपालीलाई नेपाली सरह लगानीको अवसर दिने तयारी अन्तिम चरणमा पुगेको खाँडले बताए। नेपाली नागरिकता त्यागेकालाई पनि नेपालीसरह लगानीको अवसर दिने व्यवस्था कार्यान्वयन गर्न समस्या फुकाउँदै छौं, मंगलबार गैरआवासीय नेपाली संघको साधारणसभामा गृहमन्त्री खाँडले भने। लगानीको सुरक्षा ग्यारेन्टी गरिएकाले ढुक्क भएर नेपालमा लगानी गर्न उनले आग्रह गरे। डेढ वर्षअघि नै १० अर्बको नेपाल एनआरएनए डेभलपमेन्ट फन्ड स्थापना भए पनि लगानी भित्रिन सकेको छैन। एनआरएनए अध्यक्ष डा बद्री केसीले सरकारले नीतिगत सहजीकरण नगर्दा डेढ वर्षदेखि लगानी भित्र्याउन नसकेको बताए। अध्यक्ष डा केसीले नेपालको कुल गार्हस्थ उत्पादनमा गैरआवासीयको हिस्सा ३३ प्रतिशत रहे पनि सरकारले विदेशमा बस्ने नेपालीलाई बेवास्ता गरेको गुनासो गरे। बर्सेनि १० खर्ब रेमिट्यान्स पठाउने श्रमिकलाई सामाजिक सुरक्षामा समेट्न सकेको छैन। संघले एक दशकअघिदेखि श्रमिकलाई सामाजिक सुरक्षामा जोड्न लबिङ गर्दै आए पनि हालैमात्र सामाजिक सुरक्षा कोषसँग एनआरएनएले सम्झौता गरेको छ। एनआरएनएले वैदेशिक रोजगारीमा गएका श्रमिकलाई पनि डेभलपमेन्ट फन्डको हिस्सेदार बनाउन खोजेको छ। संघका अनुसार नेपालभन्दा बाहिर ८० लाख नेपाली बसोबास गर्छन्। प्रधानमन्त्री शेरबहादुर देउवाले गैरआवासीय नेपालीलाई नेपालमा लगानी गर्न आग्रह गरेका छन्। कार्यक्रममा प्रधानमन्त्री शेरबहादुर देउवाले गैरआवासीयले उठाएका अधिकांश माग सरकारले सम्बोधन गरेकाले लगानी गर्न आह्वान गरेका हुन्। सरकारले वैदेशिक रोजगारीमा गएका नेपालीलाई आईपीओमा १० प्रतिशत कोटा निर्धारण गरेको छ। त्यस्तै नेपालमा डलर भित्र्याउन गैरआवासीयलाई नेपालमा डलर खाता खोल्ने सुविधा दिएको छ। संघका अर्का अध्यक्ष कुल आचार्य भन्छन्, नेपाली सरह लगानी गर्न पाउने व्यवस्था कार्यान्वयनको अन्तिम चरणमा पुगेको छ। लगानीको सीमा फुकाउन सके विदेशमा बस्ने अधिकांश नेपाली राष्ट्रको समृद्धिमा जोडिन पाउनेछन्। संघले १० अर्बको फन्डमार्फत वैदेशिक रोजगारीमा गएका, खाडी मुलुकमा माइग्रेन भएर बसेको, विभिन्न देशमा विद्यार्थी भिसामा गएका, नेपाली मूलका विदेशी नागरिक र नेपाली बोल्ने तर धेरैअघि गएका नेपालीलाई पनि समेट्ने योजना बनाएको छ। नेपाल उद्योग वाणिज्य महासंघका वरिष्ठ उपाध्यक्ष चन्द्र ढकालले पनि झन्झटिला नियम कानुन संशोधन भइरहेकाले नेपालमा लगानी गर्न आग्रह गरेका छन्। तपाईं बसेको मुलुकभन्दा नेपालमा राम्रो प्रतिफल पाइन्छ, नेपालमा लगानी गर्नुहोस्, उनले भने।"
"जो पहुँचवाला, उही उम्मेदवार","काठमाडौं : निष्ठाको राजनीतिमा खडेरी लागेको छ। दलहरूले राजनीतिक योगदानको अवमूल्यन गर्दै पहुँचवालालाई टिकट बाँड्न थालेका छन्। मंसिर ४ गते हुने प्रतिनिधिसभा र प्रदेशसभा निर्वाचनको उम्मेदवारीमा नातागोता, पैसावाल, अति समर्थक, अति निकटस्थहरू हाबी देखिएका छन्। दलीय पहुँच भएका उद्योगीव्यापारी, ठेकेदार, नेताका आफन्त, माफिया, बिचौलियाको बोलवाला बढेको छ। सत्तामा पुग्न विचार, सिद्धान्त बिर्सिन्छन्। जस्तोसुकै सम्झौता गर्छन्। शक्तिको आडमा विधि प्रक्रिया मिच्ने प्रवृत्ति हावी छ। राजनीतिमा योगदान गरेका नेता, कार्यकर्ता छाडी दलीय नेतृत्वले व्यापारी, उद्योगी, ठेकेदारलाई च्याप्ने गरेका छन्। उनीहरूले नै पार्टी चलाइरहेको अवस्था छ। निष्ठावान इमान्दार नेता, कार्यकर्ता पाखा लगाइएका छन्। मुलुक दूषित राजनीतिक घनचक्करमा जकडिएको छ। पैसा, पहुँच हुनेहरूले पार्टी फेरिफेरि टिकट लिएका छन्। इमानदार नेता तथा कार्यकर्ता टिकटबाट बञ्चित भएका छन्। जेलनेल भोगेका, जनयुद्ध लडेका, संघर्षमा परिवार गुमाएकाहरूभन्दा शक्ति र पैसावालाको बोलवाला राजनीतिमा चल्न थालेको छ। जसकारण पार्टीका इमानदार, निष्ठावान नेताले बागी उम्मेदवारीसमेत दिएका छन्। कतिपय भने तमासा हेरेर मौन बसेका छन्। पैसा र पहुँच नभएका नेता, कार्यकर्ता उपेक्षित भएका छन्। राजनीतिक विश्लेषक डा लोकराज बराल सिद्धान्त र निष्ठाको राजनीति हराउँदै गएको बताउँछन्। राजनीतिमा स्वेच्छाचारिता बढेका कारण पार्टीहरूमा भाँडभैलो भइरहेको उनको तर्क छ। यहाँ कुर्सीका लागि जे पनि सम्झौता गर्न नेताहरू लागेका छन्। यहाँ समानुपातिक समावेशी नारा मात्रै छ। पार्टीको सिद्धान्त निष्ठा सबै हराउँदै गएको छ, उनी भन्छन्, यो सबै नेतृत्वको कमजोरीले नै भएको हो। पार्टीहरूमा केही नेताको दबदबा भएकै राजनीति बिग्रिएको उनी बताउँछन्। राजनीतिमा व्यापारीलाई प्रोत्साहन दिनु राम्रो नभएको उनको तर्क छ। पुराना राजनीतिज्ञ नीलाम्बर आचार्य सिद्धान्त र निष्ठाको राजनीति ओझेलमा परेको बताउँछन्। गठबन्धनका नाममा निष्ठा, सिद्धान्तको अबमूल्यन भएको उनको तर्क छ। बिना निष्ठा, सिद्धान्तका गठबन्धन भएका छन्। हिजो जसलाई ठूलाठूला आरोप लगाइयो उसैसँग हात मिलाउँछन्। तर, सिद्धान्त र निष्ठा ? आचार्य भन्छन्। उम्मेदवारी जनताको भावनाअनुसार नभएको उनी बताउँछन्। जस्तो हुनुपर्ने हो, त्यस्तो भएको छैन। उम्मेदवार वितरणमा दुरुपयोग भएको छ। अझ समानुपातिकमा विकृति छ, उनी भन्छन्, मतदाताको अपेक्षाअनुसारको उमेदवारी नै छैन। काम गर्न सक्ने वा हिजो राम्रो काम गरेको त्यागीलाई टिकट दिएको भएको राम्रो हुने उनको भनाइ छ। उनका अनुसार प्रत्यक्षतर्फ उम्मेदवारी वितरणमा महिलाको प्रतिनिधित्व न्यून छ। चन्दा दिएको आधारमा उम्मेदवार बनाउने प्रवृत्ति गलत रहेको उनी बताउँछन्। माओवादी केन्द्रका युवा नेता लेखनाथ न्यौपाने यो व्यवस्थाकै खराबी भएको टिप्पणी गर्छन्। अहिलेको राजनीतिक व्यवस्था, निर्वाचन प्रणालीबाट धेरै अपेक्षा गर्ने ठाउँ नरहेको उनको ठम्याइ छ। हामीले जुन व्यवस्था अगिंकार गरिरहेका छौं। जुन निर्वाचन प्रणालीलाई मापक बनाएका छौं। यो व्यवस्थाले तल्लो वर्गलाई समेट्छ भन्नु नै गलत हो। यो व्यवस्थाको चरित्र नै यस्तै हो। यसले यस्तै पात्र र चरित्रलाई खोज्छ, न्यौपाने भन्छन्, दुःख पाएका कार्यकर्ता, क्षमता भएका मानिस त यो व्यवस्थामा खोज्दै खोज्दैन। यसबाट धेरै अपेक्षा नगरौं। यो व्यवस्थामा अहिले जे भइरहेको त्यो पनि स्वाभाविक नै हो। यो व्यवस्था आदर्श मान्नेहरू नै मूल पार्टी भएकाले उनीहरूबाट ठूलो अपेक्षा राख्नु गलत भएको उनको तर्क छ। अन्ततः पाखा देश र जनताका लागि जीवन समपर्ण गर्ने नेताहरू विभिन्न दलमा छन्। तर, उनीहरूको योगदानको कुनै मूल्यांकन हुँदैन। उनीहरू नेतृत्वको चाकडी, चाप्लुसी गर्दैनन्। जसकारण पनि पाखा लगाइन्छन्। सशस्त्र द्वन्द्व लडेका नेता, कार्यकर्ता माओवादीमा पाखा लगाइएका छन्। उनीहरूको नामोनिसान छैन। उनीहरू हरेक अवसरबाट बञ्चित छन्। धेरै अवसर नवप्रवेशीले लिइरहेका छन्। युद्ध लडेकाहरू कोही वैदेशिक रोजगारीमा गएका छन्। कोही यही दुःखका साथ जीविका चलाइरहेका छन्। तर, नेतृत्वले उनीहरूको वास्ता नै गरेका छैनन्। माओवादी उपमहासचिव हरिबोल गजुरेलदेखि युवा नेता लेखनाथ न्यौपानेसम्मले टिकट पाएनन्। पुराना कम्युनिष्ट नेता रामचन्द्र झाले गठबन्धनविरुद्ध वागी उम्मेदवारी दिएका छन्। बाँकेमा पुराना नेता दलबहादुर सुनारले टिकट पाएनन्। उनले वागी उम्मेदवारी दिएका छन्। उनीहरू दुवै जना एकीकृत समाजवादीमा थिए। जता अवसर त्यतै आफू रहेको पार्टीले टिकट नदिएपछि रातारात पार्टी परिवर्तन गर्नेहरू धेरै देखिएका छन्। जसले टिकट दिन्छ उतै जाने प्रवृत्ति बढेको छ। लालबाबु सिंह भुइँहारले कांग्रेस छोडेर लोकतान्त्रिक समाजवादी पार्टी (लोसपा)बाट टिकट लिएका छन्। लोसपा प्रवेशलगत्तै सिंह बारा ३ मा सत्तारुढ गठबन्धनको तर्फबाट उम्मेदवार बन्न पाएका हुन्। नेतृ चन्दा चौधरी लोसपा छोडेर कांग्रेसको समानुपातिकमा परेकी छन्। लोसपा छोडेर एमाले प्रवेश गरेका उमशंकर अगरिया धनुषा २ बाट उठेका छन्। अमृता अग्रहरी, रुही नाज जसपा छोडेर एमालेको समानुपातिकमा परेका छन्। मधेस प्रदेशमा चुनावको मुखमा पार्टी छोडेर टिकट लिने प्रवृत्ति बढी देखिएको छ। अन्य प्रदेशमा पनि टिकट नपाएका नयाँ पार्टी गएर टिकट लिनेहरू छन्। इटहरी उपमहानगरपालिकाका निवर्तमान मेयर द्धारिकालाल चौधरी पार्टी फेरेर उम्मेदवार बनेका छन्। एमालेबाट माओवादीमा गएर उनले सुनसरी २(क)को टिकट लिएका हुन्। एमाले छोडेर माओवादी प्रवेश गरेका हरिबहादुर राना झापा २ मा उठेका छन्। उक्त क्षेत्रमा धर्मशिला चापागाईंको दाबी रहँदै आएको थियो। चापागाईंलाई पन्छाएर पार्टी प्रवेश गर्दा नगर्दै रानालाई टिकट दिइएको हो। राना एमालेबाट दुईपटक शनिश्चरे गाविस अध्यक्ष बनेका थिए। उनी एक पटक अर्जुनधारा नगरपालिका प्रमुख पनि भइसकेका हुन्। बाँकेबाट प्रदेशसभामा माओवादी छोडेर आदेश अग्रवाल र अम्मर खड्काले जसपाको टिकट लिएका छन्। देशभर टिकटकै लागि पार्टी परिवर्तन गर्नेहरू धेरै छन्। कतिपय अवसरका पार्टी बदलिरहन्छ। जता अवसर पाइन्छ उतै जान्छ। नपाएमा फेरि त्यो पार्टी पनि छोड्छन् तर राजनीतिक दलको नेतृत्वहरूलाई बोकेर हिँडिरहेको हुन्छ। राजनीतिमा हरायो निष्ठाको नाता राजनीतिमा निष्ठाको नाता हराएको छ। निष्ठावान नेता, कार्यकर्ता राजनीतिबाटै पलायन हुँदै गएका छन्। पैसा, पहुँच, शक्तिवालले राजनीति गाँजेपछि राजनीतिबाटै देशको आमूल परिवर्तन गर्ने सपना देखेकाहरू निराश छन्। उनीहरूलाई हिजो सँगै लड्ेका नेताले वास्तै गर्दैनन्। चिन्दैनन्। देश बनाउन हिँडेका टाठाबाठाले अकुत सम्पत्ति आर्जन गरेका छन्। शक्ति, पैसा, पहुँचका भरमा मनपरी गरेका छन्। जनयुद्ध लडेका लोकेन्द्र विष्ट मगरलगायत नेता व्यवसायमा लागेका छन्। राजनीति नीतिगत भ्रष्टाचारको मूल जड नीतिगत भ्रष्टाचारको मूल जडले राजनीति बनेको छ। चुनावमा भएका विकृतिले नीतिगत भ्रष्टाचार बढाएको जानकार बताउँछन्। सरोकारवाला नै आफू अनुकूलको नियम कानुन बनाउन हाबी देखिन थालेका छन्। व्यवसायी, उद्योगी, ठेकेरदार, बिचौलिया कानुन बनाउने ठाउँमा पुग्नु भनेको देशका लागि विडम्बना भएको विज्ञ बताउँछन्। जसले राज्यमा घाटा भएको छ। सुशासनविद् खेमराज रेग्मी राजनीतिलाई सजिलो माध्यमबाट कम लगानीमा अर्थोपार्जन गर्ने व्यवसायका रूपमा लिइएको टिप्पणी गर्छन्। सबै तहतप्काको प्रतिनिधित्वक हुनु राम्रो हो। उनीहरूलाई विषय विज्ञका रूपमा समेट्न सकिन्छ। तर, यहाँ उद्योगी, व्यवसायी, ठेकेदार राजनीतिमा किन आउँछन् ? विषय विज्ञ हुन होइन ? विडम्बना, राजनीतिलाई कम लगानीमा सजिलो माध्यमबाट धेरै आम्दानी गर्ने व्यवसायका रूपमा लिएर नै उनीहरू राजनीतिमा आएका छन्, रेग्मी भन्छन्, देशका लागि यो दुर्भाग्य हो। दलाल, बिचौलियालाई ल्याएर जनताको अपमान गरिरहेका छन् दलहरूले। पार्टी र देशका लागि जीवन नै समपर्ण गरेकालाई पाखा लगाएर धन माध्यमबाट पहुँच बनाएर टिकट हत्याउने प्रवृत्ति यहाँ धेरै भएको उनको टिप्पणी छ। रेग्मी यो प्रवृत्ति राजनीतिलाई विकृत बनाएको भनाइ छ। टिकटको आशामा पार्टी प्रवेश गरेका कतिपयले टिकट नपाउँदा निरासा व्यक्त गरेका छन्। मेडिकल व्यवसायी दुर्गा प्रसाईं, कलाकार अभिनेत्री करिस्मा मानन्धरलगायतले टिकट पाएनन्। उनीहरूमा टिकट पाउने ठूलो आकांक्षा थियो। गठबन्धनका नाममा निष्ठा, सिद्धान्तको अवमूल्यन भएको छ। बिनानिष्ठा, सिद्धान्तका गठबन्धन भएका छन्। हिजो जसलाई ठूलाठूला आरोप लगाइयो उसैसँग हात मिलाउँछन्। तर, सिद्धान्त र निष्ठा ? यस्तै छ। टिकट वितरणमा दुरुपयोग भएको छ। नीलाम्बर आचार्य, राजनीतिज्ञ सिद्धान्त र निष्ठाको राजनीति हराउँदै गएको छ। राजनीतिमा स्वेच्छाचारिता बढेका कारण पार्टीहरूमा भाँडभैलो भइरहेको छ। नेताहरू कुर्सीका लागि जे पनि सम्झौता गर्न लागेका छन्। समानुपातिक समावेशी नारा मात्रै छ। यो सबै नेतृत्वको कमजोरीले भएको हो। डा लोकराज बराल, राजनीतिक विश्लेषक पाहुना नै शक्तिशाली पार्टीका इमानदार नेता कार्यकर्ताभन्दा पाहुनाहरू शक्तिशाली देखिन थालेका छन्। प्रधानमन्त्री शेरबहादुर देउवाका प्रियपात्र बनेका छन् व्यवसायी उमेश श्रेष्ठ। पार्टीमा सल्लाह नै नगरी देउवाले श्रेष्ठलाई स्वास्थ्य तथा जनसंख्या राज्यमन्त्री बनाए। त्यसको व्यापक आलोचना भयो। स्वास्थ्य मन्त्रालय अरूलाई दिएपछि श्रेष्ठ प्रधानमन्त्री तथा मन्त्रिपरिषद् कार्यालयका राज्यमन्त्री छन्। कांग्रेसबाट उनी चितवन २ मा प्रतिनिधिसभा सदस्य उम्मेदवार बनेका छन्। नेपालका एक मात्र अर्बपति हुन् विनोद चौधरी। उनी २०६४ मा एमालेबाट संविधानसभा सदस्य बने। पछि एमाले छाडेर कांग्रेसबाट २०७४ मा समानुपातिक सांसद बने। उनी नवलपरासी पश्चिम १ मा उम्मेदवार बनेका छन्। श्रेष्ठ र चौधरीले टिकट पाउँदा कांग्रेसका बौद्धिक नेता डा मीनेन्द्र रिजालजस्ता नेता चुनावी मैदानबाहिर छन्। अर्थशास्त्री डा स्वर्णिम वाग्ले, कांग्रेस केन्द्रीय सदस्य एवं अथशास्त्री गोविन्दराज पोखरेल, महेश आचार्य, दीपकुमार उपाध्यायलगायतले टिकट पाएका छैनन्। अर्का केन्द्रीय सदस्य दिनेश कोइराला बागी उम्मेदवार बनेका छन्। कांग्रेस नेतृ सुजाता परियार तीनपटक केन्द्रीय सदस्य हुँदा पनि आफूले टिकट नपाएको गुनासो गर्छिन्। एमालेमा आएका उद्योगी मोतीलाल दुगड र मेडिकल व्यवसायी दुर्गा प्रसाईं, कलाकार कोमल वली प्रिय भए। दुगड त मन्त्री हँुदै केपी शर्मा ओली प्रधानमन्त्री हुँदा प्रमुख आर्थिक सल्लाहकार नै भए। दुगड र प्रसाईंले टिकट पाएनन्। तर, कलाकार वली दाङ ३ मा उम्मेदवार बनेकी छन्। राप्रपा नेपाला अध्यक्ष कमल थापा एमालेकै सूर्य चिह्न लिएर चुनाव लड्दै छन्। एमाले कार्यकर्तालाई पञ्छाएर थापालाई टिकट दिइएको छ। पार्टी प्रवेश गरेलगत्तै पूर्वप्रहरी महानिरीक्षक सर्बेन्द्र खनालले काठमाडौं ६ बाट टिकट पाएका छन्। एमालेले पूर्वप्रहरी नायब महानिरीक्षक नवराज सिलवाललाई ललितपुर १ मा पुनःउठाएको छ। भीम रावल, घनश्याम भुसालदेखि ओलीनिकट भनेर चिनिएका खिमलाल भट्टराई, पार्वत गुरुङ, आनन्द पोखरेल, नविना लामालगायत नेताले टिकट पाएनन्। दोलखाबाट गुरुङ र पोखरेलले नपाउँदा व्यवसायी बालकृष्ण सिवाकोटी उम्मेदवार बनेका छन्। समानुपातिक सूचीमा प्रभु ग्रुपका अध्यक्ष देवीप्रकाश भट्टचनलाई एमालेले उम्मेदवार बनाएको छ। उनी जनजाति समूहको पहिलो नम्बरमा सिफारिसमा परेका छन्। कांग्रेस संगठन विभाग उपप्रमुखको जिम्मेवारी सम्हालिसकेका भट्टचन पार्टी फेरेर एमालेको सूचीबाट सिफारिस भएका छन्। माओवादी केन्द्रमा व्यापारी, उद्योगी, ठेकदार, बिचौलियालाई च्याप्ने प्रवृत्ति हाबी छ। टिकट नपाएपछि काठमाडौं १० मा माओवादी नेतृ अन्जना बिसुंखेले बागी उम्मेदवारी दिएकी छन्। माओवादीले विवादित व्यक्तिलाई टिकट दिएको छ। हुम्लाका छिरिङ डम्डोल लामा(कार्चेन) प्रतिनिधिसभा सदस्य उम्मेदवार बनेका छन्। उनी माओवादीको कोटाबाट कर्णाली प्रदेशमा उद्योग पर्यटन वन तथा वातावरणमन्त्री बनेका थिए। लामाले मूर्ति चोरेको अभियोगमा दुई वर्ष जेल सजाय र पाँच हजार जरिवानासमेत तिरेका थिए। २०४९ सालमा तिब्बतको खोचेरनाथ गुम्बाबाट १२ सय वर्ष पुरानो मूर्ति चोरी ल्याएको अभियोगमा दोषी ठहर भई लामाले कैद र जरिवाना भुक्तान गरेका थिए। तर, उनै लामा पहुँचका भरमा चुनावी मैदानमा उत्रिएका हुन्। हामीले जुन व्यवस्था अंगीकार गरिरहेका छौं। जुन निर्वाचन प्रणालीलाई मापक बनाएका छौं। यो व्यवस्थाले तल्लो वर्गलाई समेट्छ भन्नु नै गलत हो। यो व्यवस्थाको चरित्र नै यस्तै हो। यसले यस्तै पात्र र चरित्रलाई खोज्छ। लेखनाथ न्यौपाने, नेता, माओवादी केन्द्र सबै तहतप्काको प्रतिनिधित्व हुनु राम्रो हो। उनीहरूलाई विषय विज्ञका रूपमा समेट्न सकिन्छ। तर, यहाँ उद्योगी, व्यवसायी, ठेकेदार राजनीतिमा किन आउँछन् ? विडम्बना, कम लगानीमा सजिलो माध्यमबाट धेरै आम्दानी गर्ने व्यवसायका रूपमा लिएर नै उनीहरू राजनीतिमा आएका छन्। देशका लागि यो दुर्भाग्य हो । खेमराज रेग्मी, सुशासनविद् नातावाद, परिवारवाद, सम्बन्धवाद हाबी निर्वाचनमा नातावाद, परिवारवाद, सम्बन्धवाद हाबी भएको छ। परिवारभित्रकै धेरैले टिकट पाएका छन्। धेरै पतिपत्नी उम्मेदवार बनेका छन्। माओवादी अध्यक्ष पुष्पकमल दाहाल प्रचण्डका परिवारका तीन जनाले टिकट लिएका छन्। प्रचण्ड गोरखा २ बाट लड्दैछन्। बुहारी बिना मगर कञ्चनपुर १ र ज्वाइँ जीवन आचार्य मोरङ ६(क)मा उम्मेदवार भएका छन्। गृहमन्त्री बालकृष्ण खाँण पतिपत्नी नै उम्मेदवार छन्। खाँण रूपन्देही ३ बाट उम्मेदवार छन्। उनकी श्रीमती केन्द्रीय सदस्य मञ्जु खाँणको नाम समानुपातिकमा छ। माओवादी स्थायी कमिटी सदस्य देवेन्द्र पौडेल बागलुङ २ मा उठेका छन्। उनकी श्रीमती बलावती शर्मा समानुपातिक सूचीमा छिन्। एमाले सचिव रघुवीर महासेठ दम्पती पनि प्रत्यक्षतर्फ उम्मेदवार बनेका छन्। महासेठ धनुषा ४ बाट र उनकी श्रीमती जुली महतो धनुषा ३ बाट उम्मेदवार बनेकी छन्। माओवादी केन्द्रकै नेता महेश्वर गहतराज अथक बाँके १ बाट प्रतिनिधिसभा सदस्यका लागि प्रतिस्पर्धा गर्दै छन्। उनकी पत्नी पार्वती पुन गहतराजको नाम लुम्बिनी प्रदेशसभाको समानुपातिक सूचीमा छ। माओवादीका सुदूरपश्चिम इन्चार्ज खगराज भट्ट डडेल्धुराबाट प्रदेश सभा सदस्यका लागि प्रत्यक्षतर्फ उम्मेदवार बनेका छन्। उनकी पत्नी मञ्जु बम प्रदेशमै समानुपातिक सूचीमा छिन्। जसपाका वरिष्ठ नेता अशोक राई सुनसरी १ बाट प्रत्यक्षमा उम्मेदवार बनेका छन्। उनकी पत्नी सुशीला श्रेष्ठको प्रतिनिधिसभाकै समानुपातिकको बन्दसूचीमा नाम छ। जेलजीवन बिताइरहेका नागरिक उन्मुक्ति पार्टीका नेता रेशम चौधरीले बर्दिया २ बाट उम्मेदवारी दिएका छन् भने पत्नी रञ्जिता श्रेष्ठ कैलाली १ बाट चुनावी मैदानमा उत्रिएकी छिन्। श्रेष्ठ पार्टीको अध्यक्षसमेत हुन्। एमालेका महासचिव शंकर पोखरेल दाङ २ बाट प्रत्यक्षतर्फ चुनाव लडेका छन्। उनकी बहिनी मेनका पोखरेल प्रतिनिधिसभाकै समानुपातिक उम्मेदवार छन्। लोसपा अध्यक्ष महन्थ ठाकुर महोत्तरी ३ बाट प्रतिनिधिसभामा प्रत्यक्षका उम्मेदवार छन्। उनकी छोरी मीनाक्षी ठाकुर प्रतिनिधिसभाकै समानुपातिक उम्मेदवार छन्।"
भारतलाई ८ अर्बको बिजुली बिक्री,"काठमाडौं : नेपालबाट भारतर्फ हुने विद्युत् निर्यात १ अर्ब युनिट नाघेको छ। नेपाल विद्युत् प्राधिकरणले देशभित्र खपत गरी अतिरिक्त भएको विद्युत् जेठ १९ बाट बिक्री सुरु गरेको थियो। इन्डियन इनर्जी एक्सचेन्ज लिमिटेड (आईएक्स)को डेअहेड बजारमा प्रतिस्पर्धामार्फत नेपालको विद्युत् बिक्री गरेको हो। असोज २५ सम्ममा १ अर्ब ३० लाख युनिट विद्युत् निर्यात भएको प्राधिकरणले जनाएको छ। देशभित्र खपत गरी अतिरिक्त भएको विद्युत् भारततर्फ निर्यात गरी यस अवधिमा ७ अर्ब ९३ करोड २२ लाख रुपैयाँ खुद आम्दानी भएको प्राधिकरणका कार्यकारी निर्देशक कुलमान घिसिङले बताए। विद्युत् निर्यात एक अर्ब युनिट नाघ्नु हाम्रो लागि अर्को कोशेढुंगा हो, उनले भने। निर्यात गरिएको विद्युत्को प्रतियुनिट औसत मूल्य ७ रुपैयाँ ९१ पैसा रहेको छ। सुरुमा दुईवटा विद्युत्गृहको ३९ मेगावाट उत्पादित विद्युत्लाई स्रोत मानी दैनिक रूपमा आईएक्समा बिक्री गरिएको थियो। त्यसपछि जेठ २७ बाट ६ वटा जलविद्युत् गृहबाट उत्पादित विद्युत्लाई स्रोत मानी दैनिक रूपमा ३६४ मेगावाट भारतीय बजारमा प्रतिस्पर्धी दरमा बिक्री हुँदै आएको छ। भारतसँगको विद्युत् व्यापार भारतीय रुपैयाँ (भारु) मा हुने भएकोले यस अवधिमा विद्युत् बिक्रीबाट ४ अर्ब ९५ करोड ७६ लाख भारु अर्थात् ७ अर्ब ९३ करोड रुपैयाँबराबरको भारतीय मुद्रा नेपाल भित्रिएको छ। यसबाट नेपालको विदेशी मुद्रा सञ्चिति र दुई मुलुकबीचको व्यापार घाटालाई कम गर्न योगदान पुगिरहेको छ। प्राधिकरणले चालू आर्थिक वर्षमा विद्युत् निर्यातबाट करिब १६ अर्ब रुपैयाँ आम्दानी गर्ने लक्ष्य राखेको छ। आईएक्समा २४ घण्टालाई १५१५ मिनेटको ९६ वटा ब्लकमा विभाजन गरी बजारले तय गरेको प्रतिस्पर्धी दरमा विद्युत्को कारोबार गरिन्छ। त्यसैले हरेक ब्लकको मूल्य फरकफरक हुने गरेको छ। प्राधिकरणले अहिलेसम्म निर्यात गरेको विद्युत्को औसत दर प्रतियुनिट ७ रुपैयाँ ९१ पैसा रहेको छ।"
आज उम्मेदवारको अन्तिम नामावली प्रकाशन र निर्वाचन चिह्न वितरण,काठमाडौं : निर्वाचन आयोगले मंसिर ४ को प्रतिनिधि सभा र प्रदेश सभा निर्वाचनका उम्मेदवारलाई आज निर्वाचन चिह्न प्रदान गर्ने भएको छ। आयोगको कार्यतालिका अनुसार उम्मेदवारलाई आज अपरान्ह ४ बजेदेखि ७ बजेसम्ममा निर्वाचन चिह्न प्रदान गर्न लागेको हो। आयोगले निर्वाचनका लागि मनोनयन दर्ता गराएका उम्मेदवारलाई आज दिउँसो १ बजेसम्म फिर्ता लिन समय दिएको छ। आयोगले उम्मेदवारको अन्तिम नामावली १ बजेदेखि ३ बजेसम्म प्रकाशन गर्न लागेको हो। त्यसपश्चात निर्वाचन चिन्ह प्रदान गर्ने कार्यतालिका छ। राष्ट्रिय मान्यता प्राप्त राजनीतिक दलका उम्मेदवारहरुको निर्वाचन चिह्न पार्टीकै हुने र स्वतन्त्र उम्मेदवारहरुलाई आयोगले कुनै एउटा चिह्न रोज्न लगाउने जनाएको छ। राजनीतिक दलहरुले बागी उम्मेदवार फिर्ता लिन आह्वान गरेका छन्। बागी उम्मेदवारी दिनेलाई उम्मेदवारी फिर्ता गराउन राजनीतिक दलका नेताले छलफल जारी राखेका छन्। निर्वाचनका लागि दलस्वतन्त्र उम्मेदवारलाई यसरी प्रदान गरिन्छ निर्वाचन चिन्ह उम्मेदवारको अन्तिम नामावलीमा समावेश भएका प्रत्येक उम्मेदवारलाई त्यस्तो दलको लागि निर्धारण गरिएको चिन्ह निर्वाचन अधिकृतले प्रदान गर्नु पर्नेछ। आयोगले कुनै उम्मेदवारलाई निर्वाचन चिन्ह प्रदान गरी सकेपछि त्यस्तो उम्मेदवारले आफ्नो दल त्याग गरेमा वा अर्को दलमा प्रवेश गरेमा निजलाई प्रदान गरिएको निर्वाचन चिन्ह परिवर्तन हुने छैन। त्यस्तो उम्मेदवार निर्वाचित भएमा सम्बन्धित दलले प्रमाण सहित आयोगमा उजुरी दिएमा निजको सदस्यता खारेज हुनेछ। निर्वाचन अधिकृतले स्वतन्त्र उम्मेदवारलाई निर्वाचन चिन्ह प्रदान गर्दा स्वतन्त्र उम्मेदवारले प्रयोग गर्ने गरी निर्धारण गरेका निर्वाचन चिन्हको समूहबाट चिन्ह प्रदान गर्नु पर्नेछ। निर्वाचन चिन्ह प्रदान गर्दा निर्वाचन अधिकृतले त्यस्तो उम्मेदवार वा निजको प्रतिनिधिलाई निर्वाचन चिन्ह रोज्न लगाई निजहरुको रोहवरमा निर्वाचन चिन्ह प्रदान गर्नु पर्नेछ। तर निर्वाचन चिन्ह प्रदान गर्दा कुनै उम्मेदवार वा निजको प्रतिनिधि उपस्थित नभएमा उपस्थित उम्मेदवार वा निजको प्रतिनिधिले रोजेर बाँकी रहेको निर्वाचन चिन्हबाट निर्वाचन अधिकृतले निर्वाचन चिन्ह प्रदान गर्नेछ। निर्वाचन चिन्ह रोज्न लगाउँदा एकभन्दा बढी उम्मेदवारले एउटै निर्वाचन चिन्ह रोजेमा त्यस्तो उम्मेदवारको नामको नेपाली वर्णानुक्रमको आधारमा प्राथमिकता दिई निर्वाचन चिन्ह प्रदान गर्नु पर्नेछ। कुनै दलले निर्वाचनमा उम्मेदवार मनोनीत नगरेको अवस्थामा समेत सो दललाई प्रदान गरिएको निर्वाचन चिन्ह अन्य उम्मेदवारलाई प्रदान गरिने छैन। उम्मेदवारलाई निर्वाचन चिन्ह प्रदान गरिसकेपछि निर्वाचन अधिकृतले एकीकृत निर्वाचन व्यवस्थापन सूचना प्रणालीमा प्रविष्ट गर्नेछन्। उम्मेदवारले नाम फिर्ता लिन केके गर्नुपर्छ ? कुनै उम्मेदवारले आफ्नो नाम उम्मेदवारको नामावलीबाट फिर्ता लिन चाहेमा निर्वाचन कार्यक्रम बमोजिम उम्मेदवारको नाम फिर्ता लिन तोकिएको समयभित्र निर्वाचन अधिकृतसमक्ष अनुसूची२२ बमोजिमको सूचना दिई आफ्नो नाम फिर्ता लिन सक्नेछ। उपदफा (१) बमोजिम नाम फिर्ता लिएको सूचना उम्मेदवार आफैँले वा निजको निर्वाचन प्रतिनिधिले दाखिला गर्नु पर्नेछ। कुनै दलको तर्फबाट मनोनयनपत्र दर्ता भएको उम्मेदवारको सम्बन्धमा दफा १९ बमोजिम सम्बन्धित निर्वाचन क्षेत्रमा दलको औपचारिक पत्र पेश गर्न तोकिएको पदाधिकारीले निजको नाम फिर्ता लिने गरी उपदफा (१) बमोजिम उम्मेदवारको नाम फिर्ता लिन तोकिएको समयभित्र लेखी पठाएमा निजलाई उम्मेदवारकोरुपमा कायम राखिने छैन। उपदफा (१) वा (३) बमोजिम नाम फिर्ता लिएको सूचना प्राप्त भएमा निर्वाचन अधिकृतले त्यस्तो सूचना अनुसूची२३ बमोजिमको दर्ता किताबमा दर्ता गरी सो सूचना दर्ता गरेको अनुसूची२४ बमोजिमको निस्सा सूचना दर्ता गराउने व्यक्तिलाई दिनु पर्नेछ।
चुनावी प्रतिस्पर्धामा प्रदेश १ का १० मन्त्री,"विराटनगर : प्रदेश १ का बहालवाला १० जना मन्त्री आगामी प्रतिनिधि तथा प्रदेशसभा सदस्य निर्वाचनको प्रतिस्पर्धामा होमिएका छन्। प्रदेशमा १४ जना मन्त्री छन्। १ राज्यमन्त्रीसहित ४ जना मन्त्री चुनावी मैदानमा आएनन्। मुख्यमन्त्री राजेन्द्रकुमार राईसहित १० जना भने सत्तारुढ गठबन्धनबाट उम्मेदवार बनेर चुनावी मैदानमा उत्रिएका छन्। १० मध्ये १ जनाले प्रतिनिधि तथा ९ जनाले प्रदेशसभा सदस्यका लागि उम्मेदवारी दिएका हुन्। नेकपा (माओवादी केन्द्र)का नेता रहेका सिँचाइ तथा खानेपानी मन्त्री रामकुमार राई खोटाङमा गठबन्धनको तर्फबाट प्रतिनिधिसभाका उम्मेदवार बनेका छन्। २०७४ सालमा भोजपुरको कबाट प्रदेशसभा सदस्यमा निर्वाचित बनेका मुख्यमन्त्री राई पुनः प्रदेशमै दोहोरिने गरी उम्मेदवार बनेका छन्। यसअघिको निर्वाचनमा एमालेमाओवादी बाम गठबन्धनबाट उनी विजयी बनेका थिए। नेकपा (एकीकृत समाजवादी)का केन्द्रीय सचिव रहेका राईले अहिले सत्तारुढ गठबन्धनबाट उम्मेदवारी दिएका छन्। प्रतिगमन र अराजकताको बाटो समाएर संघीयता, लोकतन्त्र तथा गणतन्त्र विरोधीलाई परास्त गरी गठबन्धनलाई विजयी गराउन आफू उम्मेदवार बनेको उनको जिकिर छ। नेकपा (माओवादी केन्द्र)का पोलिटब्युरो सदस्यसमेत रहेका आर्थिक मामिला तथा योजनामन्त्री इन्द्रबहादुर आङ्बोले पाँचथरको कबाट उमेदवारी दिएका छन्। प्रदेश सरकारको मन्त्रिमण्डलमा सबैभन्दा लामो समय काम गरेको अनुभव उनीसँग छ। भौतिक पूर्वाधार तथा सहरी विकास मन्त्री हिमाल कार्की उदयपुरको क्षेत्र नम्बर १ खबाट उम्मेदवार बनेका छन्। कार्की कांग्रेस संसदीय दलको उपनेता भइसकेका छन्। आन्तरिक मामिला तथा कानुनमन्त्री केदार कार्कीले मोरङको निर्वाचन क्षेत्र नम्बर ६ खबाट उम्मेदवारी दिएका छन्। उनी यसअघि कांग्रेस संसदीय दलको प्रमुख सचेतक थिए। वन वातावरण तथा भूसंरक्षण मन्त्री शेखरचन्द्र थापा मोरङको निर्वाचन क्षेत्र नम्बर ३ कबाट उमेदवार बनेका छन्। थापा यसअघि नेपाली कांग्रेसबाट समानुपातिक सांसद थिए। यसपटक प्रत्यक्षतर्फ उम्मेदवार बनेर चुनावी मैदानमा ओर्लिएका छन्। प्रदेश १ की पर्यटन तथा संस्कृति मन्त्री खिनु लङ्वा लिम्बू इलामको क्षेत्र नम्बर १ कबाट उम्मेदवार बनेकी छन्। २०७४ सालमा उनी एमालेबाट विजयी बनेकी थिइन्। अहिले एकीकृत समाजवादीमा रहेकी उनले सत्तारुढ गठबन्धनबाट उम्मेदवारी दिएकी हुन्। स्वास्थ्य मन्त्री जयराम यादव मोरङको निर्वाचन क्षेत्र नम्बर ५ ख बाट उमेदवार छन्। जसपाका नेता उनी यसपटक एमालेजसपा गठबन्धनबाट दोस्रो कार्यकालका लागि उम्मेदवार बनेका हुन्। कृषिमन्त्री झलकबहादुर मगरले झापाको निर्वाचन क्षेत्र नम्बर ४ खबाट उम्मेदवारी दिएका छन्। २०७४ सालमा उनी सोही क्षेत्रबाट निर्वाचित भएका थिए। सामाजिक विकासमन्त्री खोटाङका राजन राई, भूमिव्यवस्था सहकारी तथा गरिबी निवारण मन्त्री झापाका ओमप्रकाश सरावगी, उद्योग श्रम तथा रोजगार मन्त्री ताप्लेजुङका प्रतापप्रकाश हाङ्गाम र सामाजिक विकास राज्यमन्त्री रहेकी संघीय लोकतान्त्रिक राष्ट्रिय मञ्चकी विष्णुमाया तुम्बाहाम्फे उम्मेदवार छैनन्।"
"उम्मेदवार छनोट : नातावाद, परिवारवाद, सम्बन्धवाद हाबी","काठमाडौं : निर्वाचनमा नातावाद, परिवारवाद, सम्बन्धवाद हाबी भएको छ। परिवारभित्रकै धेरैले टिकट पाएका छन्। धेरै पतिपत्नी उम्मेदवार बनेका छन्। माओवादी अध्यक्ष पुष्पकमल दाहाल प्रचण्डका परिवारका तीन जनाले टिकट लिएका छन्। प्रचण्ड गोरखा २ बाट लड्दैछन्। बुहारी बिना मगर कञ्चनपुर १ र ज्वाइँ जीवन आचार्य मोरङ ६(क)मा उम्मेदवार भएका छन्। गृहमन्त्री बालकृष्ण खाँण पतिपत्नी नै उम्मेदवार छन्। खाँण रूपन्देही ३ बाट उम्मेदवार छन्। उनकी श्रीमती केन्द्रीय सदस्य मञ्जु खाँणको नाम समानुपातिकमा छ। माओवादी स्थायी कमिटी सदस्य देवेन्द्र पौडेल बागलुङ २ मा उठेका छन्। उनकी श्रीमती बलावती शर्मा समानुपातिक सूचीमा छिन्। एमाले सचिव रघुवीर महासेठ दम्पती पनि प्रत्यक्षतर्फ उम्मेदवार बनेका छन्। महासेठ धनुषा ४ बाट र उनकी श्रीमती जुली महतो धनुषा ३ बाट उम्मेदवार बनेकी छन्। माओवादी केन्द्रकै नेता महेश्वर गहतराज अथक बाँके १ बाट प्रतिनिधिसभा सदस्यका लागि प्रतिस्पर्धा गर्दै छन्। उनकी पत्नी पार्वती पुन गहतराजको नाम लुम्बिनी प्रदेशसभाको समानुपातिक सूचीमा छ। माओवादीका सुदूरपश्चिम इन्चार्ज खगराज भट्ट डडेल्धुराबाट प्रदेश सभा सदस्यका लागि प्रत्यक्षतर्फ उम्मेदवार बनेका छन्। उनकी पत्नी मञ्जु बम प्रदेशमै समानुपातिक सूचीमा छिन्। जसपाका वरिष्ठ नेता अशोक राई सुनसरी १ बाट प्रत्यक्षमा उम्मेदवार बनेका छन्। उनकी पत्नी सुशीला श्रेष्ठको प्रतिनिधिसभाकै समानुपातिकको बन्दसूचीमा नाम छ। जेलजीवन बिताइरहेका नागरिक उन्मुक्ति पार्टीका नेता रेशम चौधरीले बर्दिया २ बाट उम्मेदवारी दिएका थिए। तर उनको उम्मेदवारी खारेज भएको छ भने पत्नी रञ्जिता श्रेष्ठ कैलाली १ बाट चुनावी मैदानमा उत्रिएकी छिन्। श्रेष्ठ पार्टीको अध्यक्षसमेत हुन्। एमालेका महासचिव शंकर पोखरेल दाङ २ बाट प्रत्यक्षतर्फ चुनाव लडेका छन्। उनकी बहिनी मेनका पोखरेल प्रतिनिधिसभाकै समानुपातिक उम्मेदवार छन्। लोसपा अध्यक्ष महन्थ ठाकुर महोत्तरी ३ बाट प्रतिनिधिसभामा प्रत्यक्षका उम्मेदवार छन्। उनकी छोरी मीनाक्षी ठाकुर प्रतिनिधिसभाकै समानुपातिक उम्मेदवार छन्।"
समावेशी सिद्धान्तको हुर्मत,"नेपालको संविधानको धारा ३८(४) ले भन्छ राज्यका सबै निकायमा महिलालाई समानुपातिक समावेशी सिद्धान्तका आधारमा सहभागी हुने हक हुनेछ। सामाजिक न्यायका रूपमा महिलालाई समावेशी सिद्धान्तका आधारमा राज्यका निकायमा सहभागिताको हक हुने व्यवस्था पनि संविधानले नै गरेको छ। राज्यका निकायमा पनि जनताको सार्वभौम अधिकार सम्पन्न सर्वाेच्च संस्था संसद् हो। त्यसमा महिलाको ३३ प्रतिशत प्रतिनिधित्व सुनिश्चित हुनुपर्छ। तर, आसन्न निर्वाचनमा प्रमुख दलहरूले उठाएका उम्मेदवारको सूची हेर्दा महिलाको हक छिन्न खोजेको प्रतीत हुन्छ। संवैधानिक व्यवस्थाको कार्यान्वयनका लागि समानुपातिक सूचीबाट महिलालाई संसद्मा लैजान त उनीहरू बाध्य नै हुन्छन्। तर, प्रत्यक्ष निर्वाचन प्रणालीमा भने महिलालाई दलहरूले पत्याउन कठिन मानेर संविधानको मर्मको हुर्मत लिँदै प्रहार गरेका छन्। महिलाले प्रत्यक्ष निर्वाचन जित्न सक्दैनन् भन्ने हेयपूर्ण निम्नस्तरीय सोचबाट महिलालाई उम्मेदवार नबनाउनु पितृसत्तात्मक व्यवहारको द्योतक हो। जुन अन्यायपूर्णमात्रै छैन, सरासर संविधानको मर्मको बर्खिलाप छ। दलहरूले महिलालाई मात्रै होइन, दलित, जनजाति, आदिवासी र पिछडिएको वर्गको प्रतिनिधित्वलाई पनि ख्याल गरेका छैनन्। २०७२ सालमा लिखित नेपालको संविधानको मूल मर्ममध्येको एक समावेशिताको सिद्धान्त हो। ७० वर्ष लामो संघर्षपछि जनताका प्रतिनिधिले लेखेको संविधानको मूल विशेषता सीमान्तकृत वर्गको राज्यका निकायहरूमा समावेशिता हो। तर, दलहरूले त्यस्तो वर्गलाई अपनत्व महसुस गराउने र संसद्मा प्रतिनिधित्व गराउन मतलब नगर्नु ७० वर्ष लामो संघर्षका उपलब्धिलाई कमजोर पार्नु हो। प्रतिनिधिसभाका लागि एमालेले दलितबाट २, कांग्रेसले १ र माओवादीले २ जना उठाएको छ। महिला एमालेले १२, कांग्रेसले ५ र माओवादीले ७ जनालाई चुनावी मैदानमा उतारेको छ। जनजातिमा पनि उस्तै कम उम्मेदवारी छ। देशैभरि उम्मेदवारको संख्या ६ हजार २ पुगेका छन्। तर त्यसमा महिला, दलित, जनजाति, आदिवासीको संख्या नगन्य छ। लोकतन्त्रमा चुनावलाई जित्ने र हार्ने मामलामात्रै सम्झेर त्यसअनुसारको व्यवहार दलहरूले गर्दा सीमान्तकृत वर्ग उपेक्षित भएको छ। जब कि जित र हारको खेलमात्रै होइन लोकतन्त्र। यो त जनताको प्रतिनिधित्वको व्यवस्था हो। सबै वर्ग, जाति र समुदायको प्रतिनिधित्व भएको इन्द्रेणी संसद् हाम्रो संविधानको परिकल्पना हो। हाम्रो समाज नै इन्द्रेणी समाज हो। तर, जनप्रतिनिधिमूलक संस्थाका लागि हुने निर्वाचनमा इन्द्रेणी उम्मेदवार नहुनु समाजको प्रतिविम्ब उतार्न नसक्नु हो। निर्वाचन अंकगणितको खेलमात्रै पनि होइन। अझ यो प्रदेशसभा, प्रतिनिधिसभा निर्वाचन त झन् संविधानलाई संस्थापन गर्दै जाने महत्वपूर्ण कडी पनि हो। नयाँ संविधान बनेपछि दोस्रोपटक यस्तो निर्वाचन हुँदै छ। यस्ता निर्वाचनमा इन्द्रेणी प्रतिनिधित्व हुन सक्दा नै संविधान संस्थागत विकासतिर लम्किन्थ्यो र समावेशी सिद्धान्तको मर्म व्यवहारमा उत्रन्थ्यो। दलहरू हाम्रो संविधानको विशेषता भाषणमा बताइरहन्छन्। २०६२०६३ को जनआन्दोलनको उपलब्धि यो संविधान र यसको विशेषता समावेशिता भन्ने दलहरूले व्यवहारमा त्यसैलाई उतार्न नसक्नु चाहिँ ठूलो कमजोरी हो। अझ यो त महिला, जनजाति र दलितमाथिको अन्याय नै हो। दलहरूले यो वर्गलाई केवल मतदातामा सीमित गर्ने धृष्टता गरेर संविधानले व्यवस्था गरेको समावेशी सिद्धान्तको हुर्मत लिएका छन्। आखिर संविधानका व्यवस्थालाई कार्यान्वयन गरी त्यसलाई सफल बनाउने प्रमुख दायित्व राजनीतिका खेलाडीहरू अर्थात् दलहरूकै हो। त्यसमा उनीहरू चुक्नु वा त्यसलाई घनघोर रूपमा उपेक्षा गर्नु व्यवस्थालाई कमजोर पार्नु हो। हेक्का के हुनुपर्छ भने महिला, दलित वा जनजाति जो कुनै समुदाय वा वर्गलाई उपेक्षा गर्ने व्यवस्था वा प्रणालीको आयु लामो हुँदैन। जस्तो कि यसअघिको व्यवस्था लामो टिकेन र अहिलेको समावेशी चरित्रको लोकतान्त्रिक गणतन्त्रात्मक व्यवस्था आयो। यसैले पनि अन्याय र विभेदलाई निरन्तरता दिनु व्यवस्थालाई उल्टो दिशामा धकेल्ने प्रयत्न हो। जुन सरासर अमान्य छ।"
थापा र उपाध्यायको रोचक प्रतिस्पर्धा,"हेटौंडा : राष्ट्रिय राजनीतिमा पहिचान स्थापित गराएका तर चुनाव नफापेका राप्रपा नेपालका अध्यक्ष कमल थापा र नेपाली कांग्रेसकी सहमहामन्त्री महालक्ष्मी उपाध्याय डीना मकवानपुर क्षेत्र नम्बर१ बाट आगामी मंसिर ४ गते हुने प्रतिनिधिसभा सदस्य पदका लागि सत्तारुढ गठबन्धन दलको तर्फबाट डीना र नेकपा एमालेको सूर्य चिन्हबाट चुनाव लड्न तयार भएका थापाबीच हुने प्रतिस्पर्धालाई राजनीतिक वृत्तमा निकै चासोका साथ हेरिएको छ। पटकपटक एमालेसँगै पराजित भएको क्षेत्रमा एमालेकै रामेश्वर रानालाई पछि पारेर उम्मेदवार बनेका थापा र क्षेत्र नम्बर२ बाट तीनपटक हार व्यहोरेर क्षेत्र नम्बर१ रोजेकी डीनाबीचको प्रतिस्पर्धालाई रोचक मानिएको छ। थापा पहिलोपटक २०३८ सालमा उम्मेदवार बने। पहिलो गाँसमै ढुंगा भनेझैं तत्कालीन पञ्चायती व्यवस्थाको पक्षधर उनी रूपचन्द्र विष्टसँग पराजित भए। २०४३ को राष्ट्रिय पञ्चायतको निर्वाचनमा भने उनले ओमा टेम्पो लामालाई पराजित गरे। त्यतिबेला विरोध खतिवडा पनि उनीसँगै पराजित भएका थिए। २०४३ को चुनाव जितेसँगै थापा २०४५ कात्तिक २२ गते सूचना तथा सञ्चार राज्यमन्त्री भए। उनले मकवानपुरबाट मन्त्री बन्नेको सूचीमा तेस्रो स्थानमा नाम दर्ज गरे। उनी भन्दा अघि मकवानपुरबाट २०१५ को संसदीय चुनाव जितेका विश्वबन्धु थापा र २०३८ मा तिलकबहादुर नेगी मन्त्री भइसकेका थिए। पञ्चायती व्यवस्थापछि २०४८ सालमा मकवानपुर क्षेत्र नम्बर१ बाट चुनाव लडेका थापा नेकपा एमालेका कृष्णप्रसाद दाहालसँग पराजित भए। थापा दाहालसँग तीनपटक पराजित भइसकेका छन्। २०५१ सालमा मकवानपुरको १ र ३ दुवै क्षेत्रमा उम्मेदवार बनेका उनले १ मा एमालेका दाहाललाई जिते पनि ३ मा भने पराजय व्यहोरे। त्यस्तै, २०५६ मा १ र ३ मा उठेका उनी दुवै क्षेत्रमा पराजित भए। २०६४ मा काठमाडौं ५ र मकवानपुर ३ मा चुनाव लडेका उनले दुवै क्षेत्रमा चुनाव हारे। २०७० मा समानुपातिकबाट संविधानसभा सदस्य भएका थापा २०७४ मा कांग्रेसका इन्द्रबहादुर बानियाँलाई प्रदेशसभामा पठाएर कांग्रेसकै समर्थनमा चुनाव लडेका थिए। तर, एमालेका दाहाल ४० हजार ६ सय ३१ मतका साथ विजयी हुँदा उनले ३४ हजार ६ सय ५८ मत मात्रै पाए। २०४८ सालको चुनाव डीनाको पहिलो चुनावी अनुभव थियो। तत्कालीन समयमा मकवानपुरमा ३ क्षेत्र थियो। उनी २ नम्बर क्षेत्रमा एमालेका विरोध खतिवडासँग पराजित भएकी थिइन्। उनीसँग रूपचन्द्र विष्टसहित ८ जना चुनावी प्रतिस्पर्धामा थिए। तर, विरोधले बाजी मारे। २०५१ को चुनावमा डीनाले पुनः पराजय व्यहोरिन्। त्यतिबेला कांग्रेसकै नेता विश्वराज उप्रेती बागी उम्मेदवारका रुपमा उठेका थिए। डीनाले त्यसबेला पनि विरोधसँगै पराजय व्यहोर्नुपर्यो। २०५६ मा चुनाव नलडेकी डीना २०६४ र २०७० मा समानुपतिक सांसद् भइन्। समानुपातिक सांसद् भएसँगै जलस्रोतमन्त्री ज्ञानेन्द्रबहादुर कार्कीको राज्यमन्त्री भइन्। त्यस्तै २०७४ को निर्वाचनमा एमाले र माओवादी केन्द्रसमेतको सहयोगमा चुनाव लडेका खतिवडाले डीनालाई १२ हजारभन्दा बढी भोटले सोही क्षेत्रबाट पराजित गरे। तीनै पटकको प्रतिस्पर्धामा पराजय मात्रै व्यहोरेकी डीनाले यसपटक भने निर्वाचन क्षेत्र परिवर्तन गरेकी छिन्। यो उनको चौथो प्रतिस्पर्धा हुनेछ। १६ प्रतिस्पर्धी मकवानपुर क्षेत्र नम्बर १ मा डीना र थापाबाहेक १४ जनाले उम्मेदवारी दर्ता गराएका छन्। १४ मध्ये २ जना स्वतन्त्र उम्मेदवार छन्। राप्रपाका दीपकबहादुर सिंह, राष्ट्रिय स्वतन्त्र पार्टीका टाकाराज थापा, मौलिक जरोकिलो पार्टीका संगीन श्रेष्ठ, नेपाली कांग्रेस (बीपी) का सुरेन्द्र भट्टराई, मंगोल नेसनल पार्टीबाट युवराज लामा, सचेत नेपाली पार्टीका पञ्चलाल तामाङ, नेकपा मालेका कृष्णप्रसाद दाहाल, लोकतान्त्रिक समाजवादी पार्टीका रूपक लामा, नेमकिपाका शान्तलाल भैल, हाम्रो नेपाली पार्टीका दीपेन्द्रचन्द ठकुरी, जनता समाजवादी पार्टीका इन्द्रमान थिङ, जनसमाजवादी पार्टीका मनबहादुर दाहालले मनोनयन दर्ता गराएका हुन्। सुवास पौडेल र आइतराम तामाङले भने स्वतन्त्र उम्मेदवारी दिएका छन्।"
"कर्णालीमा बाढीपहिरोको वितन्डा : मृतक ३५ पुगे, २० बेपत्ता","सिमकोटदैलेख : एक सातादेखि निरन्तर वर्षाका कारण बाढीपहिरो चल्दा कर्णाली प्रदेशमा मृत्यु हुनेको संख्या ३५ पुगेको छ। २० जना हराइरहेका छन्। कर्णालीका सुर्खेत र रुकुमपश्चिमबाहेक ८ जिल्लामा जनधनको क्षति भएको प्रदेश प्रहरी कार्यालयका सूचना अधिकारी वरिष्ठ प्रहरी उपरीक्षक (एसएसपी) माधवप्रसाद श्रेष्ठले बताए। सबैभन्दा बढी जुम्लामा १० जनाको मृत्यु भएको छ, प्रदेश प्रहरी प्रवक्ता श्रेष्ठले अन्नपूर्ण पोस्ट्सँग भने, मुगुमा ८, कालीकोटमा ५, हुम्लामा ४, जाजरकोटमा ३, डोल्पामा २, सल्यानमा २ र दैलेखमा १ गरी प्रदेशभर ३५ जनाको दुःखद् मृत्यु भएको छ। मंगलबार साँझसम्मको विवरणअनुसार कर्णालीका १० वटै जिल्लामा गरी २० जना बेपत्ता छन्। कतै पहिरो जाने त कतै घर भत्किएका कारण बेपत्ता हुनेको संख्या २० पुगेको कर्णाली प्रदेश प्रहरी कार्यालय सुर्खेतले जनाएको छ। बेपत्ता हुनेमा सबैभन्दा बढी कालीकोटमा एक प्रहरीसहित १८, जुुम्ला र मुगुमा एकएक जना छन्। निरन्तर वर्षाका कारण उनीहरूको खोजीमा केही समस्या आएको प्रहरी प्रवक्ता श्रेष्ठले बताए। हामीले मातहतका प्रहरी कार्यालयचौकीलाई स्थलगत रूपमा परिचालन गरेका छौं। सुर्खेतबाट हवाई उद्धारका लागि हेलिकप्टरको व्यवस्था गरेका छौं। तर, दुर्भाग्य मौसम सुधार नभएका कारण सोचेअनुरूप प्रगति हुन सकिरहेको छैन, उनले भने। वर्षा हुने र कर्णालीका अधिकांश जिल्ला सञ्चारबाट विच्छेद हुने एकै बेला परेकाले बाढीपहिरोका घटनामा वृद्धि हुन सक्ने उनले बताए। उनका अनुसार पहिरोका घटनामा २१ जना घाइते भएका छन्। काममा गएका बेला खोलामा बाढी आउने, घर भत्किनेजस्ता घटनामा परेर कालीकोटमा ७, मुगु र हुम्लामा ५५, जुम्ला, जाजरकोट र रुकुमपश्चिममा ११ जना घाइते भएका छन्। ४८० घरमा क्षति, २,८८९ घरपरिवार बिस्थापित बाढीपहिरोले प्रदेशभर ४ सय ८० घरमा क्षति पुगेको छ। २ हजार ८ सय ८९ घर परिवार विस्थापित भएका छन्। प्रदेश प्रहरीका अनुसार मुगुमा १ सय ७८, दैलेखमा १ सय ३, दैलेखमा ६, कालीकोटमा ४, हुम्लामा ४०, सुर्खेतमा ८, डोल्पामा ४, जाजरकोट र रुकुमपश्चिममा २२ घरमा क्षति भएको छ। जुम्लाका १ हजार १ सय १३, मुगुमा ७ सय, दैलेखमा ५ सय ११, कालीकोटमा ३ सय ४४, मुगुमा १ सय ७८, हुम्लामा १ सय ५५ घरपरिवार बिस्थापित भएको श्रेष्ठले बताए। उनका अनुसार सुर्खेतमा ४५, रुकुमपश्चिममा ११ र जाजरकोटमा १० घर परिवार बिस्थापित भएका छन्। पर्यटकको उद्धार हिमापातले सिमकोट गाउँपालिका१ स्थित चाङला हिमालमा फसेका ७ जना पर्यटकको सकुसल उद्धार भएको छ। बाढीले कर्णाली नदीमा रहेका एक दर्जनभन्दा बढी झोलुंगे पुल बगाएको छ। जसले हुम्ला, मुगु, बाजुरा, कालीकोट, अछाम र दैलेख जोड्थे। बाँकी पुल पनि उच्च जोखिममा रहेको शिक्षक धनबहादुर धामीले बताए। बाजुरा भएर बग्ने कर्णालीमा तीनवटा पुल बगेको स्थानीयवासीले बताएका छन्। यससँगै आसपासका बासिन्दा बिस्थापित भएका छन्। खेतीयोग्य जमिन बगरमा परिणत भएको शिक्षक धामीले बताए। उनकाअनुसार स्वामिकार्तिक खापर र जगन्नाथ गाउँपालिका जोड्ने पुल पनि बगेको छ। जुन २०५२ सालमा बनाइएको थियो। पुल बग्दा स्वामिकार्तिक खापर १, २ जगन्नाथ३, ४ र ५ का बासिन्दाको आवतजावत बन्द भएको छ। पिलीचौर, कवाडी, बेर्मा, काप्डीलगायत ठाउँमा रहेका झोलुंगे पुलभन्दा माथि कर्णाली बगिरहेको प्रहरीले जनाएको छ। पिलुचौर जुकोट पुल उच्च जोखिममा छ। हुम्ला र मुगु भएर बग्ने कर्णालीका झोलुंगे पनि बाढीले लगेको छ। केही जोखिममा रहेको हुम्लाका कर्णबहादुर मल्लले बताए। बाजुराको जगन्नाथ र कालीकोट जोड्ने जितेगडाको पुल बग्दा आवतजावत बन्द भएको छ। जिल्ला प्रहरी कार्यालय बाजुराले पुलको सम्पूर्ण विवरण भने आउन नसकेको जनाएको छ।"
समावेशी सिद्धान्तको हुर्मत,"नेपालको संविधानको धारा ३८(४) ले भन्छ राज्यका सबै निकायमा महिलालाई समानुपातिक समावेशी सिद्धान्तका आधारमा सहभागी हुने हक हुनेछ। सामाजिक न्यायका रूपमा महिलालाई समावेशी सिद्धान्तका आधारमा राज्यका निकायमा सहभागिताको हक हुने व्यवस्था पनि संविधानले नै गरेको छ। राज्यका निकायमा पनि जनताको सार्वभौम अधिकार सम्पन्न सर्वाेच्च संस्था संसद् हो। त्यसमा महिलाको ३३ प्रतिशत प्रतिनिधित्व सुनिश्चित हुनुपर्छ। तर, आसन्न निर्वाचनमा प्रमुख दलहरूले उठाएका उम्मेदवारको सूची हेर्दा महिलाको हक छिन्न खोजेको प्रतीत हुन्छ। संवैधानिक व्यवस्थाको कार्यान्वयनका लागि समानुपातिक सूचीबाट महिलालाई संसद्मा लैजान त उनीहरू बाध्य नै हुन्छन्। तर, प्रत्यक्ष निर्वाचन प्रणालीमा भने महिलालाई दलहरूले पत्याउन कठिन मानेर संविधानको मर्मको हुर्मत लिँदै प्रहार गरेका छन्। महिलाले प्रत्यक्ष निर्वाचन जित्न सक्दैनन् भन्ने हेयपूर्ण निम्नस्तरीय सोचबाट महिलालाई उम्मेदवार नबनाउनु पितृसत्तात्मक व्यवहारको द्योतक हो। जुन अन्यायपूर्णमात्रै छैन, सरासर संविधानको मर्मको बर्खिलाप छ। दलहरूले महिलालाई मात्रै होइन, दलित, जनजाति, आदिवासी र पिछडिएको वर्गको प्रतिनिधित्वलाई पनि ख्याल गरेका छैनन्। २०७२ सालमा लिखित नेपालको संविधानको मूल मर्ममध्येको एक समावेशिताको सिद्धान्त हो। ७० वर्ष लामो संघर्षपछि जनताका प्रतिनिधिले लेखेको संविधानको मूल विशेषता सीमान्तकृत वर्गको राज्यका निकायहरूमा समावेशिता हो। तर, दलहरूले त्यस्तो वर्गलाई अपनत्व महसुस गराउने र संसद्मा प्रतिनिधित्व गराउन मतलब नगर्नु ७० वर्ष लामो संघर्षका उपलब्धिलाई कमजोर पार्नु हो। प्रतिनिधिसभाका लागि एमालेले दलितबाट २, कांग्रेसले १ र माओवादीले २ जना उठाएको छ। महिला एमालेले १२, कांग्रेसले ५ र माओवादीले ७ जनालाई चुनावी मैदानमा उतारेको छ। जनजातिमा पनि उस्तै कम उम्मेदवारी छ। देशैभरि उम्मेदवारको संख्या ६ हजार २ पुगेका छन्। तर त्यसमा महिला, दलित, जनजाति, आदिवासीको संख्या नगन्य छ। लोकतन्त्रमा चुनावलाई जित्ने र हार्ने मामलामात्रै सम्झेर त्यसअनुसारको व्यवहार दलहरूले गर्दा सीमान्तकृत वर्ग उपेक्षित भएको छ। जब कि जित र हारको खेलमात्रै होइन लोकतन्त्र। यो त जनताको प्रतिनिधित्वको व्यवस्था हो। सबै वर्ग, जाति र समुदायको प्रतिनिधित्व भएको इन्द्रेणी संसद् हाम्रो संविधानको परिकल्पना हो। हाम्रो समाज नै इन्द्रेणी समाज हो। तर, जनप्रतिनिधिमूलक संस्थाका लागि हुने निर्वाचनमा इन्द्रेणी उम्मेदवार नहुनु समाजको प्रतिविम्ब उतार्न नसक्नु हो। निर्वाचन अंकगणितको खेलमात्रै पनि होइन। अझ यो प्रदेशसभा, प्रतिनिधिसभा निर्वाचन त झन् संविधानलाई संस्थापन गर्दै जाने महत्वपूर्ण कडी पनि हो। नयाँ संविधान बनेपछि दोस्रोपटक यस्तो निर्वाचन हुँदै छ। यस्ता निर्वाचनमा इन्द्रेणी प्रतिनिधित्व हुन सक्दा नै संविधान संस्थागत विकासतिर लम्किन्थ्यो र समावेशी सिद्धान्तको मर्म व्यवहारमा उत्रन्थ्यो। दलहरू हाम्रो संविधानको विशेषता भाषणमा बताइरहन्छन्। २०६२०६३ को जनआन्दोलनको उपलब्धि यो संविधान र यसको विशेषता समावेशिता भन्ने दलहरूले व्यवहारमा त्यसैलाई उतार्न नसक्नु चाहिँ ठूलो कमजोरी हो। अझ यो त महिला, जनजाति र दलितमाथिको अन्याय नै हो। दलहरूले यो वर्गलाई केवल मतदातामा सीमित गर्ने धृष्टता गरेर संविधानले व्यवस्था गरेको समावेशी सिद्धान्तको हुर्मत लिएका छन्। आखिर संविधानका व्यवस्थालाई कार्यान्वयन गरी त्यसलाई सफल बनाउने प्रमुख दायित्व राजनीतिका खेलाडीहरू अर्थात् दलहरूकै हो। त्यसमा उनीहरू चुक्नु वा त्यसलाई घनघोर रूपमा उपेक्षा गर्नु व्यवस्थालाई कमजोर पार्नु हो। हेक्का के हुनुपर्छ भने महिला, दलित वा जनजाति जो कुनै समुदाय वा वर्गलाई उपेक्षा गर्ने व्यवस्था वा प्रणालीको आयु लामो हुँदैन। जस्तो कि यसअघिको व्यवस्था लामो टिकेन र अहिलेको समावेशी चरित्रको लोकतान्त्रिक गणतन्त्रात्मक व्यवस्था आयो। यसैले पनि अन्याय र विभेदलाई निरन्तरता दिनु व्यवस्थालाई उल्टो दिशामा धकेल्ने प्रयत्न हो। जुन सरासर अमान्य छ।"
"जो पहुँचवाला, उही उम्मेदवार","काठमाडौं : निष्ठाको राजनीतिमा खडेरी लागेको छ। दलहरूले राजनीतिक योगदानको अवमूल्यन गर्दै पहुँचवालालाई टिकट बाँड्न थालेका छन्। मंसिर ४ गते हुने प्रतिनिधिसभा र प्रदेशसभा निर्वाचनको उम्मेदवारीमा नातागोता, पैसावाल, अति समर्थक, अति निकटस्थहरू हाबी देखिएका छन्। दलीय पहुँच भएका उद्योगीव्यापारी, ठेकेदार, नेताका आफन्त, माफिया, बिचौलियाको बोलवाला बढेको छ। सत्तामा पुग्न विचार, सिद्धान्त बिर्सिन्छन्। जस्तोसुकै सम्झौता गर्छन्। शक्तिको आडमा विधि प्रक्रिया मिच्ने प्रवृत्ति हावी छ। राजनीतिमा योगदान गरेका नेता, कार्यकर्ता छाडी दलीय नेतृत्वले व्यापारी, उद्योगी, ठेकेदारलाई च्याप्ने गरेका छन्। उनीहरूले नै पार्टी चलाइरहेको अवस्था छ। निष्ठावान इमान्दार नेता, कार्यकर्ता पाखा लगाइएका छन्। मुलुक दूषित राजनीतिक घनचक्करमा जकडिएको छ। पैसा, पहुँच हुनेहरूले पार्टी फेरिफेरि टिकट लिएका छन्। इमानदार नेता तथा कार्यकर्ता टिकटबाट बञ्चित भएका छन्। जेलनेल भोगेका, जनयुद्ध लडेका, संघर्षमा परिवार गुमाएकाहरूभन्दा शक्ति र पैसावालाको बोलवाला राजनीतिमा चल्न थालेको छ। जसकारण पार्टीका इमानदार, निष्ठावान नेताले बागी उम्मेदवारीसमेत दिएका छन्। कतिपय भने तमासा हेरेर मौन बसेका छन्। पैसा र पहुँच नभएका नेता, कार्यकर्ता उपेक्षित भएका छन्। राजनीतिक विश्लेषक डा लोकराज बराल सिद्धान्त र निष्ठाको राजनीति हराउँदै गएको बताउँछन्। राजनीतिमा स्वेच्छाचारिता बढेका कारण पार्टीहरूमा भाँडभैलो भइरहेको उनको तर्क छ। यहाँ कुर्सीका लागि जे पनि सम्झौता गर्न नेताहरू लागेका छन्। यहाँ समानुपातिक समावेशी नारा मात्रै छ। पार्टीको सिद्धान्त निष्ठा सबै हराउँदै गएको छ, उनी भन्छन्, यो सबै नेतृत्वको कमजोरीले नै भएको हो। पार्टीहरूमा केही नेताको दबदबा भएकै राजनीति बिग्रिएको उनी बताउँछन्। राजनीतिमा व्यापारीलाई प्रोत्साहन दिनु राम्रो नभएको उनको तर्क छ। पुराना राजनीतिज्ञ नीलाम्बर आचार्य सिद्धान्त र निष्ठाको राजनीति ओझेलमा परेको बताउँछन्। गठबन्धनका नाममा निष्ठा, सिद्धान्तको अबमूल्यन भएको उनको तर्क छ। बिना निष्ठा, सिद्धान्तका गठबन्धन भएका छन्। हिजो जसलाई ठूलाठूला आरोप लगाइयो उसैसँग हात मिलाउँछन्। तर, सिद्धान्त र निष्ठा ? आचार्य भन्छन्। उम्मेदवारी जनताको भावनाअनुसार नभएको उनी बताउँछन्। जस्तो हुनुपर्ने हो, त्यस्तो भएको छैन। उम्मेदवार वितरणमा दुरुपयोग भएको छ। अझ समानुपातिकमा विकृति छ, उनी भन्छन्, मतदाताको अपेक्षाअनुसारको उमेदवारी नै छैन। काम गर्न सक्ने वा हिजो राम्रो काम गरेको त्यागीलाई टिकट दिएको भएको राम्रो हुने उनको भनाइ छ। उनका अनुसार प्रत्यक्षतर्फ उम्मेदवारी वितरणमा महिलाको प्रतिनिधित्व न्यून छ। चन्दा दिएको आधारमा उम्मेदवार बनाउने प्रवृत्ति गलत रहेको उनी बताउँछन्। माओवादी केन्द्रका युवा नेता लेखनाथ न्यौपाने यो व्यवस्थाकै खराबी भएको टिप्पणी गर्छन्। अहिलेको राजनीतिक व्यवस्था, निर्वाचन प्रणालीबाट धेरै अपेक्षा गर्ने ठाउँ नरहेको उनको ठम्याइ छ। हामीले जुन व्यवस्था अगिंकार गरिरहेका छौं। जुन निर्वाचन प्रणालीलाई मापक बनाएका छौं। यो व्यवस्थाले तल्लो वर्गलाई समेट्छ भन्नु नै गलत हो। यो व्यवस्थाको चरित्र नै यस्तै हो। यसले यस्तै पात्र र चरित्रलाई खोज्छ, न्यौपाने भन्छन्, दुःख पाएका कार्यकर्ता, क्षमता भएका मानिस त यो व्यवस्थामा खोज्दै खोज्दैन। यसबाट धेरै अपेक्षा नगरौं। यो व्यवस्थामा अहिले जे भइरहेको त्यो पनि स्वाभाविक नै हो। यो व्यवस्था आदर्श मान्नेहरू नै मूल पार्टी भएकाले उनीहरूबाट ठूलो अपेक्षा राख्नु गलत भएको उनको तर्क छ। देश र जनताका लागि जीवन समपर्ण गर्ने नेताहरू विभिन्न दलमा छन्। तर, उनीहरूको योगदानको कुनै मूल्यांकन हुँदैन। उनीहरू नेतृत्वको चाकडी, चाप्लुसी गर्दैनन्। जसकारण पनि पाखा लगाइन्छन्। सशस्त्र द्वन्द्व लडेका नेता, कार्यकर्ता माओवादीमा पाखा लगाइएका छन्। उनीहरूको नामोनिसान छैन। उनीहरू हरेक अवसरबाट बञ्चित छन्। धेरै अवसर नवप्रवेशीले लिइरहेका छन्। युद्ध लडेकाहरू कोही वैदेशिक रोजगारीमा गएका छन्। कोही यही दुःखका साथ जीविका चलाइरहेका छन्। तर, नेतृत्वले उनीहरूको वास्ता नै गरेका छैनन्। माओवादी उपमहासचिव हरिबोल गजुरेलदेखि युवा नेता लेखनाथ न्यौपानेसम्मले टिकट पाएनन्। पुराना कम्युनिष्ट नेता रामचन्द्र झाले गठबन्धनविरुद्ध वागी उम्मेदवारी दिएका छन्। बाँकेमा पुराना नेता दलबहादुर सुनारले टिकट पाएनन्। उनले वागी उम्मेदवारी दिएका छन्। उनीहरू दुवै जना एकीकृत समाजवादीमा थिए। आफू रहेको पार्टीले टिकट नदिएपछि रातारात पार्टी परिवर्तन गर्नेहरू धेरै देखिएका छन्। जसले टिकट दिन्छ उतै जाने प्रवृत्ति बढेको छ। लालबाबु सिंह भुइँहारले कांग्रेस छोडेर लोकतान्त्रिक समाजवादी पार्टी (लोसपा)बाट टिकट लिएका छन्। लोसपा प्रवेशलगत्तै सिंह बारा ३ मा सत्तारुढ गठबन्धनको तर्फबाट उम्मेदवार बन्न पाएका हुन्। नेतृ चन्दा चौधरी लोसपा छोडेर कांग्रेसको समानुपातिकमा परेकी छन्। लोसपा छोडेर एमाले प्रवेश गरेका उमशंकर अगरिया धनुषा २ बाट उठेका छन्। अमृता अग्रहरी, रुही नाज जसपा छोडेर एमालेको समानुपातिकमा परेका छन्। मधेस प्रदेशमा चुनावको मुखमा पार्टी छोडेर टिकट लिने प्रवृत्ति बढी देखिएको छ। अन्य प्रदेशमा पनि टिकट नपाएका नयाँ पार्टी गएर टिकट लिनेहरू छन्। इटहरी उपमहानगरपालिकाका निवर्तमान मेयर द्धारिकालाल चौधरी पार्टी फेरेर उम्मेदवार बनेका छन्। एमालेबाट माओवादीमा गएर उनले सुनसरी २(क)को टिकट लिएका हुन्। एमाले छोडेर माओवादी प्रवेश गरेका हरिबहादुर राना झापा २ मा उठेका छन्। उक्त क्षेत्रमा धर्मशिला चापागाईंको दाबी रहँदै आएको थियो। चापागाईंलाई पन्छाएर पार्टी प्रवेश गर्दा नगर्दै रानालाई टिकट दिइएको हो। राना एमालेबाट दुईपटक शनिश्चरे गाविस अध्यक्ष बनेका थिए। उनी एक पटक अर्जुनधारा नगरपालिका प्रमुख पनि भइसकेका हुन्। बाँकेबाट प्रदेशसभामा माओवादी छोडेर आदेश अग्रवाल र अम्मर खड्काले जसपाको टिकट लिएका छन्। देशभर टिकटकै लागि पार्टी परिवर्तन गर्नेहरू धेरै छन्। कतिपय अवसरका पार्टी बदलिरहन्छ। जता अवसर पाइन्छ उतै जान्छ। नपाएमा फेरि त्यो पार्टी पनि छोड्छन् तर राजनीतिक दलको नेतृत्वहरूलाई बोकेर हिँडिरहेको हुन्छ। राजनीतिमा निष्ठाको नाता हराएको छ। निष्ठावान नेता, कार्यकर्ता राजनीतिबाटै पलायन हुँदै गएका छन्। पैसा, पहुँच, शक्तिवालले राजनीति गाँजेपछि राजनीतिबाटै देशको आमूल परिवर्तन गर्ने सपना देखेकाहरू निराश छन्। उनीहरूलाई हिजो सँगै लड्ेका नेताले वास्तै गर्दैनन्। चिन्दैनन्। देश बनाउन हिँडेका टाठाबाठाले अकुत सम्पत्ति आर्जन गरेका छन्। शक्ति, पैसा, पहुँचका भरमा मनपरी गरेका छन्। जनयुद्ध लडेका लोकेन्द्र विष्ट मगरलगायत नेता व्यवसायमा लागेका छन्। राजनीति नीतिगत भ्रष्टाचारको मूल जड नीतिगत भ्रष्टाचारको मूल जडले राजनीति बनेको छ। चुनावमा भएका विकृतिले नीतिगत भ्रष्टाचार बढाएको जानकार बताउँछन्। सरोकारवाला नै आफू अनुकूलको नियम कानुन बनाउन हाबी देखिन थालेका छन्। व्यवसायी, उद्योगी, ठेकेरदार, बिचौलिया कानुन बनाउने ठाउँमा पुग्नु भनेको देशका लागि विडम्बना भएको विज्ञ बताउँछन्। जसले राज्यमा घाटा भएको छ। सुशासनविद् खेमराज रेग्मी राजनीतिलाई सजिलो माध्यमबाट कम लगानीमा अर्थोपार्जन गर्ने व्यवसायका रूपमा लिइएको टिप्पणी गर्छन्। सबै तहतप्काको प्रतिनिधित्वक हुनु राम्रो हो। उनीहरूलाई विषय विज्ञका रूपमा समेट्न सकिन्छ। तर, यहाँ उद्योगी, व्यवसायी, ठेकेदार राजनीतिमा किन आउँछन् ? विषय विज्ञ हुन होइन ? विडम्बना, राजनीतिलाई कम लगानीमा सजिलो माध्यमबाट धेरै आम्दानी गर्ने व्यवसायका रूपमा लिएर नै उनीहरू राजनीतिमा आएका छन्, रेग्मी भन्छन्, देशका लागि यो दुर्भाग्य हो। दलाल, बिचौलियालाई ल्याएर जनताको अपमान गरिरहेका छन् दलहरूले। पार्टी र देशका लागि जीवन नै समपर्ण गरेकालाई पाखा लगाएर धन माध्यमबाट पहुँच बनाएर टिकट हत्याउने प्रवृत्ति यहाँ धेरै भएको उनको टिप्पणी छ। रेग्मी यो प्रवृत्ति राजनीतिलाई विकृत बनाएको भनाइ छ। टिकटको आशामा पार्टी प्रवेश गरेका कतिपयले टिकट नपाउँदा निरासा व्यक्त गरेका छन्। मेडिकल व्यवसायी दुर्गा प्रसाईं, कलाकार अभिनेत्री करिस्मा मानन्धरलगायतले टिकट पाएनन्। उनीहरूमा टिकट पाउने ठूलो आकांक्षा थियो। गठबन्धनका नाममा निष्ठा, सिद्धान्तको अवमूल्यन भएको छ। बिनानिष्ठा, सिद्धान्तका गठबन्धन भएका छन्। हिजो जसलाई ठूलाठूला आरोप लगाइयो उसैसँग हात मिलाउँछन्। तर, सिद्धान्त र निष्ठा ? यस्तै छ। टिकट वितरणमा दुरुपयोग भएको छ। नीलाम्बर आचार्य, राजनीतिज्ञ सिद्धान्त र निष्ठाको राजनीति हराउँदै गएको छ। राजनीतिमा स्वेच्छाचारिता बढेका कारण पार्टीहरूमा भाँडभैलो भइरहेको छ। नेताहरू कुर्सीका लागि जे पनि सम्झौता गर्न लागेका छन्। समानुपातिक समावेशी नारा मात्रै छ। यो सबै नेतृत्वको कमजोरीले भएको हो।डा लोकराज बराल, राजनीतिक विश्लेषक पार्टीका इमानदार नेता कार्यकर्ताभन्दा पाहुनाहरू शक्तिशाली देखिन थालेका छन्। प्रधानमन्त्री शेरबहादुर देउवाका प्रियपात्र बनेका छन् व्यवसायी उमेश श्रेष्ठ। पार्टीमा सल्लाह नै नगरी देउवाले श्रेष्ठलाई स्वास्थ्य तथा जनसंख्या राज्यमन्त्री बनाए। त्यसको व्यापक आलोचना भयो। स्वास्थ्य मन्त्रालय अरूलाई दिएपछि श्रेष्ठ प्रधानमन्त्री तथा मन्त्रिपरिषद् कार्यालयका राज्यमन्त्री छन्। कांग्रेसबाट उनी चितवन २ मा प्रतिनिधिसभा सदस्य उम्मेदवार बनेका छन्। नेपालका एक मात्र अर्बपति हुन् विनोद चौधरी। उनी २०६४ मा एमालेबाट संविधानसभा सदस्य बने। पछि एमाले छाडेर कांग्रेसबाट २०७४ मा समानुपातिक सांसद बने। उनी नवलपरासी पश्चिम १ मा उम्मेदवार बनेका छन्। श्रेष्ठ र चौधरीले टिकट पाउँदा कांग्रेसका बौद्धिक नेता डा मीनेन्द्र रिजालजस्ता नेता चुनावी मैदानबाहिर छन्। अर्थशास्त्री डा स्वर्णिम वाग्ले, कांग्रेस केन्द्रीय सदस्य एवं अथशास्त्री गोविन्दराज पोखरेल, महेश आचार्य, दीपकुमार उपाध्यायलगायतले टिकट पाएका छैनन्। अर्का केन्द्रीय सदस्य दिनेश कोइराला बागी उम्मेदवार बनेका छन्। कांग्रेस नेतृ सुजाता परियार तीनपटक केन्द्रीय सदस्य हुँदा पनि आफूले टिकट नपाएको गुनासो गर्छिन्। एमालेमा आएका उद्योगी मोतीलाल दुगड र मेडिकल व्यवसायी दुर्गा प्रसाईं, कलाकार कोमल वली प्रिय भए। दुगड त मन्त्री हँुदै केपी शर्मा ओली प्रधानमन्त्री हुँदा प्रमुख आर्थिक सल्लाहकार नै भए। दुगड र प्रसाईंले टिकट पाएनन्। तर, कलाकार वली दाङ ३ मा उम्मेदवार बनेकी छन्। राप्रपा नेपाला अध्यक्ष कमल थापा एमालेकै सूर्य चिह्न लिएर चुनाव लड्दै छन्। एमाले कार्यकर्तालाई पञ्छाएर थापालाई टिकट दिइएको छ।पार्टी प्रवेश गरेलगत्तै पूर्वप्रहरी महानिरीक्षक सर्बेन्द्र खनालले काठमाडौं ६ बाट टिकट पाएका छन्। एमालेले पूर्वप्रहरी नायब महानिरीक्षक नवराज सिलवाललाई ललितपुर १ मा पुनःउठाएको छ। भीम रावल, घनश्याम भुसालदेखि ओलीनिकट भनेर चिनिएका खिमलाल भट्टराई, पार्वत गुरुङ, आनन्द पोखरेल, नविना लामालगायत नेताले टिकट पाएनन्। दोलखाबाट गुरुङ र पोखरेलले नपाउँदा व्यवसायी बालकृष्ण सिवाकोटी उम्मेदवार बनेका छन्। समानुपातिक सूचीमा प्रभु ग्रुपका अध्यक्ष देवीप्रकाश भट्टचनलाई एमालेले उम्मेदवार बनाएको छ। उनी जनजाति समूहको पहिलो नम्बरमा सिफारिसमा परेका छन्। कांग्रेस संगठन विभाग उपप्रमुखको जिम्मेवारी सम्हालिसकेका भट्टचन पार्टी फेरेर एमालेको सूचीबाट सिफारिस भएका छन्। माओवादी केन्द्रमा व्यापारी, उद्योगी, ठेकदार, बिचौलियालाई च्याप्ने प्रवृत्ति हाबी छ। टिकट नपाएपछि काठमाडौं १० मा माओवादी नेतृ अन्जना बिसुंखेले बागी उम्मेदवारी दिएकी छन्। माओवादीले विवादित व्यक्तिलाई टिकट दिएको छ। हुम्लाका छिरिङ डम्डोल लामा(कार्चेन) प्रतिनिधिसभा सदस्य उम्मेदवार बनेका छन्। उनी माओवादीको कोटाबाट कर्णाली प्रदेशमा उद्योग पर्यटन वन तथा वातावरणमन्त्री बनेका थिए। लामाले मूर्ति चोरेको अभियोगमा दुई वर्ष जेल सजाय र पाँच हजार जरिवानासमेत तिरेका थिए। २०४९ सालमा तिब्बतको खोचेरनाथ गुम्बाबाट १२ सय वर्ष पुरानो मूर्ति चोरी ल्याएको अभियोगमा दोषी ठहर भई लामाले कैद र जरिवाना भुक्तान गरेका थिए। तर, उनै लामा पहुँचका भरमा चुनावी मैदानमा उत्रिएका हुन्। हामीले जुन व्यवस्था अंगीकार गरिरहेका छौं। जुन निर्वाचन प्रणालीलाई मापक बनाएका छौं। यो व्यवस्थाले तल्लो वर्गलाई समेट्छ भन्नु नै गलत हो। यो व्यवस्थाको चरित्र नै यस्तै हो। यसले यस्तै पात्र र चरित्रलाई खोज्छ। लेखनाथ न्यौपाने, नेता, माओवादी केन्द्र सबै तहतप्काको प्रतिनिधित्व हुनु राम्रो हो। उनीहरूलाई विषय विज्ञका रूपमा समेट्न सकिन्छ। तर, यहाँ उद्योगी, व्यवसायी, ठेकेदार राजनीतिमा किन आउँछन् ? विडम्बना, कम लगानीमा सजिलो माध्यमबाट धेरै आम्दानी गर्ने व्यवसायका रूपमा लिएर नै उनीहरू राजनीतिमा आएका छन्। देशका लागि यो दुर्भाग्य हो ।खेमराज रेग्मी, सुशासनविद् निर्वाचनमा नातावाद, परिवारवाद, सम्बन्धवाद हाबी भएको छ। परिवारभित्रकै धेरैले टिकट पाएका छन्। धेरै पतिपत्नी उम्मेदवार बनेका छन्। माओवादी अध्यक्ष पुष्पकमल दाहाल प्रचण्डका परिवारका तीन जनाले टिकट लिएका छन्। प्रचण्ड गोरखा २ बाट लड्दैछन्। बुहारी बिना मगर कञ्चनपुर १ र ज्वाइँ जीवन आचार्य मोरङ ६(क)मा उम्मेदवार भएका छन्। गृहमन्त्री बालकृष्ण खाँण पतिपत्नी नै उम्मेदवार छन्। खाँण रूपन्देही ३ बाट उम्मेदवार छन्। उनकी श्रीमती केन्द्रीय सदस्य मञ्जु खाँणको नाम समानुपातिकमा छ। माओवादी स्थायी कमिटी सदस्य देवेन्द्र पौडेल बागलुङ २ मा उठेका छन्। उनकी श्रीमती बलावती शर्मा समानुपातिक सूचीमा छिन्। एमाले सचिव रघुवीर महासेठ दम्पती पनि प्रत्यक्षतर्फ उम्मेदवार बनेका छन्। महासेठ धनुषा ४ बाट र उनकी श्रीमती जुली महतो धनुषा ३ बाट उम्मेदवार बनेकी छन्। माओवादी केन्द्रकै नेता महेश्वर गहतराज अथक बाँके १ बाट प्रतिनिधिसभा सदस्यका लागि प्रतिस्पर्धा गर्दै छन्। उनकी पत्नी पार्वती पुन गहतराजको नाम लुम्बिनी प्रदेशसभाको समानुपातिक सूचीमा छ। माओवादीका सुदूरपश्चिम इन्चार्ज खगराज भट्ट डडेल्धुराबाट प्रदेश सभा सदस्यका लागि प्रत्यक्षतर्फ उम्मेदवार बनेका छन्। उनकी पत्नी मञ्जु बम प्रदेशमै समानुपातिक सूचीमा छिन्। जसपाका वरिष्ठ नेता अशोक राई सुनसरी १ बाट प्रत्यक्षमा उम्मेदवार बनेका छन्। उनकी पत्नी सुशीला श्रेष्ठको प्रतिनिधिसभाकै समानुपातिकको बन्दसूचीमा नाम छ। जेलजीवन बिताइरहेका नागरिक उन्मुक्ति पार्टीका नेता रेशम चौधरीले बर्दिया २ बाट उम्मेदवारी दिएका छन् भने पत्नी रञ्जिता श्रेष्ठ कैलाली १ बाट चुनावी मैदानमा उत्रिएकी छिन्। श्रेष्ठ पार्टीको अध्यक्षसमेत हुन्। एमालेका महासचिव शंकर पोखरेल दाङ २ बाट प्रत्यक्षतर्फ चुनाव लडेका छन्। उनकी बहिनी मेनका पोखरेल प्रतिनिधिसभाकै समानुपातिक उम्मेदवार छन्। लोसपा अध्यक्ष महन्थ ठाकुर महोत्तरी ३ बाट प्रतिनिधिसभामा प्रत्यक्षका उम्मेदवार छन्। उनकी छोरी मीनाक्षी ठाकुर प्रतिनिधिसभाकै समानुपातिक उम्मेदवार छन्।"
फेवाताल सफाइमा जुटे नागरिक,"पोखरा : पोखरा महानगरपालिकाको नेतृत्वमा फेवाताल सरसफाइ सुरु गरिएको छ। यस अभियानमा हजारौं स्वयंसेवीले सक्रियतापूर्वक सहभागिता जनाएका छन्। पोखराका विभिन्न ३३ स्थानबाट यस महाअभियानमा पोखरा महानगरपालिकाका ३३ वटै वडाका जनप्रतिनिधिसहित ५ हजारभन्दा बढी स्वयंसेवीले सहभागिता जनाएका हुन्। फेवाताल सरसफाइका क्रममा भएको नागरिक सहभागितामध्ये यो अहिलेसम्मकै सबैभन्दा धेरै हो। सबै ठाउँमा हेर्दा ५ हजार बढीको सहभागिता रहेको देखिन्छ, पोखरा महानगरपालिकाका प्रमुख धनराज आचार्यले भने, सुरुमा ३५ ट्रक फोहोर जम्मा गर्न सकिन्छ कि भन्ने थियो, तर अन्तिमसम्म आइपुग्दा २ सय बढी ट्रक फोहोर संकलन भएको छ। महाअभियानको पहिलो दिन २ सय बढी ट्रक जलकुम्भी झारलगायतको फोहोर र तालको करिब ७५ प्रतिशत क्षेत्रमा फैलिएको झार मंगलबार बाहिर निकालिएको उनले बताए। अभियानलाई निरन्तर गर्ने सम्बन्धमा महानगरपालिकाले स्थायी संयन्त्र बनाएर अगाडि बढ्ने उनको भनाइ छ। यो सुरुवात मात्र हो, यसलाई आगामी दिनमा निरन्तरता दिने सन्दर्भमा महानगरपालिकाले स्थायी संयन्त्र निर्माण गरेर अगाडि बढ्ने छ, उनले भने। यसमा स्थानीय पर्यटन व्यवसायी तथा होटल व्यवसायीहरूको साथ सहयोग पनि जरुरी छ। राष्ट्रिय खेलकुद परिषद(राखेप) का सदस्य सचिव टंकलाल घिसिङ फेवाताल सफाई महाअभियानमा सहभागी। तालको छेउमा ठूलो व्यवसाय सञ्चालन गरिरहेका व्यवसायीको ताल संरक्षण तथा सरसफाइमा कम चासो देखिएकोप्रति प्रमुख आचार्यले चिन्ता व्यक्त गरे। आफ्नो आसपासको क्षेत्रमा नियमित सरसफाइ गर्ने कार्यमा उनीहरूको ध्यानाकर्षण समेत गराए। फेवाताल सफाइका लागि ल्याइएको मेसिनमा पटकपटक खराबी आएका कारण नियमित सञ्चालन गर्न नसकिएको भए पनि हाल भने त्यसलाई मर्मतसंभार गरी आजदेखि मेसिनको क्षमताअनुसार सञ्चालनमा ल्याइएको उनले बताए। फेवाताल संरक्षण गर्नु तपाई हामी सबैको ड्युटी हो, प्रमुख आचार्यले भने। पोखरा महानगरपालिका फेवातालको संरक्षण, विकास र प्रवद्र्धनप्रति प्रतिबद्ध रहेको प्रमुख आचार्यको भनाइ छ। मंगलबार सञ्चालन गरिएको फेवाताल सरसफाइ महाअभियानमा सहभागी आमा समूह, टोल विकास संस्था, युवा क्लब, विभिन्न सरकारी तथा गैरसरकारी संघ संस्थाहरू, सहकारी, बैंक तथा वित्तीय संस्थाहरू, राजनीतिक दल, सुरक्षा निकाय, जनप्रतिनिधि, उद्योगी व्यवसायी, पर्यटन सम्बद्ध संघसंस्था, संचारकर्मीलगायत सम्पूर्ण सरोकारवालालाई प्रमुख आचार्यले धन्यवाद दिएका थिए। सरसफाइका लागि फेवाड्याम, ड्यामसाइट पार्क, केदारेश्वर घाट १, २, फिस्टेल घाट १, २, अम्बोट घाट १, २, नयाँघाट, गौरीघाट १, २, बाराही घाट १, २, नेपाल ट्रष्ट, पाहारी घाट १, २, माछा सेक्सन १, २, फेवाघाट १, २, स्वीमिङ् पुल हल्लन चोक १, २, क्याम्पिङ चोक १, २, खहरे घाट, बंगलादी घाट, गैरी चौतारा, वाटर फ्रन्ट, रातेमाटो डाँडा, फ्याउरे घाट दुनाटपरी, क्यारोनोभा खपौदी र इन्ड अफ दि लेक गरि ३३ वडा पोइन्टहरू निर्धारण गरिएको थियो।"
जलवायु अनुकूलनमा न बजेट न योजना,"बुटवल : धान भित्र्याउने बेला लगातार वर्षा भएपछि लुम्बिनी प्रदेशका किसानको गएको वर्ष १ लाख ३० हजार ५६ हेक्टरमा लगाएको धानबाली डुवानमा पर्यो। क्षति धेरै हुनेमा सात प्रदेशमध्ये लुम्बिनी दोस्रो नम्बरमा छ। यो वर्ष धान रोपेपछि खडेरी पर्यो। किसानले धान गोडेर वस्तुभाउलाई खुवाए पनि। अहिले धान फल्ने र पाक्ने बेला निरन्तर वर्षा हुँदा बचेको धान डुवानमा परेको छ। जलवायु परिवर्तनका असरहरू बढ्दै गएका छन्। जसको बढ्ता असर खाद्यन्न उत्पादन र किसानको जीविकोमा परिरहेको छ। अहिले धान उत्पादन घट्ने अनुमान विज्ञहरूले गरिसकेका छन्। खाद्य संकट नै निम्तिने जोखिम बढिरहँदा प्रदेश तथा स्थानीय सरकारका योजनामा भने जलवायु अनुकुलनका लागि न त स्पष्ट योजना छन, न त बजेट नै। लुम्बिनी प्रदेश सरकारले झण्डै २ हजार सडकमा बजेट विनियोजन गरेको छ। तर, जलवायु अनुकुलन निम्ति अभियानमूखी कार्यक्रम सञ्चालन गर्ने योजना ल्याएको छैन। टुक्रे योजना भने लुम्बिनी प्रदेशका हरेक जिल्लामा राखिएका छन्।विज्ञहरूले स्थानीय स्तरबाटै जलवायु परिवर्तनका असर देखिएकाले त्यहीबाटै समाधान खोजिनुपर्ने बताउँछन्। जलवायु विज्ञ डा सुमित्रा ढकालले जलवायुको असर वडा तहबाटै देखिएको तर त्यसको व्यवस्थापनमा काम नथालिएको बताउँछिन्। जलवायु परिवर्तनका असर स्थानीयकरण भइसकेका छन्। तर, यसका जोखिम न्यूनीकरण योजना स्थानीयकरण हुन सकेका छैनन, उनी भन्छिन्, यसको असर न्यूनीकरण गर्न सबै तह र निकाय एक भएर उभिनुपर्छ। लुम्बिनीले एक वडा एक पोखरी कार्यक्रमका लागि हरेक जिल्लामा २० लाखदेखि २८ लाखसम्म बजेट विनियोजन गरेको छ। प्रदेशभर साढे २ करोड बजेट विनियोजन गरिएको छ। तर, योजनाअन्तर्गत स्थानीय तहले पोखरी कार्यक्रम सञ्चालन नै गरेका छैनन्। बरु सडक निर्माणका क्रममा भएका पोखरी, पानी मूल सुकाउने काम भने गर्दै आएका छन्। लुम्बिनी प्रदेशका अर्थ तथा सहकारीमन्त्री कृष्णध्वज खड्का जलवायु अनुकूलनका लागि प्रदेश सरकारले योजना ल्याएको बताउँछन्। प्रदेशले एक वडा एक पोखरीदेखि एक घर दुई वृक्षसम्मका योजना ल्याएको छ, उनी भन्छन्, यी योजना कार्यान्वयनमा आउँदा हरियाली प्रवद्र्धन हुनेछ। वडाहरूमा पानी व्यवस्थापन हुनेछन्। प्रदेशका योजना कार्यान्वयनमा स्थानीय तहको सहकार्य हुन आवश्यक रहेको उनको भनाइ छ। प्रदेशको योजनामा रहेक जिल्लामा वनसँग सेलिब्रेटी भन्ने नाराका साथ २ लाख बजेट विनियोजन गरिएको छ। यो कार्यक्रमको औचित्य भने प्रदेश सरकारले पुष्टि गर्न सकेको छैन। वन संरक्षण मात्रै नभई जलवायुलाई अनुकूलन बनाइराख्न फोहोर व्यवस्थापन, औद्योगीकरणबाट ग्यास उत्सर्जन, पानी तथा वन्यजन्तुको उचित संरक्षण पनि आवश्यक हुने विज्ञहरूको तर्क छ। प्रदेश सरकारको जलवायु अनुकूलनसँग सरोकार राख्ने योजना प्रशस्तै राखे पनि बजेट निकै विनियोजन गरेको छ। तराईका ६ जिल्लामा एक पालिका एक कृषि वन कार्यक्रम राखिएको छ। जसका लागि एक जिल्लामा २० लाख बजेट विनियोजन गरिएको छ। रुपन्देहीका एक पालिकाले सवा लाखसमेत बजेट पाउँदैनन्। त्यसैले पनि प्रदेशका यी कार्यक्रमको प्रभावकारिता निकै कम हुने स्थानीय प्रतिनिधिहरू बताउँछन्। सडक निर्माणमा स्थानीय तह र प्रदेश सरकारको प्रतिस्पर्धा नै छ। स्थानीय तहले बजेटको ६० प्रतिशतसम्म सडकमै खर्च गर्ने गरेका छन्। लुम्बिनी सरकार पनि १ लाखदेखिका सडकका योजनामा बजेट राखेको छ। लुम्बिनीमा चालू आर्थिक वर्षको बजेटमा झण्डै २ हजार सडक योजना मात्रै छन्। पहाडी जिल्लाहरूमा सडक बनाउने भन्दै वातावरणीय मूल्यांकनबिनै सयौं रूख काटेर पहाड भत्काउने गरिएको छ। पछिल्लो ५ वर्षमा मात्रै गुल्मीका १२ स्थानीय तहले २८ हजार ५ सय १८ रुख काटेर बाटो बनाएका थिए। त्यो क्रम अझै पनि निरन्तर देखिएको छ। गुल्मी, प्युठान, अर्घाखाँची, रोल्पा र पाल्पामा यो निरन्तर चलिरहने प्रक्रिया बनेको छ। यसरी खोलिएका सडकमध्ये ७० प्रतिशतमा गाडी गुड्दैनन्। वातावरणसम्बन्धी अध्येता युवराज कँडेल सडक निर्माणमा भएको बेथितिले पहाडमा पहिरो र तराईमा बाढीको जोखिम बढिरहेको छ। सरकारी संयन्त्रमा जलवायु अनुकूलनका स्पष्ट योजना नै छैनन्। नीति निर्माण गर्नेहरूमा सामान्य ज्ञानसमेत देखिँदैन, उनले भने। सडक निर्माणको बेथितिले कयांै मुहान सुकेका छन्। मुहान सुक्दा गाउँ बसाइसराइले रित्तिँदै गएका छन्। पाल्पाको कालीगण्डकी करिडोरअन्तर्गत बगनासकाली६ मन्द्रानमा खानेपानी अभाव भएको १० वर्ष भयो। रानीमहलराम्दी सडक विस्तार गर्दा पानीको मूल र पाइपलाइन बिग्रिएको थियो। त्यसले कम्तीमा १ सय परिवारलाई पानीको समस्या छ। पाल्पाकै भुटुकेज्यामिरेरोल्लाबासदुम्कीबास सडक विस्तार गर्दा निस्दी७, मठेखर्कमा ३४ परिवारले पानी पिउन पाएका छैनन्। यहाँ वबती नै सनुपर्ने अवस्थामा छ। सडक विस्तारका क्रममा जथाभावी तल्लो भागमा फालिएको गेग्रेटो, ढुंगामाटोले पाल्पाका ६० भन्दा बढी स्थानमा गत वर्ष मात्रै खानेपानीको मुहान र पाइपलाइनमा क्षति पुगेको थियो। प्राथमिकताका विषय सडककै कारण प्यूठानका अधिकांश स्थानका पानीका मुहान सुकेका छन्। मल्लरानी२ चुजाका बेगम परियारका अनुसार खलंगामुनडाँडाचुजा सडकखण्ड अन्तर्गतको सडक बनाउने क्रममा पानीको मुहान पुरिँदा १५० घरधुरीले प्रयोग गर्दै आएको पँधेरो अहिले पुरिएर समस्या भएको छ। लुम्बिनी प्रदेश वन तथा वातावरण मन्त्रालयका वन व्यवस्थापन तथा अनुगमन महाशाखा प्रमुख नारायणदेव भट्टराई विकासका योजना छनौट तथा कार्यान्वयनमा सबै मन्त्रालयहरूबीच समन्वय नहुँदा वातावरणीय क्षति हुने बताउँछन्। सडक बनाउनुघि वन तथा वातावरण मन्त्रालयसँग समन्वयन हुनपर्छ। तर, त्यस्तो अभ्यास भएके छैन। समन्वय हुँदा योजनाको प्रभाव र असरमा पूर्वअध्ययन हुन्छ यसले क्षति कम गर्छ। जलवायु अनुकूलनमा कतिपय स्थानीय सरकारले नयाँ कामको थालनी गरेका छन्। यसको असरले मकै, कोदो हुने स्थानमा बाली नफलेपछि पाल्पाको तानसेनमा ओखर खेती सुरु गरिएको छ। तानसेन नगरपालिकाका निवर्तमान मेयर अशोककुमार शाही जमिन बाझो राख्न नदिन ओखर खेती सुरु गरिएको बताउँछन्। तानसेनको बन्दी पोखरामा करिब ५ सय बिरुवा ओखर लगाइएको छ। ओखर लगाइएपछि किसानलाई त्यसको संरक्षण र फल व्यवस्थापनको तालिमसमेत दिइएको थियो। लुम्बिनीका कतिपय स्थानीय तहले जलवायु परिवर्तनका असरबाट हुने क्षति कम गर्न बाली परिवर्तनको अभियान चलाएका छन्। गुल्मी, अर्घाखाँची, पाल्पामा अकबरे खुर्सानी लगाउने गरिएको छ। तोरी, दाल हुने बारीमा अहिले फसल हुन छाडेपछि किसान आफैंले पनि यो अभियान चलाइरहेका छन्। गुल्मीमा व्यावसायिक तरकारी खेतीको प्रवद्र्धन गरिरहेको पैंचो पसल प्रालिका प्रबन्ध निर्देशक ध्रुव न्यौपाने जलवायु परिवर्तनले हुने असर न्यूनीकरण गर्न मानिसहरूको आहार संस्कृतिमा पनि परिवर्तन गर्नुपर्ने बताउँछन्। आहारविहारमा परिवर्तन गर्दै त्यसअनुरूपको उत्पादनमा लाग्ने गरी योजना बन्नुपर्छ, उनले भने। सुनवल नगरपालिकाकी मेयर विमला अर्याल विपद् व्यवस्थापनका साथै मौसम परिवर्तनका असरका विषयमा नागरिकलाई सचेत गराउने कार्य थालनी भएको बताउँछिन। स्थानीय सरकारले नागरिकलाई सचेत बनाउने अभियान थालेका छन्। यसले कृषि उत्पादनमा ह्रास हुन नदिन सहयोग गर्छ। मौसमी सूचना पनि छैन जलवायु अनुकुलनका लागि मौसमी सूचना प्रणाली प्रभावकारी हुनुपर्ने तर्क विज्ञहरूको छ। जलवायु विज्ञ ढकालले पानी पर्ने सूचना प्रणाली प्रभावकारी भयो भने क्षति कम हुने बताउँछिन। धान काटिरहेका किसानले लगातार पानी पर्दैछ भन्ने सूचना पाएका भए स्याहार्न भ्याउँथे। तर, मौसम विभागको सूचना नागरिकसम्म पुग्न सकेन। यसले बढी क्षति भयो, उनले भनिन्। मौसमी सूचना प्रणाली विकासमा तीन तहका सरकारले काम गर्न सकेका छैनन्। यसो हँुदा नागरिकले विपद् भित्रिएपछि मात्रै जानकारी पाउँछन्। पूर्वाधार विकासका कामदेखि खेती प्रणालीमा समेत यसको प्रत्यक्ष असर देखिएको छ। फोहोर व्यवस्थापनमा तीन तहकै सरकार बेखबर छन्। लुम्बिनी प्रदेशमा चार उपमहानगर भए पनि फोहोर व्यवस्थापनको गतिलो प्रणाली विकास गरिएको छैन। बुटवल उपमहानगरले वर्षाैंदेखि तिनाउ नदी बहाव क्षेत्रमा फोहोर विसर्जन गर्दै आएको छ। जसको प्रत्यक्ष असर स्थानीयले मात्रै होइन तल्लो तटीय क्षेत्रमा खेती गर्ने किसानलाई परेको छ। प्लास्टिकजन्य फोहोरले खेती नहुँदा रुपन्देही तिलोत्तमाका किसानले आन्दोलन नै गरेका थिए। नहर हुँदै सहरको फोहोर खेतीमा पुग्ने गरेको हो। भदौसम्म पनि पानी नपरेपछि रुपन्देही मर्चवारका कतिपय किसानले सुक्दै गएको धान काटेर वस्तुभाउलाई खुवाए। बचेको धान अहिले धान पसाएर झुल्ने लागेको बेला भने डुवानमा परेको छ। मर्चवारका पत्रकार रामविकास चौधरी भन्छन्, किसान मारमा छन्। कुनै सरकारबाट राहतका कार्यक्रम ल्याइएको छैन। अहिले धान पानीमा ढलिरहेको उनले बताए। पानी नपरेपछि धान रोप्न नपाएका बाँकेको नरैनापुरका किसान सुक्खाग्रस्त क्षेत्र घोषणा गर भन्दै आन्दोलनमा उत्रिए। भदौसम्म उनीहरूको त्यही माग थियो। लगातार ८ दिनदेखि परेको वर्षाले डुवानमा पारेपछि धेरै घरपरिवार विस्थापित भएका छन्। अब भोकमरीसँगै रोगको त्रास पनि बढेको छ।गाउँपालिकाका अध्यक्ष इस्तियाक अहमद शाह भन्छन्, धेरै घरपरिवार सार्वजनिक स्थानमा सेल्टर लिएर बसिरहेका छन्। खेत पुरै डुवानमा छ। स्थानीयका अनुसार नरैनापुरमा कम्तीमा २ सय घर पूर्ण रूपमा क्षतिग्रस्त छन्। कम्तीमा हजारभन्दा बढी परिवार प्रत्यक्ष रूपमा प्रभावित बनेका छन्। गाउँपालिका विपद् शाखा प्रमुख तथा सूचना अधिकारी लक्ष्मीकान्त मिश्रका अनुसार छवटै वडाका अधिकांश गाउँ जलमग्न छन्। नगरपालिकाको कृषि शाखाका अनुसार नरैनापुरमा ३ हजार ७ सय ८ हेक्टर खेतीयोग्य जमिन छ। त्यसमध्ये २ सय ६० हेक्टर भूमिमा मात्रै सिँचाइ पुगेको छ। ६८ प्रतिशत जमिनमा हुने खेती आकाशे वर्षामा भर पर्नुपर्छ। पछिल्लो खडेरीका कारण किसानले १५ प्रतिशत जमिनमा मात्रै धान रोपेका थिए। तर, त्यसको आधा पानी नपाएर सुकेको थियो। अहिले अविरल वर्षाका कारण नरैनापुरमा मात्रै २ हजार ६ सय ९६ धरधुरी डुवानमा परेका छन्। जलवायु वैज्ञानिकहरूका अनुसार असोज मनसुनको समय होइन। तर, पछिल्ला दुई दशकदेखि बेमौसमी मनसुनका घटनाहरू देखापरिरहेका छन्। सिनियर डिभिजनल मेटिरियोलोजिस्ट डा इन्दिरा कँडेलका भनाइमा नेपालबाट मनसुन बाहिरिने समयपछि सर्दै गएको छ। उनी भन्छिन्, सन् १९६८ देखिको तथ्यांक हेर्ने हो भने सन् २००० भन्दाअघिका धेरैजसो वर्षहरूमा सेप्टेम्बर महिनामै मनसुन बाहिरिने गरेको देखिन्छ। सन् २००० पछिका धेरैजसो वर्षहरूमा अक्टोबरमा बाहिरिने गरेको देखिन्छ। मिटिरियोलोजिस्ट डा कँडेलको भनाइमा मनसुनको समय परिवर्तन हुनु र यस्तो मनसुन भीषण हुनुको पछाडि वैज्ञानिकहरूले जलवायु परिवर्तनलाई कारण मानिरहेका छन्। पछिल्लो समय परिरहेको पानी जलवायु परिवर्तनको प्रभाव रहेको विज्ञहरूले बताएका छन्। तर सरकारी संयन्त्रसँग कुन स्थानमा कति पानी परिरहेको छ भन्ने तथ्यांक दिने प्रणालीसमेत विकास हुन सकेको छैन। मौसमी पूर्वानुमानमा पछिल्लो समय मेल खाए पनि स्थानीयको पहुँचमा त्यो सूचना पुग्न नसक्दा क्षति बढिरहेको छ।"
कांग्रेसका बागी उम्मेदवार पाँच वर्षका लागि पार्टीबाट निस्कासन,"काठमाडौं : नेपाली कांग्रेसले प्रतिनिधिसभा तथा प्रदेशसभा निर्वाचनमा बागी उम्मेदवारहरूलाई पाँच वर्षका लागि निस्कासन गरेको छ। आधिकारिक उम्मेदवारविरुद्ध उम्मेदवारी दिई तोकिएको मिति र समयभित्र आफ्नो उम्मेदवारी फिर्ता नलिएका बागी उम्मेदवार, प्रस्तावक र समर्थकलाई ५ वर्षका लागि निस्कासन गरेको छ। निर्वाचनमा सत्तारुढ गठबन्धन दलहरुबीच भएको सहमति विपरीत बागी उम्मेदवारी दिएकाहरूको हकमा कांग्रेसले यस्तो निर्णय गरेको हो। कांग्रेसको विधान बमोजिम सदस्यसमेत नरहने गरी ५ वर्षका लागि निस्कासन गरिएको छ। कांग्रेसको विधान २०१७ (संशोधनसहित)को धारा ३४ (१) (घ) उल्लघन गरेकोमा धारा ३४ (४) (क) अनुसार नेपाली कांग्रेसको सदस्यसमेत नरहने गरी ५ वर्षका लागि निस्कासन गरेको हो।"
मोरङमा ११ जनाको उम्मेदवारी फिर्ता,"विराटनगर : प्रतिनिधि तथा प्रदेशसभा निर्वाचनका लागि मनोनयन दर्ता गराएका ११ जनाले मोरङमा उम्मेदवारी फिर्ता लिएका छन् । मनोनयन दर्ता गराएकामध्ये प्रतिनिधिसभाका ३ र प्रदेशसभातर्फका ८ जनाले उम्मेदवारी फिर्ता लिएका हुन् । प्रतिनिधिसभातर्फ क्षेत्र नम्बर १ की स्वतन्त्र उम्मेदवार सुजाता थापाले उम्मेदवारी फिर्ता लिएकी छन् । क्षेत्र नम्बर ४ का स्वतन्त्र उम्मेदवार गोकुलप्रसाद पोखरेल र क्षेत्र नम्बर ६ का लोसपा उम्मेदवार राजु मण्डल राजवंशीले उम्मेदवारी फिर्ता लिएको प्रदेश १ निर्वाचन कार्यालयका प्रमुख लेवन काश्यप अधिकारीले जानकारी दिए । मोरङमा प्रतिनिधिसभातर्फ ६ वटा निर्वाचन क्षेत्र छन् । प्रदेशसभातर्फ क्षेत्र नम्बर १ ख का स्वतन्त्र उम्मेदवार डिल्लीराम शर्मा अधिकारी, ३ ख का तिलकप्रसाद राई र कञ्चनकुमार बुढाथोकीले उम्मेदवारी फिर्ता लिएको अधिकारीले बताए । उनका अनुसार क्षेत्र नम्बर ४ ख बाट नेकपा (एकीकृत समाजवादी)का महेश रेग्मी र क्षेत्र नम्बर ५ खबाट स्वतन्त्रतर्फका भूराज राईको उम्मेदवारी फिर्ता भएको छ । क्षेत्र नम्बर ६ ख बाट नेकपा एसका उम्मेदवार ओसिम आलम, स्वतन्त्र उम्मेदवार जीवनकुमार गुप्ता र सुरेशकुमार श्रेष्ठले उम्मेदवारी फिर्ता लिएका छन् । मोरङमा प्रतिनिधि तथा प्रदेशसभा निर्वाचनका लागि २ सय २९ जनाले मनोयनय दर्ता गराएको मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले जानकारी दिए । उनका अनुसार ११ जनाले फिर्ता लिएको र २ जनाको खारेज भएपछि २ सय १६ जनाको उम्मेदवारी कायम भएको छ ।"
आचारसंहिता उल्लंघन गर्ने जनप्रतिनिधिलाई कारबाही : निर्वाचन आयोग,"काठमाडौं : निर्वाचन आयोगले स्थानीय तहका कार्यपालिकाका सदस्यहरूले उम्मेदवारहरुको पक्षमा प्रचार प्रसार गरेको भन्दै ध्यानाकर्षण जनाएको छ। आयोगले निर्वाचन आचारसंहिता विपरीत आफ्नो पालिकाभित्र उम्मेदवारको पक्षमा प्रचारप्रसारमा संलग्न भएको भन्दै ध्यानाकर्षण जनाएको हो। निर्वाचन आचारसंहिता अनुसार कुनै पनि स्थानीय तहमा निर्वाचित कार्यपालिका सदस्यले आफू निर्वाचित भएको पालिकाभित्र कुनै पनि उम्मेदवारको पक्ष वा विपक्षमा प्रचारप्रसार गर्न मिल्दैन। आफू निर्वाचित भएका स्थानीय तह वाहेकको स्थानमा कुनै उम्मेदवारको पक्षमा प्रचारप्रसार गर्न चाहेमा सरकारी साधन स्रोत (सवारी साधन, सुरक्षाकर्मी आदि को प्रयोग नगरी आचारसंहिता प्रतिकुल नहने गरी संलग्न हुन सकिने व्यवस्था छ। तर, कतिपय स्थानीय तहका कार्यपालिकाका पदाधिकारी र सदस्यहरूले निर्वाचन आचारसंहिता विपरीत आफू बहाल रहेको स्थानीय तहमा कुनै उम्मेदवारको पक्षमा प्रचारप्रसार कार्यमा संलग्न भएको पाइएको छ। आयोगले स्थानीय तहको कार्यपालिकाका पदाधिकारी र सदस्यहरूले निर्वाचन आचारसंहिता विपरीत कार्य गरेको पाइएमा निर्वाचन आयोग ऐन, २०७३ को दफा २३ बमोजिम निजलाई कारबाही गर्न स्पष्टीकरण सोधी तत्काल कारबाहीको प्रक्रिया अघि बढाउन जिल्ला आचारसंहिता अनुगमन समितिका अधिकृतलाई निर्देशन दिएको छ।"
प्रचण्डको क्षेत्रमा सात जनाले गरे उम्मेदवारी फिर्ता,"गोरखा : गोरखा२ मा गठबन्धनका उम्मेदवारे पुष्पकमल दाहाल (प्रचण्ड)सँग चुनावी मैदानमा उत्रिएकी डाक्टर माधवी भट्टसहित सात जनाले उम्मेदवारी फिर्ता लिएका छन्। दुई प्रतिनिधिसभा र चार प्रदेशसभा सदस्यका लागि उम्मेद्वारी दिएका ५६ जनामध्ये अब ४९ जनामात्र चुनावी मैदानमा छन्। डाक्टर भट्टका श्रीमानले वारेसनामामार्फत् उम्मेदवारी फिर्ता लिएका निर्वाचन अधिकृत नादरप्रसाद भट्टराईले बताए। त्यस्तै क्षेत्र नं २ क प्रदेश क्षेत्रमा एकीकृत समाजवादीका जुद्धबिलास भण्डारी, नेपाल मजदुर किसान पार्टीका बेलबहादुर बस्नेत, स्वतन्त्र उम्मेद्वार हरिशरण आचार्यले पनि उम्मेदवारी फिर्ता लिएका छन्। यो प्रदेशमा अब सात जना उम्मेदवारबीच मात्र प्रतिस्पर्धा हुने भएको छ। २ ख मा छ जनाले उम्मेदवारी दिएका मध्ये कसैले पनि फिर्ता लिएनन्। गोरखा प्रतिनिधि सभा क्षेत्र नम्बर १ मा र १ को क मा कसैले पनि फिर्ता लिएनन्। प्रदेश क्षेत्र ख मा १० जनाले उम्मेदवारी दिएका मध्ये ३ जनाले फिर्ता लिएका छन्। स्वतन्त्र उम्मेदवारी दिएका पूर्ण दाहाल(कांग्रेस), राजकुमार ढकाल(माओवादी) र टेकराज भट्ट(नेकपा एस)ले उम्मेदवारी फिर्ता लिएका मुख्य निर्वाचन अधिकृतको कार्यालयले जनाएको छ।"
"पार्टीको कारबाहीमा परे, तर उम्मेदवारी फिर्ता लिएनन् विद्रोहीले","राजविराज : सप्तरीमा पार्टी निर्णयबाट असन्तुष्ट भई विद्रोहीउम्मेदवारी दिएकाहरुले मनोनयन फिर्ता लिएनन्। पार्टीले कारबाही गर्ने चेतावनी दिए पनि बुधबार मनोनयन फिर्ता लिने दिन विद्रोही उम्मेदवारले मनोनयन फिर्ता लिएनन्। सप्तरीमा प्रतिनिधिसभाको चार सदस्य र प्रदेश सभाको आठ सदस्यका लागि एक सय ८१ जनाको मनोनयन दर्ता भएकोमा पाँच जनाले मात्र फिर्ता लिएको जिल्ला निर्वाचन कार्यालयले जनाएको छ। स्वतन्त्रबाट उम्मेदवारी दिने ६८ जनामध्ये चार जना र सप्तरी १ (ख) मालोकतान्त्रिक समाजवादी पार्टीबाट प्रदेशसभा सदस्यमा उम्मेदवारी दिएका कुमरनाथ मिश्रबाहेक अन्यले आफ्नो उम्मेदवारी कायम राखेका छन्। गठबन्धनमा रहेको कांग्रेसको भागमा परेको सप्तरी १ (ख) मा कांग्रेसका बद्रिनारायण महात्मान यादवको उम्मेदवारी परेको छ। गठबन्धन गर्दा लोसपाले सप्तरी २ को प्रतिनिधिसभा सदस्य र सप्तरी २ (क) को प्रदेश सभा सदस्यमा मात्र भाग पाएको छ। यसअघि प्रतिनिधिसभामा निर्वाचित भएको सप्तरी ३ मा समेत प्रदेशसभा सदस्यसमेत नपाएपछि असन्तुष्ट कार्यकर्ताको दबाकमा लोसपाले नै केहीलाई आधिकारिक उम्मेदवार बनाएको हो। मिश्रले उम्मेदवारी फिर्ता लिए पनि सप्तरी ३ बाट लोसपाको तर्फबाट प्रतिनिधिसभा सदस्यका उम्मेदवार बनेका लक्ष्मीकान्त चौधरी, सप्तरी ३ (ख) बाट प्रदेश सभा सदस्य उम्मेदवार बनेका गजेन्द्रप्रसाद मण्डल र सप्तरी १ (क) बाट प्रदेश सभा सदस्यका उम्मेदवार बनेका तुलसीप्रसाद चौधरीले भने मनोनयन फिर्ता लिएनन्। सप्तरीमा स्वतन्त्रबाट उम्मेदवारी दिएका प्रतिनिधिसभा क्षेत्र नम्बर ३ का सुरेन्द्रप्रसाद शर्मा, प्रदेश सभा ३ (क) का अनिलकुमार गुप्ता, ३ (ख) का अमरेन्द्र यादव र ४ (क) का मोहम्मद गफुरले मनोनयन फिर्ता लिएका छन्। वाम गठबन्धनबाट गत प्रतिनिधिसभाको निर्वाचनमा १८ हजार २२५ मत ल्याएर निकट्तम प्रतिद्वन्द्वी रहेका माओवादी केन्द्रका नेता तथा संविधान सभाका सदस्य अशोक कुमार मण्डलको उम्मेदवारी कायम राखेका छन्। इच्छाएको पद विपरित प्रदेश १ (क)को टिकट अस्वीकार गर्दै मण्डलले सप्तरी १ को प्रतिनिधि सभामा विद्रोही उम्मेदवारी दिएका थिए। प्रतिनिधिसभामा स्वतन्त्रबाट उम्मेदवारी दिने कांग्रेसका केन्द्रीय सदस्य हेमराज तातेडको सप्तरी १ मा र जसपाका केन्द्रीय सदस्य नेता चितनारायण यादवको सप्तरी २ मा उम्मेदवारी कायम छ । पार्टीका क्षेत्रीय समिति र जिल्ला समितिको सिफारिसमै नपरेका पूर्व मन्त्री रेणु यादवका छोरा अभिषेक यादवलाई सप्तरी ४ (ख) बाट टिकट दिएपछि सप्तरीको क्षेत्र नम्बर ४ मा सामूहिक विद्रोह भएको छ। पार्टीको आधिकारिक र गठबन्धनका उम्मेदवार विरुद्ध प्यानलसहित बागी उम्मेदवारी दिएका मो कासिममियाँको प्रतिनिधि सभा ४ मातथामहेन्द्र प्रसाद चौधरीको ४ को प्रदेश (क) मा र अनिरुद्ध प्रसाद सिंह यादवको ४ को प्रदेश (ख) मा स्वतन्त्र उम्मेदवारी कायम छ। प्रदेशसभा सदस्यमा उम्मेदवार बनेका चौधरी र यादव जसपाका केन्द्रीय सदस्य हुन्। प्रदेश १ क मा माओवादी परित्याग गरी उम्मेदवार बनेका शम्भुबहादुर खडका, प्रदेश २ ख मा कांग्रेसबाट असन्तुष्ट भई उम्मेदवारी दिएका निरज शाही खडगी, सदैव बाबुराम भट्टराईसँग नजिक रही केन्द्रीय सदस्यमा रहेका नेपाल समाजवादी पार्टीका राजदेब रामको प्रदेश ४ (क) बाट उम्मेदवारी कायम रहेको छ।"
"गृहमन्त्रीको अभिव्यक्तिमा ओलीको कडा आपत्ति, भने सरकार डेमोक्रेटिक भइदिए प्रधानमन्त्रीले राजीनामा मागिसक्नुहुन्थ्यो","काठमाडौं : नेकपा एमाले अध्यक्ष केपी शर्मा ओलीले सरकारका गृहमन्त्रीले राष्ट्रपति विद्यादेवी भण्डारीको बारेमा दिएको अभिव्यक्तिप्रति आपत्ति जनाएका छन्। गैर आवासीय नेपाली संघको समापन कार्यक्रममा उनले बोल्दै नबोल्ने संस्थाको बारेमा बोलेर अलोकतान्त्रिक व्यवहार देखाएको बताए। 'यही कार्यक्रममा गृहमन्त्री (बालकृष्ण खाँण)ले राष्ट्रपतिको बारेमा दिएको अभिव्यक्ति आपत्तिजनक छ। बोल्दै नबोल्ने संस्थाको बारेमा यति लज्जाजनक कुरा बोल्नु हुँदैनथ्यो। यो सोभनीय कुरा पनि होइन,' उनले भने, 'अलिकति डेमोक्रेटिक कल्चर हुन्थ्यो भने प्रधानमन्त्रीले राजीनामा मागिसक्नुहुन्थ्यो।' उनले नागरिकता विधेयक सम्बन्धमा आफूहरुसँग बहस गर्न आह्वान गरे। 'कोही डिबेट गर्न चाहन्छन् भने हामी छौं। आउनुस्, फोरम तयार गरेर डिबेट गरौं। बोल्दै नबोल्ने संस्थाको बारेमा असभोनीय कुरा नगरौं,' उनले भने। उनले प्रवासमा बसेर नेपाल फर्किँदा देशप्रति छुट्टै माया महसुस हुने गरेको बताए। उनले विसं २०३० सालमा आफूलाई गोली हान्ने आदेशपछि भारत गएको र नेपाल फर्किँदा भूमि टेकेर फर्किएको स्मरण गरे। 'प्रवासमा बसेर नेपाल फर्किँदा कति माया महसुस हुन्छ भन्ने कुरा मैले २०३० सालमै महसुस गरेको छु। गोली हान्ने आदेशपछि डेढ महिना भारत बसेर म जोगबनी नाकाबाट नेपाल प्रवेश गरेँ र नेपाली भूमि टेके। खै किन हो देशको भूमिप्रति छुट्टै माया महसुस भयो,' उनले भने। पूर्वप्रधानमन्त्रीसमेत रहेका ओलीले गैर आवासीय नेपालीहरुका माग सम्बोधन हुने बताए। उनले तीन वटा मागलाई सही ढंगले समाधान गर्ने र बाँकी दुई वटालाई तत्काल सम्बोध गर्ने बताए। उनले गैर आवासीय प्रमाणपत्र र नेपालमा लगानी गर्ने वातावरण मिलाउन आफू अग्रसर भएर लाग्ने वाचा गरेका थिए। उनले मताधिकारका सबालमा पनि छलफल हुनुपर्ने बताएका थिए।"
बारामा एकै परिवारका तीन जनाको हत्या,"वीरगन्ज : बारामा बुधबार एकै परिवारको तीन जनाको हत्या भएको छ। उनीहरुको शव खोलाको किनारमा फलिएको अवस्थामा भेटिएको प्रहरीले जनाएको छ। बाराको प्रसौनी गाँउपालिका वडा नम्बर ५ प्रस्टोकास्थित खोलाको किनारमा आमा र दुई छोराछोरीको हत्या गरी शव फालिएको अवस्थामा भेटिएको हो। प्रस्टोका गाँउभन्दा करिब २ किलोमिटर टाढाको ढोरा खोला किनारमा बुधबार दिउँसो साढे २ बजेतिर प्रस्टोका टोलकै दीपेन्द्र चौधरीकी पत्नी २५ वर्षीया सुजता चौधरी, उनकी ३ वर्षीया छोरी ताहिरा चौधरी र १६ महिनाका छोरा राजवीर चौधरीको शव भेटिएको बाराका प्रहरी उपरीक्षक होविन्द्र बोगटीले जानकारी दिए। तीनै जनाको विभत्स तरिकाले हत्या गरी शव फालिएको अवस्थामा भेटिएको प्रहरी उपपरीक्षक बोगटीले जानकारी दिए। घरमुली दीपेन्द्रले पत्नी सुजाता र दुई छोराछोरीको हत्या गरेको स्थानीयको आशंका छ। पत्नी र छोराछोरीको हत्या गरि फरार भएका दिपेन्द्रलाई प्रहरीले घाइते अवस्थामा फेला पारी उपचारका लागि अस्पतालमा भर्ना गरेको छ। पत्नी र छोराछोरीको हत्या गरी भाग्ने क्रममा दीपेन्द्र लडेर घाइते भएको हुनसक्ने आशंका छ। उनको वीरगन्जस्थित एलएस न्युरो अस्पतालमा प्रहरीको निगरानीमा उपचार भइरहेको बोगटीले जानकारी दिए। बुधबार अपरान्ह घटनास्थलमा पुगेका प्रहरी उपरीक्षक बोगटीले हत्या कसले र किन गरेको भन्ने विषयमा अझै एकीन कारण खुल्न नसकेको र यसबारे अनुसन्धान भइरहेको बताए।"
हृदयश त्रिपाठीलाई सहयोग गर्न नवलपरासीबाट एमालेको उम्मेदवारी फिर्ता,"परासी : पूर्वमन्त्री हृदयश त्रिपाठीलाई सहयोग गर्न एमालेले उम्मेदवारी फिर्ता लिएको छ। त्रिपाठीले नवलपरासी पश्चिमको प्रतिनिधिसभा निर्वाचन क्षेत्र नं १ बाट उम्मेदवारी दिएका छन्। मनोनयन दर्ताको दिनसम्म त्रिपाठी र एमालेका शीर्ष नेताबीच तालमेल गर्नेबारे छलफल भएको थियो। छलफलका क्रममा एमालेका नेताहरुले त्रिपाठीलाई गत चुनावजस्तै एमालेको चुनाव चिन्ह लिएर लडेमा सहयोग गर्ने बताएका थिए। तर त्रिपाठीले नमानेपछि मनोनयन दिनको अन्तिम समयमा एमालले प्रतिनिधिसभाकी समानुपातिक सदस्य रहेकी सिन्धु जलेसा बुढाथोकीलाई उम्मेदवार उठाएको थियो। २०७४ सालको चुनावमा त्रिपाठीले एमालेको चिन्ह लिएर प्रतिनिधिसभा सदस्यमा निर्वाचित भएका थिए। आफ्नै दल दर्ता रहेकाले त्रिपाठीले एमालेको चिन्हबाट चुनाव लड्न अस्वीकार गरेको बताइएको छ। उम्मेदवारी फिर्ताको अन्तिम दिनसम्म त्रिपाठीले एमालेका शिर्ष नेताहरुमार्फत बुढाथोकीको उम्मेदवारी फिर्ता गराउन सफल भएका हुन्। त्रिपाठीले आफैँ अध्यक्ष रहेको जनता प्रगतिशिल पार्टी (जप्रपा)को चुनाव चिन्ह (कोदालो बोकेको मान्छे) बाट उम्मेदवारी दिएका छन्। एमाले जिल्ला सचिव धिरज शर्मा बस्यालले केन्द्रको निर्देशनअनुसार एमालेले उम्मेदवारी फिर्ता लिएको बताए। जप्रपाले हामीलाई सहयोग गर्ने र हामीले उहाँहरुको पार्टीलाई सहयोग गर्ने सहमति भएकाले उम्मेदवारी फिर्ता लिएका हौं, बस्यालले भने। एमालेको उम्मेदवारीपछि तनावमा रहेका त्रिपाठीलाई उक्त पार्टीको उम्मेदवारी फिर्तासँगै चुनावी प्रतिस्पर्धामा सहज भएको जिल्लाको राजनीति वृत्तमा चर्चा हुन थालेको छ। जिल्लाका २ निर्वाचन क्षेत्र र ४ प्रदेशसभा निर्वाचन क्षेत्रमा त्रिपाठीको दलबाट उनले मात्रै उम्मेदवारी दिएका छन्। त्रिपाठीको दलले अन्यमा उम्मेदवार उठाइएको छैन। त्यस क्षेत्रमा अब नेपाली कांग्रेसबाट उम्मेदवारी दिएका डलर अर्बपति विनोद चौधरी र त्रिपाठीबीच कडा प्रतिस्पर्धा हुने देखिएको छ।"
रुपन्देही २ को निर्णय सच्याउन आयोगलाई गठबन्धनको ज्ञापनपत्र,"काठमाडौं : रुपन्देहीको क्षेत्र नम्बर २ मा सत्ता गठबन्धनबाट टिकट पाएका एकीकृत नेकपा समाजवादीका राजु गुरुङको उम्मेदवारी खारेज भएपछि निर्णय सच्याउन सत्ता गठबन्धनले निर्वाचन अधिकृतलाई ज्ञापन पत्र बुझाएको छ। नेकपा एकीकृत समाजवादीका उम्मेदवार राजु गुरुङको उम्मेदवारी खारेज गर्ने निर्णय सच्चाउन र तालिका परिवर्तन गर्न गठबन्धनले निर्वाचन अधिकृतलाई ज्ञापन पत्र बुझाएको हो। गुरुङविरुद्ध व्यक्तिगत उजुरी नपरेको गठबन्धनले जारी गरेको विज्ञप्तिमा भनिएको छ। निर्वाचन आयोग कुनै संसदीय सुनुवाई समिति नभएको गठबन्धनको आरोप छ। विज्ञप्तिमा भनिएको छ, 'निर्वाचन आयोग कतै राजनीतिक पूर्वाग्रह त होइन शंका लागेको छ।"
झापा२ मा गठबन्धनविरुद्ध बागी उम्मेदवारी दिने भट्टराईलाई कारबाही,"झापा : झापा क्षेत्र नम्बर२ मा गठबन्धनका साझा उम्मेदवारविरुद्ध प्रतिनिधिसभा सदस्य पदमा बागी उम्मेदवारी दिएका कुमार भट्टराईलाई पार्टीले कारबाही गरेको छ । नेपाली काँग्रेसको नीति विपरीत चुनावी गतिविधि गर्ने पार्टीका क्षेत्रीय प्रतिनिधि समेत रहेका बिर्तामोड नगरपालिका( ४ निवासी भट्टराईसहित पाँच जनालाई काँग्रेसले कारबाही गरेको हो । नेपाली काँग्रेस बिर्तामोड नगर समिति र क्षेत्र नम्बर २ प्रदेश (क) समितिले पार्टी नीति विपरीत गठबन्धनका साझा उम्मेदवार हरिकुमार राणाविरुद्ध उम्मेदवारी दिने भट्टराई र उनका समर्थक रामप्रसाद मैनालीलाई कारबाही गर्न जिल्ला कार्य समितिलाई सिफारिस गरेको हो । त्यसैगरी प्रदेश (क) मै प्रदेशसभा सदस्यमा उम्मेदवारी दिने क्रियाशील सदस्यहरू राजु प्रसाईँ र उनका समर्थक पर्शुराम भट्टराई एवम् कमल सिटौलालाई साधारण सदस्यता समेत नरहने गरी पार्टीबाट निष्कासन गर्न नगर र प्रदेश समितिको संयुक्त बैठकले जिल्ला समितिमा सिफारिस गर्ने निर्णय गरिएको कार्यवाहक सभापति सूर्य कन्दङ्वाले जानकारी दिए । साथै निर्वाचनको सँघारमा पार्टी र गठबन्धन दलका उम्मेदवारविरुद्ध अभिव्यक्ति दिने, सामाजिक सञ्जालको दुरुपयोग गर्ने, संगठनको हित विपरीत गतिविधिमा संलग्नहरूको अभिलेख राखेर कडा कारबाही गर्न बैठकले जिल्ला समितिलाई अनुरोध गरेको उनको भनाई छ । सो बैठक प्रदेश सभापति लक्ष्मी आचार्यको समन्वयमा भएको थियो ।"
प्रतिनिधिसभा एवं प्रदेशसभाका उम्मेदवारहरूको अन्तिम नामावली प्रकाशन (सूचीसहित),काठमाडौं : आसन्न प्रतिनिधिसभा एवं प्रदेशसभा निर्वाचनको अन्तिम उम्मेदवारहरूको नामावली सार्वजनिक भएको छ। निर्वाचन आयोगले दाबी विरोधपछि बुधबार अन्तिम नामावली प्रकाशन गरेको हो। आयोगका अनुसार देशभरि प्रतिनिधिसभा र प्रदेशसभाका करिब ६ सय उम्मेदवारहरुले मनोनयनपत्र फिर्ता लिएका छन । प्रतिनिधिसभामा कूल २ हजार ५२६ जनाको उम्मेदवारी दर्ता भएकोमा अहिले घटेर २ हजार ४१२ पुगेको आयोगले जनाएको छ। त्यस्तै प्रदेशसभामा ३ हजार ४७६ जनाको उम्मेदवारी परेकोमा अहिले घटेर २ हजार ९९३ भएको छ। अन्तिम नामावली हेर्नुस्:
सभामुख र उपसभामुखको विदाइ,"हेटौंडा : बागमती प्रदेशसभाका सभामुख सानुकुमार श्रेष्ठ र उपसभामुख राधिका तामाङ पदबाट विदा भएका छन्। २०७४ माघ २७ गते नेकपा एमालेको तर्फबाट निर्विरोध सभामुख चुनिएका श्रेष्ठ र नेकपा माओवादी केन्द्रको तर्फबाट निर्विरोध चयन भएकी तामाङ मंगलबार जिम्मेवारीबाट विदा भएका हुन्। प्रदेशसभा सचिवालयले एक कार्यक्रमको आयोजना गरी उनीहरुलाई औपचारिकरुपमा विदाइ गरेको छ। सचिवालयका सचिव कृष्णहरि खड्काले उनीहरुलाई मायाको चिनो दिँदै औपचारिकरुपमा विदाइ गरेका हुन्। सो अवसरमा सभामुख श्रेष्ठले संघीयता कार्यान्वयनपश्चात् पहिलोपटक मुलुकमा प्रदेश संरचनाको जग बसेको भन्दै खुसी व्यक्त गरे। यो अवधिमा प्रदेश सरकार संचालनका लागि प्रदेश सभाबाट थुप्रै ऐन कानुनहरु बनेका छन्। हामी सुरुवाती चरणमा थियौं। अब कानुन बनेको छ। अब आउने नेतृत्वलाई कार्य सम्पादनका लागि कानुनी समस्या हुँदैन, उनले भने। त्यस्तै उपसभामुख तामाङले प्रदेश संरचनाले स्थानीय र संघ सरकारबीच समन्वयात्मक भूमिका निर्वाह गर्दै देश र जनताको हितका लागि काम गरिरहेको बताइन्। उनले आगामी दिनमा यसको भूमिका अझै प्रभावकारी हुँदै जाने उल्लेख गरिन्। २०७४ को निर्वाचनमा श्रेष्ठ काठमाडौँ क्षेत्र नम्वर २ (क) बाट र तामाङ नुवाकोट क्षेत्र नम्वर १ (क) बाट निर्वाचित भएका थिए । उनीहरुले आगामी मंसिर ४ गते हुने प्रतिनिधि सभा तथा प्रदेश सभा सदस्य पदको निर्वाचनका लागि पुरानै क्षेत्रबाट उम्मेदवारी मनोनयन गराएका छन्।"
गठबन्धनविरुद्ध मनोनयन दिएका प्रदेश मन्त्रीको उम्मेदवारी फिर्ता,काभ्रे : काभ्रेमा गठबन्धनविरुद्ध नेकपा एकीकृत समाजवादी कभ्रे जिल्ला अध्यक्ष एवं बागमती प्रदेश कृषि मन्त्री बसुन्धरा हुमागाइले उम्मेदवारी दिएका थिए। मन्त्री हुमागाइले आज निर्वाचन कार्यालय धुलिखेल पुगेर मनोनयन फिर्ता लिएका छन्। केन्द्रीय पार्टी कार्यालयको निर्देशनअनुसार आफूले गठबन्धनको उम्मेदवारलाई सहयोग गर्न उम्मेदवारी फिर्ता लिएको मन्त्री हुमगाइले अन्नपूर्णलाई जानकारी दिए। निर्वाचन कार्यालयले मन्त्री हुमगाइले मनोनयन फिर्ता लिएको पत्र टास गरिएको छ। प्रतिनिधि सभा २ को प्रदेश सभा ख मा गठबन्धनबाट नेपाली काङ्ग्रेस नेता एवं पूर्वमन्त्री कन्चन बादेलाई उम्मेदवारी बनाएको थियो। हुमागाइले सो क्षेत्रमा गठबन्धनविरुद्ध उम्मेदवारी दिएका हुन्। ०७४ मा नेकपा एमालेबाट प्रदेश सदस्य निर्वाचित भएका हुमगाइ नेकपा फुटपछि एकीकृत समाजवादी पार्टीमा लागेका थिए। त्यसैगरी काभ्रेमा प्रतिनिधिसभा १ मा दुई जनाले मनोनयन फिर्ता गरिएको निर्वाचन कार्यालयले जनाएको छ। प्रतिनिधि सभा सदस्य पदमा उम्मेदवार रहेका निमा बल तामाङ र प्रदेश सभा सदस्य ठूले तामाङले उम्मेदवारी फिर्ता गरिएको निर्वाचन अधिकृतको कार्यालयले जनाएको छ। बुधबार काभ्रेमा संघ र प्रदेशसभा निर्वाचनको लागि मनोनयन दिएका तीन जनाले मनोनयन फिर्ता गरिएको निर्वाचन कार्यालयले जनाएको छ।
उपल्लो डोल्पाबाट दुई विदेशीसहित ६ जनाको उद्दार,"जोमसोम : प्रतिकुल मौसमका कारण उपल्लो डोल्पामा ७ अलपत्र विदेशी पर्यटकको बुधबार हेलिकोप्टरबाट उद्दार गरिएको छ। जिल्ला प्रशासन कार्यालय मुस्ताङको समन्वयमा २ विदेशी र ४ जना नेपालीको कैलाश एअरको हेलीबाट उपल्लो डोल्पाको नेउलापासबाट उद्दार गरिएको हो। प्रतिकुल मौसमका कारण उपल्लो डोल्पाको याक खर्क र नेउपलापासको मध्यभागमा हावाहुरी र हिमपातका कारणबीच बाटोमै फसेका मलेसियन नागरिक जेराल्ड डानियल र सिंगापुरे नागरिक सुन्दर सिल्भराजसहित ७ जनाको हेलि उद्दार गरिएको मुस्ताङका प्रमुख जिल्ला अधिकारी नेत्रप्रसाद शर्माले जानकारी दिए। उपल्लो डोल्पामा दुई विदेशीसहित सांग्री भोटे, देव भोटे, पदमबहादुर श्रेष्ठ र जिवन डांगीको सकुशल हेलिकिटरबाट उद्दार गरिएको हो। अध्यागमन विभागबाट उपल्लो डोल्पा घुम्ने स्वीकृति लिएर गएका उनीहरू सेप्टेम्बर २० तारिखदेखि सेप्टेम्बर २९ तारिखसम्म समयअवधि थियो। तर उपल्लो मुस्ताङ भ्रमण गर्ने क्रममा मौसम खराबीका कारण निर्धारित समयसीमा निषेधित तथा नियन्त्रित क्षेत्रबाट बाहिर निस्किन सकेका थिएनन्। उनीहरू तोकिएको निर्धारित भ्रमण तालिकाभन्दा १३ दिन बढी डोल्पामै फसेका थिए। उपल्लो मुस्ताङ र उपल्लो डोल्पा जाने विदेशी पर्यटकलाई प्रतिदिन ५० अमेरिक डलर तिर्नुपर्छ। डोल्पाबाट उद्दार गरिएका मेलिसियन र सिंगापुरका दुई पर्यटकले १३ दिन थप शुल्क बुझाएको एक्याप जोमसोमले जनाएको छ।"
एमालेको समर्थनमा प्रदेश सभा सदस्यमा उम्मेदवारी दिएका दीपक मनाङे निर्विरोध,बेंसीसहर : मनाङ प्रदेश सभा निर्वाचन क्षेत्र नम्बर २ बाट स्वतन्त्र उम्मेदवार राजीव गुरूङ (दीपक मनाङे) निर्विरोध हुने भएका छन्। अर्का स्वतन्त्र उम्मेदवार दोर्जे लामा गुरुङले आफ्नो उम्मेदवारी फिर्ता लिएपछि गण्डकी प्रदेश युवा तथा खेलकुद मन्त्रीसमेत रहेका राजीव गुरुङ निर्विरोध हुने भएका हुन्। दोर्जेले बुधबार १० बजेपछि मुख्य निर्वाचन अधिकृतको कार्यालयमा आएर आफ्नो उम्मेदवारी फिर्ताका लागि निवेदन दिएको मुख्य निर्वाचन अधिकृत उत्तम सिलवालले बताए। उनका अनुसार दोर्जेले आफ्नो उम्मेदवारी फिर्ता लिएपछि राजीव गुरुङको एकल उम्मेदवारी रहेको हो। गुरुङविरुद्ध दाबी विरोध नपरेपछि एकल उम्मेदवारी रहने भएकाले निर्विरोध हुने उनले बताए। १ बजेपछि मात्रै औपचारिक रूपमा जानकारी गराउने मुख्य निर्वाचन अधिकृत सिलवालले जानकारी दिए। दोर्जे लामा गुरुङले मंसिर ४ गते हुने निर्वाचनमा प्रदेश २का लागि स्वतन्त्र उम्मेदवारी दिएकोमा उक्त पदमा दीपक मनाङेलाई पूर्ण रूपमा समर्थन गर्दै आफ्नो उम्मेदवारी फिर्ता लिएको बुधबार बिहान फेसबुकमार्फत जानकारी गराएका छन्। राजीवले मनाङ प्रदेश २मा एमालेका समर्थनमा स्वतन्त्र उम्मेदवार बनेको बताएका छन्। उनले २०७४ को निर्वाचनमा एमालेकै समर्थनमा जितेको र अहिले पनि एमाले समर्थनमै उम्मेदवारी दिएको बताउँदै आएका छन्। उनले गण्डकी प्रदेशमा मन्त्री रहेपनि सत्ता गठबन्धन छोडिसकेको बताउँदै आएका छन्। एमालेकै पहलमा स्वतन्त्र उम्मेदवार दोर्जेलाई उम्मेदवारी फिर्ता गर्न लगाएको एमाले मनाङका सचिव एवं मनाङ प्रदेश १का उम्मेदवार राजनबहादुर गुरुङले बताए।
मुस्ताङमा राप्रपा र स्वतन्त्रसहित ४ जनाको उम्मेदवारी फिर्ता,"मुस्ताङ : आगामी मंसिर ४ गते हुने प्रतिनिधि र प्रदेशसभा निर्वाचनका लागि मुस्ताङबाट ४ जना उम्मेदवारले बुधबार नाम फिर्ता लिएका छन् । राप्रपाका दुई र स्वतन्त्रका दुई गरी ४ जना उम्मेदवारले नाम फिर्ता लिएका मुख्य निर्वाचन अधिकृतको कार्यालय मुस्ताङले जनाएको छ । यसैगरी प्रदेश ख तर्फ अहिलेसम्म राप्रापका उम्मेदवार जेम्स हिराचनले मात्र नाम फिर्ता लिएका छन् । प्रदेश 'क' तर्फ एमालबोट ईन्द्रधारा बिष्ट र गठबन्धनबाट नम्डु गुरुङको उम्मेदवारी परेको थियो । प्रदेश 'ख' मा एमालेबाट चन्द्रमोहन गौचन, गठबन्धनबाट विकल शेरचन, राप्रपाबाट जेम्स हिराचन र राप्रपा नेपालबाट कर्मा डोल्कर गुरुङले उम्मेदवारी दिएका थिए । उम्मेदवारी फिर्ता लिएका राप्रपाका प्रतिनिधि सभा उम्मेदवार मानबहादुर विकले स्थानीय स्तरको राजनीतिक सहमतीपछि एमालेलाई समर्थन गर्दै नाम फिर्ता लिएको बताए । प्रतिनिधिसभातर्फ स्वतन्त्र उम्मेदवार डा सुरेन्द्र शेरचनले आफू बामपन्थी बटनलाईन भएको र जिल्लाको समग्र राजनीतिक कन्टेनलाई आत्मसाथ गर्दै उम्मेदवारी फिर्ता लिएको जानकारी दिए । उनले उम्मेदवारी फिर्ता लिनुअघि प्रेस विज्ञप्ति जारी गरेका थिए । यसैगरी प्रतिनिधि सभाका अर्का स्वतन्त्र उम्मेदवार सुरज लालचनले उम्मेदवार फिर्ता लिनुपर्नुको कारण बताउँन चाहेनन् । योसँगै मुस्ताङमा प्रतिनिधि सभातर्फ ४ जना र प्रदेश 'क' र 'ख' मा गरी ५ जनाबीच चुनावी प्रतिस्पर्धा हुने भएको छ ।"
"जो पहुँचवाला, उही उम्मेदवार","काठमाडौं : निष्ठाको राजनीतिमा खडेरी लागेको छ। दलहरूले राजनीतिक योगदानको अवमूल्यन गर्दै पहुँचवालालाई टिकट बाँड्न थालेका छन्। मंसिर ४ गते हुने प्रतिनिधिसभा र प्रदेशसभा निर्वाचनको उम्मेदवारीमा नातागोता, पैसावाल, अति समर्थक, अति निकटस्थहरू हाबी देखिएका छन्। दलीय पहुँच भएका उद्योगीव्यापारी, ठेकेदार, नेताका आफन्त, माफिया, बिचौलियाको बोलवाला बढेको छ। सत्तामा पुग्न विचार, सिद्धान्त बिर्सिन्छन्। जस्तोसुकै सम्झौता गर्छन्। शक्तिको आडमा विधि प्रक्रिया मिच्ने प्रवृत्ति हावी छ। राजनीतिमा योगदान गरेका नेता, कार्यकर्ता छाडी दलीय नेतृत्वले व्यापारी, उद्योगी, ठेकेदारलाई च्याप्ने गरेका छन्। उनीहरूले नै पार्टी चलाइरहेको अवस्था छ। निष्ठावान इमान्दार नेता, कार्यकर्ता पाखा लगाइएका छन्। मुलुक दूषित राजनीतिक घनचक्करमा जकडिएको छ। पैसा, पहुँच हुनेहरूले पार्टी फेरिफेरि टिकट लिएका छन्। इमानदार नेता तथा कार्यकर्ता टिकटबाट बञ्चित भएका छन्। जेलनेल भोगेका, जनयुद्ध लडेका, संघर्षमा परिवार गुमाएकाहरूभन्दा शक्ति र पैसावालाको बोलवाला राजनीतिमा चल्न थालेको छ। जसकारण पार्टीका इमानदार, निष्ठावान नेताले बागी उम्मेदवारीसमेत दिएका छन्। कतिपय भने तमासा हेरेर मौन बसेका छन्। पैसा र पहुँच नभएका नेता, कार्यकर्ता उपेक्षित भएका छन्। राजनीतिक विश्लेषक डा लोकराज बराल सिद्धान्त र निष्ठाको राजनीति हराउँदै गएको बताउँछन्। राजनीतिमा स्वेच्छाचारिता बढेका कारण पार्टीहरूमा भाँडभैलो भइरहेको उनको तर्क छ। यहाँ कुर्सीका लागि जे पनि सम्झौता गर्न नेताहरू लागेका छन्। यहाँ समानुपातिक समावेशी नारा मात्रै छ। पार्टीको सिद्धान्त निष्ठा सबै हराउँदै गएको छ, उनी भन्छन्, यो सबै नेतृत्वको कमजोरीले नै भएको हो। पार्टीहरूमा केही नेताको दबदबा भएकै राजनीति बिग्रिएको उनी बताउँछन्। राजनीतिमा व्यापारीलाई प्रोत्साहन दिनु राम्रो नभएको उनको तर्क छ। पुराना राजनीतिज्ञ नीलाम्बर आचार्य सिद्धान्त र निष्ठाको राजनीति ओझेलमा परेको बताउँछन्। गठबन्धनका नाममा निष्ठा, सिद्धान्तको अबमूल्यन भएको उनको तर्क छ। बिना निष्ठा, सिद्धान्तका गठबन्धन भएका छन्। हिजो जसलाई ठूलाठूला आरोप लगाइयो उसैसँग हात मिलाउँछन्। तर, सिद्धान्त र निष्ठा ? आचार्य भन्छन्। उम्मेदवारी जनताको भावनाअनुसार नभएको उनी बताउँछन्। जस्तो हुनुपर्ने हो, त्यस्तो भएको छैन। उम्मेदवार वितरणमा दुरुपयोग भएको छ। अझ समानुपातिकमा विकृति छ, उनी भन्छन्, मतदाताको अपेक्षाअनुसारको उमेदवारी नै छैन। काम गर्न सक्ने वा हिजो राम्रो काम गरेको त्यागीलाई टिकट दिएको भएको राम्रो हुने उनको भनाइ छ। उनका अनुसार प्रत्यक्षतर्फ उम्मेदवारी वितरणमा महिलाको प्रतिनिधित्व न्यून छ। चन्दा दिएको आधारमा उम्मेदवार बनाउने प्रवृत्ति गलत रहेको उनी बताउँछन्। माओवादी केन्द्रका युवा नेता लेखनाथ न्यौपाने यो व्यवस्थाकै खराबी भएको टिप्पणी गर्छन्। अहिलेको राजनीतिक व्यवस्था, निर्वाचन प्रणालीबाट धेरै अपेक्षा गर्ने ठाउँ नरहेको उनको ठम्याइ छ। हामीले जुन व्यवस्था अगिंकार गरिरहेका छौं। जुन निर्वाचन प्रणालीलाई मापक बनाएका छौं। यो व्यवस्थाले तल्लो वर्गलाई समेट्छ भन्नु नै गलत हो। यो व्यवस्थाको चरित्र नै यस्तै हो। यसले यस्तै पात्र र चरित्रलाई खोज्छ, न्यौपाने भन्छन्, दुःख पाएका कार्यकर्ता, क्षमता भएका मानिस त यो व्यवस्थामा खोज्दै खोज्दैन। यसबाट धेरै अपेक्षा नगरौं। यो व्यवस्थामा अहिले जे भइरहेको त्यो पनि स्वाभाविक नै हो। यो व्यवस्था आदर्श मान्नेहरू नै मूल पार्टी भएकाले उनीहरूबाट ठूलो अपेक्षा राख्नु गलत भएको उनको तर्क छ। देश र जनताका लागि जीवन समपर्ण गर्ने नेताहरू विभिन्न दलमा छन्। तर, उनीहरूको योगदानको कुनै मूल्यांकन हुँदैन। उनीहरू नेतृत्वको चाकडी, चाप्लुसी गर्दैनन्। जसकारण पनि पाखा लगाइन्छन्। सशस्त्र द्वन्द्व लडेका नेता, कार्यकर्ता माओवादीमा पाखा लगाइएका छन्। उनीहरूको नामोनिसान छैन। उनीहरू हरेक अवसरबाट बञ्चित छन्। धेरै अवसर नवप्रवेशीले लिइरहेका छन्। युद्ध लडेकाहरू कोही वैदेशिक रोजगारीमा गएका छन्। कोही यही दुःखका साथ जीविका चलाइरहेका छन्। तर, नेतृत्वले उनीहरूको वास्ता नै गरेका छैनन्। माओवादी उपमहासचिव हरिबोल गजुरेलदेखि युवा नेता लेखनाथ न्यौपानेसम्मले टिकट पाएनन्। पुराना कम्युनिष्ट नेता रामचन्द्र झाले गठबन्धनविरुद्ध वागी उम्मेदवारी दिएका छन्। बाँकेमा पुराना नेता दलबहादुर सुनारले टिकट पाएनन्। उनले वागी उम्मेदवारी दिएका छन्। उनीहरू दुवै जना एकीकृत समाजवादीमा थिए। आफू रहेको पार्टीले टिकट नदिएपछि रातारात पार्टी परिवर्तन गर्नेहरू धेरै देखिएका छन्। जसले टिकट दिन्छ उतै जाने प्रवृत्ति बढेको छ। लालबाबु सिंह भुइँहारले कांग्रेस छोडेर लोकतान्त्रिक समाजवादी पार्टी (लोसपा)बाट टिकट लिएका छन्। लोसपा प्रवेशलगत्तै सिंह बारा ३ मा सत्तारुढ गठबन्धनको तर्फबाट उम्मेदवार बन्न पाएका हुन्। नेतृ चन्दा चौधरी लोसपा छोडेर कांग्रेसको समानुपातिकमा परेकी छन्। लोसपा छोडेर एमाले प्रवेश गरेका उमशंकर अगरिया धनुषा २ बाट उठेका छन्। अमृता अग्रहरी, रुही नाज जसपा छोडेर एमालेको समानुपातिकमा परेका छन्। मधेस प्रदेशमा चुनावको मुखमा पार्टी छोडेर टिकट लिने प्रवृत्ति बढी देखिएको छ। अन्य प्रदेशमा पनि टिकट नपाएका नयाँ पार्टी गएर टिकट लिनेहरू छन्। इटहरी उपमहानगरपालिकाका निवर्तमान मेयर द्धारिकालाल चौधरी पार्टी फेरेर उम्मेदवार बनेका छन्। एमालेबाट माओवादीमा गएर उनले सुनसरी २(क)को टिकट लिएका हुन्। एमाले छोडेर माओवादी प्रवेश गरेका हरिबहादुर राना झापा २ मा उठेका छन्। उक्त क्षेत्रमा धर्मशिला चापागाईंको दाबी रहँदै आएको थियो। चापागाईंलाई पन्छाएर पार्टी प्रवेश गर्दा नगर्दै रानालाई टिकट दिइएको हो। राना एमालेबाट दुईपटक शनिश्चरे गाविस अध्यक्ष बनेका थिए। उनी एक पटक अर्जुनधारा नगरपालिका प्रमुख पनि भइसकेका हुन्। बाँकेबाट प्रदेशसभामा माओवादी छोडेर आदेश अग्रवाल र अम्मर खड्काले जसपाको टिकट लिएका छन्। देशभर टिकटकै लागि पार्टी परिवर्तन गर्नेहरू धेरै छन्। कतिपय अवसरका पार्टी बदलिरहन्छ। जता अवसर पाइन्छ उतै जान्छ। नपाएमा फेरि त्यो पार्टी पनि छोड्छन् तर राजनीतिक दलको नेतृत्वहरूलाई बोकेर हिँडिरहेको हुन्छ। राजनीतिमा निष्ठाको नाता हराएको छ। निष्ठावान नेता, कार्यकर्ता राजनीतिबाटै पलायन हुँदै गएका छन्। पैसा, पहुँच, शक्तिवालले राजनीति गाँजेपछि राजनीतिबाटै देशको आमूल परिवर्तन गर्ने सपना देखेकाहरू निराश छन्। उनीहरूलाई हिजो सँगै लड्ेका नेताले वास्तै गर्दैनन्। चिन्दैनन्। देश बनाउन हिँडेका टाठाबाठाले अकुत सम्पत्ति आर्जन गरेका छन्। शक्ति, पैसा, पहुँचका भरमा मनपरी गरेका छन्। जनयुद्ध लडेका लोकेन्द्र विष्ट मगरलगायत नेता व्यवसायमा लागेका छन्। राजनीति नीतिगत भ्रष्टाचारको मूल जड नीतिगत भ्रष्टाचारको मूल जडले राजनीति बनेको छ। चुनावमा भएका विकृतिले नीतिगत भ्रष्टाचार बढाएको जानकार बताउँछन्। सरोकारवाला नै आफू अनुकूलको नियम कानुन बनाउन हाबी देखिन थालेका छन्। व्यवसायी, उद्योगी, ठेकेरदार, बिचौलिया कानुन बनाउने ठाउँमा पुग्नु भनेको देशका लागि विडम्बना भएको विज्ञ बताउँछन्। जसले राज्यमा घाटा भएको छ। सुशासनविद् खेमराज रेग्मी राजनीतिलाई सजिलो माध्यमबाट कम लगानीमा अर्थोपार्जन गर्ने व्यवसायका रूपमा लिइएको टिप्पणी गर्छन्। सबै तहतप्काको प्रतिनिधित्वक हुनु राम्रो हो। उनीहरूलाई विषय विज्ञका रूपमा समेट्न सकिन्छ। तर, यहाँ उद्योगी, व्यवसायी, ठेकेदार राजनीतिमा किन आउँछन् ? विषय विज्ञ हुन होइन ? विडम्बना, राजनीतिलाई कम लगानीमा सजिलो माध्यमबाट धेरै आम्दानी गर्ने व्यवसायका रूपमा लिएर नै उनीहरू राजनीतिमा आएका छन्, रेग्मी भन्छन्, देशका लागि यो दुर्भाग्य हो। दलाल, बिचौलियालाई ल्याएर जनताको अपमान गरिरहेका छन् दलहरूले। पार्टी र देशका लागि जीवन नै समपर्ण गरेकालाई पाखा लगाएर धन माध्यमबाट पहुँच बनाएर टिकट हत्याउने प्रवृत्ति यहाँ धेरै भएको उनको टिप्पणी छ। रेग्मी यो प्रवृत्ति राजनीतिलाई विकृत बनाएको भनाइ छ। टिकटको आशामा पार्टी प्रवेश गरेका कतिपयले टिकट नपाउँदा निरासा व्यक्त गरेका छन्। मेडिकल व्यवसायी दुर्गा प्रसाईं, कलाकार अभिनेत्री करिस्मा मानन्धरलगायतले टिकट पाएनन्। उनीहरूमा टिकट पाउने ठूलो आकांक्षा थियो। गठबन्धनका नाममा निष्ठा, सिद्धान्तको अवमूल्यन भएको छ। बिनानिष्ठा, सिद्धान्तका गठबन्धन भएका छन्। हिजो जसलाई ठूलाठूला आरोप लगाइयो उसैसँग हात मिलाउँछन्। तर, सिद्धान्त र निष्ठा ? यस्तै छ। टिकट वितरणमा दुरुपयोग भएको छ। नीलाम्बर आचार्य, राजनीतिज्ञ सिद्धान्त र निष्ठाको राजनीति हराउँदै गएको छ। राजनीतिमा स्वेच्छाचारिता बढेका कारण पार्टीहरूमा भाँडभैलो भइरहेको छ। नेताहरू कुर्सीका लागि जे पनि सम्झौता गर्न लागेका छन्। समानुपातिक समावेशी नारा मात्रै छ। यो सबै नेतृत्वको कमजोरीले भएको हो।डा लोकराज बराल, राजनीतिक विश्लेषक पार्टीका इमानदार नेता कार्यकर्ताभन्दा पाहुनाहरू शक्तिशाली देखिन थालेका छन्। प्रधानमन्त्री शेरबहादुर देउवाका प्रियपात्र बनेका छन् व्यवसायी उमेश श्रेष्ठ। पार्टीमा सल्लाह नै नगरी देउवाले श्रेष्ठलाई स्वास्थ्य तथा जनसंख्या राज्यमन्त्री बनाए। त्यसको व्यापक आलोचना भयो। स्वास्थ्य मन्त्रालय अरूलाई दिएपछि श्रेष्ठ प्रधानमन्त्री तथा मन्त्रिपरिषद् कार्यालयका राज्यमन्त्री छन्। कांग्रेसबाट उनी चितवन २ मा प्रतिनिधिसभा सदस्य उम्मेदवार बनेका छन्। नेपालका एक मात्र अर्बपति हुन् विनोद चौधरी। उनी २०६४ मा एमालेबाट संविधानसभा सदस्य बने। पछि एमाले छाडेर कांग्रेसबाट २०७४ मा समानुपातिक सांसद बने। उनी नवलपरासी पश्चिम १ मा उम्मेदवार बनेका छन्। श्रेष्ठ र चौधरीले टिकट पाउँदा कांग्रेसका बौद्धिक नेता डा मीनेन्द्र रिजालजस्ता नेता चुनावी मैदानबाहिर छन्। अर्थशास्त्री डा स्वर्णिम वाग्ले, कांग्रेस केन्द्रीय सदस्य एवं अथशास्त्री गोविन्दराज पोखरेल, महेश आचार्य, दीपकुमार उपाध्यायलगायतले टिकट पाएका छैनन्। अर्का केन्द्रीय सदस्य दिनेश कोइराला बागी उम्मेदवार बनेका छन्। कांग्रेस नेतृ सुजाता परियार तीनपटक केन्द्रीय सदस्य हुँदा पनि आफूले टिकट नपाएको गुनासो गर्छिन्। एमालेमा आएका उद्योगी मोतीलाल दुगड र मेडिकल व्यवसायी दुर्गा प्रसाईं, कलाकार कोमल वली प्रिय भए। दुगड त मन्त्री हँुदै केपी शर्मा ओली प्रधानमन्त्री हुँदा प्रमुख आर्थिक सल्लाहकार नै भए। दुगड र प्रसाईंले टिकट पाएनन्। तर, कलाकार वली दाङ ३ मा उम्मेदवार बनेकी छन्। राप्रपा नेपाला अध्यक्ष कमल थापा एमालेकै सूर्य चिह्न लिएर चुनाव लड्दै छन्। एमाले कार्यकर्तालाई पञ्छाएर थापालाई टिकट दिइएको छ।पार्टी प्रवेश गरेलगत्तै पूर्वप्रहरी महानिरीक्षक सर्बेन्द्र खनालले काठमाडौं ६ बाट टिकट पाएका छन्। एमालेले पूर्वप्रहरी नायब महानिरीक्षक नवराज सिलवाललाई ललितपुर १ मा पुनःउठाएको छ। भीम रावल, घनश्याम भुसालदेखि ओलीनिकट भनेर चिनिएका खिमलाल भट्टराई, पार्वत गुरुङ, आनन्द पोखरेल, नविना लामालगायत नेताले टिकट पाएनन्। दोलखाबाट गुरुङ र पोखरेलले नपाउँदा व्यवसायी बालकृष्ण सिवाकोटी उम्मेदवार बनेका छन्। समानुपातिक सूचीमा प्रभु ग्रुपका अध्यक्ष देवीप्रकाश भट्टचनलाई एमालेले उम्मेदवार बनाएको छ। उनी जनजाति समूहको पहिलो नम्बरमा सिफारिसमा परेका छन्। कांग्रेस संगठन विभाग उपप्रमुखको जिम्मेवारी सम्हालिसकेका भट्टचन पार्टी फेरेर एमालेको सूचीबाट सिफारिस भएका छन्। माओवादी केन्द्रमा व्यापारी, उद्योगी, ठेकदार, बिचौलियालाई च्याप्ने प्रवृत्ति हाबी छ। टिकट नपाएपछि काठमाडौं १० मा माओवादी नेतृ अन्जना बिसुंखेले बागी उम्मेदवारी दिएकी छन्। माओवादीले विवादित व्यक्तिलाई टिकट दिएको छ। हुम्लाका छिरिङ डम्डोल लामा(कार्चेन) प्रतिनिधिसभा सदस्य उम्मेदवार बनेका छन्। उनी माओवादीको कोटाबाट कर्णाली प्रदेशमा उद्योग पर्यटन वन तथा वातावरणमन्त्री बनेका थिए। लामाले मूर्ति चोरेको अभियोगमा दुई वर्ष जेल सजाय र पाँच हजार जरिवानासमेत तिरेका थिए। २०४९ सालमा तिब्बतको खोचेरनाथ गुम्बाबाट १२ सय वर्ष पुरानो मूर्ति चोरी ल्याएको अभियोगमा दोषी ठहर भई लामाले कैद र जरिवाना भुक्तान गरेका थिए। तर, उनै लामा पहुँचका भरमा चुनावी मैदानमा उत्रिएका हुन्। हामीले जुन व्यवस्था अंगीकार गरिरहेका छौं। जुन निर्वाचन प्रणालीलाई मापक बनाएका छौं। यो व्यवस्थाले तल्लो वर्गलाई समेट्छ भन्नु नै गलत हो। यो व्यवस्थाको चरित्र नै यस्तै हो। यसले यस्तै पात्र र चरित्रलाई खोज्छ। लेखनाथ न्यौपाने, नेता, माओवादी केन्द्र सबै तहतप्काको प्रतिनिधित्व हुनु राम्रो हो। उनीहरूलाई विषय विज्ञका रूपमा समेट्न सकिन्छ। तर, यहाँ उद्योगी, व्यवसायी, ठेकेदार राजनीतिमा किन आउँछन् ? विडम्बना, कम लगानीमा सजिलो माध्यमबाट धेरै आम्दानी गर्ने व्यवसायका रूपमा लिएर नै उनीहरू राजनीतिमा आएका छन्। देशका लागि यो दुर्भाग्य हो ।खेमराज रेग्मी, सुशासनविद् निर्वाचनमा नातावाद, परिवारवाद, सम्बन्धवाद हाबी भएको छ। परिवारभित्रकै धेरैले टिकट पाएका छन्। धेरै पतिपत्नी उम्मेदवार बनेका छन्। माओवादी अध्यक्ष पुष्पकमल दाहाल प्रचण्डका परिवारका तीन जनाले टिकट लिएका छन्। प्रचण्ड गोरखा २ बाट लड्दैछन्। बुहारी बिना मगर कञ्चनपुर १ र ज्वाइँ जीवन आचार्य मोरङ ६(क)मा उम्मेदवार भएका छन्। गृहमन्त्री बालकृष्ण खाँण पतिपत्नी नै उम्मेदवार छन्। खाँण रूपन्देही ३ बाट उम्मेदवार छन्। उनकी श्रीमती केन्द्रीय सदस्य मञ्जु खाँणको नाम समानुपातिकमा छ। माओवादी स्थायी कमिटी सदस्य देवेन्द्र पौडेल बागलुङ २ मा उठेका छन्। उनकी श्रीमती बलावती शर्मा समानुपातिक सूचीमा छिन्। एमाले सचिव रघुवीर महासेठ दम्पती पनि प्रत्यक्षतर्फ उम्मेदवार बनेका छन्। महासेठ धनुषा ४ बाट र उनकी श्रीमती जुली महतो धनुषा ३ बाट उम्मेदवार बनेकी छन्। माओवादी केन्द्रकै नेता महेश्वर गहतराज अथक बाँके १ बाट प्रतिनिधिसभा सदस्यका लागि प्रतिस्पर्धा गर्दै छन्। उनकी पत्नी पार्वती पुन गहतराजको नाम लुम्बिनी प्रदेशसभाको समानुपातिक सूचीमा छ। माओवादीका सुदूरपश्चिम इन्चार्ज खगराज भट्ट डडेल्धुराबाट प्रदेश सभा सदस्यका लागि प्रत्यक्षतर्फ उम्मेदवार बनेका छन्। उनकी पत्नी मञ्जु बम प्रदेशमै समानुपातिक सूचीमा छिन्। जसपाका वरिष्ठ नेता अशोक राई सुनसरी १ बाट प्रत्यक्षमा उम्मेदवार बनेका छन्। उनकी पत्नी सुशीला श्रेष्ठको प्रतिनिधिसभाकै समानुपातिकको बन्दसूचीमा नाम छ। जेलजीवन बिताइरहेका नागरिक उन्मुक्ति पार्टीका नेता रेशम चौधरीले बर्दिया २ बाट उम्मेदवारी दिएका छन् भने पत्नी रञ्जिता श्रेष्ठ कैलाली १ बाट चुनावी मैदानमा उत्रिएकी छिन्। श्रेष्ठ पार्टीको अध्यक्षसमेत हुन्। एमालेका महासचिव शंकर पोखरेल दाङ २ बाट प्रत्यक्षतर्फ चुनाव लडेका छन्। उनकी बहिनी मेनका पोखरेल प्रतिनिधिसभाकै समानुपातिक उम्मेदवार छन्। लोसपा अध्यक्ष महन्थ ठाकुर महोत्तरी ३ बाट प्रतिनिधिसभामा प्रत्यक्षका उम्मेदवार छन्। उनकी छोरी मीनाक्षी ठाकुर प्रतिनिधिसभाकै समानुपातिक उम्मेदवार छन्।"
आज उम्मेदवारको अन्तिम नामावली प्रकाशन र निर्वाचन चिह्न वितरण,काठमाडौं : निर्वाचन आयोगले मंसिर ४ को प्रतिनिधि सभा र प्रदेश सभा निर्वाचनका उम्मेदवारलाई आज निर्वाचन चिह्न प्रदान गर्ने भएको छ। आयोगको कार्यतालिका अनुसार उम्मेदवारलाई आज अपरान्ह ४ बजेदेखि ७ बजेसम्ममा निर्वाचन चिह्न प्रदान गर्न लागेको हो। आयोगले निर्वाचनका लागि मनोनयन दर्ता गराएका उम्मेदवारलाई आज दिउँसो १ बजेसम्म फिर्ता लिन समय दिएको छ। आयोगले उम्मेदवारको अन्तिम नामावली १ बजेदेखि ३ बजेसम्म प्रकाशन गर्न लागेको हो। त्यसपश्चात निर्वाचन चिन्ह प्रदान गर्ने कार्यतालिका छ। राष्ट्रिय मान्यता प्राप्त राजनीतिक दलका उम्मेदवारहरुको निर्वाचन चिह्न पार्टीकै हुने र स्वतन्त्र उम्मेदवारहरुलाई आयोगले कुनै एउटा चिह्न रोज्न लगाउने जनाएको छ। राजनीतिक दलहरुले बागी उम्मेदवार फिर्ता लिन आह्वान गरेका छन्। बागी उम्मेदवारी दिनेलाई उम्मेदवारी फिर्ता गराउन राजनीतिक दलका नेताले छलफल जारी राखेका छन्।
हृदयश त्रिपाठीलाई सहयोग गर्न नवलपरासीबाट एमालेको उम्मेदवारी फिर्ता,"परासी : पूर्वमन्त्री हृदयश त्रिपाठीलाई सहयोग गर्न एमालेले उम्मेदवारी फिर्ता लिएको छ। त्रिपाठीले नवलपरासी पश्चिमको प्रतिनिधिसभा निर्वाचन क्षेत्र नं १ बाट उम्मेदवारी दिएका छन्। मनोनयन दर्ताको दिनसम्म त्रिपाठी र एमालेका शीर्ष नेताबीच तालमेल गर्नेबारे छलफल भएको थियो। छलफलका क्रममा एमालेका नेताहरुले त्रिपाठीलाई गत चुनावजस्तै एमालेको चुनाव चिन्ह लिएर लडेमा सहयोग गर्ने बताएका थिए। तर त्रिपाठीले नमानेपछि मनोनयन दिनको अन्तिम समयमा एमालले प्रतिनिधिसभाकी समानुपातिक सदस्य रहेकी सिन्धु जलेसा बुढाथोकीलाई उम्मेदवार उठाएको थियो। २०७४ सालको चुनावमा त्रिपाठीले एमालेको चिन्ह लिएर प्रतिनिधिसभा सदस्यमा निर्वाचित भएका थिए। आफ्नै दल दर्ता रहेकाले त्रिपाठीले एमालेको चिन्हबाट चुनाव लड्न अस्वीकार गरेको बताइएको छ। उम्मेदवारी फिर्ताको अन्तिम दिनसम्म त्रिपाठीले एमालेका शिर्ष नेताहरुमार्फत बुढाथोकीको उम्मेदवारी फिर्ता गराउन सफल भएका हुन्। त्रिपाठीले आफैँ अध्यक्ष रहेको जनता प्रगतिशिल पार्टी (जप्रपा)को चुनाव चिन्ह (कोदालो बोकेको मान्छे) बाट उम्मेदवारी दिएका छन्। एमाले जिल्ला सचिव धिरज शर्मा बस्यालले केन्द्रको निर्देशनअनुसार एमालेले उम्मेदवारी फिर्ता लिएको बताए। जप्रपाले हामीलाई सहयोग गर्ने र हामीले उहाँहरुको पार्टीलाई सहयोग गर्ने सहमति भएकाले उम्मेदवारी फिर्ता लिएका हौं, बस्यालले भने। एमालेको उम्मेदवारीपछि तनावमा रहेका त्रिपाठीलाई उक्त पार्टीको उम्मेदवारी फिर्तासँगै चुनावी प्रतिस्पर्धामा सहज भएको जिल्लाको राजनीति वृत्तमा चर्चा हुन थालेको छ। जिल्लाका २ निर्वाचन क्षेत्र र ४ प्रदेशसभा निर्वाचन क्षेत्रमा त्रिपाठीको दलबाट उनले मात्रै उम्मेदवारी दिएका छन्। त्रिपाठीको दलले अन्यमा उम्मेदवार उठाइएको छैन। त्यस क्षेत्रमा अब नेपाली कांग्रेसबाट उम्मेदवारी दिएका डलर अर्बपति विनोद चौधरी र त्रिपाठीबीच कडा प्रतिस्पर्धा हुने देखिएको छ।"
थापा र उपाध्यायको रोचक प्रतिस्पर्धा,"हेटौंडा : राष्ट्रिय राजनीतिमा पहिचान स्थापित गराएका तर चुनाव नफापेका राप्रपा नेपालका अध्यक्ष कमल थापा र नेपाली कांग्रेसकी सहमहामन्त्री महालक्ष्मी उपाध्याय डीना मकवानपुर क्षेत्र नम्बर१ बाट आगामी मंसिर ४ गते हुने प्रतिनिधिसभा सदस्य पदका लागि सत्तारुढ गठबन्धन दलको तर्फबाट डीना र नेकपा एमालेको सूर्य चिन्हबाट चुनाव लड्न तयार भएका थापाबीच हुने प्रतिस्पर्धालाई राजनीतिक वृत्तमा निकै चासोका साथ हेरिएको छ। पटकपटक एमालेसँगै पराजित भएको क्षेत्रमा एमालेकै रामेश्वर रानालाई पछि पारेर उम्मेदवार बनेका थापा र क्षेत्र नम्बर२ बाट तीनपटक हार व्यहोरेर क्षेत्र नम्बर१ रोजेकी डीनाबीचको प्रतिस्पर्धालाई रोचक मानिएको छ। थापा पहिलोपटक २०३८ सालमा उम्मेदवार बने। पहिलो गाँसमै ढुंगा भनेझैं तत्कालीन पञ्चायती व्यवस्थाको पक्षधर उनी रूपचन्द्र विष्टसँग पराजित भए। २०४३ को राष्ट्रिय पञ्चायतको निर्वाचनमा भने उनले ओमा टेम्पो लामालाई पराजित गरे। त्यतिबेला विरोध खतिवडा पनि उनीसँगै पराजित भएका थिए। २०४३ को चुनाव जितेसँगै थापा २०४५ कात्तिक २२ गते सूचना तथा सञ्चार राज्यमन्त्री भए। उनले मकवानपुरबाट मन्त्री बन्नेको सूचीमा तेस्रो स्थानमा नाम दर्ज गरे। उनी भन्दा अघि मकवानपुरबाट २०१५ को संसदीय चुनाव जितेका विश्वबन्धु थापा र २०३८ मा तिलकबहादुर नेगी मन्त्री भइसकेका थिए। पञ्चायती व्यवस्थापछि २०४८ सालमा मकवानपुर क्षेत्र नम्बर१ बाट चुनाव लडेका थापा नेकपा एमालेका कृष्णप्रसाद दाहालसँग पराजित भए। थापा दाहालसँग तीनपटक पराजित भइसकेका छन्। २०५१ सालमा मकवानपुरको १ र ३ दुवै क्षेत्रमा उम्मेदवार बनेका उनले १ मा एमालेका दाहाललाई जिते पनि ३ मा भने पराजय व्यहोरे। त्यस्तै, २०५६ मा १ र ३ मा उठेका उनी दुवै क्षेत्रमा पराजित भए। २०६४ मा काठमाडौं ५ र मकवानपुर ३ मा चुनाव लडेका उनले दुवै क्षेत्रमा चुनाव हारे। २०७० मा समानुपातिकबाट संविधानसभा सदस्य भएका थापा २०७४ मा कांग्रेसका इन्द्रबहादुर बानियाँलाई प्रदेशसभामा पठाएर कांग्रेसकै समर्थनमा चुनाव लडेका थिए। तर, एमालेका दाहाल ४० हजार ६ सय ३१ मतका साथ विजयी हुँदा उनले ३४ हजार ६ सय ५८ मत मात्रै पाए। २०४८ सालको चुनाव डीनाको पहिलो चुनावी अनुभव थियो। तत्कालीन समयमा मकवानपुरमा ३ क्षेत्र थियो। उनी २ नम्बर क्षेत्रमा एमालेका विरोध खतिवडासँग पराजित भएकी थिइन्। उनीसँग रूपचन्द्र विष्टसहित ८ जना चुनावी प्रतिस्पर्धामा थिए। तर, विरोधले बाजी मारे। २०५१ को चुनावमा डीनाले पुनः पराजय व्यहोरिन्। त्यतिबेला कांग्रेसकै नेता विश्वराज उप्रेती बागी उम्मेदवारका रुपमा उठेका थिए। डीनाले त्यसबेला पनि विरोधसँगै पराजय व्यहोर्नुपर्यो। २०५६ मा चुनाव नलडेकी डीना २०६४ र २०७० मा समानुपतिक सांसद् भइन्। समानुपातिक सांसद् भएसँगै जलस्रोतमन्त्री ज्ञानेन्द्रबहादुर कार्कीको राज्यमन्त्री भइन्। त्यस्तै २०७४ को निर्वाचनमा एमाले र माओवादी केन्द्रसमेतको सहयोगमा चुनाव लडेका खतिवडाले डीनालाई १२ हजारभन्दा बढी भोटले सोही क्षेत्रबाट पराजित गरे। तीनै पटकको प्रतिस्पर्धामा पराजय मात्रै व्यहोरेकी डीनाले यसपटक भने निर्वाचन क्षेत्र परिवर्तन गरेकी छिन्। यो उनको चौथो प्रतिस्पर्धा हुनेछ। १६ प्रतिस्पर्धी मकवानपुर क्षेत्र नम्बर १ मा डीना र थापाबाहेक १४ जनाले उम्मेदवारी दर्ता गराएका छन्। १४ मध्ये २ जना स्वतन्त्र उम्मेदवार छन्। राप्रपाका दीपकबहादुर सिंह, राष्ट्रिय स्वतन्त्र पार्टीका टाकाराज थापा, मौलिक जरोकिलो पार्टीका संगीन श्रेष्ठ, नेपाली कांग्रेस (बीपी) का सुरेन्द्र भट्टराई, मंगोल नेसनल पार्टीबाट युवराज लामा, सचेत नेपाली पार्टीका पञ्चलाल तामाङ, नेकपा मालेका कृष्णप्रसाद दाहाल, लोकतान्त्रिक समाजवादी पार्टीका रूपक लामा, नेमकिपाका शान्तलाल भैल, हाम्रो नेपाली पार्टीका दीपेन्द्रचन्द ठकुरी, जनता समाजवादी पार्टीका इन्द्रमान थिङ, जनसमाजवादी पार्टीका मनबहादुर दाहालले मनोनयन दर्ता गराएका हुन्। सुवास पौडेल र आइतराम तामाङले भने स्वतन्त्र उम्मेदवारी दिएका छन्।"
उम्मेदवारी फिर्ता गराउन झुक्याएर हस्ताक्षर गराएपछि,"सिमरा : बारा क्षेत्र नं ४(क) बाट स्वतन्त्र उम्मेदवारी दिएकी कांग्रेस नेतृ निरु रायमाझीलाई उम्मेदवारी फिर्ता लिन दबाब दिँदै आएको सत्ता गठबन्धन दलले अन्तिम समयममा प्रहरी समेत परिचालन गरेको छ। सत्ता गठबन्धनको सहमति विपरित प्रदेशसभा सदस्यमा उम्मेदवारी दिएकी रायमाझीले मनोनयन फिर्ता नलिएपछि अन्तिम समयमा प्रहरी परिचालन गरेर दबाब दिने प्रयास भएको हो। सिमरास्थित होटल इच्छामा बसिरहेकी रायमाझीलाई जीतपुरसिमरास्थित निर्वाचन अधिकृतको कार्यालयमा बोलाएको भन्दै प्रहरी लिन पुगेका हुन्। इलाका प्रहरी कार्यालय सिमराका प्रहरी नायब उपरीक्षक युवराज तिमिल्सनाको नेतृत्वमा पुगेको प्रहरी टोलीले रायमाझीलाई निर्वाचन कार्यालय हिँड्न दबाब दिएको प्रत्यक्षदर्शीले बताएका छन्। रायमाझीले आफू कतै नजाने बताएपछि प्रहरीले अपहरणमा परेको सूचना आएकाले लिन आएको र निर्वाचन कार्यालयमा हाजिर गराउन निर्देशन भएबमोजिम आफू आएको बताएका थिए। तर रायमाझीले आफू अपहरणमा नपरेको र आफ्नो शुभेच्छुकमाझ रहेकाले निर्वाचन अधिकृतको कार्यालय नजाने अडान लिएकी थिइन्। प्रहरीले दबाब दिएपछि होटलको स्थिति केहीबेर तनावग्रस्त बनेको थियो। यसअघि एकीकृत समाजवादीका एक नेताले कांग्रेसले केन्द्रीय सदस्य बनाएको भन्दै रायमाझीलाई निर्वाचन अधिकृतको कार्यालय लगेर झुक्याउँदै उम्मेदवारी फिर्ता गर्ने फारममा हस्ताक्षर गराएका थिए। एकीकृत समाजवादीका एक नेताले फोन गरेर तपाईँलाई कांग्रेसले केन्द्रीय सदस्य बनाएको र निर्वाचन कार्यालय पुगेर पत्र बुझ्नुपर्ने भन्दै लगेका रहेछन्, रायमाझी निकट स्रोतले भन्यो, पछि थाहा पायौं झुक्याएर उम्मेदवारी फिर्ता लिने फारममा हस्ताक्षर गराएको रहेछ। रायमाझीलाई झुक्याएर हस्ताक्षर गरेको थाहा पाएलगत्तै उनका समर्थक जीतपुरस्थित निर्वाचन अधिकृतको कार्यालय पुगेका थिए। निर्वाचन कार्यालयबाट रायमाझीलाई समर्थकले फर्काएर लैजान खोज्दा प्रहरीले रोकेका थिए। समर्थकलाई रोकेपछि अन्तिम समयमा रायमाझीका छोराले उनलाई फर्काएर सिमरा लगेका थिए। उम्मेदवारी फिर्ता गराउन झुक्याएर हस्ताक्षर गराए पनि मनोनयन दर्ता गर्दा निर्वाचन कार्यालयले दिने निस्सा फिर्ता नगरेका कारण रायमाझीको उम्मदवारी कायम रहेको छ। मनोनयन फिर्ता लिँदा निर्वाचन कार्यालय दिने निस्सा फिर्ता गर्नुपर्ने हुन्छ। रायमाझीलाई छोराले फर्काएर इच्छा होटल लगेपछि गठबन्धन दलले सत्ताको दुरुपयोग गर्दै अन्तिम समयमा प्रहरी परिचालन गरेको थियो। निर्वाचन कार्यालयमार्फत् प्रहरीलाई फोन गराएर रायमाझीको अपहरण भएको र तत्कालै निर्वाचन कार्यालयमा उपस्थित गराउन आग्रह गरेपछि प्रहरी पुगेको हो। तस्विरः स्वतन्त्र उम्मेदवार रायमाझीलाई लिन पुगेका प्रहरी नायब उपरीक्षक तिमिल्सिना ।"
मोरङमा दुई जनाको उम्मेदवारी खारेज,विराटनगर : आगामी प्रतिनिधि तथा प्रदेशसभा निर्वाचनका लागि मोरङमा मनोनयन दर्ता गराएका दुई जनाको उम्मेदवारी खारेज भएको छ। दुवै जनाले प्रदेशसभा सदस्य पदका लागि उम्मेदवारी दिएका थिए। मनोनयन दर्ता गराएका प्रेम बर्देवा र दीपेन्द्रकुमार चौधरी कायश्थको उम्मेदवारी खारेज भएको मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले जानकारी दिए। उनका अनुसार बर्देवाले मोरङ क्षेत्र नम्बर १ कमा स्वतन्त्र र चौधरीले क्षेत्र नम्बर २ कमा जनमत पार्टीका तर्फबाट उम्मेदवारी दिएका थिए। कर्जा सूचना केन्द्रको कालो सूचीमा परेको व्यक्ति भएको पाइएपछि बर्देवाको उम्मेदवारी खारेज गरिएको निर्वाचन अधिकृत गोपालप्रसाद थापाले बताए। लुम्बिनी विकास बैंकमा उनले खाता खोलेका थिए। पैसा नभएको खाताको चेक काटेर दिएको र तीन पटकसम्म पनि पैसा जम्मा नगरेपछि बर्देवाको चेक बाउन्स गरेर बैंकले कर्जा सूचना केन्द्रलाई जानकारी गराएको पाइएको जानकारी थापाले दिए। चौधरीले भने निर्वाचन आयोगले गरेको जरिवाना नतिरेको पाइएको छ। गत स्थानीय तह निर्वाचनमा उम्मेदवार बनेका उनले निर्वाचन खर्च विवरण आयोगमा बुझाएका थिएनन्। खर्च विवरण नुबझाएपछि आयोगले जरिवाना गरेको र जरिवानावापतको रकम पनि नतिरेको पाइएपछि चौधरीको उम्मेदवारी खारेज गरिएको निर्वाचन अधिकृत नगेन्द्र केशरी पोखरेलले जानकारी दिए। उनका अनुसार गत स्थानीय तह निर्वाचनमा चौधरी मोरङको रतुवामाई नगरपालिका३ मा वडाध्यक्षको उम्मेदवार थिए। मोरङमा प्रतिनिधिसभा र प्रदेशसभा सदस्यका लागि २ सय २९ जनाको उम्मेदवारी परेको छ।
म्याग्दीमा कांग्रेस नेताको स्वतन्त्र उमेद्वारी फिर्ता,"बेनी : म्याग्दीको प्रदेश सभा क्षेत्र (क)मा स्वतन्त्र मनोनयन दर्ता गराएका नेपाली कांग्रेसका नेता नेत्रबहादुर महतले बुधबार उमेद्वारी फिर्ता लिएका छन्। मुख्य निर्वाचन अधिकृतको कार्यालयमा पुगेर उमेद्वारी फिर्ता लिएका महतले गठबन्धनका उमेद्वार नेकपा माओवादी केन्द्रका युवा नेता हरि भण्डारीलाई समर्थन गर्ने घोषणा गरे। पार्टीका नेताहरुको प्रतिवद्धता, जिल्लाका नेता, कार्यकर्ता, शुभेच्छुक र आफन्तहरुको आग्रह अनुसार उमेद्वार फिर्ता लिएर गठबन्धनको उमेद्वारलाई जिताउने अभियानमा जुट्ने महतले बताए। पार्टीले आफ्नो त्याग र योगदानको उपेक्षा गरेको भन्दै महतले आइतबार स्वतन्त्र मनोनयन दर्ता गराएका थिए। महतको योगदानको कदर र उनको उचित सम्मान गर्ने नेपाली कांग्रेस म्याग्दीका उपसभापति कर्णबहादुर भण्डारी (केबी)ले बताए। नेपाली कांग्रेस म्याग्दीका पूर्व सहसभापति रहेका बेनपा१ रत्नेचौरका महत म्याग्दीमा पुराना कांग्रेस नेताका रुपमा चिनिन्छन्। उनले अवसर नपाएको गुनासो गर्दै अघिल्लो प्रतिनिधि र प्रदेशसभा निर्वाचनमा पनि स्वतन्त्र मनोनयन दर्ता गरेर फिर्ता लिएका थिए। गठबन्धनका तर्फबाट म्याग्दीमा प्रतिनिधिसभामा नेपाली कांग्रेसका खमबहादुर गर्बुजा (खम्बिर), प्रदेशसभा क्षेत्र (क) मा माओवादीका हरि भण्डारी र क्षेत्र (ख) मा माओवादीकै रेशम जुग्जाली (सुविन) उमेद्वार बनेका छन्। एमालेबाट प्रतिनिधिसभामा हरिकृष्ण श्रेष्ठ, प्रदेश (क) मा देवेन्द्रबहादुर कटुवाल र (ख) मा यामबहादुर गर्बुजा उमेद्वार बनेका छन्।"
राप्रपा नेपालले एमाले उम्मेदवार भएका क्षेत्रबाट लिए उम्मेदवारी फिर्ता,"झापा : राप्रपा नेपालका उम्मेदवारहरूले नेकपा (एमाले)लाई समर्थन गर्ने जनाउँदै सबै क्षेत्रबाट उम्मेदवारी फिर्ता लिएका छन्। राप्रपा नेपालका चार जना र बाँकी स्वतन्त्रसहित १५ जनाले उम्मेदवारी फिर्ता लिएको जिल्ला निर्वाचन कार्यालय झापाका सूचना अधिकारी प्रकाश न्यौपानेले जानकारी दिए। राप्रपा नेपालका सन्तराज कार्कीले झापा क्षेत्र नम्बर१, कमलप्रसाद खरेलले झापा२, विजयप्रसाद राजवंशीले झापा४ बाट प्रतिनिधिसभा सदस्यको उम्मेदवारी फिर्ता लिएका छन्। खरेल राप्रपा नेपालका जिल्ला अध्यक्ष हुन्। त्यस्तै झापा५ (२) बाट राप्रपा नेपालका वासुदेव भट्टराईले प्रदेशसभा सदस्यको उम्मेदवारी फिर्ता लिएका छन्। राप्रपा नेपालका अध्यक्ष कमल थापा एमालेको सूर्य चिन्ह लिएर चुनावी मैदानमा उत्रिएकाले एमालेका अध्यक्ष केपी शर्मा ओलीको गृह जिल्लामा राप्रपा नेपालले एमालेले उम्मेदवार दिएका सबै क्षेत्रका उम्मेदवारले उम्मेदवारी फिर्ता लिएको पार्टीका जिल्ला अध्यक्ष खरेलले बताए। एमाले उम्मेदवार नभएका क्षेत्रहरूमा राप्रपा नेपालको उम्मेदवार कायम रहेको उनको भनाइ छ। स्वतन्त्रतर्फ झापा२ मा अर्पण बस्नेत, झापा४ मा खेम नेपाल, झापा५ मा विष्णुप्रसाद सिग्देल, सुलोचन राजवंशीले उम्मेदवारी फिर्ता लिएका छन्। राजवंशी माओवादी केन्द्रबाट प्रतिनिधिसभा सदस्य पदमा बागी उम्मेदवारी दिएका थिए। उनले गठबन्धनलाई समर्थन गर्ने जनाइएको छ। त्यसैगरी स्वतन्त्रतर्फ झापा१ (२) बाट गीताप्रसाद अधिकारी, राजन चिमरिया, झापा४ (२) बाट भरतकुमार श्रेष्ठ, झापा५ (१) इन्द्रबहादुर न्यौपाने५ (२) दीपेन्द्र तिवारी, वेदनिधि गौतम र राजन चापागाईँले उम्मेदवारी फिर्ता लिएको सूचना अधिकारी न्यौपानेले जानकारी दिए। राजन गठबन्धनतर्फका माओवादी केन्द्रका प्रदेशसभा सदस्य उम्मेदवार गगन पुरीलाई समर्थन जनाउँदै उम्मेदवारी फिर्ता लिएको जनाइएको छ। झापामा २०७ जनाले उम्मेदवारी दर्ता गराएका थिए। प्रतिनिधिसभा निर्वाचनका लागि १०१ र प्रदेशसभा निर्वाचनका लागि १०६ जनाले उम्मेदवारी दर्ता गराएका थिए।"
स्याङ्जामा कांग्रेस केन्द्रीय उपसभापति गुरुङ र एमाले सचिव अर्यालबीच प्रतिस्पर्धा,"स्याङ्जा : मंसिर ४ गते हुने प्रतिनिधिसभा सदस्य चयनको निर्वाचनमा केन्द्रमा हैकम राख्ने २ नेताबीच चुनावी प्रतिस्पर्धा हुने भएको छ। स्याङ्जाको क्षेत्र नं २ बाट केन्द्रीय उपसभापति र केन्द्रीय सचिवबीच चुनावी प्रतिस्पर्धा हुने भएको हो। केन्द्रमा समेत बलियो पहुँच रहेका दुबैको चुनावी प्रतिस्पर्धा गृहजिल्ला स्याङ्जामा देखिने भएको छ। नेपाली कांग्रेसका उपसभापति धनराज गुरुङ र नेकपा एमालेका सचिव पद्मा अर्यालबीच चुनावी प्रतिस्पर्धा हुने भएको हो। यी दुईबीच चुनावी प्रतिस्पर्धा निकै रोचक हुने बताइएको छ। गुरुङ पहिलो पटक प्रत्यक्ष चुनावी प्रतिस्पर्धामा छन्। यसअघि उनी २ पटकसम्म समानुपातिकतर्फबाट संसद बनिसकेका छन्। अर्याल भने २०७४ सालमा निर्वाचित सांसद हु्न्। संघीय सांसदका लागि क्षेत्र नं २ मा ४ स्वतन्त्रसहित १३ जनाको उम्मेदवारी दर्ता भएको छ। यसैगरी, राष्ट्रिय स्वतन्त्र पाटीका टिकराज गुरुङ, राष्ट्रिय प्रजातन्त्र पार्टीका लालगोपाल अर्याल, एकीकृत शक्ति नेपालका नरबहादुर खड्काथोकी, राष्ट्रिय जनमुक्ति पार्टीका रिमीसरा गाहा राना, कांग्रेस वीपीका गणेशप्रसाद पाण्डेय, नेपाल कम्युनिष्ट पार्टी मार्क्सवादी (पुष्पलाल) डोलराज विक, मंगोल नेशनल अर्गनाइजेशनका चोकबहादुर गुरुङसहित सागर ढकाल, ढालप्रसाद पाण्डे, कोपिलदेव न्यौपाने र चिरञ्जिवी पाण्डेयले स्वतन्त्र उम्मेदवारी दिएका हुन्। यसैगरी, २ को (क) प्रदेशमा कांग्रेसका भोजराज अर्याल, एमालेका मोहन रेग्मी, नेकपा समाजवादीका रामचन्द्र भट्टराई, मंगोल नेशनल अर्गानाइजेसनका राजु गुरुङ, राष्ट्रिय जनमोर्चाका हुमबहादुर विश्वकर्मा, राष्ट्रिय प्रजातन्त्र पार्टीका सागर गैह्रे र धनबहादुर गुरुङले स्वतन्त्र उम्मेदवारी दिएका छन्। (ख) मा कांग्रेसका महेश भट्टराई, एमालेका बुद्धिमान श्रेष्ठ, मंगोल नेशनल अर्गानाईजेशनका खर्कबहादुर थापा, राष्ट्रिय जनमुक्ति पार्टीका खडगबहादुर झेडी, राष्ट्रिय प्रजातन्त्र पाटीका कमलप्रसाद डुम्रे, मौलिक जरोकिलो पार्टीका तोयानाथ ढकालको उम्मेदवारी परेको निर्वाचन अधिकृतको कार्यालय वालिङ्ले जनाएको छ। आसन्न प्रतिनिधिसभा सदस्य र प्रदेशसभा सदस्य चयन निर्वाचनका लागि स्याङ्जाको निर्वाचन क्षेत्र २ बाट २६ जनाको उम्मेदवारी दर्ता भएको छ। संघतर्फ १३ जना, प्रदेश (क) मा ७ जनार (ख) मा ६ जनाको उम्मेदवार दर्ता भएको हो। दुई संघीय र ४ प्रदेशसभा रहेको स्याङ्जाको क्षेत्र नं १ मा ३० जनाको उम्मेदवारी परेको हो। जसमध्ये संघतर्फ १५ जना र प्रदेश (क) मा ८ र (ख) मा ७ जनाको उम्मेदवारी दर्ता भएको छ।"
सर्लाही२ मा गठबन्धनको आधिकारिक उम्मेदवार महेन्द्र राय यादव,"काठमाडौं : गठबन्धनले सेर्लाही क्षेत्र नं २ मा आधिकारिक उम्मेदवार महेन्द्र राय यादव भएको जनाएको छ। बालुवाटारमा बुधबार बसेको गठबन्धन बैठकले सर्लाही २ मा र प्रदेशसभातर्फ २ (१ र २)को आधिकारिक उम्मेदवारबारे निर्णय गरेको हो। 'सर्लाही क्षेन नं २ प्रतिनिधिसभामा सत्तारुढ गठबन्धन दलका साझा उम्मेदवार महेन्द्र राय यादव र सर्लाही २(१)मा सुनिल साह र २(२)मा कौशल राय यादव उम्मेदवार रहनुभएको छ,' विज्ञप्तिमा भनिएको छ। सर्लाही २ मा लोकतान्त्रिक समाजवादीबाट राजेन्द्र महतोसमेत प्रतस्पर्धामा छन्। कांग्रेससँग गठबन्धन गरेको लोसपा उम्मेदवार महतो र यादवबीच मित्रवत् प्रतिस्पर्धा हुने बताइएको छ।"
चितवनमा कांग्रेसका बागी उम्मेदवारलाई एमालेको समर्थन,"चितवन : चितवनको क्षेत्र नम्बर ३ मा नेकपा एमालेले कांग्रेसका बागी उम्मेदवार दिनेश कोइरालालाई समर्थन गरेको छ। एमालेका उम्मेदवार रामप्रसाद न्यौपानेले कोइरालालाई समर्थन गरेका हुन् । उनको उम्मेदवारी अन्तिम समयमा पार्टीले नै पत्र पठाएर फिर्ता लिँदै कोइरालालाई समर्थन गरेको हो। कोइराला कांग्रेसका केन्द्रीय सदस्य हुन्। सोही क्षेत्रमा पाँच दलीय गठबन्धनबाट माओवादी केन्द्रका डाभोजराज अधिकारी, राप्रपाका बिक्रम पाण्डे उमेदवार छन्। कोइराला समर्थन लिनका लागि बालकोट पुगेका थिए।"
प्रभु साहले सत्ता गठबन्धनसँग साँठगाँठ गरेर एमालेमाथि षड्यन्त्र गरे : महासचिव पोखरेल,"काठमाडौं : नेकपा एमालेका महासचिव शंकर पोखरेलले प्रभु साहले गठबन्धनका नेतासँग साँठगाँठ गरेर एमालेमाथि षड्यन्त्र गरेको आरोप लगाएका छन्। उनले षड्यन्त्रलाई असहमतिको जामा लगाउनुको कुनै अर्थ नभएको स्पष्ट पारेका छन्। साहले पार्टीलाई धोका दिएर अन्तिम समयमा स्वतन्त्र उम्मेदवारी दिएको पोखरेलको भनाई छ। पोखरेलले साह जसपासँगको तालमेलको सम्झौता बैठकमा सहभागी भएको र सहमतिपश्चात मधेस प्रदेशमा उम्मेदवार टुंगो लगाउने छलफलमा समेत बसेको जानकारी दिए। प्रभु साह जसपासँगको तालमेलको सम्झौता बैठकमा सहभागी हुनु भो। उक्त सहमतिपश्चात मधेस प्रदेशमा उम्मेदवार टुंगो लगाउने छलफलमा बस्नु भो। निर्णयभएर अनुसार रौतहटको टिकट पनि लिएर जानु भो। बुधबार महासचिव पोखरेलले भनेका छन्, तर पार्टीलाई धोका दिएर अन्तिम समयमा आफूले स्वतन्त्र उम्मेद्वारी दिनु भो र अन्य क्षेत्रका उम्मेद्वारको टिकटसमेत नदिकन समय गुजार्ने षडयन्त्र गर्नुभो। उनले यसलाई अराजनीतिक षडयन्त्रको नमूनाको रुपमा टिप्पणी गरेका छन्। उनले यस्तो कार्य छलछाम गठबन्धनका नेतासँगको षडयन्त्रपूर्ण साठगाँठ नै भएको दाबी गरे। पोख्रेलले रौतहटका जनताले साह षड्यन्त्रलाई राम्ररी नै बुझेको उल्लेख गरेका छन्। मधेस प्रदेशमा नेकपा(एमाले) र जसपाबीचमा भएको सहकार्य र तालमेललाई पूर्ण रुपमा सफल बनाउन महासचिव पोखरेलले कार्यकर्तालाई आह्वान गरेका छन्। मधेश प्रदेशमा जसपा र एमालेले गठबन्धन गरेका छन्।"
देउवाको क्षेत्रमा एमाले नेतासहित पाँच जनाले लिए उमेदवारी फिर्ता,"डडेल्धुरा : डडेल्धुरामा प्रतिनिधिसभा र प्रदेशसभातर्फ ५ जनाले उम्मेदवारी फिर्ता लिएका छन्। एमालेका प्रतिनिधिसभाका उमेदवार चक्र स्नेहीसहित पाँच जनाले आफ्नो उमेदवारी फिर्ता लिएका हुन्। मुख्य निर्वाचन अधिकृतको कार्यालयका अनुसार प्रतिनिधिसभातर्फ उम्मेदवारी दर्ता गरेका तीन र प्रदेशसभा तर्फ उम्मेदवारी दिएका दुई जना गरी पाँच जनाले उम्मेदवारी फिर्ता गरेका छन्। प्रतिनिधिसभातर्फ एमाले उम्मेदवार चक्रप्रशाद स्नेही, स्वतन्त्र दानबहादुर पाल र राष्ट्रिय प्रजातन्त्र पार्टी नेपालका कालिप्रसाद जोशीले उम्मेदवारी फिर्ता लिएका मुख्य निर्वाचन अधिकृत बालकृष्ण वाग्लेले जानकारी दिए। त्यस्तै प्रदेशसभा क मा कांग्रेस बीपीका गणेश जोशी र प्रदेशसभा ख मा राष्ट्रिय प्रजातन्त्र पार्टी नेपालका जयराज अवस्थीले उम्मेदवारी फिर्ता लिएका छन्।"
सिभिल अस्पतालकी २७ वर्षीया डाक्टर सुस्मिताले गरिन् आत्महत्या,"काठमाडौं : सिभिल अस्पतालकी डाक्टर सुस्मिता पाठक इमाडोलस्थित आफ्नै कोठामा मृत भेटिएकी छन्। जिल्ला प्रहरी परिसर ललितपुरका डीएसपी मनोजकुमार लामाका अनुसार मंगलबार दिउँसो २ बजे उनी मृत फेला परेकी हुन्। जलेश्वर नपा९ महोत्तरी स्थायी घर भई हालः ललितपुरको इमाडोलमा रहेको कृष्ण सुवेदीको घरमा भाडामा बस्ने २७ वर्षीया डाक्टर पाठक आफू बस्ने गरेको कोठामा भित्रबाट चुकुल लगाएको अवस्थामा मृत फेला परेकी थिइन्। दिउँसो २ बजेसम्म पनि डाक्टर पाठक बस्ने कोठाभित्रबाट बन्द भएपछि घरबेटीले प्रहरी बृत सातदोबाटोमा खबर गरेका थिए। सातदोबाटो र इमाडोलबाट प्रहरी टोली गई स्थानीय जनप्रतिनिधि र डाक्टर पाठकको आफन्तको रोहवरमा बन्द कोठा फोडेर हेर्दा पाठक कोठाको भुइँमा मृत अवस्थामा फेला परेकी थिइन्। प्रहरी स्रोतक अनुसार मृतकको कोठाबाट 'सुसाइट नोट' फेला परेको छ। कोठाको खाटमा औषधि भरिएको सिरिन्ज, उपचारको क्रममा प्रयोग हुने औषधिका खाली बट्टाहरु, दायाँ हातको हत्केलामा खाली सिरिन्ज र बायाँ हातमा क्यानोन लगाएको अवस्थामा उनको मृत शरीर भेटिएको थियो। अविवाहित डाक्टर पाठक केही महिनाअघिबाट सुवेदीको घरमा बस्न थालेकी थिइन्। उनका आफन्त गाउँमै बस्ने गरेका थिए। मृतक पाठकको शव पोष्टमार्टमको लागि जिल्ला अस्पताल पाटनमा लगिएको छ।"
दुई बालक सौगात र प्रयास पब्जी खेल्न राजस्थान हानिएपछि,"झापा : पब्जी खेल्ने साथीलाई भेट्न भारतको राजस्थान जान लागेका झापा भद्रपुरका दुई बालकलाई भारतीय प्रहरीले उद्धार गरेको छ। भद्रपुर नगरपालिका१० काफ्ले टोल निवासी१३ वर्षीय बालक सौगात काफ्ले र ११ वर्षीय प्रयास दाहाल घरमा कसैलाई केही जानकारी नगराई एकाएक बेपत्ता भएका थिए। उनीहरू सोमबार दिउँसो २ बजे भद्रपुरगलगलिया सीमा नाका हुँदै भारत गएका थिए। पश्चिम बंगलाको उत्तर दिनाजपुरस्थित इटाहार प्रहरीले मंगलबार उनीहरूलाई उद्धार गरी सुधार गृह चाइल्ड लाइनलाई जिम्मा लगाएका छन्। घटनाअनुसार बालकहरू सौगात र प्रयास गलगलिया रेलवे स्टेसन पुगेर सिलीगुड़ीतर्फ जाने राधिका पुर रेलमा चढे। उनीहरू भारत गएको घरमा कसैले थाहा नै पाएन। अबेर रातिसम्म उनीहरू घर नफर्किएपछि परिवारजनले उनीहरूको खोजी सुरु गरे। उनीहरूको तस्बिर सामाजिक सञ्जालमा हालेर भाइरल नै बनाए। परिवारजनले बालक हराएको भन्दै भद्रपुर र गलगलिया प्रहरीलाई समेत जानकारी गराए। मंगलबार बिहान इटाहारको सडकमा दुई बालक घुमिरहेको भारतीय प्रहरीले देखेपछि उनीहरूलाई उद्धार गरी प्रहरी कार्यालय लगेका थिए। त्यसपछि भारतीय प्रहरीले दुवै बालकलाई जिल्लाको चाइल्ड लाइनलाई जिम्मा लगाए। भारतमा बालक भेटिएको सूचना पाएपछि दुवै बालकका अभिभावक उनीहरूलाई लिन इटाहार गएका छन्। दुवै भतिज पब्जी खेल्ने साथीलाई भेट्न भारतको राजस्थान जान लागेको पछि थाहा भयो, उनका काका धनबहादुर काफ्लेले भने, घरलाई कसैलाई नभनी उनीहरू गएका रहेछन्। भतिजहरू फेला परे पनि भारतीय पक्षले अभिभावकलाई जिम्मा लगाउन आलटाल गरिरहेको छ। भतिजहरूलाई नेपाल ल्याइदिन सम्बन्धित पक्षले पहल गरिदिनुपर्ने उनको भनाइ छ।"
बझाङ सदरमुकाम नजिकै पहिरोमुनि ६ घर,"बझाङ : बझाङ सदरमुकाम चैनपुर छेउमा बाहुली खोला पक्की पुल नजिक विगत १ वर्ष अघिदेखि सडकमाथिबाट पहिरो खसिरहन्छ। सडक मुनि रहेका ६ बोहरा परिवार पानी पर्नासाथ खोलापारि छिमेकीको घरमा जान्छन्। पानी परेको दिन बाहुली खोलाको सुसाहट र पहिरो खस्ने डरले उनीहरुलाई निन्द्रा लाग्दैन। पहिरो मुखैमा सदरमुकाम चैनपुरलाई बाहिरी जिल्ला जोड्ने सडक छ। सडकभन्दा मुनि छन् ६ वटा पक्की घर। जिल्ला प्रशासन कार्यालय पहिरो खसेको ठाउँबाट करिब २०० मिटर मात्रै टाढा छ। दैनिकजसो जिल्लाका प्रभुद्ध व्यक्ति, नगरपालिकाका जनप्रतिनिधि र कर्मचारीका पनि गाडी मोटर हुइकाउँदै त्यही पहिरो हेर्दै वारपार गर्छन् तर पहिरो मुनिका ६ घरका लागि कसैले केही सोचेका छैनन्। पहिरो खस्न थालेको अघिल्लो वर्षको भारी वर्षाले हो। पानी परेको हरेक रातभर जाग्राम बस्दै कटाउने गरेका छौं। पहिले पहिरो खस्ने जस्तो थिएन। सडक नजिक छ भनेर घर लगायौं, अहिले घरमै बस्न सकिंदैन। स्थानीय हरिलाल बोहराले भने। झरी पर्न सुरु भएदेखि आफ्नो घरमा बास बस्न नपाएको अर्का स्थानीय राजेन्द्र बोहराले गुनासो पोखे। उनका अनुसार पहिरो खस्न थालेको लामो समय बिते पनि प्रशासन र नगरपालिकाले पहिरो रोकथाम तथा नियन्त्रमा ध्यान दिएका छैनन्। पीडित युवा धिरेन्द्र बोहराले भने, सडक खुलाउन खसेको माटो ढुंगा मात्रै यताउता सारेर जान्छन्। हाम्रो बारेमा सोच्ने त कोही रहेनछन्। सायद जुन दिन हामी ६ परिवार यो पहिरोले एकै घान बनाउँछ अनि मात्रै देख्नेछ यो सरकारले। उनले पहिरो नियन्त्रण तथा रोकथामका लागि निवेदन दिन जयपृथ्वी नगरपालिका कार्यालय गएको तर मेयर छैनन् भन्दै फर्काएको समेत बताए। उक्त पहिरो सडकभन्दा तल खसेमा हरिलाल बोहरा, राजेन्द्र बोहरा, पात्यादेवी बोहरा, बिरेन्द्र बोहरा, बेलमतीदेवी बोहरा र पदमबहादुर बोहराका ६ वटा घरमा असर पर्ने देखिन्छ। प्रमुख जिल्ला अधिकारी बाबुराम अर्यालले सडक डिजिभन कार्यालयलाई पर्खाल निर्माणका लागि भनिसकेको बताए। उनले भने,अहिले सडकमा खसेको सबै माटो पन्छाउँदा माथिबाट झन् पहिरो खस्ने डर छ। पानी रोकिएपछि सडक डिभिजन कार्यालय बैतडीले पहिरो नियन्त्रण गर्छ। तलका घर जोखिममा छन्। उनीहरुलाई हामीले अलर्टमा राखेका छौं। पहिराले बाहुली खोलाबाट सदरमुकाम चैनपुरका लागि ल्याइएको नहरसँगै बन्दै गरेको नयाँ बसपार्कमा पनि क्षति हुने देखिन्छ।"
पहिरोले छेक्यो चुम उपत्यका,"गोरखा : मंसिर ४ गते हुने चुनावका लागि नेताहरू उत्तरी गोरखामा भोट माग्न जाने तयारीमा छन्। दुर्गमवासीको भोट हाल्ने औंला मात्र सम्झिरहेका उनीहरूलाई त्यहाँका बासिन्दा अहिले कस्तो पीडामा छन् भन्ने कुरा सायदै थाहा होला। तीब्बतको सिमानामा रहेको चुम उपत्यकावासी ४ महिनादेखि चौतर्फी नाकाबन्दीमा निसासिरहेका छन्। कोरोना महामारीको निहुँमा चाइनाले बोर्डर सिल गरेको ३ वर्ष भयो। असारदेखि बाढी र पहिरोले थुनेर निसासिरहेका छौं, चुमनुब्री गाउँपालिका७ छेकम्पारका वडाअध्यक्ष टासी दोर्जे लामा भन्छन्, पहिरो त मनसुन रोकिएपछि खुल्छ भन्ने आशा थियो। तर, अहिले भीर खोपेर बनाइएको क्यान्टिलिभर पुलै पहिरोले लग्यो। हामी चुमभ्यालीवासीलाई बोत्तलभित्र राखेर बिर्को लगाइदिएको जस्तो उकुसमुकुस भएको छ। गाउँभित्रबाहेक कतै जान नसकिएको र घरघरमा खाद्यान्न अभावको अवस्था आइसकेको उनले बताए। यसअघि चुमभ्यालीका बासिन्दा भीरमा टाँगिएको डोरीमा झुण्डिएर सर्दीभीर पार गर्थे। भूकम्पपछि जिल्लामा काम गर्न आएको डीएफआईडी नामक आईएनजीओले ३ करोड ४० लाख रुपैयाँ लागतमा भीर खोपेर क्यान्टिलिभर पुल बनाइदिएको थियो। क्यान्टिलिभर बनाएपछि सदरमुकाम, गाउँपालिकाको केन्द्र, बजारतिर सामान किनमेल गर्न जान निकै सजिलो भएको थियो। अब फेरि झुन्डिएर हिड्नुपर्ने अवस्था आयो, उनले भने, सबैको ध्यान चुनावतिर मात्र छ। हाम्रो दुःख कसले हेरिदिने ? चुमनुब्री गाउँपालिका६ को सर्दीभीरमा २०७३ सालमा डीएफआईडीले युरोपियन प्रविधिको क्यान्टिलिभर पुल निर्माण गर्यो। दुईखण्ड गरी यो करिब पाँच सय मिटर लामो रहेको गाउँपालिकाका अध्यक्ष निमा लामा बताउँछन्। उनका अनुसार भीर खोपेर बनाइएको यो पुल नेपालमै पहिलो प्रयोग थियो। गत हप्ताको भारी वर्षापछि झरेको पहिरोले सो पुलको करिब दुई सय मिटरखण्ड क्षतिग्रस्त बनाइदिएको छ। अब यहाँबाट हिँड्डुल गर्ने कल्पनै गर्न सकिन्न, उनले भने, चुमवासीका लागि यो ठूलो दुर्भाग्य हो। अब न मान्छे हिँड्डुल गर्न सक्छन्। न खाद्यान्न ओसारपोसार गर्न सकिन्छ। ४ महिनादेखि खाद्यान्न ढुवानी भएको छैन। हाहाकार हुने सम्भावना भयो।ड्युखोला र सर्दीभीरबीच गतवर्ष पनि ठूलो पहिरो जाँदा आवतजावत ठप्प भएको थियो। हेलिकप्टरबाट ढुवानी गरेर सरकारले स्थानीयवासीलाई खाद्यान्न आपूर्ति गरेको थियो। अहिले पनि घरघरमा चामल, चिनी, नुनतेल सकिएको छ। पसलमा पनि पाउन छोडिसक्यो, अर्का स्थानीय मिङयूर दोर्जे लामा भन्छन्, सरसापट, ऐचोपैचोले कति दिन धान्छ र ? की तिब्बत नाका खुलेको भए पनि राहत हुन्थ्यो। त्यो पनि छैन। दसैं बिदा मनाउन जोखिम मल्दै जबर्जस्ती गाउँ पुगेका विद्यार्थीहरू स्कुल खुलिसक्दा पनि काठमाडौँ, गोरखा सदरमुकाम झर्न पाएका छैनन्। अब फेरि डोरी टाँगेर झुण्डिएर आवतजावत गर्नुपर्ने अवस्था आइपरेको उनको दुखेसो छ। लोक्पा पहिरो र क्यान्टिलिभर क्षतिग्रस्त भएपछि वडा६ का करिब तीन सय घरधुरी र छेकम्पारका करिब ३ सय घरधुरीका बासिन्दा ठूलो समस्यामा परेका निवर्तमान वडाअध्यक्ष पासाङफुञ्जो लामा बताउँछन्। छिटोभन्दा छिटो क्यान्टिलिभर पुल मर्मतसम्भार गर्न पहल गर्नुपर्छ, उनी भन्छन्, धेरै ठूलो खर्च लाग्छ। गाउँपालिकाले सक्दैन। कि सरकारसित कि, डीएफआईडीसित जोडदार माग गर्नुपर्छ।"
सद्भावना पार्टीका उम्मेदवार एमालेमा प्रवेश,ढल्केवर(धनुषा) : नेपाल सद्भावना पार्टीका प्रतिनिधिसभा सदस्यको उम्मेदवार नेकपा एमालेमा प्रवेश गरेका छन्। धनुषा निर्वाचन क्षेत्र नम्बर ४(ख) मा नेपाल सद्भावना पार्टीबाट प्रतिनिधिसभा सदस्यको उम्मेदवार बनेका राजेन्द्रप्रसाद सिंह नेकपा एमाले प्रवेश गरेका हुन् । सद्भावना पार्टीका वरिष्ठ नेतासमेत रहेका सिंहलाई एमाले सचिव रघुविर महासेठले पार्टीमा स्वागत गरेका छन् । एमालेबाट प्रदेशसभा सदस्यको उम्मेदवार रहेका हरिनारायण महतोलगायतकै नेताको पहलप्रयासमा नेसपा नेता सिंहलाई पार्टीमा भित्र्याइएको एमालेका एक नेताले बताए । एमाले प्रवेशसँगै आज निर्वाचन अधिकृतको कार्यालय पुगेर आफ्नो उम्मेदवारी फिर्ता लिने नेता सिंहले बताए ।
बारामा नाबालिग किशोरीलाई यौन दुर्व्यवहारको आरोपमा वडाध्यक्षविरुद्ध जाहेरी,सिमरा : निजगढ नगरपालिका वडा नं २ का वडाध्यक्षविरुद्ध नाबालिग किशोरीमाथि यौन दुर्व्यवहार गरेको आरोपमा किटानी जाहेरी परेको छ। १६ वर्षीया नाबालिग किशोरीका अभिभावकले मंगलबार साँझ वडाध्यक्षविरुद्ध निजगढस्थित इलाका प्रहरी कार्यालयमा जाहेरी दिएका हुन्। किशोरीकी आमाले प्रहरी कार्यालय पुगेर वडाध्यक्षविरुद्ध दिएको किटानी जाहेरीमा दसैंको टिकाको दिन घटना भएको उल्लेख गरेकी छिन्। जाहेरी दिने क्रममा अभिभावकसँगै किशोरी समेत प्रहरी कार्यालय पुगेकी थिइन्। वडाध्यक्षले दसैंको टिकाको राती साढे आठ बजे आफ्नै घरमा किशोरीमाथि यौन दुर्व्यवहार गरेको किशोरीकी आमाको आरोप छ। वडाध्यक्षले यसअघि पनि पटकपटक यौन दुर्व्यवहारको प्रयास गरेको र टिकाको दिन किशोरीलाई जबरजस्ती यौनजन्य गतिविधि गरेपछि न्यायका लागि उजुरी दिएको पीडित परिवारको भनाइ छ। पीडित अभिभावकका अनुसार किशोरी र छिमेकी वडाध्यक्षको भान्जी सानैदेखिका साथी हुन्। दसैंको टिकाको दिन वडाध्यक्षको भान्जीले नयाँ मोबाइलमा टिकटक आइडी बनाइदिनका लागि बोलाएकोले किशोरी साँझ उनको घरमा गएकी थिइन्। घर छेउमै रहेको वडाध्यक्षको घरमा किशोरी पुग्दा उनको साथी थिइनन्। साथीलाई उनको कोठामा नभेटेपछि किशोरीले बोलाउन थालेको र सोही समयमा वडाध्यक्षले पछाडिबाट समाउँदै आफ्नो कोठमा लगेको जाहेरीमा उल्लेख छ। वडाध्यक्षले कोठमा लगेर किशोरीको सहमती विपरित यौनजन्य गतिविधि गरिरहेको अवस्थामा उनको श्रीमती घरभित्र आएको आवाज सुनेलगत्तै वडाध्यक्षले किशोरीलाई छोडेको विवरण जाहेरीमा खोलिएको छ। वडाध्यक्षले जबरजस्ती यौन दुर्व्यवहार गरेको कुरा किशोरीले रुँदै सुनाएको र त्यसपछि कानुनी बाटो रोजेको अभिभावकको भनाइ छ। इलाका प्रहरी कार्यालय निजगढका प्रहरी निरीक्षक संजीव ओलीले वडाध्यक्षविरुद्ध कार्यालयमा किटानी जाहेरी आएको र जाहेरीलाई आधार मान्दा किशोरीमाथी जबरजस्ती करणी भएको देखिएकाले वडाध्यक्षलाई नियन्त्रणमा लिएर घटनाको अनुसन्धान गरिने बताए।
"कर्णालीमा बाढीपहिरोको वितन्डा : मृतक ३५ पुगे, २० बेपत्ता","सिमकोटदैलेख : एक सातादेखि निरन्तर वर्षाका कारण बाढीपहिरो चल्दा कर्णाली प्रदेशमा मृत्यु हुनेको संख्या ३५ पुगेको छ। २० जना हराइरहेका छन्। कर्णालीका सुर्खेत र रुकुमपश्चिमबाहेक ८ जिल्लामा जनधनको क्षति भएको प्रदेश प्रहरी कार्यालयका सूचना अधिकारी वरिष्ठ प्रहरी उपरीक्षक (एसएसपी) माधवप्रसाद श्रेष्ठले बताए। सबैभन्दा बढी जुम्लामा १० जनाको मृत्यु भएको छ, प्रदेश प्रहरी प्रवक्ता श्रेष्ठले अन्नपूर्ण पोस्ट्सँग भने, मुगुमा ८, कालीकोटमा ५, हुम्लामा ४, जाजरकोटमा ३, डोल्पामा २, सल्यानमा २ र दैलेखमा १ गरी प्रदेशभर ३५ जनाको दुःखद् मृत्यु भएको छ। मंगलबार साँझसम्मको विवरणअनुसार कर्णालीका १० वटै जिल्लामा गरी २० जना बेपत्ता छन्। कतै पहिरो जाने त कतै घर भत्किएका कारण बेपत्ता हुनेको संख्या २० पुगेको कर्णाली प्रदेश प्रहरी कार्यालय सुर्खेतले जनाएको छ। बेपत्ता हुनेमा सबैभन्दा बढी कालीकोटमा एक प्रहरीसहित १८, जुुम्ला र मुगुमा एकएक जना छन्। निरन्तर वर्षाका कारण उनीहरूको खोजीमा केही समस्या आएको प्रहरी प्रवक्ता श्रेष्ठले बताए। हामीले मातहतका प्रहरी कार्यालयचौकीलाई स्थलगत रूपमा परिचालन गरेका छौं। सुर्खेतबाट हवाई उद्धारका लागि हेलिकप्टरको व्यवस्था गरेका छौं। तर, दुर्भाग्य मौसम सुधार नभएका कारण सोचेअनुरूप प्रगति हुन सकिरहेको छैन, उनले भने। वर्षा हुने र कर्णालीका अधिकांश जिल्ला सञ्चारबाट विच्छेद हुने एकै बेला परेकाले बाढीपहिरोका घटनामा वृद्धि हुन सक्ने उनले बताए। उनका अनुसार पहिरोका घटनामा २१ जना घाइते भएका छन्। काममा गएका बेला खोलामा बाढी आउने, घर भत्किनेजस्ता घटनामा परेर कालीकोटमा ७, मुगु र हुम्लामा ५५, जुम्ला, जाजरकोट र रुकुमपश्चिममा ११ जना घाइते भएका छन्। ४८० घरमा क्षति, २,८८९ घरपरिवार बिस्थापित बाढीपहिरोले प्रदेशभर ४ सय ८० घरमा क्षति पुगेको छ। २ हजार ८ सय ८९ घर परिवार विस्थापित भएका छन्। प्रदेश प्रहरीका अनुसार मुगुमा १ सय ७८, दैलेखमा १ सय ३, दैलेखमा ६, कालीकोटमा ४, हुम्लामा ४०, सुर्खेतमा ८, डोल्पामा ४, जाजरकोट र रुकुमपश्चिममा २२ घरमा क्षति भएको छ। जुम्लाका १ हजार १ सय १३, मुगुमा ७ सय, दैलेखमा ५ सय ११, कालीकोटमा ३ सय ४४, मुगुमा १ सय ७८, हुम्लामा १ सय ५५ घरपरिवार बिस्थापित भएको श्रेष्ठले बताए। उनका अनुसार सुर्खेतमा ४५, रुकुमपश्चिममा ११ र जाजरकोटमा १० घर परिवार बिस्थापित भएका छन्। पर्यटकको उद्धार हिमापातले सिमकोट गाउँपालिका१ स्थित चाङला हिमालमा फसेका ७ जना पर्यटकको सकुसल उद्धार भएको छ। बाढीले कर्णाली नदीमा रहेका एक दर्जनभन्दा बढी झोलुंगे पुल बगाएको छ। जसले हुम्ला, मुगु, बाजुरा, कालीकोट, अछाम र दैलेख जोड्थे। बाँकी पुल पनि उच्च जोखिममा रहेको शिक्षक धनबहादुर धामीले बताए। बाजुरा भएर बग्ने कर्णालीमा तीनवटा पुल बगेको स्थानीयवासीले बताएका छन्। यससँगै आसपासका बासिन्दा बिस्थापित भएका छन्। खेतीयोग्य जमिन बगरमा परिणत भएको शिक्षक धामीले बताए। उनकाअनुसार स्वामिकार्तिक खापर र जगन्नाथ गाउँपालिका जोड्ने पुल पनि बगेको छ। जुन २०५२ सालमा बनाइएको थियो। पुल बग्दा स्वामिकार्तिक खापर १, २ जगन्नाथ३, ४ र ५ का बासिन्दाको आवतजावत बन्द भएको छ। पिलीचौर, कवाडी, बेर्मा, काप्डीलगायत ठाउँमा रहेका झोलुंगे पुलभन्दा माथि कर्णाली बगिरहेको प्रहरीले जनाएको छ। पिलुचौर जुकोट पुल उच्च जोखिममा छ। हुम्ला र मुगु भएर बग्ने कर्णालीका झोलुंगे पनि बाढीले लगेको छ। केही जोखिममा रहेको हुम्लाका कर्णबहादुर मल्लले बताए। बाजुराको जगन्नाथ र कालीकोट जोड्ने जितेगडाको पुल बग्दा आवतजावत बन्द भएको छ। जिल्ला प्रहरी कार्यालय बाजुराले पुलको सम्पूर्ण विवरण भने आउन नसकेको जनाएको छ।"
जलवायु अनुकूलनमा न बजेट न योजना,"बुटवल : धान भित्र्याउने बेला लगातार वर्षा भएपछि लुम्बिनी प्रदेशका किसानको गएको वर्ष १ लाख ३० हजार ५६ हेक्टरमा लगाएको धानबाली डुवानमा पर्यो। क्षति धेरै हुनेमा सात प्रदेशमध्ये लुम्बिनी दोस्रो नम्बरमा छ। यो वर्ष धान रोपेपछि खडेरी पर्यो। किसानले धान गोडेर वस्तुभाउलाई खुवाए पनि। अहिले धान फल्ने र पाक्ने बेला निरन्तर वर्षा हुँदा बचेको धान डुवानमा परेको छ। जलवायु परिवर्तनका असरहरू बढ्दै गएका छन्। जसको बढ्ता असर खाद्यन्न उत्पादन र किसानको जीविकोमा परिरहेको छ। अहिले धान उत्पादन घट्ने अनुमान विज्ञहरूले गरिसकेका छन्। खाद्य संकट नै निम्तिने जोखिम बढिरहँदा प्रदेश तथा स्थानीय सरकारका योजनामा भने जलवायु अनुकुलनका लागि न त स्पष्ट योजना छन, न त बजेट नै। लुम्बिनी प्रदेश सरकारले झण्डै २ हजार सडकमा बजेट विनियोजन गरेको छ। तर, जलवायु अनुकुलन निम्ति अभियानमूखी कार्यक्रम सञ्चालन गर्ने योजना ल्याएको छैन। टुक्रे योजना भने लुम्बिनी प्रदेशका हरेक जिल्लामा राखिएका छन्।विज्ञहरूले स्थानीय स्तरबाटै जलवायु परिवर्तनका असर देखिएकाले त्यहीबाटै समाधान खोजिनुपर्ने बताउँछन्। जलवायु विज्ञ डा सुमित्रा ढकालले जलवायुको असर वडा तहबाटै देखिएको तर त्यसको व्यवस्थापनमा काम नथालिएको बताउँछिन्। जलवायु परिवर्तनका असर स्थानीयकरण भइसकेका छन्। तर, यसका जोखिम न्यूनीकरण योजना स्थानीयकरण हुन सकेका छैनन, उनी भन्छिन्, यसको असर न्यूनीकरण गर्न सबै तह र निकाय एक भएर उभिनुपर्छ। लुम्बिनीले एक वडा एक पोखरी कार्यक्रमका लागि हरेक जिल्लामा २० लाखदेखि २८ लाखसम्म बजेट विनियोजन गरेको छ। प्रदेशभर साढे २ करोड बजेट विनियोजन गरिएको छ। तर, योजनाअन्तर्गत स्थानीय तहले पोखरी कार्यक्रम सञ्चालन नै गरेका छैनन्। बरु सडक निर्माणका क्रममा भएका पोखरी, पानी मूल सुकाउने काम भने गर्दै आएका छन्। लुम्बिनी प्रदेशका अर्थ तथा सहकारीमन्त्री कृष्णध्वज खड्का जलवायु अनुकूलनका लागि प्रदेश सरकारले योजना ल्याएको बताउँछन्। प्रदेशले एक वडा एक पोखरीदेखि एक घर दुई वृक्षसम्मका योजना ल्याएको छ, उनी भन्छन्, यी योजना कार्यान्वयनमा आउँदा हरियाली प्रवद्र्धन हुनेछ। वडाहरूमा पानी व्यवस्थापन हुनेछन्। प्रदेशका योजना कार्यान्वयनमा स्थानीय तहको सहकार्य हुन आवश्यक रहेको उनको भनाइ छ। प्रदेशको योजनामा रहेक जिल्लामा वनसँग सेलिब्रेटी भन्ने नाराका साथ २ लाख बजेट विनियोजन गरिएको छ। यो कार्यक्रमको औचित्य भने प्रदेश सरकारले पुष्टि गर्न सकेको छैन। वन संरक्षण मात्रै नभई जलवायुलाई अनुकूलन बनाइराख्न फोहोर व्यवस्थापन, औद्योगीकरणबाट ग्यास उत्सर्जन, पानी तथा वन्यजन्तुको उचित संरक्षण पनि आवश्यक हुने विज्ञहरूको तर्क छ। प्रदेश सरकारको जलवायु अनुकूलनसँग सरोकार राख्ने योजना प्रशस्तै राखे पनि बजेट निकै विनियोजन गरेको छ। तराईका ६ जिल्लामा एक पालिका एक कृषि वन कार्यक्रम राखिएको छ। जसका लागि एक जिल्लामा २० लाख बजेट विनियोजन गरिएको छ। रुपन्देहीका एक पालिकाले सवा लाखसमेत बजेट पाउँदैनन्। त्यसैले पनि प्रदेशका यी कार्यक्रमको प्रभावकारिता निकै कम हुने स्थानीय प्रतिनिधिहरू बताउँछन्। वातावरणीय अध्ययनबिनै सडक सडक निर्माणमा स्थानीय तह र प्रदेश सरकारको प्रतिस्पर्धा नै छ। स्थानीय तहले बजेटको ६० प्रतिशतसम्म सडकमै खर्च गर्ने गरेका छन्। लुम्बिनी सरकार पनि १ लाखदेखिका सडकका योजनामा बजेट राखेको छ। लुम्बिनीमा चालू आर्थिक वर्षको बजेटमा झण्डै २ हजार सडक योजना मात्रै छन्। पहाडी जिल्लाहरूमा सडक बनाउने भन्दै वातावरणीय मूल्यांकनबिनै सयौं रूख काटेर पहाड भत्काउने गरिएको छ। पछिल्लो ५ वर्षमा मात्रै गुल्मीका १२ स्थानीय तहले २८ हजार ५ सय १८ रुख काटेर बाटो बनाएका थिए। त्यो क्रम अझै पनि निरन्तर देखिएको छ। गुल्मी, प्युठान, अर्घाखाँची, रोल्पा र पाल्पामा यो निरन्तर चलिरहने प्रक्रिया बनेको छ। यसरी खोलिएका सडकमध्ये ७० प्रतिशतमा गाडी गुड्दैनन्। वातावरणसम्बन्धी अध्येता युवराज कँडेल सडक निर्माणमा भएको बेथितिले पहाडमा पहिरो र तराईमा बाढीको जोखिम बढिरहेको छ। सरकारी संयन्त्रमा जलवायु अनुकूलनका स्पष्ट योजना नै छैनन्। नीति निर्माण गर्नेहरूमा सामान्य ज्ञानसमेत देखिँदैन, उनले भने। सडक निर्माणको बेथितिले कयांै मुहान सुकेका छन्। मुहान सुक्दा गाउँ बसाइसराइले रित्तिँदै गएका छन्। पाल्पाको कालीगण्डकी करिडोरअन्तर्गत बगनासकाली६ मन्द्रानमा खानेपानी अभाव भएको १० वर्ष भयो। रानीमहलराम्दी सडक विस्तार गर्दा पानीको मूल र पाइपलाइन बिग्रिएको थियो। त्यसले कम्तीमा १ सय परिवारलाई पानीको समस्या छ। पाल्पाकै भुटुकेज्यामिरेरोल्लाबासदुम्कीबास सडक विस्तार गर्दा निस्दी७, मठेखर्कमा ३४ परिवारले पानी पिउन पाएका छैनन्। यहाँ वबती नै सनुपर्ने अवस्थामा छ। सडक विस्तारका क्रममा जथाभावी तल्लो भागमा फालिएको गेग्रेटो, ढुंगामाटोले पाल्पाका ६० भन्दा बढी स्थानमा गत वर्ष मात्रै खानेपानीको मुहान र पाइपलाइनमा क्षति पुगेको थियो। प्राथमिकताका विषय मौसमी प्रभावकारी सूचना प्रणाली रैथाने खेतीको संरक्षण बाँझो जमिनमा वैकल्पिक खेती सडक विस्तारअघि वातावरणीय अध्ययन फोहोरमैलाको आधुनिक व्यवस्थापन खाद्यन्न भण्डारण, व्यवस्थापन जलवायु अनुकूलनसम्बन्धी सचेतना एकीकृत विपद् व्यवस्थापन योजना सडककै कारण प्यूठानका अधिकांश स्थानका पानीका मुहान सुकेका छन्। मल्लरानी२ चुजाका बेगम परियारका अनुसार खलंगामुनडाँडाचुजा सडकखण्ड अन्तर्गतको सडक बनाउने क्रममा पानीको मुहान पुरिँदा १५० घरधुरीले प्रयोग गर्दै आएको पँधेरो अहिले पुरिएर समस्या भएको छ। लुम्बिनी प्रदेश वन तथा वातावरण मन्त्रालयका वन व्यवस्थापन तथा अनुगमन महाशाखा प्रमुख नारायणदेव भट्टराई विकासका योजना छनौट तथा कार्यान्वयनमा सबै मन्त्रालयहरूबीच समन्वय नहुँदा वातावरणीय क्षति हुने बताउँछन्। सडक बनाउनुघि वन तथा वातावरण मन्त्रालयसँग समन्वयन हुनपर्छ। तर, त्यस्तो अभ्यास भएके छैन। समन्वय हुँदा योजनाको प्रभाव र असरमा पूर्वअध्ययन हुन्छ यसले क्षति कम गर्छ। खेती नभएपछि तानसेनमा ओखर जलवायु अनुकूलनमा कतिपय स्थानीय सरकारले नयाँ कामको थालनी गरेका छन्। यसको असरले मकै, कोदो हुने स्थानमा बाली नफलेपछि पाल्पाको तानसेनमा ओखर खेती सुरु गरिएको छ। तानसेन नगरपालिकाका निवर्तमान मेयर अशोककुमार शाही जमिन बाझो राख्न नदिन ओखर खेती सुरु गरिएको बताउँछन्। तानसेनको बन्दी पोखरामा करिब ५ सय बिरुवा ओखर लगाइएको छ। ओखर लगाइएपछि किसानलाई त्यसको संरक्षण र फल व्यवस्थापनको तालिमसमेत दिइएको थियो। लुम्बिनीका कतिपय स्थानीय तहले जलवायु परिवर्तनका असरबाट हुने क्षति कम गर्न बाली परिवर्तनको अभियान चलाएका छन्। गुल्मी, अर्घाखाँची, पाल्पामा अकबरे खुर्सानी लगाउने गरिएको छ। तोरी, दाल हुने बारीमा अहिले फसल हुन छाडेपछि किसान आफैंले पनि यो अभियान चलाइरहेका छन्। गुल्मीमा व्यावसायिक तरकारी खेतीको प्रवद्र्धन गरिरहेको पैंचो पसल प्रालिका प्रबन्ध निर्देशक ध्रुव न्यौपाने जलवायु परिवर्तनले हुने असर न्यूनीकरण गर्न मानिसहरूको आहार संस्कृतिमा पनि परिवर्तन गर्नुपर्ने बताउँछन्। आहारविहारमा परिवर्तन गर्दै त्यसअनुरूपको उत्पादनमा लाग्ने गरी योजना बन्नुपर्छ, उनले भने। सुनवल नगरपालिकाकी मेयर विमला अर्याल विपद् व्यवस्थापनका साथै मौसम परिवर्तनका असरका विषयमा नागरिकलाई सचेत गराउने कार्य थालनी भएको बताउँछिन। स्थानीय सरकारले नागरिकलाई सचेत बनाउने अभियान थालेका छन्। यसले कृषि उत्पादनमा ह्रास हुन नदिन सहयोग गर्छ। मौसमी सूचना पनि छैन जलवायु अनुकुलनका लागि मौसमी सूचना प्रणाली प्रभावकारी हुनुपर्ने तर्क विज्ञहरूको छ। जलवायु विज्ञ ढकालले पानी पर्ने सूचना प्रणाली प्रभावकारी भयो भने क्षति कम हुने बताउँछिन। धान काटिरहेका किसानले लगातार पानी पर्दैछ भन्ने सूचना पाएका भए स्याहार्न भ्याउँथे। तर, मौसम विभागको सूचना नागरिकसम्म पुग्न सकेन। यसले बढी क्षति भयो, उनले भनिन्। मौसमी सूचना प्रणाली विकासमा तीन तहका सरकारले काम गर्न सकेका छैनन्। यसो हँुदा नागरिकले विपद् भित्रिएपछि मात्रै जानकारी पाउँछन्। पूर्वाधार विकासका कामदेखि खेती प्रणालीमा समेत यसको प्रत्यक्ष असर देखिएको छ। फोहोर व्यवस्थापनमा तीन तहकै सरकार बेखबर छन्। लुम्बिनी प्रदेशमा चार उपमहानगर भए पनि फोहोर व्यवस्थापनको गतिलो प्रणाली विकास गरिएको छैन। बुटवल उपमहानगरले वर्षाैंदेखि तिनाउ नदी बहाव क्षेत्रमा फोहोर विसर्जन गर्दै आएको छ। जसको प्रत्यक्ष असर स्थानीयले मात्रै होइन तल्लो तटीय क्षेत्रमा खेती गर्ने किसानलाई परेको छ। प्लास्टिकजन्य फोहोरले खेती नहुँदा रुपन्देही तिलोत्तमाका किसानले आन्दोलन नै गरेका थिए। नहर हुँदै सहरको फोहोर खेतीमा पुग्ने गरेको हो। बेमौसमी मनसुनले मारमा नागरिक भदौसम्म पनि पानी नपरेपछि रुपन्देही मर्चवारका कतिपय किसानले सुक्दै गएको धान काटेर वस्तुभाउलाई खुवाए। बचेको धान अहिले धान पसाएर झुल्ने लागेको बेला भने डुवानमा परेको छ। मर्चवारका पत्रकार रामविकास चौधरी भन्छन्, किसान मारमा छन्। कुनै सरकारबाट राहतका कार्यक्रम ल्याइएको छैन। अहिले धान पानीमा ढलिरहेको उनले बताए। पानी नपरेपछि धान रोप्न नपाएका बाँकेको नरैनापुरका किसान सुक्खाग्रस्त क्षेत्र घोषणा गर भन्दै आन्दोलनमा उत्रिए। भदौसम्म उनीहरूको त्यही माग थियो। लगातार ८ दिनदेखि परेको वर्षाले डुवानमा पारेपछि धेरै घरपरिवार विस्थापित भएका छन्। अब भोकमरीसँगै रोगको त्रास पनि बढेको छ।गाउँपालिकाका अध्यक्ष इस्तियाक अहमद शाह भन्छन्, धेरै घरपरिवार सार्वजनिक स्थानमा सेल्टर लिएर बसिरहेका छन्। खेत पुरै डुवानमा छ। स्थानीयका अनुसार नरैनापुरमा कम्तीमा २ सय घर पूर्ण रूपमा क्षतिग्रस्त छन्। कम्तीमा हजारभन्दा बढी परिवार प्रत्यक्ष रूपमा प्रभावित बनेका छन्। गाउँपालिका विपद् शाखा प्रमुख तथा सूचना अधिकारी लक्ष्मीकान्त मिश्रका अनुसार छवटै वडाका अधिकांश गाउँ जलमग्न छन्। नगरपालिकाको कृषि शाखाका अनुसार नरैनापुरमा ३ हजार ७ सय ८ हेक्टर खेतीयोग्य जमिन छ। त्यसमध्ये २ सय ६० हेक्टर भूमिमा मात्रै सिँचाइ पुगेको छ। ६८ प्रतिशत जमिनमा हुने खेती आकाशे वर्षामा भर पर्नुपर्छ। पछिल्लो खडेरीका कारण किसानले १५ प्रतिशत जमिनमा मात्रै धान रोपेका थिए। तर, त्यसको आधा पानी नपाएर सुकेको थियो। अहिले अविरल वर्षाका कारण नरैनापुरमा मात्रै २ हजार ६ सय ९६ धरधुरी डुवानमा परेका छन्। असर देखिन थालेका छन् जलवायु वैज्ञानिकहरूका अनुसार असोज मनसुनको समय होइन। तर, पछिल्ला दुई दशकदेखि बेमौसमी मनसुनका घटनाहरू देखापरिरहेका छन्। सिनियर डिभिजनल मेटिरियोलोजिस्ट डा इन्दिरा कँडेलका भनाइमा नेपालबाट मनसुन बाहिरिने समयपछि सर्दै गएको छ। उनी भन्छिन्, सन् १९६८ देखिको तथ्यांक हेर्ने हो भने सन् २००० भन्दाअघिका धेरैजसो वर्षहरूमा सेप्टेम्बर महिनामै मनसुन बाहिरिने गरेको देखिन्छ। सन् २००० पछिका धेरैजसो वर्षहरूमा अक्टोबरमा बाहिरिने गरेको देखिन्छ। मिटिरियोलोजिस्ट डा कँडेलको भनाइमा मनसुनको समय परिवर्तन हुनु र यस्तो मनसुन भीषण हुनुको पछाडि वैज्ञानिकहरूले जलवायु परिवर्तनलाई कारण मानिरहेका छन्। पछिल्लो समय परिरहेको पानी जलवायु परिवर्तनको प्रभाव रहेको विज्ञहरूले बताएका छन्। तर सरकारी संयन्त्रसँग कुन स्थानमा कति पानी परिरहेको छ भन्ने तथ्यांक दिने प्रणालीसमेत विकास हुन सकेको छैन। मौसमी पूर्वानुमानमा पछिल्लो समय मेल खाए पनि स्थानीयको पहुँचमा त्यो सूचना पुग्न नसक्दा क्षति बढिरहेको छ।"
माओवादीका संस्थापक नेता गौतम पहिलो पटक चुनावी मैदानमा,"ओखलढुंगाः नेकपा माओवादीको जिल्लाका संस्थापक नेता बाबुराम गौतम पहिलो पटक चुनावी मैदानमा छन्। उनले सत्ता गठबन्धनबाट प्रदेश ख को टिकट पाएका हुन्। नेकपा माओवादीले २०५२ साल फागुन १ गते जनयुद्ध घोषणा गर्दा गौतमसहित ३ जना ओखलढुंगाबाट सहभागी थिए। ओखलढुंगा काठमाडौं सम्पर्क समिति मार्फत उनी जनयुद्धमा सहभागी थिए। गौतमले माओवादी निकट मजदुर संगठन ट्रेड युनियन महासंघको लामो समय नेतृत्व गरे। २०६० सालमा महासचिव र त्यसपछि उपाध्यक्ष हुँदै हाल पार्टीको केन्द्रीय सदस्य तथा जिल्ला इञ्चार्ज छन्। पार्टी संगठनमा इमान्दार र वैचारिक नेताका रुपमा चिनिएका गौतमको चुनावी अनुभव पहिलो हो। यस अघिका निर्वाचनहरुमा उनी जिल्लाबाट सिफारिस भए पनि उम्मेवार बन्न सकेका थिएनन्। यस पटक सत्ता गठबन्धनबाट उम्मेदवार बनेका गौतम आफ्नो सहज जित हुने विश्वासमा छन्। जिल्लामा लामो समय काम गरेर भिजेका र गठबन्धनका साथका कारण चुनाव जित्नेमा ढुक्क छु, उनले भने। उनी लिखु गाउँपालिका वडा ९ स्थित पोकलीमा २०३४ सालमा जन्मिएका हुन्। गौतमको एमालेका युवा नेता ज्ञानबहादुर खड्कासँग रोचक भिडन्त हुने देखिएको छ। युवाहरुमाझ लोकप्रिय र आर्थिक हिसाबले सम्पन्न खड्का २०७४ सालका स्थानीय निर्वाचनमा सुनकोसी गाउँपालिकामा झिनो मतान्तरले पराजित भएका थिए। अन्य उम्मेदवारहरु चुनावी मैदानमा भए पनि खड्का र गौतम नै यस क्षेत्रका मुख्य प्रतिस्पर्धी हुन्।"
फेवाताल सफाइमा जुटे नागरिक,"पोखरा : पोखरा महानगरपालिकाको नेतृत्वमा फेवाताल सरसफाइ सुरु गरिएको छ। यस अभियानमा हजारौं स्वयंसेवीले सक्रियतापूर्वक सहभागिता जनाएका छन्। पोखराका विभिन्न ३३ स्थानबाट यस महाअभियानमा पोखरा महानगरपालिकाका ३३ वटै वडाका जनप्रतिनिधिसहित ५ हजारभन्दा बढी स्वयंसेवीले सहभागिता जनाएका हुन्। फेवाताल सरसफाइका क्रममा भएको नागरिक सहभागितामध्ये यो अहिलेसम्मकै सबैभन्दा धेरै हो। सबै ठाउँमा हेर्दा ५ हजार बढीको सहभागिता रहेको देखिन्छ, पोखरा महानगरपालिकाका प्रमुख धनराज आचार्यले भने, सुरुमा ३५ ट्रक फोहोर जम्मा गर्न सकिन्छ कि भन्ने थियो, तर अन्तिमसम्म आइपुग्दा २ सय बढी ट्रक फोहोर संकलन भएको छ। महाअभियानको पहिलो दिन २ सय बढी ट्रक जलकुम्भी झारलगायतको फोहोर र तालको करिब ७५ प्रतिशत क्षेत्रमा फैलिएको झार मंगलबार बाहिर निकालिएको उनले बताए। अभियानलाई निरन्तर गर्ने सम्बन्धमा महानगरपालिकाले स्थायी संयन्त्र बनाएर अगाडि बढ्ने उनको भनाइ छ। यो सुरुवात मात्र हो, यसलाई आगामी दिनमा निरन्तरता दिने सन्दर्भमा महानगरपालिकाले स्थायी संयन्त्र निर्माण गरेर अगाडि बढ्ने छ, उनले भने। यसमा स्थानीय पर्यटन व्यवसायी तथा होटल व्यवसायीहरूको साथ सहयोग पनि जरुरी छ। राष्ट्रिय खेलकुद परिषद(राखेप) का सदस्य सचिव टंकलाल घिसिङ फेवाताल सफाई महाअभियानमा सहभागी। तालको छेउमा ठूलो व्यवसाय सञ्चालन गरिरहेका व्यवसायीको ताल संरक्षण तथा सरसफाइमा कम चासो देखिएकोप्रति प्रमुख आचार्यले चिन्ता व्यक्त गरे। आफ्नो आसपासको क्षेत्रमा नियमित सरसफाइ गर्ने कार्यमा उनीहरूको ध्यानाकर्षण समेत गराए। फेवाताल सफाइका लागि ल्याइएको मेसिनमा पटकपटक खराबी आएका कारण नियमित सञ्चालन गर्न नसकिएको भए पनि हाल भने त्यसलाई मर्मतसंभार गरी आजदेखि मेसिनको क्षमताअनुसार सञ्चालनमा ल्याइएको उनले बताए। फेवाताल संरक्षण गर्नु तपाई हामी सबैको ड्युटी हो, प्रमुख आचार्यले भने। पोखरा महानगरपालिका फेवातालको संरक्षण, विकास र प्रवद्र्धनप्रति प्रतिबद्ध रहेको प्रमुख आचार्यको भनाइ छ। मंगलबार सञ्चालन गरिएको फेवाताल सरसफाइ महाअभियानमा सहभागी आमा समूह, टोल विकास संस्था, युवा क्लब, विभिन्न सरकारी तथा गैरसरकारी संघ संस्थाहरू, सहकारी, बैंक तथा वित्तीय संस्थाहरू, राजनीतिक दल, सुरक्षा निकाय, जनप्रतिनिधि, उद्योगी व्यवसायी, पर्यटन सम्बद्ध संघसंस्था, संचारकर्मीलगायत सम्पूर्ण सरोकारवालालाई प्रमुख आचार्यले धन्यवाद दिएका थिए। सरसफाइका लागि फेवाड्याम, ड्यामसाइट पार्क, केदारेश्वर घाट १, २, फिस्टेल घाट १, २, अम्बोट घाट १, २, नयाँघाट, गौरीघाट १, २, बाराही घाट १, २, नेपाल ट्रष्ट, पाहारी घाट १, २, माछा सेक्सन १, २, फेवाघाट १, २, स्वीमिङ् पुल हल्लन चोक १, २, क्याम्पिङ चोक १, २, खहरे घाट, बंगलादी घाट, गैरी चौतारा, वाटर फ्रन्ट, रातेमाटो डाँडा, फ्याउरे घाट दुनाटपरी, क्यारोनोभा खपौदी र इन्ड अफ दि लेक गरि ३३ वडा पोइन्टहरू निर्धारण गरिएको थियो।"
सगरमाथामा धमाधम शव देखिंदै,सोलुखुम्बु : सोलुखुम्बुमा अवस्थित विश्वको सर्वोच्च शिखर सगरमाथामा हिउँ पग्लिन थालेसँगै आरोहीहरुको शव देखिन थालेको छ। जलवायु परिवर्तनका कारण हिमालमा निरन्तर हिउँ पग्लिन थालेसँगै आरोहणको क्रममा ज्यान गुमाएकाहरुको शव बाहिर देखिन थालेको आरोहीहरुले बताएका छन्। सगरमाथा आरोहण सुरु भएयता तीन सयभन्दा धेरै आरोहीले सगरमाथामा ज्यान गुमाएका छन्। ज्यान गुमाएकामध्ये झण्डै दुई तिहाइको शव सगरमाथामै रहेको जानकारहरु बताउँछन्। बरफ र हिउँमा पुरिएका शव पछिल्लो समय हिउँ पग्लिने क्रम बढेसँगै सतहमा देखिन थालेको कीर्तिमानी आरोही सानु शेर्पाले बताए। जुनसुकै बेला बिपत्ति आउन सक्ने हिमालमा अरुको शव देख्दा मनमा डर पैदा हुने उनको भनाइ छ। झण्डै दुई दशकदेखि हिमाल आरोहण गर्दै आएका उनले पछिल्ला वर्षमा हिउँ पग्लिएसँगै शव देखिन थालेको बताए। अर्का आरोही नरबहादुर अस्थानी मगरले पनि सगरमाथा आरोहण गर्दा धेरै शव देखेको बताए। चिनियाँ मोहोडातर्फका धेरै शव हटाइएको भए पनि नेपालतर्फ शव हिउँमै छन्। अघिल्लो वर्ष शव नदेखेको ठाउँमा पनि अर्को वर्ष हिउँ पग्लिएर शव देखिने गरेको आरोहीहरु बताउँछन्। यस्ता शव खुम्बु आइसफलदेखि माथि बाल्कोनीसम्म पनि देखिने गरेको बताइएको छ। चौँथो शिविर र आसपासमा धेरै शव रहेका छन्। खुम्बु हिमनदी चलायमान हुँदा त्यहाँ पनि शव देखिएका छन्। सगरमाथा सरसफाइ अभियान संचालन गरी केही शव आधार शिविरमा ल्याएका आरोही एवम् अभियानकर्मी पीके शेर्पाले महँगो पर्ने भएकैले धेरै शव उतै रोकिएका बताए। केही आरोहीहरुले भने हिमालमा ज्यान गएमा शव त्यतै छोड्नु भनेको भन्दै आफन्तले शव ल्याउन अस्वीकार पनि गर्ने गरेका छन्। नेपाली सेनामार्फत संचालन भएको सरकारको हिमाल सफाइ अभियान अन्तर्गत केही शवको उद्धार भएको छ। तर अझै धेरै शव हिमालमै छन्। सरकारले चाहेमा शव खोज्न र तल झार्न सक्ने जनशक्ति नेपालमा रहेकोले हिमालमा रहेकामध्ये धेरैजसो शवहरु तल ल्याउन सम्भव पनि रहेको आरोहीहरु बताउँछन्।
चुनावी प्रतिस्पर्धामा प्रदेश १ का १० मन्त्री,"विराटनगर : प्रदेश १ का बहालवाला १० जना मन्त्री आगामी प्रतिनिधि तथा प्रदेशसभा सदस्य निर्वाचनको प्रतिस्पर्धामा होमिएका छन्। प्रदेशमा १४ जना मन्त्री छन्। १ राज्यमन्त्रीसहित ४ जना मन्त्री चुनावी मैदानमा आएनन्। मुख्यमन्त्री राजेन्द्रकुमार राईसहित १० जना भने सत्तारुढ गठबन्धनबाट उम्मेदवार बनेर चुनावी मैदानमा उत्रिएका छन्। १० मध्ये १ जनाले प्रतिनिधि तथा ९ जनाले प्रदेशसभा सदस्यका लागि उम्मेदवारी दिएका हुन्। नेकपा (माओवादी केन्द्र)का नेता रहेका सिँचाइ तथा खानेपानी मन्त्री रामकुमार राई खोटाङमा गठबन्धनको तर्फबाट प्रतिनिधिसभाका उम्मेदवार बनेका छन्। २०७४ सालमा भोजपुरको कबाट प्रदेशसभा सदस्यमा निर्वाचित बनेका मुख्यमन्त्री राई पुनः प्रदेशमै दोहोरिने गरी उम्मेदवार बनेका छन्। यसअघिको निर्वाचनमा एमालेमाओवादी बाम गठबन्धनबाट उनी विजयी बनेका थिए। नेकपा (एकीकृत समाजवादी)का केन्द्रीय सचिव रहेका राईले अहिले सत्तारुढ गठबन्धनबाट उम्मेदवारी दिएका छन्। प्रतिगमन र अराजकताको बाटो समाएर संघीयता, लोकतन्त्र तथा गणतन्त्र विरोधीलाई परास्त गरी गठबन्धनलाई विजयी गराउन आफू उम्मेदवार बनेको उनको जिकिर छ। नेकपा (माओवादी केन्द्र)का पोलिटब्युरो सदस्यसमेत रहेका आर्थिक मामिला तथा योजनामन्त्री इन्द्रबहादुर आङ्बोले पाँचथरको कबाट उमेदवारी दिएका छन्। प्रदेश सरकारको मन्त्रिमण्डलमा सबैभन्दा लामो समय काम गरेको अनुभव उनीसँग छ। भौतिक पूर्वाधार तथा सहरी विकास मन्त्री हिमाल कार्की उदयपुरको क्षेत्र नम्बर १ खबाट उम्मेदवार बनेका छन्। कार्की कांग्रेस संसदीय दलको उपनेता भइसकेका छन्। आन्तरिक मामिला तथा कानुनमन्त्री केदार कार्कीले मोरङको निर्वाचन क्षेत्र नम्बर ६ खबाट उम्मेदवारी दिएका छन्। उनी यसअघि कांग्रेस संसदीय दलको प्रमुख सचेतक थिए। वन वातावरण तथा भूसंरक्षण मन्त्री शेखरचन्द्र थापा मोरङको निर्वाचन क्षेत्र नम्बर ३ कबाट उमेदवार बनेका छन्। थापा यसअघि नेपाली कांग्रेसबाट समानुपातिक सांसद थिए। यसपटक प्रत्यक्षतर्फ उम्मेदवार बनेर चुनावी मैदानमा ओर्लिएका छन्। प्रदेश १ की पर्यटन तथा संस्कृति मन्त्री खिनु लङ्वा लिम्बू इलामको क्षेत्र नम्बर १ कबाट उम्मेदवार बनेकी छन्। २०७४ सालमा उनी एमालेबाट विजयी बनेकी थिइन्। अहिले एकीकृत समाजवादीमा रहेकी उनले सत्तारुढ गठबन्धनबाट उम्मेदवारी दिएकी हुन्। स्वास्थ्य मन्त्री जयराम यादव मोरङको निर्वाचन क्षेत्र नम्बर ५ ख बाट उमेदवार छन्। जसपाका नेता उनी यसपटक एमालेजसपा गठबन्धनबाट दोस्रो कार्यकालका लागि उम्मेदवार बनेका हुन्। कृषिमन्त्री झलकबहादुर मगरले झापाको निर्वाचन क्षेत्र नम्बर ४ खबाट उम्मेदवारी दिएका छन्। २०७४ सालमा उनी सोही क्षेत्रबाट निर्वाचित भएका थिए। सामाजिक विकासमन्त्री खोटाङका राजन राई, भूमिव्यवस्था सहकारी तथा गरिबी निवारण मन्त्री झापाका ओमप्रकाश सरावगी, उद्योग श्रम तथा रोजगार मन्त्री ताप्लेजुङका प्रतापप्रकाश हाङ्गाम र सामाजिक विकास राज्यमन्त्री रहेकी संघीय लोकतान्त्रिक राष्ट्रिय मञ्चकी विष्णुमाया तुम्बाहाम्फे उम्मेदवार छैनन्।"
होटल क्राउन प्लाजामा जलेर युवतीको मृत्यु,"काठमाडौं : नक्सालस्थित होटल क्राउन प्लाजामा भएको शंकास्पद आगोलागीमा २३ वर्षीया पवी खनालको मृत्यु भएको छ। घटनामा संग्लन भएको आरोपमा २ जना प्रक्राउ परेका छन्। जिल्ला प्रहरी परिसर काठमाडौंका प्रवक्ता दिनेश मैनालीका अनुसार सिन्धुलीका पदमकुमार क्षेष्ठ र जितपुर सिमराका केशव रिजाललाई प्रक्राउ गरिएको हो। उनीहरुलाई मंगलबार नै जिल्ला अदालतबाट म्याद थप गरी अनुसन्धानका लागि प्रहरी वृत मालीगाउँमा राखिएको छ। मैनाली भन्छन्, 'घटना शंकास्पद देखिन्छ। सोमबारको घटना भए पनि होटलले हामीलाई जानकारी गराएको थिएन। अस्पतालबाट खवर आएपछि हामीले घटनाको बारेमा थाहा पाएका थियौं।' युवतीलाई सुरुमा वीर अस्पतला लगिएको र त्यहाँ उपचार सम्भव नभएपछि कीर्तिपुर अस्पतालमा लगिएको थियो। अस्पतालमै मंगलबार बिहान युवतीको मृत्यु भएको थियो। प्रारम्भिक अनुसन्धानमा युवतीको शरीरमा प्रेटोल छर्किएर आगलागी भएको खुलेको छ। चावहिल बस्दै आएकी खनाल सोमबार दिउस २ बजेतिर केशव रिजालसँग होटलमा पुगेकी थिइन्। होटलको कोठामा पुगेको आघा घण्टामा नै केही पड्किएको जस्तो आवाज आएको र होटल कर्मचारीले गएर हेर्दा खनालको शरीर जलिरहेको थियो। होटल क्राउन प्लाजाको कर्मचारी दिपक थापाका अनुसार युवायुवती होटल रुममा पुगेको केही समयमा नै घटना घटेको हो। उनले भने, 'भित्र के भयो हामीलाई थाहा भएन। आगो लागेपछि युवती आफैं हिंडेर तल आएकी र ट्याक्सीमा चढेर युवकसँगै गएको हामीले देखेका हौं। युवतीको शरीरमा आगो लागेको भएर के भयो भन्ने सोधखोज गर्न पाएनौं।' उक्त समयमा होटलको डिउटीमा पदम श्रेष्ठ भएको बताउँदै थापाले कर्मचारी श्रेष्ठ पनि प्रहरी हिरासतमा भएकाले घटनाको बारेमा धेरै जानकारी नभएको बताए। प्रहरीका अनुसार रिजाल र खनाल प्रेमी प्रेमिका भएको र आपसी असमझदारी भएर आवेसमा प्रेटोल छर्किएको हुन सक्ने प्रारम्भिक अनुसन्धानले देखाएको छ। घटनाको बारेमा अनुसन्धान भैरहेको प्रवक्ता मैनालीले बताए। होटलको इन्ट्रिबुकमा युवतीको नाम पवि खनाल लेखिएको र अन्य जानकारी नभएको होटल कर्मचारी थापाले बताए।"
प्रतिबन्धित भारतीय नोटको अवैध ओसार पसारमा महिलाको प्रयोग,"वीरगन्ज : नेपालमा प्रतिबन्धित भारतीय नोटको अवैध ओसार पसारमा महिलाको प्रयोग गर्न थालिएको छ। नेपालमा भारतीय ५ सय , १ हजार र २ हजार दरका नोट प्रतिबन्धित छ। ती नोटको अवैध ओसार पसारमा यसअघि पुरुषको मात्रै प्रयोग हुँदै आए पनि अब भने कारोबारीले त्यस्ता काममा महिलाको प्रयोग गर्न थालेका हुन्। यसै क्रममा प्रहरीले नेपालमा प्रतिबन्धित भारतीय नोटसहित तीन जना महिलालाई पक्राउ गरेको छ। विशेष सूचनाको आधारमा वडा प्रहरी कार्यालय बिर्ता र प्रहरी चौकी ईनर्वाबाट खटिएको संयुक्त प्रहरी टोलीले वीरगन्ज १६ रजतजयन्ती चोकबाट नेपाल प्रतिबन्धित भारतीय नोट २८ लाख ५६ हजारसहित तीन जना महिलालाई पक्राउ गरेको हो। पक्राउ पर्नेमा नुवाकोट जिल्लाको साविक गाविस शिखरवेसी ७ की ४५ वर्षीया अनिता तामाङ्ग, त्यही ठाँउकी ४४ वर्षीया सरिता अग्रवाल र धादिङ घर भएकी ३० वर्षीया मन्जु तामाङ्ग रहेका छन्। उनीहरुको साथबाट भारतीय २ हजार र ५ सयको दरका नोट गरी २८ लाख ५६ हजार रुपैयाँ बरामद भएको पर्साका प्रहरी उपरीक्षक रमेश बस्नेतले बताए। बरामद नोटको स्रोत पनि नखुलेको उनले बताए। बरामद नोट र पक्राउ परेका महिलाहरुलाई आवश्यक कारबाहीको लागि सोमबार राजश्व अनुसन्धान कार्यालय पथलैया बारामा बुझाइएको बस्नेतले जानकारी दिए।"
प्रहरीको हाकिम हुँ भन्दै व्यापारीसँग रकम असुल्ने पक्राउ,विराटनगर : धम्क्याएर व्यापारीसँग रकम असुल्ने काम गरिरहेका एक युवालाई प्रहरीले विराटनगरबाट पक्राउ गरेको छ। मोरङ प्रहरीका प्रवक्ता डीएसपी दीपक श्रेष्ठका अनुसार प्रहरीको हाकिम हुँ भन्दै धम्क्याएर व्यापारीसँग रकम माग गर्ने विराटनगर महानगरपालिका२ का २९ वर्षीय रविन घिमिरेलाई पक्राउ गरिएको हो। प्रहरीको हाकिम हुँ भन्दै व्यापारीलाई धम्क्याउने र रकम असुल्ने गरेको खुलेपछि घिमिरेलाई विराटनगर१५ स्थित १ नम्बर ढाटबाट पक्राउ गरिएको श्रेष्ठले बताए। घिमिरेविरुद्ध अभद्र व्यवहार मुद्दा चलाउन प्रहरीले मंगलबार म्याद थप गरेर घटनाको बाँकी अनुसन्धान अघि बढाएको छ। तर उनले व्यापारीसँग कति रकम असुले भन्ने बारेमा प्रहरीले केही खुलाएको छैन।
मोरङमा भित्रिन थाल्यो अवैध पटका,"विराटनगर : तिहार, छठलगायतका पर्व नजिकिँदै गइरहेका बेला भारतबाट अवैध पटका भित्रन थालेको छ। कारोबारमा संलग्नले नेपालभारत खुला सीमाको फाइदा उठाउँदै विराटनगर लगायत मोरङका विभिन्न स्थानमा धमाधम पटका भित्राउन थालेका हुन्। आगामी निर्वाचनतर्फ सुरक्षाकर्मी केन्द्रित हुँदै गर्दा लुकाईछिपाई पटाउन भित्राउने गरेको पाइएको छ। तिहार, छठसमेतका पर्वमा पटकाजन्य विष्फोटक पदार्थको कारोबार एवं प्रयोग धेरै हुन्छ। त्यही भएकाले सीमा क्षेत्रमा खटिएका सुरक्षाकर्मीलाई छलेर चाडपर्वका बेला नेपाल भित्राउने गरिएको हो। पटकाको ओसारपसार, किनबेच र प्रयोगमा स्थानीय प्रशासनले रोक लगाएको छ। तर कारोबारमै रोक लगाइएको पटकाजन्य विष्फोटक पदार्थ विभिन्न माध्यमबाट भित्राउने गरिएको हो। भारतबाट भित्राइएको ठूलो परिणामको पटका मोरङको रंगेली र विराटनगरबाट प्रहरीले बरामद गरेको छ। मोरङ प्रहरीका प्रवक्ता डीएसपी दीपक श्रेष्ठले रंगेली नगरपालिका४ चोप्राहा नाका र रंगेली९ बाट २ लाख ७२ हजार रूपैयाँ बराबरको पटका सोमबार र मंगलबार दिउँसो बरामद गरिएको जानकारी दिए। विभिन्न प्रकारका पटका १ सय ७ बण्डल (५ हजार ४ सय ४४ प्याकेट) बरामद गरिएको उनले बताए। पटका ओसारपसारमा प्रयोग गरिएको प्रदेश १०२००२ ह ८७८९ नम्बरको अटो टेम्पो र चालक सुनवर्षी नगरपालिका८ का ३० वर्षीय जितेन्द्र राजवंशीलाई समेत प्रहरीले नियन्त्रणमा लिएको छ। चालक राजवंशीविरुद्ध विष्फोटक पदार्थ सम्बन्धी मुद्दा चलाइने डीएसपी श्रेष्ठको भनाइ छ। त्यस्तै मारुती भ्यानमा राखेर ल्याउँदै गरेको पटका प्रहरीले विराटनगर महानगरपालिका१२ बाट सोमबार साँझ बरामद गरेको छ। भारतबाट भन्सार छली गरेर इलेक्ट्रिक सामान ल्याउँदै गरेको सूचनाका आधारमा नियन्त्रणमा लिन गएको प्रहरी टोलीले को १ च ३१७८ नम्बरको भ्यानलाई रोकेर चेकजाँच गरेको थियो। भ्यानभित्र तस्करी गरेर ल्याइएको ५ लाख ७७ हजार मूल्य बराबरको इलेक्ट्रिक सामान र पटका फेला परेको डीएसपी श्रेष्ठले बताए। उनका अनुसार इलेक्ट्रिक सामान, पटका र भ्यानसहित चालक विराटनगर१५ का ३९ वर्षीय धनकुमार भण्डारीलाई नियन्त्रणमा लिइएको छ। बरामद गरिएको पटका प्रयोगमा ल्याउन नसक्ने हिसाबले नष्ट गरिने प्रहरीले जनाएको छ। ठूलाठूला आवाजमा पड्किने पटकाले ध्वनी प्रदूषण हुने गरेको छ। पड्का निस्कने झिल्काले आगलागीका घटनासमेत हुने गरेको प्रहरीले जनाएको छ। मोरङ प्रहरी प्रमुख एसपी शान्तिराज कोइरालाले पटकको आवाजले कानमा असर गर्नुका साथै मानवीय र भौतिक क्षतिसमेत निम्तने बताए। पटका पड्काएर रमाइलो गर्न खोज्दा क्षति बेहोर्नुपर्ने र ध्वनी प्रदूषणसमेत हुने उनको भनाइ छ। पटकाको आवाजले ध्वनी प्रदूषण हुनुका साथै आगलागी निम्तिन सक्छ। मानिसको शरीरका अंगमा क्षति पुग्छ, एसपी कोइरालाले भने, मानवीय तथा भौतिक क्षति हुन नदिन पटकाको प्रयोगलाई निरुत्साहित गर्नुपर्छ। भारतबाट भित्रन नदिन सीमा क्षेत्रमा कडाइ गर्दै उच्च सतर्कता अपनाइएको छ। तिहार लगायतका चाडपर्व र आगामी निर्वाचनलाई समेत लक्षित गरेर सशस्त्र प्रहरीसँग समेत समन्वय गरेर सीमा क्षेत्रमा ठूलो संख्यामा सुरक्षाकर्मी परिचालन गर्दै कडाइ गरिएको कोइरालाको भनाइ छ। भारतबाट भित्रने पटकाले निर्वाचनमा समेत सुरक्षा चुनौती थपिन सक्ने सुरक्षा विश्लेषण छ।"
"डोल्पामा ७ दिनदेखि अलपत्र परेका पथप्रर्दशक सम्पर्कमा, ५ जना अझै सम्पर्कबाहिर","जोमसोम : उपल्लो डोल्पामा ७ दिन अघिदेखि अलपत्र परेका विदेशी पर्यटकका एकजना पथप्रर्दशक मंगलबार साँझ मुस्ताङ प्रशासनको सम्पर्कमा आएका छन् । उपल्लो डोल्पाको याकखर्क र नेउलापासबीचमा अलपत्र विदेशी पर्यटक र अरु साथीलाई त्यही छोडेर उनी एक्लै दुईदिन पैदल हिंडेर सम्पर्कमा आएका हुन् । फ्रन्ट ट्रेक ट्रेकिङ कम्पनी मार्फत मलेसियन र सिंगापुरका दुई विदेशी पर्यटकसहित ६ जनाको नेपाली टोली दसैंअघि उपल्लो डोल्पा पुगेको थियो । दुई विदेशी, एक जना कुक र दुई जना किचन ब्वाइ गरी ६ जनाको टोली मध्ये ५ जनालाई नेउलापासमै छोडेर आफू एक्लै हिंडेर मुस्ताङ र डोल्पाको सीमाना शान्ताबाट आइपुगेको फन्ट ट्रेक ट्रेकिङ कम्पनीका पथप्रर्दशक साग्री भोटे गुरुङले टेलिफोनमा जानकारी दिए । मैले लिएर गएका विदेशी पर्यटक र ट्रेकिङ साथीहरु उपल्लो डोल्पामै छन्। माथि प्रतिकुल मौसमका कारण ७ दिन बढी नेरलापासमै फसेका छन् ।उनले भने,ट्रेकिङका लागि लगिएको खानेकुरा र अन्य सामान सकिन थाल्यो, त्यसपछि म पैदलै हिंडेर शान्ता आइपुगेका हुँ । उनले आफूसहित गएका मध्ये २ विदेशी र ३ नेपाली नेउलापासमै होल्डिङ गरी बसेको जानकारी दिए । पथप्रर्दशक साग्री भोटे गुरुङले उपल्लो डोल्पा जाँदा अड्कलेर लगेको खर्चपानी सकिएकाले उनीहरुलाई रेस्क्यू गर्न सञ्चार सम्पर्क भएको स्थानबाट प्रशासनलाई जानकारी गराएको बताए ।प्रशासनलाई र फ्रन्ट ट्रेक कम्पनीलाई हेली रेस्क्युको आग्रह गरेका छौं', उनले भने,बुधबार कैलाश एअरको हेलीबाट उद्दार गर्ने योजना तय भएको छ ।"
अलपत्र परेका पर्यटकको तत्काल उद्धार गर्न पर्यटनमन्त्रीको निर्देशन,"काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले हिमाल आरोहणलगायत विभिन्न क्षेत्रमा अलपत्र परेका पर्यटकलाई तत्काल उद्धार गर्न निर्देशन दिएका छन्। पर्यटन विभागसहित मन्त्रालय मातहतका निकाय र सुरक्षा निकायका अधिकारीलाई मन्त्रालयमा बोलाएर मन्त्री श्रेष्ठले विपद्मा परेका विदेशी नागरिक तथा पर्यटकलाई तत्काल उद्धार गर्न निर्देशन दिएका हुन्। निरन्तर वर्षा र प्रतिकूल मौसमका कारण पर्यटक बीच बाटोमै अलपत्र परेका तथा सम्पर्कमा आएका कतिपय पर्यटकलाई उद्धार गरिएको जनाइएको छ । अझै हिमाल आरोहणलगायत विभिन्न क्षेत्रमा पर्यटक अलपत्र भएको सूचना आएपछि मन्त्री श्रेष्ठले उनीहरुलाई तत्काल उद्धारको व्यवस्था मिलाउन निर्देशन दिएका हुन्। मनाङ, गोरखा, मुस्ताङ र उपल्लो डोल्पालगायत हिमाली क्षेत्रमा पर्यटक पुगेका छन् । निरन्तर वर्षा र प्रतिकूल मौसमका कारण पर्यटक बीचबाटोमै अलपत्र परेका हुन् ।"
खोलाले बगाएर वृद्धको मृत्यु,"सन्धिखर्क : अर्घाखाँचीको छत्रदेवमा खोलाले बगाएर एक जना वृद्धको मृत्यु भएको छ। छत्रदेव गाउँपालिका वडा नम्बर ३, रैनापोखरी का ६५ वर्षीय धनबहादुर घर्तीको स्थानीय बेङ्दी खोलाले बगाउँदा मृत्यु भएको जिल्ला प्रहरी कार्यालय अर्घाखाँचीका प्रहरी नायव उपरीक्षक मुकुन्द रिजालले बताए। गोरु चराउन हिंडेका घर्तीलाई खोला तर्ने क्रममा खोलाले बगाएको थियो। खोलाले बगाएर बेपत्ता भएका घर्तीको खोजतलास गर्दा प्रहरी चौकी पालीको टोलीले पाणिनी गाउँपालिका वडा नम्बर ८ मा रहेको धोबीघाट खोलामा शव बगीरहेको अवस्थामा फेला पारेको थियो। घर्तीको शव पोष्टमार्टम गरेपछि परिवारलाई जिम्मा लगाएको र सोही घटनाको थप अनुसन्धान भइरहेको प्रहरीको भनाइ छ।"
