शीर्षक,विवरण
अर्थतन्त्रको बिसञ्चो,"राजनीति सङ्लो होस् र त्यसले अर्थतन्त्रलाई सही मार्गमा डोर्याओस् भन्ने हो। तर दल र तिनका नेताहरू भने आगलगी बस्ती मे, मस्तराम मस्तीको हालतमा छन्, केवल कुर्ची, कुर्ची र कुर्चीकै खेलमा दौडिरहेका छन्। त्यसबापत सर्वसाधारण उपभोक्ताले महँगीमा चुकाइरहनुपरेको छ। विदेशी मुद्राको सञ्चिती विस्तारी बढ्दै छ भनेर मुलुकको अर्थतन्त्र उकालो लाग्ला भन्ने आशाको सञ्चार कतिपयले गर्न थालेका छन्। व्यापार, व्यवसायमा भने त्यस्तो अनुभूति गर्नेहरू छैनन्। अन्तर्राष्ट्रिय मुद्रा कोषले समेत नेपाली अर्थतन्त्र सुधारोन्मुख भए पनि जोखिम रहिरहेको बताएको छ। मौद्रिक नीतिमार्फत राष्ट्र बैंकले कसिकसाउ गर्दा गर्दा जोखिम बाँकी हुन र सुधारको अनुभूति उद्योग व्यापार क्षेत्रले नगर्नु र बजार शिथिल हुनुले अर्थतन्त्र गम्भीर बिरामी रहेको बुझ्न सकिन्छ। सरकारले राजस्व संकलनमा दुई दसकयताकै निराशाजनक स्थिति भोग्नु, पुँजीगत गर्न नसक्नुलगायत कारण अर्थतन्त्रमा सिधासिधी असर देखिएको छ। पछिल्लो समय बैंक ब्याजदर चर्काे भएकाले व्यापार व्यवसायमा असर देखिएको गुनासो पनि चर्कै उठेको छ। तर अर्थतन्त्र चलायमान भएको भए, व्यापार व्यवसाय नसुस्ताएको भए बैंक ब्याज धेरै वा थोरै भयो भन्ने आवाज पक्कै उठ्दैनथ्यो। तसर्थ अहिलेको अर्थतन्त्रमा देखिएको समस्या केवल महँगो बैंक ब्याजका कारण उत्पन्न भएको बुझ्नु पूरापूर सत्य हुन सक्दैन। समस्या आर्थिक प्रणाली र अर्थतन्त्रका तमाम अवयवहरूमा छ। तिनलाई तंग्र्याउँदै चुस्त, दुरुस्त बनाएमात्रै हल निस्कन्छ। घरजग्गाको कारोबार शिथिल छ। सेयर बजार ओरालो लागेको हरिणको बाटोमा छ। त्यसैले नै बैंकहरूका सामु पनि चुनौती देखा परेका हुन्। बैंकले ऋण लगानी गर्न नसक्नु, गरेको लगानी उठाउन नसक्नु जस्ता समस्या सामना गर्नुका पछाडिको कारण अर्थतन्त्र डगमगाउनु नै हो। अर्थतन्त्र बिरामी पर्नुको मूल कारण भने राजनीतिकै नाभीमा गएर जोडिन्छ। अस्थिर राजनीतिक अवस्था र दलहरू केवल सत्ताकै खेलमा रमाइरहँदा अर्थतन्त्र लथालिंग हुन पुगेको हो। आज जे जति अप्ठेरा भइरहेका छन्, तिनै सबै जड राजनीति नै हो। भुक्तभोगी उद्योगी व्यवसायीको चाहना पनि राजनीति सङ्लो होस् र त्यसले अर्थतन्त्रलाई सही मार्गमा डोर्याओस् भन्ने हो। तर दल र तिनका नेताहरू भने आगलगी बस्ती मे, मस्तराम मस्तीको हालतमा छन्, केवल कुर्ची, कुर्ची र कुर्चीकै खेलमा दौडिरहेका छन्। त्यसबापत सर्वसाधारण उपभोक्ताले महँगीमा चुकाइरहनुपरेको छ, उद्योगी व्यवसायीले घाटा बेहोरिरहनुपरेको छ। बेलैमा सरकार र मुख्य राजनीतिक दलहरूले अर्थतन्त्रको कोर्स ठिक मार्गमा हिँडाउन सकेनन् भने विपत्ति अवश्यंभावी हुने छ। अर्थतन्त्र सघन उपचार गर्नुपर्ने हालतमा नपुगोस्।"
अर्थतन्त्रको बिसञ्चो,"राजनीति सङ्लो होस् र त्यसले अर्थतन्त्रलाई सही मार्गमा डोर्याओस् भन्ने हो। तर दल र तिनका नेताहरू भने आगलगी बस्ती मे, मस्तराम मस्तीको हालतमा छन्, केवल कुर्ची, कुर्ची र कुर्चीकै खेलमा दौडिरहेका छन्। त्यसबापत सर्वसाधारण उपभोक्ताले महँगीमा चुकाइरहनुपरेको छ। विदेशी मुद्राको सञ्चिती विस्तारी बढ्दै छ भनेर मुलुकको अर्थतन्त्र उकालो लाग्ला भन्ने आशाको सञ्चार कतिपयले गर्न थालेका छन्। व्यापार, व्यवसायमा भने त्यस्तो अनुभूति गर्नेहरू छैनन्। अन्तर्राष्ट्रिय मुद्रा कोषले समेत नेपाली अर्थतन्त्र सुधारोन्मुख भए पनि जोखिम रहिरहेको बताएको छ। मौद्रिक नीतिमार्फत राष्ट्र बैंकले कसिकसाउ गर्दा गर्दा जोखिम बाँकी हुन र सुधारको अनुभूति उद्योग व्यापार क्षेत्रले नगर्नु र बजार शिथिल हुनुले अर्थतन्त्र गम्भीर बिरामी रहेको बुझ्न सकिन्छ। सरकारले राजस्व संकलनमा दुई दसकयताकै निराशाजनक स्थिति भोग्नु, पुँजीगत गर्न नसक्नुलगायत कारण अर्थतन्त्रमा सिधासिधी असर देखिएको छ। पछिल्लो समय बैंक ब्याजदर चर्काे भएकाले व्यापार व्यवसायमा असर देखिएको गुनासो पनि चर्कै उठेको छ। तर अर्थतन्त्र चलायमान भएको भए, व्यापार व्यवसाय नसुस्ताएको भए बैंक ब्याज धेरै वा थोरै भयो भन्ने आवाज पक्कै उठ्दैनथ्यो। तसर्थ अहिलेको अर्थतन्त्रमा देखिएको समस्या केवल महँगो बैंक ब्याजका कारण उत्पन्न भएको बुझ्नु पूरापूर सत्य हुन सक्दैन। समस्या आर्थिक प्रणाली र अर्थतन्त्रका तमाम अवयवहरूमा छ। तिनलाई तंग्र्याउँदै चुस्त, दुरुस्त बनाएमात्रै हल निस्कन्छ। घरजग्गाको कारोबार शिथिल छ। सेयर बजार ओरालो लागेको हरिणको बाटोमा छ। त्यसैले नै बैंकहरूका सामु पनि चुनौती देखा परेका हुन्। बैंकले ऋण लगानी गर्न नसक्नु, गरेको लगानी उठाउन नसक्नु जस्ता समस्या सामना गर्नुका पछाडिको कारण अर्थतन्त्र डगमगाउनु नै हो। अर्थतन्त्र बिरामी पर्नुको मूल कारण भने राजनीतिकै नाभीमा गएर जोडिन्छ। अस्थिर राजनीतिक अवस्था र दलहरू केवल सत्ताकै खेलमा रमाइरहँदा अर्थतन्त्र लथालिंग हुन पुगेको हो। आज जे जति अप्ठेरा भइरहेका छन्, तिनै सबै जड राजनीति नै हो। भुक्तभोगी उद्योगी व्यवसायीको चाहना पनि राजनीति सङ्लो होस् र त्यसले अर्थतन्त्रलाई सही मार्गमा डोर्याओस् भन्ने हो। तर दल र तिनका नेताहरू भने आगलगी बस्ती मे, मस्तराम मस्तीको हालतमा छन्, केवल कुर्ची, कुर्ची र कुर्चीकै खेलमा दौडिरहेका छन्। त्यसबापत सर्वसाधारण उपभोक्ताले महँगीमा चुकाइरहनुपरेको छ, उद्योगी व्यवसायीले घाटा बेहोरिरहनुपरेको छ। बेलैमा सरकार र मुख्य राजनीतिक दलहरूले अर्थतन्त्रको कोर्स ठिक मार्गमा हिँडाउन सकेनन् भने विपत्ति अवश्यंभावी हुने छ। अर्थतन्त्र सघन उपचार गर्नुपर्ने हालतमा नपुगोस्।"
"सम्भव छ, उपत्यकामा मेट्रो रेल","राजनीतिक दलका घोषणापत्र, नेताहरूका भाषण र पूर्वाधार निर्माणसम्बन्धी गोष्ठी र सेमिनारमा भने मेट्रो रेलको आवश्यकतामाथि चर्का भाषण र कार्यपत्र प्रस्तुत हुने गरेका छन। उपत्यकाको बढ्दो जनघनत्व र सवारी चाप कम गर्न मेट्रो रेल निर्माणमा ढिलाइ गर्न नहुने विज्ञहरू बताउँछन्। काठमाडौं : काठमाडौं उपत्यकामा मेट्रो रेल आवश्यक छ। पाँचवटा रुटमा कुदाउन सकिन्छ, २०६८ मा भएको सम्भाव्यता अध्ययनको निष्कर्ष थियो। तर, १२ वर्ष बित्दा पनि मेट्रो रेल कुदनु त परै जाओस्, संरचना निर्माणमा सिन्कोसम्म भाँचिएन। राजनीतिक दलका घोषणापत्र, नेताहरूका भाषण र पूर्वाधार निर्माणसम्बन्धी गोष्ठी र सेमिनारमा भने मेट्रो रेलको आवश्यकतामाथि चर्का भाषण र कार्यपत्र प्रस्तुत हुने गरेका छन। उपत्यकाको बढ्दो जनघनत्व र सवारी चाप कम गर्न मेट्रो रेल निर्माणमा ढिलाइ गर्न नहुने विज्ञहरू बताउँछन्। पछिल्लो पटक ललितपुरका मेयर चिरिबाबु महर्जनले उपत्यकाका सबै स्थानीय तह मिलेर मेट्रो रेल निर्माण सुरु गर्नुपर्ने प्रस्ताव गरे। तर, उनको प्रस्तावलाई काठमाडौं महानगरपालिका र उपत्यकाका अरू स्थानीय तहले गम्भीरतापूर्वक लिएनन्। पूर्वाधारविज्ञ सूर्यराज आचार्य केन्द्र सरकारले नै मेट्रो रेल निर्माणको पहलकदमी लिनुपर्ने बताउँछन्। उपत्यकाको सवारी चाप कम गर्न र सहर व्यवस्थित गर्न मेट्रो रेल अति आवश्यक भइसकेको छ, पूर्वाधारविज्ञ आचार्य भन्छन्। सन् २०१२ मा कोरिया रेल नेटवर्क अथोरिटी (केआरएनए) को अगुवाइमा पाँच परामर्शदाता टोलीले काठमाडौं उपत्यकामा विद्युतीय मेट्रो रेलको सम्भाव्यता अध्ययन गरेका थिए। उक्त अध्ययनले काठमाडौं उपत्यकामा मेट्रो रेल सम्भव भएको निष्कर्ष प्रतिवेदन बुझाएको रेल विभागका प्रवक्ता अमन चित्रकारले जानकारी दिए। कोटेश्वरकलंकी, कलंकीमहाराजगन्ज, महाराजगन्जकोटेश्वर, बूढानीलकण्ठसूर्यविनायक र चाबहिलकलंकी गरी पाँच खण्डमा रेल सेवा सञ्चालन गर्न सकिने प्रतिवेदनमा उल्लेख थियो। अध्ययनले तीनवटा रुट जमिनमाथि (एलिभेटेड) र दुई रुट जमिनमुनि बनाउनुपर्ने सुझाव दिएको थियो। रेल निर्माणबारे सरकारी तहबाट भएको एकमात्र अध्ययन पनि त्यही नै थियो। त्यसपछिका अरू अध्ययनले पनि काठमाडौं उपत्यकामा मेट्रो रेल बनाउनुपर्ने सुझाव दिएका थिए। पूर्वाधार विज्ञहरू ३० लाख जनसंख्या भएको स्थानमा मेट्रो रेल आवश्यक हुने तर्क गर्छन्। उपत्यकामा ६० लाख जनसंख्या पुगिसकेको अनुमान छ। रेल विभागका महानिर्देशक रोहित बिसुराल पनि उपत्यकामा बढ्दो जनघनत्व र सवारी चापका कारण मेट्रो रेल निर्माण अत्यावश्यक भइसकेको बताउँछन्। उपत्यकामा हरेक दिन जनघनत्व र सवारी चाप अत्यधिक बढ्दै गएको छ, बिसुराल भन्छन, यो (मास) लाई समेट्ने सवारीसाधन भनेकै मेट्रो रेल हो। रेल रहर र सम्भावना मात्रै नभएर सहरको आवश्यकता हो। १२ वर्षअघिको अध्ययनले मेट्रो रेलका पाँचवटा लाइन बनाउन सकिने सुझाव दिएको थियो। त्यसअनुसार पूर्वाधार तयार गर्न ५ खर्ब ५३ अर्ब २० करोड लागत अनुमान गरिएको रेल विभागका सिनियर डिभिजनल इन्जिनियर प्रकाशचन्द्र भण्डारीले बताए। अहिले त्यसको दुई गुणा लागत लाग्न सक्ने भण्डारीले बताए। विस्तृत सम्भाव्यता अध्ययन नहुँदासम्म ठ्याक्कै लागत अनुमान गर्न गाह्रो हुने उनले बताए। जमिनमुनिका लागि मापदण्ड उपत्यकामा जमिनको सतहमा रेल कुदाउन नसकिने अध्ययनमा उल्लेख छ। सतहको माथि पनि रेल कुदाउन समस्या हुने रेल विभाग बताउँछ। त्यसकारण जमिनमुनि नै मेट्रो रेल कुदाउनुपर्छ। तर, जमिनमुनि रेल कुदाउनका लागि मापदण्ड बनाउनुपर्ने रेल विभागका प्रवक्ता चित्रकार बताउँछन्। कसैकसैले जमिनमुनि तीनतलासम्म पार्किङ बनाइसकेका छन्, चित्रकार भन्छन्, जमिनमुनि कतिसम्म भोगचलन गर्न पाउने भन्ने मापदण्ड बनाउनुपर्यो। त्यसपछि मात्रै रेलमार्ग पनि कतिमुनि बनाउने भन्ने टुंगो हुन्छ। एलिभेटेड रेल बनाउन सडकको बीचबाट दुई मिटर अग्ला पिलर उठाउनुपर्छ। जमिनमुनि रेल बनाउन कम्तीमा सतहबाट २० मिटर तलबाट मात्र पूर्वाधार बनाउन सकिन्छ। रेल विभागको गति सुस्तचिटिक्क र सफा बाटाघाटो। जता निस्कन पनि सहज यातायातको सुविधा। कतै पनि जाम पर्नु नपरोस्। कतै पनि गाडीको हर्न नबजोस्, सहरवासीको यस्तै चाहना हुन्छ। तर देशको राजधानीको अवस्था ठीक उल्टो छ। त्यसैकारण ललितपुर महानगरका मेयर चिरिबाबु महर्जनले महानगरको वार्षिकोत्सवमा प्रस्ताव गरे, अब मोटरसाइकल र गाडी थपेर सडकमा जाम नगरौं। बरु, सबै स्थानीय तह मिलेर मेट्रो रेल बनाउन जुटौं। तर, अरू स्थानीय तह र केन्द्र सरकार उनको प्रस्तावमा सकारात्मक देखिएनन्। मेट्रो रेल निर्माणमा लागत धेरै लाग्ने भन्दै सरोकारवाला पन्छिने गरेको विज्ञहरू बताउँछन्। रेल विभागका महानिर्देशक बिसुराल मेट्रो रेल निर्माणका लागि योजना बनाएर कार्यान्वयनमा जान सरकारी निर्देशन नै नभएका कारण ससाना योजना पनि अगाडि बढाउन नसकिएको बताउँछन। मेट्रो रेल अब रहर र सम्भावना मात्रै नभएर सहरको आवश्यकता भइसकेको बिसुरालको भनाइ छ । स्थानीय तहलाई छैन चासो मुलुकभर रेल सञ्चालनको सम्भाव्यता अध्ययन गर्न रेल विभागको स्थापना गरिएको हो। तर विभागले पनि अध्ययनअनुसन्धान र प्रतिवेदन निर्माणमा मात्रै करोडांै खर्च गर्ने गरेको छ। उपत्यकामा मेट्रो रेल निर्माणबारे कुनै पहलकदमी लिएको छैन। विभिन्न कम्पनीले गरेका सम्भावित अध्ययन विभागका कार्यकक्षमा थन्किएका छन्। ललितपुर महानगरपालिकाका प्रवक्ता राजु महर्जन उपत्यकामा मेट्रो रेल रहरभन्दा पनि अति आवश्यक भइसकेको बताउँछन्। २०७४ सालको स्थानीय तह निर्वाचनपछि ललितपुर महानगरले मेट्रो रेल र मोनो रेलको अनुसन्धान गरेको थियो, उनले भने, केही कन्सल्ट्यान्टले रेलको डीपीआर र फिजिबिलीटीसहित प्रारम्भिक अध्ययन रिपोर्ट पनि दिएका थिए। मोनो रेल महँगो पर्ने देखायो। त्यसैकारण मेट्रो रेल बनाउनैपर्ने आवश्यक्ता छ। एउटा महानगरले मात्रै मेट्रो रेल निर्माण गर्ने अवस्था नरहेको उनले बताए। काठमाडौंको जामले ललितपुरमा पनि असर परेको बताए। थापाथली, यूएन पार्क, कोटेश्वरबाट ललितपुर आउने बाटो होस् जता पनि काठमाडौंकै जामले असर परिरहेकाले जाम र सवारी चाप हटाउन रेलको विकल्प नभएको उनले बताए। उपत्यकामा मेट्रो रेल सञ्चालन गर्न सकिने सम्भावना रहेको बताउँदै यसका लागि महानगर मात्रै हैन केन्द्रीय सरकारको नै साथ आवश्यक रहेको उनले बताए। विदेशी सहायता लिएर हुन्छ कि, निजी क्षेत्रको साथ लिएर हुन्छ, मेट्रो रेल निर्माणको सुरुवात गर्नुपर्छ, उनले भने। काठमाडौं महानगरपालिका सार्वजनिक निर्माण विभागका निर्देशक रामबहादुर थापाले मेट्रो रेल निर्माणबारे महानगरको कुनै योजना नभएको बताए। मेट्रो रेलको विषय पनि वार्षिक बजेटमा समेटिएको छैन, उनले भने। काठमाडौं महानगरले मोनो रेलको फिजिबिलीटी अध्ययन गर्ने दुई वर्षअघि चीनको एक कम्पनीलाई जिम्मा दिएको थियो। उपत्यकामा रेलको सम्भावना भए पनि लागत अत्यन्तै धेरै लाग्ने रिपोर्ट दिएपछि महानगरले रेल बनाउने योजनालाई पर सारेको उनले बताए। काठमाडौंमा मेट्रो रेलजस्ता मास ट्रान्जिटबारे सबै निकाय आआफ्नै योजना झोलामा राखेर दौडिएका छन्। विदेशी दातृ निकाय र विभिन्न कम्पनीले फरक प्रविधिका मास ट्रान्जिटबारे अध्ययन त गरेका छन्। तर, नेपाल सरकारले ती सबैलाई एक ठाउँमा राखेर आधिकारिक गुरुयोजना बनाउन बाँकी छ। सन् २०१२ मा सरकारले अध्ययनको जिम्मा दिएको कोरियन कम्पनीले बनाएको उपत्यका मेट्रो रेल परियोजनाबारेको अध्ययन प्रतिवेदन फेज आउट हुन लाग्दा पुनरावलोकनसम्म गरिएको छैन। बरु अन्य दातृ निकायबाट सहयोग लिएर वा आन्तरिक स्रोतबाट बजेट छुट्ट्याएर फरकफरक यातायात प्रविधिमाथि आधारित अध्ययनहरू भइरहेका छन्। २०१७ मा जापान सरकारले काठमाडौंको यातायात व्यवस्थापनमा चरणबद्ध गर्नुपर्ने कामसहित यातायात व्यवस्थापन गुरुयोजना बनाएर सन् २०३० सम्म कम्तीमा दुई लाइन मेट्रो चलाउन सुझाएको थियो। त्यसलाई पनि सरकारहरूले गम्भीरतापूर्वक लिएन। काठमाडौंमा सञ्चालन हुन सक्ने मेट्रो रेलबारे धेरै अध्ययनहरू भए तर कस्तो प्रविधिमा, कहाँदेखि कहाँसम्म, कुन निकायले कहिलेदेखि मेट्रो बनाउन थाल्ने र कहिलेबाट सेवा दिन थाल्ने भन्ने पूर्ण योजना बनेको छैन। रेल विभागले महाराजगन्जबाट रत्नपार्क हुँदै सातदोबाटोसम्म सडकमाथि स्काई रेल चलाउनेबारे प्रारम्भिक अध्ययन गरेको छ। परामर्शदाता कम्पनीले भने एलिभेटेड मेट्रो चलाउन नसकिने निष्कर्ष सरकारलाई सुनाएको विभागको तथ्याकंमा छ। नागढुंगाधुलिखेल रेलबाट दैनिक १ लाख ५८ हजार र बूढानीबलकण्ठखोकना रेलबाट दुई लाख यात्रु लाभान्वित हुने प्रारम्भिक रिपोर्टमा उल्लेख छ। काठमाडौंमा मेट्रो रेलबारे जापान सहयोग नियोग (जाइका), कोरियन इन्जिनियरिङ कम्पनी र रेल विभागले छुट्टाछुट्टै सम्भाव्यता अध्ययन गरिसकेका छन्। अध्ययन प्रतिवेदन दराजमा थन्काएर उपत्यावासीको मेट्रो रेलको सपना पनि महानगरले दराजमै थन्काइसक्यो। पहिलो लाइनको विस्तृत सम्भाव्यता अध्ययन पनि अन्योलमा सन् २०२१ को फेब्रुअरीमा पहिलो लाइन (सातदोबाटोरत्नपार्कनारायणगोपाल चोक) को विस्तृत सम्भाव्यता अध्ययन (डीपीआर) बनाउन चाइना सियुआन सर्भे एन्ड डिजाइन गुप्रलाई नियुक्त गरियो। तर, डीपीआरको सुरुवाती चरणमा नै समस्या आएपछि परामर्श दाता कम्पनी हाँत बाँधेर बसेको छ। उपत्यकाको सांस्कृतिक महत्त्व, भौगोलिक बनावट र सुन्दरतामा असर पर्ने भन्दै डीपीआरको काम रोकिएको विभागका सिनियर डिभिजनल इन्जिनियर प्रकाशचन्द्र भण्डारीले बताए। एलिभेटेड रेलको पूर्वाधार बनाउनका लागि सडकको चौडाइ करिब २२ मिटर हुनुपर्नेमा कतिपय ठाउँमा १२ मिटर मात्रको सडक छ। लगनखेलदेखि सातदोबाटोसम्म १२ मिटर चौडा सडक छ। विशेषगरी ललितपुर महानगरपालिकाले सांस्कृतिक महत्त्वका कारण यो स्थानमा एलिभेटेड रेल बनाउन नसकिने बताउँदै आएको छ। महानगरपालिकाका अनुसार मच्छेन्द्रनाथको रथभन्दा माथि हुने गरी कुनै पनि संरचना बन्न नहुने भन्ने भनाइ छ। अब मोटरसाइकल र गाडी थपेर सडकमा जाम नगरौं । बरु, सबै स्थानीय तह मिलेर मेट्रो रेल बनाउन जुटौं ।चिरिबाबु महर्जन, मेयर, ललितपुर महानगर उपत्यकामा हरेक दिन जनघनत्व र सवारी चाप अत्यधिक बढ्दै गएको छ । रेल रहर र संभावना मात्रै नभएर सहरको आवश्यक्ता हो ।रोहित विसुराल  महानिर्देशक, रेल विभाग मेट्रो रेल आवश्यकता होसूर्यराज आचार्य, पूर्वाधारविद् उपत्यकाको सवारी चाप कम गर्न र व्यवस्थित सहरको परिकल्पना गर्न मेट्रो रेल अति आवश्यक भइसक्यो। यसका लागि केन्द्रीय सरकारले नै प्रभावकारी कदम चाल्नुपर्छ। काठमाडौं उपत्यकामा बढ्दै गएको सहरीकरण र जनघनत्वको अवस्थालाई हेर्दा मेट्रो रेल धान्छ कि धान्दैनभन्दा पनि यो अनिवार्य भइसक्यो। कत्रो साइजको रेल चाहिने भन्ने बहसको विषय होला। तर प्राथमिक मेरुदण्डीय बूढानीलकण्ठदेखि भैंसेपाटी र अर्को सूर्यविनायकदेखि कलंकी हुँदै थानकोटसम्मको रेलवे निर्माण आवश्यकता हो। अबको २० वर्षभित्रमा तीनवटा रेलवे निर्माण भएनन् भने उपत्यकाका सहरी वातावरण निकै भयावह हुन्छ। केन्द्रीय सरकार, स्थानीय सरकार, प्रदेश सरकार, व्यापारिक समुदाय, दातृराष्ट, विदेशी सहायता सबै क्षेत्रमा सहकार्य गरेर मेट्रो परियोजना सफल बनाउनुपर्छ। हामीले सहकार्य गरेनौं भने भोली पछुताउनुभन्दा अन्य विकल्प हामीसँग हुने छैन। हाम्रो अर्थतन्त्रले धान्न सक्दैन भनेर सरोकारवाला पन्छिरहेका देख्छौं। यो अपूरो बुझाइ हो। मेट्रो रेल लगानी उठ्नका लागि गरिने बिजनेस हैन। रेलमा लगानी गरेर उठेको केही देशमा अपवाद होला तर सबै ठाउँमा सम्भव छैन। रेल सञ्चालन गरेर टिकट बेचेर नाफा कमाउने कन्फर्म छैन। टिकट बेचेर रेल सञ्चालन गर्न पुग्यौं भने यसलाई सफल परियोजना भन्न सकिन्छ। सहरहरूको पूर्वाधार पुनर्निर्माणका लागि, सहर सुन्दर बनाउनका लागि जनताको अधिकार संरक्षण गर्नका लागि राज्यले रेलमा लगानी गर्ने हो। जसरी सरकारले सडक, विश्वविद्यालय, स्वास्थ्य क्षेत्र र अस्पताल बनाउँछ, त्यसरी नै रेलमा लगानी गर्न आवश्यक छ। पैसा धेरै भएर रेल बनाउने भन्ने मान्यता नै गलत हो। आवश्यकता भएर बनाउने हो। जापानले पैसा धेरै भएर मेट्रो रेल बनाएको हैन। पहिलो लाइन १९३० को दशकमा, दोस्रो लाइन १९५० को दशकमा, १९६० मा विस्तार गर्दै गयो। मौकामा हीरा फोर्ने भन्छन् नि। हो यस्तैका लागि लगानी गर्ने अवस्थालाई त्यसो भनिएको हो। उपत्यका योजनाबद्ध सहर हैन। थोरै क्षेत्रफलको सडकमा लगानी छ। सडक पूर्वाधार सीमित भएको ठाउँमा थोरै ठाउँ ओगटेर धेरै मानिस बोक्ने सार्वजनिक सवारी निर्माण गर्न अति आवश्यकता भएका कारण मेट्रो रेलको अवधारण अघि सारिएको हो। काठमाडौंको जनघनत्व अति धेरै छ। संसारमै बढी जनघनत्व भएको सहरमा पर्छ। एउटै रेलवे भएको लाइनले धेरै जनसंख्या समेट्न सक्छ।"
गोरखाका २५१ सहकारी गायब,"गोरखामा पनि २०६५ सालमा साबिक ५९ गाविसमा सहकारी गठन भएका थिए। माओवादी कार्यकर्ता मात्र आबद्ध ती संस्थामध्ये पाँचवटा बाहेक अरू डुबे। गोरखा : तत्कालीन अर्थमन्त्री डा बाबुराम भट्टराईले एउटा कार्यक्रमको घोषणा गरेका थिए, गाउँगाउँमा सहकारी, घरघरमा भकारी। सरकारबाट १ लाख र गाविसबाट १ लाख अनुदान पाउने आसमा त्यस बेलाका प्रत्येक गाविसमा उपभोक्ता सहकारी गठन गरे। गोरखामा पनि २०६५ सालमा साबिक ५९ गाविसमा सहकारी गठन भएका थिए। माओवादी कार्यकर्ता मात्र आबद्ध ती संस्थामध्ये पाँचवटा बाहेक अरू डुबे। गोरखामा विभिन्न वर्गका गरी ५ सय ३३ वटा सहकारी रहेको देखिन्छ। पालिकामा ४ सय ७५ र गण्डकी प्रदेशको सहकारी विभागमा दर्ता भएका ५६ वटा। सहकारीको मूल्यमान्यताअनुसार २ सय ८२ वटा मात्रै अस्तित्वमा छन्। २ सय ५१ वटा अस्तित्वमा छैनन्। विभागमा ५६ सहकारी दर्ता भएकामध्ये १६ वटा मात्र नीति, नियम, विधि, विधानअनुसार चलेका छन्, जिल्ला सहकारी संघ गोरखाका अध्यक्ष बाबुराम कोइराला भन्छन्, बाँकी ४० वटा मृतप्रायः छन्। जिल्लाको सहकारीको अबस्था हेर्न यही तथ्यांक नै काफी छ। सहकारी ऐन २०७४ अद्यावधिक भएपछि सहकारी डिभिजन दमौलीले धार्चे गाउँपालिकालाई नौ संस्थाका फाइल हस्तान्तरण गरेको थियो। तीमध्ये ६ वटा कृषि सहकारी थिए। एउटा बहुउद्देश्यीय र दुइटा बचत तथा ऋण थिए। यही वर्ष एउटा बहुउद्देश्यीय सहकारी संस्था दर्ता भएको छ। ती १० मध्ये सबैभन्दा कान्छोे सर्भे सुलभ बहुउद्देश्यीय सहकारी संस्था मात्र जीवित छ। नौवटा अस्तित्वमा नरहेको गाउँपालिकाको सहकारी शाखाको अभिलेखले देखाउँछ। चुमनुब्रीमा एक दर्जनभन्दा धेरै सहकारी दर्ता भएका थिए। अरू नामेट भए। तीनवटा मात्र अस्तित्वमा छन्। अद्यावधिक गर्न आउन हामीले पोहोरसम्म धेरैपटक सूचना जारी गर्यौं। तर, जम्मा तीनवटा मात्र सम्पर्कमा आए, प्रमुख प्रशासकीय अधिकृत भीमसेन श्रेष्ठ भन्छन्। गोरखा नगरपालिकामा सबैभन्दा धेरै ९२ वटा दर्ता भए। सहकारी शाखाको जिम्मेवारी पाएका प्रशासकीय अधिकृत चेतप्रसाद अम्गाई भन्छन्, ६१ वटा जीवित छन्। ३१ वटा अस्तित्वमा छैनन्। ती संस्थाले साधारणसभा नगरेका, लेखा परीक्षण, करचुक्ता पेस गरी नगरपालिकामा अद्यावधिक पनि नगराएका उनको भनाइ छ। सहकारी डिभिजनले २०७४ सालमा पालुङटार नगरपालिकालाई ५० वटा संस्था हस्तान्तरण गरेको थियो। त्यसपछि आठवटा नयाँ दर्ता भए। तीमध्ये ११ वटा नामेट भए। ४७ वटामध्ये पनि यो बर्ष जम्मा तीनवटा सहकारीले मात्र विधि, विधानअनुसार नगरपालिकामा अद्यावधिक गराएका छन्। अरू बेखबरै छन्, सहकारी शाखा सम्हालेकी कर्मचारी निर्मला पन्त भन्छिन्। भीमसेन थापा गाउँपालिकामा आबद्ध ३९ सहकारीमध्ये २६ वटा जेनतेन चलिरहेका छन्। १३ वटा बन्द भइसकेका छन्। बारम्बार सम्पर्क गर्दा पनि ब्युँतिन नसकेपछि पाँचवटा खारेजै गरिएको शाखाकी कर्मचारी कल्पना दवाडी बताउँछिन्। सहिद लखनमा आबद्ध ४४ मध्ये जम्मा १३ वटा मात्रै अद्यावधिक भइरहेका छन्। अरूको अवस्था अज्ञात रहेको गाउँपालिकाले जनाएको छ। सहकारी ऐन २०७४ अनुसार हरेक सहकारी संस्थाले हरेक वर्ष साधारणसभा, अडिट र कर चुक्ता गर्नुपर्छ । सबै प्रतिवेदन पालिकामा पेस गर्नुपर्छ। कागजात पेस भएपछि स्वतः नवीकरण हुने प्रावधान रहे पनि अधिकांश सहकारी सम्पर्कमै नआउने पालिकाका कर्मचारीको भनाइ छ।बारपाक सुलीकोटमा आबद्ध ३१ मध्ये २० वटा सक्रिय रहेको पालिकाको अभिलेखमा छ। तर, ती सबै शाखामा अद्यावधिक नभएको प्रशासकीय अधिकृत ईश्वरी पनेरु बताउँछन्। सिरानचोकमा रहेका ४५ सहकारीमध्ये ३० वटा अस्तित्वमा छन्। १५ वटा निष्क्रिय रहेका शाखाकी कर्मचारी शारदा ढकाल बताउँछिन्। अजिरकोटका २३ मध्ये १७ वटा मात्र क्रियाशील छन्। ६ वटा सुषुप्त छन्। गण्डकीमा ४६ वटा सहकारी संस्था दर्ता भएकामध्ये एकतिहाइ अस्तित्वमा छैन्। आरुघाटमा २७ वटा दर्ता भएकामा १५ वटा जीवित छन्। बाँकीको नामनिशाना छैन। अरूको लहैलहैमा सहकारी खोलेका हुन्छन्। सहकारीको मर्म र भावना बुझेका हुँदैनन्। अनि केही बर्षभित्रै लथालिंग र भताभुङ्ग हुने गरेका छन्, जिल्ला सहकारी संघका सचिवसमेत रहेका आरुघाटका मेनबहादुर अधिकारी भन्छन्, सञ्चालकले नै २७ लाख हिनामिना गरेका कारण यहाँको कृषक एकता कृषि सहकारी तहसनहस भएको छ। जसले सहकारी खोले उही भ्रष्ट भएपछि यहाँका धेरै सहकारी डुबेका छन्। उद्देश्य एकातिर, गतिविधि अर्कातिर भएकाले धेरै सहकारी असफल भएका उनको भनाइ छ। रहर, लहड, देखासिकी र होडबाजीमा च्याउझैं सहकारी उमार्ने र कुशल व्यवस्थापन नगरेका कारण सहकारीहरू असफल भएका गोरखा नगरपालिकामा सहकारीको अध्ययन गरेका प्रशासकीय अधिकृत चेतप्रसाद अम्गाई बताउँछन्। सहकारी च्याउझैं जन्माएका छन्। एउटै मान्छे ऋण लिने दाउमा धेरैमा बसेका छन्। यताबाट ऋण झिक्ने उता तिर्ने, उताको झिक्ने अर्कोतिर तिर्ने। यसो गर्दागर्दै सबै सहकारी डुबाएका छन्, उनी भन्छन्, कसैले नियमन र दण्ड जरिबाना गर्न पाउने व्यवस्था छैन। पालिकामा दर्ता गर्ने भनेपछि पालिकाले नै दण्डजरिबाना गर्ने, नियमन गर्ने व्यवस्था हुनुपर्ने हो। सहकारीहरू मर्जरको नीतिमा जानुपर्ने उनको सुझाव छ। एक वडा, एक कृषि सहकारी, एक पालिका एक बचत तथा ऋण सहकारी भयो भने व्यवस्थित हुन सक्ने उनको भनाइ छ। एनजीओले जथाभावी बनाएका सहकारी सबैजसो बन्द भएको जिल्ला सहकारी संघका कोषाध्यक्ष हरि अधिकारीको भनाइ छ। एनजीओले बनाएका सहकारी एनजीओ फेजआउट भएसँगै बन्द भएका छन्, अधिकारी भन्छन्, अनुदान मात्र लिने नियत राखेर खुलेका सहकारी अनुदान लिएपछि बन्द भएर बसेका छन्। सरकारमा भएका एउटै पार्टीका कार्यकर्ता मिलेर सहकारी खोल्छन्। लाखौँ अनुदान ल्याएर खान्छन् अनि कारोबार बन्द गरेर बस्छन्। कसले नियमन गर्ने ? कसले कारबाही गर्ने ? यो समस्या असाध्यै छ। उनका अनुसार कमजोरीकै कारण बोर्लाङको भीमकुल सहकारीमा २६ लाख रुपैयाँ र पालुङ्टार ९ को मिरकोट बचत तथा ऋण सहकारीबाट ५ लाखभन्दा धेरै चोरी भयो। तर वर्षौंसम्म दोषी पत्ता लगाएर सेयर सदस्यहरूले क्षतिपूर्ति पाउन नसकेको उनी बताउँछन्। कैयौं सहकारीमा सञ्चालकले नै रकम हिनामिना गरेका तथा ऋण नतिरेर लाखौँ रकम डुबेर सहकारी नै तहसनहस भइरहेको उनको भनाइ छ। सरकारले सहकारी संस्था प्रवद्र्धन गर्न संघ र प्रदेश दुवै सरकारमा मन्त्रालय खडा गरेको छ। सहकारीलाई उत्पादक, उत्पादन, उपभोक्ता, श्रमिक तथा सेवामुलक र बहुउद्देश्यीय गरी मुख्य पाँच प्रकार र १४ भन्दा धेरै सहायक प्रकारमा विभाजन गरी अनुदान दिँदै आएको छ। तर, कुशल व्यवस्थापन नहुँदा सहकारीहरू छिन्नभिन्न भएर हराउँदै गएका जिल्ला सहकारी संघ गोरखाका उपाध्यक्ष सरोज देवकोटाको भनाइ छ। उनका अनुसार ५ सयभन्दा धेरै सहकारी संस्था दर्ता भएर पनि जिल्ला सहकारी संघमा जम्मा २०४ वटा मात्र आबद्ध छन्। गोरखामा सबैभन्दा पहिले २०२९ सालमा राजी साझा सहकारी संस्था ताङ्लिचोक गठन भयो। त्यसपछि २०४८ सालमा साझा सहकारीका रूपमा ६ वटा सहकारी बनेको इतिहास छ, देवकोटा भन्छन्, २०४८ मा सहकारी ऐन आएपछि पहिलो पटक गोरखकाली बचत तथा ऋण सहकारी संस्था बन्यो।"
एनआरएनलाई १० करोडसम्म लगानी गर्न सहज,"विदेशी लगानीको कम्पनीले उद्योग दर्ता गर्दा नेपालमा गरिने लगानीको पुँजी विदेशी वा नेपाली खुलाउनुपर्छ। काठमाडौं : गैरआवासीय नेपाली (एनआरएन)लाई नेपालमा लगानी भित्र्याउन खुकुलो व्यवस्था गरिएको छ। अब गैरआवासीय नेपालीले सरकारसँगको साझेदारीमा इन्भेस्टमेन्ट कम्पनीमा १० करोड रुपैयाँसम्म लगानी गर्न सहजै पाउने भएका छन्। उद्योग, वाणिज्य तथा आपूर्ति मन्त्रालयले ०७८ साउन १५ गते जारी गरेको कम्पनी स्थापनाका लागि शर्त संशोधन गरेसँगै गैरआवासीयलाई लगानी गर्न सहज बाटो खुलेको हो। सरकार र गैरआवासीय नेपालीको संयुक्त लगानीमा स्थापना भएको कम्पनीले विदेशी लगानी तथा प्रविधि हस्तान्तरण ऐन २०७५ ले अनुमति दिएका क्षेत्रमा दश करोड रुपैयाँसम्म लगानी गर्न सक्नेछन्। कम्पनी उद्योगका रूपमा दर्ता हुन वा स्थापना हुन न्यूनतम लगानी एक अर्ब रुपैयाँ हुनुपर्ने व्यवस्था गरिएको छ। औद्योगिक व्यवसाय ऐनअनुसार वर्गीकरण भएका उद्योगसँगै विदेशी लगानी तथा प्रविधि हस्तान्तरण ऐनले विदेशी लगानी गर्न खुला गरिएका उद्योगमा मात्र लगानी गर्न पाइन्छ।कम्पनीले नेपालमा सेयर पुँजीका रूपमा मात्र लगानी गर्न पाउँछ। कम्पनीले ऋण, ऋण सुविधा, बोन्ड, डिबेन्चरमार्फत लगानी गर्न नपाउने भएको छ। तर, सरकार र गैरआवासीय नेपालीको संयुक्त लगानीमा स्थापना भएको इन्भेस्टमेन्ट कम्पनीले पूर्वाधारसम्बन्धी परियोजनाको बोन्ड र डिबेन्चरमा लगानी गर्न पाउँछन्। कम्पनीले बैंक तथा वित्तीय संस्थासम्बन्धी प्रचलित कानुनबमोजिमको कुनै पनि कार्य गर्न पाउँदैन। विदेशी लगानीको कम्पनीले प्रत्येक लगानी गर्ने क्षेत्रका लागि उद्योग दर्ता गर्ने निकायबाट विदेशी लगानीको स्वीकृति लिनुपर्ने छ। तर, सरकार र गैरआवासीय नेपालीको संयुक्त लगानीमा स्थापना हुने कम्पनीमा लगानी गर्ने गैरआवासीय नेपालीको लगानीको विवरण र आवश्यक कागजातसहित कम्पनीले नै लगानीकर्ताको नामबाट विदेशी लगानी स्वीकृत गराउन सक्नेछ। विदेशी लगानीको कम्पनीले उद्योग दर्ता गर्दा नेपालमा गरिने लगानीको पुँजी विदेशी वा नेपाली खुलाउनुपर्छ। विदेशी लगानीको कम्पनीले विदेशबाट रकम भित्रुयाउँदा र रकम बाहिर लैजाँदा प्रचलित विदेशी लगानी तथा प्रविधि हस्तान्तरण ऐन तथा नियमावली र नेपाल राष्ट्र बैंकले समय समयमा लिने नीति, निर्देशन र प्रक्रियाको पालना गर्नुपर्ने राजपत्रमा उल्लेख छ। सरकार र गैरआवासीय नेपालीको संयुक्त लगानीमा स्थापना भएको कम्पनीका लगानीकर्ताको हकमा रकम बाहिर लैजाँदा सरकारले छुट्टै प्रक्रिया तोक्ने छ। कम्पनीले सहकारी ऐनबमोजिम स्थापित एवं सञ्चालित सहकारीले गर्ने कार्य गर्न नपाउने, शेल कम्पनीबाट लगानी गर्न र शेल बैंकसँग आर्थिक कारोबार गर्न नपाइने, कम्पनीले स्टक एक्सचेन्ज लिमिटेडको दोस्रो बजारमार्फत सेयर डिबेन्चर खरिद गर्न नपाउने, त्यसैगरी धितोपत्र दलाल, बजार निर्माता गर्न नपाउने व्यवस्था छ। त्यस्तै रियल स्टेट कारोबार जस्ता क्षेत्रमा लगानी गर्न नपाउने, कम्पनीले स्वदेशी बैंक तथा वित्तीय संस्थाबाट ऋण लिन नपाउने र विदेशी बैंकको बैंक ग्यारेन्टीको आधारमा स्वदेशी बैंकबाट ऋण नपाउने, कम्पनीको अनुगमन उद्योग विभागले गर्ने छ। गैरआवासीय नेपालीले लामो समयदेखि लगानीमा सहज व्यवस्था गरिदिन आग्रह गर्दै आएका थिए। एनआरएनए नेपालले १० अर्ब रुपैयाँको कम्पनी खोल्ने तयारी भए पनि उपलब्धि हासिल हुन सकेको थिएन। हालसम्म कोषमा ३५ करोड रुपैयाँमात्रै जम्मा भएको छ। एनआरएनए नेपाल इन्भेस्टमेन्ट कोषमा सरकारले ५० करोड रुपैयाँ लगानी गर्ने प्रतिबद्धता जनाएको छ। वैदेशिक रोजगारीमा रहेका नेपालीबाट ८ अर्ब ५० करोड रुपैयाँसमेत ल्याउने गैरआवासीय नेपालीको योजना भए पनि लगानी आउनै झन्झट भएको छ। नेपालमा लगानी गर्न प्रोत्साहित गर्न लगानी कम्पनी स्थापना गर्ने शर्तमा संशोधन गरेपछि १० अर्ब रुपैयाँको लगानीको परियोजना अघि बढ्ने अपेक्षा गैरआवासीयहरूको छ। गैरआवासीय नेपाली संघका अध्यक्ष डा बद्री केसीले कानुनी अड्चनका कारणले ढिला हुँदै आएको सो परियोजना अब अघि बढ्ने बताए। खुकुलो व्यवस्था भएपछि लगानी ल्याउन सहज हुने उनको भनाइ छ। नयाँ व्यवस्थाले गैरआवासीय नेपालीलाई नेपालमा प्रवेश गर्न सहज हुने विश्वास सरकारको छ। डा केसीले गैरआवासीय नेपालीको लगानी रकम नेपाल बाहिर लैजाने व्यवस्था गर्न छुट्टै कार्यविधि बनाउनुपर्ने बताए।"
किन हुन्छ हर्मोन गडबड ?,"स्वस्थ एवं तन्दुरुस्त सक्षम नागरिकको परिकल्पनाका साथ राज्यले आफ्नो मुलुकका जनतालाई विभिन्न माध्यम रूपबाट आवश्यकता पूरा गर्ने नीति लिनुपर्छ र लिएको पनि छ। पसलमा सामान कहाँ छ, कति मूल्य र कस्तो रंग बिर्सिन्छ। अनि पैसा लिनै भुलिन्छ। लिएको पैसा सम्झिँदैन वा लिएर फिर्ता दिन नै भुलिन्छ। कस्तो अनौठौ रोगले सतायो मलाई ? भन्दै गनगनाउँदै थिए, काठमाडौं चाबहिल निवासी हरेराम श्रेष्ठ। अर्काेतिर कालीकोटको दुर्गम गाउँमा यति राम्री नानीको घाँटीमा गाँडसमेत भएको भए कति राम्री अप्सराजस्ती हुन्थिन् होला ? भन्दैछन्। त्यसो त जनचेतना वा जानकारी नभएसम्म के राम्रो ? के नराम्रो ? सबै बराबर। थाइराइड ग्रन्थी मानिसको घाँटीमा स्वर नलीको दुवैतिर पुतली आकारमा झन्डै २५ ग्राम तौलमा रहेको हुन्छ। यसको मुख्य काम शरीरलाई शक्ति दिने हर्मोन थाइरोक्सिनको उत्पादन गर्नु हो। हर्मोन थाइरोक्सिनको बनाउनमा आयोडिन चाहिन्छ। तसर्थ आयोडिन कम भए थाइरोक्सिन हर्मोनको उत्पादन कम हुन्छ। हर्मोन कम भए बालबालिकामा क्रेटिनिज्म, वयष्कमा गलगाँड, मिक्सोएडेमा हुने गर्छ। तर हर्मोन बढी हुँदा पनि कण्ठरोग हुन सक्छ। थाइराइड ग्रन्थीद्वारा निस्कने थाइरोक्सिन हर्मोनको गडबडीले विभिन्न स्वास्थ्य समस्या हुन्छ। जीवनलाई अस्तव्यस्त र असहज बनाउँछ। रोग बढ्दै जटिल जाँदा दैनिकी जटिल हुन्छ। यसरी नै मस्तिष्क, मुटुजस्ता महत्त्वपूर्ण अंगमा असर गरी तथा थाइराइड क्यान्सर भई मानिसको मृत्युसमेत हुन सक्छ। यो ग्रन्थी सानो भए पनि शरीर प्रक्रियामा अत्यन्तै महत्त्वपूर्ण भूमिका हुने भएकाले यसमा कुनै पनि रोग लाग्न दिनु हुँदैन। लागिहाले तुरुन्तै उपचार गर्दा निको हुन्छ। यसको रोग जुनसुकै वर्ग, उमेर, क्षेत्र, र लिंगलाई लाग्न सक्छ। थाइरोक्सिन हर्मोन आवश्यक मात्रामा नबनेमा वा कमी भएमा (जसलाई हाइपोथाइराइडिज्म भनिन्छ) ठूला मानिसमा पनि अनेक समस्या देखिन्छ। जस्तै, अल्छी लाग्ने, भर्याङ चढ्दा पनि थाक्ने, पहिलेभन्दा पनि बढी थकाइको महसुस हुने, खान मन नलाग्ने र थोरै खाने तर शरीरको तौल बढ्दै जाने र नदुब्लाउनेसमेत हुन्छ। त्यसैगरी मुटुको चाल कम हुने, मुटुको वरिपरि झिल्लीमा पानी जम्ने, मानिसको दिमागले ढिलो काम गर्ने, मानिस लोसे हुने, कब्जियत हुनु, हातखुट्टा सुन्निने, शरीरको तापमान घट्ने, स्याँस्याँ हुने, चिसो मन नपर्ने, कपाल झर्ने हुने आदिको सामना गर्नुपर्छ। महिलामा थाइरोक्सिन हर्मोनको घटबढ हुँदा महिनावारीमा गडबडी हुने, सुस्त मनस्थितिको बच्चा जन्मनेलगायत समस्या देखिन सक्छ। अमेरिकन थाइराइड एसोसिएसनका अनुसार, थाइराइडको समस्या पुरुषभन्दा महिलालाई ५ देखि ८ गुणा बढी, हरेक ५० जना गर्भवती महिलामध्ये १ महिलामा देखिन्छ। साथै, हरेक सयजनाको गर्भपतनमा ६ महिलालाई थाइरोक्सिनको कम उत्पादनले भूमिका खेलेको हुन्छ। आयोडिनको कमीले हुने विकृतिहरूमा गर्भ तुहिने, मृत शिशु जन्मने, अंगभंग भएको वा शारीरिक तथा मानसिक अपांगता भएको शिशु जन्मने, क्रेटिनिज्म भई जन्मने, जन्मेको शिशु चाँडै मर्न सक्ने, सामान्य बालबालिका बहिरा, लाटा, बामपुड्के, आँखा सिधा नहेर्ने, लुलो, आदि हुन्छ। यसैगरी, पढाइमा कमजोर भई पटकपटक असफल हुनुका साथै खेलकुदमा समेत पछाडि पर्न सक्ने, विशेषगरी बालबालिकामा घाँटीको क्यान्सर हुन सक्ने, गलगाँड (कण्ठ रोगघाँटीमा रहेको थाइराइड ग्रन्थीको वृद्धि) आउँछ। सुस्त मनस्थिति हुने, आईक्यू लेभल कम हुने, आलस्यपन आउने, काम गर्ने क्षमतामा कमी आउने, नाभिकीय विकिरणवाट बढी प्रभावित हुन सक्ने खतरा पनि अत्यधिक हुन्छ। शरीर कमजोर भई रोगसँग लड्न सक्ने क्षमतामा कमी भई सानातिना रोगले छुँदा पनि सिकिस्त र मृत्यु नै हुने गर्छ। त्यसैगरी पशुपन्छीमा गाईबस्तुले दूध कम दिने हुन सक्छ। मानसिक फुर्ति र शारीरिक शक्ति मानिने आयोडिन समुद्र, समुद्रमा पाइने खाद्य पदार्थ र न्यून मात्रामा माटोको माथिल्लो सतहमा, पानी र उक्त स्थानमा उत्पादन गरिएका खाद्य पदार्थमा पाइन्छ। तैपनि माटोको माथिल्लो सतहमा नै भूक्षय, हिमनदीको बहाब, निरन्तर भइरहने बाढीपहिरो र खोलानालाका कारण बेलाबेलामा हुने माटोको फरकता, धेरै वा न्यून वर्षा, वनजंगलको फडानी इत्यादिले आयोडिन बगेर समुद्रमा पुग्नेजस्ता कार्य भइरहेको हुन्छ। त्यसपछि बाष्पीकरण भई बादल र मनसुन भई जमिनमा आउने वातावरणीय चक्र चल्छ। जसका कारण स्थायी स्रोत हामीकहाँ नभएकाले विश्वका हिमालय क्षेत्रमा जस्तै हाम्रो देशमा यसको कमी छ र समस्या उत्पन्न भएको पाइन्छ। नेपालको पहाडी जिल्लामा सञ्चालित कण्ठ रोग नियन्त्रण आयोजना सन् १९७३ मा प्रारम्भ भई सन् १९९८ सम्म निरन्तर २५ वर्ष रह्यो। त्यसपछि सोही उद्देश्यका लागि तर नाम परिवर्तन गरी आयोडिन मिश्रण गर्न, प्याकिङ गर्न, ढुवानी खर्च व्यहोर्न र जनचेतना जगाउने कार्यका लागि सन् २००५ देखि भारत सरकारको सहयोग पुन : सञ्चालनमा रह्यो। त्यसैगरी जापान सरकारद्वारा ६ ठाउँमा निर्मित अत्याधुनिक गोदाम पनि सञ्चालनमा छन्। नेपालमा आयोडिनको कमीबाट उत्पन्न जनस्वास्थ्य समस्याहरू धेरै देखा पर्न थालेपछि सरकारले सन् १९९३ देखि नुनमा आयोडिनको मात्रा मिसाउन थालेको हो। यसरी आयोडिन भएको तेल खुवाउने, आयोडिनयुक्त सुईको प्रयोग गर्नेजस्ता अल्पकालीन तथा दीर्घकालीन कार्यक्रमहरू अगाडि बढाएको हो। यसै क्रममा सन् १९९८ देखि घरपालुवा पशुहरूलाई खुवाउने नुनमा पनि आयोडिन मिसाउन सुरु गरियो। जसबाट मासु, अन्डा, दूधबाट पनि मानिसलाई आयोडिनको आपूर्ति हुने भयो। स्वस्थ्य र तन्दुरुस्त शरीर, तीक्ष्ण मानसिक विकास र सम्पूर्ण अंगप्रत्यंग, प्रणालीहरूको वृद्धि र विकास तथा निरन्तरताका लागि बच्चाको भ्रूणदेखि आमाको गर्भमा रहँदा बाल्यकाल, वयष्क तथा बुढ्यौलीसम्म विभिन्न किसिमका पौष्टिक तथा सूक्ष्म तत्त्वहरूको आवश्यकता पर्छ। कार्बोहाइड्रेट, प्रोटिन र बोसो प्रशस्त मात्रामा र भिटामिन तथा खनिज पदार्थहरू अति कम मात्रामा चाहिन्छ। जुन प्राकृतिक वा कृत्रिम स्रोतबाट पूरा गरिन्छ तर ज्ञानको अभाव वा गरिबीका कारण व्यक्तिले प्राप्त गर्न सकिरहेका हँुदैनन्। एक आँकडाअनुसार हाल नेपालमा ६३ प्रतिशतले आयोडिन भएको नुन ९ प्रतिशतले आयोडिन नभएको, खराब नुन र बाँकीले केही न केही आयोडिन भएको नुन प्रयोग गर्छन्। अन्त्यमा, स्वस्थ एवं तन्दुरुस्त सक्षम नागरिकको परिकल्पनाका साथ राज्यले आफ्नो मुलुकका जनतालाई विभिन्न माध्यम रूपबाट आवश्यकता पूरा गर्ने नीति लिनुपर्छ र लिएको पनि छ। यसै क्रममा हाम्रो देशमा जल्दोबल्दो समस्याको रूपमा रहेको आयोडिनको कमीबाट हुने स्वास्थ्य समस्याहरूलाई आत्मसात् गरी नुनको माध्यमबाट नुनमा आयोडिन मिश्रण गरी सबै व्यक्तिसम्म पुर्याउने नीति सरकारले अंगीकार गरेको छ। त्यहीअनुसार कार्यान्वयनमा आउन नसक्दा यस्ता अनेक समस्या देखिएका हुन्। सरकार यसतर्फ सचेत र सक्रिय हुनु जरुरी छ।"
देउडा गीतको गहिराइ,"देउडा, यति मीठो र आत्मीय संस्कृति हो जसका कारण त्यस भूगोल मित्रका मानिसको अनुहार उज्यालो देखिन्छ। काली कर्णालीको समृद्ध संस्कृतिको नाम हो देउडा, द्यौणा। यो संस्कृतिको भूगोलभित्र यसबाहेक अरू थुप्रै आदिम संस्कृति अटाएका छन्। मांगल, फाग, सगुन, छैट, पैठ, हुड्केली, भारत, होरी, चाँचरी, रनपुतला भस्सो आदि। यी संस्कृतिले पनि काली कर्णाली प्रदेशको जनजीवनलाई सांस्कृतिक रूपमा वैभवशाली तुल्याएको छ। हरेक महिनामा दृश्य र अदृश्य संस्कृति र परम्पराले समाजलाई कतै न कतै प्रभाव पारिनै राखेको देखिन्छ। जनमानसमा लगभग परिचित भइसकेको विसुपर्व (नयाँ वर्षको पहिलो दिन) र गौरापर्व (भदौ महिनामा मनाइने नारी प्रधानपर्व)ले ती प्रेसका प्राचीन सांस्कृतिक सभ्यताको ऐनाको काम गरेको देखिन्छ। देउडा, यति मीठो र आत्मीय संस्कृति हो जसका कारण त्यस भूगोल मित्रका मानिसको अनुहार उज्यालो देखिन्छ। जसको रसस्वादनले समग्र समाजलाई गुलियो पारिदिन्छ। हरेक विधाका गीत यसमा अटाउने हुँदा हरेक वय र उमेरका नरनारीलाई प्रेमको भाव जगाउँछ, मातृभूमिप्रतिको स्नेह र आत्मीयता देखाउँछ। देउडा गीत कर्णाली र सुदूरपश्चिम प्रदेशमा मात्र किन सीमित ? देशका अन्य भूभागमा किन फैलन सकेको छैन ? यसबारे अनुसन्धान गर्नु, चर्चा र बहस गर्नु आवश्यक देखिन्छ। भूबनोटमा नेपाल सानो छ, तर यो देशको संस्कृति, भाषा र जनजातिको गरिमा विशाल छ। महाकवि लक्ष्मीप्रसाद देवकोटाको के नेपाल सानो छ ? मा हाम्रो देशको महत्त्व कति छ भन्नेबारे अर्थपूर्ण तरिकाले व्याख्या गरेबाट प्रष्टै थाहा हुन्छ। बुझ्नेलाई श्रीखण्ड न बुझ्नेलाई खुर्पाको बिँड भने जस्तै छ हाम्रो मातृभूमि। फूल लाउन्या नेपाल वाङ्ग्यो फूल क्यान फुल्दो होचैत्रका चाखुणी जन मन क्यान डुल्दो हो ? अर्थ सयपत्री, गोदावरी, मखमली फूलहरू ढकमक्कै फुलेको देखेर कवि, गीतकार आफैं प्रश्न गर्छन् यी फूलहरू पहिरने मानिस नेपाल (काठमाडौं) गएको छ, प्रिय फूल तिमी किन फुलिरहेछौं। जसरी चैत महिनाका उराठ र लामा दिनहरूमा च्याखुराहरू चारोका लागि डुलिरहन्छन्, त्यसैगरी यो मन पनि विरिक्तिएर किन डुलिरहन्छ। अपठित गीतकारले सुन्दर फूललाई प्रश्न गर्छ, वनमा डुल्ने च्याखुरासँग मनको तुलना गर्छ। यो भाव कसरी मनैबाट निस्केको होला। मनको आत्मीय साथी हो देउडा गीत। यो गीतले प्रकृतिसँग आफूलाई हराउँछ, समाजलाई संस्कृतिप्र्रति चेतनशील गराउँछ। प्रकृतिसँग आफूलाई हराउँछ, वर्तमान राजनीतिक क्षेत्रमा विश्वास र इमानदारिताको खडेरी परेको बेलामा देउडा गीतले भातृत्वको सन्देश दिन्छ : सज हिँड मौवाका रूख गाई नाद्या सरानीतमी मेरा गलीकण्ठ ताई मेरो परानी। कविले कल्पना गर्छ गाईमातालाई जंगलको बाटो कटाउनु छ, तारो भएकी ती गाई ब्याउने बाली छन्, जति हिँडे पनि यात्रा टुंगिन्न तर स्याउली सोतरका लागि नभै हुन्न। सँगैका साथी तिमी जतिसुकै टाढा वा निष्ठुरी भए पनि तिमी मेरा गलीकण्ठ (घाटी) हौं, तिमी मेरो प्राण हौं। देउडा, गीतमात्र होइनन्, पद्य कविता पनि हुन्। भावपक्ष गहिरो भएकाले देउडा कविले मात्र अर्थ बुझ्छ। सामान्यभन्दा कवि हृदय भएका स्रष्टाले देउडा कविताको जवाफ कवितामार्फत नै दिने गर्छ। जसलाई सामान्य व्यक्तिले गीतको प्रत्युत्तर पनि भन्ने गर्छन्। चेतनाको गहिराइमा डुबेपछि देउडागीत, गीतमा मात्र सीमित नभएर पद्य कविताका अंश हुन् भन्न पनि रुचाउँछु। यी गीत र कविताको उर्वर भूमि भनेकै वनजंगल हुन्। प्रकृतिले गीत जन्माएको हुन्छ। फरक छ कि सबै गीत कविता बन्दैनन्, सबै कविता गीत पनि बन्दैनन्। शब्द र भावले सन्तुलित विचार बोकेकाले मनका मखमलीपत्रमा गीतको बास हुन्छ। तिनै गीत खेलका रूपमा परिणत हुँदा मनोरञ्जनको माध्यम बन्छन्। तर, देउडा खेललाई मनोरञ्जन मात्रभन्दा संस्कृतिमाथि अन्याय हुन्छ। मनोरञ्जन र संस्कृति बराबरी रूपमा अनुभूत गर्न सकिन्छ। विसं १८१६ मा भएको सुगौली सन्धिअघिको नेपालको भूखण्ड कुमाउ, गडवाल र देहरादुनसम्म फैलिएको थियो। त्यहाँ नेपाली मूलका मानिसको बाक्लो बस्ती छ। देउडा संस्कृतिलगायत सुदूरपश्चिमको सशक्त संस्कृति ती ठाउँहरूमा पनि छताछुल्ल भएर पोेखिएको वर्तमानमा पनि देख्न पाइन्छ : सोर् भन्नु पिथौरागढ भण्डी टनकपुरम भन्या खेल खेल्न लाग्याँ क्याछ तम्रो सुर पिथौरागढ, हलद्वानी आदि क्षेत्रलाई समग्र रूपमा सोर भनिन्छ। जहाँ नेपाली कामको खोजीमा बर्सेनि पुगेका हुन्छन्। जसरी उत्तरी भारतको व्यापारिक केन्द्र टलकपुरमा नेपालीहरू काम गर्छन्। कुनै बेला ती ठाउँहरूमा पनि नेपाली भाषा र संस्कृति अटाएको थियो : कुमाउको झगडी जग्गा गैझ डोटी डोटीआधा कर्म हिरामोती आधाकर्म खोटी।भनिन्छ सुगौली सन्धि अघिसम्म कुमाउका बासिन्दाहरूको प्रशासनिक कार्य पनि डोटी जिल्लाले हेर्ने गथ्र्याे। पश्चिमको प्रमुख प्रशासकीय केन्द्र डोटीलाई गौणा पनि भनिन्थ्यो। देहरादुन, गडवाल र कुमाउका मानिस पनि डोटीको प्रशासनप्रति भरभरोसा राख्थे। काली कर्णालीको समृद्ध संस्कृतिको नाम हो देउडा, द्यौणा। यो संस्कृतिको भूगोलभित्र यसबाहेक अरू थुप्रै आदिम संस्कृति अटाएका छन्। मांगल, फाग, सगुन, छैट, पैठ, हुड्केली, भारत, होरी, चाँचरी, रनपुतला भस्सो आदि। डोटीको न्याय हालको सर्वाेच्च अदालतझंै सम्मानित दियो। जग्गासम्बन्धी मुद्दामा जित्ने मानिसको भाग्य हीरामोती जस्तै र हार्नेको चाहिँ खोटी कर्म जस्तै भएको छ भनी गीतमा व्याख्या गरिएको पाइन्छ। इतिहासलाई सम्झाउने मात्र नभएर नेपालको अधीनमा रहेको हालको भारतको उत्तराखण्डको खेतीपाती र फलफूल सम्झेर आँसुकवि एवं देउडा गीतांगीले उल्लेख गरेका छन् : ताल स्याउ अलमोडा आलु रानीखेत केलासम्झन्छु धुणुक्क रुन्छु साई सम्झ्याका बेला। कामको खोजीमा बझाङ, बाजुरा, डडेल्धुरा, बैतडी, कालीकोट, जुम्ला दैलेखलगायत धेरै जिल्लाका युवामाथि उल्लेखित ठाउँमा जाने गर्छन्। त्यहाँ ६७ महिना भारी बोकेर पैसा कमाउँछन्। वर्षाैंदेखिको यो चलन विद्यमान छ। घरमा जहानपरिवार छोडेर गएपछि श्रीमतीले साई (श्रीमान्) सम्झेर धुरुक्क आँसु निकाली रुने गर्छिन्। अकुल्याई (सम्झना) लाग्छ भन्ने कुरा गीतमा उल्लेख गरेको पाइन्छ। नैनीताल क्षेत्रमा स्याउ, अलमोडा आलु, रानीखेत केराका लागि प्रख्यात छ भनी गीतमा बताइएको छ। देउडा, सामान्य नभएर गहनभाव र अर्थ बोकेका साहित्यिक र वस्तुपरक गीतहरू हुन्। देखेको भरमा र सुनेको आधारमा देउडाको धर्म राखी गीत तयार पार्नुलाई हल्का रूपमा लिन हुँदैन। एकातिर भाषाको संरक्षण भएको देखिन्छ भने अर्काेतिर मौलिक संस्कृतिको विस्तार भएको पाइन्छ गीतमा :शिवजी शिवका स्थान जोगी बस्या ध्यानएकै सूर्य घाम ताप्दा छौं भेट हुँदैन क्यान ? ४० सालमा रेडियो नेपालमा रेकर्ड गरेको यो गीत अर्थपूर्ण छ। भगवान् पशुपतिनाथको मन्दिरमा शिवजी हुनुहुन्छ। पशुपतिनाथ मन्दिरको वरिपरि स्वदेश र विदेशबाट आएका सयौं साधुसन्त र जोगीहरू ध्यानमा बसेका देखिन्छन्। वर्षभरिका चाडपर्व घरमा भित्रिन्छन् तर आफन्त र परिवारजन विदेशमा छन्। एउटै सूर्यको घाम तापेर पनि भेट न हुनु कस्तो अनौठो भएको छ। यस गीतले दार्शनिक पक्ष ओगटेको बताउँछन् प्रसिद्ध नियात्राकार प्रतीक ढकाल। सुदूरपूर्वका बुद्धवीर लामा, सूर्य थुलुङ, कविता आले, मानसिङ थुलुङ, लंका गोले, कुवेर राई, गणेश रसिक, शम्भु राई, हिरण्य भोजपुरे, उषाकिरण अधिकारीलगायत (३८४० को दशकका)ले पंक्तिकारद्वारा स्वरबद्ध देउडा गीत सुनेर रेडियो नेपालमा यस्ता गीत भित्रिनु दुर्लभ कार्य भएको टिप्पणी गरेका थिए। लोचन भट्टराई, कविता आले, जानकी भट्टराईले त मेहनतका साथ केही देउडा भाका पस्केका छन्। देउडा भूमिबाहेक अन्य कुन कुन कलाकारले मीठो स्वर भरेर सुदूरपश्चिम र कर्णालीलाई गुन लगाएका छन् :ठोरै ठोरै पुलिस बस्या वनवासाका पुलघर झाउकी यै बसौंकी भन् पदम्का फूल। यो घटना प्रधान गीत हो। नेपालभारतको बीचमा बग्ने महाकाली नदीमा शारदा ब्यारेज छ। जुन ब्यारेज इष्ट इन्डिया कम्पनीले सन् १९२८ मा बनाएको थियो। ३४ गेट रहेको सो ब्यारेजलाई वनवासाको पुल पनि भनिन्छ। भारतीय प्रहरीले नेपाली यात्रुमाथि निगरानी राखेर दु :ख दिने गर्छन्। एउटा गीतकारले उनीहरूको सम्मान गर्दै पदमको फूलको उपमा दिएर भन्छ तपाईंहरू नै निधो गर्नुहोस् म स्वदेश (घर) जाऊँ या यही ठाउँ (भारत)मा बसौं ? कति अर्थ लुकेको छ यो गीतमा ! कति मर्यादाका शब्द अटाएका छन् यी देउडा गीतमा ?"
संघीयताको उदाहरण हो कर्णाली प्रतिष्ठान,"दुर्गमको ठूलो अस्पताल भनेर चिनिने कर्णाली स्वास्थ्य विज्ञान प्रतिष्ठानले कसरी सेवा प्रवाह गरिरहेको छ ? कालीकोटका २ वटा नगरपालिका रास्कोट र तिलागुफामा नगर अस्पताल र दैलेखको राकमस्थित अस्पतालमा हाम्रै चिकित्सकद्वारा सेवा प्रवाह भइरहेको छ। बाजुराको कोल्टी पीएचसीमा हाम्रो प्रसूति रोग विशेषज्ञमार्फत सेवा प्रदान भइरहेको छ। यसका साथै प्रतिष्ठानले एमबीबीएस, एमडीएमएसलगायत चिकित्सा, नर्सिङ र जनस्वास्थ्यका विभिन्न १३ वटा विषयमा अध्ययन अध्यापनसमेत गराइरहेको छ। प्रतिष्ठानको परिकल्पना कसरी भयो ? यसले गति लिन कति समय लाग्यो ?अन्तरिम संविधान २०६३ बमोमिज २०६८ सालमा बनेको ऐनमार्फत प्रतिष्ठान स्थापना भएको हो। यो तत्कालीन संविधानसभा सदस्य नरेश भण्डारीको नेतृत्वमा बलबहादुर महतलगायतको सर्वपक्षीय पहल समिति बनाएर प्रतिनिधिसभामा विधेयक पेस गर्दा पारित भयो। त्यसपछि २०६८ सालमा यसको स्थापना भयो। स्थापनाको अनवरत १० वर्षमा आएर एमबीबीएस, एमडीजीपी, बीएन, बीएमएस, बीपीएच, बी फर्मालगायतका कार्यक्रमहरू सञ्चालन गर्न सफल भएका छौं। चाँडै एमएन, बीएससी नर्सिङलगायतका कोर्स सुरु गर्दैछौं। प्रतिष्ठानको खास महत्व के छ ? कर्णाली स्वास्थ्य विज्ञान प्रतिष्ठान देशको मात्र नभई विश्वव्यापी रूपमा पिछडिएका क्षेत्र, समुदाय र भूगोलको चिकित्सा क्षेत्रकै मानक हो। त्यसैले यस प्रतिष्ठानले स्वास्थ्य क्षेत्रको गौरवको आयोजना बनाउन सम्बन्धित निकायसँग अनुरोध गरेको छ। यसका महत्वपूर्ण र वैज्ञानिक आधार छन्। नेपालको संविधानले परिकल्पना गरेको स्वास्थ्यमा समान पहुँच, निःशुल्क उपचार, स्रोतहरूमा समतामूलक वितरणतगायतका कुराहरूको व्यावहारिक कार्यान्वयन गर्ने निकाय भनेकै यो प्रतिष्ठान जस्ता निकायहरू हुन्। आज पनि कर्णाली प्रदेशमा कुपोषित बालबालिकाको संख्या ३५ प्रतिशत छ। एक बिरामीलाई कर्णालीबाट रेफर भएर काठमाडौंमा उपचार गराउनुभन्दा प्रतिष्ठानमै उपचार गर्दा कम्तीमा १० गुणा रकम बचत हुन्छ। यस प्रतिष्ठानका चिकित्सहरूले बिरामीलाई राम्रो व्यवहार गर्दैनन् भन्ने छ नि ?डाक्टर पनि मान्छे नै हुन्। उनीहरूबाट गल्ती हुन्छ। त्यसलाई रचनात्मक रूपमा सुझाव दिएर सुधार गर्न सकिन्छ। प्रायः मुलुकभरि नै चिकित्सकप्रति बिरामीको असन्तुष्टि आइरहन्छ। यो समस्या प्रतिष्ठानकै मात्र होइन। विगतको जस्तो पनि अवस्था छैन। सुधार हुँदै आएको छ। यस प्रतिष्ठानबाट उत्पादन भएका विशेषज्ञहरू अवसरका लागि बाहिर जाने र कर्णालीमा सधैं विशेषज्ञ अभाव भनेर समचार लेख्नुपर्ने अवस्था त आँउदैन नि ?प्रतिष्ठानको ऐनअनुसार पिछडिएका कर्णाली र सुदूरपश्चिमका नौवटै जिल्लाका ४५ प्रतिशत आरक्षणको व्यवस्था गरिएको थियो। तर, चिकित्सा शिक्षा ऐन आइसकेपछि सो प्रावधान हट्यो। मैले यी कुरा सरोकारवाला सबैलाई निरन्तर भनिरहेकै छु। तर, दुर्भाग्य यस प्रतिष्ठानबाट पनि अमेरिका पठाउन चिकित्सक उत्पादन गर्ने मेकानिज्म बनिरहेको छ। तपाईंमार्फत सरकार, चिकित्सा शिक्षा आयोग तथा सरोकारवाला सबैलाई प्रतिष्ठान विशेष पृष्ठभूमि र भिजनले निर्माण भएको प्रतिष्ठान रहेकाले कम्तीमा १० प्रतिशत उक्त पिछडिएको भेगका विद्यार्थीबीच प्रतिस्पर्दा गराउँदा कर्णालीमा विशेषज्ञ फर्किने अवस्था हुन्थ्यो भन्न चाहन्छु। यसका लागि राष्ट्रिय पहल आवश्यक छ। तपाईँको नेतृत्वमा प्रतिष्ठानले केके कामको सुरुआत गरेको छ ?म उपकुलपति हुनुअघि हाडजोर्नी विभाग प्रमुख, सिनेट सदस्य र अस्पताल निर्देशक भएर काम गरेँ। कर्णालीका १० बटै जिल्लामा अप्रेसन समिति, स्वास्थ्य शिविरहरू चलायौं। ४ वर्षअघि २ महिनाकै अन्तरालमा करिब २२ हजार बिरामीको निःशुल्क उपचार र करिव ३ सय बिरामीको अप्रेसन स्वास्थ्य शिविरकै माध्ययमबाट गरिएको थियो। प्रतिष्ठानले आफ्नो काम, कारबाही र प्रगति विवरण सार्वजानिक गरेको छ ?मुलुकभरिका मेडिकल कलेजहरूले सार्वजानिक सुनुवाई गर्ने चलन त छैन। सामाजिक लेखा परीक्षणका हिसाबले हामीले नागरिक वडापत्र ठूलो रूपमा टाँसेका छौं। सूचनाको हकको सुनिश्चितताका लागि प्रवक्ताको व्यवस्था गरेका छौं। आगामी दिनहरूमा सबै विवरण सार्वजनिक गर्छौं। कर्णालीमा जनशक्तिको अभाव र प्रभावकारी सेवा प्रवाह भएन भन्ने गुनासो छ नि ? जिल्ला अस्पतालहरूको जनशक्ति र सेवा प्रभावकारी बनाउन मूल जिम्मेवारी प्रदेश सरकारको हुन्छ। प्रदेश सरकारको समन्वयमा यस प्रतिष्ठानले हुम्ला, बाजुरा, मुगु, कालीकोट, दैलेखको राकमलगायत क्षेत्रमा सेवा निरन्तर दिएको छ। विगतमा रुकुम, जाजरकोट, सुर्खेत प्रदेश अस्पताल, दैलेखलगायत क्षेत्रमा आवश्यकताका आधारमा जनशक्ति परिचालन गरी सेवा प्रवाह गरेका थियौं। त्यसको गुणस्तरका लागि सरकारले आवश्यक बजेट व्यवस्थापन र सेवा प्रवाहको गुणस्तर मापन गर्नुपर्छ। कर्णालीमा स्वास्थ्य क्षेत्रको विकास गर्न सरकारले के कुरामा ध्यान दिनुपर्ला ? राजनीतिक नेतृत्वले वास्ता नगर्दा समस्या छ। इतिहासमै पहिलोपटक संघीय सरकारमा कर्णालीकै जनार्दन शर्मा अर्थमन्त्री हुँदा प्रतिष्ठान जुम्लामा पुँजीगत बजेट शून्य भयो। त्यसैले राजनीतिक नेतृत्व पनि सकारात्मक हुन आवश्यक छ। खासमा जनशक्तिको उचित व्यवस्थापन लोक सेवामार्फत पदपूर्ति, विशेषज्ञ चिकित्सकको हकमा तलब सुरक्षा र करिअर अभिवृद्धिबारे विशेष व्यवस्था, राजनीतिक हस्तक्षेप बन्द हुुनुपर्छ। र, नियम कानुन लागू गर्नुपर्छ। कर्णालीको स्वास्थ्य सुधारमा सरकार कहाँकहाँ चुकेको जस्तो लाग्छ ? स्थानीय सरकारदेखि प्रदेश र संघीय सरकारसम्म बजेटमा स्वास्थ्यलाई प्राथामिकतामा नराखेको अवस्था छ। स्वास्थ्य संस्थामा राजनीतिक हस्तक्षेप बढी छ। जिल्ला अस्पतालको क्षमता वृद्धि हुन सकिरहेको अवस्था छैन। राम्रो र गुणस्तरको जनशक्तिलाई कर्णालीमा आकर्षण गर्न सकेको अवस्था छैन। सरकारको स्वास्थ्य हेर्ने मन्त्रालयमा विज्ञ समूहको अभाव छ। यस क्षेत्रमा नितान्त गलत व्यक्तिको हालीमुहाली छ। संस्थाहरूमा संगठित भ्रष्टाचार रोक्न सकेको अवस्था छैन। यस्ता विषयमा सबै तहका सरकार चुकेका छन्। स्वास्थ्य सेवामा कर्णालीवासीको पहुँच कत्तिको छ ? हात भाँचिएको बिरामी ३ दिन पैदल हिँडेर प्रतिष्ठानमा आउनुहुन्छ। संविधानमा लेखिएको छ : समतामूलक पहुँच स्वास्थ्य सेवामा। वास्तवमा संघीयता आएको कर्णालीको हकमा सुर्खेतका लागि होइन। हुम्लाको लिमी, रिप, डोल्पाको फोक्सन्डो, मुखुरी, कार्मारोङ, जाजरकोटको बारेकोटको लागि हो। तर, यहाँ त सुर्खेतको जग्गाको मूल्य वृद्धि गर्न मात्र संघीयता आए जस्तो देखिन्छ। वास्तवमा यो प्रतिष्ठानको स्थापना नै संघीयताको सुन्दर उदाहरण हो। तर, दुःखद कुरा भित्री रूपमा स्वास्थ्यमा कर्णालीका नागरिकको पहुँच निकै कम छ। प्रतिष्ठानले तत्कालीन र दीर्घकालीन धेरै योजनाहरू बनाएर अगाडि बढिरहेको छ। प्रस्तुति : बिस्नप्रसाद न्यौपाने"
वायुसेवा निगमका दुई महिला पाइलटको पहिलो अन्तर्राष्ट्रिय उडान,"काठमाडौं : राष्ट्रिय ध्वजावाहक नेपाल वायुसेवा निगम (नेपाल एयरलाइन्स) का दुई महिला विमानचालक (पाइलट) ले पहिलो अन्तर्राष्ट्रिय उडान गरेका छन्। निगमको उडान इतिहासमै पहिलो पटक महिला पाइलटले अन्तर्राष्ट्रिय उडान (काठमाडौंदेखि दुबई) भरेका हुन्। पाइलटद्वय भावना पन्त र कोपाइलट सिर्जना राउतको टोलीले आज काठमाडौंदुबईका लागि अन्तर्राष्ट्रिय उडान गरेको निगमका प्रवक्ता अर्चना खड्काले जानकारी दिए। 'पाइलटद्वय भावना पन्त र सिर्जना गिरीले पहिलो पटक अन्तर्राष्ट्रिय उडान गर्नुभएको हो, निगमको उडान इतिहासमा यो पहिलो रेकर्ड पनि हो, आन्तरिकमा महिला पाइलटले उडाएको रेकर्ड छ, तर, अन्तर्राष्ट्रियमा यो पहिलो हो', उनले भने। निगमका अनुसार दुई महिला पाइलटले निगमको एयरबस ए३२० जहाज शनिबार राति ११ बजे काठमाडौंबाट दुबईका लागि उडान भरेका हुन्। उनीहरू दुबईबाट यात्रु लिएर बुधबार बिहान काठमाडौं फर्कने उडान तालिका रहेको छ। बुधबार अन्तर्राष्ट्रिय महिला दिवसका दिन यो उडानमा सम्पूर्ण चालक दलका सदस्यहरू महिला हुने जनाइएको छ। निगमसँग अन्तर्राष्ट्रिय उडानमा चारजना न्यारोबडीमा र एक जना वाइडबडीमा गरी पाँच जना महिला पाइलट छन्।"
खैरे खोलामा बोलेरो दुर्घटना हुँदा १५ जना घाइते,रामेछाप: दोरम्बा शैलुङ गाउँपालिका५ को खैरेखोलामा भएको दुर्घटनामा १५ जना घाइते भएका छन्। । रजमनटारबाट जागुतर्फ बिहेको जन्ति लिएर जाँदै गरेको बा ८ च ७२७३ नम्बरको बोलेरो दुर्घटनामा परेको हो। ब्रेक फेल भएर अनियन्त्रित हुदाँ गाडी सडकको बीचमा पल्टिएको थियो। गाडीमा सवार २५ जनामध्ये १५ जना घाइतेलाई थप उपचारका लागि काठमाडौं पठाइएको र १० जना सामान्य उपचारपछि घर फर्किएको इलाका प्रहरी कार्यालय टोकरपुरले जनाएको छ।
होलीमा हाजिरीजवाफ,महोत्तरी : होली पर्वका अवसरमा औरही नगरपालिकास्थित विषहरामाई बचत तथा ऋण सहकारी संस्थाले हाजिरीजवाफ प्रतियोगिता सञ्चालन गरेको छ। संस्थाले सञ्चालन गरेको सो प्रतियोगितामा सनराईज ईंगलिश बोर्डिग स्कुल प्रथम भएको छ। स्थानीय रामविलाश चन्देश्वर यादव जनता मावि टिम्कियामा सम्पन्न भएको सो हाजिरीजवाफ प्रतियोगितामा रामविलाश चन्देश्वर जनता मावि दोस्रो र चिल्ड्रेन ग्लोरी मावि तेस्रो स्थान हासिल गरेका छन्। नगरभरिका ६ वटा मावि सहभागी रहेको सो प्रतियोगितामा चार सामुदायिक र २ निजी विद्यालयले सहभागिता जनाएको संस्थाका सचिव रामनारायण साहले जानकारी दिए।
इच्छा विपरित रंग लगाए कारबाही हुने,"पोखराः रंगको पर्व होलीमा शुभकामना साटासाट गरेर मनाउन जिल्ला प्रशासन कार्यालय कास्कीले अनुरोध गरेको छ। रंगको माध्यमबाट खुशी साटासाट गर्ने पर्व फागु पूर्णिमा २०७९ को शुभकामना दिँदै जिल्ला प्रशासन कार्यालय कास्कीले हर्सोल्लासका साथ चाड मनाउन आग्रह गरेको छ। पर्व मनाउने क्रममा कसैको इच्छा विपरित रंग नदल्न पनि आग्रह गरेको छ। जिल्ला प्रशासनले जारी गरेको विज्ञप्तिमा भनिएको छ, 'पर्व मनाउने नाममा व्यक्तिको इच्छा विपरित जथाभावी रंग दल्ने, लोला हान्ने, बाटो अवरोध गरी सवारी साधनबाट रकम असुल्ने, सर्वाजनिक ठाउँमा होहाल्ला गर्ने जस्ता काम नगर्न सूचित गरिन्छ।' सूचनाको अवज्ञा भए कानून बमोजिम कारबाही हुने जिप्रका कास्कीले जनाएको छ।"
होलीमा इच्छा विपरीत रंग दले कारवाही,"बागलुङ : होलीमा कसैको इच्छा विपरीत रंग दले कारवाही गरिने जिल्ला प्रशासन कार्यालय बागलुङले जनाएको छ। आइतबार एक सूचना जारी गर्दै बागलुङका निमित्त प्रमुख जिल्ला अधिकारी गणेश प्रसाद पौडेलले इच्छा विपरीत रंग दले कारवाही गर्ने चेतावनी दिएका हुन्। प्रशासनले फागु पूर्णिमा (होली पर्व)को शुभकामना दिँदै होली पर्व मनाउने क्रममा व्यक्तिको इच्छा विपरीत जथाभावी रंग दल्ने, लोला हान्ने तथा पानी छ्याप्ने, बाटो ढुकेर बढुवालाई रंग लगाउने, मादक पदार्थ सेवन गरी सवारी चलाउने, सार्वजनिक स्थलहरूमा होहल्ला गरी सार्वजनिक शान्ति व्यवस्थामा खलल पुर्याउने जस्ता कार्य नगर्न अनुरोध गरेको छ। प्रशासनले कानून विपरीतका गतिविधिहरू गरेमा वा गराएको पाइएमा कडा कारवाही गर्ने चेतवनी समेत दिएको छ। यस्तै जिल्ला प्रहरी कार्यालय बागलुङले समेत सभ्य, सुरक्षित र मर्यादित भएर होली मनाउन आह्वान गरेको छ। प्रहरीले सूचना जारी गरेर होली पर्वको नाममा उशृङ्खल क्रियाकलाप नगरी, सभ्य,शिष्ट, स्वास्थ्यकर र मर्यादित तबरले मनाउन अनुरोध गरेको छ। प्रहरीले अपरिचित मानिसहरूको सहुमका होली नखेल्न र आत्मीय रूपमा नजिक भएका व्यक्ति वा आफन्तसँग मात्र होली खेल्न आह्वान गरेको हो। यस्तै लोला, कालो मोसो, केमिकल र फोहोरपानी प्रयोग नगर्न, छाला तथा आँखामा असर गर्ने केमिकल रंगको प्रयोग नगर्न, मादक पदार्थ तथा लागु पदार्थ सेवन गरी सवारी साधन नचलाउन प्रहरीले आह्वान गरेको छ। प्रहरीले रेलिङ नभएको घरको छतमा तथा सडकमा होली नखेल्न, ट्राफिक नियमको पूर्ण पालना गरी आफू बच्न र अरूलाई बचाउन, महंगा गरगहना लगाएर होली नखेल्न, अपरिचित व्यक्तिले दिएको खानेकुरा नखान बाटोमा टोरी टागेर चालक तथा सवारी धनीसँग पैसा नमाग्न, भीड हुने स्थानमा पाकेटमार, लुटपाट तथा स्नेचिङ जस्ता घटनाहरू हुने सम्भावना हुने ठाउँमा सावधान रहन प्रहरीले आह्वान गरेको छ। प्रहरीले होली पर्वलाई सभ्य बनाउन आह्वान गर्दै नियम विपरीत काम गरेमा कानुन बमोजिम सजाय तथा जरिवाना हुने चेतावनी समेत दिएको छ।"
जाजरकोटमा झाडापखालाबाट एक जनाको मृत्यु,जाजरकोट : झाडापखालाबाट जाजरकोटमा एक जनाको ज्यान गएको छ। समयमा उपचार नपाउँदा जुनीचाँदे गाउँपालिका७ का ५१ वर्षीय जयबहादुर रोकामगरको ज्यान गएको हो। जयबहादुरलाई झारावान्ता भएपछि उपचारका लागि स्थानीय रजुतरा सामुदायिक स्वास्थ्य इकाईमा लगिएको थियो। त्यहाँ औषधि नभएपछि बिरामीलाई फर्काएर घर ल्याईयो। घरेलु उपचार गरियो तर निको भएन। अन्तमा उनको ज्यान गयो स्थानीय राजेन्द्र रोकामगरले भने समयमा उपचार पाएको भए उनको अकालमा ज्यान जाने थिएन। मृतकका छोरा १४ वर्षीय अनमोल रोकामगर पनि झाडापखालाले सिकिस्त बिरामी भएका छन्। उनको अवस्था जटिल भएपछि जिल्ला प्रशासन कार्यालयको पहलमा थप उपचारका लागि सुर्खेत पठाइएको जाजरकोटका प्रमुख जिल्ला अधिकारी अन्जन न्यौपानेले दिए। मौसम परिवर्तनसँगै खानपानमा ध्यान नदिँदा झाडापखालाको समस्या देखिने गरेको जाजरकोट अस्पतालका डाक्टर औसरसिंह राठौरले बताए। फुड प्वाइजनिङका कारण पनि झाडापखाला भएको हुन सक्ने भएकोले सबैलाई सचेत रहन डाराठौरको सुझाब छ।
सोमबार दिउँसो देशका तीनवटा प्रदेशमा वर्षा हुने,"काठमाडौं : सोमबार दिउँसो देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, गण्डकी र सुदूरपश्चिम प्रदेशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। लुम्बिनी प्रदेशका तराईका थोरै स्थानहरूमा हावाहुरीको सम्भावना रहेको छ। सोमबार राति कोशी प्रदेश र गण्डकी प्रदेशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ।"
हटाइए १५ सय दोहोरो मतदाता,"नुवाकोट : नुवाकोटमा दोहोरो सूचीमा रहेका एक हजार पाँच सय मतदाता सूचीबाट हटेका छन्। मतदाता नामावली अद्यावधिक गर्ने क्रममा दोहोरो मतदाता नामावली भएकाको सूचीबाट नाम हटाइएको हो। जिल्ला निर्वाचन कार्यालय नुवाकोटका अनुसार दोहोरो मतदाता, निधन भएका, नाम फरक, दुई स्थानीय तहमा नामावली रहेको लगायत त्रुटि सच्याउने क्रममा नामावलीबाट सो संख्यामा मतदाता हटाइएका हुन्। जिल्लाका १ हजार ५ सय दोहोरो मतदाताको नामावली हटाइएको कार्यालय प्रमुख जयप्रसाद गौतमले जानकारी दिए। कार्यालयले सञ्चालन गरेको मतदाता नामावली अद्यावधिक सम्बन्धी अन्तर्क्रिया कार्यक्रममा उक्त जानकारी दिइएको हो। मतदाताले आफ्नो विवरण अनलाइनबाटै अद्यावधिक गर्न सक्ने प्रमुख गौतमले जानकारी दिए। कार्यालयका अनुसार जिल्लामा २ लाख ४० हजार २ सय ७८ जना मतदाता छन्।"
स्ववियु निर्वाचनको तयारीमा जुटे विद्यार्थी,"तानसेन : संसदमा राष्ट्रपति निर्वाचनको चटारो परेको बेला जिल्ला जिल्लामा भने स्ववियु निर्वाचनको चटारो बढेको छ। आउँदो चैत ५ गते हुने स्वतन्त्र विद्यार्थी युनियनको निर्वाचनका लागि पाल्पामा विद्यार्थीहरूको चहलपहल बढेको छ। पाल्पाको त्रिभुवन बहुमुखी क्याम्पसमा स्ववियु निर्वाचनका लागि ८ विद्यार्थी संघ संगठनले संस्था दर्ता गराएका छन्। त्रिभुवन बहुमुखी क्याम्पस तानसेनमा नेपाली कांग्रेस निकट नेपाल विद्यार्थी संघ, नेकपा एमाले निकट अखिल नेपाल राष्ट्रिय स्वतन्त्र विद्यार्थी युनियन, नेकपा माओवादी केन्द्र निकट अखिल नेपाल राष्ट्रिय स्वतन्त्र विद्यार्थी युनियन क्रान्तिकारी, राष्ट्रिय प्रजातन्त्र पार्टी निकट राष्ट्रिय प्रजातान्त्रिक विधार्थी संगठन, राष्ट्रिय जनमोर्चा निकट अखिल नेपाल राष्ट्रिय स्वतन्त्र विद्यार्थी युनियन छैटौं, नेकपा एकीकृत समाजवादी निकट अखिल नेपाल राष्ट्रिय स्वतन्त्र विद्यार्थी युनियन, नेकपा माओवादी बहुमत पाटी निकट अखिल नेपाल राष्ट्रिय स्वतन्त्र विद्यार्थी युनियन क्रान्तिकारी विद्यार्थी संघ संगठनदेखि स्वतन्त्र समूहका रूपमा असंलग्न विद्यार्थी युनियनले निर्वाचनका लागि संस्था दर्ता गरेका छन। सबै संघसंगठनका संयोजकहरूले क्याम्पसको निर्वाचन कार्यालयमा पुगी रितपूर्वक संस्था दर्ता गराएको सहायक निर्वाचन अधिकृत पुष्कर आचार्यले जानकारी दिए। त्रिभुवन बहुमुखी क्याम्पस पाल्पाले आउँदो चैत ५ गते स्ववियु निर्वाचनका लागि फागुन १९ गते संघ, संगठन, समूह दर्ता, फागुन २१ गते मतदाता सूची प्रकाशित, फागुन २५ गते मतदाता सूचीउपर दाबी विरोध, छानबिन तथा अन्तिम नामावली प्रकाशन, फागुन २६ गते प्रत्यक्ष तर समानुपातिकतर्फ उम्मेदवारहरूको मनोनयनपत्र वितरण कार्यक्रम रहेको निर्वाचन अधिकृत जीवनबहादुर थापाले बताए। यसैगरी फागुन २७ गते उम्मेदवारहरूको मनोनयन पत्र दर्ता, फागुन २८ गते उम्मेदवार विरुद्धको दाबी विरोध गर्ने र छानबिन गरी उम्मेदवारको नामावली प्रकाशन गर्ने, फागुन २९ गते इच्छुक उम्मेदवारको नाम फिर्ता लिने र अन्तिम उम्मेदवारको नामावली प्रकाशित गर्ने र चैत ५ गते मतदानको कार्यतालिका रहेको क्याम्पस प्रमुख टंकप्रसाद भट्टराईले जानकारी दिए। त्रिभुवन बहुमुखी क्याम्पसमा १९ वर्षपछि स्ववियु निर्वाचन हुन लागेको हो। यसअघि २०६५ सालमा भएको निर्वाचनमा नेविसंघका हरिबोल भट्टराई स्ववियु सभापतीमा निर्वाचित भएका थिए। त्रिभुवन बहुमुखी क्याम्पस तानसेनबाहेक शहिद बहुमुखी क्याम्पस रामपुर, उद्धबुद्ध कलेज पूर्वखोला र माण्डव्य बहुमुखी क्याम्पस दमकडा तानसेनमा स्ववियु निर्वाचन हुँदै छ। एक्ला एक्लै वा गठवन्धन गरेर स्ववियु निर्वाचन जित हासिल गर्न विधार्थी संघसंगठनका नेतादेखि ठूला पार्टी नेताहरू आन्तरिक तयारदेखि मत जोड घटाउमा सक्रिय भएका छन्।"
"ओखलढुंगाको दियालेमा बोलेरो दुर्घटना : २ को मृत्यु, ९ गम्भीर",काठमाडौं : ओखलढुंगाको चिसंखुगढीमा भीरबाट बोलेरो खस्दा दुईजनाको घटनास्थलमै मृत्यु भएको छ भने ९ जना गम्भीर घाइते भएका छन् । चिसंखुगढी गाउँपालिका ३ चापाकोटबाट जिल्ला सदरमुकामतर्फ ११ जना यात्रु लिएर जाँदै गरेको १ ज ८४७३ नम्बरको बोलेरो आइतबार बिहान दियालेमा दुर्घटना भएको जिल्ला प्रहरी कार्यालय ओखलढुंगाले जनाएको छ । मृत्यु हुनेमा मिनबहादुर श्रेष्ठ र भक्त बहादुर थापा रहेको प्रत्यक्षदर्शी राजु शर्माले जानकारी दिए । गम्भीर घाइते सबैलाई उपचारका लागि नेपाली सेनाको हेलिकोप्टरमार्फत काठमाडौं ल्याइने तयारी भइरहेको छ । क्षमताभन्दा बढी यात्रु बाकेका कारण उकालोमा दुर्घटना भएको हुनसक्ने प्रहरीको अनुमान छ। घाइते अधिकांशको टाउकोमा चोट लागेको प्रत्यक्षदर्शीले शर्माले बताए ।
कर्णालीको आफ्नै प्रयोगशाला,वीरेन्द्रनगर : कर्णाली प्रदेशको आफ्नै प्रयोगशाला सञ्चालनमा आएको छ। विगतमा कुनै पनि रोगको परीक्षण गर्न यहाँ प्रयोगशाला नहुँदा प्रदेश बाहिर पठाउनुपर्ने समस्यालाई मध्यनजर गर्दै प्रदेशको आफ्नै प्रयोगशाला सञ्चालनमा ल्याएको हो। शुक्रबार कर्णाली प्रदेशका सामाजिक विकासमन्त्री टेकराज पछाईंले प्रदेश जनस्वास्थ्य प्रयोगशालाको उद्घाटनसमेत गरेका थिए। मन्त्री पछाईंले प्रदेश जनस्वास्थ्य प्रयोगशालालाई थप उपकरणयुक्त बनाई गुणस्तरीय सेवा प्रदान गराउन थप पहल गरिने बताए।उनले प्रयोगशाला सञ्चालनमा आएपछि प्रदेशभित्रै परीक्षण तथा अनुसन्धान गर्न सहयोग पुग्ने भन्दै उनले प्रयोगशालालाई अन्वेषण केन्द्रका रूपमा पनि विकसित गर्न जरुरी रहेको बताए। प्रदेश प्रयोगशाका निर्देशक वृषबहादुर शाहीले यहाँबाट जनस्वास्थ्य सम्वन्धी रोगको छिटो पहिचान गरी रोग नियन्त्रणमा सहज हुने बताए। उनले अब अन्य प्रदेशमा परीक्षण हुन नसकेको काम पनि यही प्रयोगशालाबाट गर्ने गरी यसलाई व्यवस्थित बनाइने बताए। उनका अनुसार अब कुनै पनि रोगको परीक्षण गर्न प्रदेश बाहिर बाहिर जानुपर्ने छैन। कार्यक्रममा कर्णाली प्रदेशका पूर्वसामाजिक विकासमन्त्री यज्ञबहादुर बिसीले आफ्नो कर्णाली प्रदेशमा आफ्नै प्रयोगशाला बनाउन विगतको सरकारले प्राथमिक्ता दिएको बताउँदै अहिले प्रयोगशाला संचालनमा आउदा निकै खुसी लागेको बताए। उनले यसलाई सुविधायुक्त बनाउन प्रदेश सरकारले थप उपकणको व्यवस्थापन गर्न जरुरी रहेको औंल्याए।
वन पैदावार समितिका कर्मचारी सात महिनादेखि तलबविहीन,"काठमाडौं : वन तथा वातावरण मन्त्रालयअन्तर्गको वन पैदावार विकास समितिका कर्मचारीले गत भदौदेखिको तलब पाउन सकेका छैनन्। आफ्नो उत्पादित वन पैदावार बिक्री गरी कर्मचारीको तलबभत्ता व्यहोर्दै आएको समितिले गत असार १६ मा ल्याइएको नयाँ वन नियमावलीको परिभाषाअनुसार काठ, दाउरा बिक्री गर्न नसकेपछि समस्या उत्पन्न भएको जनाएको छ। समितिअन्तर्गतका सागरनाथ वन विकास परियोजना र रतुवामाई वृक्षरोपण आयोजनाबाट उत्पादन हुने टिक, सिसौँ, कर्मा, जामुन, अस्ना, टुनी, शिरिष, भुडकुल, गुटेल, बाँझीआदि प्रजातिका बल्लाबल्लीको राजस्व दर नयाँ वन नियमावलीमा उल्लेख गर्न छुट भएकाले बिक्री वितरणमा समस्या आएको समितिको भनाइ छ। समितिका आयोजनापरियोजनाबाट उत्पादन हुने लगभग ६० प्रतिशत काठ बल्लाबल्ली साइजका नै हुने र यिनै काठको बिक्रीवितरणबाट समितिको मुख्य खर्च चल्ने गरेको छ। नयाँ वन नियमावलीअनुसार उक्त प्रजातिका बल्लाबल्ली काठको राजस्व दरसमेत ठूला आकारका गोलिया काठकै रुपमा बुझाउनुपरेमा समितिले कुनै ओभरहेड खर्च नपाउने भएकाले समितिको दैनिक काम चलाउन गाह्रो भएको शाखा अधिकृत अमरबहादुर चन्दले जानकारी दिए। नियमावलीले व्यवस्था गरेको बिक्रीको नयाँ सूत्रको प्रवधानका कारण एकातिर २७ दशमलव ३० प्रतिशत मूल्यवृद्धि भएको र अर्कोतिर बल्लबल्लीको राजस्व दर उल्लेख नहुँदा गोलिया काठकै राजस्व दरमा कटान मुछान खर्च मात्र जोडी बिक्रीका लागि पटकपटक सूचना प्रकाशित गर्दासमेत बिक्री नभएको उहाँले बताए। उत्पादित काठका सम्बन्धमा १८ इञ्चभन्दा कम गोलाइका काठलाई दाउरा, १८ देखि ३१ इञ्च गोलाइसम्मका काठलाई बल्लाबल्ली, ३१ देखि ४८ इञ्चसम्म गोलाइका काठलाई बि वर्गको गोलिया र ४८ इञ्चभन्दा बढी गोलाइ भएको काठलाई ए वर्गको गोलिया काठमा वर्गीकरण गरिएको छ। समस्या समाधानका लागि मन्त्रालयमा पटकपटक आग्रह गर्दासमेत हालसम्म कुनै ठोस पहल हुन नसकेको समितिको गुनासो छ। हाल समितिको केन्द्रीय कार्यालयमा स्थायी आठ, करार पाँच र कार्यकारी अध्यक्ष एक जना, रतुवामाई आयोजनामा स्थायी १४, करार चार र दैनिक ज्यालादारीमा ३० जना तथा सागरनाथ परियोजनामा ३६ स्थायी, करार १० र दैनिक ज्यालादारीमा एकसय जना कार्यरत छन्। सबै कर्मचारीलाई तलब प्रदान गर्न मासिक करिब रु ७६ लाख खर्च हुँदै आएको छ। यसबाहेक करिब डेढ वर्षदेखि उमेरहदका कारण विभिन्न मितिमा अनिवार्य अवकाश लिएका १३ कर्मचारीले हालसम्म उपदान रकम प्राप्त गर्न नसकेको उनले जानकारी दिए। विकास समिति ऐन, २०१३ अन्तर्गत गठित समिति आफ्नो मातहतका वृक्षरोपण आयोजनापरियोजनामा छिटो हुर्किने प्रजातिका बोट, बिरुवाको वृक्षरोपण गरी हुर्किएका वयस्क रुखको कटान गरेर उत्पादित काठ दाउरा नेपाल सरकारलाई प्रचलित राजस्व बुझाई खुला प्रतिस्पर्धात्मक तरिकाबाट बिक्री गरी प्राप्त आम्दानीबाट सञ्चालन हुँदै आएको छ। रासस"
"झापामा स्कुटर दुर्घटना, चालकको मृत्यु",झापा : झापामा स्कुटर दुर्घटनामा परी एक जनाको मृत्यु भएको छ। अर्को एक जना घाइते भएका छन् । कमल गाउँपालिका ७ स्थित मगर चोकमा शनिबार बेलुका साढे ५ बजे दक्षिणबाट उत्तरतर्फ जाँदै गरेको प्रदेश १०१०१४ प ८२३७ नम्बरको स्कुटर आफैँ अनियन्त्रित भई दुर्घटना हुँदा दमक नगरपालिका २ निवासी स्कुटर चालक २० वर्षीय रिवाज पौडेलको मृत्यु भएको जिल्ला प्रहरी कार्यालय झापाले जनाएको छ । दुर्घटनामा परी चालक पौडेल र सोही स्कुटरको पछाडि सवार दमक नगरपालिका ८ निवासी १८ वर्षीय सुरज चौधरी घाइते भएका थिए । घाइतेमध्ये चालक पौडेललाई उपचारको लागि बिर्तामोडस्थित बीएण्डसी अस्पताल लागिएको र उनको उपचारको क्रममा मृत्यु भएको प्रहरीले जनाएको छ । घाइते चौधरीको लाइफलाइन अस्पताल दमकमा उपचार भइरहेको छ ।
नेपाली र चिनियाँ सुरक्षा अधिकारीले गरे सीमा स्तम्भ अनुगमन,जोमसोम : चीनको स्वशासित क्षेत्र तिब्बतसँग सीमा जोडिएको मुस्ताङको कोरला नाका क्षेत्रमा नेपाली र चिनियाँ सुरक्षाकर्मीहरूले शनिबार सीमा स्तम्भको अनगुमन गरेका छन्। चिनियाँ पक्षबाट कोरला नाकामा खटिएका चाइना आम पुलिस फोर्सका सुरक्षाकर्मी र नेपाल पक्षबाट मुस्ताङको लोमान्थाङ२ नेचुङ स्थित सशस्त्र प्रहरीको बोर्डर आउट पोस्ट (बीओपी) टोलीले कोरला क्षेत्रमा विभिन्न सीमा स्तम्भको अनुगमन गरेका हुन्। नेपाल पक्षबाट लोमान्थाङस्थित नेचुङमा रहेको बीओपी टोलीले बर्खायाममा महिनैपिच्छे सीमा स्तम्भको अनुगमन तथा गस्ती गर्ने गर्छ। हिउँदयामको मौसममा अत्यधिक चिसो र हिमपात हुने भएकाले त्यहाँ रहने बीओपी टोलीलाई सीमा स्तम्भको गस्ती र अनुगमन गर्न कठिनाइ हुने गर्छ। हिउँदयाम सकिएर गर्मी सुरु भए लगत्तै उत्तरी कोरला नाका क्षेत्रमा आपसी समन्वयमा सीमा स्तम्भ अनगुमन तथा गस्तीलाई तीव्रता दिइएको सशस्त्र प्रहरी बल ३३ नं गुल्मले जनाएको छ। बीओपीबाट सशस्त्र प्रहरी निरीक्षक गोपाल बिष्टको कमाण्ड र चीन पक्षबाट चाइना आम पुलिस फोर्सका इन्स्पेक्टर माओ चुहानको कमाण्डमा अनुगमन गरिएको हो। सशस्त्र प्रहरीको बीओपीबाट ९ जना र चाइना आम पुलिस फोर्सको तर्फबाट १२ जना संयुक्त सुरक्षाकर्मीले कोरला क्षेत्रको सीमा अनुगमन गरेको सशस्त्र प्रहरीले बताएको छ। चिनियाँ र नेपाली सुरक्षाकर्मीहरूले कोरला क्षेत्रमा आआफ्नो भूमिबाट संयुक्त सुरक्षा गरेका हुन्। मुस्ताङको उत्तरी कोरला नाका क्षेत्रमा १६ वटा सीमा स्तम्भ छन्। जसमध्ये कोरलादेखि डोल्पातर्फ १८ देखि २३ नं सीमा स्तम्भ पर्छन। कोरलादेखि मनाङतर्फ २५ देखि ३३ नं सीमा स्तम्भ पर्छन। कोरला नाका उत्तरी चीनको तिब्बत जोड्ने २४ नं सीमा स्तम्भ ट्रान्जिट प्वाइन्ट हो। नेपाली सेनाको सानो टुकडी केही वर्षअघि लोमान्थाङ तल थुर्रलुङ फाँटमा क्याम्प खडा गरी व्यवस्थापन गरिसकेको छ। नेपाली सेनाले चालु वर्षको भदौमा उत्तरी कोरला नाकाको ३३ नं सीमा स्तम्भको अनुगमन गरेको थियो। कोरला नाका स्थित ३३ नं सीमा स्तम्भ २०४५ सालमा स्थापना गरिएको थियो। भौगोलिक रूपमा अत्यन्तै विकट मानिएको ३३ नं सीमा स्तम्भ गतवर्षसम्म अज्ञात थियो। सशस्त्रले मुस्ताङ र चीनको कोरलाक्षेत्रमा १८ देखि ३२ नं सीमा स्तम्भको अनुगमन गरेपनि ३३ नं सीमा स्तम्भको अनुमगन गर्न सकेको थिएन। जोमसोम स्थित नेपाली सेनाको पहलमा स्थानीय दुई जना युवाको सहयोगमा ३३ नं सीमा स्तम्भको ३४ वर्षपछि पहिचान गरिएको थियो। चीन र नेपालबीचको सीमाना कोरला नाकाबाहेक मनाङ तर्फ ९ वटा र डोल्पातर्फ ६ वटा सीमा स्तम्भ छन्। उत्तरी कोरला नाका क्षेत्रको सीमा स्तम्भ अनुगमनका लागि नेपाली सेनाको टोली आइतबार बिहान त्यसक्षेत्रतर्फ प्रस्थान गरेको मुस्ताङका सहायक प्रमुख जिल्ला अधिकारी चन्द्रकान्त बस्नेतले जानकारी दिए। उत्तरी कोरला नाका क्षेत्रको १८ देखि २८ नं सीमा स्तम्भहरूको अनुमगन गर्ने उद्देश्यले सेनाको टोली त्यसतर्फ जाँदै गरेको सहायक प्रजिअ बस्नेतले बताए।
काभ्रेमा एकाबिहानै भूकम्पको धक्का,काठमाडौं : काभ्रे जिल्लामा आइतबार बिहान भूकम्पको धक्का महसुस गरिएको छ। राष्ट्रिय भूकम्प मापन केन्द्रका अनुसार आज बिहान ८ :०३ बजे भूकम्प गएको हो । केन्द्रका अनुसार नमोबुद्ध नगरपालिकाको दाप्चा केन्द्रविन्दु बनाएर ४३ म्याग्निच्यूडको भूकम्प गएको छ। काभ्रे आसपासका जिल्लामा पनि भूकम्पको धक्का महसुस गरिएको छ।
नारायणगढमुग्लिन सडक आजदेखि बन्द नहुने,"पाँच ठाउँको पहाड काट्न सुरु गरिएकामा तुइन खोलाको मुग्लिनतर्फको पहाडबाहेक अन्यत्रको काम अन्तिम चरणमा पुगेको छ। चितवन : नारायणगढमुग्लिन सडकखण्ड दिउँसोको समयमा बन्द गरिँदै आएकामा आइतबारदेखि बन्द नगरिने भएको छ। उक्त सडक खण्डको पुल फराकिलो बनाउने क्रममा भित्तो काट्न कठिन भएपछि गत पुस ५ गतेदेखि दिउँसोमा दैनिक ४ घण्टा सडक बन्द गरेर काम हुँदै आएको थियो। पहिलो ३० दिन बिहान ११ देखि दिउँसो ३ बजेसम्म र त्यसपछि दिउँसो १२ देखि ४ बजेसम्म सडक बन्द गरिदै आएको थियो। नागढुंगामुग्लिन सडक आयोजना पश्चिम खण्ड (नारायणगढमुग्लिन) का सूचना अधिकारी कृष्ण आचार्यका अनुसार सवारीसाधन रोकेर पाँच ठाउँको पहाड काट्न सुरु गरिएकामा तुइन खोलाको मुग्लिनतर्फको पहाडबाहेक अन्यत्रको काम अन्तिम चरणमा पुगेको छ। तुइन खोलाको भित्तोलाई विष्फोट गराउन लागिएकाले सवारी रोकेर भित्तो काट्ने काम शनिबारदेखि बन्द गर्न लागिएको हो। तुइन खोलाको पुल निर्माणका क्रममा ६० मिटर अग्लो कडा चट्टानसहितको डाँडो थियो। सो डाँडोलाई काट्न कठिन भएको हो। सो पहाडको अझै ४० मिटर काट्न बाँकी छ। यससँगै बाँकी रहेको चिसेन्जी खोलाको पुलको आडको देब्रेपट्टिको भित्तो काट्ने काम अन्तिम चरणमा रहेको छ। सिमलताल, कालीखोला र नाम्ची खोलाको भित्तो काट्ने काम सकिएको छ। यी पुलसँगै काम थालिएका नौ पुल भित्तो काट्न नपर्ने भएकाले बनिसकेका छन्। यसअघि नै सो सडकका पाँच पुल बनिसकेका थिए। पाँचवटा पुल निर्माणाधीन छन्। सडक विस्तारसँगै पुल साँघुरा भएपछि सडकमा रहेका २० वटै पुल नयाँ थप गरिएको हो। पहिलेको पुलको छेउमा अर्को पुल बनाउँदै गर्दा भित्तो काट्नु परेको हो। आचार्यका अनुसार तुइन खोलाको भित्तो काट्नका लागि विस्फोट गराउन अनुमति लिने प्रक्रियामा रहेको छ। अनुमति पाएसँगै एक महिनामा विस्फोटक पदार्थ झिकाएर विस्फोट गराउने तयारी आयोजनाले गरेको उनले जानकारी दिए। विश्व बैंकको सहयोगमा पुल बनाउन लागिएको हो। एउटा पुलको काम सुरु भएको छैन। पुलको छेउमा सुकुम्वासी बसेकाले हटाउन नसक्दा काम रोकिएको हो। विश्व बैंकको सहयोगमा काम गर्दा क्षतिपूर्ति दिलाएर मात्रै काम गर्नुपर्ने प्रावधान रहेको छ। आयोजनाका प्रमुख किरण कार्कीका अनुसार क्षतिपूर्तिका लागि एक करोड रुपैयाँ हाराहारी खर्च हुन्छ।"
घाइतेलाई सिम्रिक एयरको हेलिकोप्टरबाट काठमाडौं पठाइयो,"ओखलढुंगाः चिशंखुगढी गाउँपालिका वडा ३ स्थित दियालेमा भएको दुर्घटनामा मृत्यु भएकाको पहिचान खुलेको छ। दियालेका ५२ वर्षीय मिनबहादुर श्रेष्ठ र ७० वर्षीय भक्तबहादुर थापाको मृत्यु भएको प्रहरीले पुष्टि गरेको हो। दुर्घटनामा १२ जना घाइते भएका छन्। घाइतेमध्ये ६ जना गम्भीर छन्। घाइते ४ जनालाई सिम्रिक एयरको हेलिकोप्टरबाट काठमाडौं पठाइएको छ। २५ वर्षीय चालक सुमन कार्की,चिशंखुगढी ३ का ४० वर्षीय केन्द्र बहादुर कार्की र सोही ठाउँकी २६ की सर्मिला श्रेष्ठ,चिशंखुगढी गाउँपालिका १ का खेम बहादुर खत्रीलाई सिम्रिक एयरको हेलिकोप्टरबाट काठमाडौं पठाइएको हो । उनीहरूको अनुहार तथा टाउकोमा गम्भीर चोट लागेको छ । यस्तै गम्भीर घाइते चिशंखुगढि गाउँपालिका २ का तिलकुमारी श्रेष्ठलगायतलाई नेपाली सेनाको हेलिकोप्टरबाट काठमाडौं पठाउने तयारी भएको जिल्ला प्रहरी कार्यालय ओखलढुंगाका प्रहरी डीएपी दिपक केशीले जानकारी दिए । अन्य घाइतेलाई मिसन अस्पताल ओखलढुंगा लगिएको छ। यो पनि पढ्नुहोस ओखलढुंगाको दियालेमा बोलेरो दुर्घटना : २ को मृत्यु, ९ गम्भीर ओखलढुंगाको दियालेमा बोलेरो दुर्घटना, दुईजनाको घटनास्थलमै मृत्यु"
ट्याक्टर र मोटरसाइकल ठोकिँदा दुई जनाको मृत्यु,जनकपुरधाम : धनुषामा ट्याक्टर र मोटरसाइकल ठोकिँदा दुई जनाको मृत्यु भएको छ। जिल्लाको लक्ष्मीनियाँ गाउँपालिकामा शनिबार राति ९ बजे सडकमा गुडिरहेको ज १ त ५२४५ नम्बरको ट्याक्टरमा ज १० प ६४२९ नम्बरको मोटरसाइकल ठोकिँदा उक्त दुर्घटना भएको हो। मृत्यु हुनेमा लक्ष्मीनियाँ गाउँपालिका४ का मोटरसाइकल चालक ४५ वर्षीय रामएकबाल ठाकुर र मोटरसाइकलको पछाडि सवार सोही ठाउँ बस्ने ६० वर्षीय सत्तो साह सुडी रहेको जिल्ला प्रहरी कार्यालय धनुषाका प्रवक्ता प्रहरी नायब उपरीक्षक बेदप्रसाद गौतमले जानकारी दिए। उपचारका लागि प्रादेशिक अस्पताल जनकपुरधाममा ल्याइएकोमा चिकित्सकले मृत घोषणा गरेका थिए।
बँदेलको आक्रमणबाट डडेल्धुरामा एकजनाको मृत्यु,"डडेल्धुरा : डडेल्धुरामा बँदेलको आक्रमणबाट एकजनाको ज्यान गएको छ। आइतबार बिहान बँदेलको आक्रमणबाट जिल्लाको अमरगढी नगरपालिका३ डोटी घटाल, गुजरलेकका ५२ वर्षीय गणेश पल्लेको ज्यान गएको हो। पल्ले बिहान खेतमा गोरु डोर्याउन गएको बेला बँदेलको आक्रमणबाट परेका थिए। स्थानीयका अनुसार उनको घटनास्थलमै मृत्यु भएको हो। डडेल्धुराका प्रहरी नायव उपरीक्षक मनोहरप्रसाद भट्टले घाइते पल्लेको उपचारका क्रममा डडेल्धुरा अस्पतालमा मृत्यु भएको बताए। मृतक पल्लेको शव पोष्टमार्टमका लागि डडेल्धुरा अस्पतालमा राखिएको छ।"
थकालीको तोरन ल्ह पर्व सुरु,"बेनी : थकाली समुदायले आइतबारदेखि तोरन ल्ह (फागु पूर्णिमा) पर्व मनाउन सुरु गरेका छन्। थकाली समुदायले फागु पूर्णिमाका अवसरमा हरेक वर्ष तीन दिनसम्म परम्परागत तोरन ल्ह पर्व मनाउने गर्दछन्। तोरन ल्ह मनाउन घर बाहिर र विदेशमा रहेका थकालीहरू आफ्नो जन्मथलो फर्कीएका छन्। तोरन ल्हमा थकाली समुदायले घर सिँगार पटार गरेका छन्। फागु पूर्णिमाको अघिल्लो दिन सुरु हुने तोरन ल्ह तीन दिनसम्म मनाउने चलन रहेको थकाली समुदायकी अगुवा समेत रहेकी गण्डकी प्रदेशसभा सदस्य विमला गौचनले बताइन्। तीन दिन सबैरे उठेर चोखो निष्ठ भएर पित्रीहरूलाई सम्झिएर पूजाआजा गर्ने र फूलप्रसाद चढाउनुपर्छ, उनले भनिन् आफन्तहरूलाई बोलाएर मीठा मीठा परिकार खुवाउने र आर्चरी (तारो हान्ने) खेल्ने चलन छ। मुस्ताङको थासाङ गाउपालिकाको कोवाङ थकाली समुदायको उद्धगमस्थल मानिन्छ। घरपझोङ र थासाङ गाउँपालिकामा थकाली समुदायको बाहूल्य बसोबास छ। म्याग्दीको दाना, भुरुङ तातोपानी, बेनी, दरवाङ लगायत बजार क्षेत्रमा थकाली समुदायको बसोबास छ। तोरन्ल्ह पर्वका अवसरमा परम्परागत तारो हान्ने खेलको संरक्षणका लागि थकाली सेवा समिति बेनी क्षेत्रको आयोजनामा तारो खेल सुरु भएको छ। सो खेलको जिसस प्रमुख राजकुमार थापाले उद्घाटन गरे। महिलाहरू भने मौलिक भेषभुषामा सजिएर नाचगान गर्दै शुभकामना साटा साटा गरेर पर्व मनाउँछन्।"
अछाममा भूकम्पको धक्का,काठमाडौं : अछाम जिल्लामा आइतबार बिहान भूकम्पको धक्का महसुस गरिएको छ। राष्ट्रिय भूकम्प मापन केन्द्रका अनुसार आज बिहान ८ : ३५ बजे भूकम्प गएको हो। केन्द्रका अनुसार अछामको पातलकोट केन्द्रविन्दु बनाएर ४४ म्याग्निच्यूडको भूकम्प गएको हो। अछाम आसपासका जिल्लामा पनि भूकम्पको धक्का महसुस गरिएको छ। यसअगाडि आजै बिहान ८ :०३ बजे काभ्रेको नमोबुद्ध नगरपालिकाको दाप्चा केन्द्रविन्दु बनाएर ४३ म्याग्निच्यूडको भूकम्प गएको थियो।
लागूऔषधसहित ३ जना पक्राउ,"उदयपुर : उदयपुरको अलगअलग ठाउँबाट प्रहरीले प्रतिबन्धित लागूऔषधसहित ३ जनालाई पक्राउ गरेको छ। पश्चिमी क्षेत्र कटारी नगरपालिका१ बेलस्रोतस्थित कालिखोलाबाट प्रदेश२०१००१ प १५२६ नम्बरको स्कुटरसहित सिरहाको मिर्चैया नपा४ का २२ वर्षीय ललित सिंहलाई प्रहरीले पक्राउ गरेको हो। पक्राउ परेका सिंहको साथबाट प्रहरीले २२ केजी प्रतिबन्धित लागूऔषध गाँजा बरामद गरेको जिल्ला प्रहरी कार्यालयका डिएसपी राकेश पोदारले बताए। बेलस्रोत क्षेत्रबाट प्रतिबन्धित गाँजा ओसारपसार हुने गरेको गोप्य सूचनाका आधारमा प्रहरी चौकी बेलस्रोतबाट खटिएको टोलीले सिंहलाई पक्राउ गरेको उनले बताए। पक्राउ परेका सिंहलाई इलाका प्रहरी कार्यालय कटारीको हिरासतमा राखी थप अनुसन्धान सुरु गरिएको बताए। त्यसैगरी शुक्रबार बेलुका त्रियुगा नपा ६ लालपत्ता स्थित प्रहरी चौकी लालपत्ताबाट खटिएको प्रहरी चेकिङ टोलिले दुई जनालाई पक्राउ गरेको छ। लहानबाट गाईघाटतर्फ आउँदै गरेको अटोलाई चेकजाँच गर्ने क्रममा त्रियुगा नपा १२ का २० वर्षीय रामशंकरकुमार साहा र त्रियुगा नपा ३ भुल्केका १८ वर्षीय अमिर भन्ने सजाद अलीले पक्राउ गरिएको डिएसपी पोदारले बताए। प्लाष्टिकको झोलामा सागको मुठा भित्र लुकाइ ल्याएको अवस्थामा फेनारागन १५ एम्पुल, डाइजोपाम १५ एम्पुल र बुप्रिनोरफिन १५ एम्पुल गरी जम्मा ४५ एम्पुल लागूऔषधसहित उनीहरुलाई पक्राउ गरिएको उनले बताए। उनीहरु दुबै जनालाई जिल्ला प्रहरी कार्यालयको हिरासतमा राखी थप अनुसन्धान सुरु गरिएको डिएसपी पोदारले बताए।"
नारायणगढमुग्लिन सडक खण्ड दिउँसो बन्द नहुने,"भित्तो काट्न कठिन भएपछि गत पुष ५ गतेबाट दिउँसोमा दैनिक ४ घण्टा सडक बन्द गरेर काम हुँदै आएको थियो । पहिलो ३० दिन बिहान ११ बजेबाट दिउँसो ३ बजेसम्म बन्द गरिएको थियो भने त्यसपछि दिउँसो १२ बजेबाट ४ बजेसम्म सडक बन्द गरिएको थियो । चितवन : दिउँसोका समयमा बन्द गरिँदै आइएको नारायणगढमुग्लिन सडकखण्ड आजदेखि बन्द नहुने भएको छ । सो सडकखण्डको केही स्थानमा भित्तो काट्ने काम बन्द गर्न लागिएसँगै सडक बन्द नहुने भएको हो । भित्तो काट्न कठिन भएपछि गत पुष ५ गतेबाट दिउँसोमा दैनिक ४ घण्टा सडक बन्द गरेर काम हुँदै आएको थियो । पहिलो ३० दिन बिहान ११ बजेबाट दिउँसो ३ बजेसम्म बन्द गरिएको थियो भने त्यसपछि दिउँसो १२ बजेबाट ४ बजेसम्म सडक बन्द गरिएको थियो । नागढुङ्गामुग्लिन सडक आयोजना पश्चिम खण्ड (नारायणगढमुग्लिन) का सूचना अधिकारी ई कृष्ण आचार्यका अनुसार सवारी रोकेर पाँच ठाउँको पहाड काट्न सुरु गरिएकामा तुइन खोलाको मुग्लिनतर्फको पहाडबाहेक अन्यत्रको काम अन्तिम चरणमा पुगेको छ । तुइन खोलाको भित्तोलाई विष्फोट गराउन लागिएको जनाइएको छ । तुइन खोलाको पुल निर्माणका क्रममा ६० मिटर अग्लो कडा चट्टानको डाँडो रहेको थियो । सो डाँडोलाई काट्न कठिन भएको हो । सो पहाडको अझै ४० मिटर काट्न बाँकी छ । यससँगै बाँकी रहेको चिसेन्जी खोलाको पुलको आडको देब्रेपट्टीको भित्तो काट्ने काम अन्तिम चरणमा छ । सिमलताल, कालीखोला र नाम्ची खोलाको भित्तो काट्ने काम सकिएको छ । यी पुलसँगै काम थालिएका नौ पुल भित्तो काट्न नपर्ने भएकाले बनिसकेका छन् । यसअघि नै सो सडकका पाँच पुल बनिसकेका थिए । पाँच पुल निर्माणाधीन रहेका छन् । सडक विस्तारसँगै पुल साँघुरा भएपछि सडकमा रहेका २० वटै पुल नयाँ थप गरिएको हो । पहिलेको पुलको छेउमा अर्काो पुल बनाउँदै गर्दा भित्तो काट्नु परेको हो । आचार्यका अनुसार तुइन खोलाको भित्तो काट्नका लागि विष्फोट गराउन अनुमति लिने प्रक्रियामा रहेको छ । अनुमति पाएसँगै एक महिनामा विष्फोटक पदार्थ झिकाएर विष्फोट गराउने तयारी आयोजनाले गरेको सूचना अधिकारी आचार्यले जानकारी दिए। रासस"
"ओखलढुंगाको दियालेमा बोलेरो दुर्घटना, दुईजनाको घटनास्थलमै मृत्यु",ओखलढुंगा : ओखलढुंगाको चिसंखुगढी नगरपालिका ३ स्थित दियालेमा बोलेरो दुर्घटना हुँदा दुईजनाको मृत्यु भएको छ। आइतबार बिहान ७ बजेतिर बोलेरो दुर्घटना हुँदा दुईजनाको घटनास्थलमै मृत्यु भएको प्रहरीले जनाएको छ। बोलेरोमा ८९ जना सवार रहेको बताइएको छ। घटनाको थप विवरण आउने बाँकी छ।
सिंह र एन्ड्रोकल्स,"व्यवहारले सम्बन्धमा फरक पार्छ। हामी अरूसँग कस्तो व्यवहार गर्छौं, परिणाम त्यस्तै पाउँछौं। कुनै देशमा कठोर मालिकले एकजनालाई अति दु :ख दिएर दास बनाएका थिए। सहने सीमा नाघेपछि उनी एकदिन आफ्नो मालिकको कब्जाबाट मुक्त हुने सोच बनाए। भाग्ने योजना पनि बनाए। त्यसपछि उनी मध्यरातको समयमा जंगलतिर भागे। जंगलमा उनी एक्लै भट्किइरहेका थिए। सुनसान जंगलमा भट्किइरहेकै बेला उनको दृष्टि एउटा भयंकर सिंहमाथि पर्यो। सिंहलाई देखेपछि उनी निकै डराए र भाग्न खोजे। तर, सिंहले उनलाई देख्दा पनि न लखेट्न चाह्यो, न त कुनै ठूलो आवाज गरेर करायो नै। बरु सिंहले उनलाई एक टकले हेरिरह्यो। जब ती दास सिंहको सामु पुगे, घाउले भरिएको आफ्नो खुट्टा उनीसामु तेस्र्याइदियो। सिंहको खुट्टाबाट रगत बगिरहेको थियो। उनले देखे सिंहको खुट्टामा एउटा फलामको काँटी बिझेको रहेछ। ती दासले सिंहको खुट्टाबाट त्यो काँटी झिकिदिए र खुट्टामा पट्टि बाँधिदिए। अब उसको खुट्टाबाट रगत बग्न छाड्यो र खुट्टाको घाउ विस्तारै निको हुँदै गयो। सिंहले पनि दासलाई स्नेह दर्साउन थाल्यो। दुवै जंगलमा सँगसँगै रहन थाले। मालिकले दास भागेकोमा सबैलाई खटाएर पक्रन आदेश दिएका थिए। एकदिन ती दास पक्राउ परे। दासलाई अब मालिकले भयानक यातना दिन्छन् भन्ने लाग्यो। त्यसलगत्तै उनलाई सजाय सुनाइयो, दासलाई कुनै भोको जनावरसामु छाडिदिनू। उनलाई सिंहको गुफा अगाडि लगेर छाडिदियो। उनका मालिक, नातागोता र अरू मानिस दासलाई सिंहले मारेर भोजन गरेको दृश्य हेर्न गुफाभन्दा केही टाढा बसे। मान्छेको गन्ध थाहा पाएपछि सिंह गुफाबाट गर्जिँदै बाहिर निस्कियो। गुफाबाट बाहिर निस्किनासाथ उसले दासलाई चिन्यो। सिंहले उनलाई हमला गर्नुको साटो उनको मुख चाट्न थाल्यो। सिंहको अनौठो व्यवहार देखेर मालिकले दासलाई आफूकहाँ बोलाए र सोधे, तिमीलाई त्यो सिंहले किन यस्तो मायालु व्यवहार देखायो ? उनले सबै वृत्तान्त सुनाए। त्यसपछि मालिकले दासका सबै सजाय माफी गरिदिए। उनी स्वतन्त्र भएको घोषणा पनि गरे। नैतिक शिक्षा : व्यवहारले सम्बन्धमा फरक पार्छ। हामी अरूसँग कस्तो व्यवहार गर्छौं, परिणाम त्यस्तै पाउँछौं।"
बिर्तामोडमा बन्यो नगर अस्पताल,"संघीय सरकारको ५ करोड ५० लाख ७ हजार ७ सय ६० रुपैयाँको लागतमा १५ शय्याको नगर अस्पताल सञ्चालनमा आएको हो। झापा : झापाको बिर्तामोड नगर अस्पतालको स्वास्थ्य सेवा नवनिर्मित भवनबाट सुरु भएको छ। साढे पाँच करोडको लागतमा निर्मित नगरअस्पतालको दुई तले नयाँ भवनको शनिबार एक समारोहका बीच सभामुख देवराज घिमिरेले उद्घाटन गरे। नगरकै गौरव योजनाका रूपमा सो अस्पतालको सेवा नयाँ भवनबाट सुचारु भएसँगै अब आमनागरिकले उच्चस्तरीय स्वास्थ्य सेवा प्राप्त गर्ने नगर प्रमुख पवित्रा महतारा प्रसाईँले बताइन्। नयाँ भवनबाट दिइने स्वास्थ्य सेवा थप गुणस्तरीय हुने बताउँदै नगरप्रमुख प्रसाईँले भनिन्, अब नगरवासीले उपचारमा चर्को शुल्क तिरेर निजी अस्पताल जानुपर्ने बाध्यता टरेको छ। हाल नगर अस्पतालमा दैनिक औसत २५० देखि ४०० सम्म बिरामीहरूको उपचार भइरहेको छ। संघीय सरकारको ५ करोड ५० लाख ७ हजार ७ सय ६० रुपैयाँको लागतमा १५ शय्याको नगर अस्पताल सञ्चालनमा आएको हो। सो भवन निखिल निर्माण सेवा प्रालिले निर्माण गरेको बिर्तामोड नगरपालिकाका प्रमुख प्रशासकीय अधिकृत विनोदकुमार न्यौपानेले जानकारी दिएका छन्। अस्पतालको पूर्वभागमा साढे १८ करोड लागतमा थप तीन तले भवन निर्माण प्रक्रियामा रहेको उनले बताए। नगर अस्पतालबाट २१ प्रकारका स्वास्थ्य सेवा प्रवाह हुने छ। सरकारको स्वास्थ्य बिमा पूर्णरूपमा लागू गरिएको, दैनिक ओपिडी जाँच, उपचार तथा परामर्श सेवा, प्रयोगशाला सेवा, भिडियो एक्सरे सेवा, एक्सरे सेवा, इसीजी सेवा, गर्भवती जाँच, निःशुल्क आइरन तथा क्याल्सियम वितरण तथा खोप सेवा, परिवार नियोजन सेवा छोटो तथा लामो अवधिका परिवार नियोजन सेवा, पाठेघरको मुखको क्यान्सरको जाँच, निःशुल्क सुरक्षित गर्भपतन सेवा, बच्चाहरूमा हुने कुपोषणको जाँच तथा व्यवस्थापन, सरकारले तोकेको ९८ प्रकारका निःशुल्क औषधि वितरण, नसर्ने रोगको जाँच, कीटजन्य रोगहरूको जाँच तथा उपचार सेवा, कोभिड रोगको निःशुल्क जाँच, बाल रोग (५ वर्ष मुनिका बालबालिकाहरू) को एकीकृत व्यवस्थापन, खोप कार्यक्रम (बच्चा जन्मदेखि २ वर्षसम्मका सम्पूर्ण खोपहरू नेपाल सरकारबाट तोकिएका), निरोगिता प्रमाणपत्र,२४ घण्टे आकस्मिक सेवा , २४ घण्टे सुरक्षित प्रसूति सेवा, ८ वटा डायलिसिस मेसिनसहितको सेवा सञ्चालन गरिने अस्पतालका मेडिकल सुपरिटेन्डेन्ट डा सुनिल अधिकारीले जानकारी दिए।"
३६ सहकारीलाई लेखा परीक्षणसहित आवश्यक कागजात पेश गर्न निर्देशन,"धनकुटा : विगत तीन वर्षदेखि लेखा परीक्षण प्रतिवेदन, साधारण सभा तथा विवरण नबुझाएको भन्दै धनकुटा नगरपालिकाले आवश्यक कागजातहरूसहित पेश गर्न ३६ सहकारीलाई सार्वजनिक सूचना जारी गरेको छ। धनकुटा नगरपालिकाले एक महिनाभित्र आवश्यक कागजात पेश गर्न सार्वजनिक सूचना जारी गरेको हो। नगरपालिका अन्तर्गतको आर्थिक विकास शाखामा ७६ वटा सहकारी संस्था दर्ता भएका छन्। तीमध्ये ३६ वटा सहकारीले तीन वर्षभन्दा बढी समयदेखि विवरण नबुझाएको आर्थिक शाखा अधिकृत विकास अधिकारीले बताए। उनका अनुसार एक महिनाभित्र विवरण नबुझाउने सहकारीलाई धनकुटा नगरपालिकाको सहकारी ऐनको दफा ६६ को उपदफा (३) बमोजिम संस्था दर्ता खारेजीको आवश्यक प्रक्रियामा लगिनेछ। धनकुटा नगरपालिकाको सहकारी ऐन, २०७५ को दफा २८ को उपदफा (२) बमोजिम सहकारी संस्थाको साधारण सभा प्रत्येक आर्थिक वर्ष समाप्त भएको मितिले ६ महिनाभित्र बोलाउनुपर्ने नियम छ। सोही ऐनको दफा ५२ को उपदफा (१) बमोजिम आर्थिक वर्ष समाप्त भएको मितिले ३ महिना भित्र संस्थाको कारोबार लेखा परीक्षण गराई सोको प्रतिवेदन, वार्षिक प्रतिवेदन लगायतका कागजातहरू कार्यालयमा पेश गर्नुपर्ने ऐनमा प्रावधान रहेको छ। विवरण नबुझाउने ३६ सहकारीमध्ये बचत तथा ऋण सहकारी संस्था ९, बहुउद्देश्यीय सहकारी १, दुग्ध उत्पादक सहकारी ५, उपभोक्ता सहकारी ४, कृषि सहकारी १२, चिया उत्पादक सहकारी २, विद्युत सहकारी १, खेलकुद सहकारी १, र बंगुरपालक सहकारी १ वटा रहेका छन्।"
