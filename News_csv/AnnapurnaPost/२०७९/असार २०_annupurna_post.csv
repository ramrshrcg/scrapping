शीर्षक,विवरण
पेट्रोलियम पदार्थको मूल्य बढ्यो,काठमाडौं : नेपाल आयल निगमले पेट्रोलियम पदार्थको मूल्य बढाएको छ। सोमबार राति १२ बजेदेखि लागु हुनेगरी पेट्रोलमा दुई रुपैयाँ र डिजेल र मट्टितेलमा प्रतिलिटर ९ रुपैयाँ बढेको छ। मूल्य बढेसँगै पेट्रोल प्रतिलिटर १८१ रुपैयाँ पुगेको छ। डिजेल र मट्टितेल लिटरको १७२ रुपैयाँ पुगेको छ। हवाई इन्धन आन्तरिकतर्फ पाँच रुपैयाँले बढेको छ। एलपी ग्यासको मूल्य भने यथावत् छ।
"आपत्मा सघाउनेकै हत्या, श्रीमानसँग मिलेर योजना","अजवी पौडयालसुब्रत न्यौपाने काठमाडौं : यही असार १२ गते झापाको अर्जुनधारामा भारत गुजरातका ४० बर्षीय जपडिया नरेश कुमार मृत भेटिए। झापा अर्जुनधारा४ जुकेखाडी सडकमा बोरामा बाधेर ह्युम पाइपभित्र फालिएको अवस्थामा मृत भेटिएका नरेश कुमारको साथमा भारतीय आधार कार्ड फेला परेको थियो। शव भेटिएको तीन दिनअघि नै उनको हत्या भएको जिल्ला प्रहरी कार्यालयका प्रमुख विश्वमणी पोखरेलले जानकारी दिए। पोखरेलकाअनुसार हत्या आरोपमा झापा अर्जुनधारा ७ डाडागाउँकी ३२ बर्षीया जानुका थापा, उनका श्रीमान ४९ बर्षीय विनय थापा र सुनसरी बराहक्षेत्र १० का २५ वर्षीय सुरेश परियार पक्राउ परेका छन्। यो घटनामा अर्का एक जना फरार छन्। प्रहरीकाअनुसार जानुका २०७६ साल मंसिरमा वैदेशिक रोजगारीको लागि दिल्ली पुगेकी थिइन्। दलालको फन्दामा परेर उनी गुजरातमा पुर्याएकी थिइन्। दलाल समूहले अफ्ठेरोमा पारेको उनलाई भारतीय नागरिक नरेशकुमारले मुक्त गरी फागुनमा नेपालको पानीट्याकी ल्याएर छाडिदिएका थिए। जानुका र नरेशकुमारबीच चिनजान र नजिकको सम्बन्ध बनेको थियो। यस बीचमा नरेशकुमारले जानुकाको घरमा आउजाउ गर्ने, सामान पठाइदिने र पैसा पनि बेलाबेला पठाइदिने गरेका थिए। भेटघाट र कुराकानी हुँदै गर्दा उनीहरु पारिवारिक रुपमै नजिकिएका थिए। जानुकाले जपडियाको सहयोग लिन थालेकी थिइन्। २०७६ फागुन अन्तिमतिर जपडिया नेपाल आएका थिए। त्यसबेला जानुकाले सहयोग मागेकी थिइन्। गुजरात पुगेर जपडियाले पाँच लाख रुपैयाँ जानुकालाई पठाइदिएका थिए। नेपालभारत ओहोरदोहोरका गर्ने क्रममा ५९ हजार भारतीय रुपैयाँसहित गत वैशाखमा जपडीया विराटनगरमा पक्राउ परेका थिए। प्रहरीले जपडियालाई आवश्यक कारवाहीका लागि राजश्व अनुसन्धान कार्यालय इटहरीमा पठायो। राजश्वले २ लाख ८० हजार रुपैयाँ धरौटीमा जपडियालाई छोडेको थियो। यही मुद्दामा उनी राजश्व कार्यालयमा तारिखमा धाउँदै थिए। यसैक्रममा गत जेठमा जपडिया तारिख लिन नेपाल आएका थिए। त्यसबेला जानुकाकै घरमा बसेका थिए। जानुकाको घरमा बस्दा मदिरा सेवन गरी जपडियाले दुर्व्यवहार गरेका थिए। प्रहरीकाअनुसार नरेशकुमारले जानुकासँग पैसा फिर्ता माग्न थालेपछि हत्याको योजना बनेको थियो। यसपछि जानुकाले श्रीमान विनयसँग सल्लाह गरी नरेशलाई मार्ने योजना बनाएकी थिइन्। योजनाअनुसार जानुकाले माइतीपट्टीको सम्बन्धबाट राम्रो चिनजान भएका सुरेश परियारलाई सम्पर्क गरिन्। पाँच लाख रुपैयाँ दिने शर्त राखेर जपडियाको हत्या गर्नुपर्ने प्रस्ताव राखिन्। सुरेशले सहजै स्वीकार गरे। असार ९ गते जपडियाको तारेख थियो। जपडिया ८ गते नेपाल आउँदै थिए। यो खबर पाएपछि सुरेश र अर्का (फरार) व्यक्ति जानुकाको घर अर्जुनधारा पुगे। जपडिया ८ गते अर्जुनधारा आए। ९ गते उनी तारिख लिन राजश्व कार्यालय इटहरी गए। तारिख लिएर फर्केपछि जपडियासँग सुरेश र उनका अर्का साथीले मदिरा पिउने योजना बनाए। जानुकाकै घरमा तीनै जना भएर मदिरा सेवन गरे। नशामा लठ्ठिएपछि जपडियाको टाउकोमा हथौडा प्रहार गरी सुरेश र उनका साथी हत्या गरे। शव पोको पारेर बोरामा राखे। राति ११ बजे हत्या गरेपछि शव व्यवस्थापन गर्न निस्किएका थिए। उनीहरूले शव पुर्ने उपयुक्त ठाउँ खोज्दै हिँडे। जानुकाको घरबाट चार किलोमिटर टाढा पुगेपछि पुर्ने योजनाबाट पछि हटेर दुबैले शव ह्युम पाइपभित्र छोडेर हिँडेका थिए। १२ गतेबाट शवको गन्ध बाहिर आउन थाल्यो। स्थानीयले कहाँबाट गन्ध आयो भनी खोज्दै जाँदा ह्युम पाइपभित्र बोरा देखे। स्थानीयले बोरा देखेपछि प्रहरीलाई खबर गरे, बोरा फुकाएर हेर्दा शव भेटिएको थियो। हत्याको अनुसन्धानका क्रममा जानुकाको संग्लनता देखएिपछि निगरानी गरेर यहि असार १८ गते पक्राउ परेका हुन्। पक्राउ परेका तीनै जनालाई आइतबार कर्तव्य ज्यान मुद्दामा जिल्ला अदालत झापाबाट ६ दिन थुनामा राख्ने अनुमति लिएर अनुसन्धान थालिएको प्रहरीले जानकारी दिएको छ।"
"डाक्टरको गम्भीर लापरबाही, चेकजाँच बिनै गर्भवतीलाई पितथैलीको शल्यक्रिया","जनकपुरधाम : मधेस स्वास्थ्य विज्ञान प्रतिष्ठानअन्तर्गतको प्रादेशिक अस्पताल जनकपुरधाममा चिकित्सकको गम्भीर लापरबाही गरेको भेटिएको छ। अस्पतालले बिरामीलाई चेकजाँच बिनै बिरामीकै आधारमा पित्तथैलीको शल्यक्रिया गर्दा बिरामीको ज्यान नै जोखिममा परेको हो। बिरामीले आफ्नै आधारमा झण्डै चार महिनाअघि गराएको चेकजाँचको आधारमा चिकित्सकले पित्तथैलीमा पत्थरीको शल्यक्रिया गर्दा बिरामीको ज्यान जोखिममा परेको हो। २०७८ फाल्गुन २८ गते चिकित्सकको सल्लाह बिनै बिरामीले जनकपुरधाम स्थित लक्की अल्ट्रासाउण्डमा गराएको रिपोर्टको आधारमा नै चिकित्सकले शल्यक्रिया गरेको गम्भीर लापरबाही भेट्टाएको हो। चार महिना अघि व्यक्तिगत (सेल्फ) रुपमा भिडियो एक्सरे (अल्ट्रासाउण्ड) गराएको र सोही आधारमा डा अमरेश कर्णले भर्ना गरी डा राजेश साह र आश्विनी यादवले शल्यक्रिया गरेको पाइएको छ। महोत्तरीको जलेश्वर नगरपालिका २ स्थायी घर भई हालः जनकपुरधाम उपमहानगरपालिकामा कोठा भाडा लिई बस्दै आएकी विभा चौधरीलाई तल्लो पेट दुख्दा स्वःस्फूर्त रुपमा अल्टासाउण्ड (भिडियो एक्सरे) गराइन्। चेकजाँच गराएको रिपोर्टसहित बिरामी अस्पतालको टिकट काटेर चिकित्सकलाई देखाउँदा शल्यक्रियाको सुझाव दिए। विभाका श्रीमान राजेश चौधरीले भने, जेठको अन्तिम सातामा ओपिडको सर्जनमा चिकित्सकलाई देखाउँदा डा अमरेश कर्णले रगत, छातिको एक्सरे, पिसाब जाँच इत्यादि गराउन लगाए। सबै जाँच गराइसकेपछि चिकित्सकले असारको ५ गते शल्यक्रियाको समय दिए। तर आफूहरुलाई ५ गते एक वैवाहिक समारोहमा सहभागी हुन जानुपरेकाले ५ गतेको मिति सारेर १२ गतेको भर्ना र १३ गतेमा शल्यक्रिया गर्ने डा राजेश साह, डा अमरेश कर्ण र डा आश्विनी यादवबीच सहमति भयो। सहमतिअनुसार मैले १२ गते श्रीमती विभालाई अस्पतालमा दाखिला गरी शल्यक्रियाका लागि भर्ना गराए। भर्नापछि तल्लो पेट दुख्ने समस्या बताउँदा डा राजेश साहले फिजिकल इक्जामिनेशन लिएर सबै ठीक छ। अप्रेशनपछि सबै ठीकठाक भई हाल्छ भने। अझ मैले डा साहेब अरु टेष्टहरु गर्नुपर्छ होनि नि? भनेर सोध्दा कुनै टेष्ट आवश्यक नपर्ने भनि १३ गते पूर्वनिर्धारित तालिकाअनुसार शल्यक्रिया गरेको थियो। चौधरीले शल्यक्रिया पछि अवस्था नाजुक हुँदै जादा युरिन (पिसाब), रगत (ब्लड), भिडियो एक्सरे जस्ता चेकजाँच गर्दा विभाको गर्भमा चार महिने शिशु हुर्कदै गरेको जानकारी चिकित्सकले आफुलाई गराएको चौधरीको भनाइ छ। महिनावारी नहुँदा चिकित्सकले पत्थरीका कारण समेत गडबड हुन सक्ने आशंका व्यक्त गरेपछि आफुहरुले गर्भमा हुर्कर्दै गरेको बच्चा भएको सम्म आँकलन गर्न सकेनौं, तर चिकित्सकले त फिजिकल इक्जामिनेशन गर्दा थाहा पाउनुपर्ने हो नि, हैन र? हामी त अज्ञानी मान्छे तर भगवान मानेको डाक्टरले समेत ठूलो लापरबाही गर्नुभयो। डाक्टर साबले जेजे भन्नु भो, हामीले त त्यही गर्र्यौ, हामीले के थाहा यस्तो अवस्था आउँछ भनेर। जेचजाँचको क्रममा मैले डा राजेश साहले सोधेको थिए? डा साहव कुनै चेकजाँचहरु गराउनु पर्दैन, जवाफमा डा राजेशले राजेश र आश्विनी यादवको नामै काफी छ। हामीले दिनमा दजर्नौ यस्तो केश हेर्छौ, बजारमा पत्ता लगाईहाल्नु होला भनेर मलाई विश्वस्त पारेको थियो चौधरीले अन्नपूर्णसँगको टेलिफोन सम्पर्कमा भने, जनकपुर प्रादेशिक अस्पतालमा बिरामीको मर्ने अवस्थामा थियो, मसंग पैसा थिएन ऋण लिएर हेलिकप्टरबाट काठमाण्डौं ल्याए, अझ कति दिन बस्नुपर्छ, थाहा छैन, मेरो श्रीमतिको अवस्था अहिले पनि नाजुक छ। मलाई न्याय निसाफ चाहिन्छ। शल्यक्रियामा संलग्न चिकित्सक मध्ये डा राजेश साह, आश्विनी यादव र शल्यक्रियाका लागि भर्ना गराएका डा अमरेश कर्णले मध्ये तीनै जनाले आफ्नो शल्यक्रियामा आफ्नो कुनै संलग्नता नरहेको अन्नपूर्णसँगको कुराकानीमा बताए। उनीहरु एक चिकित्सकले अर्कोलाई दोषि देखाएर उम्किन खोजिरहेका छन्। परिवारजनका अनुसार शल्यक्रियामा प्रत्यक्ष संलग्न रहेका चिकित्सक डा राजेश साहले आफुले शल्यक्रिया नगरेको अवस्था विग्रदा आफुले मानवताको हिसाबले मात्र हेरविचार र सल्लाह दिएको दाबी गरे। उनले भने, मेरो शल्यक्रियामा कुनै संलग्नता छैन, अवस्था नाजुक भएपछि मैले हेरिदिएको मात्र हुँ। अर्को चिकित्सक डा आश्विनी यादवले शल्यक्रियामा आफुले क्यामरा म्यान (फोटोग्राफरको भुमिका मात्र निर्वाह गरेको दाबी गरे । उनले भने, मैले बिरामीलाई अर्धचेत अवस्थामा भेटेको हुँ, वहाँको म जानु अघि नै सबै कुरा मिलिसकेको थियो । मैले त क्यामरा म्यानको रुपमा सहयोग मात्र गरेको हुँ। यता बिरामी भर्ना गरेका डा अमरेश कर्णले भिडियो एक्सरे मान्यता प्राप्त चिकित्सकले गरेको आधारमा आफुहरुले भर्ना सहित शल्यक्रियाको प्रक्रिया अगाडी बढाएको बताए। उनले भने, बिरामीको व्यक्ति चिनजानको आधारबाट हामीकहाँ आउनु भो! हामीलाई गर्भवति भएको जानकारी पनि थिएन, हामीले सोधखोज समेत गरेनौं, तर शल्यक्रिया गर्ने चिकित्सकले खोज्नुपर्ने हो, तर खोजिएन किन खोजिएन वहाँलाई नै सोध्नुस् । बिरामी चौधरीको अवस्था नाजुकपछि गत विहिवार १६ गते एम्बुलेन्सबाट सम्भव नभएपछि एयर एम्बुलेन्सबाट काठमाण्डौं स्थित मेडिसिटी हस्पिटलमा उपचाररत छिन्। चिकित्सकलाई उद्दृत गर्दै बिरामीका श्रीमान राजेश चौधरीले अवस्था सुधारन्मुख भएपनि अझ १५ दिन चिकित्सकीय अनुगमनमा रहनुपर्ने जानकारी दिए।"
प्रदर्शनकारी र प्रहरीबीच झडप हुँदा १४ घाइते,"बाजुरा : अछामको पञ्चदेवल विनायक४ का १५ वर्षीय विनोद शाहीको मुत्यु प्रकरणलाई लिएर पीडित पक्ष र प्रहरीबीच झडप भएको छ। छडपमा परी जिल्ला प्रहरी कार्यालयका १४ जना प्रहरी घाइते भएका छन्। विनोदको न्यायका लागि सदरमुकाम मङ्गलसेनमा सोमबार प्रर्दशन भएको हो। प्रर्दशनकारीहरूले सरकारी वकिल कार्यालय र जिल्ला अदालत अछाममा ढुङ्गामुढा गर्दा १४ प्रहरी घाइते भएको जिप्रका सूचना अधिकारी प्रहरी निरीक्षक कैलाश विष्टले जानकारी दिए। प्रदर्शनकारीलाई नियन्त्रणमा लिन खोज्दा घाइते भएका प्रहरीमध्ये ६ जनाको हात, खुट्टा, घुँडा र टाउकोमा गम्भीर चोट लागेको प्रहरीले जनाएको छ। घाइते हुनेमा प्रहरी धर्मबहादुर रोकाया, इन्द्रबहादुर थापा, बीजित चदारा, निर्मला ऐर, झलनाथ शर्मा र प्रेमबहादुर धामीको हात खुट्टा, टाउको र घुँडाको हड्डी भाँचिएको प्रहरी निरीक्षक विष्टको भनाइ छ। सोमबार सरकारी वकिल कार्यालयबाट जिल्ला अदालतमा फाइल पेस गर्न जाने बेला प्रर्दशनकारीले वकिल कार्यालय र जिल्ला अदालतमा ढुङ्गा प्रहार गर्दा स्थिति नियन्त्रणमा लिन खोज्दा प्रहरी घाइते भएका हुन्। सरकारी वकिल कार्यालय जिल्ला अदालतमा भएको ढुङ्गा प्रहार गर्ने प्रर्दनकारीलाई नियन्त्रणमा लिन प्रहरील २४ सेल अश्रुग्याससमेत प्रहार गरेको प्रहरी निरीक्षक विष्टले बताए। गत वैशाख १७ गते बेपत्ता भएका विनोद २० गते मृत अवस्थामा भेटिएका थिए। शाहीको मृत्यु घटनामा अनुसन्धानका लागि प्रहरीलाई सहयोग गर्ने भन्दै आरोपित पञ्चदेवल नगरपालिकाकी प्रमुख अम्बिका चलाउने शनिबार प्रहरी कार्यालयमा उपस्थित भएकी थिइन्। अहिले प्रमुख चलाउनेलगायतको बयानका क्रम जारी रहेको प्रहरीले जनाएको छ। उक्त मुद्दामा प्रहरीले यसअघि नै पाँच जनालाई पक्राउ गरिसकेको थियो। आइतबार चलाउनेसहित सात जनालाई अदालतबाट दुई दिनको म्याद थप गरी हिरासतमा राखेको छ। जिल्ला प्रहरीमा किटानी मुद्दा दायर भएका सात जनाको पनि खोजी कार्य जारी रहेको जिप्रकाका प्रहरी नायब उपरीक्षक नारायण डाँगीले बताए। गत जेठ २६ गते शाहीका परिवार र आफन्तले नवनिर्वाचित प्रमुख चलाउनेसहित १३ जनाविरुद्ध किटानी जाहेरी दिएको बताइएको छ।  रासस"
धनगढीको नगरसभा बैठकमा एमाले सदस्यले कुर्सी बजारेपछि (भिडियो),"धनगढी : धनगढी उपमहानगरपालिकाको आठौं नगर सभाको तेस्रो बैठकमा विवाद भएको छ। उपमेयर कन्दकला रानाले नगरको बजेटमा आफूसँग कुनै सल्लाह नै नगरेको भन्दै नगरसभा चल्न नदिने भनेपछि विवाद भएको हो। नगरसभामा उपमेयर रानाले, मेयर हमाल र प्रमुख प्रशासकीय अधिकृत रामलाल श्रेष्ठले बजेटबारेमा आफूसँग कुनै सरसल्लाह नगरेको आरोप लगाइन्। असारको १० गते नगरसभामा आगामी आर्थिक वर्षको बजेट प्रस्तुत भइसकेको थियो। उपमेयर रानाले विरोध गरिरहेका बेला, कांग्रेस निकटका कार्यपालिका सदस्यहरुले सभा अगाडि बढनुपर्ने भन्दै बोल्न थालेपछि नेकपा एमाले निकटका एक जना कार्यपालिका सदस्यले भुइँमा कुर्सी बजारेका थिए। त्यसपछि केहीबेर सभाहलमा होहल्ला भएको थियो भने केहीबेर सभा अवरुद्ध भएको थियो। कार्यपालिकाको बैठकमा कांग्रेस र एमालेका कार्यपालिका सदस्यहरुको विभाजन प्रस्ट देखिएको थियो। कार्यपालिकमा कांग्रेस निकट सदस्यको बहुमत छ। उपमेयरले सभा चल्न नदिने भनेपछि बहुमत सदस्यहरुले सभाको काम कारबाही अगाडि बढाउनुपर्छ भनेपछि अहिले सभा फेरि सुचारु भएको छ। सभामा केहीबेर उपमेयरले गुनासो राख्ने र मेयरले जवाफ दिन क्रम चेलेपछि कार्यपालिका सदस्यहरुले यस्ता कुरा ब्यक्तिगत बसेर सल्टाउन भन्दै कार्यपालिका बैठक अघि बढाउन माग गरेका थिए। मेयर हमालले, बजेटमा आफ्नो कुनै स्वार्थ नरहेको बताए। उनले बजेट प्रस्तुत उपमेयरले नै गरेको, बजेटका हरेक बैठकमा उनको सहभागिता रहेको बताएका थिए। मेयर हमाल स्वतन्त्रबाट जितेका हुन्। धनगढी उपमहानगरपालिकाले १ अर्ब ८३ करोड रुपैयाँको बजेट असार १० गते नै प्रस्तुत गरिसकेको थियो। १० करोडका नगर योजना राख्न बजेट विनियोजन गरिनुपर्ने विषयगत समितिहरुको निर्णय पछि सोमबार त्यसैबारेका कार्यपालिकाको तेस्रो बैठकको आयोजना गरिएको थियो।"
मधेस प्रदेशको मुख्यमन्त्रीमा मेरो दाबी रहन्छ : मन्त्री सिंह (अन्तर्वार्ता),"नेपाली कांग्रेसका युवा नेता वीरेन्द्र प्रसाद सिंहले अहिले मधेस प्रदेश सरकारको महिला बालबालिका युवा तथा खेलकुद मन्त्रालय सम्हालिरहेका छन्। मधेस प्रदेशमा जसपा र कांग्रेसको गठबन्धन सरकार बनेपछि २०७८ जेठ २६ गतेदेखि खेलकुद मन्त्रीको जिम्मेवारीमा रहेका सिंह कांग्रेस मधेस प्रदेश कार्यसमितिका उपसभापति हुन्। सर्लाहीबाट प्रदेशसभा सदस्य रहेका सिंह पार्टीको संगठन विभाग प्रमुख पनि हुन्। संघमै जसपा विभाजन हुने चरणमा पुगेका बेला प्रदेश सरकारको नेतृत्व पनि फेरबदल हुनसक्ने सम्भावना छ। चार वर्ष निरन्तर मुख्यमन्त्री रहेका जसपा नेता लालबाबु राउत फेरिन सक्छन्। यद्यपि जसपा आन्तरिक जीवनका कारण उनी नफेरिए पनि लगत्तै प्रदेशसभा निर्वाचन हुँदैछ। निर्वाचनपछि प्रदेश सरकारको नेतृत्वका लागि कांग्रेसबाट सिंहले तयारी थालेका छन्। मधेस प्रदेशमा हाल भावी मुख्यमन्त्रीको सशक्त दाबेदार सिंह रहेको चर्चा छ। सिंहको काममा खट्ने शैलीबाट प्रभावित मुख्यमन्त्री राउतले सार्वजनिक मञ्चमै सिंह कोहीभन्दा कम नभएको र यही रफ्तारले अगाडि बढे मुख्यमन्त्री बन्न सक्ने संकेतसमेत गरेका छ। सिंहको परिकल्पनामा हालै मधेस प्रदेशमा देशभरमै पहिलोपटक युवा महोत्सव सम्पन्न भएको छ। महोत्सवका दौरान जनकपुर पुगेका हाम्रा सम्बाददता कमलराज भट्टले मन्त्री सिंहसँग समसामयिक राजनीति, भावी रणनीति र योजनाबारे कुराकानी गरेका छन्। मधेस प्रदेशको भावी मुख्यमन्त्रीका रुपमा तपाईंको नाम चर्चा छ। जसपाको आन्तरिक कलह र आसन्न प्रदेशसभा निर्वाचनको चटारोका बीच यो चर्चालाई कसरी लिने? राजनीति गरेपछि माथिल्लो पदमा पुग्ने इच्छा आकांक्षा हुन्छ। तर यसमा चुनावी परिणामले महत्व राख्छ। मुख्यमन्त्रीको रुपमा मेरो दाबी अस्वभाविक होइन। तर चुनावको परिणामले फैसला गर्छ। कुन पार्टीको कति सिट आउँछ, कुन पार्टीको सरकार बन्छ त्यसमा भर पर्ने हो। यद्यपि इच्छा र आकांक्षा त हुने नै भयो। यसको अर्थ मुख्यमन्त्रीमा तपाईंको दाबेदारी हो? इच्छा र आकांक्षा त सबैको रहन्छ। त्यो अनुकूल हुनुपर्यो। हाम्रो पार्टी सरकारमा आउनुपर्यो। त्यसले गर्दा अहिले नै म मुख्यमन्त्री बनिहाल्छु भन्ने अवस्था होइन। तर सबै अनुकूल भयो भने म अगाडि बढ्छु। कांग्रेसको बहुमत आयो वा प्रदेश सरकारको नेतृत्व गर्ने अवस्था आयो भने तपाईं मुख्यमन्त्री बन्नुहुन्छ? मेरो दाबी त रहन्छ। तर त्यसमा पार्टीको नेतृत्व र निर्वाचित सांसदहरुको पनि भूमिका रहन्छ। सबै अनुकूल भयो भने त्यो अवस्था आउन सक्छ। अहिले संघमा जसपा विभाजनको अवस्थामा पुगेको छ। यसको असर सत्ता गठबन्धनभित्र पनि देखिएको छ। प्रदेश सरकारमा यसको केही असर छ? प्रदेश सरकारमा त्यस्तो केही असर छैन। केन्द्रले जे आदेश गर्छ, निर्देशन आउँछ त्यो बमोजिम हामी अगाडि बढ्छौं। तत्कालको अवस्थामा प्रदेशको गठबन्धन सरकार निर्वाचनसम्म रहन्छ। थोरै प्रसंग बदलौं। हालै तपाईंको परिकल्पनामा देशभरमै पहिलोपटक मधेस प्रदेशमा युवा महोत्सव सम्पन्न भएको छ। यो महोत्सव आयोजनाको गर्नुको कारण के हो? मधेस प्रदेश सरकार महिला बालबालिका युवा तथा खेलकुद मन्त्रालयले पहिलोपटक असार १५ र १६ गते युवा महोत्सव २०७९ आयोजना गरेको हो। यसको मुख्य उद्देश्य यो प्रदेशको समृद्धि विकासमा युवा शक्तिलाई परिचालन गर्नको लागि महोत्सव आयोजना गरिएको हो। यो प्रदेशमा विभिन्न क्षेत्रमा ख्याती प्राप्त उत्कृष्ट युवाहरुलाई कसरी यो प्रदेशको विकासको हरेक क्षेत्रमा परिचालन गर्न सकिन्छ? भन्नेमा केन्द्रित गरेर महोत्सव गरेका हौं। यो प्रदेशमा जति पनि उत्कृष्ट विभिन्न क्षेत्रका युवाहरुलाई मधेसको मान भनेर सम्मान गरेका छौं। युवाहरुलाई उत्साहित बनाउने, उत्प्रेरित गर्ने र उर्जा थप्ने काम महोत्सवले गर्ने हाम्रो विश्वास छ। महोत्सव फलदायी र मधेस प्रदेशको उन्नति, प्रगति र समृद्धिमा युवा शक्ति अगाडि बढेर जाने हामीले आशा गरेका छौं। युवा महोत्सव गर्नुपर्छ भन्ने सोंच कसरी आयो? हामीले सातै प्रदेशमध्ये गरिब र अशिक्षित यस प्रदेशको आवश्यकता शिक्षित र समृद्धिलाई बोध गरेर जबसम्म युवाहरु शिक्षित हुँदैनन्, युवा शक्तिमा भएका प्रतिभाहरुलाई, उर्जालाई यो प्रदेशको विकासमा परिचालित गर्दैनौं तबसम्म यो प्रदेशको विकास सम्भव छैन भन्ने कुरालाई आत्मसात गर्दै यो कार्यक्रम आयोजना गरेको हो। युवा महोत्सवको उपलब्धि के हो? विभिन्न क्षेत्रमा प्रतिभा जमाएका युवाहरु भेला भएर अनुभव आदानप्रदान गरेका छन्। त्यसबाट प्रदेशको विकास कसरी अगाडि बढाउने, युवा शक्ति कसरी परिचालित गर्ने, के के समस्या छ, त्यसलाई कसरी निदान गर्ने कुराहरुको निर्क्यौल गरेर हामीले २० बुँदे घोषणापत्र पनि सार्वजनिक गरेका छौं। यसलाई कार्यान्वयन गर्दै युवाहरुलाई रोजगारी र विभिन्न क्षेत्रमा परिचालन गरेर प्रदेशलाई समृद्ध बनाउने दिशामा अघि बढ्छौं।"
पोखराको महत्वपूर्ण जमिन सुटुक्क निजीलाई भाडामा,"पोखरा : पर्यटन बसपार्कसहित पोखराको ३ ठाउँको जमिन पोखरा उपत्यका नगर विकास समितिका तत्कालीन अध्यक्ष तथा पूर्वमेयर मानबहादुर जिसीले निजी क्षेत्रलाई भाडामा दिएको खुलासा भएको छ। मेयरबाट अवकास लिनु २ दिनअघि अर्थात् जेठ ३ गते तीन ठाउँको जमिन उनले निजी क्षेत्रलाई भाडामा दिने सम्झौता गरेको खुलेको हो। राष्ट्र बैंक चोकस्थित पर्यटन बसपार्कका रुपमा प्रयोग भइरहेको १८ रोपनी जमिन शिला शालिग्राम निर्माण सेवा प्रालिलाई आउँदो २०८९ जेठसम्मका लागि १० वर्षलाई मासिक २ लाख ७५ हजार रुपैयाँमा भाडामा दिन सम्झौता भएको छ। त्यस्तै राष्ट्र बैंक चोक र मुस्ताङ चोकबीच अगाडिपट्टि गल्फकोर्सका रुपमा प्रयोग भइरहेको ४० रोपनी जमिन पनि भाडामा दिन सम्झौता भएको खुलेको छ। यातायात कार्यालय पछाडिको ५ रोपनी जमिन पनि निजी क्षेत्रलाई भाडामा दिने सम्झौता भएको हो। ती सबै जमिन पोखरा उपत्यका नगर विकास समितिको नाममा छन्। समितिको अध्यक्ष पोखरा महानगरपालिकाका मेयर हुने व्यवस्था छ। पूर्वमेयर जिसीले आफ्नो विदाइ हुने २ दिनअघि ती सबै जमिन भाडामा दिन निजी क्षेत्रसँग सम्झौता गरेका कागजात पोखरा महानगरपालिकामा आइपुगेका छन्। नवनिर्वाचित मेयर धनराज आचार्यले समितिमा अध्यक्षको पदभार ग्रहण असार १६ गते गरेका थिए। पर्यटन व्यवसायीहरुले मेयर आचार्यलाई पर्यटन बसपार्क सुटुक्क निजी क्षेत्रलाई भाडामा दिइएको भन्ने गुनासो गरेपछि सम्झौताहरुको खुलासा भएको हो। निजी क्षेत्रलाई भाडामा दिने प्रयोजनार्थको सूचना भने समितिले पोखराबाट प्रकाशित हुने र अहिले बन्द रहेको एउटा पत्रिकामा चैत २६ गते छापेको थियो। मेयर आचार्यले उक्त सम्झौता भएको भन्ने आफूलाई आज (सोमबार) मात्रै थाहा भएको बताए। समितिको बैठक पनि बसेको छैन, सदस्य सचिवलाई पनि थाहा छैन, अरु सदस्यहरुलाई थाहा छैन, उनले भने, हामी आवश्यक छानबिन गर्छौं, के कति कानुनी के कति गैरकानुनी हो भन्ने बुझेर अघि बढ्छौं। उपत्यका नगर विकास समितिमा मेयर अध्यक्ष, प्रमुख जिल्ला अधिकारी, प्रमुख मालपोत अधिकृत, प्रमुख नापी अधिकृत, जिल्ला वन डिभिजन कार्यालय प्रमुख र कार्यपालिकाका केही सदस्यहरु सदस्य हुन्छन्। उपत्यका नगर विकास समितिमा पोखराका प्रमुख प्रशासकीय अधिकृत सदस्य सचिव हुन्छन्। त्यस्ता सम्झौताहरुमा सदस्य सचिवको हस्ताक्षर हुनुपर्नेमा तत्कालीन मेयर जिसीकै हस्ताक्षर रहेको मेयर आचार्यले जानकारी दिए। पोखरा पर्यटन परिषद्का अध्यक्ष गोपी भट्टराईले पर्यटन बसहरुको बिसौनी एक्कासि भाडामा दिइएको थाहा पाउँदा अचम्मित भएको प्रतिक्रिया दिए। उनले पर्यटन बसपार्कमा पर्यटन व्यवसायीका बसहरु पार्किङ गर्ने व्यवस्था हुनुपर्नेमा निजीलाई भाडामा दिइएको बताए। यसबारेमा मेयर साबलाई भेटेर कुरा राखेका छौं, उनले भने, बुझेर एक दुई दिनमा भन्छु भन्नुभएको छ। उक्त जग्गाको भाडा सम्झौता हुँदा उपत्यका नगर विकास समितिमा अशोक सुनार अधिकृत थिए। उनलाई पोखरा महानगरपालिकाले सोमबार समितिको कार्यालयबाट महानगरमै सरुवा तानेको छ।"
नागरिक अगुवाले मागे अर्थमन्त्री शर्माको राजीनामा,"काठमाडौं : नागरिक अगुवाहरुले अर्थमन्त्री जनार्दन शर्माको राजीनामा माग गरेका छन्। आर्थिक वर्ष २०७९८० को बजेट निर्माणका क्रममा अनाधिकृत व्यक्ति संलग्न भएको र स्वार्थ समूहको इशारामा करको दर हेरफेर गरेको भन्दै अर्थमन्त्री शर्माको आलोचना भइरहेका बेला नागरिक अगुवाहरुले राजीनामा मागेका हुन्। पूर्वप्रधानन्यायाधीश सुशीला कार्की, डा गोविन्द केसी र त्रिवि पूर्व उपकुलपति केदारभक्त माथेमाले संयुक्त वक्तव्य जारी गर्दै या त कुनै अकाट्य प्रमाणसहित अनधिकृत व्यक्तिले बजेट निर्माणमा भूमिका नखेलेको प्रमाणित गर्न र नभए तत्काल नैतिकताका आधारमा राजीनामा गर्न माग गरेका छन्। आधारभूत नैतिकतासमेत गुमाएका व्यक्तिहरु मन्त्री पदमा बसिरहँदा त्यो पदको समेत गरिमा खण्डित हुने र सरकारको छवि थप धमिलिनेतर्फ उनीहरुले सचेत गराएका छन्। यस विषयमा संसदीय छानविन समिति बनाउनुपर्ने प्रतिपक्षको मागलाई सत्तारुढ गठबन्धनका दलहरुले लत्याएको र त्यस विषयमा अर्थमन्त्रीले चित्त बुझ्दो जवाफ नदिएकोमा अहिले कानुनविपरीत सीसीटीभी फुटेज मेटिएको भन्नु अराजकता र दण्डहीनता भएको वक्तव्यमा उल्लेख छ। नागरिक अगुवाहरुले सर्वोच्चको फैसलाविपरीत निजगढ अन्तर्राष्ट्रिय विमानस्थलसम्बन्धी कुनै पनि काम मान हानि हुने गरी नगर्न पनि ध्यानाकर्षण गराएका छन्। हालैको निजगढ भ्रमणमा सत्ता गठबन्धनका नेताहरुले त्यहाँ विमानस्थल बनाउछौं भनेको तर सर्वोच्चले कायम गरेका बन्देज र दिएको आदेश पालना गर्ने करा खुलेर नभनेकोमा समेत हामो गम्भीर आपत्ति छ, वक्तव्यमा भनिएको छ। संयुक्त वक्तव्य"
भैरहवालाई फूलैफूलको सहर बनाउने अभियान सुरु,"भैरहवा : रुपन्देहीको सिद्धार्थनगर नगरपालिका (भैरहवा)लाई फूलैफूलको सहर बनाउनका लागि वृक्षारोपण अभियान थालिएको छ। सोमबार नगरपालिकाका प्रमुख ईस्तियाक अहमद खानले बेलहियामा वृक्ष रोपण गरेर अभियानको सुरुवात गरेका हुन्। मुलुकमा पैदलमार्ग हुदै सबैभन्दा बढी पर्यटक भित्रिने नाका बेलहिया भएकोले अभियान थालनी नाकाबाटै गरिएको नगर प्रमुख खानले बताए। उनले नगरलाई सफा, हरियाली र वातावरण मैत्री लगायत बनाउने उद्देश्यले वृक्षारोपणको अभियान थालिएको जनाए। खान नगर प्रमुख पदमा निर्वाचित भएपछि उनले आफुले पाएको मतबराबर वृक्षारोपण गर्ने घोषणा गरेका थिए । उनले ९ हजार एक सय ३४ मत प्राप्त गरि विजयी भएका थिए । अभियान अन्तर्गत प्रथम चरणमा निर्वाचनमा प्राप्त मत बराबर वृक्षरोपण गर्छौँ, नगर प्रमुख खानले भने, त्यसपछि नगर क्षेत्रमा क्रमशः ३२ हजार र ७४ हजार वृक्षरोपण गर्ने हाम्रो योजना छ। उनले वृक्षरोपण गर्ने अभियान निरन्तर चल्ने नगर क्षेत्रका खाली जग्गाभर विरुवा लगाइने जानकारी दिए। जब सम्म भैरहवालाई हराभरा र फुलको सहरको रुपमा स्थापित गर्न सक्दैनौ तब सम्म यो अभियान जारी रहन्छ उनले भने। उनले नगरलाई क्लिन, ग्रिन र ईको फ्रेन्डली सिटी बनाउने निर्वाचन अघि प्रतिवद्धता व्यक्त गरेका थिए । सोही अनुरुप वृक्षारोपण अभियानको सुरुवात गरिएको उनले बताए। चुनावी अभियानको क्रममा नगरलाई क्लिन, ग्रिन र ईको फ्रेन्डली सिटी बनाउने नगरवासीसगँ बाचा गरेको थिए, सोही अनुरुप यी सबै कामहरु गरिरहेको छु उनले भने, तर योजना सफल बनाउनका लागि नगरवासीहरुको साथ र सहयोग पनि आवश्यक छ। नगरपालिकाले सुरुवात गरेको वृक्षारोपण अभियान स्वागत योग्द कदम रहेको तर रोपण गरेको वृक्षको संरक्षण निकै आवश्यक रहेकोले संरक्षणका लागि नगरपालिकाका साथै नगरवासीले पनि महत्वपूर्ण भुमिका खेल्नुपर्ने सिद्धार्थनगर नगरपालिकाका राजु गुरुङले बताए। नगर क्षेत्रमा पर्ने सिद्धार्थ राजमार्ग, बैंक रोड, नारायण पथ, मिलन चोक, बेलहिया, देवकोटा चोक, बुद्ध चोक लगायतका क्षेत्रलाई हरियाली बनाउने नगरपालिकाको योजना छ। जस अन्र्तगत नगरपालिकाले आन्तिरक गृहकार्य गरिरहेको छ। नगर प्रमुख खानका अनुसार राजमार्गको दुवै किनार र बीच भाग (डिभाइडर) तथा बजार क्षेत्रको सडकको दुवै किनारमा फुलरुखका विरुवाहरु लगाइने छ। सौन्दर्यकरण साथै स्वास्थ्यलाई फाइदा हुने खालका विरुवाहरु समेत लगाइने छन्। गौतमबुद्घको जन्मस्थल लुम्बिनीको प्रवेशद्वार रहेको सिद्धार्थनगर हुदै हजारौँ पर्यटक लुम्बिनी जाने गर्छन्। हरियाली लगायतका योजनाहरु सम्पन्न पश्चात् नगरमा आउने आन्तरिक वा बाह्य पर्यटकहरुमा वृद्धि र बसाई लम्बिनेमा नगरपालिकाले विश्वास लिएको छ। सिद्धार्थनगर नगरपालिकाको उपप्रमुख उमा अधिकारीले रोपिएका विरुवाहरुको व्यवस्थापनमा नगरपालिकाले ध्यान दिने बताइन्। उनले नगरवासीहरुको सहकार्यमा विरुवाहरुलाई संरक्षण गरिने बताइन्। साझ बिहान नगरपालिकाले पानी हाल्नेछ, उनले भनिन्, विरुवाको संरक्षणका लागि कर्मचारीहरु खटिनेछन् र संरक्षणका लागि सम्बन्धित स्थानको स्थानीयलाई पनि आग्रह गरेका छौं।' उनले स्वच्छ र हराभराले नगरवासीलाई धेरै राहत हुने र आउने आन्तिक तथा बाह्य पर्यटकहरु बसाई पनि लम्बिने विश्वास लिइएको उनले बताइन्। नगरपालिकाले निति नै बनाएर अभियानको सुरुवात गरेको सिद्धार्थनगर नगरपालिकाका प्रमुख प्रशासकिय अधिकृत तुल्सीराम मरासीनीले बताए। ११औं नगरसभाले नगरलाई सफा, हरियाली र वातावरण मैत्री बनाउने भन्दै निर्णय गरेको र सोही निर्णय अनुसार अभियान सुरु गरिएको उनको भनाइ छ। उनले वृक्षारोपण गरेर मात्र नभई त्यसको संरक्षण पनि गरिने बताए। जसका लागि नगरपालिकाबाट विशेष औजार सहित कर्मचारी समेत खटाईने उनको भनाइ छ। प्रथम चरणको वृक्षारोपण अभियानअन्तर्गत सोमबार तीन प्रजाति विरेन्द्र फुल, कपुर र राजवृक्षका ३ सय ५० वटा बिरुवा नगर क्षेत्रमा रोपिएको नगरपालिकाका योजना प्रमुख जीवन अर्यालले बताए। उनले सुरुवात तीन प्रजातिका विरुवाबाट भएपनि क्रमशः अन्य प्रजातिका विरुवाहरु समेत लगाइने बताए।"
मदन भण्डारी विज्ञान तथा प्रविधि विश्वविद्यालय विधेयक २०७६ पारित,"काठमाडौं : प्रतिनिधि सभाबाट मदनभण्डारी विज्ञान तथा प्रविधि विश्वविद्यालय विधेयक २०७६ पारित भएको छ । योसँगै मदन भण्डारीको नाममा स्थापना हुन लागेको प्रविधि विश्वविद्यालयले मानविकी, व्यवस्थापन र कानुन लगायतका संकाय पढाउन नपाउने भएको छ । संसदमा शिक्षा विज्ञान तथा प्रविधिमन्त्री देवेन्द्र पौडेलले मदनभण्डारी विज्ञान तथा प्रविधि विश्वविद्यालय विधेयक २०७६ पारित गरियोस् भन्ने प्रस्ताव पेश गरेका थिए । विधेयक पारित भएसँगै विश्वविद्यालयको नाम मदन भण्डारी यूनिभर्सिटी रहनेछ । विश्वविद्यालयको केन्द्रीय कार्यालय काठमाडौं उपत्यका वा आसपासका उपयुक्त स्थानमा रहनेछ । विश्वविद्यालयमा संरक्षक समिति, प्राज्ञिक परिषद्, कार्यकारी परिषद्को व्यवस्था गरिएको छ । विश्वविद्यालयको कार्यकारी प्रमुखको हैसियतमा कार्यसम्पादन गर्न विश्वविद्यालयमा एकजना अध्यक्ष रहने व्यवस्था गरिएको छ । मदन भण्डारी विज्ञान तथा प्रविधि विश्वविद्यालय सम्बन्धमा व्यवस्था गर्न बनेको विधेयक २०७६ मा गैरनागरिक व्यक्ति पनि विश्वविद्यालयको पदाधिकारीमा नियुक्त हुने उल्लेख छ । विधेयकमा विदेशी नागरिक वा गैर आवासीय नेपाली नागरिकलाई नियुक्ति वा मनोनयन गर्न सकिने व्यवस्था छ ।"
रिलायन्स लाइफ इन्स्योरेन्सको विशेष साधारण सभा सम्पन्न,"काठमाडौं : रिलायन्स लाइफ इन्स्योरेन्स लिमिटेडले विशेष साधारण सभा सम्पन्न गरेको छ । साधारण सभाका अध्यक्ष ताराचन्द केडियाले साधारण सभाको अध्यक्षता ग्रहण गरी छलफलका प्रस्तावहरु प्रस्तुत गरेका थिए। कम्पनीका अन्य सञ्चालकमा भरतकुमार तोदी, जगदीशकुमार अग्रवाल, अमितकुमार बेगानी, सरिता भट्ट अधिकारी, परिक्षित खेम्का तथा बद्री प्रकाश पोखरेल रहेका छन्। सो सभाले कम्पनीको अधिकृत पूँजी वृद्धि गर्ने, कम्पनीको प्रबन्धपत्रमा पूँजी वृद्धि एवं अन्य व्यवस्थाहरु समेत समावेश गरी प्रबन्धपत्र तथा नियमावलीमा आवश्यक संशोधन गर्ने, कम्पनीको प्रबन्धपत्र तथा नियमावलीको प्रस्तावित संशोधनमा नियमनकारी निकायबाट कुनै सुझाव वा निर्देशन भएमा सोलाई समाविष्ट गर्नका लागि सञ्चालक समितिलाई अख्तियारी दिने तथा पूँजी वृद्धिको आवश्यकतालाई दृष्टिगत गरी भविष्यमा अन्य कुनै जीवन बीमा कम्पनीसँग एक आपसमा गाभ्नेगाभिने तथा प्राप्ति गर्ने प्रयोजनको लागि उपयुक्त जीवन बीमा कम्पनीको पहिचान र छनौट गर्ने प्रस्ताव पारित गरेको छ। यसैगरी समझदारीपत्रमा हस्ताक्षर गर्ने, सोको आधारमा सैद्धान्तिक स्वीकृतीको लागि बीमा समिति समक्ष निवेदन दिने, आवश्यकता अनुसार सम्पत्ति तथा दायित्वहरुको मूल्याङ्कन गर्न परामर्शदाता, मूल्याङ्कनकर्ता तथा लेखापरिक्षकहरु नियुक्त गर्ने, निजहरुको पारिश्रमिक तोक्ने तथा एक आपसमा गाभ्नेगाभिनेसँग सम्बन्धित प्रचलित नियम कानुन तथा निर्देशनहरु बमोजिम अपनाउनुपर्ने तथा गर्नुपर्ने सम्पूर्ण आवश्यक कार्य, प्रकृयाहरु पूरा गरी अख्तियार प्राप्त निकायबाट अन्तिम स्वीकृति लिने तथा सो सन्दर्भमा नियामक निकायहरुले निर्देशन गरे बमोजिम विवरण उपलब्ध गराउनेलगायतका कार्य गर्न गराउन सञ्चालक समितिलाई पूर्ण अख्तियारी दिने प्रस्तावहरु पारित गरेको छ । साथै, सो सभाले कम्पनीको अधिकृत पुँजी ३ अरब रुपैयाँबाट वृद्धि गरी ५ अरब हुने गरी प्रस्ताव पारित गरेको छ ।"
एमालेसँग चुनावी तालमेल गर्न प्रचण्डलाई माओवादी नेताहरुको सुझाव,"काठमाडौं : नेकपा माओवादी केन्द्रका नेताहरुले आगामी संघ र प्रदेशसभाको निर्वाचनमा एमालेसँग तालमेल गर्नुपर्ने सुझाव दिएका छन्। काठमाडौंको प्रज्ञा भवनमा जारी केन्द्रीय कार्यसमितिको बैठकमा नेताहरुले पार्टी अध्यक्ष पुष्पकमल दाहाल प्रचण्डलाई एमालेसँग वामपन्थी गठबन्धनका लागि छलफल र बहस चलाउन सुझाव दिएका हुन्। एमालेसँग पानी बाराबार गर्नु जरुरी छैन। अगामी दिनमा पनि छलफल र बहस गरेर जानुपर्छ,' बैठकमा नेताहरुले उठाएको कुराबारे जानकारी दिँदै केन्द्रीय सदस्य रामकुमार शर्माले भने, वामपन्थी एकता र गठबन्धन हुँदा पब्लिकलाई मतदान गर्न जुन सजिलो हुन्छ त्यो कांग्रेससँग गर्दा हुँदैन। स्थानीय तहको निर्वाचनमा कांग्रेसले माओवादीसँग विश्वास घात गरेको नेताहरुको भनाइ छ। स्थानीय तहको निर्वाचनमा माओवादीले कांग्रेसका उम्मेदवारलाई इमान्दारितापूर्वक मत हाले। तर, उसले हामीलाई कतिपय ठाउँमा मत नहालेको अवस्था देखियो,' नेता शर्माले भने, हामी जित्ने ठाउँमा कांग्रेसले अर्को उम्मेदवार उठायो। आगामी निर्वाचनमा स्पष्ट भएरमात्रै गठबन्ध बनाएर चुनावमा जानुपर्ने नेताहरु जोड दिएका छन्। अगामी चुनावमा फेरि पनि गठबन्धनमा जाने हो भने कांग्रेसलाई ५० प्रतिशत सिट दिनुपर्छ। बाँकी ५० प्रतिशत सिट गठबन्धन दलका अन्य पार्टीहरुलाई दिनुपर्छ,' नेता शर्माले भने, यो भयो भने माओवादी गठबन्धनमा गयो भने ठीकै हुन्छ। योभन्दा तल माथि भयो भने गठबन्धनबाट आगामी संघीय र प्रादेशिक चुनाव जानु ठीक छैन भन्ने जोडदार आवाज उठेको छ। यो भयो भने माओवादी पार्टी निर्णयक प्रकारले अगाडि आउँछ। कांग्रेसमा मात्रै भर नपरेर उता एमालेसँग पनि पार्टी बहस र छलफल चलाउनुपर्ने बताउँदै उनले थपे, एमालेसँग पार्टी एकताको कुरा तत्काल नभए पनि गठबन्ध गरेर चुनावमा जाँदा जातै जाने कुरा होइन्। त्यस्तै बैठकमा नागरिकता विधेयक तुरुन्त पास गर्नुपर्ने आवाज उठेको छ। माओवादी सरकारमा हुँदाहुँदै नागरिकता विधेयक किन पास नभएको भन्दै सहभागी नेताहरुले नेतृत्वसँग प्रश्न गरेका छन्। 'माओवादी पनि सरकारमा छ, जसपा पनि सँगै छ। कांग्रेसले कहीँ न कहीँ गठबन्धनलाई सत्ता चढ्ने भर्याङ त बनाएन भन्ने शंका गरिएको छ,' नेता शर्माले भने। मधेसमा माओवादी किन कमजोर भयो? त्यस्तै नेता गोपाल ठाकुरले जन्मका आधारमा नगरिकता पाएका नागरिकका सन्तानहरु अनागरिक भएर बाँच्न दुःखद भएको बताए। उनले त्यस्ता मानिसहरुको समस्या समाधान गर्नुपर्ने जोड गरे। 'माओवादीले मधेसको एजेण्डालाई शान्ति प्रक्रियापछि उठाउन छोडेको छ। मधेसमा मधेसी मोर्चा खोइ? मधेसमा साँस्कृतिक रुपान्तरणको मुद्दा उठाएको माओवादी खोइ? कता हरायो?,' नेतृत्वसँग उनले प्रश्न गरे। त्यस्तै रहबर अन्सारी माओवादी पार्टी मधेसमा झन् झन् कमजोर हुँदै गएको बताए। उनले आफ्नै कारणले मधेसमा माओवादी कमजोर हुँदै गएको स्पष्ट पारे। 'आगामी निर्वाचनमा माओवादीले आन्तरिक रणनीति बनाएर चुनाव लड्नुपर्छ। आफ्नै कारणले मधेसमा मओवादी कमजोर भएको ग्राउन्ड रियालिटी हो। नेताहरुले यो कुरा बुझ्न सकेका छैनन्। उनीहरु दलालबाट प्ररिचालित छन्, यो जनताको बुझाइ पनि हो।,' उनले भने। त्यस्तै नेता अनिल शर्माले पार्टीको रिक्त पदहरु तुरुन्त पूरा गर्नुपर्ने माग गरे। पार्टीको तल्लो कमिटीहरु निर्वाचित भएर नै आइरहेको छ। अब त केन्द्रीय कमिटीले पनि पूर्णता पायो,' उनले भने, 'सहमति र निर्वाचन कुन उपयुक्त हुन्छ त्यही पक्रियाबाट पदाधिकारी, स्थायी कमिटी र पोलिटब्युरोलाई पूर्णाता दिनुपर्छ। महाधिवेशन सकेको सात महिना वितिसक्दासमेत पार्टी अध्यक्ष प्रचण्डले आम निर्वाचनको मुखमा चुनावी प्रक्रियाबाट पार्टीको रिक्त पदहरु पूरा गर्न चाहेका छैनन्। त्यस्तै अर्का एक नेताले द्वन्द पीडितलाई मासिक भत्ता नदिएको भन्दै शीर्ष नेतृत्व तथा अर्थमन्त्री जनार्दन शर्माप्रति आक्रोश पोखे। उनले भत्ता दिने वाचा गरे पनि नदिएको गुनासो गरे। सहभागी नेताहरुले उत्पादन र रोजगारीलाई समाजवादको आधार बनाउनुपर्ने भए पनि नेताहरुले त्यो कुरा बिर्सिँदै गएको बताए। 'कामचाहिँ क्रान्तिकारी गरौँ भन्ने तर, चुप भएर बस्ने। शीर्ष नेतुत्व यतिबेला घेराबन्दीमा परेको महसुस हुन्छ। किनकि शान्ति पक्रियाको कामसमेत पूरा हुन सकेको छैन,' एक नेताले भने। त्यस्तै छलफलमा १९५० को असमान सन्धिको मुद्दा पार्टीले उठाउनुपर्ने, पार्टीभित्र शुद्धीकरणको अभियान चलाउनुपर्ने, शिक्षा र स्वास्थ क्षेत्रमा ठूलो अभियान चलाउनुपर्ने र समाजवाद उन्मुख आर्थिक नीति र कार्यक्रमसहित चुनावमा जानुपर्ने अधिकांश नेताहरुले बताएका थिए।"
९७५ अंकले घटेको सेयर बजारमा ४ अर्बमाथिको कारोबार,"काठमाडौं : सेयर कारोबारको दोस्रो दिन सोमबार नेप्से परिसूचक ९७५ अंकले ओरालो लागेको छ। नेप्से सामान्य अंकले घटेपनि कारोबार रकम भने आइतबारको तुलनामा वृद्धि भएको छ। यसदिन २३४ कम्पनीको १ करोड ९ लाख ८१ कित्ता सेयर ४ अर्ब ३४ करोड ९२ लाख ७३ हजार ५९३ रुपैयाँमा खरिद बिक्री भयो। आइतबार २३१ कम्पनीको ६२ लाख २७ हजार ६९२ कित्ता सेयर दुई अर्ब ४८ करोड ४ लाख ७३ हजार ९९९ रुपैयाँमा खरिदबिक्री भएको थियो। सो दिन नेप्से परिसूचक ५७६१ अंकले बढेर २०८६३८ विन्दुमा बन्द भएको थियो। नेप्से बढेसँगै कारोबार रकममा वृद्धि भएको थियो। यसदिन सेन्सेटिभ इन्डेक्स २६८ अंकले घटेको छ। कारोबार रकमका आधारमा यसदिन शिवम् सिमेन्ट्स अग्रस्थानमा रह्यो। सो कम्पनीको साढे १७ करोड बढी मूल्यको सेयर कारोबार भएको छ। त्यसैगरी, हिमालयन डिष्टिलरीको करिब १७ करोडको सेयर किनबेच गरी दोस्रो स्थानमा रह्यो। आज कारोबारमा आएका १३ उपसमूहमध्ये ४ उपसमूहको परिसूचक बढ्यो। व्यापार उपसमूहको परिसूचक सर्वाधिक ५१० प्रतिशत बढेको छ। सूचक ओरालो लागेपनि दुई कम्पनीको मूल्यमा सकारात्मक सर्किट लागेको छ। सीवाईसी लघुवित्त संस्था र ङादी ग्रुपको सेयरमा सकारात्मक सर्किट लेभलमा कारोबार भएको हो। सामलिङ्ग पावर कम्पनीको सेयर मूल्य करिब ८ प्रतिशत बढेको छ। यसैगरी साल्ट ट्रेडिङ्ग कर्पोरेसन र विशाल बजार कम्पनीको सेयरमूल्य साढे ६ प्रतिशतभन्दा बढी बढेको छ। युनियन हाइड्रोपावर र घलेम्दी हाइड्रोपावरको सेयरमूल्य भने ६ प्रतिशतभन्दा बढी घटयो।"
हिजो टाउकाको मूल्य तोक्ने र टाउकोमा बम हान्नेहरु नै साँठगाठ गरेर देश बर्बाद पारे : अध्यक्ष ओली,"काठमाडौं : नेकपा एमालेका अध्यक्ष केपी शर्मा ओलीले वर्तमान सरकार शान्तिप्रकृया टुंगोमा पुर्याउन जिम्मेवार नभएको आरोप लगाएका छन् । सोमबार संसदमा बोल्दै अध्यक्ष ओलीले यो सरकार शान्तिप्रकृया र संक्रमणकालीन न्याय टुग्याउन संवेदनशिल नभएको बताए। ओलीले भने, हिजो टाउकाको मुल्य तोक्ने र टाउकामा बम हान्नेहरु मिलेर साँठगाठ गरेर देश बर्बाद पार्ने । योद्धाहरु बर्बाद पार्ने, घाइतेहरु बर्बाद पार्ने । कसैको वास्ता नहुने । यसको व्यवस्थापन गर्न नपर्ने । नेपालीमा एउटा उखान छ काले काले मिलेर खाउ भाले ।' उनले संक्रमणकालीन न्यायको काम अगाडि बढाउन किन नखोजेको भन्दै प्रश्न गरे। ओलीले भने, खोइ द्वन्द्व व्यवस्थापन ? खोइ संक्रमणकालीन न्यायको स्थापना ? हामी प्रतिपक्षीबाट भनिरहेका छौं । संक्रमणकालीन न्यायको काम अगाडि बढाउन किन नखोजेको ? हामी सहयोग गर्न तयार छौं ।"
पुतलीसडकमा आगलागीबाट ९ लाखको धनमाल जलेर नष्ट,"काठमाडौं : काठमाडौंको पुतलीसडकमा आगलागीबाट ९ लाखको धनमाल जलेर नष्ट भएको छ। काठमाडौं महानगरपालिका२८ पुतली सडकस्थित रत्न गोविन्द श्रेष्ठको घरमा ग्यास लिक भई आइतबार बेलुकी आगलागी भएको प्रहरीले जनाएको छ। आगलागीबाट भान्छा कोठा, बैठक कोठा र घर नजिकैको उनकै छोरा जीवन गोविन्द श्रेष्ठको भान्छा कोठा तथा बैठक कोठामासमेत रहेको सामानहरू जलेर करिब ९ लाख रूपैयाँ बराबरको धनमाल नष्ट भएको छ। स्थानीयवासी र दमकलको सहयोगमा आगलागी नियन्त्रणमा लिनुका साथै यस सम्बन्धमा प्रहरीले थप अनुसन्धान गरिरहेको केन्द्रीय प्रहरी समाचार कक्षले जनाएको छ।"
जसपाका नयाँ मन्त्रीले लिए सपथ (तस्बिरहरु),"काठमाडौं : जनता समाजवादी पार्टी (जसपा)का नयाँ मन्त्रीहरुले सपथ लिएका छन्। प्रधानमन्त्रीको सिफारिसमा राष्ट्रपति विद्यादेवी भण्डारीले सोमबार मृगेन्द्रकुमार सिंह यादवलाई कृषि तथा पशुपन्छी विकास, मोहम्मद इश्तियाक राईलाई भौतिक पूर्वाधार तथा यातायात, प्रदीप यादवलाई वन तथा वातावरण मन्त्रीमा नियुक्त गरेकी थिइन्। नवनियुक्त मन्त्रीहरुले सोमबार साँझ राष्ट्रपति भण्डारीबाट सपथ लिएका हुन्। उपराष्ट्रपति नन्दबहादुर पुन, प्रधानमन्त्री शेरबहादुर देउवा, राष्ट्रियसभा अध्यक्ष गणेश तिमिल्सिनाको उपस्थितिमा राष्ट्रपति भण्डारीले शीतल निवासमा आयोजित विशेष समारोहमा नवनियुक्त मन्त्रीहरुलाई पद तथा गोपनियताको सपथ खुवाइन्। जसपाले हाल सरकारमा रहेका मन्त्रीहरु महिन्द्रराय यादव, रेणु यादव, रामसहाय यादवलाई फिर्ता बोलाएर उनीहरुको ठाउँमा नयाँ मन्त्री पठाएको थियो। यसअघि नेकपा एकीकृत समाजवादीले पनि चार जना मन्त्री हेरफेर गरेको थियो।"
अर्थमन्त्रीका सम्बन्धमा प्रधानमन्त्रीले तत्काल 'एक्सन' लिनुपर्छ : गगन थापा,"काठमाडौं : नेपाली कांग्रेसका महामन्त्री गगन थापाले अर्थ मन्त्रालयको सीसीटीभीको फुजेट नराख्नेमाथि तत्काल प्रधानमन्त्रीले एक्सन लिनुपर्ने बताएका छन्। सोमबार संसद भवनमा सञ्चारकर्मीसँग कुरा गर्दै थापाले करको दायरामाथि हेरफेर गर्दा अनाधिकृत व्यक्तिलाई प्रवेश गराइएको विषयमा गम्भीर बहस हुँदा पनि सीसीटीभीको फुजेट १३ दिनको मात्रै रहने अर्थमन्त्रालयको जवाफमाथि प्रधानमन्त्री तत्काल एक्सनमा जानुपर्ने बताए। उनले करको दायरा हेरफेरको विषय उठेपछि अर्थमन्त्रीले तत्काल राजीनामा दिनुपर्ने वा प्रधानमन्त्रीले अर्थमन्त्रीलाई हटाएर छानविन गर्नुपर्ने बताए। 'संसदले पारित गरेको बजटेको करको विषय सामान्य कुरा होइन। यसलाई छानविनबाटै निष्कर्षमा पुर्याउनुपर्छ,' उनले भने। उनले तीन महिनाको सीसीटीभीको फुजेट राख्नुपर्नेमा १३ दिनको मात्रै रहने अर्थमन्त्रालयको भनाइले अनेक प्रश्न उठ्न थालेको बताए। प्रमुख प्रतिपक्षी दलका नेता एवं नेकपा एमाले अध्यक्ष केपी शर्मा ओलीले आज संसदमा बोल्दै यसबारे सरकारसँग जवाफ मागेका थिए। उनले तत्काल संसदीय समिति बनाएर छिटोभन्दा छिटो तथ्य बाहिर ल्याउनुपर्ने माग गरे। करको दायरा हेरफेर गरेको दिनको सीसीटीभी फुटेज माग गर्दा अर्थ मन्त्रालयले १३ दिनमै डिलिट भएको भन्दै आइतबार सूचना जारी गरेको थियो।"
अर्थमन्त्रीलाई सरकारले तत्काल कारबाही गर्नुपर्छ : भण्डारी,"काठमाडौं : लोकतान्त्रिक समाजवादी पार्टीका नेता शरतसिंह भण्डारीले अर्थमन्त्री जनार्दन शर्माको राजीनामा माग गरेका छन्। सोमबार संसद बैठकपछि सञ्चारकर्मीसँग कुरा गर्दै उनले मन्त्री शर्माले तत्काल राजीनामा दिनुपर्ने बताए। जनतामा आलोचित विषयमा, मूल्य मान्यताको विरुद्धमा जुन कुराहरू आएका छन् त्यो विषयमा तत्काल नैतिकताको आधारमा छोड्नुपर्छ,' उनले भने, 'यदि छोडेन भने तत्काल सरकारले कारबाही गर्नुपर्छ। उनले सरकारको ध्यानाकर्षण गराउँदै यस विषयमा गम्भीर हुन आग्रह गरे। 'नेपाली जनतालाई राज्यप्रति अविश्वास हुने र राज्यप्रति अनादर हुनेगरी यस्तो खालको कुरा हुनुहुँदैन। यो विषयमा अर्थमन्त्रीले तत्काल छोड्नुपर्छ भन्ने मेरो मान्यता हो, उनले थपे। यसअघि नेपाली कांग्रेसका महामन्त्री गगन थापाले अर्थमन्त्री शर्मालाई राजीनामा गर्न आग्रह गरेका थिए। त्यसो नगरे प्रधानमन्त्रीले तत्काल एक्सन लिनुपर्ने उनको भनाइ थियो।"
"चेरी टिग्गो ७ प्रो नेपालमा, यस्ता छन् विशेषता","काठमाडौं : नेपालमा चेरी कारको आधिकारिक वितरक एसपीजी अटोमोबाइल्स प्रालिले चेरी टिग्गाो ७ प्रो औपचारिक रुपमा सार्वजनिक गरेको छ। प्रो सिरिजको अति नै आकर्षक १५ लिटर टर्बो पेट्रोल इन्जिनयुक्त सो एसयूभी थापाथली शोरुममा टेस्ट ड्राइभका लागि उपलब्ध रहेको कम्पनीले जनाएको छ । चेरी प्रो फेमिली सिरिजको नयाँ मोडल चेरी टिग्गो ७ प्रो उत्कृष्ट डिजाइन, समृद्ध प्राविधिक सक्षमता र सुरक्षित तथा आरामदायी ड्राइभिङ अनुभवका लागि परिचित छ । यसमा भएको इन्जिनले १४७ पीएस पावर र २१० एनएम टर्क जेनेरेट गर्छ । सो इन्जिन ९ स्पिड सीभीटी गियरबक्ससँग जोडिएको छ । यसले गर्दा सुस्त र तीव्र दुवै स्पिडमा लगातार रुपमा उच्च पावर प्रदान गर्छ । यसको इन्टेरियर निकै नै आकर्षक छ । लेदर सिट सहितको ब्ल्याकबेज थिममा आधारित क्याबिन छ । फ्रन्टमा सिक्सवे इलेक्ट्रिकल्ली एड्जस्टेबल ड्राइभिङ सिट छ भने प्यासेन्जर सिट चाहिं फोरवे इलेक्ट्रिकल्ली एड्जस्टेबल छ । यसमा थप फिचरको रुपमा प्यानोरामिक सनरुफ छ । यसमा ७ इन्च इन्स्ट्रयुमेन्ट क्लस्टर, १०२५ इन्चको एचडी सेन्ट्रल कन्ट्रोल र एसी टचस्क्रिन सहितको ड्यासबोर्ड छ, जुन सबै इन्टरकनेक्टेड भएकाले प्रयोगकर्ताका लागि अझै इन्टेलिजेन्ट अनुभव गराउछ । यो गाडीमा ब्लुटुथ कनेक्टिभिटी, फिंगरटिपबाटै कन्ट्रोल गर्न सकिने क्रुज कन्ट्रोल र इन्टेलिजेन्ट भ्वाइस कन्ट्रोल जस्ता विभिन्न अत्याधुनिक प्रविधिहरु उपलब्ध छन् । यसमा फोर एड्जस्टमेन्ट सेटिङ गर्न सकिने मल्टी फङसन स्टेयरिङ ह्विल छ भने वायरलेस चाार्जर समेत उपलब्ध छ । यसमा भएको ३६० डिग्री क्यामेराको प्रयोग गरी गाडीको चारैतिरको अवस्था थाहा पाउन सकिन्छ भने ब्याकअप क्यामेराका कारण पार्किङ सहज हुन्छ । सुरक्षाको मामिलामा पनि यो गाडीमा कुनै सम्झौता गरिएको छैन । यसमा भएको ६ एयरब्याग, ईबीडी र बीए सहितको एबीएस, ईएसपी, टीसीएस, एचएसी, एचडीसी आदिले ड्राइभिङ अनुभवलाई अझै सुरक्षित बनाउछ । नेपाली बजारमा टिग्गो ७ प्रोको मूल्य ७४ लाख ९९ हजार रुपैयाँ तोकिएको छ । टिग्गो ७ प्रो ३ ड्युअल टोन र ७ मोनोटोन अप्सनमा उपलब्ध छ । ड्युअल टोनमा ब्ल्याक एन्ड रेड, ह्वाइट एन्ड ब्लु र ब्ल्याक एन्ड ह्वाइट अप्सन उपलब्ध छ भने मोनोटोनमा ब्लु, जेड ब्लु, ज्वेल रेड, सिल्भर, ग्रे, ब्ल्याक र ह्वाइट कलर अप्सन उपलब्ध छ ।"
"कोरोना संक्रमण तेस्रो लहर आउन सक्ने संकेत, सरकार के गर्दैछ?","काठमाडौं : नेपालमा अहिले दैनिक सरदर ५० जनामा कोरोना संक्रमण देखिएको छ। संक्रमितको संख्या पछिल्लो साता बढ्दो क्रममा रहेको स्वास्थ्य तथा जनसंख्या मन्त्रालयको तथ्याकंले देखाउँछ। मुख्यतः भारतमा संक्रमितको संख्या बढ्दै जाँदा नेपाल सीमानाकासँग जोडिएकाले संक्रमितको संख्या बढेको स्वास्थ्य मन्त्रालयको प्रक्षेपण छ। असार १४ मा ४४, असार १५ मा ६२, असार १६ मा ५५, असार १७ मा ५०, असार १८ मा ४४, असार १९ मा ५३, असार २० मा ४० जनामा संक्रमण देखिएको छ। औसत एक हप्तालाई आधार मान्दा दैनिक ५० जनामा संक्रमण देखिएको छ। यो संख्या केही दिनयताको उच्च हो। नेपालमा ओमिक्रोन भेरियन्टको नयाँ उपप्रजाति बीए फाइभ पुष्टि भएको छ। धुलिखेल अस्पतालले गरेको अनुवांशिक परीक्षण (जिन सिक्वेन्सिङ) मा ओमिक्रोनको उपप्रजाति बीए फाइभ भेटिएको हो। यसरी हेर्दा पनि संक्रमणको जोखिम अझै नटरेको विज्ञहरु औंल्याउँछन्। कोरोना संक्रमितको संख्या बढ्दै गए पनि अधिकांश नागरिकले जनस्वास्थ्यका मापदण्ड पालना नगरेको पाइएको छ। स्वास्थ्य मन्त्रालयले भने कोरोना संक्रमण फैलिन नदिन आवश्यक तयारी भइरहेको बताएको छ। स्वास्थ्य मन्त्रालयका सचिव डारोशन पोखरेलले सीमानाकाहरुमा एन्टीजेन परीक्षण भइरहेको बताए। उनले भने, १३ वटा सिमानाकामा एन्टिजेन टेष्ट भइरहेको छ। साथै टेस्टिङ, ट्रेसिङ भइरहेको छ। स्थानीय तहको समन्वयमा केन्द्रअन्तर्गत राखेर परीक्षण भइरहेको हो। अस्पताल स्रोत म्यापिङ गर्दा हाल देशभरी ८ हजार २०२ वटा आइसोलेसन वेड, ३८ सय ४६ वटा हाइ डिपेन्डेन्सी वेड, २७ सय ९७ वटा आइसीयू वेड रहेका छन्। यस्तै, १ हजार ८ वटा भेन्टिलेटर, १५ हजार ४६५ वटा अक्सिजन सिलीण्डर, ६९३ वटा अक्सीजन कन्सन्ट्रेटर, १०४ वटा अक्सिजन प्लान्ट र २५ वटा अक्सिजन ट्याकं रहेको स्वास्थ्य मन्त्रालयले जनाएको छ। स्वास्थ्य सचिव डा पोखरेलले कोभिड १९ संग सम्बन्धी पीसीआर परीक्षणको भारलाई कम गर्न एन्टीजेन परीक्षणलाई समेत प्रयोगमा ल्याउनुका साथै स्थल तथा हवाइ प्रवेश विन्दुहरुमा हेल्थ डेस्कहरु सञ्चालन गरी नियमित निगरानी राख्ने कार्यलाई अघि बढाइएको बताए। नयाँ भेरियन्ट आउन सक्ने कुरालाई मध्यनजर गर्दै जीनसिक्युएन्सिङ गर्ने कार्य पनि निरन्तर गरिँदै आएको स्वास्थ्य मन्त्रालयले जनाएको छ। हालसम्म ५ करोड ५५ लाख ८४ हजार ७७० मात्रा कोभिड १९ विरुद्धको खोप प्राप्त भएको छ। १ करोड ९८ लाख ९३ हजार ८४८ एक मात्रा, २ करोड ३ लाख ५२ हजार २२८ पूर्ण मात्रा र ६४ लाख ९७ हजार ३२३ बुस्टर (अतिरिक्त) मात्रा खोप लगाइसकिएको स्वास्थ्य मन्त्रालयले जनाएको छ। १२ वर्ष भन्दा माथिका ८७२ प्रतिशतले पूर्ण मात्रा खोप लगाएका छन्। यस्तै ९९५ प्रतिशतले कम्तिमा एक मात्रा खोप पाएका छन्।"
स्याङ्जामा १० करोड बढी वार्षिक कारोवार गर्ने २२ व्यवसायी,"स्याङ्जा : कर प्रणालीलाई क्रमश : डिजिटल प्रणालीमा रुपान्तर गर्ने उद्देश्यले सरकारले अबको १० दिनपछि वार्षिक १० करोड बराबरको कारोवार गर्ने व्यवसायीहरु अनिवार्य अनलाइन बिलिङ्मा जार्नुपर्ने भएको छ। आर्थिक वर्षको सुरुदेखि नै विद्युतीय माध्यमबाट बीजक जारी गर्नुपर्ने भएको हो। तर, सो भन्दा कम कारोवार गर्ने व्यवसायीलाई भने स्वेच्छिक छ। स्याङ्जाका केही व्यवसायीले भने यसअघि पनि अनलाइन बिलिङ गर्दै आएको जनाएका छन्। स्याङ्जामा वार्षिक १० करोडभन्दा माथिको कारोवार गर्ने २२ जना व्यवसायी छन्। उनीहरुबाट वार्षिक २ अर्ब ७४ करोड १६ लाख रुपैयाँ बराबरको आर्थिक कारोवार हुने गरेको उद्योग वाणिज्य संघ स्याङ्जाका अध्यक्ष रविन्द्रमान श्रेष्ठले जानकारी दिए। सो रकम भ्याट बाहेकको रहेको उनले बताए। यहाँ ठुल्ठूला उद्योग व्यवसाय , कल कारखाना छैनन्। वार्षिक १० करोड कारोबार गर्नेहरुमा पेट्रोल पम्प, वितरक, निर्माण व्यवसायी, मोटर पार्टस सप्लायर्स र हार्डवेयर व्यापारी हुन्। तर, ५ करोड सम्मका कारोवारी भने ६० देखि ७० जना रहेको बताइएको छ। अनलाइन बिलिङले कर तथा लेखा प्रणालीलाई पारदर्शी, व्यवस्थित, विश्वसनीय बनाउनुका साथै काममा सहजता र कर सहभागिता लागत कम लाग्ने संघका पूर्व अध्यक्ष नवराज सुवेदीले बताए। उनेले भने, करोडौंको कारोवार गर्ने व्यवसायी अब प्रविधिमैत्री बन्नैपर्छ। प्रविधिको उपयोगले व्यवसायीलाई हित गर्ने र प्रविधि उपयोगका बारेमा जानकार रहनु आजको आवश्यकता हो। व्यवसायीलाई अनलाईन विलिङ्मा जानु पर्ने भएपछि स्याङ्जा जिल्ला उद्योग वाणिज्य संघले जिल्लामा वार्षिक १० करोड भन्दा बढी कारोवार गर्ने व्यवसायीलाई प्रशिक्षण दिएको छ। संघको र करदाता सेवा कार्यालयको समन्वयमा विद्युतीय माध्यमबाट बीजक जारी गर्ने व्यवस्थाका बारेमा व्यवसायीलाई जानकारी गराइएको छ। करदाता कार्यालय प्रमुख शोभाकान्त पंगेनीले आउने आर्थिक वर्षदेखि वार्षिक १० करोडभन्दा माथिका कारोबार गर्ने व्यवसायीले अनिवार्य अनलाइन विलिङ् गर्नुपर्ने भएकाले सबै व्यवसायीले राज्यका नीति बमोजिम काम गर्न आग्रह गरे। अनलाइन बिलिङ्ले व्यवसायमा पारदर्शिता हुने भएकाले यस्ता नीति अवलम्बन गरिएको उनको भनाइ छ । विद्युत्तीय उपकरणबाट सामान खरिद र बिक्रीसम्बन्धी कारोबार गर्नेगरी नीतिगत व्यवस्था र यसका प्रक्रियाका बारेमा प्रमुख पंगेनीको भनाइ छ। उनले विद्युतीय माध्यमबाट बीजक जारी गर्ने व्यवस्थाका बारेमा कार्यपत्र प्रस्तुत गरेर विधि, पक्रियाका बारेमा जानकारी गराए। कार्यक्रममा व्यवसायी मित्रबन्धु पोखरेल, रविन केसीलगायतले व्यवसायीले तत्काल सफ्टवेयर निर्माण गरी काम गर्दा आउने समस्या एवं सुझाव दिए। स्याङजा जिल्लालगायत भीरकोट र गल्याङ् नगर उद्योग वाणिज्य संघ लगायत १० करोडभन्दा माथि कारोवार गर्ने स्याङ्जाका व्यवसायीहरुको सहभागिता थियो।"
दुबईबाट आएको नाबालकको कपडाको बटन नै सुनको पाइएपछि,"काठमाडौं : त्रिभुवन विमानस्थल भन्सार कार्यालयले नाबालकको कपडाको बटनभित्र लुकाएर ल्याइएको सुनसहित एक यात्रुलाई नियन्त्रणमा लिएको छ। सोमबार बिहान करिब ११ बजे दुबईबाट काठमाडौं आएका सुमन दमाईको लगेज जाँच गर्ने क्रममा नाबालकले लगाउने सिङ्गल पिस पोशाक ५ थानको टाँक (स्टिल बटन) भित्र लुकाईछिपाई राखिएको ६० वटा सुनका रिङ फेला परेको हो। सुनको तौल करिब १२५ ग्राम रहेको छ। फेला पारेको सुन स्टील बटनको भित्री भागमा फिट गरि राखिएको र झट्ट हेर्दा फलामको टुक्राजस्तै देखिने किसिमको रहेको छ। सुनसहित दमाईलाई नियन्त्रणमा लिई थप अनुसन्धान अगाडि बढाइएको भन्सार कार्यालयले जनाएको छ। प्रारम्भिक अनुसन्धानमा पक्राउ परेका दमाईले आफू भिजिट भिषामा दुबई गएको र काम गर्ने अवसर नपाएर नेपाल फर्कने क्रममा दुबई एयरपोर्टमा अपरिचित व्यक्तिले आफन्तको बच्चाको लागि उपहारको रूपमा उक्त पोशाकहरू नेपालसम्म पुर्याईदिन अनुरोध गरेको हुँदा ल्याइदिएको बताएका छन्। सामान्यतया एउटा धातुभित्र अर्को धातु लुकाईछिपाई ल्याउँदा पहिचान गर्न कठिन हुन्छ भनेर नै योजनावद्ध ढङ्गबाट बटनभित्र सुनलाई फिट गरि पठाइएको हुनसक्ने भन्सार कार्यालयले अनुमान गरेको छ। सुन तस्करीमा नियन्त्रमा रहेका यात्रु सुमनको संलग्नता छ वा अन्य कुनै व्यक्तिको पनि भन्ने कुरा थप अनुसन्धानबाट खुल्ने कार्यालयले जनाएको छ। भन्सार कार्यालयले अपरिचित व्यक्तिको सामानभित्र लुकाईछिपाई सुन, चाँदी वा अन्य अवैध वस्तु राखेको छ वा छैन सुनिश्चित नभएसम्म नल्याउन अनुरोध गरेको छ। सुनको अवैध तस्कर गर्ने समूह वा व्यक्तिले नयाँ तरिका अपनाउने क्रम जारी रहेपछि भन्सार कार्यालयले पनि आयात हुने मालवस्तुको निरीक्षण गर्ने शैली तथा रणनीतिलाई परिस्कृत गर्नुको साथै कर्मचारीको प्राविधिक क्षमतालाई पनि विस्तार गर्दै गइरहेको जनाइएको छ।"
"लेबनान, सिरिया र अमेरिकाको भ्रमण सकेर प्रधानसेनापति शर्मा स्वदेश फिर्ता","काठमाडौं : प्रधानसेनापति प्रभुराम शर्मा स्वदेश फिर्ता भएका छन्। द्वन्दग्रस्त क्षेत्रमा शान्ति स्थापनार्थ तैनाथ फौजको हौसला अभिवृद्धि गर्न तथा यूएन मिसनहरुको विविध पक्षहरु एवं भावी योजनाका बारेमा जानकारी हासिल गर्न प्रधानसेनापति शर्मा लेबनान, सिरिया र अमेरिकाको भ्रमणमा गएका थिए। असार ४ गतेदेखि भ्रमण सुरु गरेका शर्माले ८ गतेसम्म लेवनान, ९ गतेसम्म सिरियाको भ्रमण गरेका थिए। असार १३ गतेदेखि १७ गतेसम्म अमेरिकाको औपचारिक भ्रमण सम्पन्न गरेर प्रधानसेनापति शर्मा तथा भ्रमणदलका सदस्यहरु आइतबार स्वदेश फर्किएका हुन्। शर्मालाई बलाधिकृत रथी बालकृष्ण कार्की तथा रक्षा सचिव किरणराज शर्माले त्रिभुवन अन्तर्राष्ट्रिय विमानस्थलको भीआईपी कक्षमा स्वागत गरेका थिए। १३ दिने भ्रमण सकेर स्वदेश फर्केका सेनापति शर्माको सम्मानमा सोमबार जङ्गी अड्डामा नेपाली सेनाको एक टुकडीले सम्मान गारत अर्पण गरेको छ। विभिन्न समयमा हुने गरेका यस किसिमका उच्च स्तरीय भ्रमणले द्वन्द्वग्रस्त मुलुकहरुमा शान्ति स्थापनार्थ खट्टिएका नेपाली शान्ति सैनिकहरुको भूमिका तथा हौसलामा अभिवृद्धि हुनुका साथै यूएन मिसनहरुको गुणात्मक एवं व्यवस्थापकीय पक्षहरु सबल बनाउन तथा भावी योजना तर्जुमा गर्न उल्लेख्य सहयोग पुग्ने जंगी अड्डाको विश्वास छ। मित्रराष्ट्र अमेरिकाको भ्रमणबाट नेपाली सेना र अमेरिकी सेनाबीच विगतदेखि रहँदै आएको आपसी सौहार्दपूर्ण सम्बन्ध सुदृढ हुनुका साथै दुई पक्षीय हित एवं पारस्परिक सम्बन्धलाई सुमधुर बनाउन महत्वपूर्ण सावित हुने विश्वास पनि सेनाले लिएको सैनिक जनसम्पर्क तथा सूचना निर्देशनालयले जनाएको छ।"
"राज्य स्वेच्छाचारी भयो, देशमा न्याय नपाउने अवस्था देखिएको छ : ओली","काठमाडौं : नेकपा एमालेका अध्यक्ष केपी शर्मा ओलीले राज्य अति स्वेच्छारी भएको आरोप लगाएका छन्। प्रतिनिधिसभामा विशेष समय लिएर बोल्दै अध्यक्ष ओलीले राज्यका अंगहरु कब्जा गरेर स्वेच्छाचारी लादिएको आरोप लगाएका हुन्। महान्यायाधिवक्ताले उधुम मच्चाउनुभयो। फोन गरेर यो गर त्यो गर भन्नुभयो। बुढीगण्डकीमा यस्तो प्रेसर गरियो कि फेरि निर्वाचन गर्नुपर्ने अवस्था आयो। निर्वाचनमा देशभरी प्रहरी कसरी परिचालन गरियो? थाहै छ, उनले भने। अछाममा २६ वर्षीय विनोद शाहीको हत्या गरिएको र अपराधी नछुटोस् भनेर पीडित परिवारले खबरदारी गर्दा लाठी चार्ज र तीव्र दमन गरिएको ओलीको भनाइ थियो। टीयू प्राध्यापकमाथि हमला गर्ने, अंगभंग गर्नेलाई छुटाउने प्रयास भइरहेको छ, उनले भने, न्याय नपाउने अवस्था अहिले देशमा देखिएको छ। अध्यक्ष ओलीले विकास निर्माणमा देश निरन्तर अधोगतितर्फ गएको आरोप लगाए। विगार्ने बाहेक केही काम भएको छैन। राज्यको स्थायित्व र सबै अंगमा हमला भएको छ। संसदका मर्यादाहरु उल्लंघन गरिएको छ। भंग भएको छ। राज्य यति स्वेच्छाचारी भयो कि विरोधीमाथि कुनै कानुनबिना दमन गरिएको छ। बजेटमा बिचौलिया राखेर विरोध गर्दा थर्काउने? दुनियाँले आवाज उठाएको फुटेज मेटियो कसरी न्याय हुन्छ? यो भन्दा बलमिच्याइँ के हुन्छ? ओलीले प्रश्न गरे। वर्तमान सरकारले नेपाल प्रहरीमा वेथिति बढाएको ओलीले आरोप लगाए। तथाकथित मूल्यांकन गरिएको छ। कुनै आधार छैन। पछाडिबाट मान्छे ल्याइएको छ। प्रहरी प्रशासनमा आफ्ना मान्छे राखेको छ। यति हुँदा कोही पनि लज्जाबोध गर्दैछ। मन्त्री, संवैधानिक निकायको मान्छे र महान्यायाधिवक्तामा कोही बोध छैन। खुलेयाम छ, उनले भने। महंगी र मूल्यवृद्धि नियन्त्रण गर्न माग गर्दा युवा विद्यार्थीहरुमाथि कुटपिट र दमन भएको भन्दै ओलीले राज्यले दमनकारी नीति लादेको आरोप लगाए।"
बजेटमा अनाधिकृत व्यक्तिको संलग्नताबारे संसदीय छानविन समिति गठन ओलीको माग,"काठमाडौं : नेकपा एमालेका अध्यक्ष केपी शर्मा ओलीले बजेटमा अनाधिकृत व्यक्तिको संलग्नता भएको भन्दै संसदीय छानविन समिति गठनको माग गरेका छन्। प्रतिनिधिसभाको विशेष समयमा बोल्दै अध्यक्ष ओलीले करका दर घटाउने र बढाउनेलगायतका सबै चिज अत्यन्तै बदनियतका साथ आएको बताएका हुन्। उनले भने, म दोहोर्याएर भन्छु यस विषयमा संसदीय छानविन समिति गठन गरेर छानविन गरौं। बाहिरिया मान्छे, विचौलिया मान्छे राखेर बजेट बनाउने कुरा कल्पनै गर्नै सकिँदैन। योभन्दा बढी राष्ट्रको अर्थतन्त्र ध्वस्त गर्ने तमासा के हुन्छ? ओलीले बजेट निर्माण प्रक्रियामा अनाधिकृत व्यक्ति प्रवेश हुनु सामान्य कुरा नभएको र यो विषयमा निष्पक्ष छानविन समिति गठन गरेर प्रतिवेदन सार्वजनिक गर्नुपर्ने बताए। उनले भने, यसको छानविन समिति बनाउनुपर्छ। निष्पक्ष छानविन समिति गठन हुनुपर्छ। यसको प्रतिवेदन संसदमा आउनुपर्छ। प्रश्न उठेको छ यसको सहि, सत्य, तथ्य जवाफ आउनुपर्छ। अब त हुँदा हुँदा फुटेज डिलिट गरियो। डिलिट गर्न पाइन्छ? कर्तव्य त प्रस्तुत हुनुपर्थ्यो। ओलीले छानविन गरेर अर्थमन्त्री र सरकार निर्दोष ठहरिए राम्रो हुने भन्दै छानविन गर्नैपर्ने माग गरे।"
यो गठबन्धन देशका लागि अभिशाप : अध्यक्ष ओली,"काठमाडौंः नेकपा एमाले अध्यक्ष केपी शर्मा ओलीले सत्ता गठबन्धन देशका लागि अभिशाप भएको बताएका छन् । सोमबार संसदमा बोल्दै अध्यक्ष ओलीले राजनीतिक, राष्ट्रियता, अर्थतन्त्रका हिसाबले यो गठबन्धन अभिशाप भएको बताए। यो गठबन्धन यो देशका लागि अभिषाप हो । किसानले मल पाउँदैनन् । सेयर बजारमा निकै समस्या छ । सरकार गठबन्धन टिकाउने संकल्पमा मात्रै छ ,'उनले भने,' स्वास्थ्य विमा कार्यक्रमलवाई समाप्त पार्दै लगिएको छ । अध्यक्ष ओलीले आफ्ना स्वार्थहरुको खेती गर्ने ठाउँ हो यो देश ? भन्दै सरकारसँग प्रश्न गरे । गठबन्धनले देशको हित हुने गरी कुनै काम नगरेको बताए । ओलीले भने, वर्तमान सरकार जनताको हितमा काम गर्दैन । स्वार्थले जगडिएको छ ।"
मेघा बैंको नयाँ शाखा लाजिम्पाटमा,काठमाडौं : मेगा बैंकले लाजिम्पाटमा नयाँ शाखा विस्तार गरेको छ। काठमाडौं महानगरपालिका २ लाजिम्पाटमा बैंकले सोमबार नयाँ शाखा विस्तार गरेको बैंकका प्रमुख सूचना अधिकारी तुल्सीराम पोखरेलले जानकारी दिए। उनका अनुसार यो मेगा बैंकको २ सय ८ औं शाखा हो। योसँगै मेगा बैंकको काठमाडौं उपत्यकाभर ४६ शाखा कार्यालय रहेका छन्।
"यो सरकारले छिमेक सम्बन्ध बिगार्ने काम गरेको छ, यसले हामीलाई पछिसम्म अफ्ठेरो पार्छ : ओली","काठमाडौं : नेकपा एमालेका अध्यक्ष केपी शर्मा ओलीले वर्तमान सरकारले छिमेक र अन्तर्राष्ट्रिय सम्बन्धमा गैरजिम्मेवार देखिएको आरोप लगाएका छन्। प्रतिनिधिसभाको विशेष समयमा बोल्दै प्रतिपक्षी दलका नेता ओलीले मित्रता भत्काउन समय नलागे पनि बनाउन धेरै समय लाग्ने बताएका हुन्। गैरजिम्मेवार ढंगले छिमेक सम्बन्ध बिगार्ने काम यो सरकारले गरेको ओलीको आरोप थियो। एमाले फलानो छिमेकीसँग नजिक भयो भनेर प्रचार गरिएको भन्दै एमाले त्यस्तो पार्टी नभएको प्रष्टीकरण दिए। एमाले कसैको नजिक र टाढा होइन, राष्ट्रिय हितप्रति प्रतिबद्ध छ। छिमेकप्रति इमान्दार छ, उनले भने, देखाउने एउटा, लुकाउने एउटा होइन समनिकटताको सम्बन्ध राख्छौं। पन्चशील र असंलग्न सिद्धान्तमा न्यायोचित भरपर्दो सम्बन्ध राख्छौं। एमाले सन्तुलित परराष्ट्र नीति अडिग रहेको ओलीले दाबी गरे। कोठेभक्ति, डबल मिनिङ होइन, कुराले मिठो गर्ने र भित्रबाट कैँची चलाउने होइन, एमाले सन्तुलित परराष्ट्र नीति, असंलग्न परराष्ट्र नीतिमा अडिग छ, उनले भने। आर्थिक, राजनीतिक, कुटनीतिसम्बन्धी नीति राष्ट्रिय हितमा हुनुपर्ने ओलीको भनाइ थियो। छिमेक सम्बन्धमा यो सरकार गैरजिम्मेवार देखियो। यसले हामीलाई पछिसम्म अफ्ठेरो पार्छ, उनले भने। ओलीले राष्ट्रियताको सवालको प्रश्नमा जिम्मेवार हुन सरकारलाई आग्रह गरे। एमसीसीमाजस्तो दोहोरो चरित्र नदेखाउन उनले सत्ता गठबन्धनलाई आग्रह गरे। विगतमा सडकमा मान्छे उफारिएफो छ, भत्काइएको छ। अर्कोतिर फ्रन्ट सिटमा बसेर हुन्छ भनिएको छ। एमसीसीलाई मर्यादा नाघेर प्रम र पूर्वप्रमले पत्र लेख्छन्। पदीय मर्यादा पनि ख्याल गर्दैनन्। अचाक्कली भयो, उनले भने।"
एनआईबीएल एस क्यापिटलको नयाँ वर्षको अवसरमा ल्याएको योजनाको समयावधि समाप्त,काठमाडौं : नेपाल इन्भेस्टमेन्ट बैंकको पूर्ण स्वामित्वमा रहेको एनआईबीएल एस क्यापिटल लिमिटेडले नयाँ वर्ष २०७९ को अवसरमा ल्याएका आकर्षक योजनाहरुको समयावधि समाप्त भएको छ। लगानीकर्ताहरुमाझ विभिन्न आकर्षक योजनाहरु वैशाख १ गते देखि २०७९ साल असार १७ गते सम्म ७९ दिनको लागि लागू गरिएको थियो । सो योजना १७ असारमा समाप्त भएको हो। क्यापिटलले ग्राहक वर्गहरुले देखाएको उत्साहजनक सहभागीतालाई मध्यनजर गर्दै २००० मा आजीवन डिम्याट र मेरोसेयर नविकरण गर्ने योजनाको भने म्याद २०७९ साल असार ३२ गते सम्मलाई थप गरेको छ । नयाँ तथा पुराना ग्राहकहरु दुबैलाई लागु हुने यस योजनामा सहभागी भइ डिम्याट र मेरोसेयर नविकरणको झन्झटबाट आजीवन मुक्त हुने एनआईबीएल एस क्यापिटल लिमिटेडको भनाइ रहेको छ ।
रुपन्देहीमा हतियारसहित ३ भारतीय पक्राउ,"रुपन्देही : रुपन्देहीमा पेस्तोलसहित ३ भारतीय नागरिकलाई प्रहरीले नियन्त्रणमा लिएको छ। गएराति ईलाका प्रहरी कार्यालय लुम्बिनी, रुपन्देही कार्यालयबाट खटिएको प्रहरी टोलीले यूपी ५५ एडी ०६४८ नम्बरको भारतीय मोटरसाइकलमा सवार तीन जनालाई हतियारसहित पक्राउ गरेको हो । प्रहरीलाई शंका लागेर पछ्याउँदै जाने क्रममा लुम्बिनी साँस्कृतिक नगरपालिका६ बसपार्कबाट मोटरसाइकल चालक भारतको सिद्दार्थनगरका ३४ वर्षीय चिनक भनिने मेदि हुसेन, पछाडि सवार ५१ वर्षीय अक्बर खान र ५५ वर्षीय आसिक अलिलाई पक्राउ गरेको रुपन्देहीका एसपी रविन्द्र रेग्मीले जानकारी दिए। हुसेनको दाहिने कम्मरपेटिबाट कालो प्लास्टिकको झोलाभित्र एउटा कटुवा पेस्तोल, के एफ नाइन एमएम लेखिएको २ राउण्ड गोली र चक्कु १ थान फेला परेको छ। प्रहरीले पछ्याएको थाहा पाएपछि उनीहरु सवार मोटसाइकल अनियन्त्रित भई गोरुलाई ठक्कर दिँदा बसपार्कमा दुर्घटना भएको थियो । दुर्घटनामा तीनै जना घाइते भएका छन्। उनीहरुको उपचारको लागि मेडिकल कलेज भैरहवा पठाइएको प्रहरीले जनाएको छ । उनीहरुमाथि थप कनेक्सनबारे अनुसन्धान जारी रहेको प्रहरीको भनाई छ।"
"एमालेले सातै प्रदेशमा प्रशिक्षण कार्यक्रम गर्ने, उपाध्यक्षलाई संयोजनको जिम्मेवारी","काठमाडौं : नेकपा एमालेले स्थानीय निर्वाचनमा भएको अन्तर्घात, अनुशासनहीनता र अराजकताको विषयमा छानबिन गर्न कार्यदल गठन गरेको छ। पार्टी उपाध्यक्ष विष्णुप्रसाद पौडेलको नेतृत्वमा ३ सदस्यीय कार्यदल गठन गरेको प्रचार विभाग प्रमुख एवं उपमहासचिव पृथ्वीसुब्बा गुरुङले बताए। कार्यदलका सदस्यहरूमा केन्द्रीय निर्वाचन विभागको प्रमुख तथा उपमहासचिव विष्णु रिमाल र केन्द्रीय संगठन विभाग प्रमुख खगराज अधिकारी रहनेछन्। आइतबार बसेको केन्द्रीय सचिवालय बैठकमा स्थानीय तहमा पार्टीभित्र अन्र्तघात भएको विषयमा छलफल भएको थियो। स्थानीय तह निर्वाचनसम्बन्धी धेरै उजुरीहरू आएको उनले बताए। कार्यदलले उजुरीहरूमाथि छानबिन गर्ने र आवश्यक कारबाहीको सिफारिस गर्ने बैठकपछि प्रचार विभाग प्रमुख गुरुङले बताए। चुनावमा भएका विभिन्न अराजक, अनुशासनहीनताका कुरा, अन्तर्घातको विषयहरू यसले छानबिन गरेर आफ्नो रिपोर्ट पेस गर्नेछ र आवश्यक कारबाही यो आफैंले गर्न सक्नेछ, उनले भने। स्थानीय निर्वाचनका भएको अन्तर्घातको छानविन गर्न एमालेले बनायो समिति एमालेले १४ वटा विभागको सचिव मनोनित गरेको छ। प्रचार तथा प्रकाशनको सचिवमा गगन विष्ट, संगठन विभागमा सम्झना देवकोटा, परराष्ट्र मामिलाको सचिवमा अञ्जान शाक्यलाई मनोनयन गरेको छ । वित्त तथा कोष व्यवस्थापनमा डाभीष्म अधिकारी, उपभोक्ता हित संरक्षणमा मोहिनी खनाल, श्रम तथा रोजागारमा जनक चौधरी, संसदीय विभागमा सूर्य पाठक, सामाजिक सेवामा डा नेत्रप्रसाद तिम्सिना ,सांस्कृतिकमा राजेश थापा ,स्थानीय तह विकासमा हर्क राई सचिव मनोनित भएका छन्। यस्तै, संघीय मामिला तथा सामान्य प्रशासनमा शिव गुरुङ, ऊर्जा तथा जलस्रोतमा पुष्पज्योति ढुंगाना, अर्थ तथा योजनामा योगेन्द्र शाही र कानुन विभागमा डिल्लीराम मैनालीलाई सचिव बनाइएको छ। बैठकले केही नयाँ विभागहरू गठन गर्ने निर्णयसमेत गरेको छ। भौतिक पूर्वाधार तथा यातायात व्यवस्था विभाग, वन तथा वातावरण विभाग र अर्थ तथा योजना विभाग गठन गर्ने निर्णय गरेको छ। प्रतिनिधिसभा तथा प्रदेशसभा निर्वाचनअघि नै एमालेले सातवटै प्रदेशमा प्रशिक्षण कार्यक्रम सञ्चालन गर्ने भएको छ। प्रशिक्षण कार्यक्रम संयोजनका लागि सात जना उपाध्यक्षलाई खटाउने निर्णय सचिवालय बैठकले गरेको छ। वैचारिक तथा राजनीतिक प्रशिक्षणका लागि कार्यक्रम सञ्चालन गर्ने निर्णय गरेका छौं, प्रचार विभागका प्रमुख गुरुङले भने। एमालेले प्रदेश १ मा वरिष्ठ उपाध्यक्ष ईश्वर पोखरेल, मधेस प्रदेशमा सुरेन्द्र पाण्डे, वाग्मती प्रदेशमा विष्णु पौडेल, गण्डकी प्रदेशमा अष्टलक्ष्मी शाक्य, लुम्बिनी प्रदेशमा सुवास नेम्वाङ, कर्णाली प्रदेशमा रामबहादुर थापा र सुदूरपश्चिम प्रदेशमा युवराज ज्ञवालीले संयोजन गर्ने निर्णय भएको छ। प्रशिक्षण कार्यक्रममा समसामयिक राजनीतिक प्रशिक्षण, निर्वाचनको समीक्षा, आगामी निर्वाचनको तयारी, जनप्रतिनिधिहरूलाई काममा सहजीकरणको विषय, महँगीलगायत विषयमा संगठनहरूको परिचालन, प्राकृतिक विपद्मा पार्टीको स्वयंसेवी संस्थाहरूलाई तयारी अवस्थामा राख्ने, अनुशासन र लेखालगायत विषयमा पनि प्रशिक्षण दिने एमालेले निर्णय गरेको छ।"
हात्ती वनभोजका लागि रकम भुक्तानी नगर्न निर्देशन,"काठमाडौं : बागमती प्रदेशका संस्कृति तथा पर्यटनमन्त्री दीपेन्द्र श्रेष्ठले हात्ती वनभोजका लागि रकम भुक्तानी नगर्न निर्देशन दिएका छन्। चितवनको पर्यटकीय नगरी सौराहामा गत बिहीबार हात्तीलाई वनभोज खुवाइएको विषयमा निजी क्षेत्रका पर्यटन व्यवसायीले विरोध जनाएपछि उनले हात्ती वनभोजका लागि एक रुपैयाँ पनि भुक्तानी नदिने स्पष्ट पारे । पर्यटन प्रवर्द्धन तथा वन्यजन्तु बासस्थान व्यवस्थापन समिति सौराहाले सरकारी हात्तीसार र निजी व्यवसायीले पालेका करिब ७० हात्तीलाई वनभोजका रुपमा केरा, चना, भुइँकटर, स्याउ, उखु, सखर, खर्बुजा र खिर खुवाइएको थियो । प्रदेश सरकारको आर्थिक सहयोग तथा चितवन निकुञ्जको सहकार्यमा हात्ती वनभोज कार्यक्रम गरिएको हो । चितवनको सौराहास्थित प्रदेश पर्यटन कार्यालय अवलोकन गर्न पुगेका पर्यटनमन्त्री श्रेष्ठले हात्ती वनभोज कार्यक्रको पनि शुभारम्भ गरेका थिए । उनले सफारी पर्यटनको विकासमा प्रदेश सरकारले उपस्थिति जनाउने भनेको उक्त कार्यक्रममा केही विरोधी समूहले नकारात्मक हल्ला फैलाएकाले हाललाई उक्त शीर्षकमा बजेट नदिन मन्त्रालयलाई निर्देशन दिएको बताए । उनले चितवनको पर्यटन विकासको लागि बाघमारा मध्यवर्ती सामुदायिक वनमा क्यानोपी वाक ब्रिज निर्माणको लागि प्रदेश सरकारले रु दुई करोड विनियोजन गरेको जानकारी दिए । चितवनको पर्यटन प्रवर्द्धनका लागि हात्तीलाई खाना खुवाउन प्रदेश सरकारले पनि रु पाँच लाख सहयोग गर्ने प्रतिबद्धता जनाएको थियो तर स्थानीय केही व्यक्ति र समूहले प्रदेश सरकारले गरेको प्रतिबद्धतालाई विवादमा तान्न खोजेपछि पर्यटनमन्त्री श्रेष्ठ उक्त प्रतिबद्धताबाट पछाडि हटेको बताइएको छ । पर्यटन सचिव मदन कोइरालाले हात्ती वनभोजमा मन्त्रालयले भुक्तानी नदिने स्पष्ट पारे । सौरहाको पर्यटन क्षेत्रको प्रवद्र्धनका लागि हात्ती वनभोज कार्यक्रम मन्त्री श्रेष्ठ प्रदेशको उपस्थिति देखाउने तयारीमा रहेको मन्त्रालयले जनाएको छ । यो कार्यक्रममा प्रदेश सरकारले पनि वार्षिक सहयोग गर्नुपर्ने पक्षमा रहेका मन्त्री श्रेष्ठ प्रतिबद्धतामै राजनीति हुन थालेपछि पछि हटेको जनाइएको छ । स्थानीय जनप्रतिनिधि तथा पर्यटन व्यवसायीको सहभागितामा भएको हात्ती वनभोज कार्यक्रमको सौराहाका व्यवसायीले विरोध गरेका थिए । क्षेत्रीय होटल सङ्घ चितवन, रेष्टुराँ एण्ड बार एशोसिएशन (रेवान) सौराहा, युनाइटेड हात्ती सञ्चालन सहकारी संस्था, नेचर गाइड एशोसिएशन र साना पर्यटन व्यवसायी समूहले हात्ती वनभोजको विरोध गरेका हुन् । उनीहरुले पर्यटन प्रवद्र्धनका लागि विनियोजन गरिएको बजेट दुरुपयोग गर्ने नियतले सङ्घसंस्थासँग सहकार्य नगरी हात्ती वनभोज कार्यक्रमको आयोजना गरिएको आरोप लगाएका छन् । यही असार १६ गते पर्यटन प्रवद्र्धन तथा वन्यजन्तु वासस्थान व्यवस्थापन समिति नामक संस्थाले सौराहामा हात्ती वनभोज कार्यक्रम आयोजना गरेको थियो । यसैबीच विवाद बढेपछि वनभोजको आयोजक संस्थाले पत्रकार सम्मेलन गरी बजेट फ्रिज हुन लागेपछि मन्त्रालयकै आग्रहमा वनभोज कार्यक्रम गरिएको बताएको थियो । समितिका अनुसार वनभोज कार्यक्रममा हात्तीलाई खुवाउन रु एक लाख ६३ हजार ३००, अतिथि सत्कारमा ४३ हजार ९१४, प्रचारमा पाँच हजार र हात्तीसारेलाई कुची बनाएबापत ज्याला रु १० हजार खर्च भएको छ ।"
कोपनहेगनको सपिङ सेन्टरमा गोली चल्दा तीन जनाको मृत्यु,डेनमार्क : कोपनहेगनको एक सपिङ सेन्टरभित्र गोली चल्दा कम्तीमा तीन जनाको मृत्यु भएको छ। सो घटनामा परी कयौं घाइते भएको बीबीसीले जनाएको छ। गम्भीर घाइते भएका तीन जनाको स्थानीय अस्पतालमा उपचार भइरहेको छ। उनीहरुको अवस्था गम्भीर रहेको त्यहाँको प्रहरीले जनाएको छ। कोपनहेगनमा रहेको सपिङ सेन्टर फिल्ड्सभित्र आइतबार अन्धाधुन्ध गोली प्रहार भएको थियो। सामाजिक सञ्जाल फुटेजमा मानिसहरू मलमा दौडिरहेको देखिएका छन् । घटनापछि सुरक्षाकर्मीले भीडलाई मलबाट टाढा लैजान खोजेको थियो। फिल्ड्स मलमा १४० भन्दा बढी पसल र रेस्टुराँहरू छन्। यो सहरको केन्द्रसँग जोडिने सबवे लाइन नजिकै रहेको छ। सोमबार बिहान पत्रकार सम्मेलन गरी घटनामा संलग्न भएको आशंकामा एक व्यक्तिलाई गिरफ्तार गरिएको त्यहाँको प्रहरीले जानकारी दिएको छ। पक्राउ परेका व्यक्तिसँग राइफल भएको र त्यो घटना उनैले गराएको प्रमाण जुटिरहेको प्रहरीको भनाइ छ।
खेलकुद क्षेत्रलाई हेर्न सरकारले चस्मा लगाउनुपर्छ,"विराटनगर : मोरङको विराटनगर१६ बस्ने पुनम थापा, ललित थापा र राजेश थापा नेपालबाट प्रतिनिधित्व गर्ने अन्तर्राष्ट्रिय फुटबल खेलाडी हुन्। उनका बुवा स्वर्गीय अमर थापा पनि नेपालका पहिलो अन्तर्राष्ट्रिय फुटबल खेलाडी एवं उपकप्तान थिए। पुनम थापा प्रदेश १ का पहिलो एसियन गेम्समा सहभागी खेलाडी हुन्। नेपाली खेलकुद क्षेत्रमा उनले दिएको योगदान चार दशक भइसकेको छ। तर, उनीजस्ता थुप्रै खेलाडीलाई सरकारले सम्मान गर्न नसकेकोे उनी बताउँछन्। आइतबार विराटनगरमा प्रदेश खेलकुद विकास परिषद्द्वारा एसियन, ओलम्पिक र दक्षिण एसियाली खेलकुद (साग) मा सहभागी खेलाडी सम्मानमा आयोजित कार्यक्रममा कुरा गर्दै उनले भने, सरकारले पहिलोपटक पुराना खेलाडीहरूलाई सम्मान गर्ने जमर्को गरेको छ। त्यो स्वागतयोग्य छ। तर, यो पर्याप्त छैन। प्रदेश सरकारको सामाजिक विकास मन्त्रालय मातहतमा रहेको प्रदेश खेलकुद विकास बोर्डले आइतबार एक सय ८८ जना खेलाडीलाई सम्मान गरेको हो। बोर्डले ओलम्पिकमा सहभागी ६ जना, एसियन गेम्समा सहभागी एक सय ४२ जना र सागमा सहभागी ४० जना खेलाडीलाई सम्मान गरेको हो। प्रदेश सरकारका मुख्यमन्त्री राजेन्द्रकुमार राई र सामाजिक विकासमन्त्री राजन राईले उनीहरूलाई सम्मान गरेका हुन्। सम्मानित हुने खेलाडीले आगामी पाँच वर्षका लागि काठमाडौं मेडिकल कलेज र विराटनगरस्थित नोबेल मेडिकल कलेजमा निःशुल्क उपचार पाउने छन्। खेलाडीका परिवारका सदस्यहरूले पनि उक्त अस्पतालमा विभिन्न उपचारमा ५० प्रतिशतसम्म छुट पाउने जनाइएको छ। तर, खेल क्षेत्रको विकासमा महत्वपूर्ण योगदान पुयाउने खेलाडीहरूलाई ताम्रपत्र थमाएर सरकारले सीमित घेराभित्र राख्न खोजेको उनीहरू बताउँछन्। दुई पटक एसियन च्याम्पियनसिप खेलिसकेका ब्याडमिन्टन खेलाडी लवभक्त श्रेष्ठ खेलकुद विकास बोर्डको सम्मानलाई छारो टार्ने कामका रुपमा परिभाषित गर्छन्। सरकारले राम्रो सोचका साथ खेलाडीहरूलाई सम्मान गर्न खोज्नु प्रशंसनीय छ। तर, खेलकुद क्षेत्रमा सरकारको लगानी पुगेन्। नेपालको खेलकुद क्षेत्रको बजेटभन्दा भारतको एउटा क्लबको बजेट ठूलो छ। यो अवस्थामा कसरी खेलाडी उत्पादन हुन्छन् ?, उनी भन्छन्, राज्यले खेलकुद क्षेत्रलाई हेर्ने दृष्टिकोण कमजोर छ। राज्यले चस्मा लगाउनुपर्छ। काठमाडौंको बबरमहल बस्ने टेबलटेनिस खेलाडी रोजी श्रेष्ठ खेल क्षेत्रमा सरकारले चासो नदिँदा व्यावसायिक खेलाडीहरू उत्पादन हुन नसकेको गुनासो गर्छिन्। सन् १९९३ मा साग र एसियन गेम्स खेलेकी उनी भन्छिन्, खेल क्षेत्रलाई व्यवसायिक बनाउन अझै पनि हजार पटक सोच्नुपर्ने अवस्था छ। यो ताम्रपत्रले खान बस्न त पुग्दैन्। आफैैले घरबाट खर्च जुटाएर खेल्नुपर्ने अवस्था छ। सरकारको सम्मानप्रति असन्तुष्टि जनाउनुपर्ने कुनै आवश्यकता नरहेको खेलकुद विकास बोर्डका सदस्यसचिव हंशराज वाग्ले बताउँछन्। यो पहिलो प्रयास भएकाले आगामी वर्षहरूमा थप परिस्कृत ढंगबाट खेलाडीहरूलाई सम्मान गर्ने उनले बताए।"
"महिलामाथि सामूहिक कुटपिट, फुत्किएर वडाध्यक्षको घर पुगेपछि बच्यो ज्यान","विराटनगर : मोरङको कटहरी गाउँपालिका४ नयाँ बजारकी एक महिलाले वर्षौदेखि पारिवारिक हिंसा भोगिरहेको घटना बाहिरिएको छ । शनिबार राति ३३ वर्षीया सरीता सहनीमाथि सामूहिक कुटपिट गरिएको घटना अनुसन्धानका क्रममा उनले भोग्दै आएको हिंसा र यातनाको विषय बाहिर आएको हो । आक्रमणबाट उनको शरीरका विभिन्न भाग चोट लागेको छ । शरीरभरि नील डाम छ । सुन्निएर दुवै हात राम्ररी चलाउन हुँदैन । प्रहरीका अनुसार कुटपिटमा संलग्नले शरीरको कपडा पनि च्यातिदिएका थिए । प्रहरीको प्रारम्भिक अनुसन्धानबाट आफ्नै पति मनिष, देवर अनिष र ससुरा जयनारायण सहनीले सरीतामाथि सामूहिक रूपमा कुटपिट गरेको खुलेको छ । सासू फुलियादेवी सहनीले हात समातिदिएपछि अरुले लात्ता तथा मुक्काले प्रहार गरेको सरीताले सुनाइन् । महिलामाथि आक्रमण गर्ने पति मनिष र देवर अनिषलाई प्रहरीले पक्राउ गरिसकेको छ । परिवारका सबै मिलेर नियन्त्रणमा लिँदै कुटपिट गर्न थाले पनि फुत्किन सफल भएकी उनी हारगुहार गर्दै राति ११ बजेतिर वडाध्यक्ष जीवनेश्वर यादवको घरमा पुगेकी थिइन् । पछ्याउँदै गएका मनिषले वडाध्यक्षको घरमा पुगेर पनि लात्ता र मुक्का प्रहार गरे । परिवारका सदस्यबाट आक्रमण हुन थालेपछि मेरो घरमा आइपुगेर ज्यान बचाइदिन महिलाले हारगुहार गरिन् । मदिराको नसामा रहेका पति (मनिष)ले पछ्याउँदै आएर मेरै अगाडिसमेत कुटपिट गरे, वडाध्यक्ष यादवले भने, सम्झाउँदा पनि कुट्न छाडेनन् । ज्यान जाने अवस्था देखेपछि मैले नै प्रहरी बोलाएर जिम्मा लगाइदिएको हुँ । उनका अनुसार सरीतालाई मार्ने नियतले कुटपिट गरेको देखिन्छ । महिलाले परिवारका सदस्यबाट वर्षौदेखि हिंसा भोगिरहेको वडाध्यक्ष यादवले बताए । उनले भने, बारम्बार यातना दिने र कुटपिट गर्ने काम भइरहेको रहेछ । उनीहरुबीचको पारिवारिक विवादको विषय मलाई थाहा भएन, उनले भने, तर एक जना अवला नारीमाथि परिवारभित्रबाटै वर्षौदेखि ठूलो हिंसा भइरहेको पाइयो । वर्षौदेखि मैले कुटपिट, आक्रमण, यातना र हिंसा सहेर बाँच्नु परिरहेको छ । प्रहरीले पटकपटक पक्रेर थुन्यो पनि । पति हुन्, सुध्रिन्छन् होला भनेर छुटाएर लैजान्थेँ । तर सुध्रिएनन् । उल्टै यातना दिने क्रम बढ्यो, उनले भनिन्, अब त परिवारै धुरिएर कुटपिट गर्न थाले । मैले वर्षौदेखि चरम हिंसा भोगिरहेकी छु । ज्यान जाने अवस्था बनेपछि प्रहरीको शरणमा आइपुगें । कुट्नेलाई कारबाही गरेर प्रहरीले न्याय दिन्छभन्ने आशा छ । सरिताको माइती विराटनगर महानगरपालिका८ मा पर्छ । १४ वर्षअघि मनिषसँग उनको मागी बिहे भएको हो। मनिष र सरीताका तीन सन्तानमध्ये १२ र ९ वर्षका दुई छोरी र ५ वर्षका एक छोरा छन् । जेठी छोरी शारीरिक रूपमा अपांगता छिन् । जन्मजात अपांगता रहेकी उनको दुवै हातको कुइनामुनिको भाग र दुवै खुट्टाको गोलीगाँठादेखि मुनिको भाग नै छैन । जेठी छोरी आपांग जन्मिएपछि आफूले यातना र हिंसा भोगिरहेको गुनासो सरीताको छ । यो छोरी जन्मिएपछि बारम्बार कुटपिट गर्ने र यातना दिने काम भइरहेको छ । यही छोरीलाई लिएर घरबाट निस्किएर गइहाल भन्छन्, आँसुका धारा बगाउँदै सरीताले भनिन्, अहिले सबै मिली नियन्त्रणमा लिएर मार्ने हिसाबले आक्रमण गरेका थिए । फुत्किएर जसोतसो भाग्दै वडाध्यक्षको घरसम्म पुग्न सफल हुँदा ज्यान बच्यो । कुटाइको पीडा बोकेर उनी न्याय माग्दै आइतबार विराटनगरस्थित जिल्ला प्रहरी कार्यालयमा आइपुगिन् । साथमा तीनै जना सन्तान पनि ल्याएकी थिइन् । छोराछोरीले पनि आमामाथि कुटपिट भएको सुनाए । घटना बारम्बार दोहोरिरहेको बताए । कुटाइका कारण विक्षिप्त अवस्थामा रहेकी सरीताले घटना र आफ्नो पीडा सुनाउँदा आँसुका धारा बगिरहे । पीडा पोख्दा बोली अड्किएर बेलाबेला भक्कानिन्थिन् । वर्षौदेखि मैले कुटपिट, आक्रमण, यातना र हिंसा सहेर बाँच्नु परिरहेको छ । प्रहरीले पटकपटक पक्रेर थुन्यो पनि । पति हुन्, सुध्रिन्छन् होला भनेर छुटाएर लैजान्थेँ । तर सुध्रिएनन् । उल्टै यातना दिने क्रम बढ्यो, उनले भनिन्, अब त परिवारै धुरिएर कुटपिट गर्न थाले । मैले वर्षौदेखि चरम हिंसा भोगिरहेकी छु । ज्यान जाने अवस्था बनेपछि प्रहरीको शरणमा आइपुगें । कुट्नेलाई कारबाही गरेर प्रहरीले न्याय दिन्छभन्ने आशा छ । गत असोजमा समेत पतिको कुटाइबाट सरीता घाइते भएकी थिइन् । विराटनगरको कोसी अस्पतालमा भर्ना गरेर दुई दिनसम्म उपचार गराउनु परेको आफन्तले बताए । सबै बच्चा जन्मदा र पाठेघरको पनि शल्यक्रिया गरेकाले आफू शारीरिक रूपमा कमजोर रहेको सरीताले सुनाइन् । सबैपटक बच्चा जन्माउन नसकेर अप्रेशन गर्नुपर्यो । पाठेघरको पनि अप्रेशन गरिएको छ, उनले भनिन्, निक्कै कमजोर अवस्थामा रहेकी ममाथि बारम्बार आक्रमण र कुटपिट हुन्छ । १० दिनअघि पनि पतिले मरणासन्न हुने गरी कुटे । कुटाइका कारण शरीर थिलतिलो हुँदा पीडा सहन नसकेर आफू राम्ररी हिँडडुल गर्न र बोल्न पनि सक्ने अवस्था नभएको उनको गुनासो छ । हात राम्ररी चल्दैन । छात्ती दुखेर मर्ने बेला भयो, उनले भनिन्, कुटपिट गरेर शरीरमा लगाएका कपडा च्यातिदिए । तीन तोलाको सुनको सिक्री र मंगलसुत्र पनि खोसेर लगे । सरीता नयाँ बजारमै रहेको भगवती आधारभूत विद्यालयको सहायकका रूपमा कार्यरत छिन् । केही पनि काम नगर्ने पति मनिषले भने सधैँ रक्सी खाएर कुटपिट गर्छन्, उनले भनिन्, परिवारका सदस्यलाई समेत उक्साएर मलाई आक्रमण गर्न लगाउँछन् । महिलालाई कुटपिट गर्नेलाई नियन्त्रणमा लिएर घटनाको अनुसन्धान सुरु गरिएको मोरङ प्रहरीका प्रवक्ता डीएसपी दीपक श्रेष्ठले बताए । दोषीलाई कानुनी कारबाही हुन्छ । पीडितको घाउजाँचको प्रक्रिया अघि बढाइएको छ, उनले भने, घटना हेर्दा परिवारबाट महिला निक्कै पीडित भएको देखिन्छ । न्याय दिलाउने काम प्रहरीले गर्छ । घटनाका बेला कुटपिटमा संलग्नले मापसे (मादक पदार्थ सेवन) गरेको स्वास्थ्य परीक्षण रिपोर्टबाट पुष्टि भएको डीएसपी भनाइ छ ।"
पुल्चोकस्थित संयुक्त राष्ट्रसंघको कार्यालय अगाडि रोहिंग्याको प्रदर्शन (फोटोफिचर),"काठमाडौं : रोहिंग्या शरणार्थीहरुले पुल्चोकस्थित संयुक्त राष्ट्रसंघको कार्यालय अगाडि विरोध प्रदर्शन गरेका छन् । नेपालमा बसोबास गर्दै आएका रोहिंग्याहरुले तेस्रो मुलुकमा पुर्नबासको माग गर्दै विरोध प्रदर्शन गरेका हुन्। रोहिंग्या शरणार्थी र उनका बालबच्चालाई दिँदै आएको आर्थिक सहायतामा कटौती गरेको भन्दै उनीहरुले गत सोमबार नेपालस्थित शरणार्थी सम्बन्धी राष्ट्रसंघिय उच्च आयुक्तको कार्यालय (यूएनएचसीआर) अगाडि धर्ना दिएका थिए । पूर्वी नेपालबाट अवैध रुपमा प्रवेश गर्दै रोहिंग्या शरणार्थी आर्थिक सहायता कटौती गरेको भन्दै यूएनएचसीआर कार्यालय अगाडि रोहिंग्याको विरोध प्रदर्शन (फोटो फिचर) रोहिंग्याको प्रदर्शनबारे परराष्ट्र मन्त्रालयले भन्यो गृहलाई सोध्नुस् यूएनएचसीआरले आर्थिक सहायता कटौटी गर्दा बालबच्चाको स्कुलमा तिर्नुपर्ने शुल्क, पोशाकलगायत दिवा खाजामा समेत समस्या हुँदै आएको उनीहरुका अभिभावकले जनाएका छन् ।"
लमजुङमा किटजन्य रोगको उच्च जोखिम,"बेंसीसहर : लमजुङमा किटजन्य रोगहरुको उच्च जोखिम रहेको एक सर्वेक्षणले देखाएको छ । जिल्ला स्वास्थ्य कार्यालय लमजुङले जिल्लाको तीनवटा पालिकामा एकीकृत रुपमा गरेको सर्वेक्षणबाट किटजन्य रोगहरु औलो, हात्तिपाइले, इन्सेफ्लाइटिस र डेंगुको उच्च जोखिम रहेको पाइएको हो । जिल्लाको राइनास, मध्यनेपाल र सुन्दरवजार नगरपालिकामा गरिएको सर्वेक्षणबाट किटजन्य रोगहरु सार्ने जिवाणुहरु प्रसस्त मात्रा भेटिएको स्वास्थ्य कार्यालयका भेक्टर कन्ट्रोल निरीक्षक यम बरालले जानकारी दिए । बरालका अनुसार राइनासमा मलेरिया, औलो रोग सार्ने लामखुट्टे ४० दशमलव ९ प्रतिशत र हात्तिपाइले रोग सार्ने लामखुट्टे संख्या १६ दशमलव ६ प्रतिशत देखिएको छ । यस्तै मध्येनेपाल नगरपालिकामा मलेरिया सार्ने लामखुट्टे ३८ दशमलव ८३ प्रतिशत, हात्तिपाइले सार्ने लामखुट्टे २ दशमलब ५८ प्रतिशत र कालाजार सार्ने लामखुट्टे ९ प्रतिशत भेटिएको छ । यसैगरी सुन्दरबजार नगरपालिकामा कालाजार र हात्तीपाइलेको जोखिम बढी देखिन्छ । यहाँ कालाजार सार्ने लामखुट्टे ३२ दशमलब ६ प्रतिशत, हात्तिपाइले सार्ने लामखुट्टे १२ दशमलब ३ प्रतिशत र मलेरिया सार्ने लामखुट्टे ६ दशमलव ९ प्रतिशत रहेको परिक्षणले देखाएको छ । सर्वेक्षण अनुसार औलो, हात्तिपाइले, इन्सेफ्लाइटिस र डेंगु रोग सार्ने भुसुनाको बासस्थान र संख्या बढी देखिएकाले नै संक्रमणको जोखिम देखिएको हो । यदि यीमध्ये कुन एक रोगको संक्रमित मानिस यस क्षेत्रमा आएमा संक्रमण फैलिन सक्ने जोखिम देखिएको स्वास्थ्य कार्यालयका प्रमुख अमर दवाडीले बताए । सर्वेक्षणका क्रममा सक्रमित लामखुट्टेको टोकाइबाट लाग्ने अन्य रोगहरुको पनि जोखिम देखिएको छ यद्यपि बढी मात्रामा डेंगु, औलो र हात्तीपाइलेको रोग सार्ने लामखुट्टेका जिवाणू भेटिएकाले व्यक्तिगत तथा वातावरणीय सरसफाई विशेष ध्यान दिनुपर्ने स्वास्थ्यकर्मीहरु बताउँछन् । किटजन्य रोगहरुको रोकथाम तथा नियन्त्रणका लागि सचेतनामूलक कार्यक्रमसँगै सम्बन्धित स्थानीय तहहरुले कार्यक्रम तथा बजेट व्यवस्था गरि नियन्त्रणका क्रियाकलाप गर्नुपर्ने सरोकारवालाहरुको जोड छ । रोग सार्ने लामखुट्टेका जिवाणु तथा लार्भा, भेक्टरहरुको वृद्धि विकास हुने स्थानहरु समेत नष्ट गर्नुपर्ने स्वास्थ्य कार्यालयका प्रमुख दवाडीले बताए ।"
माननीयज्यूहरूमा खुलापत्र,"सम्माननीय तथा माननीयज्यूहरूलाई सर्वप्रथम यहाँहरूकै श्रीवृद्धिका लागि सादर निवेदनसहितको खुलापत्र पेस गर्न चाहन्छु। आशा एवं विश्वास छ, यहाँहरूले पनि यसलाई हार्दिकतापूर्वक लिनु हुनेछ। हजुरहरूमध्ये कोही माननीय हुनुहुन्छ, कोही सम्माननीय। यहाँहरूलाई संविधान, कानुन र सरकारले माननीय मानेकै छ। जनताले सकिनसकी, पत्याई, नपत्याई माननीय ठानेकै छन्। यति भएपछि हजुरहरूलाई पनि के चाहियो र ? सरल रूपले हेर्दा ठीकै छ। सोझो र एक्सको मात्र मान निकाल्नु पर्ने समीकरण (इक्वेसन) बाट हेर्दा पनि यो ठीकै होला। तर, माननीय र सम्माननीयज्युहरू, यो एक्काइसौं शताब्दी हो। प्रविधि र विधिको विकाससँगै मानव समाजमा सहजता पनि थपिएका छन्। जटिलताहरू पनि थपिएका छन्। जनचेतना उचाइमा पुग्दैछ। हिजोका दिनमा कुनै घर परिवारको मुलीले परिवारका सबै सदस्यहरूलाई नेतृत्व गर्थे, निर्देशन गर्थे। सदस्यहरूले पनि उनका कुरा पत्याउँथे, मान्थे। किनभने मुली नै बाहिर जान्थे, घुम्थे, फिर्थे। जानकारी लिन्थे। फलस्वरूप सूचना धेरैजसो मुलीमान्छेसँग मात्र हुन्थ्यो। अहिले परिस्थिति परिवर्तन भएको छ। सबै खालका सूचना र जानकारी परिवारका सबै सदस्यसँग सोझै पुगेको छ। देशको ठूलो जनसंख्याले मोबाइल फोन र स्मार्टफोन प्रयोग गर्छ। इन्टरनेटमा पहुँच बढेको छ, सामाजिक सञ्जाल छ्यापछ्याप्ती छन्। देशविदेशका ताजा खबर तुरुन्तै प्राप्त गर्छन्, कुन दलले के गर्दैछ ? कुन नेताले के भन्यो, के गर्यो ? सरकार के गर्दैछ, असल काम गर्दैछ कि कमसल ? विवेक र इमान्दार भएर काम गरेको छ कि भ्रष्टाचारमा लिप्त छ ? कहाँ चुक्यो कहाँ बिग्रियो, कहाँ सप्रियो ? कुन तहको कुन मन्त्री, कुन प्रतिनिधि वा कुन पदाधिकारी के गर्दैछ ? हिजोको उसको हैसियत कहाँ थियो ? अहिले कहाँ छ ? त्यस पछाडिको कारण के हो ? भन्ने कुराको जानकारी किशोरकिशोरीदेखि वृद्धवृद्धासम्म सबैलाई हुन्छ। समुदाय, टोल, छिमेक, राजनीतिक दल, संघसंस्था सबैमा यो चेतना र परिवेशले काम गरिसकेको छ। त्यसैले पनि राजनीतिक दलको नेतृत्व एउटा बाटो हिँड्न खोज्छ। कार्यकर्ताले अर्कै बाटो समात्छ, प्रतिवाद गर्छ। कार्यकर्तालाई एक ठाउँमा मत हाल्न भन्छ, तर मत अर्कैतिर ओइरिन्छ। नेतृत्वले यो डाइनामिक्स वा परिवर्तनलाई बुझ्न र आत्मसात् गर्न सकिरहेको छैन। त्यसैले यहाँ एक्सको मान मात्र निकालेर समस्या सुल्झँदो रहेनछ भन्ने कुरा बुझ्नुपर्ने भएको छ। सोझो र सरल समीकरण त्यसबेलामा मात्र काम लागेको रहेछ। अहिले त कतिपय चलको मान र अर्थ निकाल्न बाँकी नै रहेछ। एक्ससँगै वाई, डब्लू र जेडसमेतको मान निकाल्नुपर्ने हुँदो रहेछ। यद्यपि हामी दिनहुँ संवाद सुन्छौं। संसद्का समाचार पढ्छौं। संसद्मा सभामुखले भन्नुहुन्छ, माननीय सदस्य तथा मन्त्रीज्यूहरू। सदस्यज्युहरूले भन्नुहुन्छ, सम्माननीय प्रधानमन्त्रीज्यू, सभामुखज्यू। हेर्दा र सुन्दा कति राम्रो छ, कति मीठो लाग्छ ! यसरी हामी अझै पनि सिम्पल इक्वेइसनमा नागरिकलाई भुल्याउने र फुल्याउने कार्यमै सीमित छौं। आमजनताको हृदयबाट आन्तरिक मनबाट हामी कत्तिको मानित र सम्मानित भइराखेका छौं ? विश्लेषण छैन। यी कुराको निक्र्यौल एवं निर्धारण त हाम्रा कर्म र इमान्दारिता, हामीले गरेका प्रयास, हामीले निर्वाह गरेका कर्तव्य र जिम्मेवारी अनि त्यसबाट देखिएको नतिजा र उपलब्धिले गर्ने हुन्। अझ स्पष्ट रूपमा भन्दा त देशको विकास, समृद्धि र अखण्डताको रक्षाका सम्बन्धमा, जनताको हितको सम्बन्धमा र जनताको जीवनमा आउने सकारात्मक परिवर्तनका सम्बन्धमा हामीले के गर्यौं ? के गर्दैछौं ? र त्यसले कस्तो नतिजा दियो र कस्तो प्रभाव पार्यो भन्ने विषयहरूले मानसम्मानको स्तर निर्धारण गर्छन्। तर, यथार्थ त्योभन्दा फरक छ। किनभने जनता उच्च मूल्यवृद्धिको मारमा परेका छन्, हाम्रो मुद्राको मूल्य तीव्र रूपले खस्केर गएको छ। कतिपय घरपरिवारको चुल्हो नबल्ने तथा सन्तानलाई शिक्षा र औषधोपचार दिन नसक्ने अवस्था छ। जानी नजानी हामीले संरचनागत दृष्टिले संविधान बोझिलो बनाएका छौं। अनावश्यक खालका संगठनहरूको निर्माणको व्यवस्था गरेका छौं। यस्तै, किसानलाई मल, बीउ र पानी दिन सकिएको छैन। राष्ट्रिय स्रोतको चरम दुरुपयोग भएको छ। राज्यको फजुल खर्च बढेर गएको छ। प्रशासन भ्रष्टाचारमा चुर्लुम्म डुबेको छ। हिजो चुरोट र चिया अनि घिउ कोसेलीबाट सुरु भएको भ्रष्टाचारको अंक ठूलो हुँदै गएर अर्बमा पुगेको छ, यो थप संस्थागत हुँदैछ। अर्थतन्त्रका प्रमुख सूचकहरू तीव्ररूपले ओरालो लाग्दैछन्। जनता नयाँ किसिमका प्राकृतिक तथा मानवले खडा गरेको विपद्मा पर्दैछन्। परराष्ट्र नीति र त्यसमा पनि कूटनीतिको अभ्यासको विषय अत्यन्तै फितलो र जग हँसाई भएको छ। नेतृत्व र राजनीतिक दलप्रति आमनागरिकको वितृष्णा बढ्दै गएको छ। गणतन्त्र पूर्ण रूपमा गणतन्त्र हुन सकेको छैन। संघीयता पूर्ण संघीयता भएको छैन। संविधान समाजवाद प्रधान छ तर निर्वाचन प्रणाली चरम पुँजीवादी छ। माथिका कारणको प्रभावले लोकतन्त्र झन्झन् मक्किएर गएको छ। तर सरकार पेट्रोलियम पदार्थ तथा अन्य दैनिक आवश्यकताका वस्तु तथा सेवामा उच्च दरमा कर लगाएर राजस्वको १४ खर्बको लक्ष्य पुर्याउने र मुद्रास्फीतिलाई ७ प्रतिशतभन्दा माथि उचाल्ने दौडमा छ। व्यवहार हेर्दा त्यसभन्दा तल कुनै हालतमा पनि झर्न नदिने अठोट लिएर बसेको देखिन्छ। यद्यपि बजेटमार्फत घोषणा भने ७ प्रतिशतको सीमाभित्र राख्ने गरेको छ। अभ्यास र व्यवहार भने उल्टो र ७ प्रतिशतभन्दा माथि पुर्याउने खालको छ। त्यसैले राज्यका तीनवटै अंगका आदरणीय सबै माननीय र सम्माननीयज्यूहरू यस्तो बेलामा तपाईंहरूले गम्भीर भएर उचित कदम चाल्नु भएन भने, टालटुल गरेर बस्नु भयो भने, सत्तापक्ष र प्रतिपक्ष दुवैले जनता अघि बढ्ने कुरा रोक्ने उद्देश्यले वा जनताको सेन्टिमेन्ट माथि खेलबाड गर्ने मनसाय राखेर मात्र आफ्ना कार्यकर्तालाई सडकमा उतारे झैं मात्र गर्नुभयो भने के होला ? अथवा, मूल्यवृद्धिको उचित व्यवस्थापन गरेर जनजीवनमा त्यसले पार्ने प्रभाव न्यूनीकरणको उपाय नखोजी बाह्य कारण मात्र देखाएर झारा टार्ने काम गर्न खोज्नु भयो भने के होला ? किसानलाई मल र बीउ दिन नसक्नुको उही पुराना र थोत्रा कथा सुनाएर अर्ती दिएर बस्नु भयो भने नि ? वा, आफैं मितव्ययी हुनको सट्टा जनतालाई मात्र मितव्ययी हुने उपदेश दिइरहनु भयो भने नि ? संसद्का दुवै सदनका माननीयज्यूहरू सरकारका कुरा मात्र पत्याएर बस्नु भो अथवा नपत्याए पनि विरोधको औपचारिकता मात्र पुर्याएर बस्नु भयो भने ? माननीय र सम्माननीयज्यूहरू ! तपाईंहरूको माननीय तपाईंहरूवीचमा सीमित रहनेछ। हो, संसद् र प्रशासनका खोपीहरूमा गुम्सिनेछ। जनताको मन र मस्तिष्कबाट माननीयको भाव भने पखालिनेछ। हुन त यहाँहरू माननीय हुुनुहन्छ। सर्वज्ञाता हुनुहुन्छ। चतुर हुनुहुन्छ। भुक्तभोगी हुनुहुन्छ। त्यसैले जनताको मन र मस्तिष्कबाट माननीयको सद्भाव र मर्यादा पखालियो भने त्यसको परिणाम कस्तो हुन सक्ला ? भन्ने कुरा आफैं अनुमान लगाउन सक्नु हुनेछ। बुझ्न सक्नु हुनेछ। लाग्छ, यहाँहरू त्यति पनि नबुझ्ने खालको मानिस पक्कै हुनु हुन्न। त्यसैले हजुरहरूले आमजनता र नागरिकको मनमा पनि आफू सम्मानित भइराख्ने वा माननीय बनिरहने हो भने निम्न कामहरू यथाशीघ्र गर्न सक्नु हुनेछ : जानी नजानी हामीले संरचनागत दृष्टिले संविधान बोझिलो बनाएका छौं। अनावश्यक खालका संगठनहरूको निर्माणको व्यवस्था गरेका छौं। त्यसैले सर्वप्रथम संविधान संशोधन गरेर देशको शासकीय प्रणालीसँग जोडिएका अनावश्यक संरचनाहरू हटाउनु होस्। संघीयतालाई पनि चुस्त र छरितो बनाउनु होस्। केन्द्रमा मन्त्रालय संख्या १५ मा सीमित गर्नुहोस्। प्रदेशमा आठभित्र सीमित राख्नुहोस्। कतिपय एउटै प्रकृतिका आयोगहरूलाई एकीकरण गर्नुहोस्। ऐन कानुनबाट बन्ने संस्थाहरू, त्यसका पदाधिकारी र सल्लाहकारहरूको संख्या पनि चाहिनेभन्दा बढी छन्। तिनको उचित व्यवस्थापन गरी तीनवटै तहका प्रशासनलाई चुस्त, मितव्ययी, छरितो तर नतिजामुखी र उपलब्धिमुखी बनाउनु होस्। अनावश्यक बोर्ड, समिति र आयोग खारेज गर्नुहोस्। कार्यकर्तालाई जागिर दिने कुत्सित मनसाय राखेर संस्थागत संरचना नबनाउनु होस्। नेपालमा रासायनिक मल कारखाना खोल्ने कुराका सम्बन्धमा कृषि क्षेत्रको उत्पादकत्वलाई सम्भाव्य स्तरसम्म पुर्याउन चाहिने आवश्यकताअनुसारको माग तथा उत्पादनको परिणाम, कारखानाका लागि चाहिने यन्त्र उपकरण, कच्चा पदार्थ र आवश्यक ऊर्जा एवं इन्धनको उपलब्धताको अवस्था र सम्भावना, लगानीको लागि आवश्यक वित्तीय स्रोत, जनशक्ति अनि बजारसमेतलाई ख्याल गरी सम्भाव्यता अध्ययन तुरुन्त गरेर अध्ययनले सम्भाव्य देखाए तुरुन्त डीपीआर बनाउनेसमेतका कामको थालनी गर्नुपर्छ। तर सम्भाव्यता नदेखिए यसको अध्याय यही समाप्त गरी किसानलाई मल उपलब्ध गराउने उपयुक्त विकल्पको खोजी गर्ने काम गर्नुहोस्। विदेशी सहयोग किन लिने, कस्तो लिने, कति लिने, कहिलेसम्म लिने र कुन वर्षबाट हाम्रो संघीय सरकारको बजेटमा अनुदानलाई आय पक्षमा होइन, विश्वका अन्य कमजोर देशलाई अनुदान दिने गरी विनियोजन वा व्यय पक्षमा राख्न सक्छौं ? त्यसको खाका तयार गर्नुहोस्। आफ्नो मुद्राको मर्यादा बचाउनु होस्। सार्वजनिक बिदाका दिनमा पनि सरकारी गाडीहरूमा पारिवारिक भ्रमण भएकै देखिन्छ, यस्तो दुरुपयोग रोक्नुहोस्। पहिले आफैं मितव्ययी बनेर देखाउनु होस्। अहिले अर्थतन्त्रमा मूलतः पाँचवटा समस्या देखिएका छन्, जस्तै : उच्च मूल्यवृद्धिले जनताको जीवन कष्टकर हुनु, बजारमा लगानीयोग्य साधन अपर्याप्त हुनु, वैदेशिक मुद्राको सञ्चिति न्यून हुनु, सरकारको पुँजीगत खर्च गर्ने र परियोजना समयमा सम्पन्न गर्ने क्षमता न्यून हुनु र सुशासन अत्यन्त फितलो भएर जानु। यी कुरा सम्बोधन गर्ने गरी सत्तापक्ष तथा प्रतिपक्ष मिलेर काम गर्ने र चुनौतीको सम्बोधन गर्ने उपायको थालनी गर्न सके बेसहुन्छ। माथिका कार्य गर्नु भयो भने यहाँहरूको मानार्थ माननीय कार्यार्थ माननीयमा परिवर्तन भएर पदमा नहुँदा पनि मान्यवर रहनु हुनेछ। अन्यथा, आफ्नो माननीय नामक मर्यादाको आफैं मूल्यांकन गर्नु होस्। आत्मा साक्षी राखी अंक दिनु होला। पास फेल के हुनुहुन्छ आफैं हेर्नु होला। जय ! माननीयज्यूहरू। जो आज्ञा। जय देश, जय मातृभूमि। अधिकारी अर्थविद् हुन्"
विपद्मा नभएको खर्च कहिलेलाई ?,"मौसम पूर्वानुमान मिल्ला नमिल्ला। बरु ठोकुवाका साथै भन्न सकिन्छ विपद् आयो भने प्रभावितले राहत नपाउने पक्का छ। यो वर्ष धेरै पानी पर्ने मौसम विभागको पूर्वानुमान छ। के पनि पूर्वानुमान गर्न सकिन्छ भने धेरै पानी परेपछि बाढीपहिरोजस्ता विपद् आउँछ र त्यसले धेरैको बिचल्ली बनाउँछ। बिचल्ली भएकाहरूलाई दुईचार थान राहतका पोका बाँडिनेछ, तिनका समाचार पनि आउनेछन्। तर बिल्लीबाँठ हुनेहरूको पुनस्र्थापना हुने छैन। यस्तो बर्सेनि भइरहेको छ। यो वर्षको वैशाखदेखि असारको अहिलेसम्ममात्र ९ सय ४८ वटा विपद्का घटना भइसके। चट्याङदेखि आगलागी, बाढीपहिरो र जनावारका आक्रमणसम्म गरी त्यतिका घटना भए। त्यसबाट ६५ करोड २१ लाख रुपैयाँको क्षति भयो। तर, सरकारले क्षतिअनुसारको राहत उपलब्ध गराएको सुनिएन। पैसा नभएर सरकारले राहत नदिएको होइन। विपद्का लागि सरकारसँग कोष नै कोष छन्। ती कोषमा प्रशस्त पैसा छ। प्रधानमन्त्री दैवी प्रकोप उद्धार कोष, प्रदेश विपद् व्यवस्थापन कोष र जिल्ला विपद् व्यवस्थापन कोषमा गरी ६ अर्ब ८० करोड रुपैयाँ छ। कोषमा पैसा बर्सेनि थपिन्छ। बर्सेनि विपद् प्रभावित पनि थपिन्छन्। तिनीहरूको व्यवस्थापन हुँदैन। गृह मन्त्रालयअन्तर्गत र विपद् जोखिम न्यूनीकरण तथा व्यवस्थापन प्राधिकरणसँग पनि उद्धार र राहतका लागि काम गर्न पैसा हुन्छ। पैसा छ भन्दैमा कोषको पैसा त्यत्तिकै खर्च गर्न पनि हुँदैन, मिल्दैन। आवश्यकताका आधारमै खर्च गर्ने हो। तर विपद् प्रभावितहरूका लागि खर्च गर्नुपर्ने आवश्यकता छैन त ? बाढीपहिरो आउँदा टेन्ट बाँड्ने, कम्मल बाँड्ने वा केही खानेकुरा र लत्ताकपडा बाँड्ने काममात्रै राहत हो त ? त्यो त तत्कालै गर्नुपर्ने प्राथमिक राहत हो। त्यसको पनि आवश्यकता हुन्छ। तर, विपद् प्रभावितलाई दीर्घकालीन रूपमै राहत पुग्ने काममा पनि सरकारले त्यस्तो कोषको पैसा सदुपयोग गर्नुपर्छ। ता कि त्यो कोषको अर्थ रहोस्। मौकामा हीरा फोर्नुपर्छ भने झैं सरकारले विपद्का बेला कोषको पैसा चलाउन पनि सक्नुपर्छ। हो, सरकारी प्रक्रिया केही झन्झटिलो र लम्बेतान पनि छ। त्यही भएर कार्यान्वयन गर्ने दायित्व बोकेका अधिकारीहरूलाई कामै नगरे ढुक्कै भएको पनि होला। तर, जिम्मेवार अधिकारीहरूले प्रक्रियागत झन्झटलाई बहाना बनाएर कामै नगर्नु झन् ठूलो गल्ती हो। नागरिकमाथिको अन्याय हो। विपद न्यूनीकरण र जोखिम व्यवस्थापनमा सरकारले नीति नियम बनाएको छ। ऐन बनाएको छ। प्राधिकरण गठन गरेको छ। पैसा जम्मा पनि पारेको छ। तर राहत र पुनस्र्थापना हुँदैन भन्नुको मतलब कामै नगर्ने प्रवृत्ति जकडिएको प्रमाण पनि हो। यसमा सरकारले नै सम्बन्धित निकायलाई बढी उत्तरदायी र सक्रिय बनाउन जरुरी छ। नीति, नियमका कारण कतै प्रक्रिया पूरा गर्न कठिन भएको छ भने त्यसलाई सजिलो बनाइदिने काम पनि सरकारको हो। तर, प्रकोपले बिचल्लीमा परेका नागरिकलाई त्यसै छाडेर सरकारी ढुकुटीमा पैसा सडाइराख्नु चाहिँ कुनै पनि हिसाबले न्यायोचित होइन, हुँदैन। नागरिकको व्यक्तिगत वा पारिवारिक पुनस्र्थापना त महत्वपूर्ण छँदैछ, भोलि पनि सुरक्षित होस् भनी प्रकोप नियन्त्रणका लागि पनि कोषको रकम खर्च गर्नु मनासिब हुन्छ। अर्कोतिर विपद्मा उद्धारका लागि आवश्यक सामग्रीसमेत नभएको भन्ने गुनासो सुरक्षा निकायबाट सुनिन्छ। प्रक्रिया पूरा गरेरै त्यस्ता उपकरण र सामग्रीका लागि पनि खर्च गर्ने हो भने धेरै मानिसलाई विपद्बाट उद्धार गर्न र जोगाउन सजिलो हुन्छ। जसरी विकास पूर्वाधारको पुँजी सरकारले खर्च सकेको छैन, विपद्का हकमा पनि त्यस्तै भएको छ। यो त केवल नालायकी र निरीहता हो। तर, दुःख भने प्रभावित नागरिकले बेहोर्नु परेको छ, विगतदेखि वर्तमानसम्म। सरकार विपत्तिमा त कम्तीमा भएको पैसा खर्च गर। विपद्मा कोष खर्च नगरे त्यो कोषको के अर्थ ? विपद्कै बेला किन खर्च गरिँदैन विपद् कोष ?"
अछामका विनोद शाही हत्याकाण्ड : पीडितको प्रदर्शनमा प्रहरीको लाठी चार्ज र अश्रुग्यास,"धनगढी : अछाममा विनोद शाही हत्याको निष्पक्ष छानविन र दोषी माथि कारवाहीको माग गर्दै प्रदर्शन गरिरहेका स्थानीयमाथि प्रहरीले लाठीचार्ज गर्दै अश्रुग्यास प्रहार गरेको छ । विनोदको हत्याको आरोपमा पक्राउ परेकाहरुको आज जिल्ला अदालतमा पेसी थियो । त्यो थाहा पाएपछि पीडितका आफन्तहरु जिल्ला अदालतको नजिकै प्रदर्शनमा उत्रिएका थिए । विनोद शाहको हत्याको आज २५ दिन भएको छ । प्रहरीले आज पक्राउ परेकाहरुलाई जिल्ला अदालतमा पेश गर्ने थाहा पाएपछि दबाब दिन पीडितका आफन्तहरु जिल्ला अदालत पुगेका हुन् । उनीहरुले, सरकारी वकिल कौशस ढुंगानाले घटना मिलाउन दबाब दिएको भन्दै नाराबाजी समेत गरेका थिए ।हामीहरु अदालतभन्दा करिब डेढसय मिटर माथि नै थियौं, ठूलो संख्यामा रहेका नेपाल प्रहरी र सशस्त्र प्रहरीले हाम्रो शान्तिपूर्ण आन्दोलनमाथि अश्रुग्यास प्रहार गर्यो, लाठीचार्च गरेपछि धेरै महिला पुरुष घाइते भएका छन् मृतकका आफन्त बखत बहादुर शाहीले भने । तर घटनाका अनुसन्धान अधिकृत समेत रहेका जिल्ला प्रहरी कार्यालय अछामका प्रवक्ता प्रहरी निरिक्षक कैलाश विष्टले भने अदालतको निषेधित क्षेत्रभित्र पसेर ढुंगामुढा गरेपछि प्रहरीले लाठीचार्ज र अश्रुग्यास हान्नु परेको बताए । अदालतको निषेधित क्षेत्रमा प्रवेश गरेर ढुंगामुढा गरियो, १४ जना प्रहरी घाइते भएका छन्, त्यसपछि बल प्रयोग गरिएको हो प्रहरी निरीक्षक विष्टले भने । घटनामा ईलाका प्रहरी कार्यालय साफेबगरका प्रहरी निरिक्षक दिपक मगराती र जिल्ला प्रहरी कार्यालय अछामका प्रहरी निरीक्षक संदीप शाहसहितका १४ जना प्रहरी घाइते भएको उनले बताए । मृतक शाहीका आफन्त तथा स्थानीय सरकारी वकिलले मुद्दा अदालतसम्म नपुर्याउन दबाब दिएको भन्दै अदालतमै पुगेका थिए । जिल्ला सरकारी वकिलको कार्यालय अछामका सरकारी वकिल, सहायक जिल्ला न्यायाधिवक्ता कौशलप्रसाद ढुङ्गानाले मृतकका आफन्तलाई कार्यालयमै बोलाएर मुद्दालाई अदालतसम्म नलैजान दबाब दिँदै आफ्नो रायअनुसार अघि बढ्दा हितकर हुने बताएको पीडित पक्षको आरोप छ । स्थानीय चुनावका बेला बैशाख ३० गतेदेखि बल्झिएको विवाद हत्यासम्म पुगेपछि अछाममा तनाव हुँदै आएको हो । जेठको १८ गते देखि वेपत्ता रहेका पञ्चदेवल विनायक नगरपालिका वडा नं ४ का १५ वर्षका विनोद शाहीको जेठ २१ गते शव फेला परेको थियो । वडा नम्बर ४ मा नेकपा एमाले र नेपाली काँग्रेसका कार्यकर्ताबीच भएको झडपका दौरान विनोद पनि हराएका थिए । हराएको तीन दिनपछि उनको शव वडा नम्बर ३ को पञ्चदेवक क्याम्पस नजिकैको खोलामा फेला पर्यो । विनोदका आफन्तहरुले नेपाली काँग्रेस निकटका व्यक्तिहरुले हत्या गरेको आरोप लगाएर १३ जनाविरुद्ध किटानी दिएका छन् । जिल्ला प्रहरी कार्यालय अछामले, सोझै किटानी जाहेरी दर्ता गर्न नमानेपछि उनीहरुले हुलाकबाट जाहेरी पठाएका थिए। किटानी जाहेरीकै आधारमा अहिले पञ्चदेवल विनायक नगरपालिकाकी नवनिर्वाचित मेयर अम्बिका चलाउने, वडा नम्बर ४ का निवर्तमा वडाध्यक्ष सज्जन शाही, जिल्ला समुन्वय समितिकी उप संयोजक दानमती शाही, मेयर चलाउनेका नजिक मानिएका शिक्षक नेत्र शाही, सहितका ७ जना प्रहरी हिरासतमा छन् । प्रहरीले अनुसन्धान थालेको २५ दिन भएको छ । मुलुकी फौजदारी संहितामा भएको प्रावधान अनुसार प्रहरीले २५ दिनभित्र अनुसन्धान सकेर अदालतमा बुझाइसक्नुपर्छ । उनीहरुलाई हिजै अदालतमा उपस्थित गराइएको र आज पेशी रहेको प्रहरीले जनाएको छ ।"
"जसपाका तीन मन्त्री फिर्ता : प्रदीप, मृगेन्द्र र इस्तियाक मन्त्री बन्दै","काठमाडौं : जनता समाजवादी पार्टीले आफ्ना तीन मन्त्रीलाई सरकारबाट फिर्ता बोलाएको छ। पार्टीले वन मन्त्री राम सहाय यादव, भौतिक पूर्वाधार मन्त्री रेणु कुमारी यादव र कृषि मन्त्री महेन्द्र राय यादवलाई फिर्ता बोलाएको हो। जसपा अध्यक्ष उपेन्द्र यादवले असन्तुष्ट पक्षलाई समेत समेटेर नयाँ मन्त्रीको नाम प्रधानमन्त्री शेरबहादुर देउवालाई बुझाएका छन्। अध्यक्ष यादवले नयाँ मन्त्रीहरुमा प्रदीप यादव, मृगेन्द्र सिंह र इस्तियाक राईको नाम सिफारिस गरेका छन्। स्रोतका अनुसार यादवलाई वन, सिंहलाई कृषि र राईलाई भौतिक पूर्वाधार मन्त्रालयमा सिफारिस गरेको छ। पार्टी अध्यक्ष यादवले प्रधानमन्त्री देउवालाई भेटेर नयाँ मन्त्रीको सुची बुझाएका हुन्।"
"बजेटमा घरानाको अनुहार देखिन्छ, फुटेज माग्दा मन्त्रीले म नै राज्य हुँ भन्ने दम्भ देखाउँछन् : ओली","काठमाडौं : नेकपा एमालेका अध्यक्ष केपी शर्मा ओलीले सरकारले ल्याएको बजेटमा घरानाको अनुहार देखिएको आरोप लगाएका छन्। संसदको विशेष समयमा बोल्दै अध्यक्ष ओलीले अनुहार हेरेर निश्चित घरानालाई फाइदा पुग्ने गरी घराना विशेष गरी बजेट बनाइएको भन्दै आपत्ति जनाएका हुन्। ओलीले भने, बजेट के आयो, कस्तो आयो भन्दा पनि कसरी आयो भन्ने ज्यादै गम्भीर विषय हो। अनाधिकृत मान्छेहरु बजेट निर्माणको काममा संलग्न हुन पाइन्छ? अहिलेसम्म विश्वमा यस प्रकारका क्रियाकलाप भएका छैनन् होला। बजेट बनाउने बेला सचिवहरु, उच्च तहका कर्मचारीहरु त्यही खान्छन्, बाहिर जान पाउँदैनन्। अर्थ सचिव, करका सचिव त्यही बस्नुपर्छ। बाहिर जान पाइँदैन। किन भने यो सुरक्षाको मामिला छ, तर यहाँ बजेटका दर कति राखौं भनेर अनाधिकृत मान्छेको प्रयोग भयो। यो त देशको बजेटै भएन, व्यापारीको बजेट भयो। घरानाको अनुहार देखिन्छन् यो बजेटमा। बजेट खतरनाक प्रक्रियाबाट निर्माण भएको उनको भनाइ थियो। ओलीले भने, निर्माण प्रक्रिया बहुत खतरनाक तरिकाले मूल्य मान्यतालाई तोडेर बजेट आयो। सदनमा आवाज उठेको छ। विज्ञहरुले आवाज उठाएका छन्। तर, को एमाले हो? फुटेज माग्दैमा दिनुपर्छ भन्ने के छ ? दिइँदैन भन्ने प्रतिकृया सरकारबाट आएका छन्। करका दर जानी जानी बढाइएको छ। मैले बढाएको हुँ करको दर। म नै राज्य हुँ। यहाँ त संसदको प्रमुख प्रतिपक्षी दलले फुटेज देखाउँ भन्दा को हो एमाले भन्ने जवाफ आउँछ। यो भन्दा असंसदीय तरिका हुन्छ? अरु पार्टीलाई जनताका समस्याप्रति रुचि छ र?"
फिल्म एन्ड टिभी स्कुल सञ्चालन,"काठमाडौं : चर्चित टक शो भीएफवाई टक्स का निर्माता दशरथ सुनारले नेसनल फिल्म एन्ड टिभी स्कुल सञ्चालनमा ल्याएका छन्। चाबहिलमा आइतबारदेखि सञ्चालनमा आएको उक्त स्कुल फिल्म तथा टेलिभिजनका विभिन्न विषय अध्ययन गराइने स्कुलका प्रमुख सुनारले जानकारी दिए। सुनारका अनुसार कलेजमा व्यक्तित्व तथा नेतृत्व सिपका कोर्ससमते पढाइ हुनेछ। स्कुलमा फिल्म र टिभीको मात्र नभई यहाँ व्यक्तित्व तथा नेतृत्व विकासका विभिन्न कोर्ससमेत पढाइ हुनेछ, उनले भने, केही समयपछि त्रिभुवन विश्वविद्यालयका कोर्स पनि पढाउने तयारी गरेका छौं। विद्यालयको उद्घाटन महानायक राजेश हमाल, मोडेल नीति शाह र आईआई एफटी स्कुल अफ फेसन एन्ड इन्टेरियरका निर्देशक तथा कोरियोग्राफर विपना थापाले गरेका थिए। उद्घाटन कार्यक्रममा हमालले वर्तमान समयमा फिल्म अध्ययनतर्फ युवापुस्ताको आकर्षण बढ्दो भएको बताए। हाम्रो समयमा यस्ता स्कुलहरूको कमी थियो। अहिले औपचारिक रूपमा फिल्म अध्ययन गराइने स्कुल खुल्नु चलचित्र क्षेत्रका लागि खुसीको विषय हो, उनले भने। स्कुलमा गेस्ट लेक्चरका रूपमा समेत हमाल उपस्थित हुने भएका छन्। कार्यक्रमा स्कुलका अर्का निर्देशक मधुसुधन थापाले पनि युवाको चाहनाअनुरुप नै स्कुल सञ्चालन गर्ने बताए।"
अर्थ मन्त्रालयले सीसीटीभी फुटेज मेटाएकोबारे बोल्दै ओली,"काठमाडौं : नेकपा एमाले अध्यक्ष एवम् प्रमुख प्रतिपक्ष दलको नेता केपी शर्मा ओलीले प्रतिनिधिसभा बैठकमा सम्बोधन गर्ने भएका छन्। सोमबार दिउँसो १ बजे बस्ने प्रतिनिधिसभाको बैठकमा ओलीले सम्बोधन गर्ने एमाले प्रमुख सचेतक विशाल भट्टराईले जानकारी दिए । एमालेका संसदीय दलका नेतासमेत रहेका अध्यक्ष ओलीले आजको संसदमा समसामयिक राजनीतिक घटनाक्रम र अर्थतन्त्रको विषयलाई उठाउने छन्। एमाले प्रमुख सचेतक भट्टराईले भने, 'अध्यक्ष ओलीले अर्थ मन्त्रालयमा राजश्व हेरफेर र बजेट निर्माणमा अनाधिकृत व्यक्तिको प्रवेश, सीसीटीभी फुटेज डिलिट प्रकरण, एसपीपी र अर्थतन्त्रको संकटबारे सरकारसँग जवाफ माग्नुहुनेछ।' भट्टराईले अर्थतन्त्रको संकट गहिरिदै जाँदा समेत सरकार गम्भीर नभएको आरोप लगाए। उनले बजेट निर्माण प्रक्रियामाथि प्रश्न उठेकाले अर्थमन्त्री जनार्दन शर्माले राजीनामा दिनुपर्ने र छानबीन हुनुपर्ने एमालेको बटमलाइन भएको स्पष्ट पारे। अर्थमन्त्री शर्माले बजेट निर्माण प्रक्रियामा अनाधिकृत व्यक्तिलाई प्रवेश गराएको, राजस्वमा स्वार्थअनुकूल व्यापक हेरफेर गरेको भन्दै एमालेले संसदीय छानविन समिति बनाउनुपर्ने, सीसीटीभी फुटेज सार्वजनिक गर्दै संसद्मा अर्थमन्त्रीको कार्यसूचीलाई बहिस्कार गर्दै आएको छ। अर्थमन्त्री शर्माले असार १४ गते राति पूर्वनायबसुब्बा रघुनाथ घिमिरेसहित खेताला विज्ञराखेर बजेटमा चलखेल गरेको घटनाको खुलासा ३० जेठमा अन्नपूर्ण पोस्ट्ले गरेको थियो। जबकि करका दर र दायरा परिवर्तन गर्दा अर्थमन्त्रीका सल्लाहकारलाई पनि राख्न पाइँदैन। तर, उक्त परिपाटी लत्याउँदै पूर्वनासु घिमिरेलाई राखेर केही व्यापारिक घरानालाई फाइदा र केहीलाई बेफाइदा हुने गरी चलखेल भएको थियो। त्यसबारे अन्नपूर्ण पोस्ट्ले मध्यराति बजेटमा जब चुकुल लाग्यो शीर्षक समाचार प्रकाशन गरेपछि मन्त्री शर्माको चर्को विरोध त भयो नै। तत्काल सीसीटीभी हेर्न पाउनुपर्ने माग संसद्मै उठ्यो। तर, अर्थमन्त्रीले त्यसलाई टार्दै आए। समाचार छापिएको भोलिपल्ट जेठ ३१ मा प्रमुख प्रतिपक्षी एमालेले संसद् अवरुद्ध गर्यो। प्रमुख सचेतक विशाल भट्टराईले सीसीटीभी फुटेज सार्वजनिक गर्नुपर्ने र संसदीय समिति बनाउनुपर्ने कडा माग राखे। नेता योगेश भट्टराईले पनि विशेष समय लिएर कडा मन्तव्य दिए। एमालेले यसबारे अर्थमन्त्रीको जवाफ मात्र मागेन, राजीनामासमेत माग्यो। अन्ततः संसद्को कारबाही अघि बढ्न सकेन। उपभोक्ता हित संरक्षण मञ्चका तर्फबाट सचिव जयप्रसाद पौडेलले सार्वजनिक सरोकारको विषय भन्दै असार १४ गते मन्त्रालयमा सूचना माग गरेका थिए। अर्थमन्त्री शर्माले अघिल्लो सरकारले अध्यादेशमार्फत ल्याएको बजेट प्रतिस्थापन गरेको र आगामी आर्थिक वर्षको बजेट ल्याएको अघिल्लो रातको फुटेजको प्रतिलिपि माग पौडेलले गरेका थिए। राज्यका कामकारबाहीलाई लोकतान्त्रिक पद्धतिअनुरूप खुला र पारदर्शी बनाई नागरिकप्रति जवाफदेही र जिम्मेवार बनाउन सूचनाको हकसम्बन्धी ऐन, २०६४ को प्रयोग गर्दै सूचना माग गर्न पाइने कानुनी व्यवस्था छ। मन्त्रालयले त्यसको जवाफ आइतबार मञ्चलाई दिएको हो। शाखा अधिकृत धनकुमार राईले हस्ताक्षर गरेको पत्रमा लेखिएको छ, मन्त्रालयमा जडान भएको सीसीटीभीको क्षमता र जडान भएको क्यामेराको आधारमा बढीमा १३ दिनसम्मको मात्र सीसीटीभी फुटेज अभिलेखमा रहने र तत्पश्चात् पहिलेको अभिलेख क्रमशः मेटिँदै जाने भनी लेखी आएको हुँदा सोही व्यवहोरा सूचना तथा जानकारी गराइएको आदेशानुसार अनुरोध गर्दछु। बिहानी प्रहर जब पूर्वनासुले बजेट चलाए अर्थ मन्त्रालय भन्छ : १३ दिनमै सीसीटीभी फुटेज मेटियो, कानुन भन्छ : तीन महिना सुरक्षित नराखे कारबाही अर्थमन्त्रीमाथि माओवादीमै छानबिन माग अर्थ मन्त्रालयले मेट्यो सीसीटीभी फुटेज सीसीटीभी मेटाउन सर्वदलीय साथ"
"मन्त्रिपरिषद् हेरफेर, जसपाबाट यादव, सिंह र राई मन्त्री नियुक्त","काठमाडौं : प्रधानमन्त्री शेरबहादुर देउवाले मन्त्रिपरिषद् हेरफेर गरेका छन्। प्रधानमन्त्री देउवाको सिफारिसमा राष्ट्रपति विद्यादेवी भण्डारीले जनता समाजवादी पार्टीका तीन जना नेतालाई मन्त्री नियुक्त गरेकी हुन्। नेपालको संविधानको धारा ७६ को उपधारा (९) तथा धारा ७८ को उपधारा (१) बमोजिम प्रधानमन्त्रीको सिफारिसमा राष्ट्रपतिले प्रदीप यादव, मृगेन्द्र सिंह र इस्तियाक राईलाई मन्त्री नियुक्त गरेको राष्ट्रपति कार्यालयका प्रवक्ता सागर आचार्यले जानकारी दिए। जसपा अध्यक्ष उपेन्द्र यादवले मन्त्रिपरिषद्मा रहेका चारमध्ये तीन जना मन्त्रीलाई फिर्ता बोलाउँदै उनीहरुको ठाउँमा नयाँ मन्त्रीको नाम सिफारिस गरेका थिए। जसमा यादवलाई वन, सिंहलाई कृषि र राईलाई भौतिक पूर्वाधार मन्त्रालयमा सिफारिस गरिएकोमा राष्ट्रपतिले नियुक्त गरेकी हुन्। जसपाले वनमन्त्री राम सहाय यादव, भौतिक पूर्वाधार मन्त्री रेणु कुमारी यादव र कृषि मन्त्री महेन्द्र राय यादवलाई फिर्ता बोलाएको थियो। नवनियुक्त मन्त्रीहरुको सपथ आजै गराउने राष्ट्रपति कार्यालयको तयारी छ।"
गृहमन्त्री खाँणसँग भारतीय राजदूत श्रीवास्तवको शिष्टाचार भेट,"काठमाडौं : नेपालका लागि भारतीय राजदूत नविन श्रीवास्तवले गृहमन्त्री बालकृष्ण खाँणसँग शिष्टाचार भेटघाट गरेका छन् । राजदूत नियुक्त भएर नेपाल आएपछि श्रीवास्तवले गृहमन्त्री खाँणसँग सोमबार बिहान पहिलो पटक भेट गरेका हुन्। गृह मन्त्रालयमा भएको भेटमा दुई देशबीचको आपसि सम्बन्ध थप सुदृढ र प्रगाढ बनाउने बारेमा कुराकानी भएको थियो । गृहमन्त्री खाँणले नेपाल सरकार र भारत सरकारबीच भएको सम्झौता अनुरुप कृषि रासायनिक मल छिटो उपलब्ध गराउनका लागि सहजीकरण गरिदिन आग्रह गरेका छन् । जवाफमा श्रीवास्तवले आफूले पहल कदमी लिने बताएको गृहमन्त्रालय स्रोतले जनाएको छ। भेटमा खाँणले शान्ति, विकास र समृद्धिमा भारतले अहिलेसम्म निरन्तर गरेको सहयोगका लागि धन्यवाद दिए। गृहमन्त्री खाँणले श्रीवास्तवलाई सफल कार्यकालका लागि शुभकामना दिएका थिए।"
विज्ञापनमा त्रिपक्षीय सम्झौता अनिवार्य,"काठमाडौं : विज्ञापनमा त्रिपक्षीय सम्झौता अनिवार्य गर्नुपर्ने भएको छ। नेपाल विज्ञापन बोर्डले आचारसंहिता जारी गर्दै विज्ञापनदाता, विज्ञापन एजेन्सी र सञ्चारमाध्यमले त्रिपक्षीय सम्झौता गर्नुपर्नेे सर्त राखेको हो। अब बोर्डले जारी गरेको ढाँचामा त्रिपक्षीय सम्झौता हुनेछ। नेपाल विज्ञापन बोर्डका अध्यक्ष लक्ष्मण हुमागाईंले विज्ञापनलाई मर्यादित, पारदर्शी र विश्वसनीय बनाउन आचारसंहिता लागू गरिएको बताए। विज्ञापन बजारमा देखिएका अपारदर्शिता तथा अस्वस्थ प्रतिस्पर्धालगायतका विकृति, विसंगति कम गर्न आचारसंहिता जारी गरिएको छ, हुमागाईंले भने, विज्ञापन बजारलाई स्वच्छ र मर्यादित बनाई उपभोक्तालाई गुणस्तीय वस्तु तथा सेवा प्राप्तिमा सुनिश्चितता प्रदान गर्छ। एउटा विज्ञापन एजेन्सीलाई प्राप्त भएको विज्ञापन अन्य एजेन्सीमा पठाई दरमा परिवर्तन गर्न नपाइने आचारसंहितामा उल्लेख छ। विज्ञापनसम्बन्धी कारोबारको विवरण स्पष्ट र पारदर्शी राख्नु पर्नेछ। सम्बन्धित निकाय तथा बोर्डले मागेको बेला उपलब्ध गराउनुपर्छ। एजेन्सीले कुनै सञ्चारमाध्यमको समय वा स्थान खरिद गरी प्रकाशन वा प्रसारण गरेमा त्यस्तो दररेट सञ्चार माध्यमकै मानी कारोबार गर्नु पर्नेछ। सार्वजनिक निकायले सञ्चारमाध्यमबाट उपलब्ध गराउने विज्ञापन सूचना पाटी र वेभसाइटमा पनि उल्लेख गर्नुपर्ने नियम बनाइएको छ। एउटै एजेन्सीले विज्ञापन उत्पादन, वितरण वा मिडिया प्लानिङ गरेमा सञ्चारमाध्यमसँग छुट्टाछुट्टै विज्ञापन शुल्क निर्धारण गर्न सकिनेछ। विज्ञापनको शुल्क रकम र सञ्चारमाध्यमको नाम स्पष्ट खुल्नेगरी उल्लेख गर्नु पर्नेछ। सञ्चारमाध्यमको बिजकको प्रतिलिपि र एजेन्सीको कमिसन खुल्ने बिजकका आधारमा मात्रै भुक्तानी गर्ने व्यवस्था गरिएको छ। विज्ञापनदाताले एजेन्सीलाई ३० दिनभित्र र एजेन्सीले सञ्चार माध्यमलाई ६० दिनभित्र भुक्तानी गर्नु पर्नेछ। समयमा सञ्चार माध्यमलाई भुक्तानी नगर्ने एजेन्सीलाई कालोसूचीमा राख्ने व्यवस्था गरिएको छ। कालोसूचीमा परेका एजेन्सी सञ्चालकलाई अन्य क्षेत्रमा पनि रोक लगाइने बोर्डले जनाएको छ। एजेन्सी तथा सञ्चार माध्यम बोर्डमा सूचीकृत हुनुपर्ने छ। सूचीकृत नभएका एजेन्सी तथा सञ्चार माध्यमले विज्ञापन नपाउने बोर्डले जनाएको छ। त्यस्तै विज्ञापन प्रकाशन गर्दा स्वदेशी सञ्चार माध्यमलाई प्राथमिकता दिनु पर्नेछ। सञ्चार माध्यममा विज्ञापन प्रकाशित, प्रसारित नभएमा शुल्क भुक्तानी लिन नपाइने नियम बनाइएको छ। तर, अग्रिम भुक्तानी गरेमा नगद छुट दिन सकिने व्यवस्था छ। कानुनबाहेक अतिरिक्त लाभ लिनदिन नपाइने बनाइएको छ। एजेन्सीले सेवा शुल्कबाहेक छुट वा लाभ लेनदेन गर्न कसैलाई बाध्य पार्न पाइँदैन। एजेन्सीले कारोबार गर्नुअघि सञ्चार माध्यममा धरौटी राख्नुपर्छ। आचारसंहिता कार्यान्वयन भए, नभएको अनुगमन हुनेछ। अध्यक्ष वा बोर्डले तोकेको प्रतिनिधिको संयोजकत्वमा अनुगमन समिति गठन हुन्छ। आचारसंहिता विपरीत विज्ञापन प्रकाशित, प्रसारित भएमा ३० दिनभित्र उजुरी दिने व्यवस्था गरिएको छ। बोर्डले सूचनालाई उजुरीकै रूपमा ग्रहण गरी छानबिन गर्न सक्नेछ। उजुरी उपर टुंगो नलागेसम्म विज्ञापनमा रोक लगाउन सकिने व्यवस्था छ। पटकपटक आचारसंहिता उल्लंघन गर्ने व्यक्तिलाई तीन वर्षसम्म कालोसूचीमा राख्ने व्यवस्था गरिएको छ। त्यस्ता निकायलाई कुनै निकायको सुविधा उपलब्ध नगराउन सिफारिस गर्ने, दुई वर्षसम्म विज्ञापन दिन रोक लगाउने, सूचीकरणबाट हटाउने व्यवस्था गरिएको छ। निर्देशन वा निर्णय कार्यान्वयन नभएमा बोर्डले कारबाहीका लागि प्रहरीलाई लेखी पठाउन सक्नेछ। बोर्डका अध्यक्ष हुमागाईंले आचारसंहितामा उल्लेख भएका बुँदा अक्षरशः कार्यान्वयनका लागि कडाइका साथ लाग्ने बताए। उजुरीकर्तालाई छानबिनका क्रममा पुर्याएको योगदानका आधारमा १० हजारसम्म नगद दिइनुका साथै प्रशंसापत्र समेत दिने व्यवस्था गरिएको छ। आचारसंहिता सार्वजनिक गर्दै सूचना तथा सञ्चार मन्त्री ज्ञानेन्द्र कार्कीले विज्ञापन क्षेत्रको समस्या समाधान गर्न सरकार तत्पर रहेको बताए। आचारसंहिता कार्यान्वयनमा कुनै समस्या भएमा बोर्ड र मन्त्रालयले त्यसलाई सही निकास दिनेछन् उनले भने। आचारसंहिता कार्यान्वयनपश्चात् विज्ञापन क्षेत्रको विकृति अन्त्य हुनुका साथै सकारात्मक प्रतिफल प्राप्त हुने उनले विश्वास व्यक्त गरे। बोर्डले निर्धारण गरेको मापदण्डका आधारमा समानुपातिक किसिमले विज्ञापन वितरण गर्नुपर्ने उल्लेख गरिएको छ। कुनै एजेन्सीले आफैंले उत्पादन गरेका कार्यक्रममा मात्र विज्ञापन गर्न विज्ञापनदातालाई प्रभावित गर्नु वा गराउनु पाउने छैनन्। ऋाधिकारिक, तथ्य र प्रमाणित आधारमा विज्ञापन बनाउनु पर्नेछ। भाषाशैली, संवाद, संकेत शिष्ट र मर्यादित हुनुपर्छ। मौलिकता, सिर्जनशीलता र व्यावसायिकतालाई प्रोत्साहन गर्नु पर्ने उल्लेख छ।"
देउवासँग ओलीको माग : एसपीपीमा कुन कुन पूर्वप्रधानमन्त्रीले के के निर्णय गरे ? सत्य बाहिर ल्याउनुस्,"काठमाडौं : नेकपा एमालेका अध्यक्ष केपी शर्मा ओलीले अमेरिकी स्टेट पार्टनरसिप प्रोग्राम (एसपीपी) को प्रक्रियाबारे सत्य तथ्य बाहिर ल्याउन माग गरेका छन्। एसपीपीमा सत्ता पक्षका नेता र मन्त्रीहरुले जनतामा भ्रम फैलाउने गरी बोल्दै हिँडेको भन्दै सत्य तथ्य संसदमा जानकारी गराउन प्रधानमन्त्री शेरबहादुर देउवालाई आग्रह गरे। एसपीपीमा मन्त्रीहरु र नेताहरुले भ्रम फैलाउनेगरी बोल्दै हिँडेका छन्। जनतालाई गुमराहमा राख्न पाइँदैन। राज्यले पाउँदैन। राज्य सत्तामा बसेका नेताले पाउँदैन, उनले भने। ओलीले एसपीपीमा राष्ट्रिय स्वाधिनतालाई आघात पुग्ने विषयहरु राखिएको, कुटनीतिक मर्यादा नाघिएको भन्दै कसको पालामा के भएको हो सरकारले बाहिर ल्याउनुपर्ने माग गरे। यस्तो गम्भीर विषयमा पत्राचार भएको हो कि होइन? पत्राचार भएको भए कुन तह कुन निकाय के विषयको निर्णयको आधारमा? पूर्वप्रधानमन्त्रीहरु कस कसले निर्णय गरेका छन्? प्रधानमन्त्रीजीले बाहिर ल्याउनुहुन्छ भन्ने विश्वास छ। कुनै भ्रमणपूर्ण प्रचारबाजी गरेर हिँड्ने होइन। सत्य तथ्य बाहिर ल्याउने हो। यो कुरा प्रधानमन्त्रीजीले गर्नुपर्छ, उनले भने। अध्यक्ष ओलीले नेपाली सेनाले तत्कालीन प्रधानमन्त्री र रक्षामन्त्रीलाई जानकारी नदिएर अमेरिकी राजदूतावासलाई पत्र लेखेकोमा पनि आपत्ति जनाए। नेपाली सेना यस्तो चर्चामा आउने विषय होइन। सेनाले सिधै दूतावासमा पत्राचार गर्ने, कुनै कुटनीतिभित्र पर्दैन। त्यतिबेला प्रधानमन्त्री र रक्षामन्त्रीलाई पत्राचार पनि गराइएन, उनले भने। ओली प्रधानमन्त्री भएका बेला पत्राचार गरिएको आरोपमा पनि उनले अस्वीकार गरे। म प्रधानमन्त्री भइसकेपछि पठाएको भनेर जुन भनिएको छ त्यसको सत्य तथ्य बाहिर आउनुपर्छ। सेनाले प्रचलन हो भनेको छ। प्रचलन हो भने प्रधानमन्त्री र रक्षामन्त्रीलाई जानकारी गराउन नहुने पनि प्रचलन हुन्छ र? उनले प्रश्न गरे, नेपाल सरकार त बाध्यकारी हुनेगरी प्रबन्धहरु राखिएको छ। नेपाली सेनाभन्दा फरक व्यवहार गर्न नपाइने, सुरुमा पाँच वर्षलाई दिने बहुतै गम्भीर कुरा छ। हाम्रो स्वाधिनतालाई धक्का दिने खालको यो ख्यालठट्टाको विषय हो? यो भित्रभित्रकै विषय हुन सक्दैन। मस्यौदा लिक भएको छ। यस्तो गम्भीर विषयमा प्रधानमन्त्रीले संसदलाई जानकारी गराउनुपर्छ। अध्यक्ष ओलीले एसपीपीमा आफ्नो संलग्नता पुष्टि गर्न चुनौतीसमेत दिए। सुशील कोइराला, पुष्पकमल दाहाल प्रचण्ड र शेरबहादुर देउवाकै पालामा एसपीपी अगाडि बढेको ओलीको संकेत थियो। आफू प्रधानमन्त्री भएको बेला एसपीपीको विषय आएपछि परराष्ट्र सचिवको नेतृत्वमा कमिटी गरेर अध्ययन गरेको पनि स्मरण गराए।"
माओवादी केन्द्रको केन्द्रीय कमिटी बैठक आज पनि बस्दै,"काठमाडौं : नेकपा माओवादी केन्द्रको केन्द्रीय कमिटी बैठक आज पनि बस्दैछ। आइतबारबाट कमलादीस्थित प्रज्ञा भवनमा सुरु भएको बैठकमा पार्टी अध्यक्ष पुष्पकमल दाहालले विभिन्न एजेन्डा र राजनीतिक प्रतिवेदन पेस गरेका छन्। बैठकमा आइतबार सातै प्रदेशका इन्चार्ज र अध्यक्षहरूले प्रदेश तहमा पार्टीको अवस्थाबारे रिपोर्टिङ गरेका थिए। उनीहरूले स्थानीय तहको निर्वाचन, पार्टीको वर्तमान अवस्था र अगामी कार्यदिशाबारे संक्षिप्त प्रतिवेदन पेस गरेका हुन्। आजको बैठकमा त्यसमाथि छलफल हुने कार्यतालिका रहेको छ। आइतबारको बैठकले ३७३ केन्द्रीय सदस्यको टुंगो लगाएको छ। महासचिव पदमा कडा प्रतिस्पर्धा छ। महाधिवेशन भएको लामो समय भइसक्दा पनि पदमा सहमति नजुट्दा पार्टीको केन्द्रीय पदाधिकारी,स्थायी कमिटी पोलिटव्यूरो गठन हुन सकेको छैन। पार्टीको पहिलो बैठकबाट आफूलाई अध्यक्षको घोषणा गरेपछि प्रचण्डले पार्टीका कमिटीलाई पूर्णता नदिएको भन्दै पार्टीभित्र चर्को आलोचना भइरहेको छ। एमसीसी, एसपीपीको प्रभाव, अगामी चुनावी सवाल, संगठन निर्माण, पार्टीको पदाधिकरी, स्थायी कमिटी, पोलिटब्यूरोलाई पूर्णता दिन विषयलाई छलफलको एजेन्डा बनाएको छ। स्थानीय तहमा पार्टीभित्रै घातअन्तर्घात भएको नेताहरू कुरा उठाएका छन्। स्थानीय निर्वाचनबाट पाठ सिक्दै आगामी प्रदेश र प्रतिनिधिसभाको निर्वाचनमा संयुक्त मोर्चा गठबन्धन र तालमेलको नीतिमा स्पष्टतासहित ठोस कार्ययोजना निर्माण गर्दै अघि बढ्ने प्रतिवदेनमा उल्लेख छ। प्रतिवदेनमा आर्थिक असमानता, गरिबी र बेरोजगारी बढेर गएको उल्लेख छ। अर्थतन्त्रमा दलाल र नोकरशाही पुँजीवाद हाबी रहेको भनिएको छ। बैठकमा अर्थमन्त्री जनार्दन शर्माले एकपछि अर्को विवादित कदम चालेका विषयमा छानबिन गर्नुपर्ने माग पार्टीमा उठेको छ। अर्थमन्त्रीले बजेट बनाउँदा गरेका गल्तीबारे अझै तथ्यसत्य बाहिर नआएकाले पार्टीभित्र छलफलमै रहेको बागमती प्रदेश अध्यक्ष सरल सहयात्रीले बताए। यो छानबिनको विषय बन्न सक्छ। पार्टीभित्र यो छलफलमा उठ्ला, नेता सहयात्रीले बैठकको सन्दर्भमा भने। पार्टीभित्र व्यक्तिगत प्रवृत्ति हावी भएको सहयात्रीले बताए। पार्टीले यही बैठकमा अर्थमन्त्रीमाथि लागेको आरोपबारे आन्तरिक रूपमा छलफल गर्ने अर्का नेता रामनारायण बिडारीले बताए। छलफलले हामी सन्तुष्ट भएनौ भने छानविन हुन सक्छ, नेता बिडारीले भने।"
बढुवा भएका १७ डीआईजीको पदस्थापन : कसलाई कहाँको जिम्मेवारी दिइयो ?,"काठमाडौं : नेपाल प्रहरीका १७ जना डीआईजीमा सरुवा (पदस्थापन) भएको छ। गृह मन्त्रालय (माननीय मन्त्रीस्तर) को आइतबार भएको निर्णयानुसार नेपाल प्रहरी, जनपद प्रहरी समूहतर्फ बढुवा भएका प्रहरी नायव महानिरीक्षकहरुको पदस्थापन गरिएको प्रहरी उपरीक्षक बेलबहादुर पाण्डेले जानकारी दिए। उनका अनुसार बढुवाको पहिलो नम्बरमा बसन्तबहादुर कुँवरको प्रहरी प्रधान कार्यालय कार्य विभाग नक्साल, दोस्रोमा रहेका टेकप्रसाद राईको प्रहरी प्रधान कार्यालय प्रहरी महानिरीक्षकको सचिवालय नक्साल, तेस्रोमा रहेका अशोक सिंहको प्रहरी प्रधान कार्यालय विशेष व्युरो नक्सालमा सरुवा भएको छ। नेपाल प्रहरीका १७ जना एसएसपीलाई डीआईजीमा बढुवा सिफारिस (नामावली) १७ डीआईजीले पाए दर्ज्यानी चिन्ह त्यसैगरी त्रिभुवन अन्तराष्ट्रिय विमानस्थल सुरक्षा कार्यालयमा कार्यरत भिम प्रसाद ढकालको प्रहरी प्रधान कार्यालय अन्वेषण योजना तथा निर्देशनालय नक्सालमा सरुवा भएको छ। अन्तिम १७ नं मा बढुवा भएका किरण राणालाई काठमाडौं उपत्यका प्रहरी कार्यालय रानीपोखरीमा सरुवा भएको छ। कसलाई कहाँको जिम्मेवारी दिइयो ? हेर्नुहोस्"
सीसीटीभी मेटाउन सर्वदलीय साथ,"काठमाडौं : अर्थमन्त्री जनार्दन शर्माले पूर्वनासु रघुनाथ घिमिरेलाई बजेटमा राजस्व, कर र भन्सारका दर मिलाउन राति अबेलासम्म प्रयोग गरेको अन्नपूर्ण पोस्ट्मा समाचार आएपछि राजनीतिक र अन्य क्षेत्रमा खैलाबैला मच्चियो। समाचार छापिएको भोलिपल्ट जेठ ३१ मा प्रमुख प्रतिपक्षी एमालेले संसद् अवरुद्ध गर्यो। प्रमुख सचेतक विशाल भट्टराईले सीसीटीभी फुटेज सार्वजनिक गर्नुपर्ने र संसदीय समिति बनाउनुपर्ने कडा माग राखे। नेता योगेश भट्टराईले पनि विशेष समय लिएर कडा मन्तव्य दिए। एमालेले यसबारे अर्थमन्त्रीको जवाफ मात्र मागेन, राजीनामासमेत माग्यो। अन्ततः संसद्को कारबाही अघि बढ्न सकेन। तर, संसद्मा एमालेको आवाज अर्को दिनदेखि क्रमशः घट्दै गयो। सीसीटीभी फुटेज र संसदीय छानबिनको मागबाट ऊ टाढा देखिँदै गयो। कारण एउटै थियो, सीसीटीभीले यस्तो रहस्य खुल्थ्यो बजेटमा हस्तक्षेपकारी भूमिका निर्वाह गरेका व्यक्ति कुनै व्यापारिक घरानाबाट परिचालित थिए। त्यो यस्तो व्यापारिक घराना हो, जसको सबै राजनीतिक दलसँग उत्तिकै घनिष्ठ दोस्ती छ। उच्च स्रोतका अनुसार पूर्वनासु घिमिरेले तिनै व्यापारीको ललितपुरस्थित घरमा बसेर बजेटका मूलभूत विषय ड्राफ्ट गरेका थिए। जेठ १४ गते राति अर्थमन्त्रीले विज्ञका रूपमा पूर्वनासु घिमिरेसँगै प्रयोग गरेका सीए साप भनिएका व्यक्ति त्यही व्यापारिक समूहका फाइनान्स डाइरेक्टर थिए। उनी भारतीय नागरिक हुन्। उक्त घरमा अर्थमन्त्री शर्मा, अर्का वरिष्ठ मन्त्री र एक राज्यमन्त्रीसहित ती व्यापारीको बाक्लो जमघट हुने गरेको पाइएको छ। उक्त भेटघाटमा अर्को व्यापारिक घरानाका दुई जना पनि नियमित पुग्ने गरेको स्रोतले बतायो। बजेट तिनै घरानाका लाभमा केन्द्रित रहेको पाइएको छ। सीसीटीभीले त्यसको यथार्थ छर्लंग्याउने थियो। बजेट निर्माणमा विज्ञका नाममा विदेशी प्रयोग भएको सीसीटीभीबाट पुष्टि हुनु सरकारका लागि अनर्थ हुने थियो। त्यही भएर ती व्यापारी तत्काल उपल्ला राजनीतिक सहमतिको प्रयासमा लागिपरे। र, सत्तारूढदेखि प्रतिपक्षीसम्म मिलाउन सफल भए। त्यही कारण एमालेले सीसीटीभी फुटेज र संसदीय छानबिन समितिको माग छाडेको थियो, एमाले सम्बद्ध उच्च स्रोत भन्छ, प्रतिनिधिसभामा बजेटबारे अर्थमन्त्रीको जवाफका क्रममा २ असारमा बहिष्कार गरेर निस्किइदियो। जसले गर्दा सत्तारुढ दलले एकलौटी बजेट पास गर्ने सुनौलो अवसर पाए। यो एमालेको अप्रत्यक्ष साथसहयोग थियो। त्यसयता संसद्मा एमालेले यी दुई माग उठाएको छैन। न सीसीटीभी फुटेज खोजेको छ, न संसदीय छानबिन चाहेको छ। गठबन्धनले हेर्न चाह्यो, तर सकेन माओवादी उच्च स्रोतका अनुसार अन्नपूर्ण पोस्ट्मा ३० जेठमा समाचार प्रकाशन हुनेबारे पूर्वसूचना आउनासाथ अध्यक्ष पुष्पकमल दाहालले अर्थमन्त्री शर्मालाई बोलाएर केरकार गरेका थिए। मलाई कर्मचारीले राम्रो साथ दिएनन्। मेरै आफ्नै पनि पूर्ण विज्ञता थिएन, स्रोतका अनुसार अर्थमन्त्रीको जवाफ थियो, त्यही भएर विज्ञ प्रयोग गरेको हुँ। दाहालले कडा रूपमा भने, त्यस्तो अवस्थामा मलाई भन्नुपथ्र्यो। पूर्वनासु पनि कहीं विज्ञ हुन्छन् ? बजेट तयारीका क्रममा अर्थ मन्त्रालयमा बाहिरी व्यक्तिलाई प्रवेश निषेध हुन्छ। चुहावट हुने भयले कर, भन्सार र राजस्वका दरहरू १५ गते बिहान (१४ को राति १२ बजेपछि) निर्धारण गरिन्छ। त्यसमा अर्थका तोकिएका उच्च कर्मचारी मात्र बस्न पाउँछन्। यस्तो अवस्थामा रातभरि पूर्वनासु घिमिरेलाई आयातित विज्ञ बनाएकामा असन्तुष्टि जनाए पनि अन्ततः दाहाल स्वयं अर्थमन्त्रीको संरक्षणमा लागिपरे। स्रोत भन्छ, यसबारे अन्नपूर्ण पोस्ट्मा समाचार आएपछि अनेक तहमा छानबिनका सन्दर्भ उठे। होहोइन खुट्ट्याउने आधार त्यस रातको सीसीटीभी फुटेज हुने निचोडमा सबै पुगे। अर्थमन्त्रीले संसद्मै समाचारको कडा खण्डन गरे। दाहालबाहेक अन्य दलका शीर्ष नेतासँग उनले समाचार मिथ्या भएको अडान राखिरहे। सत्तारूढ दलभित्र सीसीटीभीबाटै निचोडमा पुग्नेबारे छलफल भयो। उच्च स्रोतका अनुसार सुरुमा प्रधानमन्त्री, सभामुख र विपक्षी दलको प्रतिनिधि बसेर सीसीटीभी फुटेज हेर्ने तय भयो। तर, त्यसलाई उपलब्ध गराउन अर्थमन्त्री तयार भएनन्। अन्त्यमा सत्तारूढ गठबन्धनका तर्फबाट प्रधानमन्त्रीले हेर्ने सहमति भयो। प्रधानमन्त्री शेरबहादुर देउवाले त्यसका लागि अर्थमन्त्रीलाई भने। उनले दिन आनाकानी गरे। र, प्रधानमन्त्रीले पनि गठबन्धनका सहकर्मीहरूलाई भनिदिए, उहाँले मान्नु भएन, होस्, छोडिदिनुहोस्। अर्थात्, प्रधानमन्त्रीले धेरै रुचि राखेनन्। अन्ततः सबैले बुझे सीसीटीभी दृश्यमा के छ भनेर। तर, हेर्न वा सार्वजनिक गर्न कसैले चासो देखाएनन्। र, अहिले आएर अर्थ मन्त्रालयले सजिलै भनिदियो, सीसीटीभी फुटेज १३ दिनमै मेटियो। बिहानी प्रहर जब पूर्वनासुले बजेट चलाए अर्थ मन्त्रालयले भन्यो करको दर हेरफेर गरेको दिनको सीसीटीभी फुटेज मेटियो अर्थमन्त्रीमाथि माओवादीमै छानबिन माग अर्थ मन्त्रालयले मेट्यो सीसीटीभी फुटेज"
अर्थमन्त्रीमाथि माओवादीमै छानबिन माग,"काठमाडौं : अर्थमन्त्री जनार्दन शर्माले एकपछि अर्को विवादित कदम चालेका विषयमा छानबिन गर्नुपर्ने माग पार्टीमा उठेको छ। उनी आबद्ध माओवादी केन्द्रको केन्द्रीय समिति बैठक आइतबार काठमाडौंमा सुरु भएको छ। अर्थमन्त्रीले बजेट बनाउँदा गरेका गल्तीबारे अझै तथ्यसत्य बाहिर नआएकाले पार्टीभित्र छलफलमै रहेको बागमती प्रदेश अध्यक्ष सरल सहयात्रीले बताए। यो छानबिनको विषय बन्न सक्छ। पार्टीभित्र यो छलफलमा उठ्ला, नेता सहयात्रीले बैठकको सन्दर्भमा भने। पार्टीभित्र व्यक्तिगत प्रवृत्ति हावी भएको सहयात्रीले बताए। हामीले अर्थमन्त्रीको सवाल मात्रै होइन समग्रमा सरकारकै कुरा उठाएका छौं। नेताहरू सरकारमा गएपछि पार्टीसंग सहकार्य गर्ने, छलफल गर्ने र सामुहिक निर्णयमा विश्वास गर्ने प्रवृत्ति कमजोर हुँदै गएको छ, उनले भने, त्यसले गर्दा व्यक्तिहरू एकलै हिरो बन्न खोज्ने र फस्ने। फसेपछि पार्टीले सहयोग गरेन भन्ने स्थिति जे पैदा हुँदै गएको छ। यो पार्टी भित्र एकखाले प्रवृत्ति नै बनेको छ। त्यसमा चेन्ज ल्याउनुपर्छ। पार्टीले यही बैठकमा अर्थमन्त्रीमाथि लागेको आरोपबारे आन्तरिक रूपमा छलफल गर्ने अर्का नेता रामनारायण बिडारीले बताए। छलफलले हामी सन्तुष्ट भएनौ भने छानविन हुन सक्छ, नेता बिडारीले भने। आइतबार सातै प्रदेश इन्चार्ज र अध्यक्षहरूले रिपोर्टिङ गरेका थिए। एसपीपी माओवादीले रोक्यो नेकपा माओवादी केन्द्रको केन्द्रीय समितिको बैठकमा पार्टी अध्यक्ष पुष्पकमल दाहालले विभिन्न एजेन्डा र राजनीतिक प्रतिवेदन पेस गरेका छन्। बैठकमा आइतबार सातै प्रदेशका इन्चार्ज र अध्यक्षहरूले प्रदेश तहमा पार्टीको अवस्थाबारे रिपोर्टिङ गरे। उनीहरूले स्थानीय तहको निर्वाचन, पार्टीको वर्तमान अवस्था र अगामी कार्यदिशाबारे संक्षिप्त प्रतिवेदन पेस गरेका हुन्। आज (सोमबार)बाट त्यसमाथि छलफल हुने कार्यतालिका रहेको छ। एमसीसी, एसपीपीको प्रभाव, अगामी चुनावी सवाल, संगठन निर्माण, पार्टीको पदाधिकरी, स्थायी कमिटी, पोलिटब्यूरोलाई पूर्णता दिन विषयलाई छलफलको एजेन्डा बनाएको छ। स्थानीय तहमा पार्टीभित्रै घातअन्तर्घात भएको नेताहरू कुरा उठाएका छन्। मधेसका इन्चार्ज गाणेश साहले पार्टीभित्रै चरम गुटबन्दी भएकोले पहिले जितेका ठाउँहरूमा पनि पार्टी हार व्यहोर्नु परेको बताए। छानबिन समिति गठन गरेर अन्तर्घात गर्नेहरूलाई कारबाही गर्नुपर्ने माग राखे। कांग्रेससँग गरेको गठबन्धन प्रभावकारी नबनेको विषय बैठकमा प्रवेश पाएको छ। स्थानीय तहको चुनावमा नेपाली कांग्रेससँग गरिएको गठबन्धन गलत होइन। तर, कांग्रेसबाट माओवादीलाई मत हाल्ने सवालमा धेरै ठाउँमा उदासिनता देखियो। गम्भीरतापूर्वक समीक्षा गर्न जरुरी छ, बागमती प्रदेशका अध्यक्ष सरल सहयात्रीले भने, कांग्रेसले आउँदो चुनावमा यस्तै गर्छ भने गठबन्धन किन बनाउने ? विगतमा भएको गलती नदोहोर्याउने कांग्रेसले हामीलाई कसरी विश्वास दिलाउँछ ? माओवादी नेता रामनारायण विडारीका अनुसार गठबन्धनले कयौं ठाउँमा राम्रो काम नगरेको बताए। त्यस्तै, बैठकमा एसपीपी सम्झौता माओवादीका कारण असफल भएको अध्यक्ष प्रचण्डले दाबी गरेका छन्। उनले पार्टी बैठकमा प्रस्तुत गरेको संगठनात्मक प्रतिवेदनमा यस्तो उल्लेख गरेका छन्। एउटा विशिष्ट परिस्थितिमा १२ बुँदे व्याख्यात्मक घोषणासहित एमसीसी अनुमोदनको बाध्यतापछि एसपीपी सम्झौतामार्फत नेपाललाई आईपीएसको अंग बनाउने प्रयास हाम्रो विशेष पहलसमेतका कारण असफल पारिएको छ, प्रतिवेदनमा उल्लेख छ। स्थानीय निर्वाचनबाट पाठ सिक्दै आगामी प्रदेश र प्रतिनिधिसभाको निर्वाचनमा संयुक्त मोर्चा गठबन्धन र तालमेलको नीतिमा स्पष्टतासहित ठोस कार्ययोजना निर्माण गर्दै अघि बढ्ने प्रतिवदेनमा उल्लेख छ। प्रतिवदेनमा आर्थिक असमानता, गरिबी र बेरोजगारी बढेर गएको उल्लेख छ। अर्थतन्त्रमा दलाल र नोकरशाही पुँजीवाद हाबी रहेको भनिएको छ। संविधान, लोकतान्त्रिक गणतन्त्र एवं राष्ट्रिय स्वाधीनताको रक्षाका मुद्दामा समान विचार राख्ने वामपन्थी र लोकतान्त्रिक राजनीतिक दलहरूका साथै सम्पूर्ण देशभक्त र जनपक्षीय शक्तिहरूसँग व्यापक संयुक्त मोर्चा कायम गर्नुपर्छ, प्रतिवेदनमा भनिएको छ, प्रतिगामी र प्रतिक्रान्तिकारी शक्तिविरुद्ध संघर्षको तयारीलाई गम्भीरतापूर्वक अगाडि बढाउनुपर्छ।"
अर्थ मन्त्रालयले मेट्यो सीसीटीभी फुटेज,"काठमाडौं : सीसीटीभी जडान तथा सञ्चालनसम्बन्धी कार्यविधि २०७२ भन्छ सीसीटीभीबाट खिचेका दृश्यहरू कम्तीमा ३ (तीन) महिनासम्म सुरक्षित रहने गरी राख्नुपर्नेछ। तर, अर्थमन्त्री जनार्दन शर्माले अनधिकृत व्यक्ति घुसाएर मध्यरातमा बजेटमार्फत भन्सार र राजस्वका दर तलमाथि गरेको बेलाको सीसीटीभी फुटेज गायब पारेको खुलेको छ। अर्थ मन्त्रालयले १३ दिनसम्मको मात्रै अभिलेखमा रहने, त्यसपछि क्रमशः मेटिँदै जाने विवरण आइतबार सार्वजनिक गरेको छ। कानुनविद्ले जघन्य अपराधको संज्ञा दिएका छन्। कानुनविपरीत सीसीटीभी फुटेज मेटिएको पूर्वमहान्यायाधिवक्ता रमेश बडालले बताए। सीसीटीभीबाट खिचेका दृश्यहरू कम्तीमा ३ (तीन ) महिनासम्म सुरक्षित रहने गरी राख्नुपर्ने कानुन बनाएपछि तीन महिनासम्म राख्नुपर्दैन ? पूर्वमहान्यायाधिवक्ता बडालले भने, अर्थमन्त्रीलगायत उच्च पदस्थलाई सीसीटीभी फुटेज देखिनासाथ आफ्नोविरुद्ध प्रमाण लाग्ने रहेछ भन्ने महसुस भयो। उनका अनुसार फौजदारी कानुनमा कुनै प्रमाण जुन पक्षसँग छ त्यो पक्षले नदेखाएको अवस्थामा उसको विरुद्धमा प्रमाण लाग्छ। भन्छन्, फुटेज हेर्नासाथ फसिने डरले लुकाइएको हो। यो लुकाउनु भनेको आर्थिक रूपमा राष्ट्रविरुद्धको अपराध हो। राष्ट्रविरुद्धको अपराधमा संलग्न जो कोही व्यक्ति कारबाहीको भागी हुनुपर्छ। चाहे अर्थ मन्त्री हुन् चाहे अर्थसचिव। अर्थमन्त्री शर्माले असार १४ गते राति पूर्वनायबसुब्बा रघुनाथ घिमिरेसहित खेताला विज्ञ राखेर बजेटमा चलखेल गरेको घटनाको खुलासा ३० जेठमा अन्नपूर्ण पोस्ट्ले गरेको थियो। जबकि करका दर र दायरा परिवर्तन गर्दा अर्थमन्त्रीका सल्लाहकारलाई पनि राख्न पाइँदैन। तर, उक्त परिपाटी लत्याउँदै पूर्वनासु घिमिरेलाई राखेर केही व्यापारिक घरानालाई फाइदा र केहीलाई बेफाइदा हुने गरी चलखेल भएको थियो। त्यसबारे अन्नपूर्ण पोस्ट्ले मध्यराति बजेटमा जब चुकुल लाग्यो शीर्षक समाचार प्रकाशन गरेपछि मन्त्री शर्माको चर्को विरोध त भयो नै। तत्काल सीसीटीभी हेर्न पाउनुपर्ने माग संसद्मै उठ्यो। तर, अर्थमन्त्रीले त्यसलाई टार्दै आए। उपभोक्ता हित संरक्षण मञ्चका तर्फबाट सचिव जयप्रसाद पौडेलले सार्वजनिक सरोकारको विषय भन्दै असार १४ गते मन्त्रालयमा सूचना माग गरेका थिए। अर्थमन्त्री शर्माले अघिल्लो सरकारले अध्यादेशमार्फत ल्याएको बजेट प्रतिस्थापन गरेको र आगामी आर्थिक वर्षको बजेट ल्याएको अघिल्लो रातको फुटेजको प्रतिलिपि माग पौडेलले गरेका थिए। राज्यका कामकारबाहीलाई लोकतान्त्रिक पद्धतिअनुरूप खुला र पारदर्शी बनाई नागरिकप्रति जवाफदेही र जिम्मेवार बनाउन सूचनाको हकसम्बन्धी ऐन, २०६४ को प्रयोग गर्दै सूचना माग गर्न पाइने कानुनी व्यवस्था छ। मन्त्रालयले त्यसको जवाफ आइतबार मञ्चलाई दिएको हो। मिति २०७८०५२४ बेलुका ११ः०० बजेदेखि २०७८०५२५ गते बिहान ६ः०० बजेसम्म र मिति २०७८०२१४ बेलुका ६ः०० बजेदेखि २०७९०२१५ बिहान ६ः०० बजेसम्मको सीसीटीभी फुुटेजको सम्बन्धमा, शाखा अधिकृत धनकुमार राईले हस्ताक्षर गरेको पत्रमा लेखिएको छ, मन्त्रालयमा जडान भएको सीसीटीभीको क्षमता र जडान भएको क्यामेराको आधारमा बढीमा १३ दिनसम्मको मात्र सीसीटीभी फुटेज अभिलेखमा रहने र तत्पश्चात् पहिलेको अभिलेख क्रमशः मेटिँदै जाने भनी लेखी आएको हुँदा सोही व्यवहोरा सूचना तथा जानकारी गराइएको आदेशानुसार अनुरोध गर्दछु। मन्त्रालयको प्रशासन महाशाखाले असार १७ गते यसबारे योजना अनुगमन तथा मूल्यांकन महाशाखालाई पत्र पठाएको जनाइएको छ। यसमा संविधान र कानुनको दुरुपयोग भएको प्रतिक्रिया मञ्चका सचिव पौडेलले दिए। तीन महिनासम्म सीसीटीभी फुटेज रहने कानुनी व्यवस्था छ। यसरी १३ दिनभित्र हट्दै गयो भन्न मिल्छ ?, पौडेलले भने, यो संविधान र कानुनको बर्खिलाप हो। आफ्नो गलतमा काम छल्नका लागि नै यसो गरिएको हुनुपर्छ। पौडेलले मन्त्रालयले सूचना दिन नचाहेको पत्रबाट स्पष्ट भएको बताए। पत्रमा मनलाग्दी भाषा प्रयोग भएको छ। फुटेज मेटिँदै जाने जानकारी दिएको छ। यस खालको जानकारी मन्त्रालयले दिन्छ भन्ने अपेक्षा थिएन, उनले भने, जिम्मेवार मन्त्रालयले कानुन मिचेरछलेर गैरजिम्मेवार जवाफ दिनु नपर्ने हो। पौडेलले सूचना लुकाउनुलाई रहस्यका रूपमा लिएको बताए। मिडियामा सार्वजनिक भएका कुराहरू सार्वजनिक सरोकारको रूपमा जोडिएको हुँदा सूचना मागेको मात्र हो, उनले भने, मुलुकको बजेट भनेको त जनताको मुटु हो। उपभोक्ताको प्रत्यक्ष सरोकारको विषय हो। उनले तीन महिनासम्म फुटेज राख्नुपर्ने व्यवस्था भए पनि अर्थ मन्त्रालय गैरजिम्मेवार भएको बताए। सूचनाको हकअन्तर्गत कानुनी उपचार खोजिने उनको भनाइ छ। सूचना अधिकारीले सूचना उपलब्ध नगराए, सूचना दिन अस्वीकार गरे सम्बन्धित व्यक्तिले त्यसरी सूचना नपाएको मितिले सात दिनभित्र प्रमुखसमक्ष उजुरी दिन सक्ने व्यवस्था ऐनमा छ। उनले सूचना उपलब्ध नगराइएकोले पुनः प्रमुखसमक्ष निवेदन दिइने बताए। अर्थ मन्त्रालयको एक तहबाट सूचना नपाएकोले अर्को तहमा जान्छौं । पुनः अर्को निवेदन दिएर पूर्ण सूचना माग गर्छौं। अर्थ मन्त्रालयको विभागीय प्रमुखका रूपमा सचिवलाई निवेदन दिन्छौं, उनले भने। सचिवले सूचना नदिए मात्र सूचना आयोग वा अदालतमा पुग्ने उनले बताए। उनले भने, सूचना नपाउँदासम्म कानुनी लडाइँलाई निरन्तरता दिन्छौं। मञ्चका अध्यक्ष ज्योति बानियाँले अर्थमन्त्री शर्मालाई सीसीटीभी फुटेज सार्वजनिक पत्र पठाएका छन। उनले उच्च नैतिकता प्रदर्शन गर्न मन्त्रीसमक्ष अनुरोध गरेका छन। दलहरूले संसद्मा र सञ्चारमाध्यमले निरन्तर यो विषय उठाइरहे पनि तथ्ययुक्त र सन्तुष्टिपूर्ण जवाफ अझै नआएको उनले उल्लेख गरेका छन। फुटेजहरू दिनुको साटो नेपाल सरकार कार्यविभाजन नियमावली २०६९ बमोजिम जारी सीसीटीभी क्यामेरा जडान तथा सन्चालनसम्बन्धी कार्यविधि २०७२ छल्ने प्रयास गरेको जनाइएको छ। पत्रमा लेखिएको छ, यस्तो गलत काम त्यहाँबाट हुँदैन होला भन्नेमा विश्वास गरेका थियौं। यहाँ जस्तो माननीय मन्त्रीले कानुन छल्न र सत्य छल्न हुँदैन। त्यहाँबाट कानुन छल्ने र सत्य छल्ने प्रयास गरिएकोले यसबाट सार्वजनिक भएको उल्लिखित घटनाहरू झन स्थापित भएको छ। पत्र हेर्दा दुवै विधेयक (बजेट प्रतिस्थापन र अर्थ विधेयक) मस्यौदा गर्दा अनधिकृत व्यक्ति प्रवेश गराएको सहभागी गराएको पुष्टि भएको पत्रमा उल्लेख छ । पत्रमा भनिएको छ, अब तपाईंसँग उल्लिखित दिनहरूको सीसीटीभी फुटेज सार्वजनिक गर्ने अथवा उच्च नैतिकता प्रदर्शन गर्ने दुईवटा मार्ग मात्र रहेको पुनः स्मरण गराउँछौं। १३ दिनमै मेटियो भन्नु अर्को अपराध : एमाले एमाले प्रमुख सचेतक विशाल भट्टराईले १३ दिनमै फुटेज मेटियो भन्नु अर्को अपराध भएको बताए। आर्थिक वर्ष २०७९८० को बजेट तयारी हँुदै गर्दा जेठ १४ गते मध्यराति दुई जना अनधिकृत व्यक्तिहरू प्रवेश गरी अत्यन्त गोप्य रहनुपर्ने करका दरहरू नितान्त आफ्नो र केही खास व्यापारिक घरानाको हितमा परिवर्तन गरे। देश, जनता, नेपालका राष्ट्रिय उद्योगप्रति गद्दारी गरेको हुनाले हामीले संसद्मा सीसीटीभी माग गरेको र उपभोक्ता हित संरक्षणण मञ्चले सूचना माग गरेकोमा आज अर्थ मन्त्रालयले १३ दिनमै मेटियो भनेर जवाफ दिएको पाइयो, नेता भट्टराईले भने, यो प्रचलित कानुनको घोर उल्लंघन र अर्को गद्दारी भएको छ। यो अपराध कर्ममा संलग्नहरूलाई निरन्तर संरक्षण गर्दै आएको वर्तमान सरकारबाट हामीलाई कुनै आशा छैन। सीसीटीभीबाट खिचेका दृश्यहरू कम्तीमा ३ (तीन) महिनासम्म सुरक्षित रहने गरी राख्नुपर्ने कानुन बनाएपछि तीन महिनासम्म राख्नुपर्दैन ? अर्थमन्त्रीलगायत उच्च पदस्थलाई सीसीटीभी फुटेज देखिनासाथ आफूविरुद्ध प्रमाण लाग्ने रहेछ भन्ने महसुस भयो। फसिने डरले लुकाइएको हो। रमेश बडाल, पूर्वमहान्यायाधिवक्ता यस्तो गलत काम त्यहाँबाट हुँदैन होला भन्नेमा विश्वास गरेका थियौं। यहाँजस्तो माननीय मन्त्रीले कानुन छल्न र सत्य छल्न हुँदैन।त्यहाँबाट कानुन छल्ने र सत्य छल्ने प्रयास गरिएकाले यसबाट सार्वजनिक भएको उल्लिखित घटनाहरू झन स्थापित भएका छन्। ज्योति बानियाँ, अध्यक्ष, उपभोक्ता हित संरक्षण मञ्च महिनौंसम्म रेकर्ड रहन्छ अर्थकै कतिपय कर्मचारी वर्षौं रेकर्ड रहने र २४सै घण्टा अन् हुने सीसीटीभी मन्त्रालयमा रहेको बताउँछन। महिनौंसम्म रेकर्ड रहन्छ। कहाँ यस्तो १३ दिनमै अभिलेख मेटिने हुन्छ र ? मेटाएपछि जे भने पनि भइगयो नि ! यहाँको सीसीटीभीमा महिनौं रेकर्ड रहन्छ, ती कर्मचारीले भने, जति बेला पनि अन नै हुन्छ। राजस्व कति आयो कति खर्च भयो भन्नेसम्मको रेकर्ड सीसीटीभीमा रेकर्ड हुन्छ। यो सबै अर्थमन्त्री शर्माको जालसाजी हो। पहिला लिमिटेड सीसीटीभी रहेको उनले उल्लेख गरे। अहिले त अनलिमिटेड छन। जति पनि रेकर्ड हुन्छ। हो, चाह्यो भने हटाउन चैं सकिन्छ, उनले भने, अहिले भएको त्यही हुनुपर्छ। यदि त्यो बेला अनधिकृत मान्छे नभएको भए त देखाउन के को डर त ? एक पूर्वसचिवका अनुसार अर्थमन्त्रीको जालसाजीविरुद्ध संसदीय समिति बनाएरै छानबिन गर्नुपथ्र्यो। तर, यो गर्ने आँट खै किन भएन ? सबै मिलेका छन् कि क्या हो ?, उनले भने। अर्थमन्त्री शर्माले २०७८ भदौ २४ गते राति र २०७९ असार १४ राति अनधिकृत व्यक्ति पूर्वनासु रघुनाथ घिमिरेमार्फत बजेटमा करका दर हेरफेर गराएका थिए। २०७८ भदौ २४ मा प्रतिस्थापन बजेटको बेला नै उनको धेरै हेरफेर गर्ने प्रयास असफल भएको थियो। तर, पछिल्लो बजेटमा उनले ठूलो हेरफेर गराए। मन्त्री शर्माले जानीजानी यो सीसीटीभी फुटेज डिलिट गर्न लगाएको हुन सक्ने आशंका पूर्वकर्मचारीको छ। अनुसन्धानलाई प्रभावित पार्न शर्माले नै यो काम गर्न लगाएको उनीहरूको बुझाइ छ। सीसीटीभी फुटेज नजोडे वा अभिलेख सुरक्षित नराखे विद्युतीय कारोबार ऐनअनुसार कारबाही हुने गृह मन्त्रालयले जारी गरेको कार्यविधिमा छ। अर्थ मन्त्रालयका प्रवक्ता ढुण्डीप्रसाद निरौलाले सीसीटीभी फुटेज १३ दिनपछि हट्दै जाने आईटी शाखाको जानकारीअनुसार सूचना दिएको बताए । हामीले त आईटी शाखालाई सोध्ने हो। उसले १३ दिनपछि हट्दै जान्छ भन्ने उत्तर पठायो, प्रवक्ता निरौलाले भने, मलाई त यसबारे जानकारी नै थिएन। तीन महिनासम्म राख्नुपर्छ भन्ने व्यवस्था छ त भन्दा निरौलाले मन्त्रालयपिच्छे कार्यविधि फरकफरक हुने दाबी गरे। अर्थमन्त्रीमाथि माओवादीमै छानबिन माग अर्थमन्त्री जनार्दन शर्माले एकपछि अर्को विवादित कदम चालेका विषयमा छानबिन गर्नुपर्ने माग पार्टीमा उठेको छ। उनी आबद्ध माओवादी केन्द्रको केन्द्रीय समिति बैठक आइतबार काठमाडौंमा सुरु भएको छ। अर्थमन्त्रीले बजेट बनाउँदा गरेका गल्तीबारे अझै तथ्यसत्य बाहिर नआएकाले पार्टीभित्र छलफलमै रहेको बागमती प्रदेश अध्यक्ष सरल सहयात्रीले बताए। यो छानबिनको विषय बन्न सक्छ। पार्टीभित्र यो छलफलमा उठ्ला, नेता सहयात्रीले बैठकको सन्दर्भमा भने। पार्टीभित्र व्यक्तिगत प्रवृत्ति हावी भएको सहयात्रीले बताए। हामीले अर्थमन्त्रीको सवाल मात्रै होइन समग्रमा सरकारकै कुरा उठाएका छौं। नेताहरू सरकारमा गएपछि पार्टीसंग सहकार्य गर्ने, छलफल गर्ने र सामुहिक निर्णयमा विश्वास गर्ने प्रवृत्ति कमजोर हुँदै गएको छ, उनले भने, त्यसले गर्दा व्यक्तिहरू एकलै हिरो बन्न खोज्ने र फस्ने। फसेपछि पार्टीले सहयोग गरेन भन्ने स्थिति जे पैदा हुँदै गएको छ। यो पार्टी भित्र एकखाले प्रवृत्ति नै बनेको छ। त्यसमा चेन्ज ल्याउनुपर्छ। पार्टीले यही बैठकमा अर्थमन्त्रीमाथि लागेको आरोपबारे आन्तरिक रूपमा छलफल गर्ने अर्का नेता रामनारायण बिडारीले बताए। छलफलले हामी सन्तुष्ट भएनौ भने छानविन हुन सक्छ, नेता बिडारीले भने। आइतबार सातै प्रदेश इन्चार्ज र अध्यक्षहरूले रिपोर्टिङ गरेका थिए। बिहानी प्रहर जब पूर्वनासुले बजेट चलाए विनियोजन विधेयक पारित, अर्थमन्त्रीको राजीनामा माग्दै एमालेद्वारा संसद् बहिष्कार साढे ७ अर्ब सिध्याउन अर्थमन्त्रीको चलखेल संसदमा अर्थमन्त्रीको राजीनामा माग यो देशले अर्थमन्त्रीको राजीनामा मागेको छ : बाँस्कोटा राजस्वका दरमा चलखेलले स्वदेशी उद्योग धराशायी राजस्व न्यायाधिकरणमा अर्बौंको धरौटी चलखेल अर्थमन्त्रीमाथि माओवादीमै छानबिन माग"
"चुनावदेखि झगडा, पछि हत्या","धनगढी अछाम : अछामको पञ्चदेवल विनायक नगरपालिका४ का किशोर विनोद शाही हत्याकाण्डमा संलग्न भएको आरोपमा सोही नगरपालिकाकी मेयर अम्बिका चलाउने पक्राउ परेकी छन्। १७ वर्षका विनोद जेठ २१ गते बिहान १० बजे गाउँ नजिकैको भीरमा मृत फेला परेका थिए। उनको हत्या गरिएको भन्दै परिवारले मेयर चलाउने, वडा४ का निवर्तमान वडाध्यक्ष सज्जन शाही, जिल्ला समन्वय समितिकी उपसंयोजक दानमति शाही, सोही गाउँका शिक्षक तथा मेयरमा नजिक मानिएका नेत्रबहादुर शाही, उनकी श्रीमती द्रोपती शाहीविरुद्ध किटानी जाहेरी दिएका थिए। त्यस्तै, वडा४ का कर्णबहादुर शाही, उनका छोरा राम शाही र बुहारी शान्ति शाही, छोराहरू महेन्द्र शाही र वीरेन्द्र शाही, वडा४ कै पृथ्वी शाही र उनका भाइ अक्कल शाहीसहित १३ जनाविरुद्ध मृतकका दाजु डम्बर शाहीले किटानी दिएका थिए। तर, प्रहरीले किटानी दर्ता गर्न नमानेपछि उनीहरूले हुलाकबाट जाहेरी दिएका हुन्। प्रहरीले अहिलेसम्म मेयर चलाउनेसहित ७ जनालाई पक्राउ गरेको जनाए पनि उनीहरूको नाम भने खुलाएको छैन। अहिले अनुसन्धान जारी छ। अन्तिम चरणमा छौं। नाम भन्न मिल्दैन, अनुसन्धान अधिकृत तोकिएका जिल्ला प्रहरी कार्यालय अछामका प्रहरी निरीक्षक कैलाश विष्टले भने। घटनाको सुरुआत वैशाख ३० गतेको स्थानीय निर्वाचनदेखि भएको हो। मेयरमा निर्वाचित चलाउने नेपाली कांग्रेसकी उम्मेदवार थिइन्। वैशाख ३० गते नेकपा एमाले समर्थक र चलाउने (कांग्रेस) समर्थकबीच झडप भयो। झडपमा कांग्रेस कार्यकर्ताहरूले एमालेका कार्यकर्तालाई कुटे। यसैबीच निर्वाचन सम्पन्न भयो। चलाउनेले मेयर पनि जितिन्। तर, उक्त घटना भने मत्थर भएन। जेठको १७ गते फेरि वडा४ मा कांग्रेस र एमाले कार्यकर्ताबीच झडप भयो। त्यसदिन एमालेका कार्यकर्ताहरूले कांग्रेसका कार्यकर्तालाई कुटे। मेयर चलाउनेले आफ्ना कार्यकर्तालाई कुटेको भन्दै प्रहरीलाई गाउँमै पसेर उनीहरूलाई पक्राउ गर्न निर्देशन दिइन्। त्यतिबेला जिल्ला प्रहरी कार्यालय अछामका प्रमुखमा डीएसपी रविराम थपलिया थिए। थपलिया मेयर चलाउनेका निकट थिए भन्ने पीडितको आरोप छ। चलाउनेले जितेपछि डीएसपी थपलियाले पार्टीसमेत दिएका थिए। सामाजिक सञ्जालमा राखिएका तस्बिरले पनि डीएसपी मेयरमा निकट भएको देखाउँछ, स्थानीय बखत शाहीले भने, सत्ताको दुरुपयोग गर्दै जेठ १८ गते राति थपलियाको नेतृत्वमा प्रहरी गाउँ पसे। उनीहरूले स्थानीयलाई धरपकड गरे। विनोद पनि त्यहीबेला हराएको हो। घटनामा १३ जना आरोपित मेयरसहित ७ जना पक्राउ प्रहरीले जाहेरी दर्ता गर्न नमानेपछि हुलाकबाट पठाइएको थियो किटानी जाहेरी डीएसपी थपलियाको विरोध भएपछि अहिले अछामको प्रहरी प्रमुख परिवर्तन गरिएको छ। ३ दिनअघि मात्रै डीएसपी नारायण डाँगीलाई अछाममा खटाइएको छ। जेठ १८ मा हराएका विनोद २१ गते पञ्चदेवल विनायक नगरपालिकाको वडा३ को पञ्चदेवक क्याम्पस नजिकको खोलामा भेटिए। सडकदेखि ४०५० मिटर तल किरा परेको, शरीरमा घाउ खत भएको अवस्थामा उनको शव फेला पर्यो। पीडितका दाई डम्बर शाही भन्छन्, सत्ताको दुरुपयोग भएर प्रहरी आयो। जितिसकेपछि गाउँको विवाद मिलाउने जिम्मा मेयरको भए पनि उनकै योजनाअनुसार भाइको हत्या भयो। पीडितले दिएको किटानी जाहेरीमा मेयर चलाउने र उनका नजिक मानिएका शिक्षक नेत्र शाहीलाई योजनाकार भनिएको छ। अनुसन्धानमा सीआईबी घटनामा राजनीतिक तरंग आएपछि त्यसको अनुसन्धानका लागि सीआईबीको टोली पनि अछाममा खटिएको छ। सीआईबीका डीएसपी मनोहर भट्टको टोली अनुसन्धानमा खटिएको छ। अझ संघीय प्रहरी इकाइ कार्यालयका प्रहरी वरिष्ठ उपरीक्षक जनकराज पाण्डे नेतृत्वको टोली पनि अछाममा छ। सरकारी वकिलको मिलाउने प्रस्ताव सरकारी वकिलले घटना मिलाउन दबाब दिएको पीडित पक्षको बताएको छ। मृतकका आफन्त बखतबहादुर शाहीले शनिबार मात्रै धनगढीबाट अछाम पुगेका सरकारी वकिल कौसल ढुंगानाले यो घटनामा पक्राउ परेकाहरूलाई छोडेपछि घटना सहज हुने दबाब दिएको बताए। पीडित परिवारलाई वकिलले आफ्नै निवासमा बोलाए। वकिलको कार्यालयबाट मुद्दा अदालत नलैजाउ यसमा सबैले सकारात्मक भूमिका खेल्नुपर्छ भने, सरकारी वकिल ढुंगानाको भनाइ उद्धृत गर्दै शाहीले भने, सरकारी वकिल र मेयर चलाउने एकै गाडीमा शनिबार मात्रै अछाम आएका हुन्। दुई दिनसम्म अछामको यातायात बन्द किशोर मृत अवस्थामा फेला परेसँगै आन्दोलित आफन्तहरूले आइतबार र सोमबार अछाममा यातायात बन्द गरेका छन्। अछामका ५ राजनीतिक दलहरूले विज्ञप्ति निकाल्दै विनोदको हत्या घटनाको निष्पक्ष छानबिनको माग गर्दै बन्दको आयोजना गरेका हुन्। एमाले अछाम जिल्ला कमिटी सचिव भीम रावल, नेकपा माओवादी केन्द्रका आमन्त्रित प्रदेश कमिटी सचिव शिव बोगटी, एकीकृत समाजवादीका जिल्ला कमिटी सचिवालय सदस्य बमबहादुर रावल, राप्रकाका जिल्ला सदस्य दीपक विष्ट र नेपाल कम्युनिस्ट पार्टीका जिल्ला सदस्य लोकेन्द्रबहादुर शाहीले हस्ताक्षर गरी जारी गरिएको विज्ञप्तिमा दुई दिने यातायात बन्दको आयोजना गरिएको हो।"
केएमसीमा कर्मचारीको शंकास्पद मृत्यु,"काठमाडौं : काठमाडौंको बुद्धनगरस्थित केएमसी स्कुल प्रांगण आइतबार दिनभर तनावपूर्ण रह्यो। शनिबार साझ ७ बजेतिर स्कुलकै होस्टलमा काम गर्ने रमा रायमाझी झुण्डिएको अवस्थामा मृत भेटिइन। रायमाझी काभ्रे तेमाल गाउँपालिका ८ घर भई हाल केएमसी स्कुलमा क्यान्टिनमा कार्यरत थिइन। स्कुलभित्रै कर्मचारीको मृत्यु भएपछि आफन्तले दिनभर स्कुल परिसर घेराउ गरे। आक्रोसित समूहले स्कुल तोडफोड गरेको छ। ढुंगा प्रहारबाट स्कुलको डिजिटल बोर्डमा क्षति पुगेको छ। स्थिति नियन्त्रण गर्न जिल्ला प्रहरी परिसर काठमाडांैको अगुवाइमा प्रहरी परिचालन भयो। परिसरका प्रवक्ता दिनेशराज मैनालीका अनुसार मृतक रायमाझीको मृत्यु शंकास्पद भएको भन्दै आफन्तले प्रदर्शन गरेका हुन। घटनास्थलमा प्रहरीलाई समेत प्रवेश गर्न दिएनन। मैनालीले भने, घटनाको अनुसन्धान गर्न र पीडितले न्याय पाउन अनुसन्धान हुनुपर्यो। अनुसन्धानै गर्न नदिएपछि कसरी न्याय पाइन्छ ? स्कुलमा घटना भएदेखि नै प्रहरी तैनाथ छ। शनिबार राति नै त्रिवि शिक्षण अस्पताल महाराजगन्जका फरेन्सिक विशेषज्ञ गोपाल चौधरीसहितको टोली पनि स्कुलमा पुगेको थियो। तर, आफन्तले शव निकाल्न दिएनन। मृतकका आफन्तहरूले आइतबार पनि लामो समयसम्म शव उठाउन दिएनन। मृतकका मामा समीर केसीले रमाको आत्महत्या नभई हत्या भएको बताए। होस्टलको बेडमा खुट्टा टेकेको छ। खुट्टा खुम्चिएको छ। खुट्टा टेकेर पनि कोही मर्छ ? शरीरको पछाडिको भागको लुगा सरेको छ। स्कुल प्रशासनले मृतकका आफन्तलाई खबर गर्नुपर्नेमा प्रहरीलाई मात्रै खबर गरेको थियो, उनले भने, धेरै प्रहरी बोलाएर आफन्तलाई धम्काउन खोज्ने, मेरो भान्जी मार्ने अपराधीलाई स्कुलले नै ढाकछोप गर्ने ? उचित क्षतिपर्ति र घटनाको सत्यतथ्य छानबिन हुनुपर्ने केसीको माग छ। प्रहरीको अनुसन्धानमै शंका छ हामीलाई, उनले भने। मृतकका आफन्त र राष्ट्रिय मानवअधिकार आयोगका प्रतिनिधि, विद्यालय व्यवस्थापन समिति, प्रहरी प्रतिनिधिबीच आइतबार छलफल चलेको थियो।"
"योगेश भट्टराईले भने, अर्थमन्त्रीले नीतिगत भ्रष्टाचार गरेको प्रमाणित भयो, अख्तियारले मुद्दा चलाउनुपर्छ","काठमाडौं : नेकपा एमालेका सचिव योगेश भट्टराईले अर्थमन्त्री जनार्दन शर्मालाई नीतिगत भ्रष्टाचारमा अख्तियारले छानबिन गरी मुद्दा चलाउनुपर्ने बताएका छन् । अर्थमन्त्री शर्माले अनधिकृत व्यक्ति घुसाएर मध्यरातमा बजेटमार्फत भन्सार र राजस्वका दर तलमाथि गरेको बेलाको सीसीटीभी फुटेज गायब पारेको खुलेपछि उनले यस्तो बताएका हुन्। पूर्वमन्त्री समेत रहेका भट्टराईले अनाधिकृत व्यक्तिहरुमार्फत अर्थमन्त्रीले सेटिङमा करका दर हेरफेर गरेको प्रमाणित भएकाले राजीनामा दिनुपर्ने कुराको थप पुष्टि भएको बताए। अर्थ मन्त्रालयले भनेछ जेठ १४ गतेको सीसीटीभी फुटेज मेटियो। उनले भने, त्यसो हो भने अब फुटेज तीन महिनासम्म सुरक्षित राख्नुपर्छ भन्ने कानुनको वाध्यकारी व्यवस्थाको बर्खिलाप गर्ने अर्थ मन्त्रालयका कर्मचारीमाथि राजश्वका दर हेरफेर गर्ने मतियारका रुपमा कारबाही हुनुपर्दछ । सीसीटीभी जडान तथा सञ्चालनसम्बन्धी कार्यविधि २०७२का अनुसार सीसीटीभीबाट खिचेका दृश्यहरू कम्तीमा ३ (तीन) महिनासम्म सुरक्षित रहने गरी राख्नुपर्ने प्रावधान छ। भट्टराईले थपे, अनाधिकृत व्यक्तिहरुमार्फत अर्थमन्त्रीले सेटिङमा करका दर हेरफेर गरेको प्रमाणित भएको स्पष्ट हुन्छ। अर्थमन्त्रीले राजीनामा गर्नुपर्ने कुराको थप पुष्टि भएको छ। अब अर्थमन्त्रीमाथि नीतिगत भ्रष्टाचारमा अख्तियारले छानबीन गरी मुद्दा चलाउनुपर्छ। अर्थमन्त्री शर्माले असार १४ गते राति पूर्वनायबसुब्बा रघुनाथ घिमिरेसहित खेताला विज्ञराखेर बजेटमा चलखेल गरेको घटनाको खुलासा ३० जेठमा अन्नपूर्ण पोस्ट्ले गरेको थियो। जबकि करका दर र दायरा परिवर्तन गर्दा अर्थमन्त्रीका सल्लाहकारलाई पनि राख्न पाइँदैन। तर, उक्त परिपाटी लत्याउँदै पूर्वनासु घिमिरेलाई राखेर केही व्यापारिक घरानालाई फाइदा र केहीलाई बेफाइदा हुने गरी चलखेल भएको थियो। त्यसबारे अन्नपूर्ण पोस्ट्ले मध्यराति बजेटमा जब चुकुल लाग्यो शीर्षक समाचार प्रकाशन गरेपछि मन्त्री शर्माको चर्को विरोध त भयो नै। तत्काल सीसीटीभी हेर्न पाउनुपर्ने माग संसद्मै उठ्यो। तर, अर्थमन्त्रीले त्यसलाई टार्दै आए। समाचार छापिएको भोलिपल्ट जेठ ३१ मा प्रमुख प्रतिपक्षी एमालेले संसद् अवरुद्ध गर्यो। प्रमुख सचेतक विशाल भट्टराईले सीसीटीभी फुटेज सार्वजनिक गर्नुपर्ने र संसदीय समिति बनाउनुपर्ने कडा माग राखे। नेता योगेश भट्टराईले पनि विशेष समय लिएर कडा मन्तव्य दिए। एमालेले यसबारे अर्थमन्त्रीको जवाफ मात्र मागेन, राजीनामासमेत माग्यो। अन्ततः संसद्को कारबाही अघि बढ्न सकेन। उपभोक्ता हित संरक्षण मञ्चका तर्फबाट सचिव जयप्रसाद पौडेलले सार्वजनिक सरोकारको विषय भन्दै असार १४ गते मन्त्रालयमा सूचना माग गरेका थिए। अर्थमन्त्री शर्माले अघिल्लो सरकारले अध्यादेशमार्फत ल्याएको बजेट प्रतिस्थापन गरेको र आगामी आर्थिक वर्षको बजेट ल्याएको अघिल्लो रातको फुटेजको प्रतिलिपि माग पौडेलले गरेका थिए। राज्यका कामकारबाहीलाई लोकतान्त्रिक पद्धतिअनुरूप खुला र पारदर्शी बनाई नागरिकप्रति जवाफदेही र जिम्मेवार बनाउन सूचनाको हकसम्बन्धी ऐन, २०६४ को प्रयोग गर्दै सूचना माग गर्न पाइने कानुनी व्यवस्था छ। मन्त्रालयले त्यसको जवाफ आइतबार मञ्चलाई दिएको हो। शाखा अधिकृत धनकुमार राईले हस्ताक्षर गरेको पत्रमा लेखिएको छ, मन्त्रालयमा जडान भएको सीसीटीभीको क्षमता र जडान भएको क्यामेराको आधारमा बढीमा १३ दिनसम्मको मात्र सीसीटीभी फुटेज अभिलेखमा रहने र तत्पश्चात् पहिलेको अभिलेख क्रमशः मेटिँदै जाने भनी लेखी आएको हुँदा सोही व्यवहोरा सूचना तथा जानकारी गराइएको आदेशानुसार अनुरोध गर्दछु। मन्त्रालयको प्रशासन महाशाखाले असार १७ गते यसबारे योजना अनुगमन तथा मूल्यांकन महाशाखालाई पत्र पठाएको जनाइएको छ।"
विपद्मा नभएको खर्च कहिलेलाई ?,"मौसम पूर्वानुमान मिल्ला नमिल्ला। बरु ठोकुवाका साथै भन्न सकिन्छ विपद् आयो भने प्रभावितले राहत नपाउने पक्का छ। यो वर्ष धेरै पानी पर्ने मौसम विभागको पूर्वानुमान छ। के पनि पूर्वानुमान गर्न सकिन्छ भने धेरै पानी परेपछि बाढीपहिरोजस्ता विपद् आउँछ र त्यसले धेरैको बिचल्ली बनाउँछ। बिचल्ली भएकाहरूलाई दुईचार थान राहतका पोका बाँडिनेछ, तिनका समाचार पनि आउनेछन्। तर बिल्लीबाँठ हुनेहरूको पुनस्र्थापना हुने छैन। यस्तो बर्सेनि भइरहेको छ। यो वर्षको वैशाखदेखि असारको अहिलेसम्ममात्र ९ सय ४८ वटा विपद्का घटना भइसके। चट्याङदेखि आगलागी, बाढीपहिरो र जनावारका आक्रमणसम्म गरी त्यतिका घटना भए। त्यसबाट ६५ करोड २१ लाख रुपैयाँको क्षति भयो। तर, सरकारले क्षतिअनुसारको राहत उपलब्ध गराएको सुनिएन। पैसा नभएर सरकारले राहत नदिएको होइन। विपद्का लागि सरकारसँग कोष नै कोष छन्। ती कोषमा प्रशस्त पैसा छ। प्रधानमन्त्री दैवी प्रकोप उद्धार कोष, प्रदेश विपद् व्यवस्थापन कोष र जिल्ला विपद् व्यवस्थापन कोषमा गरी ६ अर्ब ८० करोड रुपैयाँ छ। कोषमा पैसा बर्सेनि थपिन्छ। बर्सेनि विपद् प्रभावित पनि थपिन्छन्। तिनीहरूको व्यवस्थापन हुँदैन। गृह मन्त्रालयअन्तर्गत र विपद् जोखिम न्यूनीकरण तथा व्यवस्थापन प्राधिकरणसँग पनि उद्धार र राहतका लागि काम गर्न पैसा हुन्छ। पैसा छ भन्दैमा कोषको पैसा त्यत्तिकै खर्च गर्न पनि हुँदैन, मिल्दैन। आवश्यकताका आधारमै खर्च गर्ने हो। तर विपद् प्रभावितहरूका लागि खर्च गर्नुपर्ने आवश्यकता छैन त ? बाढीपहिरो आउँदा टेन्ट बाँड्ने, कम्मल बाँड्ने वा केही खानेकुरा र लत्ताकपडा बाँड्ने काममात्रै राहत हो त ? त्यो त तत्कालै गर्नुपर्ने प्राथमिक राहत हो। त्यसको पनि आवश्यकता हुन्छ। तर, विपद् प्रभावितलाई दीर्घकालीन रूपमै राहत पुग्ने काममा पनि सरकारले त्यस्तो कोषको पैसा सदुपयोग गर्नुपर्छ। ता कि त्यो कोषको अर्थ रहोस्। मौकामा हीरा फोर्नुपर्छ भने झैं सरकारले विपद्का बेला कोषको पैसा चलाउन पनि सक्नुपर्छ। हो, सरकारी प्रक्रिया केही झन्झटिलो र लम्बेतान पनि छ। त्यही भएर कार्यान्वयन गर्ने दायित्व बोकेका अधिकारीहरूलाई कामै नगरे ढुक्कै भएको पनि होला। तर, जिम्मेवार अधिकारीहरूले प्रक्रियागत झन्झटलाई बहाना बनाएर कामै नगर्नु झन् ठूलो गल्ती हो। नागरिकमाथिको अन्याय हो। विपद न्यूनीकरण र जोखिम व्यवस्थापनमा सरकारले नीति नियम बनाएको छ। ऐन बनाएको छ। प्राधिकरण गठन गरेको छ। पैसा जम्मा पनि पारेको छ। तर राहत र पुनस्र्थापना हुँदैन भन्नुको मतलब कामै नगर्ने प्रवृत्ति जकडिएको प्रमाण पनि हो। यसमा सरकारले नै सम्बन्धित निकायलाई बढी उत्तरदायी र सक्रिय बनाउन जरुरी छ। नीति, नियमका कारण कतै प्रक्रिया पूरा गर्न कठिन भएको छ भने त्यसलाई सजिलो बनाइदिने काम पनि सरकारको हो। तर, प्रकोपले बिचल्लीमा परेका नागरिकलाई त्यसै छाडेर सरकारी ढुकुटीमा पैसा सडाइराख्नु चाहिँ कुनै पनि हिसाबले न्यायोचित होइन, हुँदैन। नागरिकको व्यक्तिगत वा पारिवारिक पुनस्र्थापना त महत्वपूर्ण छँदैछ, भोलि पनि सुरक्षित होस् भनी प्रकोप नियन्त्रणका लागि पनि कोषको रकम खर्च गर्नु मनासिब हुन्छ। अर्कोतिर विपद्मा उद्धारका लागि आवश्यक सामग्रीसमेत नभएको भन्ने गुनासो सुरक्षा निकायबाट सुनिन्छ। प्रक्रिया पूरा गरेरै त्यस्ता उपकरण र सामग्रीका लागि पनि खर्च गर्ने हो भने धेरै मानिसलाई विपद्बाट उद्धार गर्न र जोगाउन सजिलो हुन्छ। जसरी विकास पूर्वाधारको पुँजी सरकारले खर्च सकेको छैन, विपद्का हकमा पनि त्यस्तै भएको छ। यो त केवल नालायकी र निरीहता हो। तर, दुःख भने प्रभावित नागरिकले बेहोर्नु परेको छ, विगतदेखि वर्तमानसम्म। सरकार विपत्तिमा त कम्तीमा भएको पैसा खर्च गर। विपद्मा कोष खर्च नगरे त्यो कोषको के अर्थ ?"
"चुनावदेखि झगडा, पछि हत्या","धनगढी अछाम : अछामको पञ्चदेवल विनायक नगरपालिका४ का किशोर विनोद शाही हत्याकाण्डमा संलग्न भएको आरोपमा सोही नगरपालिकाकी मेयर अम्बिका चलाउने पक्राउ परेकी छन्। १७ वर्षका विनोद जेठ २१ गते बिहान १० बजे गाउँ नजिकैको भीरमा मृत फेला परेका थिए। उनको हत्या गरिएको भन्दै परिवारले मेयर चलाउने, वडा४ का निवर्तमान वडाध्यक्ष सज्जन शाही, जिल्ला समन्वय समितिकी उपसंयोजक दानमति शाही, सोही गाउँका शिक्षक तथा मेयरमा नजिक मानिएका नेत्रबहादुर शाही, उनकी श्रीमती द्रोपती शाहीविरुद्ध किटानी जाहेरी दिएका थिए। त्यस्तै, वडा४ का कर्णबहादुर शाही, उनका छोरा राम शाही र बुहारी शान्ति शाही, छोराहरू महेन्द्र शाही र वीरेन्द्र शाही, वडा४ कै पृथ्वी शाही र उनका भाइ अक्कल शाहीसहित १३ जनाविरुद्ध मृतकका दाजु डम्बर शाहीले किटानी दिएका थिए। तर, प्रहरीले किटानी दर्ता गर्न नमानेपछि उनीहरूले हुलाकबाट जाहेरी दिएका हुन्। प्रहरीले अहिलेसम्म मेयर चलाउनेसहित ७ जनालाई पक्राउ गरेको जनाए पनि उनीहरूको नाम भने खुलाएको छैन। अहिले अनुसन्धान जारी छ। अन्तिम चरणमा छौं। नाम भन्न मिल्दैन, अनुसन्धान अधिकृत तोकिएका जिल्ला प्रहरी कार्यालय अछामका प्रहरी निरीक्षक कैलाश विष्टले भने। घटनाको सुरुआत वैशाख ३० गतेको स्थानीय निर्वाचनदेखि भएको हो। मेयरमा निर्वाचित चलाउने नेपाली कांग्रेसकी उम्मेदवार थिइन्। वैशाख ३० गते नेकपा एमाले समर्थक र चलाउने (कांग्रेस) समर्थकबीच झडप भयो। झडपमा कांग्रेस कार्यकर्ताहरूले एमालेका कार्यकर्तालाई कुटे। यसैबीच निर्वाचन सम्पन्न भयो। चलाउनेले मेयर पनि जितिन्। तर, उक्त घटना भने मत्थर भएन। जेठको १७ गते फेरि वडा४ मा कांग्रेस र एमाले कार्यकर्ताबीच झडप भयो। त्यसदिन एमालेका कार्यकर्ताहरूले कांग्रेसका कार्यकर्तालाई कुटे। मेयर चलाउनेले आफ्ना कार्यकर्तालाई कुटेको भन्दै प्रहरीलाई गाउँमै पसेर उनीहरूलाई पक्राउ गर्न निर्देशन दिइन्। त्यतिबेला जिल्ला प्रहरी कार्यालय अछामका प्रमुखमा डीएसपी रविराम थपलिया थिए। थपलिया मेयर चलाउनेका निकट थिए भन्ने पीडितको आरोप छ। चलाउनेले जितेपछि डीएसपी थपलियाले पार्टीसमेत दिएका थिए। सामाजिक सञ्जालमा राखिएका तस्बिरले पनि डीएसपी मेयरमा निकट भएको देखाउँछ, स्थानीय बखत शाहीले भने, सत्ताको दुरुपयोग गर्दै जेठ १८ गते राति थपलियाको नेतृत्वमा प्रहरी गाउँ पसे। उनीहरूले स्थानीयलाई धरपकड गरे। विनोद पनि त्यहीबेला हराएको हो। डीएसपी थपलियाको विरोध भएपछि अहिले अछामको प्रहरी प्रमुख परिवर्तन गरिएको छ। ३ दिनअघि मात्रै डीएसपी नारायण डाँगीलाई अछाममा खटाइएको छ। जेठ १८ मा हराएका विनोद २१ गते पञ्चदेवल विनायक नगरपालिकाको वडा३ को पञ्चदेवक क्याम्पस नजिकको खोलामा भेटिए। सडकदेखि ४०५० मिटर तल किरा परेको, शरीरमा घाउ खत भएको अवस्थामा उनको शव फेला पर्यो। पीडितका दाई डम्बर शाही भन्छन्, सत्ताको दुरुपयोग भएर प्रहरी आयो। जितिसकेपछि गाउँको विवाद मिलाउने जिम्मा मेयरको भए पनि उनकै योजनाअनुसार भाइको हत्या भयो। पीडितले दिएको किटानी जाहेरीमा मेयर चलाउने र उनका नजिक मानिएका शिक्षक नेत्र शाहीलाई योजनाकार भनिएको छ। घटनामा राजनीतिक तरंग आएपछि त्यसको अनुसन्धानका लागि सीआईबीको टोली पनि अछाममा खटिएको छ। सीआईबीका डीएसपी मनोहर भट्टको टोली अनुसन्धानमा खटिएको छ। अझ संघीय प्रहरी इकाइ कार्यालयका प्रहरी वरिष्ठ उपरीक्षक जनकराज पाण्डे नेतृत्वको टोली पनि अछाममा छ। सरकारी वकिलले घटना मिलाउन दबाब दिएको पीडित पक्षको बताएको छ। मृतकका आफन्त बखतबहादुर शाहीले शनिबार मात्रै धनगढीबाट अछाम पुगेका सरकारी वकिल कौसल ढुंगानाले यो घटनामा पक्राउ परेकाहरूलाई छोडेपछि घटना सहज हुने दबाब दिएको बताए। पीडित परिवारलाई वकिलले आफ्नै निवासमा बोलाए। वकिलको कार्यालयबाट मुद्दा अदालत नलैजाउ यसमा सबैले सकारात्मक भूमिका खेल्नुपर्छ भने, सरकारी वकिल ढुंगानाको भनाइ उद्धृत गर्दै शाहीले भने, सरकारी वकिल र मेयर चलाउने एकै गाडीमा शनिबार मात्रै अछाम आएका हुन्। किशोर मृत अवस्थामा फेला परेसँगै आन्दोलित आफन्तहरूले आइतबार र सोमबार अछाममा यातायात बन्द गरेका छन्। अछामका ५ राजनीतिक दलहरूले विज्ञप्ति निकाल्दै विनोदको हत्या घटनाको निष्पक्ष छानबिनको माग गर्दै बन्दको आयोजना गरेका हुन्। एमाले अछाम जिल्ला कमिटी सचिव भीम रावल, नेकपा माओवादी केन्द्रका आमन्त्रित प्रदेश कमिटी सचिव शिव बोगटी, एकीकृत समाजवादीका जिल्ला कमिटी सचिवालय सदस्य बमबहादुर रावल, राप्रकाका जिल्ला सदस्य दीपक विष्ट र नेपाल कम्युनिस्ट पार्टीका जिल्ला सदस्य लोकेन्द्रबहादुर शाहीले हस्ताक्षर गरी जारी गरिएको विज्ञप्तिमा दुई दिने यातायात बन्दको आयोजना गरिएको हो।"
सीसीटीभी मेटाउन सर्वदलीय साथ,"काठमाडौं : अर्थमन्त्री जनार्दन शर्माले पूर्वनासु रघुनाथ घिमिरेलाई बजेटमा राजस्व, कर र भन्सारका दर मिलाउन राति अबेलासम्म प्रयोग गरेको अन्नपूर्ण पोस्ट्मा समाचार आएपछि राजनीतिक र अन्य क्षेत्रमा खैलाबैला मच्चियो। समाचार छापिएको भोलिपल्ट जेठ ३१ मा प्रमुख प्रतिपक्षी एमालेले संसद् अवरुद्ध गर्यो। प्रमुख सचेतक विशाल भट्टराईले सीसीटीभी फुटेज सार्वजनिक गर्नुपर्ने र संसदीय समिति बनाउनुपर्ने कडा माग राखे। नेता योगेश भट्टराईले पनि विशेष समय लिएर कडा मन्तव्य दिए। एमालेले यसबारे अर्थमन्त्रीको जवाफ मात्र मागेन, राजीनामासमेत माग्यो। अन्ततः संसद्को कारबाही अघि बढ्न सकेन। तर, संसद्मा एमालेको आवाज अर्को दिनदेखि क्रमशः घट्दै गयो। सीसीटीभी फुटेज र संसदीय छानबिनको मागबाट ऊ टाढा देखिँदै गयो। कारण एउटै थियो, सीसीटीभीले यस्तो रहस्य खुल्थ्यो बजेटमा हस्तक्षेपकारी भूमिका निर्वाह गरेका व्यक्ति कुनै व्यापारिक घरानाबाट परिचालित थिए। त्यो यस्तो व्यापारिक घराना हो, जसको सबै राजनीतिक दलसँग उत्तिकै घनिष्ठ दोस्ती छ। उच्च स्रोतका अनुसार पूर्वनासु घिमिरेले तिनै व्यापारीको ललितपुरस्थित घरमा बसेर बजेटका मूलभूत विषय ड्राफ्ट गरेका थिए। जेठ १४ गते राति अर्थमन्त्रीले विज्ञका रूपमा पूर्वनासु घिमिरेसँगै प्रयोग गरेका सीए साप भनिएका व्यक्ति त्यही व्यापारिक समूहका फाइनान्स डाइरेक्टर थिए। उनी भारतीय नागरिक हुन्। उक्त घरमा अर्थमन्त्री शर्मा, अर्का वरिष्ठ मन्त्री र एक राज्यमन्त्रीसहित ती व्यापारीको बाक्लो जमघट हुने गरेको पाइएको छ। उक्त भेटघाटमा अर्को व्यापारिक घरानाका दुई जना पनि नियमित पुग्ने गरेको स्रोतले बतायो। बजेट तिनै घरानाका लाभमा केन्द्रित रहेको पाइएको छ। सीसीटीभीले त्यसको यथार्थ छर्लंग्याउने थियो। बजेट निर्माणमा विज्ञका नाममा विदेशी प्रयोग भएको सीसीटीभीबाट पुष्टि हुनु सरकारका लागि अनर्थ हुने थियो। त्यही भएर ती व्यापारी तत्काल उपल्ला राजनीतिक सहमतिको प्रयासमा लागिपरे। र, सत्तारूढदेखि प्रतिपक्षीसम्म मिलाउन सफल भए। त्यही कारण एमालेले सीसीटीभी फुटेज र संसदीय छानबिन समितिको माग छाडेको थियो, एमाले सम्बद्ध उच्च स्रोत भन्छ, प्रतिनिधिसभामा बजेटबारे अर्थमन्त्रीको जवाफका क्रममा २ असारमा बहिष्कार गरेर निस्किइदियो। जसले गर्दा सत्तारुढ दलले एकलौटी बजेट पास गर्ने सुनौलो अवसर पाए। यो एमालेको अप्रत्यक्ष साथसहयोग थियो। त्यसयता संसद्मा एमालेले यी दुई माग उठाएको छैन। न सीसीटीभी फुटेज खोजेको छ, न संसदीय छानबिन चाहेको छ। माओवादी उच्च स्रोतका अनुसार अन्नपूर्ण पोस्ट्मा ३० जेठमा समाचार प्रकाशन हुनेबारे पूर्वसूचना आउनासाथ अध्यक्ष पुष्पकमल दाहालले अर्थमन्त्री शर्मालाई बोलाएर केरकार गरेका थिए। मलाई कर्मचारीले राम्रो साथ दिएनन्। मेरै आफ्नै पनि पूर्ण विज्ञता थिएन, स्रोतका अनुसार अर्थमन्त्रीको जवाफ थियो, त्यही भएर विज्ञ प्रयोग गरेको हुँ। दाहालले कडा रूपमा भने, त्यस्तो अवस्थामा मलाई भन्नुपथ्र्यो। पूर्वनासु पनि कहीं विज्ञ हुन्छन् ? बजेट तयारीका क्रममा अर्थ मन्त्रालयमा बाहिरी व्यक्तिलाई प्रवेश निषेध हुन्छ। चुहावट हुने भयले कर, भन्सार र राजस्वका दरहरू १५ गते बिहान (१४ को राति १२ बजेपछि) निर्धारण गरिन्छ। त्यसमा अर्थका तोकिएका उच्च कर्मचारी मात्र बस्न पाउँछन्। यस्तो अवस्थामा रातभरि पूर्वनासु घिमिरेलाई आयातित विज्ञ बनाएकामा असन्तुष्टि जनाए पनि अन्ततः दाहाल स्वयं अर्थमन्त्रीको संरक्षणमा लागिपरे। स्रोत भन्छ, यसबारे अन्नपूर्ण पोस्ट्मा समाचार आएपछि अनेक तहमा छानबिनका सन्दर्भ उठे। होहोइन खुट्ट्याउने आधार त्यस रातको सीसीटीभी फुटेज हुने निचोडमा सबै पुगे। अर्थमन्त्रीले संसद्मै समाचारको कडा खण्डन गरे। दाहालबाहेक अन्य दलका शीर्ष नेतासँग उनले समाचार मिथ्या भएको अडान राखिरहे। सत्तारूढ दलभित्र सीसीटीभीबाटै निचोडमा पुग्नेबारे छलफल भयो। उच्च स्रोतका अनुसार सुरुमा प्रधानमन्त्री, सभामुख र विपक्षी दलको प्रतिनिधि बसेर सीसीटीभी फुटेज हेर्ने तय भयो। तर, त्यसलाई उपलब्ध गराउन अर्थमन्त्री तयार भएनन्। अन्त्यमा सत्तारूढ गठबन्धनका तर्फबाट प्रधानमन्त्रीले हेर्ने सहमति भयो। प्रधानमन्त्री शेरबहादुर देउवाले त्यसका लागि अर्थमन्त्रीलाई भने। उनले दिन आनाकानी गरे। र, प्रधानमन्त्रीले पनि गठबन्धनका सहकर्मीहरूलाई भनिदिए, उहाँले मान्नु भएन, होस्, छोडिदिनुहोस्। अर्थात्, प्रधानमन्त्रीले धेरै रुचि राखेनन्। अन्ततः सबैले बुझे सीसीटीभी दृश्यमा के छ भनेर। तर, हेर्न वा सार्वजनिक गर्न कसैले चासो देखाएनन्। र, अहिले आएर अर्थ मन्त्रालयले सजिलै भनिदियो, सीसीटीभी फुटेज १३ दिनमै मेटियो।"
अर्थ मन्त्रालयले मेट्यो सीसीटीभी फुटेज,"काठमाडौं : सीसीटीभी जडान तथा सञ्चालनसम्बन्धी कार्यविधि २०७२ भन्छ सीसीटीभीबाट खिचेका दृश्यहरू कम्तीमा ३ (तीन) महिनासम्म सुरक्षित रहने गरी राख्नुपर्नेछ। तर, अर्थमन्त्री जनार्दन शर्माले अनधिकृत व्यक्ति घुसाएर मध्यरातमा बजेटमार्फत भन्सार र राजस्वका दर तलमाथि गरेको बेलाको सीसीटीभी फुटेज गायब पारेको खुलेको छ। अर्थ मन्त्रालयले १३ दिनसम्मको मात्रै अभिलेखमा रहने, त्यसपछि क्रमशः मेटिँदै जाने विवरण आइतबार सार्वजनिक गरेको छ। कानुनविद्ले जघन्य अपराधको संज्ञा दिएका छन्। कानुनविपरीत सीसीटीभी फुटेज मेटिएको पूर्वमहान्यायाधिवक्ता रमेश बडालले बताए। सीसीटीभीबाट खिचेका दृश्यहरू कम्तीमा ३ (तीन ) महिनासम्म सुरक्षित रहने गरी राख्नुपर्ने कानुन बनाएपछि तीन महिनासम्म राख्नुपर्दैन ? पूर्वमहान्यायाधिवक्ता बडालले भने, अर्थमन्त्रीलगायत उच्च पदस्थलाई सीसीटीभी फुटेज देखिनासाथ आफ्नोविरुद्ध प्रमाण लाग्ने रहेछ भन्ने महसुस भयो। उनका अनुसार फौजदारी कानुनमा कुनै प्रमाण जुन पक्षसँग छ त्यो पक्षले नदेखाएको अवस्थामा उसको विरुद्धमा प्रमाण लाग्छ। भन्छन्, फुटेज हेर्नासाथ फसिने डरले लुकाइएको हो। यो लुकाउनु भनेको आर्थिक रूपमा राष्ट्रविरुद्धको अपराध हो। राष्ट्रविरुद्धको अपराधमा संलग्न जो कोही व्यक्ति कारबाहीको भागी हुनुपर्छ। चाहे अर्थ मन्त्री हुन् चाहे अर्थसचिव। अर्थमन्त्री शर्माले असार १४ गते राति पूर्वनायबसुब्बा रघुनाथ घिमिरेसहित खेताला विज्ञ राखेर बजेटमा चलखेल गरेको घटनाको खुलासा ३० जेठमा अन्नपूर्ण पोस्ट्ले गरेको थियो। जबकि करका दर र दायरा परिवर्तन गर्दा अर्थमन्त्रीका सल्लाहकारलाई पनि राख्न पाइँदैन। तर, उक्त परिपाटी लत्याउँदै पूर्वनासु घिमिरेलाई राखेर केही व्यापारिक घरानालाई फाइदा र केहीलाई बेफाइदा हुने गरी चलखेल भएको थियो। त्यसबारे अन्नपूर्ण पोस्ट्ले मध्यराति बजेटमा जब चुकुल लाग्यो शीर्षक समाचार प्रकाशन गरेपछि मन्त्री शर्माको चर्को विरोध त भयो नै। तत्काल सीसीटीभी हेर्न पाउनुपर्ने माग संसद्मै उठ्यो। तर, अर्थमन्त्रीले त्यसलाई टार्दै आए। उपभोक्ता हित संरक्षण मञ्चका तर्फबाट सचिव जयप्रसाद पौडेलले सार्वजनिक सरोकारको विषय भन्दै असार १४ गते मन्त्रालयमा सूचना माग गरेका थिए। अर्थमन्त्री शर्माले अघिल्लो सरकारले अध्यादेशमार्फत ल्याएको बजेट प्रतिस्थापन गरेको र आगामी आर्थिक वर्षको बजेट ल्याएको अघिल्लो रातको फुटेजको प्रतिलिपि माग पौडेलले गरेका थिए। राज्यका कामकारबाहीलाई लोकतान्त्रिक पद्धतिअनुरूप खुला र पारदर्शी बनाई नागरिकप्रति जवाफदेही र जिम्मेवार बनाउन सूचनाको हकसम्बन्धी ऐन, २०६४ को प्रयोग गर्दै सूचना माग गर्न पाइने कानुनी व्यवस्था छ। मन्त्रालयले त्यसको जवाफ आइतबार मञ्चलाई दिएको हो। मिति २०७८०५२४ बेलुका ११ः०० बजेदेखि २०७८०५२५ गते बिहान ६ः०० बजेसम्म र मिति २०७८०२१४ बेलुका ६ः०० बजेदेखि २०७९०२१५ बिहान ६ः०० बजेसम्मको सीसीटीभी फुुटेजको सम्बन्धमा, शाखा अधिकृत धनकुमार राईले हस्ताक्षर गरेको पत्रमा लेखिएको छ, मन्त्रालयमा जडान भएको सीसीटीभीको क्षमता र जडान भएको क्यामेराको आधारमा बढीमा १३ दिनसम्मको मात्र सीसीटीभी फुटेज अभिलेखमा रहने र तत्पश्चात् पहिलेको अभिलेख क्रमशः मेटिँदै जाने भनी लेखी आएको हुँदा सोही व्यवहोरा सूचना तथा जानकारी गराइएको आदेशानुसार अनुरोध गर्दछु। मन्त्रालयको प्रशासन महाशाखाले असार १७ गते यसबारे योजना अनुगमन तथा मूल्यांकन महाशाखालाई पत्र पठाएको जनाइएको छ। यसमा संविधान र कानुनको दुरुपयोग भएको प्रतिक्रिया मञ्चका सचिव पौडेलले दिए। तीन महिनासम्म सीसीटीभी फुटेज रहने कानुनी व्यवस्था छ। यसरी १३ दिनभित्र हट्दै गयो भन्न मिल्छ ?, पौडेलले भने, यो संविधान र कानुनको बर्खिलाप हो। आफ्नो गलतमा काम छल्नका लागि नै यसो गरिएको हुनुपर्छ। पौडेलले मन्त्रालयले सूचना दिन नचाहेको पत्रबाट स्पष्ट भएको बताए। पत्रमा मनलाग्दी भाषा प्रयोग भएको छ। फुटेज मेटिँदै जाने जानकारी दिएको छ। यस खालको जानकारी मन्त्रालयले दिन्छ भन्ने अपेक्षा थिएन, उनले भने, जिम्मेवार मन्त्रालयले कानुन मिचेरछलेर गैरजिम्मेवार जवाफ दिनु नपर्ने हो। पौडेलले सूचना लुकाउनुलाई रहस्यका रूपमा लिएको बताए। मिडियामा सार्वजनिक भएका कुराहरू सार्वजनिक सरोकारको रूपमा जोडिएको हुँदा सूचना मागेको मात्र हो, उनले भने, मुलुकको बजेट भनेको त जनताको मुटु हो। उपभोक्ताको प्रत्यक्ष सरोकारको विषय हो। उनले तीन महिनासम्म फुटेज राख्नुपर्ने व्यवस्था भए पनि अर्थ मन्त्रालय गैरजिम्मेवार भएको बताए। सूचनाको हकअन्तर्गत कानुनी उपचार खोजिने उनको भनाइ छ। सूचना अधिकारीले सूचना उपलब्ध नगराए, सूचना दिन अस्वीकार गरे सम्बन्धित व्यक्तिले त्यसरी सूचना नपाएको मितिले सात दिनभित्र प्रमुखसमक्ष उजुरी दिन सक्ने व्यवस्था ऐनमा छ। उनले सूचना उपलब्ध नगराइएकोले पुनः प्रमुखसमक्ष निवेदन दिइने बताए। अर्थ मन्त्रालयको एक तहबाट सूचना नपाएकोले अर्को तहमा जान्छौं । पुनः अर्को निवेदन दिएर पूर्ण सूचना माग गर्छौं। अर्थ मन्त्रालयको विभागीय प्रमुखका रूपमा सचिवलाई निवेदन दिन्छौं, उनले भने। सचिवले सूचना नदिए मात्र सूचना आयोग वा अदालतमा पुग्ने उनले बताए। उनले भने, सूचना नपाउँदासम्म कानुनी लडाइँलाई निरन्तरता दिन्छौं। मञ्चका अध्यक्ष ज्योति बानियाँले अर्थमन्त्री शर्मालाई सीसीटीभी फुटेज सार्वजनिक पत्र पठाएका छन। उनले उच्च नैतिकता प्रदर्शन गर्न मन्त्रीसमक्ष अनुरोध गरेका छन। दलहरूले संसद्मा र सञ्चारमाध्यमले निरन्तर यो विषय उठाइरहे पनि तथ्ययुक्त र सन्तुष्टिपूर्ण जवाफ अझै नआएको उनले उल्लेख गरेका छन। फुटेजहरू दिनुको साटो नेपाल सरकार कार्यविभाजन नियमावली २०६९ बमोजिम जारी सीसीटीभी क्यामेरा जडान तथा सन्चालनसम्बन्धी कार्यविधि २०७२ छल्ने प्रयास गरेको जनाइएको छ। पत्रमा लेखिएको छ, यस्तो गलत काम त्यहाँबाट हुँदैन होला भन्नेमा विश्वास गरेका थियौं। यहाँ जस्तो माननीय मन्त्रीले कानुन छल्न र सत्य छल्न हुँदैन। त्यहाँबाट कानुन छल्ने र सत्य छल्ने प्रयास गरिएकोले यसबाट सार्वजनिक भएको उल्लिखित घटनाहरू झन स्थापित भएको छ। पत्र हेर्दा दुवै विधेयक (बजेट प्रतिस्थापन र अर्थ विधेयक) मस्यौदा गर्दा अनधिकृत व्यक्ति प्रवेश गराएको सहभागी गराएको पुष्टि भएको पत्रमा उल्लेख छ । पत्रमा भनिएको छ, अब तपाईंसँग उल्लिखित दिनहरूको सीसीटीभी फुटेज सार्वजनिक गर्ने अथवा उच्च नैतिकता प्रदर्शन गर्ने दुईवटा मार्ग मात्र रहेको पुनः स्मरण गराउँछौं। एमाले प्रमुख सचेतक विशाल भट्टराईले १३ दिनमै फुटेज मेटियो भन्नु अर्को अपराध भएको बताए। आर्थिक वर्ष २०७९८० को बजेट तयारी हँुदै गर्दा जेठ १४ गते मध्यराति दुई जना अनधिकृत व्यक्तिहरू प्रवेश गरी अत्यन्त गोप्य रहनुपर्ने करका दरहरू नितान्त आफ्नो र केही खास व्यापारिक घरानाको हितमा परिवर्तन गरे। देश, जनता, नेपालका राष्ट्रिय उद्योगप्रति गद्दारी गरेको हुनाले हामीले संसद्मा सीसीटीभी माग गरेको र उपभोक्ता हित संरक्षणण मञ्चले सूचना माग गरेकोमा आज अर्थ मन्त्रालयले १३ दिनमै मेटियो भनेर जवाफ दिएको पाइयो, नेता भट्टराईले भने, यो प्रचलित कानुनको घोर उल्लंघन र अर्को गद्दारी भएको छ। यो अपराध कर्ममा संलग्नहरूलाई निरन्तर संरक्षण गर्दै आएको वर्तमान सरकारबाट हामीलाई कुनै आशा छैन। सीसीटीभीबाट खिचेका दृश्यहरू कम्तीमा ३ (तीन) महिनासम्म सुरक्षित रहने गरी राख्नुपर्ने कानुन बनाएपछि तीन महिनासम्म राख्नुपर्दैन ? अर्थमन्त्रीलगायत उच्च पदस्थलाई सीसीटीभी फुटेज देखिनासाथ आफूविरुद्ध प्रमाण लाग्ने रहेछ भन्ने महसुस भयो। फसिने डरले लुकाइएको हो। रमेश बडाल, पूर्वमहान्यायाधिवक्ता यस्तो गलत काम त्यहाँबाट हुँदैन होला भन्नेमा विश्वास गरेका थियौं। यहाँजस्तो माननीय मन्त्रीले कानुन छल्न र सत्य छल्न हुँदैन।त्यहाँबाट कानुन छल्ने र सत्य छल्ने प्रयास गरिएकाले यसबाट सार्वजनिक भएको उल्लिखित घटनाहरू झन स्थापित भएका छन्। ज्योति बानियाँ, अध्यक्ष, उपभोक्ता हित संरक्षण मञ्च अर्थकै कतिपय कर्मचारी वर्षौं रेकर्ड रहने र २४सै घण्टा अन् हुने सीसीटीभी मन्त्रालयमा रहेको बताउँछन। महिनौंसम्म रेकर्ड रहन्छ। कहाँ यस्तो १३ दिनमै अभिलेख मेटिने हुन्छ र ? मेटाएपछि जे भने पनि भइगयो नि ! यहाँको सीसीटीभीमा महिनौं रेकर्ड रहन्छ, ती कर्मचारीले भने, जति बेला पनि अन नै हुन्छ। राजस्व कति आयो कति खर्च भयो भन्नेसम्मको रेकर्ड सीसीटीभीमा रेकर्ड हुन्छ। यो सबै अर्थमन्त्री शर्माको जालसाजी हो। पहिला लिमिटेड सीसीटीभी रहेको उनले उल्लेख गरे। अहिले त अनलिमिटेड छन। जति पनि रेकर्ड हुन्छ। हो, चाह्यो भने हटाउन चैं सकिन्छ, उनले भने, अहिले भएको त्यही हुनुपर्छ। यदि त्यो बेला अनधिकृत मान्छे नभएको भए त देखाउन के को डर त ? एक पूर्वसचिवका अनुसार अर्थमन्त्रीको जालसाजीविरुद्ध संसदीय समिति बनाएरै छानबिन गर्नुपथ्र्यो। तर, यो गर्ने आँट खै किन भएन ? सबै मिलेका छन् कि क्या हो ?, उनले भने। अर्थमन्त्री शर्माले २०७८ भदौ २४ गते राति र २०७९ असार १४ राति अनधिकृत व्यक्ति पूर्वनासु रघुनाथ घिमिरेमार्फत बजेटमा करका दर हेरफेर गराएका थिए। २०७८ भदौ २४ मा प्रतिस्थापन बजेटको बेला नै उनको धेरै हेरफेर गर्ने प्रयास असफल भएको थियो। तर, पछिल्लो बजेटमा उनले ठूलो हेरफेर गराए। मन्त्री शर्माले जानीजानी यो सीसीटीभी फुटेज डिलिट गर्न लगाएको हुन सक्ने आशंका पूर्वकर्मचारीको छ। अनुसन्धानलाई प्रभावित पार्न शर्माले नै यो काम गर्न लगाएको उनीहरूको बुझाइ छ। सीसीटीभी फुटेज नजोडे वा अभिलेख सुरक्षित नराखे विद्युतीय कारोबार ऐनअनुसार कारबाही हुने गृह मन्त्रालयले जारी गरेको कार्यविधिमा छ। अर्थ मन्त्रालयका प्रवक्ता ढुण्डीप्रसाद निरौलाले सीसीटीभी फुटेज १३ दिनपछि हट्दै जाने आईटी शाखाको जानकारीअनुसार सूचना दिएको बताए । हामीले त आईटी शाखालाई सोध्ने हो। उसले १३ दिनपछि हट्दै जान्छ भन्ने उत्तर पठायो, प्रवक्ता निरौलाले भने, मलाई त यसबारे जानकारी नै थिएन। तीन महिनासम्म राख्नुपर्छ भन्ने व्यवस्था छ त भन्दा निरौलाले मन्त्रालयपिच्छे कार्यविधि फरकफरक हुने दाबी गरे।"
अर्थमन्त्रीमाथि माओवादीमै छानबिन माग,"काठमाडौं : अर्थमन्त्री जनार्दन शर्माले एकपछि अर्को विवादित कदम चालेका विषयमा छानबिन गर्नुपर्ने माग पार्टीमा उठेको छ। उनी आबद्ध माओवादी केन्द्रको केन्द्रीय समिति बैठक आइतबार काठमाडौंमा सुरु भएको छ। अर्थमन्त्रीले बजेट बनाउँदा गरेका गल्तीबारे अझै तथ्यसत्य बाहिर नआएकाले पार्टीभित्र छलफलमै रहेको बागमती प्रदेश अध्यक्ष सरल सहयात्रीले बताए। यो छानबिनको विषय बन्न सक्छ। पार्टीभित्र यो छलफलमा उठ्ला, नेता सहयात्रीले बैठकको सन्दर्भमा भने। पार्टीभित्र व्यक्तिगत प्रवृत्ति हावी भएको सहयात्रीले बताए। हामीले अर्थमन्त्रीको सवाल मात्रै होइन समग्रमा सरकारकै कुरा उठाएका छौं। नेताहरू सरकारमा गएपछि पार्टीसंग सहकार्य गर्ने, छलफल गर्ने र सामुहिक निर्णयमा विश्वास गर्ने प्रवृत्ति कमजोर हुँदै गएको छ, उनले भने, त्यसले गर्दा व्यक्तिहरू एकलै हिरो बन्न खोज्ने र फस्ने। फसेपछि पार्टीले सहयोग गरेन भन्ने स्थिति जे पैदा हुँदै गएको छ। यो पार्टी भित्र एकखाले प्रवृत्ति नै बनेको छ। त्यसमा चेन्ज ल्याउनुपर्छ। पार्टीले यही बैठकमा अर्थमन्त्रीमाथि लागेको आरोपबारे आन्तरिक रूपमा छलफल गर्ने अर्का नेता रामनारायण बिडारीले बताए। छलफलले हामी सन्तुष्ट भएनौ भने छानविन हुन सक्छ, नेता बिडारीले भने। आइतबार सातै प्रदेश इन्चार्ज र अध्यक्षहरूले रिपोर्टिङ गरेका थिए। नेकपा माओवादी केन्द्रको केन्द्रीय समितिको बैठकमा पार्टी अध्यक्ष पुष्पकमल दाहालले विभिन्न एजेन्डा र राजनीतिक प्रतिवेदन पेस गरेका छन्। बैठकमा आइतबार सातै प्रदेशका इन्चार्ज र अध्यक्षहरूले प्रदेश तहमा पार्टीको अवस्थाबारे रिपोर्टिङ गरे। उनीहरूले स्थानीय तहको निर्वाचन, पार्टीको वर्तमान अवस्था र अगामी कार्यदिशाबारे संक्षिप्त प्रतिवेदन पेस गरेका हुन्। आज (सोमबार)बाट त्यसमाथि छलफल हुने कार्यतालिका रहेको छ। एमसीसी, एसपीपीको प्रभाव, अगामी चुनावी सवाल, संगठन निर्माण, पार्टीको पदाधिकरी, स्थायी कमिटी, पोलिटब्यूरोलाई पूर्णता दिन विषयलाई छलफलको एजेन्डा बनाएको छ। स्थानीय तहमा पार्टीभित्रै घातअन्तर्घात भएको नेताहरू कुरा उठाएका छन्। मधेसका इन्चार्ज गाणेश साहले पार्टीभित्रै चरम गुटबन्दी भएकोले पहिले जितेका ठाउँहरूमा पनि पार्टी हार व्यहोर्नु परेको बताए। छानबिन समिति गठन गरेर अन्तर्घात गर्नेहरूलाई कारबाही गर्नुपर्ने माग राखे। कांग्रेससँग गरेको गठबन्धन प्रभावकारी नबनेको विषय बैठकमा प्रवेश पाएको छ। स्थानीय तहको चुनावमा नेपाली कांग्रेससँग गरिएको गठबन्धन गलत होइन। तर, कांग्रेसबाट माओवादीलाई मत हाल्ने सवालमा धेरै ठाउँमा उदासिनता देखियो। गम्भीरतापूर्वक समीक्षा गर्न जरुरी छ, बागमती प्रदेशका अध्यक्ष सरल सहयात्रीले भने, कांग्रेसले आउँदो चुनावमा यस्तै गर्छ भने गठबन्धन किन बनाउने ? विगतमा भएको गलती नदोहोर्याउने कांग्रेसले हामीलाई कसरी विश्वास दिलाउँछ ? माओवादी नेता रामनारायण विडारीका अनुसार गठबन्धनले कयौं ठाउँमा राम्रो काम नगरेको बताए। त्यस्तै, बैठकमा एसपीपी सम्झौता माओवादीका कारण असफल भएको अध्यक्ष प्रचण्डले दाबी गरेका छन्। उनले पार्टी बैठकमा प्रस्तुत गरेको संगठनात्मक प्रतिवेदनमा यस्तो उल्लेख गरेका छन्। एउटा विशिष्ट परिस्थितिमा १२ बुँदे व्याख्यात्मक घोषणासहित एमसीसी अनुमोदनको बाध्यतापछि एसपीपी सम्झौतामार्फत नेपाललाई आईपीएसको अंग बनाउने प्रयास हाम्रो विशेष पहलसमेतका कारण असफल पारिएको छ, प्रतिवेदनमा उल्लेख छ। स्थानीय निर्वाचनबाट पाठ सिक्दै आगामी प्रदेश र प्रतिनिधिसभाको निर्वाचनमा संयुक्त मोर्चा गठबन्धन र तालमेलको नीतिमा स्पष्टतासहित ठोस कार्ययोजना निर्माण गर्दै अघि बढ्ने प्रतिवदेनमा उल्लेख छ। प्रतिवदेनमा आर्थिक असमानता, गरिबी र बेरोजगारी बढेर गएको उल्लेख छ। अर्थतन्त्रमा दलाल र नोकरशाही पुँजीवाद हाबी रहेको भनिएको छ। संविधान, लोकतान्त्रिक गणतन्त्र एवं राष्ट्रिय स्वाधीनताको रक्षाका मुद्दामा समान विचार राख्ने वामपन्थी र लोकतान्त्रिक राजनीतिक दलहरूका साथै सम्पूर्ण देशभक्त र जनपक्षीय शक्तिहरूसँग व्यापक संयुक्त मोर्चा कायम गर्नुपर्छ, प्रतिवेदनमा भनिएको छ, प्रतिगामी र प्रतिक्रान्तिकारी शक्तिविरुद्ध संघर्षको तयारीलाई गम्भीरतापूर्वक अगाडि बढाउनुपर्छ।"
पोखराको महत्वपूर्ण जमिन सुटुक्क निजीलाई भाडामा,"पोखरा : पर्यटन बसपार्कसहित पोखराको ३ ठाउँको जमिन पोखरा उपत्यका नगर विकास समितिका तत्कालीन अध्यक्ष तथा पूर्वमेयर मानबहादुर जिसीले निजी क्षेत्रलाई भाडामा दिएको खुलासा भएको छ। मेयरबाट अवकास लिनु २ दिनअघि अर्थात् जेठ ३ गते तीन ठाउँको जमिन उनले निजी क्षेत्रलाई भाडामा दिने सम्झौता गरेको खुलेको हो। राष्ट्र बैंक चोकस्थित पर्यटन बसपार्कका रुपमा प्रयोग भइरहेको १८ रोपनी जमिन शिला शालिग्राम निर्माण सेवा प्रालिलाई आउँदो २०८९ जेठसम्मका लागि १० वर्षलाई मासिक २ लाख ७५ हजार रुपैयाँमा भाडामा दिन सम्झौता भएको छ। त्यस्तै राष्ट्र बैंक चोक र मुस्ताङ चोकबीच अगाडिपट्टि गल्फकोर्सका रुपमा प्रयोग भइरहेको ४० रोपनी जमिन पनि भाडामा दिन सम्झौता भएको खुलेको छ। यातायात कार्यालय पछाडिको ५ रोपनी जमिन पनि निजी क्षेत्रलाई भाडामा दिने सम्झौता भएको हो। ती सबै जमिन पोखरा उपत्यका नगर विकास समितिको नाममा छन्। समितिको अध्यक्ष पोखरा महानगरपालिकाका मेयर हुने व्यवस्था छ। पूर्वमेयर जिसीले आफ्नो विदाइ हुने २ दिनअघि ती सबै जमिन भाडामा दिन निजी क्षेत्रसँग सम्झौता गरेका कागजात पोखरा महानगरपालिकामा आइपुगेका छन्। नवनिर्वाचित मेयर धनराज आचार्यले समितिमा अध्यक्षको पदभार ग्रहण असार १६ गते गरेका थिए। पर्यटन व्यवसायीहरुले मेयर आचार्यलाई पर्यटन बसपार्क सुटुक्क निजी क्षेत्रलाई भाडामा दिइएको भन्ने गुनासो गरेपछि सम्झौताहरुको खुलासा भएको हो। निजी क्षेत्रलाई भाडामा दिने प्रयोजनार्थको सूचना भने समितिले पोखराबाट प्रकाशित हुने र अहिले बन्द रहेको एउटा पत्रिकामा चैत २६ गते छापेको थियो। मेयर आचार्यले उक्त सम्झौता भएको भन्ने आफूलाई आज (सोमबार) मात्रै थाहा भएको बताए। समितिको बैठक पनि बसेको छैन, सदस्य सचिवलाई पनि थाहा छैन, अरु सदस्यहरुलाई थाहा छैन, उनले भने, हामी आवश्यक छानबिन गर्छौं, के कति कानुनी के कति गैरकानुनी हो भन्ने बुझेर अघि बढ्छौं। उपत्यका नगर विकास समितिमा मेयर अध्यक्ष, प्रमुख जिल्ला अधिकारी, प्रमुख मालपोत अधिकृत, प्रमुख नापी अधिकृत, जिल्ला वन डिभिजन कार्यालय प्रमुख र कार्यपालिकाका केही सदस्यहरु सदस्य हुन्छन्। उपत्यका नगर विकास समितिमा पोखराका प्रमुख प्रशासकीय अधिकृत सदस्य सचिव हुन्छन्। त्यस्ता सम्झौताहरुमा सदस्य सचिवको हस्ताक्षर हुनुपर्नेमा तत्कालीन मेयर जिसीकै हस्ताक्षर रहेको मेयर आचार्यले जानकारी दिए। पोखरा पर्यटन परिषद्का अध्यक्ष गोपी भट्टराईले पर्यटन बसहरुको बिसौनी एक्कासि भाडामा दिइएको थाहा पाउँदा अचम्मित भएको प्रतिक्रिया दिए। उनले पर्यटन बसपार्कमा पर्यटन व्यवसायीका बसहरु पार्किङ गर्ने व्यवस्था हुनुपर्नेमा निजीलाई भाडामा दिइएको बताए। यसबारेमा मेयर साबलाई भेटेर कुरा राखेका छौं, उनले भने, बुझेर एक दुई दिनमा भन्छु भन्नुभएको छ। उक्त जग्गाको भाडा सम्झौता हुँदा उपत्यका नगर विकास समितिमा अशोक सुनार अधिकृत थिए। उनलाई पोखरा महानगरपालिकाले सोमबार समितिको कार्यालयबाट महानगरमै सरुवा तानेको छ।"
मधेस प्रदेशको मुख्यमन्त्रीमा मेरो दाबी रहन्छ : मन्त्री सिंह (अन्तर्वार्ता),"नेपाली कांग्रेसका युवा नेता वीरेन्द्र प्रसाद सिंहले अहिले मधेस प्रदेश सरकारको महिला बालबालिका युवा तथा खेलकुद मन्त्रालय सम्हालिरहेका छन्। मधेस प्रदेशमा जसपा र कांग्रेसको गठबन्धन सरकार बनेपछि २०७८ जेठ २६ गतेदेखि खेलकुद मन्त्रीको जिम्मेवारीमा रहेका सिंह कांग्रेस मधेस प्रदेश कार्यसमितिका उपसभापति हुन्। सर्लाहीबाट प्रदेशसभा सदस्य रहेका सिंह पार्टीको संगठन विभाग प्रमुख पनि हुन्। संघमै जसपा विभाजन हुने चरणमा पुगेका बेला प्रदेश सरकारको नेतृत्व पनि फेरबदल हुनसक्ने सम्भावना छ। चार वर्ष निरन्तर मुख्यमन्त्री रहेका जसपा नेता लालबाबु राउत फेरिन सक्छन्। यद्यपि जसपा आन्तरिक जीवनका कारण उनी नफेरिए पनि लगत्तै प्रदेशसभा निर्वाचन हुँदैछ। निर्वाचनपछि प्रदेश सरकारको नेतृत्वका लागि कांग्रेसबाट सिंहले तयारी थालेका छन्। मधेस प्रदेशमा हाल भावी मुख्यमन्त्रीको सशक्त दाबेदार सिंह रहेको चर्चा छ। सिंहको काममा खट्ने शैलीबाट प्रभावित मुख्यमन्त्री राउतले सार्वजनिक मञ्चमै सिंह कोहीभन्दा कम नभएको र यही रफ्तारले अगाडि बढे मुख्यमन्त्री बन्न सक्ने संकेतसमेत गरेका छ। सिंहको परिकल्पनामा हालै मधेस प्रदेशमा देशभरमै पहिलोपटक युवा महोत्सव सम्पन्न भएको छ। महोत्सवका दौरान जनकपुर पुगेका हाम्रा सम्बाददता कमलराज भट्टले मन्त्री सिंहसँग समसामयिक राजनीति, भावी रणनीति र योजनाबारे कुराकानी गरेका छन्। मधेस प्रदेशको भावी मुख्यमन्त्रीका रुपमा तपाईंको नाम चर्चा छ। जसपाको आन्तरिक कलह र आसन्न प्रदेशसभा निर्वाचनको चटारोका बीच यो चर्चालाई कसरी लिने? राजनीति गरेपछि माथिल्लो पदमा पुग्ने इच्छा आकांक्षा हुन्छ। तर यसमा चुनावी परिणामले महत्व राख्छ। मुख्यमन्त्रीको रुपमा मेरो दाबी अस्वभाविक होइन। तर चुनावको परिणामले फैसला गर्छ। कुन पार्टीको कति सिट आउँछ, कुन पार्टीको सरकार बन्छ त्यसमा भर पर्ने हो। यद्यपि इच्छा र आकांक्षा त हुने नै भयो। यसको अर्थ मुख्यमन्त्रीमा तपाईंको दाबेदारी हो? इच्छा र आकांक्षा त सबैको रहन्छ। त्यो अनुकूल हुनुपर्यो। हाम्रो पार्टी सरकारमा आउनुपर्यो। त्यसले गर्दा अहिले नै म मुख्यमन्त्री बनिहाल्छु भन्ने अवस्था होइन। तर सबै अनुकूल भयो भने म अगाडि बढ्छु। कांग्रेसको बहुमत आयो वा प्रदेश सरकारको नेतृत्व गर्ने अवस्था आयो भने तपाईं मुख्यमन्त्री बन्नुहुन्छ? मेरो दाबी त रहन्छ। तर त्यसमा पार्टीको नेतृत्व र निर्वाचित सांसदहरुको पनि भूमिका रहन्छ। सबै अनुकूल भयो भने त्यो अवस्था आउन सक्छ। अहिले संघमा जसपा विभाजनको अवस्थामा पुगेको छ। यसको असर सत्ता गठबन्धनभित्र पनि देखिएको छ। प्रदेश सरकारमा यसको केही असर छ? प्रदेश सरकारमा त्यस्तो केही असर छैन। केन्द्रले जे आदेश गर्छ, निर्देशन आउँछ त्यो बमोजिम हामी अगाडि बढ्छौं। तत्कालको अवस्थामा प्रदेशको गठबन्धन सरकार निर्वाचनसम्म रहन्छ। थोरै प्रसंग बदलौं। हालै तपाईंको परिकल्पनामा देशभरमै पहिलोपटक मधेस प्रदेशमा युवा महोत्सव सम्पन्न भएको छ। यो महोत्सव आयोजनाको गर्नुको कारण के हो? मधेस प्रदेश सरकार महिला बालबालिका युवा तथा खेलकुद मन्त्रालयले पहिलोपटक असार १५ र १६ गते युवा महोत्सव २०७९ आयोजना गरेको हो। यसको मुख्य उद्देश्य यो प्रदेशको समृद्धि विकासमा युवा शक्तिलाई परिचालन गर्नको लागि महोत्सव आयोजना गरिएको हो। यो प्रदेशमा विभिन्न क्षेत्रमा ख्याती प्राप्त उत्कृष्ट युवाहरुलाई कसरी यो प्रदेशको विकासको हरेक क्षेत्रमा परिचालन गर्न सकिन्छ? भन्नेमा केन्द्रित गरेर महोत्सव गरेका हौं। यो प्रदेशमा जति पनि उत्कृष्ट विभिन्न क्षेत्रका युवाहरुलाई मधेसको मान भनेर सम्मान गरेका छौं। युवाहरुलाई उत्साहित बनाउने, उत्प्रेरित गर्ने र उर्जा थप्ने काम महोत्सवले गर्ने हाम्रो विश्वास छ। महोत्सव फलदायी र मधेस प्रदेशको उन्नति, प्रगति र समृद्धिमा युवा शक्ति अगाडि बढेर जाने हामीले आशा गरेका छौं। युवा महोत्सव गर्नुपर्छ भन्ने सोंच कसरी आयो? हामीले सातै प्रदेशमध्ये गरिब र अशिक्षित यस प्रदेशको आवश्यकता शिक्षित र समृद्धिलाई बोध गरेर जबसम्म युवाहरु शिक्षित हुँदैनन्, युवा शक्तिमा भएका प्रतिभाहरुलाई, उर्जालाई यो प्रदेशको विकासमा परिचालित गर्दैनौं तबसम्म यो प्रदेशको विकास सम्भव छैन भन्ने कुरालाई आत्मसात गर्दै यो कार्यक्रम आयोजना गरेको हो। युवा महोत्सवको उपलब्धि के हो? विभिन्न क्षेत्रमा प्रतिभा जमाएका युवाहरु भेला भएर अनुभव आदानप्रदान गरेका छन्। त्यसबाट प्रदेशको विकास कसरी अगाडि बढाउने, युवा शक्ति कसरी परिचालित गर्ने, के के समस्या छ, त्यसलाई कसरी निदान गर्ने कुराहरुको निर्क्यौल गरेर हामीले २० बुँदे घोषणापत्र पनि सार्वजनिक गरेका छौं। यसलाई कार्यान्वयन गर्दै युवाहरुलाई रोजगारी र विभिन्न क्षेत्रमा परिचालन गरेर प्रदेशलाई समृद्ध बनाउने दिशामा अघि बढ्छौं।"
गृहमन्त्री खाँणसँग भारतीय राजदूत श्रीवास्तवको शिष्टाचार भेट,"काठमाडौं : नेपालका लागि भारतीय राजदूत नविन श्रीवास्तवले गृहमन्त्री बालकृष्ण खाँणसँग शिष्टाचार भेटघाट गरेका छन् । राजदूत नियुक्त भएर नेपाल आएपछि श्रीवास्तवले गृहमन्त्री खाँणसँग सोमबार बिहान पहिलो पटक भेट गरेका हुन्। गृह मन्त्रालयमा भएको भेटमा दुई देशबीचको आपसि सम्बन्ध थप सुदृढ र प्रगाढ बनाउने बारेमा कुराकानी भएको थियो । गृहमन्त्री खाँणले नेपाल सरकार र भारत सरकारबीच भएको सम्झौता अनुरुप कृषि रासायनिक मल छिटो उपलब्ध गराउनका लागि सहजीकरण गरिदिन आग्रह गरेका छन् । जवाफमा श्रीवास्तवले आफूले पहल कदमी लिने बताएको गृहमन्त्रालय स्रोतले जनाएको छ। भेटमा खाँणले शान्ति, विकास र समृद्धिमा भारतले अहिलेसम्म निरन्तर गरेको सहयोगका लागि धन्यवाद दिए। गृहमन्त्री खाँणले श्रीवास्तवलाई सफल कार्यकालका लागि शुभकामना दिएका थिए।"
हिजो टाउकाको मूल्य तोक्ने र टाउकोमा बम हान्नेहरु नै साँठगाठ गरेर देश बर्बाद पारे : अध्यक्ष ओली,"काठमाडौं : नेकपा एमालेका अध्यक्ष केपी शर्मा ओलीले वर्तमान सरकार शान्तिप्रकृया टुंगोमा पुर्याउन जिम्मेवार नभएको आरोप लगाएका छन् । सोमबार संसदमा बोल्दै अध्यक्ष ओलीले यो सरकार शान्तिप्रकृया र संक्रमणकालीन न्याय टुग्याउन संवेदनशिल नभएको बताए। ओलीले भने, हिजो टाउकाको मुल्य तोक्ने र टाउकामा बम हान्नेहरु मिलेर साँठगाठ गरेर देश बर्बाद पार्ने । योद्धाहरु बर्बाद पार्ने, घाइतेहरु बर्बाद पार्ने । कसैको वास्ता नहुने । यसको व्यवस्थापन गर्न नपर्ने । नेपालीमा एउटा उखान छ काले काले मिलेर खाउ भाले ।' उनले संक्रमणकालीन न्यायको काम अगाडि बढाउन किन नखोजेको भन्दै प्रश्न गरे। ओलीले भने, खोइ द्वन्द्व व्यवस्थापन ? खोइ संक्रमणकालीन न्यायको स्थापना ? हामी प्रतिपक्षीबाट भनिरहेका छौं । संक्रमणकालीन न्यायको काम अगाडि बढाउन किन नखोजेको ? हामी सहयोग गर्न तयार छौं ।"
अछामका विनोद शाही हत्याकाण्ड : पीडितको प्रदर्शनमा प्रहरीको लाठी चार्ज र अश्रुग्यास,"धनगढी : अछाममा विनोद शाही हत्याको निष्पक्ष छानविन र दोषी माथि कारवाहीको माग गर्दै प्रदर्शन गरिरहेका स्थानीयमाथि प्रहरीले लाठीचार्ज गर्दै अश्रुग्यास प्रहार गरेको छ । विनोदको हत्याको आरोपमा पक्राउ परेकाहरुको आज जिल्ला अदालतमा पेसी थियो । त्यो थाहा पाएपछि पीडितका आफन्तहरु जिल्ला अदालतको नजिकै प्रदर्शनमा उत्रिएका थिए । विनोद शाहको हत्याको आज २५ दिन भएको छ । प्रहरीले आज पक्राउ परेकाहरुलाई जिल्ला अदालतमा पेश गर्ने थाहा पाएपछि दबाब दिन पीडितका आफन्तहरु जिल्ला अदालत पुगेका हुन् । उनीहरुले, सरकारी वकिल कौशस ढुंगानाले घटना मिलाउन दबाब दिएको भन्दै नाराबाजी समेत गरेका थिए ।हामीहरु अदालतभन्दा करिब डेढसय मिटर माथि नै थियौं, ठूलो संख्यामा रहेका नेपाल प्रहरी र सशस्त्र प्रहरीले हाम्रो शान्तिपूर्ण आन्दोलनमाथि अश्रुग्यास प्रहार गर्यो, लाठीचार्च गरेपछि धेरै महिला पुरुष घाइते भएका छन् मृतकका आफन्त बखत बहादुर शाहीले भने । तर घटनाका अनुसन्धान अधिकृत समेत रहेका जिल्ला प्रहरी कार्यालय अछामका प्रवक्ता प्रहरी निरिक्षक कैलाश विष्टले भने अदालतको निषेधित क्षेत्रभित्र पसेर ढुंगामुढा गरेपछि प्रहरीले लाठीचार्ज र अश्रुग्यास हान्नु परेको बताए । अदालतको निषेधित क्षेत्रमा प्रवेश गरेर ढुंगामुढा गरियो, १४ जना प्रहरी घाइते भएका छन्, त्यसपछि बल प्रयोग गरिएको हो प्रहरी निरीक्षक विष्टले भने । मृतक शाहीका आफन्त तथा स्थानीय सरकारी वकिलले मुद्दा अदालतसम्म नपुर्याउन दबाब दिएको भन्दै अदालतमै पुगेका थिए । जिल्ला सरकारी वकिलको कार्यालय अछामका सरकारी वकिल, सहायक जिल्ला न्यायाधिवक्ता कौशलप्रसाद ढुङ्गानाले मृतकका आफन्तलाई कार्यालयमै बोलाएर मुद्दालाई अदालतसम्म नलैजान दबाब दिँदै आफ्नो रायअनुसार अघि बढ्दा हितकर हुने बताएको पीडित पक्षको आरोप छ । स्थानीय चुनावका बेला बैशाख ३० गतेदेखि बल्झिएको विवाद हत्यासम्म पुगेपछि अछाममा तनाव हुँदै आएको हो । जेठको १८ गते देखि वेपत्ता रहेका पञ्चदेवल विनायक नगरपालिका वडा नं ४ का १५ वर्षका विनोद शाहीको जेठ २१ गते शव फेला परेको थियो । वडा नम्बर ४ मा नेकपा एमाले र नेपाली काँग्रेसका कार्यकर्ताबीच भएको झडपका दौरान विनोद पनि हराएका थिए । हराएको तीन दिनपछि उनको शव वडा नम्बर ३ को पञ्चदेवक क्याम्पस नजिकैको खोलामा फेला पर्यो । विनोदका आफन्तहरुले नेपाली काँग्रेस निकटका व्यक्तिहरुले हत्या गरेको आरोप लगाएर १३ जनाविरुद्ध किटानी दिएका छन् । जिल्ला प्रहरी कार्यालय अछामले, सोझै किटानी जाहेरी दर्ता गर्न नमानेपछि उनीहरुले हुलाकबाट जाहेरी पठाएका थिए। किटानी जाहेरीकै आधारमा अहिले पञ्चदेवल विनायक नगरपालिकाकी नवनिर्वाचित मेयर अम्बिका चलाउने, वडा नम्बर ४ का निवर्तमा वडाध्यक्ष सज्जन शाही, जिल्ला समुन्वय समितिकी उप संयोजक दानमती शाही, मेयर चलाउनेका नजिक मानिएका शिक्षक नेत्र शाही, सहितका ७ जना प्रहरी हिरासतमा छन् ।प्रहरीले अनुसन्धान थालेको २५ दिन भएको छ । मुलुकी फौजदारी संहितामा भएको प्रावधान अनुसार प्रहरीले २५ दिनभित्र अनुसन्धान सकेर अदालतमा बुझाइसक्नुपर्छ । उनीहरुलाई हिजै अदालतमा उपस्थित गराइएको र आज पेशी रहेको प्रहरीले जनाएको छ ।"
"जसपाका तीन मन्त्री फिर्ता : प्रदीप, मृगेन्द्र र इस्तियाक मन्त्री बन्दै","काठमाडौं : जनता समाजवादी पार्टीले आफ्ना तीन मन्त्रीलाई सरकारबाट फिर्ता बोलाएको छ। पार्टीले वन मन्त्री राम सहाय यादव, भौतिक पूर्वाधार मन्त्री रेणु कुमारी यादव र कृषि मन्त्री महेन्द्र राय यादवलाई फिर्ता बोलाएको हो। जसपा अध्यक्ष उपेन्द्र यादवले असन्तुष्ट पक्षलाई समेत समेटेर नयाँ मन्त्रीको नाम प्रधानमन्त्री शेरबहादुर देउवालाई बुझाएका छन्। अध्यक्ष यादवले नयाँ मन्त्रीहरुमा प्रदीप यादव, मृगेन्द्र सिंह र इस्तियाक राईको नाम सिफारिस गरेका छन्। स्रोतका अनुसार यादवलाई वन, सिंहलाई कृषि र राईलाई भौतिक पूर्वाधार मन्त्रालयमा सिफारिस गरेको छ। पार्टी अध्यक्ष यादवले प्रधानमन्त्री देउवालाई भेटेर नयाँ मन्त्रीको सुची बुझाएका हुन्।"
पुल्चोकस्थित संयुक्त राष्ट्रसंघको कार्यालय अगाडि रोहिंग्याको प्रदर्शन (फोटोफिचर),"काठमाडौं : रोहिंग्या शरणार्थीहरुले पुल्चोकस्थित संयुक्त राष्ट्रसंघको कार्यालय अगाडि विरोध प्रदर्शन गरेका छन् । नेपालमा बसोबास गर्दै आएका रोहिंग्याहरुले तेस्रो मुलुकमा पुर्नबासको माग गर्दै विरोध प्रदर्शन गरेका हुन्। रोहिंग्या शरणार्थी र उनका बालबच्चालाई दिँदै आएको आर्थिक सहायतामा कटौती गरेको भन्दै उनीहरुले गत सोमबार नेपालस्थित शरणार्थी सम्बन्धी राष्ट्रसंघिय उच्च आयुक्तको कार्यालय (यूएनएचसीआर) अगाडि धर्ना दिएका थिए । यूएनएचसीआरले आर्थिक सहायता कटौटी गर्दा बालबच्चाको स्कुलमा तिर्नुपर्ने शुल्क, पोशाकलगायत दिवा खाजामा समेत समस्या हुँदै आएको उनीहरुका अभिभावकले जनाएका छन् ।"
"यो सरकारले छिमेक सम्बन्ध बिगार्ने काम गरेको छ, यसले हामीलाई पछिसम्म अफ्ठेरो पार्छ : ओली","काठमाडौं : नेकपा एमालेका अध्यक्ष केपी शर्मा ओलीले वर्तमान सरकारले छिमेक र अन्तर्राष्ट्रिय सम्बन्धमा गैरजिम्मेवार देखिएको आरोप लगाएका छन्। प्रतिनिधिसभाको विशेष समयमा बोल्दै प्रतिपक्षी दलका नेता ओलीले मित्रता भत्काउन समय नलागे पनि बनाउन धेरै समय लाग्ने बताएका हुन्। गैरजिम्मेवार ढंगले छिमेक सम्बन्ध बिगार्ने काम यो सरकारले गरेको ओलीको आरोप थियो। एमाले फलानो छिमेकीसँग नजिक भयो भनेर प्रचार गरिएको भन्दै एमाले त्यस्तो पार्टी नभएको प्रष्टीकरण दिए। एमाले कसैको नजिक र टाढा होइन, राष्ट्रिय हितप्रति प्रतिबद्ध छ। छिमेकप्रति इमान्दार छ, उनले भने, देखाउने एउटा, लुकाउने एउटा होइन समनिकटताको सम्बन्ध राख्छौं। पन्चशील र असंलग्न सिद्धान्तमा न्यायोचित भरपर्दो सम्बन्ध राख्छौं। एमाले सन्तुलित परराष्ट्र नीति अडिग रहेको ओलीले दाबी गरे। कोठेभक्ति, डबल मिनिङ होइन, कुराले मिठो गर्ने र भित्रबाट कैँची चलाउने होइन, एमाले सन्तुलित परराष्ट्र नीति, असंलग्न परराष्ट्र नीतिमा अडिग छ, उनले भने। आर्थिक, राजनीतिक, कुटनीतिसम्बन्धी नीति राष्ट्रिय हितमा हुनुपर्ने ओलीको भनाइ थियो। छिमेक सम्बन्धमा यो सरकार गैरजिम्मेवार देखियो। यसले हामीलाई पछिसम्म अफ्ठेरो पार्छ, उनले भने। ओलीले राष्ट्रियताको सवालको प्रश्नमा जिम्मेवार हुन सरकारलाई आग्रह गरे। एमसीसीमाजस्तो दोहोरो चरित्र नदेखाउन उनले सत्ता गठबन्धनलाई आग्रह गरे। विगतमा सडकमा मान्छे उफारिएफो छ, भत्काइएको छ। अर्कोतिर फ्रन्ट सिटमा बसेर हुन्छ भनिएको छ। एमसीसीलाई मर्यादा नाघेर प्रम र पूर्वप्रमले पत्र लेख्छन्। पदीय मर्यादा पनि ख्याल गर्दैनन्। अचाक्कली भयो, उनले भने।"
माओवादी केन्द्रको केन्द्रीय कमिटी बैठक आज पनि बस्दै,"काठमाडौं : नेकपा माओवादी केन्द्रको केन्द्रीय कमिटी बैठक आज पनि बस्दैछ। आइतबारबाट कमलादीस्थित प्रज्ञा भवनमा सुरु भएको बैठकमा पार्टी अध्यक्ष पुष्पकमल दाहालले विभिन्न एजेन्डा र राजनीतिक प्रतिवेदन पेस गरेका छन्। बैठकमा आइतबार सातै प्रदेशका इन्चार्ज र अध्यक्षहरूले प्रदेश तहमा पार्टीको अवस्थाबारे रिपोर्टिङ गरेका थिए। उनीहरूले स्थानीय तहको निर्वाचन, पार्टीको वर्तमान अवस्था र अगामी कार्यदिशाबारे संक्षिप्त प्रतिवेदन पेस गरेका हुन्। आजको बैठकमा त्यसमाथि छलफल हुने कार्यतालिका रहेको छ। आइतबारको बैठकले ३७३ केन्द्रीय सदस्यको टुंगो लगाएको छ। महासचिव पदमा कडा प्रतिस्पर्धा छ। महाधिवेशन भएको लामो समय भइसक्दा पनि पदमा सहमति नजुट्दा पार्टीको केन्द्रीय पदाधिकारी,स्थायी कमिटी पोलिटव्यूरो गठन हुन सकेको छैन। पार्टीको पहिलो बैठकबाट आफूलाई अध्यक्षको घोषणा गरेपछि प्रचण्डले पार्टीका कमिटीलाई पूर्णता नदिएको भन्दै पार्टीभित्र चर्को आलोचना भइरहेको छ। एमसीसी, एसपीपीको प्रभाव, अगामी चुनावी सवाल, संगठन निर्माण, पार्टीको पदाधिकरी, स्थायी कमिटी, पोलिटब्यूरोलाई पूर्णता दिन विषयलाई छलफलको एजेन्डा बनाएको छ। स्थानीय तहमा पार्टीभित्रै घातअन्तर्घात भएको नेताहरू कुरा उठाएका छन्। स्थानीय निर्वाचनबाट पाठ सिक्दै आगामी प्रदेश र प्रतिनिधिसभाको निर्वाचनमा संयुक्त मोर्चा गठबन्धन र तालमेलको नीतिमा स्पष्टतासहित ठोस कार्ययोजना निर्माण गर्दै अघि बढ्ने प्रतिवदेनमा उल्लेख छ। प्रतिवदेनमा आर्थिक असमानता, गरिबी र बेरोजगारी बढेर गएको उल्लेख छ। अर्थतन्त्रमा दलाल र नोकरशाही पुँजीवाद हाबी रहेको भनिएको छ। बैठकमा अर्थमन्त्री जनार्दन शर्माले एकपछि अर्को विवादित कदम चालेका विषयमा छानबिन गर्नुपर्ने माग पार्टीमा उठेको छ। अर्थमन्त्रीले बजेट बनाउँदा गरेका गल्तीबारे अझै तथ्यसत्य बाहिर नआएकाले पार्टीभित्र छलफलमै रहेको बागमती प्रदेश अध्यक्ष सरल सहयात्रीले बताए। यो छानबिनको विषय बन्न सक्छ। पार्टीभित्र यो छलफलमा उठ्ला, नेता सहयात्रीले बैठकको सन्दर्भमा भने। पार्टीभित्र व्यक्तिगत प्रवृत्ति हावी भएको सहयात्रीले बताए। पार्टीले यही बैठकमा अर्थमन्त्रीमाथि लागेको आरोपबारे आन्तरिक रूपमा छलफल गर्ने अर्का नेता रामनारायण बिडारीले बताए। छलफलले हामी सन्तुष्ट भएनौ भने छानविन हुन सक्छ, नेता बिडारीले भने।"
"मन्त्रिपरिषद् हेरफेर, जसपाबाट यादव, सिंह र राई मन्त्री नियुक्त","काठमाडौं : प्रधानमन्त्री शेरबहादुर देउवाले मन्त्रिपरिषद् हेरफेर गरेका छन्। प्रधानमन्त्री देउवाको सिफारिसमा राष्ट्रपति विद्यादेवी भण्डारीले जनता समाजवादी पार्टीका तीन जना नेतालाई मन्त्री नियुक्त गरेकी हुन्। नेपालको संविधानको धारा ७६ को उपधारा (९) तथा धारा ७८ को उपधारा (१) बमोजिम प्रधानमन्त्रीको सिफारिसमा राष्ट्रपतिले प्रदीप यादव, मृगेन्द्र सिंह र इस्तियाक राईलाई मन्त्री नियुक्त गरेको राष्ट्रपति कार्यालयका प्रवक्ता सागर आचार्यले जानकारी दिए। जसपा अध्यक्ष उपेन्द्र यादवले मन्त्रिपरिषद्मा रहेका चारमध्ये तीन जना मन्त्रीलाई फिर्ता बोलाउँदै उनीहरुको ठाउँमा नयाँ मन्त्रीको नाम सिफारिस गरेका थिए। जसमा यादवलाई वन, सिंहलाई कृषि र राईलाई भौतिक पूर्वाधार मन्त्रालयमा सिफारिस गरिएकोमा राष्ट्रपतिले नियुक्त गरेकी हुन्। जसपाले वनमन्त्री राम सहाय यादव, भौतिक पूर्वाधार मन्त्री रेणु कुमारी यादव र कृषि मन्त्री महेन्द्र राय यादवलाई फिर्ता बोलाएको थियो। नवनियुक्त मन्त्रीहरुको सपथ आजै गराउने राष्ट्रपति कार्यालयको तयारी छ।"
अर्थमन्त्रीलाई सरकारले तत्काल कारबाही गर्नुपर्छ : भण्डारी,"काठमाडौं : लोकतान्त्रिक समाजवादी पार्टीका नेता शरतसिंह भण्डारीले अर्थमन्त्री जनार्दन शर्माको राजीनामा माग गरेका छन्। सोमबार संसद बैठकपछि सञ्चारकर्मीसँग कुरा गर्दै उनले मन्त्री शर्माले तत्काल राजीनामा दिनुपर्ने बताए। जनतामा आलोचित विषयमा, मूल्य मान्यताको विरुद्धमा जुन कुराहरू आएका छन् त्यो विषयमा तत्काल नैतिकताको आधारमा छोड्नुपर्छ,' उनले भने, 'यदि छोडेन भने तत्काल सरकारले कारबाही गर्नुपर्छ। उनले सरकारको ध्यानाकर्षण गराउँदै यस विषयमा गम्भीर हुन आग्रह गरे। 'नेपाली जनतालाई राज्यप्रति अविश्वास हुने र राज्यप्रति अनादर हुनेगरी यस्तो खालको कुरा हुनुहुँदैन। यो विषयमा अर्थमन्त्रीले तत्काल छोड्नुपर्छ भन्ने मेरो मान्यता हो, उनले थपे। यसअघि नेपाली कांग्रेसका महामन्त्री गगन थापाले अर्थमन्त्री शर्मालाई राजीनामा गर्न आग्रह गरेका थिए। त्यसो नगरे प्रधानमन्त्रीले तत्काल एक्सन लिनुपर्ने उनको भनाइ थियो।"
एमालेसँग चुनावी तालमेल गर्न प्रचण्डलाई माओवादी नेताहरुको सुझाव,"काठमाडौं : नेकपा माओवादी केन्द्रका नेताहरुले आगामी संघ र प्रदेशसभाको निर्वाचनमा एमालेसँग तालमेल गर्नुपर्ने सुझाव दिएका छन्। काठमाडौंको प्रज्ञा भवनमा जारी केन्द्रीय कार्यसमितिको बैठकमा नेताहरुले पार्टी अध्यक्ष पुष्पकमल दाहाल प्रचण्डलाई एमालेसँग वामपन्थी गठबन्धनका लागि छलफल र बहस चलाउन सुझाव दिएका हुन्। एमालेसँग पानी बाराबार गर्नु जरुरी छैन। अगामी दिनमा पनि छलफल र बहस गरेर जानुपर्छ,' बैठकमा नेताहरुले उठाएको कुराबारे जानकारी दिँदै केन्द्रीय सदस्य रामकुमार शर्माले भने, वामपन्थी एकता र गठबन्धन हुँदा पब्लिकलाई मतदान गर्न जुन सजिलो हुन्छ त्यो कांग्रेससँग गर्दा हुँदैन। स्थानीय तहको निर्वाचनमा कांग्रेसले माओवादीसँग विश्वास घात गरेको नेताहरुको भनाइ छ। स्थानीय तहको निर्वाचनमा माओवादीले कांग्रेसका उम्मेदवारलाई इमान्दारितापूर्वक मत हाले। तर, उसले हामीलाई कतिपय ठाउँमा मत नहालेको अवस्था देखियो,' नेता शर्माले भने, हामी जित्ने ठाउँमा कांग्रेसले अर्को उम्मेदवार उठायो। आगामी निर्वाचनमा स्पष्ट भएरमात्रै गठबन्ध बनाएर चुनावमा जानुपर्ने नेताहरु जोड दिएका छन्। अगामी चुनावमा फेरि पनि गठबन्धनमा जाने हो भने कांग्रेसलाई ५० प्रतिशत सिट दिनुपर्छ। बाँकी ५० प्रतिशत सिट गठबन्धन दलका अन्य पार्टीहरुलाई दिनुपर्छ,' नेता शर्माले भने, यो भयो भने माओवादी गठबन्धनमा गयो भने ठीकै हुन्छ। योभन्दा तल माथि भयो भने गठबन्धनबाट आगामी संघीय र प्रादेशिक चुनाव जानु ठीक छैन भन्ने जोडदार आवाज उठेको छ। यो भयो भने माओवादी पार्टी निर्णयक प्रकारले अगाडि आउँछ। कांग्रेसमा मात्रै भर नपरेर उता एमालेसँग पनि पार्टी बहस र छलफल चलाउनुपर्ने बताउँदै उनले थपे, एमालेसँग पार्टी एकताको कुरा तत्काल नभए पनि गठबन्ध गरेर चुनावमा जाँदा जातै जाने कुरा होइन्। त्यस्तै बैठकमा नागरिकता विधेयक तुरुन्त पास गर्नुपर्ने आवाज उठेको छ। माओवादी सरकारमा हुँदाहुँदै नागरिकता विधेयक किन पास नभएको भन्दै सहभागी नेताहरुले नेतृत्वसँग प्रश्न गरेका छन्। 'माओवादी पनि सरकारमा छ, जसपा पनि सँगै छ। कांग्रेसले कहीँ न कहीँ गठबन्धनलाई सत्ता चढ्ने भर्याङ त बनाएन भन्ने शंका गरिएको छ,' नेता शर्माले भने। मधेसमा माओवादी किन कमजोर भयो? त्यस्तै नेता गोपाल ठाकुरले जन्मका आधारमा नगरिकता पाएका नागरिकका सन्तानहरु अनागरिक भएर बाँच्न दुःखद भएको बताए। उनले त्यस्ता मानिसहरुको समस्या समाधान गर्नुपर्ने जोड गरे। 'माओवादीले मधेसको एजेण्डालाई शान्ति प्रक्रियापछि उठाउन छोडेको छ। मधेसमा मधेसी मोर्चा खोइ? मधेसमा साँस्कृतिक रुपान्तरणको मुद्दा उठाएको माओवादी खोइ? कता हरायो?,' नेतृत्वसँग उनले प्रश्न गरे। त्यस्तै रहबर अन्सारी माओवादी पार्टी मधेसमा झन् झन् कमजोर हुँदै गएको बताए। उनले आफ्नै कारणले मधेसमा माओवादी कमजोर हुँदै गएको स्पष्ट पारे। 'आगामी निर्वाचनमा माओवादीले आन्तरिक रणनीति बनाएर चुनाव लड्नुपर्छ। आफ्नै कारणले मधेसमा मओवादी कमजोर भएको ग्राउन्ड रियालिटी हो। नेताहरुले यो कुरा बुझ्न सकेका छैनन्। उनीहरु दलालबाट प्ररिचालित छन्, यो जनताको बुझाइ पनि हो।,' उनले भने। त्यस्तै नेता अनिल शर्माले पार्टीको रिक्त पदहरु तुरुन्त पूरा गर्नुपर्ने माग गरे। पार्टीको तल्लो कमिटीहरु निर्वाचित भएर नै आइरहेको छ। अब त केन्द्रीय कमिटीले पनि पूर्णता पायो,' उनले भने, 'सहमति र निर्वाचन कुन उपयुक्त हुन्छ त्यही पक्रियाबाट पदाधिकारी, स्थायी कमिटी र पोलिटब्युरोलाई पूर्णाता दिनुपर्छ। महाधिवेशन सकेको सात महिना वितिसक्दासमेत पार्टी अध्यक्ष प्रचण्डले आम निर्वाचनको मुखमा चुनावी प्रक्रियाबाट पार्टीको रिक्त पदहरु पूरा गर्न चाहेका छैनन्। त्यस्तै अर्का एक नेताले द्वन्द पीडितलाई मासिक भत्ता नदिएको भन्दै शीर्ष नेतृत्व तथा अर्थमन्त्री जनार्दन शर्माप्रति आक्रोश पोखे। उनले भत्ता दिने वाचा गरे पनि नदिएको गुनासो गरे। सहभागी नेताहरुले उत्पादन र रोजगारीलाई समाजवादको आधार बनाउनुपर्ने भए पनि नेताहरुले त्यो कुरा बिर्सिँदै गएको बताए। 'कामचाहिँ क्रान्तिकारी गरौँ भन्ने तर, चुप भएर बस्ने। शीर्ष नेतुत्व यतिबेला घेराबन्दीमा परेको महसुस हुन्छ। किनकि शान्ति पक्रियाको कामसमेत पूरा हुन सकेको छैन,' एक नेताले भने। त्यस्तै छलफलमा १९५० को असमान सन्धिको मुद्दा पार्टीले उठाउनुपर्ने, पार्टीभित्र शुद्धीकरणको अभियान चलाउनुपर्ने, शिक्षा र स्वास्थ क्षेत्रमा ठूलो अभियान चलाउनुपर्ने र समाजवाद उन्मुख आर्थिक नीति र कार्यक्रमसहित चुनावमा जानुपर्ने अधिकांश नेताहरुले बताएका थिए।"
"राज्य स्वेच्छाचारी भयो, देशमा न्याय नपाउने अवस्था देखिएको छ : ओली","काठमाडौं : नेकपा एमालेका अध्यक्ष केपी शर्मा ओलीले राज्य अति स्वेच्छारी भएको आरोप लगाएका छन्। प्रतिनिधिसभामा विशेष समय लिएर बोल्दै अध्यक्ष ओलीले राज्यका अंगहरु कब्जा गरेर स्वेच्छाचारी लादिएको आरोप लगाएका हुन्। महान्यायाधिवक्ताले उधुम मच्चाउनुभयो। फोन गरेर यो गर त्यो गर भन्नुभयो। बुढीगण्डकीमा यस्तो प्रेसर गरियो कि फेरि निर्वाचन गर्नुपर्ने अवस्था आयो। निर्वाचनमा देशभरी प्रहरी कसरी परिचालन गरियो? थाहै छ, उनले भने। अछाममा २६ वर्षीय विनोद शाहीको हत्या गरिएको र अपराधी नछुटोस् भनेर पीडित परिवारले खबरदारी गर्दा लाठी चार्ज र तीव्र दमन गरिएको ओलीको भनाइ थियो। टीयू प्राध्यापकमाथि हमला गर्ने, अंगभंग गर्नेलाई छुटाउने प्रयास भइरहेको छ, उनले भने, न्याय नपाउने अवस्था अहिले देशमा देखिएको छ। अध्यक्ष ओलीले विकास निर्माणमा देश निरन्तर अधोगतितर्फ गएको आरोप लगाए। विगार्ने बाहेक केही काम भएको छैन। राज्यको स्थायित्व र सबै अंगमा हमला भएको छ। संसदका मर्यादाहरु उल्लंघन गरिएको छ। भंग भएको छ। राज्य यति स्वेच्छाचारी भयो कि विरोधीमाथि कुनै कानुनबिना दमन गरिएको छ। बजेटमा बिचौलिया राखेर विरोध गर्दा थर्काउने? दुनियाँले आवाज उठाएको फुटेज मेटियो कसरी न्याय हुन्छ? यो भन्दा बलमिच्याइँ के हुन्छ? ओलीले प्रश्न गरे। वर्तमान सरकारले नेपाल प्रहरीमा वेथिति बढाएको ओलीले आरोप लगाए। तथाकथित मूल्यांकन गरिएको छ। कुनै आधार छैन। पछाडिबाट मान्छे ल्याइएको छ। प्रहरी प्रशासनमा आफ्ना मान्छे राखेको छ। यति हुँदा कोही पनि लज्जाबोध गर्दैछ। मन्त्री, संवैधानिक निकायको मान्छे र महान्यायाधिवक्तामा कोही बोध छैन। खुलेयाम छ, उनले भने। महंगी र मूल्यवृद्धि नियन्त्रण गर्न माग गर्दा युवा विद्यार्थीहरुमाथि कुटपिट र दमन भएको भन्दै ओलीले राज्यले दमनकारी नीति लादेको आरोप लगाए।"
बजेटमा अनाधिकृत व्यक्तिको संलग्नताबारे संसदीय छानविन समिति गठन ओलीको माग,"काठमाडौं : नेकपा एमालेका अध्यक्ष केपी शर्मा ओलीले बजेटमा अनाधिकृत व्यक्तिको संलग्नता भएको भन्दै संसदीय छानविन समिति गठनको माग गरेका छन्। प्रतिनिधिसभाको विशेष समयमा बोल्दै अध्यक्ष ओलीले करका दर घटाउने र बढाउनेलगायतका सबै चिज अत्यन्तै बदनियतका साथ आएको बताएका हुन्। उनले भने, म दोहोर्याएर भन्छु यस विषयमा संसदीय छानविन समिति गठन गरेर छानविन गरौं। बाहिरिया मान्छे, विचौलिया मान्छे राखेर बजेट बनाउने कुरा कल्पनै गर्नै सकिँदैन। योभन्दा बढी राष्ट्रको अर्थतन्त्र ध्वस्त गर्ने तमासा के हुन्छ? ओलीले बजेट निर्माण प्रक्रियामा अनाधिकृत व्यक्ति प्रवेश हुनु सामान्य कुरा नभएको र यो विषयमा निष्पक्ष छानविन समिति गठन गरेर प्रतिवेदन सार्वजनिक गर्नुपर्ने बताए। उनले भने, यसको छानविन समिति बनाउनुपर्छ। निष्पक्ष छानविन समिति गठन हुनुपर्छ। यसको प्रतिवेदन संसदमा आउनुपर्छ। प्रश्न उठेको छ यसको सहि, सत्य, तथ्य जवाफ आउनुपर्छ। अब त हुँदा हुँदा फुटेज डिलिट गरियो। डिलिट गर्न पाइन्छ? कर्तव्य त प्रस्तुत हुनुपर्थ्यो। ओलीले छानविन गरेर अर्थमन्त्री र सरकार निर्दोष ठहरिए राम्रो हुने भन्दै छानविन गर्नैपर्ने माग गरे।"
धनगढीको नगरसभा बैठकमा एमाले सदस्यले कुर्सी बजारेपछि (भिडियो),"धनगढी : धनगढी उपमहानगरपालिकाको आठौं नगर सभाको तेस्रो बैठकमा विवाद भएको छ। उपमेयर कन्दकला रानाले नगरको बजेटमा आफूसँग कुनै सल्लाह नै नगरेको भन्दै नगरसभा चल्न नदिने भनेपछि विवाद भएको हो। नगरसभामा उपमेयर रानाले, मेयर हमाल र प्रमुख प्रशासकीय अधिकृत रामलाल श्रेष्ठले बजेटबारेमा आफूसँग कुनै सरसल्लाह नगरेको आरोप लगाइन्। असारको १० गते नगरसभामा आगामी आर्थिक वर्षको बजेट प्रस्तुत भइसकेको थियो। उपमेयर रानाले विरोध गरिरहेका बेला, कांग्रेस निकटका कार्यपालिका सदस्यहरुले सभा अगाडि बढनुपर्ने भन्दै बोल्न थालेपछि नेकपा एमाले निकटका एक जना कार्यपालिका सदस्यले भुइँमा कुर्सी बजारेका थिए। त्यसपछि केहीबेर सभाहलमा होहल्ला भएको थियो भने केहीबेर सभा अवरुद्ध भएको थियो। कार्यपालिकाको बैठकमा कांग्रेस र एमालेका कार्यपालिका सदस्यहरुको विभाजन प्रस्ट देखिएको थियो। कार्यपालिकमा कांग्रेस निकट सदस्यको बहुमत छ। उपमेयरले सभा चल्न नदिने भनेपछि बहुमत सदस्यहरुले सभाको काम कारबाही अगाडि बढाउनुपर्छ भनेपछि अहिले सभा फेरि सुचारु भएको छ। सभामा केहीबेर उपमेयरले गुनासो राख्ने र मेयरले जवाफ दिन क्रम चेलेपछि कार्यपालिका सदस्यहरुले यस्ता कुरा ब्यक्तिगत बसेर सल्टाउन भन्दै कार्यपालिका बैठक अघि बढाउन माग गरेका थिए। मेयर हमालले, बजेटमा आफ्नो कुनै स्वार्थ नरहेको बताए। उनले बजेट प्रस्तुत उपमेयरले नै गरेको, बजेटका हरेक बैठकमा उनको सहभागिता रहेको बताएका थिए। मेयर हमाल स्वतन्त्रबाट जितेका हुन्। धनगढी उपमहानगरपालिकाले १ अर्ब ८३ करोड रुपैयाँको बजेट असार १० गते नै प्रस्तुत गरिसकेको थियो। १० करोडका नगर योजना राख्न बजेट विनियोजन गरिनुपर्ने विषयगत समितिहरुको निर्णय पछि सोमबार त्यसैबारेका कार्यपालिकाको तेस्रो बैठकको आयोजना गरिएको थियो।"
देउवासँग ओलीको माग : एसपीपीमा कुन कुन पूर्वप्रधानमन्त्रीले के के निर्णय गरे ? सत्य बाहिर ल्याउनुस्,"काठमाडौं : नेकपा एमालेका अध्यक्ष केपी शर्मा ओलीले अमेरिकी स्टेट पार्टनरसिप प्रोग्राम (एसपीपी) को प्रक्रियाबारे सत्य तथ्य बाहिर ल्याउन माग गरेका छन्। एसपीपीमा सत्ता पक्षका नेता र मन्त्रीहरुले जनतामा भ्रम फैलाउने गरी बोल्दै हिँडेको भन्दै सत्य तथ्य संसदमा जानकारी गराउन प्रधानमन्त्री शेरबहादुर देउवालाई आग्रह गरे। एसपीपीमा मन्त्रीहरु र नेताहरुले भ्रम फैलाउनेगरी बोल्दै हिँडेका छन्। जनतालाई गुमराहमा राख्न पाइँदैन। राज्यले पाउँदैन। राज्य सत्तामा बसेका नेताले पाउँदैन, उनले भने। ओलीले एसपीपीमा राष्ट्रिय स्वाधिनतालाई आघात पुग्ने विषयहरु राखिएको, कुटनीतिक मर्यादा नाघिएको भन्दै कसको पालामा के भएको हो सरकारले बाहिर ल्याउनुपर्ने माग गरे। यस्तो गम्भीर विषयमा पत्राचार भएको हो कि होइन? पत्राचार भएको भए कुन तह कुन निकाय के विषयको निर्णयको आधारमा? पूर्वप्रधानमन्त्रीहरु कस कसले निर्णय गरेका छन्? प्रधानमन्त्रीजीले बाहिर ल्याउनुहुन्छ भन्ने विश्वास छ। कुनै भ्रमणपूर्ण प्रचारबाजी गरेर हिँड्ने होइन। सत्य तथ्य बाहिर ल्याउने हो। यो कुरा प्रधानमन्त्रीजीले गर्नुपर्छ, उनले भने। अध्यक्ष ओलीले नेपाली सेनाले तत्कालीन प्रधानमन्त्री र रक्षामन्त्रीलाई जानकारी नदिएर अमेरिकी राजदूतावासलाई पत्र लेखेकोमा पनि आपत्ति जनाए। नेपाली सेना यस्तो चर्चामा आउने विषय होइन। सेनाले सिधै दूतावासमा पत्राचार गर्ने, कुनै कुटनीतिभित्र पर्दैन। त्यतिबेला प्रधानमन्त्री र रक्षामन्त्रीलाई पत्राचार पनि गराइएन, उनले भने। ओली प्रधानमन्त्री भएका बेला पत्राचार गरिएको आरोपमा पनि उनले अस्वीकार गरे। म प्रधानमन्त्री भइसकेपछि पठाएको भनेर जुन भनिएको छ त्यसको सत्य तथ्य बाहिर आउनुपर्छ। सेनाले प्रचलन हो भनेको छ। प्रचलन हो भने प्रधानमन्त्री र रक्षामन्त्रीलाई जानकारी गराउन नहुने पनि प्रचलन हुन्छ र? उनले प्रश्न गरे, नेपाल सरकार त बाध्यकारी हुनेगरी प्रबन्धहरु राखिएको छ। नेपाली सेनाभन्दा फरक व्यवहार गर्न नपाइने, सुरुमा पाँच वर्षलाई दिने बहुतै गम्भीर कुरा छ। हाम्रो स्वाधिनतालाई धक्का दिने खालको यो ख्यालठट्टाको विषय हो? यो भित्रभित्रकै विषय हुन सक्दैन। मस्यौदा लिक भएको छ। यस्तो गम्भीर विषयमा प्रधानमन्त्रीले संसदलाई जानकारी गराउनुपर्छ। अध्यक्ष ओलीले एसपीपीमा आफ्नो संलग्नता पुष्टि गर्न चुनौतीसमेत दिए। सुशील कोइराला, पुष्पकमल दाहाल प्रचण्ड र शेरबहादुर देउवाकै पालामा एसपीपी अगाडि बढेको ओलीको संकेत थियो। आफू प्रधानमन्त्री भएको बेला एसपीपीको विषय आएपछि परराष्ट्र सचिवको नेतृत्वमा कमिटी गरेर अध्ययन गरेको पनि स्मरण गराए।"
जसपाका नयाँ मन्त्रीले लिए सपथ (तस्बिरहरु),"काठमाडौं : जनता समाजवादी पार्टी (जसपा)का नयाँ मन्त्रीहरुले सपथ लिएका छन्। प्रधानमन्त्रीको सिफारिसमा राष्ट्रपति विद्यादेवी भण्डारीले सोमबार मृगेन्द्रकुमार सिंह यादवलाई कृषि तथा पशुपन्छी विकास, मोहम्मद इश्तियाक राईलाई भौतिक पूर्वाधार तथा यातायात, प्रदीप यादवलाई वन तथा वातावरण मन्त्रीमा नियुक्त गरेकी थिइन्। नवनियुक्त मन्त्रीहरुले सोमबार साँझ राष्ट्रपति भण्डारीबाट सपथ लिएका हुन्। उपराष्ट्रपति नन्दबहादुर पुन, प्रधानमन्त्री शेरबहादुर देउवा, राष्ट्रियसभा अध्यक्ष गणेश तिमिल्सिनाको उपस्थितिमा राष्ट्रपति भण्डारीले शीतल निवासमा आयोजित विशेष समारोहमा नवनियुक्त मन्त्रीहरुलाई पद तथा गोपनियताको सपथ खुवाइन्। जसपाले हाल सरकारमा रहेका मन्त्रीहरु महिन्द्रराय यादव, रेणु यादव, रामसहाय यादवलाई फिर्ता बोलाएर उनीहरुको ठाउँमा नयाँ मन्त्री पठाएको थियो। यसअघि नेकपा एकीकृत समाजवादीले पनि चार जना मन्त्री हेरफेर गरेको थियो।"
"एमालेले सातै प्रदेशमा प्रशिक्षण कार्यक्रम गर्ने, उपाध्यक्षलाई संयोजनको जिम्मेवारी","काठमाडौं : नेकपा एमालेले स्थानीय निर्वाचनमा भएको अन्तर्घात, अनुशासनहीनता र अराजकताको विषयमा छानबिन गर्न कार्यदल गठन गरेको छ। पार्टी उपाध्यक्ष विष्णुप्रसाद पौडेलको नेतृत्वमा ३ सदस्यीय कार्यदल गठन गरेको प्रचार विभाग प्रमुख एवं उपमहासचिव पृथ्वीसुब्बा गुरुङले बताए। कार्यदलका सदस्यहरूमा केन्द्रीय निर्वाचन विभागको प्रमुख तथा उपमहासचिव विष्णु रिमाल र केन्द्रीय संगठन विभाग प्रमुख खगराज अधिकारी रहनेछन्। आइतबार बसेको केन्द्रीय सचिवालय बैठकमा स्थानीय तहमा पार्टीभित्र अन्र्तघात भएको विषयमा छलफल भएको थियो। स्थानीय तह निर्वाचनसम्बन्धी धेरै उजुरीहरू आएको उनले बताए। कार्यदलले उजुरीहरूमाथि छानबिन गर्ने र आवश्यक कारबाहीको सिफारिस गर्ने बैठकपछि प्रचार विभाग प्रमुख गुरुङले बताए। चुनावमा भएका विभिन्न अराजक, अनुशासनहीनताका कुरा, अन्तर्घातको विषयहरू यसले छानबिन गरेर आफ्नो रिपोर्ट पेस गर्नेछ र आवश्यक कारबाही यो आफैंले गर्न सक्नेछ, उनले भने। एमालेले १४ वटा विभागको सचिव मनोनित गरेको छ। प्रचार तथा प्रकाशनको सचिवमा गगन विष्ट, संगठन विभागमा सम्झना देवकोटा, परराष्ट्र मामिलाको सचिवमा अञ्जान शाक्यलाई मनोनयन गरेको छ । वित्त तथा कोष व्यवस्थापनमा डाभीष्म अधिकारी, उपभोक्ता हित संरक्षणमा मोहिनी खनाल, श्रम तथा रोजागारमा जनक चौधरी, संसदीय विभागमा सूर्य पाठक, सामाजिक सेवामा डा नेत्रप्रसाद तिम्सिना ,सांस्कृतिकमा राजेश थापा ,स्थानीय तह विकासमा हर्क राई सचिव मनोनित भएका छन्। यस्तै, संघीय मामिला तथा सामान्य प्रशासनमा शिव गुरुङ, ऊर्जा तथा जलस्रोतमा पुष्पज्योति ढुंगाना, अर्थ तथा योजनामा योगेन्द्र शाही र कानुन विभागमा डिल्लीराम मैनालीलाई सचिव बनाइएको छ। बैठकले केही नयाँ विभागहरू गठन गर्ने निर्णयसमेत गरेको छ। भौतिक पूर्वाधार तथा यातायात व्यवस्था विभाग, वन तथा वातावरण विभाग र अर्थ तथा योजना विभाग गठन गर्ने निर्णय गरेको छ। प्रतिनिधिसभा तथा प्रदेशसभा निर्वाचनअघि नै एमालेले सातवटै प्रदेशमा प्रशिक्षण कार्यक्रम सञ्चालन गर्ने भएको छ। प्रशिक्षण कार्यक्रम संयोजनका लागि सात जना उपाध्यक्षलाई खटाउने निर्णय सचिवालय बैठकले गरेको छ। वैचारिक तथा राजनीतिक प्रशिक्षणका लागि कार्यक्रम सञ्चालन गर्ने निर्णय गरेका छौं, प्रचार विभागका प्रमुख गुरुङले भने। एमालेले प्रदेश १ मा वरिष्ठ उपाध्यक्ष ईश्वर पोखरेल, मधेस प्रदेशमा सुरेन्द्र पाण्डे, वाग्मती प्रदेशमा विष्णु पौडेल, गण्डकी प्रदेशमा अष्टलक्ष्मी शाक्य, लुम्बिनी प्रदेशमा सुवास नेम्वाङ, कर्णाली प्रदेशमा रामबहादुर थापा र सुदूरपश्चिम प्रदेशमा युवराज ज्ञवालीले संयोजन गर्ने निर्णय भएको छ। प्रशिक्षण कार्यक्रममा समसामयिक राजनीतिक प्रशिक्षण, निर्वाचनको समीक्षा, आगामी निर्वाचनको तयारी, जनप्रतिनिधिहरूलाई काममा सहजीकरणको विषय, महँगीलगायत विषयमा संगठनहरूको परिचालन, प्राकृतिक विपद्मा पार्टीको स्वयंसेवी संस्थाहरूलाई तयारी अवस्थामा राख्ने, अनुशासन र लेखालगायत विषयमा पनि प्रशिक्षण दिने एमालेले निर्णय गरेको छ।"
नागरिक अगुवाले मागे अर्थमन्त्री शर्माको राजीनामा,"काठमाडौं : नागरिक अगुवाहरुले अर्थमन्त्री जनार्दन शर्माको राजीनामा माग गरेका छन्। आर्थिक वर्ष २०७९८० को बजेट निर्माणका क्रममा अनाधिकृत व्यक्ति संलग्न भएको र स्वार्थ समूहको इशारामा करको दर हेरफेर गरेको भन्दै अर्थमन्त्री शर्माको आलोचना भइरहेका बेला नागरिक अगुवाहरुले राजीनामा मागेका हुन्। पूर्वप्रधानन्यायाधीश सुशीला कार्की, डा गोविन्द केसी र त्रिवि पूर्व उपकुलपति केदारभक्त माथेमाले संयुक्त वक्तव्य जारी गर्दै या त कुनै अकाट्य प्रमाणसहित अनधिकृत व्यक्तिले बजेट निर्माणमा भूमिका नखेलेको प्रमाणित गर्न र नभए तत्काल नैतिकताका आधारमा राजीनामा गर्न माग गरेका छन्। आधारभूत नैतिकतासमेत गुमाएका व्यक्तिहरु मन्त्री पदमा बसिरहँदा त्यो पदको समेत गरिमा खण्डित हुने र सरकारको छवि थप धमिलिनेतर्फ उनीहरुले सचेत गराएका छन्। यस विषयमा संसदीय छानविन समिति बनाउनुपर्ने प्रतिपक्षको मागलाई सत्तारुढ गठबन्धनका दलहरुले लत्याएको र त्यस विषयमा अर्थमन्त्रीले चित्त बुझ्दो जवाफ नदिएकोमा अहिले कानुनविपरीत सीसीटीभी फुटेज मेटिएको भन्नु अराजकता र दण्डहीनता भएको वक्तव्यमा उल्लेख छ। नागरिक अगुवाहरुले सर्वोच्चको फैसलाविपरीत निजगढ अन्तर्राष्ट्रिय विमानस्थलसम्बन्धी कुनै पनि काम मान हानि हुने गरी नगर्न पनि ध्यानाकर्षण गराएका छन्। हालैको निजगढ भ्रमणमा सत्ता गठबन्धनका नेताहरुले त्यहाँ विमानस्थल बनाउछौं भनेको तर सर्वोच्चले कायम गरेका बन्देज र दिएको आदेश पालना गर्ने करा खुलेर नभनेकोमा समेत हामो गम्भीर आपत्ति छ, वक्तव्यमा भनिएको छ। संयुक्त वक्तव्य"
अर्थ मन्त्रालयले सीसीटीभी फुटेज मेटाएकोबारे बोल्दै ओली,"काठमाडौं : नेकपा एमाले अध्यक्ष एवम् प्रमुख प्रतिपक्ष दलको नेता केपी शर्मा ओलीले प्रतिनिधिसभा बैठकमा सम्बोधन गर्ने भएका छन्। सोमबार दिउँसो १ बजे बस्ने प्रतिनिधिसभाको बैठकमा ओलीले सम्बोधन गर्ने एमाले प्रमुख सचेतक विशाल भट्टराईले जानकारी दिए । एमालेका संसदीय दलका नेतासमेत रहेका अध्यक्ष ओलीले आजको संसदमा समसामयिक राजनीतिक घटनाक्रम र अर्थतन्त्रको विषयलाई उठाउने छन्। एमाले प्रमुख सचेतक भट्टराईले भने, 'अध्यक्ष ओलीले अर्थ मन्त्रालयमा राजश्व हेरफेर र बजेट निर्माणमा अनाधिकृत व्यक्तिको प्रवेश, सीसीटीभी फुटेज डिलिट प्रकरण, एसपीपी र अर्थतन्त्रको संकटबारे सरकारसँग जवाफ माग्नुहुनेछ।' भट्टराईले अर्थतन्त्रको संकट गहिरिदै जाँदा समेत सरकार गम्भीर नभएको आरोप लगाए। उनले बजेट निर्माण प्रक्रियामाथि प्रश्न उठेकाले अर्थमन्त्री जनार्दन शर्माले राजीनामा दिनुपर्ने र छानबीन हुनुपर्ने एमालेको बटमलाइन भएको स्पष्ट पारे। अर्थमन्त्री शर्माले बजेट निर्माण प्रक्रियामा अनाधिकृत व्यक्तिलाई प्रवेश गराएको, राजस्वमा स्वार्थअनुकूल व्यापक हेरफेर गरेको भन्दै एमालेले संसदीय छानविन समिति बनाउनुपर्ने, सीसीटीभी फुटेज सार्वजनिक गर्दै संसद्मा अर्थमन्त्रीको कार्यसूचीलाई बहिस्कार गर्दै आएको छ। अर्थमन्त्री शर्माले असार १४ गते राति पूर्वनायबसुब्बा रघुनाथ घिमिरेसहित खेताला विज्ञराखेर बजेटमा चलखेल गरेको घटनाको खुलासा ३० जेठमा अन्नपूर्ण पोस्ट्ले गरेको थियो। जबकि करका दर र दायरा परिवर्तन गर्दा अर्थमन्त्रीका सल्लाहकारलाई पनि राख्न पाइँदैन। तर, उक्त परिपाटी लत्याउँदै पूर्वनासु घिमिरेलाई राखेर केही व्यापारिक घरानालाई फाइदा र केहीलाई बेफाइदा हुने गरी चलखेल भएको थियो। त्यसबारे अन्नपूर्ण पोस्ट्ले मध्यराति बजेटमा जब चुकुल लाग्यो शीर्षक समाचार प्रकाशन गरेपछि मन्त्री शर्माको चर्को विरोध त भयो नै। तत्काल सीसीटीभी हेर्न पाउनुपर्ने माग संसद्मै उठ्यो। तर, अर्थमन्त्रीले त्यसलाई टार्दै आए। समाचार छापिएको भोलिपल्ट जेठ ३१ मा प्रमुख प्रतिपक्षी एमालेले संसद् अवरुद्ध गर्यो। प्रमुख सचेतक विशाल भट्टराईले सीसीटीभी फुटेज सार्वजनिक गर्नुपर्ने र संसदीय समिति बनाउनुपर्ने कडा माग राखे। नेता योगेश भट्टराईले पनि विशेष समय लिएर कडा मन्तव्य दिए। एमालेले यसबारे अर्थमन्त्रीको जवाफ मात्र मागेन, राजीनामासमेत माग्यो। अन्ततः संसद्को कारबाही अघि बढ्न सकेन। उपभोक्ता हित संरक्षण मञ्चका तर्फबाट सचिव जयप्रसाद पौडेलले सार्वजनिक सरोकारको विषय भन्दै असार १४ गते मन्त्रालयमा सूचना माग गरेका थिए। अर्थमन्त्री शर्माले अघिल्लो सरकारले अध्यादेशमार्फत ल्याएको बजेट प्रतिस्थापन गरेको र आगामी आर्थिक वर्षको बजेट ल्याएको अघिल्लो रातको फुटेजको प्रतिलिपि माग पौडेलले गरेका थिए। राज्यका कामकारबाहीलाई लोकतान्त्रिक पद्धतिअनुरूप खुला र पारदर्शी बनाई नागरिकप्रति जवाफदेही र जिम्मेवार बनाउन सूचनाको हकसम्बन्धी ऐन, २०६४ को प्रयोग गर्दै सूचना माग गर्न पाइने कानुनी व्यवस्था छ। मन्त्रालयले त्यसको जवाफ आइतबार मञ्चलाई दिएको हो। शाखा अधिकृत धनकुमार राईले हस्ताक्षर गरेको पत्रमा लेखिएको छ, मन्त्रालयमा जडान भएको सीसीटीभीको क्षमता र जडान भएको क्यामेराको आधारमा बढीमा १३ दिनसम्मको मात्र सीसीटीभी फुटेज अभिलेखमा रहने र तत्पश्चात् पहिलेको अभिलेख क्रमशः मेटिँदै जाने भनी लेखी आएको हुँदा सोही व्यवहोरा सूचना तथा जानकारी गराइएको आदेशानुसार अनुरोध गर्दछु।"
मदन भण्डारी विज्ञान तथा प्रविधि विश्वविद्यालय विधेयक २०७६ पारित,"काठमाडौं : प्रतिनिधि सभाबाट मदनभण्डारी विज्ञान तथा प्रविधि विश्वविद्यालय विधेयक २०७६ पारित भएको छ । योसँगै मदन भण्डारीको नाममा स्थापना हुन लागेको प्रविधि विश्वविद्यालयले मानविकी, व्यवस्थापन र कानुन लगायतका संकाय पढाउन नपाउने भएको छ । संसदमा शिक्षा विज्ञान तथा प्रविधिमन्त्री देवेन्द्र पौडेलले मदनभण्डारी विज्ञान तथा प्रविधि विश्वविद्यालय विधेयक २०७६ पारित गरियोस् भन्ने प्रस्ताव पेश गरेका थिए । विधेयक पारित भएसँगै विश्वविद्यालयको नाम मदन भण्डारी यूनिभर्सिटी रहनेछ । विश्वविद्यालयको केन्द्रीय कार्यालय काठमाडौं उपत्यका वा आसपासका उपयुक्त स्थानमा रहनेछ । विश्वविद्यालयमा संरक्षक समिति, प्राज्ञिक परिषद्, कार्यकारी परिषद्को व्यवस्था गरिएको छ । विश्वविद्यालयको कार्यकारी प्रमुखको हैसियतमा कार्यसम्पादन गर्न विश्वविद्यालयमा एकजना अध्यक्ष रहने व्यवस्था गरिएको छ । मदन भण्डारी विज्ञान तथा प्रविधि विश्वविद्यालय सम्बन्धमा व्यवस्था गर्न बनेको विधेयक २०७६ मा गैरनागरिक व्यक्ति पनि विश्वविद्यालयको पदाधिकारीमा नियुक्त हुने उल्लेख छ । विधेयकमा विदेशी नागरिक वा गैर आवासीय नेपाली नागरिकलाई नियुक्ति वा मनोनयन गर्न सकिने व्यवस्था छ ।"
अर्थमन्त्रीका सम्बन्धमा प्रधानमन्त्रीले तत्काल 'एक्सन' लिनुपर्छ : गगन थापा,"काठमाडौं : नेपाली कांग्रेसका महामन्त्री गगन थापाले अर्थ मन्त्रालयको सीसीटीभीको फुजेट नराख्नेमाथि तत्काल प्रधानमन्त्रीले एक्सन लिनुपर्ने बताएका छन्। सोमबार संसद भवनमा सञ्चारकर्मीसँग कुरा गर्दै थापाले करको दायरामाथि हेरफेर गर्दा अनाधिकृत व्यक्तिलाई प्रवेश गराइएको विषयमा गम्भीर बहस हुँदा पनि सीसीटीभीको फुजेट १३ दिनको मात्रै रहने अर्थमन्त्रालयको जवाफमाथि प्रधानमन्त्री तत्काल एक्सनमा जानुपर्ने बताए। उनले करको दायरा हेरफेरको विषय उठेपछि अर्थमन्त्रीले तत्काल राजीनामा दिनुपर्ने वा प्रधानमन्त्रीले अर्थमन्त्रीलाई हटाएर छानविन गर्नुपर्ने बताए। 'संसदले पारित गरेको बजटेको करको विषय सामान्य कुरा होइन। यसलाई छानविनबाटै निष्कर्षमा पुर्याउनुपर्छ,' उनले भने। उनले तीन महिनाको सीसीटीभीको फुजेट राख्नुपर्नेमा १३ दिनको मात्रै रहने अर्थमन्त्रालयको भनाइले अनेक प्रश्न उठ्न थालेको बताए। प्रमुख प्रतिपक्षी दलका नेता एवं नेकपा एमाले अध्यक्ष केपी शर्मा ओलीले आज संसदमा बोल्दै यसबारे सरकारसँग जवाफ मागेका थिए। उनले तत्काल संसदीय समिति बनाएर छिटोभन्दा छिटो तथ्य बाहिर ल्याउनुपर्ने माग गरे। करको दायरा हेरफेर गरेको दिनको सीसीटीभी फुटेज माग गर्दा अर्थ मन्त्रालयले १३ दिनमै डिलिट भएको भन्दै आइतबार सूचना जारी गरेको थियो।"
अर्थमन्त्रीमाथि माओवादीमै छानबिन माग,"काठमाडौं : अर्थमन्त्री जनार्दन शर्माले एकपछि अर्को विवादित कदम चालेका विषयमा छानबिन गर्नुपर्ने माग पार्टीमा उठेको छ। उनी आबद्ध माओवादी केन्द्रको केन्द्रीय समिति बैठक आइतबार काठमाडौंमा सुरु भएको छ। अर्थमन्त्रीले बजेट बनाउँदा गरेका गल्तीबारे अझै तथ्यसत्य बाहिर नआएकाले पार्टीभित्र छलफलमै रहेको बागमती प्रदेश अध्यक्ष सरल सहयात्रीले बताए। यो छानबिनको विषय बन्न सक्छ। पार्टीभित्र यो छलफलमा उठ्ला, नेता सहयात्रीले बैठकको सन्दर्भमा भने। पार्टीभित्र व्यक्तिगत प्रवृत्ति हावी भएको सहयात्रीले बताए। हामीले अर्थमन्त्रीको सवाल मात्रै होइन समग्रमा सरकारकै कुरा उठाएका छौं। नेताहरू सरकारमा गएपछि पार्टीसंग सहकार्य गर्ने, छलफल गर्ने र सामुहिक निर्णयमा विश्वास गर्ने प्रवृत्ति कमजोर हुँदै गएको छ, उनले भने, त्यसले गर्दा व्यक्तिहरू एकलै हिरो बन्न खोज्ने र फस्ने। फसेपछि पार्टीले सहयोग गरेन भन्ने स्थिति जे पैदा हुँदै गएको छ। यो पार्टी भित्र एकखाले प्रवृत्ति नै बनेको छ। त्यसमा चेन्ज ल्याउनुपर्छ। पार्टीले यही बैठकमा अर्थमन्त्रीमाथि लागेको आरोपबारे आन्तरिक रूपमा छलफल गर्ने अर्का नेता रामनारायण बिडारीले बताए। छलफलले हामी सन्तुष्ट भएनौ भने छानविन हुन सक्छ, नेता बिडारीले भने। आइतबार सातै प्रदेश इन्चार्ज र अध्यक्षहरूले रिपोर्टिङ गरेका थिए। नेकपा माओवादी केन्द्रको केन्द्रीय समितिको बैठकमा पार्टी अध्यक्ष पुष्पकमल दाहालले विभिन्न एजेन्डा र राजनीतिक प्रतिवेदन पेस गरेका छन्। बैठकमा आइतबार सातै प्रदेशका इन्चार्ज र अध्यक्षहरूले प्रदेश तहमा पार्टीको अवस्थाबारे रिपोर्टिङ गरे। उनीहरूले स्थानीय तहको निर्वाचन, पार्टीको वर्तमान अवस्था र अगामी कार्यदिशाबारे संक्षिप्त प्रतिवेदन पेस गरेका हुन्। आज (सोमबार)बाट त्यसमाथि छलफल हुने कार्यतालिका रहेको छ। एमसीसी, एसपीपीको प्रभाव, अगामी चुनावी सवाल, संगठन निर्माण, पार्टीको पदाधिकरी, स्थायी कमिटी, पोलिटब्यूरोलाई पूर्णता दिन विषयलाई छलफलको एजेन्डा बनाएको छ। स्थानीय तहमा पार्टीभित्रै घातअन्तर्घात भएको नेताहरू कुरा उठाएका छन्। मधेसका इन्चार्ज गाणेश साहले पार्टीभित्रै चरम गुटबन्दी भएकोले पहिले जितेका ठाउँहरूमा पनि पार्टी हार व्यहोर्नु परेको बताए। छानबिन समिति गठन गरेर अन्तर्घात गर्नेहरूलाई कारबाही गर्नुपर्ने माग राखे। कांग्रेससँग गरेको गठबन्धन प्रभावकारी नबनेको विषय बैठकमा प्रवेश पाएको छ। स्थानीय तहको चुनावमा नेपाली कांग्रेससँग गरिएको गठबन्धन गलत होइन। तर, कांग्रेसबाट माओवादीलाई मत हाल्ने सवालमा धेरै ठाउँमा उदासिनता देखियो। गम्भीरतापूर्वक समीक्षा गर्न जरुरी छ, बागमती प्रदेशका अध्यक्ष सरल सहयात्रीले भने, कांग्रेसले आउँदो चुनावमा यस्तै गर्छ भने गठबन्धन किन बनाउने ? विगतमा भएको गलती नदोहोर्याउने कांग्रेसले हामीलाई कसरी विश्वास दिलाउँछ ? माओवादी नेता रामनारायण विडारीका अनुसार गठबन्धनले कयौं ठाउँमा राम्रो काम नगरेको बताए। त्यस्तै, बैठकमा एसपीपी सम्झौता माओवादीका कारण असफल भएको अध्यक्ष प्रचण्डले दाबी गरेका छन्। उनले पार्टी बैठकमा प्रस्तुत गरेको संगठनात्मक प्रतिवेदनमा यस्तो उल्लेख गरेका छन्। एउटा विशिष्ट परिस्थितिमा १२ बुँदे व्याख्यात्मक घोषणासहित एमसीसी अनुमोदनको बाध्यतापछि एसपीपी सम्झौतामार्फत नेपाललाई आईपीएसको अंग बनाउने प्रयास हाम्रो विशेष पहलसमेतका कारण असफल पारिएको छ, प्रतिवेदनमा उल्लेख छ। स्थानीय निर्वाचनबाट पाठ सिक्दै आगामी प्रदेश र प्रतिनिधिसभाको निर्वाचनमा संयुक्त मोर्चा गठबन्धन र तालमेलको नीतिमा स्पष्टतासहित ठोस कार्ययोजना निर्माण गर्दै अघि बढ्ने प्रतिवदेनमा उल्लेख छ। प्रतिवदेनमा आर्थिक असमानता, गरिबी र बेरोजगारी बढेर गएको उल्लेख छ। अर्थतन्त्रमा दलाल र नोकरशाही पुँजीवाद हाबी रहेको भनिएको छ। संविधान, लोकतान्त्रिक गणतन्त्र एवं राष्ट्रिय स्वाधीनताको रक्षाका मुद्दामा समान विचार राख्ने वामपन्थी र लोकतान्त्रिक राजनीतिक दलहरूका साथै सम्पूर्ण देशभक्त र जनपक्षीय शक्तिहरूसँग व्यापक संयुक्त मोर्चा कायम गर्नुपर्छ, प्रतिवेदनमा भनिएको छ, प्रतिगामी र प्रतिक्रान्तिकारी शक्तिविरुद्ध संघर्षको तयारीलाई गम्भीरतापूर्वक अगाडि बढाउनुपर्छ।"
अर्थ मन्त्रालयले मेट्यो सीसीटीभी फुटेज,"काठमाडौं : सीसीटीभी जडान तथा सञ्चालनसम्बन्धी कार्यविधि २०७२ भन्छ सीसीटीभीबाट खिचेका दृश्यहरू कम्तीमा ३ (तीन) महिनासम्म सुरक्षित रहने गरी राख्नुपर्नेछ। तर, अर्थमन्त्री जनार्दन शर्माले अनधिकृत व्यक्ति घुसाएर मध्यरातमा बजेटमार्फत भन्सार र राजस्वका दर तलमाथि गरेको बेलाको सीसीटीभी फुटेज गायब पारेको खुलेको छ। अर्थ मन्त्रालयले १३ दिनसम्मको मात्रै अभिलेखमा रहने, त्यसपछि क्रमशः मेटिँदै जाने विवरण आइतबार सार्वजनिक गरेको छ। कानुनविद्ले जघन्य अपराधको संज्ञा दिएका छन्। कानुनविपरीत सीसीटीभी फुटेज मेटिएको पूर्वमहान्यायाधिवक्ता रमेश बडालले बताए। सीसीटीभीबाट खिचेका दृश्यहरू कम्तीमा ३ (तीन ) महिनासम्म सुरक्षित रहने गरी राख्नुपर्ने कानुन बनाएपछि तीन महिनासम्म राख्नुपर्दैन ? पूर्वमहान्यायाधिवक्ता बडालले भने, अर्थमन्त्रीलगायत उच्च पदस्थलाई सीसीटीभी फुटेज देखिनासाथ आफ्नोविरुद्ध प्रमाण लाग्ने रहेछ भन्ने महसुस भयो। उनका अनुसार फौजदारी कानुनमा कुनै प्रमाण जुन पक्षसँग छ त्यो पक्षले नदेखाएको अवस्थामा उसको विरुद्धमा प्रमाण लाग्छ। भन्छन्, फुटेज हेर्नासाथ फसिने डरले लुकाइएको हो। यो लुकाउनु भनेको आर्थिक रूपमा राष्ट्रविरुद्धको अपराध हो। राष्ट्रविरुद्धको अपराधमा संलग्न जो कोही व्यक्ति कारबाहीको भागी हुनुपर्छ। चाहे अर्थ मन्त्री हुन् चाहे अर्थसचिव। अर्थमन्त्री शर्माले असार १४ गते राति पूर्वनायबसुब्बा रघुनाथ घिमिरेसहित खेताला विज्ञ राखेर बजेटमा चलखेल गरेको घटनाको खुलासा ३० जेठमा अन्नपूर्ण पोस्ट्ले गरेको थियो। जबकि करका दर र दायरा परिवर्तन गर्दा अर्थमन्त्रीका सल्लाहकारलाई पनि राख्न पाइँदैन। तर, उक्त परिपाटी लत्याउँदै पूर्वनासु घिमिरेलाई राखेर केही व्यापारिक घरानालाई फाइदा र केहीलाई बेफाइदा हुने गरी चलखेल भएको थियो। त्यसबारे अन्नपूर्ण पोस्ट्ले मध्यराति बजेटमा जब चुकुल लाग्यो शीर्षक समाचार प्रकाशन गरेपछि मन्त्री शर्माको चर्को विरोध त भयो नै। तत्काल सीसीटीभी हेर्न पाउनुपर्ने माग संसद्मै उठ्यो। तर, अर्थमन्त्रीले त्यसलाई टार्दै आए। उपभोक्ता हित संरक्षण मञ्चका तर्फबाट सचिव जयप्रसाद पौडेलले सार्वजनिक सरोकारको विषय भन्दै असार १४ गते मन्त्रालयमा सूचना माग गरेका थिए। अर्थमन्त्री शर्माले अघिल्लो सरकारले अध्यादेशमार्फत ल्याएको बजेट प्रतिस्थापन गरेको र आगामी आर्थिक वर्षको बजेट ल्याएको अघिल्लो रातको फुटेजको प्रतिलिपि माग पौडेलले गरेका थिए। राज्यका कामकारबाहीलाई लोकतान्त्रिक पद्धतिअनुरूप खुला र पारदर्शी बनाई नागरिकप्रति जवाफदेही र जिम्मेवार बनाउन सूचनाको हकसम्बन्धी ऐन, २०६४ को प्रयोग गर्दै सूचना माग गर्न पाइने कानुनी व्यवस्था छ। मन्त्रालयले त्यसको जवाफ आइतबार मञ्चलाई दिएको हो। मिति २०७८०५२४ बेलुका ११ः०० बजेदेखि २०७८०५२५ गते बिहान ६ः०० बजेसम्म र मिति २०७८०२१४ बेलुका ६ः०० बजेदेखि २०७९०२१५ बिहान ६ः०० बजेसम्मको सीसीटीभी फुुटेजको सम्बन्धमा, शाखा अधिकृत धनकुमार राईले हस्ताक्षर गरेको पत्रमा लेखिएको छ, मन्त्रालयमा जडान भएको सीसीटीभीको क्षमता र जडान भएको क्यामेराको आधारमा बढीमा १३ दिनसम्मको मात्र सीसीटीभी फुटेज अभिलेखमा रहने र तत्पश्चात् पहिलेको अभिलेख क्रमशः मेटिँदै जाने भनी लेखी आएको हुँदा सोही व्यवहोरा सूचना तथा जानकारी गराइएको आदेशानुसार अनुरोध गर्दछु। मन्त्रालयको प्रशासन महाशाखाले असार १७ गते यसबारे योजना अनुगमन तथा मूल्यांकन महाशाखालाई पत्र पठाएको जनाइएको छ। यसमा संविधान र कानुनको दुरुपयोग भएको प्रतिक्रिया मञ्चका सचिव पौडेलले दिए। तीन महिनासम्म सीसीटीभी फुटेज रहने कानुनी व्यवस्था छ। यसरी १३ दिनभित्र हट्दै गयो भन्न मिल्छ ?, पौडेलले भने, यो संविधान र कानुनको बर्खिलाप हो। आफ्नो गलतमा काम छल्नका लागि नै यसो गरिएको हुनुपर्छ। पौडेलले मन्त्रालयले सूचना दिन नचाहेको पत्रबाट स्पष्ट भएको बताए। पत्रमा मनलाग्दी भाषा प्रयोग भएको छ। फुटेज मेटिँदै जाने जानकारी दिएको छ। यस खालको जानकारी मन्त्रालयले दिन्छ भन्ने अपेक्षा थिएन, उनले भने, जिम्मेवार मन्त्रालयले कानुन मिचेरछलेर गैरजिम्मेवार जवाफ दिनु नपर्ने हो। पौडेलले सूचना लुकाउनुलाई रहस्यका रूपमा लिएको बताए। मिडियामा सार्वजनिक भएका कुराहरू सार्वजनिक सरोकारको रूपमा जोडिएको हुँदा सूचना मागेको मात्र हो, उनले भने, मुलुकको बजेट भनेको त जनताको मुटु हो। उपभोक्ताको प्रत्यक्ष सरोकारको विषय हो। उनले तीन महिनासम्म फुटेज राख्नुपर्ने व्यवस्था भए पनि अर्थ मन्त्रालय गैरजिम्मेवार भएको बताए। सूचनाको हकअन्तर्गत कानुनी उपचार खोजिने उनको भनाइ छ। सूचना अधिकारीले सूचना उपलब्ध नगराए, सूचना दिन अस्वीकार गरे सम्बन्धित व्यक्तिले त्यसरी सूचना नपाएको मितिले सात दिनभित्र प्रमुखसमक्ष उजुरी दिन सक्ने व्यवस्था ऐनमा छ। उनले सूचना उपलब्ध नगराइएकोले पुनः प्रमुखसमक्ष निवेदन दिइने बताए। अर्थ मन्त्रालयको एक तहबाट सूचना नपाएकोले अर्को तहमा जान्छौं । पुनः अर्को निवेदन दिएर पूर्ण सूचना माग गर्छौं। अर्थ मन्त्रालयको विभागीय प्रमुखका रूपमा सचिवलाई निवेदन दिन्छौं, उनले भने। सचिवले सूचना नदिए मात्र सूचना आयोग वा अदालतमा पुग्ने उनले बताए। उनले भने, सूचना नपाउँदासम्म कानुनी लडाइँलाई निरन्तरता दिन्छौं। मञ्चका अध्यक्ष ज्योति बानियाँले अर्थमन्त्री शर्मालाई सीसीटीभी फुटेज सार्वजनिक पत्र पठाएका छन। उनले उच्च नैतिकता प्रदर्शन गर्न मन्त्रीसमक्ष अनुरोध गरेका छन। दलहरूले संसद्मा र सञ्चारमाध्यमले निरन्तर यो विषय उठाइरहे पनि तथ्ययुक्त र सन्तुष्टिपूर्ण जवाफ अझै नआएको उनले उल्लेख गरेका छन। फुटेजहरू दिनुको साटो नेपाल सरकार कार्यविभाजन नियमावली २०६९ बमोजिम जारी सीसीटीभी क्यामेरा जडान तथा सन्चालनसम्बन्धी कार्यविधि २०७२ छल्ने प्रयास गरेको जनाइएको छ। पत्रमा लेखिएको छ, यस्तो गलत काम त्यहाँबाट हुँदैन होला भन्नेमा विश्वास गरेका थियौं। यहाँ जस्तो माननीय मन्त्रीले कानुन छल्न र सत्य छल्न हुँदैन। त्यहाँबाट कानुन छल्ने र सत्य छल्ने प्रयास गरिएकोले यसबाट सार्वजनिक भएको उल्लिखित घटनाहरू झन स्थापित भएको छ। पत्र हेर्दा दुवै विधेयक (बजेट प्रतिस्थापन र अर्थ विधेयक) मस्यौदा गर्दा अनधिकृत व्यक्ति प्रवेश गराएको सहभागी गराएको पुष्टि भएको पत्रमा उल्लेख छ । पत्रमा भनिएको छ, अब तपाईंसँग उल्लिखित दिनहरूको सीसीटीभी फुटेज सार्वजनिक गर्ने अथवा उच्च नैतिकता प्रदर्शन गर्ने दुईवटा मार्ग मात्र रहेको पुनः स्मरण गराउँछौं। एमाले प्रमुख सचेतक विशाल भट्टराईले १३ दिनमै फुटेज मेटियो भन्नु अर्को अपराध भएको बताए। आर्थिक वर्ष २०७९८० को बजेट तयारी हँुदै गर्दा जेठ १४ गते मध्यराति दुई जना अनधिकृत व्यक्तिहरू प्रवेश गरी अत्यन्त गोप्य रहनुपर्ने करका दरहरू नितान्त आफ्नो र केही खास व्यापारिक घरानाको हितमा परिवर्तन गरे। देश, जनता, नेपालका राष्ट्रिय उद्योगप्रति गद्दारी गरेको हुनाले हामीले संसद्मा सीसीटीभी माग गरेको र उपभोक्ता हित संरक्षणण मञ्चले सूचना माग गरेकोमा आज अर्थ मन्त्रालयले १३ दिनमै मेटियो भनेर जवाफ दिएको पाइयो, नेता भट्टराईले भने, यो प्रचलित कानुनको घोर उल्लंघन र अर्को गद्दारी भएको छ। यो अपराध कर्ममा संलग्नहरूलाई निरन्तर संरक्षण गर्दै आएको वर्तमान सरकारबाट हामीलाई कुनै आशा छैन। सीसीटीभीबाट खिचेका दृश्यहरू कम्तीमा ३ (तीन) महिनासम्म सुरक्षित रहने गरी राख्नुपर्ने कानुन बनाएपछि तीन महिनासम्म राख्नुपर्दैन ? अर्थमन्त्रीलगायत उच्च पदस्थलाई सीसीटीभी फुटेज देखिनासाथ आफूविरुद्ध प्रमाण लाग्ने रहेछ भन्ने महसुस भयो। फसिने डरले लुकाइएको हो। रमेश बडाल, पूर्वमहान्यायाधिवक्ता यस्तो गलत काम त्यहाँबाट हुँदैन होला भन्नेमा विश्वास गरेका थियौं। यहाँजस्तो माननीय मन्त्रीले कानुन छल्न र सत्य छल्न हुँदैन।त्यहाँबाट कानुन छल्ने र सत्य छल्ने प्रयास गरिएकाले यसबाट सार्वजनिक भएको उल्लिखित घटनाहरू झन स्थापित भएका छन्। ज्योति बानियाँ, अध्यक्ष, उपभोक्ता हित संरक्षण मञ्च अर्थकै कतिपय कर्मचारी वर्षौं रेकर्ड रहने र २४सै घण्टा अन् हुने सीसीटीभी मन्त्रालयमा रहेको बताउँछन। महिनौंसम्म रेकर्ड रहन्छ। कहाँ यस्तो १३ दिनमै अभिलेख मेटिने हुन्छ र ? मेटाएपछि जे भने पनि भइगयो नि ! यहाँको सीसीटीभीमा महिनौं रेकर्ड रहन्छ, ती कर्मचारीले भने, जति बेला पनि अन नै हुन्छ। राजस्व कति आयो कति खर्च भयो भन्नेसम्मको रेकर्ड सीसीटीभीमा रेकर्ड हुन्छ। यो सबै अर्थमन्त्री शर्माको जालसाजी हो। पहिला लिमिटेड सीसीटीभी रहेको उनले उल्लेख गरे। अहिले त अनलिमिटेड छन। जति पनि रेकर्ड हुन्छ। हो, चाह्यो भने हटाउन चैं सकिन्छ, उनले भने, अहिले भएको त्यही हुनुपर्छ। यदि त्यो बेला अनधिकृत मान्छे नभएको भए त देखाउन के को डर त ? एक पूर्वसचिवका अनुसार अर्थमन्त्रीको जालसाजीविरुद्ध संसदीय समिति बनाएरै छानबिन गर्नुपथ्र्यो। तर, यो गर्ने आँट खै किन भएन ? सबै मिलेका छन् कि क्या हो ?, उनले भने। अर्थमन्त्री शर्माले २०७८ भदौ २४ गते राति र २०७९ असार १४ राति अनधिकृत व्यक्ति पूर्वनासु रघुनाथ घिमिरेमार्फत बजेटमा करका दर हेरफेर गराएका थिए। २०७८ भदौ २४ मा प्रतिस्थापन बजेटको बेला नै उनको धेरै हेरफेर गर्ने प्रयास असफल भएको थियो। तर, पछिल्लो बजेटमा उनले ठूलो हेरफेर गराए। मन्त्री शर्माले जानीजानी यो सीसीटीभी फुटेज डिलिट गर्न लगाएको हुन सक्ने आशंका पूर्वकर्मचारीको छ। अनुसन्धानलाई प्रभावित पार्न शर्माले नै यो काम गर्न लगाएको उनीहरूको बुझाइ छ। सीसीटीभी फुटेज नजोडे वा अभिलेख सुरक्षित नराखे विद्युतीय कारोबार ऐनअनुसार कारबाही हुने गृह मन्त्रालयले जारी गरेको कार्यविधिमा छ। अर्थ मन्त्रालयका प्रवक्ता ढुण्डीप्रसाद निरौलाले सीसीटीभी फुटेज १३ दिनपछि हट्दै जाने आईटी शाखाको जानकारीअनुसार सूचना दिएको बताए । हामीले त आईटी शाखालाई सोध्ने हो। उसले १३ दिनपछि हट्दै जान्छ भन्ने उत्तर पठायो, प्रवक्ता निरौलाले भने, मलाई त यसबारे जानकारी नै थिएन। तीन महिनासम्म राख्नुपर्छ भन्ने व्यवस्था छ त भन्दा निरौलाले मन्त्रालयपिच्छे कार्यविधि फरकफरक हुने दाबी गरे।"
बढुवा भएका १७ डीआईजीको पदस्थापन : कसलाई कहाँको जिम्मेवारी दिइयो ?,"काठमाडौं : नेपाल प्रहरीका १७ जना डीआईजीमा सरुवा (पदस्थापन) भएको छ। गृह मन्त्रालय (माननीय मन्त्रीस्तर) को आइतबार भएको निर्णयानुसार नेपाल प्रहरी, जनपद प्रहरी समूहतर्फ बढुवा भएका प्रहरी नायव महानिरीक्षकहरुको पदस्थापन गरिएको प्रहरी उपरीक्षक बेलबहादुर पाण्डेले जानकारी दिए। उनका अनुसार बढुवाको पहिलो नम्बरमा बसन्तबहादुर कुँवरको प्रहरी प्रधान कार्यालय कार्य विभाग नक्साल, दोस्रोमा रहेका टेकप्रसाद राईको प्रहरी प्रधान कार्यालय प्रहरी महानिरीक्षकको सचिवालय नक्साल, तेस्रोमा रहेका अशोक सिंहको प्रहरी प्रधान कार्यालय विशेष व्युरो नक्सालमा सरुवा भएको छ। त्यसैगरी त्रिभुवन अन्तराष्ट्रिय विमानस्थल सुरक्षा कार्यालयमा कार्यरत भिम प्रसाद ढकालको प्रहरी प्रधान कार्यालय अन्वेषण योजना तथा निर्देशनालय नक्सालमा सरुवा भएको छ। अन्तिम १७ नं मा बढुवा भएका किरण राणालाई काठमाडौं उपत्यका प्रहरी कार्यालय रानीपोखरीमा सरुवा भएको छ। कसलाई कहाँको जिम्मेवारी दिइयो ? हेर्नुहोस्"
सीसीटीभी मेटाउन सर्वदलीय साथ,"काठमाडौं : अर्थमन्त्री जनार्दन शर्माले पूर्वनासु रघुनाथ घिमिरेलाई बजेटमा राजस्व, कर र भन्सारका दर मिलाउन राति अबेलासम्म प्रयोग गरेको अन्नपूर्ण पोस्ट्मा समाचार आएपछि राजनीतिक र अन्य क्षेत्रमा खैलाबैला मच्चियो। समाचार छापिएको भोलिपल्ट जेठ ३१ मा प्रमुख प्रतिपक्षी एमालेले संसद् अवरुद्ध गर्यो। प्रमुख सचेतक विशाल भट्टराईले सीसीटीभी फुटेज सार्वजनिक गर्नुपर्ने र संसदीय समिति बनाउनुपर्ने कडा माग राखे। नेता योगेश भट्टराईले पनि विशेष समय लिएर कडा मन्तव्य दिए। एमालेले यसबारे अर्थमन्त्रीको जवाफ मात्र मागेन, राजीनामासमेत माग्यो। अन्ततः संसद्को कारबाही अघि बढ्न सकेन। तर, संसद्मा एमालेको आवाज अर्को दिनदेखि क्रमशः घट्दै गयो। सीसीटीभी फुटेज र संसदीय छानबिनको मागबाट ऊ टाढा देखिँदै गयो। कारण एउटै थियो, सीसीटीभीले यस्तो रहस्य खुल्थ्यो बजेटमा हस्तक्षेपकारी भूमिका निर्वाह गरेका व्यक्ति कुनै व्यापारिक घरानाबाट परिचालित थिए। त्यो यस्तो व्यापारिक घराना हो, जसको सबै राजनीतिक दलसँग उत्तिकै घनिष्ठ दोस्ती छ। उच्च स्रोतका अनुसार पूर्वनासु घिमिरेले तिनै व्यापारीको ललितपुरस्थित घरमा बसेर बजेटका मूलभूत विषय ड्राफ्ट गरेका थिए। जेठ १४ गते राति अर्थमन्त्रीले विज्ञका रूपमा पूर्वनासु घिमिरेसँगै प्रयोग गरेका सीए साप भनिएका व्यक्ति त्यही व्यापारिक समूहका फाइनान्स डाइरेक्टर थिए। उनी भारतीय नागरिक हुन्। उक्त घरमा अर्थमन्त्री शर्मा, अर्का वरिष्ठ मन्त्री र एक राज्यमन्त्रीसहित ती व्यापारीको बाक्लो जमघट हुने गरेको पाइएको छ। उक्त भेटघाटमा अर्को व्यापारिक घरानाका दुई जना पनि नियमित पुग्ने गरेको स्रोतले बतायो। बजेट तिनै घरानाका लाभमा केन्द्रित रहेको पाइएको छ। सीसीटीभीले त्यसको यथार्थ छर्लंग्याउने थियो। बजेट निर्माणमा विज्ञका नाममा विदेशी प्रयोग भएको सीसीटीभीबाट पुष्टि हुनु सरकारका लागि अनर्थ हुने थियो। त्यही भएर ती व्यापारी तत्काल उपल्ला राजनीतिक सहमतिको प्रयासमा लागिपरे। र, सत्तारूढदेखि प्रतिपक्षीसम्म मिलाउन सफल भए। त्यही कारण एमालेले सीसीटीभी फुटेज र संसदीय छानबिन समितिको माग छाडेको थियो, एमाले सम्बद्ध उच्च स्रोत भन्छ, प्रतिनिधिसभामा बजेटबारे अर्थमन्त्रीको जवाफका क्रममा २ असारमा बहिष्कार गरेर निस्किइदियो। जसले गर्दा सत्तारुढ दलले एकलौटी बजेट पास गर्ने सुनौलो अवसर पाए। यो एमालेको अप्रत्यक्ष साथसहयोग थियो। त्यसयता संसद्मा एमालेले यी दुई माग उठाएको छैन। न सीसीटीभी फुटेज खोजेको छ, न संसदीय छानबिन चाहेको छ। माओवादी उच्च स्रोतका अनुसार अन्नपूर्ण पोस्ट्मा ३० जेठमा समाचार प्रकाशन हुनेबारे पूर्वसूचना आउनासाथ अध्यक्ष पुष्पकमल दाहालले अर्थमन्त्री शर्मालाई बोलाएर केरकार गरेका थिए। मलाई कर्मचारीले राम्रो साथ दिएनन्। मेरै आफ्नै पनि पूर्ण विज्ञता थिएन, स्रोतका अनुसार अर्थमन्त्रीको जवाफ थियो, त्यही भएर विज्ञ प्रयोग गरेको हुँ। दाहालले कडा रूपमा भने, त्यस्तो अवस्थामा मलाई भन्नुपथ्र्यो। पूर्वनासु पनि कहीं विज्ञ हुन्छन् ? बजेट तयारीका क्रममा अर्थ मन्त्रालयमा बाहिरी व्यक्तिलाई प्रवेश निषेध हुन्छ। चुहावट हुने भयले कर, भन्सार र राजस्वका दरहरू १५ गते बिहान (१४ को राति १२ बजेपछि) निर्धारण गरिन्छ। त्यसमा अर्थका तोकिएका उच्च कर्मचारी मात्र बस्न पाउँछन्। यस्तो अवस्थामा रातभरि पूर्वनासु घिमिरेलाई आयातित विज्ञ बनाएकामा असन्तुष्टि जनाए पनि अन्ततः दाहाल स्वयं अर्थमन्त्रीको संरक्षणमा लागिपरे। स्रोत भन्छ, यसबारे अन्नपूर्ण पोस्ट्मा समाचार आएपछि अनेक तहमा छानबिनका सन्दर्भ उठे। होहोइन खुट्ट्याउने आधार त्यस रातको सीसीटीभी फुटेज हुने निचोडमा सबै पुगे। अर्थमन्त्रीले संसद्मै समाचारको कडा खण्डन गरे। दाहालबाहेक अन्य दलका शीर्ष नेतासँग उनले समाचार मिथ्या भएको अडान राखिरहे। सत्तारूढ दलभित्र सीसीटीभीबाटै निचोडमा पुग्नेबारे छलफल भयो। उच्च स्रोतका अनुसार सुरुमा प्रधानमन्त्री, सभामुख र विपक्षी दलको प्रतिनिधि बसेर सीसीटीभी फुटेज हेर्ने तय भयो। तर, त्यसलाई उपलब्ध गराउन अर्थमन्त्री तयार भएनन्। अन्त्यमा सत्तारूढ गठबन्धनका तर्फबाट प्रधानमन्त्रीले हेर्ने सहमति भयो। प्रधानमन्त्री शेरबहादुर देउवाले त्यसका लागि अर्थमन्त्रीलाई भने। उनले दिन आनाकानी गरे। र, प्रधानमन्त्रीले पनि गठबन्धनका सहकर्मीहरूलाई भनिदिए, उहाँले मान्नु भएन, होस्, छोडिदिनुहोस्। अर्थात्, प्रधानमन्त्रीले धेरै रुचि राखेनन्। अन्ततः सबैले बुझे सीसीटीभी दृश्यमा के छ भनेर। तर, हेर्न वा सार्वजनिक गर्न कसैले चासो देखाएनन्। र, अहिले आएर अर्थ मन्त्रालयले सजिलै भनिदियो, सीसीटीभी फुटेज १३ दिनमै मेटियो।"
"योगेश भट्टराईले भने, अर्थमन्त्रीले नीतिगत भ्रष्टाचार गरेको प्रमाणित भयो, अख्तियारले मुद्दा चलाउनुपर्छ","काठमाडौं : नेकपा एमालेका सचिव योगेश भट्टराईले अर्थमन्त्री जनार्दन शर्मालाई नीतिगत भ्रष्टाचारमा अख्तियारले छानबिन गरी मुद्दा चलाउनुपर्ने बताएका छन् । अर्थमन्त्री शर्माले अनधिकृत व्यक्ति घुसाएर मध्यरातमा बजेटमार्फत भन्सार र राजस्वका दर तलमाथि गरेको बेलाको सीसीटीभी फुटेज गायब पारेको खुलेपछि उनले यस्तो बताएका हुन्। पूर्वमन्त्री समेत रहेका भट्टराईले अनाधिकृत व्यक्तिहरुमार्फत अर्थमन्त्रीले सेटिङमा करका दर हेरफेर गरेको प्रमाणित भएकाले राजीनामा दिनुपर्ने कुराको थप पुष्टि भएको बताए। अर्थ मन्त्रालयले भनेछ जेठ १४ गतेको सीसीटीभी फुटेज मेटियो। उनले भने, त्यसो हो भने अब फुटेज तीन महिनासम्म सुरक्षित राख्नुपर्छ भन्ने कानुनको वाध्यकारी व्यवस्थाको बर्खिलाप गर्ने अर्थ मन्त्रालयका कर्मचारीमाथि राजश्वका दर हेरफेर गर्ने मतियारका रुपमा कारबाही हुनुपर्दछ । सीसीटीभी जडान तथा सञ्चालनसम्बन्धी कार्यविधि २०७२का अनुसार सीसीटीभीबाट खिचेका दृश्यहरू कम्तीमा ३ (तीन) महिनासम्म सुरक्षित रहने गरी राख्नुपर्ने प्रावधान छ। भट्टराईले थपे, अनाधिकृत व्यक्तिहरुमार्फत अर्थमन्त्रीले सेटिङमा करका दर हेरफेर गरेको प्रमाणित भएको स्पष्ट हुन्छ। अर्थमन्त्रीले राजीनामा गर्नुपर्ने कुराको थप पुष्टि भएको छ। अब अर्थमन्त्रीमाथि नीतिगत भ्रष्टाचारमा अख्तियारले छानबीन गरी मुद्दा चलाउनुपर्छ। अर्थमन्त्री शर्माले असार १४ गते राति पूर्वनायबसुब्बा रघुनाथ घिमिरेसहित खेताला विज्ञराखेर बजेटमा चलखेल गरेको घटनाको खुलासा ३० जेठमा अन्नपूर्ण पोस्ट्ले गरेको थियो। जबकि करका दर र दायरा परिवर्तन गर्दा अर्थमन्त्रीका सल्लाहकारलाई पनि राख्न पाइँदैन। तर, उक्त परिपाटी लत्याउँदै पूर्वनासु घिमिरेलाई राखेर केही व्यापारिक घरानालाई फाइदा र केहीलाई बेफाइदा हुने गरी चलखेल भएको थियो। त्यसबारे अन्नपूर्ण पोस्ट्ले मध्यराति बजेटमा जब चुकुल लाग्यो शीर्षक समाचार प्रकाशन गरेपछि मन्त्री शर्माको चर्को विरोध त भयो नै। तत्काल सीसीटीभी हेर्न पाउनुपर्ने माग संसद्मै उठ्यो। तर, अर्थमन्त्रीले त्यसलाई टार्दै आए। समाचार छापिएको भोलिपल्ट जेठ ३१ मा प्रमुख प्रतिपक्षी एमालेले संसद् अवरुद्ध गर्यो। प्रमुख सचेतक विशाल भट्टराईले सीसीटीभी फुटेज सार्वजनिक गर्नुपर्ने र संसदीय समिति बनाउनुपर्ने कडा माग राखे। नेता योगेश भट्टराईले पनि विशेष समय लिएर कडा मन्तव्य दिए। एमालेले यसबारे अर्थमन्त्रीको जवाफ मात्र मागेन, राजीनामासमेत माग्यो। अन्ततः संसद्को कारबाही अघि बढ्न सकेन। उपभोक्ता हित संरक्षण मञ्चका तर्फबाट सचिव जयप्रसाद पौडेलले सार्वजनिक सरोकारको विषय भन्दै असार १४ गते मन्त्रालयमा सूचना माग गरेका थिए। अर्थमन्त्री शर्माले अघिल्लो सरकारले अध्यादेशमार्फत ल्याएको बजेट प्रतिस्थापन गरेको र आगामी आर्थिक वर्षको बजेट ल्याएको अघिल्लो रातको फुटेजको प्रतिलिपि माग पौडेलले गरेका थिए। राज्यका कामकारबाहीलाई लोकतान्त्रिक पद्धतिअनुरूप खुला र पारदर्शी बनाई नागरिकप्रति जवाफदेही र जिम्मेवार बनाउन सूचनाको हकसम्बन्धी ऐन, २०६४ को प्रयोग गर्दै सूचना माग गर्न पाइने कानुनी व्यवस्था छ। मन्त्रालयले त्यसको जवाफ आइतबार मञ्चलाई दिएको हो। शाखा अधिकृत धनकुमार राईले हस्ताक्षर गरेको पत्रमा लेखिएको छ, मन्त्रालयमा जडान भएको सीसीटीभीको क्षमता र जडान भएको क्यामेराको आधारमा बढीमा १३ दिनसम्मको मात्र सीसीटीभी फुटेज अभिलेखमा रहने र तत्पश्चात् पहिलेको अभिलेख क्रमशः मेटिँदै जाने भनी लेखी आएको हुँदा सोही व्यवहोरा सूचना तथा जानकारी गराइएको आदेशानुसार अनुरोध गर्दछु। मन्त्रालयको प्रशासन महाशाखाले असार १७ गते यसबारे योजना अनुगमन तथा मूल्यांकन महाशाखालाई पत्र पठाएको जनाइएको छ।"
मदन भण्डारी विज्ञान तथा प्रविधि विश्वविद्यालय विधेयक २०७६ पारित,"काठमाडौं : प्रतिनिधि सभाबाट मदनभण्डारी विज्ञान तथा प्रविधि विश्वविद्यालय विधेयक २०७६ पारित भएको छ । योसँगै मदन भण्डारीको नाममा स्थापना हुन लागेको प्रविधि विश्वविद्यालयले मानविकी, व्यवस्थापन र कानुन लगायतका संकाय पढाउन नपाउने भएको छ । संसदमा शिक्षा विज्ञान तथा प्रविधिमन्त्री देवेन्द्र पौडेलले मदनभण्डारी विज्ञान तथा प्रविधि विश्वविद्यालय विधेयक २०७६ पारित गरियोस् भन्ने प्रस्ताव पेश गरेका थिए । विधेयक पारित भएसँगै विश्वविद्यालयको नाम मदन भण्डारी यूनिभर्सिटी रहनेछ । विश्वविद्यालयको केन्द्रीय कार्यालय काठमाडौं उपत्यका वा आसपासका उपयुक्त स्थानमा रहनेछ । विश्वविद्यालयमा संरक्षक समिति, प्राज्ञिक परिषद्, कार्यकारी परिषद्को व्यवस्था गरिएको छ । विश्वविद्यालयको कार्यकारी प्रमुखको हैसियतमा कार्यसम्पादन गर्न विश्वविद्यालयमा एकजना अध्यक्ष रहने व्यवस्था गरिएको छ । मदन भण्डारी विज्ञान तथा प्रविधि विश्वविद्यालय सम्बन्धमा व्यवस्था गर्न बनेको विधेयक २०७६ मा गैरनागरिक व्यक्ति पनि विश्वविद्यालयको पदाधिकारीमा नियुक्त हुने उल्लेख छ । विधेयकमा विदेशी नागरिक वा गैर आवासीय नेपाली नागरिकलाई नियुक्ति वा मनोनयन गर्न सकिने व्यवस्था छ ।"
दुबईबाट आएको नाबालकको कपडाको बटन नै सुनको पाइएपछि,"काठमाडौं : त्रिभुवन विमानस्थल भन्सार कार्यालयले नाबालकको कपडाको बटनभित्र लुकाएर ल्याइएको सुनसहित एक यात्रुलाई नियन्त्रणमा लिएको छ। सोमबार बिहान करिब ११ बजे दुबईबाट काठमाडौं आएका सुमन दमाईको लगेज जाँच गर्ने क्रममा नाबालकले लगाउने सिङ्गल पिस पोशाक ५ थानको टाँक (स्टिल बटन) भित्र लुकाईछिपाई राखिएको ६० वटा सुनका रिङ फेला परेको हो। सुनको तौल करिब १२५ ग्राम रहेको छ। फेला पारेको सुन स्टील बटनको भित्री भागमा फिट गरि राखिएको र झट्ट हेर्दा फलामको टुक्राजस्तै देखिने किसिमको रहेको छ। सुनसहित दमाईलाई नियन्त्रणमा लिई थप अनुसन्धान अगाडि बढाइएको भन्सार कार्यालयले जनाएको छ। प्रारम्भिक अनुसन्धानमा पक्राउ परेका दमाईले आफू भिजिट भिषामा दुबई गएको र काम गर्ने अवसर नपाएर नेपाल फर्कने क्रममा दुबई एयरपोर्टमा अपरिचित व्यक्तिले आफन्तको बच्चाको लागि उपहारको रूपमा उक्त पोशाकहरू नेपालसम्म पुर्याईदिन अनुरोध गरेको हुँदा ल्याइदिएको बताएका छन्। सामान्यतया एउटा धातुभित्र अर्को धातु लुकाईछिपाई ल्याउँदा पहिचान गर्न कठिन हुन्छ भनेर नै योजनावद्ध ढङ्गबाट बटनभित्र सुनलाई फिट गरि पठाइएको हुनसक्ने भन्सार कार्यालयले अनुमान गरेको छ। सुन तस्करीमा नियन्त्रमा रहेका यात्रु सुमनको संलग्नता छ वा अन्य कुनै व्यक्तिको पनि भन्ने कुरा थप अनुसन्धानबाट खुल्ने कार्यालयले जनाएको छ। भन्सार कार्यालयले अपरिचित व्यक्तिको सामानभित्र लुकाईछिपाई सुन, चाँदी वा अन्य अवैध वस्तु राखेको छ वा छैन सुनिश्चित नभएसम्म नल्याउन अनुरोध गरेको छ। सुनको अवैध तस्कर गर्ने समूह वा व्यक्तिले नयाँ तरिका अपनाउने क्रम जारी रहेपछि भन्सार कार्यालयले पनि आयात हुने मालवस्तुको निरीक्षण गर्ने शैली तथा रणनीतिलाई परिस्कृत गर्नुको साथै कर्मचारीको प्राविधिक क्षमतालाई पनि विस्तार गर्दै गइरहेको जनाइएको छ।"
प्रदर्शनकारी र प्रहरीबीच झडप हुँदा १४ घाइते,"बाजुरा : अछामको पञ्चदेवल विनायक४ का १५ वर्षीय विनोद शाहीको मुत्यु प्रकरणलाई लिएर पीडित पक्ष र प्रहरीबीच झडप भएको छ। छडपमा परी जिल्ला प्रहरी कार्यालयका १४ जना प्रहरी घाइते भएका छन्। विनोदको न्यायका लागि सदरमुकाम मङ्गलसेनमा सोमबार प्रर्दशन भएको हो। प्रर्दशनकारीहरूले सरकारी वकिल कार्यालय र जिल्ला अदालत अछाममा ढुङ्गामुढा गर्दा १४ प्रहरी घाइते भएको जिप्रका सूचना अधिकारी प्रहरी निरीक्षक कैलाश विष्टले जानकारी दिए। प्रदर्शनकारीलाई नियन्त्रणमा लिन खोज्दा घाइते भएका प्रहरीमध्ये ६ जनाको हात, खुट्टा, घुँडा र टाउकोमा गम्भीर चोट लागेको प्रहरीले जनाएको छ। घाइते हुनेमा प्रहरी धर्मबहादुर रोकाया, इन्द्रबहादुर थापा, बीजित चदारा, निर्मला ऐर, झलनाथ शर्मा र प्रेमबहादुर धामीको हात खुट्टा, टाउको र घुँडाको हड्डी भाँचिएको प्रहरी निरीक्षक विष्टको भनाइ छ। सोमबार सरकारी वकिल कार्यालयबाट जिल्ला अदालतमा फाइल पेस गर्न जाने बेला प्रर्दशनकारीले वकिल कार्यालय र जिल्ला अदालतमा ढुङ्गा प्रहार गर्दा स्थिति नियन्त्रणमा लिन खोज्दा प्रहरी घाइते भएका हुन्। सरकारी वकिल कार्यालय जिल्ला अदालतमा भएको ढुङ्गा प्रहार गर्ने प्रर्दनकारीलाई नियन्त्रणमा लिन प्रहरील २४ सेल अश्रुग्याससमेत प्रहार गरेको प्रहरी निरीक्षक विष्टले बताए। गत वैशाख १७ गते बेपत्ता भएका विनोद २० गते मृत अवस्थामा भेटिएका थिए। शाहीको मृत्यु घटनामा अनुसन्धानका लागि प्रहरीलाई सहयोग गर्ने भन्दै आरोपित पञ्चदेवल नगरपालिकाकी प्रमुख अम्बिका चलाउने शनिबार प्रहरी कार्यालयमा उपस्थित भएकी थिइन्। अहिले प्रमुख चलाउनेलगायतको बयानका क्रम जारी रहेको प्रहरीले जनाएको छ। उक्त मुद्दामा प्रहरीले यसअघि नै पाँच जनालाई पक्राउ गरिसकेको थियो। आइतबार चलाउनेसहित सात जनालाई अदालतबाट दुई दिनको म्याद थप गरी हिरासतमा राखेको छ। जिल्ला प्रहरीमा किटानी मुद्दा दायर भएका सात जनाको पनि खोजी कार्य जारी रहेको जिप्रकाका प्रहरी नायब उपरीक्षक नारायण डाँगीले बताए। गत जेठ २६ गते शाहीका परिवार र आफन्तले नवनिर्वाचित प्रमुख चलाउनेसहित १३ जनाविरुद्ध किटानी जाहेरी दिएको बताइएको छ।  रासस"
भैरहवालाई फूलैफूलको सहर बनाउने अभियान सुरु,"भैरहवा : रुपन्देहीको सिद्धार्थनगर नगरपालिका (भैरहवा)लाई फूलैफूलको सहर बनाउनका लागि वृक्षारोपण अभियान थालिएको छ। सोमबार नगरपालिकाका प्रमुख ईस्तियाक अहमद खानले बेलहियामा वृक्ष रोपण गरेर अभियानको सुरुवात गरेका हुन्। मुलुकमा पैदलमार्ग हुदै सबैभन्दा बढी पर्यटक भित्रिने नाका बेलहिया भएकोले अभियान थालनी नाकाबाटै गरिएको नगर प्रमुख खानले बताए। उनले नगरलाई सफा, हरियाली र वातावरण मैत्री लगायत बनाउने उद्देश्यले वृक्षारोपणको अभियान थालिएको जनाए। खान नगर प्रमुख पदमा निर्वाचित भएपछि उनले आफुले पाएको मतबराबर वृक्षारोपण गर्ने घोषणा गरेका थिए । उनले ९ हजार एक सय ३४ मत प्राप्त गरि विजयी भएका थिए । अभियान अन्तर्गत प्रथम चरणमा निर्वाचनमा प्राप्त मत बराबर वृक्षरोपण गर्छौँ, नगर प्रमुख खानले भने, त्यसपछि नगर क्षेत्रमा क्रमशः ३२ हजार र ७४ हजार वृक्षरोपण गर्ने हाम्रो योजना छ। उनले वृक्षरोपण गर्ने अभियान निरन्तर चल्ने नगर क्षेत्रका खाली जग्गाभर विरुवा लगाइने जानकारी दिए। जब सम्म भैरहवालाई हराभरा र फुलको सहरको रुपमा स्थापित गर्न सक्दैनौ तब सम्म यो अभियान जारी रहन्छ उनले भने। उनले नगरलाई क्लिन, ग्रिन र ईको फ्रेन्डली सिटी बनाउने निर्वाचन अघि प्रतिवद्धता व्यक्त गरेका थिए । सोही अनुरुप वृक्षारोपण अभियानको सुरुवात गरिएको उनले बताए। चुनावी अभियानको क्रममा नगरलाई क्लिन, ग्रिन र ईको फ्रेन्डली सिटी बनाउने नगरवासीसगँ बाचा गरेको थिए, सोही अनुरुप यी सबै कामहरु गरिरहेको छु उनले भने, तर योजना सफल बनाउनका लागि नगरवासीहरुको साथ र सहयोग पनि आवश्यक छ। नगरपालिकाले सुरुवात गरेको वृक्षारोपण अभियान स्वागत योग्द कदम रहेको तर रोपण गरेको वृक्षको संरक्षण निकै आवश्यक रहेकोले संरक्षणका लागि नगरपालिकाका साथै नगरवासीले पनि महत्वपूर्ण भुमिका खेल्नुपर्ने सिद्धार्थनगर नगरपालिकाका राजु गुरुङले बताए। नगर क्षेत्रमा पर्ने सिद्धार्थ राजमार्ग, बैंक रोड, नारायण पथ, मिलन चोक, बेलहिया, देवकोटा चोक, बुद्ध चोक लगायतका क्षेत्रलाई हरियाली बनाउने नगरपालिकाको योजना छ। जस अन्र्तगत नगरपालिकाले आन्तिरक गृहकार्य गरिरहेको छ। नगर प्रमुख खानका अनुसार राजमार्गको दुवै किनार र बीच भाग (डिभाइडर) तथा बजार क्षेत्रको सडकको दुवै किनारमा फुलरुखका विरुवाहरु लगाइने छ। सौन्दर्यकरण साथै स्वास्थ्यलाई फाइदा हुने खालका विरुवाहरु समेत लगाइने छन्। गौतमबुद्घको जन्मस्थल लुम्बिनीको प्रवेशद्वार रहेको सिद्धार्थनगर हुदै हजारौँ पर्यटक लुम्बिनी जाने गर्छन्। हरियाली लगायतका योजनाहरु सम्पन्न पश्चात् नगरमा आउने आन्तरिक वा बाह्य पर्यटकहरुमा वृद्धि र बसाई लम्बिनेमा नगरपालिकाले विश्वास लिएको छ। सिद्धार्थनगर नगरपालिकाको उपप्रमुख उमा अधिकारीले रोपिएका विरुवाहरुको व्यवस्थापनमा नगरपालिकाले ध्यान दिने बताइन्। उनले नगरवासीहरुको सहकार्यमा विरुवाहरुलाई संरक्षण गरिने बताइन्। साझ बिहान नगरपालिकाले पानी हाल्नेछ, उनले भनिन्, विरुवाको संरक्षणका लागि कर्मचारीहरु खटिनेछन् र संरक्षणका लागि सम्बन्धित स्थानको स्थानीयलाई पनि आग्रह गरेका छौं।' उनले स्वच्छ र हराभराले नगरवासीलाई धेरै राहत हुने र आउने आन्तिक तथा बाह्य पर्यटकहरु बसाई पनि लम्बिने विश्वास लिइएको उनले बताइन्। नगरपालिकाले निति नै बनाएर अभियानको सुरुवात गरेको सिद्धार्थनगर नगरपालिकाका प्रमुख प्रशासकिय अधिकृत तुल्सीराम मरासीनीले बताए। ११औं नगरसभाले नगरलाई सफा, हरियाली र वातावरण मैत्री बनाउने भन्दै निर्णय गरेको र सोही निर्णय अनुसार अभियान सुरु गरिएको उनको भनाइ छ। उनले वृक्षारोपण गरेर मात्र नभई त्यसको संरक्षण पनि गरिने बताए। जसका लागि नगरपालिकाबाट विशेष औजार सहित कर्मचारी समेत खटाईने उनको भनाइ छ। प्रथम चरणको वृक्षारोपण अभियानअन्तर्गत सोमबार तीन प्रजाति विरेन्द्र फुल, कपुर र राजवृक्षका ३ सय ५० वटा बिरुवा नगर क्षेत्रमा रोपिएको नगरपालिकाका योजना प्रमुख जीवन अर्यालले बताए। उनले सुरुवात तीन प्रजातिका विरुवाबाट भएपनि क्रमशः अन्य प्रजातिका विरुवाहरु समेत लगाइने बताए।"
केएमसीमा कर्मचारीको शंकास्पद मृत्यु,"काठमाडौं : काठमाडौंको बुद्धनगरस्थित केएमसी स्कुल प्रांगण आइतबार दिनभर तनावपूर्ण रह्यो। शनिबार साझ ७ बजेतिर स्कुलकै होस्टलमा काम गर्ने रमा रायमाझी झुण्डिएको अवस्थामा मृत भेटिइन। रायमाझी काभ्रे तेमाल गाउँपालिका ८ घर भई हाल केएमसी स्कुलमा क्यान्टिनमा कार्यरत थिइन। स्कुलभित्रै कर्मचारीको मृत्यु भएपछि आफन्तले दिनभर स्कुल परिसर घेराउ गरे। आक्रोसित समूहले स्कुल तोडफोड गरेको छ। ढुंगा प्रहारबाट स्कुलको डिजिटल बोर्डमा क्षति पुगेको छ। स्थिति नियन्त्रण गर्न जिल्ला प्रहरी परिसर काठमाडांैको अगुवाइमा प्रहरी परिचालन भयो। परिसरका प्रवक्ता दिनेशराज मैनालीका अनुसार मृतक रायमाझीको मृत्यु शंकास्पद भएको भन्दै आफन्तले प्रदर्शन गरेका हुन। घटनास्थलमा प्रहरीलाई समेत प्रवेश गर्न दिएनन। मैनालीले भने, घटनाको अनुसन्धान गर्न र पीडितले न्याय पाउन अनुसन्धान हुनुपर्यो। अनुसन्धानै गर्न नदिएपछि कसरी न्याय पाइन्छ ? स्कुलमा घटना भएदेखि नै प्रहरी तैनाथ छ। शनिबार राति नै त्रिवि शिक्षण अस्पताल महाराजगन्जका फरेन्सिक विशेषज्ञ गोपाल चौधरीसहितको टोली पनि स्कुलमा पुगेको थियो। तर, आफन्तले शव निकाल्न दिएनन। मृतकका आफन्तहरूले आइतबार पनि लामो समयसम्म शव उठाउन दिएनन। मृतकका मामा समीर केसीले रमाको आत्महत्या नभई हत्या भएको बताए। होस्टलको बेडमा खुट्टा टेकेको छ। खुट्टा खुम्चिएको छ। खुट्टा टेकेर पनि कोही मर्छ ? शरीरको पछाडिको भागको लुगा सरेको छ। स्कुल प्रशासनले मृतकका आफन्तलाई खबर गर्नुपर्नेमा प्रहरीलाई मात्रै खबर गरेको थियो, उनले भने, धेरै प्रहरी बोलाएर आफन्तलाई धम्काउन खोज्ने, मेरो भान्जी मार्ने अपराधीलाई स्कुलले नै ढाकछोप गर्ने ? उचित क्षतिपर्ति र घटनाको सत्यतथ्य छानबिन हुनुपर्ने केसीको माग छ। प्रहरीको अनुसन्धानमै शंका छ हामीलाई, उनले भने। मृतकका आफन्त र राष्ट्रिय मानवअधिकार आयोगका प्रतिनिधि, विद्यालय व्यवस्थापन समिति, प्रहरी प्रतिनिधिबीच आइतबार छलफल चलेको थियो।"
स्याङ्जामा १० करोड बढी वार्षिक कारोवार गर्ने २२ व्यवसायी,"स्याङ्जा : कर प्रणालीलाई क्रमश : डिजिटल प्रणालीमा रुपान्तर गर्ने उद्देश्यले सरकारले अबको १० दिनपछि वार्षिक १० करोड बराबरको कारोवार गर्ने व्यवसायीहरु अनिवार्य अनलाइन बिलिङ्मा जार्नुपर्ने भएको छ। आर्थिक वर्षको सुरुदेखि नै विद्युतीय माध्यमबाट बीजक जारी गर्नुपर्ने भएको हो। तर, सो भन्दा कम कारोवार गर्ने व्यवसायीलाई भने स्वेच्छिक छ। स्याङ्जाका केही व्यवसायीले भने यसअघि पनि अनलाइन बिलिङ गर्दै आएको जनाएका छन्। स्याङ्जामा वार्षिक १० करोडभन्दा माथिको कारोवार गर्ने २२ जना व्यवसायी छन्। उनीहरुबाट वार्षिक २ अर्ब ७४ करोड १६ लाख रुपैयाँ बराबरको आर्थिक कारोवार हुने गरेको उद्योग वाणिज्य संघ स्याङ्जाका अध्यक्ष रविन्द्रमान श्रेष्ठले जानकारी दिए। सो रकम भ्याट बाहेकको रहेको उनले बताए। यहाँ ठुल्ठूला उद्योग व्यवसाय , कल कारखाना छैनन्। वार्षिक १० करोड कारोबार गर्नेहरुमा पेट्रोल पम्प, वितरक, निर्माण व्यवसायी, मोटर पार्टस सप्लायर्स र हार्डवेयर व्यापारी हुन्। तर, ५ करोड सम्मका कारोवारी भने ६० देखि ७० जना रहेको बताइएको छ। अनलाइन बिलिङले कर तथा लेखा प्रणालीलाई पारदर्शी, व्यवस्थित, विश्वसनीय बनाउनुका साथै काममा सहजता र कर सहभागिता लागत कम लाग्ने संघका पूर्व अध्यक्ष नवराज सुवेदीले बताए। उनेले भने, करोडौंको कारोवार गर्ने व्यवसायी अब प्रविधिमैत्री बन्नैपर्छ। प्रविधिको उपयोगले व्यवसायीलाई हित गर्ने र प्रविधि उपयोगका बारेमा जानकार रहनु आजको आवश्यकता हो। व्यवसायीलाई अनलाईन विलिङ्मा जानु पर्ने भएपछि स्याङ्जा जिल्ला उद्योग वाणिज्य संघले जिल्लामा वार्षिक १० करोड भन्दा बढी कारोवार गर्ने व्यवसायीलाई प्रशिक्षण दिएको छ। संघको र करदाता सेवा कार्यालयको समन्वयमा विद्युतीय माध्यमबाट बीजक जारी गर्ने व्यवस्थाका बारेमा व्यवसायीलाई जानकारी गराइएको छ। करदाता कार्यालय प्रमुख शोभाकान्त पंगेनीले आउने आर्थिक वर्षदेखि वार्षिक १० करोडभन्दा माथिका कारोबार गर्ने व्यवसायीले अनिवार्य अनलाइन विलिङ् गर्नुपर्ने भएकाले सबै व्यवसायीले राज्यका नीति बमोजिम काम गर्न आग्रह गरे। अनलाइन बिलिङ्ले व्यवसायमा पारदर्शिता हुने भएकाले यस्ता नीति अवलम्बन गरिएको उनको भनाइ छ । विद्युत्तीय उपकरणबाट सामान खरिद र बिक्रीसम्बन्धी कारोबार गर्नेगरी नीतिगत व्यवस्था र यसका प्रक्रियाका बारेमा प्रमुख पंगेनीको भनाइ छ। उनले विद्युतीय माध्यमबाट बीजक जारी गर्ने व्यवस्थाका बारेमा कार्यपत्र प्रस्तुत गरेर विधि, पक्रियाका बारेमा जानकारी गराए। कार्यक्रममा व्यवसायी मित्रबन्धु पोखरेल, रविन केसीलगायतले व्यवसायीले तत्काल सफ्टवेयर निर्माण गरी काम गर्दा आउने समस्या एवं सुझाव दिए। स्याङजा जिल्लालगायत भीरकोट र गल्याङ् नगर उद्योग वाणिज्य संघ लगायत १० करोडभन्दा माथि कारोवार गर्ने स्याङ्जाका व्यवसायीहरुको सहभागिता थियो।"
"महिलामाथि सामूहिक कुटपिट, फुत्किएर वडाध्यक्षको घर पुगेपछि बच्यो ज्यान","विराटनगर : मोरङको कटहरी गाउँपालिका४ नयाँ बजारकी एक महिलाले वर्षौदेखि पारिवारिक हिंसा भोगिरहेको घटना बाहिरिएको छ । शनिबार राति ३३ वर्षीया सरीता सहनीमाथि सामूहिक कुटपिट गरिएको घटना अनुसन्धानका क्रममा उनले भोग्दै आएको हिंसा र यातनाको विषय बाहिर आएको हो । आक्रमणबाट उनको शरीरका विभिन्न भाग चोट लागेको छ । शरीरभरि नील डाम छ । सुन्निएर दुवै हात राम्ररी चलाउन हुँदैन । प्रहरीका अनुसार कुटपिटमा संलग्नले शरीरको कपडा पनि च्यातिदिएका थिए । प्रहरीको प्रारम्भिक अनुसन्धानबाट आफ्नै पति मनिष, देवर अनिष र ससुरा जयनारायण सहनीले सरीतामाथि सामूहिक रूपमा कुटपिट गरेको खुलेको छ । सासू फुलियादेवी सहनीले हात समातिदिएपछि अरुले लात्ता तथा मुक्काले प्रहार गरेको सरीताले सुनाइन् । महिलामाथि आक्रमण गर्ने पति मनिष र देवर अनिषलाई प्रहरीले पक्राउ गरिसकेको छ । परिवारका सबै मिलेर नियन्त्रणमा लिँदै कुटपिट गर्न थाले पनि फुत्किन सफल भएकी उनी हारगुहार गर्दै राति ११ बजेतिर वडाध्यक्ष जीवनेश्वर यादवको घरमा पुगेकी थिइन् । पछ्याउँदै गएका मनिषले वडाध्यक्षको घरमा पुगेर पनि लात्ता र मुक्का प्रहार गरे । परिवारका सदस्यबाट आक्रमण हुन थालेपछि मेरो घरमा आइपुगेर ज्यान बचाइदिन महिलाले हारगुहार गरिन् । मदिराको नसामा रहेका पति (मनिष)ले पछ्याउँदै आएर मेरै अगाडिसमेत कुटपिट गरे, वडाध्यक्ष यादवले भने, सम्झाउँदा पनि कुट्न छाडेनन् । ज्यान जाने अवस्था देखेपछि मैले नै प्रहरी बोलाएर जिम्मा लगाइदिएको हुँ । उनका अनुसार सरीतालाई मार्ने नियतले कुटपिट गरेको देखिन्छ । महिलाले परिवारका सदस्यबाट वर्षौदेखि हिंसा भोगिरहेको वडाध्यक्ष यादवले बताए । उनले भने, बारम्बार यातना दिने र कुटपिट गर्ने काम भइरहेको रहेछ । उनीहरुबीचको पारिवारिक विवादको विषय मलाई थाहा भएन, उनले भने, तर एक जना अवला नारीमाथि परिवारभित्रबाटै वर्षौदेखि ठूलो हिंसा भइरहेको पाइयो । वर्षौदेखि मैले कुटपिट, आक्रमण, यातना र हिंसा सहेर बाँच्नु परिरहेको छ । प्रहरीले पटकपटक पक्रेर थुन्यो पनि । पति हुन्, सुध्रिन्छन् होला भनेर छुटाएर लैजान्थेँ । तर सुध्रिएनन् । उल्टै यातना दिने क्रम बढ्यो, उनले भनिन्, अब त परिवारै धुरिएर कुटपिट गर्न थाले । मैले वर्षौदेखि चरम हिंसा भोगिरहेकी छु । ज्यान जाने अवस्था बनेपछि प्रहरीको शरणमा आइपुगें । कुट्नेलाई कारबाही गरेर प्रहरीले न्याय दिन्छभन्ने आशा छ । सरिताको माइती विराटनगर महानगरपालिका८ मा पर्छ । १४ वर्षअघि मनिषसँग उनको मागी बिहे भएको हो। मनिष र सरीताका तीन सन्तानमध्ये १२ र ९ वर्षका दुई छोरी र ५ वर्षका एक छोरा छन् । जेठी छोरी शारीरिक रूपमा अपांगता छिन् । जन्मजात अपांगता रहेकी उनको दुवै हातको कुइनामुनिको भाग र दुवै खुट्टाको गोलीगाँठादेखि मुनिको भाग नै छैन । जेठी छोरी आपांग जन्मिएपछि आफूले यातना र हिंसा भोगिरहेको गुनासो सरीताको छ । यो छोरी जन्मिएपछि बारम्बार कुटपिट गर्ने र यातना दिने काम भइरहेको छ । यही छोरीलाई लिएर घरबाट निस्किएर गइहाल भन्छन्, आँसुका धारा बगाउँदै सरीताले भनिन्, अहिले सबै मिली नियन्त्रणमा लिएर मार्ने हिसाबले आक्रमण गरेका थिए । फुत्किएर जसोतसो भाग्दै वडाध्यक्षको घरसम्म पुग्न सफल हुँदा ज्यान बच्यो । कुटाइको पीडा बोकेर उनी न्याय माग्दै आइतबार विराटनगरस्थित जिल्ला प्रहरी कार्यालयमा आइपुगिन् । साथमा तीनै जना सन्तान पनि ल्याएकी थिइन् । छोराछोरीले पनि आमामाथि कुटपिट भएको सुनाए । घटना बारम्बार दोहोरिरहेको बताए । कुटाइका कारण विक्षिप्त अवस्थामा रहेकी सरीताले घटना र आफ्नो पीडा सुनाउँदा आँसुका धारा बगिरहे । पीडा पोख्दा बोली अड्किएर बेलाबेला भक्कानिन्थिन् । वर्षौदेखि मैले कुटपिट, आक्रमण, यातना र हिंसा सहेर बाँच्नु परिरहेको छ । प्रहरीले पटकपटक पक्रेर थुन्यो पनि । पति हुन्, सुध्रिन्छन् होला भनेर छुटाएर लैजान्थेँ । तर सुध्रिएनन् । उल्टै यातना दिने क्रम बढ्यो, उनले भनिन्, अब त परिवारै धुरिएर कुटपिट गर्न थाले । मैले वर्षौदेखि चरम हिंसा भोगिरहेकी छु । ज्यान जाने अवस्था बनेपछि प्रहरीको शरणमा आइपुगें । कुट्नेलाई कारबाही गरेर प्रहरीले न्याय दिन्छभन्ने आशा छ । गत असोजमा समेत पतिको कुटाइबाट सरीता घाइते भएकी थिइन् । विराटनगरको कोसी अस्पतालमा भर्ना गरेर दुई दिनसम्म उपचार गराउनु परेको आफन्तले बताए । सबै बच्चा जन्मदा र पाठेघरको पनि शल्यक्रिया गरेकाले आफू शारीरिक रूपमा कमजोर रहेको सरीताले सुनाइन् । सबैपटक बच्चा जन्माउन नसकेर अप्रेशन गर्नुपर्यो । पाठेघरको पनि अप्रेशन गरिएको छ, उनले भनिन्, निक्कै कमजोर अवस्थामा रहेकी ममाथि बारम्बार आक्रमण र कुटपिट हुन्छ । १० दिनअघि पनि पतिले मरणासन्न हुने गरी कुटे । कुटाइका कारण शरीर थिलतिलो हुँदा पीडा सहन नसकेर आफू राम्ररी हिँडडुल गर्न र बोल्न पनि सक्ने अवस्था नभएको उनको गुनासो छ । हात राम्ररी चल्दैन । छात्ती दुखेर मर्ने बेला भयो, उनले भनिन्, कुटपिट गरेर शरीरमा लगाएका कपडा च्यातिदिए । तीन तोलाको सुनको सिक्री र मंगलसुत्र पनि खोसेर लगे । सरीता नयाँ बजारमै रहेको भगवती आधारभूत विद्यालयको सहायकका रूपमा कार्यरत छिन् । केही पनि काम नगर्ने पति मनिषले भने सधैँ रक्सी खाएर कुटपिट गर्छन्, उनले भनिन्, परिवारका सदस्यलाई समेत उक्साएर मलाई आक्रमण गर्न लगाउँछन् । महिलालाई कुटपिट गर्नेलाई नियन्त्रणमा लिएर घटनाको अनुसन्धान सुरु गरिएको मोरङ प्रहरीका प्रवक्ता डीएसपी दीपक श्रेष्ठले बताए । दोषीलाई कानुनी कारबाही हुन्छ । पीडितको घाउजाँचको प्रक्रिया अघि बढाइएको छ, उनले भने, घटना हेर्दा परिवारबाट महिला निक्कै पीडित भएको देखिन्छ । न्याय दिलाउने काम प्रहरीले गर्छ । घटनाका बेला कुटपिटमा संलग्नले मापसे (मादक पदार्थ सेवन) गरेको स्वास्थ्य परीक्षण रिपोर्टबाट पुष्टि भएको डीएसपी भनाइ छ ।"
"लेबनान, सिरिया र अमेरिकाको भ्रमण सकेर प्रधानसेनापति शर्मा स्वदेश फिर्ता","काठमाडौं : प्रधानसेनापति प्रभुराम शर्मा स्वदेश फिर्ता भएका छन्। द्वन्दग्रस्त क्षेत्रमा शान्ति स्थापनार्थ तैनाथ फौजको हौसला अभिवृद्धि गर्न तथा यूएन मिसनहरुको विविध पक्षहरु एवं भावी योजनाका बारेमा जानकारी हासिल गर्न प्रधानसेनापति शर्मा लेबनान, सिरिया र अमेरिकाको भ्रमणमा गएका थिए। असार ४ गतेदेखि भ्रमण सुरु गरेका शर्माले ८ गतेसम्म लेवनान, ९ गतेसम्म सिरियाको भ्रमण गरेका थिए। असार १३ गतेदेखि १७ गतेसम्म अमेरिकाको औपचारिक भ्रमण सम्पन्न गरेर प्रधानसेनापति शर्मा तथा भ्रमणदलका सदस्यहरु आइतबार स्वदेश फर्किएका हुन्। शर्मालाई बलाधिकृत रथी बालकृष्ण कार्की तथा रक्षा सचिव किरणराज शर्माले त्रिभुवन अन्तर्राष्ट्रिय विमानस्थलको भीआईपी कक्षमा स्वागत गरेका थिए। १३ दिने भ्रमण सकेर स्वदेश फर्केका सेनापति शर्माको सम्मानमा सोमबार जङ्गी अड्डामा नेपाली सेनाको एक टुकडीले सम्मान गारत अर्पण गरेको छ। विभिन्न समयमा हुने गरेका यस किसिमका उच्च स्तरीय भ्रमणले द्वन्द्वग्रस्त मुलुकहरुमा शान्ति स्थापनार्थ खट्टिएका नेपाली शान्ति सैनिकहरुको भूमिका तथा हौसलामा अभिवृद्धि हुनुका साथै यूएन मिसनहरुको गुणात्मक एवं व्यवस्थापकीय पक्षहरु सबल बनाउन तथा भावी योजना तर्जुमा गर्न उल्लेख्य सहयोग पुग्ने जंगी अड्डाको विश्वास छ। मित्रराष्ट्र अमेरिकाको भ्रमणबाट नेपाली सेना र अमेरिकी सेनाबीच विगतदेखि रहँदै आएको आपसी सौहार्दपूर्ण सम्बन्ध सुदृढ हुनुका साथै दुई पक्षीय हित एवं पारस्परिक सम्बन्धलाई सुमधुर बनाउन महत्वपूर्ण सावित हुने विश्वास पनि सेनाले लिएको सैनिक जनसम्पर्क तथा सूचना निर्देशनालयले जनाएको छ।"
रुपन्देहीमा हतियारसहित ३ भारतीय पक्राउ,"रुपन्देही : रुपन्देहीमा पेस्तोलसहित ३ भारतीय नागरिकलाई प्रहरीले नियन्त्रणमा लिएको छ। गएराति ईलाका प्रहरी कार्यालय लुम्बिनी, रुपन्देही कार्यालयबाट खटिएको प्रहरी टोलीले यूपी ५५ एडी ०६४८ नम्बरको भारतीय मोटरसाइकलमा सवार तीन जनालाई हतियारसहित पक्राउ गरेको हो । प्रहरीलाई शंका लागेर पछ्याउँदै जाने क्रममा लुम्बिनी साँस्कृतिक नगरपालिका६ बसपार्कबाट मोटरसाइकल चालक भारतको सिद्दार्थनगरका ३४ वर्षीय चिनक भनिने मेदि हुसेन, पछाडि सवार ५१ वर्षीय अक्बर खान र ५५ वर्षीय आसिक अलिलाई पक्राउ गरेको रुपन्देहीका एसपी रविन्द्र रेग्मीले जानकारी दिए। हुसेनको दाहिने कम्मरपेटिबाट कालो प्लास्टिकको झोलाभित्र एउटा कटुवा पेस्तोल, के एफ नाइन एमएम लेखिएको २ राउण्ड गोली र चक्कु १ थान फेला परेको छ। प्रहरीले पछ्याएको थाहा पाएपछि उनीहरु सवार मोटसाइकल अनियन्त्रित भई गोरुलाई ठक्कर दिँदा बसपार्कमा दुर्घटना भएको थियो । दुर्घटनामा तीनै जना घाइते भएका छन्। उनीहरुको उपचारको लागि मेडिकल कलेज भैरहवा पठाइएको प्रहरीले जनाएको छ । उनीहरुमाथि थप कनेक्सनबारे अनुसन्धान जारी रहेको प्रहरीको भनाई छ।"
"चुनावदेखि झगडा, पछि हत्या","धनगढी अछाम : अछामको पञ्चदेवल विनायक नगरपालिका४ का किशोर विनोद शाही हत्याकाण्डमा संलग्न भएको आरोपमा सोही नगरपालिकाकी मेयर अम्बिका चलाउने पक्राउ परेकी छन्। १७ वर्षका विनोद जेठ २१ गते बिहान १० बजे गाउँ नजिकैको भीरमा मृत फेला परेका थिए। उनको हत्या गरिएको भन्दै परिवारले मेयर चलाउने, वडा४ का निवर्तमान वडाध्यक्ष सज्जन शाही, जिल्ला समन्वय समितिकी उपसंयोजक दानमति शाही, सोही गाउँका शिक्षक तथा मेयरमा नजिक मानिएका नेत्रबहादुर शाही, उनकी श्रीमती द्रोपती शाहीविरुद्ध किटानी जाहेरी दिएका थिए। त्यस्तै, वडा४ का कर्णबहादुर शाही, उनका छोरा राम शाही र बुहारी शान्ति शाही, छोराहरू महेन्द्र शाही र वीरेन्द्र शाही, वडा४ कै पृथ्वी शाही र उनका भाइ अक्कल शाहीसहित १३ जनाविरुद्ध मृतकका दाजु डम्बर शाहीले किटानी दिएका थिए। तर, प्रहरीले किटानी दर्ता गर्न नमानेपछि उनीहरूले हुलाकबाट जाहेरी दिएका हुन्। प्रहरीले अहिलेसम्म मेयर चलाउनेसहित ७ जनालाई पक्राउ गरेको जनाए पनि उनीहरूको नाम भने खुलाएको छैन। अहिले अनुसन्धान जारी छ। अन्तिम चरणमा छौं। नाम भन्न मिल्दैन, अनुसन्धान अधिकृत तोकिएका जिल्ला प्रहरी कार्यालय अछामका प्रहरी निरीक्षक कैलाश विष्टले भने। घटनाको सुरुआत वैशाख ३० गतेको स्थानीय निर्वाचनदेखि भएको हो। मेयरमा निर्वाचित चलाउने नेपाली कांग्रेसकी उम्मेदवार थिइन्। वैशाख ३० गते नेकपा एमाले समर्थक र चलाउने (कांग्रेस) समर्थकबीच झडप भयो। झडपमा कांग्रेस कार्यकर्ताहरूले एमालेका कार्यकर्तालाई कुटे। यसैबीच निर्वाचन सम्पन्न भयो। चलाउनेले मेयर पनि जितिन्। तर, उक्त घटना भने मत्थर भएन। जेठको १७ गते फेरि वडा४ मा कांग्रेस र एमाले कार्यकर्ताबीच झडप भयो। त्यसदिन एमालेका कार्यकर्ताहरूले कांग्रेसका कार्यकर्तालाई कुटे। मेयर चलाउनेले आफ्ना कार्यकर्तालाई कुटेको भन्दै प्रहरीलाई गाउँमै पसेर उनीहरूलाई पक्राउ गर्न निर्देशन दिइन्। त्यतिबेला जिल्ला प्रहरी कार्यालय अछामका प्रमुखमा डीएसपी रविराम थपलिया थिए। थपलिया मेयर चलाउनेका निकट थिए भन्ने पीडितको आरोप छ। चलाउनेले जितेपछि डीएसपी थपलियाले पार्टीसमेत दिएका थिए। सामाजिक सञ्जालमा राखिएका तस्बिरले पनि डीएसपी मेयरमा निकट भएको देखाउँछ, स्थानीय बखत शाहीले भने, सत्ताको दुरुपयोग गर्दै जेठ १८ गते राति थपलियाको नेतृत्वमा प्रहरी गाउँ पसे। उनीहरूले स्थानीयलाई धरपकड गरे। विनोद पनि त्यहीबेला हराएको हो। घटनामा १३ जना आरोपित मेयरसहित ७ जना पक्राउ प्रहरीले जाहेरी दर्ता गर्न नमानेपछि हुलाकबाट पठाइएको थियो किटानी जाहेरी डीएसपी थपलियाको विरोध भएपछि अहिले अछामको प्रहरी प्रमुख परिवर्तन गरिएको छ। ३ दिनअघि मात्रै डीएसपी नारायण डाँगीलाई अछाममा खटाइएको छ। जेठ १८ मा हराएका विनोद २१ गते पञ्चदेवल विनायक नगरपालिकाको वडा३ को पञ्चदेवक क्याम्पस नजिकको खोलामा भेटिए। सडकदेखि ४०५० मिटर तल किरा परेको, शरीरमा घाउ खत भएको अवस्थामा उनको शव फेला पर्यो। पीडितका दाई डम्बर शाही भन्छन्, सत्ताको दुरुपयोग भएर प्रहरी आयो। जितिसकेपछि गाउँको विवाद मिलाउने जिम्मा मेयरको भए पनि उनकै योजनाअनुसार भाइको हत्या भयो। पीडितले दिएको किटानी जाहेरीमा मेयर चलाउने र उनका नजिक मानिएका शिक्षक नेत्र शाहीलाई योजनाकार भनिएको छ। अनुसन्धानमा सीआईबी घटनामा राजनीतिक तरंग आएपछि त्यसको अनुसन्धानका लागि सीआईबीको टोली पनि अछाममा खटिएको छ। सीआईबीका डीएसपी मनोहर भट्टको टोली अनुसन्धानमा खटिएको छ। अझ संघीय प्रहरी इकाइ कार्यालयका प्रहरी वरिष्ठ उपरीक्षक जनकराज पाण्डे नेतृत्वको टोली पनि अछाममा छ। सरकारी वकिलको मिलाउने प्रस्ताव सरकारी वकिलले घटना मिलाउन दबाब दिएको पीडित पक्षको बताएको छ। मृतकका आफन्त बखतबहादुर शाहीले शनिबार मात्रै धनगढीबाट अछाम पुगेका सरकारी वकिल कौसल ढुंगानाले यो घटनामा पक्राउ परेकाहरूलाई छोडेपछि घटना सहज हुने दबाब दिएको बताए। पीडित परिवारलाई वकिलले आफ्नै निवासमा बोलाए। वकिलको कार्यालयबाट मुद्दा अदालत नलैजाउ यसमा सबैले सकारात्मक भूमिका खेल्नुपर्छ भने, सरकारी वकिल ढुंगानाको भनाइ उद्धृत गर्दै शाहीले भने, सरकारी वकिल र मेयर चलाउने एकै गाडीमा शनिबार मात्रै अछाम आएका हुन्। दुई दिनसम्म अछामको यातायात बन्द किशोर मृत अवस्थामा फेला परेसँगै आन्दोलित आफन्तहरूले आइतबार र सोमबार अछाममा यातायात बन्द गरेका छन्। अछामका ५ राजनीतिक दलहरूले विज्ञप्ति निकाल्दै विनोदको हत्या घटनाको निष्पक्ष छानबिनको माग गर्दै बन्दको आयोजना गरेका हुन्। एमाले अछाम जिल्ला कमिटी सचिव भीम रावल, नेकपा माओवादी केन्द्रका आमन्त्रित प्रदेश कमिटी सचिव शिव बोगटी, एकीकृत समाजवादीका जिल्ला कमिटी सचिवालय सदस्य बमबहादुर रावल, राप्रकाका जिल्ला सदस्य दीपक विष्ट र नेपाल कम्युनिस्ट पार्टीका जिल्ला सदस्य लोकेन्द्रबहादुर शाहीले हस्ताक्षर गरी जारी गरिएको विज्ञप्तिमा दुई दिने यातायात बन्दको आयोजना गरिएको हो।"
पुतलीसडकमा आगलागीबाट ९ लाखको धनमाल जलेर नष्ट,"काठमाडौं : काठमाडौंको पुतलीसडकमा आगलागीबाट ९ लाखको धनमाल जलेर नष्ट भएको छ। काठमाडौं महानगरपालिका२८ पुतली सडकस्थित रत्न गोविन्द श्रेष्ठको घरमा ग्यास लिक भई आइतबार बेलुकी आगलागी भएको प्रहरीले जनाएको छ। आगलागीबाट भान्छा कोठा, बैठक कोठा र घर नजिकैको उनकै छोरा जीवन गोविन्द श्रेष्ठको भान्छा कोठा तथा बैठक कोठामासमेत रहेको सामानहरू जलेर करिब ९ लाख रूपैयाँ बराबरको धनमाल नष्ट भएको छ। स्थानीयवासी र दमकलको सहयोगमा आगलागी नियन्त्रणमा लिनुका साथै यस सम्बन्धमा प्रहरीले थप अनुसन्धान गरिरहेको केन्द्रीय प्रहरी समाचार कक्षले जनाएको छ।"
लमजुङमा किटजन्य रोगको उच्च जोखिम,"बेंसीसहर : लमजुङमा किटजन्य रोगहरुको उच्च जोखिम रहेको एक सर्वेक्षणले देखाएको छ । जिल्ला स्वास्थ्य कार्यालय लमजुङले जिल्लाको तीनवटा पालिकामा एकीकृत रुपमा गरेको सर्वेक्षणबाट किटजन्य रोगहरु औलो, हात्तिपाइले, इन्सेफ्लाइटिस र डेंगुको उच्च जोखिम रहेको पाइएको हो । जिल्लाको राइनास, मध्यनेपाल र सुन्दरवजार नगरपालिकामा गरिएको सर्वेक्षणबाट किटजन्य रोगहरु सार्ने जिवाणुहरु प्रसस्त मात्रा भेटिएको स्वास्थ्य कार्यालयका भेक्टर कन्ट्रोल निरीक्षक यम बरालले जानकारी दिए । बरालका अनुसार राइनासमा मलेरिया, औलो रोग सार्ने लामखुट्टे ४० दशमलव ९ प्रतिशत र हात्तिपाइले रोग सार्ने लामखुट्टे संख्या १६ दशमलव ६ प्रतिशत देखिएको छ । यस्तै मध्येनेपाल नगरपालिकामा मलेरिया सार्ने लामखुट्टे ३८ दशमलव ८३ प्रतिशत, हात्तिपाइले सार्ने लामखुट्टे २ दशमलब ५८ प्रतिशत र कालाजार सार्ने लामखुट्टे ९ प्रतिशत भेटिएको छ । यसैगरी सुन्दरबजार नगरपालिकामा कालाजार र हात्तीपाइलेको जोखिम बढी देखिन्छ । यहाँ कालाजार सार्ने लामखुट्टे ३२ दशमलब ६ प्रतिशत, हात्तिपाइले सार्ने लामखुट्टे १२ दशमलब ३ प्रतिशत र मलेरिया सार्ने लामखुट्टे ६ दशमलव ९ प्रतिशत रहेको परिक्षणले देखाएको छ । सर्वेक्षण अनुसार औलो, हात्तिपाइले, इन्सेफ्लाइटिस र डेंगु रोग सार्ने भुसुनाको बासस्थान र संख्या बढी देखिएकाले नै संक्रमणको जोखिम देखिएको हो । यदि यीमध्ये कुन एक रोगको संक्रमित मानिस यस क्षेत्रमा आएमा संक्रमण फैलिन सक्ने जोखिम देखिएको स्वास्थ्य कार्यालयका प्रमुख अमर दवाडीले बताए । सर्वेक्षणका क्रममा सक्रमित लामखुट्टेको टोकाइबाट लाग्ने अन्य रोगहरुको पनि जोखिम देखिएको छ यद्यपि बढी मात्रामा डेंगु, औलो र हात्तीपाइलेको रोग सार्ने लामखुट्टेका जिवाणू भेटिएकाले व्यक्तिगत तथा वातावरणीय सरसफाई विशेष ध्यान दिनुपर्ने स्वास्थ्यकर्मीहरु बताउँछन् । किटजन्य रोगहरुको रोकथाम तथा नियन्त्रणका लागि सचेतनामूलक कार्यक्रमसँगै सम्बन्धित स्थानीय तहहरुले कार्यक्रम तथा बजेट व्यवस्था गरि नियन्त्रणका क्रियाकलाप गर्नुपर्ने सरोकारवालाहरुको जोड छ । रोग सार्ने लामखुट्टेका जिवाणु तथा लार्भा, भेक्टरहरुको वृद्धि विकास हुने स्थानहरु समेत नष्ट गर्नुपर्ने स्वास्थ्य कार्यालयका प्रमुख दवाडीले बताए ।"
