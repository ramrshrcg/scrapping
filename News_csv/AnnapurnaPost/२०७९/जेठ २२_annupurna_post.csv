शीर्षक,विवरण
सूर्योदय कार्यपालिकाको निर्वाचन तनाव मिल्यो,"इलाम : जिल्लाको सूर्योदय नगरपालिकाको नगर कार्यपालिकाको निर्वाचनमा सीसी क्यामराको निगरानीमा मतदान गराएको भन्दै नेपाली कांग्रेसले विरोध जनाएपछि बन्द भएको मतदान साझबाट सुरु भएको छ। नगरपालिकाको सभाहलमा रहेको मतदानस्थलमा रहेको सीसी क्यामेरा खुला राखेर नै मतदान कार्य अघि बढाइएपछि कांग्रेसले पुनः मतदान हुनुपर्ने माग राखेको थियो। निर्वाचन अधिकृत लोकबहादुर हमालले दलहरुको सहमतिपछि मतदान सुरु हुन लागेको बताए। उनले भने, अब मतदान सुरु हुन लागेको छ। कांग्रेसका कार्यकर्ताहरुले हालसम्म हालिएको मतपत्रलाई जलाएर पुनःमतदान हुनुपर्ने माग राखेका थिए। नेपाली कांग्रेस सूर्योदय नगर समितिकी उपसभापति निर्मला अग्रवालले सबै पक्षले मानविय कमजोरीका रुपमा स्वीकार गर्दै मतदानलाई सुरु गर्ने सहमति भएको बताइन्। मतदानस्थलमा नयाँ र पुरानो गरी ५ वटा सीसी क्यामरा रहेका थिए। १४ वडा रहेको सूर्योदयमा नेपाली कांग्रेसका नगर उपप्रमुखसहित ३४ जना जनप्रतिनिधि छन्। नेकपा एसको नगर प्रमुखसहित २० जना र एमालेका १८ जना जनप्रतिनिधि रहेका छन्। सूर्योदयमा कांग्रेस र नेकपा एसबीच गठबन्धन भएको छ।"
उदयपुर बारको अध्यक्षमा निरौला,"उदयपुर : नेपाल बार एशोसियसन उदयपुरको अध्यक्षमा अधिवक्ता मोहनकुमार निरौला निर्विरोध निर्वाचित भएका छन्। संस्थाको आइतबार सम्पन्न २७औ साधरणसभा तथा १५औं अधिवेशनले आगामी दुई वर्षका लागि निरौलाको नेतृत्वमा ९ सदस्य जिल्ला समिति निर्विरोध निर्वाचित गरेको हो। समितिको उपाध्यक्षमा भक्तकुमार दनुवार, सचिवमा सुमित्रा कोइराला, कोषाध्यक्षमा दिपक बस्नेत चयन भएका छन्। त्यसैगरी सदस्यहरुमा कृष्णबहादुर खत्री, लक्ष्मीनारायण चौधरी, दुर्गाकृष्ण पोखरेल, केदारबहादुर कटुवाल, कन्चन श्रेष्ठ रहेको निर्वाचन समितिका संयोजक विना पाण्डेले जानकारी दिए। अधिवेशनले गणेशप्रसाद दाहाल, कृष्णबहादुर बस्नेत, ब्रह्मदेव चौधरी पार्षदमा निर्विरोध निर्वाचित गरेको छ। शनिबार उद्घाटन शत्रपछि सुरु भएको बन्दशत्रमा अध्यक्षमा चार र उपाध्यक्षमा दुई जना आकांक्षी देखिएपछि सर्वसहमत हुन सकेको थिएन। आइतबार विहानैदेखि निर्वाचन प्रक्रिया अघि सार्ने गरी स्थगित गरिएको बन्दशत्रमा सर्वसहमत नामावली आएपछि घोषणा गरिएको हो। अधिवेशनको उद्घाटन शत्रमा वरिष्ठ अधिवक्ता मोहनबहादुर कार्की र सुकराम श्रेष्ठलाई जिल्ला न्यायाधिश माधवप्रसाद सुवेदी जिल्ला वारका अध्यक्ष श्यामानन्द चौधरीले दोसल्ला ओढाई सम्मान गरेका थिए।"
कृषिमन्त्री यादवको उपस्थितिमा रक्सौलमा खाद्य प्रयोगशालाको उद्घाटन,"काठमाडौं : कृषि तथा पशुपन्छी मन्त्री महिन्द्र राय यादवको उपस्थितिमा भारतको विहार राज्यअन्तर्गत रक्सौलमा राष्ट्रिय खाद्य प्रयोगशालाको उद्घाटन भएको छ। भारतका स्वास्थ्य एवं परिवार कल्याण मन्त्री डा मनसुख मण्डावियाले आइतबार प्रयोगशालाको उद्घाटन गरेका हुन्। भारतीय खाद्य संरक्षा एवं मानक प्राधिकरणद्वारा स्थापित राष्ट्रिय खाद्य प्रयोगशाला भारत प्रवेश गर्ने खाद्यान्न नमुनाहरुको परीक्षण गर्नका लागि उन्नत सुविधा र पूर्वाधारहरुले सुसज्जित आधुनिक प्रयोगशाला भएको भारतीय राजदूतावासद्वारा जारी विज्ञप्तिमा उल्लेख छ। उक्त प्रयोगशालाले नेपालको खाद्यान्न र कृषि निर्यातको नमुना परीक्षणमा लाग्ने समयको बचत गर्ने र भारतनेपालबीचको द्विपक्षीय व्यापार बढाउन सहयोग गर्ने बताइएको छ। यसअघि नमुनाहरुको परीक्षण दिल्ली वा कोलकाता गरिन्थ्यो। लामो समयदेखि नेपाली व्यापारीहरुले रक्सौलमा स्तरोन्नत खाद्य प्रयोगशालाको निर्माणका लागि अनुरोध गर्दै आएका थिए। 'छिमेकी पहिलो' नीतिअनुरुप नेपालसँग कनेक्टिभिटी, व्यापार तथा सीमा पूर्वाधार सुधार गर्ने भारतीय प्रतिबद्घताको अर्को प्रतिबिम्बको रुपमा रहेको दूतावासले जनाएको छ।"
एमाले मुस्ताङले टुंग्यायो जिसस उम्मेदवार,"जोमसोम : नेकपा एमाले मुस्ताङले जिल्ला समन्वय समितिमा जाने उम्मेदवारको टुंगो लगाएको छ। आइबार पार्टी कार्यालय जोमसोममा बसेको एमाले जिल्ला कमिटी सचिवालयको बैठकले जिल्ला समन्वय समिति निर्वाचनमा उम्मेदवारी दिने व्यक्तिको टुंगो लगाएको पार्टी अध्यक्ष आशबहादुर थकालीले जानकारी दिए। बैशाख ३० गते सम्पन्न स्थानीय तह निर्वाचन २०७९ अन्तर्गत नेकपा एमाले ४ अध्यक्ष र ३ उपाध्यक्ष पद जितेको थियो। नेपाली कांग्रेसले १ अध्यक्षसहित २ उपाध्यक्ष पद जितेको थियो। जिल्ला समन्वय समितिको पदाधिकारी चयनको निर्वाचनका लागि स्थानीय तहमा निर्वाचित अध्यक्ष र उपाध्यक्षले मतदान गर्न पाउने व्यवस्था छ। जिसस निर्वाचनका लागि एमालेको ७ मत र कांग्रेसको ३ मत छ। मुख्य निर्वाचन कार्यालयले जेठ १७ गतेदेखि २५ गतेसम्म मतदाता नामावाली संकलनदेखि मतदान प्रक्रियासम्मको एक साता लामो निर्वाचन कार्यतालिका सार्वजनिक गरेको थियो। जिसस निर्वाचनका लागि भोलि सोमबार उम्मेदवारी दर्ता गर्ने कार्यतालिका रहेकाले नेकपा एमाले जिल्ला कमिटी सचिवालय बैठकले आइतबार नै आफ्नो पार्टीको तर्फबाट जिससमा जाने पदाधिकारी उम्मेदवारको नामावली फाइनल गरेको पार्टी अध्यक्ष थकालीको भनाइ छ। एमाले सचिवालय बैठकले जिल्ला समन्वय समितिको प्रमुखमा वारागुङ मुक्तिक्षेत्र१ झारकोटकी माया गुरुङलाई प्रमुख र घरपझोङ गाउँपालिका३ स्याङका आइतेलाल थकालीलाई उपप्रमुखको उम्मेदवार बनाउने निर्णय गरेको एमाले सचिवालयले जनाएको छ। त्यस्तै जिससको सदस्य पदमा थासाङ गाउँपालिकाबाट उमेश विक,घरपझोङ गाउँपालिकाबाट विन्दु नेपाली, वारागुङ मुक्तिक्षेत्र गाउँपालिकाबाट शान्ता कुमारी विक र लोघेकर दामोदरकुण्ड गाउँपालिकाबाट टसी ल्हामो सेन्चरीलाई उम्मेदवार बनाउने निर्णय गरेको छ। एमाले सचिवालय बैठकले यसअघि स्थानीय तह निर्वाचन सहकार्य गरेको राप्रपालाई सदस्य पदमा समर्थन गर्दै विमला परियारलाई उम्मेदवार बनाउने भएको छ। ५ स्थानीय तह रहेको मुस्ताङमा नेकपा एमालेले लोमान्थाङ, लोघेकर दामोदरकुण्ड र वारागुङ मुक्तिक्षेत्रमा अध्यक्ष र उपाध्यक्ष दुबै पद जितेको थियो भने थासाङ गाउँपालिकामा अध्यक्ष पद जितेको थियो। तुयस्तै नेपाली कांग्रेसले घरपझोङ गाउँपालिकामा अध्यक्ष र उपाध्यक्ष पद जितेको थियो। थासाङ गाउँपालिकामा उपाध्यक्ष पद जितेको थियो।"
एकीकृत समाजवादीले निर्वाचित जनप्रतिनिधिलाई दुई दिन प्रशिक्षण दिने,"काठमाडौं : नेकपा एकीकृत समाजवादी पार्टीले स्थानीय तह निर्वाचनमा विजयी भएका जनप्रतिनिधिहरुलाई प्रशिक्षण दिने भएको छ। काठमाडौंमा आयोजित पार्टीको सचिवालय बैठकले असार ४ र ५ गते प्रशिक्षण कार्यक्रम राख्ने निर्णय गरेको हो। पार्टीका उपमहासचिव गंगालाल तुलाधरले दुई दिने प्रशिक्षण कार्यक्रम काठमाडौंमा आयोजना हुनेछ। प्रशिक्षणमा स्थानीय तहका मेयरउपमेयर, अध्यक्षउपाध्यक्ष र वडाध्यक्षहरुलाई बोलाइएको उपमहासचिव तुलाधारले बताए।"
टेकुमा पेट्रोल पम्पमा ग्यास विस्फोट हुँदा दुई जना घाइते,"काठमाडौं : काठमाडौँको टेकुस्थित कनक पेट्रोल पम्पमा ग्यास विस्फोट हुँदा दुईजना घाइते भएका छन्। घाइते हुनेमा पर्सा जिल्लाको जगन्नाथपुर गाउँपालिकाका किशोरी शाह र सोही ठाउँ घर भई काठमाडौँको कालीमाटी बस्ने १८ वर्षीय दीपककुमार शाह घाइते भएका काठमाडौँ जिल्ला प्रहरी परिसरका प्रहरी उपरीक्षक दिनेशराज मैनालीले जानकारी दिए। उनकाअनुसार आज साँझ ५ बजेको समयमा इन्धन राख्ने ट्याङ्कीको ढक्कन वेल्डिङ गर्ने क्रममा अकस्मात भित्रबाट ग्यास विस्फोट हुँदा उक्त घटना भएको हो। मैनालीले किशोरीको बायाँ खुट्टा जली फ्याक्चर भएको तथा दाहिने खुट्टा, अनुहार, दुवै हात र छाती जलेको छ भने दीपकको बायाँ गालामा पोलेको जनाइएको छ। दुवैको राष्ट्रिय ट्रमा सेन्टरमा उपचार भइरहेको र घटनाको थप अनुसन्धान जारी रहेको प्रहरीले जनाएको छ।"
"जसपाले पनि मन्त्री हेरफेर गर्दै, लोसपालाई सरकारमा सहभागी गराउने अन्तिम तयारी","काठमाडौं : जनता समाजवादी पार्टी (जसपा) नेपालले पार्टीका तर्फबाट सरकारमा सहभागी मन्त्रीहरु हेरफेरको तयारी गरेको छ। अध्यक्ष उपेन्द्र यादवले कार्यसम्पादनमा कमजोर तथा पार्टीका अन्य नेतालाई मौका दिन पार्टीबाट प्रतिनिधित्व गर्ने केही मन्त्रीलाई फिर्ता बोलाएर नयाँलाई पठाउने तयारी गरेका हुन्। यसका लागि अध्यक्ष यादवले प्रधानमन्त्री शेरबहादुर देउवासँग निरन्तर परामर्श गरिरहेका छन्। आइतबार माधव नेपाल नेतृत्वको नेकपा एकीकृत समाजवादीले पार्टीका तर्फबाट सरकारमा रहेका ६ मध्ये चार जनालाई फिर्ता बोलाएको छ। साथै नयाँ मन्त्रीमा चार जनाको नाम सिफारिस गरेको छ। नयाँ मन्त्रीहरुको सपथ सोमबार हुँदैछ। यही बेला जसपा अध्यक्ष यादव पनि मन्त्री हेरफेरको तयारीमा रहेको खुलेको हो। उपेन्द्रनिकट जसपाका एक नेताकाअनुसार आगामी चुनावलाई समेत केन्द्रीत गरेर अध्यक्ष यादव हेरफेरको तयारीमा छन्। यसबारेमा उनले प्रधानमन्त्री देउवालाई जानकारी गराइसकेका छन्। जसपाबाट हाल राजेन्द्र श्रेष्ठ, रेणु यादव, महेन्द्रराय यादव र रामसहाय प्रसाद यादव मन्त्री छन्। जसपाले नयाँ अनुहारमा प्रदीप यादव, प्रमोद साह, इस्तियाक राईलगायतलाई पठाउने तयारी गरेको छ। लोसपालाई सहभागी गराउने तयारी प्रधानमन्त्री देउवाले महन्थ ठाकुर नेतृत्वको लोकतान्त्रिक समाजवादी पार्टी (लोसपा)लाई पनि सरकारमा सहभागी गराउन प्रयास गरिरहेका छन्। देउवाले पछिल्लो समय अध्यक्ष ठाकुरसँग निरन्तर सम्वाद गरिरहेका छन्। शनिबार ठाकुरलाई बालुवाटार बोलाएर प्रधानमन्त्री देउवाले सरकारमा सहभागी हुन आग्रह गरेका थिए। उनले मधेसको मुद्दा नागरिकता ऐन सहमति जुटाएर संसदमा अगाडि बढाउने तयारी भइरहेको र अन्य मुद्दा सम्बोधनका लागि तयार रहेको भन्दै ठाकुरलाई सत्ता सहकार्यका लागि अनुरोध गरेका थिए। देउवाले लोसपालाई उपसभामुखसहित दुई मन्त्रालय दिने प्रस्ताव गरेका छन्। यसमा अध्यक्ष ठाकुरले पार्टीमा छलफल गरेर जवाफ दिने बताएका थिए। यसैअन्तर्गत आइतबार विहान लोसपा केन्द्रीय कार्यकारिणी समिति बैठक बसेको थियो। देउवाले लोसपाका शीर्ष नेताहरुलाई मंगलबार पुन: बालुवाटार बोलाएका छन्। लोसपाका नेताहरुले प्रधानमन्त्रीबाट सरकारमा सहभागी हुन प्रस्ताव आएको र त्यसमा छलफलमै रहेको बताएका छन्।"
नागरिकता ऐनमा सहमति जुटाउन दलहरूसँग परामर्श गरिने,"काठमाडौं : गृहमन्त्री बालकृष्ण खाणको पहलमा संघीय संसद्मा विचाराधीन रहेको नेपाल नागरिकता ऐन २०६३ संशोधनबारे सरोकारवाला निकायबीच छलफल भएको छ। आइतबार गृह मन्त्रालयमा भएको छलफलमा महिला बालबालिका तथा ज्येष्ठ नागरिकमन्त्री उमा रेग्मी, कानुन न्याय तथा संसदीय मामिलामन्त्री गोविन्दप्रसाद शर्मा (कोइराला), कांग्रेस सचेतक पुष्पा भुसाल, महान्यायाधिवक्ता खम्मबहादुर खाती गृहसचिव टेकनारायण पाण्डेलगायतको सहभागितामा भएको बैठकमा विचाराधीन नागरिकता विधेयक संसद्मा अगाडि बढाउने विषयमा छलफल भएको थियो। गृह मन्त्रालयका प्रवक्ता सहसचिव फणिन्द्रमणि पोखरेलले दलहरूबीच सहमति जुटाएर प्रतिनिधि सभाको जारी अधिवेशनमा नागरिकता ऐन प्रस्तुत गर्ने विषयमा छलफल भएको जानकारी दिए। बैठकमा प्रतिनिधिसभाको राज्य व्यवस्था तथा सुशासन समितिको सभामा पेस गरेको प्रतिवेदनमा सहमति जुटाएर संसद्मा पेस गर्न विभिन्न राजनीतिक पार्टीसँग छलफल गर्ने निर्णय भएको छ। नागरिकता ऐनमा सहमति जुटाउन हामीले विभिन्न राजनीतिक दलसँग कुरा गर्छौं। अहिलेसम्म सहमति जुट्न नसकेका विषयमा सहमति जुटाएर जारी अधिवेशनमा पेस गर्ने प्रयासमा हामी छौँ, प्रवक्ता पोखरेलले भने। नागरिकता ऐनमा वैवाहिक अंगीकृत, अंगीकृत, जन्मसिद्ध नागरिकका सन्तानलाई दिने नागरिकता, गैरआवासीय नागरिकलाई दिने नागरिकता, आमाको नामबाट नागरिकतालगायतमा सहमति जुट्न सकिरहेको छैन। सरकारले प्रतिनिधिसभाको यही अधिवेशनमा नागरिकता ऐन पेस गर्ने तयारी गरेको छ। गृहमन्त्री खाणको पहलमा कानुनमन्त्री शर्मा र खाणले नागरिकता ऐनमा सहमति जुटाउन नेकपा (माओवादी केन्द्र)का अध्यक्ष पुष्पकमल दाहाल, जनता समाजवादी पार्टीका अध्यक्ष उपेन्द्र यादवलाई उनीहरूकै निवासमा पुगेर भेटेका थिए। सबै दलका प्रमुख सचेतकहरूसँग गृहमन्त्री खाणले पटक पटक छलफल गरेका छन्।"
धर्ती र मानवजातिको संरक्षण गर्न नसकिए समृद्धिको अर्थ छैन : अध्यक्ष ओली,"काठमाडौं : नेकपा (एमाले) का अध्यक्ष केपी शर्मा ओलीले धर्ती र मानवजातिको संरक्षण गर्न नसकिए विकास र समृद्धिको लक्ष्यमा पुग्न नसकिने बताएका छन्। अन्तर्राष्ट्रिय वातावरण दिवसका अवसरमा आज तुल्सीलाल स्मृति प्रतिष्ठान र अखिल नेपाल महिला संघले आइतबार आयोजना गरेको कार्यक्रममा पूर्वप्रधानमन्त्री ओलीले भने, वातावरणीय पक्षमा ध्यान दिन नसिकए विकास हुनुको मात्रै कुनै अर्थ हुँदैन। मानिस निरोगी रहन सकेनन् भने समृद्धिलाई उनीहरूले उपयोग गर्न सक्दैनन्। उनले आफू सरकारको नेतृत्वमा रहँदा सन् २०२० मा हिमाल र वातावरण विषयमा सगरमाथा संवाद कार्यक्रम आयोजना गरिएको स्मरण गराए। उक्त कार्यक्रम कोभिड१९ का कारण स्थगन भएको थियो। अध्यक्ष ओलीले जापानले आणविक रेडियनबाट उत्पन्न विकिरणको संसर्गबाट देखिएका गम्भीर रोगहरूको सामना गर्नुपरेको सन्दर्भबारे चर्चा गर्दै धर्तीमा वातावरणको स्थायी प्रदूषणको प्रवृत्ति बढ्दै जाने र प्रतिरोधको क्षमता कम हुँदै जाने हो भने मानव सभ्यतामा चुनौती खडा हुने बताए। सन् २०३० सम्मका लागि दिगो विकास लक्ष्यअन्तर्गत वातावरण एक प्रमुख लक्ष्य रहेको र हिमालहरूको देश नेपालले विश्वका लागि हिमालको महत्वबारे बुझाउन आफूले विश्वका मञ्चहरुमा कुरा उठाउने गरेको स्पष्ट गरे।"
"लोसपा संगठन विस्तारमा केन्द्रीत हुने, तालमेलको निर्णय चुनावको मितिपछि मात्रै","काठमाडौं : लोकतान्त्रिक समाजवादी पार्टी (लोसपा)ले सत्ताको चरम दुरुपयोग हुँदा स्थानीय तह निर्वाचनमा सोँचेजस्तो परिणाम आउन नसकेको निष्कर्ष निकालेको छ। काठमाडौंमा बसेको केन्द्रीय कार्यकारिणी समितिको बैठले सत्तारुढ दलको चु्नावी गठबन्धन र सत्ताको चरम दुरुपयोगका कारण पार्टीले पराजय व्योर्नुपरेको निष्कर्ष निकालेको हो। 'कार्यकरिणी बैठकमा स्थानीय चुनावको समीक्षा गम्भीर ढंगले भयो। पार्टी पराजय हुनुमा सत्ताको चरम दुरुपयोग भएको पार्टीको निष्कर्ष छ,' लोसपा नेता केशव झाले अन्नपूर्णसँग भने। उनले संघीय र प्रदेश चुनावको लागि गठबन्धनको प्रस्ताव आए पनि त्यस विषयमा अहिल्यै कुनै निर्णय नभएको बताए। 'संसदीय चुनावमा गठबन्धनका प्रस्तावहरु आएका छन्। त्यस विषयमा पनि बैठकमा छलफल भयो। पार्टीले चुनाव मिति सार्वजनिक भएपछि मात्रै यस विषयमा ठोस निर्णय गर्नेछ,' उनले भने। उनले लोसपा सरकारमा सहभागी हुने कुरा भ्रममात्र रहेको बताए। 'प्रधानमन्त्रीजी र अध्यक्ष महन्थ ठाकुरबीच आइतबार भेटवार्ता भएको हो। उहाँहरुबीच नागरिकता विधेयकबारे छलफल भएको हो। अध्यक्षज्युले जेलमा रहेका सांसद रेशम चौधरीको रिहाइका विषयमा पनि कुरा उठाउनुभएको हो। तर सरकारमा जाने कुरा निरधारमात्रै हो। लोसपा अहिले सरकारमा जाँदैन,' उनले भने। बालुवाटार स्रोतका अनुसार आइतबारको भेटमा प्रधानमन्त्री देउवाले ठाकुरलाई सरकारमा सहभागी हुन आग्रह गरेका थिए। उनले आगामी संसदीय चुनावलाई लक्षित गर्दै गठबन्धन गर्ने हिसाबले सरकारमा सहभागी हुन आग्रह गरेको स्रोतको भनाइ छ।"
"काठमाडौंको फोहोर व्यवस्थापनका लागि बालेनको दौडधुप, बागमतीका मुख्यमन्त्रीलाई भेटे","काठमाडौँ : काठमाडौँ महानगरपालिका प्रमुख बालेन्द्र शाह र बागमती प्रदेशका मुख्यमन्त्री राजेन्द्र पाण्डेबीच भेटवार्ता भएको छ। मुख्यमन्त्री पाण्डे निवास स्वयम्भूमा आज बिहान भएको भेटमा काठमाडौँ महानगरभित्रको फोहरमैलाको व्यवस्थापन, सुशासन, सेवा प्रवाह र सम्पदा संरक्षणको विषयमा छलफल भएको मुख्यमन्त्री पाण्डेका प्रमुख स्वकीय सचिव ई उमेश रुपाखेतीले जानकारी दिए। यस्तै, भेटमा आगामी दिनमा बागमती प्रदेश सरकार र महानगरले परिणाममुखी सहकार्य गर्ने विषयमासमेत छलफल भएको थियो। वैशाख ३० गते सम्पन्न स्थानीय तहको निर्वाचनमा काठमाडौँ महानगरपालिकाको प्रमुखमा निर्वाचित शाहले आफू निर्वाचित भएसँगै विभिन्न राजनीतिक दलका शीर्ष नेता एवं विभिन्न सरकारका प्रमुखसँग भेटवार्ता गर्दै आएका छन्। यसअघि प्रधानमन्त्री शेरबहादुर देउवा, एमाले अध्यक्ष केपी शर्मा ओली र माओवादी अध्यक्ष पुष्पकमल दाहाल प्रचण्डलाई भेटेर सहकार्यको प्रस्ताव गरेका थिए।"
एकीकृत समाजवादीबाट सिफारिस नयाँ मन्त्रीको सपथ भोलि,"काठमाडौं : नेकपा एकीकृत समाजवादीबाट सिफारिस नयाँ मन्त्रीहरुलाई सोमबार सपथ ग्रहण गराइने भएको छ। एकीकृत समाजवादीको आइतबार बसेको सचिवालय बैठकले पार्टीका तर्फबाट सरकारमा रहेका चार जना मन्त्रीलाई फिर्ता बोलाएर नयाँ नाम सिफारिस गरेको थियो। अध्यक्ष माधवकुमार नेपालले प्रधानमन्त्री शेरबहादुर देउवालाई नयाँ नाम बुझाइसकेका छन्। समाजवादीबाट सहरी विकास मन्त्रीका लागि सिफारिसमा परेका नेता मेटमणि चौधरीले आज सपथ नहुने बताए। उनले अन्नपूर्णसँग भने, आज सपथ ग्रहण हुँदैन। भोलिमात्रै गराउने भन्ने छ। सपथको समयबारे अझै जानकारी गराइएको छैन। राष्ट्रपति भवन शीतल निवासमा राष्ट्रपति विद्यादेवी भण्डारीबाट मन्त्रीहरुले सपथ लिनेछन्। त्यसपछि प्रधानमन्त्री देउवाले उनीहरुलाई नियुक्त गर्नुपर्नेछ। समाजवादीले सहरी विकास मन्त्रालयमा चौधरी, स्वास्थ्य तथा जनसंख्यामा भवानी खापुङ, संस्कृति, पर्यटन तथा नागरिक उडड्यनमा जीवनराम श्रेष्ठ र श्रम, रोजगार तथा सामाजिक सुरक्षा मन्त्रालयमा शेरबहादुर कुँवरलाई जिम्मेवारी दिएको छ। हिराचन्द्र केसीले स्वास्थ्य राज्यमन्त्रीको जिम्मेवारी पाएका छन्।"
थप १३ जनामा कोरोना संक्रमण,काठमाडौं : पछिल्लो २४ घन्टामा थप १३ जनामा कोरोना भाइरस संक्रमण पुष्टि भएको छ। देशभर गरिएको १ हजार ५ सय ७९ पीसीआर परीक्षणका क्रममा ९ जना र १ हजार ५५ एन्टीजेन परीक्षणमा ४ जनामा कोरोना संक्रमण पुष्टि भएको हो । कोरोनाका कारण आइतबार कसैको मृत्यु नभएको स्वास्थ्य मन्त्रालयले जनाएको छ । आइतबार थप ९ जना कोरोनामुक्त भएका छन्। योसहित नेपालमा निको हुनेको संख्या ९ लाख ६७ हजार १ सय ३७ पुगेको छ। हाल नेपालमा १ सय १० सक्रिय संक्रमित रहेको मन्त्रालयले जनाएको छ ।
"एकीकृत समाजवादीले बुझायो नयाँ मन्त्रीको नाम, सहरी विकासमा मेटमणि चौधरी","काठमाडौं : नेकपा एकीकृत समाजवादीले नयाँ मन्त्रीहरुको नाम प्रधानमन्त्री शेरबहादुर देउवालाई बुझाएको छ। आइतबार बसेको समाजवादी सचिवालय बैठकले पार्टीका तर्फबाट सरकारमा रहेका मन्त्रीहरुलाई फिर्ता बोलाएर नयाँ नाम सिफारिस गरेको हो। पार्टी अध्यक्ष माधवकुमार नेपालले साँझ प्रधानमन्त्री देउवालाई भेटेर नयाँ मन्त्रीको नाम बुझाएको पार्टीका एक नेताले बताए। उनकाअनुसार सहरी विकास मन्त्रालयमा मेटमणी चौधरी, स्वास्थ्य तथा जनसंख्या मन्त्रालयमा भवानी खापुङ, संस्कृति, पर्यटन तथा नागरिक उडड्यन मन्त्रालयमा जीवनराम श्रेष्ठ र श्रम, रोजगार तथा सामाजिक सुरक्षा मन्त्रालयमा शेरबहादुर कुँवरको नाम सिफारिस गरिएको छ। त्यसैगरी हिराचन्द्र केसीलाई स्वास्थ्य राज्यमन्त्रीको जिम्मेवारी दिइएको छ। स्वस्थ्य राज्यमन्त्री खापुङलाई मन्त्रीमा बढुवा गरेर उनको ठाउँमा केसीलाई ल्याइएको हो। प्रधानमन्त्री देउवाले नियुक्ति गरेपछि राष्ट्रपतिले सपथ खुवाउने छिन्। एकीकृत समाजवादीले रामकुमारी झाँक्री, विरोध खतिवडा, किसान श्रेष्ठ र प्रेम आलेलाई फिर्ता बोलाएको हो। ६ महिनाका लागि पठाइएको र समयावधि पूरा भएकाले फिर्ता बोलाएको सम्मानित नेता झलनाथ खनालले जानकारी दिए।"
एनएमबिद्धारा गैह्र सरकारी संस्था छोरीमा वित्तीय साक्षरता कार्यक्रम,"काठमाडौं : एनएमबि बैंकले विभिन्न कारणले जोखिममा परेका महिलाहरुलाई उद्धार तथा शशक्तिकरण गर्दै आएको गैह् सरकारी संस्था छोरीमा आवद्ध दिदी बहिनीहरुलाई वित्तीय साक्षरता कार्यक्रम आयोजना गरेको छ। कार्यक्रममा छोरी संस्थाका ५५ जना महिला दिदी बहिनीहरुको उपस्थिति रहेको थियो। बैंकको लघुवित्त विभागद्धारा आयोजित उक्त कार्यक्रमा उपस्थित दिदि बहिनीहरुलाई उत्प्रेरणाको साथै बचत, लगानी, बिभिन्न प्रकारका कर्जाहरु तथा बैंकबाट प्राप्त गर्न सकिने अन्य विभिन्न सेवाहरुको विषयमा वित्तीय शिक्षा प्रदान गरिएको बैंकले जनाएको छ।"
पाल्पाको चुनुमाया पार्कमा वृक्षारोपण,"तानसेन : विश्व वातावरण दिवसको अवशरमा तिनाउँ गाउँपालिका३ दोभान चुनुमाया पार्कमा वृक्षारोपण गरिएको छ। लुम्विनी प्रदेश वन वातावरण तथा भुसंरक्षण मन्त्रालय बुटवलको आयोजना, डिभिजन वन कार्यालय पाल्पा, सव डिभिजन वन कार्यालय तिनाउ र भुतखोला सामुदायिक वन उपभोक्ता समितीको सहयोगमा वातावरण दिवसको अवसरमा चुनुमाया पार्कमा वृक्षारोपण गरिएको हो। दोभान तिनाउ खोलाको किनारा रहेको चुनुमाया पार्क सुख्खा क्षेत्रलाई केही बर्ष भित्रै हरियाली शितल बनाउने र तिनाउँ नदी बस्ती भित्र नपसोस भन्ने अभियानका साथ वृक्षारोपण गरिएको हो। पुथ्वीको संरक्षण : दिगो प्रकृतीमैत्री जीवनयापन भन्ने नाराका साथ कार्यक्रममा सहभागी अतिथिहरुलाई पिपलपाते व्याज र तेजपातको माला लगाई स्वागत गरिएको थियो।"
"अमेरिका भ्रमणमा रहेका नेपाली टोलीका ओपनरद्वय आसिफ र कुशल घाइते, सुवासलाई बोलाउने निर्णय","काठमाडौं : नेपाली क्रिकेट टोलीका ओपनरद्वय आसिफ शेख र कुशल भुर्तेल चोटबाट ग्रसित भएका छन्। अमेरिकामा भएको अभ्यास खेलका क्रममा उनीहरु चोट बोकेको नेपाल क्रिकेट संघले जनाएको छ। आइसीसी क्रिकेट विश्वकप लिग२ अन्तर्गतको सिरिजका लागि नेपाली टोली अहिले अमेरिकामा रहेका छन्। जेठ २६ हुने नेपालको पहिलो खेलमा दुवै खेलाडी खेल्न असमर्थ रहने संघले जनाएको छ। संघले आइतबार विज्ञप्ति जारी गर्दै ओपनरद्वय शेख र भुर्तेल चोट बोकेका कारण सम्भवतः पहिलो खेल गुमाउने जनाएको छ। ओपनरद्वय नै खेल गुमाउने भएपछि क्रिनेट संघ नेपालले विकेटकिपर सुवास खकुरेललाई अमेरिका बोलाउने निर्णय गरेको छ। 'टोलीले विकेटकिपर सुवास खकुरेललाई बोलाउने निर्णय गरेको छ। नेपालमा भएको अभ्यास खेलमा सुवास पनि सहभागी रहेकाले उनलाई बोलाउने निर्णय भएको हो,' संघले भनेको छ। सिरिजमा नेपाल, अमेरिका र ओमानबीच प्रतिस्पर्धा हुने छ।"
वातावरण दिवसको अवसरमा सांग्रिला बैंकको साइकल र्याली,"काठमाडौं : जुन ५ मा मनाइने विश्व वातावरण दिवसका अवसरमा सांग्रिला डेभलपमेन्ट बैंक लिमिटेडले इन्धन बचाउँ पृथ्वी बचाउँ, साइकल चलाउँ, इन्धन बचाउँ जस्ता नाराका साथ साईकल र्यालिको आयोजना गरी सम्पन्न गरेको छ। बैंकका प्रमुख कार्यकारी अधिकृत सुयोग श्रेष्ठबाट साइकल र्यालीमा सहभागीहरुलाई इन्धन बचाउन सांग्रिला डेभलपमेन्ट बैंकले चालेका कदमहरुको विषयमा संवोधन गरे पश्चात साईकल र्यालीको शुरुवात गरिएको बैंकले जनाएको छ। बैंकको केन्द्रीय कार्यालय बालुवाटारबाट सुरु भई भाटभटेनी, नक्साल, ज्ञानेश्वर, कृष्ण पाउरोटी, पुतलीसडक, शहिदगेट, माइतीघर, भद्रकाली मन्दिर, जमल, दरबार मार्ग, लैनचौर, कालिका टावर हुँदै सांग्रिला डेभलपमेन्ट बैंक बालुवाटारमा पुगेर सम्पन्न भएको बैंकले जनाएको हो।"
सामसङ्गले २०२२ का लागि ल्यायो ए आइइनेबल्ड इकोबब्बल वासिङ्ग मेशिन,"काठमाडौं : नेपालको सबैभन्दा ठूलो र सर्वाधिक विश्वासिलो उपभोक्तामुखी इलेक्ट्रोनिक्स ब्राण्ड, सामसङ्गले आफ्नो २०२२ को नयाँ लाइन अप अन्तर्गत पूर्णतया आर्टिफिसियल इन्टेलिजेन्स स्वचालित फ्रन्ट लोड वासिङ्ग मेशिनहरु प्रस्तुत गरेको छ। यी नयाँ एआइ एकोबब्बल वासिङ्ग मेशिनहरु सहज धुलाईको अनुभवका लागि नयाँ एआइ कन्ट्रोल विशेषतासहितका छन् भनें उपभोक्ताहरुको चाहना अनुरुप ८ केजी र ९ केजीसम्मको क्षमतायुक्त मोडलहरु रहेको कम्पनीले जनाएको छ। २०२२ का वासिङ्ग मेशिनहरु ४ नयाँ मोडलहरुमा उपलब्ध रहेको र यी मोडलहरु एआइ कन्ट्रोल, इकोबब्बल टेक्नोलोजी र हाइजिन स्टिम जस्ता विशेषताहरुयुक्त रहेको कम्पनीले जनाएको छ।"
एमाले नेता हुँ भन्ने गठबन्धनलाई भोट हाल्ने कसैलाई छुट छैन : इन्चार्ज घिमिरे,"उदयपुर : नेकपा एमालेका स्थायी कमिटी सदस्य तथा प्रदेश १ का इन्चार्ज देवराज घिमिरेले एमाले नेता हुँ भन्ने गठबन्धनलाई भोट हाल्ने कसैलाई छुट नभएको बताए। उदयपुरको सदरमुकाम गाईघाटमा आयोजित नेपाल निजामती कर्मचारी संगठन प्रदेश १ को प्रथम अधिवेशनलाई उद्घाटन गर्दै घिमिरेले पार्टीका नेता र कार्यकर्ताले गठबन्धनलाई भोट लगाउनु गम्भिर विषय भएको बताए। स्थानीय तहको निर्वाचनमा पार्टी भित्रका नेताको अन्तघातकै कारण धेरै ठाउँमा पराजित हुनु परेको निष्कर्ष निकाल्दै उनले भने, आफू अनुकुल निर्णय नहुँदैमा विपक्षी पार्टीलाई भोट हाल्ने विषय चानचुने हैन्, यसको गम्भिर समिक्षा हुन्छ र त्यस्ता अन्तरघात गर्नेलाई कारवाही गर्छौ।दया र मायाले पार्टी संगठन नचल्ने भन्दै उनले स्वार्थको राजनीतको समुल अन्त्य गर्न यस पटकको निर्वाचनको परिणामले निर्मम समिक्षाको बाटो रोजेको उल्लेख गरे। आफूले भनेको सबै ठिक अरुले भनेको सबै बेठिक, सदस्य घिमिरेले भने, पार्टी भित्रको अहमता र घमण्डको सिमा नाघेकाले तल्लोस्तरबाटै समिक्षा गरी त्यस्तालाई कारवाही गर्छौ। एकातर्फ एमालेलाई समाप्त पार्न राष्ट्रिय र अन्तर्राष्ट्रिय शक्तिको चर्को चलखेल छ, उनले थपे, अर्कोतर्फ आफूभित्रै पार्टी सिध्याउने जमात छ, त्यसका बाबजुद प्रतिकुल समयमा नेकपा एमाले सिट संख्याले दोस्रो भएपनि जनमतले पहिलो शक्ति हो। सोमबारसम्म सञ्चालन हुने अधिवेशनको बन्दशत्रले आर्थिक, सांगठानिक प्रतिवेदन पारित गर्दै नयाँ नेतृत्व चयन गर्ने कार्यतालिका रहेको संगठनका उदयपुर अध्यक्ष पुण्यप्रसाद पौडेलले जानकारी दिए। कार्यक्रममा प्रदेश १ का १४ जिल्लाकै प्रतिनिधिहरुको सहभागिता रहेको जनाइएको छ।"
"प्रधानमन्त्री देउवा र सभामुख सापकोटाबीच भेटवार्ता, समिति सभापतिदेखि उपसभामुख चयनबारे छलफल","काठमाडौं : प्रधानमन्त्री शेरबहादुर देउवा र सभामुख अग्निप्रसाद सापकोटाबीच भेटवार्ता भएको छ। प्रधानमन्त्री निवास बालुवाटारमा आइतबार अपरान्ह भेट भएको हो। भेटमा प्रतिनिधिसभा अन्तर्गतको राज्य व्यवस्था तथा सुशासन समितिको रिक्त सभापति चयन, सार्वजनिक लेखा समितिको नेतृत्वका सम्बन्धमा छलफल भएको हो। यसैगरि उनीहरुबीच नागरिकतालगायत विचाराधीन विधेयकहरु र उपसभामुख चयनका विषयमा पनि छलफल भएको सभामुखको सचिवालयले जनाएको छ।"
"केयूले आइआइटीएच, आइआइआइटिएचसँग संयुक्त डिग्री कार्यक्रम चलाउने","काठमाडौं : काठमाडौं विश्वविद्यालय(केयू)ले भारतका प्रतिष्ठित शैक्षिक संस्थाहरु इन्डियन इन्स्टिच्युट अफ टेक्नोलोजीहैदराबाद(आइआइटिएच) र इन्टरनेसनल इन्स्टिच्युट अफ इन्फर्मेसन टेक्नोलोजीहैदराबादसँग मिलेर संयुक्त डिग्री कार्यक्रम सञ्चालन गर्ने भएको छ। यस सम्बन्धमा केयू र आइआइटिएच, आइआइआइटिएचबीच समझदारी र सम्झौताहरु भएको केयूले जनाएको छ। काठमाडौं विश्वविद्यालय तथा नेपालको स्वास्थ्य सेवाको आवश्यकता परिपूर्ति गर्न आगामी शैक्षिक सत्रदेखि नै संयुक्त डिग्री कार्यक्रमहरु सुरु हुने समझदारी तथा सम्झौतापत्रमा हस्ताक्षर गर्न आयोजित कार्यक्रममा काठमाडौं विश्वविद्यालयका उपकुलपति प्राध्यापक भोला थापाले जानकारी दिए। यसअन्तर्गत सञ्चालन हुने हेल्थ केयर टेक्नोलोजीको शैक्षिक कार्यक्रमहरुमा दुवै शैक्षिक संस्थाका प्राध्यापकबाट आधा आधा प्राध्यापन हुने, विद्यार्थी तथा भौतिक र वित्तीय स्रोतको आदानप्रदान हुने बताइएको छ। इन्जिनियरिङको क्षेत्रमा पनि संयुक्त डिग्री कार्यक्रम सञ्चालन हुने बताइएको छ। यसबाट दक्षिण एसिया क्षेत्रको लागि आवश्यक पर्ने सक्षम जनशक्ति उत्पादनमा सघाउ पुग्ने प्राध्यापक थापाले बताए। स्वास्थ्य विज्ञानतर्फको शैक्षिक कार्यक्रम सुरुमा चितवनको भरपुरस्थित पुरानाने मेडिकल कलेज (कलेज अफ मेडिकल साइन्सेज)को हेल्थकेयर टेक्नोलोजी इन्नोभेसन सेन्टर (एचटिआइसी)मा हुने बताइएको छ। एचटिआइसी अत्याधुनिक शैक्षिक तथा अनुसन्धान केन्द्र हुने र त्यसले नयाँ नयाँ प्रविधि समेट्दै स्वास्थ्य क्षेत्रको अनुसन्धान अघि बढाउनेछ भने इन्कुबेशन र विकसित उत्पादनको बजारीकरणमा पनि सहजीकरण गर्ने केयूले जनाएकोछ।"
मटिहानीको तसमैया बाबा पार्कमा वृक्षारोपण,"महोत्तरी : महोत्तरीको मटिहानी नगरपालिकामा वृक्षारोपण गरिएको छ। विश्व वातावरण दिवसको अवसरमा डिभिजन वन कार्यालय महोत्तरीले मटिहानीस्थित तसमैया बाबा पार्कमा वृक्षारोयण गरिएको हो। विभिन्न जातका करीब ५० वटा बिरुवा रोपिएको डिभिजन वन कार्यालय महोत्तरीले जनाएको छ। रोपिएका बिरुवाहरुमा रुद्राक्ष, गोलमोहर लगायत १०(दश) प्रजातीका रहेका छन्। वृक्षारोपण कार्यक्रमको शुभारम्भ मटिहानी नगरपालिकाको नगरप्रमुख हरिप्रसाद मण्डलले वृक्षारोपणले वातावरणमा सहयोग पुग्ने बताएका छन्।"
एशियन पेन्ट्सको कलर नेक्स्ट २०२२ सम्पन्न,"काठमाडौं : एशियन पेन्ट्स नेपालले कलर नेक्स्ट २०२२ को सम्पन्न गरेको छ। कार्यक्रममा सोसाइटी अफ नेपालिज आर्किटेक्ट्स र इन्टेरियर डिजाइनर एसोसिएसन नेपाललगायतका संस्थाबाट प्रख्यात आर्किटेक्ट र इन्टेरियर डिजाइनरहरूको सहभागिता रहेको कम्पनीले जनाएको छ। एसियन पेन्ट्सले वार्षिक रूपमा कलर नेक्स्ट प्रतियोगिताको आयोजना गर्दै आएको र विश्वव्यापी, सामाजिकसांस्कृतिक तथा वातावरणीय प्रवृत्तिहरूको अध्ययन गरेर डिजाइनको दिशानिर्देश हासिल गर्न योगदान पुर्याउँदै आएको कम्पनीले जनाएको छ। जेठ २० गते हयात रिजेन्सी होटलमा कार्यक्रम सम्पन्न गरेको हो।"
नेशनल लाईफका एमडिआरटीका विजेता अभिकर्तालाई सम्मान,"काठमाडौं : नेशनल लाईफ इन्स्योरेन्स कम्पनी लिमिटेडले एमडिआरटीका विजेता अभिकर्ताहरुलाई सम्मान गरेको छ। बिर्तामोड झापाको होटल किंग्सब्रअरीमा यहीँ २१ गते सम्पन्न गरिएको एमडिआरटी सम्मान तथा तालिम कार्यक्रममा कम्पनीका प्रमुख कार्यकारी अधिकृत सुरेशप्रसाद खत्रीले विजेता अभिकर्ताहरुलाई खादा, माला, ब्लेजर कोट र सम्मान पत्रबाट सम्मान गरेका हुन्।"
टेलिकमको बोर्ड सदस्य बन्न कान्छो उम्मेदवारको दौडधुप,"काठमाडौं : न कुनै ताम झाम, न कुनै भिडभाड नै। तर जहाँ उनी पुग्छन् त्यही चर्चा बटुल्छन्। उमेरले भर्खर ३४ वर्ष पुगेका छन्, नेपाल टेलिकमका सहायक तहमा कार्यरत कर्मचारी भावेश कुमार कर्ण। उनी टेलिकमका बोर्ड सदस्य बन्न आफूभन्दा माथिल्ला तहका कर्मचारीसँग प्रतिस्पर्धा गर्न उम्मेदवारी दिएपछि उनको चर्चा चुलिएको छ। नेपाल टेलिकमको इतिहासमा अहिलेसम्म उपत्याका बाहिर र त्यसमा पनि सहायक तहको कर्मचारीले बोर्ड सदस्य हुन हतपत उम्मेदवारी दिने साहस गर्दैनन्। तर कर्णले नेपाल टेलिकममा दशकौं पुरानो विद्यमान समस्या सेयरपेनसनविहीन, अपग्रेड, ज्यालादारी, संस्था सुधारजस्ता बेथितिहरुविरुद्ध नेपालभरिका कर्मचारीकै आवाजलाई प्रतिनिधित्व गर्दै टेलिकमको सञ्चालक समितिमा उम्मदेवारी दिएको छ। २७ गते बोर्डमा कर्मचारीहरुको तर्फबाट प्रतिनिधित्व गर्ने एक पदका लागि निर्वाचन हुँदैछ। नेपाल टेलिकमका तल्ला तहका कर्मचारीहरुले आफ्ना माग राख्दै आएपनि क्रियाशिल युनियनहरुले ती मागहरुप्रति गम्भीर नबेको अवस्था छ। त्यही भएर कर्णले कर्मचारीहरुको तर्फबाट सञ्चालक समिति सदस्यमा उम्मेदवारी दिएर आफूभन्दा उमेर र क्रियाशिल युनियनका उम्मेदवारहरुलाई समेत चुनौती दिँदै चुनावी मैदानमा उत्रेका छन्। कर्णले उम्मेदवारी दिएकै पदमा ८ जनाले उम्मेदवारी दर्ता गराएका छन्। सञ्चालक समिति सदस्य बन्न उम्मेदवारी दिएका अन्य उम्मेदवारहरु अहिले कम्पनीकै सवारीसाधन कुदाउँदै तामझामका साथ मत माग्दै हिँडेका छन्। तर कान्छो उम्मेदवार कर्ण भने निजी मोटरसाइकलमा सरर पूर्व मेचिदेखि पश्चिम महाकालीसम्म पुगेर मत माग्दै हिँडेका छन्। मोटरसाइकलमा पूर्व मेचीदेखि पश्चिम महाकालीसम्म पुग्ने समयावधि छैन। तैपनि भ्याएसम्म हरेक मतदातासँग प्रत्यक्ष भेटर नै मत माग्ने योजना छ, सञ्चालक समिति सदस्य उम्मेदवार कर्णले भने, यसपाली राजनीतिक दल समर्थित युनियनहरुको उम्मेदवारभन्दा बढी मत आउने विश्वास छ। मैले आफ्नै संस्थाभित्रको बेथिति सुधार गर्ने एजेण्डा लिएर अघि बढेको छु। कम्पनीको बृहत्तर विकासका लागि नविनत्तम प्रविधिको ग्रहण गर्दै परियोजनाको लागत मूल्य तथा समय सीमामा सम्पन्न गर्ने उम्मेदवार कर्णको घोषणा पत्रमा उल्लेख छ। स्वस्थ्य मुनाफा आर्जन गर्दै कर्मचारीको कार्य क्षेत्र संरक्षण, नितिगत वृत्ति विकास, सम्मान जनक सेवा सुविधा तथा ग्राहक सन्तुष्टिका लागि सर्वसुलभ गुणस्तरीय सेवका पुर्याउने प्रतिबद्धताका साथ कम्पनीलाई नयाँ बाटोमा समेत लाने उनले एजेण्डा अघि सारेका छन्। नेपाल दूर सञ्चार कम्पनी लिमिटेडको प्रबन्धपत्र तथा नियमावलीमा रहेको व्यवस्थाअनुसार समितिमा ७ जना रहने व्यवस्था छ। त्यसअनुसार सूचना तथा सञ्चार मन्त्रालयका सचिव पदेन अध्यक्ष रहने व्यवस्था छ। प्रतिनिधिको रुपमा अर्थ मन्त्रालय एक जना सदस्य, कानुन, न्याय तथा संविधानसभा व्यवस्था मन्त्रालयका एक जना सदस्य, नेपाल सरकार मन्त्रिपरिषद्बाट नियुक्त कम्पनीको प्रबन्ध निर्देशक एक सदस्य, अन्य संस्थापक सेयरधनीहरु मध्येबाट सूचना तथा सञ्चारमार्फत् नियुक्त प्रतिनिधि एक सदस्य, सर्वसधारण सेयरधनी मध्येबाट निर्वाचित प्रतिनिधि एक जना सदस्य र सञ्चालक समितिबाट स्वीकृत कार्यविधिअनुरुप कम्पनीमा कार्यरत कर्मचारीहरुबाट छनौट भएको कम्पनीको कर्मचारी एक सदस्य बोर्डमा रहने व्यवस्था छ। जेठ २७ गते हुने निर्वाचनबाट कम्पनीमा काम गर्ने कर्मचारीहरुबाट छनौट भएका एक कर्मचारी बोर्डको सदस्यको रुपमा काम गर्नेछन्। उक्त सदस्य पदका लागि १ तहदेखि ११ तहका कर्मचारीले उम्मेदवारी दिने प्रावधान छ। सो पदमा यसपाली ८ जनाले उम्मेदवारी दिएका छन्। जसमध्ये ७ जना उपत्यकाभित्रैका कर्मचारीहरुले सो पदका लागि उम्मेदवारी दिएका छन्। नेपाल टेलिकम हरिवन शाखामा पाँचौं तहमा कार्यरत्त संचालक समिति सदस्य पदका उम्मेदवार कर्ण उपत्यका बाहिरका एक्ला उम्मेदवार हुन्। उक्त पदको कार्यवधि २ वर्ष रहेको छ। यस निर्वाचनमा ३ हजार ७९६ मतदाताले आआफ्नो पायक पर्ने नेपाल टेलिकमले तोकेको मतदान केन्द्रमा मतदान गर्नेछन्।"
गठबन्धन समूहलाई पराजित गरी प्रगतिशील समूह विजयी,"राजविराज : सप्तरी जिल्ला अदालत बार इकाई राजविराजमा प्रगतिशील समूहको प्यानल विजयी भएको छ। नयाँ नेतृत्वका लागि भएको निर्वाचनले समावेशी प्रगतिशील समूहका सम्पूर्ण पदाधिकारी, सदस्य र पार्षद निर्वाचित भएका छन्। शनिबार मध्यराति सम्पन्न निर्वाचन परिणाम अनुसार प्रगतिशील समूहबाट अध्यक्षमा अधिवक्ता रामप्रसाद चौधरी विजयी भएका छन्। चौधरीले ५३ मत पाउँदा उनका निकटतम बृहत लोकतान्त्रिक गठबन्धन समूहका अधिवक्ता कामेश्वर यादवले ३९ मत प्राप्त गरेको निर्वाचन समितिका संयोजक कृपानारायण यादवले बताए। उपाध्यक्ष पदमा फुलनारायण यादवले ५६ मत प्राप्त गरी निर्वाचित हुँदा उनका निकटतम गठबन्धन समूहका ममताकुमारी चौधरीले ३७ मत पाइन्। सचिवमा प्रमोदकुमार चौधरीले आफ्ना निकटतम प्रजातान्त्रिक गठबन्धन समूहका कमलकुमार यादवलाई २३ मतले पराजित गरे। चौधरीले ५७ मत पाए भने यादवले ३४ मत मात्रै पाए। कोषाध्यक्षमा प्रगतिशील समूहकी मनु खनाल ५७ मत प्राप्त गरी विजयी हुँदा उनका निकटतम विरेन्द्रप्रसाद चौधरीले ३६ मत प्राप्त गरे। सदस्यहरूमा वीरबहादुर कडारीले ६१ मत, वैद्यनाथ चौधरीले ५५ मत, उमेशनारायण शरणले ५१ मत, राजनारायण यादवले ५० मत र रहमुल मन्सुरीले ४३ मत ल्याई निर्वाचित भएका छन्। निर्वाचित सबै प्रगतिशील समूहकै हुन्। यस्तै केन्द्रीय पार्षदमा महेन्द्रप्रसाद देव, केशरलाल खंग, बिरेन्द्रप्रसाद चौधरी, कर्मचन्द्र चौधरी र हेमनारायण चौधरी निर्वाचित भएका छन्। सहसचिव पदमा समावेशी प्रगतिशील समूहकी किरण साह निर्विरोध निर्वाचित भइन्। सप्तरी जिल्ला वार इकाई राजविराजमा कुल ९७ मतदातामा ९४ जनाले मतदान गरेका थिए।"
सिप्रदीका निर्देशक दाहालले ९ घण्टा २९ मिनेटमा पूरा गरे तेन्जिङ हिलारी एभरेष्ट म्याराथन,"काठमाडौं : सिप्रदी ट्रेडिङ्ग प्रालिका निर्देशक शम्भुप्रसाद दाहालले तेन्जिङ हिलारी एभरेष्ट म्याराथन पूरा गरेका छन्। ६१ वर्षीय निर्देशक दाहालले विश्वको सबैभन्दा अग्लो ट्रेल दौड म्याराथन तेन्जिङ हिलारी एभरेष्ट म्याराथन ९ घण्टा २९ मिनेट १४ सेकेण्डमा पूरा गरेका हुन्। उक्त म्याराथन ५,३६४ मिटर उचाइमा रहेको एभरेष्ट बेस क्याम्पबाट सुरू भएको थियो।"
"मन्त्री हेरफेरबारे माधव नेपालले भने, यो नियमित प्रक्रिया हो","काठमाडौं : नेकपा एकीकृत समाजवादीका अध्यक्ष माधवकुमार नेपालले मन्त्री हेरफेर नियमित प्रक्रिया रहेको बताएका छन्। पार्टी कार्यालयमा संक्षिप्त प्रतिक्रिया दिँदै अध्यक्ष नेपालले पार्टीबाट प्रतिनिधित्व गरिरहेका मन्त्री हेरफेर नियमित प्रक्रिया रहेको बताएका हुन्। उनले भने, यो नियमित प्रक्रिया हो। हामीले छ महिना भनेका थियौं, यो रेगुलर प्रोसेस नै हो। आइतवार समाजवादीले चार जना मन्त्री हेरफेर गरेको छ।"
नयाँ बजेटले राष्ट्रिय अर्थतन्त्रमा पार्ने प्रभावबारे बृहत समिक्षा कार्यक्रम,"काठमाडौं : लेखा व्यवसायीहरुको नियमनकारी निकाय नेपाल चार्टर्ड एकाउन्टेन्ट्स संस्था(आइक्यान)ले आर्थिक वर्ष २०७९८० को बजेट समिक्षा कार्यक्रम सम्पन्न गरेको छ। बजेटको समिक्षा तथा राष्ट्रिय अर्थतन्त्रमा यसको प्रभाव विषयक छलफलमार्फत आइक्यानले नयाँ बजेटका अवसर, चुनौती, सम्भावना र यसको कार्यान्वयनका जटिलताबारे समीक्षात्मक कार्यक्रम सम्पन्न गरेको हो। सो कार्यक्रममा वरिष्ठ अर्थशास्त्री डा रघुबीर बिष्टले अहिलेको बजेटले सार्वजनिक गरेका विभिन्न नीति, र यसले नेपालको अर्थतन्त्रमा पारेको प्रभावबारे आफ्नो समिक्षात्मक प्रस्तुती राखेका थिए भने सो समिक्षामा अन्य विज्ञहरुलेसमेत छलफल गरेका थिए। कार्यक्रममा आइक्यानका अध्यक्ष सिए युद्ध राज ओलीसहित अर्थ मन्त्रालयका प्रतिनिधि, नेपाल उद्योग बाणिज्य महासंघका प्रतिनिधि, लगायतले बजेटबारे सुक्ष्म समिक्षा गरेका थिए। झन्डै १२० चार्टड एकाउन्टेन्टहरु सहभागी सो कार्यक्रममा बजेटले करका नीतिहरुमा गरेको परिवर्तन र यसले पार्ने प्रभावबारे सिए अरुण राउतले आफ्नो प्रस्तुती दिएका थिए। उनले अहिलेको बजेटले करको दायरा कहाँ कहाँ बढाएको छ, कहाँ कहाँ करदाताले छुट पाएका छन् लगायतका विषयमा तिप्पणीसमेत गरेका थिए। कार्यक्रमका सहभागीहरुमध्ये अधिकांसले बजेटको कार्यान्वयन पक्षमा सरकारले जोड दिनुपर्ने धारणा राखेका थिए। बजेटले ल्याएका कतिपय व्यवस्थाहरुको कार्यान्वयनमा चुनौती रहेको विश्लेषण गर्दै विज्ञहरुले बजेटमा आएका नीतिहरु अक्षरस पालना भए त्यसले नेपाली अर्थतन्त्रलाई सकारात्मक प्रभाव पार्ने भएपनि बजेटले गरेका कतिपय व्यवस्थाको कार्यान्वयन पक्ष जटिल भएकोतर्फ पनि सरकारको ध्यानाकर्षण गराएका थिए। कार्यक्रममा उपस्थित लेखा व्यवसायीहरुले बजेटबारे विज्ञहरुले गरेको समिक्षाबारे थप छलफलसमेत गरेका थिए। आइक्यानले यसरी भौतिक रुपमै पहिलोपटक बजेट समिक्षा कार्यक्रमको आयोजना गरेको हो। नेपाल चार्टर्ड एकाउन्टेन्ट्स ऐनद्वारा स्थापित नेपाल चार्टर्ड एकाउन्टेन्ट्स संस्थाले नेपाली लेखा व्यवसायीहरुलाई नियमन गर्ने काम गर्छ भने नेपालमा नेपाल चार्टर्ड एकाउन्टेन्सी शिक्षाका लागि विद्यार्थी भर्ना गर्ने, परिक्षा लिने तथा लेखा व्यवसायीहरुलाई सर्टिफिकेट अफ प्राक्टिस अर्थात लेखा व्यवसाय गर्ने लाइसेन्स प्रदान गर्दछ। नेपाली अर्थतन्त्रमा महत्वपूर्ण योगदान दिने लेखा व्यवसायीहरुलाई नियमन गर्ने निकायले गर्ने बजेट समिक्षालाई अर्थपूर्ण रुपमा हेरिएको छ।"
"बंगलादेशको चटगाउँको कन्टेर डिपोमा आगलागी: ३३ जनाको मृ्त्यु, ४५० घाइते","एजेन्सी : बंगलादेशको चट्गाउँको एउटा कन्टेनर डिपोमा शनिबार आगलागी हुँदा ३३ जनाको मृत्यु भएको छ। आगलागीमा परी ३३ जनाको ज्यान गइसकेको प्रहरी अधिकारीहरुले पुष्टि गरेका छन् । बंगलादेशको दक्षिणपूर्वी सहर चट्गाउँको सीताकुण्ड भन्ने स्थानमा शनिबार राति करिब १०: १५ बजे कन्टेनर डिपोमा आगलगाी भएको थियो। चटगाउँ मेडिकल कलेज अस्पताल (सीएमसीएच) प्रहरी चौकीका सहायक उपनिरीक्षक (एएसआई) अलाउद्दीन तालुकदारले आइतबार बिहान १०:१५ बजेसम्म यस घटनामा ३३ जनाको ज्यान गएको बताएका छन्। रेड क्रिसेन्ट युथ चटगाउँका स्वास्थ्य तथा सेवा विभागका प्रमुख इस्ताकुल इस्लामले भने, 'घटनामा ४५० जनाभन्दा बढी घाइते भएका छन्, जसमध्ये मृतकको संख्या बढ्न सक्छ।' आगलागी भएको करिब एक घण्टापछि सयौं मानिसले आगो निभाउने प्रयास गरिरेहको अवस्थामा केमिकल राखेका धेरै कन्टेनरहरू विस्फोट भएको बताइएको छ । सो आगलागीमा परी ४० अग्निनियन्त्रक र १० प्रहरीसहित २०० भन्दा बढी घाइते भएका छन् । अधिकारीहरूले उद्धारको काम जारी रहेको जानकारी दिएका छन् ।"
उत्तर कोरियाले गर्यो आठ मिसाइल परीक्षण,प्योङयाङ : उत्तर कोरियाले आइतबार बिहान पूर्वी तटमा छोटो दुरीका आठ ब्यालेस्टिक मिसाइल प्रहार गरेको छ । दक्षिण कोरिया र अमेरिकाले आफ्नो पहिलो संयुक्त सैन्य अभ्यास एक दिन अघि सम्पन्न गरेपछि उत्तर कोरियाले मिसाइल प्रहार गरेको हो । दक्षिण कोरियाका संयुक्त चिफ अफ स्टाफले यी मिसाइलहरू उत्तर कोरियाको राजधानी प्योङयाङको सुनान क्षेत्रबाट प्रहार गरिएको बताएका छन्। जापानको क्योडो समाचार एजेन्सीले सरकारी स्रोतलाई उद्धृत गर्दै उत्तर कोरियाले एकैपटक धेरै मिसाइल प्रहार गरेको जनाएको छ । उत्तर कोरियाली मामिलाका लागि अमेरिकी विशेष दूतसँग किम दक्षिण कोरियाको भ्रमणमा गएपछि उत्तर कोरियाले यस्तो गरेको हो । किमले आफ्ना दक्षिण कोरिया र जापानी समकक्षीसँग भेट गरेका थिए । अमेरिकाले उत्तर कोरियालाई आफ्नो कूटनीतिको ढोका खुला रहेको र प्रतिबन्धहरु खुकुलो पार्ने विषयमा छलफल गर्न पनि तयार रहेको स्पष्ट रुपमा बताएको छ । गत साता अमेरिकाले उत्तर कोरियाविरुद्ध संयुक्त राष्ट्रसंघमा थप प्रतिबन्ध लगाउन चाहेको थियो तर चीन र रुसले त्यसविरुद्ध भिटो पावर प्रयोग गरेका थिए । बीबीसी
"गठबन्धन गरेर चुनाव जितिएला तर, देश बन्दैन : शंकर पोखरेल","ललितपुर : नेकपा एमालेका महासचिव शंकर पोखरेलले दलहरुबीचको गठबन्धन चुनाव जित्नका लागि काम लागेपनि मुलुक निर्माणका लागि काम नलाग्ने बताएका छन् । एमाले पार्टी मुख्यालय ललितपुरमा सहकारी तथा गरिवी निवारण विभागको पहिलो बैठकलाई सम्बोधन गर्दै महासचिव पोखरेलले गठबन्धन गरेर चुनाव जितिए पनि देश नबन्ने बताएका हुन् । गठबन्धनबाट मुलुक बन्दैन भन्ने कुरा विश्वका धेरै मुलुकमा प्रमाणित भएको कुरा हो, हाम्रै देशमा हेर्ने हो भने पनि एमालेलाई सक्ने उद्देश्यका साथ बनेको गठबन्धन र त्यसको नेतृत्वमा रहेको सरकारले ११ महिनामा गरेका कामबाट मुलुक निर्माणमा गठबन्धन काम नलाग्ने प्रष्ट हुने उनको भनाइ थियो । विदेशी मुद्राको सञ्चिती, मूल्यवृद्धि, रेमिट्यान्स लगायतका क्षेत्रमा देखिएका समस्याबाट गठबन्धनको हालत प्रस्ट हुने बताए । एमाले भित्र पनि आगामी निर्वाचनमा गठबन्धन गरेर जानु पर्ने विषय चल्न थालेको छ, चुनाव जित्नका लागि गठबन्धन ठिक भएपनि मुलुक निर्माणका लागि गठबन्धन काम लाग्दैन, महासचिव पोखरेलले भने,मुलुक निर्माणका लागि एमालेलाई बलियो राष्ट्रिय शक्तिका रुपमा स्थापित गर्नु पर्दछ । राष्ट्रिय शक्ति बन्ने अवसरबाट कांग्रेस चुकेको भन्दै पोखरेलले स्थानीय तह निर्वाचनको वस्तुनिष्ठ समीक्षा गरी त्यसका कमीकमजोरीलाई सच्याउदै एमालेलाई शसक्त र बलियो शक्तिका रुपमा स्थापित गर्न पार्टीको सिंगो पंक्ति जुट्नु पर्नेमा उनले जोड दिए । एमालेलाई मत दिने जनता बढेका छन्, महागठबन्धन, आन्तरिक व्यवस्थापन सुधार गर्न नसक्नु, राज्यकातर्फबाट भएको ज्यादती, पैसाको बढी चलखेल जस्ता कारणले सीट संख्यामा केही कमी भएपनि समग्र लोकप्रिय मतमा एमाले कमजोर छैन,' उनले भने । संकल्पका साथ अगाडि बढेर पार्टीका हरेक व्यक्तिको मनमा मुलुक निर्माणको सोच हुनुपर्ने बताए । त्यो सोचलाई पूरा गर्नका लागि कटिवद्ध भएर लाग्नुको विकल्प छैन,' उनले भने । हारको मानसिकता लिएर सफल नभइने भन्दै सफलतातर्फ उन्मुख हुन सक्नुपर्ने बताए । समाजवाद उन्मुख अर्थतन्त्रको विकासका लागि नेपालको संविधानले तीनखम्बे अर्थनीति अंगिकार गरेको उनले बताए । महासचिव पोखरेलले पुजिवादीले सहकारी क्षेत्रलाई प्राथमिकता नदिएको बताए । सहकारी मुलुकको आर्थिक विकासको महत्वपूर्ण माध्यम हो, यसको प्रभावकारी परिचालनबाट गरिवी निवारणमा योगदान गर्न सकिन्छ उनले भने ।"
केजीएच होटल 'जीरोप्लास्टिक वेस्ट होटल' बन्दै,"काठमाडौं : हिटा समूहसँगको साझेदारीमा केजीएच होटलहरू 'जीरोप्लास्टिक वेस्ट होटल' हुने प्रक्रियामा रहेकाछन् । काठमाडौंमा रहेका तीन होटलहरू काठमाडौं गेस्ट हाउस, माया मनोर बुटिक होटल, र पार्क भिलेज रिसोर्टले यसको प्रयोग थालिसकेका छन् । वातावरणमैत्री होटल बनाउन केजीएच ग्रुपले यो अभियान सुरु गरेको हो। यो प्रविधिमा सबै प्लास्टिक फोहोरलाई धुवाँरहित इन्सिनरेटरमा हालेर उच्च तापक्रममा जलाइन्छ । हिटा समूह अत्याधुनिक प्रविधि उच्च दहन धुवाँरहित इन्सिनरेटरसहित शून्य फोहोर प्लास्टिक व्यवस्थापनमा लगानी गर्ने पहिलो फोहोर व्यवस्थापन विशेषज्ञ कम्पनी हो । हिटा समूहको यो इन्सिनरेटरको प्रयोगले प्रदूषण समेत रोक्ने भएकाले यो थप प्रभावकारी हुने कम्पनीले जनाएकाे छ । हिटा समूहको यो पहलले पानी तथा पेयका बोतलहरू, होटलहरूको प्लास्टिक र कागजको फोहोरलाई पारिस्थितिक रूपमा नष्ट गर्न सघाउनेछ । प्लास्टिक प्रदूषण रोक्न र हटाउन केजीएच होटलको जीरो प्लास्टिक वेस्ट इनिसिएटिभअभियान लामो समयदेखि चलिरहेको उसले दावी गरेकाे छ । व्यवस्थापन अघि फोहोरलाई बायोडिग्रेडेबल र ननबायोडिग्रेडेबल गरी विभाजन गरिन्छ ।"
वातावरण दिवसको अवसरमा मदन भण्डारी स्मृति पार्क र वागमती कोरिडोर सफाइ,"काठमाडौं : विश्व वातावरण दिवसको अवसरमा तिनकुनेस्थित सामुदायीक विकाश समिति र सिम्रिक एयरको सहकार्यमा मदन भण्डारी स्मृतिपार्क र वागमती कोरिडोरको सरसफाइ गरिएको छ । कुमारी बैंक, एभरेष्ट बैंक र स्थानीयवासीको समेत सहभागीतामा आइतबार बिहान पार्क र वागमती कोरिडोरको सरसफाइ गरेको हो । सरसफाइ कार्यक्रममा संलग्न भएका व्यक्तिहरुले वातावरण एवं पर्यावरणको महत्व, जनमानसको कर्तव्य र सरकारको दायित्वमाथि मन्तव्य राखेका थिए । सिम्रिक एयरले पर्यावरण संरक्षणसम्बन्धी आफ्नो विशेष दायित्व रहेको जनाएको छ । सिम्रिक एयरले मदन भण्डारी पार्क र वागमती कोरिडोरको सफाइ अभियानमा निरन्तरता दिँदै आएको छ । पर्यावरण जोगाउनका लागि विभिन्न स्थानमा लागेको डडेलो नियन्त्रण गर्दै आएको जनाएको छ । सिम्रिक एयरले बालजुस्थित शिवपुरी जंगल, सोलुखुम्बुको लुक्ला विमानस्थल नजिकैको जंगलमा लागेको डडेलो हेलिकोप्टरको माध्यमबाट नियन्त्रणमा लिएको थियो ।"
शौचालय सार्वजनिक रूपमा प्रयोग गर्न दिने इच्छुकले सात दिनभित्र महानगरमा सम्पर्क गर्नुपर्ने,"काठमाडौंः काठमाडौं महानगरपालिकाले शौचालय सार्वजनिक रूपमा सर्वसाधारणलाई प्रयोग गर्न दिने भए सात दिनभित्र सम्पर्कमा आउन आग्रह गरेको छ । महानगरले सूचना जारी गर्दै होटल, रेष्टुरेन्ट, बैंक, व्यापारिक भवन लगायतले शौचालय सार्वजनिक रूपमा सर्वसाधारणलाई प्रयोग गर्न दिने भए सात दिनभित्र सम्पर्कमा आउन आग्रह गरेको हो । सूचनामा इच्छुक सम्बद्ध सरोकारवाला व्यक्ति तथा निकायले यो सूचना प्रकाशित गरेको मितिले सात दिनभित्र कार्यालयमा सम्पर्क गर्न अनुरोध गरिएको छ । सूचनामा भनिएको छ, सर्वसाधारणको शौचालयमा सहज पहुँच अभिवृद्धि गर्न महानगरपालिका क्षेत्र भित्रका होटल, रेस्टुरेन्ट, बैंक, व्यापारिक भवन, मल, सपिङ कम्प्लेक्स, कम्पनी, फर्म, व्यवसायी, गैर सरकारी संघसंस्थाको शौचालयलाई सार्वजनिक बनाउन सार्वजनिक रूपमा आह्वान गर्ने निर्णय भएकोले यो सूचना प्रकाशित गरिएको छ । शौचालयमा सर्वसाधारणको सहज पहुँच अभिवृद्धिका लागि महानगर क्षेत्रभित्र रहेका होटललगायतका शौचालय प्रयोग गर्न सकिने महानगरले गत जेठ १६ को नगरकार्यपालिका बैठकबाट निर्णय गरेको थियो ।"
कांग्रेसका कारण केही स्थानमा हामीले पराजय भोग्नु पर्यो : अध्यक्ष नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले कांग्रेसका कारण केही स्थानमा आफ्नो पार्टीले पराजय भोग्नु परेको बताएका छन्। आइतबार काठमाडौंमा मुस्लिम इत्तेहाद संगठन नेपालको बैठकमा अध्यक्ष नेपालले कांग्रेसले राम्रो गरि भोट नखसालेका कारण केही स्थानमा आफ्नो पार्टीले पराजय भोग्नु परेको बताएका हुन्। समाजवादीले जितेको भए कांग्रेसलाई पनि फाइदा नै हुने भन्ने कुरा कांग्रेसले पनि बुझ्न जरुरी रहेको उनले बताए। माओवादीभित्र पनि यस्तै स्थिति रहेको उनको भनाइ छ। उनले निर्वाचनमा मुस्लिम इत्तेहाद संगठनले खेलको भूमिकाको प्रशंसा गरे।
विश्व वातावरण दिवसमा शालिग्राम उद्यान पार्कमा वृक्षारोपण तथा सरसफाइ,"जोमसोम : ४९ औं विश्व वातावरण दिवसको अवसरमा मुस्ताङको घरपझोङ४ जोमसोमस्थित शालिग्राम उद्यान पार्कमा आइतबार वृक्षारोपण तथा सरसफाइ गरिएको छ । डिभिजन बन कार्यालय मुस्ताङको आयोजना तथा अन्नपूर्ण संरक्षणक्षेत्र आयोजना, ईलाका सरक्षण कार्यालय जोमसोमको सहआयोजनामा भएको वृक्षारोपण तथा सरसफाइ कार्यक्रमको समन्वय जिल्ला प्रशासन मुस्ताङले गरेको थियो । विश्व वातावरण दिवस मार्च ५ तारिख २०२२ को अवसरमा पृथ्वीको सरक्षण : दिगो प्रकृतिमैत्री जीवनयात्रानारासहित जिल्ला प्रशासन कार्यालय पछाडिपट्टी रहेको शालिग्राम उद्यान पार्कमा वातावरण संरक्षणका लागि वृक्षारोपण गरिएको हो । वृक्षारोपण कार्यक्रममा जिल्लास्थित सरकारी कार्यालय प्रमुख र जिल्लाका ३ वटै सुरक्षा निकायको सहभागीता रहेको थियो। विश्व वातावरण दिवसमा भोटे पिपल,बैस,ओखर,धुपी,सल्ला र रुवेनिया लगायतका ६० वटा प्रजातीका विरुवा रोपण गरिएको डिभिजन बन कार्यालयका प्रमुख वषन्तकेशव अधिकारीले जानकारी दिए ।उनले दिवसको अवसरमा यसअघि लगाएका पुराना बिरुवाहरुको गोडमेल र सिचाइंको व्यवस्थापन समेत गरिएको उनले बताए । यस्तै,वातावरण दिवसको अवसरमा शनिबार र आइतबार स्थानीय प्रशासनको समन्वयमा जिल्लास्थित सरकारी कार्यालय र सुरक्षा निकायको टोलीले जोमसोम बजार र कालिगण्डकी नदीको तटीयक्षेत्रमा सरसफाइ गरिएको मुस्ताङका प्रमुख जिल्ला अधिकारी नेत्रप्रसाद शर्माले जानकारी दिए ।"
दुईचार दिनमा नेपालमा मनसुन भित्रिदै,"काठमाडौंः नेपालमा अहिले मनसुन प्रवेश नभए पनि मनसुनी गतिविधिको प्रभावले बदली र वर्षा भइरहेको छ । अबको दुईचार दिनभित्रै नेपालमा मनसुन प्रवेश गर्ने जल तथा मौसम विज्ञान विभागको मौसम पूर्वानुमान महाशाखाले जनाएको छ । महाशाखाका मौसमविद् हिरा भट्टराईका अनुसार अबको केही दिनभित्रै देशको पूर्वी भेगको मेची अञ्चल आसपास क्षेत्रबाट मनसुन सुरु हुनेछ । उनले भने,'अहिले प्रि मनसुन र मनसुनको सुरुवाती चरणको ट्रान्जिक्सन फेजमा रहेको छ, अबको दुईचार दिनभित्रै नेपालमा मनसुन भित्रिनेछ । प्रदेश १, मधेस र बागमती प्रदेशका कतिपय स्थानमा आज र भोलि वर्षा भए पनि पश्चिमी भेगमा भने वर्षाको सम्भावना नदेखिएको मौसमविद् भट्टराईले बताए । नेपालमा सामान्यतया मनसुन १० जुनमा प्रवेश गर्ने गर्छ । देशको पूर्वी भेगबाट मनसुन प्रवेश गरी क्रमशः पश्चिमतर्फ विस्तार हुन्छ । जुनदेखि सेप्टेम्बरसम्म चार महिनाको अवधिलाई दक्षिण एशियाली क्षेत्रमा मनसुनको अवधि भनिन्छ । उक्त समयमा नेपालमा वार्षिक वर्षाको करिब ८० वर्षा हुने गर्दछ । हाल नेपालमा स्थानीय वायु र भारतको उत्तर प्रदेशदेखि पूर्वी बंगलादेशसम्म पूर्वपश्चिम फैलिएको न्यूनचापीय रेखाको प्रभाव रहेको छ । सो मौसमी प्रभावले हाल प्रदेश १, मधेस प्रदेश र बागमती प्रदेशमा सामान्यदेखि पूर्ण बदली र बाँकी भूभागमा आंशिकदेखि सामान्य बदली भई प्रदेश १, बागमती प्रदेश र गण्डकी प्रदेशका थोरै स्थानमा मेघगर्जनचट्याङसहित हल्कादेखि मध्यम वर्षा भइरहेको मौसम पूर्वानुमान महाशाखाले जनाएको छ । दिउँसो प्रदेश १, मधेस प्रदेश, बागमती प्रदेश र गण्डकी प्रदेश तथा देशका अन्य पहाडी भूभागमा सामान्य बदली रही बाँकी भेगमा आंशिक बदली रहनेछ । प्रदेश १, बागमती प्रदेश र गण्डकी प्रदेशका केही स्थानमा तथा मधेस प्रदेशका थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ । आज काठमाडौँको न्यूनतम तापक्रम २० र अधिकतम तापक्रम २८ डिग्री सेल्सियस रहेको महाशाखाले जनाएको छ ।"
प्लास्टिकमा जेलिएको जिन्दगी,"विश्वमा सबैभन्दा बढी प्लास्टिकको झोला प्रयोग हुने देशमध्ये एक थाइल्यान्डको एउटा घटना सन् २०१८ मा अन्तर्राष्ट्रिय समाचार बन्यो। थाइल्यान्डको समुद्रमा ८ किलो बराबरको ८० वटा प्लास्टिकका झोला खाएको एउटा ह्वेल माछा मृत अवस्थामा फेला परेको थियो। उसको शरीरभित्र भएका प्लास्टिकका कारण ह्वेल माछालाई आफ्नो आहारा खान असम्भव भएकाले मृत्यु हुन पुगेको समाचारलले प्लास्टिक झोलाको विषय फेरि बहसमा आयो। मानवसभ्यताको यात्रामा प्लास्टिकको उदयबारे चर्चा गरौं। लगभग ८ अर्ब पुग्न लागेको विश्व जनसंख्यामध्ये बहुसंख्यकले बिहान उठेपछि प्रयोग गर्ने पहिलो वस्तु दाँत माझ्ने ब्रसदेखि अन्तरिक्ष यात्रीहरूले अन्तरिक्षमा अक्सिजन सास फेर्नसमेत प्लास्टिकले बनेका सामग्री प्रयोग भएका हुन्छन्। प्लास्टिक मानिसको दैनिक जीवन र हाम्रो वरिपरी यति गहिरोसँग जोडिएको छ कि हामी प्लास्टिकको प्रयोगका विषयलाई खासै महत्व दिन आवश्यक ठान्दैनौं। हुन पनि हामीलाई बिहानसबेरै ब्युँझाउन पनि प्लास्टिककै अलार्मघडी हुँदै दिनभरको २१औं शताब्दीको आधुनिक मान्छे हुनका लागि अपरिहार्य जस्तै भएका कुरा धेरै छन्। स्मार्टफोन र कम्प्युटरसम्मका दिनचर्याका उपयोगी वस्तुहरूमा प्लास्टिकको उपस्थितिलाई हेर्दा यो थाहा हुन्छ। नयाँनयाँ आविष्कारलाई प्रेरित गरेको छ र त जीवनलाई सहज, स्वस्थ र प्रत्येक दिन सुरक्षित बनाउन मद्दत गरेको छ। विज्ञान र प्रविधिको द्रुततर विकासका कारण सम्भव भएको आविस्कार र डिजाइनहरूमा प्लास्टिकको प्रयोगले नवीनता र उल्लेखनीय विशेषता थपिएका छन्। प्लास्टिकको इतिहास त करिब डेढ सय वर्षको मात्र हो। आधुनिक जीवन बाँच्न अब प्लास्टिकबिना सम्भव छैन भएको छ। प्लास्टिकबिना जीवन नै सम्भव छैन जस्तो लाग्छ। मोटरसाइकल चढ्दा प्रयोग हुने प्लास्टिकका हेलमेटहरू हुन् वा बच्चाहरूका लागि गाडीभित्र राखिने सुरक्षा सिटहरू हुन् अन्य सुरक्षा र स्वास्थ्य सेवासित जोडिएका विद्युतीय उपकरणहरू हुन्। सबैमा प्लास्टिकको मात्रा धेरैथोरै प्रयोग भएकै हुन्छ। प्लास्टिकले हाम्रो दैनिक जीवनमा ल्याएको सुबिधा र छरितोपनाले अब यो बिनाको दैनिकी कल्पना गर्न पनि लगभग असम्भव छ। आधुनिक मनोरन्जनका उपकरणहरू त झन् प्लास्टिकबिना कल्पना पनि गर्न सकिँदैन। बच्चाहरूले खेल्ने खेलौनादेखि टेलिभिजन सबै प्लास्टिकले निर्माण गरिएको हुन्छ। प्लास्टिकको इतिहास प्लास्टिकको पहिलो प्रयोग बिलियार्ड (नेपालमा स्नूकर भनेर चिनिने एक किसिमको खेल) बलहरू बनाउन सन् १८३९ मा हात्तीको सँुडको विकल्पका रूपमा प्रयोग गर्न आविष्कार गरिएको भनिन्छ। सेल्युलोइड नाम दिइएको सेतो रसायन हात्तीको सुँड जत्तिकै कडा र पानी न छिर्ने हुनाले बिलियार्ड बलका रूपमा यसको प्रयोग हुन थाल्यो। त्यसपछिका दिनमा सेल्युलोइडको प्रयोग फोटोग्राफी र चलचित्रका सामग्रीहरू, सांगीतिक यन्त्र र उपकरणहरू, चस्माको फ्रेमलगायत दैनिक रूपमा प्रयोग हुने काइँयो र ब्रस आदि बनाउन हुन थाल्यो। सेल्युलोइडको प्रयोगका केही दशकपछि प्लास्टिकको अर्को रूप गालालिथ भन्ने नयाँ वस्तु प्रयोगमा आउन थाल्यो। कपडाका बटनहरू र चलनचल्तीका पोसाकहरूमा गहना डिजाइन दिन प्रयोग हुने गा(लालिथ अहिले पनि बटनहरू बनाउन प्रयोग गरिन्छ। प्लास्टिकको विकास क्रममा पारदर्शी सेलोफेन (पानी कागज), सेलो (टाँस्ने) टेपमा प्रयोग हुने प्लास्टिक, खाद्यान्न प्याकेज हुँदै चेसका गोटीहरू र टेलिफोन जस्ता इलेक्ट्रोनिक उपकरणमा प्रयोग हुने तातो प्रतिरोधी पहिलो पूर्ण सिन्थेटिक प्लास्टिक बेकलाइटको प्रयोग सर्वत्र हुन थाल्यो। कपडामा लगाउने इस्त्री र भान्सामा प्रयोग हुने भाँडाकुँडाका ह्यान्डलहरूमा बेकलाइटकै कम्पोनेन्टहरू प्रयोग हुन्छन्। बेकलाइटको उदयपछि दोस्रो विश्वयुद्धताका र त्यसपछिका दशकहरूमा विकसित देशमा प्लास्टिकले परम्परागत सामग्रीहरू प्रतिस्थापन गर्न थाल्यो। सस्तो, उत्पादन गर्न सजिलो र बहुउपयोगी आफ्नो उपस्थितिलाई घरघरमा बाक्लो बनायो। कागज, शिशा र काठका आकर्षक सामग्रीहरू पनि क्रमशः प्लास्टिकमा देखा पर्न थाले। प्रविधि र मनोरन्जनको आमपहुँच र अभूतपूर्व आर्थिक प्रगतिले गर्दा सन् साठी र सत्तरीका दशकमा अमेरिका, युरोपलगायत विकसित मुलुकमा देखिएको उपभोक्तावादी संस्कृतिको विकासले अकल्पनीय ढंगले प्लास्टिकको खपत हुन थाल्यो। विकसित देशहरूमा बजारको आक्रामक विस्तार र भौतिकवादी चरित्रको सामाजिक संरचनाहरूले मान्छेलाई उपभोक्तामा परिणत गयो। उपभोक्ता संस्कृतिको यो यात्रा प्लास्टिकको झोलामा टुंगिनु अपरिहार्य भयो। बिसौं शताब्दीको सुरुतिर अमेरिकामा सिन्थेटिक पोलिमरमा आधारित पोलिथिनको आविष्कार भयो। फलस्वरूप हामीले दैनिक रूपमा प्रयोग गर्ने प्लास्टिकको झोलाको जन्म भयो। रोचक कुरा त यो छ कि विकसित देशहरूमा जंगल मासेर बनाइएको कागजको झोलाको विकल्पका रूपमा वातावरण विनास रोक्न प्लास्टिकको झोला विकसित गरी सर्वसाधारणले प्रयोग गर्ने गरी आमप्रचलनमा ल्याइयो। बितेका दशकहरूमा बजार र किनमेल भन्नेबित्तिकै अभिन्न अंगकै रूपमा जोडिएर आउने प्लास्टिकको झोलाहरू नेपालमा सर्वव्यापी प्रयोग हुन थालेको इतिहास सन् ८० को दशक हो। हामी सानै छँदा बजारमा कुनै समय प्लास्टिकको झोला नौलो लागेको सम्झना छ। किराना पसलदेखि नाम चलेका डिपार्टमेन्टल स्टोर अनि एयरपोर्टको ड्युटी फ्री झोलाहरू सबै प्लास्टिककै हुन्छन्। अझ विकसित देशहरूमा त ससाना घरहरूको छत, भित्ता, इन्सुलेसन सबैमा मुख्यतः प्लास्टिक नै प्रयोग गरिएको हुन्छ। पृथ्वीमा भएका सबै प्लास्टिकका सामानहरू तौलने हो भने एक अर्ब हात्तीको तौल बराबरको हुन्छ भन्छन् जानकारहरू। प्लास्टिक थुप्रिनुको प्रमुख कारण यसको डिस्पोजेबल प्रकृति अर्थात् युज एन्ड थ्रो, कम समयका लागि प्रयोग गर्ने अनि फाल्ने आधुनिक संस्कृति हो। डिस्पोजेबल उपभोक्ताबाट सचेत उपभोक्तातिर हजारौं वर्षसम्म प्लास्टिकबिना पनि मान्छेको अस्तित्व सम्भव थियो। हजारौंं वर्षभित्र प्लास्टिकको इतिहास त करिब डेढ सय वर्षको मात्र हो। हामीलाई प्लास्टिकबिना जीवन नै सम्भव छैन जस्तो लाग्छ। प्लास्टिकको आविष्कार हुनुभन्दा अघि माटो, काठ, धातु, शिशा, रूखको चोपहरू प्रयोग हुन्थे। आधुनिक जीवन बाँच्न अब प्लास्टिकबिना सम्भव छैन जस्तो लाग्छ। प्लास्टिक निर्मित स्वास्थ्य उपकरणदेखि लिएर यातायातका आधुनिक साधनहरू, चस्मा, घडीदेखि लिएर बैंक कार्ड, खानेपानी ट्यांकीदेखि लिएर पीभीसी पाइपसम्ममा प्लास्टिकको प्रयोग छ। जसले आधुनिक जीवन बाँच्न अब प्लास्टिकबिना सम्भव छैन। केही हदसम्म यो सत्य पनि हो। अमेरिकी वैज्ञानिकहरूले गरेको गणनाअनुसार विगत ६५ वर्षमा लगभग आठ खर्ब टन प्लास्टिकको उत्पादन भएको छ। प्लास्टिकको महासागरमा बाँच्न विवश छौं। प्लास्टिकका कारण पृथ्वीको वायुमण्डलमा कार्बन डाइअक्साइड तथा अन्य हरित गृह ग्यासको उत्सर्जनले जलवायु परिवर्तनमा प्रत्यक्ष र नकारात्मक असर छ। यसले पृथ्वीको स्वच्छताको क्षमतालाई खतरामा पारिरहेको रिपोर्ट आइरहेकै छन्। केही बर्षअघि गरिएको एउटा अध्ययनले नेपाल जस्तो विकासोन्मुख देशमा प्लास्टिकजन्य फोहोरमैलाको उचित व्यवस्थापनको अभाव र जलाइएको प्लास्टिक फोहोरका कारण प्रत्येक ३० सेकेन्डमा एक जनाको मृत्यु हुने तथ्यांक सार्वजनिक गरेको थियो। कतिपय विकासोन्मुख देशमा उपयुक्त पूर्वाधारहरूको अभाव र अव्यवस्थित प्लास्टिकजन्य फोहोरको थुप्रोले प्राकृतिक जलमार्गहरू अवरुद्ध गर्दै विपत्ति निम्त्याएका घटनाहरू छन्। प्लास्टिकको बढ्दो माग र पर्यावरणका लागि ठूलो चुनौतीहरूमध्ये एक प्लास्टिक प्रदूषणको आजको वास्तबिकता सित जुध्न समाधानहरू पनि भेटिँदै जालान। पर्यावरण मैत्री, जैविक र नवीकरणीय सामग्रीहरूको अनुसन्धान गरी ढिलोचाँडो प्लास्टिक जत्तिकै अथवा अझ बहुउपयोगी नयाँं चमत्कार को अविष्कार कुनै प्रयोगशालामा भइरहेको होला। आधुनिक जीवनलाई सहज बनाउन प्लास्टिकले महत्वपूर्ण खेल्यो। तर, पर्यावरणीय चुनौतीका चाङहरू पनि खडा गयो। प्लास्टिकमा रहेका रसायनहरूको मान्छेसितको प्रत्यक्ष सम्पर्कले क्यान्सर, जन्मजात असक्षमता, प्रतिरक्षा प्रणाली समस्याहरू जस्ता स्वास्थ्य जटिलताहरूले पनि प्लास्टिकको भरपर्दो विकल्पलाई प्राथमिकता दिन थालिएको छ। प्लास्टिकका फाइदा र बेफाइदा दुवैलाई ध्यानमा राख्दै आफ्ना उपभोगमा चेतनशील हुँदैछन् मानिस। पर्यावरणमैत्री जीवनशैली अपनाउने र अरूलाई पनि त्यही गर्न प्रोत्साहन गर्ने कन्सस उपभोक्ताको एउटा जमात तयार हुँदैछ। यो समूहले आफूले बजारमा खरिद गर्ने दैनिक उपभोग्य वस्तुहरू र सामानहरूको उत्पादन प्रक्रियालाई ध्यान राख्ने र आफ्नो उपभोगको अर्थपूर्ण र आलोचनात्मक ढंगले हेर्न थालेको छ। प्राकृतिक स्रोत र साधनको बुद्धिमत्तापूर्ण उपयोग र आफूले प्रयोग गर्ने वस्तुको उत्पादन र वितरण प्रणाली र उपभोग सबैमा जवाफदेही उपभोक्ताको सुनिश्चित गर्न चाहन्छ। जुन सबैका लागि राम्रो कुरा हो।"
"मन्त्री हेरफेर गर्ने एकीकृत समाजवादीको निर्णय, फिर्ता बोलाउने जिम्मा माधव नेपाललाई","काठमाडौं : एकीकृत नेकपा समाजवादीले आफ्नो पार्टीको तर्फबाट मन्त्री भएकाहरुलाई २४ घण्टाभित्र फिर्ता बोलाउने भएको छ। त्यसको जिम्मा पार्टी अध्यक्ष माधवकुमार नेपाललाई दिइएको छ। पार्टीका पोलिटव्यूरो सदस्य मेटमणी चौधरीले पार्टीबाट सरकारमा प्रतिनिधित्व गरेका मन्त्रीहरुलाई फिर्ता बोलाउने निर्णय भएको अन्नपूर्णलाई जानकारी दिए। उनले भने, बैठकले मन्त्रीहरुलाई सरकारबाट फिर्ता हुन भनेको छ। त्यसको जिम्मा पार्टी अध्यक्षलाई दिइएको छ। आइतबार पार्टी कार्यालय तीनकुनेमा बसेको समाजवादीको सचिवालय बैठकमा सरकारमा पार्टीबाट मन्त्रीहरुको हेरफेरका बारेमा छलफल भएको र यसको अधिकार पार्टी अध्यक्ष माधव कुमार नेपाललाई रहेको उपमहासचिव गंगालाल तुलाधारले जानकारी दिए। उनले ६ महिनाका लागि सरकारमा पठाएकाले मन्त्री हेरफेर गर्ने बिषयमा छलफल भएको बताए। पार्टीबाट मन्त्री भएकाहरु र शीर्ष नेताहरुबीच छलफल हुने र आवश्यक निष्कर्षमा पुगिने उनको भनाइ छ। उपमहासचिव तुलाधरले मन्त्री फेरबदल गर्ने निर्णय सबैले मान्नुपर्नेसमेत बताए। त्यस्तै उनले बाम एकता राम्रै कुरा भएको भए पनि इमान्दारी नभए राम्रो नहुने पुष्टि भइसकेको जिकिर गरे। तुलाधरले गठबन्धन भत्काएर मुलुकलाई बबार्दीतर्फ लान नहुने बताए। सचिवालय बैठकले पार्टीका सबै कमिटीहरुलाई प्राकृतिक विपतको पूर्वतयारीका लागि परिचालन गर्ने निर्णय गरेको उनले बताए। समाजवादीले छिटै केन्द्रीय कमिटी बैठक बस्ने र त्यसपछि केन्द्रीय परिषद्को बैठक बोलाउने तयारी भइरहेको जनाएको छ।"
माटो जोगाउन साइकल र्याली,"काठमाडौं : ईशा फाउण्डेशन र साइकल सिटी नेटवर्क नेपालले साइकल र्यालीको आयोजना गरेको छ। ईशा फाउण्डेशन संस्थापक सद्गुरु जग्गी वासुदेवद्वारा पहल गरिएको सेभ सोइल अर्थात् माटो जोगाऔं नामक विश्वव्यापी अभियानलाई जागरूक धरती नेपालको समन्वयमा साइकल सिटी नेटवर्क नेपालले साइकल र्याली गरेको हो। सेन्ट जेभियर्स स्कुल परिसरबाट सुरु भएको साइकल र्यालीको वन तथा वातावरण मन्त्री रामसहाय प्रसाद यादवले उद्घाटन गरेका हुन्। यस अभियानमा अन्नपूर्ण मिडियाको दिगोपनका लागि एकता अभियानले पनि सहकार्य गरेको छ। शनिबार बिहान ७ बजे सेन्ट जेभियर्स स्कुल परिसरबाट सुरु भएको साइकल र्याली थापाथली, त्रिपुरेश्वर, जमल, दरबारमार्ग, कमलपोखरी, रातोपूल पशुपतिनाथ परिसरमा विशेष कार्यक्रम गरी समापन भएको थियो । कार्यक्रममा मन्त्री यादवले विश्वव्यापी माटो जोगाऔँ अभियानले वातावरण संरक्षणका लागि माटोको महत्त्वलाई समेत उजागर गर्न महत्त्वपूर्ण भूमिका खेल्ने बताए। कार्यक्रमका अध्यक्ष निरु रायमाझीले माटो जोगाऔँ अभियानलाई प्रवर्द्धन गर्न अनुरोध गरे।"
शाइन रेसुङ्गा बैंकको शाखा तौलिहवामा,"बुटवल : शाइन रेसुङ्गा डेभलपमेण्ट बैंक लिमिटेडले कपिलवस्तुको तौलिहवामा शाखा कार्यालय सञ्चालनमा ल्याएको छ। तौलिहवा शाखाको शुक्रबार कपिलवस्तु नगरपालिकाका नगर प्रमुख सुदिप पौडेलले उद्घाटन गरेका छन्। सो अवसरमा बोल्दै नगर प्रमुख पौडेलले बैंकको शाखा बिस्तारसँगै स्थानीयस्तरमा वित्तीय सेवाको पहुँच थप विस्तार हुने बताए। शाखा कार्यालय उद्घाटन कार्यक्रममा स्वागत गर्दै बैंकका प्रमुख कार्यकारी अधिकृत प्रकाश पौडेलले स्तरीय र बिश्वसनीय बैंकिङ्ग सेवा प्रदान गर्दै आएको बैंकले स्थानीय आवश्यकता अनुसार सहज बैंकिङ्ग सेवा प्रदान गर्ने बताए। बैंकका अध्यक्ष थानेश्वर पौडेलले २०६५ साल फागुन ११ गतेदेखि बैंकिङ्ग कारोबार शुरु गरेको बैंकका ८४ वटा शाखा कार्यालय तथा एउटा एक्सटेन्सन कार्यालय र ७ वटा एटिएम सञ्चालनमा रहेका बताए। काठमाण्डौं बाहिर केन्द्रीय कार्यालय रहेको लुम्बिनी प्रदेशको राष्ट्रियस्तरको एकमात्र विकास बैंकको लुम्बिनी प्रदेशमा मात्रै ७१ वटा शाखा सञ्चालनमा छन् भने संघीय राजधानी काठमाडौंमा ५ वटा शाखा कार्यालय सञ्चालनमा छन्। अधिकृत पुँजी ५ अर्ब, जारी तथा चुक्ता पुँजी ३ अर्ब ७८ करोड १० लाख रहेको बैंकको निक्षेप ४१ अर्ब १३ करोड र कर्जा लगानी ३८ अर्ब १५ करोड रहेको छ भने ५ लाख १५ हजार बढी निक्षेपकर्ता र १४ हजार ५ सय बढी ऋणी रहेका छन्।"
माओवादी केन्द्रले नेता कार्यकर्ताबाट मासिक ८ करोड लेवी उठाउने,"काठमाडौं : नेकपा(माओवादी केन्द्र)ले पार्टी केन्द्रीय कार्यालय व्यवस्थित बनाउन एवं अन्य रचनात्मक कामका लागि खर्च जुटाउने उद्देश्यका साथ पार्टीका सबै सदस्यबाट रु १०० का दरले लेवी उठाउने भएको छ। माओवादीका देशभर कूल आठ लाख पार्टी सदस्य छन्। त्यसबाट रु आठ करोड बराबरको रकम सङ्कलन हुनेछ। पार्टी अध्यक्ष पुष्पकमल दाहाल प्रचण्ड निवास खुमलटारमा आज बसेको पार्टीका पूर्वस्थायी समितिका सदस्यको बैठकले पार्टीको कार्यालय विस्तार तथा व्यवस्थापनका लागि एकपटकका लागि उक्त परिमाणमा रकम सङ्कलन गर्ने निर्णय गरेको हो। बैठकमा मुलुकको समसामयिक राजनीतिक विषयका अलावा हालै सम्पन्न स्थानीय तहको निर्वाचन, पार्टीका अन्य कामलगायत विषयमा छलफल भएको थियो। माओवादी नेता हरिबोल गजुरलेका अनुसार समसामयिक राजनीतिक विषयका अलावा पार्टीको भ्रातृ सङ्गठन अखिल(क्रान्तिकारी) भित्र देखिएको केही असन्तुष्टिका बारेसमेत छलफल भएको थियो। गत पुसमा माओवादीले आठौँ महाधिवेशन सम्पन्न गरेको भए पनि हालसम्म पदाधिकारी चयन हुन सकेका छैनन्। त्यसबारेमा पनि बैठकमा सामान्य चर्चा परिचर्चा भएको बताइएको छ। पदाधिकारी छिट्टै टुङ्गोमा पुर्याएर पार्टीको सङ्गठन विस्तार तथा सङ्घीय र प्रदेशसभाको निर्वाचनमा केन्द्रीत हुने माओवादीले स्पष्ट पारेको छ।"
चितवनमा एक वर्षमा जंगली जनावरको आक्रमणबाट २२ जनाको मृत्यु,"चितवन : चितवन राष्ट्रिय निकुञ्ज र आसपासका मध्यवर्ती क्षेत्रमा घाँस दाउरा गर्न तथा बस्तु चराउन गएका २२ जनाको जङ्गली जनावरको आक्रमणबाट मृत्यु गएको छ । चालू आर्थिक वर्षमा निकुञ्ज सुरक्षामा खटिँदा, घाँस दाउरा गर्न जाँदा, पूजा गर्न जाँदा, पर्व मनाएर घर फर्कदै गर्दा जङ्गली जनावरको आक्रमणमा परी विभिन्न समयमा उनीहरुको मृत्यु भएको हो । निकुञ्जका सूचना अधिकारी गणेशप्रसाद तिवारीका अनुसार चालू आर्थिक वर्षमा सबैभन्दा बढी बाघको आक्रमणबाट मानवीय क्षति भएको छ । बाघको आक्रमणबाट १३ जनाको मृत्यु भएको छ । यस्तै गैँडाको आक्रमणबाट छ र जङ्गली हात्तीको आक्रमणबाट तीनजनाको मृत्यु भएको उनले जानकारी दिए। गत आर्थिक वर्षमा जङ्गली जनावरको आक्रमणमा परी १२ जनाको मृत्यु भएको थियो । त्यसमध्ये गैँडाको आक्रमणमा चार, बाघको आक्रमणमा चार, जङ्गली हात्तीको आक्रमणमा दुई, गौरी गाईको आक्रमणमा एक र बँदेलको आक्रमणमा परी एक जनाको मृत्यु भएको निकुञ्जको तथ्याङ्कमा उल्लेख छ । रासस"
गरिबीका कारण सुदूरपश्चिमको आर्थिक अवस्था माथि उठ्न सकेन : प्रधानमन्त्री,"काठमाडौंः प्रधानमन्त्री शेरबहादुर देउवाले सुदूरपश्चिममा विकासका सम्भावना धेरै रहेको बताएका छन् । सुदूरपश्चिम सरोकार मञ्चले आइतबार राजधानीमा आयोजना गरेको कार्यक्रममा बोल्दै प्रधानमन्त्री देउवाले सुदूरपश्चिममा विकासका सम्भावना धेरै भएपनि आर्थिक अवस्था अझै माथि उठ्न नसकेको बताए। सुदूरपश्चिममा गरिबी नहटेको भन्दै प्रधानमन्त्री देउवाले गरिबीकै कारण आर्थिक अवस्था माथि उठ्न नसकेको बताए। 'सुरुमा लखनउहुँदै काठमाडौं आउनुपर्ने अवस्था थियो । अहिले सडक सञ्जाल विस्तार भएको छ । सुदूरपश्चिममा गरिबी हटेको छैन । सुदूरपश्चिमको आर्थिक अवस्था अझै माथि उठ्न सकेको छैन,'उनले भने। उनले धेरै पहिले डडेलधुरादेखि धनगढीसम्म बसमा र त्यसपछि लखनउ हुँदै रेल चढेर, फेरि गाडी चढेर काठमाडौं आउनुपर्ने बाध्यता रहेको बताए। अहिले सुदूरपश्चिम सिधै काठमाडौँसँग जोडिएको र पहिलाको जस्तो धेरै दुःख नभएको उनको भनाइ छ। सुदूरपश्चिम प्रदेश मानव विकास सूचांकमा अगाडि आउन आवश्यक रहेको भन्दै त्यसका लागि सबैले पहल गर्नुपर्ने उनले बताए।"
बृहत अन्तर्राष्ट्रिय सिर्जनात्मक अनुष्ठानको पाचौँ संस्करण जुलाई २९ देखि,"काठमाडौं: बृहत अन्तर्राष्ट्रिय सिर्जनात्मक अनुष्ठानको पाचौँ संस्करण जुलाई २० देखि हुने भएको छ । विश्व भूटानी साहित्य संगठनले भर्चुअल पत्रकार सम्मेलनको आयोजना गर्दै नेपाली भाषा, साहित्य, कला, संस्कृति र पहिचानको वैश्विकरण र पुस्तान्तरको उद्देश्यले जुलाई २९, ३० र ३१ सम्म अमेरिकाको हेरिस्वर्गमा हुने जानकारी गराएको हो । पत्रकार सम्मेलनमा संगठनका प्रेस संयोजक डेन्जन साम्पाङले यसपटकको कार्यक्रममा विश्व बौद्धिक प्राडा गोविन्दराज भट्टराई, लामो समय सिक्किमको मुख्यमन्त्री रहेका पवन चाम्लिङलगायतलाई सम्मान गरिने भएको छ । यस्तै, वरिष्ठ साहित्यकार लिलाबहादुर क्षेत्रीलाई लाइफ टाइम अचिभमेन्ट प्रदान गरिने आयोजकले जानकारी दिएको छ । अनुष्ठानमा भारतको सिक्किम विश्वविद्यालयको भाषा तथा साहित्य विभागका डीन प्राडा कविता लामाले नेपाली साहित्य लेखनको स्थिती र वैश्वकिरणको प्रयासमा भारतीय नेपाली पनि पुनर्वासित भूटानीहरु कार्यपत्र प्रस्तुत गर्नेछिन् । कार्यक्रममा विभिन्न सांस्कृतिक झाँकीहरु पनि प्रर्दशन गरिनेछन्।"
रुपन्देही बस दुर्घटना : जसले बसको सिसा फोडेर ज्यान बचाए,"भैरहवा : भैरहवानवलपरासी सडकखण्डमा रात्रिकालिन यात्रुवाहक बस दुर्घटनामा दुईजनाले बसको झ्यालको सिसा फोडेर आफ्नो ज्यान जोगाएका छन् । बसमा ३३ जना सवार थिए । जसमध्ये दुई जना बाराको सिमरा नगरपालिका १३ का १८ वर्षीय रोहन चौधरी र धनुषाको हंसपुर नपा३ का मुफिद मन्सुरी थिए । एक्कासी बस तेस्रो पर्यो र नदीमा खस्यो । निद्रामा रहेका उनीहरुले बस पुलको रेलिङमा ठोक्किएर नदीमा खस्दै गर्दा ब्युँझिए । बस ठूलो आवाजमा नदीमा खस्यो । बसमा रुवाबासी चल्यो । तर, उनीहरुले बसको सिसा फोडे र बाहिर निस्के । मेरो छेउमा एकजना साथी थियो, उसले र मैले बसको सिसा फोडेर बाहिर निस्क्यौं,' दुर्घटनामा घाइते भएर भैरहवास्थित भीम अस्पतालमा उपचाररत चौधरीले भने, हामीदुई साथी सिसा फोडेर बाहिर निस्कँदै गर्दा एकजना सानो बालकलाई पनि झ्यालबाट तानेर बाहिर निकाल्यौं। उनको खुट्टा र टाउकोमा सामान्य चोट लागेको छ । सिसा फोडेर बाहिर निस्किएपछि शरीरले काम नगरे जस्तो भयो, अनि नदी छेउको बगरमा बालुवामा म, साथी र ती सानो बालक पल्टियौं,' उनले भने,' त्यसपछि तत्काल प्रहरी आएर उद्धार गरेर अस्पताल ल्याएको हो । उनले छेउको साथीको नाम भने थाहा नभएको बताए । उनले केकति कारणले बस दुर्घटना भयो भन्ने जानकारी नभएको जनाए । बसमा सबैजसो यात्रु सुतेका थिए, त्यसैले केकति कारणले बस दुर्घटना भयो भन्ने जानकारी भएन । तर, बस खस्दै गर्दा धेरै मानिसहरु चिच्याएका थिए,' उनले भने । बुटवलको एक ग्यारेजमा काम गर्दै आएका धनुषाका मन्सुरी घरबाट बुटवल जानका लागि आएका हुन् । बसको अन्तिम सिटमा बसेर आएका उनले पनि सिसा फोडेर आफ्नो ज्यान जोगाएको बताए । रुपन्देहीको रोहिणी नदीमा बस खस्यो, ९ जनाको मृत्यु रुपन्देही बस दुर्घटना अपडेट : ९ जनाको मृत्यु, १६ जना गम्भीर घाइते रुपन्देहीमा बस दुर्घटना : मृतक ९ मध्ये ४ जनाको पहिचान खुल्यो (अपडेट) दुर्घटना पछि बसमा रुवाबासी थियो, मैले हतारहतार सिसा फोडे र बाहिर निस्केर बालुवामा पल्टिएँ, प्रहरी आएर अस्पताल ल्याए,' उनले भने । मन्सुरीको पनि भीम अस्पतालमा उपचार भइरहेको छ । निद्रामा भएकाले बस दुर्घटना पर्नुको कारण थाहा नभएको उनले सुनाए । मन्सुरीको पनि हात, खुट्टा र टाउकोमा सामान्य चोट लागेको छ । पश्चिम नेपाल प्रालिको लु २ ख ३८४१ नम्बरको उक्त यात्रुबाहक बस दुर्घटनामा ९ जनाको मृत्यु भएको छ । मृत्यु हुनेमा अहिलेसम्म ६ जनाको पहिचान खुलेको छ । पहिचान खुल्नेमा रुपन्देहीको तिलोत्तमा नपा २ योगिकुटीका ५६ वर्षीय बिष्णु पौडेल, तिलोत्तमा नपा ८ का ३७ वर्षीया तुल्सी बस्याल, बुटवल उपमनपा११ कालिकानगरका कृष्णप्रसाद बस्याल, ओमसतिया गाउँपालिका४ मटेरियाका ६५ वर्षीय राजेन्द्र प्रसाद पाण्डे, रौतहट चन्द्रनिगाहपुरका २० वर्षीय दिनेश दास, र भारत जनकपुरग्रामका ४० वर्षीय अरबिन्द्र शर्मा रहेको प्रहरीले जनाएको छ । बस आइतबार बिहान ४:२० बजे भैरहवापरासी सडकखण्ड अन्तर्गत रोहिणी गाउँपालिका३ र ओमसतिया गाउँपालिका४ को सीमाना स्थित पुलबाट रोहिणी नदीमा खसेको थियो । बसमा सवार ३३ जना मध्ये २५ पुरुष, ६ महिला र दुई बालबालिका थिए । दुर्घटनामा घाइते भएका २४ जनाको भैरहवाको युनिभर्सल मेडिकल कलेज र भीम अस्पतालमा उपचार भइरहेको रुपन्देही प्रहरी प्रवक्ता डिएसपी नवरत्न पौडेलले बताए । घाइतेमध्ये १६ जनाको अवस्था गम्भीर छ ।"
रुपन्देहीमा बस दुर्घटना : मृत्यु भएका ९ जनामध्ये ६ को पहिचान,"भैरहवा: भैरहवानवलपरासी सडकखण्ड अन्र्तगत रोहिणी नदी (रोहिणी र ओमसतिया गापाको सिमाना) मा रात्रिकालिन यात्रुवाहक बस दुर्घटनामा मृत्यु भएका ९ जनामध्ये ६ जनाको पहिचान खुलेको छ। प्रहरीका अनुसार दुर्घटनामा मृत्यु हुनेमा रुपन्देहीको बुटवलस्थित योगिकुटीका ५६ वर्षीय बिष्णु पौडेल, बुटवल११, कालिकानगरका कृष्णप्रसाद बस्याल, ओमसतिया गाउँपालिका४, मटेरियाका राजेन्द्रप्रसाद पाण्डे, रौतहटका २० वर्षीय दिनेश दास र भारत जनकपुरग्राम बस्ने ४० वर्षीय अरबिन्द्र शर्माको पहिचान भएको हो। दुर्घटनामा २४ जना घाइते भएका छन् । जसमध्ये १६ जनाको अवस्था गम्भीर छ भने ८ जनाको अवस्था मध्यम रहेको रुपन्देही प्रहरीले जनाएको छ । बसमा ३३ जना सवार थिए । मृतकहरुको नामवली १) जिल्ला रुपन्देही ओमसतिया गापा ०४ बस्ने बर्ष ६५ को राजेन्द्र पाण्डे । (सनाखत भएको) । २) जिल्ला रुपन्देही तिलोत्तमा नपा८ बस्ने बर्ष ३७ की तुल्सी बस्याल । (सनाखत भएको) ३) जिरुपन्देही तिलोत्तमा नपा ०२ योगिकुटी बस्ने बर्ष ५६ को बिष्णु पौडेल । ४) जिरौतहट चन्द्रनिगाहपुर बस्ने बर्ष २० को दिनेश दास । ५) जिरुपन्देही बुटवल उमनपा११ कालिकानगर बस्ने बर्ष ४८ को कृष्ण प्रसाद बस्याल । ६) भारत जनकपुरग्राम बस्ने बर्ष ४० को अरबिन्द्र शर्मा । (सनाखत भएको ) । ७) हाल नामथर वतन नखुलेको बर्ष ३०३५ को पुरुष । ८) हाल नामथर वतन नखुलेको बर्ष अ ४०४५ को पुरुष । ९) हाल नामथर वतन नखुलेको बर्ष ३० को पुरुष । रुपन्देहीको रोहिणी नदीमा बस खस्यो, ९ जनाको मृत्यु रुपन्देही बस दुर्घटना अपडेट : ९ जनाको मृत्यु, १६ जना गम्भीर घाइते रुपन्देहीमा बस दुर्घटना : मृतक ९ मध्ये ४ जनाको पहिचान खुल्यो (अपडेट) रुपन्देही बस दुर्घटना : जसले बसको सिसा फोडेर ज्यान बचाए"
शौर्य सिमेन्टले गर्यो उद्योग परिसरभित्र वृक्षारोपण,"काठमाडौं : शौर्य सिमेन्टले वृक्षारोपण कार्यक्रम सम्पन्न गरेको छ। उद्योग परिसरभित्र उद्योगका कर्मचारीको र शौर्य सिमेन्टका विक्रेताहरूको सहभागीतामा शौर्य सिमेन्टले वृक्षारोपण कार्यक्रम सम्पन्न गरेको हो शौर्य सिमेन्टले जेठ १३ गतेका दिन वृक्षारोपण कार्यक्रम सम्पन्न गरेको हो । आँप, लिची, अम्बा , कागती, नरिवलजस्ता विभिन्न प्रजातिका वृक्ष रोपिएको थियो। उक्त वृक्षारोपणमा प्रत्येक विक्रेता र कर्मचारीको नाम, बिरुवा रोपिएको मिति, बिरुवाको प्रजाति र जैविक नाम अङ्कित गरी नेमप्लेटलाई बिरुवासँगै राखिएको छ। शौर्य सिमेन्टका ब्रान्ड म्यानेजर अनुज महतले वातावरण स्वच्छ राख्न र समाजप्रतिको दायित्व निभाउन कार्यक्रमको आयोजना गरिएको जानकारी दिए। उनले आगामी दिनमा पनि यस्तै खालका कार्यक्रम गर्ने बताए। शौर्य सिमेन्टका विक्रेता आरोग्य सप्लायर्सका राजन ढुङ्गेलले सर्य सिमेन्टले राम्रो कामको थालनी गरेको बताए।"
सुन्दरसुग्घर पोखरा,"घुम्न, हेर्न र बस्न लायक सहर हो, पोखरा। मानव निर्मित पूर्वाधारले भन्दा पनि प्राकृतिक सम्पदाले पोखरा सुन्दरता मानिन्छ। नेपाली पर्यटनको केन्द्र मानिन्छ। पोखरा प्रकृतिले दिएको सुन्दर उपहार मात्र होइन, देशकै सुन्दर सहर पनि हो। चारैतिर हरियाली, तालतलैया र मनोरम हिमाली दृष्य पोखराको मुख्य आकर्षण हुन्। यिनै कारण बर्सेनि विश्वभरका लाखौं पर्यटक पोखरा ओइरिन्छन्। प्राकृतिक सुन्दरतासँगै यहाँका सचेत नागरिक र उनीहरूले निर्वाह गरेको असल दायित्वकै कारण पोखरा सुन्दर सहरका रूपमा चिनिएको अग्रज पर्यटन व्यवसायी गणेश भट्टराई बताउँछन्। पोखराको सुन्दरतामा पहिलेभन्दा कमी आएको छ। यहाँको हरियाली, चौतारा, कुँवा, धारा सबै मासिएका छन्। हामीले पानी खाने र पौडी खेल्ने खोलाको पानी अहिले हराएको छ, उनी सम्झिन्छन्, ५० वर्ष अगाडि काठमाडौं उपत्यका पनि सुन्दर थियो। अहिले बिग्रियो। अन्य सहरको तुलनामा पोखरा सुन्दर भए पनि संरक्षण नगर्ने हो भने आजको पोखरा भोलिको काठमाडौंजस्तै बन्न पुग्छ। त्यसैले यसको संरक्षण गरी भावी पुस्तालाई सुन्दर सहर हस्तान्तरण गर्नुपर्छ। अर्का पर्यटन व्यवसायी नरेश भट्टराई पोखरा प्रकृतिको बहुमूल्य उपहार भएको बताउँछन्। हामी भाग्यमानी हौं। पोखराबाट १५ देखि २० मिनेटको दूरीमा हरियाली ठाउँमा पुग्न सकिन्छ। बीचको फेवा ताल, डाँडाकाँडाको हरियालीले पोखरालाई थप सुन्दर बनाएको छ, उनी भन्छन्, हिमाल त भन्नै परेन्। यहाँका हिमालले नेपाललाई नै चिनाएको छ। पोखरा सफा हुनु फोहोर व्यवस्थापन पनि प्रमुख कारण भएको उनी बताउँछन्। फोहोर व्यवस्थापन पनि राम्रोसँग भएको छ। महानगरसँगै निजी क्षेत्रले पनि फोहोर व्यवस्थापनमा सहयोग गरेका कारण सहर सफा देखिएको छ। दुर्गन्ध हुनै पाउँदैन, उनी भन्छन्, होटललगायतबाट जम्मा भएका फोहोरलाई महानगरसँगको सहकार्यमा निजी क्षेत्रले व्यवस्थापन गर्ने गरेका छन्। प्रकृतिले दिएका सुन्दरतालाई जोगाउँदै सहरलाई थप आकर्षक बनाउन महानगरपालिकाले भरपुर प्रयास गर्नेे पोखरा महानगरपालिकाका नवनिर्वाचित प्रमुख धनराज आचार्यले बताए। महानगरले फोहोर व्यवस्थापनसँगै वातावरण र पर्यावरणलाई सन्तुलन गरेर सुन्दर सहरको कल्पना पूरा गर्न प्रयासरत छांै, उनले भने, बजेट व्यवस्थापनसँगै विभिन्न गुरुयोजना बनाएर अघि बढने छौं। नेपाल उद्योग वाणिज्य महासंघका पूर्वअध्यक्ष आनन्दराज मुल्मी प्रकृतिको वरदानकै कारण पोखरा सुन्दर सहरहर भएको बताउँछन्। विश्वमा पोखराको छवि सुन्दर छ। पोखरालाई थप सुन्दर बनाउन महानगरपालिकासँगै नागरिकको पनि उत्तिकै दायित्व हुन्छ, उनी भन्छन्, संरक्षण नगर्ने हो भने भोलि पोखरा गर्व गर्ने लायक रहँदैन। त्यसैले सबै संवेदनशील हुनपर्छ। हिमाल, ताल, डाँडाकाँडा एकै ठाउँबाट देख्न पाइनु नै पोखराको प्रमुख विशेषता रहेको वरिष्ठ इन्जिनियर किसनसिंह गुरुङ बताउँछन्। प्रकृतिले नै पोखरालाई सुन्दर बनाएको छ। भौगोलिक हिसाबले पनि उत्कृष्ट ठाउँ छ। अर्को महत्वपूर्ण पक्ष शिक्षित र सचेत समाज पोखरामा छ, उनी भन्छन्, काठमाडौं कचौराजस्तो छ, त्यहाँ धूवाधुलो प्रदूषण जमेर बस्छ। पोखरा खुला भएकाले हावाले उडाउँछ। नागरिक समाजको भूमिका फेवातालको संरक्षणको कार्यक्रमलाई अगाडि बढाउने गरी नागरिक समाज पोखराले २०७३ साल जेठ २२ को विश्व वातारण दिवसका अवसरमा सफाइ अभियानको थालनी गयो। फेवाताललाई सुन्दर बनाउन अभियन्तासँगै नागरिक समाज, जिल्ला प्रशासन कार्यालय, नेपाली सेना, नेपाल प्रहरी, सशस्त्र प्रहरी, महानगरपालिका, वित्तीय संघसंस्थाहरू, आमा समूहहरू, टोल विकास संस्था, विद्यालय, कर्मचारीलगायत गोलबद्ध भए। दोस्रो चरणमा पोखरा बृहत् सफाइ अभियानअन्तर्गत पोखराका ३३ वटै वडामा सरसफाइ अभियान पुग्यो। यो अभियानमा पनि सबै क्षेत्रको सहभागितामा निरन्तर चलिरह्यो। २०५ हप्तासम्म चलेको अभियानमा १५ सयभन्दा बढी कार्यालय, संघसंस्थाका हजारौंले सहभागिता जनाए। अभियानको तेस्रो चरणमा हजारौं पोखरेलीले पिउने पानीको मुहान मर्दी खोला सफा गरे। प्राकृतिक सौन्दर्य बचाउन चुनौती प्रकृतिले दिएको यो सुन्दर उपहार जोगाउने दायित्व सबै पोखरेलीको हो। पोखरा सफा राखौं भन्ने अभियान पहिलादेखि नै चल्दै आए पनि यथेष्ट हुन सकेको छैन। आन्तरिक सौन्दर्यकरणसँगै सुन्दर हरियाली सहर बनाउने योजना सफल हुन सकेको छैन। महानगरपालिकाले सुन्दर सहर बनाउने आश्वासन बाँड्दै आए पनि अहिलेसम्म अपेक्षाअनुसार काम हुन सकेको छैन। पोखराको सौन्दर्यीकरणसँगै विकास निर्माणका कामलाई अघि बढाउने नगर प्रमुख आचार्य बताउँछन्।"
"कृत्रिम ताल, मालामाल","मधेसमा चुरे दोहनका कारण वातावरण प्रदूषण र खोलानाला सुक्ने क्रम दिन प्रतिदिन बढिरहेको छ। कतिपय ठाउँ बाढीले कटान गर्दा जमिन बगरमा परिणत भएका छन् । कतिपय ठाउँमा बाँझोको समस्या छ। त्यस्तै, पानीका मुहान सुक्ने समस्या त झन् जग जाहेरै छ। यस्तो अवस्थामा सुक्खा तथा बाँझो जमिनमा ताल तथा रिचार्ज पोखरी बनाउन सके वातावरणीय सन्तुलन कायम गर्न सकिने देखिन्छ। यसको उदाहरण हो, सर्लाहीको बागमती नगरपालिका४ र १२ मा फैलिएको भरत ताल। बगर खन्दै जाँदा अन्ततः त्यो तालमा परिणत भएको छ। खुसी लाग्छ। बाँझो र बागमती नदीको बगरको रूपमा रहेको खाली जमिनलाई पर्यटकीय क्षेत्र बनाएका छौं। यसका लागि सबै खाले अनुसन्धान गरेर ताल बनाउने काम गरिएको हो। भरतकुमार थापा, मेयर, बागमती नगरपालिका पूर्वपश्चिम लोकमार्गबाट ३ किलो मिटर दक्षिणमा अवस्थित उक्त ताल १०१ बिघा जमिनमा फैलिएको छ। र, २० बिघामा त्यसको चारैतिरबाट कालोपत्रे सडकसमेत निर्माण गरिएको छ। बागमती नगरपालिकाका मेयर भरतकुमार थापाले विसं २०७६ देखि बागमती माछा पोखरी भनेर बाँझो जमिनमा खन्न खुरु गरेका थिए। खन्दै जाँदा अन्ततः त्यो तालमा परिणत भएको छ। खुशी लाग्छ, उनले भने, बाँझो र बागमती नदीको बगरको रूपमा रहेको खाली जमिनलाई पर्यटकीय क्षेत्र बनाएका छौं। सबै खाले अनुसन्धान गरेर ताल बनाउने काम गरिएको हो। संघीय सरकार, प्रदेश सरकार र स्थानीय तहको बजेटबाट ताल बनाउने काम भइरहेको थापाले बताए। त्यस्तै, बाँझो जमिनमा ताल बनाएर ठूलो काम गरेको बागमती नगरपालिका८ सोल्टी बजारका स्थानीय प्रदीप कुशवाहाले बताए। उनका अनुसार तालबाट निस्केको पानीबाट वरपरका किसानले पनि सिँचाइको सुविधा पाएका छन्। पहिलेपहिले गर्मी याममा गाउँमा इनारको पानी सुकेर जाने गथ्र्यो। अहिले सुक्दैन। ताल नहुदाँ इनार पनि गहिरो खन्न पथ्र्यो। अहिले त केही फिट खन्दा पानी आउँछ। चुरे पर्वतको फेदी र सधैं बगिरहने बागमती नदीको किनारमा अवस्थित भरत ताल अहिले जिल्लाको मात्रै नभई मधेस प्रदेश कै पहिचानको रूपमा स्थापित भएको छ। प्रकृतिको काखमा अवस्थित मानव निर्मित ताल छट्ट हेर्दा समुन्द्रको अनुभूति दिलाउने गरेको छ। त्यति मात्रै होइन वातावरण हराभरा बनाउन त्यसको वरिपरि बगैंचासमेत निर्माण गरिएको छ। यसले पर्यटकहरूको मन झनै लोभ्याउने गरेको छ। पहिलो कार्यकालमा निर्वाचित भएपछि ताल घुम्नका लागि पोखरा गएका थियौं। यसपटक आफ्नो जिल्ला छेउको त्यस्तै आनन्द दिने भरत ताल घुम्न आउन पाउँदा निकै खुसी लागेको छ। दीपिया देवी, यमुनामाई नगरपालिका४ वडा सदस्य तालमा बोटिङ गर्ने रहर बनाएका सर्लाही आसपास तथा सीमावर्ती भारतीय पर्यटकहरूका लागि भरत निकै राम्रो गन्तव्य बनेको छ। सर्लाही आसपासका जिल्ला तथा भारतका बिहार प्रान्तका सयौं पर्यटकहरू बिदा मनाउन बागमती आउने गरेको बताउँछन् स्थानीय। लेकसाइडको अनुभूति दिने भरत ताल बनेपछि पर्यटकहरू रमाएर जाने गरेका छन्, स्थानीय भन्छन्, हावाको बेगसँगै छल्किने तालको पानी, नजिकैबाट देखिने हरिया चुरे पर्वत र तालको छेउ भएर निरन्तर कलकल आवाजले पर्यटक रमाउँछन्। बिहान र बेलुका टिकटक बनाउने, फोटो खिचाउनेहरूको ठूलो जमात आउने गरेको छ। औपचारिक रूपमा बागमती नगरले बागमती माछा पोखरी नामाकरण गरे पनि मेयर थापाको नेतृत्वमा पोखरी बनाउने काम भएकाले स्थानीयवासी तथा घुम्ने आउने पर्यटकले भरत ताल भनेर नामाकरण गरेका छन्। जुन प्रख्यात छ। सामाजिक सन्जालमा भरत ताल कै नामले प्रचारप्रसार भएको छ। ताल बनेपछि आर्थिक समृद्धिका साथसाथै बागमती नगरपालिका, सर्लाही जिल्लासहित मधेस प्रदेशकै नाम देशभर मात्र नभएर भारतमा समेत ख्याति पाएको थापाको ठम्याइ छ। तालमा अहिले आन्तरिकदेखि बाह्य पर्यटकसमेत आउने गरेका छन्। पर्यटकलाई सेवासुविधा दिन डुंगासहित होटलको व्यवस्थासमेत गरिएको छ। वाटरफ्लाइलगायतका काम भइरहेको छ। पर्यटकलाई सेवासुविधा दिन तालकै बीचमा सुबिधा सम्पन्न होटल निर्माणाधीन अवस्थामा छ। पानीको कमी हुन नदिन पानी हाल्ने र निकाल्ने सुली गेटसमेत बनाइएको छ। यसले गर्दा तालको पानी फोहोर र दुर्गन्धित हुन पाउँदैन। त्यस्तै, तालको दक्षिण र पश्चिम भागमा ९० बिघा बाँझो जमिनमा बगैंचा बनाउने काम भइरहेको छ। आँप, लिच्चीलगायतका बिरुवासमेत रोपिएका छन्। यसले जमिनलाई हरियाली बनाउनुका साथै स्वच्छ बनाउन मदत गर्ने थापाले बताए। यहाँका स्थानीय युवा डुंगा चलाउनेदेखि अन्य व्यवसायमा पनि लाग्ने मौका पाएका छन्। नगरपालिकाको आम्दानीको स्रोत बनाउनका लागि माछा पोखरीको योजना बनाएर काम गरेका थियौं। आज करौंडौ आम्दानी दिने ताल बनेको छ। तालबाट निकालिएका बालुवा गिट्टी बेचेर पनि नगरपालिकालाई आम्दानी भएको छ। ताल बनेपछि बागमती नगरले पहिचानसहितको समृद्धि पाएको छ। स्वच्छ वातावरणमा बोटिङको मज्जा पर्यटकलाई आन्नदित पार्न तालमा अहिले २६ वटा इलेक्ट्रोनिक्स बोट राखिएका छन्। जसमध्ये २५ वटा सञ्चालनमा रहेको बोटिङ टिकट काउन्टरका सरोज श्रेष्ठले बताए। उनका अनुसार स्वच्छ वातारणमा आन्तरिक तथा बाह्य पर्यटक बोटिङ गर्न पाउँदा निकै आनन्दित देखिन्छन्। तालमा भीएसएलको एउटा ठूलो बोट र २५ वटा स्ट्रिम बोट छ। जसबाट दैनिक लाखौं आम्दानी हुने गरेको छ, श्रेष्ठले भने, बिदाको दिनमा राम्रो कमाइ हुन्छ। अन्य दिनमा १ लाखसम्मको टिकट बिक्री हुन्छ। सानो स्ट्रिम बोटमा एक जनाको शुल्क ३ सय छ। ठूलो बोट तिन तले छ। सबभन्दा तल्लो तलाको ३ सय, बीचका ५ सय र माथिल्लो तलाको १ हजार रुपैयाँ शुल्क लाग्ने उनको भनाइ छ। स्थानीय युवालाई रोजगार कतारमा वैदेशिक रोजगारी गर्दै आएका बागमती४ का पृथ्वी मोक्तान अहिले होटल सञ्चालन गरेर राम्रो कमाइ गर्न थालेका छन्। उनले दैनिक हजारौं आम्दानी गर्छन्। ताल बनेपछि होटल सञ्चालन गर्न पाएँ। एक वर्ष भयो पसल थापेको । होटलको कमाइबाट घर खर्च र छोराछोरीलाई पढाउन पुगेको छ। म विदेश पनि जादिनँ, उनले भने। त्यस्तै, ताल बनेपछि स्थानीय युवा सन्तोषकुमार एस्माली बोट चलाउने काम पाएका छन्। कृषि कार्यबाट काम गर्दा त्यतिकै घरमा बस्ने कम हुन्थ्यो भने अहिले सधैं काम हुन्छ। उनी महिनामा २५ हजार बढीको बोट चलाउँछन्। मनोरन्जन आफ्नै ठाउँमा जिल्ला छेउमै ताल बनेपछि मनोरन्जनका लागि अन्त टाढा जानुपर्ने बाध्यताको अन्त्य भएको स्थानीय बताउँछन्। रौतहटको यमुनामाई नगरपालिका४ बाट वडा सदस्यमा निर्वाचित बनेकी ५५ वर्षीया दीपिया देवीले भनिन्, पहिलो कार्यकालमा निर्वाचित भएपछि ताल घुम्नका लागि पोखरा गएका थियौं। यसपटक आफ्नो जिल्ला छेउमै घुम्न आउन पाउँदा निकै खुसी लागेको छ। त्यस्तै, बाराको सिमराबाट घुम्न आएका चन्देश्वर चौधरीले ताल घुम्ने रहरलाई भरत तालले पूरा गरेको बताए। दोस्रोपटक घुम्न आएको छु। पहिलोपटक एक्लै आएको थिएँ। यसपालि झापाबाट आउनु भएका दाइभाउजूलाई पनि ल्याएको छु, चौधरीले भने, यहाँ आएपछि रमाइलो गर्न पाएको महसुस हुन्छ। आउने जाने बाटो पनि राम्रो छ। अन्य ठाउँमा जाँदा समय र पैसा बढी खर्च हुने तर यहाँ आउँदा समय र पैसाको पनि बचत हुने उनको भनाइ छ।"
फोहोर व्यवस्थापनका उपाय,"काठमाडौं उपत्यकालगायत देशका नगरउन्मुख सहरहरूमा उत्पादन हुने फोहोरको व्यवस्थापन चुनौतीका रूपमा देखापरेको छ। काठमाडौं देशको राजधानीसमेत भएको हुँदा यहाँको फोहोर व्यवस्थापनले अझ बढ्ता स्थान पाउनु स्वाभाविक हो। फोहोरको व्यवस्थापन इच्छाशक्ति र कार्यप्रतिको समर्पणमा निर्भर गर्छ। यदि मनैदेखि इमान्दारितापूर्वक कार्य गर्ने हो भने यो ठूलो समस्या होइन। अन्यथा समस्यालाई जसरी परिभाषित गर्न चाह्यो त्यही अनुरूप गर्न सकिन्छ। फोहोर पदार्थहरू मानव आवश्यकता परिपूर्तिका लागि उपयोग गरिएका वस्तुहरू उपभोग भएपश्चात् निष्कासित अवशेषहरू हुन्। फोहोरको उत्पादन मानव विकाससँगै भएको सबैलाई जानकारी भएकै विषय हो। मानव विकासको प्रारम्भमा उत्पादित फोहोरलाई कसरी व्यवस्थापन गरिन्थ्यो भन्ने विषय इतिहासको पाटो होला। यससम्बन्धी केही सामाजिक मान्यता यद्यपि समाजमा विद्यमान छन्। गाउँघरमा दिसापिसाबलाई पानीमा बिसर्जन गर्नुहुँदैन भन्ने मान्यता छ। जुन फोहोर व्यवस्थापनको महत्वपूर्ण पक्ष हो। ग्रामीण भेगमा कुहिने फोहोरको मात्रा लगभग हुँदैन भन्दा फरक नपर्ला। किनभने भान्साबाट निस्केको बचत खानेकुरा घरपालुवा गाईवस्तुका लागि कुँडो (वस्तुभाउलाई खुवाउन बनाइने आहार) बनाउन उपयोग गरिन्छ। नकुहिने फोहोरका रूपमा उत्पादन हुने कागज, प्लास्टिक आदिलाई घरआँगनमै जलाइने गरिन्छ। यद्यपि प्लास्टिकजन्य वस्तुहरूलाई खुला ठाउँमा जलाउनु स्वास्थका लागि हानिकारक हुन्छ। बिगतदेखि हालसम्म फोहोर व्यवस्थापन प्रारम्भमा काठमाडौं उपत्यकाभित्र फोहोरमैला व्यवस्थापनको अभ्यासबारे प्रष्ट रूपमा अभिलेख रहेको पाइँदैन। उपत्यकाभित्र थोरै जनसंख्या, न्यून औद्योगिक गतिविधि र पर्याप्त खाली जग्गा उपलब्ध भएकाले उत्पादन हुने फोहोरलाई या त सहरी क्षेत्रको बाहिरी भागमा नदी किनारमा फाल्ने वा सडाएर कृषि क्षेत्रमा जैविक मलको रूपमा प्रयोग गर्ने गरिन्थ्यो। फोहोरहरू संकलन र बिसर्जनको जिम्मा कुचिकरहरूलाई दिइएको हुन्थ्यो। उपत्यकाको पुरानो सहरी बस्तीमा घरहरूको बीचमा खुला ठाउँ वा आँगनहरू हुन्थे। यी ठाउँहरूमा भान्साबाट निस्कासन हुने फोहोर संकलन गर्ने गरिन्थ्यो। फोहोरको संकलन र विसर्जन गर्दा लाग्ने लागतको दायित्वसमेत वरपरका घरपरिवारले समान रूपमा बाँडेर गर्थे। समय क्रमसँगै उपत्यकाको जनसंख्या बढ्दै गयो। सोही अनुपातमा फोहोरको मात्रा उल्लेख्य रूपले उकालो लाग्यो। बढ्दो फोहोर उत्पादन र व्यवस्थापकीय चुनौतीलाई बुझेर तत्कालीन प्रधानमन्त्री चन्द्रशमशेरले सन् १८९१ मा सफाइ अड्डा स्थापना गरे। सफाई अड्डाले आँगन, सडक र गल्लीहरूबाट फोहोर संकलन र बिसर्जनका लागि कुचिकरहरू नियुक्त गर्दथ्यो। सन् १९५० मा काठमाडौं, पाटन र भक्तपुर तीन सहरलाई नगरपालिकाको रूपमा खडा गरियो। फोहोरमैला व्यवस्थापनको जिम्मेवारीसमेत सम्बन्धित नगरपालिकाकै हुने गरी तोकियो। यी नगरपालिकाहरूले कुचिकारमार्फत फोहोरमैला संकलन गरी संकलित फोहोरलाई बागमती र विष्णुमती नदी किनारमा व्यवस्थापन गर्न आरम्भ गर्यो। नगरपालिकाहरूले अवलम्बन गरेको यसप्रकारको फोहोरमैला व्यवस्थापनको तरिकाबाट जनता सन्तुष्ट भएनन्। यसले सामुदायिक सहभागितामार्फत फोहोर व्यवस्थापनको परम्परागत अभ्यासलाई कमजोर बनाएको आभास जनताले गरे। सन् १९८० को दशकअघि फोहोरमैला व्यवस्थापनले गम्भीर समस्या खडा गरेको थिएन। नगरपालिकाभित्र उत्पादन हुने फोहोर नगरवासी र नगरपालिकाले संयुक्त रूपमा व्यवस्थापन गर्थे। नगरपालिकाको जनशक्तिका रूपमा रहेका कुचिकारले फोहोरमैला संकलन गरी विसर्जन गर्थे। सन् १९८१ मा काठमाडौं उपत्यकाको फोहोरमैला व्यवस्थापन गर्ने जिम्मेवारी जर्मन प्राविधिक सहयोग एजेन्सी (जीटीजेड) को सहयोगमा फोहोर व्यवस्थापन तथा स्रोत परिचालन केन्द्रलाई सुम्पिइयो। नगर क्षेत्रभित्र उत्पादन हुने ठोस फोहोरमध्ये केही भागलाई काठमाडौंको टेकुमा प्रशोधन केन्द्र स्थापना गरी प्रांगारिक मल बनाउन थालियो। साथै, सन् १९८६ मा गोकर्णमा एक सेनेटरी ल्यान्डफिल साइटको विकास गरियो। उपत्यकाभित्र उत्पादन हुने अधिकांश फोहोरलाई व्यवस्थापन गर्ने गरियो। नेपालमा सन् १९९० मा भएको राजनितिक परिवर्तनपछि फोहोर व्यवस्थापन तथा स्रोत परिचालन केन्द्रमा फोहोर व्यवस्थापनको जिम्मेवारी पाएका पदाधिकारी सरकार परिवर्तन भएसँगै निरन्तर फेरिन थाले। ल्यान्डफिल साइटसमेत जथाभावी सञ्चालन गर्न थालियो। सन् १९९३ मा जीटीजेडले आर्थिक सहयोग फिर्ता लियो। फोहोर व्यवस्थापनको जिम्मेवारि नगरपालिकालाई हस्तान्तरण गरियो। यससँगै फोहोरमैला व्यवस्थापनमा सरकार र नगरपालिकाको भूमिका अस्पष्ट देखियो। आपसमा विवादसमेत उत्पन्न भयो। तथापि, अन्तमा ल्यान्डफिल साइटको व्यवस्था सरकारले गर्ने र दैनिक फोहोरमैला व्यवस्थापन लगायत विसर्जनको जिम्मेवारी नगरपालिकाले गर्ने गरी विवादको टुंगो लगाइयो। फोहोरको उचित व्यवस्थापन हुन नसक्दा गोकर्णस्थित ल्यान्डफिल साइटवरपर स्थानीयले फोहोरमैला ढुवानी गर्ने ट्रकहरूलाई प्रवेशमा रोक लगाए। यस अवधिमा काठमाडौं उपत्यकाभित्र ठाउँठाउँमा फोहोर थुप्रियो। सहर नै दुर्गन्धित हुन पुग्यो। फोहोर व्यवस्थापनका लागि उचित स्थान उपलब्ध नभएपछि काठमाडौं महानगरपालिकाले टुँडिखेलमा समेत फोहोर फाल्नुपर्ने अवस्था सिर्जना भयो। यसै अवधिमा जलस्रोतका साथै मानव स्वास्थ्यमा पर्ने असरलाई ध्यान नै नदिई काठमाडौंको बल्खुनजिकै बागमती नदीको किनारमा फोहोर फ्याँकियो। ठोस फोहोरको बिसर्जनका लागि सेनेटरी ल्यान्डफिल साइटको छनोट र विकास गर्न सरकारका अगाडि ठूलो चुनौती देखा पर्यो। यसैबीच सरकारले काठमाडौंबाट करिब १८ किमि टाढा नुवाकोट जिल्लाको ओखरपौवा गाविसको बञ्चरेडाँडामा ल्यान्डफिल साइट निर्माण गर्ने निर्णय गर्यो। बञ्चरेडाँडा ल्यान्डफिल साइटको विकास नभएसम्म सो स्थानभन्दा २ किलोमिटर दक्षिणपूर्वमा अवस्थित सिसडोल र आलेटार साइटहरू अस्थायी रूपमा निर्माण गरी सन् २००५ देखि फोहोर विसर्जनको काम थालियो। सिसडोल ल्यान्डफिल साइट निर्माण गर्नुपूर्व सो क्षेत्रको वातावरण प्रभाव मूल्यांकन सम्पन्न गरी प्रतिवेदनसमेत सार्बजनिक गरियो। तर, समय बित्दै जाँदा प्रतिवेदन अनुरूप कार्य नभएपछि स्थानियबासि र फोहोर ढुवानी हुने बाटोका बासिन्दाले बिरोध सुरु गरे। बञ्चरेडाँडा ल्यान्डफिल साइट निर्माण नभएसम्मको लागि अल्पकालीन रूपमा फोहोर व्यवस्थापनका लागि छनोट गरिएका सिसडोल र आलेटार साइटको क्षमता समाप्त भयो। तर, पनि फोहोर बिसर्जन गर्ने कार्य जारी रहेकाले स्थानीयको बिरोध निरन्तर कायम छ। काठमाडौ उपत्यकाको फोहोर व्यवस्थापनसँग सम्बन्धित बिगतदेखि वर्तमानसम्मको यथार्थ केलाएपछि फोहोरको उचित व्यवस्थापन हुन नसक्नुका कारणबारे चर्चा गर्नु सान्दर्भिक हुन्छ। दीर्घकालीन व्यवस्थापनका कारण सम्बन्धित निकायपदाधिकारीको फोहोर व्यवस्थापनप्रतिको बेवास्ता र आफू पदमा आसीन हुञ्जेल तदर्थवादमा आधारित रहेर काम गर्ने सोचको परिणाम फोहोरको उचित व्यवस्थापन हुन नसक्नुको पमुख कारण हो। फोहोर व्यवस्थापनमा राजनितिक स्वार्थ हाबी हुनु अर्को कारण देखिन्छ। योजना तर्जुमा गर्दा हचुवाको भरमा योजना छनोट गरिनु र कार्यान्वयन पक्ष फितलो हुनु पनि हो। फोहोरमैला व्यवस्थापनसँग सम्बन्धित ऐन नियमहरूको पूर्ण रुपले पालना हुन नसक्नुले समस्या निम्त्याएको छ। ल्यान्डफिल साइट निर्माण गर्नुपूर्व सो क्षेत्रको वातावरण प्रभाव मूल्यांकन प्रतिवेदनमा उल्लेख भएअनुसार कार्य हुन नसक्नु अर्को समस्या हो। यस्तै, ल्यान्डफिल साइटका बासिन्दासँग भएगरेका सम्झौताहरू कार्यान्वयनमा इमान्दारिता नहुनुले पनि पटक पटक समस्या बल्झिएको छ। फोहोर व्यवस्थापनमा गर्नुपर्ने कार्य फोहोर व्यवस्थापनको प्रथम चरण भनेको फोहोरका कारण जनस्वास्थ एवं वातावरणमा पर्ने प्रभावबारे सर्वसाधारणमा जनचेतना जगाउनु नै हो। यस कार्यका लागि स्थानीय तहहरू जिम्मेवार संस्था हुन सक्छन्। फोहोर व्यवस्थापनको अर्को महत्वपूर्ण पक्ष फोहोरलाई उत्पादन केन्द्रमै न्यून उत्पादन गर्नु हो। उत्पादित फोहोरलाई उत्पादन केन्द्रमै छुट्याइनु पर्छ। कुहिने फोहोरलाई घरायसी प्रयोजनका लागि आवश्यक कम्पोस्ट मलको रुपमा उपयोग गर्नेगरी व्यवस्था गरिनुपर्छ। पुनः प्रयोग (रिसाइकल) हुने वस्तुहरूलाई उचित प्रविधिमार्फत बढीसेबढी प्रयोग गर्नेगरी उपयोगमा ल्याउनुपर्छ। फोहोरलाई उत्पादित केन्द्रबाट ट्रान्सफर स्टेसनसम्म पुर्याउने समय मान्छेको आवागमन नहुने समय (बिहान वा राति मात्र) हुनुपर्छ। बिक्री हुन सक्ने बस्तुहरू (कवाडी आदि) लाई बिक्री केन्द्रमा लगेर बिक्री बितरणका लागि व्यवस्था गर्नुपर्छ। बिक्री हुन नसक्ने र पुनः प्रयोग गर्न नमिल्ने बस्तु मात्र ल्यान्डफिल साइटमा लैजानुपर्छ। तरल फोहोर व्यवस्थापनका लागि ढल निष्कासनलाई व्यवस्थित गर्नुपर्छ। हाल स्थानिय नदि तथा खोलाहरूमा बिसर्जन गरिएका ढलहरूलाई तत्काल बन्द गर्नुपर्छ। तरल फोहोरलाई प्रशोधन पश्चात मात्र नदीहरूमा बिसर्जन गर्न व्यवस्था हुनुपर्छ। ल्यान्डफिल साइट व्यवस्थापनमा गर्नुपर्ने कार्य सोलोडोलो फोहोर ल्यान्डफिल साइटमा पुर्याउँदा यसले साइट वरपर र फोहोर ढुवानी गर्दा बाटोमा समेत दुर्गन्ध फैलाई मानवस्वास्थ लगायत वातावरणमा समेत नकारात्मक प्रभाव पर्छ। त्यसैले नकुहिने फोहोरलाई मात्र ल्यान्डफिल साइटमा विसर्जन गरिनु पर्छ। फोहोर ढुवानी गर्दा बाहिर नदेखिने गरी छोपेर लैजानुपर्छ। लिचेट बाटोमा चुहिनबाट रोक्न फोहोर ढुवानी गर्दा प्रयोग हुने सवारीसाधनको पिँधमा लिचेट जम्मा हुने गरी भाँडो जडान गर्नुपर्छ। फोहोरको ढुवानी बिहानै अथवा रातिको निश्चित समयमा गर्नुपर्छ। ल्यान्डफिल साइटमा फोहोर पुर्याएपछि यसलाई उपयुक्त साधनद्वारा तोकिएको क्षेत्रमा फैलाई तत्कालै माटोले छोप्ने व्यवस्था हुनुपर्छ। आवश्यकताअनुसार गन्ध नफैलियोस् भनेर गन्ध न्यूनीकरण गर्न प्रयोग हुने रासायनिक पदार्थहरू जस्तै सिट्रोनेला जस्ता सुगन्धित तैलिय पदार्थहरूको प्रयोग गर्नुपर्छ। फोहोरबाट निस्कने तरल पदार्थ (लिचेट) लाई प्रशोधन गरेर मात्र अन्तिम बिसर्जन गर्नुपर्छ। साइटमा सर्वसाधारणको प्रवेशलाई पूर्णतः बन्देज गर्नुपर्छ। यसको चारैतिर पर्खाल अथवा तारबारले घेरिनुपर्छ। काठमाडौं उपत्यकाको फोहोर व्यवस्थापनका लागि काठमाडौं महानगरपालिकाका नवनिर्वाचित जनप्रतिनिधिले प्राथमिकताका साथ यी काम अगाडि बढाउनुपर्छ। पन्त नेपाल विज्ञान तथा प्रविधि प्रज्ञा प्रतिष्ठान (नास्ट) का वरिष्ठ वैज्ञानिक हुन्।"
वातावरण दिवसमा अन्नपूर्ण मिडियाको विद्युतीय सवारी र्याली (फोटोफिचर),"काठमाडौं : काठमाडौं : विश्व वातावरण दिवसका अवसरमा अन्नपूर्ण मिडिया नेटवर्कले आइतबार विद्युतीय सवारी र्याली गरेको छ। संयुक्त राष्ट्रसंघको आह्वानमा यो दिवस सन् १९७३ देखि हरेक वर्ष ५ जुनमा मनाउने गरिन्छ। अन्नपूर्णको कर्पोरेट कार्यालय तीनकुनेबाट सुरु भएको र्याली गौशाला, महाराजगन्ज, बालाजु, सोह्रखुट्टे हुँदै पुनः तीनकुनेमै आएर समापन गरिएको थियो । त्यस क्रममा विद्युतीय कार, स्कुटर, मोटरसाइकललगायत सवारी साधन प्रयोग गरिएको थियो। र्यालीको उद्घाटन नेटवर्कका अध्यक्ष क्याप्टेन रामेवर थापा र वैकल्पिक ऊर्जा प्रवद्र्धन केन्द्रका कार्यकारी निर्देशक डामधुसूदन अधिकारीले बिरुवामा पानी हालेर गरेका थिए। नेटवर्कका अध्यक्ष थापाले भोलिका सन्ततिका लागि आजदेखि नै वातावरण संरक्षणमा योगदान दिनुपर्ने बताए। वातावरण विनाश भइरहेकाले यसको संरक्षण सबैको कर्तव्य भएको अध्यक्ष थापाको भनाइ थियो। विश्वमा बढ्दो जनसंख्या, बदलिँदो मानव व्यवहार, विकास निर्माणका कारणले वातावरणको नाश भइरहेको भइरहेको छ। यसले प्रकृतिको विनाश, भूक्षय, प्रदूषण तथा जलवायु परिवर्तनका समस्या बढ्दै छन् । जसकारण वातावरण संरक्षणमा राष्ट्रिय, अन्तर्राष्ट्रिय संस्था, सरकार र निजी क्षेत्रले हातमालो गरी अघि बढ्नुपर्नेमा अध्यक्ष थापाको जोड थियो। केन्द्रका कार्यकारी निर्देशक डा अधिकारीले मानवीय गतिविधिले वातावरण दूषित भएको बताए। अबका क्रियाकलाप वातावरणमैत्री हुनुपर्ने डा अधिकारीको भनाइ थियो । उनले प्रकृतिको दिगो संरक्षण गर्दै वातावरण र विकास तथा सूचना प्रविधिबीच सन्तुलन कायम राख्न सबै प्रतिबद्ध हुनुपर्ने धारणा व्यक्त गरे। दिगो विकास, वातावरण संरक्षण, संवद्र्धन तथा व्यवस्थापनको दिशामा योजना तथा कार्यक्रम परिलक्षित हुन जरुरी रहेको उनको भनाइ थियो। उनले दैनिक आवश्यकता पनि वातावरणमैत्री हुन जरुरी रहेको बताए। यसका लागि अब सवारीसाधन प्रयोग गर्दा वातावरणमैत्री किन्नुपर्नेमा उनको जोड थियो। तस्बिरहरु : अशोक दुलाल र सुनिता डंगोल"
सरकारको प्रोत्साहन पेट्रोलियममै,"आकर्षणको सहर मानिन्छ काठमाडौं। विभिन्न कारणले देशभरका नागरिक यहाँ आउँछन्। तर, धूवाँधुलो, फोहोरमेला, ढलनिकास लगायतले यो सहर अव्यवस्थित छ। दूषित छ। मुख्य समस्या भनेको प्रदूषण नै हो। विश्वकै बढी प्रदूषण हुने सहरमध्ये १० औें सूचीभित्र पर्र्छ। प्रदूषणकै कारण स्थानीय स्वास्थ्यमा प्रतिकूल असर परेको छ र सहरको सौन्दर्य पनि गुमेको छ। यद्यपि यस्ता समस्या समाधान गर्ने उद्देश्यले सरकारले पेट्रोलियम पदार्थबाट चल्ने सवारीसाधनलाई कम गर्दै विद्युतीय सवारीलाई बढाउने नीति लिएको छ। तर, सरकार आफैंले यस्तो नीतिलाई कार्यान्वयनमा असहज बनाएको छ। आर्थिक वर्ष २०७९८० को बजेट प्रस्तुत गर्दै अर्थमन्त्री जनार्दन शर्माले विद्युतीय सवारी साधन आयातमा भन्सार शुल्क र अन्तःशुल्क नै बढाएर आफ्नै नीतिको खिल्ली उडेको छ। यसअघि जुनसुकै विद्युतीय गाडीमा अन्तःशुल्क छुट थियो। तर, अहिले १ सय किलोवाटभन्दा बढी क्षमताका सबैमा अन्तःशुल्क लाग्ने बनाएको छ। पछिल्लो व्यवस्थाअनुसार १०१ देखि २०० भन्दा कम किलोवाटको गाडीमा ३० प्रतिशत अन्तःशुल्क तोकिएको छ। यस्तै २०० देखि ३०० भन्दा कमको गाडीमा ४५ प्रतिशत अन्तःशुल्क लगाएको छ । यस्तै, सोभन्दा माथि अर्थात् ३०० देखि माथिको गाडीमा ६० प्रतिशत अन्तःशुल्क लगाएको छ। सरकारले विद्युतीय गाडीको भन्सार शुल्क १५ प्रतिशत लाग्दै आएकोमा क्षमताअनुसार ह्वातै बढाएको छ। बजेटले अब १०० देखि २०० भन्दा कम किलोवाट क्षमताका गाडीमा १५ प्रतिशत लाग्दै आएको भन्सार शुल्क ३० प्रतिशत पुर्याइदिएको छ। यसैगरी, २०१ देखि ३०० किलोवाटको गाडीमा ४५ प्रतिशत लगाएको छ। यसअघि ३० प्रतिशत कर लाग्दै आएको थियो। यस्तै, ३०० भन्दा बढी किलोवाटका सवारीमा ६० प्रतिशत लगाएको छ। जबकि यसअघि सो क्षमताको ४० प्रतिशत भन्सार शुल्क लाग्थ्यो। यससँगै जुनसुकै विद्युतीय गाडीमा १३ प्रतिशत भ्याट र ५ प्रतिशत सडक निर्माण दस्तुर तिर्नुपर्छ। विद्युतीय सवारीको कुरा उठाए पनि बढाइयो कर सरकारले चालेको कदम गलत भएको विज्ञको भनाइ पेट्रोल र डिजेलबाट चल्ने गाडीले जताततै प्रदूषण सरकारले यस्ता शुल्क बढाउनुको मुख्य कारण सामान्य गाडीको भन्दा पनि विलासीताको गाडीलाई नियन्त्रण गर्न खोजेको बताइन्छ। यसो गरेर अहिले विदेशी मुद्रा सञ्चिति कम हुनबाट जोगाउन खोजेको आन्तरिक राजस्व विभागका महानिर्देशक रितेशकुमार शाक्यको तर्क छ। उनका अनुसार विद्युतीय गाडी १०० मिलोवाटभन्दा कमको आयातमा पुरानै व्यवस्था छ, कडाइ गरेको छैन। यसमाथिका ठूला, महँगा, विलासीताका रूपमा प्रयोग गरिने विद्युतीय गाडी आयातले करोडौंको विदेशी मुद्रा ह्वात्तै घट्छ। मुद्रा बाहिरिन्छ। यस्ता विद्युतीय गाडीहरू टन्नै आएका छन्। छुट दिँदा झन थुप्रिन्छ। यो विलासिताको क्षेत्र हो, उनी भन्छन्, हामीले बिजुली खपत बढाउने, पेट्रोलियम घटाउन खोजिएको छ। सामान्य गाडीहरू कम भएकाले पनि ठूलालाई राजस्वमा कडाइ गरेको हो। तर, वायुप्रदूषण विद् डाभुपेन्द्र दास दूषित काठमाडौं भ्यालीलाई नियन्त्रण गर्न विद्युतीय सवारी नै अन्तिम विकल्प भएको बताउँछन्। यसबारे सरकारलाई बारम्बार भन्दै आएको र यसका लागि भन्सार छुट, करमा सब्सीडी, कर छुट दिन दबाब दिँदा घटाएको थियो। तर, अहिले आएर ठूलो क्षमताको गाडी रोक्ने प्रयास भयो उनले भने, महँगी बढेको छ, अन्य सवारी किन्दा पनि त विदेशी मुद्रा बाहिरिएको छ। विद्युत् बढाएर चार्जिङ स्टेसन बनाएर सुविधा दिन जोड दिनुपथ्र्यो। सरकारले भन्सार शुल्क र अन्तःशुल्क बढाएपछि सरोकारवालाहरूको विरोध गर्दै आएका छन्। व्यवसायीहरूले अर्थ मन्त्रालयमा ज्ञापनपत्रसमेत बुझाएका छन्। यसैक्रममा नाडा अटोमोबाइल्स नेपालका अध्यक्ष ध्रुव थापा विद्युतीय गाडीलाई प्रोत्साहन गर्ने भन्ने दर अचाक्ली शुल्क बढाउँदा बजारमा यसको मूल्य झन आकासिने बताउँछन्। सरकारको भनाइ एकातिर र गराई अर्कोतर्फ भएको उनको भनाइ छ। सरकारको नीति तथा कार्यक्रममा विद्युतीय सवारीलाई प्राथमिकतामा राखिने भनिएको थियो। तर, बजेटमा उल्टो गरेकोले व्यवसायीलाई थपभार परेको भन्दै कम गर्न व्यवसायीहरूले ज्ञापनपत्र बुझाएको उनले बताए। विद्युतीयलाई प्राथमिकता दिने भन्ने तर सरकारले नै प्रतिवन्ध लगाएको जस्तो देखियो। बजारमा यस्ता सवारीको माग उच्च छ। सोअनुसार आपूर्ति छैन। अहिले झन् महँगो पर्न जान्छ, नाडा अध्यक्ष थापाले भने। व्यवसायी मात्रै होइन वातावरण विद्हरू पनि सरकारले चालेको यो कदम गलत भएको औंल्याउँछन्। वायु प्रदूषण विद् डा भुपेन्द्र दास सरकारले प्रदूषण नियन्त्रणका लागि विद्युतीय गाडीमा कर घटाउनु पर्नेमा उल्टै बढाउने गलत काम गरेको बताउँछन्। विद्युतीय सवारी नेपालका लागि एउटै मात्र विकल्प रहेको उनको ठहर छ। हामीसँग जलविद्युत्को सम्भावना राम्रो छ। विश्वमा विद्युतीय गाडीमा प्रयोग हुने ब्याट्री उत्पादनको लागत घटेको छ। छिमेकी मुलुक भारतमा विद्युतीय गाडीमा राम्रो फड्को मारेको छ। विभिन्न छुट दिइएको छ। तर, नेपालमा इन्धन महँगो र क्राइसेस भएपछि बरु यस्ता गाडीलाई घटाउनु पथ्र्यो, उनी भन्छन्, सर्वसाधारण दोहोरो मारमा छन्। एकातिर इन्धनको मूल्य बढेको छ अर्कोतर्फ विद्युतीय गाडीको पनि मूल्य बढाइदियो। यसो हेर्दा सरकार नाफामुखी बन्न खोजेको देखिन्छ। यता वातावरणविद् भने विद्युतीय ठूला गाडी मात्रै धेरै भित्रिएकाले सरकारले यसलाई कडाइ गर्न शुल्क बढाएको धारणा राख्छन्। तर, एकै पटक ह्वात्तै बढाउन भने नहुने उनले बताए। यसैक्रममा उनी भन्छन्, नेपालमा अक्सर भित्रिने भनेको साना विद्युतीय गाडी हुन् तर यस्तो खासै आउन सकेको छैन। यसैले ठूलालाई कस्नु ठीकै हो तर एकै पटक ह्वात्तै बढाउनु हुँदैन थियो क्रमशः गर्नुपथ्र्यो। वातावरण र अर्थतन्त्रको दृष्टिकोणले हेर्दा बढी तेल खाने र प्रदूषण गर्ने सार्वजनिक यातायातका गाडीहरू हुन् भएको वातावरणविद् तुलाधर बताउँछन्। डिजेलका यस्ता गाडीले बढी धूवा फाल्न, हानिकारक रसायन हुने र यसबाट क्यान्सरसम्म हुनसक्ने विश्व स्वास्थ्य संगठनको अध्ययनले देखाएको प्रतिध्यानाकर्षण गराए। यसकारण दैनिक १०१२ घण्टा चल्ने डिजेलका सार्वजनिक सवारीलाई विद्युतीकरण गर्ने पहिलो प्राथमिकतामा सरकारले राख्नुपर्ने उनको सुझाव छ। पेट्रोल महँगिदा पनि बढेन विद्युतीय सवारी संख्या अन्तर्राट्रिय मूल्यवृद्धिका कारण नेपालमा पनि पेट्रोलियमको मूल्य महँगो पर्न गएको छ। नेपाल आयत निगमले प्रति लिटर पेट्रोलको मूल्य १८० रुपैयाँ र डिजेलमट्टितेलको प्रति लिटर १६३ रुपैयाँ पुर्याएको थियो। यद्यपी सरकारले पछिल्लो समय १० रुपैयाँका दरले कर घटाएर मूल्य कम गरेको छ। समग्रमा पेट्रोल तथा डिजेलको मूल्य बढी पर्दा यातायातमै दैनिक बढी खर्च हुने गरेको छ। यसको विकल्पमा अब विद्युतीय गाडीलाई प्राथमिकतामा राख्न सकिए मूल्यको भार कम, सहर स्वस्छ र नागरिकको स्वास्थमा पनि असर पर्दैन। तर, जति मूल्य बढे पनि अझै विद्युतीय सवारीमा आकर्षण देखिएको छैन। प्रदूषणमा नेपाल कहाँ ? विश्वको अन्य सहरको तुलनामा अत्याधिक प्रदूषण हुनेमा प्रायः नेपालकै राजधानी पर्छ। यसर्थ वातावरणीय दृष्टिकोणले काठमाडौं संवेदनशील ठाउँ हो। कचौरा आकारको उपत्यका भएकाले पनि यहाँबाट प्रदूषण हत्तपत्त बाहिर नपाने वातावरण विद् बताउँछन्। वायु प्रदूषणविद् डाभुपेन्द्र दासकाअनुसार करिब २ महिनाअघि मात्रै काठमाडौंमा वायु प्रदूषण अत्याधिक बढेको थियो। गत वर्ष पनि ३४ महिना काठमाडौं भ्याली दूषित थियो। प्रदूषणको अवस्था मौसमअनुसार तलमाथी भइरहन्छ। गत वर्ष ३४ महिनासम्म प्रदूषण गर्नेमा पहिलो नम्बर थियो, उनी भन्छन्, यस्तो अवस्थालाई नियन्त्रण गर्न विद्युतीय सवारी नै अन्तिम विकल्प भएको भन्नेबारे सरकारलाई बारम्बार भन्दै आएका छौं। यसैबीच डिजेल तथा पेट्रोल सवारीको अध्ययन पनि गरिएको जानकारी दिए। सो अध्ययनले काठमाडौं भ्यालीमा यूरो १ को प्लेट भएका सवारीहरू २५ देखि ५० प्रतिशत देखिएको थियो। यूरो १ भनेको सबैभन्दा थोत्रो गाडी हो। यसर्थ वायु प्रदूषणलाई न्यूनीकरण गर्ने भनेको विद्युतीय गाडी नै भएको उनको तर्क छ। यसमा कर लगाएर मात्र हुँदैन थियो किनभने यहाँ स्वास्थ्यका लागत पनि हेर्नुपथ्र्यो। सरकारलाई सबै कुरा थाहा हुँदाहँुदै पनि स्वास्थ्यसँग खेलवाड गरियो, उनले थपे। वातावरण प्रदूषणको हिसाबले खराब रहेका बाह्र हजार सवारी साधन अहिले पनि सडकमै गुडिरहेका छन्। सरकारले सन् २०१५ मा २० वर्षभन्दा पुराना सार्वजनिक सवारी हटाउने प्रस्ताव स्वीकृत गरेको थियो। तर, कार्यान्वयनमा आएको छैन। पछिल्लो समय तेलबाट चल्नेमात्रै करीब ४९ लाख मोटरसाइकल तथा चारपांग्रे सवारीसाधन सञ्चालनमा रहेको यातायात व्यवस्था विभागको तथ्यांकले देखाएको छ।"
जलवायु परिवर्तनका असरबाट नेपालजस्ता मुलुक बढी प्रभावित : प्रम देउवा,"काठमाडौं : प्रधानमन्त्री शेरबहादुर देउवाले वातावरण प्रदूषणले पृथ्वीको तापक्रम बढ्न गई जलवायु परिवर्तन हुँदा संसारभर हिउँ पग्लिने, हिमताल फुट्ने, बाढी, पहिरो जाने, बस्ती डुबानमा पर्नेजस्ता समस्या सिर्जना भएको उल्लेख गरेका छन्। विश्व वातावरण दिवसका अवसरमा शुभकामना सन्देश जारी गर्दै उनले जलवायु परिवर्तनले जैविक विविधतामा ह्रास, कृषि प्रणाली र बालीनालीमा विशृङ्खलता, नयाँ रोगव्याधिको उत्पत्ति, वर्षा र तापक्रममा गडबडी तथा प्राकृतिक विपद्बाट जनधनको क्षतिजस्ता गम्भीर र नकारात्मक असर एवं प्रभाव बढेको बताएका छन्। यसले समग्र विश्व नै ठूलो वातावरणीय सङ्कटबाट गुज्रिरहेको बताउँदै प्रधानमन्त्री देउवाले यसको असरबाट नेपालजस्ता पर्वतीय, अल्पविकसित तथा विकासशील देश र गरिब तथा सिमान्तकृत समुदाय बढीमात्रामा प्रभावित भइरहेका उल्लेख गरे। वातावरणीय समस्यासँग जुध्नका लागि सरकारले राष्ट्रिय तथा अन्तर्राष्ट्रिय तहमा गर्दै आएका विभिन्न प्रयत्न र प्रतिबद्धतालाई नतिजामा रूपान्तरण गर्न यस दिवसले सम्बद्ध सबैलाई झकझकाउने उनले अपेक्षा लिएका छन्। यस सन्दर्भमा वातावरण संरक्षण तथा जलवायु परिवर्तन व्यवस्थापन राष्ट्रिय परिषद्को प्रभावकारितामा वृद्धि गर्दै सरकारका तीन तहमा थप नीतिगत समन्वय, रणनीतिक मार्गदर्शन तथा कार्यक्रममा तादात्म्य कायम गरेर अघि बढ्न आवश्यक रहेको उनले जनाए। प्रधानमन्त्री देउवाले हालै संयुक्त अधिराज्य बेलायतको ग्लास्गोमा सम्पन्न जलवायु परिवर्तनसम्बन्धी अन्तर्राष्ट्रिय सम्मेलनमा नेपालको तर्फबाट गरेका प्रतिबद्धतालाई व्यवहारमा उतार्न सम्बन्धित सबै निकायको सक्रियता र समन्वय आवश्यक रहेकोसमेत उल्लेख गरेका छन्। संयुक्त राष्ट्रसङ्घीय वातावरण कार्यक्रमको आह्वानमा सन् १९७४ देखि हरेक वर्ष जुन ५ तारिखको दिनलाई विश्व वातावरण दिवसका रूपमा मनाउँदै आइरहेको छ। यस वर्ष केवल एक पृथ्वी भन्ने अन्तर्राष्ट्रिय नारा र प्रकृतिसँग मेलमिलापमा दिगोरूपमा बाँच्ने भन्ने मूल विषयका साथ यो दिवस मनाइँदैछ। नेपालमा दिगो प्रकृतिमैत्री जीवनयापन : पृथ्वीको संरक्षण भन्ने राष्ट्रिय नाराका साथ विभिन्न कार्यक्रमको आयोजना गरी विश्व वातावरण दिवस मनाइँदैछ। प्रधानमन्त्री देउवाले यस अवसरमा वातावरण संरक्षणको कार्यमा संलग्न सबै व्यक्ति, संस्था एवं विकास साझेदारमा शुभकामना व्यक्त गर्दै यस अभियानमा आआफ्नो ठाउँबाट योगदान पुर्याउन सबैलाई आह्वानसमेत गरेका छन्। वातावरण संरक्षणसम्बन्धी स्टकहोम सम्मेलन, १९७२ ले तय गरेको नारा केवल एक पृथ्वीलाई ५० वर्षपछि आएर फेरि पुनर्जागृत गर्नुले ब्रह्माण्डमै जीवन जीउनयोग्य एकमात्र ग्रह पृथ्वीको वैशिष्टय र यसको संरक्षणमा प्रतिकूल विद्यमान मानवीय क्रियाकलापलाई सुधार गर्नुपर्ने अपरिहार्यतालाई थप उजागर गरेको उनले उल्लेख गरेका छन्। यस वर्षका लागि तय गरिएको विश्व वातावरण दिवसको नाराको मर्मअनुरूप वातावरणमैत्री व्यवहार र आचरणको अवलम्बन गर्दै सबैको अस्तित्वको एकमात्र आधार पृथ्वीको संरक्षण गर्न यस दिवसले प्रेरणा मिलोस् भन्दै उनले शुभकामना व्यक्त गरेका छन्।"
नाक थुनाउने सहर,"सहरभरि रूख बिरुवा रोपेर हरियाली होस्। बाटोघाटो सफासुग्घर होस्। फोहोर तथा ढल निकासको उचित व्यवस्था होस्। सहरमा थुप्रिएका फोहोरबाट अर्गानिक मल बनाउने प्रविधिको प्रयोग होस्। चोकचोक र नदी किनारमा पार्क बनोस्। हरेक सहरबासीको सपना हो, यो। तर, काठमाडौंबासीले देखेको यो सपना पूरा हुने कुनै छाँटकाँट देखिएको छैन। उपत्यकाको हरेक घरछेउमा फोहोरको डङ्गुर थुप्रिएको छ। महिनौंदेखि सडकको फोहोर उठ्न सकेको छैन। जताततै फोहोरका डङ्गुर थुप्रिएको छ। फोहोरका दुर्गन्धले राजधानीबासी नाक थुनेर हिँड्न बाध्य छन्। हरेक दलको चुनावी नारामा फोहोर व्यवस्थापन समेटिएको हुन्छ। सफा र स्वच्छ काठमाडौं सहरको नारा हरेक चुनावमा राजनीतिक दलका नारामै सीमित हुन्छन्। त्यही कारण राजधानीबासी वर्षौंदेखि फोहोरको दुर्गन्धमा बाँच्न बाध्य छन्। फोहोरले दुर्गन्ध मात्रै होइन, अनेक सरुवा रोग निम्तिने डर पनि उत्तिकै हुन्छ। स्थानीय तहको निर्वाचन सम्पन्न भएको छ। स्वतन्त्र उम्मेदवार बालेन्द्र साह काठमाडौं महानगरपालिकाको प्रमुखमा निर्वाचित भएका छन्। पदभारग्रहण गरेकै दिन साह नुवाकोटको सिसडोलस्थित डम्पिङ साइड पुगे। उनी त्यहाँ पुगेपछि फोहोर नउठ्ने समस्या हल हुन्छ भन्नेमा सबै विश्वस्त थिए। तर, विभिन्न माग राख्दै आन्दोलन गरेका स्थानीयबासीले फोहोर बोकेका गाडी जान दिएका छैनन्। स्थाीयबासी आन्दोलनमा उत्रिएका छन्। शुक्रबार पनि नगर प्रमुख साह र उपप्रमुख सुनिता डंगोलको टोली सिसडोल पुगे। उनीहरूले स्थानीयसँग छलफल र अन्तक्र्रिया गर्दै समस्या समाधान गर्ने कोसिस गरे। तर, वार्ता टुंगोमा पुग्न सकेको छैन। फोहोरको कारण दुर्गन्ध फैलिएको गुनासोेपछि साहले तत्कालका लागि केमिकल हालेर गन्ध हटाउने आश्वासन दिएका छन्। दीर्घकालीन समाधानका लागि केही समय लाग्ने भएकाले स्थानीयले सहयोग गर्नुपर्नेमा जोड दिए। सहरवासीले कुहिने र नकुहिने फोहोर अनिवार्य रूपमा छुट्याउने नियम पनि लागू गरिने उनले जानकारी दिए। ककनी गाउँपालिका३ का अध्यक्ष घननाथ बजगाईंको नेतृत्वमा सडकमा उत्रिएका स्थानीयले महानगर प्रमुखसँग सिसडोल र बन्चेरेडाँडा ल्यान्डफिल्डले गर्दा स्थानीयलाई निकै समस्या परेको बताएका थिए। उनीहरूले स्थानीयको स्वास्थ्य बिमा, शिक्षा, रोजगार, सडक निर्माण तथा जग्गा अधिग्रहणका विषय उठाउँदै आन्दोलन गरेका छन्। फोहोरको दीर्घकालीन व्यवस्थापनका सवालमा राज्यले कहिल्यै पनि पहल नगरेको गुनासो स्थानीयको छ। कहिले ल्यान्डफिड नजिकका स्थानीयको अवरोध, कहिले डम्पिङ साइट भरिने समस्या, कहिले बर्खाका कारण फोहोर बोकेका गाडी डम्पिङ साइट जान नसक्ने अवस्था। कारण जेसुकै भए पनि देशको राजधानी फोहोरमय बनेको छ। चोकचोक, गल्लीगल्ली र बाटा चौबाटा फोहोरले ढाकिएको छ। जनस्वास्थ्य विज्ञ डा रवीन्द्र पाण्डेका अनुसार फोहोरलाई वर्र्गीकरण गरेर मात्रै संकलन र व्यवस्थापन गर्न आवश्यक छ। घरेलु, अस्पतालजन्य, औद्योगिक, प्लाटिकजन्य र सिसाजन्य फोहोरलाई एकै ठाउँमा संकलन गर्दा थुप्रै समस्या निम्तिन सक्छन्। घरबाट निस्कने कुहिने फोहोर धेरै हुने भएकाले यस्ता फोहोर घरमा नै संकलन गरी अर्गानिक मल बनाएमा फोहोरको मात्रा कम हुने र व्यवस्थापन गर्न पनि सहज हुने उनी बताउँछन्। काठमाडौं महानगरपालिकाका वातावरण विभाग प्रमुख सरिता राईका अनुसार उपत्यकामा हरेक दिन १२ सय मेट्रिक टन फोहोर उत्पादन हुन्छ। यसमा ५० प्रतिशत काठमाडौं महानगरपालिकाभित्रको छ भने ५० प्रतिशत उपत्यकाका अरू नगरपालिकाको फोहोर संकलन हुन्छ। फोहोर व्यवस्थापनका लागि स्थायी ल्यान्डफिड नबन्दा फोहोर व्यवस्थापनमा समस्या भइरहेको उनले जानकारी दिइन्। उपत्यकाको फोहोर महानगरपालिकाले नुवाकोटको सिसडोल ल्यान्डफिड साइडमा पठाउँदै आएको छ। फोहोर फाल्नका लागि सन् २००५ मा तीन वर्षका लागि सम्झौता भएको थियो। सम्झौता सकिएको १४ वर्षसम्म पनि सिसडोलमै फोहोर पठाइँदै आएको छ। फोहोरको डङ्गुरले सिसडोल भरिएर पहाड नै बनेको छ। पानी परेको समयमा फोहोर बोकेका गाडीहरू फोहोरको पहाड उक्लनै सक्दैनन्। यसले पनि उपत्यकाको नियमित फोहोर उठ्न सकेको छैन।"
पृथ्वीको आँसु पुछौं,"पृथ्वी केवल एक ब्रह्माण्डमा करोडौं आकाशगंगा छन् हाम्रो आकाशगंगामा करोडौं ग्रह छन् तर यहाँ छ एकमात्रपृथ्वी यसको ख्याल राखौं विश्व वातावरण दिवस, २०२२ को नाराले भन्छ हामीले पृथ्वीको निरन्तर, अचाक्ली दोहन गर्यौं। अति भयो, अब स्याहार गरौं। नत्र ८ अर्ब मानव, ८७ लाख प्रजातिका अर्बौं जीवजन्तु र अथाहा वनस्पतिको यो साझा घर हाम्रै लागि घातक बन्न सक्छ। चेतौं बेलैमा। सुधारौं बानीबेहोरा। लागौं वातावरण संरक्षणतर्फ। हुन पनि वातावरणीय बेहालका केही तथ्यले मन कटक्क पार्छन्। पृथ्वीमा प्रतिदिन २७ हजार रूख काटिन्छन्। पृथ्वीको सतह करिब ७१ प्रतिशत पानी हो। तर, मानवीय प्रयोगमा यो मात्र १ प्रतिशत छ। समुद्रमा फालिने प्लास्टिकजन्य दूषित वस्तुका कारण प्रत्येक वर्ष १० लाखभन्दा बढी जलचर मारिन्छन्। नेपालका सन्दर्भमा यो विषय झन् संवेदनशील छ। हाम्रो देशको उष्णता (तात्ने क्रम) विश्वव्यापी औसतभन्दा माथि छ। नदीजन्य बाढीका कारण प्रभावित हुने जनसंख्या सन् २०३० सम्ममा दोब्बर हुने आकलन छ। यसको आर्थिक असर भने तेब्बरै हुनेछ। हाम्रो राजधानी काठमाडौं विश्वकै प्रदूषितमध्ये तेस्रो सहरमा पर्छ। डोजरे विकासको संक्रामक रोगले हाम्रा पहाड छियाछिया पारेको छ। वन ध्वस्त बनाएको छ। यसको दीर्घकालीन प्रभाव झलझली छ। बाढीपहिरो, अतिवृष्टि, खण्डवृष्टिजस्ता विपत्ति ह्वात्तै बढेका छन्। तापमान वृद्धिले हिमाल ह्वांग देखिन थालेका छन्। हिमनदी पग्लिएका छन्। हिमताल फुट्ने जोखिमको डिलमा छौं हामी। चुरे विनाशले मधेसमा पानीको स्रोत सुकेको छ। बाढीले वितन्डा मच्चाउने कारण पनि यही हो। हाम्रा सहर फोहोरका डुंगुर बनेका छन्। अग्ला घरबाट फोहोरका पोका फुत्त सडकमा फाल्दा हामीलाई लाजघिन छैन। अस्वस्थकर दूषित पानीका कारण अनेक संक्रामक रोग झेल्नु परिरहेको छ। प्लास्टिक प्रयोग घटेको छैन, बढेको छ। सहरी र घनाबस्तीमै इँटाभट्टा र प्रदूषणजन्य उद्योगधन्दा पर्याप्त छन्। नदीको कलेजो झिकेजसरी ढुंगागिटी निकालिरहेका छौं। यस्ता हर्कतमा हामीलाई कुनै कानुनले रोक्दैन। कुनै नियमले छेक्दैन। वातावरणीय मुद्दालाई विश्व समुदायले समात्ने एउटा ठाउँ भने छ, त्यो हो दिगो विकास लक्ष्य। यसको १३ नम्बर बुँदाले जलवायुमा पहल गर्न भन्छ। नेपालका हकमा अधिकांश बुँदा वातावरणमै गएर जोडिन्छन्। यसको पहिलो लक्ष्य गरिबी निवारण छ। वातावरणीय सवाल गरिबीको वरिपरि घुम्छ। जसले अन्य इन्धन जोहो गर्ने औकात राख्दैन, वन मास्छ। दाउरा बाल्छ। त्यसबाट धूवाँ निस्किन्छ। प्रदूषण बढ्छ। घातक रोग लाग्छ। उपचार गर्न सक्दैन। मृत्यु हुन्छ। अर्कातिर, गुणस्तरीय र पहुँचमा शिक्षा नहुँदा जीवनस्तर उँभो लाग्न सकेको छैन। हामी इन्धनमा ठूलो मात्रामा डलर खर्च गरिरहेका छौं। नवीकरणीय ऊर्जा उत्पादनमा पहल गरेका छैनौं। यसले हाम्रो देशको वैदेशिक मुद्रा सञ्चिति निख्रिएर टाटउन्मुख मात्र बनाएको छैन, प्रदूषणलाई शिखरमा पुर्याएको छ। खोलामा पानी बगेर गएको छ, त्यही पानीसरह खाडीबाट तेल ल्याउनु परेको छ। पानीबाट बिजुली वा हाइड्रोजन ऊर्जा निकाल्ने हो भने वातावरणीय समस्या धेरै समाधान हुनुका साथै आर्थिक विकासले फड्को मार्ने थियो। आज वातावरण दिवस। त्यस सन्दर्भमा अन्नपूर्ण पोस्ट्को पूरै अंकलाई विशेष संस्करण बनाएका छौं। यी र यस्तै समस्यालाई उठान गरेका छौं। आउनुहोस्, वातावरण जोगाउन हामी सबै हातेमालो गरौं। पृथ्वीको आँसु पुछौं। आफ्नो जीवन सुरक्षित बनाऔं।"
रुपन्देहीमा बस दुर्घटना : मृतक ९ मध्ये ४ जनाको पहिचान खुल्यो (अपडेट),"भैरहवा : रुपन्देहीमा भएको यात्रुबाहक बस दुर्घटनामा मृतक ९ जनामध्ये ४ जनाको पहिचान खुलेको छ। स्रोतका अनुसार दुर्घटनामा मृत्यु हुनेमा रुपन्देहीको बुटवलस्थित योगिकुटीका ५६ वर्षीय बिष्णु पौडेल, बुटवल११, कालिकानगरका कृष्णप्रसाद बस्याल, ओमसतिया गाउँपालिका४, मटेरियाका राजेन्द्रप्रसाद पाण्डे र रौतहट जिल्लाका २० वर्षीय दिनेश दासको पहिचान भएको हो। पहिचान खुलेका चारमध्ये तीन जनाको भैरहवास्थित युनिभर्सल मेडिकल कलेज र एक जनाको भीम अस्पतालमा मृत्यु भएको हो। दुर्घटनामा घाइते भएका २४ जनाको मेडिकल कलेज र भीम अस्पतालमा उपचार भइरहेको रुपन्देही प्रहरी प्रवक्ता डीएसपी नवरत्न पौडेलले बताए। घाइतेमध्ये १६ जनाको अवस्था गम्भीर र ८ जनाको अवस्था भने मध्यम रहेको उनले बताए। रुपन्देहीको रोहिणी नदीमा बस खस्यो, ९ जनाको मृत्यु रुपन्देही बस दुर्घटना अपडेट : ९ जनाको मृत्यु, १६ जना गम्भीर घाइते"
बढ्यो वन,"नेपालको सामुदायिक वन विश्वमा नै नमुना मानिन्छ। सरकारी तथ्यांकअनुसार मुलुकमा हाल ४६ प्रतिशत वन क्षेत्र छ। वन बढे पनि मुलुकले फाइदा भने उठाउन सकेको छैन। यसले कार्बन सञ्चितिमा पुयाएको योगदानबारे संयुक्त राष्ट्रसंघ (यूएन) लगायत अन्तर्राष्ट्रिय फोरममा गतिलो लबिङ हुन नसकेको विज्ञहरू बताउँछन्। सामुदायिक वनमा २९ लाख घर धुरी आबद्घ छन्। तिनले पानीको मुहान संरक्षण गर्नमा ठूलो योगदान गरेका छन्। अन्तर्राष्ट्रिय क्षेत्रमा यसको उच्च मूल्यांकन भएको छ। तर, अन्तर्राष्ट्रिय क्षेत्रले वन क्षेत्र बढाएबापत दिने सहयोगका रकमहरू समुदायले पाउन नसकेको सामुदायिक वन नेपालका अध्यक्ष भारती पाठक बताउँछिन्। भन्छिन्, पूरै फाइदा सामुदायिक वनलाई हुनुपर्ने हो। त्यो छैन। रेड कार्यान्वयन जस्ता कार्यक्रमहरू सामुदायिक वनकै योगदानका कारण आएका हुन्। रेडकै नाममा करोडौं पैसा आउँछ। तर, त्यो पैसा कहाँ जान्छ हामीलाई थाहा हुँदैन। वन जोगाउने समुदायले नै हो। तिनै गरिब विपन्न सामुदायसम्म सहयोग पुग्न पाउँदैन। कार्बन बिक्रीको मूल्य जसले संरक्षण गर्छ उसले गर्ने हो। तर, यहाँ कुनकुन संस्थाहरूले गर्दै आएका छन्, पाठकले आक्रोश पोख्दै भनिन्। सामुदायिक वनकै कारण सरकारले कार्बन बेच्नसक्ने सामथ्र्य राखेको उनी बताउँछिन्। ग्रिन क्लाइमेट फन्डको करोडौं पैसा कहाँ गयो ? सरकारले त्यो पैसा कहाँ लगिराछ ? हामीले ग्लोबलहरूमा यो विषय उठाएका छौं, पाठकले भनिन्, विश्वका शक्तिशाली देशमा हाम्रा राजदूतावास छन्। गाउँको एउटा सामुदायिक वनको सदस्यलाई चासो छ। राजदूत भएर देशको हरेक क्षेत्रलाई उक्त देशसँग परिचित गराउँछौं भनेर जानेहरूलाई जलवायु परिवर्तनको विषय मतलव नै छैन। जलवायु परिवर्तका विभिन्न कार्यक्रममा वनसँग जोड्न आग्रह गरे पनि सरकारले वास्ता नगरेको उनले बताइन्। अहिले २२ हजार सामुदायिक वनमा २२ हजार हेराला (चौकीदार) छन्। गस्ती टोली छन्। चेपाङ, थारु, आदिबासी जनजाति, दुरालगायतका कारण हिमाल पहाड र तराईलगायतका क्षेत्रमा अभै बढी वन सुरक्षित भएको अध्यक्ष पाठक बताउँछिन्। तथ्यांकअनुसार पहाडी क्षेत्रमा बुट्यान क्षेत्र बढेका छन्। कतिपय बसाइँसराइका कारण पनि वन क्षेत्र बढेका छन्। सामुदायिक वनका कारण उक्त समुदायका सदस्य, हेरालालगायतका कारण जो पायो त्यही वनमा सामुदायिक वनभित्र छिर्न पाउँदैनन्। जसका कारण नेपालको वन क्षेत्र आपैमा बलियो हुँदै गएको छ। यस्तो छ सरकारको लक्ष्य वनको क्षेत्र लक्ष्यअनुसार अघि बढेको छ। विश्वमा दैनिक २७ हजार रूख काटिन्छ। अन्य देशको तुलनामा नेपालमा कटानी कम पनि छ। नेपालले सन् २०२४ सम्ममा ९० लाख टन कार्बन बेचेर ४५ अर्ब रुपैयाँ कमाउने उद्देश्य राखेको छ। उक्त परिमाणको कार्बन सञ्चितिबापत विश्व बैंकले प्रतिटन ५ डलर उपलब्ध गराउने भनिएको छ। यसका लागि भने सही ढंगले वन व्यवस्थापनतर्प ध्यान दिइनुपर्ने रेड कार्यान्वयन केन्द्र नेपालका प्रमुख डा दीपक खराल बताउँछन्। उनी भन्छन्, जुन हाम्रो लक्ष्य छ। त्यसका लागि भनेको वन व्यवस्थापन नै हो। हाम्रा देशमा भएका राजदूत र विभिन्न देशमा गएका राजदूतलाई ती देशमा वनजंगलको प्रगति विवरणको प्रचारप्रसार गरेर पनि देशले एउटा लक्ष्य प्राप्त गर्न सक्छ। कार्बन व्यापार सम्झौता सन् २०२१ फेबु्रअरी २४ मा भएको छ। जसअनुरूप सन् २०१८ देखि २०२४ सम्म सञ्चित कार्बन विश्व बैंकले किन्ने भनिएको छ। वन तथा वातावरण मन्त्रालयका सूचना अधिकारी प्रकाश थापा भने नेपालले कति कार्बन बेच्न सक्छ भन्ने ठ्याक्कै यकिन नभए पनि यसबाट आर्थिक लाभ लिनसक्ने बताउँछन्। भन्छन्, त्यसको लागि वन क्षेत्रफल बढाउने। वैज्ञानिक पद्घतिबाट व्यवस्थापन गर्नुपर्छ। वन व्यवस्थापन विगतदेखि नै राम्रो रहेको र सुधार पनि हुँदै गएको वन मन्त्रालयका अधिकारीहरू बताउँछन्। मन्त्रालयका अनुसार कार्बन उत्सर्जन न्यूनीकरणका विषयमा विज्ञहरूसँग सल्लाह गरेर योजना पनि बन्दैछ। मन्त्रालयले उद्योग र जलस्रोतसँग पनि समन्वय गरेर यस पटकदेखि बजेट विनियोजनमा पनि पहल गरेको थियो। त्यसो त कार्बन व्यापार सहज भने नभएको खराल बताउँछन्। यो व्यापार गरे जस्तो होइन। नाप जाँच गरेर प्रमाणपत्र बेच्ने चिज हो, उनले भने, नेपालले आफूले गरेको कामको अध्ययन प्रतिवेदन पेस गर्नुपर्ने हुन्छ। अध्ययनको प्रक्रिया ठीक भएनभएको उतैबाट प्रमाणित हुन्छ। त्यसकै आधारमा प्रमाणपत्र दिन्छ। जुन विकासोन्मुख मुलुकलाई योगदान गरेबापत दिइन्छ। कार्बन सञ्चिति गरेबापत नेपालले आफूले गरेको कामको आधारमा भुक्तानी पाउँछ। नेपालले पहिलो भुक्तानीसमेत लिएको छैन। २०१८ देखि २०२१ सम्म गरेको कामको २०२२ सम्ममा रिपोर्ट बुझाएर पहिलो किस्ताको भुक्तानी लिने सरकारको योजना छ। २०२२ देखि २०२४ सम्म गरेको कामको २०२५ सम्ममा भुक्तानी लिने खरालले बताए। अहिले नेपालको रौतहटबाट कञ्चनपुरसम्म तराईका १३ जिल्लालाई रेड कार्यान्वयनको कार्यक्रममा समेटिएको छ। सन् २०१८ देखि २०२४ सम्म सञ्चित हुने कार्बन मात्रै यसमा समावेश गरिने जनाइएको छ। कूटनीतिका आँखामा वातावरण परिवर्तनको विषयले महत्व पाउन नसकेकोे बताउँछन् नेपाल विज्ञान तथा प्रज्ञा प्रतिष्ठान नास्टका डा सुनिलबाबु श्रेष्ठ।"
विकल्प बायोग्यास पनि,"पेट्रोलियम पदार्थ आर्थिक र वातावरणीय दृष्टिले हानिकारक बन्न पुगेको छ। पेट्रोल, डिजेल, ग्यास, इन्धनले मानव स्वास्थ्यमा प्रत्यक्ष असर पुग्नुका साथै अस्वाभाविक मूल्य बढ्दा सर्वसाधारणमा आर्थिक बोझ थपिएको छ। तर, पेट्रोलियम पदार्थको विकल्प खोज्न सरकार भने उदासीन देखिएको छ। स्वदेशमै उत्पादन हुने बिजुली प्रयोग गरी आयात घटाउन सकिनुका साथै वातावरण स्वच्छ र सफा राख्न सकिने सम्भावना रहे पनि त्यसतर्फ सरकारको ध्यानै गएको छैन। यसका साथै वैकल्पिक ऊर्जा प्रयोग गरेर वातावरणमैत्री बनाउनुका साथै आर्थिक रूपमा किफायती बनाउनसमेत सरकार उदासीन देखिएको छ। विद्युत् उत्पादन बढ्दै गए पनि खपत गर्ने रणनीति बनाउन सक्दा विद्युत् खेर गइरहेको छ पेट्रोलियमको प्रयोगले जटिलता थप्दै गएको छ। वातावरणविद् भूषण तुलाधरले पेट्रोलियम पदार्थले क्यान्सरसमेत हुन सक्ने भएकाले यसको विकल्प खोज्न ढिलाइ गर्न नहुने बताउँछन्। अन्तर्राष्ट्रिय बजारमा मूल्य बढेकाले आर्थिक संकट पनि ल्याएकाले पेट्रोलियमको विकल्प विद्युत् र बायोग्यास उपयुक्त हुने उनी सुझाउँछन्। अन्तर्राष्ट्रिय बजारमा पेट्रोलियम पदार्थको मूल्य बढेसँगै नेपालमा त्यसको प्रत्यक्ष असर पर्छ। अस्वाभाविक मूूल्य वृद्धिले सर्वसाधारणको जीवनस्तर प्रभावित हुने गरेको छ। पेट्रोलले वातावरण तथा ध्वनि प्रदूषण हुनुका साथै डलरमा किन्नुपर्दा विदेशी मुद्रा सञ्चितिमा चाप पर्ने हुनाले आर्थिक संकट निम्तिएको छ। गाडी, उद्योग र भान्सामा पेट्रोलियमको विकल्प खोज्न सकिन्छ, वातावरणविद् तुलाधार भन्छन्, विस्थापन गर्ने योजना सरकारले बनाउनैपर्छ। डिजेलको प्रयोगले मानव स्वास्थ्यमा क्यान्सरसम्म हुने तुलाधर बताउँछन् पछिल्लो समयमा विद्युतीय गाडीको खपत पनि बढ्दै गएको छ। हरेक वर्षजस्तो विद्युतीय गाडी भित्रिने क्रम उल्लेख्य रूपमा बढेको छ। तर, सरकारले चार्जिङ स्टेसनमा प्राथमिकता दिन सकेको छैन। यस वर्ष ५० स्थानमा चार्जिङ बनाइने उल्लेख गरे पनि अझै बनेका छैनन्। वातावरणविद् तुलाधरका अनुसार सरकारले विद्युत्मा सहजीकरण गरी सार्वजनिक गाडीलाई विद्युतीकरण गर्न अपरिहार्य भइसकेको बताउँछन्। बर्सेनि २ खर्बभन्दा बढीको पेट्रोलियम पदार्थ आयात भइरहेको छ। पेट्रोल, डिजल, ग्यास, इन्धनमा भाउ बढ्दा अर्थतन्त्रमै उतारचढाव आउने गरेकाले पेट्रोलियमको विकल्प खोज्नुको विकल्प छैन। रूसयुक्तेन द्वन्द्वका कारण अहिले विगतका तुलनामा थोरै पेट्रोल खरिद गर्दा पनि बढी मूल्य तिर्नुपरेकाले विदेशी मुद्रा सञ्चिति घटिरहेको छ। पेट्रोलको विकल्प भनेको उपयोग घटाउने र आयात कम गर्ने नै हो। सांसद प्रतिभा राणाले विद्युत् उत्पादन र खपत, सौर्य ऊर्जा, वायो ऊर्जातर्फ सरकारको ध्यान जानुपर्ने बताउँछिन्। नेपालमै उत्पादन गर्ने योजना अघि सार्न सके केही वर्षभित्रै पेट्रोलियमको विकल्प विद्युत् बन्न सक्छ, राणा भन्छिन्। तर, पेट्रोल खपत घटाउन नेपालमै उत्पादन हुने विद्युत् र वायो ऊर्जालाई प्रवर्द्धन गर्न सकिने सम्भावना रहे पनि सरकारले प्राथमिकता दिन नसकेको सांसदहरू बताउँछन्। सरकारले आर्थिक वर्ष २०७९८० को बजेटमार्फत ग्यास उपयोगलाई निरुत्साहित गरेको छ। ग्यासमा दिँदै आएको अनुदान रोक्ने अर्थमन्त्री जनार्दन शर्माले घोषणा गरेका छन्। सबै घर परिवारलाई विद्युतीय चुलोे (इन्डक्सन) दिने घोषणा गरिए पनि तत्काल त्यो सम्भव छैन। तर, दातृ निकायको सहयोग र स्थानीय तहको व्यवस्थापनमा केही वर्षभित्रै ग्यास विस्थापन गर्न असम्भव पनि छैन । इन्डक्सन जस्ता विद्युतीय चुलो उपयोग गर्न सकिएमा ग्यास विस्थापित गर्न कुनै समस्या नपर्ने जानकारहरू बताउँछन्। वैकल्पिक ऊर्जा प्रवर्द्धन केन्द्रले गत वर्षदेखि मात्रै विद्युतीय चुलो प्रयोगमा जोड दिएको छ। यसअघि वायोग्यास, सौर्यऊर्जा र लघु जलविद्युत्मा मात्रै ध्यान केन्द्रित गर्दै आएको केन्द्रले गत वर्षदेखि मात्रै विद्युतीय चुलो प्रयोगमा जोड दिएको हो। केन्द्रका नायव कार्यकारी निर्देशक एवं प्रवक्ता नवराज ढकालले विद्युतीय चुलोे गत वर्ष मात्रै सुरु गरिएको बताए। लोडसेडिङ पनि अन्त्य भयो, ढकाल भन्छन्, उत्पादन पनि बढेकाले खपत बढाउने योजनाअनुसार विद्युतीय चुलो (इन्डक्सन) सुरु गरिएको हो। केन्द्रका अनुसार विद्युतीय चुलो १४ हजार ३ सय ४९ घरपरिवारले प्रयोग गर्छन्। माटोको चुलोको १४ लाख २३ हजार २ सय ४२ परिवारले र फलामे चुलो १ लाख २१ हजार ४ सय ७ परिवारले प्रयोग गर्दै आएका छन्। त्यस्तै घरायसी बायोग्यास (गोबरग्यास) ४ लाख ३५ हजार ७ सय ७ परिवारले प्रयोग गर्छन्। ठूलो वायोग्यास भने सामूहिक खाना पकाउने क्षेत्रहरू ३ सय ५४ स्थानमा प्रयोग हुँदै आएको छ। प्रवक्ता ढकालले विभिन्न दातृ निकायको अनुदानमा आधारित परियोजना स्थानीय तहसँग साझेदारीमा विद्युतीय चुलो प्रयोगमा जोड दिएको बताउँछन्। यस वर्ष केन्द्रले स्थानीय तहसँग साझेदारीमा २२ हजार विद्युतीय चुलो (इन्डक्सन) दिने तयारी गरेको छ। यसमा उपभोक्ताले लागतको २० प्रतिशत बेहोर्नुपर्छ। यसका साथै दुर्गमबाट आएर काठमाडौंमा बस्ने विद्यार्थीलाई लक्षित गरी ८ हजार इन्डक्सन चुलो निःशुल्क दिन लागिएको ढकाल बताउँछन्। सार्वजनिक खरिद ऐनको प्रावधानअनुसार ल्याउने हुँदा असार २० गते अघि नै इन्डक्सन चुलो बाँड््ने योजना केन्द्रको छ। यस वर्षको बजेटमा राष्ट्रिय प्रशासन नभएको स्थानमा २५ हजार सौर्य ऊर्जा तथा लघुविद्युत् उत्पादन गर्ने योजना केन्द्रको छ। आउने आर्थिक वर्षमा १ लाख विद्युतीय चुलो दिने केन्द्रले योजना बनाएको छ। त्यस्तै बायोग्यासलगायत ऊर्जा दक्षताका सम्भावित उद्योग अघि बढाउने सरकारको तयारी छ। ग्रीन जलवायु फन्डको अनुदानमा तराईका २२ जिल्लामा ५ वर्षभित्र ५ लाख विद्युतीय चुलो र ५ लाख सुधारिएको चुलो वितरण गरिने केन्द्रका प्रवक्ता ढकालले बताए। स्थानीय तहको साझेदारीमा उक्त कार्यक्रम कार्यान्वयन हुन्छ। २२ जिल्लाका १ सय ५० नगरसँग सार्वजनिक सूचनाकै माध्यमबाट आह्वान गरी चुलो दिइने केन्द्रले जनाएको छ। विगतमा सुधारिएको चुलो देशव्यापी बनाइएको थियो। खासगरी मध्यपहाडी क्षेत्रमा, तराई र उच्च पहाडमा सुधारिएको चुलो बनाउन केन्द्रले सहयोग गर्दै आएको थियो। यसबाट खाना पकाउनका साथै तताउने काममा सहज हुन्छ। तराईमा भने भित्रबाहिर सार्न मिल्ने माटोको चुलो बनाउन सहयोग गरिएको थियो। तर, यसमा केन्द्रले अनुदान दिँदैन। पछिल्लो समयमा विद्युतीय चुलोमा सर्वसाधारणको आकर्षण बढ्दै गएको छ। ग्यासको सट्टा इन्डक्सन चुलो किन्न थालेका छन्। खाद्य व्यवस्था तथा व्यापार कम्पनीले समेत केही वर्षदेखि विद्युतीय चुलो बिक्री गर्न सुरु गरेको छ। विद्युतीय चुलो खाना पकाउने ग्यासभन्दा तुलनात्मक रूपमा सस्तो र छिटो हुने भएपछि उपभोक्ताहरूको आकर्षण बढेको जानकारहरू बताउँछन्। ग्यास, मट्टीतेलको तुलनामा विद्युतीय चुलोबाट खाना पकाउँदा ६० प्रतिशत सस्तो पर्ने अध्ययनलेसमेत देखाइसकेको छ। औद्योगिक क्षेत्रबाट निस्कने फोहोरबाट वायोग्यास बनाउन सकिने भए पनि त्यसतर्फ कसैको ध्यान गएको छैन। वैकल्पिक ऊर्जा प्रवर्द्धन केन्द्रले समेत औद्योगिक फोहोरलाई व्यवस्थापन गर्न कुनै कार्ययोजना बनाएको छैन।"
विद्युतीय सवारीमा बक्रव्यापार,"संसारका विकसित देशहरूमा पेट्रोलियम पदार्थको विकल्प खोज, अनुसन्धान र प्रयोग जारी छ। विकल्पमा विद्युतीय सवारी साधनको प्रयोग नौलो हुन छाडिसक्यो। अब हाइड्रोजन इनर्जीको तीब्र विकासको एउटा होड पनि चलिसकेको छ। पेट्रोलियम पदार्थ बिक्रीबाटै धनी मुलुक साउदी अरब नै त्यसको विकल्पमा पर्यटन उद्योगको विकासमा लागिसक्यो। इन्धनको विकल्पमा पनि उसले हाइड्रोजन इनर्जीमाथि ठूलो अनुसन्धान र प्रयोगका लागि ठूलो लगानी गरिरहेको छ। तानाशाही शासन व्यवस्था भएको त्यस्तो देश पनि मुलुकको भविष्यका लागि निकै संवेदनशील भएर लाग्दा संसारलाई प्रेरणा भइरहेको छ। हाइड्रोजन इनर्जी अन्तरिक्ष यानहरूमा प्रयोग हुँदै आए पनि दैनिक जीवनमा प्रयोग हुने साधनमा कसरी प्रयोग गर्ने भन्ने अहिलेको सबैभन्दा ठूलो चुनौती हो। खानीबाट निकालिने पेट्रोलियम पदार्थ पृथ्वीको वातावरणीय सन्तुलनको सबैभन्दा ठूलो दुश्मन हो। त्यसै कारण यसको विकल्प खोज्न विश्व तातिएको छ। पृथ्वीको तामक्रम वृद्धिमा पेट्रोलिय पदार्थ प्रयोगबाट भइरहेको कार्बन उत्सर्जनले मुख्य योगदान गरिरहेको छ। जसका कारण मानवीय मात्रै होइन, धर्तीका प्राणी जगत्कै अस्तित्व खतरामा छ। पेट्रोलियम पदार्थका खानी रित्तिँदै छन्। तेल उत्पादक राष्ट्रहरू रुस र युक्रेनमा तनाव सिर्जना हुँदा इन्धनको मूल्य अकासिएको छ। अरू बेला पनि यस्ता तनाव र शक्ति राष्ट्रका संघर्षका कारण इन्धनको मूल्य तलमाथि भइरहन्छ। नेपालमा तेल खानी छ, तर उत्खनन् गर्ने ल्याकत छैन। पूरापूर जैविक इन्धनमा आधारित यातायातका साधनमा भर छ नेपालको। तत्काललाई विश्वभर उपलब्ध सहज विकल्प विद्युतीय सवारी साधन हो। केही वर्षअघिसम्म सजिलो पहुँच नभएको र महँगो पनि रहेको विद्युतीय सवारी साधन अब विश्व बजारमा सजिलोसँग पाइन थालेको छ। भारतमै यसका कारखानाहरू खुलिसके। नामी कम्पनीहरू विद्युतीय सवारी साधन उत्पादनमा केन्द्रित भइसके। नेपालले पेट्रोलियम पदार्थको मूल्यवृद्धि र वातावरण प्रदूषणबाट छुटकारा लिने उपाय भनेकै विद्युतीय सवारी साधनको प्रयोग हो। हालै आएको बजेटले भने विद्युतीय सवारी साधनलाई निरुत्साहित गरेको छ। जबकि सरकारको नीति भनेकै विद्युतीय सवारी साधनलाई प्रोत्साहन गर्ने भन्ने हो। पूर्वअर्थमन्त्रीले पनि विद्युतीय सवारी साधनको मूल्य वृद्धि हुने गरी भन्सार र अन्तःशुल्क चर्काे बनाए। पछि निकै ठूलो विरोध र दबाबपछि उनी सच्चिन बाध्य भए। फेरि हालका अर्थमन्त्रीले अघिल्लैको बाटो हिँड्दै २०० किलोवाटसम्मका गाडीमा ३० प्रतिशत भन्सार र ३० प्रतिशत अन्तःशुल्क र ३०० किलोवाट भन्दा माथिको मोटर जडान भएको कारमा ६० प्रतिशत भन्सार र ६० प्रतिशत नै अन्तःशुल्क लगाउने नियम अघि सारे। विकसित देशहरूले लक्ष्य नै राखेर धमाधम विद्युतीय सवारी साधनको उत्पादन र प्रयोग गरिराखेका छन्। थुप्रै देश आउँदो दसकभित्रै जैविक इन्धनका गाडी पूरै विस्थापितको नीति लिएर अघि बढिरहेका छन्। हाम्रा अर्थमन्त्री भने उल्टो दिशा हिँड्न अघि सर्नु हाँस्यास्पद मात्रै नभई पूरै बिडम्वनापूर्ण छ। एक त विद्युतीय सवारी साधनको प्रयोग गरिनु नेपालकै बिजुलीको खपत बढाउनु र इन्धन आयात घटाउनु हो। जबकि सरकारले भनेको छ, आयात प्रतिस्थापन गर्ने, घटाउने। निर्माण पूरा हुने संघारका सबै जलविद्युत् आयोजना पूरा हुनेबित्तिकै बिजुली खेर जाने अवस्था छ भने बिजुली खपतको एउटा उपाय पनि विद्युतीय सवारी साधन हुन्थ्यो। त्यो पैसा नेपालमै रहन्थ्यो। अर्काे, भइरहेका पुराना गाडी जसको प्राविधिक रूपमा आयु सकिएको छ, तिनलाई विद्युतीय गाडी बनाउन सरकारले मद्दत गर्नुपर्ने हो। त्यस्तो अक्कल भने वर्तमान अर्थमन्त्रीमा देखिएन। झन् उल्टै विद्युतीय सवारी साधन महँगो पर्ने र बाध्य भएर जैविक इन्धन प्रयोग गर्ने गाडी नै चलाउनुपर्ने अवस्था सिर्जना गर्न लागेका छन्। यो देशका लागि, उपभोक्ताका लागि मात्रै नभएर सिंगो पृथ्वीको वातावरणकै लागि ठूलो दुर्भाग्य हो। संघ र प्रदेश सरकारहरूले नै आगामी १० वर्षभित्र विद्युतीय सवारी साधनको पूरापुर प्रयोग गर्ने नीति उद्घोष गरेका बेला किन त्यसको ठिक विपरीतको बाटो अर्थमन्त्री हिँडे बुझ्न कठिन भएको छ।"
"रुपन्देहीको रोहिणी नदीमा बस खस्यो, ९ जनाको मृत्यु","भैरहवा : रुपन्देहीमा रोहिणी नदीमा बस खस्दा ९ जनाको मृत्यु भएको छ । जनकपुरबाट भैरहवा आउँदै गरेको बस बिहान ४:३० बजे दुर्घटना भएको रुपन्देही प्रहरीले बताएको छ। लु २ ख ३८४१ नम्बरको बस दुर्घटना हुँदा धेरै मानवीय क्षति भएको छ । बसमा ३३ जना सवार रहेका जिल्ला ट्राफिक प्रहरी प्रमुख केशब केसीले बताए । बस रुपन्देहीको रोहिणी गाउँपालिका४ र ओमसतिया गाउँपालिका४ को सीमामा रोहिणी नदीमा खसेको हो । घाइतेमध्ये १६ जनाको अवस्था गम्भीर रहेको र ८ जनाको अवस्था मध्यम रहेको प्रहरीले जनाएको छ । बसमा रहेका ३३ जनामा २५ पुरुष, ६ महिला र २ बालिका थिए । घाइतेहरुको प्रहरीले उद्धार गरेर अस्पताल पुर्याएको छ । उनीहरुको भैरहवास्थित भीम अस्पताल र युनिभर्सल मेडिकल कलेजमा उपचार भइरहेको छ । भीम अस्पतालमा उपचारका लागि ल्याइएका १३ जना घाइतेमध्ये एक महिला र तीन पुरुष तथा मेडिकल कलेजमा पुर्याइएका २० जनामध्ये ५ जना पुरुषको मृत्यु भइ मृतको संख्या ९ पुगेको हो।"
"अस्पतालको फोहोर, हैट!","संविधानको धारा ३० ले भन्छ, प्रत्येक नागरिकलाई स्वच्छ र स्वस्थ वातावरणमा बाँच्न पाउने हक हुनेछ। वातावरणीय प्रदूषण वा ह्रासबाट हुने क्षतिबापत पीडितलाई प्रदूषकबाट कानुनबमोजिम क्षतिपूर्ति पाउने हक हुनेछ। तर, मौलिक हकको यी प्रावधान लागू गर्न स्वास्थ्य संस्थाहरूलाई सकस छ। बिरामीलाई स्वस्थ गराउन प्रयासरत अस्पताल नै स्वच्छ र स्वस्थ वातावरणमा बाँच्न पाउने नागरिक हक कार्यान्वयनमा उदासिन देखिएका छन्। मुलुककै जेठो वीर अस्पतालले अझै पनि परम्परागत शैली र प्रविधिबाट फोहोर व्यवस्थापन गर्दै आएको छ। नवीनतम प्रविधि ल्याउने योजना बनाएको २ वर्ष भइसक्यो। तर, खरिद गर्न सकेको छैन। बिरामीको बढ्दो चापसँगै फोहोर पनि बढ्दै गएको छ, वीर अस्पतालका प्रमुख डा भुपेन्द्र बस्नेत भन्छन्, फोहोर छुट्याउने नवीनतम प्रविधि ल्याउने तयारीमा छौं। यो मेसिनले फोहोरलाई ससाना टुक्रा गरेर धुलो पार्छ। संक्रमणको जोखिम पनि हुँदैन। त्रिभुवन विश्वविद्यालय शिक्षण अस्पतालका निर्देशक डा दिनेशकुमार काफ्लेका अनुसार जापानले अनुदानमा दिएको पुरोनो इन्सिनेरेटरको उपयोग गरिएको छ। अहिले इन्सिनेरेटर राम्रो मानिँदैन। तैपनि विशेष खालको व्यवस्था गरेर एउटा इन्सिनेरेटरको उपयोग गरेका छौं। फोहोरलाई तताउने, फिल्टर गर्ने गरेर व्यवस्थापन गर्न सजिलो भएको छ, उनले भने। फोहोरको जोखिम स्वास्थ्य संस्थामा आआफ्नै किसिमले संकेत (कलर कोडिङ) गरिएका भाँडो देखिन्छ। हरियो, कालो , नीलो, पहेंलो रङ लगाइएका प्रायजसो बाल्टिनमा फोहोर राखेको पाइन्छ। फोहोरको प्रकारअनुसार फोहोर राख्ने भाँडोको प्रयोग गरिन्छ। स्वास्थ्यजन्य फोहोरमैलालाई जोखिमपूर्ण र जोखिमरहित गरी २ भागमा विभाजन गरिएको छ। जोखिमरहित फोहोरलाई कुहिने र नकुहिने फोहोरमा बाँडिएको छ। त्यस्तै, जोखिमपूर्ण फोहोरलाई संक्रमित, प्याथोलोजिकल औषधिजन्य, धारिलो गरी वर्गीकरण गरिएको छ। नेपाल स्वास्थ्य अनुसन्धान परिषद्को एक तथ्यांकअनुसार उपचाररत एक बिरामीबाट दैनिक २३ किलोग्राम फोहोर जम्मा हुन्छ। जसमध्ये १५ प्रतिशत अति जोखिम मानिन्छ। अति जोखिम फोहोरको उचित व्यवस्थापन गर्न उपकरणको अभाव छ। प्याथोलोजिकल फोहोर, संक्रमित फोहोर, औषधिजन्य फोहोरलाई लिइन्छ। स्वास्थ्य संस्थाहरूमा सामान्य फोहोर मात्र नभई अति जोखिम फोहोरको व्यवस्थापन गर्ने तौरतरिका निकै कमजोर भएको बताउँछन्, परिषद्का कार्यकारी प्रमुख डा प्रदीप ज्ञवाली। कतिपय अस्पतालमा निर्मलीकरण गर्नुपर्ने फोहोरलाई प्लाष्टिकको झोलामा पोका पारेर राख्ने गरिएको छ। जसबाट दुर्गन्ध आइरहेको हुन्छ। वातावरण विभागका वातावरण निरीक्षक राजेश्वर पौडेलका अनुसार कतिपय अस्पतालमा फोहोर जम्मा गर्ने र छुट्याउने स्थान निकै साँघुरो छ। ठाउँको अभावमा पेपर कार्टुनहरू पनि प्रयोग गरिएको छ। सामान्य र हानिकारक फोहोरलाई नजिकै राख्ने गरिन्छ। पौडेल भन्छन्, फोहोर संकलन क्षेत्र पनि अन्त्यन्त सानो छ। सामान्य फोहोरमा हानिकारक फोहोर मिसिएको पनि अनुगमनमा पाइएको छ। डा ज्ञवालीका अनुसार संक्रमणयुक्त फोहोरबाट हेपाइटाइटीस, एचआईभीलगायतको संक्रमण हुने जोखिम रहेको बताउँछन्। वातावरण मन्त्रालयबाट हरेक वर्ष अस्पतालको फोहोरमैला व्यवस्थापनको अनुगमन हुन्छ। तर, लापरबाही गर्ने अस्पताललाई कानुनी कारबाही नहुँदा अनुगमन उपलब्धिमुलक हुन सकेको छैन। विभागका निरीक्षक पौडेल भन्छन्, अनुगमन जाँदा फोहोर व्यवस्थापनमा लापरबाही गर्ने अस्पताललाई तत्कालै कारबाही गर्न सकिँदैन। कारबाहीको लागि कानुनी व्यवस्था भएन। जसले गर्दा अस्पताल प्रशासनले फोहोरमैला व्यवस्थापनलाई प्राथमिकतामा राखेका छैनन्। फोहोरलाई मोहोर अस्पतालहरूमा निर्मलीकरणपछि बिक्री हुने फोहोर (पानीको बोतल, प्लास्टिक) लाई पुनः छुट्याउने गरिन्छ। निजामती अस्पतालका निर्देशक डा विधाननिधि पौडेलका अनुसार फोहोर छुट्याएर व्यवस्थापन गरिँदै आएको छ। फोहोर पनि बिक्री हुने गरेको छ। बिक्रि भएको फोहोरको केही रकम प्रोत्साहनस्वरूप सफाइकर्मीलाई दिने गरेका छौं, उनले भने। फोहोरलाई बिक्री गरेर आम्दानी गर्ने अस्पतालहरूको सूचीमा त्रिवि शिक्षण अस्पताल र वीर अस्पताल पनि पर्छन्। वीरका निर्देशक डा बस्नेतका अनुसार अस्पतालबाट फोहोर निस्कने स्रोतमै छुट्याइने गरिएको छ। रोग सार्ने खालका फोहोरलाई पहिल्यै जम्मा गरेर अटोक्लेभ विधिद्वारा निर्मलीकरण गरिन्छ । वातावरण विभागले काठमाडौं उपत्यकालगायत उपत्यकाबाहिरका विभिन्न अस्पतालको अनुगमन र निरीक्षण गर्दै आएको छ। विभागका वातावरण निरीक्षक राजेश्वर पौडेलका अनुसार, अनुगमन र निरीक्षणका क्रममा फोहोर व्यवस्थापनमा अस्पतालहरूले ध्यान दिन नसकेको पाइएको छ। काठमाडौंका चारवटा अस्पतालको फोहोर व्यवस्थापन सम्बन्धमा गठित समितिले विभिन्न सुझावहरू दिएको थियो। तर, ती सुझाव अहिले पनि कार्यान्वयन हुन नसकेको पौडेलले बताए। वातावरण विभागबाट आर्थिक वर्ष २०७३७४ मा उपत्यकाका ६ वटा अस्पतालमा फोहोरमैला व्यवस्थापनको अध्ययन गरिएको थियो। जसमध्ये दुईवटा अस्पतालमा मात्र फोहोर संकलन गर्न व्यवस्थित स्थान रहेको पाइएको थियो। ६ मध्ये पाँचवटा अस्पतालमा फोहोर पानी प्रशोधनबिना नै ढल, नदीमा पठाउने गरेको पाइएको थियो। दुईवटा अस्पतालमा संक्रमित फोहोरको निर्मलीकरण नगरी साधारण फोहोरसरह व्यवस्थापन गरिएको थियो। फोहोरलाई हजार्डस मेडिकल वेस्ट (झौला औषधिको सिसा), हजार्डस मेडिकल वेस्ट (टेप, प्लास्टर, अप्रेसनपछि निकालिएका तन्तु र अंगहरू), हानिकारक औषधिजन्य ग्लोभ्स, सुई (निडल्स) र हानिकारकरहित फोहोरको प्रकारमा छुट्टाछुट्टै अभिलेख राख्नुपर्छ। अस्पतालका प्रारम्भिक वातावरणीय परीक्षण तथा वातावरणीय प्रभाव मूल्यांकन प्रतिवेदनमा फोहोरमैलालगायत समग्र वातावरणीय व्यवस्थापनको कार्ययोजना समावेश हुन्छन्। सोही कार्ययोजनाअनुसार फोहोरमैलाको व्यवस्थापन गर्नु सम्बन्धित अस्पतालको जिम्मेवारी रहेको वातावरण निरीक्षक पोडेल बताउँछन्। अटोक्लेभ र इन्सिनेरेटरको प्रयोग बजेट अभावका कारण फोहोरमैलाको व्यवस्थापन गर्न नवीनतम प्रविधि खरिद गर्न नसकेको अस्पताल प्रशासनले जनाएको छ। नेपालका अधिकांश ठूला अस्पतालमा फोहोरमैला व्यवस्थापनका लागि अटोक्लेभ, इन्सिनिरेटर, बायोग्यास प्लान्टलगायतको प्रयोग गर्छन्। अटोक्लेभबाट निर्मलीकरण गरिएका फोहोर रिसाइकलमा पठाउन सकिन्छ। कतिपय अस्पतालमा अटोक्लेभ बिग्रिएको पाइएको छ। इन्सिनिरेटरमा वातावरणीय मापदण्ड पालना भएको छैन। अस्पतालमा फोहोर व्यवस्थापनको जिम्मा हाउस किपिङ विभागअन्तर्गत दिइएको छ। अधिकांश अस्पतालले कर्मचारीलाई फोहोर व्यवस्थापन सम्बन्धमा तालिम दिने गरेका छैनन्। फोहोर व्यवस्थापनमा संलग्नको सुरक्षामा प्रशासनले ध्यान नदिएको सफाइकर्मीको गुनासो छ। सफाइकर्मी भन्छन्, पातलो पञ्जा लगाई धारिला वस्तुहरू जस्तै सीसा, सिरिन्जहरू फोहोरबाट छुट्याउनुपर्छ। केही अस्पतालले मात्र सामान्य सुरक्षाका उपकरणहरू मास्क, ग्लोभ्स, एप्रोन दिने गर्छन्। स्वास्थ्यमा असर धेरैजसो अस्पतालमा फोहोर खुला रूपमै वा सामान्य भट्टी बनाएर बाल्ने गरेको पाइएको छ। जसका कारण डायक्सिन र फ्युरान निस्कने सम्भावना अधिक रहन्छ। कम तापक्रममा जथाभावी फोहोर जलाउँदा विभिन्न ग्यास निस्कन्छन्। जथाभावी रूपमा फोहोर व्यवस्थापन गर्दा सरुवा रोग लाग्ने जोखिम भएको बताउँछन्, डा ज्ञवाली।"
"वनमा मान्छे, जन्तु कता ?","सरकारले संरक्षण क्षेत्रहरूमा विकासका पूर्वाधार वन्यजन्तुमैत्री बनाउनुपर्ने मापदण्ड लागू गरेको छ। तर, कार्यान्वयन भएको पाइँदैन । निकुञ्ज क्षेत्रको राजमार्गमा वन्यजन्तुमैत्री भौतिक संरचना नहुँदा बर्सेनि औसतमा १ सय १ वन्यजन्तु मर्छन्। पूर्वपश्चिम राजमार्गअन्तर्गत बाँके र बर्दिया राष्ट्रिय निकुञ्ज क्षेत्रमा पाँच वर्ष अवधिमा दुर्घटनाबाटै ५ सय ८ वन्यजन्तु मरेका छन्। बर्दिया निकुञ्जको कुवाभारमा २७ पुस २०७५ मा पिकअप भ्यानले ठक्कर दिँदा लोपोन्मुख पाटेबाघ घाइते भएको थियो। घाइते अवस्थामै निकुञ्जभित्र पसेको बाघलाई उद्धार गरी उपचार गरियो। त्यसअघि ७ पुस २०७३ मा निकुञ्जकै कर्र्णालीअम्रेनी सडकखण्डमा गाडीको ठक्करबाट वयस्क भाले पाटेबाघ मरेको थियो। बाँके निकुञ्जमा त्यसयता पाँच वर्षमा ३ सय १६ वन्यजन्तु मरे। बर्दिया निकुञ्जमा यही अवधिमा सडक दुर्घटनामा १ सय ९२ वटाको मृत्यु भयो। बर्दिया राष्ट्रिय निकुञ्जका सहायक संरक्षण अधिकृत राजेश लम्साल वन्यजन्तुमैत्री भौतिक पूर्वाधार नहुँदा समस्या भएको बताउँछन्। भन्छन्, बबई सिँचाइ आयोजनाबाट निर्माण गरिएका नहरहरू पनि वन्यजन्तुमैत्री छैनन्। सिँचाइका नहरहरूमा डुवेर वन्यजन्तु मर्ने गरेका छन्। उनका अनुसार सडक दुर्घटना र वन्यजन्तुबाट मानवीय आक्रमण न्यूनीकरण गर्न निकुञ्जभित्र पर्ने राजमार्ग क्षेत्रमा टाइम कार्ड लागू गरिएको छ। कर्णाली, अम्रेनी, सैनवार र रम्भापुर चेकपोस्टमार्फत निकुञ्जले टाइम कार्डमार्फत सवारी आवागमनमा निगरानी बढाएको छ। बाँके निकुञ्जका प्रमुख श्याम साह पूर्वपश्चिम राजमार्गलाई चार लेनको बनाउँदा ठाउँठाउँमा अन्डरपास र ओभरपासको व्यवस्था गर्नुपर्ने बताउँछन्। बाँके निकुञ्ज क्षेत्रमा पूर्वपश्चिम राजमार्ग ७२ किलोमिटर लामो छ। रत्न राजमार्ग कोहलपुरबाट बबईसम्म ३० किलोमिटर लम्बाइ छ। बर्दियामा पनि पूर्वपश्चिम राजमार्गमा झन्डै २५ किलोमिटरभन्दा बढी निकुञ्ज क्षेत्र नै पर्छ। हुलाकी राजमार्गमा भने खाता जैविक मार्ग छ। बाँके निकुञ्जभित्र सिक्टा सिँचाइ आयोजना र बर्र्दिया निकुञ्जमा बबई सिँचाइ आयोजनाको नहर छ। यो नहर वन्यजन्तुमैत्री नहुँदा पानी पिउन जाँदा नै ज्यान जाने गरेको छ। निकुञ्ज क्षेत्रमा पर्यटकका लागि ठाउँठाउँमा सडक बनाइएको छ। बर्दियामा घण्टापिच्छे जिप सफारी हुन्छ। निकुञ्जभित्र धेरै सडक निर्माण गर्दा पनि वन्यजन्तुमैत्री भएको छैन। यस्तो अभ्यास बर्दिया निकुञ्जमा अलि बढी नै छ। ठाउँठाउँमा सडक नै सडक छ। जिप सफारी गर्न, खोलानाला तर्न बनाइएका पुलबाट भने ओहोरदोहोर गर्न सजिलो भएको छ। स्वदेशी र आन्तरिक पर्यटक जिप सफारीबाट वन्यजन्तु अवलोकन गर्ने व्यवस्था मिलाइएको छ। गाडीको आवाज सुनेर वन्यजन्तु भागिरहेका हुन्छन्। पर्यटक भित्र्याएर आम्दानी बढाउन निर्माण गरिएको सडक र जथाभावी गुड्ने गाडीले वन्यजन्तुलाई असर पारिरहेको छ। बाँकेमा भने जिप सफारी खासै हुने गरेको छैन। सडक निर्माण कार्य पनि जारी नै छ। र यी राम्रा अभ्यास निकुञ्जभित्र वन्यजन्तुका लागि आहारपानीका लागि भने काम भइरहेको छ। बाँके र बर्दिया दुवै निकुञ्जमा कृत्रिम ताल बनाइएका छन्। जसकारण वन्यजन्तुले सजिलैै पानी पिउन पाइरहेका छन्। बाँके राष्ट्रिय निकुञ्ज प्रमुख श्यामकुमार साह भन्छन्, हरेक वर्ष कृत्रिम ताल थप्दै गएका छौं। जहाँ सोलार सिस्टमबाट चल्ने डिप बोरिङहरू जडान गरिएको छ। सो क्षेत्रमा बाह्रै महिना पानीको अभाव हुँदैन। बर्दियामा पनि यस्ता थुप्रै ताल छन्। चरिचरनको समस्या भएकोे क्षेत्रमा घाँसे मैदान पनि बनाइएको छ। यो अभ्यास पनि बाँके र बर्दिया दुवै ठाउँमा छ। बाँके निकुञ्जले निकुञ्जमा वारपार गर्न सजिलोका लागि तीन वर्षअघि तीनवटा झोेलुंगे पुल बनाएको थियो। पाइलट प्रोजेक्टका रूपमा सुरु गरिएको यो झोेलुंगे पुल बाँदरले खासै प्रयोग गरेको नपाइएको निकुञ्ज कार्यालयले जनाएको छ। बाँदर प्रजातिका जनावरलाई लक्ष्य गरी निर्माण गरिएको पुलको प्रयोग लोखर्के र न्याउरी मुसोले प्रयोग गरे पनि बाँदरले भने खासै प्रयोग नगरेको जनाइएको छ। बाँके निकुञ्जमा पर्ने सिक्टा सिँचाइ आयोजनाको डिलमा भने तारजाली लगाएर वन्यजन्तुलाई पानी खान जाने क्रममा हुने मृत्यु रोक्ने प्रयास भइरहेको छ। अहिलेसम्म तीन किलोमिटर क्षेत्रमा तारजाली लगाउने काम भइसकेको छ। बर्दिया निकुञ्ज क्षेत्रमा अन्डरपास निर्माण गर्न राष्ट्रिय निकुञ्ज विभाग र डब्लूडब्लूएफको टोलीले अध्ययन गरेकाले सो अध्ययनकै चरणमा रहेको लम्सालको भनाइ छ। मानवीय जनसंख्या, वन्यजन्तुको संख्या र सवारी साधनको चाप बढेकाले पनि वन्यजन्तुमैत्री सडक निर्माणको आवश्यकता रहेको लम्साल बताउँछन्। राजमार्गमा मानव वन्यजन्तुबीचको द्वन्द्व घटाउन वन्यजन्तुमैत्री सडक पूर्वाधारहरू अपरिहार्य रहेको उनको ठम्याइ छ। भारतको कर्तनियाघाट वन विहार र बर्दिया निकुञ्ज जोड्ने अन्तर्राष्ट्रिय जैविक मार्गबाट दिनहुँ वन्यजन्तु दुवै देशतर्फ ओहोरदोहोर गर्छन्। पूर्वपश्चिम राजमार्गअन्र्तगत बर्दिया निकुञ्ज क्षेत्रको सडक खण्डमा वन्यजन्तुको उत्तिकै चहलपहल हुन्छ। संरक्षण क्षेत्रहरूमा सडकलगायत पूर्वाधार निर्माण हुने क्रमले तीव्रता लिएको छ। तर वन्यजन्तु मैत्री विकासका संरचनाहरू नबन्दा दुर्लभ, लोपोन्मुख एवम् संरक्षित वन्यजन्तुहरू अकालमै मरिरहेका छन्।"
"रुपन्देही बस दुर्घटना अपडेट : ९ जनाको मृत्यु, १६ जना गम्भीर घाइते","भैरहवा : रुपन्देहीमा भएको यात्रुबाहक बस दुर्घटनामा ९ जनाको मृत्यु भएको छ। दुर्घटनामा २४ जना घाइते भएका छन्। घाइतेमध्ये १६ जनाको अवस्था गम्भीर रहेको रुपन्देही प्रहर प्रवक्ता डएसपी नवरत्न पौडेलले जानकारी दिए। यस्तै ९ जनाको अवस्था भने मध्यम रहेको उनले बताए। जनकपुरबाट भैरहवा आउँदै गरेको लु २ ख ३८४१ नम्बरको यात्रुबाहक बस आइतबार बिहान ४:२० बजे भैरहवापरासी सडकखण्डअन्तर्गत रोहिणी गाउँपालिका३ र ओमसतिया गाउँपालिका४ को सीमानास्थित पुलबाट रोहिणी नदीमा खसेको थियो। बसमा सवार ३३ जनामध्ये २५ जना पुरुष, ६ महिला र दुई बालिका थिए। दुर्घटनामा घाइतेहरुको प्रहरीले उद्धार गरेर भैरहवास्थित भीम अस्पताल, र युनिभर्सल मेडिकल कलेजमा उपचारका लागि ल्याएको छ। भीम अस्पतालमा ल्याइएका १३ जना घाइतेमध्ये एक महिला र तीन पुरुषको मृत्यु भएको अस्पताललले जनाएको छ। यस्तै, मेडिकल कलेजमा पुर्याइएका २० जना घाइतेमध्ये ५ जना पुरुषको मृत्यु भएको छ। अन्यको उपचार जारी छ। रुपन्देहीको रोहिणी नदीमा बस खस्यो, ९ जनाको मृत्यु"
"सुन्दर सहर, सबैको रहर","काठमाडौंका मेयर बालेन साहले स्थानीय निर्वाचन अगाडिदेखि नै आफ्नो मुख्य एजेन्डा फोहोर व्यवस्थापन रहने बताउँदै आएका थिए। मेयरमा निर्वाचित भए। कार्यभार सम्हाल्नु अघि नै सिसडोल पुगे र फोहोर व्यवस्थापनको अवलोकन गरे। शपथ खाएसँगै व्यवस्थापनमा चासो देखाएका छन्। तर, काठमाडौं सहरलाई सफा र सुन्दर बनाउने जिम्मेवारी मयेर, उपमेयर वा नगरपालिकाको मात्रै होइन। नागरिक सचेत भए समस्या ठूलो छैन। सहरलाई कसरी सफा र सुन्दर बनाउन सकिन्छ भन्ने विषयमा विभिन्न व्यक्तिसँग अन्नपूर्णकर्मी रीता थापाले गरेको कुराकानी। आफ्नो तर्फबाट योगदान गर्नुपर्छ सुनिता लम्साल गृहिणी, गौरीघाट काठमाडौं सहरमा धेरै फोहोर छन्। असर सबैलाई पारिरहेको छ। फोहोर हामीबाटै उब्जिएको हो। शिक्षीत व्यक्तिले पनि जानेर बुझेर अथवा बध्यताले फोहोर पारेकै छन्। फोहोर जहीतही फाल्ने चलन छ। अब यसलाई सुधार्न हामी सबैले आफ्नो बानीलाई सुधार गर्नुपर्छ। सवारी साधानलाई व्यवस्थित बनाउनुपर्छ। घरबाट निस्कने फोहोरलाई कुहिने छ भने घरमै व्यवस्थापन गर्नुपर्छ। नकुहिने फोहोर खुला ठाउँ भए जलाउनुपर्छ। सवारी पार्किङ व्यवस्थित बनाउनुपर्छ। यसरी नै सबैले आफ्नो तर्फबाट योगदान गर्दै गए सहर सुन्दर र हराभरा हुन्छ। चेतना जगाए फोहोर घट्छ तिलक पुलामी मगर कांग्रेस प्रदेश सदस्य, सिन्धुली काठमाडौंलाई कर्मथलो बनाएर बस्ने सबैले वा घुुमफिर गर्न आउनेमा फोहोर गर्नुहुँदैन भन्ने चेतना हुनुपर्छ। फोहोर व्यवस्थापनलाई प्रणालीको रूपमा स्थापित गर्न सक्नुपर्छ। काठमाडौंका प्रत्येक कलेज क्षेत्र र टोलटोललाई कसरी सुन्दर बनाउन सकिन्छ भन्नेमा सबैले सोच्नु जरुरी छ। फोहोर व्यवस्थापनका विषयमा हप्ताको एक दिन अनिवार्य रूपमा सम्बन्धित पक्षहरूलाई समेटेर शिक्षा दिन जरुरी देख्छु। जथाभावी फोहोर नफालौंअनिल केसी सहसचिव, सीटीईभीटी, भक्तपुर जथावाभी फोहोर फाल्नु हुँदैन। टोलमा जम्मा हुने फोहोरलाई पनि टोलबासी मिलेर पहिलो प्राथमिकतामा राख्दै व्यवस्थापन गर्नुपर्छ। फोहोर गर्नु सबैका लागि हानिकारक हो। त्यसैले जथाभावी फोहोर नफालौं। महानगर र वडाले आफ्नो आवश्यकताअनुसार स्रोत साधनको प्रयोग गरी फोहोर जम्मा पारेर डिस्पोस गर्नुपर्छ। बोटबिरुवा लगाउनुपर्छ। हरियाली र सुन्दर काठमाडौं बनाउन सबैले सहयोग र योगदान दिनुपर्छ। फोहोर व्यवस्थापन अभियानमा सबै मिलेर अगाडि बढ्नुपर्छ। पेटीमा वृक्षरोपण गर्नुपर्छ उमेश बोहोरा संस्थापक, हाम्रो टिम नेपाल काठमाडौं महानगरलाई स्वच्छ सफा र सुन्दर बनाउन आम नागरिकको भूमिका महत्वपूर्ण हुन्छ। सबैभन्दा पहिले हामीले घरबाट नै फोहोर फाल्दा कुहिने र नकुहिने फोहोरहरू छुटाउन सुरु गर्नुपर्छ। पुनः प्रयोगमा ल्याउन सकिने फोहोरहरूलाई पनि छुटाएर फाल्नुपर्छ। सडक पेटीमा वृक्षरोपण गर्नुपर्छ। आफूबाट नै सुरु गर्न सकिने यस्ता सामान्य आचरणले पनि फोहोर नियन्त्रण गरी सहरलाई सुन्दर बनाउन धेरै सहयोग पुयाउँछ। व्यवस्थापन आफैंबाट सुरु गरौं माधव घिमिरे औषधि व्यवसायी, सिनामंगल काठमाडौंको फोहोर कम गरी यसलाई सफा र सुन्दर बनाउने काममा आफूबाटै सुरु गर्न जरुरी छ। प्रत्येक घर र टोलबाट सरसफाइको अभियान नै चलाउनुपर्छ। हरेक बस्तीबाट सरसफाइ सुरु गरिनुपर्छ। काठमाडौंमा रहेका प्रत्येक घरहरूले दुईवटाको दरले बोटविरुवा लगाउनु अति आवश्यक छ। सबै घरका व्यक्तिले आफ्नो फोहोरलाई राम्रोसँग व्यवस्थान पर्नुपर्छ। हाम्रो सानो कदमले पनि धेरै मात्राका फोहोरको व्यवस्थापन गरी काठमाडौं सहरलाई सुन्दर र हरियाली र बनाउन सकिन्छ। फोहोरमा मोहोर खोजौं अभिषेक बुढाथोकी विद्यार्थी, काठमाडौं नागरिकनै सचेत र जिम्मेवार हुनुपर्छ। कुहिने र नकुहिने फोहोरहरूको सदुपयोग पनि आफैंले गर्न सकिन्छ। फोहोरबाटै आएका कुहिने कुरालाई मल बनाएर प्रयोग गर्न सकिन्छ। त्यस्तै बोतलहरू पनि धोइपखाली पुनः प्रयोग गर्न सकिन्छ। यो काम जनता आफैंले सुरु गर्नुपर्छ। महानगरका मेयर बालेन साहले भने झंै कम्पोस्ट मल बनाई छिमेकी जिल्लाहरूमा बेच्न सकिन्छ। विभिन्न तरिकाबाट हामी आफैंले पनि फोहोर व्यवस्थापन गर्न सकिन्छ। त्यसले गर्दा स्वच्छ पार्कहरू पनि बनाउन सकिन्छ। काम गर्नेलाई साथ दिनुपर्छ पुष्पा पौडेल विद्यार्थी, चाबहिल नेताहरूलाई मात्र गालि गरेर सुन्दर सहरको कल्पना गर्न सकिँदैन। आफ्नो ठाउँबाट सबैले सहयोग गर्नुपर्छ। फोहोर घरबाट नै निस्कने भएकाले सकेसम्म घरमै व्यवस्थापन गर्नुपर्छ। काठमाडौंको फोहोर व्यवस्थापन गरेर सहरलाई अब कोल्टे फेर्छु, भनेर काठमाडौं महानगरपालिकाका मेयर बालेन साह आउनुभएको छ। अब उहाँलाई हामीले पनि थप ऊर्जा दिँदै साथ र सहयोग गर्नुपर्छ।"
चार्जिङ स्टेसन खै ?,"विद्युत् उत्पादन बढेसँगै विद्युतीय सवारी साधन चार्जिङ स्टेसन बनाउने निर्णयमा पुग्यो, विद्युत् प्राधिकरण। उसले एक वर्षअघि ५० वटा स्टेसन बनाउन ठेक्का पनि लगायो। चिनियाँ कम्पनी वाङवाङ डिजिटल इनर्जी कर्पोरेसन लिमिटेड (जियाङ्सु)सँग २०७७ चैत ३१ गते ठेक्का सम्झौता भएको थियो। तर, अझै यस्ता पूर्वाधार बनिसकेका छैनन्। कोरोना महामारीका कारण समस्या भएको बताउँछन् विद्युतीय सवारी चार्जिङ पूर्वाधार विकास आयोजना प्रमुख सागरमणि ज्ञवाली। उनका अनुसार निर्धारित समयमा निर्माण सम्पन्न नहुने भएपछि तीन महिना समय थप्न लागिएको छ। अहिले सिभिल संरचनाको काम र लाइन तान्ने काम सकिएको छ, ज्ञवाली भन्छन्। चार्जर र ट्रान्सफरमर नेपाल आइपुगेपछि जोड्ने काम सुरु गरी तीन महिनाभित्र सबै स्टेसन तयार हुने जनाइएको छ। एसियाली विकास बैंकको ऋण सहयोग करिब ३५ करोड लगानीमा प्राधिकरणले काम थालेको हो। यी चार्जिङ स्टेसन निर्माणपछि १५ मेगावाट विद्युत् थप खपत हुने ज्ञवाली बताउँछन्। सातै प्रदेशका ५० स्थानमा चार्जिङ स्टेसनको आपूर्ति, जडान, परीक्षण, सञ्चालन र मर्मतसम्भार गर्न ठेक्का सम्झौता भएको हो। सञ्चालनमा आएको पाँच वर्षसम्म ठेकेदार कम्पनीले नै मर्मतसम्भार पनि गर्नेछ। ज्ञवालीका अनुसार १ लाखदेखि १ करोड रुपैयाँसम्मका चार्जर उपलब्ध छन्। निर्माणाधीन स्टेसनमा १४२ किलोवाट क्षमताको चार्जर, ५० केभीएको ट्रान्सफर्मर र अनलाइन बिलिङ प्रणाली जडान हुनेछन्। साथै, ६०६० किलोवाटका डिसी र २२ किलोवाटका एसी चार्जर राखिनेछन्। ब्याट्रीको पावरअनुसार एकपटकमा आधा घण्टादेखि १ घण्टाभित्र गाडी पूर्ण चार्ज हुने ज्ञवालीको भनाइ छ। उनका अनुसार स्टेसनको कन्ट्रोल काठमाडौंबाट गरिनेछ। चार्जपछि मोबाइल एप र क्यूआर कोडमार्फत भुक्तानी गर्न सकिनेछ। प्रदेश १ मा ५, मधेसमा ७, बागमतीमा १३, गण्डकीमा ६, लुम्बिनीमा ८, कर्णालीमा १ र सुदूरपश्चिममा ३ वटा स्टेसन रहनेछन्। काठमाडौं उपत्यकामा ७ वटा चार्जिङ स्टेसन रहनेछन्। एउटा चार्जिङले कम्तीमा पनि ६ वटा सवारी चार्ज गर्न सक्ने जनाइएको छ। ५१ वटै चार्जिङ स्टेसनबाट एकैपटमा ३०० भन्दा बढी गाडी चार्ज गर्न सकिने छ। विद्युत नियमन आयोगको महसुल निर्धारणपछि प्राधिकरणले विद्युतीय गाडीको चार्जिङको महसुल पनि तय गरेको छ। जसअनुसार, २३० वा ४०० भोल्टका प्रतियुनिट चार्जिङ औसत मूल्य ५ रुपैयाँ ७५ पैसा तथा ११ किलोभोल्ट र ३३ किलोभोल्टका सवारीको प्रतियुनिट चार्जिङ औसत मूल्य ५ रुपैयाँ ६० पैसा निर्धारण गरिएको छ। समय र मौसमअनुसार पनि चार्जिङ मूल्य थपघट गरिएको छ। वर्षाभन्दा हिउँदमा मूल्य केही बढी छ। उच्च मागको समयमा गरिने चार्जिङ मूल्य पनि बढी राखिएको छ। निजी क्षेत्रले चार्जिङ स्टेसन निर्माण गर्दै विद्युतीय सवारी बिक्री गर्दै आएको छ। सरकारले निजी क्षेत्रले चार्जिङ स्टेसन बनाउने हो भने निर्धारित मूल्यमा थप २० प्रतिशतसम्म अतिरिक्त मूल्य लिन सकिने व्यवस्था गरिएको विद्युत् नियमन आयोगका अध्यक्ष डिल्लीबहादुर सिंह बताउँछन्। टाटा मोटर्स, सुन्दर यातायात, डी गो गु्रप, एमजी मोटर्स, हुन्डाई र बीवाइडिले ६५ स्थानमा चार्जिङ स्टेसन सञ्चालनमा ल्याएर सेवा दिँदै आएका छन्। चार्जिङ स्टेसन निर्माणमा प्रोत्साहन गर्न निजी क्षेत्रलाई ट्रान्सफरमरलगायत अन्य उपकरण निःशुल्क दिने व्यवस्था प्राधिकरणले गरेको बताएको छ। सामान्य बाइक तथा स्कुटरको चार्ज ६० एमपीएर भोल्टेजमा घरबाट नै गर्न सकिने छ। निजी क्षेत्रले आफूपरक रूपमा चार्जिङ स्टेसन बनाउने हुँदा यसले सबै किसिमका विद्युतीय सवारीलाई काम नदिने स्वतन्त्र ऊर्जा उत्पादकहरूको संस्था इप्पानका उपाध्यक्ष आशिष गर्ग बताउँछन्। युनिभर्सल चार्जिङ जडानमा प्राधिकरणले जोड दिनुपर्ने उनको तर्क। योसँगै विद्युत् नियमन आयोगले पनि मापदण्ड बनाएर चार्जिङ स्टेसनको मूल्य निर्धारणमा नियमन गर्नुपर्ने हुन्छ। तर, कर्मचारी अभावका कारण नियमनको काम गर्न नसकिएको अध्यक्ष सिंह बताउँछन्।"
हामीसँग पृथ्वीजस्तो सजीव ग्रह एउटै मात्र भएकाले यसको संरक्षण गरौं : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले विश्वातावरण दिवस (जुन ५)का अवसरमा स्वदेश तथा विदेशमा रहेका सम्पूर्ण नेपालीलाई शुभकामना व्यक्त गरेकी छन्। राष्ट्रपति कार्यालयबाट जारी गरिएको सन्देशमा संयुक्त राष्ट्रसङ्घको आह्वानमा ५० वर्ष अघिदेखि मनाउन थालिएको विश्वातावरण दिवसको सान्दर्भिकता हरेक वर्ष बढ्दै गएको भनिएको छ। प्रकृतिको स्वभाविक सन्तुलनमाथि नकारात्मक दबाब उत्पन्न गर्ने मानवीय क्रियाकलापका कारण पृथ्वीको पारिस्थितिक प्रणाली, वर्षाचक्र र जलवायु सन्तुलनमा अस्वाभाविक परिवर्तन आउन थालेको वैज्ञानिक प्रमाण उपलब्ध भएसँगै वातावरण दिवसप्रतिको संवेदनशीलता वृद्धि भएको सन्देशमा उल्लेख गरिएको छ। सन्देशमा भनिएको छ, 'जलवायु परिवर्तनले विश्वव्यापी सङ्कटको स्वरूप ग्रहण गरिरहेको परिवेशमा हामी प्रकृति र मानव सभ्यताको दिगो सहअस्तित्वका लागि केवल एउटै पृथ्वी भन्ने मूल विषयमा आधारित भई यस वर्षको विश्वातावरण दिवस मनाइरहेका छौँ। हामीसँग पृथ्वीजस्तो सजीव ग्रह एउटै मात्र भएकाले प्रकृतिका अन्य अवयवहरूको संरक्षण गर्दै सबैखाले प्राकृतिक स्रोतको दिगो उपभोगका लागि जीवनशैलीमा परिवर्तन ल्याई स्वच्छ र हरित मानवीय जीवन पद्दतिको विकास गर्ने कुरा आज प्रमुख चुनौतीको रूपमा रहेको छ।' 'वातावरण संरक्षणको क्षेत्रमा हामीले अन्तर्राष्ट्रिय, राष्ट्रिय र स्थानीयस्तरमा विभिन्न नीति योजना तथा कार्यक्रमहरू निर्माण गरी तिनको कार्यान्वयनका लागि आवश्यक कानुन र संस्थागत संरचनाहरूसमेत निर्माण गरेका छौँ। हाम्रा राष्ट्रिय प्रतिबद्धताहरू विभिन्न समयमा अभिव्यक्त भएका छन् ', सन्देशमा उल्लेख छ, ' नेपाल आफैँ ठूलो मात्रामा कार्बन उत्सर्जन गर्ने राष्ट्र नभएता पनि हाम्रा हिमालहरू पग्लने क्रम बढेको छ, पानीका मूलहरू सुक्दै गइरहेका छन्, हाम्रा नदी र प्राणवायुले प्रदूषणको शिकार हुनु परिरहेको छ। हाम्रोजस्तै अन्य पर्वतीय मुलुकहरूले भोग्नुपरेको सङ्कटको प्रवृत्ति उस्तै छ भने टापु राष्ट्रहरूले सम्भावित अस्तित्वको सङ्कट झेल्नु परिरहेको छ।' उनले वातावरण अनुकूलनका कार्यक्रमहरूलाई प्रभावकारी ढङ्गले अगाडि बढाउनुका साथै शतप्रतिशत हरित वा स्वच्छ ऊर्जाको प्रयोग, विद्युतीय सरसामानको बहुउपयोग तथा इको यातायातको प्रवर्द्धनमा विशेष जोड दिन आवश्यक रहेको बताइन्। सन्देशमा हरेक परिवारले उत्सर्जन गर्ने कार्बन र अन्य हरितगृह ग्यासहरू कम गरेका खण्डमा सौर्यमण्डलको सजीव पिण्डका रूपमा रहेको हाम्रो पृथ्वीको पर्यावरण थप बिग्रनबाट रोकिने र मानव अस्तित्व सहजरूपले चलिरहने आशा गर्न सकिने र यसका लागि नगण्य कार्बन उत्सर्जन गर्ने नेपालजस्ता पर्वतीय राष्ट्रले टापु राष्ट्रहरूको समेत साझा आवाज निर्माण गरी अन्तर्राष्ट्रिय मञ्चहरूमा जवाफदेहिता र ठोस प्रतिबद्धताको अभियान चलाउन अत्यावश्यक उल्लेख छ। साथै वायु, जल र भूमि प्रदूषणबाट परिरहेको असरलाई कम गर्न नेपालले हासिल गरेका उपलब्धिलाई सुदृढ गर्नुका साथै विभिन्न द्विपक्षीय एवं बहुपक्षीय मञ्चहरूमा उठान गरेका विषय र व्यक्त गरेका प्रतिबद्धता कार्यान्वयन गर्न आजको दिनले थप उत्प्रेरणा दिनेछ भन्ने विश्स लिएको राष्ट्रपति भण्डारीले बताइन्। राष्ट्रपति भण्डारीले वातावरण संरक्षणको गहन अभिभारा पूरा गर्ने काममा संलग्न सङ्घीय वन तथा वातावरण मन्त्रालय, पूर्वाधार विकासमा संलग्न मन्त्रालयहरू, प्रदेश तथा स्थानीय सरकार, सुरक्षा अङ्गहरू, स्थानीय समुदाय, विकास साझेदार एवं सम्बद्ध सबैलाई धन्यवाद दिँदै पृथ्वीको रक्षा गर्ने महान लक्ष्यमा निरन्तर अघि बढ्न सबैमा आग्रह गरेकी छन्।"
