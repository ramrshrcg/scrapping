शीर्षक,विवरण
रसिया पठाइदिन्छु भनी ४० लाख ठगी गर्ने महिला पक्राउ,काठमाडौं : रसिया पठाइदिन्छु भनी रकम ठगी गर्ने एक महिला पक्राउ परेकी छन्। दाङको तुलसीपुर१ स्थाई घर भई हाल काठमाडौं महानगरपालिका२९ घट्टेकुलो बस्ने ४८ वर्षीया तुलसा भण्डारी पक्राउ परेकी हुन्। उनले विवेक ज्ञवालीलाई वर्किङ भिषामा रसिया जाँदा मासिक तीन लाख आम्दानी हुने र रसिया पुगेपछि प्रतिष्ठित सुपरमार्केटमा काम लगाइदिने भन्दै चालिस लाख रुपैयाँ लिएर सम्पर्कविहीन भएकी थिइन्। ठगी गरेको आरोपमा उनलाई वैदेशिक रोजगार विभागले प्रहरीलाई पक्राउ गर्न आग्रह गरेको थियो। प्रहरीले सोमबार काठमाडौंको घट्टेकुलोबाट पक्राउ गरी थप अनुसन्धान तथा कारवाहीका लागि वैदेशिक रोजगार विभागमा पठाइएको छ।
कांग्रेसको केन्द्रीय निर्वाचन परिचालन समितिमा आरजुसहित ६ सदस्य थपिए,"काठमाडौं : नेपाली कांग्रेसको प्रतिनिधि सभा र प्रदेश सभा सदस्य निर्वाचन२०७९, केन्द्रीय परिचालन समितिमा थप ६ जना सदस्य थप भएका छन्। पार्टी सभापति शेरबहादुर देउवाले नेपाली कांग्रेसको विधान, २०१७ (संशोधन सहित) बमोजिम केन्द्रीय कार्यसमितिका सदस्य एवं पूर्व उपसभापति गोपालमान श्रेष्ठको संयोजकत्वमा गठन गरेको समितिमा सदस्य थपेका हुन्। उनले सोमबारडा आरजु राणा देउवा, खिलानाथ दाहाल (ओखलढुंगा), आनन्दसन्तोषी राई (धनकुटा), तिलक रानाभाट (कास्की), तारा श्रेष्ठ (अर्घाखाँची) र किरणप्रसाद गजुरेल (नुवाकोट) मनोनयन गरेका हुन्।"
त्रिविको करार पदपूर्तिबारे २४ घण्टाभित्र स्पष्टीकरण पेस गर्न निर्देशन,"काठमाडौं : निर्वाचन आयोगले त्रिभुवन विश्वविद्यालयको जनस्वास्थ्य केन्द्रीय विभाग र चिकित्सा शिक्षाशास्त्र अध्ययन संस्थानलाई २४ घन्टाभित्र स्पष्टीकरण माग गरेको छ। मङ्सिर ४ गते हुने प्रतिनिधि सभा सदस्य तथा प्रदेशसभा सदस्य निर्वाचनका लागि जारी भएको आचारसंहिताको प्रतिकुल हुने गरी त्रिभुवन विश्वविद्यालयको जनस्वास्थ्य केन्द्रीय विभाग र चिकित्सा शिक्षाशास्त्र अध्ययन संस्थानले पदपूर्ति गरेको आयोगले जनाएको छ। स्पष्टीकरणमा पदपूर्तिसम्बन्धी कारबाही गर्न बाधा नहुनेबाहेक नयाँ पद सिर्जना गर्ने, रिक्त पदपूर्ति गर्ने, भत्ता वृद्धि गर्ने लगायतका कुनै पनि आर्थिक सुविधा र पुरस्कार प्रदान गर्न नहुने आचारसंहिताको व्यवस्था स्मरण गराउँदै ती निकायले सुरु गरेको करार सेवामा पदपूर्ति प्रक्रिया नियमित प्रक्रिया हो होइन? भन्ने प्रश्न गरिएको छ। होइन भने प्रक्रियालाई रोक्नु नपर्ने आधार के छ? भनी आयोगले स्पष्टीकरण सोधेको छ।"
साधनादेवी प्रहरी पराक्रम पुरस्कार विष्ट र यादवलाई,"विराटनगर : एकलाख राशीको साधनादेवी प्रहरी पराक्रम पुरस्कार प्रहरी सहायक निरीक्षक भक्तबहादुर विष्ट र प्रहरी हवल्दार हुमेन्द्रप्रसाद यादवलाई प्रदान गरिएको छ । प्रदेशभरबाट उत्कृष्ट काम गरेको कदर गर्दै ६७ औँ प्रहरी दिवसको अवसरमा विष्ट र यादव पुरस्कृत भएका हुन् । दिवसको अवसरमा आयोजित कार्यक्रममा प्रदेश सरकारका आन्तरिक मामिला तथा कानुन मन्त्री केदार कार्की, प्रहरी वरिष्ठ उपरीक्षक राजेशनाथ बाँस्तोला र साधनादेवी प्रहरी पराक्रम पुरस्कार कोषका संस्थापक प्राध्यापक डा बिक्रमप्रसाद श्रेष्ठले संयुक्त रुपमा पुरस्कार प्रदान गरेका छन् । विष्ट सुनसरीका विभिन्न स्थानबाट ५ वटा पेस्तोलसहित आपराधिक गतिविधिमा संलग्न व्यक्ति पक्राउ गर्न सफल तथा कर्तव्य ज्यान जस्तो गम्भीर अपराधका ४ वटा मुद्दाको अभियुक्तलाई सफलतापूर्वक पक्राउ गर्न सफल प्रहरी सहायक निरीक्षक हुन् । त्यस्तै विप्लव थापा स्मृति उत्कृष्ट ट्राफिक प्रहरी पुरस्कार प्रहरी वरिष्ठ हवल्दार तुलसीप्रसाद पोखरेललाई प्रदान गरिएको छ । यसैवर्षबाट वितरण गर्न थालिएको पुरस्कारको राशी २५ हजार रुपैयाँ छ । दिवसको अवसरमा प्रदेश प्रहरीले आयोजना गरेको कार्यक्रममा माध्यमिक शिक्षा परीक्षा एसईईमा उत्कृष्ट अङ्क ल्याउने छात्रछात्रालाई छात्रवृत्ति तथा विभिन्न क्षेत्रमा उत्कृष्ट कार्यसम्पादन गर्ने प्रहरी कर्मचारीलाई पुरस्कार प्रदान गरिएको थियो ।"
"नवौं राष्ट्रिय खेलकुद प्रतियोगिता : गण्डकी, बागमती, सशस्त्र र पुलिस महिला भलिबलको सेमिफाइनलमा प्रवेश","बेनी : नवौं राष्ट्रिय खेलकुद प्रतियोगिताअन्तर्गत महिला भलिबलमा गण्डकी, बागमती प्रदेश, सशस्त्र र प्रहरी सेमिफाइनलमा प्रवेश गरेका छन्। राष्ट्रिय खेलकुद परिषद्को आयोजनामा म्याग्दीको बेनीमा सञ्चालित प्रतियोगिताको सोमबार भएको क्वाटरफाइनल खेलबाट नेपाली सेनाको त्रिभुवन आर्मी, सदूरपश्चिम, लुम्बिनी र प्रदेश १ बाहिरिएका छन्। मधेश र कर्णाली प्रदेश लिग चरणको खेलबाट बाहिरिएका थिए। पुलिसले सेनालाई दुईका विरुद्ध तीन, सशस्त्रले लुम्बिनी, बागमतीले सुदरपश्चिम र गण्डकीले प्रदेश १ लाई सोझो तीन सेटमा पराजित गर्दै सेमी फाइनल पुगेका जिल्ला भलिबल संघ म्याग्दीका अध्यक्ष तेजेन्द्र बानियाले जानकारी दिए। प्रहरी र सेनाको खेल प्रतिस्पर्धात्मक बनेको थियो। पहिलो र दोस्रो सेट जितेको पुलिसलाई तेस्रो र चौथो सेटमा पछि पारेको सेना अन्तिम सेटमा पराजित हुँदा सेमिफाइनल पुग्न सकेन। पुलिसले सेनालाई पहिलो सेटमा २५१३, दोस्रो सेट २५२० र तेस्रो सेट १५१३ अन्तरले पराजित गरेको हो। सेनाले पुलिसलाई तेस्रो सेट २५२३ र २५१४ अन्तरमा पराजित गरेको थियो। सशस्त्रले लुम्बिनीका विरुद्ध २५१९, २५१८ र २५१० को अन्तरमा जित निकालेको हो। सदूरपश्चिम प्रदेश बागमतीसँग २५१२,२५१५, २५२३ अन्तरमा पराजित भयो। गण्डकीले प्रदेश १ लाई २५१०, २५१०, २५ १७ को अन्तरमा पराजित गरेको हो। मंगलबार सेमिफाइनलमा सशस्त्र प्रहरी र बागमती प्रदेश तथा नेपाल पुलिस र गण्डकी प्रदेशबीच प्रतिस्पर्धा हुने जिल्ला खेलकुद विकास समितिका अध्यक्ष दिनेश केसीले जानकारी दिए। क्वाटरफाइनलको खेलमा सशस्त्रकी आरती सुवेदी, सुदरपश्चिमकी प्रगति नाथ, नेपाल पुलिसकी कमला पुन र प्रदेश १ की पुर्णिमा राइलाई वमेन अफ द म्याच घोषणा गरिएको थियो। लिक कम नकआउट वेष्ट अफ फाइभ सिस्टममा खेलाइएको खेलमा सात प्रदेश र तीन विभागीय टोली सहभागी छन्। प्रतियोगिता कात्तिक २ गतेसम्म सञ्चालन हुने जनाइएको छ।"
मुस्ताङको स्याङवचेमा पुरुषको शव फेला,जोमसोम : मुस्ताङको लोघेकर दामोदरकुण्ड गाउँपालिका३ घीलिङस्थित स्याङवचेमा सोमबार बिहान शव फेला परेको छ। प्युठानको नौबैनी गाउँपालिका५ घर भई केही महिनाअघि ज्याला मजदुरी गर्ने क्रममा मुस्ताङ आएका २९ वर्षीय झगुलाल गिरीको शव भेटिएको जिल्ला प्रहरी कार्यालय मुस्ताङले जनाएको छ। शव फेला परेको सूचना प्राप्त गरेपछि जिल्ला प्रहरी कार्यालयका प्रहरी निरीक्षक गोपीकृष्ण सुवेदीसहितको टोली र लोघेकर१ चराङमा रहेको प्रहरी चौकीको टोली घटनास्थलमा पुगेको थियो। प्रहरीको प्रारम्भिक अनुसन्धानमा भिरालो सतहबाट पैदल हिँड्ने क्रममा खसेर मृत्यु भएको हुनसक्ने आशंका गरिएको छ। प्रहरी निरीक्षक गोपीकृष्ण सुवेदीले स्याङवचेमा भेटिएको शव पोस्टमार्टमका लागि जिल्ला अस्पताल मुस्ताङ ल्याउँदै गरेको जानकारी दिए। गिरी करिब ३ महिनाअघि सो स्थानमा सिँचाइ कुलोको काम गर्न त्यहाँ पुगेका थिए। उनकी श्रीमती पनि सो स्थानमा कुलो बनाउने काममा गएको प्रहरीको भनाइ छ। घटनाबारे थप अनुसन्धान भइरहेको जिल्ला प्रहरी कार्यालय मुस्ताङले जनाएको छ।
देशलाई सही ट्याकमा ल्याउने नै सत्ता गठबन्धन हो : कांग्रेस प्रवक्ता महत,"काठमाडौं : नेपाली कांग्रेसका प्रवक्ता प्रकाशशरण महतले सत्ता गठबन्धनले देशलाई सही ट्याकमा ल्याएको दावी गरेका छन् । पार्टी केन्द्रीय कार्यालयमा सोमबार पत्रकार सम्मेलन गर्दै प्रवक्ता महतले पाँच दलीय गठबन्धनको सरकारले मुलुकलाई ठूलो दुर्घटनाबाट जोगाएको पनि दावी गरे । संवैधानिक अंगमाथि भएको प्रहारपछि बनेको गठबन्धन सरकारले कोरोना नियन्त्रण, विदेश नीतिमा सन्तुलन, जनताको विषयलाई प्राथमिकता राखेको नेता महतको दावी छ । स्थानीय तहको निर्वाचन निष्पक्ष ढंगले सम्पन गरेको बताउँदै नेता महतले आगामी प्रतिनिधि र प्रदेशसभाको निर्वाचन पनि शान्तिपूर्ण रुपमा सम्पन्न गराउने बताए । धेरै सिट जित्ने लक्ष्यले थोरै उम्मेदवारी दिनुपर्ने बाध्यता पार्टीलाई आइपरेको बताउँदै प्रवक्ता महतले यो विषय आम नेता कार्यकर्ताले बुझ्ने बताए । गठबन्धन हुँदा कतिपय योग्य नेताहरु टिकटबाट वञ्चित हुन पुगे पनि लोकतन्त्र संस्थागत गर्न र संविधान बचाउन तथा त्यसको कार्यान्वयन गराउन अब सबै जुट्नुपर्ने उनले बताए । बागी उम्मेदवारलाई उम्मेदवारी निष्क्रिय पारेर सत्ता गठबन्धनका आधिकारिक उम्मेदवारलाई समर्थन गर्न पनि महतले आग्रह गरे । कांग्रेसले जनतासमक्ष गरेका प्रतिवद्धता पूरा गरेकाले अब पनि जनताले कांग्रेस नेतृत्वकै गठबन्धनलाई जिताउनेमा आफू ढुक्क रहेको महतले बताए । वर्तमान सरकारले निष्पक्ष र भयरहित वातावरणमा चुनाव हुने वातावरण सिर्जना गरेकाले चुनावपछि पनि कांग्रेसकै नेतृत्वको गठबन्धन सरकार हुने महतको जिकिर छ ।"
राजनीति र प्रेममा निरपेक्ष शत्रु र मित्र हुँदैन : घर्ती,रुकुम पूर्व : सत्ता गठबन्धनबाट रुकुम पूर्वका प्रतिनिधिसभा उम्मेद्वार पूर्णबहादुर घर्तीले प्रेम र राजनीतिमा निरपेक्ष शत्रु र मित्र नहुने बताएका छन । मसिंर ४ गते हुने प्रतिनिधिसभा र प्रदेश सभाको निर्वाचनको संघारमा गठबन्धनको तर्फबाट पत्रकार सम्मेलन गर्दै घर्तीले सत्ता गठबन्धनले नै जनतामा आवश्यकता पूरा गर्ने बताए । जनताकै आवश्कता पूरा गर्न विपरीत विचारका राजनीतिक शक्ति एक ठाउँमा आएको उनले बताए । अझै पनि देशमा प्रतिगमनको खतरा कायमै रहेकाले संघीयताको कार्यन्वयन गणतन्त्रको संरक्षणका लागि अहिलेको गठबन्धनको विकल्प नरहेको घर्तीको भनाइ छ । घर्ती लुम्विनी प्रदेश सभाका निवर्तमान सभामुख हुन भने अहिले सत्ता गठबन्धनबाट रुकुम पूर्वको प्रतिनिधिसभा उम्मेद्वार हुन् ।
नेपाली कांग्रेस : पार्टी प्रवक्ता महतको संयोजकत्वमा २९१ सदस्सीय प्रचारप्रसार समिति (सूचीसहित),"काठमाडौं : नेपाली कांग्रेसले पार्टीका केन्द्रीय कार्यसमितिका सदस्य एवं प्रवक्ता डा प्रकाशशरण महतको संयोजकत्वमा गठित प्रचारप्रसार समितिमा २९१ सदस्य मनोनित भएको जनाएको छ। पार्टी सभापति शेरबहादुर देउवाले प्रतिनिधि सभा र प्रदेश सभा सदस्य निर्वाचन२०७९, केन्द्रीय प्रचार प्रसार समितिमा सदस्यहरूको मनोनयन गरेका हुन्। सभापति देउवाले नेपाली कांग्रेसको विधान, २०१७ (संशोधन सहित) बमोजिम सदस्यहरू मनोनयन गरेका सोमबार जारी विज्ञप्तिमा उल्लेख छ।"
भाइटीकाको उत्तम साइत कात्तिक १० गते बिहान ११ बजेर ३७ मिनेटमा,"काठमाडौं : अन्तर्राष्ट्रिय पञ्चाङ्ग निर्णय समितिले यसपटकको भाइटीकाको उत्तम साइतबारे जानकारी दिएको छ। तिहारको भाइटीकाको उत्तम साइत कात्तिक १० गते बिहीबार बिहान ११ बजेर ३७ मिनेटमा रहेको समितिले जनाएको छ। नेपालका लागि यो समय उपर्युक्त रहेको सोमबार जारी गरेको विज्ञप्तिमा उल्लेख छ। भारत, अमेरिका, बेलायतलगायतका देशमा फरकफरक समयमा उत्तम साइत रहेको छ।"
तीन युवाले ल्याए राइड सेयरिङ एप 'जाउँ गुरु',"काठमाडौं : नयाँ राइड सेयरिङ एप 'जाउँ गुरु' सुरु भएको छ। नेपालमा बढ्दो रूपमा रहेको 'राइड सेयर एप' को भीडमा जाउँ गुरु प्रालिले आइतबार काठमाडौंमा आयोजना गरेको कार्यक्रममा 'जाउँ गुरु' को औपचारिक सुरुवात गरेको हो। तीन नेपाली युवा इन्द्रहाङ लिङ्देन, खुसी लिम्बु र दिवाकर अर्यालले उक्त एप बजारमा ल्याएका हुन्। प्रवासमा रहेका लिङ्देन र लिम्बु लण्डनमा बसेर व्यापार व्यवसाय र समाजसेवामा आवद्ध छन् भने अर्यालले युथ पालियामेन्ट नेपाल संस्थाबाट राष्ट्रिय तथा अन्तर्राष्ट्रिय स्तरमा क्रियाकलाप युवाका सवालका विषयमा गर्दै आइरहेका छन्। जाउँ गुरु एपका प्रयोगकर्ताका लागि लोकेसन सेयर, जीपीएस ट्रयाकिङ, भुक्तानीका लागि खल्ती लगायतका अन्य अनलाइन पेमेन्ट सिस्टमबाट पैसा तिर्न सकिने र २४ सै घण्टा कल सेन्टर सेवा लगायतका सुविधाहरू रहेका छन्। मोटरसाइकल र ट्याक्सी राइडर यस संस्थाएपसँग आवद्ध हुँदा र यात्रु चढाउँदा पनि कुनै शुल्क नलाग्नु, चालकका लागि राइडरले सजिलै दर्ता गर्न सकिने, राइडर र यात्रुका लागि बीमा, राइडर वा अरू जो कोहीले रिफर गरेवापत कमिसन पाउने व्यवस्था, आपतकालीन सुरक्षाका लागि नेपाल प्रहरीको १०० वा आकस्मिक सम्पर्क व्यक्तिसम्म सूचना दिन एसओएस (सेभ आवर सोल) सेवा पनि राखिएको छ। नेपालमा प्रयोगमा रहेका राइड सेयरिङ एपहरूले मोटरसाइकल र ट्याक्सीको मात्र सुविधा दिँदै आएकामा जाउँ गुरुले भने त्यसका अलवा बाइक डेलिभरी, मिनी ट्रक, पानी ट्याङ्कर र जीप भाडामा लिन सहजीकरण सेवा उपलब्ध गराउने छ। यससँगै अब हाललाई काठमाडौंमा बसोबास गर्नेहरूलाई कोठा सर्नका लागि मिनी ट्रक, बाइकको डेलिभरी, खानेपानीको आपूर्ती र लामो दुरीका लागि जीप भाडामा लिन सकिनेछ। नेपालमै पहिलो पूर्ण सवारी सुविधा भएको एपले यात्रुहरूको यात्रालाई सहज त बनाउँछ नै यसमा आवद्व 'राइडर' हरूलाई आफ्नो सवारीबाट आय आर्जन गर्ने अवसर समेत दिनेछ। यस एपले दैनिक यात्रालाई सहज बनाउन फरक सुविधाका साथ सार्वजनिक गर्न पाउँदा आफूहरूलाई खुसी लागेको जाउँ गुरुका अध्यक्ष रहेका इन्द्रहाङ लिङ्देनले जानकारी दिए। अहिले काठमाडौँ उपत्यकामा मात्र सेवा उपलब्ध भएको र आगामी दिनमा मोफसलमा पनि बिस्तार गरिने लिङ्देनको भनाइ छ। यस्तै उनले अन्य राइड सेयरिङ एपको तुलनामा यो निकै सलभ र सुलभ भएको समेत जानकारी दिए। प्रवासबाट नेपालमा आएर आफ्नै नेपालीहरूमाझ नै केही गरौं भन्ने उद्देश्यले नेपालीहरूको दैनिकीलाई सहज बनाउन जाउँ गुरु सुरु गरिएको जाउँ गुरुको भाइस चेयरम्यान तथा चिफ अपेटिङ अफिसर खुशी लिम्बुले बताए। नेपाली युवाहरूले नेपालका लागि नेपालमै बनाइएको एप भएकाले यस एप प्रयोगकर्ता र राइडरका लागि समेत एप प्रयोग गर्न सहज हुने अपेक्षा कम्पनीले लिएको छ। कार्यक्रममा गैरआवासीय नेपाली संघको अन्तर्राष्ट्रिय परिषद्का अध्यक्ष डा बद्री केसीले सामान्य बोलीचालीको भाषामा सवारी चालकलाई गुरु भन्ने गरिएको र त्यही शब्दबाट एपको निर्माण गरिएको बताए। नामाकरण निकै राम्रो भएको भन्दै विदेशमा सिकेर नेपालमा लगानी गर्नेहरू बढिरहेको बेलामा प्रवासी नेपालीको समूहले सुरु गरेको यस एपले थप एक इँट्टा थप्ने काम गरोन् भनी शुभकामना समेत दिए। अभिनेत्री करिश्मा मानन्धर र अभिनेता दयाहाङ राईले नेपालीले नेपालमै बनेको एप भएकाले सबैलाई प्रयोग गर्न सुझाव दिदैं आफूहरूले पनि सदैव उक्त एपको प्रयोग गर्ने प्रतिवद्धता व्यक्त गरे। चलचित्र निर्माता एवं कवि उपेन्द्र सुब्बाले पछिल्लो समय अन्य एपहरू अलि अव्यावहारिक, झण्झटिलो र महँगो भइरहेको बेलामा जाउँ गुरुले सस्तो, सुलभ र यात्रुहरूलाई सहज सेवा दिनुपर्नेमा जोड दिए।"
पुरुष बास्केटबलमा आर्मी र बागमतीको जित,काठमाडौं : नवौं राष्ट्रिय खेलकुदअन्तर्गत पुरुष बास्केटबलमा आर्मी र बागमतीले जित निकालेका छन्। पोखरा रगंशालामा सोमबार भएको समूह 'ए' तर्फको पहिलो खेलमा आर्मीले पुलिसलाई पराजित गरको हो। आर्मीले पुलिसमाथि १०६८२ अंकले हराएको हो। आर्मीलाई जित दिलाउन आयुश सिंहले ३२ अकं जोडे। त्यस्तै समूह 'ए' तर्फको दोस्रो खेलमा बागमतीले प्रदेश १ लाई ८७४४ अंकले पराजित गरेको छ। बागमतीका प्रजुन महर्जनले २२ अंक जोडे। बास्केटबलकै थ्री अन थ्रीको समूह 'ए' मा एपीएफले प्रदेश १ लाई २११० अंकले पराजित गरेको छ। दोस्रो खेलमा नेपाल पुलिसले मधेश प्रदेशलाई १९७ अंकले पराजित गरेको छ। समूह 'बी' तर्फको खेलमा गण्डकी प्रदेशले लुम्बिनी प्रदेशलाई २१३ अंक ले पराजित गरेको हो। त्यसैगरी दोस्रो खेलमा बागमतीले २११२ अंकले पराजित गरेको हो। त्यस्तै महिला बास्केटबल प्रतियोगिताको सेमिफाइनल खेल मंगलबार हुने भएको छ। लिग चरणमा खेलाइएको प्रतियोगितामा फुल कोर्ट र थ्री बाइ थ्री बाट ४४ समूह छनोट भएका छन्। फुल र्कोट तर्फ महिला बास्केटबलको पहिलो सेमिफाइनल खेल त्रिभुवन आर्मी र गण्डकी प्रदेशबीच हुनेछ भने दोस्रो सेमिफाइनल खेल बागमती सुदूरपश्चिम प्रदेशबीच हुनेछ। यस्तै थ्री बाइ थ्री को पहिलो सेमिफाइनल खेल मंगलबार विहान साढे ८ बजे त्रिभुवन आर्मी र गण्डकी प्रदेशबीच हुनेछ भने दोस्रो सेमिफाइनल खेल बिहान ९ बजे एपीएफ र बागमती प्रदेशबीच हुनेछ।
सान्सौका २४ खेल : पुरुषतर्फ १६ र महिलातर्फ ८ खेलाडी क्वाटरफाइनलमा प्रवेश,"काठमाडौं : पोखरा रंगशालामा सान्सौतर्फ पुरुषतर्फ १६ र महिलातर्फ ८ खेलाडी क्वाटरफाइनल प्रवेश गरेको कास्की जिल्ला उसु संघका वरिष्ठ उपाध्यक्ष वीरन्द्र गहतराजले जानकारी दिए। महिला ४८ केजीमा सशस्त्र प्रहरीकी गौरी घर्तीमगर र सुदूरपश्चिम प्रदेशकी अस्मिताकुमारी गाहामगर क्वाटरफाइनलमा पुगेका छन्। उनीहरूले क्रमशः बागमती प्रदेशकी सञ्जिता ग्लान र मधेस प्रदेशकी कञ्चन पाललाई हराएका हुन्। महिलाको ५२ केजीमा बागमतीकी साशन थिङ लुम्बिनीकी शारदा पौडेललाई हराउँदै अघिल्लो चरणमा प्रवेश गरेकी छन्। सोही तौल समूहमा गण्डकीकी सीमा गुरुङले सुदूरपश्चिमकी पिंकी ठकुल्लालाई हराएकी छन्। ५६ केजी समूहमा बागमतीकी शशिकला राईलाई रोकेर सशस्त्र प्रहरीकी विद्या गुरुङ क्वाटर फाइनलमा गएकी छन्। ६० केजी समूहमा नेपाल प्रहरीकी रोजिना सुनुवार र कर्णाली प्रदेशकी गोमा आफ्रे अघिल्लो चरणमा पुगेका छन्। उनीहरूले क्रमशः बागमतीकी अम्बिका तामाङ र लुम्बिनीकी आयशा शाहीलाई पराजित गरेका हुन्। ६५ केजी समूहमा सशस्त्रकी मनिषा रावत प्रमिला विकलाई रोकेर अघिल्लो चरणमा गएकी छन्। सान्सौमा पुरुषतर्फ १६ खेल भएका छन्। ४८ केजी तौल समूहमा प्रदेश १ का गणेश लिम्बु र नेपाली सेनाका यमराज थापामगर अघिल्लो चरणमा प्रवेश गरेका छन्। ५२ केजीमा गण्डकी प्रदेशकी शिरिष सिंजाली र नेपाली सेनाका मदनकुमार श्रेष्ठ क्वाटर फाइनल पुगेका छन्। ५६ केजीमा सशस्त्र प्रहरीका रोहित चुनारो र नेपाली सेनाका जनक धामी विजयी भएका छन्। पुरुष ६० केजीमा बागमतीका बुद्धमान तामाङ र सुदूर पश्चिमका सुवास बुढा अघिल्लो चरण पुगेका छन्। ६५ केजीमा बागमती प्रदेशका आशीषा लामा र नेपाली सेनाका राजेश चौधरी विजेता बनेका छन्। ७० केजी तौल समूहमा सशस्त्र प्रहरीका सुवास भुल सेठी र नेपाल प्रहरीका मिलन दनुवार विजयी भएका छन्। पुरुषतर्फकै ७५ केजीमा सशस्त्र प्रहरीका अनिष शाही र सुदूर पश्चिमका हरिचन्द्र कार्की अघिल्लो चरणमा गएका छन्। ८० केजीमा सुदूरपश्चिमकी आलोक बुढामगर, ८५ केजीमा बागमतीका विदेश श्रेष्ठ विजयी भएका छन्।"
भक्तपुरमा विद्यार्थीले भित्र्याए धान,"भक्तपुर : भक्तपुरको एभरेष्ट इंगलिश स्कुल व्यासीका विद्यार्थीले सोमबार धान काटेर भित्र्याएका छन्। असार १५ गते रोपेको धान उनीहरूले काटेर भित्र्याएका हुन्। स्कुलको कक्षा ४ मा अध्ययनरत ११५ विद्यार्थीले मिलेर धान भित्र्याएका हुन्। विद्यार्थीलाई व्यवहारिक ज्ञान दिने उद्देश्यले विद्यार्थीलाई स्कुलले धान काट्न लगाइएको थियो। विद्यार्थीले सबैले समूहमा बसेर धान काट्ने, मुठा बनाउने, धान सफा गर्ने, पराल थुपार्नेलगायतका काम सिकेका थिए। यसअघि उनीहरूलाई कक्षामै कामबारे प्रशिक्षण दिइएको थियो। साथै उनीहरूलाई काम गर्ने तरिकाबारे कक्षा बाहिरका बोर्डमा राखेर प्रदर्शन गर्न लगाइएको थियो। विद्यार्थीहरूले धान भित्र्याउने तरिकाहरू फोटोकपीमा लेखेर प्रदर्शनमा राखेका थिए। धान काटेर बिटा बनाउने, बिटा बोक्ने, चुट्ने, बताउने र चाल्ने, सफा बनाउने र रास बनाउने तरिका उनीहरूले लेखेर बाहिर बोर्डमा टाँसेका थिए। धान काट्न कार्य गर्दा प्रयोग हुने शब्दहरू हसियाँ, कचिया, नागलो, चाल्नो, बिटा बाध्ने, पराल, कुनिउँ, धानको रासको बारेमा पनि जानकारी गराइएको थियो। विद्यार्थीलाई धान काट्ने कामका लागि कक्षा ४ का कोअर्डिनेटर शिक्षिका कविता पौडेललगायत शिक्षिकाहरू सुनिता सुवेदी, कुशुमकुलामी मगर, पुष्पा लाछिमस्यू, रजु श्रेष्ठलगायतले सहयोग गरेका थिए। स्कुलका संस्थापक प्रिन्सिपल भक्त राजभण्डारी विद्यार्थीलाई किताबमा मात्रै सीमित नराखी व्यवहारिक ज्ञान दिन प्रत्येक वर्ष कक्षा ४ का विद्यार्थीलाई यसरी नै सबै काम गर्न लगाउने बताए। धानको बीउ राख्न लगाउने, धान रोप्ने रोपाइँ, काट्नेलगायतका क्रियाकलापहरू गराउने गरेको जनाए। उनीहरूले यो काम प्रत्येक वर्ष स्कुल नजिकको खेतमा गर्ने गर्दछन्।"
कांग्रेसका विद्रोही उम्मेदवारले कार्तिक ४ गतेभित्र आफ्नो उम्मेदवारी निष्क्रिय पार्नुपर्ने,"काठमाडौं : नेपाली कांग्रेसका विद्रोही उम्मेदवारले कार्तिक ४ गतेभित्र आफ्नो उम्मेदवारी निष्क्रिय पार्नुपर्ने भएको छ। गठबन्धन दलका आधिकारिक उम्मेदवार विरुद्ध विद्रोही उम्मेदवारी दिई असोज २६ गते बिहान १० बजेदेखि अपरान्ह १ बजेभित्र आफ्नो उम्मेदवारी फिर्ता नलिएकाहरूलाई पार्टीले उक्त समय दिएको हो। उम्मेदवारी फिर्ता नलिएका त्यस्ता विद्रोही उम्मेदवार तथा तिनका प्रस्तावक र समर्थकलाई नेपाली कांग्रेसको विधान, २०१७ (संशोधन सहित) बमोजिम नेपाली कांग्रेसको सदस्यता समेत नरहने गरी ५ वर्षका लागि निष्काशन गरिएकामा उम्मेदवारी निष्क्रिय पारेमा आवश्यक प्रक्रिया पुर्याई फुकुवा गर्ने सोमबार एक विज्ञप्ती जारी गरी जानकारी दिएको छ। आगामी मंसिर ४ गते हुन गइरहेको प्रतिनिधि सभा तथा प्रदेश सभा सदस्य पदको निर्वाचनमा गठबन्धन दलहरूबीच सहमती भई बनेका नेपाली कांग्रेसका आधिकारिक उम्मेदवार एवं गठबन्धन दल बीच सहमती भई बनेका गठबन्धन दलका आधिकारिक उम्मेदवार विरुद्ध विद्रोही बनेकालाई कार्तिक ४ गतेभित्र सार्वजनिक रूपमा वक्तव्य प्रकाशित गरी आफ्नो उम्मेदवारी निष्क्रिय गराउनुपर्ने छ।"
टिसर्ट लगाएर प्रचारप्रसार गर्नेलाई स्पष्टीकरण,"काठमाडौं : टिसर्ट लगाएर प्रचारप्रसार गर्नेलाई निर्वाचन आयोगले स्पष्टीकरण सोधेको छ। आगामी मंसिर ४ गते हुने प्रतिनिधिसभा सदस्य र प्रदेशसभा सदस्य निर्वाचनका लागि प्रतिनिधिसभामा प्रत्यक्षतर्फ काठमाडौँ क्षेत्र नं १ मा राष्ट्रिय स्वतन्त्र पार्टीको तर्फबाट उम्मेदवार पुकार बमलेलाई स्पष्टीकरण सोधिएको हो। उनले प्रचारप्रसारका क्रममा आफू र आफ्नो साथमा रहेका व्यक्तिहरूले पुकार बम नाम अङ्कित टिसर्ट लगाएका विषयमा आयोगले स्पष्टीकरण सोधेको जनाएको छ। निर्वाचन आचारसंहिता, २०७९ को दफा १३, जुलुस, आमसभा, कोणसभा, बैठक वा भेला गर्दा पालना गर्नुपर्ने आचारणअन्तर्गत खण्ड (घ) मा 'जुलुस वा आमसभामा भाग लिने वा प्रचारप्रसार गर्ने व्यक्तिले दल वा उम्मेदवारको निर्वाचन चिह्न वा झण्डा अङ्कित लोगो वा स्टिकर वा कपडा, टोपी वा क्याप, भेष्ट, टिसर्ट, ज्याकेट, कमिज, गम्छा, ब्याज, मास्क वा लकेट लगाउन वा झोला बोक्न नुहुने' व्यवस्था रहेको उल्लेख गर्दै स्पष्टीकरणपत्रमा भनिएको छ, 'तपाईँले निर्वाचन प्रचारप्रसारका क्रममा आफ्नो नाम अङ्कित टिसर्टको प्रयोग गर्दा गराउँदा निर्वाचन आचारसंहिताको उल्लङ्घन हुँदैन भनी पुष्ट्याइँ गर्ने आधार कारण के छ ? स्पष्टीकरणपत्रमा अगडि भनिएको छ, 'तपाईँबाट जानाजानरूपमा उक्त कार्य भएको भए तपाईँलाई निर्वाचन आचारसंहिताको उल्लङ्घनमा निर्वाचन आयोग ऐन, २०७३ को दफा २३ को उपदफा (३) बमोजिम जरिवाना किन गर्नु नपर्ने हो? यो पत्र तपाईँलाई कुनै माध्यमबाट प्राप्त भएको २४ घण्टाभित्र निर्वाचन आयोग नेपालमा स्वयं उपस्थित भई वा आफ्नो प्रतिनिधि उपस्थित गराई लिखित स्पष्टीकरण पेस गर्नुहोला।'"
मुस्ताङडोल्पा जोड्ने पुल बन्दा स्थानीयलाई राहत,"मुस्ताङ : मुस्ताङको कालिगण्डकी नदीमा निर्माणधीन मुस्ताङ डोल्पा जोड्ने रणनितिक महत्वको एक्लेभट्टीपाक्लिङ मोटरेबल पुल सम्पन्न भएको छ। पुल सम्पन्न भएसँगै स्थानीयले राहतको महसुस गर्न थालेका छन्। साविक जिल्ला विकास समितिले सुरु गरेको एक्लेभट्टीपाक्लिङ मोटरेबल पुल सात वर्षमा सम्पन्न भएको हो। राष्ट्रिय गौरवको जोमसोमकोरला सडकसँगै पञ्चिमतर्फ जोडिएको मुस्ताङडोल्पा जोड्ने कालिगण्डकी नदीमा निर्माणधीन एक्लेभट्टीपाक्लिङ पुल २०७२ असार ३१ गते एलाइट संकरमाली जेभीले १२ करोड १३ लाख ८५ हजार लागतमा ठेक्का सम्झौता गरी निर्माणको काम अघि बढाएको थियो। पुल निर्माणको जिम्मा पाएको जेभीले ठेक्का सम्झौता गरेपनि पुल निर्माणमा बेवास्ता गर्दा पुल निर्माणको काम तोकिएको समयमा पूरा हुन सकिरहेको थिएन। पूर्वाधार विकास कार्यालयले पछिल्लो समय पुल निर्माणको कामलाई गति दिएको थियो। यसअघि पुल निर्माण गर्न ढिलाई हुँदा स्थानीयवासीले पटक पटक सम्बन्धित कार्यालयमा डेलिगशनमार्फत ध्यानआर्कषण गराउँदै आइरहेका थिए। पुल निर्माणसँगै मुस्ताङ र छिमेकी डोल्पासँगको सडक पुल कनेक्टिभिटी जोडिएको फल्याकका स्थानीय अर्जुन गुरुङले जानकारी दिए। उनले पुल बनेपछि सीमावर्ती गाउँ सान्तासहित उपल्लो डोल्पा र विभिन्न गाउँमा खाद्यान्न, निर्माण सामग्री र कृषि उपज सामग्री बजारीकरण गर्न सहज भएको बताए हिमाली कनेक्टिभिटी जोडिने मुस्ताङ डोल्पा पुल सम्पन्न भई कार्यालयलाई हस्तान्तरण भएको पूर्वाधार विकास कार्यालयका प्रमुख विवेक सिग्देलले जानकारी दिए। 'ढिलै भएपनि कालिगण्डकी नदीमा डोल्पा जोड्न पुल सम्पन्न भयो, यसले यसक्षेत्रका स्थानीय निकै उत्साहित भएका छन्,कार्यालय प्रमुख सिग्देलले भने,' अब बाह्रै महिना सोक्षेत्रमा पुल भएर सवारी र मालबाहक सवारी पुग्नसक्छन्।' यसअघि कालिगण्डकी पञ्चिमतर्फ गाउँका स्थानीयले बर्खायामका मालसामान ढुवानी गर्न कालिगण्डकी बाधक बन्ने गरेको कार्यालय प्रमुख सिग्देलले बताए। गत असोज ७ गते निर्वतमान गण्डकी प्रदेशका सांसद महेन्द्रबहादुर थकालीले स्थानीयवासी र कार्यालयका प्रतिनिधिहरूको रोहबरमा पुलको उद्घाटन गरेका थिए। कालिगण्डकी नदीमा निर्माणधीन मुस्ताङ डोल्पा पुल निर्माण सम्पन्न भएसँगै सो क्षेत्रमा उत्पादित स्याउ लगायतका कृषिजन्य उत्पादन बजारिकण गर्न सहज भएको छ भने स्थानीय कृषकले स्याउ व्यापारीसँग स्याउको उचित मूल्य पाउन सफल भएको बारागुङ मुक्तिक्षेत्रका गापा अध्यक्ष रिङझिङ नाम्गेल गुरुङले जानकारी दिए। पुलको बाँकी रहेको एप्रोज रोड विस्तार गर्न गाउँपालिकाले २१ लाख बजेट विनियोजन गरेपछि चालु वर्ष उत्पादित स्याउ बजारीकरण गर्न र सो पुल हुँदै स्थानीयको स्याउ बगैचासम्म ढुवानीका साधन लैजान सहज भएको अध्यक्ष गुरुङले उल्लेख गरे। कालिगण्डकी नदीमा निर्माणधीन पुल मुस्ताङडोल्पा जोड्ने महत्वपूर्ण पुल भएको र यसले डोल्पासँग सिधा मार्ग जोड्न योगदान पुग्ने विश्वास गरिएको छ। पुल बनिसकेको र अब मुस्ताङ र डोल्पाको सडक ट्याक ओपन भएपछि मुस्ताङ र डोल्पाको व्यापारिक सम्पर्क जोडिने जनाइएको छ। मुस्ताङडोल्पा पुलको लम्बाइ १२० मिटर र चौडाइ सात दशमलब २ मिटरको छ। ४० मिटरको फेरोमा पुलको तीनवटा स्पान जडान गरिएका छन्। पुलको तल पट्टीको बिममा स्टील प्लेट गर्डर र माथिल्लो भागमा स्ल्याप ढलान गरिएको छ। यस्तै, मुस्ताङ र उपल्लो डोल्पाको सिधा सडक कनेक्टिभिटी जोड्ने गरी नेपाल सरकार भौतिक पूर्वाधार मन्त्रालयले २०७५ सालदेखि धमाधम सडक स्तरोन्नति सुरु गरेको थियो। मुस्ताङको जोमसोमदेखि शान्तासम्म कच्ची सडक रहेपनि उक्त सडक चौडा गर्ने, ग्रेड मिलान र सडक फिलिङ गर्ने कार्य गरिएको थियो भने सान्ता गाउँबाट थप नयाँ सडक ट्याक ओपन गर्ने कार्य भइरहेको छ। समुन्द्री सतहदेखि ४५ सय मिटरको अग्लो उचाइबाट मुस्ताङ डोल्पा सडक स्तरोन्नति भइरहेको छ। सरकारले मुस्ताङडोल्पा सडकका लागि झन्डै १५ करोड बढी बजेट लगानी गरिसकेको छ। सो सडक स्तरोन्नतिको जिम्मा पाएको सडक डिभिजन कार्यालय बाग्लुङले मुस्ताङ र डोल्पाको सीमाना याकखर्क जोडिन अब २० किमी मात्र बाँकी रहेको बताइएको छ। मुस्ताङ डोल्पा सडकका लागि करिब छवटा निर्माण कन्ट्रक्सनले काम गरेका थिए। मुस्ताङको कालिगण्डकी नदीमा निर्माण सम्पन्न भएको पुल निर्माण सुरु गरे लगत्तै सरकारले त्यसको तीन वर्षपछि मुस्ताङडोल्पा सडक स्तरोन्नतिलाई प्राथमिकता दिएको थियो।"
श्रीलंकामा ४० रुपैयाँले घट्यो पेट्रोलको मूल्य,"कोलम्बो : विश्व बैंकले यस वर्ष अर्थतन्त्र ९२ प्रतिशतले खुम्चिने चेतावनी दिएपछि सङ्कटग्रस्त श्रीलङ्काले सोमबार इन्धनको मूल्य घटाएको छ। ऊर्जा मन्त्रालयले पेट्रोलको मूल्य सोमबार रातिदेखि प्रतिलिटर ४० रुपैयाँले घटाएर ३ सय ७० रुपैयाँ ( करिब १०२ अमेरिकी डलर) कायम गरिएको जनाएको छ। तर नियमित पेट्रोलको मूल्य गत वर्ष सङ्कट सुरु हुनुअघिको तुलनामा अझै दोब्बर छ भने डिजेलको मूल्य सन् २०२१ को डिसेम्बरको तुलनामा साढे तीन गुणा बढी छ। श्रीलङ्कामा वैदेशिक मुद्राको अभावसँगै इन्धन खरिदका लागि यस वर्षको सुरुमा सवारी चालकहरूले इन्धन प्राप्त गर्न हप्तौं बिताउनु परेको थियो। इन्धन अभावसँगै देखिएको आर्थिक सङ्कट र खाद्यान्न लगायतका सामानमा अत्यधिक मूल्यवृद्धिले हप्तौंसम्म चलेको प्रदर्शनमा योगदान पुर्याएको थियो। आन्दोलनले उचाई लिँदा तत्कालिन राष्ट्रपति गोटबाया राजापाक्षलाई जुलाईमा पद त्याग गरी देश छोड्न बाध्य बनाएको थियो। हालैका हप्ताहरूमा पम्पहरूमा इन्धनको लागि पर्खनेहरूको लाइन केही कम भएको छ, तर आवश्यक आयातको लागि भुक्तानी गर्न आवश्यक डलरको स्थायी अभावको कारण ईन्धन अझै पनि कडाईका साथ वितरण गरिएको छ। डिजेलको अभावका कारण सार्वजनिक यातायात पनि ठप्प भएको थियो। तर अहिले सेवाहरू लगभग सामान्य अवस्थामा फर्केका छन्, यद्यपि यातायात भाडा, अन्य सेवा र सामानहरूको बढ्दो मूल्यजस्तै दोब्बर भएको छ। आधिकारिक वार्षिक मुद्रास्फीति दर ७० प्रतिशतको हाराहारीमा चलिरहेको छ। विश्व बैंकले श्रीलङ्काको केन्द्रीय बैंकले प्रक्षेपण गरेको ८७ प्रतिशतको प्रक्षेपणभन्दा आर्थिक सङ्कुचन भयावह हुने चेतावनी दिएपछि पेट्रोल र डिजेलमा पछिल्लो पटक कमी आएको हो। विश्व बैंकले गत साता सार्वजनिक गरेको पछिल्लो विवरणमा आगामी वर्ष पनि अर्थतन्त्र खुम्चिँदै जाने उल्लेख छ। आगामी वर्ष ४२ प्रतिशतले सङ्कुचन आउने अनुमान गरिएको छ। कोभिड१९ महामारी र युक्रेन युद्धका अतिरिक्त श्रीलङ्काको स्वतन्त्रतापछिको सबैभन्दा खराब सङ्कटको आंशिक कारण राजापाक्षले नोभेम्बर २०१९ मा सत्तामा आएपछि घोषणा गरेको कर कटौती पनि हो। यो सङ्कटले सरकारलाई अप्रिलमा ५१ अर्ब अमेरिकी डलर को विदेशी ऋण तिर्न बाधा परेको थियो। राजापाक्षका उत्तराधिकारी रनिल विक्रमासिङ्घेले केही कर कटौतीलाई उल्ट्याएको छ र बढी राजस्व सङ्कलनका लागि नयाँ योजनाहरू सार्वजनिक गर्नुभएको छ। अन्तर्राष्ट्रिय मुद्रा कोष (आइएमएफ)ले चार वर्षका लागि दुई अर्ब ९० करोड अमेरिकी डलर बराबरको आर्थिक सहायता स्वीकृत गरेको छ। तर मुद्रास्फीति नियन्त्रण गर्न र भ्रष्टाचार नियन्त्रण गर्न एउटा सहयोग स्वीकृत भए पनि यो प्याकेज श्रीलङ्काको प्रमुख ऋणदाता चीनलगायतका अन्य ऋणदाताहरूसँग सम्झौताको अधीनमा छ।"
"युक्रेन र रुसको युद्ध असर, ४० लाख बालबालिका गरिबीको रेखामुनि : राष्ट्रसंघ","काठमाडौं : रुस र युक्रेनबीचको युद्ध चर्किदै जाँदा दुवै देशका बालबालिका सबैभन्दा बढी प्रभावित भएका छन् । युनिसेफको युरोप र मध्य एसियाका क्षेत्रीय निर्देशक अफसान खानको भनाइ उदृत गर्दै अल जजिराले उल्लेख गरे अनुसार दुई देशको युद्धको मारमा बढी बालबालिका परेका हुन् । संयुक्त राष्ट्रसंघ बाल एजेन्सीको प्रतिवेदन अनुसार २२ देशको अध्ययनले युक्रेनमा रुसको आक्रमणले गहिरो आर्थिक सङ्कट बढ्दै गएको देखाएको छ । युक्रेनमा युद्धका कारण उत्पन्न आर्थिक सङ्कटको सबैभन्दा ठूलो बोझ बालबालिका माथि परेको युनिसेफले जनाएको छ । जारी आर्थिक मन्दीका कारण अहिले थप २८ लाख बालबालिका गरिबीको रेखामुनि रहेको बताइएको छ । यसैगरी रोमानियामा पनि ११ लाख बालबालिका गरिबीमा बाँचिरहेको अल जजीराले उल्लेख गरेको छ। युनिसेफका युरोप र मध्य एसियाका क्षेत्रीय निर्देशक अफसान खानले भने, ""यस डरलाग्दो युद्धको चपेटामा यस क्षेत्रका बालबालिकाहरू प्रभावित भइरहेका छन्।"" यसले थप ४ हजार ५०० बालबालिकालाई आफ्नो पहिलो जन्मोत्सव अघि नै मृत्यु वरण गर्न विवश हुने र र यस प्रत्येक वर्ष विद्यालय छाड्ने बालबालिकाको सङ्ख्या एल लाख १७ हजार पुग्ने गरेको अल जजीराले युनिसेफलाई उद्धृत गर्दै रिपोर्ट गरेको छ। हालै जारी युनिसेफको अर्को प्रतिवेदनमा युक्रेनको युद्धमा झण्डै एक हजार केटा र केटी मारिएका वा घाइते भएको बताइएको छ। करिब ६ महिना अघि युद्ध बढेपछि युक्रेनमा कम्तिमा ९७२ बालबालिका हिंसाबाट मारिएका वा घाइते भएका छन् । युक्रेनी शरणार्थी सङ्कटको पूर्ण दायरा मापन गर्न गाह्रो छ यद्यपि दोस्रो विश्वयुद्धपछि युरोपमा यस पटक देखिएको शरणार्थी सङ्कट सबैभन्दा उच्च छ। यसैबीच, युक्रेनका लगभग हरेक बालबालिकाले गहिरो पीडादायी घटनाहरूको सामना गरेका छन्। हिंसाबाट भाग्नेहरू पारिवारिक विछोड, दुर्व्यवहार, यौन शोषण, थप आक्रमण र बेचबिखनको महत्त्वपूर्ण जोखिममा छन्। बढ्दो शत्रुताले शिक्षा प्रणालीलाई तहसनहस बनाएको छ । युनिसेफको अनुमान १० मध्ये १ विद्यालय क्षतिग्रस्त वा नष्ट भएको छ। विद्यालयहरूलाई द्वन्द्वमा प्रयोग गरिएको छ । जसले गर्दा परिवारहरूले आफ्ना बालबालिकाहरूलाई कक्षाकोठामा फर्काउन सुरक्षित महसुस गरेका छैनन् । संयुक्त राष्ट्रसंघ बाल कोषले तत्काल युद्धविरामको लागि आह्वान गरिरहेको छ।"
मोरङको अधिकांश क्षेत्रमा सत्ता गठबन्धन बलियो,"विराटनगर : आगामी मङ्सिर ४ गते हुने प्रतिनिधि सभा सदस्य पदको निर्वाचनमा मोरङमा सत्ता गठबन्धनले बाजी मार्ने सम्भावना बलियो देखिएको छ। जसपा र एमालेबीचको गठबन्धनको भविष्य अनिर्णित देखिँदा यसपटक मोरङको अधिकांश निर्वाचन क्षेत्रमा सत्ता गठबन्धनले जित हाँसिल गर्ने सम्भावना बलियो देखिएको हो। मोरङमा यसपटक मुख्यतः सत्ता गठबन्धन र एमाले नेतृत्वको गठबन्धनबीच प्रतिस्पर्धा हुँदैछ। राप्रपा यसपटक बेग्लै चुनावी प्रतिस्पर्धामा छ। विगतको स्थानीय तहको चुनावी नतिजालाई समेत विश्लेषण गर्ने हो भने मोरङको क्षेत्र नं १ मा यसपटक सत्ता गठबन्धनको पल्लाभारी देखिएको छ। प्रतिनिधि सभा सदस्य पदको निर्वाचनका निम्त्ति क्षेत्र नं १ बाट कुल १४ जनाले प्रतिस्पर्धामा भाग लिएका छन्। जसमध्ये सो क्षेत्रमा विशेषगरी सत्ता गठबन्धनबाट नेपाली कांग्रेसका डिगबहादुर लिम्बू र एमाले गठबन्धनबाट नेता घनश्याम खतिवडाको मुख्य प्रतिस्पर्धा हुने देखिएको छ। पाँच जना स्वतन्त्र उम्मेदवार रहेका क्षेत्र नं १ मा राप्रपाबाट होमनाथ गौतम, नेपाल मजदुर किसान पार्टीबाट लक्ष्मी प्रसाद कंवा, हाम्रो नेपाली पार्टीबाट राजेन्द्र प्रसाद पौडेल, मंगोल नेशनल अर्गनाइजेशनबाट सुरज लिम्बू, संघीय लोकतान्त्रिक राष्ट्रिय मञ्चबाट हर्कमान सम्वाहाम्फे, राष्ट्रिय जनमुक्ति पार्टीबाट बुद्धमाया लिम्बू र राष्ट्रिय स्वतन्त्र पार्टीबाट कमलबहादुर श्रेष्ठले उम्मेदवारी दिएका छन्। गत स्थानीय तहको निर्वाचनमा सो क्षेत्रबाट एमालेका वडाध्यक्षहरूले सबैभन्दा बढी मत पाएका थिए। मतपरिणाम अनुसार क्षेत्र नं १ मा एमालेले ३२ हजार ३६६, कांग्रेसले ३१ हजार ४१३, माओवादी ६ हजार ५८३, राप्रपाले २ हजार ८९०, नेकपा (एकीकृत समाजवादी) ले १ हजार ९३ र जसपाले ४९४ मत पाएको थियो। यो नतिजालाई केलाउने हो भने यसपटक मोरङ क्षेत्र नं १ मा सत्ता गठबन्धनको अवस्था बलियो देखिन्छ। मोरङको क्षेत्र नं २ मा यसपटक ३ स्वतन्त्रसहित १३ जनाको उम्मेदवारी परेको छ। उक्त क्षेत्रमा सत्ता गठबन्धनको तर्फबाट नेपाली कांग्रेसकी नेतृ सुजाता कोईराला र एमाले नेता ऋषिकेश पोखरेल उम्मेदवार बनेका छन्। क्षेत्र नं २ कांग्रेसको बलियो पकड भएको क्षेत्र मानिन्छ। ०७४ को निर्वाचनमा डा मिनेन्द्र रिजालले सोही क्षेत्रबाट जित हाँसिल गरेका थिए। यसपटक सो क्षेत्रबाट गठबन्धनबाहेक राप्रपाका गोपाल दाहाल, नेपाल मजदुर किसान पार्टीका सुरेश कवाँ, लोकतान्त्रिक समाजवादी पार्टीबाट नारायण प्रसाद गन्गाईं, हाम्रो नेपाली पार्टीका विनोदमणि भट्टराई, मंगोल नेशनल अर्गनाइजेशनका नारायण विसंखे, संघीय लोकतान्त्रिक राष्ट्रिय मञ्चका खिलबहादुर खड्का, नेशनलिष्ट पिपल्स पार्टीबाट मिना कटुवाल बुढाथोकी र राष्ट्रिय स्वतन्त्र पार्टीबाट ठेगेन्द्र प्रसाद न्यौपानेले उम्मेदवारी दिएका छन्। यसअघिको स्थानीय तह निर्वाचनमा सो क्षेत्रबाट एमालेका वडाध्यक्षहरूले ३१ हजार ३३०, कांग्रेसले २८ हजार ६१७, माओवादी ७ हजार २७१, जसपा ५, राप्रपा २ हजार ६९, लोसपा ५६६ र नेकपा एकीकृत समाजवादीले १८० मत पाएका थिए। मतपरिणाम केलाउने हो भने एमाले गठबन्धनको तुलनामा यस क्षेत्रमा पनि सत्ता गठबन्धन नै अघि छ। मोरङको क्षेत्र नम्बर ३ मा भने यसपटक १९ जना स्वतन्त्रसहित ३३ जना प्रतिनिधि सभा सदस्य पदको उम्मेदवार बनेका छन्। सो क्षेत्रमा यसपटक दुई पुराना अनुहार पुनः दोहोरिएका छन्। सत्ता गठबन्धनबाट नेपाली कांग्रेसका डा सुनिल शर्मा र एमाले गठबन्धनबाट भानुभक्त ढकाल फेरिपनि सोही निर्वाचन क्षेत्रबाट चुनाव लड्दैछन्। अघिल्लो निर्वाचनमा डाक्टर शर्मा एमाले नेता भानुभक्त ढकालसँग झिनो मतान्तरले पराजित भएका थिए। सुकुम्वासी समस्या हल गर्ने प्रतिबद्धताको आधारमा ढकालले जित निकालेका थिए। तर, चुनाव जितेर गएपछि गरिएका प्रतिबद्धता कागजी खोष्टा मात्र साबित भएपछि ढकालले क्षेत्र नं ३ का अधिकांश जनताको विश्वास गुमाएका छन्। यसले सत्ता गठबन्धनलाई फाईदा पुग्ने देखिएपनि राप्रपाबाट रेखा थापाको उम्मेदवारी डा शर्माका निम्त्ति टाउको दुखाईको विषय बनेको छ। सो क्षेत्रबाट यसपटक नेपाल मजदुर किसान पार्टीबाट ओमनारायण राजवातर, लोसपाबाट भवन राई, हाम्रो नेपाली पार्टीबाट खगेन्द्र प्रसाद न्यौपाने, नेकपा मालेबाट उद्धिमबहादुर खड्का, मंगोल नेशनल अर्गनाइजेशनबाट विकेन्द्र राई, संघीय लोकतान्त्रिक राष्ट्रिय मञ्चबाट चन्द्रीका देवी लिम्बू, नेशनलिष्ट पिपल्स पार्टीबाट नारायण शर्मा, जनता समाजवादीबाट कमल लिम्बू र राष्ट्रिय स्वतन्त्र पार्टीबाट विकास उप्रेती उम्मेद्वार बनेका छन्। स्थानीय चुनावमा यहाँका वडाध्यक्षका उम्मेद्वारले पाएको मतपरिणाम अनुसार यहाँ सत्ता गठबन्धन बलियो देखिएको छ। निर्वाचनमा एमालले ३७ हजार ४१०, कांग्रेस ३६ हजार ९१६, माओवादी ७ हजार ३७३, राप्रपा २ हजार १२१, नेकपा एसले १ हजार ८५५ र जसपाले ४६३ मत पाएको थियो। चुनावी नतिजालाई हेर्दा यसक्षेत्रमा यसपटक सत्ता गठबन्धन बलियो देखिएको छ। मोरङको क्षेत्र नं ४ मा यसपटक ६ जना स्वतन्त्रसहित १६ जना प्रतिनिधि सभा सदस्य पदका उम्मेदवार बनेका छन्। सत्ता गठबन्धनबाट नेकपा माओवादीका अमनलाल मोदी र एमाले गठबन्धनबाट विनोद ढकालबीच यसपटक रोचक प्रतिस्पर्धा हुने देखिएको छ। ०७४ को निर्वाचनमा कांग्रेस नेता महेश आचार्यलाई पराजित गर्दै मोदीले सोही क्षेत्रबाट जित हाँसिल गरेका थिए। यसपटक उनी दोश्रो कार्यकालका लागि उम्मेदवार बनेका हुन्। सो क्षेत्रबाट राप्रपाबाट रवि रिजाल, नेपाल मजदुर किसान पार्टीबाट श्यामबहादुर दर्जी, लोसपाबाट लक्ष्मण साहु, हाम्रो नेपाली पार्टीबाट नविनकुमार विश्वास, मंगोल नेशनल अर्गनाइजेशनबाट धनबहादुर लिम्बू, संघीय लोकतान्त्रिक राष्ट्रिय मञ्चबाट गुल्टेन ऋषिदेव, नेपाली कांग्रेस (बिपी) बाट अशोक पौडेल र राष्ट्रिय स्वतन्त्र पार्टीबाट नेत्रप्रसाद सिवाकोटी दलीय उम्मेद्वार बनेका छन्। स्थानीय तह निर्वाचनमा वडाध्यक्षहरूले पाएको मत अनुसार क्षेत्र नं ४ मा एमालेले २५ हजार ७३०, कांग्रेस २१ हजार ८९४, माओवादी ९ हजार ९९०, राप्रपा ४ हजार ६७४ , जसपा ३ हजार ११२ र नेकपा एसले १ हजार २५५ मत पाएका थिए। मोरङको क्षेत्र ५ मा यसपटक ८ जना स्वतन्त्रसहित १६ जनाले उम्मेद्वारी दिएका छन्। सो क्षेत्रमा बागी निर्णायक बन्ने देखिन्छ। सो क्षेत्रमा सत्ता गठबन्धनको तर्फबाट माओवादी नेता शिवकुमार मण्डल उम्मेद्वार बन्दा एमाले र जसपाका संयुक्त उम्मेद्वार राजकुमार यादव प्रतिस्पर्धामा छन्। अघिल्लो निर्वाचनमा कांग्रेसका अमृत अर्याललाई पराजित गर्दै मण्डल विजयी भएका थिए। सो क्षेत्रमा राप्रपाबाट रेवतबहादुर थापा, जनमत पार्टीबाट परमेश्वर मुर्मु, हाम्रो नेपाली पार्टीबाट फिरोजकुमार साह, संघीय लोकतान्त्रिक राष्ट्रिय मञ्चबाट मंगल ऋषिदेव, नेपाल लोकतान्त्रिक पार्टीबाट मजबुल रहमान मियाँ र राष्ट्रिय स्वतन्त्र पार्टीबाट प्रमोदकुमार मण्डल पनि उम्मेदवार छन्। यसबाहेक सो क्षेत्रबाट रमेशकुमार यादव, विद्याभूषण प्रसाद, मोहमद रेजा हुसैन, सन्जु शर्मा वडइ, गयानन्द मण्डल केवरत, रामप्रसाद मुखिया, मनोज कुमार मण्डल र योगेन्द्र मण्डलले स्वतन्त्र उम्मेद्वारी दिएका छन्। स्वतन्त्र उम्मेद्वारी दिने योगेन्द्र मण्डल नेकपा एमालेका नेता हुन्। जसपासँगको सहमतिमा एमालेले सो क्षेत्र छोडेपछि उनले असन्तुष्टि व्यक्त गर्दै स्वतन्त्र उम्मेद्वारी दिएका हुन्। स्थानीय तह निर्वाचनमा वडाध्यक्षहरूले पाएको मतअनुसार यहाँ कांग्रेसले १९ हजार ४९८, एमालेले १५ हजार ६८०, जसपाले १३ हजार २४९ र माओवादीले ११ हजार ६२८ मत प्राप्त गरेका थिए। राप्रपाले १ हजार ८८७, लोसपा ७५२ र नेकपा एसले पनि ६०८ मत पाएका थिए। मोरङको क्षेत्र नम्बर ६ मा यसपटक पुरानै प्रतिस्पर्धीको रोचक भिडन्त हुने भएको छ। सो क्षेत्रमा सत्ता गठबन्धनको तर्फबाट कांग्रेस नेता डाक्टर शेखर कोइराला र एमाले गठबन्धनबाट लालबाबु पण्डित उम्मेद्वार छन्। ०७४ सालको निर्वाचनमा पण्डितले कोइरालालाई ६ सय मतान्तरले पराजित गरेका थिए। तर, यसपटक भने माओवादीसहितको गठबन्धनबाट उम्मेद्वार बनेका कोइरालाले बाजी मार्ने सम्भावना बलियो देखिएको छ। पण्डित र कोइरालाका साथै राप्रपाका गोपाल क्षेत्री, नेमकिपाबाट चिरञ्जिवी खतिवडा, जनमत पार्टीबाट बुद्धिराम माझी, हाम्रो नेपाली पार्टीबाट टेकबहादुर अधिकारी क्षेत्री, जनता प्रगतिशील पार्टीबाट प्रशान्त ठाकुर, नागरिक उन्मुक्ति पार्टीबाट बलराम खवास, मंगोल नेशनल अर्गनाइजेशनबाट मोहनबहादुर राई, संघीय लोकतान्त्रिक राष्ट्रिय मञ्चबाट दुखाराम माझी, बहुजन शक्ति पार्टीबाट नारायण पासवान र राष्ट्रिय स्वतन्त्र पार्टीबाट यादव कुमार प्रधान दलीय उम्मेद्वार छन्। यसअघिको स्थानीय तह निर्वाचनमा वडाध्यक्षहरूले पाएको मतअनुसार सो क्षेत्रमा कांग्रेसले २७ हजार ८६, एमाले २४ हजार ५५६, माओवादी ४ हजार ९९६, जसपा ३ हजार ९३९, राप्रपा ३ हजार ११५, नेकपा एस २ हजार ३५५ र लोसपा ८९५ मत पाएका थिए।"
"झापामा दुई मोटरसाइकल एकआपससँग ठोक्किदा दुई जनाको मृत्यु, दुई घाइते",झापा : झापामा दुईवटा मोटरसाइकल एकआपससँग ठोक्किदा दुई जनाको मृत्यु भएको छ। दुर्घटनामा परी नाबालिकासहित दुई जना घाइते भएका छन्। मृत्यु हुनेमा बाह्रदशी गाउँपालिका२ निवासी २५ वर्षीय अनिश साउदेन र सोही गाउँपालिका६ निवासी ४३ वर्षीय भोलाराज भुजेल रहेको जिल्ला प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार चारपाने बेलडाँगीस्थित भित्री सडकखण्डमा सोमबार अपरान्ह ४४५ बजेतिर दक्षिणबाट उत्तरतर्फ जाँदै गरेको मे५प १६०४ नम्बरको मोटरसाइकल र विपरीत दिशाबाट आउँदै गरेको मे३प ५५८० नम्बरको मोटरसाइकल एकआपसमा ठोक्किएको थियो। दुर्घटनामा परी मे५प १६०४ नम्बरको मोटरसाइकलका चालक साउदेन र मे३प ५५८० नम्बरको मोटरसाइकलका चालक भुजेलको बिर्तामोडस्थित बिएण्डसी हस्पिटलमा उपचारका क्रममा मृत्यु भएको डीएसपी पाठकले बताए। दुर्घटनामा मे३प ५५८० नम्बरको मोटरसाइकलमा सवार मृतक भुजेलकी श्रीमती ४२ वर्षीया चन्द्रकला भुजेल र उनकी छोरी ९ वर्षीया प्रसन्ना भुजेल घाइते भएका छन्। उनीहरूको सोही अस्पतालमा उपचार भइरहेको प्रहरीले जनाएको छ।
जन्मकैद फैसला भई १२ वर्षदेखि फरार अभियुक्त पक्राउ,भक्तपुर : जन्मकैद फैसला भई १२ वर्षदेखि फरार अभियुक्त पक्राउ परेका छन्। २०६७ माघ २४ गते राति दाङको घोराही उपमहानगरपालिका वडा१९ बस्ने ३२ वर्षीय सूर्य बहादुर रानालाई कर्तव्य गरी मारिएको आरोपमा देउखुरी जिल्ला अदालतबाट जन्मकैद कैद सजाय फैसला भएको थियो। फरार रहेका प्रेमबहादुर रानालाई भक्तपुर प्रहरीले सोमबार पक्राउ गरेको छ। प्रहरी वृत्त ठिमीबाट खटिएको प्रहरी टोलीले ठिमी संगम चोक भक्तपुरबाट उनलाई नियन्त्रणमा लिएको महानगरीय प्रहरी परिसर भक्तपुरले जनाएको छ। पक्राउपछि उनलाई जिल्ला अदालत भक्तपुरमा पेस गरिएको परिसरका सूचना अधिकारी राजु पाण्डेले जनाए। रानालाई अदालतको आदेशले तोकिएको कैद भुक्तानका लागि कारागार कार्यालय जगन्नाथदेवल काठमाडौं चलान गरिएको उनले जनाए।
महिला क्रिकेट : स्वर्ण पदकका लागि विभागीय टोली नेपाल पुलिस र एपीएफ क्लब भिड्ने,काठमाडौं : नवौं राष्ट्रिय खेलकद प्रतियोगिता अन्तर्गतको महिला क्रिकेट तर्फको स्वर्ण पदकका लागि विभागीय टोली नेपाल पुलिस क्लब र एपीएफ क्लब भिड्ने भएका छन्। पोखरामा सोमबार भएको सेमिफाइनलमा पुलिसले बागमती प्रदेशलाई ३६ रनले तथा एपीएफ क्लबले लुम्बिनी प्रदेशलाई ६९ रनले पराजित गर्दै फाइनल पुगेका हुन्। प्रतियोगितामा पुलिसले दिएको १ सय २४ रनको लक्ष्य पछ्याएको बागमतीले २० ओभरमा ७ विकेट गुमाएर मात्र ८७ रन बनायो। बागमतीका लागि सुमन खतिवडाले २३ र कप्तान अस्मिना कर्माचार्यले १८ रन बनाइन्। आरती बिडारीले अविजित ११ रन बनाइन्। बागमतीका अन्य ब्याटरले दोहोरो अंकमा रन बनाउँन सकेनन्। पुलिसले १८ रन अतिरिक्तमा दिएको थियो। पुलिसका लागि कविता कुँवरले ३ तथा ईश्वरी बिष्टले २ विकेट लिइन्। कप्तान रुविना क्षेत्री र संगिता राईले समान ११ विकेट लिए। त्यसअघि पहिले ब्याटिङ गरेको पुलिसले २० ओभरमा ४ विकेट गुमाएर १२३ रन बनाएको थियो। त्यस्तै प्रतियोगितामा विभागीय टोली नेपाल एपीएफ क्लब पनि लुम्बिनी प्रदेशलाई ६९ रनले पराजित गर्दै फाइनल पुगेको हो। एपीएफले दिएको १३० रनको लक्ष्य पछ्याएको लुम्बिनी १८ ओभर २ बलमा अलआउट हुदै मात्र ६० रन बनायो। लम्बिनीका लागि सुस्मिता बजगाईँले १२ रन बनाउनु बाहेक अन्य ब्याटरले दोहोरो अंकमा रन बनाउन सकेनन्। त्यसअघि पहिले ब्याटिङ गरेको एपीएफले २० ओभरमा ३ विकेट गुमाएर ११२ रन बनाएको थियो। एपीएफका लागि ज्योति पाण्डेले अविजित ६९ रनको अर्धशतकीय इनिङ खेलिन्। ममता चौधरीले १६ रन जोड्दा रोमा थापाले अविजित १२ रन बनाइन्। कप्तान सिता राना मगरले ११ तथा इन्दु बर्माले ६ रन बनाइन्। लुम्बिनीका लागि कृतिका मरासिनीले २ तथा मनिसा रानाले १ विकेट लिएका थिए।
राष्ट्रपति समक्ष सात आयोगको वार्षिक प्रतिवेदन पेस,"काठमाडौं : राष्ट्रपति विद्यादेवी भण्डारी समक्ष सातवटा आयोगको वार्षिक प्रतिवेदन पेस भएको छ। राष्ट्रपति कार्यालयले सोमबार एक विज्ञप्ति जारी गर्दै आयोगको नाम मधेशी आयोग, राष्ट्रिय दलित आयोग, राष्ट्रिय प्राकृतिक स्रोत तथा वित्त आयोग, आदिवासी जनजाति आयोग, राष्ट्रिय समावेशी आयोग, राष्ट्रिय महिला आयोग र मुस्लिम आयोगको प्रतिवेदन पेस भएको जनाएको छ। नेपालको संविधानको धारा २९४ बमोजिम आयोगहरूबाट आर्थिक वर्ष २०७८०७९ को वार्षिक प्रतिवेदन पेस भएको हो।"
एथलेटिक्सको ३ हजार मिटर स्टिपलचेसमा बुढालाई स्वर्ण पदक,काठमाडौं : नवौं राष्ट्रिय खेलकुदअन्तर्गत एथलेटिक्सको तीन हजार मिटर स्टिपलचेसमा कर्णाली प्रदेशका दुर्गा बुढाले स्वर्णपदक जितेका छन्। पोखरा रंगशालामा सोमबार भएको खेलमा दुर्गाले जितेको स्वर्ण नवौं राष्ट्रिय खेलकुदमा कर्णाली प्रदेशको पहिलो हो। बुढाले ८ मिनेट ५५९ सेकेण्ड टाइमिङसहित स्वर्ण जितेका हुन्। एपीएफका अजित यादवले ९ मिनेट २११० सेकेण्डसहित रजत र त्रिभुवन आर्मी क्लबका सुवास कार्कीले ९ मिनेट २२१५ सेकेण्डसहित कास्य जिते। त्यस्तै एथलेटिक्सको १ सय मिटर महिला हर्डल्समा त्रिभुवन आर्मी क्लबकी जयरानी थारुले स्वर्णपदक जितेकी छिन्। जयरानीले हिट चरणमा १५१६ सेकेन्डको समय निकाल्दै राष्ट्रिय कीर्तिमान बनाएकी हुन्। फाइनल चरणमा भने उनले निर्धारित दुरी १५६९ सेकेन्डमा पूरा गर्दै स्वर्ण हात पारिन्। यसअघि उनकै नाममा १५२० सेकेन्डको कीर्तिमान थियो। यस स्पर्धामा आर्मीकी निर्मला थापाले १६२५ सेकेन्डको समय निकाल्दै रजत जितिन्। एपीएफकी भगीरती कुमारी थारुले १९१३ सेकेन्डको समय निकाल्दै कास्य हात पारिन। त्यस्तै हर्डल्स ११० मिटर पुरुषतर्फ आर्मीकै जीवन चौधरीले स्वर्ण पदक जितेका छन्। जीवनले निर्धारित दूरी १५०३ सेकेन्डमा पूरा गर्दै स्वर्ण जितेका हुन्। पुलिसका चन्द्रदेव जोशीले १५८१ सेकेन्डसहित रजत र आर्मीका रामप्रसाद थारुले १६०० सेकेन्डसहित कास्य जिते। त्यस्तै एथलेटिक्सको डिस्कस थ्रोमा त्रिभुवन आर्मीका चित्रबहादुर वली र लुम्बिनी प्रदेशकी संगिता अधिकारीले स्वर्ण पदक जितेका छन्। वलीले ३८४८ मिटर थ्रो गरेर स्वर्ण जितेका हुन्। ३२७५ मिटर थ्रो गरेका नेपाल पुलिस क्लबका पुस्कल खड्काले रजत र ३११० मिटर थ्रो गरेका सुदूरपश्चिमका हेमन्त पालले कास्य पदक जिते। महिलातर्फ लुम्बिनी प्रदेशकी संगिता अधिकारीले ३५१० मिटर थ्रो गरेर स्वर्ण जितेकी छन्। संगिताले जितेको स्वर्ण लुम्बिनी प्रदेशको पहिलो स्वर्ण हो। एपीएफकी जितकुमारी महतोले ३३६० मिटर थ्रो गर्दै रजत र त्रिभुवन आर्मीकी मिलन बुढा मगरले ३२३५ मिटर थ्रो गर्दै कास्य पदक जिते।
"थप ४६ जनामा कोरोना पुष्टि, सक्रिय संक्रमित ७११",काठमाडौं : थप ४६ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट २२८७ नमूना परीक्षण गर्दा ४६ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ११८३ र एन्टिजेनबाट ११०४ नमूनाको परीक्षण गर्दा पीसीआरबाट ४० र एन्टिजेनबाट ६ नमूनाको रिपोर्ट पोजिटिभ आएको हो। मन्त्रालयका अनुसार थप १७ जना कोरोनामुक्त भएका छन्। हाल सक्रिय कोरोना संक्रमितको संख्या ७११ पुगेको छ।
फेसिङ अ लिटल भोल्क्यानो सार्वजिक,"काठमाडौं : समालोचक उदय अधिकारीले लिएको साहित्यकार महेश पौड्यालको अन्तर्वार्ता, फेसिङ अ लिटल भोल्क्यानो सार्वजिक भएको छ । ललितपुको होटल हिमालयमा चलिरहेको कलिङ्ग साहित्यमहोत्सवको उद्घाटन समारोहमा साहित्यकार डा जगमान गुरुङ, अशोक बाजपेयी, तुलसी दिवस, माया ठकुरी र कनकमणि दिक्षीतले अङ्ग्रेजी भाषाको अन्तर्वार्तालाई संयुक्त रूपमा सार्वजनिक गरेका छन् । आइतबार सार्वजनिक भएको पुस्तकमा साहित्य सम्बन्धी २२ फरक फरक विषयमा समालोचक अधिकारी र स्रष्टा पौड्यालबीचको संवाद समेटिएको छ ।"
स्क्वासको पुरुष व्यक्तिगत विधामा अमृत थापालाई स्वर्ण पदक,काडमाडौं : पोखरामा जारी नवौं राष्ट्रिय खेलकुद प्रतियोगिताअन्तर्गत स्क्वासमा गण्डकीका अमृत थापा मगरले पुरुष व्यक्तिगत विधामा स्वर्ण पदक जितेका छन्। सोमबार पोखरा रंगशालास्थित स्क्वास कोर्टमा भएको फाइनल खेलमा थापामगरले बागमतीका अरहन्तकेशर सिम्हलाई ३२ को सेटमा पराजित गर्दै स्वर्ण पदक जितेका हुन्। जितसँगै थापामगरले स्वासमा तेस्रो पटक स्वर्ण पदक जिते। उनले सातौं र आठौं राष्ट्रिय खेलकुदमा पनि स्वर्ण पदक जितेका थिए। खेलमा पहिलो सेटमा थापाले १२१० मा लिँदै अगाडि बढे। दोस्रो सेटमा ८११ ले गुमाए। तेस्रो सेटमा १२१० स्कोरमा लिएर २१ को सेटमा रहे। तर चौथो सेटमा ९११ मा पराजित भएपछि निर्णायक सेटमा थापाले ११८ ले लिदैं स्वर्ण पदक जिते। दोस्रो पटक हार व्यहोरेका अरहन्तले रजत पदक प्राप्त गरे बागमतीका अमीर ब्लोन र गण्डकीका दिपक थापाले कांस्य पदक जितेका छन्।
सोलुमा विश्वकै लामो म्याराथन प्रतियोगिता हुने,"सोलुखुम्बु : विश्वकै लामो दूरीको म्याराथन दौड प्रतियोगिता सोलुखुम्बुमा हुने भएको छ। आगामी कात्तिक ६ गतेबाट सोलुदुधकुण्ड८, धापबाट प्रतियोगिता सुरु हुने आयोजक सङ्स्थाबद स्मल वर्ल्डले जनाएको छ। आयोजक संस्थाका अध्यक्ष कर्मा शेर्पाका अनुसार धापबाट सुरु भएर सगरमाथा आधार शिविरसम्म पुगेर पुनः धापै आएर टुङ्गिने म्याराथनको दूरी ३१० किलोमिटरको हुने छ। धावक दा छिरि शेर्पाको अगुवाइमा हुने प्रतियोगिता १५ दिनसम्म चल्नेछ। दौडमा विभिन्न देशका ४० जना अन्तर्राष्ट्रिय धावक र दुई दर्जन नेपाली धावक सहभागी हुनेछन्। प्रतियोगिता धापपिके डाँडानाम्चेगोकियो हुँदै सगरमाथा आधार शिविर पुगेर सोही स्थान हुँदै धावकको टोली धाप नै फर्कने छन्। सर्वोच्च शिखर सगरमाथा क्षेत्रका विभिन्न पर्यटकीय क्षेत्रमा अन्तर्राष्ट्रिय धावकहरूलाई दौडाउँदा नेपालको पर्यटन प्रवर्द्धन हुने आयोजकको अपेक्षा छ। विदेशीहरूले यो लामो म्याराथनको भिडिओ डकुमेन्ट्री निर्माण गरी विश्वका महत्वपूर्ण च्यानलहरूमा प्रसारण गर्ने अध्यक्ष शेर्पाले बताए। कोरोना महामारीपछि नेपालमा पर्यटकीय गतिविधि बढेसँगै नेपालमा अन्तर्राष्ट्रिय स्तरको दौड आयोजना गर्न लागिएको आयोजकले जनाएको छ।"
माओवादी केन्द्रका बागी उम्मेदवारसहित प्रस्तावक र समर्थक निष्कासित,"काठमाडौं : नेकपा माओवादी केन्द्रले आसन्न प्रतिनिधि सभा र प्रदेश सभामा वागी उम्मेदवारी दिएका पार्टीका नेता, प्रस्तावक र समर्थकलाई निस्कासित गरेको छ । माओवादी केन्द्रले विज्ञप्ति जारी गर्दै बागी उम्मेद्वार, तिनका प्रस्तावक र समर्थकलाई सम्पूर्ण जिम्मेवारीसहित पार्टीबाट निस्कासनको कारवाही गरिएको जनाएको छ । गठबन्धन दलका आधिकारिक उम्मेद्वारको विरुद्ध पार्टी कार्यकर्ताले बागी उम्मेद्वारी दिएपछि माओवादीले यस्तो निर्णय गरेको हो । विज्ञप्तिमा भनिएको छ, नेपाल कम्युनिष्ट पार्टी (माओवादी केन्द्र)का आधिकारिक उम्मेद्वार एवम् गठबन्धन दलबीच सहमतिमा बनेका गठबन्धन दलका आधिकारिक उम्मेद्वारको विरुद्धमा पार्टी कार्यकर्ताद्वारा बागी उम्मेद्वारी दिई तोकिएको मिति र समयभित्र उम्मेद्वारी फिर्ता नलिएका त्यस्ता बागी उम्मेद्वार, तिनका प्रस्तावक र समर्थकलाई सम्पूर्ण जिम्मेवारीसहित पार्टीबाट निस्कासनको कारवाही गरिएको कुरा अवगत गराउन चाहन्छौं । सत्ता गठबन्धनमा माओवादीसहित, नेपाली कांग्रेस, नेकपा एकीकृत समाजवादी, लोकतान्त्रिक समाजवादी छन् । विज्ञप्ति पढ्नुहोस्"
निर्वाचनपछि भक्तपुरले सिंहदरवारको नेतृत्व गर्छ : महेश वस्नेत,"भक्तपुर : नेकपा एमालेको तर्फबाट भक्तपुर क्षेत्र नं २ को प्रतिनिधि सभा सदस्यका उम्मेदवार महेश बस्नेतले निर्वाचनपछि सिंहदरवारको नेतृत्व भक्तपुरले गर्ने दाबी गरेका छन्। रफत सञ्चार क्लबले सोमबार गरेको साक्षात्कारमा बस्नेतले विगतको पाँच वर्ष भक्तपुरको उपस्थिति सिंहदरवार रहे तापनि अब सिंहदरवारको नेतृत्व भक्तपुरले गर्ने बताए। उनले प्रधानमन्त्री देउवाले स्वयम् दुर्लभ थापालाई हराएर देखाउन गरेको आग्रहलाई स्मरण गर्दै आफूले नेपाली कांग्रेसका तर्फबाट भक्तपुर क्षेत्र नं २ को प्रतिनिधि सभाका उम्मेदवार थापालाई तेब्बर मतान्तरले पराजित गर्ने ठोकुवा गरे। उनले गठबन्धनको सरकार भ्रष्टाचारमा लिप्त रहेको आरोप लगाए। उनले केपी ओेलीको प्रधानमन्त्रीत्वकालमा देशमा अभूतपूर्व विकास भएको तथा भक्तपुरमा समेत विकासको लहर आएको फेहरिस्त नै जितको आधार भएको चर्चा गरे। उनले भक्तपुरमा आएको विकासको लहरलाई कांग्रेसले रोक्न खोजेको उल्लेख गर्दै गठबन्धन सरकार बनेपछि भक्तपुरको विकासमा अवरोध भएको जनाए। उनले भक्तपुरका विभित्र अस्पताल र कलेजहरूमा कांग्रेसले आफ्ना आसपासेलाई नियुक्त गर्दै कमिशनको खेलमा डुबेको बताए। भक्तपुरको विकासको आँधीवेहरीलाई कांग्रेसले रोकेको बताउँदै आफूले शिक्षा, स्वास्थ्य, सडक, खानेपानीको विकासका लागि ल्याएको योजना र बजेटको फेहरिस्त सुनाए। ती बजेट र योजनालाई गठबन्धन सरकारले कटौती गरी विकासमा बाधा पुरयाउने काम गरेको उनले चर्चा गरे। भक्तपुर क्षेत्र नं २ मा कांग्रेस र नेमकिपाले यसअघि जीत हासिल गरेर संसदको यात्रा तय गरेको अवधिमा भएको विकास भन्दा आफ्नो एक कार्यकालमा भएको विकासको मूल्यांकन गर्न समेत अनुरोध गरे। सांसद कोषबाट प्राप्त क्षेत्र नं २ को १६ करोड बजेट कांग्रेसले आफ्ना आसेपासेको लागि खर्च गरेको बताउँदै आफूले भने यस क्षेत्रको भौतिक विकासमा खर्च गरेको उनले बताए। उनले कांग्रेसलाई उक्त बजेटको खर्च दिन समेत चुनौती दिए। उनले आफूले गरेको खर्चबारे सम्पूर्ण तथ्यांक दिनसक्ने बताए।"
काठमाडौंबाट हराएका २१ बाइक र स्कूटर भेटिए,काठमाडौं : हराएका २१ दुई पांग्रे सवारी साधन बरामद गरी ट्राफिक प्रहरीले सवारी धनीलाई हस्तानान्तरण गरेको छ । काठमाडौँ उपत्यका ट्राफिक प्रहरी कार्यालयमा सोमबार आयोजित कार्यक्रममा प्रहरी नायब उपरीक्षक सन्तोष रोकाले सवारी साधन सम्बन्धित सवारी धनीलाई हस्तान्तरण गरेका हुन् । चोरी भएका दुई पाङ्ग्रे सवारी साधनबारे सवारी धनीले दिएको उजुरीका आधारमा खोजतलास गर्दा १५ मोटरसाइकल र ६ स्कूटर भेट्टाएर हस्तान्तरण गरिएको रोकाले बताए । गत साउनदेखि असोज ३० गतेसम्म दुई पाङ्ग्रे सवारी साधन चोरी भएको गुनासोसहितका ४०२ निवेदन काठमाडौँ उपत्यका ट्राफिक प्रहरी कार्यालयमा दर्ता भएका थिए । सोही आधारमा खोजतलास गर्दा १५९ साधन फेला परेका थिए । साउन महिनामा ६८ र भदौ महिनामा ३८ सवारी साधन बरामद गरी सवारी धनीलाई जिम्मा लगाइएको रोकाले बताए । सोमबारसहित असोजमा ३२ सवारी साधन सम्बन्धित धनीलाई जिम्मा लगाइएको छ । असोजमा चोरीको एउटा मोटरसाइकलसहित नियन्त्रणमा आएका एक जनालाई आवश्यक कारवाहीको लागी सम्बन्धित वृत्तमा पठाइएको प्रहरी नायब उपरीक्षक रोकाले जानकारी दिए ।
आयोग भन्छ : निर्वाचनको १७ दिनअघि मात्रै आमसभा र कोणसभा गर्नुस्,"काठमाडौं : आसन्न प्रतिनिधि सभा र प्रदेश सभाको निर्वाचनमा दलहरूले आफैले हस्ताक्षर गरेको आचारसंहिता पत्रको उल्लंघन गरेका छन्। प्रमुख दलका शीर्ष नेतादेखि उम्मेदवारहरूले आचारसंहिता उल्लघंन गर्दै चुनावी प्रचारमा होमिएका हुन्। निर्वाचन हुने १७ दिन अगाडि (कात्तिक १८) मात्रै राजनीतिक दल र उम्मेदवारले आमसभा, कोणसभा, गोष्ठी, सम्मेलन जस्ता प्रचारप्रसारका कार्यक्रमका गर्न पाउने प्रावधान छ। निर्वाचनलाई भड्किलो नबनाउन र मर्यादित रूपमा प्रचारप्रसार गराउन आयोगले राजनीतिक दलको छलफलका आधारमा निर्वाचन आचारसंहिता, २०७९ मा यस्तो व्यवस्था गरेको हो। सो अवधिसम्म तामझाम नगरी २५ जनासम्म लिएर उम्मेदवारले मतदाताको घरदैलोमा प्रचारप्रसारका लागि जान पाउनेछन्। तर, दलहरूले आचारसंहिता मिच्दै कोणसभा, जुलुस गर्न थालेका छन्। आयोगले कडाइका साथ निर्वाचन आचारसंहिता कार्यान्वयन गर्न सबै जिल्लामा निर्वाचन आचारसंहिता अनुगमन अधिकृत (कोष तथा लेखा नियन्त्रक कार्यालयका प्रमुख)लाई निर्वाचन आचारसंहिताको दफा १३ को उपदफा (२) मा सो दफाको उपदफा (१) को खण्ड (ज) विपरीत कसैको निजी घरजग्गामा वा सार्वजनिक भवन, सार्वजनिक उद्यान, सडकका पोल वा कुनै पनि सार्वजनिक स्थानमा दलको झण्डा, दल वा उम्मेदवारको निर्वाचन चिह्न राखेमा सम्बन्धित निर्वाचन क्षेत्रको सम्बन्धित उम्मेदवारले राखेको मानी कारबाही हुने स्पष्ट व्यवस्था भएको स्मरण गराएको छ। आयोगले निर्वाचन आचारसंहिता विपरीत कार्य गर्ने सरकारी कर्मचारी, प्राध्यापक, शिक्षक तथा अन्य सम्बद्ध व्यक्तिलाई तत्काल विभागीय कारबाही गर्न सम्बन्धित कार्यालयका प्रमुखलाई निर्देशन दिइसकेको छ। निर्वाचन आचारसंहिता, २०७९ को केन्द्रीय अनुगमन समितिका संयोजकसमेत रहेका निर्वाचन आयुक्त रामप्रसाद भण्डारीले आचारसंहिताको उलघंन गरेको पाइए कडा कारबाही गरिने जनाउँदै निर्वाचनलाई स्वच्छ, स्वतन्त्र, निष्पक्ष एवं भयरहित बनाउन कडाइका साथ निर्वाचन आचारसंहिता कार्यान्वयन गर्न र गराउन सम्बन्धित पक्षलाई निर्देशन दिइएको र उलङ्घनका घटना र उजुरीका आधारमा कारबाही प्रारम्भ भएको बताए। आयोगले आचारसंहिताको उल्लघंनलाई स्थलमै कारबाही गर्न केन्द्रीय र जिल्लास्थित आचारसंहिता अनुगमन समिति र अनुगन अधिकृतलाई निर्देशन दिइसकेको छ। आयुक्त भण्डारीले राजनीतिक दल तथा उम्मेदवारबाट हुनसक्ने निर्वाचन आचारसंहिता उल्लघंन तथा निर्वाचन खर्चका सम्बन्धमा आफ्ना स्थानीय संरचना परिचालन गरी सुक्ष्म अनुगमन गर्न र सोको विवरण आयोगमा उपलब्ध गराउन नेपाल प्रहरी र राष्ट्रिय अनुसन्धान विभागलाई निर्देशन दिएको बताए।"
"सेयर बजार ओरालो लाग्ने क्रम जारी, कारोबार रकम ५१ करोड ५८ लाखमा सीमित",काठमाडौं : सेयर बजारमा ओरालो लाग्ने क्रम सोमबार पनि रोकिएन। कारोबारको दोस्रो दिन आज नेप्से परिसूचक २६१ अंकले घटेर १८५८३३ विन्दुमा अडिएको छ। हिजो आइतबार नेप्से परिसूचक ९६९ अंकले घटेको थियो। सेन्सेटिभ इन्डेक्स झिनो अंकले बढेको छ। ०२० अंकले बढेर ३६५६३ विन्दुमा पुगेको छ। यसदिन ५१ करोड ५८ लाख बराबरको सेयर कारोबार भएको छ। आइतबार ८० करोड ३५ लाख बराबरको सेयर कारोबार भएको थियो। २१९ कम्पनीको १६ लाख ३१ हजार ३४९ कित्ता सेयर ५१ करोड ५८ लाख १८ हजार ९९० रुपैयाँमा खरिदबिक्री भयो। कारोबारमा आएका १३ वटा समूहमध्ये छवटाका सूचक बढेका छन् भने सातवटाका सूचक राताम्मे देखिएका छन्। आज नन लाइफ इन्स्योरेन्सअन्तर्गतका लगानीकर्ताले सबैभन्दा धेरै कमाएका छन्। यसको समूहको सेयर मूल्य १२७७ अंकले बढ्यो भने होटल एण्ड टुरिजम पनि १०३७ अंकले बढेको छ। आज पनि अभियान लघुवित्त वित्तीय संस्थाका लगानीकर्ताले सबैभन्दा धेरै कमाएका छन्। यस कम्पनीको सेयर मूल्य ९९९ अंकले बढ्यो। दोस्रोमा सयपत्री हाइड्रोपावर लिमिटेडका लगानीकर्ताले नाफा कमाए। यसको सेयर मूल्य ९९६ अंकले बढ्यो। कारोबार रकमका आधारमा नबिल बैंक शीर्षस्थानमा रह्यो। सो बैंकको २ करोड ७९ लाख रुपैयाँ बढीको सेयर कारोबार भयो।
समानुपातिक निर्वाचनका लागि तीन प्रदेशमा २ करोड २२ लाख मतपत्र ढुवानी,"काठमाडौं : मंसिर ४ गते हुने प्रतिनिधि सभा र प्रदेश सभा सदस्य निर्वाचनका लागि तीनवटा प्रदेशमा समानुपातिक निर्वाचन प्रणालीतर्फको मतपत्र ढुवानी सम्पन्न भएको छ। सोमबार दोलखा, रामेछाप, सिन्धुपाल्चोक, काभ्रेपलाञ्चोक, ललितपुर, भक्तपुर र काठमाडौं जिल्लामा मतपत्र ढुवानी भएसँगै प्रदेश नं १, मधेश प्रदेश र बागमती प्रदेशका सबै जिल्लाका सबै निर्वाचन क्षेत्रमा मतपत्र ढुवानी सम्पन्न भएको हो। योसँगै समानुपातिक निर्वाचन प्रणालीतर्फ ढुवानी भएको मतपत्रको संख्या दुई करोड २२ लाख २५ हजार पुगेको छ। जसमा प्रदेश सभातर्फ एक करोड १४ लाख ९९ हजार तथा प्रतिनिधि सभाका लागि एक करोड सात लाख २६ हजार मतपत्र रहेका छन्। ओखलढुङ्गा, सोलुखुम्बु, खोटाङ, भोजपुर, संखुवासभा, धनकुटा, पाँचथर, ताप्लेजुङ, तेह्रथुम, इलाम, झापा, मोरङ, सुनसरी, उदयपुर, सिराहा, सप्तरी, धनुषा, महोत्तरी, नुवाकोट, रसुवा, धादिङ, चितवन, मकवानपुर, बारा, पर्सा, रौतहट, सर्लाही, सिन्धुली जिल्लामा यसअघि नै समानुपातिक निर्वाचन प्रणालीतर्फको मतपत्र ढुवानी भइसकेको छ।"
राजेन्द्र महतोको अग्नि परीक्षा,"जनकपुरधाम : आसन्न प्रतिनिधि सभा निर्वाचनमा सर्लाही क्षेत्र नं २ मा लोकतान्त्रिक समाजवादी पार्टीका वरिष्ठ नेता राजेन्द्र महतो र नेपाल समाजवादी पार्टीका अध्यक्ष महेन्द्र राय यादवबीच चुनावी प्रतिस्पर्धा हुँदैछ। सत्तारूढ गठबन्धनबाट यादव र एकल उम्मेदवार रहेका महतोबीच चुनावी प्रतिस्पर्धा हुनेछ। कुनै समय एउटै पार्टी र एउटै दलमा आबद्ध रहेका दुई हस्ती अहिले छुट्टाछुट्टै चुनावी मैदानमा प्रतिस्पर्धामा छन्। मधेशको राजधानी जनकपुरधामबाट अघिल्लो निर्वाचनमा निर्वाचित लोसपाका वरिष्ठ नेता महतो गठबन्धनका उम्मेदवार महेन्द्र राय यादवलाई पराजित गर्न कम्मर कसेर एक्लै लागेका छन्। महतो निर्वाचित धनुषाको क्षेत्र नं ३ मा पूर्व आन्तरिक सहमतिअनुसार जनकपुर छाडेर गृह जिल्ला जाने र उनको स्थानमा जुली महतोलाई सघाउने वाचाअनुरूप राजेन्द्र महतोले यो क्षेत्रबाट पछि हटेको एक स्रोतको पुष्टयाइँछ। तत्कालीन राष्ट्रिय जनता पार्टी (राजपा)का अध्यक्ष मण्डलका सदस्यद्वय महतो र यादव बीचको चुनावी भिडन्तलाई मधेशको राजनीतिमा देखिएको फुटपछिको शक्ति प्रदर्शनका रूपमा हेरिएको छ। अघिल्लो प्रतिनिधि सभा निर्वाचनमा एमाले सचिव रघुवीर महासेठले सहयोग गरेकै कारण उनकी श्रीमती जुलीकुमारी महतोलाई धनुषा३ छाडेर राजेन्द्र महतो पुरानै क्षेत्रमा निर्वाचित महिन्द्रराय यादवसँग प्रतिस्पर्धा गर्दैछन्। महतोले २०७४ सालको निर्वाचनमा कांग्रेसका विमलेन्द्र निधिलाई धनुषा३ बाट २ हजार ९०३ मतले पराजित गरेका थिए। महतोले ३० हजार ७४२ मत ल्याउँदा निधिले २७ हजार ८२८ मत पाएका थिए। तत्कालीन राजपाबाट उम्मेदवार बनेका उनलाई संघीय समाजवादी फोरम नेपालले सघाएको थियो। सर्लाहीमा तत्कालीन नेपाल सद्भावना पार्टी अध्यक्षको हैसियमा निर्वाचन लडेका महतोको मुख्य बाधक नेपाली कांग्रेसका उम्मेदवार बन्दै आएका थिए। अहिले गठबन्धनका तर्फबाट उम्मेदवार बन्ने यादवलाई नेपाली कांग्रेसले नै समर्थन गर्ने भएपछि महतोलाई यो क्षेत्रमा जित निकाल्न सहज भने छैन। तर, असहजलाई चुनौती दिर्दै विमलेन्द्र निधिको प्रतृक विरासतमा पार्टीको झण्डा फहराएका महतोले निर्वाचनको संघर्षको मैदानका रूपमा हेर्नुपर्ने तर्क छ। २०४८ र २०५१ सालमा पराजित भएका महतो २०५६ को निर्वाचनमा विजयी भएका थिए। २०६४ सालको पहिलो संविधान सभाको चुनावमा सर्लाही४ बाट विजयी उनी २०७० सालको दोस्रो संविधानसभा निर्वाचनमा तत्कालीन तराई मधेश सद्भावना पार्टीका अध्यक्ष महेन्द्र राय यादवसँग पराजित भएका थिए। यादवले ११ हजार ५३४ मत पाउँदा महतोले ८ हजार ७९० मत पाएका थिए। यी दुई चिरपरिचित प्रतिद्वन्द्वीको राजनीतिक इतिहास हेर्ने हो भने महेन्द्र राय यादव राजनीतिकका चतुर खेलाडी हुन् भने महतो असम्भवलाई सम्भवमा ढाल्न कुनैपनि प्रयत्न गर्न पछि नहट्ने संघर्षको मैदानका रूपमा रहेका छन्। महतो स्व गजेन्द्रनारायण सिंहको नेपाल सद्भावना पार्टीबाट २०४८ सालमा पहिलो पटक उम्मेदवारी दिएका थिए भने यादवले नेकपा एमालेबाट आफ्नो संसदीय यात्रा तय गरेका हुन्। सर्लाही २ मा २०४८ र २०५१ मा नेपाली कांग्रेसकी मीना पाण्डेले महतोलाई पराजित गर्दै निर्वाचित भएकी थिइन्। २०५६ सालको निर्वाचनमा महतोले राष्ट्रिय प्रजातन्त्र पार्टीका सूर्यबहादुर थापालाई पराजित गरेका थिए। २०६४ सालको पहिलो संविधान सभाको निर्वाचनमा भने तत्कालीन नेकपा माओवादीको तर्फबाट उम्मेदवार बनेका तत्कालीन चुरेभावर राष्ट्रिय एकता पार्टीका उम्मेदवार मोहम्मद रिजवान अन्सारीलाई पराजित गर्दै विजयी भएका थिए। दोस्रो संविधानसभाको निर्वाचनमा नेपाली कांग्रेसका रामचन्द्र चौधरी विजयी भएका थिए। उनले नेकपा एमालेको सुरेन्द्रकुमार लामालाई पराजित गरेका थिए। राजनीतिका चतुर खेलाडी महेन्द्र राय यादवलाई जसपा छाडेपछि चुनाव जित्न कठिन हुने आँकलनका बीच नेकपा माओवादी केन्द्रको चुनाव चिह्नबाट गठबन्धनको उम्मेदवार बन्दा सशक्त भएका छन्। सर्लाही क्षेत्र नं २ 'क' प्रदेशसभा सदस्य तथा लोसपा नेता गौरीनारायण साह समानुपातिकमा सिफारिस भएपछि राजेनद्र महतो झन मजबुत भएका छन्। यस्तो छ अंकगणित गत स्थानीय तह निर्वाचनमा सर्लाही २ को पाँच पालिकामा नेपाली कांग्रेसका उम्मेदवार विजयी भएका छन्। क्षेत्रमा पाँच पालिकाबाहेक कविलासी नगरपालिकाका ८, ९ र १० वडा, विष्णु गाउँपालिकाको ५, ६, ७, ८ वडा र ईश्वरपुर नगरपालिकाको १५ नं वडा गरी आठ वटा वडा पर्छन्। यस क्षेत्रभित्र पर्ने ४९ वडामध्ये अधिकांशमा कांग्रेस अगाडि छ। क्षेत्रको हरिपूर्वा नगरपालिकामा कांग्रेसका मेयरका उम्मेदवार विनोदकुमार शाह तेली पाँच हजार ९९ मत ल्याई जसपाका योनारायण रायलाई पराजित गरेका थिए। रायले ३ हजार ४९५ मत ल्याएका थिए। यसमा लोसपा तेस्रो, एमाले चौथो र जनमत पाँचौँ स्थानमा छ। यस्तै पर्सा गाउँपालिका पनि कांग्रेसका उम्मेदवार धीरेन्द्र राय २ हजार ४६६ मत ल्याएर विजयी हुँदा जसपाका दिनेशकुमार यादवले एक हजार ८५८ मत पाएका थिए। यहाँ पनि लोसपा तेस्रो, माओवादी केन्द्र चौथो स्थानमा छ। अर्को गाउँपालिका ब्रह्मपुरी गाउँपालिका पनि कांग्रेसले जितेको छ। कांग्रेसका उम्मेदवार रामपदारथ साह तेलीले चार हजार ६६८ मत ल्याउँदा लोसपाका उम्मेदवार विनोदकुमार साहले तीन हजार २७१ मत ल्याएका थिए। यहाँ जसपा तेस्रो र माओवादी चौथो स्थानमा छ। यस क्षेत्रमा पर्ने मलंगवा नगरपालिका कांग्रेसका उम्मेदवार नागेन्द्रप्रसाद यादवले नौ हजार ७८ मत ल्याएर विजयी भएका छन भने प्रतिद्वन्दी जसपाका उम्मेदवार निरशल साहले चार हजार ६३९ मत पाएका थिए। यहाँ एमाले तेस्रो, माओवादी चौथो स्थानमा छ। त्यस्तै कौडेना गाउँपालिकामा कांग्रेसले जितेको छ। यसमा दोस्रो स्थानमा जसपा, लोसपा तेस्रो र जनमत चौथो स्थानमा छ। स्थानीय तहको मत परिणाम हेर्दा यस क्षेत्रमा नेपाली कांग्रेस बलियो देखिएकाले पनि गठबन्धनका उम्मेदवारको पल्लाभारी हुने देखिन्छ। यसअघिको प्रतिनिधि सभा निर्वाचनमा कांग्रेसका जंगीलाल राय यादव यिनै महिन्द्रराय यादवसँग पराजित भएका थिए। २०७४ को प्रतिनिधि सभा चुनावमा यादवले २९ हजार १९१ मत ल्याएका थिए भने जंगीलाल राय यादवले १८ हजार ९७६ मत पाएका थिए। मधेशको राजनीतिमा आफ्नो छुट्टै पहिचान बनाएका लोसपाका वरिष्ठ नेता महतोले र अध्यक्ष यादव बीचको दुई पक्षीय भिडन्त रोचक बन्ने देखिएको छ। सर्लाही २ कांग्रेसको आधार इलाकामा लोसपा नेता महतोले नेपाली कांग्रेसका नेता जंगीलाल महतो र महेन्द्र राय यादव दुवैलाई चुनौती दिनका निर्वाचित क्षेत्र त्यागेर गृहजिल्ला सर्लाहीको संसदीय क्षेत्रबाट उम्मेदवारी दिएका छन्। धनुषाको क्षेत्र नं ३ मा चुनाव नलडेर सर्लाही क्षेत्र २ मा राजेन्द्र महतोले किन उम्मेदवारी दिए भन्ने प्रश्न अधिकांश मतदाताहरूको रहेको छ। जवाफमा महतोले आफ्नो क्षेत्रका जनताले आफ्नै मातृभूमिको आवश्यकता छ भनेर बोलाएपछि फर्किएर मातृभूमिमा संघर्ष गर्ने बताए। राजेन्द्र महतो अहिले चुनाव प्रचारप्रसारमा व्यस्त छ। महतोले भने, 'आफू जित्नेमा कुनै शंका नरहेको महतो बताउँछन्। सबै हिसाव किताव गरेरै डिटरमाईन्ड भएर सर्लाही आएको हुँ, जोखिमको हिसाब किताब गरेरै आएको छु। ४ मंसिर मेरो जित सुनिश्चित हुनेमा म विश्वस्त छु।' महतोको राजनीतिक यात्रा २०४६ सालको आन्दोलन अगाडी राजेन्द्र महतो काठमाण्डौमा अध्ययन गर्नुका साथै व्यापार व्यवसायमा संलग्न थिए। प्रवीणता प्रमाण पत्र तह र स्नात्तकसम्मको अध्ययन गर्दा काठमाण्डौमा मधेशी समुदायप्रति हुने गरेको भेदभाव र विभेद उनले आफैं पनि भोगेका थिए। त्यसकारण २०४६ सालको आन्दोलनमा गजेन्द्रनारायण सिंहको तत्कालीन सद्भावना परिषदमा अप्रत्यक्ष रूपमा सहयोग गरे। पञ्चायत कालमा नै गजेन्द्र नारायण सिंह सप्तरीबाट लड्दा धोतीको पहिचान र मधेशको मुद्दा उठाउँदा सिंहप्रति महतो विद्यार्थी कालदेखि नै आकर्षित थिए। अध्ययनपश्चात् काठमाडौंमा उनी व्यापारमा जमेका थिए। विभिन्न सेवा मुलक व्यवसायमा जमेका महतो २०४६ सालको आन्दोलन पछि काठमाडौंको डिल्ली बजारमा गजेन्द्र नारायण सिंहसँगको भेटघाट पछि सद्भावना परिषदमा आवद्ध भए। २०४८ सालको पहिलो निर्वाचनमा सर्लाहीबाट महतोले प्रतिनिधि सभाको चुनाव लड्दा नेपाली कांग्रेसका मिना पाण्डेसँग पराजित भए। १३ सय मत अन्तरले महतो दोस्रो स्थानमा पुगेका थिए। त्यसपछि २०५१ सालको मध्यावधि चुनावमा पुनः सोही क्षेत्रबाट चुनाव लड्दा तीन सय मत अन्तरले फेरी मिना पाण्डेसँग महतो पराजित भए। त्यतिबेला देशका पूर्व प्रधानमन्त्री सूर्यबहादुर थापा पनि सोही क्षेत्रबाट चुनाव लड्दा थापा तेस्रो भएका थिए। २०५६ सालको निर्वाचनमा फेरी महतोले मिना पाण्डे र सूर्यबहादुर थापासँग चुनाव लडे तर त्यहाँ महतो अत्यधिक मत अन्तरले निर्वाचित भए। २०६४ सालको पहिलो संविधानसभाको चुनावमा अत्याधिक मतले सदभावना पार्टीका अध्यक्षको हैसियतमा राजेन्द्र महतो चुनाव जिते पनि २०७० सालमा भएको दोस्रो पटकको संविधानसभाको चुनावमा राजेन्द्र महतो तराई मधेस सद्भावना पार्टीका अध्यक्ष महेन्द्र राय यादवबाट पराजित भए। २०६२०६३ को जनआन्दोलनपश्चात् नेपाली कांग्रेसका नेता गिरिजाप्रसाद कोइरालाको नेतृत्वमा बनेको अन्तरिम सरकारमा राजेन्द्र महतो उद्योग वाणिज्य तथा आपूर्ति मन्त्रीका रूपमा पहिलो पटक मन्त्री बनेका थिए। त्यसपछि प्रथम संविधानसभाको चुनावपछि पुष्पकमल दाहाल प्रचण्डको मन्त्री परिषदमा र माधव नेपालको सरकारमा समेत वाणिज्य तथा आपूर्ति मन्त्री भए। त्यसैगरी बाबुराम भट्टराईको नेतृत्वको सरकारमा स्वास्थ्य मन्त्री बने।"
घूससहित कर्मचारी पक्राउ,वीरगन्ज : जिल्ला प्रशासन कार्यालय पर्सामा घूससहित एक कर्मचारी पक्राउ परेका छन् । अख्तियार दुरुपयोग अनुसन्धान आयोगले छापा मारेर घुस रकमसहित कर्मचारीलाई पक्राउ गरेको हो । पक्राउ पर्नेमा जिल्ला प्रशासन कार्यालय पर्सामा कार्यरत कम्प्युटर अपरेटर सञ्जयप्रसाद यादव छन् । उनको साथबाट सेवाग्राहीसँग लिएको घुस बापतको पाँच हजार रुपैया बरामद भएको अख्तियारले जनाएको छ । हेटौंडास्थित अख्तियारको क्षेत्रीय कार्यालयबाट डीएसपी हेम केसी नेतृत्वमा खटिएको टोलीले सोमबार जिल्ला प्रशासन कार्यालय पर्साको मुद्दा शाखामा छापा मारेको थियो । सोही क्रममा जग्गा रोक्काको फुकवा गरिदिने काम गर्न सेवाग्राहीसँग घूस लिँदै गरेको अवस्थामा यादव पक्राउ परेका हुन् । सेवाग्राहीसँग घुस बापत माग गरेको पाँच हजार रुपैयासहित यादवलाई अख्तियारको टोलीले नियन्त्रणमा लिएको जिल्ला प्रशासन कार्यालय पर्साका सहायक प्रमुख जिल्ला अधिकारी भीमकान्त पौडेलले जानकारी दिए । उनका अनुसार अख्तियारको टोलीले मुद्दा शाखाका कागजात परीक्षण गरेको थियो । घुस रकमसहित पक्राउ परेका यादवलाइ आवश्यक अनुसन्धान र कारबाहीका लागि अखित्यारको टोलीले हेटौंडा नै लिएर गएको छ ।
मोटरसाइकलमा बसेर चुनाव प्रचार गर्दै विनोद चौधरी,"काठमाडौंः उद्योगपति विनोद चौधरी नयाँ शैलीसहित चुनावी प्रचार प्रसारमा लागेका छन् । नेपाली कांग्रेसबाट प्रतिनिधि सभा नवलपरासी (वर्दघाट सुस्ता पश्चिम) निर्वाचन क्षेत्र नम्बर १ बाट उम्मेदवारी दिएका चौधरी मोटरसाईकलको पछाडी बसेर चुनावी प्रचारमा जुटेका छन् । सामाजिक सञ्जालबाट चुनावी प्रचारको फोटो सार्वजनिक गरेका चौधरीको प्रचार शैलीबारे विभिन्न टिक्का टिप्पणी भइरहेको छ । घरदैलो अभियानकै क्रममा रहेका चौधरीले आफू जनताको घर आँगनमा रहेको बताए । उनले आफ्नो बल बुद्धिलाई समृद्ध देश, सुखी अनि खुशी नेपाली बनाउने शुत्रका साथ जनतामाझ समर्पित हुने बताएका छन् । देशको मेरुदण्डको रुपमा रहेको कृषिलाई व्यावसायिक बनाउँदै किसानका समस्या हल गर्न आफू लाग्ने उनले बताए । सामाजिक सञ्जालमार्फत् उनले भनेका छन्, 'देशको मेरुदण्डको रुपमा रहेको कृषिलाई बढोत्तरी गर्दै किसानका हर समस्या समाधान गर्दै, बाटोघाटो, शिक्षा, स्वास्थ, कलकारखानामा समयसापेक्ष आमूल परिवर्तन गर्ने अठोटका साथ, आफ्ना जनता, साथिभाइ अनि दाजुभाइबीच उभिएको छु । धेरै हेर्यौँ र पर्खियौँ अब समृद्धि र विकासको सपना छिटैँ पूरा गरौँ । म जनताको साथमा,अनि देशको आमूल परिवर्तन हाम्रो साथमा । चौधरी यसअघि पनि कांग्रेसको समानुपातिक कोटाबाट सांसद बनेका थिए । नवलपरासीमा चौधरीका मुख्य प्रतिस्पर्धी हुन् जनता प्रगतिशील पार्टीका अध्यक्ष हृदयश त्रिपाठी छन् ।"
सत्यमोहन जोशीको निधनको शोकमा भोलि सार्वजनिक बिदा,"काठमाडौं : संस्कृतिविद एवं सताब्दी पुरुष सत्यमोहन जोशीको निधनको शोकमा सरकारले सार्वजनिक बिदा दिएको छ । भोलि मंगलबार सरकारले स्वर्गीय जोशीको निधनको शोकमा सार्वजनिक बिदा दिने निर्णय गरेको हो । जोशीको निधनको शोकमा नेपालभरका सबै सरकारी कार्यालय, सार्वजनिक संघ संस्थाहरू, विदेशस्थित कूटनीतिक नियोगहरुमा सार्वजनिक बिदासहित राष्ट्रिय झण्डा झुकाउने निर्णय गरेको गृहमन्त्रालयका प्रवक्ता फणिन्द्रमणि पोखरेलले जानकारी दिए ।"
यस्तो छ कांग्रेस नेता प्रकाशमान सिंहको चुनावी प्रतिवद्धता,"काठमाडौं : नेपाली कांग्रेसका नेता प्रकाशमान सिंहले आफ्नो चुनावी प्रतिवद्धता सार्वजनिक गरेका छन् । सोमबार पत्रकार सम्मेलन गर्दै सिंहले मुलुक संघीयतामा छ भन्ने आभास दिनेगरी नीति निर्माणमा जुट्ने प्रतिवद्धता जनाए । संविधानले प्रदान गरेका र स्थानीय तहका एकल अधिकारको रक्षा एवं प्रयोगको सुनिश्चितता गर्ने, प्रदेश र स्थानीय तहमाथिको असंवैधानिक हस्तक्षेपको कडा विरोध गर्ने विषय प्रतिवद्धतापत्रमा उल्लेख गरेका छन् । नेता सिंहले प्रतिनिधि सभामा उपस्थित भएर जनता र राष्ट्रका पक्षमा आवाज बुलन्द गर्ने, संवैधानिक सर्वोच्चता कायम गर्दै संविधानमा उल्लेखित चार खम्बालाई मजबुद पार्ने प्रतिवद्धता जनाएका छन् । आफ्नो चुनावी प्रतिवद्धता सार्वजनिक गर्दै सिंहले काठमाडौं क्षेत्र नम्बर १ मा कम्युनिस्टको किल्ला आफूले भत्काएको दाबी पनि गरेका छन् । २०४८ सालदेखि कम्युनिस्ट दल विजयी भएकोमा २०६४ देखि कांग्रेसले विजयी हासिल गर्न शुरु गरेको बताउँदै उनले मतदाताकै विश्वासले चोथौपटक उम्मेदवार बनेको बताए । चुनिएर गएपछि जनताले दिएको म्याण्डेटलाई इमान्दारितापूर्वक भूमिका निर्वाह गर्ने उनले बताए ।"
पछिल्लो २४ घण्टामा ४६ जनामा कोरोना सङ्क्रमण,"काठमाडौं: पछिल्लो २४ घन्टामा ४६ जनामा कोरोना सङ्क्रमण पुष्टि भएको छ । दुई हजार दुई सय ८७ नमूना परीक्षण गर्दा सो सङ्ख्यामा सङ्क्रमण पुष्टि भएको स्वास्थ्य तथा जनसङ्ख्या मन्त्रालयले जनाएको छ । कोरोना सङ्क्रमितको कुल सङ्ख्या १० लाख एक सय ९१ पुगेको छ । आज १७ जना कोरोना सङ्क्रमणमुक्त भएको मन्त्रालयको तथ्याङ्क छ । अहिलेसम्म नौ लाख ८७ हजार चार सय ६१ जना सङ्क्रमण मुक्त भएका छन् । सक्रिय सङ्क्रमितको सङ्ख्या सात सय ११ छ । हालसम्म कोरोना सङ्क्रमणबाट १२ हजार १८ जनाले ज्यान गुमाएका छन् । आज २३ हजार नौ सय ७२ जनाले कोरोना भाइरसविरुद्धको खोप लगाएका छन् । हालसम्म दुई करोड ३२ लाख आठ हजार चार सय ८३ जनाले खोपको पहिलो मात्रा, दुई करोड २३ लाख २४ हजार नौ सय ३३ जनाले पूर्ण मात्रा र ७९ लाख ७२ हजार सात सय ९१ जनाले खोपको अतिरिक्त मात्रा लगाएका छन् ।"
विदेशबाट फर्किएकाको सीप प्रमाणीकरण गरिँदै,"विराटनगर: मोरङमा वैदेशिक रोजगारीबाट फर्किएकाको तथ्याङ्क संकलन र सीप प्रमाणीकरण हुने भएको छ । अन्तराष्ट्रिय श्रम संगठनको पहलमा वैदेशिक रोजगारीबाट फर्किएकाको सामाजिक तथा आर्थिक पुनःएकीकरण गर्न वेलकम होम परियोजना सञ्चालन हुने भएको हो । प्रदेश १ को मोरङ, सुनसरी र झापामा यो परियोजना सञ्चालन हुनेछ । वेलकम होम आप्रवासी कामदारको आर्थिक पुनःएकीकरणमा सहजीकरण गर्न यूरोपेली संघको आर्थिक सहयोगमा ब्रिटिश काउन्सिलले व्यवस्थित र अन्तराष्ट्रिय श्रम संगठनले कार्यन्वयनमा ल्याएको परियोजना हो । सोमबार विराटनगरमा कथा नेपालले आयोजना गरेको अन्तर्क्रियामा परियोजना बारे जानकारी दिईएको हो । विदेशबाट फर्किएर आएका युवाहरुले भोगेका समस्या, उनीहरुको व्यवस्थापन गर्न राज्यले बनाएको नीति र सञ्चालन हुन गईरहेको श्रम संगठनको परियोजना लगायतका विषयमा अन्तर्क्रियामा छलफल भएको छ । कार्यक्रममा बोल्दै अन्तराष्ट्रिय श्रम संगठनका राष्ट्रिय परियोजना संयोजक ताराप्रसाद बखरियाले काम र कमाईमा ढुक्क बनाउन संगठनले स्थानीय तहसँग नजिक रहेर काम गरिरहेको बताए । उद्यमशीलता प्रर्वद्धनको लक्ष्यसहित श्रम संगठनले आफ्नो परियोजना अगाडि बढाउने तयारी गरेको बखरियाको भनाइ छ । वैदेशिक रोजगारीबाट फर्किएकाको सीप परीक्षण तथा प्रमाणीकरण गराई बजारको माग र व्यक्तिगत क्षमता अनुरुप रोजगारीको व्यवस्था गर्ने परियोजनाको उद्देश्य छ । परियोजनाले वैदेशिक रोजगारीको क्रममा आर्जन गरेको पूँजी, ज्ञान, सीप, प्रविधि र अनुभवको आधारमा व्यक्तिलाई उद्यमी बनाउन खोजेको बताइएको छ । परियोजनाले पर्यटनको क्षेत्रलाई पनि समेटने भएकाले पर्यटन पूर्वाधार निमार्णमा संघीय सरकारले विशेष ध्यान दिनुपर्ने आवश्यकता रहेको विराटनगर महानगरपालिकाका मेयर नागेश कोईरालाले बताए ।"
एउटा धरोहरको अन्त्य,"सत्यमोहन जोशी असाध्यै सरल स्वभावको व्यक्ति हुनुहुन्थ्यो। उहाँको कोहीसँग प्रतिस्पर्धा थिएन। र, उहाँको तुलना कोहीसँग हुन पनि सक्दैन। उहाँको निधनको खबरले निकै दुःख लागेको छ। उहाँले नेपाली संस्कृतिको क्षेत्रमा गरेको योगदान सधैंभरि सम्झनयोग्य छ। शताब्दी पुरुष सत्यमोहन जोशीले नेपाली कला साहित्य, भाषा संस्कृतिलाई विश्वभर चिनाउनुभयो। उहाँसँग जोडिएका मेरा थुपै्र यादहरू छन्। ती यादहरू अहिले ताजा भएका छन्। मेरो नजरमा उहाँ असल र सरल स्वभावको व्यक्तित्व हो। केही वर्ष अगाडिको कुरा हो, एकपटक हामीले कुनै एक संस्थाबाट एक लाख एउटा पुरस्कार आयोजना गरेका थियांै। जसमा उहाँ र राष्ट्रकविलाई पुरस्कृत गर्ने निर्णय भएको थियो। राष्ट्रकविले संयुक्तमा लिन्न, भन्नुभयो। तर, उहाँले सहज रूपमा स्वीकार्नुभयो। राष्ट्रकविले नलिएपछि हामीले पछि एक लाख नै उहाँलाई दिने निर्णय गर्यौं। त्यो समयदेखि मलाई उहाँप्रतिको सम्मान झनै बढ्यो। त्यो समयदेखि उहाँ सरल सहज हुनुहुन्थ्यो भन्ने मलाई लाग्छ। अर्को पटक नेपाल साहित्य मन्दिरको जम्मा ६, ७ हजारको पुरस्कार थियो। उहाँलाई दिने निर्णय भयो। मैले उहाँलाई पुरस्कारको राशिको कुरा पनि सुनाए। उहाँले पुरस्कारको रकम ठूलो होइन सम्मान ठूलो हो, भनेर स्वीकार्नु गर्नुभयो। सम्मानका लागि उहाँ भएको ठाउँमा लिन आउन खोज्दा, पनि पर्दैन म हिँड्न सकिहाल्छु नि, भनेर पाटनदेखि हिँडेर आउनुभयो। न त घमण्ड न त रिस उहाँसँग कसैसँग नभएको व्यक्तित्व थियो। आफ्नो बारेमा, सत्य कुरा बोल्ने, उहाँको एकदमै राम्रो बानी देखे मैंले। जब कि अन्य कविहरूलाई पनि देख्यौं। उहाँ सत्य वचन बोल्न कहिल्यै पछि हटनु भएन। उच्च व्यक्तित्व, घमण्ड रिसराग नभएको सधैं सम्झिनयोग्य व्यक्ति उहाँ। उहाँसँग, हजुरले राम्रो ठूलो काम गर्नुभएको छ भनिरहँदा तिमी पनि गर न्, लाटी म के सहयोग गर्नुपर्छ गर्छु भन्नु हुन्थ्यो। ज्यादै सज्जन असाध्यै भलादमी, उहाँको योगदानलाई हामी कहिल्यै पनि बिर्सन सक्दैनौं। उहाँले तीन पटक मदन पुरस्कार पाउनु भयो। यो सामान्य कुरा होइन्। एक पटक मदन पुरस्कारबाट सम्मान पाउन कति गाह्रो हुन्छ भने, तीन पटक पाउनु साधारण कुरा होइन। उहाँको व्यक्तित्व, कृति, योगदान, छवि हामी कहिले बिर्सन सक्दैनौं। लामो आयु लिएर जन्मनुभएका उहाँले १०३ वर्ष बाँच्नु सामान्य कुरा होइन। हामीलाई कृतिहरू छोडेर जानु भएको छ। उहाँका पाठक वर्गलाई अतुलनीय क्षति भएको छ। नेपालको एउटा धरोहर ढलेको छ। देशले नै ठूलो क्षति बेहोर्नु परेको छ। सबै नेपालीका लागि यो दुःखको कुरा हो। उहाँकी श्रीमती पनि ९९ वर्षको हुनुहुन्छ। परिवार शोकमा छ। हामीले उहाँको कामलाई पछ्याउनुपर्छ। जोशीको काम र योगदान पछिल्लो पुस्ताले सिक्न जरुरी छ। नेपाल सरकार र नेपाली जनताले उहाँको योगदान र क्रियाशीलताको सदा उच्च सम्मान गरिरहने छन्। उहाँको आत्माको चीरशान्तिको कामना गर्दै परिवारजनमा हार्दिक समवेदना व्यक्त गर्दछु।"
कर्णालीमा प्रहरी कमजोर छ : मन्त्री शाही,"दैलेख : कर्णाली प्रदेश सरकारका आन्तरिक मामिला तथा कानून मन्त्री हिमबहादुर शाहीले कर्णाली प्रदेशमा साधन स्रोतका हिसाबले प्रहरी कमजोर रहेको बताएका छन् । ६७ औँ प्रहरी दिवसको अवसरमा दैलेखमा आयोजित कार्यक्रममा मन्त्री शाहीले कर्णालीमा प्रहरीले सीमित साधन स्रोतकै भरमा प्रभावकारी काम गरेको उल्लेख गरेका छन् । कर्णालीमा प्रहरीलाई प्रविधियुक्त र साधन स्रोत सम्पन्न बनाउनुपर्छ, मन्त्री शाहीले भने थुप्रै प्रहरी विटलाई स्थायी बनाउनु आवश्यक छ, तीनलाई प्रभावकारी बनाउन स्रोत, साधन सम्पन्न बनाउनु छ । मन्त्री शाहीले प्रहरीसँगै प्रयाप्त स्रोत साधन नै छैन्, कसरी काम गर्ने भन्दै प्रश्न गरे । कार्यक्रममा प्रमुख जिल्ला अधिकारी गोगनबहादुर हमालले समाजमा सुरक्षा चुनौती बढिरहेको बताउँदै प्रहरी थप सचेत, सबल र सक्षम हुनुपर्नेमा जोड दिए । प्रहरीले व्यवसायीकता प्रर्दशन गर्नुपर्ने उनको भनाइ ।"
प्रभावमा नपरी मतदान गर्न आग्रह,"काठमाडौँ : जवाफदेहीता निगरानी समितिले आगामी मंसिर ४ गते हुन गइरहेको आम निर्वाचनमा मुलुकको सफल लोकतान्त्रिक भविष्य, न्याय तथा मानव अधिकारको सुनिश्चितताका लागि कुनै पनि दबाब वा प्रभावमा नपरी मतदान गर्न आग्रह गरेको छ । समितिका संयोजक चरण प्रसाईंले आज विज्ञप्ति जारी गर्दै भ्रष्टाचारी तथा आपराधिक गतिविधिमा संलग्न भएका एवं न्याय तथा मानव अधिकार विरोधी उम्मेदवारलाई भोट नहाल्न आग्रह गरेका हुन् । 'हरेक पाँच वर्षमा एकपटक प्राप्त यस अवसरलाई विवेकको प्रयोग गरी भ्रष्टाचारी, आपराधिक गतिविधिमा संलग्न भएका एवं न्याय तथा मानव अधिकार विरोधी उम्मेदवारलाई निरुत्साहित गर्नुपर्छ', समितिले जारी गरेको विज्ञप्तिमा भनिएको छ, 'स्वच्छ छवि भएका योग्य, इमान्दार तथा न्याय र मानव अधिकारप्रति प्रतिबद्ध उम्मेदवारलाई जनप्रतिनिधि चुन्न निगरानी समिति आम मतदातालाई आग्रह गर्दछ ।' समितिले स्वतन्त्र, निष्पक्ष तथा भयमुक्त वातावरणमा मतदानद्वारा स्वच्छ छवि भएका योग्य, इमान्दार तथा लगनशील प्रतिनिधि चुन्ने अवसर प्राप्त गर्नु लोकतन्त्र तथा सुशासनको पूर्वशर्त भएको जनाएको छ । मुलुकको सुदृढ एवं दिगो लोकतान्त्रिक भविष्य स्थापित गर्ने यो एक स्वर्णीम मौका पनि भएको विज्ञप्तिमा उल्लेख छ । 'कानुनी छिद्रको फाइदा उठाएर हत्या, भ्रष्टाचार तथा अन्य गम्भीर फौजदारी आरोप लागेका तथा प्रमाणित भएका व्यक्ति पनि जनप्रतिनिधि बन्न विगतमा सफल भएका थिए', समितिले भनेको छ, 'यसबाट नेपालको लोकतान्त्रिक अभ्यास सुदृढ नभई राजनीतिक विचलन, विसङ्गति तथा विकृति बढेको, अन्तर्राष्ट्रिय छविमा आँच पुगेको र दण्डहीनता मौलाउँदै गएको निगरानी समितिको ठहर छ ।' समितिले जारी गरेको विज्ञप्ति"
सुदूरपश्चिमले जित्यो अमेरिकाको भलिबल,"न्यूयोर्क: अमेरिकाको ओहायो राज्यमा सम्पन्न नेपाली भाषीको सबैभन्दा ठूलो भलिबल प्रतिस्पर्धा इन्ट्रा कप भलिबलमा सुदूरपश्चिम नेपाली समाज, टेक्सासको टिम पुरुषतर्फ प्रथम भएको छ । अमेरिकी समयानुसार आइतबार साँझ सम्पन्न फाइनल खेलमा सुदूरपश्चिमले पेन्सिलभेनिया राज्यको नेपाली भाषी टिम योङ ब्लडलाई पराजित गरेको थियो । पाँच सेटको निर्धारित खेलमा तीनएकको सेटमा सुदूरपश्चिम समाज विजयी भएको थियो । सो टिमको नेतृत्व नेपालको राष्ट्रिय भलिबल टिमका क्याप्टेन भइसकेका कैलाश भट्टले गरेका थिए । प्रथम हुने सुदूरपश्चिम टिमले आठ हजार पाँच सय अमेरिकी डलर पुरस्कार जितेको छ भने दोस्रो हुने योङ ब्लड टिमले छ हजार पाँच सय डलर पुरस्कार पाएको छ । यसैगरी महिलातर्फ आठ टिम सहभागी भएकामा बी वाइएससी, मिनिसोटाले फाइनलमा जीत हात पारेको छ । सो टिमले फ्रेन्डसिप क्लब कोलम्बसलाई लगातार तीन सेटमा पराजित गरेको थियो । विजयी टिमले तीन हजार पाँच सय अमेरिकी डलर पुरस्कार जितेको छ । दोस्रो हुने फ्रेन्डसिप क्लबले दुई हजार पाँच सय र तेस्रो हुने सर्भाभर क्लबले एक हजार डलर पुरस्कार प्राप्त गरेका छन् । प्रतियोगितामा मोष्ट भ्यालुएबल प्लेयरको उपाधि सुदूरपश्चिमका भट्टले नै जितेको थियो भने महिलातर्फ कोलम्बसकी भीमा मैनालीले जिलेकी छन् । रासस"
अवस्था ठीक नभएका सवारी साधनलाई कारबाही गर्दै प्रहरी,"काठमाडौं : ट्राफिक प्रहरीले सवारीको विशेष जाँच थालेको छ । यही क्रममा सोमबार थानकोटमा गरिएको चेकजाँचका क्रममा अवस्था ठीक नभएका २६ सवारी साधनलाई कारबाही गरिएको छ । १५ सवारी साधन ट्राफिक नियन्त्रणमा लिएको काठमाडौं उपत्यका ट्राफिक प्रहरी कार्यालयका सहप्रवक्ता एवं प्रहरी उपरीक्षक अवदेश बिष्ट क्षेत्रीले जानकारी दिए । काठमाडौंको थानकोटमा विशेष यान्त्रिक चेकिङका क्रममा अवस्था ठीक नभएका माईक्रोबस, भ्यान, ट्रिपर, हाईस, कार र टाटासुमो लगायतका २६ ओटा सवारी साधनलाई ट्राफिक प्रहरीले कारवाही गरेको क्षेत्रीले बताए । तालिम प्राप्त प्राविधिकसहितको टोलीले चेकजाँचका क्रममा हेण्डब्रेक नभएका, लाईट नभएका र टायर धेरै पालताभएका सवारीलाई कारबाही गर्नुका साथै नियन्त्रणमा लिएको हो । सोमबार १ सय ५५ ओटा सवारी साधनको अवस्था चेकजाँच गर्दा २६ साधनलाई कारबाही गरिएको र १५ साधन नियन्त्रणमा लिएको क्षेत्रीले बताए । अवस्था ठीक नभएको सवारी साधन चलाउदा सवारी दुर्घटना बढ्न सक्ने र यसले यात्रुको जीवन जोखिममा पर्न सक्ने भएकाले संभावित जोखिम कम गर्न काठमाडौँ उपत्यका ट्राफिक प्रहरीको टोली चेकजाँचमा खटिएको छ । ट्राफिक प्रहरीले सम्पुर्ण यातायात व्यवसायी, सवारी धनी तथा चालकले आफ्नो सवारी साधनको अवस्था दुरुस्त बनाएर मात्र चलाउन पनि अनुरोध गरेको छ ।"
पासपोर्ट संग्रहालयमा,"काठमाडौं : वाङ्मय शताब्दी पुरूष सत्यमोहन जोशीले सन् १९५१ मा फेलोसिपपाए। श्रीलंका जानुपर्ने भयो। तर, त्यतिबेला मुलुकमा राहदानी (पासपोर्ट)को व्यवस्था थिएन। टु हुम इट मे कन्सर्न ( जो जससँग सम्बन्धित छ, यो मान्छेलाई मद्दत गर्नु ) भन्ने सरकारी पत्रलिएर श्रीलंका गए। त्यो नै जोशीको पहिलो विदेश यात्रा थियो। उनी त्यस समयमा निकै खुसी थिए। जसको कारण थियो, यूएनको फेलोसिप। विषय थियो, जन्म र मृत्युसम्बन्धी अध्ययन। त्यही गएर काम गर्नुपर्ने। त्यही सिक्नुपर्ने। र, त्यही बसेर पढ्नुपर्ने। जुन कार्य सकेर उनी स्वदेश फर्केर आएका थिए। उनको दोस्रो विदेश भ्रमण चीन थियो। त्यस बेला भने राहदानीको चलन आइसकेको थियो। उनले सन् १९८० अप्रिल २५ मा परराष्ट्र मन्त्रालयबाट ४८ पृष्ठको राहदानी लिए। जुन हस्तलिखित थियो। राहदानी विभागले गतवर्ष १ सय २ वर्षको उमेरमा पहिलो ईपासपोर्ट जोशीका नाममा जारी गरेको थियो। हस्तलिखित राहदानी विभागको संग्रहालयमा राखिएको छ। केही समयपछि सबैका लागि अध्ययन अवलोकनका लागि खुला गर्छौं, राहदानी विभागका महानिर्देशक सुरेन्द्रकुमार यादवले भने। जोशीले दोस्रो पटक पनि चीनको यात्रा गरे। त्यस बेला राहदानी त थियो। तर, परिवारका सदस्यसहित चीन जानुपर्ने थियो। एउटै राहदानीमा श्रीमती र दुई छोराछोरीलाई लिएर गएका थिए। गत वर्ष ईपासपोर्ट लिएपछि जोशीले अनुभव सुनाएका थिए, केटाकेटी कुरा गर्न नजान्ने। एउटा ४ वर्षको, अर्को ६ वर्षका थिए। त्यो बेला पासपोर्ट आयो यहाँ। त्यो बेला पासपोर्ट खुल्यो। दुवै बच्चालाई आमाको हात समाउन लगाएँ। एउटै पासपोर्टमा चीन उड्यौं। उनले गतवर्ष नै आफू अब धेरै वर्ष बाँच्न नसक्ने सुनाएका थिए। आइतबार बिहान त्यस्तै भयो। १ सय ३ वर्षको उमेरमा कहिले नफर्किने गरी महाप्रस्थान गरेका छन्। सबैलाई रुवाएर आफू अन्ततः यात्रामा बिलिन भएका छन्। मजति थोरै मान्छे बाँच्छन्, त्यस बेला ठट्यौली गर्दै जोशीले भनेका थिए, त्यस मध्येको म एक हुँ। र, बालकृष्ण समको मुकुन्द इन्दिरा नाटकको अंक ठट्यौली पारामा सुनाएका थिए : जब पुग्यो पचास। पेटमा बतास।। जब पुग्यो साठी। हातमा लाठी।। जब पुग्यो सत्तरी। हिँड लत्रीलत्री।। जब पुग्यो असी। कुनामा बसी।। जब पुग्यो नब्बे। हब्बे न कब्बे।। जब पुग्यो सय। यमराजको भय।। उनी हँस्यौली शैलीमा यी हरफर सुनाउँदै भाबुक बनेका थिए। सय वर्ष पुगेपछि अब के भन्ने ? आज मरे मर्यो, भोलि मर्यो, मर्यो, उनले भनेका थिए, बुढेसकालमा कहाँ जाने ? के को निम्तिजाने अब ? कामै छैन विदेश जाने। उनले नयाँ पासपोर्ट लिए पनि विदेश नजाने सुनाएका थिए। मैले पुरानो पासपोर्ट संग्रहालयलाई दिएँ, उनले भनेका थिए, पहिलो विद्युतीय पासपोर्ट मलाई दिइयो। पासपोर्ट त दियो तर मलाई योलिएर बाहिर निस्किन मन छैन। अब म जहाज पनि चढ्न सक्दिनँ। अमेरिका, क्यानडा, रुस जस्ता ठाउँठाउँ पुगिसकेंँ। आफ्नो घुमघाम सिद्धिएको उनले सुनाएका थिए।"
बागमती प्रदेश प्रमुखले जारी गरे दुई अध्यादेश,मकवानपुर : बागमती प्रदेश प्रमुख यादवचन्द्र शर्माले आइतबार दुई अध्यादेश जारी गरेका छन्। प्रदेश प्रमुख शर्माले जारी गरेको अध्यादेशमा प्रदेश कृषि विकास सम्बन्धमा व्यवस्था गर्न बनेको अध्यादेश र प्रदेश हस्तकलाग्राम स्थापना तथा सञ्चालनको सम्बन्धमा व्यवस्था गर्न बनेको अध्यादेश रहेको प्रदेश प्रमुखको कार्यालयले जनाएको छ। प्रदेश प्रमुख शर्माले नेपालको संविधानको धारा २०२ को उपधार १ बमोजिम बागमती प्रदेश सरकारले सिफारिस गरेको उक्त अध्यादेश जारी गरेका हुन्। रासस
विद्युत सट हुँदा पवन विकको घर जल्यो,सोलुखुम्बु : माप्यदुधकोशी गाउँपालिका १ जुभिङका पवन विकको घरमा आगलागी भएको छ । विद्युत सट भएर आगो लाग्दा घर पूर्णरुपले जलेको जिल्ला प्रहरी कार्यालय सोलुखुम्बुले जनाएको छ । आगलागीबाट ८ लाख बराबरको क्षति भएको प्रहरी निरीक्षक राम किशोर साहले जानकारी दिए । आईतबार अपरान्ह साढे ४ बजे लागेको आगो आधा घण्टापछि नियन्त्रणमा लिइएको थियो ।
सांस्कृतिक धरोहरको अवसान,"काठमाडौं : सय वर्ष पुग्दा पनि संस्कृतिविद् सत्यमोहन जोशीको दैनिकी सामान्य थियो। आफू आमन्त्रित कार्यक्रममा हिँडेर पुग्थे। घण्टौंसम्म लगातार बोल्न सक्ने उनको क्षमता थियो। बोलीमा कुनै अस्पष्टता थिएन। त्यसैले आफूलाई धेरै मान्छेले दीर्घ जीवनको रहस्य सोध्ने गरेको उनी बताउँथे। भन्थे, ठूलो भइन्जेल आमाको दूध चुसेँ। त्यही नै ऊर्जा बन्यो। उनै सांस्कृतिक धरोहरको १ सय ३ वर्ष ५ महिना उमेरमा आइतबार बिहान ७ बजेर ९ मिनेटमा किस्ट मेडिकल कलेज तथा शिक्षण अस्पतालमा निधन भएको छ। डेंगु संक्रमणका कारण केही दिनदेखि आईसीयूमा राखेर उनको उपचार भइरहेको थियो। पिसाबमा संक्रमणसमेत देखिएका उनी मुटु र फोक्सोका दीर्घरोगी थिए। उनको निधनले नेपाली वाङ्मय जगत्मा अपूरणीय क्षति पुगेको छ। उनको अन्तिम बिदाइका क्रममा सरकारले राजकीय सम्मान प्रदान गरेको छ। प्रधानमन्त्री शेरबहादुर देउवाले जोशीको पार्थिवशरीरमा राष्ट्रिय झन्डा ओढाएर श्रद्धाञ्जली व्यक्त गरेका छन्। राष्ट्रपति विद्यादेवी भण्डारीले वाङ्गमय शताब्दी पुरुष जोशीको निधनबाट मुलुकले एक अथक स्रष्टा एवं अभिभावक गुमाएको पीडाबोध भएको बताएकी छन्। उहाँको सार्थक जीवन हामी सबैका लागि प्रेरणाको अजस्र स्रोत हो, राष्ट्रपति भण्डारीले भनेकी छन्। प्रधानमन्त्री देउवाले जोशीको निधनको खबरले आफू निकै दुःखी भएको बताएका छन्। उहाँले नेपाली संस्कृतिको क्षेत्रमा गरेको योगदान राज्यले सधैं सम्झिरहनेछ, प्रधानमन्त्री देउवाले भनेका छन्। पूर्वप्रधानमन्त्री केपी शर्मा ओलीले बितेको शताब्दीसँग आजको पुस्ताले साक्षात्कार गर्ने अवसर गुमाएको उल्लेख गरेका छन्। नेपाल प्रज्ञा प्रतिष्ठानका पूर्वकुलपति वैरागी काइँलाले नेपाली वाङ्मय संसारको विशाल बटवृक्ष आइतबार ढलेको प्रतिक्रिया दिएका छन्। नेपाली वाङ्मय संसारका लागि अपूरणीय क्षति हो यो। नेपाली साहित्य, नेपाली लोकसाहित्य, नाटक, कला, संगीत, संस्कृति र पुरातत्वदेखि इतिहाससम्ममै भएको यो खतिको अब हत्तपत्त क्षतिपूर्ति हुनेछैन, कवि काइँलाले अन्नपूर्ण पोस्ट्सँग भने, एउटा संस्कृतिको पूरा शताब्दीको अवसान भएको अनुभूति गरिरहेको छु। अर्का संस्कृतिविद् तेजेश्वरबाबु ग्वोगले नेपाली नेपालभाषा वाङ्मय साहित्य संस्कृतिको आकाशबाट एक होनहार नक्षत्र झरेकोे बताए। आजको विहानी सम्पूर्ण नेपाल र नेपाली मात्रकै लागि नियतिकै लिलामय श्वाश्वत लीला बनेको छ, संस्कृतिविद् ग्वोगले भने। जोशीका अपुरा दुई कार्य जोशीले जीवनमा सबैजसो काम पूरा गरेरै छोडे। तर, इच्छाबमोजिमका दुइटा काम भने अपुरो रहे। एउटा, उनले लेखेको नाटक चारुमतीको मञ्चन। अर्को, उनको निवासमा रहेको लोकसाहित्य भवनभित्र बन्दै गरेको भित्ते आर्ट चक्रसंवर। चारुमती मञ्चन गर्न कलाकार जुटाउन समस्या भयो। पहिलो पटक जोशीले नै निर्देशन गरी नाटक प्रदर्शन गर्ने तय भएको थियो। त्यतिबेला राजदरबार हत्याकाण्ड भयो र रोकियो। दोस्रो पटक मन्चन कार्यक्रम कोभिड१९ का कारण रोकियो। त्यो महामारी नसकिँदै डेंगु संक्रमणका कारण प्रभावित भयो। नाटक मन्चनको जिम्मा ललितपुर नगरपालिकाका मेयर चिरीबाबु महर्जनलाई दिएर अथक संस्कृतिविद् जोशीले अनन्त विश्राम लिएका छन्। जोशीको इच्छाबमोजिम अपुरो रहेको अर्को काम हो, उनको निवासमा रहेको लोकसाहित्य भवनभित्र बन्दै गरेको भित्ते आर्ट चक्रसंवर। उक्त आर्ट पूरा भएको हेर्न चाहेका थिए जोशीले तर सम्भव भएन। जुन काम वरिष्ठ कलाकार लोक चित्रकार र ६ जनाको टिमले गत वर्षदेखि गरिरहेका छन्। उक्त काम ८० प्रतिशत पूरा भइसकेको थियो। तीन महिनामा पूरा हुनेवाला थियो। चित्रकारका अनुसार जोशीले इच्छाएको परिकल्पनाका आधारमा उक्त आर्ट बनाइएको हो। चित्रकलामा विभिन्न खालका परिकल्पना हुन्छन्। बौद्ध अभ्यास अनुसार यस चित्रमा आनन्दको खोजी गरिएको छ। त्यसैले यसलाई आनन्दको चक्र पनि भनिन्छ। चित्रकारले भने, कला, संस्कृति, धर्म, इतिहास र आध्यात्म बुझेकाले नै जोशीले यो परिकल्पना गर्नु भएको हो। उक्त चित्र हजारौं वर्षसम्म टिकाउ हुन्छ। जोशीले उक्त चित्र युवामा हस्तान्तरण गर्न चाहेको र उनीहरूलाई अनुसन्धानका लागि भविष्यमा बचाइदिन आग्रह गरेको बताए। उनका अनुसार उक्त आर्ट जोशीको पुस्तकमा लेखिएबमोजिम कोरिएको हो। कहीँकतै उक्त आर्ट बिग्रिएको खण्डमा कसरी सपार्ने भन्ने पनि किताबमै लेखिएको चित्रकारको भनाइ छ। उक्त आर्टमा प्राकृतिक रंगहरू (पौराणिक थांकामा प्रयोग हुने) प्रयोग गरिएका छन्। तर, लोकसाहित्य भवनलाई कसरी व्यवस्थित र सञ्चालन गर्ने भन्ने प्रश्न उब्जिएको उनले बताए। ललितपुर महानगरपालिकाका प्रमुख महर्जनले करिब १० दिन पहिले संस्कृतिविद् जोशीलाई अस्पतालमा भेट्दा एउटा आग्रह गरे। उनको आग्रहअनुसार जोशीले गरेका अधुरा काम पूरा गरिदिनु पर्ने भएको छ। उनले गरेका कामको संरक्षणसमेत गर्नुपर्ने थियो। महर्जनले जोशीलाई उदृत गर्दै भने जे जति काम गरेँ तिनको संरक्षण र पूरा गर्ने जिम्मा तपाईंको। मेरा संकलन र अर्काइभ अरूले कसैले सुरक्षित गर्न गाह्रो छ। तपाईंले सुरक्षित गरिदिनुस्। मेयर महर्जनले भने जोशीले मुलुकको निमित्त गर्नुभएको योगदान अतुलनीय छ। जोशीको जन्म १९७७ वैशाख ३० गते ललितपुरको बखुम्बहालमा शंकर र राजकुमारीका पहिलो सन्तानका रूपमा भएको थियो। गोरखापत्रमा १९९८ सालमा परिचय शीर्षकमा कविता विधाको पहिलो रचना प्रकाशन भएको थियो। उनले २०११ सालमा नेपाली लोकगीत ः एक अध्ययन नामक पहिलो कृति नेपाली वाङ्गमयलाई दिएका थिए। त्यसपछि करिब चार दर्जन कृति प्रकाशित छन्। संस्कृतिविद् जोशीले २०१३ सालमा हाम्रो लोकसंस्कृति, २०१७ सालमा नेपाली राष्ट्रिय मुद्रा र २०२८ सालमा कर्णाली लोकसंस्कृति कृतिका लागि तीनपटक मदन पुरस्कार पाए। २०१५ सालमा पुरातŒव र संस्कृति विभागका पहिलो निर्देशक भए। उनलाई २०७४ सालमा वाङ्मय शताब्दी पुरुष उपाधि प्रदान गरिएको थियो। नेपाल प्रज्ञा प्रतिष्ठानले २०७६ सालमा पृथ्वी प्रज्ञा पुरस्कार प्रदान गरेको थियो। यस्तै, काठमाडौं विश्वविद्यालयले २०६८ सालमा पहिलो पटक उनलाई मानार्थ महाविद्यावारिधि प्रदान गरेको थियो। स्वस्थ र दीर्घजीवन बाँच्ने जोशीको उपाय स्वस्थ र दीर्घजीवन बाँच्न चिन्ताको भारी बोक्न हुँदैन भन्ने मान्यता राख्थे जोशी। उनी भन्थे चिन्तन गर्ने तर चिन्ता नगर्ने। चिन्ताले रोग ल्याउँछ। मनमा असन्तोष हुन्छ। चिन्ता कति लिने थाहा हुनपर्छ। लामो आयु मात्रै हुनु बेकार लाग्थ्यो उनलाई। जबसम्म मान्छेको चेतनाले काम गर्छ। त्यति बाँच्नु निको मान्थे उनी। भन्थे, मजाले खान सक्ने तर केही गर्न नसक्ने भएर बाँच्नु बेकार हुन्छ। अरुको सहारामा बाँच्नुको के अर्थ ?, उनी भन्थे, जिन्दगी एउटा अवसर हो, यसरी नै बाँच्छु भन्न सकिन्न। दौरा, सुरुवाल, पटुकी र टोपी सत्यमोहनको परिचय बनेको थियो। हरेक दिन मर्निङ वाक गर्दैनथे। न उनको नियमित फलफूल सेवन नै थियो। उनको अनुहारको चमक कहिल्यै घटेन। युवाजस्तै सधैं स्फूर्ति देखिन्थे। ९० कटेपछि पनि उनी भन्थे, कुनै कार्यक्रममा जानुपर्यो भने एक घण्टाको बाटो त मज्जैले हिँडिन्छ। उनी जुरेली जीवन जिउन चाहन्थे। भन्थे, जुरेली चरीको आदर्शलाई आत्मसात गर्दै आत्मसन्तोषमा रमाउँछु। जुरेलीलाई न आजको चिन्ता हुन्छ न भोलिकै। म त्यस्तै। भनिन्छ, जुरेली चराजस्तै बाँचेर उनले डिप्रेसनलाई जितेका थिए। कामको सिलसिलामा सुदूरपश्चिम पुग्दा जुरेलीको कथा सुनेका थिए। जीवनमा सबैभन्दा ठूलो कुरो आत्मसन्तोष रहेको उनको भनाइ थियो। उनले अन्नपूर्ण पोस्ट्सँग भनेका थिए, जुरेलीबाहेक मैले नागार्जुनलाई ठूलो फिलोसोफर मानेको छु। यसको शून्यताको दर्शन अपनाउँछु। त्यसैले जीवन निरोगी र सुखमय छ। साधा जीवन र उच्च विचारमा विश्वास गर्ने जोशी भन्थे आफू बाँच्दा अरूलाई भार दिनु हुन्न। जबसम्म बोली र ज्ञान हुन्छ, सत्यअसत्य, राम्रोनराम्रो थाहा हुन्छ तबसम्म बाँच्नु सही हुने उनको तर्क थियो। आफू के गर्दै छु भन्ने थाहा पाइन्जेल मात्रै जीउनु राम्रो मान्थे उनी। उनकोे सिद्धान्त थियो जे पनि शून्यबाट सुरु हुन्छ। उनकी पत्नी राधादेवी जोशीका अनुसार साधारण खानपान हुन्थ्यो उनको। तर, दिन बिराएर खसीको मासु खाने गर्थे। सुत्ने बेला थोरै ऐला पिउँथे। उनले अन्नपूर्ण पोस्ट्सँग भनेका थिए, रक्सी त ऋषिमुनिले पनि खान्थे। मात्रा मिलायो भने औषधि बन्छ। उनी रक्सीलाई खराब भन्न नमिल्ने बताउँथे। सधैं पढ्ने, लेख्ने, खोजअनुसन्धानमा मात्र लागिरहन्थे। उनको बैठक कोठा पुस्तकालय जतिकै भरिभराउ देखिन्छ। मरण त यस्तो होस् डा पूर्णराज जोशीले बुवाको निधनले परिवार, देश र अन्तर्राष्ट्रिय जगत्मा समेत अपुरणीय क्षति पुगेको बताए। बुवाले गर्न चाहेका अधुरा काम पूरा गर्न चाहेको उनले सुनाए। ६ दिन पहिला मात्रै नेपाल आएकाले बुबाले गर्न चाहेका विषयमा खासै धेरै कुरा गर्ने अवस्था नभएको उनले जानकारी दिए। शरीर दान गर्ने विषयमा बुवाले चिकित्सा विज्ञानलाई उपयोग गर्न दिने सार्वजनिक रूपमा बोलिसकेकाले उनले इच्छाएबमोजिम गर्न चाहेको पनि जोशीले बताए। जोशीको निधन ललितपुरस्थित किस्ट अस्पतालमा भएको होे। ललितपुर महानगरपालिकाले जोशीको पार्थिव शरीर श्रद्धाञ्जलीका लागि महानगरको प्रागंणमा राख्ने व्यवस्था मिलाएको थियो। शुभचिन्तकको भीडले प्रागंण भरिएको थियो। भीडमा कोही भन्दै थिए मरण त यस्तो होस्। बाँचुन्जेल कला, संस्कृति जर्गेनामा राज्यलाई अथाह गुण लगाएका जोशीका प्रशंसक श्रद्धाञ्जलीका लागि राखिएको उनको पार्थिव शरीरसम्म पुग्न लामबद्ध थिए। श्रद्धान्जली दिन प्रधानमन्त्री शेरबहादुर देउवा, माओवादी केन्द्र अध्यक्ष पुष्पकमल दाहाल, निवर्तमान सभामुख अग्निप्रसाद सापकोटा, संस्कृति पर्यटन तथा नागरिक उड्डयनमन्त्री जीवनराम श्रेष्ठ, ऊर्जामन्त्री पम्फा भुसाल, नेता वामदेव गौतमलगायत सरकारका उच्च अधिकारी, सुरक्षाका निकायका प्रमुखहरूदेखि कलाकार मदनकृष्ण श्रेष्ठलगायत नेता, जनप्रतिनिधि पुगेका थिए। श्रद्धान्जली दिन पुगेका प्रधानमन्त्री देउवाले उनले कला संस्कृतिका क्षेत्रमा पुर्याएका योगदान सम्झिरहने बताए। उनले भने, राज्यले उहाँको नाममा सम्झना योग्य केही काम गर्ने छ। अरूका आँखामा सत्यमोहन लेखक अंगराज तिमिल्सिनाले १०३ वर्ष जिउनु आफंैमा जिउँदो इतिहास भएको बताएका छन्। उनले सामाजिक सञ्जालमा लेखेका छन्, सत्यमोहन जोशी सन् १९२० मा जन्मिँदा विश्वमा पहिलो रेडियो प्रसारण भर्खर सुरु हँुदै थियो। उनले त अहिलेको फेसबुक लाइभ र सोसल मिडियाको जमानासमेत भोगे। नेपाल स्रष्टा समाजका पूर्वअध्यक्ष पवन आलोकले एउटा युगको अन्त्य भएको बताए। उनले भने, देशले एक महान् नेपाली गुमाएको छ। नेपाल प्रज्ञा प्रतिष्ठानका पूर्वसदस्यसचिव प्राध्यापक जगतप्रसाद उपाध्यायले जोशीको निधन एक जीवित पुरातŒव र इतिहासको अवसान भएको बताएका छन्। उहाँको निधनबाट नेपाल प्रज्ञाप्रतिष्ठानले भरपर्दा, परिपक्व र जिम्मेवार अभिभावक गुमाएको छ भने सिंगो वाङ्मय जगत्ले संस्कृति, इतिहास र पुरातŒवका आधिकारिक विद्वान् गुमाएको छ, उनले भनेका छन्। साहित्यकार झमक घिमिरेले एउटा लोभलाग्दो इतिहासको अन्त्य भएको बताइन् भने कनकमणि दीक्षितले एसियाका विभूति जोशीबारेका विषय अन्तर्राष्ट्रियकरण गर्नुपर्नेमा जोड दिएका छन्। महानगरको सम्मान ललितपुर महानगरपालिकाले जोशीका अप्रकाशित सात पुस्तक खोजेर प्रकाशनमा ल्याएको मेयर महर्जनले बताएका छन्। अन्य बाँकी काम पनि परिवारसँग सल्लाह गरेर पूरा गर्नेछौं, उनले भने। जोशी ९८ वर्षको भएपछि ललितपुर महानगरपालिकाले गाडी, चालक र मोबाइल सेट उपलब्ध गराएको थियो। उनी राज्यबाट उपलब्ध गराएको सुविधा लिन हिचकिचाउँथे। राज्यले धेरै मानसम्मान दिइसकेकाले थप सेवासुविधा अनावश्यक भार महसुस हुने गरेको उनी बताउँथे। जोशीको बाल्यकाल र आमाको सन्दर्भ आमासँगको सम्बन्ध अत्यन्त निकट भएको जोशी सुनाउँथे। सानो छँदा लठ्यौरो थिएँ रे। चार, पाँच वर्षसम्म बोली नआएपछि आमाले सूर्यबिनायक मन्दिर(भक्तपुर) मा भाकल गरेको र त्यसपछि मात्र मेरो बोली फुटेको थियो रे, सत्यमोहन सुनाउँथे। अत्यन्त साधारण जीवनशैली मन पराउने जोशी एक असाधारण खालको टोपी लगाउँथे। आमाको मृत्युपछि उक्त टोपी लगाउन थालेको उनले बताएका थिए।"
स्वार्थरहित सत्यमोहन,"वाङ्मय शताब्दी पुरुष सत्यमोहन जोशीको निधनको समाचारले स्तब्ध बनायो। यो खबर थाहा पाउनेबित्तिकै किष्ट अस्पताल पुगेँ। उहाँलाई गुमाउँदा आफ्नै अभिभावक गुमाए जस्तो लाग्यो। अस्पतालमा राखिएको पार्थिव शरीर देख्दा अहिले नै जुरुक्क उठिहाल्नु हुन्छ कि भन्ने भयो। सहनै सकिन मैले। आइतबार बिहानैदेखि चारैतिर अध्यारो मात्रै लागेको छ। अभिभावक गुमाएझैं भएको छ। अत्यन्तै प्रिय मानिस गुमाए जस्तै लाग्यो। उहाँको निधनले दुःखी छौं। उहाँ बहुआयामिक व्यक्तित्व हुनुहुन्थ्यो। हाम्रा लागि भगवान् सरह नै हुनुहुन्थ्यो। एकदमै निश्कलंक र स्वार्थरहित। दयालु मान्छे। नेपाल र नेपाली दुवै भाषालाई निष्ठापूर्वक माया गर्नुहुन्थ्यो। तीन पटकसम्म मदन पुरस्कार पाएको व्यक्ति भए पनि उहाँको हाउभाउ र कुराकानीमा कहिले घमण्ड झल्किएन। लोकभाका र लोकसंस्कृतिमा धेरै अनुसन्धान गर्नुभयो। साथै थुप्रै पुरस्कारले पुरस्कृत हुनुभयो। उहाँले मलाई एक दिन बोलाएर तिम्रो छोरी अनुराधाले त अनुवाद गर्छ नि ! मेरो यो किताब अनुवाद गरिदिनु भन न भन्नुभयो। मैले छोरी एकदमै व्यस्थ छ भनेपछि उहाँले दामोदरलाई देउ न त भन्नुभयो। मैले घरमा गएर मेरो श्रीमान् दामोदर शर्मालाई यो कुरा भने। उहाँले हाम्रो कति धेरै काम छ, अहिले भ्याइन्न कि भन्नुभयो। त्यसपछि मलाई कस्तो नरमाइलो लाग्यो। मैले पुस्तक लगेर उहाँहरू दुवै जना व्यस्थ हुनुहुन्छ रे भनेर फिर्ता गरिदिएँ। उहाँले अनुहार अध्यारो पारेर ठीकै छ नि भन्नुभयो। तर, म अरुबाट गराउँदिन भन्नुभयो। घर गएपछि मेरो श्रीमान्ले खै त दाइको किताब भनेर सोध्नुभयो। मैले त पुर्याइदिएँ भन्दा तिमी बाठी भएर किन पुर्याएको त फेरि ल्याउ भनेर श्रीमान रिसाउनुभयो। म केटाकेटी जस्तै फेरि गएर उहाँलाई दामोदरले त यस्तो भन्नुभयो भने। पछि मेरो श्रीमान्ले त्यो किताब पढ्नुभयो र समय लगाएर राम्रोसँग अंग्रेजीमा अनुवाद गर्नुभयो। अरनिकोेको बारेमा रहेको उक्त कृतिको नाम अरनिको श्वेत चैत्य हो। कृतिलाई म छाप्छु भन्दै धेरै प्रकाशकहरू आए। तर, श्रीमान्ले दिनुभएन। आफैं छाप्नुभयो। यसको पैसा पनि लिन मान्नुभएन। यो मेरो बुबाका लागि एउटा भेट हो भन्नुभयो। किताब छापिएपछि उहाँ निकै खुसी हुनुभयो। यो त उहाँको लागि हाम्रोतर्फबाट सानो भेट मात्र थियो। तर, उहाँले देश र नेपाली संस्कृतिका लागि जुन त्याग गर्नुभएको छ त्यो बिरलै मानिसले गरेका छन्। उहाँ देवता नै होभन्दा हुन्छ। निश्वार्थ रूपमा सबैलाई समान रूपले व्यवहार गर्ने व्यक्ति हो। उहाँ यति सरल ब्यक्ति कि कसैलाई पनि उहाँले लोलोपोतो गरेर बोल्नुहुन्नथ्यो। ठाडो थियो बोली त। तर, त्यो ठाडो बोलिमा यति धेरै माया र स्नेह थियो। आफ्नो पिताले सन्तानलाई गरे जस्तै। उहाँको अनुहार मात्र देख्न पाए वा उहाँको छेउमै मात्र बस्न पाए पनि आफूलाई कति शान्ति महसुस हुन्थ्यो। जीवनभर यति संघर्ष गर्ने ब्यक्तिले आफ्ना लागि के लाभ लिनुभयो र ? पछि गएर मात्र उहाँलाई महानगरले केही सुविधा दियो। यति ठूलो विद्वान् हुँदा पनि सानो झुपडीमा दुःख सहेरै बस्नुभयो। कहिले पैदल हिँड्ने त कहिले ट्याक्सी पक्रिएर जानुहुन्थ्यो। कतिपल्ट उहाँ एकेडेमी आउँदा पानी परिरहेको हुन्थ्यो। उहाँले बोक्नुभएको प्रशंसापत्र मलाई दिनु न म बोक्छु भनेर बोकिदिन्थे। सँगै जाउँ न भनेर भन्थें। एक दुई पल्ट त घरमा पुर्याएँ। तर, उहाँ प्रायः मान्नुहुन्न थियो। होइन माया म सक्छु भन्नुहुन्थ्यो। १०३ वर्ष उमेरसम्म उहाँको त्यो सक्रियता हामी सबैका लागि एउटा प्रेरणा हो। उहाँले जीवनभर आफ्ना लागि भनेर केही माग्नुभएन। उल्टै आफ्नो शरीरसमेत दान दिनुभयो। यस्तो महापुरुषको देहवशानको समाचार सुनेदेखि निकै खल्लो लागेको छ। रुन मात्र मन लाग्छ। आँखाबाट आँशु थामिँदैन। जुन विषयमा पनि उहाँ त्यत्तिकै ज्ञाता हुनुहुन्थ्यो। सभासमारोहमा जाँदा उहाँले बोलेका विषय सुन्दा त्यो कुरा प्रष्ट हुन्थ्यो। अरनिकोको विषयमा आफ्नो किताब अन्तर्राष्ट्रिय रूपमै फैलियोस् भन्ने उहाँको चाहना रहेछ। अब हामीले त्यो काम पनि गर्नै पर्छ।  ठकुरी नेपाल प्रज्ञा प्रतिष्ठानको प्राज्ञ सभा सदस्य हुन् ।"
शिरमा आमाको सम्झना,"काठमाडौं : शताब्दी पुरुष सत्यमोहन जोशीलाई मैले जहिले देखेँ, त्यही बेलादेखि मेरा आँखा उनले लगाउने टोपीमा परेका थिए। तडकभडकबाट टाढै रहने जोशी सधैं एउटै टोपी लगाउँछन्। सामान्य कपडाको। एकदमै सादा। हल्का खैरो। तर, बिल्कुल फरक खालको। संस्कृतिविद् जोशी किन यस्तो टोपी लगाउँछन् ? मैले उनलाई यो प्रश्न गत वर्ष सोधेकी थिएँ। एक सयौं जन्मदिनभन्दा केही पहिला म कामको सिलसिलामा उनको घर पुगेकी थिएँ। मेरो प्रश्न थियो, तपाईंले लगाउनुभएको टोपी अरूका भन्दा नितान्त फरक देख्छु। यसको कुनै रहस्य छ कि ? उनले प्रश्नप्रति त्यति रुचि नराखी जवाफ दिए सामान्य खालको। मन नलागीनलागी उत्तर दिएजस्तो लागेपछि मैले दोहोर्याएर सोध्ने आँट गरिनँ। पाटन दरबारको भण्डारखाल बगैंचामा गत माघ १५ गते जोशीकै बारेमा लाइभ पेन्टिङ हुँदै थियो। सयौं कलाकार आफ्नै लयमा जोशीलाई हेर्दै आकृति उतारिरहेका थिए। कलाकारतिर फर्किएर मेचमा बसिरहेका जोशीछेउ म पुगेँ। कस्तो चित्र कोर्दै छन् तपाईंले हेर्नुभयो ?, उत्साहित हुँदै उनले मलाई सोधे। उनी आफ्नो चित्र हेर्न उत्सुक देखिन्थे। केहीबेर लाइभ पेन्टिङका विषयमा कुरा गरेपछि म पुनः टोपीकै विषयमा आएँ। मैले सोधें, तपाईंले लगाउनुभएको यो फरक टोपीको केही अर्थ छ ? सधंै एउटै रंगको तर अरूका भन्दा फरक टोपी किन लगाउनुहुन्छ ? उनी यो भेटमा अलिक खुसी र खुलेका देखिन्थे। उनले भने, मेरो आमाको देहावसानपछि मैले यस्तो टोपी लगाउन थालेँ। आफ्टर डेथ अफ माई मदर। जस्ट इन अ मेमोरी। त्यसभन्दा बढ्ता फेरि केही खोल्न चाहेनन्। मेरो मनको खुलदुली मेटिनुको साटो झन् बढ्यो। र, जिज्ञासाको पोको बोकेर उनको घरमै पुगें। उनी श्रीमती राधादेवीसँग घाम तापेर बसिरहेका थिए। मैले पुनः टोपीका विषयमा कुरा गर्न चाहेको बताएँ। तर, उनले उसरी नै विषयान्तर गर्न चाहे। भनें नि, यो सामान्य टोपी हो, उनले भने। अन्य विषयमा कुराकानी भयो। यद्यपि, मेरो धेरै चासो बुझेरै हुन सक्छ, उनले टोपीको रहस्य सुनाउन थाले। उनकी आमा राजकुमारी (नुगलदेवी) जोशीको २०५४ सालमा देहावसान भएको थियो। उनले आमाको निधनपछि फिक्का, सादा र सामान्य टोपी लगाउन थालेका रहेछन्। मेरो शिरको यो टोपी आमाको सम्झनामा, सम्मानका लागि लगाउन थालेँ, उनले भने, हाम्रो संस्कारमा आमाको देहान्तपछि केही न केही मूल्यवान वस्तु त्याग्ने चलन छ। मैले अरू खाले टोपी लगाउन छाडेँ र फिक्कासादा टोपी रोजें। तडकभडक त्यागेर जोशीले आमाको मायालाई शिरमा सजाएका रहेछन्। जोशीको मूल्यांकनमा टोपी जस्तो लगाए पनि राष्ट्रिय पोसाक नै हो। उनी पहिला भादगाउँले टोपी लगाउँथे। २०५४ पछि भने यही सादा टोपी सगर्व लगाइरहेछन्। राजकुमारीले आफू २० वर्षकी हुँदा सत्यमोहनलाई जन्म दिएकी थिइन्। आमासँगको सम्बन्ध एकदमै घनिष्ठ रह्यो उनको। जोशीका अनुसार आमालाई पेटको समस्या थियो। तर, के रोग भन्ने यकिन भएन। शिक्षण अस्पतालमा भर्ना भएको ५६ दिनमा देहान्त भयो। जोशीले त्यो क्षण सम्झिए, ज्वरो आएको थियो। तर, के रोग थियो, थाहै भएन। सय वर्षे जोशीले आमाको महिमा गाए, आमा भनेको आमै हो। आमाको ठाउँ अन्य कसैले लिन सक्दैन। जति उमेर बढोस् तर आमाका अगाडि छोराछोरी सानै हुन्छन्। उमेर भनेको केवल नम्बर मात्रै रहेको बुझाइ उनको छ। भगवान् कृष्णकी भक्त थिइन् उनकी आमा। उनले कम्तीमा ५० वर्ष कृष्ण मन्दिरमा बिताइन्। जोशीलाई याद छ, आमा दिनको तीनपटक कृष्ण मन्दिर पुग्नुहुन्थ्यो। बिहान कृष्ण जागरण गीत गाउन जान्थिन्। चन्दन घोट्ने, चोखो पानी ल्याउनेलगायत काम सकाउँथिन्। घरको कामधन्दा सकेर फेरि दिउँसो पूजाआजाको सामान सरसफाइ गर्न, भगवान्लाई पहिर्याएको वस्त्र धोइदिनेलगायत काम गर्न पुग्थिन्। र, बेलुकी आरतीको समयमा पुनः जान्थिन्। अहिले पनि कृष्ण मन्दिरको बाटो भएर हिँड्दा भगवान्को पूजा गर्दै हुनुहुन्छ कि जस्तो लाग्छ। अझै माला गाँस्दै हुनुहुन्छ कि ? चन्दन पो घोटिरहनुभएको छ कि जस्तो लाग्छ, सत्यमोहनले भने। आमाको प्रिय ठाउँ भएकाले कृष्ण मन्दिरसँग उनको धार्मिक मात्रै नभएर भावनात्मक सम्बन्ध रहेछ। माणिकरत्न शाक्यले कृष्ण मन्दिरबारे स्नातकोत्तर तहमा शोधपत्र तयार पारे। त्यसमा जोशीकी आमाको योगदानबारे लेखिएको उनको जानकारीमा आयो। आमाको नाममा उक्त शोधग्रन्थलाई जोशीले पुस्तकका रूपमा छपाउन सघाए। नेवारीमा लेखिएको कृष्णदेगःया शिलालेख पुस्तक जोशीले आफ्नो लाइब्रेरीबाट निकालेर मलाई पनि दिएका छन्।उनका बुवा शंकरराजदास जोशी ७८ वर्षसम्म बाँचे। आमा ९७ वर्ष। म आमाभन्दा तीन वर्ष धेरै बाँचिसकेको छु, उनले भने, जिन्दगी एउटा अवसर हो, यसरी नै बाँच्छु भन्न सकिन्न। तर, सकेसम्म चाहेजसरी बाँच्नुपर्छ। सादा जीवन, उच्च विचारमा विश्वास गर्ने उनी आमालाई गुरु मान्छन्। यद्यपि, उनकी आमा निरक्षर थिइन् तर मनकी साक्षर। सत्यमोहनको शिरमा त्यो प्रस्टै प्रतिविम्बित हुन्छ। अन्नपूर्ण पोस्ट्मा २०७७ वैशाख ११ गते छापिएको यो समाचार सान्दर्भिक ठानेर पुनः प्रकाशन गरेका छौं।"
"सत्ता गठबन्धनको मंगलबार ललितपुरमा प्रशिक्षण : देउवा, दाहाल र नेपालले सम्बोधन गर्ने","काठमाडौं : सत्तारुढ गठबन्धनले मंगलबार ललितपुरमा प्रशिक्षण कार्यक्रम गर्ने भएको छ। महालक्ष्मीस्थानस्थित पार्टी प्यालेसमा दिउँसो १२:१५ बजे संयुक्त प्रशिक्षण कार्यक्रमको आयोजना गरिएको नेकपा (माओवादी केन्द्र) ललितपुर जिल्ला समन्वय समिति संयोजक शिव प्रसाद कट्टेलले जानकारी दिए। कट्टेलका अनुसार कार्यक्रममा प्रधानमन्त्री एवम् कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधवकुमार नेपाल, उर्जा, जलस्रोत तथा सिंचाइ मन्त्री तथा माओवादीकी उपहासचिव पम्फा भुषाललगायतले प्रशिक्षण दिने तयारी छ। एमालेविरुद्ध मोर्चाबन्दी गरेर बनेको पाँचदलीय सत्ता गठबन्धनबाट जसपा बाहिरिएको छ। भने लोसपाले सत्ता गठबन्धनसँग तालमेल गरेको छ। संसदीय निर्वाचनलाई लक्षित गरेर सत्ता गठबन्धनले सातवटै प्रदेशमा संयुक्त प्रशिक्षण एवम् चुनावी सभा गर्ने कार्यतालिका बनाएको छ। कार्यक्रममा सत्ता गठबन्धनआबद्ध सबै राजनीतिक दलका नेता तथा कार्यकर्ता सहभागी हुनेछन्।"
"तलेजुका मूल गुरुले भने अन्यौलमा नपरी कार्तिक ७, ८ र ९ गते तिहार मनाऔँ","भक्तपुर : तलेजुका मूल गुरुले अन्योलमा नपरी तिहार मनाउन आग्रह गरेका छन् । यस वर्षको तिहार कति गतेदेखि मनाउने भन्ने अन्योल रहेको अवस्थामा भक्तपुर तलेजुले कात्तिक ७ देखि तीन दिन तिहार मनाउन आग्रह गरेको छ । तिहारका बारेमा जनमानसमा अन्योल र भ्रम पैदा भएको भन्दै आज तलेजुका मूल गुरु, पुजारीसहितले तिहारको शुभसाइत निर्क्यौल गर्दै कात्तिक ७, ८ र ९ गते तिहार मनाउन आग्रह गरेको हो । भक्तपुर तलेजुका मूल पुजारी नरेन्द्रप्रसाद जोशीले भने, 'तिहार कहिले मनाउने भन्नेबारेमा विवाद रहेको पाइयो, त्यसैले तलेजुले साइत निकालेको छ, अब विवाद गर्नु पर्दैन, कात्तिक ७ गते लक्ष्मी पूजा, ८ गते म्ह पूजा (गोवर्दन पूजा) र ९ गते किजा पूजा अर्थात् भाइटीका गर्ने तलेजुले निर्णय गरेको छ, सोही अनुसार गर्नुहुन सबैमा आग्रह गर्दछौँ ।' यस वर्ष कसैले ८, ९ र १० गते तिहार मनाउने र कसैले ७, ८, ९ र १० गते तिहार मनाउने भन्दै विवाद भएको थियो । नेपाल पञ्चाङ्ग निर्णायक समितिले क्यालेन्डर बनाउँदा सरोकारवाला निकायसँग छलफल नगरी निर्णय गर्दा केही वर्षयता यस्ता विवाद आइरहेको भन्दै जोशीले भने, 'पञ्चाङ्ग निर्णायक समितिले चाडपर्व ,संस्कृतिको निर्णय गर्दा सरोकारवालालाई पनि राखेर निर्णय गर्न छाडेको छ, त्यसैले केही वर्षयता यस्ता समस्या आएका छन्, यसतर्फ समितिले ध्यान दिनुपर्छ ।'"
नेपाललाई विश्व सामु चिनाए,"वाङ्मय शताब्दी पुरुष सत्यमोहन जोशीको आइतबार बिहान देहावसान भयो। उनको निधनले सिंंगो नेपाली कला, साहित्य, संस्कृति जस्ता विविध क्षेत्रमा क्षति भएको छ । विभिन्न क्षेत्रका व्यक्तित्वहरूका नजरमा को हुन् त जोशी ? संस्कृतिको अध्ययनमा योगदान सत्यमोहन जोशी नेपाली कला र संस्कृतिका क्षेत्रमा विशेष योगदान छ। सोही क्षेत्रमा योगदान पुर्याएबापत उहाँले मदन पुरस्कारसमेत पाउनुभयो। उहाँको निधनले नेपाली साहित्य, कला, संस्कृतिलगायत अन्य विविध क्षेत्रमा ठूलो क्षति भएको छ। उहाँ वास्तवमा देशको गहना हुनुहुन्थ्यो। उहाँले नेपाली लोकसंस्कृतिको अध्ययन मात्र गरेनन् नेपाललाई विश्वसामु समेत चिनाउनुभयो। इल्या भट्ट, साहित्यकार  उनी राष्ट्रका विभूती हुन् सत्यमोहन जोशी राष्ट्रका विभूती हुन्। म आफैंले पनि सत्यमोहन जोशीबारे कविता लेखेको छु। उहाँ प्रेरणाको स्रोत हुनुहुन्थ्यो। उहाँको निधन भए पनि उहाँ हामीबीच अमर रहिरहनुहुनेछ। सत्यमोहन जोशी नेपाली संस्कृतिको धरोहर, पर्यायवाची शब्द हो। उहाँको मुख्य योगदान संस्कृतिलाई जगेर्ना गर्न, नीतीकरण गर्नमा रहेको छ। हामी फरकफरक जाति, समुदाय र संस्कृतिबाट छौं। तर, उहाँ हामी सबैलाई एकीकृत गर्ने काम गर्नुभयो। रामबाबु सुवेदी, साहित्यकार  अचम्मको स्मरण क्षमता म सत्यमोहन जोशीलाई उनी पहिलोपटक पुरस्कार पाउँदादेखि नै चिन्दै आएको हुँ। उहाँमा नेपाली संस्कृतिको बारे बुझ्ने क्षमता अचम्मको थियो। इतिहास र संस्कृतिबारे जोकोहीले बुझ्न वा अध्ययन गर्न सक्दैनन्। उहाँ एक विशेष ज्ञाता हुनुहुन्थ्यो। उहाँको स्मरण शक्ति बडो जगबको थियो। दुर्गम कर्णाली प्रदेशको संस्कृतिलाई पहिलोपटक खोज, अध्ययन, उपचार गर्ने पहिलो व्यक्तिका रूपमा उहाँ नै हुनुहुन्थ्यो। आजभन्दा झन्डै ५० वर्षअघि उहाँले कर्णालीका दुर्गम गाउँगाउँमा पुगेर त्यहाँका संस्कृतिबारे अध्ययन गर्नुभयो। उहाँ हामीबीच नरहे पनि उहाँलाई हामी सदा सम्मान गरिरहने छौं। गणेश रसिक, साहित्यकार  तीन पटक मदन पुरस्कार सत्यमोहन जोशी नेपाली कला, संस्कृतिमा योगदान पुर्याए पनि लोकसंस्कृतिका क्षेत्रका उहाँ एक विज्ञ हुनुहुन्थ्यो। लोकसंस्कृतिकै क्षेत्रमा योगदान पुर्याएबापत नेपाली वाङ्मयका क्षेत्रमा तीन पटक मदन पुरस्कार पाउने एक मात्र व्यक्ति पनि उहाँ नै हो। अरनिकोलाई गहिरिएर चिनाउने पनि उहाँ नै हो। उहाँको निधनले समग्र नेपाली कला, साहित्य, संस्कृतिको क्षेत्र शून्य भएको छ। उन्नती बोहोरा शिला, प्राज्ञ  कुनै कार्यक्रम छुटाउनु हुन्थेन उहाँले देशका लागि अन्तिम उमेरसम्म आइपुग्दा पनि विभिन्न विधामा निरन्तर कलम चलाउनुभयो। उहाँलाई विभिन्न विधाको ज्ञान थियो। उहाँले एक शताब्दी ज्ञान आर्जनका लागि निरन्तर साधना गर्नुभयो। अरू मानिस वृद्ध भएपछि कार्यक्रमबाट टाडिने गर्छन्। तर, उहाँ कहिल्यै कुनै कार्यक्रम छुटाउनु भएन। हिजोसम्म भएको काठमाडौं कलिङ साहित्य महोत्सवमा पनि उपस्थित हुने सुनेको थिए। तर, उहाँ उपस्थित हुनुभएन। यो हामी सबैका लागि क्षति हो। संस्कृतिमा रुचि राख्नेका लागि, नाटककारहरूका लागि, इतिहासका लागि पनि उहाँ नै एक स्रोत हुनुहुन्थ्यो। अर्चना थापा, साहित्यकार"
कुन क्षेत्रमा कति मतदाता ? (सूचीसहित),"काठमाडौं : आगामी मंसिर ४ गते हुने प्रतिनिधि सभा र प्रदेश सभा निर्वाचनका लागि देशभर एक करोड ७९ लाख ८८ हजार ५७० मतदाता रहेका छन्। निर्वाचन आयोगले प्रकाशित गरेको नामावलीअनुसार कूल मतदातामध्ये ८८ लाख ४७ हजार ५७९ जना पुरुष, ९१ लाख ४० हजार ८०६ महिला र १८५ जना अन्य रहेका छन्। देशभर प्रतिधिस सभाका लागि पहिलो हुने निर्वाचित हुने निर्वाचन प्रणालीतर्फ कुल १६५ निर्वाचन क्षेत्र रहेका छन्। पहिलो हुने निर्वाचित हुने प्रणालीअन्तर्गत नै प्रदेश सभातर्फ प्रदेश नं १ मा ५६, मधेश प्रदेशमा ६४, बागमती प्रदेशमा ६६, गण्डकी प्रदेशमा ३६, लुम्बिनी प्रदेशमा ५२, कर्णाली प्रदेशमा २४ र सुदुरपश्चिम प्रदेशमा ३२ वटा निर्वाचन क्षेत्र रहेको छ। कुन क्षेत्रमा कति मतदाता"
नेपाल प्रहरी कार्यसम्पादनमा अब्बल : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले नेपाल प्रहरी कार्यसम्पादनमा अब्बल रहेको बताएका छन् । ६७ औँ प्रहरी दिवसको अवसरमा शुभकामना दिँदै प्रधानमन्त्री देउवाले नेपाल प्रहरी आफ्नो उत्कृष्ट कार्यले अन्तर्राष्ट्रिय स्तरमै प्रशंसा कमाउन सफल भएको बताएका हुन् । प्रधानमन्त्री देउवाले सूचना र प्रविधिको विकासले अपराध र आपराधिक घटना पनि फरक तरिकाले बढिरहेकाले शान्तिपुर्ण समाजको स्थापनाको गर्रन प्रहरी थप चनाखो र अब्बल हुन आवश्यक रहेको बताए । देउवाले स्थानीय तहको निर्वाचनमा शान्तिपूर्ण रुपमा सम्पन्न गर्न प्रहरीको भूमिका महत्वपूर्ण भएको उल्लेख गर्दै आगामी ४ मंसिरको निर्वाचन पनि शान्तिपूर्ण बनाउन नेपाल प्रहरीले थप जिम्मेवारी बहन गर्नेमा विश्वस्त रहेको बताए । दिवसको अवसरमा प्रहरी प्रधान कार्यालय नक्सालमा आयोजित कार्यक्रममा गृहमन्त्री बालकृष्ण खाँणले नेपाल प्रहरीको क्षमता अभिवृद्धि गर्न गृहमन्त्रालय सदैव तत्पर रहेको बताए । अपराधको नयाँ आयाम थपिएकाले चुनौतीपूर्ण बन्दै गएको अपराध अनुसन्धानका लागि प्रहरी विशेष चनाखो हुनुपर्ने गृहमन्त्रीको भनाइ छ । उनले भने, 'सामाजिक सञ्जालबाट हुने अपराध अनुसन्धानमा नेपाल प्रहरीले समस्या भोग्दै आएको र पूर्णरुपमा अपराध निर्मुल गर्न चुनौती थपिएको छ ।' कार्यक्रममा प्रहरी महानिरीक्षक धिरजप्रताप सिंहले नेपाल प्रहरीले जनताको शान्ति सुरक्षालाई प्रमुख जिम्मेवारी ठान्दै काम गरिरहेको बताए । नेपालमा मात्र होइन नेपाल प्रहरीको कार्यकौशल अन्तर्राष्टिय स्तरमै प्रशंसायोग्य भएको सिंहले बताए । नेपालमा अपराध गरेर फरार भएका अपराधीलाई कानूनी दायरामा ल्याउन नेपाल प्रहरी सफल भएको बताउँदै उनले गतवर्ष इन्टरपोलको सहयोगमा १७ जना अपराध आरोपी व्यक्ति विदेशबाट नेपाल ल्याएको जानकारी दिए । यो वर्ष ७ जना व्यक्ति प्रक्राउ गरेर ल्याइएको उनले बताए । नेपाल प्रहरीले राजस्व संकलनमा समेत देशलाई सहयोग गरेको बताउदै उनले गतवर्षको तुलनामा यो वर्ष राजस्व संकलनमा ४३ प्रतिशतले वृद्धि गर्न सफल भएको बताए । प्रहरी दिवसको अवसरमा सरकारले उत्कृष्ट कार्यसम्पादन गर्ने २५ जना सकल दर्जालाई पुरस्कृत गरिएको थियो । २०१२ सालमा स्थापना भएको नेपाल प्रहरीले प्रहरी दिवसको अवसर पारेर हरेक वर्ष उत्कृष्ट काम गर्ने प्रहरीलाई पुरस्कृत गर्दै आएको छ । यसै क्रममा विशेष व्युरोमा कार्यरत एसपी सन्तोष खड्काले यस वर्षको सर्वोत्कृष्ट अनुसन्धानकर्ताको पुरस्कार हात पारेका छन् । डीएसपी अनिल घिमिरेलाई पूर्ण शान्ति पुरस्कार प्रदान गरिएको छ । प्रदेश न १ प्रहरी कार्यालयले उत्कृष्ट कार्यक्षमता मूल्यांकनको पुरस्कार प्राप्त गरेको छ । प्रदेश नम्वर १ प्रहरी कार्यलयका डीआइजी सुदिप गिरीले प्रहरी व्याटल प्राप्त गरेका छन् । कार्यक्रममा यसवर्षको लाइभ टाइम एचिभमेन्टबाट अवकास प्राप्त प्रहरी अतिरिक्त महानिरीक्षक राजेन्द्रबहादुर सिंहलाई सम्मानित गरिएको छ । इलाका प्रहरी कार्यालय अनारमनीका इन्चार्ज रुगम कुँवरलाई उत्कृष्ट अनुसन्धानकर्ताको रुपमा पुरस्कृति गरिएको छ ।"
किसानलाई कम्पोष्ट मल प्रयोग गर्न सिकाइँदै,भक्तपुर : किसान भेला गराएर भक्तपुर नगरपालिकाले कम्पोष्ट मल प्रयोग गर्न सिकाएको छ । सोमबार नगरभित्रका किसानलाई भेला गराएर नगरपालिकाले सीएनबीएम प्रविधिबाट उत्पादित कम्पोष्ट मलको प्रयोगबारे किसानलाई जानकारी गराइएको हो । भक्तपुर नगरपालिकाकी उपप्रमुख रजनी जोशीले नगरपालिकाले फोहोरबाट मल बनाइएको बताइन । उनले कुहिने फोहरबाट कम्पोष्ट मल बनाएर प्रति केजी २० रुपैयाँमा किसानलाई बिक्री गरिएको र पुन:प्रयोग गर्न सकिने फोहर बिक्री गरी आम्दानी गराउने गरी नगरले काम गरिरहेको बताइन । ४ वर्ष अघिदेखि कुहिने र नकुहिने फोहर अलगअलग दिन संकलनलाई प्राथमिकतामा राखेर नगरपालिकाले फोहर संकलन गर्दै आएको उनले बताइन । भक्तपुर नगरपालिका वडा नं ९ का वडाध्यक्ष एवम् वातावरण समितिका संयोजक रवीन्द्र ज्याख्वले मौलिक प्रविधिसँग मिल्दोजुल्दो जापानीज प्रविधिबाट भक्तपुर नरपालिकाले फोहोरबाट मल बनाउने कार्य गर्दै आएको बताए । फोहोर व्यवस्थापन राम्रोसँग गर्न सके धेरै समस्या आफैँ समाधान हुँने उनको भनाइ छ । भक्तपुर नगरपालिका वडा नं ६ का वडा सदस्य गोविन्द दुवालले भक्तपुर नगरपालिकाले फोहारबाट निकालेको मल यहाँको किसानलाई मात्र नभई बहुमत जनताको समस्या समाधान गर्ने उद्देश्यले अगाडि सारेको बताए । नगरले गरेको काम जनताको हितमा लक्षित भएको दुवालको भनाइ छ ।
शताब्दी पुरुषको शरीर दान,"काठमाडौं : वाङ्मय शताब्दी पुरुष सत्यमोहन जोशीको आइतबार बिहान देहावसान भयो। श्रद्धाञ्जली सकिएपछि जोशीको पार्थिव शरीर साँझ ५ बजे किस्ट मेडिकल कलेज पुर्याइयो। जहाँ अस्पतालका प्रबन्ध निर्देशक प्राडा सुरज बज्राचार्यसहित चिकित्सा विज्ञानमा अध्ययनरत विद्यार्थीहरूले ससम्मान ग्रहण गरे। डिसेक्सन कक्षमा लगेर तपाईंको आत्मसम्मान गर्दै पार्थिव शरीरलाई सम्मानपूर्वक ग्रहण गर्छौं। अध्ययनका लागि सही ढंगले उपयोग गर्नेछौं, शपथ ग्रहण गरे। जोशीले संस्कृति, भाषा, साहित्य साधनामा जीवन समर्पण गरेका थिए। किस्टको चिकित्सा विज्ञानमा अध्ययनरत विद्यार्थीहरूलाई प्रयोगात्मक ज्ञान हासिल होस् भन्ने पवित्र उद्देश्यले मरणोपरान्त पछि पनि जोशीले शरीर दान गरेको डा वज्राचार्यले बताए। १०३ वर्षसम्म बाँचेका जोशी जीवनलाई अवसर र उमेरलाई नम्बरका रूपमा लिन्थे। डेंगुले गलायो जोशी लामो समयदेखि प्रोस्टेट र मुटुको समस्या झेलिरहेका थिए। असोज ७ गते इमरजेन्सिमा भर्ना भए। निर्देशक डा बज्राचार्यका अनुसार जोशीको श्वासप्रश्वासका साथै मुटुको समस्या देखिएपछि भर्ना गरिएको थियो। साथै, प्रोस्टेटको समस्या पनि जोडिएको थियो। जोशीको उपचारमा विशेषज्ञ चिकित्सकको संयुक्त नेतृत्वमा विषयगत विभिन्न विधाका विज्ञ चिकित्सकहरूको संलग्न रहेका थिए। मल्टिडिसिप्लिनरि केयरको निगरानीमा राखी उपचार गरिएको अस्पतालले जनाएको छ। उपचारका क्रममा सुरुका दिनहरूमा जोशीको स्वास्थ्यमा केही सुधार देखिएको थियो। तर, पछिल्ला दिनहरूमा चिकित्सकहरूले स्वास्थ्यमा सुधार भएको महसुस गर्न सकेनन्। सघन उपचार कक्ष (आईसीयू)मा राखिएको अस्पतालका निर्देशक डा वज्राचार्यले जानकारी दिए। रगत परीक्षण गर्दा डेंगु पुष्टि भयो। असोज २३ गतेदेखि नै छातीमा निमोनिया संक्रमण देखियो। निमोनिया संक्रमणविरुद्ध एन्टिबायोटिक औषधि सुरु गरियो। मुटुको चालसम्बन्धी समस्या पनि थपियो। असोज २४ गते मुटुको चालसम्बन्धी समस्या नियन्त्रण गर्न आईसीयूमा राखी उपचार सुरु गरियो, उनले भने। उनका अनुसार असोज २५ गते मुटुको चालसम्बन्धी समस्यामा सामान्य सुधार देखियो। जोशीले सामान्य प्रतिक्रिया देखाए। २६ गतेसम्म जोशी दोहोरो कुराकानी गर्न सक्ने अवस्थामा आए। खकार परीक्षण गर्दा एन्टिबायोटिक्स निरन्तर दिइरहनुपर्ने देखियो। कमजोरी कायमै थियो। जोशीलाई डिलक्स क्याबिनमा सिफ्ट गरियो। आईसीयू सरहकै सूक्ष्म निगरानीमा मल्टि डिसिप्लिनरी केयरसहित उपचार सुरु गरियो। असोज २७ गते अक्सिजन स्याचुरेसन लेभल कमी आयो। त्यसपछि आईसीयूमा सिफ्ट गरियो। डा वज्राचार्यका अनुसार पहिलेदेखि नै पुरानो रोगले ग्रसित पारेकोले जतिसुकै औषधि चलाए तापनि शरीरले राम्रोसँग रेस्पोन्स गरेन। असोज २८ गतेदेखि एल्बुमिन रिप्लेसमेन्ट गर्न औषधि चलाइयो। निमोनियाको संक्रमण र पिसाब संक्रमण भएकोले एन्टिबायोटिक्स दिइयो। तै पनि जोशीको स्वास्थ्यमा उल्लेखनीय सुधार आएन, उनले भने। उनका अनुसार असोज २९ गते जोशीको स्वास्थ्य स्थिति स्थिर थियो। तर, निमोनिया संक्रमण भने थियो। एन्टिबायोटिक्सको कोर्स पनि जारी थियो। एल्बुमिन रिप्लेसमेन्टको औषधि पनि दिइएको थियो। मल्टि डिसिप्लिनरी केयरको निगरानीमा सघन कक्षमा उपचार भइरहेको थियो। अवस्था झन् चिन्ताजनक हुन पुग्यो। ९७९८ वर्षको हुँदादेखि नै उहाँको स्वास्थ्यको सूक्ष्म निगरानी गरिरहेको थिएँ। यसपटक पनि निको गराएर घर पठाउँछौं भन्ने लागेको थियो, डावज्राचार्यले भने, यसपटक उहाँ (सत्यमोहन जोशी)लाई डेंगुले गलायो। आत्मबल र इच्छाशक्तिमा ह्रास आयो। सुरज, अब म सक्दिनँ। मलाई गाह्रो भयो भन्नुभयो। जोशीको देहावसान हुनुमा डेंगु संक्रमणलाई मुख्य कारकका रूपमा लिन सकिन्छ। पहिलेदेखि अन्य रोग पनि गाँसिएका थिए। डेंगु संक्रमणपछि शरीरका अन्य अंगलाई पनि असर पुग्यो, डा वज्राचार्यले भने, डेंगुको जटिलताले मुटुमा समस्या थपियो। जोशीको स्वास्थ्य अवस्थाबारे स्वास्थ्य मन्त्रालय, जिल्ला प्रशासन कार्यालय ललितपुर, ललितपुर महानगरपालिका, महालक्ष्मी महानगरपालिका, स्थानीय निकायहरूमा पनि निरन्तर रिपोर्टिङ भइरहेको थियो। जोशीले मुलुकलाई पुर्याएको योगदानलाई कदर गर्दै किस्ट शिक्षण अस्पतालले लामो समयदेखि निरन्तर सेवा दिइरहेको थियो। प्रबन्ध निर्देशक बज्राचार्यले भने, उहाँ (जोशी) कै निवासमा नर्सिङलगायतको चिकित्सकीय टोली पठाइ निरन्तर सेवा दिइरहेका थियौं। उनका अनुसार उपचारका क्रममा लाग्ने सम्पूर्ण औषधिलगायतका खर्च अस्पतालले नै व्यहोरेको थियो।"
जेसिभी पल्टिँदा चालकको मृत्यु,"काभ्रे : काभ्रेपलाञ्चोकको रोशी गाउँपालिका६, कुखुरेपाखामा आज जेसिबी अनियन्त्रित भएर पल्टिँदा चालकको मृत्यु भएको छ। मृत्यु हुनेमा जेसिबी चालक रामेछापको दोरम्बा गाउँपालिका२ का २५ वर्षीय जिबराज तामाङ रहेका छन्। कुखुरेपाखाबाट कटुन्जेतर्फ जाँदै गरेको बा२ख ८६०२ नम्बरको जेसिबी अनियन्त्रित भएर आज बिहान १० बजे सडकबाट ९५ फिट तल खोलामा खसेको प्रहरी चौकी कटुन्जेले जानकारी दिएको छ।"
हेटौंडामा मनाएको प्रहरी दिवसका १० तस्वीर,"हेटौंडा : बागमती प्रदेश प्रहरी कार्यालयले हेटौंडामा ६७ औँ प्रहरी दिवस मनाइएको छ। मुख्यमन्त्री राजेन्द्रप्रसाद पाण्डेको प्रमुख आतिथ्यतामा प्रदेश प्रहरी कार्यालयले आयोजना गरेको कार्यक्रममा आन्तरिक मामिला तथा कानूनमन्त्री कृष्णप्रसाद शर्मा खनाल, कानून सचिव नारायणप्रसाद शर्मा, जिल्ला समन्वय समितिका प्रमुख ललितबहादुर घलान, मकवानपुरका प्रमुख जिल्ला अधिकारी राजेन्द्रदेव पाण्डे, हेटौंडा उपमहानगरपालिका उपमेयर राजेश बानियाँलगायत सशस्त्र प्रहरी बल, नेपाली सेना र राष्ट्रिय अनुसन्धानका उच्च पदस्थ अधिकारीको सहभागिता थियो । कार्यक्रममा मुख्यमन्त्री पाण्डेले अमर प्रहरी स्मारकमा पुष्पहार अर्पण गरे । सो पश्चात कार्यक्रममा सहभागीहरुले अमर प्रहरी स्मारकमा माल्यापर्ण गरेका थिए । कार्यक्रममा उत्कृष्ठ प्रहरी अधिकृत, प्रहरीलाई विभिन्न तवरबाट सहयोग पुर्याउने संघ संस्था, प्रहरीका परिवारलगायतलाई सम्मान गरिएको थियो । हेर्नुहोस् तस्वीर"
"सिक्कामा सजिए, टिकटमा छापिए","काठमाडौं : नेपाली एक हजारको नोटमा किन हात्तीको चित्र ? कसले किन, हात्ती नै छान्यो होला ? धेरैको मनमा यो प्रश्न हुन सक्छ। हात्तीको चित्र राख्ने प्रस्तावक थिए, संस्कृतिविद् सत्यमोहन जोशी। उनी कागजी नोटमा राखिने चित्र लगायतको डिजाइनको सुझावकर्ता थिए। हजारको नोटमा हात्तीको चित्र राख्दा बढी महत्व हुन्छ भन्ने तर्क संस्कृतिविद् जोशीको भनाइ थियो। नेपाली मुद्राको सबैभन्दा ठूलो नोट हजारको भएकाले हात्तीलाई बढी वेट दिनुपर्छ भन्ने उहाँको भनाइ थियो राष्ट्र बैंक मुद्रा व्यवस्थापन विभागका कार्यकारी निर्देशक रेवतीप्रसाद नेपालले भने। पछि कतिपय हजारको नोटमा हात्तीको चित्र फरक पर्यो। जोशीले नै अफ्रिकन हात्ती को चित्र छापिएको भनेर सच्याउन सुझाव दिएको पूर्वगभर्नर डा युवराज खतिवडाले बताए। जोशीको भनाइ पछि हात्तीको चित्र सच्याइएको थियो, डा खतिवडाले भने, यस्ता कतिपय घटनामा पुराना गल्तीहरू पनि सच्याउनुभएको थियो। जोशीले १, २, ५, १०, २०, ५०, १००, ५०० दरका नोटमा राखिने चित्र तथा डिजाइनमा महत्वपूर्ण सुझाव दिएका थिए। जोशीका सुझावले समितिलाई डिजाइनबारे निष्कर्ष निकाल्न सजिलो बनाउने गरेको कार्यकारी निर्देशक नेपालले जानकारी दिए। कमिटी गभर्नरको अध्यक्षतामा विभिन्न सरोकारवालासहित ९ जना हुन्छन्। तर, जोशी जत्तिको जानकार भएको व्यक्ति विरलै भएको कार्यकारी निर्देशक नेपालको भनाइ छ। शताब्दी पुरुष जोशीको नेपाली भाषा, साहित्य, संस्कृतिसँगै मुद्रामा पनि महत्वपूर्ण योगदान रहेको थियो। एउटा साहित्यिक संस्थाले उनको अवदानको कदर गर्दै ०७१ सालमा ९५ वर्षको हुँदा शताब्दी पुरुष घोषणा गरी त्यो उपाधिलाई सरकारी स्तरबाट पनि औपचारिक मान्यता दिइयोस् भन्ने प्रस्ताव राख्यो। त्यसैअनुसार २१ वैशाख ०७४ मा सरकारले उनलाई वाङ्मय शताब्दी पुरुष को उपाधिले विभूषित गर्यो। सम्मानमा उनको तस्बिर अंकित चाँदीको सिक्कासमेत निकालियो। उनको जीवनकालमै तस्बिर अंकित हुलाक टिकट प्रकाशित भयो। करिब ५० वर्षदेखि नेपालको मुद्रा सिक्का र कागजी नोटको डिजाइनमा, कला, संस्कृति, भाषा, ऐतिहासिक तथ्यका बारेमा सो कमिटीमा रहेर जोशीले करिब १० ओटा गभर्नरहरूलाई सेवा दिइसकेको पूर्वगभर्नर डा खतिवडा बताउँछन्। मुलुकका हरेक दरका नोटहरूमा भएका मन्दिरहरू, राष्ट्रिय तथा महत्वपूर्ण जनावरहरू लगायतको प्रमाणीकता, अन्तर्राष्ट्रिय स्तरमा भएका जनावरमध्य नेपाली जनावरको पहिचान गर्ने, कतिपय मन्दिरहरूको प्रमाणीकता तथ्यपरक विषयदेखि भाषा मिलाउने लगायतको काम गरेर नेपाली मुद्राको इतिहासमा जोशीको ठूलो योगदान रहेको डा खतिवडा बताउँछन्। म गभर्नर हुँदा पनि उहाँ ९० वर्ष कटिसक्नु भएको थियो, खतिवडाले भने, नियमीत रूपमा बैठकमा आउने र हरेक विषयवस्तुलाई एकदमै सिरियसली हेर्दिने, सल्लाह सुझाव दिने गर्नुहुन्थ्यो। पछिल्लो चरणमा कतिपय मठमन्दिरहरूको सिक्का छाप्ने प्रस्ताव राख्दा जोशीले मुलुक धर्मनिरपेक्ष भइसकेकाले यतातिर नलाग्न समितिमा राय दिएका थिए। शताब्दी पुरुष जोशी नेपालको संस्कति, लोक संस्कृतिको अन्वेषण, प्रचारप्रसार, प्रकाशन गर्ने र नेपाली कला संस्कृतिको प्रवद्र्धन गरेका थिए। पुरातत्व विभाग नै उनको पालामा गठन भएकाले यसको विकासमा उनको ठूलो योगदान रहेको छ। ३८ वर्षको उमेरमै ०१५ सालमा पुरातत्व विभागको पहिलो निर्देशक बनेका थिए। नेपालको पुरातत्वको विकास गर्ने ऐतिहासिक व्यक्ति भएकाले पनि सम्मानस्वरूप उनको नाममा चाँदीको सिक्का निष्कासन गरिएको डा खतिवडाले बताए। २०७६ भदौमा तत्कालीन अर्थमन्त्री डायुवराज खतिवडाले नै सिक्का सार्वजनिक गरेका थिए। सय वर्ष पुगेपछि सम्पदाको रूपमा लिइने भएकाले सत्यमोहन जीवित सम्पदाजीवित इतिहास हुन् भन्दै उनले त्यतिबेलै सम्मान व्यक्त गरेका थिए। नेपाल राष्ट्र बैंक, मुद्रा व्यवस्थापन विभाग टक्सार महाशाखाबाट वाङ्मय शताब्दी पुरुष सत्यमोहन जोशीको तस्बिर अंकित चाँदीको सिक्का निष्कासन गरिएको थियो। दुई हजार पाँच सयका २५ हजार थान, एक हजारका २५ हजार थान र एक सयको १० हजार थान दरको सिक्कामा एकातिर जोशीको तस्बिर छ भने अर्कोतिर सगरमाथाको तस्बिर रहेको छ। शताब्दी पुरुष जोशी सय वर्ष पुगेको अवसरमा नेपाल राष्ट्र बैंक टक्सार विभागले उनको तस्बिर अंकित सिक्का निष्कासन गरेको थियो। ललितपुर महानगरको आग्रहमा राष्ट्र बैंकले १०० रुपैयाँका १० हजार थान र चाँदीबाट बनेका १००० का २५ हजार थान सिक्का निष्कासन गरेको हो। त्यसैगरी २५ सयको सिक्का १० हजार थान निष्कासन भएको थियो। नेपालको पहिलो गभर्नर हिमालय शमशेर जबरा राणा तत्कालीन समयमा दरबार हाईस्कुलबाट एसएलसी उतीर्ण गर्ने आफूसँगै ३ जनामध्ये जोशी पनि भएको स्मरण गर्छन्। जोशी कलामा विशेष ज्ञान र सिर्जनशील शक्ति भएको राणाले बताए। जीवितमा हुलाक टिकट छापिने पहिलो व्यक्ति सरकारले २०७७ माघ २० गते वाङ्मय शताब्दी पुरुष सत्यमोहन जोशीको तस्बिर अंकित १० रुपैयाँको हुलाक टिकट प्रकाशित गरेको थियो। सो अवधिमा उनको तस्बिर अंकित हुलाक टिकट १० लाख थान छापिएको थियो। अधिकांश क्षेत्रमा योगदान पुर्याएका व्यक्तिहरूको नाममा निधनपश्चात् मात्रै हुलाक टिकट कदर स्वरूप प्रकाशित गर्न गरेको थियो। तर, जीवितै हुँदा हुलाक टिकट प्रकाशित हुने जोशी पहिलो व्यक्ति हुन्। सरकारले नीतिगत व्यवस्था नै परिवर्तन गरेर जोशीको तस्बिर अंकित टिकट निकालेको थियो। हुलाक टिकट व्यवस्थापन कार्यालय प्रमुख कृष्ण लम्सालका अनुसार हुलाक टिकट प्रकाशन निर्देशिका २०७० मा विशेष व्यक्तिको मृत्यु भएपछिमात्रै कदरस्वरूप तस्बिर अंकित हुलाक टिकट प्रकाशन गर्न पाउने व्यवस्था थियो। निर्देशिकामा संशोधन गरेर जीवित व्यक्तिको योगदान स्वरूप टिकट प्रकाशन गर्न पाउने व्यवस्था गरिएको थियो। २०७६ चैत ९ गतेको मन्त्रिपरिषद् बैठकले सन् २०२० को फिलाटेलिक कार्यक्रम स्वीकृत गर्दै हुलाक टिकट प्रकाशन गर्ने निर्णय गरेको आधारमा निर्देशिका परिवर्तन भएको थियो। यससँगै २०७७ माघ १८ गते बसेको मन्त्रिपरिषद् बैठकले शताब्दी पुरुष जोशीको तस्बिर अंकित हुलाक टिकट प्रकाशन गर्न स्वीकृत दिने निर्णय गरेपछि माघ २० गते प्रकाशित गरेको थियो। टिकटमा जोशीलाई मानार्थ विद्यावारिधि डा को उपाधि दिइयो। यो कुनै पनि क्षेत्रमा विशेष योगदान दिएबापत दिइने उपाधि हो। उनलाई २०६८ सालमै काठमाडौं विश्वविद्यालयले संस्कृतविद् जोशीलाई सम्मानार्थ महाविद्यावारिधि प्रदान गरेको थियो। सोही मानार्थ महाविद्यावारिधिको आधारमा वाङ्मय शताब्दी पुरुष डा सत्यमोहन जोशीको उपाधि दिइएको थियो। संस्कृतविद् गोविन्द टण्डन वाङ्मय शताब्दी पुरुष जोशीले बाचुञ्जेल राष्ट्रका लागि भाषा, साहित्य, संस्कृतिमार्फत उनको योगदान सराहनीय भएको बताउँछन्। नेपालको भाषा, साहित्य, संस्कृतिमा योगदान दिएर सम्मान पाउने भाग्यमानी व्यक्ति हुन्। उनले जतिसम्मान जनस्तर, राज्यस्तरबाट अरूले पाएनन, डा टण्डनले भने, अन्य साहित्यकारहरूलाई मृत्युपछिमात्रै राष्ट्रले सम्मान गर्ने र चिन्ने अवस्था रह्यो। जोशीको आयु लामो भएकाले योगदानसमेत दिए। यसलाई सबै क्षेत्रले पहिचान गरेर सम्मान गर्यो। जीवितमै सम्मान पाउने भाग्यमानी हुन्। सरकारले हरेक विधामा योगदन पुगेकालाई उहाँलाई जस्तै सम्मान गर्न प्रेरणा मिल्नुपर्छ।"
स्वयं प्रज्ञा,"शताब्दी पुरुष सत्यमोहन जोशी ललितपुरको नेवार समुदायमा जन्मनु भएको थियो। नेवार समुदायका व्यक्ति व्यापारमा केन्द्रित हुन्छन्् भन्ने हाम्रो मानसिकता छ। तर, उहाँ लेखापढी भएको मान्छे। त्यसैकारण व्यापारतिर मन गएन छ। २००२३ सालतिर तथ्यांक विभागमा जागिर खानुभयो। जनगणनामा गणकको रूपमा काम थाल्नुभयो। उहाँसँगै जनगणनामा जागिर खाएर तथ्यांक संकलनका लागि लमजुङमा प्रशासक थिए, नाराकान्त अधिकारी। अधिकारी र जोशीलाई गणकको जागिरका लागि भीमबहादुर पाण्डेले तालिम दिनुभएको थियो। जोशीले लमजुङमा बाहुनक्षेत्रीको संस्कृति, लोकसाहित्यको अध्ययन गर्नुभयो। जनगणनाको कामसँगै फुर्सदको बेला उहाँले संस्कृतिको अध्ययन गर्नुहुुन्थ्यो। काठमाडौं फर्केपछि उहाँले जनगणनाको अध्ययन प्रतिवेदन बुझाउनुभयो। आफूले गरेको अध्ययन समेटेर लोक साहित्य किताब पनि निकाल्नुभयो। त्यसले मदन पुरस्कार पायो। सुब्बामा जागिर खाएकोे मान्छेले एकैपटक मदन पुरस्कार पायो। यसले घरमा राहत पनि पुग्यो। र, नेपाली साहित्यले पुरस्कार पाउने प्रेरणा पनि मिल्यो। मुलुकमा पुरातत्व विभाग स्थापना गर्न जोशीको ठूलो योगदान छ। त्यतिखेर पढेलेखेका मान्छे कमै हुन्थे। पढेलेखेका मान्छे भएर मात्रै हुँदैन, भाग्यले पनि साथ दिनुपर्छ। नेपाली साहित्यमा मदन पुरस्कार पाएका जोशीलाई पुरातत्व विभागको महानिर्देशक बनाउन कसैले सिफारिस गर्यो। सत्यमोहन जोशी पुरातत्व विभागको महानिर्देशक भनेर रेडियो नेपालले समाचार फुक्यो। सत्यमोहन जोशी भनेको मान्छे, को हो ? को हो ? भन्ने अन्योल सिर्जना भयो। उहाँलाई पनि मै हुँ त्यो मान्छे भन्ने विश्वास थिएन। सुब्बा मान्छे डाइरेक्ट महानिर्देशक होला भन्ने विश्वास नभएकाले सात दिनसम्म उहाँ चुप लागेर बस्नुभयो। पछि उहाँ शिक्षा मन्त्रालयमा गएर बुझ्नुभयो। लोकसाहित्यमा मदन पुरस्कार पाउने सत्यमोहन जोशी तिमी नै हौं ? भनेर शिक्षा मन्त्रालयका हाकिमले सोधे। त्यसपछि मात्रै उहाँ महानिर्देशक भएको सुनिश्चित भयो। तर, पुरातत्व विभाग कुन चराको नाम हो ? उहाँलाई थाहा थिएन। एउटा उखान छ, काम पायो काजी। पुरातत्व भनेको के हो थाहा छैन। महानिर्देशक बन्ने आशा, योग्यता, क्षमता पनि थिएन। तर काम पाएपछि भने आँटले खायो। विभाग गठन गर्न उहाँले उल्लेख्य काम गर्नुभयो। विभाग कसरी चलाउने भन्ने उहाँले खोज्न थाल्नुभयो। भारतमा अंग्रेजको पालादेखि स्थापना भएको अर्कोलोेजिकल सर्भे अफ इन्डिया बाट सिक्ने निधो गरे। त्यो संस्थासँग प्रत्यक्ष सम्बन्ध स्थापित गर्न सकिन्थ्यो होला। तै पनि नेपालस्थित भारतीय राजदूतावासबाट प्रक्रिया सुरु गरे। अर्कोलोेजिकल अफ इन्डियाका डाइरेक्टर नेपाल आए। आँट भएका जोशीले नै डाइरेक्टर ल्याउन सफल भए। पुरातत्व भनेको यो हो ?, यसरी काम गर्नुपर्छ, भनेर ती डाइरेक्टरले सिकाए। तर, उनले अर्कोलोेजीकलको डाइरेक्टर हुनका लागि इतिहास र संस्कृतिमा एमए गरेको हुनुपर्छ भने। त्यसपछि रमेशजंग थापालाई पुरातत्व विभागको महानिर्देशक बनाइयो। तर, नेपालमा पुरातत्व विभाग स्थापना गर्ने व्यक्ति वाङ्गमय शताब्दी पुरुष सत्यमोहन जोशी नै हुन्। रमेशजंग थापा महानिर्देशक भएपछि सत्यमोहन जोशी चीनतिर जानुभयो। विदेश गएपछि अलिअली पैसा पनि आउने भयो। चीन गएर चुप लागेर बस्नुभएन। आफ्नो काम पनि छँदै थियो र अरनिकोको बारेमा अध्ययन पनि गर्नुभयो। यसले नेपाल र चीनको सम्बन्ध अझ प्रगाढ हुन पुग्यो। उहाँले लेखेको पुस्तकमा नेपाल, भोट, चीनसँगको सम्बन्धको पनि चर्चा गरिएको छ। नेपाल प्रज्ञा प्रतिष्ठान स्थापना गरेको राजा महेन्द्रले हो। त्यसबेला राजा महेन्द्र कुलपति हुनुहुन्थ्यो। बालचन्द्र शर्मा उपकुलपति हुनुहुन्थ्यो। महेन्द्रले केदारमान व्यथितलाई कुलपति पद दिएर आफू संरक्षक भएर बस्नुभयो। सत्यमोहन जोशी त्यतिबेला प्रज्ञा प्रतिष्ठानको सहसदस्य बनाइए। नेपाल भाषा एकेडेमीको उहाँ ट्रान्सलर हुनुहुुन्थ्यो, आजभन्दा ६ वर्षअगाडिसम्म पनि। नेपाल भाषा, नेवारी संस्कृतिका बारेमा केही नगरेको भन्ने होइन। उहाँले नेपाल भाषामा धेरै किताब लेख्नुभएको छ। तर, नेवारी भाषा र नेवारी संस्कृतिमा मात्र संकुचित हुनुभएन। श्रद्धासलाम युगपुरुष सिक्कामा सजिए, टिकटमा छापिए सत्यमोहनको सत्ययुग नेपाली भाषाको उद्गम थलो जुम्लाको सिंजा उपत्यकामा टोली लिएर जानुभयो। जुम्लाको सदरमुकाम खलगांबाट सिंजा पुग्न १० घण्टा बढी लाग्छ। २०२८ सालमा उहाँको नेतृत्वमा त्यहाँको अध्ययन भएको थियो। जोशीले कर्णाली लोकसंस्कृतिको बारेमा लेख्नुभयो। नेवार भइकन पनि नेवारी भाषा र संस्कृतिको परिधिमात्र नभई समग्र साहित्य र संस्कृतिमा उहाँको ठूलो योगदान छ। २०२८ सालमा नेपाल प्रज्ञा प्रतिष्ठानले सत्यमोहन जोशीको नेतृत्वमा जुन काम गर्यो, अहिलेसम्म प्रतिष्ठानले त्यति काम गर्न सकेको छैन। त्यसबेला धेरै ग्रन्थ छापिएका छन्। सिंजा उपत्यकाको साँगोपाँगो कृति आयो। प्रज्ञा प्रतिष्ठानले अहिलेसम्म त्यसरी अरु कृति निकाल्न सकेको छैन। प्रज्ञा प्रतिष्ठानको कुलपतिपछि राष्ट्रपति माधव घिमिरे हुनुहुन्थ्यो। मैले उहाँलाई सिंजाको जस्तै गण्डकीको साँगोपाँगो अध्ययन गर्न अनुरोध गरेँ। उहाँले गण्डकीको मात्र नभई कोसी, बागमती, कर्णाली, सेतीकै गर्नुपर्छ भनेर योजना ल्याउनुभयो। पछि पञ्चायत ढल्यो, बहुदल आयो। राजनीतिक उपलब्धि त भयो। तर, उक्त योजना त्यतिकै हरायो। त्रिभुवन विश्वविद्यालय र एसियाली अनुसन्धान केन्द्रले पनि अध्ययन गर्न खोजेको थियो। प्रारम्भिक सर्भेक्षण पनि भयो। तर, सरकारले बजेट दिएन, काम पनि भएन। नेपाल प्रज्ञा प्रतिष्ठान राज्यको प्राज्ञिक आवश्यकता पूर्ति गर्ने संस्था हो। प्राज्ञ, पढेलेखेका मान्छे भएपछि राष्ट्रलाई चाहिएको प्राज्ञिक आवश्यकताको परिपूर्ति गर्नुपर्छ। राजा महेन्द्रको पालामा इरानका राजाको सवारी भयो। राजा महेन्द्रले नेपालको परिचय खुल्ने केही लेख्न रातारात नेपाल राजकीय प्रतिष्ठानलाई लगाए। नेपालको राष्ट्रिय फूल लालीगुराँस र इरानको राष्ट्रिय चिह्न गुलाबको विश्लेषण गरी सत्यमोहन जोशीले ग्रन्थ लेख्नुभयो। उक्त ग्रन्थ इरानका राजालाई उपहार दिइयो। त्यसबेला नै नेपाल र इरानको दौत्यसम्बन्ध कायम भएको थियो। सत्यमोहन जोशी त्यतिकै वाङ्गमय शताब्दी पुरुष भएका होइनन्। राष्ट्रलाई आवश्यक परेका बेला जोशीले परिपूर्ति गर्नुभएको छ। नेपालको राष्ट्रिय मुद्रामा उहाँले व्याख्या, विश्लेषण गर्नुभयो। उहाँले तीन पटक मदन पुरस्कार पाउनुभयो। राष्ट्रलाई आवश्यक परेको बेला प्राज्ञिक आवश्यकता परिपूर्ति गर्नुभएको थियो। उहाँलाई वाङ्गमय शताब्दी पुरुषभन्दा सार्थक हुन्छ, चरितार्थ हुन्छ। संघीय लोकतान्त्रिक गणतन्त्र नेपालको राष्ट्रिय गानको छनोट समितिको संयोजक पनि जोशी हुनुहुन्थ्यो। नेपाल भाषा एकेडेमीको चान्सलर पनि हुनुहुन्थ्यो। पछि नेपाल प्रज्ञा प्रतिष्ठानको सदस्य सचिव हुनुभयो। उहाँलाई राज्यले वाङ्गमय शताब्दी पुरुष उपाधि दियो। जीवित कालमा नै उहाँको तस्बिर अंकित मुद्रा छापियो। यो चानचुने कुरा होइन। हुलाक टिकट पनि छापियो। गैरराजनीतिक स्वतन्त्र प्राज्ञिक व्यक्ति भनेर राष्ट्रले उहाँको सम्मान गरेको छ। सरकारले संविधान दिवसका अवसरमा नेपाल गौरब बाट संविधान दिवसका अवसरमा सम्मान गरेको थियो। देश र जनस्तरले उहाँलाई सम्मान गरेको छ। नेपाल प्रज्ञा प्रतिष्ठानले उच्च श्रेणीको पुरस्कारबाट सम्मान गरेको छ। राष्ट्रले सम्झेको छ। उहाँको अभाव सधैं खड्किरहने छ। (गुरुङ नेपाल प्रज्ञा प्रतिष्ठानका कुलपति हुन्।)"
शारीरिक सुगठन प्रतिस्पर्धामा गण्डकी र आर्मीलाई सफलता,पोखरा : पोखरा सभाहलमा भएको शारीरिक सुगठन प्रतिस्पर्धामा गण्डकी प्रदेश र त्रिभुवन आर्मी क्लबले दुईदुई स्वर्ण जितेका छन्। पहिलो दिन पाँच स्वर्ण पदकका लागि भएको प्रतिस्पर्धामा एक स्वर्ण भने नेपाल पुलिस क्लबले हात पारेको छ। पुरुष ५५ केजी तौल तर्फको प्रतिस्पर्धामा गण्डकी प्रदेशका विवेक हमालले स्वर्ण जिते। बागमती प्रदेशका दिनेश गोसाइले रजत र आर्मीका रमेश फोम्बोले कांस्य पदक पाए। पुरुषकै ६० केजी तौलमा नेपाल पुलिसका डेभिड बलामीले स्वर्ण जिते। एपीएफका किशन दिवाकरले रजत जित्दा लुम्बिनी प्रदेशका सुनिल आलेले कांस्य पाए। ६५ केजी तौल समूहमा गण्डकीका अस्मिन गुरुङले आफ्नो टोलीका लागि दोस्रो स्वर्ण जिते। लुम्बिनीका नवराज डुम्रेले रजत र सुदूरपश्चिमका सुनिल चन्दले कांस्य पदक हात पारे। ७० केजी तौल समूहमा आर्मीका प्रज्ज्वलमान शाक्यले स्वर्ण हात पार्दा मधेस प्रदेशका किरण यादव र लुम्बिनीका विजेन्द्रमान श्रेष्ठले रजत र कांस्य जिते। ७५ केजी तौलमा नरेश मालाकार प्रथम हुँदै स्वर्ण हात पार्न सफल भए। मधेस प्रदेशका सनी आज्माले रजत र बागमतीका योगेशराज शाहीले कांस्य पदक प्राप्त गर्न सफल भए।
तिमी बाँच्यौ होसले एक शताब्दी,"सर्पदंशित सभ्यताका नीलडाम दुखेर महाकालचक्रका खित्काभरि कोभिडडेंगु भाइरसका आयातित संस्कृति पिएर बाँचेका हिमालहरूबाट म खोला बगेकै छु सत्यमोहन टेथिस सागरका विष्णु अवतारहरू कहाँ प्रकटित छन् ? कालीगण्डकी शालिग्राममा डाइनास्वरित विलुप्त पदध्वनिहरू कुन अन्तरिक्षका हार्ड डिस्कमा गुन्द्रुकिएका छन् ? युगान्तरहरूले भन्न सक्दैनन् म खोला बगिरहेकै छु तिमीले भनेझैं बग्न नपाए पनि सत्यमोहन अन्तरिक्ष बस्ती प्राकल्पनाहरूबीच हराएका छन् धरतीका संस्कृति सपना स्थापत्य चोमोलोङमाका उचाइ नाप्ने पाइलाहरू हिमफाटाहरूमा जमेका छन् म खोला बगिरहेकै छु सभ्यताका विकारहरू बगेर सत्यमोहन कसले लेख्लान् एलियन युगका महाभारत ? जसले जित्यो उहीँ सिकन्दर भाष्यमा झ्याप्प निभेको छ डायोजिनिजको लालटिन आत्मा हराएका शरीरमा च्याउ उम्रेका छन् रक्तबीज मनहरू आणविक युद्धअभ्यासग्रस्त सम्भावित प्रेतलोकमा म खोला, विकिरणका कण बग्न अभिशप्त हुनेछु सत्यमोहन तिमी बाँच्यौ होसले एक शताब्दी म बेहोस बाँच्नेछु अनन्त शताब्दी सत्यमोहन।"
मिथिला ज्ञानको भण्डार,"जिन्दगीका सन्दर्भमा चर्चित हिन्दी फिल्म आनन्दको एउटा डायलग निकै भन्नेसुन्ने गरिन्छ, जिन्दगी लम्बी नहीं, बडी होनी चाहिए। पक्कै पनि जीवनको गहिरो अर्थ, औचित्य र सार्थकता बोकेको छ यस वाक्यले। तर, जब त्यस्तै बडी जिन्दगी लम्बी रूपमा समेत कसैले प्राप्त गर्छ भने त्यो जिन्दगी त्यस कालखण्डको देश, समाज र जनताका लागि प्रकृतिबाट प्राप्त अमूल्य उपहार हुन जान्छ। जीवन कुनै एक व्यक्तिको भए पनि त्यसबाट सिंगो युग लाभान्वित हुन्छ। हामी त्यस्ता सौभाग्यशाली मानिसहरूमा पर्छौं, जसले यस्ता उपहार दुईदुई स्वरूपमा प्राप्त गर्न सक्यो। काव्यगगनमा राष्ट्रकवि माधवप्रसाद घिमिरे र सांस्कृतिक फाँटमा वाङ्मय शताब्दीपुरुष सत्यमोहन जोशीको सान्निध्य, स्नेह र साहचर्यमा सास फेर्न पाउनुलाई एउटा सृजनधर्मी हुनुको नाताले मैले जीवनको ठूलो उपलब्धि मानेको छु। सामान्यतया ७०८० वर्ष उमेरपछिको अवस्थामा कुनै व्यक्तिको देहान्तको खबर सुन्दा हामी औपचारिकतामा दुःख व्यक्त गरे पनि मनमनै ए, उमेर त भइसकेकै रहेछ भनेर सन्तोष मान्छौँ। तर, यी दुवै व्यक्तित्वले शताब्धिक वर्षको सुदीर्घ जीवनपछि महाप्रयाण गर्दा पनि हामीले ठूलो रिक्तता महसुस गरिरहेका छौँ। उमेर पुगिसकेको भनेर सन्तोष मान्न सकेका छैनौँ। यसै कुराले उल्लिखित दुवै विभूतिको जीवनसार्थकतालाई प्रमाणित गर्छ। एउटा पृथक् सांस्कृतिक पृष्ठभूमिबाट आएर समग्र राष्ट्रको साहित्यसंस्कृतिमा केही गर्ने जमर्को गरिरहेको म योगदान र गुणस्तरमा शताब्दीपुरुष सत्यमोहन जोशीको शतांश पनि नहुँला। तर, कतिपय सन्दर्भमा उहाँको अनुगामीसम्म बन्न पाएको सम्झँदा मात्र पनि गौरवान्वित हुन्छु। म मिथिलाको भाषासंस्कृतिका साथ हुर्केर त्यसैको ऊर्जा र ऊष्माले साहित्यसंस्कृतिको क्षेत्रमा ताते गर्दै गरेको मान्छेलाई जोशी सरको अथाह ज्ञानभण्डारबाट मिथिलाका बारेमा कतिपय आधारभूत कुराबारे ज्ञान मिल्दा पटकपटक म अचम्भित भइरहेँ। मिथिलाको विद्वत्परम्परा, गौरवगाथाका कुराहरूबारे मिथिला भूमिमै जान्नबुझ्नबाट वञ्चित रहेकोे कुरा मनु मखु मडिस्या ख भनेर हेपाइको शब्दावली प्रचलित छ भनिने नेवा प्रदेशमा आएर मैले जोशी सर र उहाँद्वारा प्रवाहित ज्ञानपरम्पराका संवाहकहरूबाट यथेष्ट जानकारी पाएँ। मिथिलाकै कुनै आधुनिक लेखक, चिन्तकहरूले कोट्याउन आवश्यक नठानेका मिथिला विभूति महर्षि याज्ञवल्क्य र उनको अद्वैत दर्शनलाई आधार बनाएर जोशी सरले नाटक लेख्नुभयो र उपत्यकामा त्यसको यथेष्ट मञ्चन पनि भयो। कोभिड कालभन्दा अघि म यतिखेर प्राज्ञ परिषद् सदस्यका रूपमा संलग्न रहेको नेपाल संगीत तथा नाट्य प्रज्ञाप्रतिष्ठानले मुकुण्डो नाच महोत्सव को योजनासम्बन्धी बैठकको क्रममा जोशी सरबाट यससम्बन्धी अनेकौँ निकै चाखलाख्दा सन्दर्भहरू थाहा भयो। मुकुण्डो नाचहरू प्रायजसो तन्त्रमा आधारित भएको र यस्ता तान्त्रिक प्रक्रिया तथा नृत्यहरू मिथिलाबाट आएको उहाँले बताउनुभएको थियो। मूल मिथिलामा तान्त्रिक प्रक्रियासँग सम्बद्ध झिझिया, जटजटिनजस्ता केही नृत्यहरू मात्र बाँकी रहेका र तिनको पनि प्राज्ञिक पाटो गौण रहेको अवस्थामा जोशी सरबाट प्राप्त यो जानकारी मेरा लागि ठूलो हौसलाको विषय थियो। त्यसै क्रममा मैथिल र नेवारहरूबीचको सुसम्बन्धका कतिपय पक्षहरू सामान्य रूपले प्रकट भएका थिए। यो सम्बन्ध मल्ल राजाहरूले मैथिली भाषामा लेखेका वा लेखाएका सैकडौँ नाटक र गीतहरूमा मात्र सीमित नभई दुवै समुदायको मूल नै कर्णाट वंशीय राजवंश र कर्णाटकसँग जोडिएको प्रसंग पनि छोइएको थियो। मिथिला र नेपालमण्डलको घनिष्टता सामान्य रूपमा सुनेकोभन्दा बढी गहिरो भएको थाहा पाएपछि मैले सर, एक दिन दिनभरि बसेर यस विषयमा कुरा गर्न आउँछु भनेँ। उहाँले तपाईं जहिले पनि आउन सक्नुहुन्छ भन्नुभयो। तर लगत्तै कोरोनाको महाप्रकोप आइदिएर हाम्रो प्रतिष्ठानले मुकुण्डो नृत्य महोत्सव गर्नबाट वञ्चित हुनुपर्यो नै, मैले भेटघाट गर्ने साइत पनि जुरेन। कोरोनाको डर रहुञ्जेल उहाँकहाँ पुग्नबाट म स्वयं डराइरहेँ। अलि मत्थर भएको बेला योजना बनाउँथेँ, तर उहाँ बिरामी भएका खबरहरू बाहिरिन्थे। उहाँ पूर्णरूपमा स्वस्थ भएपछि सारा प्रसंगहरू भिडियोमै रेकर्ड गरिराख्ने मनसुवाका साथ म अनुकूल समयको प्रतीक्षा गरिरहेँ। बिना लौरो, बिना चस्मा बिना सहयोगी सहज जीवनयापन गर्दै आउनुभएका जोशी सरले अझै एकदुई दशक सजिलै बिताउनुहुन्छ भन्ने विश्वासले पनि म उपयुक्त समय पर्खिरहेँ। तर कालले छलपूर्वक म र मजस्ता जिज्ञासुलाई निराश पार्दै जोशी सरलाई लगिदियो। मैले जीवनमा प्राप्त गरेका सम्मान, पुरस्कारहरूमध्ये नइ पुरस्कार ग्रहण गर्दाको एउटा सन्दर्भ यहाँ उल्लेख गर्न चाहन्छु। मेरा केही गणतान्त्रिक मित्रहरूले तपाईंजस्ता लोकतन्त्रको लडाइँमा योगदान दिने मान्छेले नइको पुरस्कार लिन नहुने भनेर सुझाए। मैले भनेँ त्यतिखेर आन्दोलनकारीहरूलाई गोली ठोक्ने आदेश दिनेहरू अहिले चर्का गणतन्त्रवादी भइसके। त्यस्ता नेताकार्यकतालाई टाउकामै राखेर हर्षबढाइँ गर्नबाट कुनै पनि पार्टी अछुता रहेनन्, यस्तोमा नइ भनेका मात्र यस्ता व्यक्तिसंस्थाका रूपमा देखिएका छन्, जसको भाषा र चरित्र दुईजिब्रे छैन। यस्ताबाट आममानिसले धोका खाँदैनन्। वस्तुतः केही वर्षअघि जोशी सरलाई कथित राष्ट्रवादको मोह वा भ्रमबाट मुक्त रहेको देखेपछि उहाँप्रतिको मेरो आस्था अझ घनिभूत भएको थियो। त्यो यस्तो बेला थियो जतिखेर देशको ऐनामा आफ्नो अनुहार नदेखिनेहरू पहिचानको लडाइँमा लागेका थिए। राष्ट्रवादी व्यक्ति र मिडियाहरू प्रायः आफ्नो धरातललाई समेत बोकेर हिँड्न खोज्ने तर समग्र राष्ट्रियताको सत्तोसराप नगरी त्यसको प्रवद्र्धनमा योगदान दिइरहेकाहरूलाई सोध्थे तपाईं पहिले मधेसी कि नेपाली रु यस्तै तपाईं पहिले नेवार कि नेपाली रु तपाईं पहिले जनजाति कि नेपाली रु आदि। काठमाडौंको टुँडिखेलमा आयोजित एक सभामा विभिन्न नेवारी भाषिक अभियन्ताहरूका साथै जोशी सर पनि शिरमा नेवा प्रदेश भनी लेखिएको रातो पट्टी बाँधेर त्यहाँ आउनुभयो। मलाई अचम्म लाग्यो नेपाली भाषासाहित्यको सेवा गरेबापत तीनतीन पटकसम्म मदन पुरस्कारबाट विभूषित व्यक्ति पनि प्रकारान्तरले नेपाली भाषाको एकछत्र रजाइँविरुद्धको जनसभामा रु बिस्तारै उहाँछेउ पुगेर गफिन थालेँ। उहाँले भन्नुभयो म पहिले नेवार त्यसपछि बल्ल नेपाली। यदि म अमेरिकामा जन्मेको भए अमेरिकन हुन्थेँ, तर नेवारी पहिचान त्यहाँ पनि हुन्थ्यो। जोशी सरको त्यो संलग्नता र प्रष्टताले मलाई निकै प्रभावित पार्यो। हामीजस्ता फरक समुदायबाट आएर राष्ट्रको मूल भाषामा लेखपढ गर्नेहरूलाई प्रायः राष्ट्रियताको दुहाइ दिँदै तपाईं नेपाली साहित्यमा यस्तो उचाइ राख्नेले पनि यसरी सानतिनो कुरामा अल्झिन हुन्छ भन्ने प्रश्न गरी पथभ्रष्ट गराउन खोजिन्छ। तर यसो भन्नु वा मूल धरातललाई चटक्कै बिर्सेर सत्ताले कल्पेको बृहत् धरातलको अभ्यर्थना गर्न उत्प्रेरित गर्नु, लोभ्याउनु, डराउनु भनेको राष्ट्रिय वैशिष्ट्य र सम्पदाहरूलाई बिटुल्याउने षड्यन्त्र गर्नु हो। यस्ता षड्यन्त्रहरूलाई चिर्दै हिँड्ने नै सत्यमोहन हुँदो रहेछ।"
"सबै भाषा, संस्कृतिका सारथि","उहाँको उमेर १०३ वर्षको भइसकेको र सिकिस्त बिरामी भई अस्पतालमा रहनु भएको थाहा थियो। त्यस समयबाट नै मेरो मन छटपटाएको थियो। त्यतिमात्रै कहाँ हो र, अस्पतालबाट आउने गरेको खबर चिन्ता लिने खालकै हुन्थे। तर, पनि उहाँको उपस्थितिलाई जीवन्त बनाइराख्न दैवले कुनै करामत गरी दिए हुन्थ्यो कि भन्ने चाह त छँदैथियो। तर, अन्ततः भयो त्यहीँ जो हामी चाहेका थिएनौं। नेपाली, नेवारी भाषा साहित्य मात्र पनि होइन, उहाँ नेपाल अधिराज्यका अन्य भाषाभाषीहरूको पनि प्रेरणाका स्रोत हुनुहुन्थ्यो। नेपाली, संस्कृति र नेपाली भाषीहरूका मात्र संस्कृति उहाँले कहिले पनि ठान्नु भएन। उहाँको दृष्टिमा नेपालभित्रका सबै भाषा, संस्कृति राष्ट्रका गहना हुन्। यसलाई बचाई राख्नुपर्छ भन्ने उहाँको धारणा थियो। यसै क्रममा मलाई एउटा प्रसंग यहाँ लेख्न मन लाग्यो। म नेपाल प्रज्ञा प्रतिष्ठानको प्राज्ञपरिषद सदस्य भइरहेको बेला काठमाडौंमा अन्तर्राष्ट्रिय मैथिली सम्मेलन गर्ने निर्णय गरेँ। यो २०६७ पुस ७, ८ गते सम्पन्न भएको थियो। उक्त अवसरमा मैथिली क्षेत्रका विशिष्ट साधकहरूलाई मिथिला रत्न सम्मान दिने निर्णय भयो। मेरो इच्छा थियो मैथिलीसँगै नेपालका अन्य भाषाहरूका विद्वान, साधकहरूलाई पनि राजधानीमा भइरहेको यत्रो विशाल समारोहमा उहाँहरूको मैथिलीलगायत अन्य मातृभाषीहरूप्रतिको सद्भावको उच्च मूल्यांकन गर्दै मिथिलाश्री सम्मान दिनु पर्दछ। आयोजनमा लागेका साथीहरू मेरो यस्तो सोचाइलाई स्वागत गर्नुभयो र नामको निर्धारण गर्ने जिम्मेवारी मलाई नै दिनुभयो। मेरो दृष्टिमा सर्वप्रथम एउटा नाउँ आयो सत्यमोहन जोशी। सत्य कुरा के छ भने मेरो उहाँसँग कुनै खास भेटघाट थिएन। विभिन्न कार्यक्रमहरूमा उहाँसँग भेट हुन्थ्यो। उहाँको विचार व्यक्तित्वबाट प्रभावित थिए नै। अब मैले उहाँसँग स्वीकृति लिनु पर्ने भयो। लाग्थ्यो उहाँ मान्नुहुन्छ कि मान्नु हुन्न। भेट गर्ने समय मिलाइयो। म हाम्रो निर्णय उहाँलाई सुनाए। उहाँ औधी खुसी हुनुभयो। सम्मेलनको पहिलो दिन प्रमुख अतिथि तत्कालीन सम्माननीय राष्ट्रपति डारामवरण यादवज्यूको हातबाट उहाँलाई सम्मानपत्र ग्रहण गरी रहँदा म साँच्चिकै भावुक भएको थिएँ र आफूलाई धन्य सम्झिरहेँ। नेवारी र मैथिल संस्कृतिको परम्परागत सम्बन्ध त छँदै थियो, यहाँ त भारतबाट पनि आएका सयभन्दा बढी प्रतिनिधिहरू यस ऐतिहासिक घटनाका साक्षी हुँदै थिए। सत्यमोहन जोशीका साहित्यिक योगदानका अनेकौं प्रसंग हुन सक्छ। भाषा, जात र वर्गको नाममा आपूलाई बाँडिने वा अन्यद्वारा बाँड्न लगाइने आजको सामाजिक रीतिथितिमा जोशीजीजस्ता वैचारिक समुद्रका धनी व्यक्तित्वको कमी हामीलाई निकै समयसम्म पछ्याइरहन्छ। उहाँप्रति हार्दिक श्रद्धाञ्जली। सत्यमोहनका केही मुख्य कृति लोक साहित्यतर्फ नेपाली लोकगीत : एक अध्ययन (२०११), बौद्ध कला (२०१२), छुनाख (२०१४, उखान संग्रह), हाम्रो लोकसंस्कृति (२०१४), खत्वाः व खंभाय् (२०१८, वाक्यांश र वाक्य पद्धति, नेपाली राष्ट्रिय मुद्रा (२०१९), पुरातत्त्व एक रोचक कथा (२०१९), कर्णाली लोकसंस्कृति खण्ड१ (२०२८), नेपाली मूर्तिकलाको विकासक्रम (२०३२), नेपाली धातुमूर्तिको विकासक्रम (२०३५), नेपाली चाडपर्व प्रथम संस्करण (२०३९), नेवाहरूको महान् चाड म्हःपुजा। काव्यतर्फ जयप्रकाश (२०२१, महाकाव्य) धम्मपद (२०२१), शुभराज्यभिषेकया म्ये (२०१३), कविवर श्री मबीबी शाह वैत हे व, हानं वैत है म्ये (२०२९), चखंचां हाःगु म्ये (२०२३), नेपालया राष्ट्रिय विभूति कलाकार अरनिकोया श्वेत चैत्य (२०४०, महाकाव्य)। निबन्धप्रबन्धतर्फ सुखया किचलय् (२००९), न्यूजील्याण्डमा पहिलो नेपाली (२०४९), सत्यमोहन जोशीया च्वखँ मुना (२०५०, प्रबन्ध संग्रह) नाटकतर्फ गौतम बुद्ध (२००६), सिद्धिदास (२०११), सिपाई र रैति (२०२७), लिपा (२०२८), वैद्य बाः (२०२८), दैलोको बत्ती (२०२८), फर्केर हेर्दा (२०३५), मृत्यु एक प्रश्न (२०४२), जब घाम लाग्छ (२०३५) चारूमती (२०६३), बाघ भैरव (२०६४) ध्वं च्वलय्चा (२०६५)। जीवनीतर्फ कलाकार अरनिको (२०४३), पं वैद्य आशाकाजी (२०४७), राजमुकुट र राज्यभिषेक (२०३१) बालसाहित्यतर्फ मचा भूगोल (२०१४), सजिलो बाल वर्णमाला (२०१९) सत्य वर्णमाला (२०१९), साहित्यया मू लुखा (२०१४)। व्याकरण कोषतर्फ शुद्धं च्वय्गु शुत्र (२०१३), विज्ञान शब्दावली (२०३५), सत्य शब्दकोष (२०३५), सच्छि खँग्वः (२०४७)।आदि"
"सोच, खोज र जाँगर अर्थात् सत्यमोहन","क्षमता, प्रतिभा, खोज र अध्ययन अनुसन्धानको उपमा नै हुनुहुन्थ्यो, सत्यमोहन जोशी। २००७ सालअघि नै उहाँ तथ्यांक विभागमा जागिरे हुनुहुन्थ्यो। त्यहीबेला उहाँ लमजुङमा जनगणनाका लागि खटिनुभयो। पछि त मैले पनि तथ्यांक विभागमा नै जागिर खाएँ। मैले डोटी, बैतडी, डँडेलधुरा, दार्चुलामा जनगणनाको काम गरेँ। सत्यमोहनले सरकारी जागिरलाई मात्रै ध्यान दिनु भएन। अर्थात्, उहाँलाई राज्यले दिएको कामले मात्रै उहाँलाई पुगेन। लमजुङबाटै लोकसंस्कृति, लोकभाका, लोकलयको खोज, अध्ययनमा लाग्नु भयो। सत्यमोहन पाटनको नेवार केटो। २००७ अघिको पाटनको नेवारको केटाको पहुँच कति हुन्थ्यो होला ? तर, उहाँले क्षमता प्रतिभाले उहाँले पाटनमा मात्रै सीमित राखेन। त्यो क्षमता, प्रतिभा नभएको भए कहाँ उहाँ आजको सत्यमोहन बन्नुहुन्थ्यो र। सोच, जाँगर र खोजले उहाँलाई सत्यमोहन बनायो। उहाँले नेपाली संस्कृति, सम्पदा, पुरातत्त्वको विषयमा गहिराइ गएर अध्ययन गर्नुुभयो। खोज गर्नुभयो। अनुसन्धान गर्नुभयो र जसले आज उहाँ सत्यमोहन जोशीको नाममा देश विदेशमा चिनिनु भएको छ। १९९० सालको महाभूकम्प जाँदा उहाँ महाराजगन्जमा हुनुहुन्थ्यो रे। हतारहतार पाटन घरमा पुग्नु भयो। घर भत्किसकेको थियो। उहाँ महाभूकम्पको बेला एउटा घटनालाई निकै गहन रूपमा अध्ययन गर्नु भएको छ। उहाँले, भूकम्पपछि पाटन दरबारभित्र बसेकी सुत्केरी महिला कसरी झरिन् भनेर बयान गर्नु भएको छ। उहाँको यो विषयलाई लोक साहित्यसँग गाँस्नु भएको छ। यस्ले सत्यमोहन ठूलो, अद्वितीय प्रतिभाको मान्छे भएको पुष्टि गर्छ। उहाँ साह्रै सरल र सहज व्यक्ति पनि हुनुहुन्थ्यो। कुनै होटलमा जाँदा पनि जे दियो त्यही खानु हुन्थ्यो। उहाँ बलियो मान्छे हो, रोगले उहाँलाई हतपत छुँदैथियो। उच्च व्यक्तित्व भएको मान्छे हो सत्यमोहन जोशी। तीन पटक त उहाँले मदन पुरस्कार पाउनु भयो। कसैले एक पटक पाउन पनि कति गह्रो छ। तर, उहाँले त तीनतीन पटक मदन पुरस्कार पाउनु भएको छ। पहिलो मदन पुरस्कार त हाम्रो लोक संस्कृति भन्ने पुस्तकमा नै पाउनु भयो। लोकगीत, यसका भाका, लयको विषयमा उहाँले धेरै नै गहिराइमा अध्ययन गर्नुभएको छ। उहाँ उच्च व्यक्तित्व, उच्च विचार भएको मानिस हो। तर, साधारण मान्छे हो। उहाँमा कुनै घमण्ड थिएन। कहिलै उहाँले आफू ठूलो मान्छे भनेर घमण्ड गरेको मैले थाहा पाइनँ। उहाँको टोपीको आफ्नै विशेषता छ। उहाँले सधैं एउटै टोपी लगाउनु हुन्थ्यो। त्यो सामान्य टोपी लगाउनु हुन्थ्यो। यो एकै किसिमको कति वटा टोली सिलाउनु भएको होला ? सधंै एउटै टोपी लगाउन पुग्ने। उहाँको टोपीले उहाँ पहिचान गराएको थियो। आमाको सम्झनामा टोपी लगाएको उहाँ भन्नुहुन्थ्यो। सरकारी जागिरमात्रै भएको भए सत्यमोहनको पहिचान आज यति धेरै हुने थिएन। जागिरबाट हटेपछि अवकाश जीवन बिताउनुहुन्थ्यो तर उहाँको नेपाली संस्कृतिमा गरेको योगदान अद्वितीय छ। पुरातात्त्विक विषयमा उहाँले धेरै काम गर्नुभएको छ। उहाँको आँट, जागरले सधैं क्रियाशील बनायो। कहिलै बूढो, अशक्त महसुस गर्नु भएको मैले सुनिनँ। सधैं एक्टिभ हुनुहुन्थ्यो। ज्ञानको भण्डार हो उहाँ। उहाँ चीनमा पढाउन जानुभयो तर पढाउन मात्रै लाग्नु भएन। अरनिको विषयमा ठूलो काम गर्नुभयो। अरनिको विषयमा खोज, अध्ययन गर्नुभयो। अरनिको विषयमा पुस्तक नै निकाल्नु भएको थियो। हाम्रो पहिलो भेट कहाँ भयो ? त्यो त म यसरी सम्झन सक्दिनँ। म सार्वजनिक संस्थानमा काम गर्थें। पत्रकारिता गर्थें। धेरै पहिला नै हाम्रो चिनजान भएको हो। पञ्चायतकालमा राससको जागिर छोडेपछि मैले एउटा लेख लेखेको थिएँ। त्यो लेखका कारण मलाई प्रहरीले पक्राउ गर्यो। त्यसपछि मेरो विषयमा सत्यमोहन जोशीले लेख नै लेख्नुभयो। मैले पञ्चायतको गुणगान गाउन नसक्ने भएर नै रासस छोडेको थिएँ। उहाँलाई म जन्म दिनमा बोलाउथें, उहाँ आउनुहुन्थ्यो। गफ हुन्थ्यो, खाजा खानुहुन्थ्यो, जानुहुन्थ्यो। म पनि ९५ वर्षको भएँ। हामी सबैभन्दा बूढो सत्यमोहन जोशी नै हुनुहुन्थ्यो। उहाँपछि गिर्माणनाथ अर्याल, डा गौरीशंकरलाल दास, पुरुषोत्तम श्रेष्ठ, कृष्णप्रसाद भण्डारी, हिमालयशम्शेर राणा हुनुहुन्छ। मभन्दा जेठा नाम चलेका व्यक्तिहरूमा उहाँहरू नै हो। म ठाइँलोमा पर्छु होला अब। १०३ वर्षको मान्छेको सोचाइ दृष्टिकोण कति ठूलो। उहाँले शरीर नै दान गर्नुभयो। यस्ता महाव्यक्तिप्रति मेरो हार्दिक श्रद्धाञ्जली।"
पौडीमा नासिर र डुवानाको कीर्तिमान,काठमाडौं : आर्मीका नासिर हुसेन र दुवाना लामाले नवौं राष्ट्रिय खेलकुदअन्तर्गत पौडीमा राष्ट्रिय कीर्तिमान बनाएका छन्। पहिलो दिन पनि उनीहरूले एकएक राष्ट्रिय कीर्तिमान बनाएका थिए। नासिरले २०० मिटर फ्रिस्टायल र २०० मिटर ब्यक्तिगत मिड्लेमा दुई र दुवानाले ५० मिटर ब्रेस्टस्ट्रोकमा राष्ट्रिय कीर्तिमान बनाएका हुन्। नासिरले २०० मिटर फ्रिस्ट्यालमा आफ्नै नाममा रहेको एक मिनेट ५८ः३० सेकेन्डको समयमा सुधार गर्दै एक मिनेट ५५ः३९ सेकेन्डको र ब्यक्तिगत मिड्लेमा दुई मिनेट ११ः८५ सेकेन्डको समयमा सुधार गर्दै २ मिनेट ११ः२३ सेकेन्ड समयका साथ दुई राष्ट्रिय कीर्तिमान कायम गरेका हुन्। यसअघि नासिरले दुवै कीर्तिमान दोहामा आयोजना भएको १५औं विश्व फिना च्याम्पियनसिपमा कायम गरेका थिए। २०० मिटर फ्रिस्टायलमा आर्मीका अलेक्जेन्डर शाहले रजत र बागमतीका इरभिन श्रेष्ठले कांस्य पाए। यस्तै ब्यक्तिगत मिड्लेतर्फ एनआरएनका आशिष सापकोटा र बागमतीका सेरेन सिंहले रजत र कांस्य पाए। फिसटेल एकेडेमीमा भएको प्रतियोगितामा दुवानाले ५० मिटर ब्रेस्टस्ट्रोकमा १३औं सागमा राखेको ३५ः४६ सेकेन्डको समयमा सुधार गर्दै ३५ः२३ सेकेन्डको नयाँ कीर्तिमान कायम गरेकी हुन्। एपीएफकी रोयल प्रजापतिले रजत र आर्मीकी उपास्ती महर्जनले कांस्य जिते। महिलाको ८०० मिटर फ्रिस्टायलमा एनआरएनका एश्ले सापकोटा डंगोलले १० मिनट ३०ः६४ सेकेन्ड समयका साथ स्वर्ण जितिन्। पुलिसका आर्या महर्जनले रजत र समिराशोभा थापा मगरले कांस्य पाए। ५० मिटर ब्रेस्टस्ट्रोको पुरुषतर्फ प्रदेश १ का विकास कुमालले स्वर्ण जिते। उनले उक्त दूरी ३१ः२० सेकेन्डमा पूरा गरेका हुन्। बागमतीका सेरेन सिंहले रजत र पुलिसका दिपंकर अवालले कांस्य पाए। महिलाको २०० मिटर फ्रिस्टायलमा दुवानाले दुई मिनेट १४ः६४ सेकेन्डका साथ स्वर्ण जित्दा पुलिसका आर्या महर्जन र समिरा शोभा थापाले रजत र कांस्य पाए। महिला १०० मिटर ब्याकस्ट्रोकमा आर्मीकी गौरिका सिंहले स्वर्ण जितिन्। उनले उक्त दूरी एक मिनेट ५ः५० सेकेन्डमा पार गरिन्। एनआरएनकी एश्ले सापकोटा डंगोलले रजत र आर्मीकी अनुसिया तन्डुकारले रजत जिते। पुरुषतर्फ एपीएफका तेञ्जिननामदोल रायन गुरुङले स्वर्ण जिते। प्रदेश १ का प्रारम्भ भण्डारी र एपीएफका जाडेन श्रेष्ठले रजत र कांस्य पाए।
श्रद्धासलाम युगपुरुष,"१०३ वर्ष ५ महिनाको उमेरमा आइतबार अन्तिम सास फेरेका संस्कृतिकर्मी सत्यमोहन जोशीको परम्परागत तवरले अन्तिम संस्कार भएन। विशेष तवरको बिदाइ चाहिँ भयो। उनको राष्ट्रिय सम्मान अर्पण राज्यले नै गर्यो। जति वर्ष बाँचे। सक्रिय जीवनमात्रै बाँचेनन्, सक्दो समाज र राष्ट्रका लागि खटिए। राज्यले राष्ट्रिय सम्मान अर्पण गरेर नागरिक हैसियतमै राष्ट्रप्रति उनले पुर्याएको योगदानको कदर गर्यो। ठूलो ओहोदामा पुगेको भन्दा पनि उनका कीर्ति र राष्ट्रका निम्ति गरेको योगदानको कदर हो, त्यो सम्मान। बाँचुन्जेल त समाज र देशका लागि आफ्नो ऊर्जा खर्चेकै थिए। बितेपछि पनि उनको भौतिक शरीरसमेत समाजकै लागि अर्पण गरेर छुट्टै शत्मार्ग जोशीले देखाएर गए। त्यसैले परम्परागत तवरबाट उनको दाहसंस्कार भएन। शरीर अस्पताललाई जिम्मा लगाइयो। उनी आफैंले पार्थिव शरीर दान गर्ने इच्छा जो देखाएका थिए र परिवारका सदस्यको पनि त्यसमा सहमति थियो। समाज र संस्कृति अध्ययनमा जीवन अर्पण गरेका जोशीको पार्थिव शरीर आफैंमा चिकित्सा विज्ञानका विद्यार्थीका लागि अध्ययन सामग्री बनेको छ। धर्म र परम्परामा विश्वास हुनेहरू आफ्नो अन्तिम संस्कार पारम्परिक हिसाबले होस् भन्ने चाहन्छन्। तर हाम्रो समाजमा मृत शरीर अर्काको काम आओस्, जलेर खरानी नहोस् भन्ने विश्वास गर्न धेरै गाह्रो छ। त्यो साहस सत्यमोहनले गरे। अरूहरूलाई पनि बाटो देखाए। १०३ वर्षको आयु बाँच्नु आफैंमा कीर्तिमानी हो। तर सत्यमोहन जोशीलाई कीर्तिमानी बनाउने उनको उमेरभन्दा धेरै उनका कीर्ति र राष्ट्रलाई गरेका देनहरू हुन्। उनले नगरेका पनि के थिएनन् र ? देशका कुनाकन्दरा चहारेर संस्कृति केस्राकेस्रा केलाएका उनले नेपाली समाजको सुगन्ध प्रकाशमा ल्याए। दुर्गम कर्णालीका संस्कृतिका ज्ञाता थिए उनी। काठमाडौं खाल्डोका संस्कृति र सभ्यताको त उनका अथाह ज्ञान थियो। नेपाली समाजका प्रमुख धर्म हिन्दू र बौद्धका अन्तरसम्बन्धमा विशद ज्ञान राख्थे। मुलुकमै पहिलोपटक पुरातत्त्व विभाग खडा हुँदा पहिलो डाइरेक्टरको नियुक्ति पाएका उनले त्यसअघि नै २०१३ सालमा हाम्रो लोकसंस्कृति पुस्तक लेख्न भ्याएका थिए। त्यसैमा उनलाई मदन पुरस्कार पनि प्राप्त भयो। नेपाली साहित्यमा गरिमामय यो पुरस्कार तीनपटक पाउने स्रष्टा पनि उनै थिए। चीन तिब्बतमा नेपाली युवा अरनिकोको योगदानलाई खोज अनुसन्धान गरी बाहिर ल्याउने जोशी नै थिए। मुद्राको अध्ययनमा उनको लगाव थियो। राजसंस्थाका सदस्यहरूबाहेक जीवितै छँदा हुलाक टिकटमा छापिने सौभाग्य उनलाई प्राप्त भयो। मुद्रामा पनि उनी अंकित भए। तीनतीन वटा पुस्तकमा मदन पुरस्कार प्राप्त गर्ने जोशीका अधिकांश कीर्ति अध्ययन र अनुसन्धानमा आधारित रहे। नेपाली लेखन र इतिहासको खोज, अनुसन्धानमा प्रामाणिकतामा जोड दिने एक अगुवा हुन् जोशी। इतिहास प्रायः किंवदन्ती र पुराकथाका जस्ता हुने बेला पनि जोशीले प्रमाणहरू जुटाउन ख्याल पुर्याए। तथ्य र तथ्यांकलाई जोड दिने त्यस्तो पश्चिमा शैली नेपालमा भित्त्याउनेमध्येका एक हुन् उनी। नेपालको इतिहास लेखनमा थुप्रै विदेशीले पनि योगदान गरेका छन्। तर तिनीहरूभन्दा सत्यमोहनको फरक विशिष्टता के भने उनले लेखनको माध्यम भाषा नेपाली रोजे। सन्दर्भ सामग्री पनि नेपालीलाई नै बनाए। फलस्वरूप नेपालीले आफ्नै भाषामा तथ्यपरक ऐतिहासिक सामग्रीको अध्ययन गर्न पाए। मुख्यतः नेपाली मौलिक संस्कृतिको पहिचानलाई उजागर गर्नु, त्यसलाई व्यावहारिक रूपमा प्रयोगमा ल्याउनु र ल्याउन प्रेरित गर्न सत्यमोहनको योगदान रह्यो। सरल जीवनशैली बाँच्दै लोभलाग्दो उमेर व्यतित गरेका उनको जीवन वास्तवमै सिर्जनशीलमात्रै नभई बहुआयामिक थियो। साहित्य, कला, संस्कृति, इतिहास, भूगोल, मूर्तिकला, पुरातत्त्व, शिक्षालगायत विषयमा दक्खल राख्नु र त्यही ज्ञानका आधारमा समाजलाई मार्गदर्शन गर्नु सत्यमोहनको वैशिष्ट थियो। जो, नेपाली समाजले सयौं वर्षसम्म पनि सम्झिरहने एक युगपुरुष थिए। एउटै जीवनमा पनि अनेक विधामा नेपाली समाजलाई गुन लगाएका व्यक्तित्व निधनले नेपाली समाजमा ठूलो रिक्तता खडा गरेको छ। एक युगको अन्त्य भएको छ। तिनै विराट व्यक्तित्वलाई हार्दिक श्रद्धाञ्जली।"
दाङ १ मा गठबन्धन र एमालेलाई चुनौती दिँदै नागरिक उन्मुक्ति पार्टी,"काठमाडौं : दाङ क्षेत्र नं १ अर्थात् देउखुरी थारू बाहुल क्षेत्रको रुपमा चिनिन्छ। स्थानीय निर्वाचनकै तथ्यांक हेर्ने हो भने पनि यस क्षेत्रका जन प्रतिनिधिहरू अधिकांश थारू समुदायका छन्। आसन्न निर्वाचनको प्रतिनिधिसभातर्फ थारू समुदायकै नेताहरू एकअर्काका प्रतिस्पर्धी बनेका छन्। सबैभन्दा रोचक कुरा त एकै पार्टीमा कुनै बेला सहकर्मी रहेका नेताहरू नै एकआपसमा भिडिरहेका छन्। अघिल्लो निर्वाचनमा यही क्षेत्रमा विजयी भएका नेकपा एकीकृत समाजवादीका नेता मेटमणि चौधरी, नेकपा एमालेबाट शान्ता चौधरी र एमालेबाटै विद्रोह गरेकी गंगा सत्गौंवा चौधरी स्वतन्त्रबाट प्रतिस्पर्धी बनेका छन्। चुनावी अभियानमा जुटिरहेका तीनै नेताहरूले आफू जित्ने दाबी गरिरहेका छन्। केपी ओलीको प्रतिगमनविरुद्ध गठबन्धन जसरी पनि विजयी हुने मेटमणिको आँकलन छ भने गठबन्धनलाई परास्त गर्न एमालेको जित सुनिश्चित रहेको शान्ता दाबी गर्छिन्। गंगाले भने आफू राष्ट्रियताका लागि लडेको भन्दै आफ्नो जित हुने दाबी गरेकी छन्। तीन पूर्वसहकर्मीहरुले यस्तो दाबी गर्दैगर्दा सो क्षेत्रमा नागरिक उन्मुक्ति पार्टीले सबैले चुनौती दिएको छ। नागरिक उन्मुक्ति पार्टीबाट प्रतिनिधिसभाका उम्मेदवार छन् सुरेन्द्र चौधरी। वैकल्पिक शक्ति निर्माण अभियानमा जुटेका सुरेन्द्र चौधरी टीकापुर राजबन्दी रिहाई अभियानको अगुवाई समेत गरेका थिए। कुनै बेला नेपाली कांग्रेसको विद्यार्थी संगठनमा रहेर काम गरेका उनले सामाजिक न्याय र समतामूलक समाज निर्माणको अभियानमा जुटिरहेका छन्। देशका साशकहरुले थारु समुदायलाई हरेक तवरबाट कमैया बनाएको भन्दै उनले राजनीतिक गुलामीबाट माथि उठ्न थारुहरूलाई आह्वान गरेका छन्। सम्पूर्ण थारुहरूलाई नागरिक उन्मुक्ति पार्टीबाट आफ्नो माग र एजेण्डा स्थापित गर्नुपर्ने उनको भनाइ छ। 'यो देशका साशकहरुले थारु समुदायलाई कमैयामात्र बनाइरह्यो। त्यो चाहे घरखेतमा काम गराए होस् या राजनीतिकरुपमा किन नहोस्, थारु नेताहरु अहिले पनि गुलामीबाहेक केही गरेका छैनन्। गरेका हुन् भने थारूले आफ्नो राज्य किन पाएन? यो देशका निकायहरुमा थारूको उपस्थित किन समावेशी छैन?,' उनी प्रश्न गर्छन्। उनले पुरानै नेताहरुलाई दोहोर्याउँदा थारूका माग मुद्दा कहिल्यै सम्बोधन हुन नसकेको ताए। 'थारू समुदायले पनि अब वैकल्पिक शक्तिबाट आफ्नो मुद्दा सम्बोधन गर्नुपर्छ भन्ने बुझेको छ। यो बेला त्यो शक्ति भनेको नागरिक उन्मुक्ति पार्टी हो। यही पार्टीले भोलि थारू एजेण्डाहरू स्थापित गर्छ,' उनले भने। स्थानीय तह निर्वाचनमा कैलालीमा मात्रै चार पालिका जितेको नागरिक उन्मुक्त पार्टी आसन्न निर्वाचनमा पनि ठूला दलका लागि टाउको दुखाइको विषय बनेको छ। टीकापुर घटनामा रेशम चौधरीलगायत निर्दोष थारुहरुलाई कैदी बनाएको भन्दै यतिबेला थारु समुदायमा नागरिक उन्मुक्ति पार्टीप्रति ठूलो सहानुभूति रहेको छ। त्यही सहानुभूतिका कारण यसपटक थारुहरु नागरिक उन्मुक्तिलाई साथ दिने राजनीतिक विश्लेषकहरुको ठम्याइ छ। दाङ १ मा सुरेन्द्र चौधरीको उम्मेदवारी अरु दलका लागि टाउको दुखाइको विषय बन्नुको कारण पनि यही हो। केही हप्ताअघि नागरिक उन्मुक्ति पार्टीले देउखुरीमा राजनीतिक जागरण अभियान सञ्चालनसमेत गरेको थियो। जसमा ठूलो संख्यामा थारु समुदायको उपस्थिति रहेको थियो। त्यस अभियानलाई पनि आँकलन गर्ने हो भने देउखुरीमा नागरिक उन्मुक्ति पार्टीले बाजी मार्ने स्थानीहरु बताउँछन्। त्यसो त मेटमणिले सिट पाएपछि नेपाली कांग्रेस र माओवादी नेताकार्यकर्ताहरु रुस्ट बनेका छन्। त्यसको फाइदा पनि नागरिक उन्मुक्ति पार्टीलाई हुने स्थानीयहरु बताउँछन्। 'यसपटकको चुनाव गोलमाल छ। पाउनेले पाएका छैनन्, नपाउनेलाई टिकट दिइएको अवस्था छ। यसले पनि अरु पार्टीका बलिया उम्मेदवारलाई फाइदा पुग्न देखिन्छ,' लमहीका राजु चौधरी भन्छन्। सुरेन्द्र चौधरी थप्छन् 'जसको संगठन छैन, मतदाता छैन, त्यो हाम्रो प्रतिस्पर्धी हुन सक्दैन। नागरि उन्मुक्तिको प्रतिस्पर्धा एमालेसँग हो।'"
महिला भलिबलको पहिलो चरणको खेल सकियो,"बेनी : नवौ राष्ट्रिय खेलकुद प्रतियोगिता अन्तर्गत महिला भलिबलको पहिलो चरणको प्रतिस्पर्धा आइतबार सकिएको छ। राष्ट्रिय खेलकुद परिषद्को आयोजनामा म्याग्दीको बेनीमा सञ्चालित प्रतियोगितामा मधेस र कर्णाली प्रदेश पहिलो चरणको खेलबाटै बाहिरिएका छन्। लिगकम नकआउटका आधारमा खेलाइएको खेलमा सात प्रदेश र तीन विभागीय टोली सहभागी छन्। आइतबार एपीएफले नेपाली सेनाको त्रिभुवन आर्मी क्लब र बागमती प्रदेशले मधेस प्रदेशलाई पराजित गरेका थिए। एपीएफले आर्मीलाई ३१ सेटले हरायो। बागमतीले मधेसलाई ३० को सोझो सेटमा पराजित गर्यो। विनिता बुढाथोकीको कप्तानीमा मैदानमा उत्रिएको एपीएफले आर्मीलाई २५२०, १९२५, २५२१, २५२३ ले पराजित गर्यो। यसैगरी ललिता नाथको कप्तानीमा मैदानमा उत्रिएको बागमतीले प्रजुना थापाको नेतृत्वमा रहेको मधेस प्रदेशको टोलीलाई २५६, २५८, २५७ को फराकिलो अन्तरमा पराजित गर्यो। एपिएफकी निरुता ठगुल्ना र बागमतीकी जेनिसा वुमन अफ द म्याच घोषित भए।"
सत्यमोहनको सत्ययुग,"नेपाली जनस्थानमा उच्चाकर्षण बनाउनु भएका एक श्रद्धेय पात्र सत्यमोहन जोशीले १०३ वर्षको उमेरमा देह त्याग गर्नुभयो। १०३ वर्ष लामो जीवनमा उहाँले सबैभन्दा बढी युवाहरूलाई उत्साह, उमंग अनि सन्देश दिनुभयो। त्यो सन्देश हो, जीवनको कुनै पनि क्षण खेर नफाल। पद प्रतिष्ठा र पुरस्कार सम्मानको कुनै लोभ नभएका सत्यमोहन जोशी एक मात्र साहित्यकार हुन् जसले आफ्नो साहित्यिक योगदानबापत तीनपटक मदन पुरस्कार पाउनुभयो। मदन पुरस्कार पुस्तकालय गुठीले पुरस्कार स्थापना गरेको साल पाउने तीन प्रमुख व्यक्तिमध्ये एक उहाँ पनि हुनुहुन्थ्यो। दोस्रो पटक फेरि उहाँले मुद्रा विषयक पुस्तकमा मदन पुरस्कार पाउनुभयो। तेस्रो पटक उहाँसहित अन्य चार जनाले मदन पुरस्कार पाउनुभयो। त्यो कर्णाली संस्कृतिका बारेमा उहाँ बाहेक, स्थिरजंगबहादुर सिंह, चूडामणि बन्धु, बिहारीकृष्ण श्रेष्ठ र प्रदीप रिमाल हुनुहुन्थ्यो। पुरस्कार पाउने त्यस शृंखलामा प्रदीप रिमाल साहित्यिक नाताबाट एक टाढाका पात्र हुनुहुन्थ्यो। चलचित्रकर्मी प्रदीप रिमालको जन्म ललितपुरको लुभूमा भएको हुनाले उहाँको गीतसंगीतको ज्ञानको रुचि बुझेर सत्यमोहन जोशीले उहाँलाई आफ्नो मेगा प्रोजेक्टमा सामेल गराउनुभयो। प्रदीप रिमालले आफ्नो त्यो काममै पहिलो मदन पुरस्कार पाउनु भयो र भन्नुभएको थियो, मेरो निम्ति त यो भुतो न भविष्यति  सत्यमोदन दाइको विश्वास जितेँ। उहाँले मलाई जित्नुभयो। हामीले सबैले मदन पुरस्कार जित्यौँ। जीवनको अन्तिमकालमा ललितपुर कोपुण्डोल आएर बस्नु भएका रिमालले बाँचुञ्जेल जोशीको गुण गाइरहनुभयो। चलचित्र माया, के घर के डेराका निर्देशक रिमालको सत्यमोहनसँग एउटा चिनाजानीले जीवनमा धेरै बाटो खुल्यो। त्यसपछि उहाँले गीतसंगीत, अनि विशेषतः लोकजीवनका पक्षमा जोशीकै प्रेरणाले अध्ययन बढाउनुभयो। यस्ता धेरै प्रतिभा छन् जो सत्यमोहनको सम्पर्कमा आएपछि जीवनलाई ऊर्जाशील र उन्नत बनाउन पुगे। सत्यमोहन युवाका लागि त्यस्ता सत्पात्र हुन्। राजा महेन्द्रले अम्बर गुरुङलाई नेपाल राजकीय प्रज्ञा प्रतिष्ठानमा संगीत विभागका योजक बनाएर ल्याए पनि उहाँको खास काम देखिएको थिएन। अम्बर गुरुङको सांगीतिक क्षमता बुझेर सत्यमोहनले आफ्नो नाटक फर्केर हेर्दामा संगीत गर्ने काम दिए, हुन त यो अफिसियल काम थियो तर सत्यमोहन फर्केर हेर्दा नाटकका लेखक, परिकल्पनाकार अनि गीतकार पनि थिए। फर्केर हेर्दा नाटकमा सत्यमोहनले लेख्नु भएको गीत फर्केर हेर्दा जे देख्छौ तिमी कसैलाई नभन  बाट संगीतकार अम्बर गुरुङ, गायक फत्तेमान राजभण्डारी अनि नाटक पनि सफल साबित भयो। यसै नाटकको मञ्चनको सफलतापछि प्रज्ञा प्रतिष्ठानले उपकुलपति चढ्ने रातो भ्यान किन्न सकेको कुरामा उहाँ गर्व गर्नुुहुन्थ्यो। त्यो समयको प्रज्ञा प्रतिष्ठानमा नाटक लेख्ने दुई नाटककार प्राज्ञ भएको ठाउँमा बसेर उहाँले विकेट झार्नु भएको थियो, यो उहाँको क्षमता र समयलाई बुझ्न सक्ने शक्तिको कुरा थियो। उहाँ स्वयम्ले रेडियो सगरमाथाको निम्ति मसित गर्नु भएको तीन रातको निरन्तर कुराकानीमा भन्नुभएको थियो, दार्जिलिङको नाटक अनि देवराली रुन्छको सफलतापछि यत्तिको नाटक हामी किन गर्न सक्दैनौं भनेर मैले लेखेको हुँ। उहाँले आफूभन्दा जुनियर नै भए पनि त्यतिबेला मनबहादुर मुखियाको नाटक गर्ने शैलीबाट आफू प्रभावित भएको मान्नुहुन्छ। सत्यमोहन जोशी जसरी युवालाई प्रेरणा दिनु हुन्छ त्यसरी नै युवाहरूबाट पनि प्रेरित हुने ताकत पनि राख्नुहुन्छ। सत्यमोहनले नाटक, गीत, भाषा, संस्कृति, भेषभूषा हरेक विषयमा जसरी ज्ञान राख्नुभएको छ त्यही मात्रामा उहाँले गीतसंगीतमा पनि असाध्य रुचि लिनु भएको देखिन्छ। काठमाडौंमा पढ्न बस्दा उहाँ आफ्नो घरबाट सामल तामल बोकेर काठमाडौं आउँदा बाटोमा पर्ने लुमडी अजिमा (हालको भद्रकाली मन्दिर) को परिसरमा पहिलो पटक उस्ताद् बद्रीको ठुमरी सुनेपछि मन्त्र मोहित भएको कुरा कालीप्रसाद रिजाल रचित ठुमरी एल्बम विस्तारै विस्तारैको विमोचनमा उहाँले सविस्तार व्याख्या गर्नुभएको थियो । डिल्लीबजारका गायक उस्ताद बद्रीकाबारे आफैंले पनि सोधखोज गरेको र अध्ययन गरेको कुरा सो सभामा उहाँले व्यक्त गर्नुभएको थियो। तत्कालीन सरकारले दानापानीको जिम्मा लिएका उस्ताद बद्रीलाई उहाँले नै नेपालको पहिलो ठुमरी गायक हो भनेर चिनाउनु भएको सम्झना गर्नुहुन्थ्यो। नेपाली गीतसंगीतको खोजीमा सक्रिय रामशरण दर्नाललाई नेपाल राजकीय प्रज्ञा प्रतिष्ठानसँग घनिष्ठ बनाउनमा उहाँको अहम् भूमिका थियो भने लोकसंंस्कृतिविद् सुवी शाहलाई पनि अत्यन्त सहयोग गरेको देखिन्छ। नेपाल प्रज्ञा प्रतिष्ठानले सबैभन्दा बढी कमाइ गर्ने कार्यक्रम गाईजात्रा महोत्सवको सुरुवात गराउने श्रेय पनि उहाँलाई नै जान्छ। यही गाईजात्रा महोत्सवबाट सन्तोष पन्त, हरिवंश आचार्य, परीक्षित ढुंगाना, वसन्त सापकोटा, सुशील दीक्षित, उज्ज्वल मैनाली, तैयब शाहजस्ता कलाकार पदार्पण भए। गाईजात्रा महोत्सव कार्यक्रमका लामो समय ध्वनि परिचालक र कार्यक्रम संयोजक हुनुभएका यादव खरेल सम्झना गर्नुहुन्छ, सत्यमोहन सरले सुरु गर्नुभएको गाईजात्रा महोत्सव एकडेमीको एउटा गौरवशाली कार्यक्रम थियो। त्यसको चार्म नै बेग्लै थियो। यादव खरेल, केशवमान प्रधान, मदनकृष्ण श्रेष्ठ, गोपालराज मैनाली हरिवंश आचार्य, लक्ष्मी श्रेष्ठ, सावित्री शर्मा त्यस समय जोशीकै नेतृत्वमा खट्थे, त्यो अझै प्रज्ञा प्रतिष्ठानले परिवारले बिर्सन सकेको छैन। सत्यमोहन जोशीको जीवनको महत्वपूर्ण समय दुई भागमा बाँडियो, अध्ययन अनुसन्धान। लेखन प्रकाशन। यी दुवै समयमा उहाँले एकरत्ति समय खेर फाल्नु भएन, न्युजिल्यान्ड पुगेको नेपालीको यात्रा संस्मरण होस् वा नेपाली कलाको रूपरेखा (प्राचीन र मध्यकालीन) यी सबै पुस्तकमा उहाँको अध्ययनको पुँजी देखिन्छ। रचनाकर्मबाहेक उहाँले आफ्नो विशेष समय कार्यक्रमको प्रमुख अतिथि भएर जाने अर्को खण्ड बनाउनुभयो। कार्यक्रममा प्रमुख अतिथि भएर जाँदा उहाँ अरू अतिथिजस्तो रिबन काट्ने र मञ्चमा बस्ने मात्र नभइकन आफ्नो बौद्धिक व्याख्यान दिएर श्र्रोतादर्शकलाई लाभान्वित गर्नुहुन्थ्यो, त्यो अन्य अतिथिमा विरलै पाइन्छ। साहित्यिक सांगीतिक होस् वा नाटक चलचित्रका कुनै पनि कार्यक्रममा उहाँ एक आकर्षक शोभा बन्न सक्नुहुन्छ। एउटा स्मरणीय कुरा यहाँ उल्लेख गर्न जरुरी छ, २०४६ सालमा तत्कालीन पञ्चायती व्यवस्थाको दमनको विरोध गर्दै वाक् स्वतन्त्रता हनन् भएको आक्रोशमा नेपालका विभिन्न भाषाका साहित्य, संगीत र चित्रकला विधाबाट विरोधमा स्रष्टा सर्जकहरू मुखमा कालोपट्टी बाँधेर सडकमा उत्रिए। त्यसमा सबैभन्दा ज्येष्ठ व्यक्ति दुईजना थिए, युद्धप्रसाद मिश्र र सत्यमोहन जोशी। मिश्र सुरुवातदेखि नै वामसमर्थक भएर गीतसंगीत रचनामा सक्रिय थिए तर सत्यमोहनको परिवेश त्यो थिएन। उहाँका समकालीनहरू सबै प्रज्ञा प्रतिष्ठानमा विराजमान थिए, उहाँ सडकमा हुनुहुन्थ्यो। समयप्रति सचेतना उहाँको त्यो दुर्लभ गुणको परिणाम त थियो नै तर त्यसैमा उहाँको नैतिकताको आधार पनि देखिन्थ्यो। नेपालभाषाका कवि दुर्गालाल श्रेष्ठ, मदनमोहन मिश्र, श्रीकृष्ण अणु, गणेश सायमी, राजभाइ जकःमी का साथ उहाँ पारिजात, शिव अधिकारी, गोविन्द वर्तमान, रामेश, रायनका साथ त्यो आन्दोलनमा सरिक हुनुहुन्थ्यो। यो नै सत्यमोहनको जीवनीभित्रको आगोको मुस्लो हो, पहिचान हो। सत्यमोहनलाई जीवनको यो उचाइमा पुर्याउने सही चीज पनि यही पहिचान हो।"
नवौं राष्ट्रिय खेलकुद : आर्चरीका कमसल सामग्री,"पोखरा : नवौं राष्ट्रिय खेलकुद प्रतियोगिताका लागि राष्ट्रिय खेलकुद परिषद्ले आर्चरीलाई दिएको खेल सामग्री कमसल र खेल्नै नमिल्ने भएको पाइएको छ। परिषद्ले आइतबार दिएका ७ वटा टार्गेट बोर्डमा एरो छिर्ने भएकाले खेल्नै नमिलेको नेपाल आर्चरी संघका महासचिव रमेश सिवाकोटीले जानकारी दिए। उनले आफूहरूले मागे अनुरुपको सामान नदिई कमसल र खेल्नै नमिल्ने सामग्री दिएको दाबी पनि गरे। नवौं राष्ट्रिय खेलकुद प्रतियोगिताका लागि ३० थान टार्गेट बोर्ड मागेका थियौं। परिषद्ले ७ वटा मात्रै दियो, महासचिव सिवाकोटीले भने, त्यो पनि निकै कमसल र खेल्नै नमिल्ने। उनले टार्गेट बोर्डमा एरो छिरेका कारण १३ औं दक्षिण एसियाली खेलकुद प्रतियोगिता (साग) का बेला ल्याएको टार्गेट बोर्डबाट खेल सञ्चालन गर्नुपरेको बताए। नयाँ बोर्डमा खेल सञ्चालन गर्न सकिने अवस्था नै छैन। हामीले १३ औं साग र अन्नपूर्ण आर्चरी क्लबको सामग्री सापट मागेर खेल सञ्चालन गरेका छौं, सिवाकोटीले भने, कमसल सामग्री भएकाले त्यसमा खेल सञ्चालन गर्न सक्ने अवस्था नै छैन। त्यसमाथि अन्नपूर्ण आर्चरी क्लबलाई कुन सामग्री दिने भन्ने चिन्ता पनि थपिएको छ। उनले ५० र ७० मिटरको खेल सुचारु भए पनि ३० मिटरको खेल भने प्रभावित भएको बताए। उनले आफूहरूले मागेजति सामग्री नदिएको भन्दै आइतबार आएका टार्गेट बोर्ड पनि परिषद्लाई नै फिर्ता गरिदिने बताए। हामीलाई आवश्यक पर्ने कुनै पनि सामग्री दिएकै छैन। सेमिफाइनलका खेल सञ्चालन भइसक्दा पनि मागेका सामान पाएका छैनौं। अब उनीहरूले दिएका ७ वटा टार्गेट बोर्ड पनि फिर्ता गरिदिने छौं, महासचिव सिवाकोटीले भने। उनले टार्गेट बोर्ड ३० थान, १२२ सेन्टिमिटरको टार्गेट फेस दुई सय वटा, ८० सेन्टिमिटरको टार्गेट फेस दुई सय वटा र स्ट्यान्डर्ड ६ रिङको टार्गेट फेस तीन सय वटा मागे पनि कमसल र कामै नलाग्ने ७ वटा टार्गेट बोर्ड मात्रै दिएर झारा टार्ने काम मात्रै भएको बताए। खेल सामग्री तथा पोसाक खरिद उपसमितिका संयोजक अञ्जन धमलाले अनलाइन टेन्डरमार्फत सामान खरिद गरिएकाले आफूहरूले हेर्न नपाएको बताए। हामीले अनलाइन टेन्डरमार्फत सामान खरिद गरेका हौं। अहिले पनि कतिपय सामान स्टोरमै छन्, उनले भने, हामीले अहिलेसम्म हेर्न पनि पाएका छैनौं। तोकिएको मापदण्ड अनुरुप नभएका सामग्री फिर्ता गरेर नयाँ ल्याउने छौं।"
जीवनभर संस्कृति संरक्षण,"सत्यमोहन जोशी अब यस संसारमा हुनुहुन्न। नश्व शरीर पञ्चमहाभूतमा मिलेर उहाँ अनन्तको यात्रातिर प्रयाण गरिसक्नुभयो। नेपालको भाषा, साहित्य, संस्कृति, पुरातत्त्वको विधाका लागि यो अपुरणीय क्षति हो। एक किसिमले भन्ने हो भने ती क्षेत्रलाई टुहुरा बनाएर आफू अनन्तको यात्रामा विलीन भइदिनुभयो। बाबु शंकरराज जोशी एवं आमा राजकुमारीको कोखबाट १९७७ साल वैशाख ३० गते पाटनको बखुम्बहालमा जन्मनुभएका सत्यमोहन जोशीलाई कसरी मात्र चिन्ने ? संस्कृतिविद्, पुरातत्त्वान्वेषी, लोकसंस्कृतिका अध्येता, नेपाली मुद्राका विशेषज्ञ, कर्णालीको लोक संस्कृतिका अन्वेषक, नेवारी संस्कृतिका ज्ञाता आदि इत्यादि केकेबाट ! एउटा ज्ञानवृद्ध, वयोवृद्ध र अनुभवले ओतप्रोत महनीय व्यक्तित्वको अभाव देशमा खट्केको कुरालाई स्वीकार्नै पर्छ। उहाँले इतिहास, संस्कृति, पुरातत्त्वको इतिवृत्त र इतिहास लेख्नुमात्र भएन, पढ्नु मात्र पनि भएन बरु आफ्नो इतिहास रचेर पनि जानुभयो। वास्तवमा जीवनको सार्थकता भन्नु नै अर्काको इतिहास पढ्नेपढाउने मात्र होइन आफ्नो पनि इतिहास रच्न सक्ने नै अजर, अमर हुन्छ। यसैले नै भनेको होला कीर्तिर्यस्य स जीवति अर्थात् कीर्ति हुनेहरू नै यस दुनियाँमा बाँच्छन्। यस अर्थमा उहाँ अजर, अमर हुनुभएको छ। सत्यमोहन जोशी हाम्रो समयको एक महत्त्वपूर्ण ऐतिहासिक, भाषिक, साहित्यिक एवं सांस्कृतिक धरोहरझैं बनेर रहनुभयो। जीवनभर आफ्नो मातृभाषा नेपाल एवं राष्ट्रभाषा नेपालीको सतत साधनामा उहाँ निर्लिप्त बन्नुभयो। यसैले नै हो उहाँका अनेक कृतिहरू जनसमक्ष आउन सक्यो। उहाँ संस्कृतिका अन्वेषक, कला र साहित्यका पारखी एवं संस्कृति संरक्षणमा क्रियाशील व्यक्ति हुनुहुन्थ्यो। समयको विभिन्न कालखण्डको सन्दर्भमा हेर्दा उहाँले निरंकुश राणाशासनको युग, श्री ५ त्रिभुवन, महेन्द्रको वीरेन्द्र र ज्ञानेन्द्रको सासन युगको अनेक आरोह अवरोहको द्रष्टा र साक्षी बनेर बेहोर्नु भयो। त्यसपछिको लोकतन्त्र र वर्तमान गणतन्त्रको युग पनि मज्जैले देख्नु भयोभोग्नु भयो। यस्तो संयोग भनौं या सौभाग्य विरलै व्यक्तिले पाएका हुन्छन्। उहाँ भाग्यमानी हुनुहुँदो रहेछ। जीवनमा धेरै कुराको अनुभव गर्न पाउनुभयो। उहाँका नेपाली संस्कृति एवं पुरातत्त्वअन्तर्गतका कृतिका साथै कथा, उपन्यास, नाटक आदि पनि त्यत्तिकै छन्। झन्डै ७० वटाभन्दा बढी कृतिको स्रष्टा हुनुहुन्छ सत्यमोहन जोशी। जीवनभर गरेका अनेकौं रचनात्मक, सिर्जनात्मक र गुणात्मक कार्यहरूको कारण उहाँ व्यक्ति मात्र नभएर एक संस्थाझैं हुनु भयोभन्दा अत्युक्ति हुने छैन। सत्यमोहन जोशी अब हुनुहुन्न। तर, उहाँलाई सम्झदा मनमा उत्रने चित्र सादगीपूर्ण जिन्दगीमा बाँचेको एउटा सज्जन व्यक्ति, जाडो होस् या गर्मी सधैं नेपाली पोसाक लबेदासुरुवाल र टोपीमा सजिएको, मुखाकृतिमा लामो अनुभवले गर्दा होला केही सुहाउँदो चाउरीका रेखा तर केही सोचिरहेजस्तो, केही अभिव्यक्त गर्न चाहेजस्तो त्यो शान्तस्व रूपको आकृति नै जो कोहीको दृश्यपटलमा झुल्किन्छ होला भन्ने लाग्छ अहिले। कुनै कार्यक्रममा प्रमुख अतिथि, सभापति, विशिष्ट अतिथिको भूमिकामा जाँदा आफ्नो बोल्ने पालो आउँदा सुनाउने दुर्लभ हुँदै गइरहेका अनुभव, ज्ञान, सूक्ष्मदृष्टि, मननीय विश्लेषण, टिप्पणी र मार्गदेशनस्व रूपको गुरुज्ञानले दर्शकदीर्घामा रहनु हुने श्रोताहरूको मन सजिलै जितेर वाहवाहती पाउनु हुन्थ्यो। आफू उपस्थित कार्यक्रममा सधैंजसो समयमा पुग्न प्रयत्नरत रहने तथा आफूभन्दा अघि बोल्ने वा प्रस्तुत गर्ने वक्ताको कुरा सुनेपछि प्रशंसा गर्नुपर्ने ठाउँमा प्रशंसा गर्न र कतै गल्ती गरेको भए वा अपर्याप्त स्रोतसामग्रीको कारण निम्नस्तरको प्रस्तुति भए वक्ता वा प्रस्तुतकर्तालाई आफ्नो ज्ञान र तर्कले भलिभाँति सम्झाएर विनयपूर्वक तह लगाउन पनि जान्नु भएको कुरा बेलाबेलामा महसुस गर्न पाइन्थ्यो। त्यस्तो अवस्थामा उहाँमा न कुनै अहंता, न आवेग, न कठोर भावको अनुभव श्रोता वा दर्शकले गर्न पाउँथे। मानौं सरलता, विनम्रता र शिष्टता नै उहाँका गुण हुन्। साँच्चै भन्ने हो भने विद्या ददाति विनयं अर्थात् विद्याले विनयशीलता दिन्छ भन्ने उक्तिको मूर्त रूपजस्तो देखिनुहुन्थ्यो उहाँ। अर्को शब्दमा भन्नु पर्दा कवि शिरोमणि लेखनाथ पौड्यालले भन्नुभएजस्तो उपकारी गुणी व्यक्ति निहुरन्छ निरन्तर। फलेको वृक्षको हाँगो नझुकेको कहाँ छ र। कै एउटा उत्कृष्ट उदाहरणका रूपमा प्रस्तुत हुने उहाँको बानी अरूका लागि पनि प्रेरणादायी हुन्थ्यो। त्यसलाई कतिले ग्रहण गरे, कतिले गरेनन् या जानेनन् त्यो अर्कै कुरा भयो। मृत्युवरण गर्नु केही हप्ता अगाडिसम्म पनि प्रत्येक दिनजसो कहिले एउटा कहिले दुईतीनवटा कार्यक्रमहरूमा व्यस्त हुनुहुन्थ्यो। कोभिड१९ ले अलि तर्सायो र मात्र नभए उहाँको दिन भ्याइ नभ्याइको हुन्थ्यो। हरेक कार्यक्रमहरूमा नवीन दायित्वबोधका साथ क्रियाशील भइरहेको हुन्थ्यो। उहाँको सक्रियता लोभलाग्दो थियो। साँच्चै भनुँ भने हरेक दिन जहाँजहाँ जानुहुन्थ्यो, त्यहाँ नव चेतना भरिदिनुहुन्थ्यो आफ्नो ज्ञान, अनुभव र अनुभूतिहरूले। उहाँलाई सम्मान गर्न पाउँदा र आफ्नो कार्यक्रममा आइदिएकोमा धन्य सम्झनेहरूको, कृतज्ञताज्ञापन गर्नेहरूको लर्को वर्षौंदेखि चलिरहेको थियो। अब त्यसमा बिराम लाग्यो। आयो अब छोटो दिन शीर्षकको कविताबाट १९९९ सालदेखि लेखनयात्रा सुरु गर्नुभएको सत्यमोहन जोशी त्यसपछि बाँचुञ्जेल नेपाली एवं नेपाल भाषासाहित्यको माध्यमबाट विविध विधामा अविरल र अविश्रान्त रूपले लागिरहनु भयो। कुनै बेला काठमाडौं खाल्डोदेखि बाहिर जानआउन सार्वजनिक यातायातहरूको कठिनाइ मात्र होइन त्यस्ता साधनहरू दुर्लभसमेत भएको बखत राजधानी काठमाडौंका मानिसहरू केही अपवादबाहेक काठमाडौं बाहिर नजाने अवस्था थियो। यो आजभन्दा ६७ वर्षअघि अर्थात् २०१२ साल तिर हो। नेपाली लोकगीतः एक अध्ययन, त्यसको एक वर्षपछि नै कर्णाली लोकसंस्कृति जस्ता विषयहरूलाई लिएर खोजीनिति गर्न दुर्गम गाउँठाउँ जान हिम्मत गर्नु पनि सानो कुरा होइन। उहाँका नेपाली राष्ट्रिय मुद्रा (२०१७), पुरातत्व एक रोचक कथा (२०१९), कर्णाली लोक संस्कृति (२०२८), नेपाली मूर्तिकलाको विकासक्रम (२०३५), नेपाली धातु मूर्ति विकासक्रम (२०३५) नेपाली चाडपर्व (२०३९), कलाकार अरनिको ( २०४४ ) आदि उहाँका चर्चित पुस्तकहरू हुन्। उहाँका केही नाटक, नियात्रा, निबन्ध, प्रबन्धहरू पनि प्रकाशित भएका छन्। संस्कृतिविद् जोशीको निधनपछि ललितपुरमा उनको फोटाोसहित भेला भएका सुभेक्षुकहरू । तस्बिर : अशोक दुलाल सरकारी जागीर तात्कालिक औद्योगिक व्यापारिक समाचार संग्रह अड्डाको अधिकृत पदबाट सुरू गरी २०१५ सालमा ३८ वर्षको उमेरमा पुरातत्व विभागको पहिलो निर्देशक हुने अवसर उहाँलाई मिलेको थियो। नेपाल राजकीय प्रज्ञा प्रतिष्ठानको सदस्यसचिव भएर पनि उहाँले नेपाली भाषा साहित्यको सेवामा लाग्ने अवसर पाउनुभयो। केही वर्ष चीनको रेडियोमा नेपाली सामाचार वाचक र सम्पादकको रूपमा पनि काम गर्नुभयो। उहाँले पुरातत्त्व एक रोचक कथाद्वारा नेपाली चेतनालाई ऐतिहासिक आयामद्वारा झक्झकाउने प्रयत्न गर्नुभएको छ। नेपाली मूर्तिकला र काष्ठकला कसरी विकसित भए ? तिनले नेपाललाई विश्वमाझ पर्यटकीय आकर्षण गर्न कस्तो भूमिका खेलेका छन् ? भन्ने जस्ता महत्त्वपूर्ण सन्दर्भतिर पाठकहरूको ध्यानाकर्षण गर्न खोज्नुभएको देखिन्छ। नेपाली मूर्तिकलाको विकासक्रम भन्ने पुस्तकमा नेपालमा कहिलेदेखि प्रस्तर मूर्तिहरू निर्माण हुन थाले, तिनको शैली, वनोट एवं प्रवृत्तिका बारेमा जानकारी दिन खोजिएको छ। त्यसैगरी नेपालको धातुकलाको विकास क्रममा पनि तिनको निर्माण गर्ने विधिदेखि लिएर शैली र प्रवृत्तिका बारेमा चर्चा गरिएको छ। नेपाली समाजको हिजोको सामन्ती स्वभावको निरन्तरताले जन्माएको वर्गीय र शासकीय स्वरूपले वर्तमान समाजमा कस्तो संस्कृतिको विकास गरेको छ भन्ने सन्दर्भमा उहाँको सिपाही र रैती तथा जब घाम लाग्छ जस्ता नाटकका पुस्तकहरू प्रकाशित छन्। कलाकार अरनिको नामको उहाँको अनुसन्धानात्मक पुस्तकले अभय मल्लको समयमा चीनको सम्राट कुवलया खाँको निमन्त्रणामा नेपालबाट असी जना कलाकारको टोली लिएर जाने महान् कलाकार राष्ट्रिय विभूति अरनिको (१३०२१३६३) सालका बारेमा विस्तृत रूपले बुझ्नबुझाउन सहयोग गर्छ। कथा र उपाख्यानमा सीमित तर नेपालको गौरव उद्बोधित गराउने विषयको इतिहासलाई जनसमक्ष उजागर गराउन त्यस पुस्तकले अहम् भूमिका निर्वाह गरेको छ। यो अवश्य हो उहाँमा गुणैगुण थियो, केही पनि कमीकमजोरीहरू थिएनन् भन्ने होइन। जरुर थिएछन्। मानिस हो मानिस अच्युत हुन सक्दैन केही न केही कमजोरी हुन्छ नै। सही र तात्विक ढंगले समीक्षा, विचारविमर्श, समालोचना, प्रत्यालोचनाको माध्यमबाट चियोचर्चा हुने माध्यम अझै हामीकहाँ बन्न सकेको छैन। शोक विह्वलको यो घडीमा उहाँका कमीकमजोरीहरूको चर्चा सान्दर्भिक पनि हुँदैन। कुनै अरू बेला गरुँला। उहाँसँगको मेरो सामीप्यता आठ कक्षाको विद्यार्थी हुँदा नेपाली गद्यमा पढेको उहाँको निबन्धदेखि अहिलेसम्म अर्थात् झन्डै ५४ वर्षसम्म निरन्तर सौहार्दपूर्ण रह्यो। धेरै लेख्नु पर्ने विषय छन्, यो पछिलाई थाँति राखेँ। नेपाल सरकारको तर्फबाट २०७४ सालमा उहाँलाई वाङ्मय शताब्दी पुरुष को उपाधिले सम्मान गरिएको थियो। यद्यपि उहाँलाई प्रदान गरिएको वाङ्मय शताब्दी पुरुष को अर्थ र सार्थकताको बारेमा केही टीकाटीप्पणीहरू नआएका होइनन्। यस्तै विवाद इतिहासकार बाबुराम आचार्यलाई तात्कालिक सरकारले इतिहास शिरोमणि उपाधि दिँदा पनि भएको थियो। इतिहास शिरोमणि गलत शब्द हो, त्यसको सट्टा ऐतिहासिक शिरोमणि सही हुन्थ्यो भनेर। त्यस्तै कवि माधव घिमिरेलाई प्रदान गरिएको उपाधि राष्ट्रकवि मा आयो। उहाँबाहेक अरू राष्ट्र कवि होइनन् भनेर ! सत्यमोहन जोशीलाई प्रदान गरिएको उपाधिको पनि यसैगरी पछिसम्म चियोचर्चा हुँदै रहनेछ। दोष कसलाई दिने ? शब्दचयनको बेला हतारमा काम हुन्छ, समीक्षा पछि फुर्सतमा हुने हुनाले पनि बराबर यस्तो हुने गर्छ। अन्तमा सच्चा राष्ट्रसेवक बनेर नेपाल र नेपालीको गौरव बढाउने काममा जीवनभर समर्पित शिखर व्यक्तित्व सत्यमोहन जोशीको महाप्रयाणको यस घडीमा उहाँको परिवारजनहरूमा ईश्वरले धैर्यधारण गर्ने शक्ति प्रदान गरून् भन्दै उहाँको ब्रह्मलीन आत्माप्रति हार्दिक श्रद्धाञ्जलि अर्पण गर्दछु। श्रद्धासलाम युगपुरुष सिक्कामा सजिए, टिकटमा छापिए सत्यमोहनको सत्ययुग स्वयं प्रज्ञा"
श्रद्धासलाम युगपुरुष,"१०३ वर्ष ५ महिनाको उमेरमा आइतबार अन्तिम सास फेरेका संस्कृतिकर्मी सत्यमोहन जोशीको परम्परागत तवरले अन्तिम संस्कार भएन। विशेष तवरको बिदाइ चाहिँ भयो। उनको राष्ट्रिय सम्मान अर्पण राज्यले नै गर्यो। जति वर्ष बाँचे। सक्रिय जीवनमात्रै बाँचेनन्, सक्दो समाज र राष्ट्रका लागि खटिए। राज्यले राष्ट्रिय सम्मान अर्पण गरेर नागरिक हैसियतमै राष्ट्रप्रति उनले पुर्याएको योगदानको कदर गर्यो। ठूलो ओहोदामा पुगेको भन्दा पनि उनका कीर्ति र राष्ट्रका निम्ति गरेको योगदानको कदर हो, त्यो सम्मान। बाँचुन्जेल त समाज र देशका लागि आफ्नो ऊर्जा खर्चेकै थिए। बितेपछि पनि उनको भौतिक शरीरसमेत समाजकै लागि अर्पण गरेर छुट्टै शत्मार्ग जोशीले देखाएर गए। त्यसैले परम्परागत तवरबाट उनको दाहसंस्कार भएन। शरीर अस्पताललाई जिम्मा लगाइयो। उनी आफैंले पार्थिव शरीर दान गर्ने इच्छा जो देखाएका थिए र परिवारका सदस्यको पनि त्यसमा सहमति थियो। समाज र संस्कृति अध्ययनमा जीवन अर्पण गरेका जोशीको पार्थिव शरीर आफैंमा चिकित्सा विज्ञानका विद्यार्थीका लागि अध्ययन सामग्री बनेको छ। धर्म र परम्परामा विश्वास हुनेहरू आफ्नो अन्तिम संस्कार पारम्परिक हिसाबले होस् भन्ने चाहन्छन्। तर हाम्रो समाजमा मृत शरीर अर्काको काम आओस्, जलेर खरानी नहोस् भन्ने विश्वास गर्न धेरै गाह्रो छ। त्यो साहस सत्यमोहनले गरे। अरूहरूलाई पनि बाटो देखाए। १०३ वर्षको आयु बाँच्नु आफैंमा कीर्तिमानी हो। तर सत्यमोहन जोशीलाई कीर्तिमानी बनाउने उनको उमेरभन्दा धेरै उनका कीर्ति र राष्ट्रलाई गरेका देनहरू हुन्। उनले नगरेका पनि के थिएनन् र ? देशका कुनाकन्दरा चहारेर संस्कृति केस्राकेस्रा केलाएका उनले नेपाली समाजको सुगन्ध प्रकाशमा ल्याए। दुर्गम कर्णालीका संस्कृतिका ज्ञाता थिए उनी। काठमाडौं खाल्डोका संस्कृति र सभ्यताको त उनका अथाह ज्ञान थियो। नेपाली समाजका प्रमुख धर्म हिन्दू र बौद्धका अन्तरसम्बन्धमा विशद ज्ञान राख्थे। मुलुकमै पहिलोपटक पुरातत्त्व विभाग खडा हुँदा पहिलो डाइरेक्टरको नियुक्ति पाएका उनले त्यसअघि नै २०१३ सालमा हाम्रो लोकसंस्कृति पुस्तक लेख्न भ्याएका थिए। त्यसैमा उनलाई मदन पुरस्कार पनि प्राप्त भयो। नेपाली साहित्यमा गरिमामय यो पुरस्कार तीनपटक पाउने स्रष्टा पनि उनै थिए। चीन तिब्बतमा नेपाली युवा अरनिकोको योगदानलाई खोज अनुसन्धान गरी बाहिर ल्याउने जोशी नै थिए। मुद्राको अध्ययनमा उनको लगाव थियो। राजसंस्थाका सदस्यहरूबाहेक जीवितै छँदा हुलाक टिकटमा छापिने सौभाग्य उनलाई प्राप्त भयो। मुद्रामा पनि उनी अंकित भए। तीनतीन वटा पुस्तकमा मदन पुरस्कार प्राप्त गर्ने जोशीका अधिकांश कीर्ति अध्ययन र अनुसन्धानमा आधारित रहे। नेपाली लेखन र इतिहासको खोज, अनुसन्धानमा प्रामाणिकतामा जोड दिने एक अगुवा हुन् जोशी। इतिहास प्रायः किंवदन्ती र पुराकथाका जस्ता हुने बेला पनि जोशीले प्रमाणहरू जुटाउन ख्याल पुर्याए। तथ्य र तथ्यांकलाई जोड दिने त्यस्तो पश्चिमा शैली नेपालमा भित्त्याउनेमध्येका एक हुन् उनी। नेपालको इतिहास लेखनमा थुप्रै विदेशीले पनि योगदान गरेका छन्। तर तिनीहरूभन्दा सत्यमोहनको फरक विशिष्टता के भने उनले लेखनको माध्यम भाषा नेपाली रोजे। सन्दर्भ सामग्री पनि नेपालीलाई नै बनाए। फलस्वरूप नेपालीले आफ्नै भाषामा तथ्यपरक ऐतिहासिक सामग्रीको अध्ययन गर्न पाए। मुख्यतः नेपाली मौलिक संस्कृतिको पहिचानलाई उजागर गर्नु, त्यसलाई व्यावहारिक रूपमा प्रयोगमा ल्याउनु र ल्याउन प्रेरित गर्न सत्यमोहनको योगदान रह्यो। सरल जीवनशैली बाँच्दै लोभलाग्दो उमेर व्यतित गरेका उनको जीवन वास्तवमै सिर्जनशीलमात्रै नभई बहुआयामिक थियो। साहित्य, कला, संस्कृति, इतिहास, भूगोल, मूर्तिकला, पुरातत्त्व, शिक्षालगायत विषयमा दक्खल राख्नु र त्यही ज्ञानका आधारमा समाजलाई मार्गदर्शन गर्नु सत्यमोहनको वैशिष्ट थियो। जो, नेपाली समाजले सयौं वर्षसम्म पनि सम्झिरहने एक युगपुरुष थिए। एउटै जीवनमा पनि अनेक विधामा नेपाली समाजलाई गुन लगाएका व्यक्तित्व निधनले नेपाली समाजमा ठूलो रिक्तता खडा गरेको छ। एक युगको अन्त्य भएको छ। तिनै विराट व्यक्तित्वलाई हार्दिक श्रद्धाञ्जली।"
शताब्दी पुरुषको शरीर दान,"काठमाडौं : वाङ्मय शताब्दी पुरुष सत्यमोहन जोशीको आइतबार बिहान देहावसान भयो। श्रद्धाञ्जली सकिएपछि जोशीको पार्थिव शरीर साँझ ५ बजे किस्ट मेडिकल कलेज पुर्याइयो। जहाँ अस्पतालका प्रबन्ध निर्देशक प्राडा सुरज बज्राचार्यसहित चिकित्सा विज्ञानमा अध्ययनरत विद्यार्थीहरूले ससम्मान ग्रहण गरे। डिसेक्सन कक्षमा लगेर तपाईंको आत्मसम्मान गर्दै पार्थिव शरीरलाई सम्मानपूर्वक ग्रहण गर्छौं। अध्ययनका लागि सही ढंगले उपयोग गर्नेछौं, शपथ ग्रहण गरे। जोशीले संस्कृति, भाषा, साहित्य साधनामा जीवन समर्पण गरेका थिए। किस्टको चिकित्सा विज्ञानमा अध्ययनरत विद्यार्थीहरूलाई प्रयोगात्मक ज्ञान हासिल होस् भन्ने पवित्र उद्देश्यले मरणोपरान्त पछि पनि जोशीले शरीर दान गरेको डा वज्राचार्यले बताए। १०३ वर्षसम्म बाँचेका जोशी जीवनलाई अवसर र उमेरलाई नम्बरका रूपमा लिन्थे। जोशी लामो समयदेखि प्रोस्टेट र मुटुको समस्या झेलिरहेका थिए। असोज ७ गते इमरजेन्सिमा भर्ना भए। निर्देशक डा बज्राचार्यका अनुसार जोशीको श्वासप्रश्वासका साथै मुटुको समस्या देखिएपछि भर्ना गरिएको थियो। साथै, प्रोस्टेटको समस्या पनि जोडिएको थियो। जोशीको उपचारमा विशेषज्ञ चिकित्सकको संयुक्त नेतृत्वमा विषयगत विभिन्न विधाका विज्ञ चिकित्सकहरूको संलग्न रहेका थिए। मल्टिडिसिप्लिनरि केयरको निगरानीमा राखी उपचार गरिएको अस्पतालले जनाएको छ। उपचारका क्रममा सुरुका दिनहरूमा जोशीको स्वास्थ्यमा केही सुधार देखिएको थियो। तर, पछिल्ला दिनहरूमा चिकित्सकहरूले स्वास्थ्यमा सुधार भएको महसुस गर्न सकेनन्। सघन उपचार कक्ष (आईसीयू)मा राखिएको अस्पतालका निर्देशक डा वज्राचार्यले जानकारी दिए। रगत परीक्षण गर्दा डेंगु पुष्टि भयो। असोज २३ गतेदेखि नै छातीमा निमोनिया संक्रमण देखियो। निमोनिया संक्रमणविरुद्ध एन्टिबायोटिक औषधि सुरु गरियो। मुटुको चालसम्बन्धी समस्या पनि थपियो। असोज २४ गते मुटुको चालसम्बन्धी समस्या नियन्त्रण गर्न आईसीयूमा राखी उपचार सुरु गरियो, उनले भने। उनका अनुसार असोज २५ गते मुटुको चालसम्बन्धी समस्यामा सामान्य सुधार देखियो। जोशीले सामान्य प्रतिक्रिया देखाए। २६ गतेसम्म जोशी दोहोरो कुराकानी गर्न सक्ने अवस्थामा आए। खकार परीक्षण गर्दा एन्टिबायोटिक्स निरन्तर दिइरहनुपर्ने देखियो। कमजोरी कायमै थियो। जोशीलाई डिलक्स क्याबिनमा सिफ्ट गरियो। आईसीयू सरहकै सूक्ष्म निगरानीमा मल्टि डिसिप्लिनरी केयरसहित उपचार सुरु गरियो। असोज २७ गते अक्सिजन स्याचुरेसन लेभल कमी आयो। त्यसपछि आईसीयूमा सिफ्ट गरियो। डा वज्राचार्यका अनुसार पहिलेदेखि नै पुरानो रोगले ग्रसित पारेकोले जतिसुकै औषधि चलाए तापनि शरीरले राम्रोसँग रेस्पोन्स गरेन। असोज २८ गतेदेखि एल्बुमिन रिप्लेसमेन्ट गर्न औषधि चलाइयो। निमोनियाको संक्रमण र पिसाब संक्रमण भएकोले एन्टिबायोटिक्स दिइयो। तै पनि जोशीको स्वास्थ्यमा उल्लेखनीय सुधार आएन, उनले भने। उनका अनुसार असोज २९ गते जोशीको स्वास्थ्य स्थिति स्थिर थियो। तर, निमोनिया संक्रमण भने थियो। एन्टिबायोटिक्सको कोर्स पनि जारी थियो। एल्बुमिन रिप्लेसमेन्टको औषधि पनि दिइएको थियो। मल्टि डिसिप्लिनरी केयरको निगरानीमा सघन कक्षमा उपचार भइरहेको थियो। अवस्था झन् चिन्ताजनक हुन पुग्यो। ९७९८ वर्षको हुँदादेखि नै उहाँको स्वास्थ्यको सूक्ष्म निगरानी गरिरहेको थिएँ। यसपटक पनि निको गराएर घर पठाउँछौं भन्ने लागेको थियो, डावज्राचार्यले भने, यसपटक उहाँ (सत्यमोहन जोशी)लाई डेंगुले गलायो। आत्मबल र इच्छाशक्तिमा ह्रास आयो। सुरज, अब म सक्दिनँ। मलाई गाह्रो भयो भन्नुभयो। जोशीको देहावसान हुनुमा डेंगु संक्रमणलाई मुख्य कारकका रूपमा लिन सकिन्छ। पहिलेदेखि अन्य रोग पनि गाँसिएका थिए। डेंगु संक्रमणपछि शरीरका अन्य अंगलाई पनि असर पुग्यो, डा वज्राचार्यले भने, डेंगुको जटिलताले मुटुमा समस्या थपियो। जोशीको स्वास्थ्य अवस्थाबारे स्वास्थ्य मन्त्रालय, जिल्ला प्रशासन कार्यालय ललितपुर, ललितपुर महानगरपालिका, महालक्ष्मी महानगरपालिका, स्थानीय निकायहरूमा पनि निरन्तर रिपोर्टिङ भइरहेको थियो। जोशीले मुलुकलाई पुर्याएको योगदानलाई कदर गर्दै किस्ट शिक्षण अस्पतालले लामो समयदेखि निरन्तर सेवा दिइरहेको थियो। प्रबन्ध निर्देशक बज्राचार्यले भने, उहाँ (जोशी) कै निवासमा नर्सिङलगायतको चिकित्सकीय टोली पठाइ निरन्तर सेवा दिइरहेका थियौं। उनका अनुसार उपचारका क्रममा लाग्ने सम्पूर्ण औषधिलगायतका खर्च अस्पतालले नै व्यहोरेको थियो।"
"सोच, खोज र जाँगर अर्थात् सत्यमोहन","क्षमता, प्रतिभा, खोज र अध्ययन अनुसन्धानको उपमा नै हुनुहुन्थ्यो, सत्यमोहन जोशी। २००७ सालअघि नै उहाँ तथ्यांक विभागमा जागिरे हुनुहुन्थ्यो। त्यहीबेला उहाँ लमजुङमा जनगणनाका लागि खटिनुभयो। पछि त मैले पनि तथ्यांक विभागमा नै जागिर खाएँ। मैले डोटी, बैतडी, डँडेलधुरा, दार्चुलामा जनगणनाको काम गरेँ। सत्यमोहनले सरकारी जागिरलाई मात्रै ध्यान दिनु भएन। अर्थात्, उहाँलाई राज्यले दिएको कामले मात्रै उहाँलाई पुगेन। लमजुङबाटै लोकसंस्कृति, लोकभाका, लोकलयको खोज, अध्ययनमा लाग्नु भयो। सत्यमोहन पाटनको नेवार केटो। २००७ अघिको पाटनको नेवारको केटाको पहुँच कति हुन्थ्यो होला ? तर, उहाँले क्षमता प्रतिभाले उहाँले पाटनमा मात्रै सीमित राखेन। त्यो क्षमता, प्रतिभा नभएको भए कहाँ उहाँ आजको सत्यमोहन बन्नुहुन्थ्यो र। सोच, जाँगर र खोजले उहाँलाई सत्यमोहन बनायो। उहाँले नेपाली संस्कृति, सम्पदा, पुरातत्त्वको विषयमा गहिराइ गएर अध्ययन गर्नुुभयो। खोज गर्नुभयो। अनुसन्धान गर्नुभयो र जसले आज उहाँ सत्यमोहन जोशीको नाममा देश विदेशमा चिनिनु भएको छ। १९९० सालको महाभूकम्प जाँदा उहाँ महाराजगन्जमा हुनुहुन्थ्यो रे। हतारहतार पाटन घरमा पुग्नु भयो। घर भत्किसकेको थियो। उहाँ महाभूकम्पको बेला एउटा घटनालाई निकै गहन रूपमा अध्ययन गर्नु भएको छ। उहाँले, भूकम्पपछि पाटन दरबारभित्र बसेकी सुत्केरी महिला कसरी झरिन् भनेर बयान गर्नु भएको छ। उहाँको यो विषयलाई लोक साहित्यसँग गाँस्नु भएको छ। यस्ले सत्यमोहन ठूलो, अद्वितीय प्रतिभाको मान्छे भएको पुष्टि गर्छ। उहाँ साह्रै सरल र सहज व्यक्ति पनि हुनुहुन्थ्यो। कुनै होटलमा जाँदा पनि जे दियो त्यही खानु हुन्थ्यो। उहाँ बलियो मान्छे हो, रोगले उहाँलाई हतपत छुँदैथियो। उच्च व्यक्तित्व भएको मान्छे हो सत्यमोहन जोशी। तीन पटक त उहाँले मदन पुरस्कार पाउनु भयो। कसैले एक पटक पाउन पनि कति गह्रो छ। तर, उहाँले त तीनतीन पटक मदन पुरस्कार पाउनु भएको छ। पहिलो मदन पुरस्कार त हाम्रो लोक संस्कृति भन्ने पुस्तकमा नै पाउनु भयो। लोकगीत, यसका भाका, लयको विषयमा उहाँले धेरै नै गहिराइमा अध्ययन गर्नुभएको छ। उहाँ उच्च व्यक्तित्व, उच्च विचार भएको मानिस हो। तर, साधारण मान्छे हो। उहाँमा कुनै घमण्ड थिएन। कहिलै उहाँले आफू ठूलो मान्छे भनेर घमण्ड गरेको मैले थाहा पाइनँ। उहाँको टोपीको आफ्नै विशेषता छ। उहाँले सधैं एउटै टोपी लगाउनु हुन्थ्यो। त्यो सामान्य टोपी लगाउनु हुन्थ्यो। यो एकै किसिमको कति वटा टोली सिलाउनु भएको होला ? सधंै एउटै टोपी लगाउन पुग्ने। उहाँको टोपीले उहाँ पहिचान गराएको थियो। आमाको सम्झनामा टोपी लगाएको उहाँ भन्नुहुन्थ्यो। सरकारी जागिरमात्रै भएको भए सत्यमोहनको पहिचान आज यति धेरै हुने थिएन। जागिरबाट हटेपछि अवकाश जीवन बिताउनुहुन्थ्यो तर उहाँको नेपाली संस्कृतिमा गरेको योगदान अद्वितीय छ। पुरातात्त्विक विषयमा उहाँले धेरै काम गर्नुभएको छ। उहाँको आँट, जागरले सधैं क्रियाशील बनायो। कहिलै बूढो, अशक्त महसुस गर्नु भएको मैले सुनिनँ। सधैं एक्टिभ हुनुहुन्थ्यो। ज्ञानको भण्डार हो उहाँ। उहाँ चीनमा पढाउन जानुभयो तर पढाउन मात्रै लाग्नु भएन। अरनिको विषयमा ठूलो काम गर्नुभयो। अरनिको विषयमा खोज, अध्ययन गर्नुभयो। अरनिको विषयमा पुस्तक नै निकाल्नु भएको थियो। हाम्रो पहिलो भेट कहाँ भयो ? त्यो त म यसरी सम्झन सक्दिनँ। म सार्वजनिक संस्थानमा काम गर्थें। पत्रकारिता गर्थें। धेरै पहिला नै हाम्रो चिनजान भएको हो। पञ्चायतकालमा राससको जागिर छोडेपछि मैले एउटा लेख लेखेको थिएँ। त्यो लेखका कारण मलाई प्रहरीले पक्राउ गर्यो। त्यसपछि मेरो विषयमा सत्यमोहन जोशीले लेख नै लेख्नुभयो। मैले पञ्चायतको गुणगान गाउन नसक्ने भएर नै रासस छोडेको थिएँ। उहाँलाई म जन्म दिनमा बोलाउथें, उहाँ आउनुहुन्थ्यो। गफ हुन्थ्यो, खाजा खानुहुन्थ्यो, जानुहुन्थ्यो। म पनि ९५ वर्षको भएँ। हामी सबैभन्दा बूढो सत्यमोहन जोशी नै हुनुहुन्थ्यो। उहाँपछि गिर्माणनाथ अर्याल, डा गौरीशंकरलाल दास, पुरुषोत्तम श्रेष्ठ, कृष्णप्रसाद भण्डारी, हिमालयशम्शेर राणा हुनुहुन्छ। मभन्दा जेठा नाम चलेका व्यक्तिहरूमा उहाँहरू नै हो। म ठाइँलोमा पर्छु होला अब। १०३ वर्षको मान्छेको सोचाइ दृष्टिकोण कति ठूलो। उहाँले शरीर नै दान गर्नुभयो। यस्ता महाव्यक्तिप्रति मेरो हार्दिक श्रद्धाञ्जली।"
शिरमा आमाको सम्झना,"काठमाडौं : शताब्दी पुरुष सत्यमोहन जोशीलाई मैले जहिले देखेँ, त्यही बेलादेखि मेरा आँखा उनले लगाउने टोपीमा परेका थिए। तडकभडकबाट टाढै रहने जोशी सधैं एउटै टोपी लगाउँछन्। सामान्य कपडाको। एकदमै सादा। हल्का खैरो। तर, बिल्कुल फरक खालको। संस्कृतिविद् जोशी किन यस्तो टोपी लगाउँछन् ? मैले उनलाई यो प्रश्न गत वर्ष सोधेकी थिएँ। एक सयौं जन्मदिनभन्दा केही पहिला म कामको सिलसिलामा उनको घर पुगेकी थिएँ। मेरो प्रश्न थियो, तपाईंले लगाउनुभएको टोपी अरूका भन्दा नितान्त फरक देख्छु। यसको कुनै रहस्य छ कि ? उनले प्रश्नप्रति त्यति रुचि नराखी जवाफ दिए सामान्य खालको। मन नलागीनलागी उत्तर दिएजस्तो लागेपछि मैले दोहोर्याएर सोध्ने आँट गरिनँ। उनी आफ्नो चित्र हेर्न उत्सुक देखिन्थे। केहीबेर लाइभ पेन्टिङका विषयमा कुरा गरेपछि म पुनः टोपीकै विषयमा आएँ। मैले सोधें, तपाईंले लगाउनुभएको यो फरक टोपीको केही अर्थ छ ? सधंै एउटै रंगको तर अरूका भन्दा फरक टोपी किन लगाउनुहुन्छ ? उनी यो भेटमा अलिक खुसी र खुलेका देखिन्थे। उनले भने, मेरो आमाको देहावसानपछि मैले यस्तो टोपी लगाउन थालेँ। आफ्टर डेथ अफ माई मदर। जस्ट इन अ मेमोरी। त्यसभन्दा बढ्ता फेरि केही खोल्न चाहेनन्।मेरो मनको खुलदुली मेटिनुको साटो झन् बढ्यो। र, जिज्ञासाको पोको बोकेर उनको घरमै पुगें। उनी श्रीमती राधादेवीसँग घाम तापेर बसिरहेका थिए। मैले पुनः टोपीका विषयमा कुरा गर्न चाहेको बताएँ। तर, उनले उसरी नै विषयान्तर गर्न चाहे। भनें नि, यो सामान्य टोपी हो, उनले भने। अन्य विषयमा कुराकानी भयो। यद्यपि, मेरो धेरै चासो बुझेरै हुन सक्छ, उनले टोपीको रहस्य सुनाउन थाले। उनकी आमा राजकुमारी (नुगलदेवी) जोशीको २०५४ सालमा देहावसान भएको थियो। उनले आमाको निधनपछि फिक्का, सादा र सामान्य टोपी लगाउन थालेका रहेछन्। मेरो शिरको यो टोपी आमाको सम्झनामा, सम्मानका लागि लगाउन थालेँ, उनले भने, हाम्रो संस्कारमा आमाको देहान्तपछि केही न केही मूल्यवान वस्तु त्याग्ने चलन छ। मैले अरू खाले टोपी लगाउन छाडेँ र फिक्कासादा टोपी रोजें। तडकभडक त्यागेर जोशीले आमाको मायालाई शिरमा सजाएका रहेछन्। जोशीको मूल्यांकनमा टोपी जस्तो लगाए पनि राष्ट्रिय पोसाक नै हो। उनी पहिला भादगाउँले टोपी लगाउँथे। २०५४ पछि भने यही सादा टोपी सगर्व लगाइरहेछन्। राजकुमारीले आफू २० वर्षकी हुँदा सत्यमोहनलाई जन्म दिएकी थिइन्। आमासँगको सम्बन्ध एकदमै घनिष्ठ रह्यो उनको। जोशीका अनुसार आमालाई पेटको समस्या थियो। तर, के रोग भन्ने यकिन भएन। शिक्षण अस्पतालमा भर्ना भएको ५६ दिनमा देहान्त भयो। जोशीले त्यो क्षण सम्झिए, ज्वरो आएको थियो। तर, के रोग थियो, थाहै भएन। सय वर्षे जोशीले आमाको महिमा गाए, आमा भनेको आमै हो। आमाको ठाउँ अन्य कसैले लिन सक्दैन। जति उमेर बढोस् तर आमाका अगाडि छोराछोरी सानै हुन्छन्। उमेर भनेको केवल नम्बर मात्रै रहेको बुझाइ उनको छ। भगवान् कृष्णकी भक्त थिइन् उनकी आमा। उनले कम्तीमा ५० वर्ष कृष्ण मन्दिरमा बिताइन्। जोशीलाई याद छ, आमा दिनको तीनपटक कृष्ण मन्दिर पुग्नुहुन्थ्यो।बिहान कृष्ण जागरण गीत गाउन जान्थिन्। चन्दन घोट्ने, चोखो पानी ल्याउनेलगायत काम सकाउँथिन्। घरको कामधन्दा सकेर फेरि दिउँसो पूजाआजाको सामान सरसफाइ गर्न, भगवान्लाई पहिर्याएको वस्त्र धोइदिनेलगायत काम गर्न पुग्थिन्। र, बेलुकी आरतीको समयमा पुनः जान्थिन्। अहिले पनि कृष्ण मन्दिरको बाटो भएर हिँड्दा भगवान्को पूजा गर्दै हुनुहुन्छ कि जस्तो लाग्छ। अझै माला गाँस्दै हुनुहुन्छ कि ? चन्दन पो घोटिरहनुभएको छ कि जस्तो लाग्छ, सत्यमोहनले भने। आमाको प्रिय ठाउँ भएकाले कृष्ण मन्दिरसँग उनको धार्मिक मात्रै नभएर भावनात्मक सम्बन्ध रहेछ। माणिकरत्न शाक्यले कृष्ण मन्दिरबारे स्नातकोत्तर तहमा शोधपत्र तयार पारे। त्यसमा जोशीकी आमाको योगदानबारे लेखिएको उनको जानकारीमा आयो। आमाको नाममा उक्त शोधग्रन्थलाई जोशीले पुस्तकका रूपमा छपाउन सघाए। नेवारीमा लेखिएको कृष्णदेगःया शिलालेख पुस्तक जोशीले आफ्नो लाइब्रेरीबाट निकालेर मलाई पनि दिएका छन्।उनका बुवा शंकरराजदास जोशी ७८ वर्षसम्म बाँचे। आमा ९७ वर्ष। म आमाभन्दा तीन वर्ष धेरै बाँचिसकेको छु, उनले भने, जिन्दगी एउटा अवसर हो, यसरी नै बाँच्छु भन्न सकिन्न। तर, सकेसम्म चाहेजसरी बाँच्नुपर्छ। सादा जीवन, उच्च विचारमा विश्वास गर्ने उनी आमालाई गुरु मान्छन्। यद्यपि, उनकी आमा निरक्षर थिइन् तर मनकी साक्षर। सत्यमोहनको शिरमा त्यो प्रस्टै प्रतिविम्बित हुन्छ।अन्नपूर्ण पोस्ट्मा २०७७ वैशाख ११ गते छापिएको यो समाचार सान्दर्भिक ठानेर पुनः प्रकाशन गरेका छौं।"
सांस्कृतिक धरोहरको अवसान,"काठमाडौं : सय वर्ष पुग्दा पनि संस्कृतिविद् सत्यमोहन जोशीको दैनिकी सामान्य थियो। आफू आमन्त्रित कार्यक्रममा हिँडेर पुग्थे। घण्टौंसम्म लगातार बोल्न सक्ने उनको क्षमता थियो। बोलीमा कुनै अस्पष्टता थिएन। त्यसैले आफूलाई धेरै मान्छेले दीर्घ जीवनको रहस्य सोध्ने गरेको उनी बताउँथे। भन्थे, ठूलो भइन्जेल आमाको दूध चुसेँ। त्यही नै ऊर्जा बन्यो। उनै सांस्कृतिक धरोहरको १ सय ३ वर्ष ५ महिना उमेरमा आइतबार बिहान ७ बजेर ९ मिनेटमा किस्ट मेडिकल कलेज तथा शिक्षण अस्पतालमा निधन भएको छ। डेंगु संक्रमणका कारण केही दिनदेखि आईसीयूमा राखेर उनको उपचार भइरहेको थियो। पिसाबमा संक्रमणसमेत देखिएका उनी मुटु र फोक्सोका दीर्घरोगी थिए। उनको निधनले नेपाली वाङ्मय जगत्मा अपूरणीय क्षति पुगेको छ। उनको अन्तिम बिदाइका क्रममा सरकारले राजकीय सम्मान प्रदान गरेको छ। प्रधानमन्त्री शेरबहादुर देउवाले जोशीको पार्थिवशरीरमा राष्ट्रिय झन्डा ओढाएर श्रद्धाञ्जली व्यक्त गरेका छन्। नेपाल प्रज्ञा प्रतिष्ठानका पूर्वकुलपति वैरागी काइँलाले नेपाली वाङ्मय संसारको विशाल बटवृक्ष आइतबार ढलेको प्रतिक्रिया दिएका छन्। नेपाली वाङ्मय संसारका लागि अपूरणीय क्षति हो यो। नेपाली साहित्य, नेपाली लोकसाहित्य, नाटक, कला, संगीत, संस्कृति र पुरातत्वदेखि इतिहाससम्ममै भएको यो खतिको अब हत्तपत्त क्षतिपूर्ति हुनेछैन, कवि काइँलाले अन्नपूर्ण पोस्ट्सँग भने, एउटा संस्कृतिको पूरा शताब्दीको अवसान भएको अनुभूति गरिरहेको छु। अर्का संस्कृतिविद् तेजेश्वरबाबु ग्वोगले नेपाली नेपालभाषा वाङ्मय साहित्य संस्कृतिको आकाशबाट एक होनहार नक्षत्र झरेकोे बताए। आजको विहानी सम्पूर्ण नेपाल र नेपाली मात्रकै लागि नियतिकै लिलामय श्वाश्वत लीला बनेको छ, संस्कृतिविद् ग्वोगले भने। जोशीले जीवनमा सबैजसो काम पूरा गरेरै छोडे। तर, इच्छाबमोजिमका दुइटा काम भने अपुरो रहे। एउटा, उनले लेखेको नाटक चारुमतीको मञ्चन। अर्को, उनको निवासमा रहेको लोकसाहित्य भवनभित्र बन्दै गरेको भित्ते आर्ट चक्रसंवर।चारुमती मञ्चन गर्न कलाकार जुटाउन समस्या भयो। पहिलो पटक जोशीले नै निर्देशन गरी नाटक प्रदर्शन गर्ने तय भएको थियो। त्यतिबेला राजदरबार हत्याकाण्ड भयो र रोकियो। दोस्रो पटक मन्चन कार्यक्रम कोभिड१९ का कारण रोकियो। त्यो महामारी नसकिँदै डेंगु संक्रमणका कारण प्रभावित भयो। नाटक मन्चनको जिम्मा ललितपुर नगरपालिकाका मेयर चिरीबाबु महर्जनलाई दिएर अथक संस्कृतिविद् जोशीले अनन्त विश्राम लिएका छन्। जोशीको इच्छाबमोजिम अपुरो रहेको अर्को काम हो, उनको निवासमा रहेको लोकसाहित्य भवनभित्र बन्दै गरेको भित्ते आर्ट चक्रसंवर। उक्त आर्ट पूरा भएको हेर्न चाहेका थिए जोशीले तर सम्भव भएन। जुन काम वरिष्ठ कलाकार लोक चित्रकार र ६ जनाको टिमले गत वर्षदेखि गरिरहेका छन्। उक्त काम ८० प्रतिशत पूरा भइसकेको थियो। तीन महिनामा पूरा हुनेवाला थियो। चित्रकारका अनुसार जोशीले इच्छाएको परिकल्पनाका आधारमा उक्त आर्ट बनाइएको हो। चित्रकलामा विभिन्न खालका परिकल्पना हुन्छन्। बौद्ध अभ्यास अनुसार यस चित्रमा आनन्दको खोजी गरिएको छ। त्यसैले यसलाई आनन्दको चक्र पनि भनिन्छ। चित्रकारले भने, कला, संस्कृति, धर्म, इतिहास र आध्यात्म बुझेकाले नै जोशीले यो परिकल्पना गर्नु भएको हो। उक्त चित्र हजारौं वर्षसम्म टिकाउ हुन्छ। जोशीले उक्त चित्र युवामा हस्तान्तरण गर्न चाहेको र उनीहरूलाई अनुसन्धानका लागि भविष्यमा बचाइदिन आग्रह गरेको बताए। उनका अनुसार उक्त आर्ट जोशीको पुस्तकमा लेखिएबमोजिम कोरिएको हो। कहीँकतै उक्त आर्ट बिग्रिएको खण्डमा कसरी सपार्ने भन्ने पनि किताबमै लेखिएको चित्रकारको भनाइ छ। उक्त आर्टमा प्राकृतिक रंगहरू (पौराणिक थांकामा प्रयोग हुने) प्रयोग गरिएका छन्। तर, लोकसाहित्य भवनलाई कसरी व्यवस्थित र सञ्चालन गर्ने भन्ने प्रश्न उब्जिएको उनले बताए। ललितपुर महानगरपालिकाका प्रमुख महर्जनले करिब १० दिन पहिले संस्कृतिविद् जोशीलाई अस्पतालमा भेट्दा एउटा आग्रह गरे। उनको आग्रहअनुसार जोशीले गरेका अधुरा काम पूरा गरिदिनु पर्ने भएको छ। उनले गरेका कामको संरक्षणसमेत गर्नुपर्ने थियो। महर्जनले जोशीलाई उदृत गर्दै भने जे जति काम गरेँ तिनको संरक्षण र पूरा गर्ने जिम्मा तपाईंको। मेरा संकलन र अर्काइभ अरूले कसैले सुरक्षित गर्न गाह्रो छ। तपाईंले सुरक्षित गरिदिनुस्। मेयर महर्जनले भने जोशीले मुलुकको निमित्त गर्नुभएको योगदान अतुलनीय छ। जोशीको जन्म १९७७ वैशाख ३० गते ललितपुरको बखुम्बहालमा शंकर र राजकुमारीका पहिलो सन्तानका रूपमा भएको थियो। गोरखापत्रमा १९९८ सालमा परिचय शीर्षकमा कविता विधाको पहिलो रचना प्रकाशन भएको थियो। उनले २०११ सालमा नेपाली लोकगीत ः एक अध्ययन नामक पहिलो कृति नेपाली वाङ्गमयलाई दिएका थिए। त्यसपछि करिब चार दर्जन कृति प्रकाशित छन्। संस्कृतिविद् जोशीले २०१३ सालमा हाम्रो लोकसंस्कृति, २०१७ सालमा नेपाली राष्ट्रिय मुद्रा र २०२८ सालमा कर्णाली लोकसंस्कृति कृतिका लागि तीनपटक मदन पुरस्कार पाए। २०१५ सालमा पुरातŒव र संस्कृति विभागका पहिलो निर्देशक भए। उनलाई २०७४ सालमा वाङ्मय शताब्दी पुरुष उपाधि प्रदान गरिएको थियो। नेपाल प्रज्ञा प्रतिष्ठानले २०७६ सालमा पृथ्वी प्रज्ञा पुरस्कार प्रदान गरेको थियो। यस्तै, काठमाडौं विश्वविद्यालयले २०६८ सालमा पहिलो पटक उनलाई मानार्थ महाविद्यावारिधि प्रदान गरेको थियो। स्वस्थ र दीर्घजीवन बाँच्न चिन्ताको भारी बोक्न हुँदैन भन्ने मान्यता राख्थे जोशी। उनी भन्थे चिन्तन गर्ने तर चिन्ता नगर्ने। चिन्ताले रोग ल्याउँछ। मनमा असन्तोष हुन्छ। चिन्ता कति लिने थाहा हुनपर्छ। लामो आयु मात्रै हुनु बेकार लाग्थ्यो उनलाई। जबसम्म मान्छेको चेतनाले काम गर्छ। त्यति बाँच्नु निको मान्थे उनी। भन्थे, मजाले खान सक्ने तर केही गर्न नसक्ने भएर बाँच्नु बेकार हुन्छ। अरुको सहारामा बाँच्नुको के अर्थ ?, उनी भन्थे, जिन्दगी एउटा अवसर हो, यसरी नै बाँच्छु भन्न सकिन्न। दौरा, सुरुवाल, पटुकी र टोपी सत्यमोहनको परिचय बनेको थियो। हरेक दिन मर्निङ वाक गर्दैनथे। न उनको नियमित फलफूल सेवन नै थियो। उनको अनुहारको चमक कहिल्यै घटेन। युवाजस्तै सधैं स्फूर्ति देखिन्थे। ९० कटेपछि पनि उनी भन्थे, कुनै कार्यक्रममा जानुपर्यो भने एक घण्टाको बाटो त मज्जैले हिँडिन्छ।उनी जुरेली जीवन जिउन चाहन्थे। भन्थे, जुरेली चरीको आदर्शलाई आत्मसात गर्दै आत्मसन्तोषमा रमाउँछु। जुरेलीलाई न आजको चिन्ता हुन्छ न भोलिकै। म त्यस्तै। भनिन्छ, जुरेली चराजस्तै बाँचेर उनले डिप्रेसनलाई जितेका थिए। कामको सिलसिलामा सुदूरपश्चिम पुग्दा जुरेलीको कथा सुनेका थिए। जीवनमा सबैभन्दा ठूलो कुरो आत्मसन्तोष रहेको उनको भनाइ थियो। उनले अन्नपूर्ण पोस्ट्सँग भनेका थिए, जुरेलीबाहेक मैले नागार्जुनलाई ठूलो फिलोसोफर मानेको छु। यसको शून्यताको दर्शन अपनाउँछु। त्यसैले जीवन निरोगी र सुखमय छ। साधा जीवन र उच्च विचारमा विश्वास गर्ने जोशी भन्थे आफू बाँच्दा अरूलाई भार दिनु हुन्न। जबसम्म बोली र ज्ञान हुन्छ, सत्यअसत्य, राम्रोनराम्रो थाहा हुन्छ तबसम्म बाँच्नु सही हुने उनको तर्क थियो। आफू के गर्दै छु भन्ने थाहा पाइन्जेल मात्रै जीउनु राम्रो मान्थे उनी। उनकोे सिद्धान्त थियो जे पनि शून्यबाट सुरु हुन्छ। उनकी पत्नी राधादेवी जोशीका अनुसार साधारण खानपान हुन्थ्यो उनको। तर, दिन बिराएर खसीको मासु खाने गर्थे। सुत्ने बेला थोरै ऐला पिउँथे। उनले अन्नपूर्ण पोस्ट्सँग भनेका थिए, रक्सी त ऋषिमुनिले पनि खान्थे। मात्रा मिलायो भने औषधि बन्छ। उनी रक्सीलाई खराब भन्न नमिल्ने बताउँथे। सधैं पढ्ने, लेख्ने, खोजअनुसन्धानमा मात्र लागिरहन्थे। उनको बैठक कोठा पुस्तकालय जतिकै भरिभराउ देखिन्छ। मरण त यस्तो होस् डा पूर्णराज जोशीले बुवाको निधनले परिवार, देश र अन्तर्राष्ट्रिय जगत्मा समेत अपुरणीय क्षति पुगेको बताए। बुवाले गर्न चाहेका अधुरा काम पूरा गर्न चाहेको उनले सुनाए। ६ दिन पहिला मात्रै नेपाल आएकाले बुबाले गर्न चाहेका विषयमा खासै धेरै कुरा गर्ने अवस्था नभएको उनले जानकारी दिए। शरीर दान गर्ने विषयमा बुवाले चिकित्सा विज्ञानलाई उपयोग गर्न दिने सार्वजनिक रूपमा बोलिसकेकाले उनले इच्छाएबमोजिम गर्न चाहेको पनि जोशीले बताए। जोशीको निधन ललितपुरस्थित किस्ट अस्पतालमा भएको होे। ललितपुर महानगरपालिकाले जोशीको पार्थिव शरीर श्रद्धाञ्जलीका लागि महानगरको प्रागंणमा राख्ने व्यवस्था मिलाएको थियो। शुभचिन्तकको भीडले प्रागंण भरिएको थियो। भीडमा कोही भन्दै थिए मरण त यस्तो होस्। बाँचुन्जेल कला, संस्कृति जर्गेनामा राज्यलाई अथाह गुण लगाएका जोशीका प्रशंसक श्रद्धाञ्जलीका लागि राखिएको उनको पार्थिव शरीरसम्म पुग्न लामबद्ध थिए। श्रद्धान्जली दिन प्रधानमन्त्री शेरबहादुर देउवा, माओवादी केन्द्र अध्यक्ष पुष्पकमल दाहाल, निवर्तमान सभामुख अग्निप्रसाद सापकोटा, संस्कृति पर्यटन तथा नागरिक उड्डयनमन्त्री जीवनराम श्रेष्ठ, ऊर्जामन्त्री पम्फा भुसाल, नेता वामदेव गौतमलगायत सरकारका उच्च अधिकारी, सुरक्षाका निकायका प्रमुखहरूदेखि कलाकार मदनकृष्ण श्रेष्ठलगायत नेता, जनप्रतिनिधि पुगेका थिए। श्रद्धान्जली दिन पुगेका प्रधानमन्त्री देउवाले उनले कला संस्कृतिका क्षेत्रमा पुर्याएका योगदान सम्झिरहने बताए। उनले भने, राज्यले उहाँको नाममा सम्झना योग्य केही काम गर्ने छ। अरूका आँखामा सत्यमोहन लेखक अंगराज तिमिल्सिनाले १०३ वर्ष जिउनु आफंैमा जिउँदो इतिहास भएको बताएका छन्। उनले सामाजिक सञ्जालमा लेखेका छन्, सत्यमोहन जोशी सन् १९२० मा जन्मिँदा विश्वमा पहिलो रेडियो प्रसारण भर्खर सुरु हँुदै थियो। उनले त अहिलेको फेसबुक लाइभ र सोसल मिडियाको जमानासमेत भोगे। नेपाल स्रष्टा समाजका पूर्वअध्यक्ष पवन आलोकले एउटा युगको अन्त्य भएको बताए। उनले भने, देशले एक महान् नेपाली गुमाएको छ। नेपाल प्रज्ञा प्रतिष्ठानका पूर्वसदस्यसचिव प्राध्यापक जगतप्रसाद उपाध्यायले जोशीको निधन एक जीवित पुरातŒव र इतिहासको अवसान भएको बताएका छन्। उहाँको निधनबाट नेपाल प्रज्ञाप्रतिष्ठानले भरपर्दा, परिपक्व र जिम्मेवार अभिभावक गुमाएको छ भने सिंगो वाङ्मय जगत्ले संस्कृति, इतिहास र पुरातŒवका आधिकारिक विद्वान् गुमाएको छ, उनले भनेका छन्। साहित्यकार झमक घिमिरेले एउटा लोभलाग्दो इतिहासको अन्त्य भएको बताइन् भने कनकमणि दीक्षितले एसियाका विभूति जोशीबारेका विषय अन्तर्राष्ट्रियकरण गर्नुपर्नेमा जोड दिएका छन्। महानगरको सम्मान ललितपुर महानगरपालिकाले जोशीका अप्रकाशित सात पुस्तक खोजेर प्रकाशनमा ल्याएको मेयर महर्जनले बताएका छन्। अन्य बाँकी काम पनि परिवारसँग सल्लाह गरेर पूरा गर्नेछौं, उनले भने। जोशी ९८ वर्षको भएपछि ललितपुर महानगरपालिकाले गाडी, चालक र मोबाइल सेट उपलब्ध गराएको थियो। उनी राज्यबाट उपलब्ध गराएको सुविधा लिन हिचकिचाउँथे। राज्यले धेरै मानसम्मान दिइसकेकाले थप सेवासुविधा अनावश्यक भार महसुस हुने गरेको उनी बताउँथे। जोशीको बाल्यकाल र आमाको सन्दर्भ आमासँगको सम्बन्ध अत्यन्त निकट भएको जोशी सुनाउँथे। सानो छँदा लठ्यौरो थिएँ रे। चार, पाँच वर्षसम्म बोली नआएपछि आमाले सूर्यबिनायक मन्दिर(भक्तपुर) मा भाकल गरेको र त्यसपछि मात्र मेरो बोली फुटेको थियो रे, सत्यमोहन सुनाउँथे। अत्यन्त साधारण जीवनशैली मन पराउने जोशी एक असाधारण खालको टोपी लगाउँथे। आमाको मृत्युपछि उक्त टोपी लगाउन थालेको उनले बताएका थिए।"
मिथिला ज्ञानको भण्डार,"जिन्दगीका सन्दर्भमा चर्चित हिन्दी फिल्म आनन्दको एउटा डायलग निकै भन्नेसुन्ने गरिन्छ, जिन्दगी लम्बी नहीं, बडी होनी चाहिए। पक्कै पनि जीवनको गहिरो अर्थ, औचित्य र सार्थकता बोकेको छ यस वाक्यले। तर, जब त्यस्तै बडी जिन्दगी लम्बी रूपमा समेत कसैले प्राप्त गर्छ भने त्यो जिन्दगी त्यस कालखण्डको देश, समाज र जनताका लागि प्रकृतिबाट प्राप्त अमूल्य उपहार हुन जान्छ। जीवन कुनै एक व्यक्तिको भए पनि त्यसबाट सिंगो युग लाभान्वित हुन्छ। हामी त्यस्ता सौभाग्यशाली मानिसहरूमा पर्छौं, जसले यस्ता उपहार दुईदुई स्वरूपमा प्राप्त गर्न सक्यो। काव्यगगनमा राष्ट्रकवि माधवप्रसाद घिमिरे र सांस्कृतिक फाँटमा वाङ्मय शताब्दीपुरुष सत्यमोहन जोशीको सान्निध्य, स्नेह र साहचर्यमा सास फेर्न पाउनुलाई एउटा सृजनधर्मी हुनुको नाताले मैले जीवनको ठूलो उपलब्धि मानेको छु। सामान्यतया ७०८० वर्ष उमेरपछिको अवस्थामा कुनै व्यक्तिको देहान्तको खबर सुन्दा हामी औपचारिकतामा दुःख व्यक्त गरे पनि मनमनै ए, उमेर त भइसकेकै रहेछ भनेर सन्तोष मान्छौँ। तर, यी दुवै व्यक्तित्वले शताब्धिक वर्षको सुदीर्घ जीवनपछि महाप्रयाण गर्दा पनि हामीले ठूलो रिक्तता महसुस गरिरहेका छौँ। उमेर पुगिसकेको भनेर सन्तोष मान्न सकेका छैनौँ। यसै कुराले उल्लिखित दुवै विभूतिको जीवनसार्थकतालाई प्रमाणित गर्छ। एउटा पृथक् सांस्कृतिक पृष्ठभूमिबाट आएर समग्र राष्ट्रको साहित्यसंस्कृतिमा केही गर्ने जमर्को गरिरहेको म योगदान र गुणस्तरमा शताब्दीपुरुष सत्यमोहन जोशीको शतांश पनि नहुँला। तर, कतिपय सन्दर्भमा उहाँको अनुगामीसम्म बन्न पाएको सम्झँदा मात्र पनि गौरवान्वित हुन्छु। म मिथिलाको भाषासंस्कृतिका साथ हुर्केर त्यसैको ऊर्जा र ऊष्माले साहित्यसंस्कृतिको क्षेत्रमा ताते गर्दै गरेको मान्छेलाई जोशी सरको अथाह ज्ञानभण्डारबाट मिथिलाका बारेमा कतिपय आधारभूत कुराबारे ज्ञान मिल्दा पटकपटक म अचम्भित भइरहेँ। मिथिलाको विद्वत्परम्परा, गौरवगाथाका कुराहरूबारे मिथिला भूमिमै जान्नबुझ्नबाट वञ्चित रहेकोे कुरा मनु मखु मडिस्या ख भनेर हेपाइको शब्दावली प्रचलित छ भनिने नेवा प्रदेशमा आएर मैले जोशी सर र उहाँद्वारा प्रवाहित ज्ञानपरम्पराका संवाहकहरूबाट यथेष्ट जानकारी पाएँ। मिथिलाकै कुनै आधुनिक लेखक, चिन्तकहरूले कोट्याउन आवश्यक नठानेका मिथिला विभूति महर्षि याज्ञवल्क्य र उनको अद्वैत दर्शनलाई आधार बनाएर जोशी सरले नाटक लेख्नुभयो र उपत्यकामा त्यसको यथेष्ट मञ्चन पनि भयो। कोभिड कालभन्दा अघि म यतिखेर प्राज्ञ परिषद् सदस्यका रूपमा संलग्न रहेको नेपाल संगीत तथा नाट्य प्रज्ञाप्रतिष्ठानले मुकुण्डो नाच महोत्सव को योजनासम्बन्धी बैठकको क्रममा जोशी सरबाट यससम्बन्धी अनेकौँ निकै चाखलाख्दा सन्दर्भहरू थाहा भयो। मुकुण्डो नाचहरू प्रायजसो तन्त्रमा आधारित भएको र यस्ता तान्त्रिक प्रक्रिया तथा नृत्यहरू मिथिलाबाट आएको उहाँले बताउनुभएको थियो। मूल मिथिलामा तान्त्रिक प्रक्रियासँग सम्बद्ध झिझिया, जटजटिनजस्ता केही नृत्यहरू मात्र बाँकी रहेका र तिनको पनि प्राज्ञिक पाटो गौण रहेको अवस्थामा जोशी सरबाट प्राप्त यो जानकारी मेरा लागि ठूलो हौसलाको विषय थियो। त्यसै क्रममा मैथिल र नेवारहरूबीचको सुसम्बन्धका कतिपय पक्षहरू सामान्य रूपले प्रकट भएका थिए। यो सम्बन्ध मल्ल राजाहरूले मैथिली भाषामा लेखेका वा लेखाएका सैकडौँ नाटक र गीतहरूमा मात्र सीमित नभई दुवै समुदायको मूल नै कर्णाट वंशीय राजवंश र कर्णाटकसँग जोडिएको प्रसंग पनि छोइएको थियो। मिथिला र नेपालमण्डलको घनिष्टता सामान्य रूपमा सुनेकोभन्दा बढी गहिरो भएको थाहा पाएपछि मैले सर, एक दिन दिनभरि बसेर यस विषयमा कुरा गर्न आउँछु भनेँ। उहाँले तपाईं जहिले पनि आउन सक्नुहुन्छ भन्नुभयो। तर लगत्तै कोरोनाको महाप्रकोप आइदिएर हाम्रो प्रतिष्ठानले मुकुण्डो नृत्य महोत्सव गर्नबाट वञ्चित हुनुपर्यो नै, मैले भेटघाट गर्ने साइत पनि जुरेन। कोरोनाको डर रहुञ्जेल उहाँकहाँ पुग्नबाट म स्वयं डराइरहेँ। अलि मत्थर भएको बेला योजना बनाउँथेँ, तर उहाँ बिरामी भएका खबरहरू बाहिरिन्थे। उहाँ पूर्णरूपमा स्वस्थ भएपछि सारा प्रसंगहरू भिडियोमै रेकर्ड गरिराख्ने मनसुवाका साथ म अनुकूल समयको प्रतीक्षा गरिरहेँ। बिना लौरो, बिना चस्मा बिना सहयोगी सहज जीवनयापन गर्दै आउनुभएका जोशी सरले अझै एकदुई दशक सजिलै बिताउनुहुन्छ भन्ने विश्वासले पनि म उपयुक्त समय पर्खिरहेँ। तर कालले छलपूर्वक म र मजस्ता जिज्ञासुलाई निराश पार्दै जोशी सरलाई लगिदियो। मैले जीवनमा प्राप्त गरेका सम्मान, पुरस्कारहरूमध्ये नइ पुरस्कार ग्रहण गर्दाको एउटा सन्दर्भ यहाँ उल्लेख गर्न चाहन्छु। मेरा केही गणतान्त्रिक मित्रहरूले तपाईंजस्ता लोकतन्त्रको लडाइँमा योगदान दिने मान्छेले नइको पुरस्कार लिन नहुने भनेर सुझाए। मैले भनेँ त्यतिखेर आन्दोलनकारीहरूलाई गोली ठोक्ने आदेश दिनेहरू अहिले चर्का गणतन्त्रवादी भइसके। त्यस्ता नेताकार्यकतालाई टाउकामै राखेर हर्षबढाइँ गर्नबाट कुनै पनि पार्टी अछुता रहेनन्, यस्तोमा नइ भनेका मात्र यस्ता व्यक्तिसंस्थाका रूपमा देखिएका छन्, जसको भाषा र चरित्र दुईजिब्रे छैन। यस्ताबाट आममानिसले धोका खाँदैनन्। वस्तुतः केही वर्षअघि जोशी सरलाई कथित राष्ट्रवादको मोह वा भ्रमबाट मुक्त रहेको देखेपछि उहाँप्रतिको मेरो आस्था अझ घनिभूत भएको थियो। त्यो यस्तो बेला थियो जतिखेर देशको ऐनामा आफ्नो अनुहार नदेखिनेहरू पहिचानको लडाइँमा लागेका थिए। राष्ट्रवादी व्यक्ति र मिडियाहरू प्रायः आफ्नो धरातललाई समेत बोकेर हिँड्न खोज्ने तर समग्र राष्ट्रियताको सत्तोसराप नगरी त्यसको प्रवद्र्धनमा योगदान दिइरहेकाहरूलाई सोध्थे तपाईं पहिले मधेसी कि नेपाली रु यस्तै तपाईं पहिले नेवार कि नेपाली रु तपाईं पहिले जनजाति कि नेपाली रु आदि। काठमाडौंको टुँडिखेलमा आयोजित एक सभामा विभिन्न नेवारी भाषिक अभियन्ताहरूका साथै जोशी सर पनि शिरमा नेवा प्रदेश भनी लेखिएको रातो पट्टी बाँधेर त्यहाँ आउनुभयो। मलाई अचम्म लाग्यो नेपाली भाषासाहित्यको सेवा गरेबापत तीनतीन पटकसम्म मदन पुरस्कारबाट विभूषित व्यक्ति पनि प्रकारान्तरले नेपाली भाषाको एकछत्र रजाइँविरुद्धको जनसभामा रु बिस्तारै उहाँछेउ पुगेर गफिन थालेँ। उहाँले भन्नुभयो म पहिले नेवार त्यसपछि बल्ल नेपाली। यदि म अमेरिकामा जन्मेको भए अमेरिकन हुन्थेँ, तर नेवारी पहिचान त्यहाँ पनि हुन्थ्यो। जोशी सरको त्यो संलग्नता र प्रष्टताले मलाई निकै प्रभावित पार्यो। हामीजस्ता फरक समुदायबाट आएर राष्ट्रको मूल भाषामा लेखपढ गर्नेहरूलाई प्रायः राष्ट्रियताको दुहाइ दिँदै तपाईं नेपाली साहित्यमा यस्तो उचाइ राख्नेले पनि यसरी सानतिनो कुरामा अल्झिन हुन्छ भन्ने प्रश्न गरी पथभ्रष्ट गराउन खोजिन्छ। तर यसो भन्नु वा मूल धरातललाई चटक्कै बिर्सेर सत्ताले कल्पेको बृहत् धरातलको अभ्यर्थना गर्न उत्प्रेरित गर्नु, लोभ्याउनु, डराउनु भनेको राष्ट्रिय वैशिष्ट्य र सम्पदाहरूलाई बिटुल्याउने षड्यन्त्र गर्नु हो। यस्ता षड्यन्त्रहरूलाई चिर्दै हिँड्ने नै सत्यमोहन हुँदो रहेछ।"
श्रद्धासलाम युगपुरुष,"१०३ वर्ष ५ महिनाको उमेरमा आइतबार अन्तिम सास फेरेका संस्कृतिकर्मी सत्यमोहन जोशीको परम्परागत तवरले अन्तिम संस्कार भएन। विशेष तवरको बिदाइ चाहिँ भयो। उनको राष्ट्रिय सम्मान अर्पण राज्यले नै गर्यो। जति वर्ष बाँचे। सक्रिय जीवनमात्रै बाँचेनन्, सक्दो समाज र राष्ट्रका लागि खटिए। राज्यले राष्ट्रिय सम्मान अर्पण गरेर नागरिक हैसियतमै राष्ट्रप्रति उनले पुर्याएको योगदानको कदर गर्यो। ठूलो ओहोदामा पुगेको भन्दा पनि उनका कीर्ति र राष्ट्रका निम्ति गरेको योगदानको कदर हो, त्यो सम्मान। बाँचुन्जेल त समाज र देशका लागि आफ्नो ऊर्जा खर्चेकै थिए। बितेपछि पनि उनको भौतिक शरीरसमेत समाजकै लागि अर्पण गरेर छुट्टै शत्मार्ग जोशीले देखाएर गए। त्यसैले परम्परागत तवरबाट उनको दाहसंस्कार भएन। शरीर अस्पताललाई जिम्मा लगाइयो। उनी आफैंले पार्थिव शरीर दान गर्ने इच्छा जो देखाएका थिए र परिवारका सदस्यको पनि त्यसमा सहमति थियो। समाज र संस्कृति अध्ययनमा जीवन अर्पण गरेका जोशीको पार्थिव शरीर आफैंमा चिकित्सा विज्ञानका विद्यार्थीका लागि अध्ययन सामग्री बनेको छ। धर्म र परम्परामा विश्वास हुनेहरू आफ्नो अन्तिम संस्कार पारम्परिक हिसाबले होस् भन्ने चाहन्छन्। तर हाम्रो समाजमा मृत शरीर अर्काको काम आओस्, जलेर खरानी नहोस् भन्ने विश्वास गर्न धेरै गाह्रो छ। त्यो साहस सत्यमोहनले गरे। अरूहरूलाई पनि बाटो देखाए। १०३ वर्षको आयु बाँच्नु आफैंमा कीर्तिमानी हो। तर सत्यमोहन जोशीलाई कीर्तिमानी बनाउने उनको उमेरभन्दा धेरै उनका कीर्ति र राष्ट्रलाई गरेका देनहरू हुन्। उनले नगरेका पनि के थिएनन् र ? देशका कुनाकन्दरा चहारेर संस्कृति केस्राकेस्रा केलाएका उनले नेपाली समाजको सुगन्ध प्रकाशमा ल्याए। दुर्गम कर्णालीका संस्कृतिका ज्ञाता थिए उनी। काठमाडौं खाल्डोका संस्कृति र सभ्यताको त उनका अथाह ज्ञान थियो। नेपाली समाजका प्रमुख धर्म हिन्दू र बौद्धका अन्तरसम्बन्धमा विशद ज्ञान राख्थे। मुलुकमै पहिलोपटक पुरातत्त्व विभाग खडा हुँदा पहिलो डाइरेक्टरको नियुक्ति पाएका उनले त्यसअघि नै २०१३ सालमा हाम्रो लोकसंस्कृति पुस्तक लेख्न भ्याएका थिए। त्यसैमा उनलाई मदन पुरस्कार पनि प्राप्त भयो। नेपाली साहित्यमा गरिमामय यो पुरस्कार तीनपटक पाउने स्रष्टा पनि उनै थिए। चीन तिब्बतमा नेपाली युवा अरनिकोको योगदानलाई खोज अनुसन्धान गरी बाहिर ल्याउने जोशी नै थिए। मुद्राको अध्ययनमा उनको लगाव थियो। राजसंस्थाका सदस्यहरूबाहेक जीवितै छँदा हुलाक टिकटमा छापिने सौभाग्य उनलाई प्राप्त भयो। मुद्रामा पनि उनी अंकित भए। तीनतीन वटा पुस्तकमा मदन पुरस्कार प्राप्त गर्ने जोशीका अधिकांश कीर्ति अध्ययन र अनुसन्धानमा आधारित रहे। नेपाली लेखन र इतिहासको खोज, अनुसन्धानमा प्रामाणिकतामा जोड दिने एक अगुवा हुन् जोशी। इतिहास प्रायः किंवदन्ती र पुराकथाका जस्ता हुने बेला पनि जोशीले प्रमाणहरू जुटाउन ख्याल पुर्याए। तथ्य र तथ्यांकलाई जोड दिने त्यस्तो पश्चिमा शैली नेपालमा भित्त्याउनेमध्येका एक हुन् उनी। नेपालको इतिहास लेखनमा थुप्रै विदेशीले पनि योगदान गरेका छन्। तर तिनीहरूभन्दा सत्यमोहनको फरक विशिष्टता के भने उनले लेखनको माध्यम भाषा नेपाली रोजे। सन्दर्भ सामग्री पनि नेपालीलाई नै बनाए। फलस्वरूप नेपालीले आफ्नै भाषामा तथ्यपरक ऐतिहासिक सामग्रीको अध्ययन गर्न पाए। मुख्यतः नेपाली मौलिक संस्कृतिको पहिचानलाई उजागर गर्नु, त्यसलाई व्यावहारिक रूपमा प्रयोगमा ल्याउनु र ल्याउन प्रेरित गर्न सत्यमोहनको योगदान रह्यो। सरल जीवनशैली बाँच्दै लोभलाग्दो उमेर व्यतित गरेका उनको जीवन वास्तवमै सिर्जनशीलमात्रै नभई बहुआयामिक थियो। साहित्य, कला, संस्कृति, इतिहास, भूगोल, मूर्तिकला, पुरातत्त्व, शिक्षालगायत विषयमा दक्खल राख्नु र त्यही ज्ञानका आधारमा समाजलाई मार्गदर्शन गर्नु सत्यमोहनको वैशिष्ट थियो। जो, नेपाली समाजले सयौं वर्षसम्म पनि सम्झिरहने एक युगपुरुष थिए। एउटै जीवनमा पनि अनेक विधामा नेपाली समाजलाई गुन लगाएका व्यक्तित्व निधनले नेपाली समाजमा ठूलो रिक्तता खडा गरेको छ। एक युगको अन्त्य भएको छ। तिनै विराट व्यक्तित्वलाई हार्दिक श्रद्धाञ्जली।"
जीवनभर संस्कृति संरक्षण,"सत्यमोहन जोशी अब यस संसारमा हुनुहुन्न। नश्व शरीर पञ्चमहाभूतमा मिलेर उहाँ अनन्तको यात्रातिर प्रयाण गरिसक्नुभयो। नेपालको भाषा, साहित्य, संस्कृति, पुरातत्त्वको विधाका लागि यो अपुरणीय क्षति हो। एक किसिमले भन्ने हो भने ती क्षेत्रलाई टुहुरा बनाएर आफू अनन्तको यात्रामा विलीन भइदिनुभयो। बाबु शंकरराज जोशी एवं आमा राजकुमारीको कोखबाट १९७७ साल वैशाख ३० गते पाटनको बखुम्बहालमा जन्मनुभएका सत्यमोहन जोशीलाई कसरी मात्र चिन्ने ? संस्कृतिविद्, पुरातत्त्वान्वेषी, लोकसंस्कृतिका अध्येता, नेपाली मुद्राका विशेषज्ञ, कर्णालीको लोक संस्कृतिका अन्वेषक, नेवारी संस्कृतिका ज्ञाता आदि इत्यादि केकेबाट ! एउटा ज्ञानवृद्ध, वयोवृद्ध र अनुभवले ओतप्रोत महनीय व्यक्तित्वको अभाव देशमा खट्केको कुरालाई स्वीकार्नै पर्छ। उहाँले इतिहास, संस्कृति, पुरातत्त्वको इतिवृत्त र इतिहास लेख्नुमात्र भएन, पढ्नु मात्र पनि भएन बरु आफ्नो इतिहास रचेर पनि जानुभयो। वास्तवमा जीवनको सार्थकता भन्नु नै अर्काको इतिहास पढ्नेपढाउने मात्र होइन आफ्नो पनि इतिहास रच्न सक्ने नै अजर, अमर हुन्छ। यसैले नै भनेको होला कीर्तिर्यस्य स जीवति अर्थात् कीर्ति हुनेहरू नै यस दुनियाँमा बाँच्छन्। यस अर्थमा उहाँ अजर, अमर हुनुभएको छ। सत्यमोहन जोशी हाम्रो समयको एक महत्त्वपूर्ण ऐतिहासिक, भाषिक, साहित्यिक एवं सांस्कृतिक धरोहरझैं बनेर रहनुभयो। जीवनभर आफ्नो मातृभाषा नेपाल एवं राष्ट्रभाषा नेपालीको सतत साधनामा उहाँ निर्लिप्त बन्नुभयो। यसैले नै हो उहाँका अनेक कृतिहरू जनसमक्ष आउन सक्यो। उहाँ संस्कृतिका अन्वेषक, कला र साहित्यका पारखी एवं संस्कृति संरक्षणमा क्रियाशील व्यक्ति हुनुहुन्थ्यो। समयको विभिन्न कालखण्डको सन्दर्भमा हेर्दा उहाँले निरंकुश राणाशासनको युग, श्री ५ त्रिभुवन, महेन्द्रको वीरेन्द्र र ज्ञानेन्द्रको सासन युगको अनेक आरोह अवरोहको द्रष्टा र साक्षी बनेर बेहोर्नु भयो। त्यसपछिको लोकतन्त्र र वर्तमान गणतन्त्रको युग पनि मज्जैले देख्नु भयोभोग्नु भयो। यस्तो संयोग भनौं या सौभाग्य विरलै व्यक्तिले पाएका हुन्छन्। उहाँ भाग्यमानी हुनुहुँदो रहेछ। जीवनमा धेरै कुराको अनुभव गर्न पाउनुभयो। उहाँका नेपाली संस्कृति एवं पुरातत्त्वअन्तर्गतका कृतिका साथै कथा, उपन्यास, नाटक आदि पनि त्यत्तिकै छन्। झन्डै ७० वटाभन्दा बढी कृतिको स्रष्टा हुनुहुन्छ सत्यमोहन जोशी। जीवनभर गरेका अनेकौं रचनात्मक, सिर्जनात्मक र गुणात्मक कार्यहरूको कारण उहाँ व्यक्ति मात्र नभएर एक संस्थाझैं हुनु भयोभन्दा अत्युक्ति हुने छैन। सत्यमोहन जोशी अब हुनुहुन्न। तर, उहाँलाई सम्झदा मनमा उत्रने चित्र सादगीपूर्ण जिन्दगीमा बाँचेको एउटा सज्जन व्यक्ति, जाडो होस् या गर्मी सधैं नेपाली पोसाक लबेदासुरुवाल र टोपीमा सजिएको, मुखाकृतिमा लामो अनुभवले गर्दा होला केही सुहाउँदो चाउरीका रेखा तर केही सोचिरहेजस्तो, केही अभिव्यक्त गर्न चाहेजस्तो त्यो शान्तस्व रूपको आकृति नै जो कोहीको दृश्यपटलमा झुल्किन्छ होला भन्ने लाग्छ अहिले। कुनै कार्यक्रममा प्रमुख अतिथि, सभापति, विशिष्ट अतिथिको भूमिकामा जाँदा आफ्नो बोल्ने पालो आउँदा सुनाउने दुर्लभ हुँदै गइरहेका अनुभव, ज्ञान, सूक्ष्मदृष्टि, मननीय विश्लेषण, टिप्पणी र मार्गदेशनस्व रूपको गुरुज्ञानले दर्शकदीर्घामा रहनु हुने श्रोताहरूको मन सजिलै जितेर वाहवाहती पाउनु हुन्थ्यो। आफू उपस्थित कार्यक्रममा सधैंजसो समयमा पुग्न प्रयत्नरत रहने तथा आफूभन्दा अघि बोल्ने वा प्रस्तुत गर्ने वक्ताको कुरा सुनेपछि प्रशंसा गर्नुपर्ने ठाउँमा प्रशंसा गर्न र कतै गल्ती गरेको भए वा अपर्याप्त स्रोतसामग्रीको कारण निम्नस्तरको प्रस्तुति भए वक्ता वा प्रस्तुतकर्तालाई आफ्नो ज्ञान र तर्कले भलिभाँति सम्झाएर विनयपूर्वक तह लगाउन पनि जान्नु भएको कुरा बेलाबेलामा महसुस गर्न पाइन्थ्यो। त्यस्तो अवस्थामा उहाँमा न कुनै अहंता, न आवेग, न कठोर भावको अनुभव श्रोता वा दर्शकले गर्न पाउँथे। मानौं सरलता, विनम्रता र शिष्टता नै उहाँका गुण हुन्। साँच्चै भन्ने हो भने विद्या ददाति विनयं अर्थात् विद्याले विनयशीलता दिन्छ भन्ने उक्तिको मूर्त रूपजस्तो देखिनुहुन्थ्यो उहाँ। अर्को शब्दमा भन्नु पर्दा कवि शिरोमणि लेखनाथ पौड्यालले भन्नुभएजस्तो उपकारी गुणी व्यक्ति निहुरन्छ निरन्तर। फलेको वृक्षको हाँगो नझुकेको कहाँ छ र। कै एउटा उत्कृष्ट उदाहरणका रूपमा प्रस्तुत हुने उहाँको बानी अरूका लागि पनि प्रेरणादायी हुन्थ्यो। त्यसलाई कतिले ग्रहण गरे, कतिले गरेनन् या जानेनन् त्यो अर्कै कुरा भयो। मृत्युवरण गर्नु केही हप्ता अगाडिसम्म पनि प्रत्येक दिनजसो कहिले एउटा कहिले दुईतीनवटा कार्यक्रमहरूमा व्यस्त हुनुहुन्थ्यो। कोभिड१९ ले अलि तर्सायो र मात्र नभए उहाँको दिन भ्याइ नभ्याइको हुन्थ्यो। हरेक कार्यक्रमहरूमा नवीन दायित्वबोधका साथ क्रियाशील भइरहेको हुन्थ्यो। उहाँको सक्रियता लोभलाग्दो थियो। साँच्चै भनुँ भने हरेक दिन जहाँजहाँ जानुहुन्थ्यो, त्यहाँ नव चेतना भरिदिनुहुन्थ्यो आफ्नो ज्ञान, अनुभव र अनुभूतिहरूले। उहाँलाई सम्मान गर्न पाउँदा र आफ्नो कार्यक्रममा आइदिएकोमा धन्य सम्झनेहरूको, कृतज्ञताज्ञापन गर्नेहरूको लर्को वर्षौंदेखि चलिरहेको थियो। अब त्यसमा बिराम लाग्यो। आयो अब छोटो दिन शीर्षकको कविताबाट १९९९ सालदेखि लेखनयात्रा सुरु गर्नुभएको सत्यमोहन जोशी त्यसपछि बाँचुञ्जेल नेपाली एवं नेपाल भाषासाहित्यको माध्यमबाट विविध विधामा अविरल र अविश्रान्त रूपले लागिरहनु भयो। कुनै बेला काठमाडौं खाल्डोदेखि बाहिर जानआउन सार्वजनिक यातायातहरूको कठिनाइ मात्र होइन त्यस्ता साधनहरू दुर्लभसमेत भएको बखत राजधानी काठमाडौंका मानिसहरू केही अपवादबाहेक काठमाडौं बाहिर नजाने अवस्था थियो। यो आजभन्दा ६७ वर्षअघि अर्थात् २०१२ साल तिर हो। नेपाली लोकगीतः एक अध्ययन, त्यसको एक वर्षपछि नै कर्णाली लोकसंस्कृति जस्ता विषयहरूलाई लिएर खोजीनिति गर्न दुर्गम गाउँठाउँ जान हिम्मत गर्नु पनि सानो कुरा होइन। उहाँका नेपाली राष्ट्रिय मुद्रा (२०१७), पुरातत्व एक रोचक कथा (२०१९), कर्णाली लोक संस्कृति (२०२८), नेपाली मूर्तिकलाको विकासक्रम (२०३५), नेपाली धातु मूर्ति विकासक्रम (२०३५) नेपाली चाडपर्व (२०३९), कलाकार अरनिको ( २०४४ ) आदि उहाँका चर्चित पुस्तकहरू हुन्। उहाँका केही नाटक, नियात्रा, निबन्ध, प्रबन्धहरू पनि प्रकाशित भएका छन्।संस्कृतिविद् जोशीको निधनपछि ललितपुरमा उनको फोटाोसहित भेला भएका सुभेक्षुकहरू । तस्बिर : अशोक दुलाल सरकारी जागीर तात्कालिक औद्योगिक व्यापारिक समाचार संग्रह अड्डाको अधिकृत पदबाट सुरू गरी २०१५ सालमा ३८ वर्षको उमेरमा पुरातत्व विभागको पहिलो निर्देशक हुने अवसर उहाँलाई मिलेको थियो। नेपाल राजकीय प्रज्ञा प्रतिष्ठानको सदस्यसचिव भएर पनि उहाँले नेपाली भाषा साहित्यको सेवामा लाग्ने अवसर पाउनुभयो। केही वर्ष चीनको रेडियोमा नेपाली सामाचार वाचक र सम्पादकको रूपमा पनि काम गर्नुभयो। उहाँले पुरातत्त्व एक रोचक कथाद्वारा नेपाली चेतनालाई ऐतिहासिक आयामद्वारा झक्झकाउने प्रयत्न गर्नुभएको छ। नेपाली मूर्तिकला र काष्ठकला कसरी विकसित भए ? तिनले नेपाललाई विश्वमाझ पर्यटकीय आकर्षण गर्न कस्तो भूमिका खेलेका छन् ? भन्ने जस्ता महत्त्वपूर्ण सन्दर्भतिर पाठकहरूको ध्यानाकर्षण गर्न खोज्नुभएको देखिन्छ। नेपाली मूर्तिकलाको विकासक्रम भन्ने पुस्तकमा नेपालमा कहिलेदेखि प्रस्तर मूर्तिहरू निर्माण हुन थाले, तिनको शैली, वनोट एवं प्रवृत्तिका बारेमा जानकारी दिन खोजिएको छ। त्यसैगरी नेपालको धातुकलाको विकास क्रममा पनि तिनको निर्माण गर्ने विधिदेखि लिएर शैली र प्रवृत्तिका बारेमा चर्चा गरिएको छ। नेपाली समाजको हिजोको सामन्ती स्वभावको निरन्तरताले जन्माएको वर्गीय र शासकीय स्वरूपले वर्तमान समाजमा कस्तो संस्कृतिको विकास गरेको छ भन्ने सन्दर्भमा उहाँको सिपाही र रैती तथा जब घाम लाग्छ जस्ता नाटकका पुस्तकहरू प्रकाशित छन्। कलाकार अरनिको नामको उहाँको अनुसन्धानात्मक पुस्तकले अभय मल्लको समयमा चीनको सम्राट कुवलया खाँको निमन्त्रणामा नेपालबाट असी जना कलाकारको टोली लिएर जाने महान् कलाकार राष्ट्रिय विभूति अरनिको (१३०२१३६३) सालका बारेमा विस्तृत रूपले बुझ्नबुझाउन सहयोग गर्छ। कथा र उपाख्यानमा सीमित तर नेपालको गौरव उद्बोधित गराउने विषयको इतिहासलाई जनसमक्ष उजागर गराउन त्यस पुस्तकले अहम् भूमिका निर्वाह गरेको छ। यो अवश्य हो उहाँमा गुणैगुण थियो, केही पनि कमीकमजोरीहरू थिएनन् भन्ने होइन। जरुर थिएछन्। मानिस हो मानिस अच्युत हुन सक्दैन केही न केही कमजोरी हुन्छ नै। सही र तात्विक ढंगले समीक्षा, विचारविमर्श, समालोचना, प्रत्यालोचनाको माध्यमबाट चियोचर्चा हुने माध्यम अझै हामीकहाँ बन्न सकेको छैन। शोक विह्वलको यो घडीमा उहाँका कमीकमजोरीहरूको चर्चा सान्दर्भिक पनि हुँदैन। कुनै अरू बेला गरुँला। उहाँसँगको मेरो सामीप्यता आठ कक्षाको विद्यार्थी हुँदा नेपाली गद्यमा पढेको उहाँको निबन्धदेखि अहिलेसम्म अर्थात् झन्डै ५४ वर्षसम्म निरन्तर सौहार्दपूर्ण रह्यो। धेरै लेख्नु पर्ने विषय छन्, यो पछिलाई थाँति राखेँ। नेपाल सरकारको तर्फबाट २०७४ सालमा उहाँलाई वाङ्मय शताब्दी पुरुष को उपाधिले सम्मान गरिएको थियो। यद्यपि उहाँलाई प्रदान गरिएको वाङ्मय शताब्दी पुरुष को अर्थ र सार्थकताको बारेमा केही टीकाटीप्पणीहरू नआएका होइनन्। यस्तै विवाद इतिहासकार बाबुराम आचार्यलाई तात्कालिक सरकारले इतिहास शिरोमणि उपाधि दिँदा पनि भएको थियो। इतिहास शिरोमणि गलत शब्द हो, त्यसको सट्टा ऐतिहासिक शिरोमणि सही हुन्थ्यो भनेर। त्यस्तै कवि माधव घिमिरेलाई प्रदान गरिएको उपाधि राष्ट्रकवि मा आयो। उहाँबाहेक अरू राष्ट्र कवि होइनन् भनेर ! सत्यमोहन जोशीलाई प्रदान गरिएको उपाधिको पनि यसैगरी पछिसम्म चियोचर्चा हुँदै रहनेछ। दोष कसलाई दिने ? शब्दचयनको बेला हतारमा काम हुन्छ, समीक्षा पछि फुर्सतमा हुने हुनाले पनि बराबर यस्तो हुने गर्छ। अन्तमा सच्चा राष्ट्रसेवक बनेर नेपाल र नेपालीको गौरव बढाउने काममा जीवनभर समर्पित शिखर व्यक्तित्व सत्यमोहन जोशीको महाप्रयाणको यस घडीमा उहाँको परिवारजनहरूमा ईश्वरले धैर्यधारण गर्ने शक्ति प्रदान गरून् भन्दै उहाँको ब्रह्मलीन आत्माप्रति हार्दिक श्रद्धाञ्जलि अर्पण गर्दछु।"
सत्यमोहनको सत्ययुग,"नेपाली जनस्थानमा उच्चाकर्षण बनाउनु भएका एक श्रद्धेय पात्र सत्यमोहन जोशीले १०३ वर्षको उमेरमा देह त्याग गर्नुभयो। १०३ वर्ष लामो जीवनमा उहाँले सबैभन्दा बढी युवाहरूलाई उत्साह, उमंग अनि सन्देश दिनुभयो। त्यो सन्देश हो, जीवनको कुनै पनि क्षण खेर नफाल। पद प्रतिष्ठा र पुरस्कार सम्मानको कुनै लोभ नभएका सत्यमोहन जोशी एक मात्र साहित्यकार हुन् जसले आफ्नो साहित्यिक योगदानबापत तीनपटक मदन पुरस्कार पाउनुभयो। मदन पुरस्कार पुस्तकालय गुठीले पुरस्कार स्थापना गरेको साल पाउने तीन प्रमुख व्यक्तिमध्ये एक उहाँ पनि हुनुहुन्थ्यो। दोस्रो पटक फेरि उहाँले मुद्रा विषयक पुस्तकमा मदन पुरस्कार पाउनुभयो। तेस्रो पटक उहाँसहित अन्य चार जनाले मदन पुरस्कार पाउनुभयो। त्यो कर्णाली संस्कृतिका बारेमा उहाँ बाहेक, स्थिरजंगबहादुर सिंह, चूडामणि बन्धु, बिहारीकृष्ण श्रेष्ठ र प्रदीप रिमाल हुनुहुन्थ्यो। पुरस्कार पाउने त्यस शृंखलामा प्रदीप रिमाल साहित्यिक नाताबाट एक टाढाका पात्र हुनुहुन्थ्यो। चलचित्रकर्मी प्रदीप रिमालको जन्म ललितपुरको लुभूमा भएको हुनाले उहाँको गीतसंगीतको ज्ञानको रुचि बुझेर सत्यमोहन जोशीले उहाँलाई आफ्नो मेगा प्रोजेक्टमा सामेल गराउनुभयो। प्रदीप रिमालले आफ्नो त्यो काममै पहिलो मदन पुरस्कार पाउनु भयो र भन्नुभएको थियो, मेरो निम्ति त यो भुतो न भविष्यति  सत्यमोदन दाइको विश्वास जितेँ। उहाँले मलाई जित्नुभयो। हामीले सबैले मदन पुरस्कार जित्यौँ। जीवनको अन्तिमकालमा ललितपुर कोपुण्डोल आएर बस्नु भएका रिमालले बाँचुञ्जेल जोशीको गुण गाइरहनुभयो। चलचित्र माया, के घर के डेराका निर्देशक रिमालको सत्यमोहनसँग एउटा चिनाजानीले जीवनमा धेरै बाटो खुल्यो। त्यसपछि उहाँले गीतसंगीत, अनि विशेषतः लोकजीवनका पक्षमा जोशीकै प्रेरणाले अध्ययन बढाउनुभयो। यस्ता धेरै प्रतिभा छन् जो सत्यमोहनको सम्पर्कमा आएपछि जीवनलाई ऊर्जाशील र उन्नत बनाउन पुगे। सत्यमोहन युवाका लागि त्यस्ता सत्पात्र हुन्। राजा महेन्द्रले अम्बर गुरुङलाई नेपाल राजकीय प्रज्ञा प्रतिष्ठानमा संगीत विभागका योजक बनाएर ल्याए पनि उहाँको खास काम देखिएको थिएन। अम्बर गुरुङको सांगीतिक क्षमता बुझेर सत्यमोहनले आफ्नो नाटक फर्केर हेर्दामा संगीत गर्ने काम दिए, हुन त यो अफिसियल काम थियो तर सत्यमोहन फर्केर हेर्दा नाटकका लेखक, परिकल्पनाकार अनि गीतकार पनि थिए। फर्केर हेर्दा नाटकमा सत्यमोहनले लेख्नु भएको गीत फर्केर हेर्दा जे देख्छौ तिमी कसैलाई नभन  बाट संगीतकार अम्बर गुरुङ, गायक फत्तेमान राजभण्डारी अनि नाटक पनि सफल साबित भयो। यसै नाटकको मञ्चनको सफलतापछि प्रज्ञा प्रतिष्ठानले उपकुलपति चढ्ने रातो भ्यान किन्न सकेको कुरामा उहाँ गर्व गर्नुुहुन्थ्यो। त्यो समयको प्रज्ञा प्रतिष्ठानमा नाटक लेख्ने दुई नाटककार प्राज्ञ भएको ठाउँमा बसेर उहाँले विकेट झार्नु भएको थियो, यो उहाँको क्षमता र समयलाई बुझ्न सक्ने शक्तिको कुरा थियो। उहाँ स्वयम्ले रेडियो सगरमाथाको निम्ति मसित गर्नु भएको तीन रातको निरन्तर कुराकानीमा भन्नुभएको थियो, दार्जिलिङको नाटक अनि देवराली रुन्छको सफलतापछि यत्तिको नाटक हामी किन गर्न सक्दैनौं भनेर मैले लेखेको हुँ। उहाँले आफूभन्दा जुनियर नै भए पनि त्यतिबेला मनबहादुर मुखियाको नाटक गर्ने शैलीबाट आफू प्रभावित भएको मान्नुहुन्छ। सत्यमोहन जोशी जसरी युवालाई प्रेरणा दिनु हुन्छ त्यसरी नै युवाहरूबाट पनि प्रेरित हुने ताकत पनि राख्नुहुन्छ। सत्यमोहनले नाटक, गीत, भाषा, संस्कृति, भेषभूषा हरेक विषयमा जसरी ज्ञान राख्नुभएको छ त्यही मात्रामा उहाँले गीतसंगीतमा पनि असाध्य रुचि लिनु भएको देखिन्छ। काठमाडौंमा पढ्न बस्दा उहाँ आफ्नो घरबाट सामल तामल बोकेर काठमाडौं आउँदा बाटोमा पर्ने लुमडी अजिमा (हालको भद्रकाली मन्दिर) को परिसरमा पहिलो पटक उस्ताद् बद्रीको ठुमरी सुनेपछि मन्त्र मोहित भएको कुरा कालीप्रसाद रिजाल रचित ठुमरी एल्बम विस्तारै विस्तारैको विमोचनमा उहाँले सविस्तार व्याख्या गर्नुभएको थियो । डिल्लीबजारका गायक उस्ताद बद्रीकाबारे आफैंले पनि सोधखोज गरेको र अध्ययन गरेको कुरा सो सभामा उहाँले व्यक्त गर्नुभएको थियो। तत्कालीन सरकारले दानापानीको जिम्मा लिएका उस्ताद बद्रीलाई उहाँले नै नेपालको पहिलो ठुमरी गायक हो भनेर चिनाउनु भएको सम्झना गर्नुहुन्थ्यो। नेपाली गीतसंगीतको खोजीमा सक्रिय रामशरण दर्नाललाई नेपाल राजकीय प्रज्ञा प्रतिष्ठानसँग घनिष्ठ बनाउनमा उहाँको अहम् भूमिका थियो भने लोकसंंस्कृतिविद् सुवी शाहलाई पनि अत्यन्त सहयोग गरेको देखिन्छ। नेपाल प्रज्ञा प्रतिष्ठानले सबैभन्दा बढी कमाइ गर्ने कार्यक्रम गाईजात्रा महोत्सवको सुरुवात गराउने श्रेय पनि उहाँलाई नै जान्छ। यही गाईजात्रा महोत्सवबाट सन्तोष पन्त, हरिवंश आचार्य, परीक्षित ढुंगाना, वसन्त सापकोटा, सुशील दीक्षित, उज्ज्वल मैनाली, तैयब शाहजस्ता कलाकार पदार्पण भए। गाईजात्रा महोत्सव कार्यक्रमका लामो समय ध्वनि परिचालक र कार्यक्रम संयोजक हुनुभएका यादव खरेल सम्झना गर्नुहुन्छ, सत्यमोहन सरले सुरु गर्नुभएको गाईजात्रा महोत्सव एकडेमीको एउटा गौरवशाली कार्यक्रम थियो। त्यसको चार्म नै बेग्लै थियो। यादव खरेल, केशवमान प्रधान, मदनकृष्ण श्रेष्ठ, गोपालराज मैनाली हरिवंश आचार्य, लक्ष्मी श्रेष्ठ, सावित्री शर्मा त्यस समय जोशीकै नेतृत्वमा खट्थे, त्यो अझै प्रज्ञा प्रतिष्ठानले परिवारले बिर्सन सकेको छैन। सत्यमोहन जोशीको जीवनको महत्वपूर्ण समय दुई भागमा बाँडियो, अध्ययन अनुसन्धान। लेखन प्रकाशन। यी दुवै समयमा उहाँले एकरत्ति समय खेर फाल्नु भएन, न्युजिल्यान्ड पुगेको नेपालीको यात्रा संस्मरण होस् वा नेपाली कलाको रूपरेखा (प्राचीन र मध्यकालीन) यी सबै पुस्तकमा उहाँको अध्ययनको पुँजी देखिन्छ। रचनाकर्मबाहेक उहाँले आफ्नो विशेष समय कार्यक्रमको प्रमुख अतिथि भएर जाने अर्को खण्ड बनाउनुभयो। कार्यक्रममा प्रमुख अतिथि भएर जाँदा उहाँ अरू अतिथिजस्तो रिबन काट्ने र मञ्चमा बस्ने मात्र नभइकन आफ्नो बौद्धिक व्याख्यान दिएर श्र्रोतादर्शकलाई लाभान्वित गर्नुहुन्थ्यो, त्यो अन्य अतिथिमा विरलै पाइन्छ। साहित्यिक सांगीतिक होस् वा नाटक चलचित्रका कुनै पनि कार्यक्रममा उहाँ एक आकर्षक शोभा बन्न सक्नुहुन्छ। एउटा स्मरणीय कुरा यहाँ उल्लेख गर्न जरुरी छ, २०४६ सालमा तत्कालीन पञ्चायती व्यवस्थाको दमनको विरोध गर्दै वाक् स्वतन्त्रता हनन् भएको आक्रोशमा नेपालका विभिन्न भाषाका साहित्य, संगीत र चित्रकला विधाबाट विरोधमा स्रष्टा सर्जकहरू मुखमा कालोपट्टी बाँधेर सडकमा उत्रिए। त्यसमा सबैभन्दा ज्येष्ठ व्यक्ति दुईजना थिए, युद्धप्रसाद मिश्र र सत्यमोहन जोशी। मिश्र सुरुवातदेखि नै वामसमर्थक भएर गीतसंगीत रचनामा सक्रिय थिए तर सत्यमोहनको परिवेश त्यो थिएन। उहाँका समकालीनहरू सबै प्रज्ञा प्रतिष्ठानमा विराजमान थिए, उहाँ सडकमा हुनुहुन्थ्यो। समयप्रति सचेतना उहाँको त्यो दुर्लभ गुणको परिणाम त थियो नै तर त्यसैमा उहाँको नैतिकताको आधार पनि देखिन्थ्यो। नेपालभाषाका कवि दुर्गालाल श्रेष्ठ, मदनमोहन मिश्र, श्रीकृष्ण अणु, गणेश सायमी, राजभाइ जकःमी का साथ उहाँ पारिजात, शिव अधिकारी, गोविन्द वर्तमान, रामेश, रायनका साथ त्यो आन्दोलनमा सरिक हुनुहुन्थ्यो। यो नै सत्यमोहनको जीवनीभित्रको आगोको मुस्लो हो, पहिचान हो। सत्यमोहनलाई जीवनको यो उचाइमा पुर्याउने सही चीज पनि यही पहिचान हो।"
स्वयं प्रज्ञा,"शताब्दी पुरुष सत्यमोहन जोशी ललितपुरको नेवार समुदायमा जन्मनु भएको थियो। नेवार समुदायका व्यक्ति व्यापारमा केन्द्रित हुन्छन्् भन्ने हाम्रो मानसिकता छ। तर, उहाँ लेखापढी भएको मान्छे। त्यसैकारण व्यापारतिर मन गएन छ। २००२३ सालतिर तथ्यांक विभागमा जागिर खानुभयो। जनगणनामा गणकको रूपमा काम थाल्नुभयो। उहाँसँगै जनगणनामा जागिर खाएर तथ्यांक संकलनका लागि लमजुङमा प्रशासक थिए, नाराकान्त अधिकारी। अधिकारी र जोशीलाई गणकको जागिरका लागि भीमबहादुर पाण्डेले तालिम दिनुभएको थियो। जोशीले लमजुङमा बाहुनक्षेत्रीको संस्कृति, लोकसाहित्यको अध्ययन गर्नुभयो। जनगणनाको कामसँगै फुर्सदको बेला उहाँले संस्कृतिको अध्ययन गर्नुहुुन्थ्यो। काठमाडौं फर्केपछि उहाँले जनगणनाको अध्ययन प्रतिवेदन बुझाउनुभयो। आफूले गरेको अध्ययन समेटेर लोक साहित्य किताब पनि निकाल्नुभयो। त्यसले मदन पुरस्कार पायो। सुब्बामा जागिर खाएकोे मान्छेले एकैपटक मदन पुरस्कार पायो। यसले घरमा राहत पनि पुग्यो। र, नेपाली साहित्यले पुरस्कार पाउने प्रेरणा पनि मिल्यो। मुलुकमा पुरातत्व विभाग स्थापना गर्न जोशीको ठूलो योगदान छ। त्यतिखेर पढेलेखेका मान्छे कमै हुन्थे। पढेलेखेका मान्छे भएर मात्रै हुँदैन, भाग्यले पनि साथ दिनुपर्छ। नेपाली साहित्यमा मदन पुरस्कार पाएका जोशीलाई पुरातत्व विभागको महानिर्देशक बनाउन कसैले सिफारिस गर्यो। सत्यमोहन जोशी पुरातत्व विभागको महानिर्देशक भनेर रेडियो नेपालले समाचार फुक्यो। सत्यमोहन जोशी भनेको मान्छे, को हो ? को हो ? भन्ने अन्योल सिर्जना भयो। उहाँलाई पनि मै हुँ त्यो मान्छे भन्ने विश्वास थिएन। सुब्बा मान्छे डाइरेक्ट महानिर्देशक होला भन्ने विश्वास नभएकाले सात दिनसम्म उहाँ चुप लागेर बस्नुभयो। पछि उहाँ शिक्षा मन्त्रालयमा गएर बुझ्नुभयो। लोकसाहित्यमा मदन पुरस्कार पाउने सत्यमोहन जोशी तिमी नै हौं ? भनेर शिक्षा मन्त्रालयका हाकिमले सोधे। त्यसपछि मात्रै उहाँ महानिर्देशक भएको सुनिश्चित भयो। तर, पुरातत्व विभाग कुन चराको नाम हो ? उहाँलाई थाहा थिएन। एउटा उखान छ, काम पायो काजी। पुरातत्व भनेको के हो थाहा छैन। महानिर्देशक बन्ने आशा, योग्यता, क्षमता पनि थिएन। तर काम पाएपछि भने आँटले खायो। विभाग गठन गर्न उहाँले उल्लेख्य काम गर्नुभयो। विभाग कसरी चलाउने भन्ने उहाँले खोज्न थाल्नुभयो। भारतमा अंग्रेजको पालादेखि स्थापना भएको अर्कोलोेजिकल सर्भे अफ इन्डिया बाट सिक्ने निधो गरे। त्यो संस्थासँग प्रत्यक्ष सम्बन्ध स्थापित गर्न सकिन्थ्यो होला। तै पनि नेपालस्थित भारतीय राजदूतावासबाट प्रक्रिया सुरु गरे। अर्कोलोेजिकल अफ इन्डियाका डाइरेक्टर नेपाल आए। आँट भएका जोशीले नै डाइरेक्टर ल्याउन सफल भए। पुरातत्व भनेको यो हो ?, यसरी काम गर्नुपर्छ, भनेर ती डाइरेक्टरले सिकाए। तर, उनले अर्कोलोेजीकलको डाइरेक्टर हुनका लागि इतिहास र संस्कृतिमा एमए गरेको हुनुपर्छ भने। त्यसपछि रमेशजंग थापालाई पुरातत्व विभागको महानिर्देशक बनाइयो। तर, नेपालमा पुरातत्व विभाग स्थापना गर्ने व्यक्ति वाङ्गमय शताब्दी पुरुष सत्यमोहन जोशी नै हुन्। रमेशजंग थापा महानिर्देशक भएपछि सत्यमोहन जोशी चीनतिर जानुभयो। विदेश गएपछि अलिअली पैसा पनि आउने भयो। चीन गएर चुप लागेर बस्नुभएन। आफ्नो काम पनि छँदै थियो र अरनिकोको बारेमा अध्ययन पनि गर्नुभयो। यसले नेपाल र चीनको सम्बन्ध अझ प्रगाढ हुन पुग्यो। उहाँले लेखेको पुस्तकमा नेपाल, भोट, चीनसँगको सम्बन्धको पनि चर्चा गरिएको छ। नेपाल प्रज्ञा प्रतिष्ठान स्थापना गरेको राजा महेन्द्रले हो। त्यसबेला राजा महेन्द्र कुलपति हुनुहुन्थ्यो। बालचन्द्र शर्मा उपकुलपति हुनुहुन्थ्यो। महेन्द्रले केदारमान व्यथितलाई कुलपति पद दिएर आफू संरक्षक भएर बस्नुभयो। सत्यमोहन जोशी त्यतिबेला प्रज्ञा प्रतिष्ठानको सहसदस्य बनाइए। नेपाल भाषा एकेडेमीको उहाँ ट्रान्सलर हुनुहुुन्थ्यो, आजभन्दा ६ वर्षअगाडिसम्म पनि। नेपाल भाषा, नेवारी संस्कृतिका बारेमा केही नगरेको भन्ने होइन। उहाँले नेपाल भाषामा धेरै किताब लेख्नुभएको छ। तर, नेवारी भाषा र नेवारी संस्कृतिमा मात्र संकुचित हुनुभएन। नेपाली भाषाको उद्गम थलो जुम्लाको सिंजा उपत्यकामा टोली लिएर जानुभयो। जुम्लाको सदरमुकाम खलगांबाट सिंजा पुग्न १० घण्टा बढी लाग्छ। २०२८ सालमा उहाँको नेतृत्वमा त्यहाँको अध्ययन भएको थियो। जोशीले कर्णाली लोकसंस्कृतिको बारेमा लेख्नुभयो। नेवार भइकन पनि नेवारी भाषा र संस्कृतिको परिधिमात्र नभई समग्र साहित्य र संस्कृतिमा उहाँको ठूलो योगदान छ। २०२८ सालमा नेपाल प्रज्ञा प्रतिष्ठानले सत्यमोहन जोशीको नेतृत्वमा जुन काम गर्यो, अहिलेसम्म प्रतिष्ठानले त्यति काम गर्न सकेको छैन। त्यसबेला धेरै ग्रन्थ छापिएका छन्। सिंजा उपत्यकाको साँगोपाँगो कृति आयो। प्रज्ञा प्रतिष्ठानले अहिलेसम्म त्यसरी अरु कृति निकाल्न सकेको छैन। प्रज्ञा प्रतिष्ठानको कुलपतिपछि राष्ट्रपति माधव घिमिरे हुनुहुन्थ्यो। मैले उहाँलाई सिंजाको जस्तै गण्डकीको साँगोपाँगो अध्ययन गर्न अनुरोध गरेँ। उहाँले गण्डकीको मात्र नभई कोसी, बागमती, कर्णाली, सेतीकै गर्नुपर्छ भनेर योजना ल्याउनुभयो। पछि पञ्चायत ढल्यो, बहुदल आयो। राजनीतिक उपलब्धि त भयो। तर, उक्त योजना त्यतिकै हरायो। त्रिभुवन विश्वविद्यालय र एसियाली अनुसन्धान केन्द्रले पनि अध्ययन गर्न खोजेको थियो। प्रारम्भिक सर्भेक्षण पनि भयो। तर, सरकारले बजेट दिएन, काम पनि भएन। नेपाल प्रज्ञा प्रतिष्ठान राज्यको प्राज्ञिक आवश्यकता पूर्ति गर्ने संस्था हो। प्राज्ञ, पढेलेखेका मान्छे भएपछि राष्ट्रलाई चाहिएको प्राज्ञिक आवश्यकताको परिपूर्ति गर्नुपर्छ। राजा महेन्द्रको पालामा इरानका राजाको सवारी भयो। राजा महेन्द्रले नेपालको परिचय खुल्ने केही लेख्न रातारात नेपाल राजकीय प्रतिष्ठानलाई लगाए। नेपालको राष्ट्रिय फूल लालीगुराँस र इरानको राष्ट्रिय चिह्न गुलाबको विश्लेषण गरी सत्यमोहन जोशीले ग्रन्थ लेख्नुभयो। उक्त ग्रन्थ इरानका राजालाई उपहार दिइयो। त्यसबेला नै नेपाल र इरानको दौत्यसम्बन्ध कायम भएको थियो। सत्यमोहन जोशी त्यतिकै वाङ्गमय शताब्दी पुरुष भएका होइनन्। राष्ट्रलाई आवश्यक परेका बेला जोशीले परिपूर्ति गर्नुभएको छ। नेपालको राष्ट्रिय मुद्रामा उहाँले व्याख्या, विश्लेषण गर्नुभयो। उहाँले तीन पटक मदन पुरस्कार पाउनुभयो। राष्ट्रलाई आवश्यक परेको बेला प्राज्ञिक आवश्यकता परिपूर्ति गर्नुभएको थियो। उहाँलाई वाङ्गमय शताब्दी पुरुषभन्दा सार्थक हुन्छ, चरितार्थ हुन्छ। संघीय लोकतान्त्रिक गणतन्त्र नेपालको राष्ट्रिय गानको छनोट समितिको संयोजक पनि जोशी हुनुहुन्थ्यो। नेपाल भाषा एकेडेमीको चान्सलर पनि हुनुहुन्थ्यो। पछि नेपाल प्रज्ञा प्रतिष्ठानको सदस्य सचिव हुनुभयो। उहाँलाई राज्यले वाङ्गमय शताब्दी पुरुष उपाधि दियो। जीवित कालमा नै उहाँको तस्बिर अंकित मुद्रा छापियो। यो चानचुने कुरा होइन। हुलाक टिकट पनि छापियो। गैरराजनीतिक स्वतन्त्र प्राज्ञिक व्यक्ति भनेर राष्ट्रले उहाँको सम्मान गरेको छ। सरकारले संविधान दिवसका अवसरमा नेपाल गौरब बाट संविधान दिवसका अवसरमा सम्मान गरेको थियो। देश र जनस्तरले उहाँलाई सम्मान गरेको छ। नेपाल प्रज्ञा प्रतिष्ठानले उच्च श्रेणीको पुरस्कारबाट सम्मान गरेको छ। राष्ट्रले सम्झेको छ। उहाँको अभाव सधैं खड्किरहने छ। (गुरुङ नेपाल प्रज्ञा प्रतिष्ठानका कुलपति हुन्।)"
नेपाली कांग्रेस : पार्टी प्रवक्ता महतको संयोजकत्वमा २९१ सदस्सीय प्रचारप्रसार समिति (सूचीसहित),"काठमाडौं : नेपाली कांग्रेसले पार्टीका केन्द्रीय कार्यसमितिका सदस्य एवं प्रवक्ता डा प्रकाशशरण महतको संयोजकत्वमा गठित प्रचारप्रसार समितिमा २९१ सदस्य मनोनित भएको जनाएको छ। पार्टी सभापति शेरबहादुर देउवाले प्रतिनिधि सभा र प्रदेश सभा सदस्य निर्वाचन२०७९, केन्द्रीय प्रचार प्रसार समितिमा सदस्यहरूको मनोनयन गरेका हुन्। सभापति देउवाले नेपाली कांग्रेसको विधान, २०१७ (संशोधन सहित) बमोजिम सदस्यहरू मनोनयन गरेका सोमबार जारी विज्ञप्तिमा उल्लेख छ।"
टिसर्ट लगाएर प्रचारप्रसार गर्नेलाई स्पष्टीकरण,"काठमाडौं : टिसर्ट लगाएर प्रचारप्रसार गर्नेलाई निर्वाचन आयोगले स्पष्टीकरण सोधेको छ। आगामी मंसिर ४ गते हुने प्रतिनिधिसभा सदस्य र प्रदेशसभा सदस्य निर्वाचनका लागि प्रतिनिधिसभामा प्रत्यक्षतर्फ काठमाडौँ क्षेत्र नं १ मा राष्ट्रिय स्वतन्त्र पार्टीको तर्फबाट उम्मेदवार पुकार बमलेलाई स्पष्टीकरण सोधिएको हो। उनले प्रचारप्रसारका क्रममा आफू र आफ्नो साथमा रहेका व्यक्तिहरूले पुकार बम नाम अङ्कित टिसर्ट लगाएका विषयमा आयोगले स्पष्टीकरण सोधेको जनाएको छ। निर्वाचन आचारसंहिता, २०७९ को दफा १३, जुलुस, आमसभा, कोणसभा, बैठक वा भेला गर्दा पालना गर्नुपर्ने आचारणअन्तर्गत खण्ड (घ) मा 'जुलुस वा आमसभामा भाग लिने वा प्रचारप्रसार गर्ने व्यक्तिले दल वा उम्मेदवारको निर्वाचन चिह्न वा झण्डा अङ्कित लोगो वा स्टिकर वा कपडा, टोपी वा क्याप, भेष्ट, टिसर्ट, ज्याकेट, कमिज, गम्छा, ब्याज, मास्क वा लकेट लगाउन वा झोला बोक्न नुहुने' व्यवस्था रहेको उल्लेख गर्दै स्पष्टीकरणपत्रमा भनिएको छ, 'तपाईँले निर्वाचन प्रचारप्रसारका क्रममा आफ्नो नाम अङ्कित टिसर्टको प्रयोग गर्दा गराउँदा निर्वाचन आचारसंहिताको उल्लङ्घन हुँदैन भनी पुष्ट्याइँ गर्ने आधार कारण के छ ? स्पष्टीकरणपत्रमा अगडि भनिएको छ, 'तपाईँबाट जानाजानरूपमा उक्त कार्य भएको भए तपाईँलाई निर्वाचन आचारसंहिताको उल्लङ्घनमा निर्वाचन आयोग ऐन, २०७३ को दफा २३ को उपदफा (३) बमोजिम जरिवाना किन गर्नु नपर्ने हो? यो पत्र तपाईँलाई कुनै माध्यमबाट प्राप्त भएको २४ घण्टाभित्र निर्वाचन आयोग नेपालमा स्वयं उपस्थित भई वा आफ्नो प्रतिनिधि उपस्थित गराई लिखित स्पष्टीकरण पेस गर्नुहोला।'"
कांग्रेसको केन्द्रीय निर्वाचन परिचालन समितिमा आरजुसहित ६ सदस्य थपिए,"काठमाडौं : नेपाली कांग्रेसको प्रतिनिधि सभा र प्रदेश सभा सदस्य निर्वाचन२०७९, केन्द्रीय परिचालन समितिमा थप ६ जना सदस्य थप भएका छन्। पार्टी सभापति शेरबहादुर देउवाले नेपाली कांग्रेसको विधान, २०१७ (संशोधन सहित) बमोजिम केन्द्रीय कार्यसमितिका सदस्य एवं पूर्व उपसभापति गोपालमान श्रेष्ठको संयोजकत्वमा गठन गरेको समितिमा सदस्य थपेका हुन्। उनले सोमबारडा आरजु राणा देउवा, खिलानाथ दाहाल (ओखलढुंगा), आनन्दसन्तोषी राई (धनकुटा), तिलक रानाभाट (कास्की), तारा श्रेष्ठ (अर्घाखाँची) र किरणप्रसाद गजुरेल (नुवाकोट) मनोनयन गरेका हुन्।"
नेपाल प्रहरी कार्यसम्पादनमा अब्बल : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले नेपाल प्रहरी कार्यसम्पादनमा अब्बल रहेको बताएका छन् । ६७ औँ प्रहरी दिवसको अवसरमा शुभकामना दिँदै प्रधानमन्त्री देउवाले नेपाल प्रहरी आफ्नो उत्कृष्ट कार्यले अन्तर्राष्ट्रिय स्तरमै प्रशंसा कमाउन सफल भएको बताएका हुन् । प्रधानमन्त्री देउवाले सूचना र प्रविधिको विकासले अपराध र आपराधिक घटना पनि फरक तरिकाले बढिरहेकाले शान्तिपुर्ण समाजको स्थापनाको गर्रन प्रहरी थप चनाखो र अब्बल हुन आवश्यक रहेको बताए । देउवाले स्थानीय तहको निर्वाचनमा शान्तिपूर्ण रुपमा सम्पन्न गर्न प्रहरीको भूमिका महत्वपूर्ण भएको उल्लेख गर्दै आगामी ४ मंसिरको निर्वाचन पनि शान्तिपूर्ण बनाउन नेपाल प्रहरीले थप जिम्मेवारी बहन गर्नेमा विश्वस्त रहेको बताए । दिवसको अवसरमा प्रहरी प्रधान कार्यालय नक्सालमा आयोजित कार्यक्रममा गृहमन्त्री बालकृष्ण खाँणले नेपाल प्रहरीको क्षमता अभिवृद्धि गर्न गृहमन्त्रालय सदैव तत्पर रहेको बताए । अपराधको नयाँ आयाम थपिएकाले चुनौतीपूर्ण बन्दै गएको अपराध अनुसन्धानका लागि प्रहरी विशेष चनाखो हुनुपर्ने गृहमन्त्रीको भनाइ छ । उनले भने, 'सामाजिक सञ्जालबाट हुने अपराध अनुसन्धानमा नेपाल प्रहरीले समस्या भोग्दै आएको र पूर्णरुपमा अपराध निर्मुल गर्न चुनौती थपिएको छ ।' कार्यक्रममा प्रहरी महानिरीक्षक धिरजप्रताप सिंहले नेपाल प्रहरीले जनताको शान्ति सुरक्षालाई प्रमुख जिम्मेवारी ठान्दै काम गरिरहेको बताए । नेपालमा मात्र होइन नेपाल प्रहरीको कार्यकौशल अन्तर्राष्टिय स्तरमै प्रशंसायोग्य भएको सिंहले बताए । नेपालमा अपराध गरेर फरार भएका अपराधीलाई कानूनी दायरामा ल्याउन नेपाल प्रहरी सफल भएको बताउँदै उनले गतवर्ष इन्टरपोलको सहयोगमा १७ जना अपराध आरोपी व्यक्ति विदेशबाट नेपाल ल्याएको जानकारी दिए । यो वर्ष ७ जना व्यक्ति प्रक्राउ गरेर ल्याइएको उनले बताए । नेपाल प्रहरीले राजस्व संकलनमा समेत देशलाई सहयोग गरेको बताउदै उनले गतवर्षको तुलनामा यो वर्ष राजस्व संकलनमा ४३ प्रतिशतले वृद्धि गर्न सफल भएको बताए । प्रहरी दिवसको अवसरमा सरकारले उत्कृष्ट कार्यसम्पादन गर्ने २५ जना सकल दर्जालाई पुरस्कृत गरिएको थियो । २०१२ सालमा स्थापना भएको नेपाल प्रहरीले प्रहरी दिवसको अवसर पारेर हरेक वर्ष उत्कृष्ट काम गर्ने प्रहरीलाई पुरस्कृत गर्दै आएको छ । यसै क्रममा विशेष व्युरोमा कार्यरत एसपी सन्तोष खड्काले यस वर्षको सर्वोत्कृष्ट अनुसन्धानकर्ताको पुरस्कार हात पारेका छन् । डीएसपी अनिल घिमिरेलाई पूर्ण शान्ति पुरस्कार प्रदान गरिएको छ । प्रदेश न १ प्रहरी कार्यालयले उत्कृष्ट कार्यक्षमता मूल्यांकनको पुरस्कार प्राप्त गरेको छ । प्रदेश नम्वर १ प्रहरी कार्यलयका डीआइजी सुदिप गिरीले प्रहरी व्याटल प्राप्त गरेका छन् । कार्यक्रममा यसवर्षको लाइभ टाइम एचिभमेन्टबाट अवकास प्राप्त प्रहरी अतिरिक्त महानिरीक्षक राजेन्द्रबहादुर सिंहलाई सम्मानित गरिएको छ । इलाका प्रहरी कार्यालय अनारमनीका इन्चार्ज रुगम कुँवरलाई उत्कृष्ट अनुसन्धानकर्ताको रुपमा पुरस्कृति गरिएको छ ।"
बागमती प्रदेश प्रमुखले जारी गरे दुई अध्यादेश,मकवानपुर : बागमती प्रदेश प्रमुख यादवचन्द्र शर्माले आइतबार दुई अध्यादेश जारी गरेका छन्। प्रदेश प्रमुख शर्माले जारी गरेको अध्यादेशमा प्रदेश कृषि विकास सम्बन्धमा व्यवस्था गर्न बनेको अध्यादेश र प्रदेश हस्तकलाग्राम स्थापना तथा सञ्चालनको सम्बन्धमा व्यवस्था गर्न बनेको अध्यादेश रहेको प्रदेश प्रमुखको कार्यालयले जनाएको छ। प्रदेश प्रमुख शर्माले नेपालको संविधानको धारा २०२ को उपधार १ बमोजिम बागमती प्रदेश सरकारले सिफारिस गरेको उक्त अध्यादेश जारी गरेका हुन्। रासस
राजेन्द्र महतोको अग्नि परीक्षा,"जनकपुरधाम : आसन्न प्रतिनिधि सभा निर्वाचनमा सर्लाही क्षेत्र नं २ मा लोकतान्त्रिक समाजवादी पार्टीका वरिष्ठ नेता राजेन्द्र महतो र नेपाल समाजवादी पार्टीका अध्यक्ष महेन्द्र राय यादवबीच चुनावी प्रतिस्पर्धा हुँदैछ। सत्तारूढ गठबन्धनबाट यादव र एकल उम्मेदवार रहेका महतोबीच चुनावी प्रतिस्पर्धा हुनेछ। कुनै समय एउटै पार्टी र एउटै दलमा आबद्ध रहेका दुई हस्ती अहिले छुट्टाछुट्टै चुनावी मैदानमा प्रतिस्पर्धामा छन्। मधेशको राजधानी जनकपुरधामबाट अघिल्लो निर्वाचनमा निर्वाचित लोसपाका वरिष्ठ नेता महतो गठबन्धनका उम्मेदवार महेन्द्र राय यादवलाई पराजित गर्न कम्मर कसेर एक्लै लागेका छन्। महतो निर्वाचित धनुषाको क्षेत्र नं ३ मा पूर्व आन्तरिक सहमतिअनुसार जनकपुर छाडेर गृह जिल्ला जाने र उनको स्थानमा जुली महतोलाई सघाउने वाचाअनुरूप राजेन्द्र महतोले यो क्षेत्रबाट पछि हटेको एक स्रोतको पुष्टयाइँछ। तत्कालीन राष्ट्रिय जनता पार्टी (राजपा)का अध्यक्ष मण्डलका सदस्यद्वय महतो र यादव बीचको चुनावी भिडन्तलाई मधेशको राजनीतिमा देखिएको फुटपछिको शक्ति प्रदर्शनका रूपमा हेरिएको छ। अघिल्लो प्रतिनिधि सभा निर्वाचनमा एमाले सचिव रघुवीर महासेठले सहयोग गरेकै कारण उनकी श्रीमती जुलीकुमारी महतोलाई धनुषा३ छाडेर राजेन्द्र महतो पुरानै क्षेत्रमा निर्वाचित महिन्द्रराय यादवसँग प्रतिस्पर्धा गर्दैछन्। महतोले २०७४ सालको निर्वाचनमा कांग्रेसका विमलेन्द्र निधिलाई धनुषा३ बाट २ हजार ९०३ मतले पराजित गरेका थिए। महतोले ३० हजार ७४२ मत ल्याउँदा निधिले २७ हजार ८२८ मत पाएका थिए। तत्कालीन राजपाबाट उम्मेदवार बनेका उनलाई संघीय समाजवादी फोरम नेपालले सघाएको थियो। सर्लाहीमा तत्कालीन नेपाल सद्भावना पार्टी अध्यक्षको हैसियमा निर्वाचन लडेका महतोको मुख्य बाधक नेपाली कांग्रेसका उम्मेदवार बन्दै आएका थिए। अहिले गठबन्धनका तर्फबाट उम्मेदवार बन्ने यादवलाई नेपाली कांग्रेसले नै समर्थन गर्ने भएपछि महतोलाई यो क्षेत्रमा जित निकाल्न सहज भने छैन। तर, असहजलाई चुनौती दिर्दै विमलेन्द्र निधिको प्रतृक विरासतमा पार्टीको झण्डा फहराएका महतोले निर्वाचनको संघर्षको मैदानका रूपमा हेर्नुपर्ने तर्क छ। २०४८ र २०५१ सालमा पराजित भएका महतो २०५६ को निर्वाचनमा विजयी भएका थिए। २०६४ सालको पहिलो संविधान सभाको चुनावमा सर्लाही४ बाट विजयी उनी २०७० सालको दोस्रो संविधानसभा निर्वाचनमा तत्कालीन तराई मधेश सद्भावना पार्टीका अध्यक्ष महेन्द्र राय यादवसँग पराजित भएका थिए। यादवले ११ हजार ५३४ मत पाउँदा महतोले ८ हजार ७९० मत पाएका थिए। यी दुई चिरपरिचित प्रतिद्वन्द्वीको राजनीतिक इतिहास हेर्ने हो भने महेन्द्र राय यादव राजनीतिकका चतुर खेलाडी हुन् भने महतो असम्भवलाई सम्भवमा ढाल्न कुनैपनि प्रयत्न गर्न पछि नहट्ने संघर्षको मैदानका रूपमा रहेका छन्। महतो स्व गजेन्द्रनारायण सिंहको नेपाल सद्भावना पार्टीबाट २०४८ सालमा पहिलो पटक उम्मेदवारी दिएका थिए भने यादवले नेकपा एमालेबाट आफ्नो संसदीय यात्रा तय गरेका हुन्। सर्लाही २ मा २०४८ र २०५१ मा नेपाली कांग्रेसकी मीना पाण्डेले महतोलाई पराजित गर्दै निर्वाचित भएकी थिइन्। २०५६ सालको निर्वाचनमा महतोले राष्ट्रिय प्रजातन्त्र पार्टीका सूर्यबहादुर थापालाई पराजित गरेका थिए। २०६४ सालको पहिलो संविधान सभाको निर्वाचनमा भने तत्कालीन नेकपा माओवादीको तर्फबाट उम्मेदवार बनेका तत्कालीन चुरेभावर राष्ट्रिय एकता पार्टीका उम्मेदवार मोहम्मद रिजवान अन्सारीलाई पराजित गर्दै विजयी भएका थिए। दोस्रो संविधानसभाको निर्वाचनमा नेपाली कांग्रेसका रामचन्द्र चौधरी विजयी भएका थिए। उनले नेकपा एमालेको सुरेन्द्रकुमार लामालाई पराजित गरेका थिए। राजनीतिका चतुर खेलाडी महेन्द्र राय यादवलाई जसपा छाडेपछि चुनाव जित्न कठिन हुने आँकलनका बीच नेकपा माओवादी केन्द्रको चुनाव चिह्नबाट गठबन्धनको उम्मेदवार बन्दा सशक्त भएका छन्। सर्लाही क्षेत्र नं २ 'क' प्रदेशसभा सदस्य तथा लोसपा नेता गौरीनारायण साह समानुपातिकमा सिफारिस भएपछि राजेनद्र महतो झन मजबुत भएका छन्। यस्तो छ अंकगणित गत स्थानीय तह निर्वाचनमा सर्लाही २ को पाँच पालिकामा नेपाली कांग्रेसका उम्मेदवार विजयी भएका छन्। क्षेत्रमा पाँच पालिकाबाहेक कविलासी नगरपालिकाका ८, ९ र १० वडा, विष्णु गाउँपालिकाको ५, ६, ७, ८ वडा र ईश्वरपुर नगरपालिकाको १५ नं वडा गरी आठ वटा वडा पर्छन्। यस क्षेत्रभित्र पर्ने ४९ वडामध्ये अधिकांशमा कांग्रेस अगाडि छ। क्षेत्रको हरिपूर्वा नगरपालिकामा कांग्रेसका मेयरका उम्मेदवार विनोदकुमार शाह तेली पाँच हजार ९९ मत ल्याई जसपाका योनारायण रायलाई पराजित गरेका थिए। रायले ३ हजार ४९५ मत ल्याएका थिए। यसमा लोसपा तेस्रो, एमाले चौथो र जनमत पाँचौँ स्थानमा छ। यस्तै पर्सा गाउँपालिका पनि कांग्रेसका उम्मेदवार धीरेन्द्र राय २ हजार ४६६ मत ल्याएर विजयी हुँदा जसपाका दिनेशकुमार यादवले एक हजार ८५८ मत पाएका थिए। यहाँ पनि लोसपा तेस्रो, माओवादी केन्द्र चौथो स्थानमा छ। अर्को गाउँपालिका ब्रह्मपुरी गाउँपालिका पनि कांग्रेसले जितेको छ। कांग्रेसका उम्मेदवार रामपदारथ साह तेलीले चार हजार ६६८ मत ल्याउँदा लोसपाका उम्मेदवार विनोदकुमार साहले तीन हजार २७१ मत ल्याएका थिए। यहाँ जसपा तेस्रो र माओवादी चौथो स्थानमा छ। यस क्षेत्रमा पर्ने मलंगवा नगरपालिका कांग्रेसका उम्मेदवार नागेन्द्रप्रसाद यादवले नौ हजार ७८ मत ल्याएर विजयी भएका छन भने प्रतिद्वन्दी जसपाका उम्मेदवार निरशल साहले चार हजार ६३९ मत पाएका थिए। यहाँ एमाले तेस्रो, माओवादी चौथो स्थानमा छ। त्यस्तै कौडेना गाउँपालिकामा कांग्रेसले जितेको छ। यसमा दोस्रो स्थानमा जसपा, लोसपा तेस्रो र जनमत चौथो स्थानमा छ। स्थानीय तहको मत परिणाम हेर्दा यस क्षेत्रमा नेपाली कांग्रेस बलियो देखिएकाले पनि गठबन्धनका उम्मेदवारको पल्लाभारी हुने देखिन्छ। यसअघिको प्रतिनिधि सभा निर्वाचनमा कांग्रेसका जंगीलाल राय यादव यिनै महिन्द्रराय यादवसँग पराजित भएका थिए। २०७४ को प्रतिनिधि सभा चुनावमा यादवले २९ हजार १९१ मत ल्याएका थिए भने जंगीलाल राय यादवले १८ हजार ९७६ मत पाएका थिए। मधेशको राजनीतिमा आफ्नो छुट्टै पहिचान बनाएका लोसपाका वरिष्ठ नेता महतोले र अध्यक्ष यादव बीचको दुई पक्षीय भिडन्त रोचक बन्ने देखिएको छ। सर्लाही २ कांग्रेसको आधार इलाकामा लोसपा नेता महतोले नेपाली कांग्रेसका नेता जंगीलाल महतो र महेन्द्र राय यादव दुवैलाई चुनौती दिनका निर्वाचित क्षेत्र त्यागेर गृहजिल्ला सर्लाहीको संसदीय क्षेत्रबाट उम्मेदवारी दिएका छन्। धनुषाको क्षेत्र नं ३ मा चुनाव नलडेर सर्लाही क्षेत्र २ मा राजेन्द्र महतोले किन उम्मेदवारी दिए भन्ने प्रश्न अधिकांश मतदाताहरूको रहेको छ। जवाफमा महतोले आफ्नो क्षेत्रका जनताले आफ्नै मातृभूमिको आवश्यकता छ भनेर बोलाएपछि फर्किएर मातृभूमिमा संघर्ष गर्ने बताए। राजेन्द्र महतो अहिले चुनाव प्रचारप्रसारमा व्यस्त छ। महतोले भने, 'आफू जित्नेमा कुनै शंका नरहेको महतो बताउँछन्। सबै हिसाव किताव गरेरै डिटरमाईन्ड भएर सर्लाही आएको हुँ, जोखिमको हिसाब किताब गरेरै आएको छु। ४ मंसिर मेरो जित सुनिश्चित हुनेमा म विश्वस्त छु।' महतोको राजनीतिक यात्रा २०४६ सालको आन्दोलन अगाडी राजेन्द्र महतो काठमाण्डौमा अध्ययन गर्नुका साथै व्यापार व्यवसायमा संलग्न थिए। प्रवीणता प्रमाण पत्र तह र स्नात्तकसम्मको अध्ययन गर्दा काठमाण्डौमा मधेशी समुदायप्रति हुने गरेको भेदभाव र विभेद उनले आफैं पनि भोगेका थिए। त्यसकारण २०४६ सालको आन्दोलनमा गजेन्द्रनारायण सिंहको तत्कालीन सद्भावना परिषदमा अप्रत्यक्ष रूपमा सहयोग गरे। पञ्चायत कालमा नै गजेन्द्र नारायण सिंह सप्तरीबाट लड्दा धोतीको पहिचान र मधेशको मुद्दा उठाउँदा सिंहप्रति महतो विद्यार्थी कालदेखि नै आकर्षित थिए। अध्ययनपश्चात् काठमाडौंमा उनी व्यापारमा जमेका थिए। विभिन्न सेवा मुलक व्यवसायमा जमेका महतो २०४६ सालको आन्दोलन पछि काठमाडौंको डिल्ली बजारमा गजेन्द्र नारायण सिंहसँगको भेटघाट पछि सद्भावना परिषदमा आवद्ध भए। २०४८ सालको पहिलो निर्वाचनमा सर्लाहीबाट महतोले प्रतिनिधि सभाको चुनाव लड्दा नेपाली कांग्रेसका मिना पाण्डेसँग पराजित भए। १३ सय मत अन्तरले महतो दोस्रो स्थानमा पुगेका थिए। त्यसपछि २०५१ सालको मध्यावधि चुनावमा पुनः सोही क्षेत्रबाट चुनाव लड्दा तीन सय मत अन्तरले फेरी मिना पाण्डेसँग महतो पराजित भए। त्यतिबेला देशका पूर्व प्रधानमन्त्री सूर्यबहादुर थापा पनि सोही क्षेत्रबाट चुनाव लड्दा थापा तेस्रो भएका थिए। २०५६ सालको निर्वाचनमा फेरी महतोले मिना पाण्डे र सूर्यबहादुर थापासँग चुनाव लडे तर त्यहाँ महतो अत्यधिक मत अन्तरले निर्वाचित भए। २०६४ सालको पहिलो संविधानसभाको चुनावमा अत्याधिक मतले सदभावना पार्टीका अध्यक्षको हैसियतमा राजेन्द्र महतो चुनाव जिते पनि २०७० सालमा भएको दोस्रो पटकको संविधानसभाको चुनावमा राजेन्द्र महतो तराई मधेस सद्भावना पार्टीका अध्यक्ष महेन्द्र राय यादवबाट पराजित भए। २०६२०६३ को जनआन्दोलनपश्चात् नेपाली कांग्रेसका नेता गिरिजाप्रसाद कोइरालाको नेतृत्वमा बनेको अन्तरिम सरकारमा राजेन्द्र महतो उद्योग वाणिज्य तथा आपूर्ति मन्त्रीका रूपमा पहिलो पटक मन्त्री बनेका थिए। त्यसपछि प्रथम संविधानसभाको चुनावपछि पुष्पकमल दाहाल प्रचण्डको मन्त्री परिषदमा र माधव नेपालको सरकारमा समेत वाणिज्य तथा आपूर्ति मन्त्री भए। त्यसैगरी बाबुराम भट्टराईको नेतृत्वको सरकारमा स्वास्थ्य मन्त्री बने।"
राजनीति र प्रेममा निरपेक्ष शत्रु र मित्र हुँदैन : घर्ती,रुकुम पूर्व : सत्ता गठबन्धनबाट रुकुम पूर्वका प्रतिनिधिसभा उम्मेद्वार पूर्णबहादुर घर्तीले प्रेम र राजनीतिमा निरपेक्ष शत्रु र मित्र नहुने बताएका छन । मसिंर ४ गते हुने प्रतिनिधिसभा र प्रदेश सभाको निर्वाचनको संघारमा गठबन्धनको तर्फबाट पत्रकार सम्मेलन गर्दै घर्तीले सत्ता गठबन्धनले नै जनतामा आवश्यकता पूरा गर्ने बताए । जनताकै आवश्कता पूरा गर्न विपरीत विचारका राजनीतिक शक्ति एक ठाउँमा आएको उनले बताए । अझै पनि देशमा प्रतिगमनको खतरा कायमै रहेकाले संघीयताको कार्यन्वयन गणतन्त्रको संरक्षणका लागि अहिलेको गठबन्धनको विकल्प नरहेको घर्तीको भनाइ छ । घर्ती लुम्विनी प्रदेश सभाका निवर्तमान सभामुख हुन भने अहिले सत्ता गठबन्धनबाट रुकुम पूर्वको प्रतिनिधिसभा उम्मेद्वार हुन् ।
मोरङको अधिकांश क्षेत्रमा सत्ता गठबन्धन बलियो,"विराटनगर : आगामी मङ्सिर ४ गते हुने प्रतिनिधि सभा सदस्य पदको निर्वाचनमा मोरङमा सत्ता गठबन्धनले बाजी मार्ने सम्भावना बलियो देखिएको छ। जसपा र एमालेबीचको गठबन्धनको भविष्य अनिर्णित देखिँदा यसपटक मोरङको अधिकांश निर्वाचन क्षेत्रमा सत्ता गठबन्धनले जित हाँसिल गर्ने सम्भावना बलियो देखिएको हो। मोरङमा यसपटक मुख्यतः सत्ता गठबन्धन र एमाले नेतृत्वको गठबन्धनबीच प्रतिस्पर्धा हुँदैछ। राप्रपा यसपटक बेग्लै चुनावी प्रतिस्पर्धामा छ। विगतको स्थानीय तहको चुनावी नतिजालाई समेत विश्लेषण गर्ने हो भने मोरङको क्षेत्र नं १ मा यसपटक सत्ता गठबन्धनको पल्लाभारी देखिएको छ। प्रतिनिधि सभा सदस्य पदको निर्वाचनका निम्त्ति क्षेत्र नं १ बाट कुल १४ जनाले प्रतिस्पर्धामा भाग लिएका छन्। जसमध्ये सो क्षेत्रमा विशेषगरी सत्ता गठबन्धनबाट नेपाली कांग्रेसका डिगबहादुर लिम्बू र एमाले गठबन्धनबाट नेता घनश्याम खतिवडाको मुख्य प्रतिस्पर्धा हुने देखिएको छ। पाँच जना स्वतन्त्र उम्मेदवार रहेका क्षेत्र नं १ मा राप्रपाबाट होमनाथ गौतम, नेपाल मजदुर किसान पार्टीबाट लक्ष्मी प्रसाद कंवा, हाम्रो नेपाली पार्टीबाट राजेन्द्र प्रसाद पौडेल, मंगोल नेशनल अर्गनाइजेशनबाट सुरज लिम्बू, संघीय लोकतान्त्रिक राष्ट्रिय मञ्चबाट हर्कमान सम्वाहाम्फे, राष्ट्रिय जनमुक्ति पार्टीबाट बुद्धमाया लिम्बू र राष्ट्रिय स्वतन्त्र पार्टीबाट कमलबहादुर श्रेष्ठले उम्मेदवारी दिएका छन्। गत स्थानीय तहको निर्वाचनमा सो क्षेत्रबाट एमालेका वडाध्यक्षहरूले सबैभन्दा बढी मत पाएका थिए। मतपरिणाम अनुसार क्षेत्र नं १ मा एमालेले ३२ हजार ३६६, कांग्रेसले ३१ हजार ४१३, माओवादी ६ हजार ५८३, राप्रपाले २ हजार ८९०, नेकपा (एकीकृत समाजवादी) ले १ हजार ९३ र जसपाले ४९४ मत पाएको थियो। यो नतिजालाई केलाउने हो भने यसपटक मोरङ क्षेत्र नं १ मा सत्ता गठबन्धनको अवस्था बलियो देखिन्छ। मोरङको क्षेत्र नं २ मा यसपटक ३ स्वतन्त्रसहित १३ जनाको उम्मेदवारी परेको छ। उक्त क्षेत्रमा सत्ता गठबन्धनको तर्फबाट नेपाली कांग्रेसकी नेतृ सुजाता कोईराला र एमाले नेता ऋषिकेश पोखरेल उम्मेदवार बनेका छन्। क्षेत्र नं २ कांग्रेसको बलियो पकड भएको क्षेत्र मानिन्छ। ०७४ को निर्वाचनमा डा मिनेन्द्र रिजालले सोही क्षेत्रबाट जित हाँसिल गरेका थिए। यसपटक सो क्षेत्रबाट गठबन्धनबाहेक राप्रपाका गोपाल दाहाल, नेपाल मजदुर किसान पार्टीका सुरेश कवाँ, लोकतान्त्रिक समाजवादी पार्टीबाट नारायण प्रसाद गन्गाईं, हाम्रो नेपाली पार्टीका विनोदमणि भट्टराई, मंगोल नेशनल अर्गनाइजेशनका नारायण विसंखे, संघीय लोकतान्त्रिक राष्ट्रिय मञ्चका खिलबहादुर खड्का, नेशनलिष्ट पिपल्स पार्टीबाट मिना कटुवाल बुढाथोकी र राष्ट्रिय स्वतन्त्र पार्टीबाट ठेगेन्द्र प्रसाद न्यौपानेले उम्मेदवारी दिएका छन्। यसअघिको स्थानीय तह निर्वाचनमा सो क्षेत्रबाट एमालेका वडाध्यक्षहरूले ३१ हजार ३३०, कांग्रेसले २८ हजार ६१७, माओवादी ७ हजार २७१, जसपा ५, राप्रपा २ हजार ६९, लोसपा ५६६ र नेकपा एकीकृत समाजवादीले १८० मत पाएका थिए। मतपरिणाम केलाउने हो भने एमाले गठबन्धनको तुलनामा यस क्षेत्रमा पनि सत्ता गठबन्धन नै अघि छ। मोरङको क्षेत्र नम्बर ३ मा भने यसपटक १९ जना स्वतन्त्रसहित ३३ जना प्रतिनिधि सभा सदस्य पदको उम्मेदवार बनेका छन्। सो क्षेत्रमा यसपटक दुई पुराना अनुहार पुनः दोहोरिएका छन्। सत्ता गठबन्धनबाट नेपाली कांग्रेसका डा सुनिल शर्मा र एमाले गठबन्धनबाट भानुभक्त ढकाल फेरिपनि सोही निर्वाचन क्षेत्रबाट चुनाव लड्दैछन्। अघिल्लो निर्वाचनमा डाक्टर शर्मा एमाले नेता भानुभक्त ढकालसँग झिनो मतान्तरले पराजित भएका थिए। सुकुम्वासी समस्या हल गर्ने प्रतिबद्धताको आधारमा ढकालले जित निकालेका थिए। तर, चुनाव जितेर गएपछि गरिएका प्रतिबद्धता कागजी खोष्टा मात्र साबित भएपछि ढकालले क्षेत्र नं ३ का अधिकांश जनताको विश्वास गुमाएका छन्। यसले सत्ता गठबन्धनलाई फाईदा पुग्ने देखिएपनि राप्रपाबाट रेखा थापाको उम्मेदवारी डा शर्माका निम्त्ति टाउको दुखाईको विषय बनेको छ। सो क्षेत्रबाट यसपटक नेपाल मजदुर किसान पार्टीबाट ओमनारायण राजवातर, लोसपाबाट भवन राई, हाम्रो नेपाली पार्टीबाट खगेन्द्र प्रसाद न्यौपाने, नेकपा मालेबाट उद्धिमबहादुर खड्का, मंगोल नेशनल अर्गनाइजेशनबाट विकेन्द्र राई, संघीय लोकतान्त्रिक राष्ट्रिय मञ्चबाट चन्द्रीका देवी लिम्बू, नेशनलिष्ट पिपल्स पार्टीबाट नारायण शर्मा, जनता समाजवादीबाट कमल लिम्बू र राष्ट्रिय स्वतन्त्र पार्टीबाट विकास उप्रेती उम्मेद्वार बनेका छन्। स्थानीय चुनावमा यहाँका वडाध्यक्षका उम्मेद्वारले पाएको मतपरिणाम अनुसार यहाँ सत्ता गठबन्धन बलियो देखिएको छ। निर्वाचनमा एमालले ३७ हजार ४१०, कांग्रेस ३६ हजार ९१६, माओवादी ७ हजार ३७३, राप्रपा २ हजार १२१, नेकपा एसले १ हजार ८५५ र जसपाले ४६३ मत पाएको थियो। चुनावी नतिजालाई हेर्दा यसक्षेत्रमा यसपटक सत्ता गठबन्धन बलियो देखिएको छ। मोरङको क्षेत्र नं ४ मा यसपटक ६ जना स्वतन्त्रसहित १६ जना प्रतिनिधि सभा सदस्य पदका उम्मेदवार बनेका छन्। सत्ता गठबन्धनबाट नेकपा माओवादीका अमनलाल मोदी र एमाले गठबन्धनबाट विनोद ढकालबीच यसपटक रोचक प्रतिस्पर्धा हुने देखिएको छ। ०७४ को निर्वाचनमा कांग्रेस नेता महेश आचार्यलाई पराजित गर्दै मोदीले सोही क्षेत्रबाट जित हाँसिल गरेका थिए। यसपटक उनी दोश्रो कार्यकालका लागि उम्मेदवार बनेका हुन्। सो क्षेत्रबाट राप्रपाबाट रवि रिजाल, नेपाल मजदुर किसान पार्टीबाट श्यामबहादुर दर्जी, लोसपाबाट लक्ष्मण साहु, हाम्रो नेपाली पार्टीबाट नविनकुमार विश्वास, मंगोल नेशनल अर्गनाइजेशनबाट धनबहादुर लिम्बू, संघीय लोकतान्त्रिक राष्ट्रिय मञ्चबाट गुल्टेन ऋषिदेव, नेपाली कांग्रेस (बिपी) बाट अशोक पौडेल र राष्ट्रिय स्वतन्त्र पार्टीबाट नेत्रप्रसाद सिवाकोटी दलीय उम्मेद्वार बनेका छन्। स्थानीय तह निर्वाचनमा वडाध्यक्षहरूले पाएको मत अनुसार क्षेत्र नं ४ मा एमालेले २५ हजार ७३०, कांग्रेस २१ हजार ८९४, माओवादी ९ हजार ९९०, राप्रपा ४ हजार ६७४ , जसपा ३ हजार ११२ र नेकपा एसले १ हजार २५५ मत पाएका थिए। मोरङको क्षेत्र ५ मा यसपटक ८ जना स्वतन्त्रसहित १६ जनाले उम्मेद्वारी दिएका छन्। सो क्षेत्रमा बागी निर्णायक बन्ने देखिन्छ। सो क्षेत्रमा सत्ता गठबन्धनको तर्फबाट माओवादी नेता शिवकुमार मण्डल उम्मेद्वार बन्दा एमाले र जसपाका संयुक्त उम्मेद्वार राजकुमार यादव प्रतिस्पर्धामा छन्। अघिल्लो निर्वाचनमा कांग्रेसका अमृत अर्याललाई पराजित गर्दै मण्डल विजयी भएका थिए। सो क्षेत्रमा राप्रपाबाट रेवतबहादुर थापा, जनमत पार्टीबाट परमेश्वर मुर्मु, हाम्रो नेपाली पार्टीबाट फिरोजकुमार साह, संघीय लोकतान्त्रिक राष्ट्रिय मञ्चबाट मंगल ऋषिदेव, नेपाल लोकतान्त्रिक पार्टीबाट मजबुल रहमान मियाँ र राष्ट्रिय स्वतन्त्र पार्टीबाट प्रमोदकुमार मण्डल पनि उम्मेदवार छन्। यसबाहेक सो क्षेत्रबाट रमेशकुमार यादव, विद्याभूषण प्रसाद, मोहमद रेजा हुसैन, सन्जु शर्मा वडइ, गयानन्द मण्डल केवरत, रामप्रसाद मुखिया, मनोज कुमार मण्डल र योगेन्द्र मण्डलले स्वतन्त्र उम्मेद्वारी दिएका छन्। स्वतन्त्र उम्मेद्वारी दिने योगेन्द्र मण्डल नेकपा एमालेका नेता हुन्। जसपासँगको सहमतिमा एमालेले सो क्षेत्र छोडेपछि उनले असन्तुष्टि व्यक्त गर्दै स्वतन्त्र उम्मेद्वारी दिएका हुन्। स्थानीय तह निर्वाचनमा वडाध्यक्षहरूले पाएको मतअनुसार यहाँ कांग्रेसले १९ हजार ४९८, एमालेले १५ हजार ६८०, जसपाले १३ हजार २४९ र माओवादीले ११ हजार ६२८ मत प्राप्त गरेका थिए। राप्रपाले १ हजार ८८७, लोसपा ७५२ र नेकपा एसले पनि ६०८ मत पाएका थिए। मोरङको क्षेत्र नम्बर ६ मा यसपटक पुरानै प्रतिस्पर्धीको रोचक भिडन्त हुने भएको छ। सो क्षेत्रमा सत्ता गठबन्धनको तर्फबाट कांग्रेस नेता डाक्टर शेखर कोइराला र एमाले गठबन्धनबाट लालबाबु पण्डित उम्मेद्वार छन्। ०७४ सालको निर्वाचनमा पण्डितले कोइरालालाई ६ सय मतान्तरले पराजित गरेका थिए। तर, यसपटक भने माओवादीसहितको गठबन्धनबाट उम्मेद्वार बनेका कोइरालाले बाजी मार्ने सम्भावना बलियो देखिएको छ। पण्डित र कोइरालाका साथै राप्रपाका गोपाल क्षेत्री, नेमकिपाबाट चिरञ्जिवी खतिवडा, जनमत पार्टीबाट बुद्धिराम माझी, हाम्रो नेपाली पार्टीबाट टेकबहादुर अधिकारी क्षेत्री, जनता प्रगतिशील पार्टीबाट प्रशान्त ठाकुर, नागरिक उन्मुक्ति पार्टीबाट बलराम खवास, मंगोल नेशनल अर्गनाइजेशनबाट मोहनबहादुर राई, संघीय लोकतान्त्रिक राष्ट्रिय मञ्चबाट दुखाराम माझी, बहुजन शक्ति पार्टीबाट नारायण पासवान र राष्ट्रिय स्वतन्त्र पार्टीबाट यादव कुमार प्रधान दलीय उम्मेद्वार छन्। यसअघिको स्थानीय तह निर्वाचनमा वडाध्यक्षहरूले पाएको मतअनुसार सो क्षेत्रमा कांग्रेसले २७ हजार ८६, एमाले २४ हजार ५५६, माओवादी ४ हजार ९९६, जसपा ३ हजार ९३९, राप्रपा ३ हजार ११५, नेकपा एस २ हजार ३५५ र लोसपा ८९५ मत पाएका थिए।"
कांग्रेसका विद्रोही उम्मेदवारले कार्तिक ४ गतेभित्र आफ्नो उम्मेदवारी निष्क्रिय पार्नुपर्ने,"काठमाडौं : नेपाली कांग्रेसका विद्रोही उम्मेदवारले कार्तिक ४ गतेभित्र आफ्नो उम्मेदवारी निष्क्रिय पार्नुपर्ने भएको छ। गठबन्धन दलका आधिकारिक उम्मेदवार विरुद्ध विद्रोही उम्मेदवारी दिई असोज २६ गते बिहान १० बजेदेखि अपरान्ह १ बजेभित्र आफ्नो उम्मेदवारी फिर्ता नलिएकाहरूलाई पार्टीले उक्त समय दिएको हो। उम्मेदवारी फिर्ता नलिएका त्यस्ता विद्रोही उम्मेदवार तथा तिनका प्रस्तावक र समर्थकलाई नेपाली कांग्रेसको विधान, २०१७ (संशोधन सहित) बमोजिम नेपाली कांग्रेसको सदस्यता समेत नरहने गरी ५ वर्षका लागि निष्काशन गरिएकामा उम्मेदवारी निष्क्रिय पारेमा आवश्यक प्रक्रिया पुर्याई फुकुवा गर्ने सोमबार एक विज्ञप्ती जारी गरी जानकारी दिएको छ। आगामी मंसिर ४ गते हुन गइरहेको प्रतिनिधि सभा तथा प्रदेश सभा सदस्य पदको निर्वाचनमा गठबन्धन दलहरूबीच सहमती भई बनेका नेपाली कांग्रेसका आधिकारिक उम्मेदवार एवं गठबन्धन दल बीच सहमती भई बनेका गठबन्धन दलका आधिकारिक उम्मेदवार विरुद्ध विद्रोही बनेकालाई कार्तिक ४ गतेभित्र सार्वजनिक रूपमा वक्तव्य प्रकाशित गरी आफ्नो उम्मेदवारी निष्क्रिय गराउनुपर्ने छ।"
राष्ट्रपति समक्ष सात आयोगको वार्षिक प्रतिवेदन पेस,"काठमाडौं : राष्ट्रपति विद्यादेवी भण्डारी समक्ष सातवटा आयोगको वार्षिक प्रतिवेदन पेस भएको छ। राष्ट्रपति कार्यालयले सोमबार एक विज्ञप्ति जारी गर्दै आयोगको नाम मधेशी आयोग, राष्ट्रिय दलित आयोग, राष्ट्रिय प्राकृतिक स्रोत तथा वित्त आयोग, आदिवासी जनजाति आयोग, राष्ट्रिय समावेशी आयोग, राष्ट्रिय महिला आयोग र मुस्लिम आयोगको प्रतिवेदन पेस भएको जनाएको छ। नेपालको संविधानको धारा २९४ बमोजिम आयोगहरूबाट आर्थिक वर्ष २०७८०७९ को वार्षिक प्रतिवेदन पेस भएको हो।"
निर्वाचनपछि भक्तपुरले सिंहदरवारको नेतृत्व गर्छ : महेश वस्नेत,"भक्तपुर : नेकपा एमालेको तर्फबाट भक्तपुर क्षेत्र नं २ को प्रतिनिधि सभा सदस्यका उम्मेदवार महेश बस्नेतले निर्वाचनपछि सिंहदरवारको नेतृत्व भक्तपुरले गर्ने दाबी गरेका छन्। रफत सञ्चार क्लबले सोमबार गरेको साक्षात्कारमा बस्नेतले विगतको पाँच वर्ष भक्तपुरको उपस्थिति सिंहदरवार रहे तापनि अब सिंहदरवारको नेतृत्व भक्तपुरले गर्ने बताए। उनले प्रधानमन्त्री देउवाले स्वयम् दुर्लभ थापालाई हराएर देखाउन गरेको आग्रहलाई स्मरण गर्दै आफूले नेपाली कांग्रेसका तर्फबाट भक्तपुर क्षेत्र नं २ को प्रतिनिधि सभाका उम्मेदवार थापालाई तेब्बर मतान्तरले पराजित गर्ने ठोकुवा गरे। उनले गठबन्धनको सरकार भ्रष्टाचारमा लिप्त रहेको आरोप लगाए। उनले केपी ओेलीको प्रधानमन्त्रीत्वकालमा देशमा अभूतपूर्व विकास भएको तथा भक्तपुरमा समेत विकासको लहर आएको फेहरिस्त नै जितको आधार भएको चर्चा गरे। उनले भक्तपुरमा आएको विकासको लहरलाई कांग्रेसले रोक्न खोजेको उल्लेख गर्दै गठबन्धन सरकार बनेपछि भक्तपुरको विकासमा अवरोध भएको जनाए। उनले भक्तपुरका विभित्र अस्पताल र कलेजहरूमा कांग्रेसले आफ्ना आसपासेलाई नियुक्त गर्दै कमिशनको खेलमा डुबेको बताए। भक्तपुरको विकासको आँधीवेहरीलाई कांग्रेसले रोकेको बताउँदै आफूले शिक्षा, स्वास्थ्य, सडक, खानेपानीको विकासका लागि ल्याएको योजना र बजेटको फेहरिस्त सुनाए। ती बजेट र योजनालाई गठबन्धन सरकारले कटौती गरी विकासमा बाधा पुरयाउने काम गरेको उनले चर्चा गरे। भक्तपुर क्षेत्र नं २ मा कांग्रेस र नेमकिपाले यसअघि जीत हासिल गरेर संसदको यात्रा तय गरेको अवधिमा भएको विकास भन्दा आफ्नो एक कार्यकालमा भएको विकासको मूल्यांकन गर्न समेत अनुरोध गरे। सांसद कोषबाट प्राप्त क्षेत्र नं २ को १६ करोड बजेट कांग्रेसले आफ्ना आसेपासेको लागि खर्च गरेको बताउँदै आफूले भने यस क्षेत्रको भौतिक विकासमा खर्च गरेको उनले बताए। उनले कांग्रेसलाई उक्त बजेटको खर्च दिन समेत चुनौती दिए। उनले आफूले गरेको खर्चबारे सम्पूर्ण तथ्यांक दिनसक्ने बताए।"
दाङ १ मा गठबन्धन र एमालेलाई चुनौती दिँदै नागरिक उन्मुक्ति पार्टी,"काठमाडौं : दाङ क्षेत्र नं १ अर्थात् देउखुरी थारू बाहुल क्षेत्रको रुपमा चिनिन्छ। स्थानीय निर्वाचनकै तथ्यांक हेर्ने हो भने पनि यस क्षेत्रका जन प्रतिनिधिहरू अधिकांश थारू समुदायका छन्। आसन्न निर्वाचनको प्रतिनिधिसभातर्फ थारू समुदायकै नेताहरू एकअर्काका प्रतिस्पर्धी बनेका छन्। सबैभन्दा रोचक कुरा त एकै पार्टीमा कुनै बेला सहकर्मी रहेका नेताहरू नै एकआपसमा भिडिरहेका छन्। अघिल्लो निर्वाचनमा यही क्षेत्रमा विजयी भएका नेकपा एकीकृत समाजवादीका नेता मेटमणि चौधरी, नेकपा एमालेबाट शान्ता चौधरी र एमालेबाटै विद्रोह गरेकी गंगा सत्गौंवा चौधरी स्वतन्त्रबाट प्रतिस्पर्धी बनेका छन्। चुनावी अभियानमा जुटिरहेका तीनै नेताहरूले आफू जित्ने दाबी गरिरहेका छन्। केपी ओलीको प्रतिगमनविरुद्ध गठबन्धन जसरी पनि विजयी हुने मेटमणिको आँकलन छ भने गठबन्धनलाई परास्त गर्न एमालेको जित सुनिश्चित रहेको शान्ता दाबी गर्छिन्। गंगाले भने आफू राष्ट्रियताका लागि लडेको भन्दै आफ्नो जित हुने दाबी गरेकी छन्। तीन पूर्वसहकर्मीहरुले यस्तो दाबी गर्दैगर्दा सो क्षेत्रमा नागरिक उन्मुक्ति पार्टीले सबैले चुनौती दिएको छ। नागरिक उन्मुक्ति पार्टीबाट प्रतिनिधिसभाका उम्मेदवार छन् सुरेन्द्र चौधरी। वैकल्पिक शक्ति निर्माण अभियानमा जुटेका सुरेन्द्र चौधरी टीकापुर राजबन्दी रिहाई अभियानको अगुवाई समेत गरेका थिए। कुनै बेला नेपाली कांग्रेसको विद्यार्थी संगठनमा रहेर काम गरेका उनले सामाजिक न्याय र समतामूलक समाज निर्माणको अभियानमा जुटिरहेका छन्। देशका साशकहरुले थारु समुदायलाई हरेक तवरबाट कमैया बनाएको भन्दै उनले राजनीतिक गुलामीबाट माथि उठ्न थारुहरूलाई आह्वान गरेका छन्। सम्पूर्ण थारुहरूलाई नागरिक उन्मुक्ति पार्टीबाट आफ्नो माग र एजेण्डा स्थापित गर्नुपर्ने उनको भनाइ छ। 'यो देशका साशकहरुले थारु समुदायलाई कमैयामात्र बनाइरह्यो। त्यो चाहे घरखेतमा काम गराए होस् या राजनीतिकरुपमा किन नहोस्, थारु नेताहरु अहिले पनि गुलामीबाहेक केही गरेका छैनन्। गरेका हुन् भने थारूले आफ्नो राज्य किन पाएन? यो देशका निकायहरुमा थारूको उपस्थित किन समावेशी छैन?,' उनी प्रश्न गर्छन्। उनले पुरानै नेताहरुलाई दोहोर्याउँदा थारूका माग मुद्दा कहिल्यै सम्बोधन हुन नसकेको ताए। 'थारू समुदायले पनि अब वैकल्पिक शक्तिबाट आफ्नो मुद्दा सम्बोधन गर्नुपर्छ भन्ने बुझेको छ। यो बेला त्यो शक्ति भनेको नागरिक उन्मुक्ति पार्टी हो। यही पार्टीले भोलि थारू एजेण्डाहरू स्थापित गर्छ,' उनले भने। स्थानीय तह निर्वाचनमा कैलालीमा मात्रै चार पालिका जितेको नागरिक उन्मुक्त पार्टी आसन्न निर्वाचनमा पनि ठूला दलका लागि टाउको दुखाइको विषय बनेको छ। टीकापुर घटनामा रेशम चौधरीलगायत निर्दोष थारुहरुलाई कैदी बनाएको भन्दै यतिबेला थारु समुदायमा नागरिक उन्मुक्ति पार्टीप्रति ठूलो सहानुभूति रहेको छ। त्यही सहानुभूतिका कारण यसपटक थारुहरु नागरिक उन्मुक्तिलाई साथ दिने राजनीतिक विश्लेषकहरुको ठम्याइ छ। दाङ १ मा सुरेन्द्र चौधरीको उम्मेदवारी अरु दलका लागि टाउको दुखाइको विषय बन्नुको कारण पनि यही हो। केही हप्ताअघि नागरिक उन्मुक्ति पार्टीले देउखुरीमा राजनीतिक जागरण अभियान सञ्चालनसमेत गरेको थियो। जसमा ठूलो संख्यामा थारु समुदायको उपस्थिति रहेको थियो। त्यस अभियानलाई पनि आँकलन गर्ने हो भने देउखुरीमा नागरिक उन्मुक्ति पार्टीले बाजी मार्ने स्थानीहरु बताउँछन्। त्यसो त मेटमणिले सिट पाएपछि नेपाली कांग्रेस र माओवादी नेताकार्यकर्ताहरु रुस्ट बनेका छन्। त्यसको फाइदा पनि नागरिक उन्मुक्ति पार्टीलाई हुने स्थानीयहरु बताउँछन्। 'यसपटकको चुनाव गोलमाल छ। पाउनेले पाएका छैनन्, नपाउनेलाई टिकट दिइएको अवस्था छ। यसले पनि अरु पार्टीका बलिया उम्मेदवारलाई फाइदा पुग्न देखिन्छ,' लमहीका राजु चौधरी भन्छन्। सुरेन्द्र चौधरी थप्छन् 'जसको संगठन छैन, मतदाता छैन, त्यो हाम्रो प्रतिस्पर्धी हुन सक्दैन। नागरि उन्मुक्तिको प्रतिस्पर्धा एमालेसँग हो।'"
मोटरसाइकलमा बसेर चुनाव प्रचार गर्दै विनोद चौधरी,"काठमाडौंः उद्योगपति विनोद चौधरी नयाँ शैलीसहित चुनावी प्रचार प्रसारमा लागेका छन् । नेपाली कांग्रेसबाट प्रतिनिधि सभा नवलपरासी (वर्दघाट सुस्ता पश्चिम) निर्वाचन क्षेत्र नम्बर १ बाट उम्मेदवारी दिएका चौधरी मोटरसाईकलको पछाडी बसेर चुनावी प्रचारमा जुटेका छन् । सामाजिक सञ्जालबाट चुनावी प्रचारको फोटो सार्वजनिक गरेका चौधरीको प्रचार शैलीबारे विभिन्न टिक्का टिप्पणी भइरहेको छ । घरदैलो अभियानकै क्रममा रहेका चौधरीले आफू जनताको घर आँगनमा रहेको बताए । उनले आफ्नो बल बुद्धिलाई समृद्ध देश, सुखी अनि खुशी नेपाली बनाउने शुत्रका साथ जनतामाझ समर्पित हुने बताएका छन् । देशको मेरुदण्डको रुपमा रहेको कृषिलाई व्यावसायिक बनाउँदै किसानका समस्या हल गर्न आफू लाग्ने उनले बताए । सामाजिक सञ्जालमार्फत् उनले भनेका छन्, 'देशको मेरुदण्डको रुपमा रहेको कृषिलाई बढोत्तरी गर्दै किसानका हर समस्या समाधान गर्दै, बाटोघाटो, शिक्षा, स्वास्थ, कलकारखानामा समयसापेक्ष आमूल परिवर्तन गर्ने अठोटका साथ, आफ्ना जनता, साथिभाइ अनि दाजुभाइबीच उभिएको छु । धेरै हेर्यौँ र पर्खियौँ अब समृद्धि र विकासको सपना छिटैँ पूरा गरौँ । म जनताको साथमा,अनि देशको आमूल परिवर्तन हाम्रो साथमा । चौधरी यसअघि पनि कांग्रेसको समानुपातिक कोटाबाट सांसद बनेका थिए । नवलपरासीमा चौधरीका मुख्य प्रतिस्पर्धी हुन् जनता प्रगतिशील पार्टीका अध्यक्ष हृदयश त्रिपाठी छन् ।"
त्रिविको करार पदपूर्तिबारे २४ घण्टाभित्र स्पष्टीकरण पेस गर्न निर्देशन,"काठमाडौं : निर्वाचन आयोगले त्रिभुवन विश्वविद्यालयको जनस्वास्थ्य केन्द्रीय विभाग र चिकित्सा शिक्षाशास्त्र अध्ययन संस्थानलाई २४ घन्टाभित्र स्पष्टीकरण माग गरेको छ। मङ्सिर ४ गते हुने प्रतिनिधि सभा सदस्य तथा प्रदेशसभा सदस्य निर्वाचनका लागि जारी भएको आचारसंहिताको प्रतिकुल हुने गरी त्रिभुवन विश्वविद्यालयको जनस्वास्थ्य केन्द्रीय विभाग र चिकित्सा शिक्षाशास्त्र अध्ययन संस्थानले पदपूर्ति गरेको आयोगले जनाएको छ। स्पष्टीकरणमा पदपूर्तिसम्बन्धी कारबाही गर्न बाधा नहुनेबाहेक नयाँ पद सिर्जना गर्ने, रिक्त पदपूर्ति गर्ने, भत्ता वृद्धि गर्ने लगायतका कुनै पनि आर्थिक सुविधा र पुरस्कार प्रदान गर्न नहुने आचारसंहिताको व्यवस्था स्मरण गराउँदै ती निकायले सुरु गरेको करार सेवामा पदपूर्ति प्रक्रिया नियमित प्रक्रिया हो होइन? भन्ने प्रश्न गरिएको छ। होइन भने प्रक्रियालाई रोक्नु नपर्ने आधार के छ? भनी आयोगले स्पष्टीकरण सोधेको छ।"
यस्तो छ कांग्रेस नेता प्रकाशमान सिंहको चुनावी प्रतिवद्धता,"काठमाडौं : नेपाली कांग्रेसका नेता प्रकाशमान सिंहले आफ्नो चुनावी प्रतिवद्धता सार्वजनिक गरेका छन् । सोमबार पत्रकार सम्मेलन गर्दै सिंहले मुलुक संघीयतामा छ भन्ने आभास दिनेगरी नीति निर्माणमा जुट्ने प्रतिवद्धता जनाए । संविधानले प्रदान गरेका र स्थानीय तहका एकल अधिकारको रक्षा एवं प्रयोगको सुनिश्चितता गर्ने, प्रदेश र स्थानीय तहमाथिको असंवैधानिक हस्तक्षेपको कडा विरोध गर्ने विषय प्रतिवद्धतापत्रमा उल्लेख गरेका छन् । नेता सिंहले प्रतिनिधि सभामा उपस्थित भएर जनता र राष्ट्रका पक्षमा आवाज बुलन्द गर्ने, संवैधानिक सर्वोच्चता कायम गर्दै संविधानमा उल्लेखित चार खम्बालाई मजबुद पार्ने प्रतिवद्धता जनाएका छन् । आफ्नो चुनावी प्रतिवद्धता सार्वजनिक गर्दै सिंहले काठमाडौं क्षेत्र नम्बर १ मा कम्युनिस्टको किल्ला आफूले भत्काएको दाबी पनि गरेका छन् । २०४८ सालदेखि कम्युनिस्ट दल विजयी भएकोमा २०६४ देखि कांग्रेसले विजयी हासिल गर्न शुरु गरेको बताउँदै उनले मतदाताकै विश्वासले चोथौपटक उम्मेदवार बनेको बताए । चुनिएर गएपछि जनताले दिएको म्याण्डेटलाई इमान्दारितापूर्वक भूमिका निर्वाह गर्ने उनले बताए ।"
आयोग भन्छ : निर्वाचनको १७ दिनअघि मात्रै आमसभा र कोणसभा गर्नुस्,"काठमाडौं : आसन्न प्रतिनिधि सभा र प्रदेश सभाको निर्वाचनमा दलहरूले आफैले हस्ताक्षर गरेको आचारसंहिता पत्रको उल्लंघन गरेका छन्। प्रमुख दलका शीर्ष नेतादेखि उम्मेदवारहरूले आचारसंहिता उल्लघंन गर्दै चुनावी प्रचारमा होमिएका हुन्। निर्वाचन हुने १७ दिन अगाडि (कात्तिक १८) मात्रै राजनीतिक दल र उम्मेदवारले आमसभा, कोणसभा, गोष्ठी, सम्मेलन जस्ता प्रचारप्रसारका कार्यक्रमका गर्न पाउने प्रावधान छ। निर्वाचनलाई भड्किलो नबनाउन र मर्यादित रूपमा प्रचारप्रसार गराउन आयोगले राजनीतिक दलको छलफलका आधारमा निर्वाचन आचारसंहिता, २०७९ मा यस्तो व्यवस्था गरेको हो। सो अवधिसम्म तामझाम नगरी २५ जनासम्म लिएर उम्मेदवारले मतदाताको घरदैलोमा प्रचारप्रसारका लागि जान पाउनेछन्। तर, दलहरूले आचारसंहिता मिच्दै कोणसभा, जुलुस गर्न थालेका छन्। आयोगले कडाइका साथ निर्वाचन आचारसंहिता कार्यान्वयन गर्न सबै जिल्लामा निर्वाचन आचारसंहिता अनुगमन अधिकृत (कोष तथा लेखा नियन्त्रक कार्यालयका प्रमुख)लाई निर्वाचन आचारसंहिताको दफा १३ को उपदफा (२) मा सो दफाको उपदफा (१) को खण्ड (ज) विपरीत कसैको निजी घरजग्गामा वा सार्वजनिक भवन, सार्वजनिक उद्यान, सडकका पोल वा कुनै पनि सार्वजनिक स्थानमा दलको झण्डा, दल वा उम्मेदवारको निर्वाचन चिह्न राखेमा सम्बन्धित निर्वाचन क्षेत्रको सम्बन्धित उम्मेदवारले राखेको मानी कारबाही हुने स्पष्ट व्यवस्था भएको स्मरण गराएको छ। आयोगले निर्वाचन आचारसंहिता विपरीत कार्य गर्ने सरकारी कर्मचारी, प्राध्यापक, शिक्षक तथा अन्य सम्बद्ध व्यक्तिलाई तत्काल विभागीय कारबाही गर्न सम्बन्धित कार्यालयका प्रमुखलाई निर्देशन दिइसकेको छ। निर्वाचन आचारसंहिता, २०७९ को केन्द्रीय अनुगमन समितिका संयोजकसमेत रहेका निर्वाचन आयुक्त रामप्रसाद भण्डारीले आचारसंहिताको उलघंन गरेको पाइए कडा कारबाही गरिने जनाउँदै निर्वाचनलाई स्वच्छ, स्वतन्त्र, निष्पक्ष एवं भयरहित बनाउन कडाइका साथ निर्वाचन आचारसंहिता कार्यान्वयन गर्न र गराउन सम्बन्धित पक्षलाई निर्देशन दिइएको र उलङ्घनका घटना र उजुरीका आधारमा कारबाही प्रारम्भ भएको बताए। आयोगले आचारसंहिताको उल्लघंनलाई स्थलमै कारबाही गर्न केन्द्रीय र जिल्लास्थित आचारसंहिता अनुगमन समिति र अनुगन अधिकृतलाई निर्देशन दिइसकेको छ। आयुक्त भण्डारीले राजनीतिक दल तथा उम्मेदवारबाट हुनसक्ने निर्वाचन आचारसंहिता उल्लघंन तथा निर्वाचन खर्चका सम्बन्धमा आफ्ना स्थानीय संरचना परिचालन गरी सुक्ष्म अनुगमन गर्न र सोको विवरण आयोगमा उपलब्ध गराउन नेपाल प्रहरी र राष्ट्रिय अनुसन्धान विभागलाई निर्देशन दिएको बताए।"
प्रभावमा नपरी मतदान गर्न आग्रह,"काठमाडौँ : जवाफदेहीता निगरानी समितिले आगामी मंसिर ४ गते हुन गइरहेको आम निर्वाचनमा मुलुकको सफल लोकतान्त्रिक भविष्य, न्याय तथा मानव अधिकारको सुनिश्चितताका लागि कुनै पनि दबाब वा प्रभावमा नपरी मतदान गर्न आग्रह गरेको छ । समितिका संयोजक चरण प्रसाईंले आज विज्ञप्ति जारी गर्दै भ्रष्टाचारी तथा आपराधिक गतिविधिमा संलग्न भएका एवं न्याय तथा मानव अधिकार विरोधी उम्मेदवारलाई भोट नहाल्न आग्रह गरेका हुन् । 'हरेक पाँच वर्षमा एकपटक प्राप्त यस अवसरलाई विवेकको प्रयोग गरी भ्रष्टाचारी, आपराधिक गतिविधिमा संलग्न भएका एवं न्याय तथा मानव अधिकार विरोधी उम्मेदवारलाई निरुत्साहित गर्नुपर्छ', समितिले जारी गरेको विज्ञप्तिमा भनिएको छ, 'स्वच्छ छवि भएका योग्य, इमान्दार तथा न्याय र मानव अधिकारप्रति प्रतिबद्ध उम्मेदवारलाई जनप्रतिनिधि चुन्न निगरानी समिति आम मतदातालाई आग्रह गर्दछ ।' समितिले जारी गरेको विज्ञप्ति"
समानुपातिक निर्वाचनका लागि तीन प्रदेशमा २ करोड २२ लाख मतपत्र ढुवानी,"काठमाडौं : मंसिर ४ गते हुने प्रतिनिधि सभा र प्रदेश सभा सदस्य निर्वाचनका लागि तीनवटा प्रदेशमा समानुपातिक निर्वाचन प्रणालीतर्फको मतपत्र ढुवानी सम्पन्न भएको छ। सोमबार दोलखा, रामेछाप, सिन्धुपाल्चोक, काभ्रेपलाञ्चोक, ललितपुर, भक्तपुर र काठमाडौं जिल्लामा मतपत्र ढुवानी भएसँगै प्रदेश नं १, मधेश प्रदेश र बागमती प्रदेशका सबै जिल्लाका सबै निर्वाचन क्षेत्रमा मतपत्र ढुवानी सम्पन्न भएको हो। योसँगै समानुपातिक निर्वाचन प्रणालीतर्फ ढुवानी भएको मतपत्रको संख्या दुई करोड २२ लाख २५ हजार पुगेको छ। जसमा प्रदेश सभातर्फ एक करोड १४ लाख ९९ हजार तथा प्रतिनिधि सभाका लागि एक करोड सात लाख २६ हजार मतपत्र रहेका छन्। ओखलढुङ्गा, सोलुखुम्बु, खोटाङ, भोजपुर, संखुवासभा, धनकुटा, पाँचथर, ताप्लेजुङ, तेह्रथुम, इलाम, झापा, मोरङ, सुनसरी, उदयपुर, सिराहा, सप्तरी, धनुषा, महोत्तरी, नुवाकोट, रसुवा, धादिङ, चितवन, मकवानपुर, बारा, पर्सा, रौतहट, सर्लाही, सिन्धुली जिल्लामा यसअघि नै समानुपातिक निर्वाचन प्रणालीतर्फको मतपत्र ढुवानी भइसकेको छ।"
"सत्ता गठबन्धनको मंगलबार ललितपुरमा प्रशिक्षण : देउवा, दाहाल र नेपालले सम्बोधन गर्ने","काठमाडौं : सत्तारुढ गठबन्धनले मंगलबार ललितपुरमा प्रशिक्षण कार्यक्रम गर्ने भएको छ। महालक्ष्मीस्थानस्थित पार्टी प्यालेसमा दिउँसो १२:१५ बजे संयुक्त प्रशिक्षण कार्यक्रमको आयोजना गरिएको नेकपा (माओवादी केन्द्र) ललितपुर जिल्ला समन्वय समिति संयोजक शिव प्रसाद कट्टेलले जानकारी दिए। कट्टेलका अनुसार कार्यक्रममा प्रधानमन्त्री एवम् कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधवकुमार नेपाल, उर्जा, जलस्रोत तथा सिंचाइ मन्त्री तथा माओवादीकी उपहासचिव पम्फा भुषाललगायतले प्रशिक्षण दिने तयारी छ। एमालेविरुद्ध मोर्चाबन्दी गरेर बनेको पाँचदलीय सत्ता गठबन्धनबाट जसपा बाहिरिएको छ। भने लोसपाले सत्ता गठबन्धनसँग तालमेल गरेको छ। संसदीय निर्वाचनलाई लक्षित गरेर सत्ता गठबन्धनले सातवटै प्रदेशमा संयुक्त प्रशिक्षण एवम् चुनावी सभा गर्ने कार्यतालिका बनाएको छ। कार्यक्रममा सत्ता गठबन्धनआबद्ध सबै राजनीतिक दलका नेता तथा कार्यकर्ता सहभागी हुनेछन्।"
कर्णालीमा प्रहरी कमजोर छ : मन्त्री शाही,"दैलेख : कर्णाली प्रदेश सरकारका आन्तरिक मामिला तथा कानून मन्त्री हिमबहादुर शाहीले कर्णाली प्रदेशमा साधन स्रोतका हिसाबले प्रहरी कमजोर रहेको बताएका छन् । ६७ औँ प्रहरी दिवसको अवसरमा दैलेखमा आयोजित कार्यक्रममा मन्त्री शाहीले कर्णालीमा प्रहरीले सीमित साधन स्रोतकै भरमा प्रभावकारी काम गरेको उल्लेख गरेका छन् । कर्णालीमा प्रहरीलाई प्रविधियुक्त र साधन स्रोत सम्पन्न बनाउनुपर्छ, मन्त्री शाहीले भने थुप्रै प्रहरी विटलाई स्थायी बनाउनु आवश्यक छ, तीनलाई प्रभावकारी बनाउन स्रोत, साधन सम्पन्न बनाउनु छ । मन्त्री शाहीले प्रहरीसँगै प्रयाप्त स्रोत साधन नै छैन्, कसरी काम गर्ने भन्दै प्रश्न गरे । कार्यक्रममा प्रमुख जिल्ला अधिकारी गोगनबहादुर हमालले समाजमा सुरक्षा चुनौती बढिरहेको बताउँदै प्रहरी थप सचेत, सबल र सक्षम हुनुपर्नेमा जोड दिए । प्रहरीले व्यवसायीकता प्रर्दशन गर्नुपर्ने उनको भनाइ ।"
घूससहित कर्मचारी पक्राउ,वीरगन्ज : जिल्ला प्रशासन कार्यालय पर्सामा घूससहित एक कर्मचारी पक्राउ परेका छन् । अख्तियार दुरुपयोग अनुसन्धान आयोगले छापा मारेर घुस रकमसहित कर्मचारीलाई पक्राउ गरेको हो । पक्राउ पर्नेमा जिल्ला प्रशासन कार्यालय पर्सामा कार्यरत कम्प्युटर अपरेटर सञ्जयप्रसाद यादव छन् । उनको साथबाट सेवाग्राहीसँग लिएको घुस बापतको पाँच हजार रुपैया बरामद भएको अख्तियारले जनाएको छ । हेटौंडास्थित अख्तियारको क्षेत्रीय कार्यालयबाट डीएसपी हेम केसी नेतृत्वमा खटिएको टोलीले सोमबार जिल्ला प्रशासन कार्यालय पर्साको मुद्दा शाखामा छापा मारेको थियो । सोही क्रममा जग्गा रोक्काको फुकवा गरिदिने काम गर्न सेवाग्राहीसँग घूस लिँदै गरेको अवस्थामा यादव पक्राउ परेका हुन् ।
कुन क्षेत्रमा कति मतदाता ? (सूचीसहित),"काठमाडौं : आगामी मंसिर ४ गते हुने प्रतिनिधि सभा र प्रदेश सभा निर्वाचनका लागि देशभर एक करोड ७९ लाख ८८ हजार ५७० मतदाता रहेका छन्। निर्वाचन आयोगले प्रकाशित गरेको नामावलीअनुसार कूल मतदातामध्ये ८८ लाख ४७ हजार ५७९ जना पुरुष, ९१ लाख ४० हजार ८०६ महिला र १८५ जना अन्य रहेका छन्। देशभर प्रतिधिस सभाका लागि पहिलो हुने निर्वाचित हुने निर्वाचन प्रणालीतर्फ कुल १६५ निर्वाचन क्षेत्र रहेका छन्। पहिलो हुने निर्वाचित हुने प्रणालीअन्तर्गत नै प्रदेश सभातर्फ प्रदेश नं १ मा ५६, मधेश प्रदेशमा ६४, बागमती प्रदेशमा ६६, गण्डकी प्रदेशमा ३६, लुम्बिनी प्रदेशमा ५२, कर्णाली प्रदेशमा २४ र सुदुरपश्चिम प्रदेशमा ३२ वटा निर्वाचन क्षेत्र रहेको छ। कुन क्षेत्रमा कति मतदाता"
"झापामा दुई मोटरसाइकल एकआपससँग ठोक्किदा दुई जनाको मृत्यु, दुई घाइते",झापा : झापामा दुईवटा मोटरसाइकल एकआपससँग ठोक्किदा दुई जनाको मृत्यु भएको छ। दुर्घटनामा परी नाबालिकासहित दुई जना घाइते भएका छन्। मृत्यु हुनेमा बाह्रदशी गाउँपालिका२ निवासी २५ वर्षीय अनिश साउदेन र सोही गाउँपालिका६ निवासी ४३ वर्षीय भोलाराज भुजेल रहेको जिल्ला प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार चारपाने बेलडाँगीस्थित भित्री सडकखण्डमा सोमबार अपरान्ह ४४५ बजेतिर दक्षिणबाट उत्तरतर्फ जाँदै गरेको मे५प १६०४ नम्बरको मोटरसाइकल र विपरीत दिशाबाट आउँदै गरेको मे३प ५५८० नम्बरको मोटरसाइकल एकआपसमा ठोक्किएको थियो। दुर्घटनामा परी मे५प १६०४ नम्बरको मोटरसाइकलका चालक साउदेन र मे३प ५५८० नम्बरको मोटरसाइकलका चालक भुजेलको बिर्तामोडस्थित बिएण्डसी हस्पिटलमा उपचारका क्रममा मृत्यु भएको डीएसपी पाठकले बताए। दुर्घटनामा मे३प ५५८० नम्बरको मोटरसाइकलमा सवार मृतक भुजेलकी श्रीमती ४२ वर्षीया चन्द्रकला भुजेल र उनकी छोरी ९ वर्षीया प्रसन्ना भुजेल घाइते भएका छन्। उनीहरूको सोही अस्पतालमा उपचार भइरहेको प्रहरीले जनाएको छ।
मुस्ताङडोल्पा जोड्ने पुल बन्दा स्थानीयलाई राहत,"मुस्ताङ : मुस्ताङको कालिगण्डकी नदीमा निर्माणधीन मुस्ताङ डोल्पा जोड्ने रणनितिक महत्वको एक्लेभट्टीपाक्लिङ मोटरेबल पुल सम्पन्न भएको छ। पुल सम्पन्न भएसँगै स्थानीयले राहतको महसुस गर्न थालेका छन्। साविक जिल्ला विकास समितिले सुरु गरेको एक्लेभट्टीपाक्लिङ मोटरेबल पुल सात वर्षमा सम्पन्न भएको हो। राष्ट्रिय गौरवको जोमसोमकोरला सडकसँगै पञ्चिमतर्फ जोडिएको मुस्ताङडोल्पा जोड्ने कालिगण्डकी नदीमा निर्माणधीन एक्लेभट्टीपाक्लिङ पुल २०७२ असार ३१ गते एलाइट संकरमाली जेभीले १२ करोड १३ लाख ८५ हजार लागतमा ठेक्का सम्झौता गरी निर्माणको काम अघि बढाएको थियो। पुल निर्माणको जिम्मा पाएको जेभीले ठेक्का सम्झौता गरेपनि पुल निर्माणमा बेवास्ता गर्दा पुल निर्माणको काम तोकिएको समयमा पूरा हुन सकिरहेको थिएन। पूर्वाधार विकास कार्यालयले पछिल्लो समय पुल निर्माणको कामलाई गति दिएको थियो। यसअघि पुल निर्माण गर्न ढिलाई हुँदा स्थानीयवासीले पटक पटक सम्बन्धित कार्यालयमा डेलिगशनमार्फत ध्यानआर्कषण गराउँदै आइरहेका थिए। पुल निर्माणसँगै मुस्ताङ र छिमेकी डोल्पासँगको सडक पुल कनेक्टिभिटी जोडिएको फल्याकका स्थानीय अर्जुन गुरुङले जानकारी दिए। उनले पुल बनेपछि सीमावर्ती गाउँ सान्तासहित उपल्लो डोल्पा र विभिन्न गाउँमा खाद्यान्न, निर्माण सामग्री र कृषि उपज सामग्री बजारीकरण गर्न सहज भएको बताए हिमाली कनेक्टिभिटी जोडिने मुस्ताङ डोल्पा पुल सम्पन्न भई कार्यालयलाई हस्तान्तरण भएको पूर्वाधार विकास कार्यालयका प्रमुख विवेक सिग्देलले जानकारी दिए। 'ढिलै भएपनि कालिगण्डकी नदीमा डोल्पा जोड्न पुल सम्पन्न भयो, यसले यसक्षेत्रका स्थानीय निकै उत्साहित भएका छन्,कार्यालय प्रमुख सिग्देलले भने,' अब बाह्रै महिना सोक्षेत्रमा पुल भएर सवारी र मालबाहक सवारी पुग्नसक्छन्।' यसअघि कालिगण्डकी पञ्चिमतर्फ गाउँका स्थानीयले बर्खायामका मालसामान ढुवानी गर्न कालिगण्डकी बाधक बन्ने गरेको कार्यालय प्रमुख सिग्देलले बताए। गत असोज ७ गते निर्वतमान गण्डकी प्रदेशका सांसद महेन्द्रबहादुर थकालीले स्थानीयवासी र कार्यालयका प्रतिनिधिहरूको रोहबरमा पुलको उद्घाटन गरेका थिए। कालिगण्डकी नदीमा निर्माणधीन मुस्ताङ डोल्पा पुल निर्माण सम्पन्न भएसँगै सो क्षेत्रमा उत्पादित स्याउ लगायतका कृषिजन्य उत्पादन बजारिकण गर्न सहज भएको छ भने स्थानीय कृषकले स्याउ व्यापारीसँग स्याउको उचित मूल्य पाउन सफल भएको बारागुङ मुक्तिक्षेत्रका गापा अध्यक्ष रिङझिङ नाम्गेल गुरुङले जानकारी दिए। पुलको बाँकी रहेको एप्रोज रोड विस्तार गर्न गाउँपालिकाले २१ लाख बजेट विनियोजन गरेपछि चालु वर्ष उत्पादित स्याउ बजारीकरण गर्न र सो पुल हुँदै स्थानीयको स्याउ बगैचासम्म ढुवानीका साधन लैजान सहज भएको अध्यक्ष गुरुङले उल्लेख गरे। कालिगण्डकी नदीमा निर्माणधीन पुल मुस्ताङडोल्पा जोड्ने महत्वपूर्ण पुल भएको र यसले डोल्पासँग सिधा मार्ग जोड्न योगदान पुग्ने विश्वास गरिएको छ। पुल बनिसकेको र अब मुस्ताङ र डोल्पाको सडक ट्याक ओपन भएपछि मुस्ताङ र डोल्पाको व्यापारिक सम्पर्क जोडिने जनाइएको छ। मुस्ताङडोल्पा पुलको लम्बाइ १२० मिटर र चौडाइ सात दशमलब २ मिटरको छ। ४० मिटरको फेरोमा पुलको तीनवटा स्पान जडान गरिएका छन्। पुलको तल पट्टीको बिममा स्टील प्लेट गर्डर र माथिल्लो भागमा स्ल्याप ढलान गरिएको छ। यस्तै, मुस्ताङ र उपल्लो डोल्पाको सिधा सडक कनेक्टिभिटी जोड्ने गरी नेपाल सरकार भौतिक पूर्वाधार मन्त्रालयले २०७५ सालदेखि धमाधम सडक स्तरोन्नति सुरु गरेको थियो। मुस्ताङको जोमसोमदेखि शान्तासम्म कच्ची सडक रहेपनि उक्त सडक चौडा गर्ने, ग्रेड मिलान र सडक फिलिङ गर्ने कार्य गरिएको थियो भने सान्ता गाउँबाट थप नयाँ सडक ट्याक ओपन गर्ने कार्य भइरहेको छ। समुन्द्री सतहदेखि ४५ सय मिटरको अग्लो उचाइबाट मुस्ताङ डोल्पा सडक स्तरोन्नति भइरहेको छ। सरकारले मुस्ताङडोल्पा सडकका लागि झन्डै १५ करोड बढी बजेट लगानी गरिसकेको छ। सो सडक स्तरोन्नतिको जिम्मा पाएको सडक डिभिजन कार्यालय बाग्लुङले मुस्ताङ र डोल्पाको सीमाना याकखर्क जोडिन अब २० किमी मात्र बाँकी रहेको बताइएको छ। मुस्ताङ डोल्पा सडकका लागि करिब छवटा निर्माण कन्ट्रक्सनले काम गरेका थिए। मुस्ताङको कालिगण्डकी नदीमा निर्माण सम्पन्न भएको पुल निर्माण सुरु गरे लगत्तै सरकारले त्यसको तीन वर्षपछि मुस्ताङडोल्पा सडक स्तरोन्नतिलाई प्राथमिकता दिएको थियो।"
जन्मकैद फैसला भई १२ वर्षदेखि फरार अभियुक्त पक्राउ,भक्तपुर : जन्मकैद फैसला भई १२ वर्षदेखि फरार अभियुक्त पक्राउ परेका छन्। २०६७ माघ २४ गते राति दाङको घोराही उपमहानगरपालिका वडा१९ बस्ने ३२ वर्षीय सूर्य बहादुर रानालाई कर्तव्य गरी मारिएको आरोपमा देउखुरी जिल्ला अदालतबाट जन्मकैद कैद सजाय फैसला भएको थियो। फरार रहेका प्रेमबहादुर रानालाई भक्तपुर प्रहरीले सोमबार पक्राउ गरेको छ। प्रहरी वृत्त ठिमीबाट खटिएको प्रहरी टोलीले ठिमी संगम चोक भक्तपुरबाट उनलाई नियन्त्रणमा लिएको महानगरीय प्रहरी परिसर भक्तपुरले जनाएको छ। पक्राउपछि उनलाई जिल्ला अदालत भक्तपुरमा पेस गरिएको परिसरका सूचना अधिकारी राजु पाण्डेले जनाए। रानालाई अदालतको आदेशले तोकिएको कैद भुक्तानका लागि कारागार कार्यालय जगन्नाथदेवल काठमाडौं चलान गरिएको उनले जनाए।
भाइटीकाको उत्तम साइत कात्तिक १० गते बिहान ११ बजेर ३७ मिनेटमा,"काठमाडौं : अन्तर्राष्ट्रिय पञ्चाङ्ग निर्णय समितिले यसपटकको भाइटीकाको उत्तम साइतबारे जानकारी दिएको छ। तिहारको भाइटीकाको उत्तम साइत कात्तिक १० गते बिहीबार बिहान ११ बजेर ३७ मिनेटमा रहेको समितिले जनाएको छ। नेपालका लागि यो समय उपर्युक्त रहेको सोमबार जारी गरेको विज्ञप्तिमा उल्लेख छ। भारत, अमेरिका, बेलायतलगायतका देशमा फरकफरक समयमा उत्तम साइत रहेको छ।"
मुस्ताङको स्याङवचेमा पुरुषको शव फेला,जोमसोम : मुस्ताङको लोघेकर दामोदरकुण्ड गाउँपालिका३ घीलिङस्थित स्याङवचेमा सोमबार बिहान शव फेला परेको छ। प्युठानको नौबैनी गाउँपालिका५ घर भई केही महिनाअघि ज्याला मजदुरी गर्ने क्रममा मुस्ताङ आएका २९ वर्षीय झगुलाल गिरीको शव भेटिएको जिल्ला प्रहरी कार्यालय मुस्ताङले जनाएको छ। शव फेला परेको सूचना प्राप्त गरेपछि जिल्ला प्रहरी कार्यालयका प्रहरी निरीक्षक गोपीकृष्ण सुवेदीसहितको टोली र लोघेकर१ चराङमा रहेको प्रहरी चौकीको टोली घटनास्थलमा पुगेको थियो। प्रहरीको प्रारम्भिक अनुसन्धानमा भिरालो सतहबाट पैदल हिँड्ने क्रममा खसेर मृत्यु भएको हुनसक्ने आशंका गरिएको छ। प्रहरी निरीक्षक गोपीकृष्ण सुवेदीले स्याङवचेमा भेटिएको शव पोस्टमार्टमका लागि जिल्ला अस्पताल मुस्ताङ ल्याउँदै गरेको जानकारी दिए। गिरी करिब ३ महिनाअघि सो स्थानमा सिँचाइ कुलोको काम गर्न त्यहाँ पुगेका थिए। उनकी श्रीमती पनि सो स्थानमा कुलो बनाउने काममा गएको प्रहरीको भनाइ छ। घटनाबारे थप अनुसन्धान भइरहेको जिल्ला प्रहरी कार्यालय मुस्ताङले जनाएको छ।
सत्यमोहन जोशीको निधनको शोकमा भोलि सार्वजनिक बिदा,"काठमाडौं : संस्कृतिविद एवं सताब्दी पुरुष सत्यमोहन जोशीको निधनको शोकमा सरकारले सार्वजनिक बिदा दिएको छ । भोलि मंगलबार सरकारले स्वर्गीय जोशीको निधनको शोकमा सार्वजनिक बिदा दिने निर्णय गरेको हो । जोशीको निधनको शोकमा नेपालभरका सबै सरकारी कार्यालय, सार्वजनिक संघ संस्थाहरू, विदेशस्थित कूटनीतिक नियोगहरुमा सार्वजनिक बिदासहित राष्ट्रिय झण्डा झुकाउने निर्णय गरेको गृहमन्त्रालयका प्रवक्ता फणिन्द्रमणि पोखरेलले जानकारी दिए ।"
तीन युवाले ल्याए राइड सेयरिङ एप 'जाउँ गुरु',"काठमाडौं : नयाँ राइड सेयरिङ एप 'जाउँ गुरु' सुरु भएको छ। नेपालमा बढ्दो रूपमा रहेको 'राइड सेयर एप' को भीडमा जाउँ गुरु प्रालिले आइतबार काठमाडौंमा आयोजना गरेको कार्यक्रममा 'जाउँ गुरु' को औपचारिक सुरुवात गरेको हो। तीन नेपाली युवा इन्द्रहाङ लिङ्देन, खुसी लिम्बु र दिवाकर अर्यालले उक्त एप बजारमा ल्याएका हुन्। प्रवासमा रहेका लिङ्देन र लिम्बु लण्डनमा बसेर व्यापार व्यवसाय र समाजसेवामा आवद्ध छन् भने अर्यालले युथ पालियामेन्ट नेपाल संस्थाबाट राष्ट्रिय तथा अन्तर्राष्ट्रिय स्तरमा क्रियाकलाप युवाका सवालका विषयमा गर्दै आइरहेका छन्। जाउँ गुरु एपका प्रयोगकर्ताका लागि लोकेसन सेयर, जीपीएस ट्रयाकिङ, भुक्तानीका लागि खल्ती लगायतका अन्य अनलाइन पेमेन्ट सिस्टमबाट पैसा तिर्न सकिने र २४ सै घण्टा कल सेन्टर सेवा लगायतका सुविधाहरू रहेका छन्। मोटरसाइकल र ट्याक्सी राइडर यस संस्थाएपसँग आवद्ध हुँदा र यात्रु चढाउँदा पनि कुनै शुल्क नलाग्नु, चालकका लागि राइडरले सजिलै दर्ता गर्न सकिने, राइडर र यात्रुका लागि बीमा, राइडर वा अरू जो कोहीले रिफर गरेवापत कमिसन पाउने व्यवस्था, आपतकालीन सुरक्षाका लागि नेपाल प्रहरीको १०० वा आकस्मिक सम्पर्क व्यक्तिसम्म सूचना दिन एसओएस (सेभ आवर सोल) सेवा पनि राखिएको छ। नेपालमा प्रयोगमा रहेका राइड सेयरिङ एपहरूले मोटरसाइकल र ट्याक्सीको मात्र सुविधा दिँदै आएकामा जाउँ गुरुले भने त्यसका अलवा बाइक डेलिभरी, मिनी ट्रक, पानी ट्याङ्कर र जीप भाडामा लिन सहजीकरण सेवा उपलब्ध गराउने छ। यससँगै अब हाललाई काठमाडौंमा बसोबास गर्नेहरूलाई कोठा सर्नका लागि मिनी ट्रक, बाइकको डेलिभरी, खानेपानीको आपूर्ती र लामो दुरीका लागि जीप भाडामा लिन सकिनेछ। नेपालमै पहिलो पूर्ण सवारी सुविधा भएको एपले यात्रुहरूको यात्रालाई सहज त बनाउँछ नै यसमा आवद्व 'राइडर' हरूलाई आफ्नो सवारीबाट आय आर्जन गर्ने अवसर समेत दिनेछ। यस एपले दैनिक यात्रालाई सहज बनाउन फरक सुविधाका साथ सार्वजनिक गर्न पाउँदा आफूहरूलाई खुसी लागेको जाउँ गुरुका अध्यक्ष रहेका इन्द्रहाङ लिङ्देनले जानकारी दिए। अहिले काठमाडौँ उपत्यकामा मात्र सेवा उपलब्ध भएको र आगामी दिनमा मोफसलमा पनि बिस्तार गरिने लिङ्देनको भनाइ छ। यस्तै उनले अन्य राइड सेयरिङ एपको तुलनामा यो निकै सलभ र सुलभ भएको समेत जानकारी दिए। प्रवासबाट नेपालमा आएर आफ्नै नेपालीहरूमाझ नै केही गरौं भन्ने उद्देश्यले नेपालीहरूको दैनिकीलाई सहज बनाउन जाउँ गुरु सुरु गरिएको जाउँ गुरुको भाइस चेयरम्यान तथा चिफ अपेटिङ अफिसर खुशी लिम्बुले बताए। नेपाली युवाहरूले नेपालका लागि नेपालमै बनाइएको एप भएकाले यस एप प्रयोगकर्ता र राइडरका लागि समेत एप प्रयोग गर्न सहज हुने अपेक्षा कम्पनीले लिएको छ। कार्यक्रममा गैरआवासीय नेपाली संघको अन्तर्राष्ट्रिय परिषद्का अध्यक्ष डा बद्री केसीले सामान्य बोलीचालीको भाषामा सवारी चालकलाई गुरु भन्ने गरिएको र त्यही शब्दबाट एपको निर्माण गरिएको बताए। नामाकरण निकै राम्रो भएको भन्दै विदेशमा सिकेर नेपालमा लगानी गर्नेहरू बढिरहेको बेलामा प्रवासी नेपालीको समूहले सुरु गरेको यस एपले थप एक इँट्टा थप्ने काम गरोन् भनी शुभकामना समेत दिए। अभिनेत्री करिश्मा मानन्धर र अभिनेता दयाहाङ राईले नेपालीले नेपालमै बनेको एप भएकाले सबैलाई प्रयोग गर्न सुझाव दिदैं आफूहरूले पनि सदैव उक्त एपको प्रयोग गर्ने प्रतिवद्धता व्यक्त गरे। चलचित्र निर्माता एवं कवि उपेन्द्र सुब्बाले पछिल्लो समय अन्य एपहरू अलि अव्यावहारिक, झण्झटिलो र महँगो भइरहेको बेलामा जाउँ गुरुले सस्तो, सुलभ र यात्रुहरूलाई सहज सेवा दिनुपर्नेमा जोड दिए।"
भक्तपुरमा विद्यार्थीले भित्र्याए धान,"भक्तपुर : भक्तपुरको एभरेष्ट इंगलिश स्कुल व्यासीका विद्यार्थीले सोमबार धान काटेर भित्र्याएका छन्। असार १५ गते रोपेको धान उनीहरूले काटेर भित्र्याएका हुन्। स्कुलको कक्षा ४ मा अध्ययनरत ११५ विद्यार्थीले मिलेर धान भित्र्याएका हुन्। विद्यार्थीलाई व्यवहारिक ज्ञान दिने उद्देश्यले विद्यार्थीलाई स्कुलले धान काट्न लगाइएको थियो। विद्यार्थीले सबैले समूहमा बसेर धान काट्ने, मुठा बनाउने, धान सफा गर्ने, पराल थुपार्नेलगायतका काम सिकेका थिए। यसअघि उनीहरूलाई कक्षामै कामबारे प्रशिक्षण दिइएको थियो। साथै उनीहरूलाई काम गर्ने तरिकाबारे कक्षा बाहिरका बोर्डमा राखेर प्रदर्शन गर्न लगाइएको थियो। विद्यार्थीहरूले धान भित्र्याउने तरिकाहरू फोटोकपीमा लेखेर प्रदर्शनमा राखेका थिए। धान काटेर बिटा बनाउने, बिटा बोक्ने, चुट्ने, बताउने र चाल्ने, सफा बनाउने र रास बनाउने तरिका उनीहरूले लेखेर बाहिर बोर्डमा टाँसेका थिए। धान काट्न कार्य गर्दा प्रयोग हुने शब्दहरू हसियाँ, कचिया, नागलो, चाल्नो, बिटा बाध्ने, पराल, कुनिउँ, धानको रासको बारेमा पनि जानकारी गराइएको थियो। विद्यार्थीलाई धान काट्ने कामका लागि कक्षा ४ का कोअर्डिनेटर शिक्षिका कविता पौडेललगायत शिक्षिकाहरू सुनिता सुवेदी, कुशुमकुलामी मगर, पुष्पा लाछिमस्यू, रजु श्रेष्ठलगायतले सहयोग गरेका थिए। स्कुलका संस्थापक प्रिन्सिपल भक्त राजभण्डारी विद्यार्थीलाई किताबमा मात्रै सीमित नराखी व्यवहारिक ज्ञान दिन प्रत्येक वर्ष कक्षा ४ का विद्यार्थीलाई यसरी नै सबै काम गर्न लगाउने बताए। धानको बीउ राख्न लगाउने, धान रोप्ने रोपाइँ, काट्नेलगायतका क्रियाकलापहरू गराउने गरेको जनाए। उनीहरूले यो काम प्रत्येक वर्ष स्कुल नजिकको खेतमा गर्ने गर्दछन्।"
रसिया पठाइदिन्छु भनी ४० लाख ठगी गर्ने महिला पक्राउ,काठमाडौं : रसिया पठाइदिन्छु भनी रकम ठगी गर्ने एक महिला पक्राउ परेकी छन्। दाङको तुलसीपुर१ स्थाई घर भई हाल काठमाडौं महानगरपालिका२९ घट्टेकुलो बस्ने ४८ वर्षीया तुलसा भण्डारी पक्राउ परेकी हुन्। उनले विवेक ज्ञवालीलाई वर्किङ भिषामा रसिया जाँदा मासिक तीन लाख आम्दानी हुने र रसिया पुगेपछि प्रतिष्ठित सुपरमार्केटमा काम लगाइदिने भन्दै चालिस लाख रुपैयाँ लिएर सम्पर्कविहीन भएकी थिइन्। ठगी गरेको आरोपमा उनलाई वैदेशिक रोजगार विभागले प्रहरीलाई पक्राउ गर्न आग्रह गरेको थियो। प्रहरीले सोमबार काठमाडौंको घट्टेकुलोबाट पक्राउ गरी थप अनुसन्धान तथा कारवाहीका लागि वैदेशिक रोजगार विभागमा पठाइएको छ।
काठमाडौंबाट हराएका २१ बाइक र स्कूटर भेटिए,काठमाडौं : हराएका २१ दुई पांग्रे सवारी साधन बरामद गरी ट्राफिक प्रहरीले सवारी धनीलाई हस्तानान्तरण गरेको छ । काठमाडौँ उपत्यका ट्राफिक प्रहरी कार्यालयमा सोमबार आयोजित कार्यक्रममा प्रहरी नायब उपरीक्षक सन्तोष रोकाले सवारी साधन सम्बन्धित सवारी धनीलाई हस्तान्तरण गरेका हुन् । चोरी भएका दुई पाङ्ग्रे सवारी साधनबारे सवारी धनीले दिएको उजुरीका आधारमा खोजतलास गर्दा १५ मोटरसाइकल र ६ स्कूटर भेट्टाएर हस्तान्तरण गरिएको रोकाले बताए । गत साउनदेखि असोज ३० गतेसम्म दुई पाङ्ग्रे सवारी साधन चोरी भएको गुनासोसहितका ४०२ निवेदन काठमाडौँ उपत्यका ट्राफिक प्रहरी कार्यालयमा दर्ता भएका थिए । सोही आधारमा खोजतलास गर्दा १५९ साधन फेला परेका थिए । साउन महिनामा ६८ र भदौ महिनामा ३८ सवारी साधन बरामद गरी सवारी धनीलाई जिम्मा लगाइएको रोकाले बताए । सोमबारसहित असोजमा ३२ सवारी साधन सम्बन्धित धनीलाई जिम्मा लगाइएको छ । असोजमा चोरीको एउटा मोटरसाइकलसहित नियन्त्रणमा आएका एक जनालाई आवश्यक कारवाहीको लागी सम्बन्धित वृत्तमा पठाइएको प्रहरी नायब उपरीक्षक रोकाले जानकारी दिए ।
विदेशबाट फर्किएकाको सीप प्रमाणीकरण गरिँदै,"विराटनगर: मोरङमा वैदेशिक रोजगारीबाट फर्किएकाको तथ्याङ्क संकलन र सीप प्रमाणीकरण हुने भएको छ । अन्तराष्ट्रिय श्रम संगठनको पहलमा वैदेशिक रोजगारीबाट फर्किएकाको सामाजिक तथा आर्थिक पुनःएकीकरण गर्न वेलकम होम परियोजना सञ्चालन हुने भएको हो । प्रदेश १ को मोरङ, सुनसरी र झापामा यो परियोजना सञ्चालन हुनेछ । वेलकम होम आप्रवासी कामदारको आर्थिक पुनःएकीकरणमा सहजीकरण गर्न यूरोपेली संघको आर्थिक सहयोगमा ब्रिटिश काउन्सिलले व्यवस्थित र अन्तराष्ट्रिय श्रम संगठनले कार्यन्वयनमा ल्याएको परियोजना हो । सोमबार विराटनगरमा कथा नेपालले आयोजना गरेको अन्तर्क्रियामा परियोजना बारे जानकारी दिईएको हो । विदेशबाट फर्किएर आएका युवाहरुले भोगेका समस्या, उनीहरुको व्यवस्थापन गर्न राज्यले बनाएको नीति र सञ्चालन हुन गईरहेको श्रम संगठनको परियोजना लगायतका विषयमा अन्तर्क्रियामा छलफल भएको छ । कार्यक्रममा बोल्दै अन्तराष्ट्रिय श्रम संगठनका राष्ट्रिय परियोजना संयोजक ताराप्रसाद बखरियाले काम र कमाईमा ढुक्क बनाउन संगठनले स्थानीय तहसँग नजिक रहेर काम गरिरहेको बताए । उद्यमशीलता प्रर्वद्धनको लक्ष्यसहित श्रम संगठनले आफ्नो परियोजना अगाडि बढाउने तयारी गरेको बखरियाको भनाइ छ । वैदेशिक रोजगारीबाट फर्किएकाको सीप परीक्षण तथा प्रमाणीकरण गराई बजारको माग र व्यक्तिगत क्षमता अनुरुप रोजगारीको व्यवस्था गर्ने परियोजनाको उद्देश्य छ । परियोजनाले वैदेशिक रोजगारीको क्रममा आर्जन गरेको पूँजी, ज्ञान, सीप, प्रविधि र अनुभवको आधारमा व्यक्तिलाई उद्यमी बनाउन खोजेको बताइएको छ । परियोजनाले पर्यटनको क्षेत्रलाई पनि समेटने भएकाले पर्यटन पूर्वाधार निमार्णमा संघीय सरकारले विशेष ध्यान दिनुपर्ने आवश्यकता रहेको विराटनगर महानगरपालिकाका मेयर नागेश कोईरालाले बताए ।"
जेसिभी पल्टिँदा चालकको मृत्यु,"काभ्रे : काभ्रेपलाञ्चोकको रोशी गाउँपालिका६, कुखुरेपाखामा आज जेसिबी अनियन्त्रित भएर पल्टिँदा चालकको मृत्यु भएको छ। मृत्यु हुनेमा जेसिबी चालक रामेछापको दोरम्बा गाउँपालिका२ का २५ वर्षीय जिबराज तामाङ रहेका छन्। कुखुरेपाखाबाट कटुन्जेतर्फ जाँदै गरेको बा२ख ८६०२ नम्बरको जेसिबी अनियन्त्रित भएर आज बिहान १० बजे सडकबाट ९५ फिट तल खोलामा खसेको प्रहरी चौकी कटुन्जेले जानकारी दिएको छ।"
मिथिला ज्ञानको भण्डार,"जिन्दगीका सन्दर्भमा चर्चित हिन्दी फिल्म आनन्दको एउटा डायलग निकै भन्नेसुन्ने गरिन्छ, जिन्दगी लम्बी नहीं, बडी होनी चाहिए। पक्कै पनि जीवनको गहिरो अर्थ, औचित्य र सार्थकता बोकेको छ यस वाक्यले। तर, जब त्यस्तै बडी जिन्दगी लम्बी रूपमा समेत कसैले प्राप्त गर्छ भने त्यो जिन्दगी त्यस कालखण्डको देश, समाज र जनताका लागि प्रकृतिबाट प्राप्त अमूल्य उपहार हुन जान्छ। जीवन कुनै एक व्यक्तिको भए पनि त्यसबाट सिंगो युग लाभान्वित हुन्छ। हामी त्यस्ता सौभाग्यशाली मानिसहरूमा पर्छौं, जसले यस्ता उपहार दुईदुई स्वरूपमा प्राप्त गर्न सक्यो। काव्यगगनमा राष्ट्रकवि माधवप्रसाद घिमिरे र सांस्कृतिक फाँटमा वाङ्मय शताब्दीपुरुष सत्यमोहन जोशीको सान्निध्य, स्नेह र साहचर्यमा सास फेर्न पाउनुलाई एउटा सृजनधर्मी हुनुको नाताले मैले जीवनको ठूलो उपलब्धि मानेको छु। सामान्यतया ७०८० वर्ष उमेरपछिको अवस्थामा कुनै व्यक्तिको देहान्तको खबर सुन्दा हामी औपचारिकतामा दुःख व्यक्त गरे पनि मनमनै ए, उमेर त भइसकेकै रहेछ भनेर सन्तोष मान्छौँ। तर, यी दुवै व्यक्तित्वले शताब्धिक वर्षको सुदीर्घ जीवनपछि महाप्रयाण गर्दा पनि हामीले ठूलो रिक्तता महसुस गरिरहेका छौँ। उमेर पुगिसकेको भनेर सन्तोष मान्न सकेका छैनौँ। यसै कुराले उल्लिखित दुवै विभूतिको जीवनसार्थकतालाई प्रमाणित गर्छ। एउटा पृथक् सांस्कृतिक पृष्ठभूमिबाट आएर समग्र राष्ट्रको साहित्यसंस्कृतिमा केही गर्ने जमर्को गरिरहेको म योगदान र गुणस्तरमा शताब्दीपुरुष सत्यमोहन जोशीको शतांश पनि नहुँला। तर, कतिपय सन्दर्भमा उहाँको अनुगामीसम्म बन्न पाएको सम्झँदा मात्र पनि गौरवान्वित हुन्छु। म मिथिलाको भाषासंस्कृतिका साथ हुर्केर त्यसैको ऊर्जा र ऊष्माले साहित्यसंस्कृतिको क्षेत्रमा ताते गर्दै गरेको मान्छेलाई जोशी सरको अथाह ज्ञानभण्डारबाट मिथिलाका बारेमा कतिपय आधारभूत कुराबारे ज्ञान मिल्दा पटकपटक म अचम्भित भइरहेँ। मिथिलाको विद्वत्परम्परा, गौरवगाथाका कुराहरूबारे मिथिला भूमिमै जान्नबुझ्नबाट वञ्चित रहेकोे कुरा मनु मखु मडिस्या ख भनेर हेपाइको शब्दावली प्रचलित छ भनिने नेवा प्रदेशमा आएर मैले जोशी सर र उहाँद्वारा प्रवाहित ज्ञानपरम्पराका संवाहकहरूबाट यथेष्ट जानकारी पाएँ। मिथिलाकै कुनै आधुनिक लेखक, चिन्तकहरूले कोट्याउन आवश्यक नठानेका मिथिला विभूति महर्षि याज्ञवल्क्य र उनको अद्वैत दर्शनलाई आधार बनाएर जोशी सरले नाटक लेख्नुभयो र उपत्यकामा त्यसको यथेष्ट मञ्चन पनि भयो। कोभिड कालभन्दा अघि म यतिखेर प्राज्ञ परिषद् सदस्यका रूपमा संलग्न रहेको नेपाल संगीत तथा नाट्य प्रज्ञाप्रतिष्ठानले मुकुण्डो नाच महोत्सव को योजनासम्बन्धी बैठकको क्रममा जोशी सरबाट यससम्बन्धी अनेकौँ निकै चाखलाख्दा सन्दर्भहरू थाहा भयो। मुकुण्डो नाचहरू प्रायजसो तन्त्रमा आधारित भएको र यस्ता तान्त्रिक प्रक्रिया तथा नृत्यहरू मिथिलाबाट आएको उहाँले बताउनुभएको थियो। मूल मिथिलामा तान्त्रिक प्रक्रियासँग सम्बद्ध झिझिया, जटजटिनजस्ता केही नृत्यहरू मात्र बाँकी रहेका र तिनको पनि प्राज्ञिक पाटो गौण रहेको अवस्थामा जोशी सरबाट प्राप्त यो जानकारी मेरा लागि ठूलो हौसलाको विषय थियो। त्यसै क्रममा मैथिल र नेवारहरूबीचको सुसम्बन्धका कतिपय पक्षहरू सामान्य रूपले प्रकट भएका थिए। यो सम्बन्ध मल्ल राजाहरूले मैथिली भाषामा लेखेका वा लेखाएका सैकडौँ नाटक र गीतहरूमा मात्र सीमित नभई दुवै समुदायको मूल नै कर्णाट वंशीय राजवंश र कर्णाटकसँग जोडिएको प्रसंग पनि छोइएको थियो। मिथिला र नेपालमण्डलको घनिष्टता सामान्य रूपमा सुनेकोभन्दा बढी गहिरो भएको थाहा पाएपछि मैले सर, एक दिन दिनभरि बसेर यस विषयमा कुरा गर्न आउँछु भनेँ। उहाँले तपाईं जहिले पनि आउन सक्नुहुन्छ भन्नुभयो। तर लगत्तै कोरोनाको महाप्रकोप आइदिएर हाम्रो प्रतिष्ठानले मुकुण्डो नृत्य महोत्सव गर्नबाट वञ्चित हुनुपर्यो नै, मैले भेटघाट गर्ने साइत पनि जुरेन। कोरोनाको डर रहुञ्जेल उहाँकहाँ पुग्नबाट म स्वयं डराइरहेँ। अलि मत्थर भएको बेला योजना बनाउँथेँ, तर उहाँ बिरामी भएका खबरहरू बाहिरिन्थे। उहाँ पूर्णरूपमा स्वस्थ भएपछि सारा प्रसंगहरू भिडियोमै रेकर्ड गरिराख्ने मनसुवाका साथ म अनुकूल समयको प्रतीक्षा गरिरहेँ। बिना लौरो, बिना चस्मा बिना सहयोगी सहज जीवनयापन गर्दै आउनुभएका जोशी सरले अझै एकदुई दशक सजिलै बिताउनुहुन्छ भन्ने विश्वासले पनि म उपयुक्त समय पर्खिरहेँ। तर कालले छलपूर्वक म र मजस्ता जिज्ञासुलाई निराश पार्दै जोशी सरलाई लगिदियो। मैले जीवनमा प्राप्त गरेका सम्मान, पुरस्कारहरूमध्ये नइ पुरस्कार ग्रहण गर्दाको एउटा सन्दर्भ यहाँ उल्लेख गर्न चाहन्छु। मेरा केही गणतान्त्रिक मित्रहरूले तपाईंजस्ता लोकतन्त्रको लडाइँमा योगदान दिने मान्छेले नइको पुरस्कार लिन नहुने भनेर सुझाए। मैले भनेँ त्यतिखेर आन्दोलनकारीहरूलाई गोली ठोक्ने आदेश दिनेहरू अहिले चर्का गणतन्त्रवादी भइसके। त्यस्ता नेताकार्यकतालाई टाउकामै राखेर हर्षबढाइँ गर्नबाट कुनै पनि पार्टी अछुता रहेनन्, यस्तोमा नइ भनेका मात्र यस्ता व्यक्तिसंस्थाका रूपमा देखिएका छन्, जसको भाषा र चरित्र दुईजिब्रे छैन। यस्ताबाट आममानिसले धोका खाँदैनन्। वस्तुतः केही वर्षअघि जोशी सरलाई कथित राष्ट्रवादको मोह वा भ्रमबाट मुक्त रहेको देखेपछि उहाँप्रतिको मेरो आस्था अझ घनिभूत भएको थियो। त्यो यस्तो बेला थियो जतिखेर देशको ऐनामा आफ्नो अनुहार नदेखिनेहरू पहिचानको लडाइँमा लागेका थिए। राष्ट्रवादी व्यक्ति र मिडियाहरू प्रायः आफ्नो धरातललाई समेत बोकेर हिँड्न खोज्ने तर समग्र राष्ट्रियताको सत्तोसराप नगरी त्यसको प्रवद्र्धनमा योगदान दिइरहेकाहरूलाई सोध्थे तपाईं पहिले मधेसी कि नेपाली रु यस्तै तपाईं पहिले नेवार कि नेपाली रु तपाईं पहिले जनजाति कि नेपाली रु आदि। काठमाडौंको टुँडिखेलमा आयोजित एक सभामा विभिन्न नेवारी भाषिक अभियन्ताहरूका साथै जोशी सर पनि शिरमा नेवा प्रदेश भनी लेखिएको रातो पट्टी बाँधेर त्यहाँ आउनुभयो। मलाई अचम्म लाग्यो नेपाली भाषासाहित्यको सेवा गरेबापत तीनतीन पटकसम्म मदन पुरस्कारबाट विभूषित व्यक्ति पनि प्रकारान्तरले नेपाली भाषाको एकछत्र रजाइँविरुद्धको जनसभामा रु बिस्तारै उहाँछेउ पुगेर गफिन थालेँ। उहाँले भन्नुभयो म पहिले नेवार त्यसपछि बल्ल नेपाली। यदि म अमेरिकामा जन्मेको भए अमेरिकन हुन्थेँ, तर नेवारी पहिचान त्यहाँ पनि हुन्थ्यो। जोशी सरको त्यो संलग्नता र प्रष्टताले मलाई निकै प्रभावित पार्यो। हामीजस्ता फरक समुदायबाट आएर राष्ट्रको मूल भाषामा लेखपढ गर्नेहरूलाई प्रायः राष्ट्रियताको दुहाइ दिँदै तपाईं नेपाली साहित्यमा यस्तो उचाइ राख्नेले पनि यसरी सानतिनो कुरामा अल्झिन हुन्छ भन्ने प्रश्न गरी पथभ्रष्ट गराउन खोजिन्छ। तर यसो भन्नु वा मूल धरातललाई चटक्कै बिर्सेर सत्ताले कल्पेको बृहत् धरातलको अभ्यर्थना गर्न उत्प्रेरित गर्नु, लोभ्याउनु, डराउनु भनेको राष्ट्रिय वैशिष्ट्य र सम्पदाहरूलाई बिटुल्याउने षड्यन्त्र गर्नु हो। यस्ता षड्यन्त्रहरूलाई चिर्दै हिँड्ने नै सत्यमोहन हुँदो रहेछ।"
सत्यमोहनको सत्ययुग,"नेपाली जनस्थानमा उच्चाकर्षण बनाउनु भएका एक श्रद्धेय पात्र सत्यमोहन जोशीले १०३ वर्षको उमेरमा देह त्याग गर्नुभयो। १०३ वर्ष लामो जीवनमा उहाँले सबैभन्दा बढी युवाहरूलाई उत्साह, उमंग अनि सन्देश दिनुभयो। त्यो सन्देश हो, जीवनको कुनै पनि क्षण खेर नफाल। पद प्रतिष्ठा र पुरस्कार सम्मानको कुनै लोभ नभएका सत्यमोहन जोशी एक मात्र साहित्यकार हुन् जसले आफ्नो साहित्यिक योगदानबापत तीनपटक मदन पुरस्कार पाउनुभयो। मदन पुरस्कार पुस्तकालय गुठीले पुरस्कार स्थापना गरेको साल पाउने तीन प्रमुख व्यक्तिमध्ये एक उहाँ पनि हुनुहुन्थ्यो। दोस्रो पटक फेरि उहाँले मुद्रा विषयक पुस्तकमा मदन पुरस्कार पाउनुभयो। तेस्रो पटक उहाँसहित अन्य चार जनाले मदन पुरस्कार पाउनुभयो। त्यो कर्णाली संस्कृतिका बारेमा उहाँ बाहेक, स्थिरजंगबहादुर सिंह, चूडामणि बन्धु, बिहारीकृष्ण श्रेष्ठ र प्रदीप रिमाल हुनुहुन्थ्यो। पुरस्कार पाउने त्यस शृंखलामा प्रदीप रिमाल साहित्यिक नाताबाट एक टाढाका पात्र हुनुहुन्थ्यो। चलचित्रकर्मी प्रदीप रिमालको जन्म ललितपुरको लुभूमा भएको हुनाले उहाँको गीतसंगीतको ज्ञानको रुचि बुझेर सत्यमोहन जोशीले उहाँलाई आफ्नो मेगा प्रोजेक्टमा सामेल गराउनुभयो। प्रदीप रिमालले आफ्नो त्यो काममै पहिलो मदन पुरस्कार पाउनु भयो र भन्नुभएको थियो, मेरो निम्ति त यो भुतो न भविष्यति  सत्यमोदन दाइको विश्वास जितेँ। उहाँले मलाई जित्नुभयो। हामीले सबैले मदन पुरस्कार जित्यौँ। जीवनको अन्तिमकालमा ललितपुर कोपुण्डोल आएर बस्नु भएका रिमालले बाँचुञ्जेल जोशीको गुण गाइरहनुभयो। चलचित्र माया, के घर के डेराका निर्देशक रिमालको सत्यमोहनसँग एउटा चिनाजानीले जीवनमा धेरै बाटो खुल्यो। त्यसपछि उहाँले गीतसंगीत, अनि विशेषतः लोकजीवनका पक्षमा जोशीकै प्रेरणाले अध्ययन बढाउनुभयो। यस्ता धेरै प्रतिभा छन् जो सत्यमोहनको सम्पर्कमा आएपछि जीवनलाई ऊर्जाशील र उन्नत बनाउन पुगे। सत्यमोहन युवाका लागि त्यस्ता सत्पात्र हुन्। राजा महेन्द्रले अम्बर गुरुङलाई नेपाल राजकीय प्रज्ञा प्रतिष्ठानमा संगीत विभागका योजक बनाएर ल्याए पनि उहाँको खास काम देखिएको थिएन। अम्बर गुरुङको सांगीतिक क्षमता बुझेर सत्यमोहनले आफ्नो नाटक फर्केर हेर्दामा संगीत गर्ने काम दिए, हुन त यो अफिसियल काम थियो तर सत्यमोहन फर्केर हेर्दा नाटकका लेखक, परिकल्पनाकार अनि गीतकार पनि थिए। फर्केर हेर्दा नाटकमा सत्यमोहनले लेख्नु भएको गीत फर्केर हेर्दा जे देख्छौ तिमी कसैलाई नभन  बाट संगीतकार अम्बर गुरुङ, गायक फत्तेमान राजभण्डारी अनि नाटक पनि सफल साबित भयो। यसै नाटकको मञ्चनको सफलतापछि प्रज्ञा प्रतिष्ठानले उपकुलपति चढ्ने रातो भ्यान किन्न सकेको कुरामा उहाँ गर्व गर्नुुहुन्थ्यो। त्यो समयको प्रज्ञा प्रतिष्ठानमा नाटक लेख्ने दुई नाटककार प्राज्ञ भएको ठाउँमा बसेर उहाँले विकेट झार्नु भएको थियो, यो उहाँको क्षमता र समयलाई बुझ्न सक्ने शक्तिको कुरा थियो। उहाँ स्वयम्ले रेडियो सगरमाथाको निम्ति मसित गर्नु भएको तीन रातको निरन्तर कुराकानीमा भन्नुभएको थियो, दार्जिलिङको नाटक अनि देवराली रुन्छको सफलतापछि यत्तिको नाटक हामी किन गर्न सक्दैनौं भनेर मैले लेखेको हुँ। उहाँले आफूभन्दा जुनियर नै भए पनि त्यतिबेला मनबहादुर मुखियाको नाटक गर्ने शैलीबाट आफू प्रभावित भएको मान्नुहुन्छ। सत्यमोहन जोशी जसरी युवालाई प्रेरणा दिनु हुन्छ त्यसरी नै युवाहरूबाट पनि प्रेरित हुने ताकत पनि राख्नुहुन्छ। सत्यमोहनले नाटक, गीत, भाषा, संस्कृति, भेषभूषा हरेक विषयमा जसरी ज्ञान राख्नुभएको छ त्यही मात्रामा उहाँले गीतसंगीतमा पनि असाध्य रुचि लिनु भएको देखिन्छ। काठमाडौंमा पढ्न बस्दा उहाँ आफ्नो घरबाट सामल तामल बोकेर काठमाडौं आउँदा बाटोमा पर्ने लुमडी अजिमा (हालको भद्रकाली मन्दिर) को परिसरमा पहिलो पटक उस्ताद् बद्रीको ठुमरी सुनेपछि मन्त्र मोहित भएको कुरा कालीप्रसाद रिजाल रचित ठुमरी एल्बम विस्तारै विस्तारैको विमोचनमा उहाँले सविस्तार व्याख्या गर्नुभएको थियो । डिल्लीबजारका गायक उस्ताद बद्रीकाबारे आफैंले पनि सोधखोज गरेको र अध्ययन गरेको कुरा सो सभामा उहाँले व्यक्त गर्नुभएको थियो। तत्कालीन सरकारले दानापानीको जिम्मा लिएका उस्ताद बद्रीलाई उहाँले नै नेपालको पहिलो ठुमरी गायक हो भनेर चिनाउनु भएको सम्झना गर्नुहुन्थ्यो। नेपाली गीतसंगीतको खोजीमा सक्रिय रामशरण दर्नाललाई नेपाल राजकीय प्रज्ञा प्रतिष्ठानसँग घनिष्ठ बनाउनमा उहाँको अहम् भूमिका थियो भने लोकसंंस्कृतिविद् सुवी शाहलाई पनि अत्यन्त सहयोग गरेको देखिन्छ। नेपाल प्रज्ञा प्रतिष्ठानले सबैभन्दा बढी कमाइ गर्ने कार्यक्रम गाईजात्रा महोत्सवको सुरुवात गराउने श्रेय पनि उहाँलाई नै जान्छ। यही गाईजात्रा महोत्सवबाट सन्तोष पन्त, हरिवंश आचार्य, परीक्षित ढुंगाना, वसन्त सापकोटा, सुशील दीक्षित, उज्ज्वल मैनाली, तैयब शाहजस्ता कलाकार पदार्पण भए। गाईजात्रा महोत्सव कार्यक्रमका लामो समय ध्वनि परिचालक र कार्यक्रम संयोजक हुनुभएका यादव खरेल सम्झना गर्नुहुन्छ, सत्यमोहन सरले सुरु गर्नुभएको गाईजात्रा महोत्सव एकडेमीको एउटा गौरवशाली कार्यक्रम थियो। त्यसको चार्म नै बेग्लै थियो। यादव खरेल, केशवमान प्रधान, मदनकृष्ण श्रेष्ठ, गोपालराज मैनाली हरिवंश आचार्य, लक्ष्मी श्रेष्ठ, सावित्री शर्मा त्यस समय जोशीकै नेतृत्वमा खट्थे, त्यो अझै प्रज्ञा प्रतिष्ठानले परिवारले बिर्सन सकेको छैन। सत्यमोहन जोशीको जीवनको महत्वपूर्ण समय दुई भागमा बाँडियो, अध्ययन अनुसन्धान। लेखन प्रकाशन। यी दुवै समयमा उहाँले एकरत्ति समय खेर फाल्नु भएन, न्युजिल्यान्ड पुगेको नेपालीको यात्रा संस्मरण होस् वा नेपाली कलाको रूपरेखा (प्राचीन र मध्यकालीन) यी सबै पुस्तकमा उहाँको अध्ययनको पुँजी देखिन्छ। रचनाकर्मबाहेक उहाँले आफ्नो विशेष समय कार्यक्रमको प्रमुख अतिथि भएर जाने अर्को खण्ड बनाउनुभयो। कार्यक्रममा प्रमुख अतिथि भएर जाँदा उहाँ अरू अतिथिजस्तो रिबन काट्ने र मञ्चमा बस्ने मात्र नभइकन आफ्नो बौद्धिक व्याख्यान दिएर श्र्रोतादर्शकलाई लाभान्वित गर्नुहुन्थ्यो, त्यो अन्य अतिथिमा विरलै पाइन्छ। साहित्यिक सांगीतिक होस् वा नाटक चलचित्रका कुनै पनि कार्यक्रममा उहाँ एक आकर्षक शोभा बन्न सक्नुहुन्छ। एउटा स्मरणीय कुरा यहाँ उल्लेख गर्न जरुरी छ, २०४६ सालमा तत्कालीन पञ्चायती व्यवस्थाको दमनको विरोध गर्दै वाक् स्वतन्त्रता हनन् भएको आक्रोशमा नेपालका विभिन्न भाषाका साहित्य, संगीत र चित्रकला विधाबाट विरोधमा स्रष्टा सर्जकहरू मुखमा कालोपट्टी बाँधेर सडकमा उत्रिए। त्यसमा सबैभन्दा ज्येष्ठ व्यक्ति दुईजना थिए, युद्धप्रसाद मिश्र र सत्यमोहन जोशी। मिश्र सुरुवातदेखि नै वामसमर्थक भएर गीतसंगीत रचनामा सक्रिय थिए तर सत्यमोहनको परिवेश त्यो थिएन। उहाँका समकालीनहरू सबै प्रज्ञा प्रतिष्ठानमा विराजमान थिए, उहाँ सडकमा हुनुहुन्थ्यो। समयप्रति सचेतना उहाँको त्यो दुर्लभ गुणको परिणाम त थियो नै तर त्यसैमा उहाँको नैतिकताको आधार पनि देखिन्थ्यो। नेपालभाषाका कवि दुर्गालाल श्रेष्ठ, मदनमोहन मिश्र, श्रीकृष्ण अणु, गणेश सायमी, राजभाइ जकःमी का साथ उहाँ पारिजात, शिव अधिकारी, गोविन्द वर्तमान, रामेश, रायनका साथ त्यो आन्दोलनमा सरिक हुनुहुन्थ्यो। यो नै सत्यमोहनको जीवनीभित्रको आगोको मुस्लो हो, पहिचान हो। सत्यमोहनलाई जीवनको यो उचाइमा पुर्याउने सही चीज पनि यही पहिचान हो।"
स्वार्थरहित सत्यमोहन,"वाङ्मय शताब्दी पुरुष सत्यमोहन जोशीको निधनको समाचारले स्तब्ध बनायो। यो खबर थाहा पाउनेबित्तिकै किष्ट अस्पताल पुगेँ। उहाँलाई गुमाउँदा आफ्नै अभिभावक गुमाए जस्तो लाग्यो। अस्पतालमा राखिएको पार्थिव शरीर देख्दा अहिले नै जुरुक्क उठिहाल्नु हुन्छ कि भन्ने भयो। सहनै सकिन मैले। आइतबार बिहानैदेखि चारैतिर अध्यारो मात्रै लागेको छ। अभिभावक गुमाएझैं भएको छ। अत्यन्तै प्रिय मानिस गुमाए जस्तै लाग्यो। उहाँको निधनले दुःखी छौं। उहाँ बहुआयामिक व्यक्तित्व हुनुहुन्थ्यो। हाम्रा लागि भगवान् सरह नै हुनुहुन्थ्यो। एकदमै निश्कलंक र स्वार्थरहित। दयालु मान्छे। नेपाल र नेपाली दुवै भाषालाई निष्ठापूर्वक माया गर्नुहुन्थ्यो। तीन पटकसम्म मदन पुरस्कार पाएको व्यक्ति भए पनि उहाँको हाउभाउ र कुराकानीमा कहिले घमण्ड झल्किएन। लोकभाका र लोकसंस्कृतिमा धेरै अनुसन्धान गर्नुभयो। साथै थुप्रै पुरस्कारले पुरस्कृत हुनुभयो। उहाँले मलाई एक दिन बोलाएर तिम्रो छोरी अनुराधाले त अनुवाद गर्छ नि ! मेरो यो किताब अनुवाद गरिदिनु भन न भन्नुभयो। मैले छोरी एकदमै व्यस्थ छ भनेपछि उहाँले दामोदरलाई देउ न त भन्नुभयो। मैले घरमा गएर मेरो श्रीमान् दामोदर शर्मालाई यो कुरा भने। उहाँले हाम्रो कति धेरै काम छ, अहिले भ्याइन्न कि भन्नुभयो। त्यसपछि मलाई कस्तो नरमाइलो लाग्यो। मैले पुस्तक लगेर उहाँहरू दुवै जना व्यस्थ हुनुहुन्छ रे भनेर फिर्ता गरिदिएँ। उहाँले अनुहार अध्यारो पारेर ठीकै छ नि भन्नुभयो। तर, म अरुबाट गराउँदिन भन्नुभयो। घर गएपछि मेरो श्रीमान्ले खै त दाइको किताब भनेर सोध्नुभयो। मैले त पुर्याइदिएँ भन्दा तिमी बाठी भएर किन पुर्याएको त फेरि ल्याउ भनेर श्रीमान रिसाउनुभयो। म केटाकेटी जस्तै फेरि गएर उहाँलाई दामोदरले त यस्तो भन्नुभयो भने। पछि मेरो श्रीमान्ले त्यो किताब पढ्नुभयो र समय लगाएर राम्रोसँग अंग्रेजीमा अनुवाद गर्नुभयो। अरनिकोेको बारेमा रहेको उक्त कृतिको नाम अरनिको श्वेत चैत्य हो। कृतिलाई म छाप्छु भन्दै धेरै प्रकाशकहरू आए। तर, श्रीमान्ले दिनुभएन। आफैं छाप्नुभयो। यसको पैसा पनि लिन मान्नुभएन। यो मेरो बुबाका लागि एउटा भेट हो भन्नुभयो। किताब छापिएपछि उहाँ निकै खुसी हुनुभयो। यो त उहाँको लागि हाम्रोतर्फबाट सानो भेट मात्र थियो। तर, उहाँले देश र नेपाली संस्कृतिका लागि जुन त्याग गर्नुभएको छ त्यो बिरलै मानिसले गरेका छन्। उहाँ देवता नै होभन्दा हुन्छ। निश्वार्थ रूपमा सबैलाई समान रूपले व्यवहार गर्ने व्यक्ति हो। उहाँ यति सरल ब्यक्ति कि कसैलाई पनि उहाँले लोलोपोतो गरेर बोल्नुहुन्नथ्यो। ठाडो थियो बोली त। तर, त्यो ठाडो बोलिमा यति धेरै माया र स्नेह थियो। आफ्नो पिताले सन्तानलाई गरे जस्तै। उहाँको अनुहार मात्र देख्न पाए वा उहाँको छेउमै मात्र बस्न पाए पनि आफूलाई कति शान्ति महसुस हुन्थ्यो। जीवनभर यति संघर्ष गर्ने ब्यक्तिले आफ्ना लागि के लाभ लिनुभयो र ? पछि गएर मात्र उहाँलाई महानगरले केही सुविधा दियो। यति ठूलो विद्वान् हुँदा पनि सानो झुपडीमा दुःख सहेरै बस्नुभयो। कहिले पैदल हिँड्ने त कहिले ट्याक्सी पक्रिएर जानुहुन्थ्यो। कतिपल्ट उहाँ एकेडेमी आउँदा पानी परिरहेको हुन्थ्यो। उहाँले बोक्नुभएको प्रशंसापत्र मलाई दिनु न म बोक्छु भनेर बोकिदिन्थे। सँगै जाउँ न भनेर भन्थें। एक दुई पल्ट त घरमा पुर्याएँ। तर, उहाँ प्रायः मान्नुहुन्न थियो। होइन माया म सक्छु भन्नुहुन्थ्यो। १०३ वर्ष उमेरसम्म उहाँको त्यो सक्रियता हामी सबैका लागि एउटा प्रेरणा हो। उहाँले जीवनभर आफ्ना लागि भनेर केही माग्नुभएन। उल्टै आफ्नो शरीरसमेत दान दिनुभयो। यस्तो महापुरुषको देहवशानको समाचार सुनेदेखि निकै खल्लो लागेको छ। रुन मात्र मन लाग्छ। आँखाबाट आँशु थामिँदैन। जुन विषयमा पनि उहाँ त्यत्तिकै ज्ञाता हुनुहुन्थ्यो। सभासमारोहमा जाँदा उहाँले बोलेका विषय सुन्दा त्यो कुरा प्रष्ट हुन्थ्यो। अरनिकोको विषयमा आफ्नो किताब अन्तर्राष्ट्रिय रूपमै फैलियोस् भन्ने उहाँको चाहना रहेछ। अब हामीले त्यो काम पनि गर्नै पर्छ।  ठकुरी नेपाल प्रज्ञा प्रतिष्ठानको प्राज्ञ सभा सदस्य हुन् ।"
स्वयं प्रज्ञा,"शताब्दी पुरुष सत्यमोहन जोशी ललितपुरको नेवार समुदायमा जन्मनु भएको थियो। नेवार समुदायका व्यक्ति व्यापारमा केन्द्रित हुन्छन्् भन्ने हाम्रो मानसिकता छ। तर, उहाँ लेखापढी भएको मान्छे। त्यसैकारण व्यापारतिर मन गएन छ। २००२३ सालतिर तथ्यांक विभागमा जागिर खानुभयो। जनगणनामा गणकको रूपमा काम थाल्नुभयो। उहाँसँगै जनगणनामा जागिर खाएर तथ्यांक संकलनका लागि लमजुङमा प्रशासक थिए, नाराकान्त अधिकारी। अधिकारी र जोशीलाई गणकको जागिरका लागि भीमबहादुर पाण्डेले तालिम दिनुभएको थियो। जोशीले लमजुङमा बाहुनक्षेत्रीको संस्कृति, लोकसाहित्यको अध्ययन गर्नुभयो। जनगणनाको कामसँगै फुर्सदको बेला उहाँले संस्कृतिको अध्ययन गर्नुहुुन्थ्यो। काठमाडौं फर्केपछि उहाँले जनगणनाको अध्ययन प्रतिवेदन बुझाउनुभयो। आफूले गरेको अध्ययन समेटेर लोक साहित्य किताब पनि निकाल्नुभयो। त्यसले मदन पुरस्कार पायो। सुब्बामा जागिर खाएकोे मान्छेले एकैपटक मदन पुरस्कार पायो। यसले घरमा राहत पनि पुग्यो। र, नेपाली साहित्यले पुरस्कार पाउने प्रेरणा पनि मिल्यो। मुलुकमा पुरातत्व विभाग स्थापना गर्न जोशीको ठूलो योगदान छ। त्यतिखेर पढेलेखेका मान्छे कमै हुन्थे। पढेलेखेका मान्छे भएर मात्रै हुँदैन, भाग्यले पनि साथ दिनुपर्छ। नेपाली साहित्यमा मदन पुरस्कार पाएका जोशीलाई पुरातत्व विभागको महानिर्देशक बनाउन कसैले सिफारिस गर्यो। सत्यमोहन जोशी पुरातत्व विभागको महानिर्देशक भनेर रेडियो नेपालले समाचार फुक्यो। सत्यमोहन जोशी भनेको मान्छे, को हो ? को हो ? भन्ने अन्योल सिर्जना भयो। उहाँलाई पनि मै हुँ त्यो मान्छे भन्ने विश्वास थिएन। सुब्बा मान्छे डाइरेक्ट महानिर्देशक होला भन्ने विश्वास नभएकाले सात दिनसम्म उहाँ चुप लागेर बस्नुभयो। पछि उहाँ शिक्षा मन्त्रालयमा गएर बुझ्नुभयो। लोकसाहित्यमा मदन पुरस्कार पाउने सत्यमोहन जोशी तिमी नै हौं ? भनेर शिक्षा मन्त्रालयका हाकिमले सोधे। त्यसपछि मात्रै उहाँ महानिर्देशक भएको सुनिश्चित भयो। तर, पुरातत्व विभाग कुन चराको नाम हो ? उहाँलाई थाहा थिएन। एउटा उखान छ, काम पायो काजी। पुरातत्व भनेको के हो थाहा छैन। महानिर्देशक बन्ने आशा, योग्यता, क्षमता पनि थिएन। तर काम पाएपछि भने आँटले खायो। विभाग गठन गर्न उहाँले उल्लेख्य काम गर्नुभयो। विभाग कसरी चलाउने भन्ने उहाँले खोज्न थाल्नुभयो। भारतमा अंग्रेजको पालादेखि स्थापना भएको अर्कोलोेजिकल सर्भे अफ इन्डिया बाट सिक्ने निधो गरे। त्यो संस्थासँग प्रत्यक्ष सम्बन्ध स्थापित गर्न सकिन्थ्यो होला। तै पनि नेपालस्थित भारतीय राजदूतावासबाट प्रक्रिया सुरु गरे। अर्कोलोेजिकल अफ इन्डियाका डाइरेक्टर नेपाल आए। आँट भएका जोशीले नै डाइरेक्टर ल्याउन सफल भए। पुरातत्व भनेको यो हो ?, यसरी काम गर्नुपर्छ, भनेर ती डाइरेक्टरले सिकाए। तर, उनले अर्कोलोेजीकलको डाइरेक्टर हुनका लागि इतिहास र संस्कृतिमा एमए गरेको हुनुपर्छ भने। त्यसपछि रमेशजंग थापालाई पुरातत्व विभागको महानिर्देशक बनाइयो। तर, नेपालमा पुरातत्व विभाग स्थापना गर्ने व्यक्ति वाङ्गमय शताब्दी पुरुष सत्यमोहन जोशी नै हुन्। रमेशजंग थापा महानिर्देशक भएपछि सत्यमोहन जोशी चीनतिर जानुभयो। विदेश गएपछि अलिअली पैसा पनि आउने भयो। चीन गएर चुप लागेर बस्नुभएन। आफ्नो काम पनि छँदै थियो र अरनिकोको बारेमा अध्ययन पनि गर्नुभयो। यसले नेपाल र चीनको सम्बन्ध अझ प्रगाढ हुन पुग्यो। उहाँले लेखेको पुस्तकमा नेपाल, भोट, चीनसँगको सम्बन्धको पनि चर्चा गरिएको छ। नेपाल प्रज्ञा प्रतिष्ठान स्थापना गरेको राजा महेन्द्रले हो। त्यसबेला राजा महेन्द्र कुलपति हुनुहुन्थ्यो। बालचन्द्र शर्मा उपकुलपति हुनुहुन्थ्यो। महेन्द्रले केदारमान व्यथितलाई कुलपति पद दिएर आफू संरक्षक भएर बस्नुभयो। सत्यमोहन जोशी त्यतिबेला प्रज्ञा प्रतिष्ठानको सहसदस्य बनाइए। नेपाल भाषा एकेडेमीको उहाँ ट्रान्सलर हुनुहुुन्थ्यो, आजभन्दा ६ वर्षअगाडिसम्म पनि। नेपाल भाषा, नेवारी संस्कृतिका बारेमा केही नगरेको भन्ने होइन। उहाँले नेपाल भाषामा धेरै किताब लेख्नुभएको छ। तर, नेवारी भाषा र नेवारी संस्कृतिमा मात्र संकुचित हुनुभएन। श्रद्धासलाम युगपुरुष सिक्कामा सजिए, टिकटमा छापिए सत्यमोहनको सत्ययुग नेपाली भाषाको उद्गम थलो जुम्लाको सिंजा उपत्यकामा टोली लिएर जानुभयो। जुम्लाको सदरमुकाम खलगांबाट सिंजा पुग्न १० घण्टा बढी लाग्छ। २०२८ सालमा उहाँको नेतृत्वमा त्यहाँको अध्ययन भएको थियो। जोशीले कर्णाली लोकसंस्कृतिको बारेमा लेख्नुभयो। नेवार भइकन पनि नेवारी भाषा र संस्कृतिको परिधिमात्र नभई समग्र साहित्य र संस्कृतिमा उहाँको ठूलो योगदान छ। २०२८ सालमा नेपाल प्रज्ञा प्रतिष्ठानले सत्यमोहन जोशीको नेतृत्वमा जुन काम गर्यो, अहिलेसम्म प्रतिष्ठानले त्यति काम गर्न सकेको छैन। त्यसबेला धेरै ग्रन्थ छापिएका छन्। सिंजा उपत्यकाको साँगोपाँगो कृति आयो। प्रज्ञा प्रतिष्ठानले अहिलेसम्म त्यसरी अरु कृति निकाल्न सकेको छैन। प्रज्ञा प्रतिष्ठानको कुलपतिपछि राष्ट्रपति माधव घिमिरे हुनुहुन्थ्यो। मैले उहाँलाई सिंजाको जस्तै गण्डकीको साँगोपाँगो अध्ययन गर्न अनुरोध गरेँ। उहाँले गण्डकीको मात्र नभई कोसी, बागमती, कर्णाली, सेतीकै गर्नुपर्छ भनेर योजना ल्याउनुभयो। पछि पञ्चायत ढल्यो, बहुदल आयो। राजनीतिक उपलब्धि त भयो। तर, उक्त योजना त्यतिकै हरायो। त्रिभुवन विश्वविद्यालय र एसियाली अनुसन्धान केन्द्रले पनि अध्ययन गर्न खोजेको थियो। प्रारम्भिक सर्भेक्षण पनि भयो। तर, सरकारले बजेट दिएन, काम पनि भएन। नेपाल प्रज्ञा प्रतिष्ठान राज्यको प्राज्ञिक आवश्यकता पूर्ति गर्ने संस्था हो। प्राज्ञ, पढेलेखेका मान्छे भएपछि राष्ट्रलाई चाहिएको प्राज्ञिक आवश्यकताको परिपूर्ति गर्नुपर्छ। राजा महेन्द्रको पालामा इरानका राजाको सवारी भयो। राजा महेन्द्रले नेपालको परिचय खुल्ने केही लेख्न रातारात नेपाल राजकीय प्रतिष्ठानलाई लगाए। नेपालको राष्ट्रिय फूल लालीगुराँस र इरानको राष्ट्रिय चिह्न गुलाबको विश्लेषण गरी सत्यमोहन जोशीले ग्रन्थ लेख्नुभयो। उक्त ग्रन्थ इरानका राजालाई उपहार दिइयो। त्यसबेला नै नेपाल र इरानको दौत्यसम्बन्ध कायम भएको थियो। सत्यमोहन जोशी त्यतिकै वाङ्गमय शताब्दी पुरुष भएका होइनन्। राष्ट्रलाई आवश्यक परेका बेला जोशीले परिपूर्ति गर्नुभएको छ। नेपालको राष्ट्रिय मुद्रामा उहाँले व्याख्या, विश्लेषण गर्नुभयो। उहाँले तीन पटक मदन पुरस्कार पाउनुभयो। राष्ट्रलाई आवश्यक परेको बेला प्राज्ञिक आवश्यकता परिपूर्ति गर्नुभएको थियो। उहाँलाई वाङ्गमय शताब्दी पुरुषभन्दा सार्थक हुन्छ, चरितार्थ हुन्छ। संघीय लोकतान्त्रिक गणतन्त्र नेपालको राष्ट्रिय गानको छनोट समितिको संयोजक पनि जोशी हुनुहुन्थ्यो। नेपाल भाषा एकेडेमीको चान्सलर पनि हुनुहुन्थ्यो। पछि नेपाल प्रज्ञा प्रतिष्ठानको सदस्य सचिव हुनुभयो। उहाँलाई राज्यले वाङ्गमय शताब्दी पुरुष उपाधि दियो। जीवित कालमा नै उहाँको तस्बिर अंकित मुद्रा छापियो। यो चानचुने कुरा होइन। हुलाक टिकट पनि छापियो। गैरराजनीतिक स्वतन्त्र प्राज्ञिक व्यक्ति भनेर राष्ट्रले उहाँको सम्मान गरेको छ। सरकारले संविधान दिवसका अवसरमा नेपाल गौरब बाट संविधान दिवसका अवसरमा सम्मान गरेको थियो। देश र जनस्तरले उहाँलाई सम्मान गरेको छ। नेपाल प्रज्ञा प्रतिष्ठानले उच्च श्रेणीको पुरस्कारबाट सम्मान गरेको छ। राष्ट्रले सम्झेको छ। उहाँको अभाव सधैं खड्किरहने छ। (गुरुङ नेपाल प्रज्ञा प्रतिष्ठानका कुलपति हुन्।)"
"तलेजुका मूल गुरुले भने अन्यौलमा नपरी कार्तिक ७, ८ र ९ गते तिहार मनाऔँ","भक्तपुर : तलेजुका मूल गुरुले अन्योलमा नपरी तिहार मनाउन आग्रह गरेका छन् । यस वर्षको तिहार कति गतेदेखि मनाउने भन्ने अन्योल रहेको अवस्थामा भक्तपुर तलेजुले कात्तिक ७ देखि तीन दिन तिहार मनाउन आग्रह गरेको छ । तिहारका बारेमा जनमानसमा अन्योल र भ्रम पैदा भएको भन्दै आज तलेजुका मूल गुरु, पुजारीसहितले तिहारको शुभसाइत निर्क्यौल गर्दै कात्तिक ७, ८ र ९ गते तिहार मनाउन आग्रह गरेको हो । भक्तपुर तलेजुका मूल पुजारी नरेन्द्रप्रसाद जोशीले भने, 'तिहार कहिले मनाउने भन्नेबारेमा विवाद रहेको पाइयो, त्यसैले तलेजुले साइत निकालेको छ, अब विवाद गर्नु पर्दैन, कात्तिक ७ गते लक्ष्मी पूजा, ८ गते म्ह पूजा (गोवर्दन पूजा) र ९ गते किजा पूजा अर्थात् भाइटीका गर्ने तलेजुले निर्णय गरेको छ, सोही अनुसार गर्नुहुन सबैमा आग्रह गर्दछौँ ।' यस वर्ष कसैले ८, ९ र १० गते तिहार मनाउने र कसैले ७, ८, ९ र १० गते तिहार मनाउने भन्दै विवाद भएको थियो । नेपाल पञ्चाङ्ग निर्णायक समितिले क्यालेन्डर बनाउँदा सरोकारवाला निकायसँग छलफल नगरी निर्णय गर्दा केही वर्षयता यस्ता विवाद आइरहेको भन्दै जोशीले भने, 'पञ्चाङ्ग निर्णायक समितिले चाडपर्व ,संस्कृतिको निर्णय गर्दा सरोकारवालालाई पनि राखेर निर्णय गर्न छाडेको छ, त्यसैले केही वर्षयता यस्ता समस्या आएका छन्, यसतर्फ समितिले ध्यान दिनुपर्छ ।'"
घूससहित कर्मचारी पक्राउ,वीरगन्ज : जिल्ला प्रशासन कार्यालय पर्सामा घूससहित एक कर्मचारी पक्राउ परेका छन् । अख्तियार दुरुपयोग अनुसन्धान आयोगले छापा मारेर घुस रकमसहित कर्मचारीलाई पक्राउ गरेको हो । पक्राउ पर्नेमा जिल्ला प्रशासन कार्यालय पर्सामा कार्यरत कम्प्युटर अपरेटर सञ्जयप्रसाद यादव छन् । उनको साथबाट सेवाग्राहीसँग लिएको घुस बापतको पाँच हजार रुपैया बरामद भएको अख्तियारले जनाएको छ । हेटौंडास्थित अख्तियारको क्षेत्रीय कार्यालयबाट डीएसपी हेम केसी नेतृत्वमा खटिएको टोलीले सोमबार जिल्ला प्रशासन कार्यालय पर्साको मुद्दा शाखामा छापा मारेको थियो । सोही क्रममा जग्गा रोक्काको फुकवा गरिदिने काम गर्न सेवाग्राहीसँग घूस लिँदै गरेको अवस्थामा यादव पक्राउ परेका हुन् । सेवाग्राहीसँग घुस बापत माग गरेको पाँच हजार रुपैयासहित यादवलाई अख्तियारको टोलीले नियन्त्रणमा लिएको जिल्ला प्रशासन कार्यालय पर्साका सहायक प्रमुख जिल्ला अधिकारी भीमकान्त पौडेलले जानकारी दिए । उनका अनुसार अख्तियारको टोलीले मुद्दा शाखाका कागजात परीक्षण गरेको थियो । घुस रकमसहित पक्राउ परेका यादवलाइ आवश्यक अनुसन्धान र कारबाहीका लागि अखित्यारको टोलीले हेटौंडा नै लिएर गएको छ ।
हेटौंडामा मनाएको प्रहरी दिवसका १० तस्वीर,"हेटौंडा : बागमती प्रदेश प्रहरी कार्यालयले हेटौंडामा ६७ औँ प्रहरी दिवस मनाइएको छ। मुख्यमन्त्री राजेन्द्रप्रसाद पाण्डेको प्रमुख आतिथ्यतामा प्रदेश प्रहरी कार्यालयले आयोजना गरेको कार्यक्रममा आन्तरिक मामिला तथा कानूनमन्त्री कृष्णप्रसाद शर्मा खनाल, कानून सचिव नारायणप्रसाद शर्मा, जिल्ला समन्वय समितिका प्रमुख ललितबहादुर घलान, मकवानपुरका प्रमुख जिल्ला अधिकारी राजेन्द्रदेव पाण्डे, हेटौंडा उपमहानगरपालिका उपमेयर राजेश बानियाँलगायत सशस्त्र प्रहरी बल, नेपाली सेना र राष्ट्रिय अनुसन्धानका उच्च पदस्थ अधिकारीको सहभागिता थियो । कार्यक्रममा मुख्यमन्त्री पाण्डेले अमर प्रहरी स्मारकमा पुष्पहार अर्पण गरे । सो पश्चात कार्यक्रममा सहभागीहरुले अमर प्रहरी स्मारकमा माल्यापर्ण गरेका थिए । कार्यक्रममा उत्कृष्ठ प्रहरी अधिकृत, प्रहरीलाई विभिन्न तवरबाट सहयोग पुर्याउने संघ संस्था, प्रहरीका परिवारलगायतलाई सम्मान गरिएको थियो । हेर्नुहोस् तस्वीर"
नेपाललाई विश्व सामु चिनाए,"वाङ्मय शताब्दी पुरुष सत्यमोहन जोशीको आइतबार बिहान देहावसान भयो। उनको निधनले सिंंगो नेपाली कला, साहित्य, संस्कृति जस्ता विविध क्षेत्रमा क्षति भएको छ । विभिन्न क्षेत्रका व्यक्तित्वहरूका नजरमा को हुन् त जोशी ? संस्कृतिको अध्ययनमा योगदान सत्यमोहन जोशी नेपाली कला र संस्कृतिका क्षेत्रमा विशेष योगदान छ। सोही क्षेत्रमा योगदान पुर्याएबापत उहाँले मदन पुरस्कारसमेत पाउनुभयो। उहाँको निधनले नेपाली साहित्य, कला, संस्कृतिलगायत अन्य विविध क्षेत्रमा ठूलो क्षति भएको छ। उहाँ वास्तवमा देशको गहना हुनुहुन्थ्यो। उहाँले नेपाली लोकसंस्कृतिको अध्ययन मात्र गरेनन् नेपाललाई विश्वसामु समेत चिनाउनुभयो। इल्या भट्ट, साहित्यकार  उनी राष्ट्रका विभूती हुन् सत्यमोहन जोशी राष्ट्रका विभूती हुन्। म आफैंले पनि सत्यमोहन जोशीबारे कविता लेखेको छु। उहाँ प्रेरणाको स्रोत हुनुहुन्थ्यो। उहाँको निधन भए पनि उहाँ हामीबीच अमर रहिरहनुहुनेछ। सत्यमोहन जोशी नेपाली संस्कृतिको धरोहर, पर्यायवाची शब्द हो। उहाँको मुख्य योगदान संस्कृतिलाई जगेर्ना गर्न, नीतीकरण गर्नमा रहेको छ। हामी फरकफरक जाति, समुदाय र संस्कृतिबाट छौं। तर, उहाँ हामी सबैलाई एकीकृत गर्ने काम गर्नुभयो। रामबाबु सुवेदी, साहित्यकार  अचम्मको स्मरण क्षमता म सत्यमोहन जोशीलाई उनी पहिलोपटक पुरस्कार पाउँदादेखि नै चिन्दै आएको हुँ। उहाँमा नेपाली संस्कृतिको बारे बुझ्ने क्षमता अचम्मको थियो। इतिहास र संस्कृतिबारे जोकोहीले बुझ्न वा अध्ययन गर्न सक्दैनन्। उहाँ एक विशेष ज्ञाता हुनुहुन्थ्यो। उहाँको स्मरण शक्ति बडो जगबको थियो। दुर्गम कर्णाली प्रदेशको संस्कृतिलाई पहिलोपटक खोज, अध्ययन, उपचार गर्ने पहिलो व्यक्तिका रूपमा उहाँ नै हुनुहुन्थ्यो। आजभन्दा झन्डै ५० वर्षअघि उहाँले कर्णालीका दुर्गम गाउँगाउँमा पुगेर त्यहाँका संस्कृतिबारे अध्ययन गर्नुभयो। उहाँ हामीबीच नरहे पनि उहाँलाई हामी सदा सम्मान गरिरहने छौं। गणेश रसिक, साहित्यकार  तीन पटक मदन पुरस्कार सत्यमोहन जोशी नेपाली कला, संस्कृतिमा योगदान पुर्याए पनि लोकसंस्कृतिका क्षेत्रका उहाँ एक विज्ञ हुनुहुन्थ्यो। लोकसंस्कृतिकै क्षेत्रमा योगदान पुर्याएबापत नेपाली वाङ्मयका क्षेत्रमा तीन पटक मदन पुरस्कार पाउने एक मात्र व्यक्ति पनि उहाँ नै हो। अरनिकोलाई गहिरिएर चिनाउने पनि उहाँ नै हो। उहाँको निधनले समग्र नेपाली कला, साहित्य, संस्कृतिको क्षेत्र शून्य भएको छ। उन्नती बोहोरा शिला, प्राज्ञ  कुनै कार्यक्रम छुटाउनु हुन्थेन उहाँले देशका लागि अन्तिम उमेरसम्म आइपुग्दा पनि विभिन्न विधामा निरन्तर कलम चलाउनुभयो। उहाँलाई विभिन्न विधाको ज्ञान थियो। उहाँले एक शताब्दी ज्ञान आर्जनका लागि निरन्तर साधना गर्नुभयो। अरू मानिस वृद्ध भएपछि कार्यक्रमबाट टाडिने गर्छन्। तर, उहाँ कहिल्यै कुनै कार्यक्रम छुटाउनु भएन। हिजोसम्म भएको काठमाडौं कलिङ साहित्य महोत्सवमा पनि उपस्थित हुने सुनेको थिए। तर, उहाँ उपस्थित हुनुभएन। यो हामी सबैका लागि क्षति हो। संस्कृतिमा रुचि राख्नेका लागि, नाटककारहरूका लागि, इतिहासका लागि पनि उहाँ नै एक स्रोत हुनुहुन्थ्यो। अर्चना थापा, साहित्यकार"
"सोच, खोज र जाँगर अर्थात् सत्यमोहन","क्षमता, प्रतिभा, खोज र अध्ययन अनुसन्धानको उपमा नै हुनुहुन्थ्यो, सत्यमोहन जोशी। २००७ सालअघि नै उहाँ तथ्यांक विभागमा जागिरे हुनुहुन्थ्यो। त्यहीबेला उहाँ लमजुङमा जनगणनाका लागि खटिनुभयो। पछि त मैले पनि तथ्यांक विभागमा नै जागिर खाएँ। मैले डोटी, बैतडी, डँडेलधुरा, दार्चुलामा जनगणनाको काम गरेँ। सत्यमोहनले सरकारी जागिरलाई मात्रै ध्यान दिनु भएन। अर्थात्, उहाँलाई राज्यले दिएको कामले मात्रै उहाँलाई पुगेन। लमजुङबाटै लोकसंस्कृति, लोकभाका, लोकलयको खोज, अध्ययनमा लाग्नु भयो। सत्यमोहन पाटनको नेवार केटो। २००७ अघिको पाटनको नेवारको केटाको पहुँच कति हुन्थ्यो होला ? तर, उहाँले क्षमता प्रतिभाले उहाँले पाटनमा मात्रै सीमित राखेन। त्यो क्षमता, प्रतिभा नभएको भए कहाँ उहाँ आजको सत्यमोहन बन्नुहुन्थ्यो र। सोच, जाँगर र खोजले उहाँलाई सत्यमोहन बनायो। उहाँले नेपाली संस्कृति, सम्पदा, पुरातत्त्वको विषयमा गहिराइ गएर अध्ययन गर्नुुभयो। खोज गर्नुभयो। अनुसन्धान गर्नुभयो र जसले आज उहाँ सत्यमोहन जोशीको नाममा देश विदेशमा चिनिनु भएको छ। १९९० सालको महाभूकम्प जाँदा उहाँ महाराजगन्जमा हुनुहुन्थ्यो रे। हतारहतार पाटन घरमा पुग्नु भयो। घर भत्किसकेको थियो। उहाँ महाभूकम्पको बेला एउटा घटनालाई निकै गहन रूपमा अध्ययन गर्नु भएको छ। उहाँले, भूकम्पपछि पाटन दरबारभित्र बसेकी सुत्केरी महिला कसरी झरिन् भनेर बयान गर्नु भएको छ। उहाँको यो विषयलाई लोक साहित्यसँग गाँस्नु भएको छ। यस्ले सत्यमोहन ठूलो, अद्वितीय प्रतिभाको मान्छे भएको पुष्टि गर्छ। उहाँ साह्रै सरल र सहज व्यक्ति पनि हुनुहुन्थ्यो। कुनै होटलमा जाँदा पनि जे दियो त्यही खानु हुन्थ्यो। उहाँ बलियो मान्छे हो, रोगले उहाँलाई हतपत छुँदैथियो। उच्च व्यक्तित्व भएको मान्छे हो सत्यमोहन जोशी। तीन पटक त उहाँले मदन पुरस्कार पाउनु भयो। कसैले एक पटक पाउन पनि कति गह्रो छ। तर, उहाँले त तीनतीन पटक मदन पुरस्कार पाउनु भएको छ। पहिलो मदन पुरस्कार त हाम्रो लोक संस्कृति भन्ने पुस्तकमा नै पाउनु भयो। लोकगीत, यसका भाका, लयको विषयमा उहाँले धेरै नै गहिराइमा अध्ययन गर्नुभएको छ। उहाँ उच्च व्यक्तित्व, उच्च विचार भएको मानिस हो। तर, साधारण मान्छे हो। उहाँमा कुनै घमण्ड थिएन। कहिलै उहाँले आफू ठूलो मान्छे भनेर घमण्ड गरेको मैले थाहा पाइनँ। उहाँको टोपीको आफ्नै विशेषता छ। उहाँले सधैं एउटै टोपी लगाउनु हुन्थ्यो। त्यो सामान्य टोपी लगाउनु हुन्थ्यो। यो एकै किसिमको कति वटा टोली सिलाउनु भएको होला ? सधंै एउटै टोपी लगाउन पुग्ने। उहाँको टोपीले उहाँ पहिचान गराएको थियो। आमाको सम्झनामा टोपी लगाएको उहाँ भन्नुहुन्थ्यो। सरकारी जागिरमात्रै भएको भए सत्यमोहनको पहिचान आज यति धेरै हुने थिएन। जागिरबाट हटेपछि अवकाश जीवन बिताउनुहुन्थ्यो तर उहाँको नेपाली संस्कृतिमा गरेको योगदान अद्वितीय छ। पुरातात्त्विक विषयमा उहाँले धेरै काम गर्नुभएको छ। उहाँको आँट, जागरले सधैं क्रियाशील बनायो। कहिलै बूढो, अशक्त महसुस गर्नु भएको मैले सुनिनँ। सधैं एक्टिभ हुनुहुन्थ्यो। ज्ञानको भण्डार हो उहाँ। उहाँ चीनमा पढाउन जानुभयो तर पढाउन मात्रै लाग्नु भएन। अरनिको विषयमा ठूलो काम गर्नुभयो। अरनिको विषयमा खोज, अध्ययन गर्नुभयो। अरनिको विषयमा पुस्तक नै निकाल्नु भएको थियो। हाम्रो पहिलो भेट कहाँ भयो ? त्यो त म यसरी सम्झन सक्दिनँ। म सार्वजनिक संस्थानमा काम गर्थें। पत्रकारिता गर्थें। धेरै पहिला नै हाम्रो चिनजान भएको हो। पञ्चायतकालमा राससको जागिर छोडेपछि मैले एउटा लेख लेखेको थिएँ। त्यो लेखका कारण मलाई प्रहरीले पक्राउ गर्यो। त्यसपछि मेरो विषयमा सत्यमोहन जोशीले लेख नै लेख्नुभयो। मैले पञ्चायतको गुणगान गाउन नसक्ने भएर नै रासस छोडेको थिएँ। उहाँलाई म जन्म दिनमा बोलाउथें, उहाँ आउनुहुन्थ्यो। गफ हुन्थ्यो, खाजा खानुहुन्थ्यो, जानुहुन्थ्यो। म पनि ९५ वर्षको भएँ। हामी सबैभन्दा बूढो सत्यमोहन जोशी नै हुनुहुन्थ्यो। उहाँपछि गिर्माणनाथ अर्याल, डा गौरीशंकरलाल दास, पुरुषोत्तम श्रेष्ठ, कृष्णप्रसाद भण्डारी, हिमालयशम्शेर राणा हुनुहुन्छ। मभन्दा जेठा नाम चलेका व्यक्तिहरूमा उहाँहरू नै हो। म ठाइँलोमा पर्छु होला अब। १०३ वर्षको मान्छेको सोचाइ दृष्टिकोण कति ठूलो। उहाँले शरीर नै दान गर्नुभयो। यस्ता महाव्यक्तिप्रति मेरो हार्दिक श्रद्धाञ्जली।"
शताब्दी पुरुषको शरीर दान,"काठमाडौं : वाङ्मय शताब्दी पुरुष सत्यमोहन जोशीको आइतबार बिहान देहावसान भयो। श्रद्धाञ्जली सकिएपछि जोशीको पार्थिव शरीर साँझ ५ बजे किस्ट मेडिकल कलेज पुर्याइयो। जहाँ अस्पतालका प्रबन्ध निर्देशक प्राडा सुरज बज्राचार्यसहित चिकित्सा विज्ञानमा अध्ययनरत विद्यार्थीहरूले ससम्मान ग्रहण गरे। डिसेक्सन कक्षमा लगेर तपाईंको आत्मसम्मान गर्दै पार्थिव शरीरलाई सम्मानपूर्वक ग्रहण गर्छौं। अध्ययनका लागि सही ढंगले उपयोग गर्नेछौं, शपथ ग्रहण गरे। जोशीले संस्कृति, भाषा, साहित्य साधनामा जीवन समर्पण गरेका थिए। किस्टको चिकित्सा विज्ञानमा अध्ययनरत विद्यार्थीहरूलाई प्रयोगात्मक ज्ञान हासिल होस् भन्ने पवित्र उद्देश्यले मरणोपरान्त पछि पनि जोशीले शरीर दान गरेको डा वज्राचार्यले बताए। १०३ वर्षसम्म बाँचेका जोशी जीवनलाई अवसर र उमेरलाई नम्बरका रूपमा लिन्थे। डेंगुले गलायो जोशी लामो समयदेखि प्रोस्टेट र मुटुको समस्या झेलिरहेका थिए। असोज ७ गते इमरजेन्सिमा भर्ना भए। निर्देशक डा बज्राचार्यका अनुसार जोशीको श्वासप्रश्वासका साथै मुटुको समस्या देखिएपछि भर्ना गरिएको थियो। साथै, प्रोस्टेटको समस्या पनि जोडिएको थियो। जोशीको उपचारमा विशेषज्ञ चिकित्सकको संयुक्त नेतृत्वमा विषयगत विभिन्न विधाका विज्ञ चिकित्सकहरूको संलग्न रहेका थिए। मल्टिडिसिप्लिनरि केयरको निगरानीमा राखी उपचार गरिएको अस्पतालले जनाएको छ। उपचारका क्रममा सुरुका दिनहरूमा जोशीको स्वास्थ्यमा केही सुधार देखिएको थियो। तर, पछिल्ला दिनहरूमा चिकित्सकहरूले स्वास्थ्यमा सुधार भएको महसुस गर्न सकेनन्। सघन उपचार कक्ष (आईसीयू)मा राखिएको अस्पतालका निर्देशक डा वज्राचार्यले जानकारी दिए। रगत परीक्षण गर्दा डेंगु पुष्टि भयो। असोज २३ गतेदेखि नै छातीमा निमोनिया संक्रमण देखियो। निमोनिया संक्रमणविरुद्ध एन्टिबायोटिक औषधि सुरु गरियो। मुटुको चालसम्बन्धी समस्या पनि थपियो। असोज २४ गते मुटुको चालसम्बन्धी समस्या नियन्त्रण गर्न आईसीयूमा राखी उपचार सुरु गरियो, उनले भने। उनका अनुसार असोज २५ गते मुटुको चालसम्बन्धी समस्यामा सामान्य सुधार देखियो। जोशीले सामान्य प्रतिक्रिया देखाए। २६ गतेसम्म जोशी दोहोरो कुराकानी गर्न सक्ने अवस्थामा आए। खकार परीक्षण गर्दा एन्टिबायोटिक्स निरन्तर दिइरहनुपर्ने देखियो। कमजोरी कायमै थियो। जोशीलाई डिलक्स क्याबिनमा सिफ्ट गरियो। आईसीयू सरहकै सूक्ष्म निगरानीमा मल्टि डिसिप्लिनरी केयरसहित उपचार सुरु गरियो। असोज २७ गते अक्सिजन स्याचुरेसन लेभल कमी आयो। त्यसपछि आईसीयूमा सिफ्ट गरियो। डा वज्राचार्यका अनुसार पहिलेदेखि नै पुरानो रोगले ग्रसित पारेकोले जतिसुकै औषधि चलाए तापनि शरीरले राम्रोसँग रेस्पोन्स गरेन। असोज २८ गतेदेखि एल्बुमिन रिप्लेसमेन्ट गर्न औषधि चलाइयो। निमोनियाको संक्रमण र पिसाब संक्रमण भएकोले एन्टिबायोटिक्स दिइयो। तै पनि जोशीको स्वास्थ्यमा उल्लेखनीय सुधार आएन, उनले भने। उनका अनुसार असोज २९ गते जोशीको स्वास्थ्य स्थिति स्थिर थियो। तर, निमोनिया संक्रमण भने थियो। एन्टिबायोटिक्सको कोर्स पनि जारी थियो। एल्बुमिन रिप्लेसमेन्टको औषधि पनि दिइएको थियो। मल्टि डिसिप्लिनरी केयरको निगरानीमा सघन कक्षमा उपचार भइरहेको थियो। अवस्था झन् चिन्ताजनक हुन पुग्यो। ९७९८ वर्षको हुँदादेखि नै उहाँको स्वास्थ्यको सूक्ष्म निगरानी गरिरहेको थिएँ। यसपटक पनि निको गराएर घर पठाउँछौं भन्ने लागेको थियो, डावज्राचार्यले भने, यसपटक उहाँ (सत्यमोहन जोशी)लाई डेंगुले गलायो। आत्मबल र इच्छाशक्तिमा ह्रास आयो। सुरज, अब म सक्दिनँ। मलाई गाह्रो भयो भन्नुभयो। जोशीको देहावसान हुनुमा डेंगु संक्रमणलाई मुख्य कारकका रूपमा लिन सकिन्छ। पहिलेदेखि अन्य रोग पनि गाँसिएका थिए। डेंगु संक्रमणपछि शरीरका अन्य अंगलाई पनि असर पुग्यो, डा वज्राचार्यले भने, डेंगुको जटिलताले मुटुमा समस्या थपियो। जोशीको स्वास्थ्य अवस्थाबारे स्वास्थ्य मन्त्रालय, जिल्ला प्रशासन कार्यालय ललितपुर, ललितपुर महानगरपालिका, महालक्ष्मी महानगरपालिका, स्थानीय निकायहरूमा पनि निरन्तर रिपोर्टिङ भइरहेको थियो। जोशीले मुलुकलाई पुर्याएको योगदानलाई कदर गर्दै किस्ट शिक्षण अस्पतालले लामो समयदेखि निरन्तर सेवा दिइरहेको थियो। प्रबन्ध निर्देशक बज्राचार्यले भने, उहाँ (जोशी) कै निवासमा नर्सिङलगायतको चिकित्सकीय टोली पठाइ निरन्तर सेवा दिइरहेका थियौं। उनका अनुसार उपचारका क्रममा लाग्ने सम्पूर्ण औषधिलगायतका खर्च अस्पतालले नै व्यहोरेको थियो।"
"सबै भाषा, संस्कृतिका सारथि","उहाँको उमेर १०३ वर्षको भइसकेको र सिकिस्त बिरामी भई अस्पतालमा रहनु भएको थाहा थियो। त्यस समयबाट नै मेरो मन छटपटाएको थियो। त्यतिमात्रै कहाँ हो र, अस्पतालबाट आउने गरेको खबर चिन्ता लिने खालकै हुन्थे। तर, पनि उहाँको उपस्थितिलाई जीवन्त बनाइराख्न दैवले कुनै करामत गरी दिए हुन्थ्यो कि भन्ने चाह त छँदैथियो। तर, अन्ततः भयो त्यहीँ जो हामी चाहेका थिएनौं। नेपाली, नेवारी भाषा साहित्य मात्र पनि होइन, उहाँ नेपाल अधिराज्यका अन्य भाषाभाषीहरूको पनि प्रेरणाका स्रोत हुनुहुन्थ्यो। नेपाली, संस्कृति र नेपाली भाषीहरूका मात्र संस्कृति उहाँले कहिले पनि ठान्नु भएन। उहाँको दृष्टिमा नेपालभित्रका सबै भाषा, संस्कृति राष्ट्रका गहना हुन्। यसलाई बचाई राख्नुपर्छ भन्ने उहाँको धारणा थियो। यसै क्रममा मलाई एउटा प्रसंग यहाँ लेख्न मन लाग्यो। म नेपाल प्रज्ञा प्रतिष्ठानको प्राज्ञपरिषद सदस्य भइरहेको बेला काठमाडौंमा अन्तर्राष्ट्रिय मैथिली सम्मेलन गर्ने निर्णय गरेँ। यो २०६७ पुस ७, ८ गते सम्पन्न भएको थियो। उक्त अवसरमा मैथिली क्षेत्रका विशिष्ट साधकहरूलाई मिथिला रत्न सम्मान दिने निर्णय भयो। मेरो इच्छा थियो मैथिलीसँगै नेपालका अन्य भाषाहरूका विद्वान, साधकहरूलाई पनि राजधानीमा भइरहेको यत्रो विशाल समारोहमा उहाँहरूको मैथिलीलगायत अन्य मातृभाषीहरूप्रतिको सद्भावको उच्च मूल्यांकन गर्दै मिथिलाश्री सम्मान दिनु पर्दछ। आयोजनमा लागेका साथीहरू मेरो यस्तो सोचाइलाई स्वागत गर्नुभयो र नामको निर्धारण गर्ने जिम्मेवारी मलाई नै दिनुभयो। मेरो दृष्टिमा सर्वप्रथम एउटा नाउँ आयो सत्यमोहन जोशी। सत्य कुरा के छ भने मेरो उहाँसँग कुनै खास भेटघाट थिएन। विभिन्न कार्यक्रमहरूमा उहाँसँग भेट हुन्थ्यो। उहाँको विचार व्यक्तित्वबाट प्रभावित थिए नै। अब मैले उहाँसँग स्वीकृति लिनु पर्ने भयो। लाग्थ्यो उहाँ मान्नुहुन्छ कि मान्नु हुन्न। भेट गर्ने समय मिलाइयो। म हाम्रो निर्णय उहाँलाई सुनाए। उहाँ औधी खुसी हुनुभयो। सम्मेलनको पहिलो दिन प्रमुख अतिथि तत्कालीन सम्माननीय राष्ट्रपति डारामवरण यादवज्यूको हातबाट उहाँलाई सम्मानपत्र ग्रहण गरी रहँदा म साँच्चिकै भावुक भएको थिएँ र आफूलाई धन्य सम्झिरहेँ। नेवारी र मैथिल संस्कृतिको परम्परागत सम्बन्ध त छँदै थियो, यहाँ त भारतबाट पनि आएका सयभन्दा बढी प्रतिनिधिहरू यस ऐतिहासिक घटनाका साक्षी हुँदै थिए। सत्यमोहन जोशीका साहित्यिक योगदानका अनेकौं प्रसंग हुन सक्छ। भाषा, जात र वर्गको नाममा आपूलाई बाँडिने वा अन्यद्वारा बाँड्न लगाइने आजको सामाजिक रीतिथितिमा जोशीजीजस्ता वैचारिक समुद्रका धनी व्यक्तित्वको कमी हामीलाई निकै समयसम्म पछ्याइरहन्छ। उहाँप्रति हार्दिक श्रद्धाञ्जली। सत्यमोहनका केही मुख्य कृति लोक साहित्यतर्फ नेपाली लोकगीत : एक अध्ययन (२०११), बौद्ध कला (२०१२), छुनाख (२०१४, उखान संग्रह), हाम्रो लोकसंस्कृति (२०१४), खत्वाः व खंभाय् (२०१८, वाक्यांश र वाक्य पद्धति, नेपाली राष्ट्रिय मुद्रा (२०१९), पुरातत्त्व एक रोचक कथा (२०१९), कर्णाली लोकसंस्कृति खण्ड१ (२०२८), नेपाली मूर्तिकलाको विकासक्रम (२०३२), नेपाली धातुमूर्तिको विकासक्रम (२०३५), नेपाली चाडपर्व प्रथम संस्करण (२०३९), नेवाहरूको महान् चाड म्हःपुजा। काव्यतर्फ जयप्रकाश (२०२१, महाकाव्य) धम्मपद (२०२१), शुभराज्यभिषेकया म्ये (२०१३), कविवर श्री मबीबी शाह वैत हे व, हानं वैत है म्ये (२०२९), चखंचां हाःगु म्ये (२०२३), नेपालया राष्ट्रिय विभूति कलाकार अरनिकोया श्वेत चैत्य (२०४०, महाकाव्य)। निबन्धप्रबन्धतर्फ सुखया किचलय् (२००९), न्यूजील्याण्डमा पहिलो नेपाली (२०४९), सत्यमोहन जोशीया च्वखँ मुना (२०५०, प्रबन्ध संग्रह) नाटकतर्फ गौतम बुद्ध (२००६), सिद्धिदास (२०११), सिपाई र रैति (२०२७), लिपा (२०२८), वैद्य बाः (२०२८), दैलोको बत्ती (२०२८), फर्केर हेर्दा (२०३५), मृत्यु एक प्रश्न (२०४२), जब घाम लाग्छ (२०३५) चारूमती (२०६३), बाघ भैरव (२०६४) ध्वं च्वलय्चा (२०६५)। जीवनीतर्फ कलाकार अरनिको (२०४३), पं वैद्य आशाकाजी (२०४७), राजमुकुट र राज्यभिषेक (२०३१) बालसाहित्यतर्फ मचा भूगोल (२०१४), सजिलो बाल वर्णमाला (२०१९) सत्य वर्णमाला (२०१९), साहित्यया मू लुखा (२०१४)। व्याकरण कोषतर्फ शुद्धं च्वय्गु शुत्र (२०१३), विज्ञान शब्दावली (२०३५), सत्य शब्दकोष (२०३५), सच्छि खँग्वः (२०४७)।आदि"
किसानलाई कम्पोष्ट मल प्रयोग गर्न सिकाइँदै,भक्तपुर : किसान भेला गराएर भक्तपुर नगरपालिकाले कम्पोष्ट मल प्रयोग गर्न सिकाएको छ । सोमबार नगरभित्रका किसानलाई भेला गराएर नगरपालिकाले सीएनबीएम प्रविधिबाट उत्पादित कम्पोष्ट मलको प्रयोगबारे किसानलाई जानकारी गराइएको हो । भक्तपुर नगरपालिकाकी उपप्रमुख रजनी जोशीले नगरपालिकाले फोहोरबाट मल बनाइएको बताइन । उनले कुहिने फोहरबाट कम्पोष्ट मल बनाएर प्रति केजी २० रुपैयाँमा किसानलाई बिक्री गरिएको र पुन:प्रयोग गर्न सकिने फोहर बिक्री गरी आम्दानी गराउने गरी नगरले काम गरिरहेको बताइन । ४ वर्ष अघिदेखि कुहिने र नकुहिने फोहर अलगअलग दिन संकलनलाई प्राथमिकतामा राखेर नगरपालिकाले फोहर संकलन गर्दै आएको उनले बताइन । भक्तपुर नगरपालिका वडा नं ९ का वडाध्यक्ष एवम् वातावरण समितिका संयोजक रवीन्द्र ज्याख्वले मौलिक प्रविधिसँग मिल्दोजुल्दो जापानीज प्रविधिबाट भक्तपुर नरपालिकाले फोहोरबाट मल बनाउने कार्य गर्दै आएको बताए । फोहोर व्यवस्थापन राम्रोसँग गर्न सके धेरै समस्या आफैँ समाधान हुँने उनको भनाइ छ । भक्तपुर नगरपालिका वडा नं ६ का वडा सदस्य गोविन्द दुवालले भक्तपुर नगरपालिकाले फोहारबाट निकालेको मल यहाँको किसानलाई मात्र नभई बहुमत जनताको समस्या समाधान गर्ने उद्देश्यले अगाडि सारेको बताए । नगरले गरेको काम जनताको हितमा लक्षित भएको दुवालको भनाइ छ ।
कर्णालीमा प्रहरी कमजोर छ : मन्त्री शाही,"दैलेख : कर्णाली प्रदेश सरकारका आन्तरिक मामिला तथा कानून मन्त्री हिमबहादुर शाहीले कर्णाली प्रदेशमा साधन स्रोतका हिसाबले प्रहरी कमजोर रहेको बताएका छन् । ६७ औँ प्रहरी दिवसको अवसरमा दैलेखमा आयोजित कार्यक्रममा मन्त्री शाहीले कर्णालीमा प्रहरीले सीमित साधन स्रोतकै भरमा प्रभावकारी काम गरेको उल्लेख गरेका छन् । कर्णालीमा प्रहरीलाई प्रविधियुक्त र साधन स्रोत सम्पन्न बनाउनुपर्छ, मन्त्री शाहीले भने थुप्रै प्रहरी विटलाई स्थायी बनाउनु आवश्यक छ, तीनलाई प्रभावकारी बनाउन स्रोत, साधन सम्पन्न बनाउनु छ । मन्त्री शाहीले प्रहरीसँगै प्रयाप्त स्रोत साधन नै छैन्, कसरी काम गर्ने भन्दै प्रश्न गरे । कार्यक्रममा प्रमुख जिल्ला अधिकारी गोगनबहादुर हमालले समाजमा सुरक्षा चुनौती बढिरहेको बताउँदै प्रहरी थप सचेत, सबल र सक्षम हुनुपर्नेमा जोड दिए । प्रहरीले व्यवसायीकता प्रर्दशन गर्नुपर्ने उनको भनाइ ।"
सांस्कृतिक धरोहरको अवसान,"काठमाडौं : सय वर्ष पुग्दा पनि संस्कृतिविद् सत्यमोहन जोशीको दैनिकी सामान्य थियो। आफू आमन्त्रित कार्यक्रममा हिँडेर पुग्थे। घण्टौंसम्म लगातार बोल्न सक्ने उनको क्षमता थियो। बोलीमा कुनै अस्पष्टता थिएन। त्यसैले आफूलाई धेरै मान्छेले दीर्घ जीवनको रहस्य सोध्ने गरेको उनी बताउँथे। भन्थे, ठूलो भइन्जेल आमाको दूध चुसेँ। त्यही नै ऊर्जा बन्यो। उनै सांस्कृतिक धरोहरको १ सय ३ वर्ष ५ महिना उमेरमा आइतबार बिहान ७ बजेर ९ मिनेटमा किस्ट मेडिकल कलेज तथा शिक्षण अस्पतालमा निधन भएको छ। डेंगु संक्रमणका कारण केही दिनदेखि आईसीयूमा राखेर उनको उपचार भइरहेको थियो। पिसाबमा संक्रमणसमेत देखिएका उनी मुटु र फोक्सोका दीर्घरोगी थिए। उनको निधनले नेपाली वाङ्मय जगत्मा अपूरणीय क्षति पुगेको छ। उनको अन्तिम बिदाइका क्रममा सरकारले राजकीय सम्मान प्रदान गरेको छ। प्रधानमन्त्री शेरबहादुर देउवाले जोशीको पार्थिवशरीरमा राष्ट्रिय झन्डा ओढाएर श्रद्धाञ्जली व्यक्त गरेका छन्। राष्ट्रपति विद्यादेवी भण्डारीले वाङ्गमय शताब्दी पुरुष जोशीको निधनबाट मुलुकले एक अथक स्रष्टा एवं अभिभावक गुमाएको पीडाबोध भएको बताएकी छन्। उहाँको सार्थक जीवन हामी सबैका लागि प्रेरणाको अजस्र स्रोत हो, राष्ट्रपति भण्डारीले भनेकी छन्। प्रधानमन्त्री देउवाले जोशीको निधनको खबरले आफू निकै दुःखी भएको बताएका छन्। उहाँले नेपाली संस्कृतिको क्षेत्रमा गरेको योगदान राज्यले सधैं सम्झिरहनेछ, प्रधानमन्त्री देउवाले भनेका छन्। पूर्वप्रधानमन्त्री केपी शर्मा ओलीले बितेको शताब्दीसँग आजको पुस्ताले साक्षात्कार गर्ने अवसर गुमाएको उल्लेख गरेका छन्। नेपाल प्रज्ञा प्रतिष्ठानका पूर्वकुलपति वैरागी काइँलाले नेपाली वाङ्मय संसारको विशाल बटवृक्ष आइतबार ढलेको प्रतिक्रिया दिएका छन्। नेपाली वाङ्मय संसारका लागि अपूरणीय क्षति हो यो। नेपाली साहित्य, नेपाली लोकसाहित्य, नाटक, कला, संगीत, संस्कृति र पुरातत्वदेखि इतिहाससम्ममै भएको यो खतिको अब हत्तपत्त क्षतिपूर्ति हुनेछैन, कवि काइँलाले अन्नपूर्ण पोस्ट्सँग भने, एउटा संस्कृतिको पूरा शताब्दीको अवसान भएको अनुभूति गरिरहेको छु। अर्का संस्कृतिविद् तेजेश्वरबाबु ग्वोगले नेपाली नेपालभाषा वाङ्मय साहित्य संस्कृतिको आकाशबाट एक होनहार नक्षत्र झरेकोे बताए। आजको विहानी सम्पूर्ण नेपाल र नेपाली मात्रकै लागि नियतिकै लिलामय श्वाश्वत लीला बनेको छ, संस्कृतिविद् ग्वोगले भने। जोशीका अपुरा दुई कार्य जोशीले जीवनमा सबैजसो काम पूरा गरेरै छोडे। तर, इच्छाबमोजिमका दुइटा काम भने अपुरो रहे। एउटा, उनले लेखेको नाटक चारुमतीको मञ्चन। अर्को, उनको निवासमा रहेको लोकसाहित्य भवनभित्र बन्दै गरेको भित्ते आर्ट चक्रसंवर। चारुमती मञ्चन गर्न कलाकार जुटाउन समस्या भयो। पहिलो पटक जोशीले नै निर्देशन गरी नाटक प्रदर्शन गर्ने तय भएको थियो। त्यतिबेला राजदरबार हत्याकाण्ड भयो र रोकियो। दोस्रो पटक मन्चन कार्यक्रम कोभिड१९ का कारण रोकियो। त्यो महामारी नसकिँदै डेंगु संक्रमणका कारण प्रभावित भयो। नाटक मन्चनको जिम्मा ललितपुर नगरपालिकाका मेयर चिरीबाबु महर्जनलाई दिएर अथक संस्कृतिविद् जोशीले अनन्त विश्राम लिएका छन्। जोशीको इच्छाबमोजिम अपुरो रहेको अर्को काम हो, उनको निवासमा रहेको लोकसाहित्य भवनभित्र बन्दै गरेको भित्ते आर्ट चक्रसंवर। उक्त आर्ट पूरा भएको हेर्न चाहेका थिए जोशीले तर सम्भव भएन। जुन काम वरिष्ठ कलाकार लोक चित्रकार र ६ जनाको टिमले गत वर्षदेखि गरिरहेका छन्। उक्त काम ८० प्रतिशत पूरा भइसकेको थियो। तीन महिनामा पूरा हुनेवाला थियो। चित्रकारका अनुसार जोशीले इच्छाएको परिकल्पनाका आधारमा उक्त आर्ट बनाइएको हो। चित्रकलामा विभिन्न खालका परिकल्पना हुन्छन्। बौद्ध अभ्यास अनुसार यस चित्रमा आनन्दको खोजी गरिएको छ। त्यसैले यसलाई आनन्दको चक्र पनि भनिन्छ। चित्रकारले भने, कला, संस्कृति, धर्म, इतिहास र आध्यात्म बुझेकाले नै जोशीले यो परिकल्पना गर्नु भएको हो। उक्त चित्र हजारौं वर्षसम्म टिकाउ हुन्छ। जोशीले उक्त चित्र युवामा हस्तान्तरण गर्न चाहेको र उनीहरूलाई अनुसन्धानका लागि भविष्यमा बचाइदिन आग्रह गरेको बताए। उनका अनुसार उक्त आर्ट जोशीको पुस्तकमा लेखिएबमोजिम कोरिएको हो। कहीँकतै उक्त आर्ट बिग्रिएको खण्डमा कसरी सपार्ने भन्ने पनि किताबमै लेखिएको चित्रकारको भनाइ छ। उक्त आर्टमा प्राकृतिक रंगहरू (पौराणिक थांकामा प्रयोग हुने) प्रयोग गरिएका छन्। तर, लोकसाहित्य भवनलाई कसरी व्यवस्थित र सञ्चालन गर्ने भन्ने प्रश्न उब्जिएको उनले बताए। ललितपुर महानगरपालिकाका प्रमुख महर्जनले करिब १० दिन पहिले संस्कृतिविद् जोशीलाई अस्पतालमा भेट्दा एउटा आग्रह गरे। उनको आग्रहअनुसार जोशीले गरेका अधुरा काम पूरा गरिदिनु पर्ने भएको छ। उनले गरेका कामको संरक्षणसमेत गर्नुपर्ने थियो। महर्जनले जोशीलाई उदृत गर्दै भने जे जति काम गरेँ तिनको संरक्षण र पूरा गर्ने जिम्मा तपाईंको। मेरा संकलन र अर्काइभ अरूले कसैले सुरक्षित गर्न गाह्रो छ। तपाईंले सुरक्षित गरिदिनुस्। मेयर महर्जनले भने जोशीले मुलुकको निमित्त गर्नुभएको योगदान अतुलनीय छ। जोशीको जन्म १९७७ वैशाख ३० गते ललितपुरको बखुम्बहालमा शंकर र राजकुमारीका पहिलो सन्तानका रूपमा भएको थियो। गोरखापत्रमा १९९८ सालमा परिचय शीर्षकमा कविता विधाको पहिलो रचना प्रकाशन भएको थियो। उनले २०११ सालमा नेपाली लोकगीत ः एक अध्ययन नामक पहिलो कृति नेपाली वाङ्गमयलाई दिएका थिए। त्यसपछि करिब चार दर्जन कृति प्रकाशित छन्। संस्कृतिविद् जोशीले २०१३ सालमा हाम्रो लोकसंस्कृति, २०१७ सालमा नेपाली राष्ट्रिय मुद्रा र २०२८ सालमा कर्णाली लोकसंस्कृति कृतिका लागि तीनपटक मदन पुरस्कार पाए। २०१५ सालमा पुरातŒव र संस्कृति विभागका पहिलो निर्देशक भए। उनलाई २०७४ सालमा वाङ्मय शताब्दी पुरुष उपाधि प्रदान गरिएको थियो। नेपाल प्रज्ञा प्रतिष्ठानले २०७६ सालमा पृथ्वी प्रज्ञा पुरस्कार प्रदान गरेको थियो। यस्तै, काठमाडौं विश्वविद्यालयले २०६८ सालमा पहिलो पटक उनलाई मानार्थ महाविद्यावारिधि प्रदान गरेको थियो। स्वस्थ र दीर्घजीवन बाँच्ने जोशीको उपाय स्वस्थ र दीर्घजीवन बाँच्न चिन्ताको भारी बोक्न हुँदैन भन्ने मान्यता राख्थे जोशी। उनी भन्थे चिन्तन गर्ने तर चिन्ता नगर्ने। चिन्ताले रोग ल्याउँछ। मनमा असन्तोष हुन्छ। चिन्ता कति लिने थाहा हुनपर्छ। लामो आयु मात्रै हुनु बेकार लाग्थ्यो उनलाई। जबसम्म मान्छेको चेतनाले काम गर्छ। त्यति बाँच्नु निको मान्थे उनी। भन्थे, मजाले खान सक्ने तर केही गर्न नसक्ने भएर बाँच्नु बेकार हुन्छ। अरुको सहारामा बाँच्नुको के अर्थ ?, उनी भन्थे, जिन्दगी एउटा अवसर हो, यसरी नै बाँच्छु भन्न सकिन्न। दौरा, सुरुवाल, पटुकी र टोपी सत्यमोहनको परिचय बनेको थियो। हरेक दिन मर्निङ वाक गर्दैनथे। न उनको नियमित फलफूल सेवन नै थियो। उनको अनुहारको चमक कहिल्यै घटेन। युवाजस्तै सधैं स्फूर्ति देखिन्थे। ९० कटेपछि पनि उनी भन्थे, कुनै कार्यक्रममा जानुपर्यो भने एक घण्टाको बाटो त मज्जैले हिँडिन्छ। उनी जुरेली जीवन जिउन चाहन्थे। भन्थे, जुरेली चरीको आदर्शलाई आत्मसात गर्दै आत्मसन्तोषमा रमाउँछु। जुरेलीलाई न आजको चिन्ता हुन्छ न भोलिकै। म त्यस्तै। भनिन्छ, जुरेली चराजस्तै बाँचेर उनले डिप्रेसनलाई जितेका थिए। कामको सिलसिलामा सुदूरपश्चिम पुग्दा जुरेलीको कथा सुनेका थिए। जीवनमा सबैभन्दा ठूलो कुरो आत्मसन्तोष रहेको उनको भनाइ थियो। उनले अन्नपूर्ण पोस्ट्सँग भनेका थिए, जुरेलीबाहेक मैले नागार्जुनलाई ठूलो फिलोसोफर मानेको छु। यसको शून्यताको दर्शन अपनाउँछु। त्यसैले जीवन निरोगी र सुखमय छ। साधा जीवन र उच्च विचारमा विश्वास गर्ने जोशी भन्थे आफू बाँच्दा अरूलाई भार दिनु हुन्न। जबसम्म बोली र ज्ञान हुन्छ, सत्यअसत्य, राम्रोनराम्रो थाहा हुन्छ तबसम्म बाँच्नु सही हुने उनको तर्क थियो। आफू के गर्दै छु भन्ने थाहा पाइन्जेल मात्रै जीउनु राम्रो मान्थे उनी। उनकोे सिद्धान्त थियो जे पनि शून्यबाट सुरु हुन्छ। उनकी पत्नी राधादेवी जोशीका अनुसार साधारण खानपान हुन्थ्यो उनको। तर, दिन बिराएर खसीको मासु खाने गर्थे। सुत्ने बेला थोरै ऐला पिउँथे। उनले अन्नपूर्ण पोस्ट्सँग भनेका थिए, रक्सी त ऋषिमुनिले पनि खान्थे। मात्रा मिलायो भने औषधि बन्छ। उनी रक्सीलाई खराब भन्न नमिल्ने बताउँथे। सधैं पढ्ने, लेख्ने, खोजअनुसन्धानमा मात्र लागिरहन्थे। उनको बैठक कोठा पुस्तकालय जतिकै भरिभराउ देखिन्छ। मरण त यस्तो होस् डा पूर्णराज जोशीले बुवाको निधनले परिवार, देश र अन्तर्राष्ट्रिय जगत्मा समेत अपुरणीय क्षति पुगेको बताए। बुवाले गर्न चाहेका अधुरा काम पूरा गर्न चाहेको उनले सुनाए। ६ दिन पहिला मात्रै नेपाल आएकाले बुबाले गर्न चाहेका विषयमा खासै धेरै कुरा गर्ने अवस्था नभएको उनले जानकारी दिए। शरीर दान गर्ने विषयमा बुवाले चिकित्सा विज्ञानलाई उपयोग गर्न दिने सार्वजनिक रूपमा बोलिसकेकाले उनले इच्छाएबमोजिम गर्न चाहेको पनि जोशीले बताए। जोशीको निधन ललितपुरस्थित किस्ट अस्पतालमा भएको होे। ललितपुर महानगरपालिकाले जोशीको पार्थिव शरीर श्रद्धाञ्जलीका लागि महानगरको प्रागंणमा राख्ने व्यवस्था मिलाएको थियो। शुभचिन्तकको भीडले प्रागंण भरिएको थियो। भीडमा कोही भन्दै थिए मरण त यस्तो होस्। बाँचुन्जेल कला, संस्कृति जर्गेनामा राज्यलाई अथाह गुण लगाएका जोशीका प्रशंसक श्रद्धाञ्जलीका लागि राखिएको उनको पार्थिव शरीरसम्म पुग्न लामबद्ध थिए। श्रद्धान्जली दिन प्रधानमन्त्री शेरबहादुर देउवा, माओवादी केन्द्र अध्यक्ष पुष्पकमल दाहाल, निवर्तमान सभामुख अग्निप्रसाद सापकोटा, संस्कृति पर्यटन तथा नागरिक उड्डयनमन्त्री जीवनराम श्रेष्ठ, ऊर्जामन्त्री पम्फा भुसाल, नेता वामदेव गौतमलगायत सरकारका उच्च अधिकारी, सुरक्षाका निकायका प्रमुखहरूदेखि कलाकार मदनकृष्ण श्रेष्ठलगायत नेता, जनप्रतिनिधि पुगेका थिए। श्रद्धान्जली दिन पुगेका प्रधानमन्त्री देउवाले उनले कला संस्कृतिका क्षेत्रमा पुर्याएका योगदान सम्झिरहने बताए। उनले भने, राज्यले उहाँको नाममा सम्झना योग्य केही काम गर्ने छ। अरूका आँखामा सत्यमोहन लेखक अंगराज तिमिल्सिनाले १०३ वर्ष जिउनु आफंैमा जिउँदो इतिहास भएको बताएका छन्। उनले सामाजिक सञ्जालमा लेखेका छन्, सत्यमोहन जोशी सन् १९२० मा जन्मिँदा विश्वमा पहिलो रेडियो प्रसारण भर्खर सुरु हँुदै थियो। उनले त अहिलेको फेसबुक लाइभ र सोसल मिडियाको जमानासमेत भोगे। नेपाल स्रष्टा समाजका पूर्वअध्यक्ष पवन आलोकले एउटा युगको अन्त्य भएको बताए। उनले भने, देशले एक महान् नेपाली गुमाएको छ। नेपाल प्रज्ञा प्रतिष्ठानका पूर्वसदस्यसचिव प्राध्यापक जगतप्रसाद उपाध्यायले जोशीको निधन एक जीवित पुरातŒव र इतिहासको अवसान भएको बताएका छन्। उहाँको निधनबाट नेपाल प्रज्ञाप्रतिष्ठानले भरपर्दा, परिपक्व र जिम्मेवार अभिभावक गुमाएको छ भने सिंगो वाङ्मय जगत्ले संस्कृति, इतिहास र पुरातŒवका आधिकारिक विद्वान् गुमाएको छ, उनले भनेका छन्। साहित्यकार झमक घिमिरेले एउटा लोभलाग्दो इतिहासको अन्त्य भएको बताइन् भने कनकमणि दीक्षितले एसियाका विभूति जोशीबारेका विषय अन्तर्राष्ट्रियकरण गर्नुपर्नेमा जोड दिएका छन्। महानगरको सम्मान ललितपुर महानगरपालिकाले जोशीका अप्रकाशित सात पुस्तक खोजेर प्रकाशनमा ल्याएको मेयर महर्जनले बताएका छन्। अन्य बाँकी काम पनि परिवारसँग सल्लाह गरेर पूरा गर्नेछौं, उनले भने। जोशी ९८ वर्षको भएपछि ललितपुर महानगरपालिकाले गाडी, चालक र मोबाइल सेट उपलब्ध गराएको थियो। उनी राज्यबाट उपलब्ध गराएको सुविधा लिन हिचकिचाउँथे। राज्यले धेरै मानसम्मान दिइसकेकाले थप सेवासुविधा अनावश्यक भार महसुस हुने गरेको उनी बताउँथे। जोशीको बाल्यकाल र आमाको सन्दर्भ आमासँगको सम्बन्ध अत्यन्त निकट भएको जोशी सुनाउँथे। सानो छँदा लठ्यौरो थिएँ रे। चार, पाँच वर्षसम्म बोली नआएपछि आमाले सूर्यबिनायक मन्दिर(भक्तपुर) मा भाकल गरेको र त्यसपछि मात्र मेरो बोली फुटेको थियो रे, सत्यमोहन सुनाउँथे। अत्यन्त साधारण जीवनशैली मन पराउने जोशी एक असाधारण खालको टोपी लगाउँथे। आमाको मृत्युपछि उक्त टोपी लगाउन थालेको उनले बताएका थिए।"
पासपोर्ट संग्रहालयमा,"काठमाडौं : वाङ्मय शताब्दी पुरूष सत्यमोहन जोशीले सन् १९५१ मा फेलोसिपपाए। श्रीलंका जानुपर्ने भयो। तर, त्यतिबेला मुलुकमा राहदानी (पासपोर्ट)को व्यवस्था थिएन। टु हुम इट मे कन्सर्न ( जो जससँग सम्बन्धित छ, यो मान्छेलाई मद्दत गर्नु ) भन्ने सरकारी पत्रलिएर श्रीलंका गए। त्यो नै जोशीको पहिलो विदेश यात्रा थियो। उनी त्यस समयमा निकै खुसी थिए। जसको कारण थियो, यूएनको फेलोसिप। विषय थियो, जन्म र मृत्युसम्बन्धी अध्ययन। त्यही गएर काम गर्नुपर्ने। त्यही सिक्नुपर्ने। र, त्यही बसेर पढ्नुपर्ने। जुन कार्य सकेर उनी स्वदेश फर्केर आएका थिए। उनको दोस्रो विदेश भ्रमण चीन थियो। त्यस बेला भने राहदानीको चलन आइसकेको थियो। उनले सन् १९८० अप्रिल २५ मा परराष्ट्र मन्त्रालयबाट ४८ पृष्ठको राहदानी लिए। जुन हस्तलिखित थियो। राहदानी विभागले गतवर्ष १ सय २ वर्षको उमेरमा पहिलो ईपासपोर्ट जोशीका नाममा जारी गरेको थियो। हस्तलिखित राहदानी विभागको संग्रहालयमा राखिएको छ। केही समयपछि सबैका लागि अध्ययन अवलोकनका लागि खुला गर्छौं, राहदानी विभागका महानिर्देशक सुरेन्द्रकुमार यादवले भने। जोशीले दोस्रो पटक पनि चीनको यात्रा गरे। त्यस बेला राहदानी त थियो। तर, परिवारका सदस्यसहित चीन जानुपर्ने थियो। एउटै राहदानीमा श्रीमती र दुई छोराछोरीलाई लिएर गएका थिए। गत वर्ष ईपासपोर्ट लिएपछि जोशीले अनुभव सुनाएका थिए, केटाकेटी कुरा गर्न नजान्ने। एउटा ४ वर्षको, अर्को ६ वर्षका थिए। त्यो बेला पासपोर्ट आयो यहाँ। त्यो बेला पासपोर्ट खुल्यो। दुवै बच्चालाई आमाको हात समाउन लगाएँ। एउटै पासपोर्टमा चीन उड्यौं। उनले गतवर्ष नै आफू अब धेरै वर्ष बाँच्न नसक्ने सुनाएका थिए। आइतबार बिहान त्यस्तै भयो। १ सय ३ वर्षको उमेरमा कहिले नफर्किने गरी महाप्रस्थान गरेका छन्। सबैलाई रुवाएर आफू अन्ततः यात्रामा बिलिन भएका छन्। मजति थोरै मान्छे बाँच्छन्, त्यस बेला ठट्यौली गर्दै जोशीले भनेका थिए, त्यस मध्येको म एक हुँ। र, बालकृष्ण समको मुकुन्द इन्दिरा नाटकको अंक ठट्यौली पारामा सुनाएका थिए : जब पुग्यो पचास। पेटमा बतास।। जब पुग्यो साठी। हातमा लाठी।। जब पुग्यो सत्तरी। हिँड लत्रीलत्री।। जब पुग्यो असी। कुनामा बसी।। जब पुग्यो नब्बे। हब्बे न कब्बे।। जब पुग्यो सय। यमराजको भय।। उनी हँस्यौली शैलीमा यी हरफर सुनाउँदै भाबुक बनेका थिए। सय वर्ष पुगेपछि अब के भन्ने ? आज मरे मर्यो, भोलि मर्यो, मर्यो, उनले भनेका थिए, बुढेसकालमा कहाँ जाने ? के को निम्तिजाने अब ? कामै छैन विदेश जाने। उनले नयाँ पासपोर्ट लिए पनि विदेश नजाने सुनाएका थिए। मैले पुरानो पासपोर्ट संग्रहालयलाई दिएँ, उनले भनेका थिए, पहिलो विद्युतीय पासपोर्ट मलाई दिइयो। पासपोर्ट त दियो तर मलाई योलिएर बाहिर निस्किन मन छैन। अब म जहाज पनि चढ्न सक्दिनँ। अमेरिका, क्यानडा, रुस जस्ता ठाउँठाउँ पुगिसकेंँ। आफ्नो घुमघाम सिद्धिएको उनले सुनाएका थिए।"
शिरमा आमाको सम्झना,"काठमाडौं : शताब्दी पुरुष सत्यमोहन जोशीलाई मैले जहिले देखेँ, त्यही बेलादेखि मेरा आँखा उनले लगाउने टोपीमा परेका थिए। तडकभडकबाट टाढै रहने जोशी सधैं एउटै टोपी लगाउँछन्। सामान्य कपडाको। एकदमै सादा। हल्का खैरो। तर, बिल्कुल फरक खालको। संस्कृतिविद् जोशी किन यस्तो टोपी लगाउँछन् ? मैले उनलाई यो प्रश्न गत वर्ष सोधेकी थिएँ। एक सयौं जन्मदिनभन्दा केही पहिला म कामको सिलसिलामा उनको घर पुगेकी थिएँ। मेरो प्रश्न थियो, तपाईंले लगाउनुभएको टोपी अरूका भन्दा नितान्त फरक देख्छु। यसको कुनै रहस्य छ कि ? उनले प्रश्नप्रति त्यति रुचि नराखी जवाफ दिए सामान्य खालको। मन नलागीनलागी उत्तर दिएजस्तो लागेपछि मैले दोहोर्याएर सोध्ने आँट गरिनँ। पाटन दरबारको भण्डारखाल बगैंचामा गत माघ १५ गते जोशीकै बारेमा लाइभ पेन्टिङ हुँदै थियो। सयौं कलाकार आफ्नै लयमा जोशीलाई हेर्दै आकृति उतारिरहेका थिए। कलाकारतिर फर्किएर मेचमा बसिरहेका जोशीछेउ म पुगेँ। कस्तो चित्र कोर्दै छन् तपाईंले हेर्नुभयो ?, उत्साहित हुँदै उनले मलाई सोधे। उनी आफ्नो चित्र हेर्न उत्सुक देखिन्थे। केहीबेर लाइभ पेन्टिङका विषयमा कुरा गरेपछि म पुनः टोपीकै विषयमा आएँ। मैले सोधें, तपाईंले लगाउनुभएको यो फरक टोपीको केही अर्थ छ ? सधंै एउटै रंगको तर अरूका भन्दा फरक टोपी किन लगाउनुहुन्छ ? उनी यो भेटमा अलिक खुसी र खुलेका देखिन्थे। उनले भने, मेरो आमाको देहावसानपछि मैले यस्तो टोपी लगाउन थालेँ। आफ्टर डेथ अफ माई मदर। जस्ट इन अ मेमोरी। त्यसभन्दा बढ्ता फेरि केही खोल्न चाहेनन्। मेरो मनको खुलदुली मेटिनुको साटो झन् बढ्यो। र, जिज्ञासाको पोको बोकेर उनको घरमै पुगें। उनी श्रीमती राधादेवीसँग घाम तापेर बसिरहेका थिए। मैले पुनः टोपीका विषयमा कुरा गर्न चाहेको बताएँ। तर, उनले उसरी नै विषयान्तर गर्न चाहे। भनें नि, यो सामान्य टोपी हो, उनले भने। अन्य विषयमा कुराकानी भयो। यद्यपि, मेरो धेरै चासो बुझेरै हुन सक्छ, उनले टोपीको रहस्य सुनाउन थाले। उनकी आमा राजकुमारी (नुगलदेवी) जोशीको २०५४ सालमा देहावसान भएको थियो। उनले आमाको निधनपछि फिक्का, सादा र सामान्य टोपी लगाउन थालेका रहेछन्। मेरो शिरको यो टोपी आमाको सम्झनामा, सम्मानका लागि लगाउन थालेँ, उनले भने, हाम्रो संस्कारमा आमाको देहान्तपछि केही न केही मूल्यवान वस्तु त्याग्ने चलन छ। मैले अरू खाले टोपी लगाउन छाडेँ र फिक्कासादा टोपी रोजें। तडकभडक त्यागेर जोशीले आमाको मायालाई शिरमा सजाएका रहेछन्। जोशीको मूल्यांकनमा टोपी जस्तो लगाए पनि राष्ट्रिय पोसाक नै हो। उनी पहिला भादगाउँले टोपी लगाउँथे। २०५४ पछि भने यही सादा टोपी सगर्व लगाइरहेछन्। राजकुमारीले आफू २० वर्षकी हुँदा सत्यमोहनलाई जन्म दिएकी थिइन्। आमासँगको सम्बन्ध एकदमै घनिष्ठ रह्यो उनको। जोशीका अनुसार आमालाई पेटको समस्या थियो। तर, के रोग भन्ने यकिन भएन। शिक्षण अस्पतालमा भर्ना भएको ५६ दिनमा देहान्त भयो। जोशीले त्यो क्षण सम्झिए, ज्वरो आएको थियो। तर, के रोग थियो, थाहै भएन। सय वर्षे जोशीले आमाको महिमा गाए, आमा भनेको आमै हो। आमाको ठाउँ अन्य कसैले लिन सक्दैन। जति उमेर बढोस् तर आमाका अगाडि छोराछोरी सानै हुन्छन्। उमेर भनेको केवल नम्बर मात्रै रहेको बुझाइ उनको छ। भगवान् कृष्णकी भक्त थिइन् उनकी आमा। उनले कम्तीमा ५० वर्ष कृष्ण मन्दिरमा बिताइन्। जोशीलाई याद छ, आमा दिनको तीनपटक कृष्ण मन्दिर पुग्नुहुन्थ्यो। बिहान कृष्ण जागरण गीत गाउन जान्थिन्। चन्दन घोट्ने, चोखो पानी ल्याउनेलगायत काम सकाउँथिन्। घरको कामधन्दा सकेर फेरि दिउँसो पूजाआजाको सामान सरसफाइ गर्न, भगवान्लाई पहिर्याएको वस्त्र धोइदिनेलगायत काम गर्न पुग्थिन्। र, बेलुकी आरतीको समयमा पुनः जान्थिन्। अहिले पनि कृष्ण मन्दिरको बाटो भएर हिँड्दा भगवान्को पूजा गर्दै हुनुहुन्छ कि जस्तो लाग्छ। अझै माला गाँस्दै हुनुहुन्छ कि ? चन्दन पो घोटिरहनुभएको छ कि जस्तो लाग्छ, सत्यमोहनले भने। आमाको प्रिय ठाउँ भएकाले कृष्ण मन्दिरसँग उनको धार्मिक मात्रै नभएर भावनात्मक सम्बन्ध रहेछ। माणिकरत्न शाक्यले कृष्ण मन्दिरबारे स्नातकोत्तर तहमा शोधपत्र तयार पारे। त्यसमा जोशीकी आमाको योगदानबारे लेखिएको उनको जानकारीमा आयो। आमाको नाममा उक्त शोधग्रन्थलाई जोशीले पुस्तकका रूपमा छपाउन सघाए। नेवारीमा लेखिएको कृष्णदेगःया शिलालेख पुस्तक जोशीले आफ्नो लाइब्रेरीबाट निकालेर मलाई पनि दिएका छन्।उनका बुवा शंकरराजदास जोशी ७८ वर्षसम्म बाँचे। आमा ९७ वर्ष। म आमाभन्दा तीन वर्ष धेरै बाँचिसकेको छु, उनले भने, जिन्दगी एउटा अवसर हो, यसरी नै बाँच्छु भन्न सकिन्न। तर, सकेसम्म चाहेजसरी बाँच्नुपर्छ। सादा जीवन, उच्च विचारमा विश्वास गर्ने उनी आमालाई गुरु मान्छन्। यद्यपि, उनकी आमा निरक्षर थिइन् तर मनकी साक्षर। सत्यमोहनको शिरमा त्यो प्रस्टै प्रतिविम्बित हुन्छ। अन्नपूर्ण पोस्ट्मा २०७७ वैशाख ११ गते छापिएको यो समाचार सान्दर्भिक ठानेर पुनः प्रकाशन गरेका छौं।"
जीवनभर संस्कृति संरक्षण,"सत्यमोहन जोशी अब यस संसारमा हुनुहुन्न। नश्व शरीर पञ्चमहाभूतमा मिलेर उहाँ अनन्तको यात्रातिर प्रयाण गरिसक्नुभयो। नेपालको भाषा, साहित्य, संस्कृति, पुरातत्त्वको विधाका लागि यो अपुरणीय क्षति हो। एक किसिमले भन्ने हो भने ती क्षेत्रलाई टुहुरा बनाएर आफू अनन्तको यात्रामा विलीन भइदिनुभयो। बाबु शंकरराज जोशी एवं आमा राजकुमारीको कोखबाट १९७७ साल वैशाख ३० गते पाटनको बखुम्बहालमा जन्मनुभएका सत्यमोहन जोशीलाई कसरी मात्र चिन्ने ? संस्कृतिविद्, पुरातत्त्वान्वेषी, लोकसंस्कृतिका अध्येता, नेपाली मुद्राका विशेषज्ञ, कर्णालीको लोक संस्कृतिका अन्वेषक, नेवारी संस्कृतिका ज्ञाता आदि इत्यादि केकेबाट ! एउटा ज्ञानवृद्ध, वयोवृद्ध र अनुभवले ओतप्रोत महनीय व्यक्तित्वको अभाव देशमा खट्केको कुरालाई स्वीकार्नै पर्छ। उहाँले इतिहास, संस्कृति, पुरातत्त्वको इतिवृत्त र इतिहास लेख्नुमात्र भएन, पढ्नु मात्र पनि भएन बरु आफ्नो इतिहास रचेर पनि जानुभयो। वास्तवमा जीवनको सार्थकता भन्नु नै अर्काको इतिहास पढ्नेपढाउने मात्र होइन आफ्नो पनि इतिहास रच्न सक्ने नै अजर, अमर हुन्छ। यसैले नै भनेको होला कीर्तिर्यस्य स जीवति अर्थात् कीर्ति हुनेहरू नै यस दुनियाँमा बाँच्छन्। यस अर्थमा उहाँ अजर, अमर हुनुभएको छ। सत्यमोहन जोशी हाम्रो समयको एक महत्त्वपूर्ण ऐतिहासिक, भाषिक, साहित्यिक एवं सांस्कृतिक धरोहरझैं बनेर रहनुभयो। जीवनभर आफ्नो मातृभाषा नेपाल एवं राष्ट्रभाषा नेपालीको सतत साधनामा उहाँ निर्लिप्त बन्नुभयो। यसैले नै हो उहाँका अनेक कृतिहरू जनसमक्ष आउन सक्यो। उहाँ संस्कृतिका अन्वेषक, कला र साहित्यका पारखी एवं संस्कृति संरक्षणमा क्रियाशील व्यक्ति हुनुहुन्थ्यो। समयको विभिन्न कालखण्डको सन्दर्भमा हेर्दा उहाँले निरंकुश राणाशासनको युग, श्री ५ त्रिभुवन, महेन्द्रको वीरेन्द्र र ज्ञानेन्द्रको सासन युगको अनेक आरोह अवरोहको द्रष्टा र साक्षी बनेर बेहोर्नु भयो। त्यसपछिको लोकतन्त्र र वर्तमान गणतन्त्रको युग पनि मज्जैले देख्नु भयोभोग्नु भयो। यस्तो संयोग भनौं या सौभाग्य विरलै व्यक्तिले पाएका हुन्छन्। उहाँ भाग्यमानी हुनुहुँदो रहेछ। जीवनमा धेरै कुराको अनुभव गर्न पाउनुभयो। उहाँका नेपाली संस्कृति एवं पुरातत्त्वअन्तर्गतका कृतिका साथै कथा, उपन्यास, नाटक आदि पनि त्यत्तिकै छन्। झन्डै ७० वटाभन्दा बढी कृतिको स्रष्टा हुनुहुन्छ सत्यमोहन जोशी। जीवनभर गरेका अनेकौं रचनात्मक, सिर्जनात्मक र गुणात्मक कार्यहरूको कारण उहाँ व्यक्ति मात्र नभएर एक संस्थाझैं हुनु भयोभन्दा अत्युक्ति हुने छैन। सत्यमोहन जोशी अब हुनुहुन्न। तर, उहाँलाई सम्झदा मनमा उत्रने चित्र सादगीपूर्ण जिन्दगीमा बाँचेको एउटा सज्जन व्यक्ति, जाडो होस् या गर्मी सधैं नेपाली पोसाक लबेदासुरुवाल र टोपीमा सजिएको, मुखाकृतिमा लामो अनुभवले गर्दा होला केही सुहाउँदो चाउरीका रेखा तर केही सोचिरहेजस्तो, केही अभिव्यक्त गर्न चाहेजस्तो त्यो शान्तस्व रूपको आकृति नै जो कोहीको दृश्यपटलमा झुल्किन्छ होला भन्ने लाग्छ अहिले। कुनै कार्यक्रममा प्रमुख अतिथि, सभापति, विशिष्ट अतिथिको भूमिकामा जाँदा आफ्नो बोल्ने पालो आउँदा सुनाउने दुर्लभ हुँदै गइरहेका अनुभव, ज्ञान, सूक्ष्मदृष्टि, मननीय विश्लेषण, टिप्पणी र मार्गदेशनस्व रूपको गुरुज्ञानले दर्शकदीर्घामा रहनु हुने श्रोताहरूको मन सजिलै जितेर वाहवाहती पाउनु हुन्थ्यो। आफू उपस्थित कार्यक्रममा सधैंजसो समयमा पुग्न प्रयत्नरत रहने तथा आफूभन्दा अघि बोल्ने वा प्रस्तुत गर्ने वक्ताको कुरा सुनेपछि प्रशंसा गर्नुपर्ने ठाउँमा प्रशंसा गर्न र कतै गल्ती गरेको भए वा अपर्याप्त स्रोतसामग्रीको कारण निम्नस्तरको प्रस्तुति भए वक्ता वा प्रस्तुतकर्तालाई आफ्नो ज्ञान र तर्कले भलिभाँति सम्झाएर विनयपूर्वक तह लगाउन पनि जान्नु भएको कुरा बेलाबेलामा महसुस गर्न पाइन्थ्यो। त्यस्तो अवस्थामा उहाँमा न कुनै अहंता, न आवेग, न कठोर भावको अनुभव श्रोता वा दर्शकले गर्न पाउँथे। मानौं सरलता, विनम्रता र शिष्टता नै उहाँका गुण हुन्। साँच्चै भन्ने हो भने विद्या ददाति विनयं अर्थात् विद्याले विनयशीलता दिन्छ भन्ने उक्तिको मूर्त रूपजस्तो देखिनुहुन्थ्यो उहाँ। अर्को शब्दमा भन्नु पर्दा कवि शिरोमणि लेखनाथ पौड्यालले भन्नुभएजस्तो उपकारी गुणी व्यक्ति निहुरन्छ निरन्तर। फलेको वृक्षको हाँगो नझुकेको कहाँ छ र। कै एउटा उत्कृष्ट उदाहरणका रूपमा प्रस्तुत हुने उहाँको बानी अरूका लागि पनि प्रेरणादायी हुन्थ्यो। त्यसलाई कतिले ग्रहण गरे, कतिले गरेनन् या जानेनन् त्यो अर्कै कुरा भयो। मृत्युवरण गर्नु केही हप्ता अगाडिसम्म पनि प्रत्येक दिनजसो कहिले एउटा कहिले दुईतीनवटा कार्यक्रमहरूमा व्यस्त हुनुहुन्थ्यो। कोभिड१९ ले अलि तर्सायो र मात्र नभए उहाँको दिन भ्याइ नभ्याइको हुन्थ्यो। हरेक कार्यक्रमहरूमा नवीन दायित्वबोधका साथ क्रियाशील भइरहेको हुन्थ्यो। उहाँको सक्रियता लोभलाग्दो थियो। साँच्चै भनुँ भने हरेक दिन जहाँजहाँ जानुहुन्थ्यो, त्यहाँ नव चेतना भरिदिनुहुन्थ्यो आफ्नो ज्ञान, अनुभव र अनुभूतिहरूले। उहाँलाई सम्मान गर्न पाउँदा र आफ्नो कार्यक्रममा आइदिएकोमा धन्य सम्झनेहरूको, कृतज्ञताज्ञापन गर्नेहरूको लर्को वर्षौंदेखि चलिरहेको थियो। अब त्यसमा बिराम लाग्यो। आयो अब छोटो दिन शीर्षकको कविताबाट १९९९ सालदेखि लेखनयात्रा सुरु गर्नुभएको सत्यमोहन जोशी त्यसपछि बाँचुञ्जेल नेपाली एवं नेपाल भाषासाहित्यको माध्यमबाट विविध विधामा अविरल र अविश्रान्त रूपले लागिरहनु भयो। कुनै बेला काठमाडौं खाल्डोदेखि बाहिर जानआउन सार्वजनिक यातायातहरूको कठिनाइ मात्र होइन त्यस्ता साधनहरू दुर्लभसमेत भएको बखत राजधानी काठमाडौंका मानिसहरू केही अपवादबाहेक काठमाडौं बाहिर नजाने अवस्था थियो। यो आजभन्दा ६७ वर्षअघि अर्थात् २०१२ साल तिर हो। नेपाली लोकगीतः एक अध्ययन, त्यसको एक वर्षपछि नै कर्णाली लोकसंस्कृति जस्ता विषयहरूलाई लिएर खोजीनिति गर्न दुर्गम गाउँठाउँ जान हिम्मत गर्नु पनि सानो कुरा होइन। उहाँका नेपाली राष्ट्रिय मुद्रा (२०१७), पुरातत्व एक रोचक कथा (२०१९), कर्णाली लोक संस्कृति (२०२८), नेपाली मूर्तिकलाको विकासक्रम (२०३५), नेपाली धातु मूर्ति विकासक्रम (२०३५) नेपाली चाडपर्व (२०३९), कलाकार अरनिको ( २०४४ ) आदि उहाँका चर्चित पुस्तकहरू हुन्। उहाँका केही नाटक, नियात्रा, निबन्ध, प्रबन्धहरू पनि प्रकाशित भएका छन्। संस्कृतिविद् जोशीको निधनपछि ललितपुरमा उनको फोटाोसहित भेला भएका सुभेक्षुकहरू । तस्बिर : अशोक दुलाल सरकारी जागीर तात्कालिक औद्योगिक व्यापारिक समाचार संग्रह अड्डाको अधिकृत पदबाट सुरू गरी २०१५ सालमा ३८ वर्षको उमेरमा पुरातत्व विभागको पहिलो निर्देशक हुने अवसर उहाँलाई मिलेको थियो। नेपाल राजकीय प्रज्ञा प्रतिष्ठानको सदस्यसचिव भएर पनि उहाँले नेपाली भाषा साहित्यको सेवामा लाग्ने अवसर पाउनुभयो। केही वर्ष चीनको रेडियोमा नेपाली सामाचार वाचक र सम्पादकको रूपमा पनि काम गर्नुभयो। उहाँले पुरातत्त्व एक रोचक कथाद्वारा नेपाली चेतनालाई ऐतिहासिक आयामद्वारा झक्झकाउने प्रयत्न गर्नुभएको छ। नेपाली मूर्तिकला र काष्ठकला कसरी विकसित भए ? तिनले नेपाललाई विश्वमाझ पर्यटकीय आकर्षण गर्न कस्तो भूमिका खेलेका छन् ? भन्ने जस्ता महत्त्वपूर्ण सन्दर्भतिर पाठकहरूको ध्यानाकर्षण गर्न खोज्नुभएको देखिन्छ। नेपाली मूर्तिकलाको विकासक्रम भन्ने पुस्तकमा नेपालमा कहिलेदेखि प्रस्तर मूर्तिहरू निर्माण हुन थाले, तिनको शैली, वनोट एवं प्रवृत्तिका बारेमा जानकारी दिन खोजिएको छ। त्यसैगरी नेपालको धातुकलाको विकास क्रममा पनि तिनको निर्माण गर्ने विधिदेखि लिएर शैली र प्रवृत्तिका बारेमा चर्चा गरिएको छ। नेपाली समाजको हिजोको सामन्ती स्वभावको निरन्तरताले जन्माएको वर्गीय र शासकीय स्वरूपले वर्तमान समाजमा कस्तो संस्कृतिको विकास गरेको छ भन्ने सन्दर्भमा उहाँको सिपाही र रैती तथा जब घाम लाग्छ जस्ता नाटकका पुस्तकहरू प्रकाशित छन्। कलाकार अरनिको नामको उहाँको अनुसन्धानात्मक पुस्तकले अभय मल्लको समयमा चीनको सम्राट कुवलया खाँको निमन्त्रणामा नेपालबाट असी जना कलाकारको टोली लिएर जाने महान् कलाकार राष्ट्रिय विभूति अरनिको (१३०२१३६३) सालका बारेमा विस्तृत रूपले बुझ्नबुझाउन सहयोग गर्छ। कथा र उपाख्यानमा सीमित तर नेपालको गौरव उद्बोधित गराउने विषयको इतिहासलाई जनसमक्ष उजागर गराउन त्यस पुस्तकले अहम् भूमिका निर्वाह गरेको छ। यो अवश्य हो उहाँमा गुणैगुण थियो, केही पनि कमीकमजोरीहरू थिएनन् भन्ने होइन। जरुर थिएछन्। मानिस हो मानिस अच्युत हुन सक्दैन केही न केही कमजोरी हुन्छ नै। सही र तात्विक ढंगले समीक्षा, विचारविमर्श, समालोचना, प्रत्यालोचनाको माध्यमबाट चियोचर्चा हुने माध्यम अझै हामीकहाँ बन्न सकेको छैन। शोक विह्वलको यो घडीमा उहाँका कमीकमजोरीहरूको चर्चा सान्दर्भिक पनि हुँदैन। कुनै अरू बेला गरुँला। उहाँसँगको मेरो सामीप्यता आठ कक्षाको विद्यार्थी हुँदा नेपाली गद्यमा पढेको उहाँको निबन्धदेखि अहिलेसम्म अर्थात् झन्डै ५४ वर्षसम्म निरन्तर सौहार्दपूर्ण रह्यो। धेरै लेख्नु पर्ने विषय छन्, यो पछिलाई थाँति राखेँ। नेपाल सरकारको तर्फबाट २०७४ सालमा उहाँलाई वाङ्मय शताब्दी पुरुष को उपाधिले सम्मान गरिएको थियो। यद्यपि उहाँलाई प्रदान गरिएको वाङ्मय शताब्दी पुरुष को अर्थ र सार्थकताको बारेमा केही टीकाटीप्पणीहरू नआएका होइनन्। यस्तै विवाद इतिहासकार बाबुराम आचार्यलाई तात्कालिक सरकारले इतिहास शिरोमणि उपाधि दिँदा पनि भएको थियो। इतिहास शिरोमणि गलत शब्द हो, त्यसको सट्टा ऐतिहासिक शिरोमणि सही हुन्थ्यो भनेर। त्यस्तै कवि माधव घिमिरेलाई प्रदान गरिएको उपाधि राष्ट्रकवि मा आयो। उहाँबाहेक अरू राष्ट्र कवि होइनन् भनेर ! सत्यमोहन जोशीलाई प्रदान गरिएको उपाधिको पनि यसैगरी पछिसम्म चियोचर्चा हुँदै रहनेछ। दोष कसलाई दिने ? शब्दचयनको बेला हतारमा काम हुन्छ, समीक्षा पछि फुर्सतमा हुने हुनाले पनि बराबर यस्तो हुने गर्छ। अन्तमा सच्चा राष्ट्रसेवक बनेर नेपाल र नेपालीको गौरव बढाउने काममा जीवनभर समर्पित शिखर व्यक्तित्व सत्यमोहन जोशीको महाप्रयाणको यस घडीमा उहाँको परिवारजनहरूमा ईश्वरले धैर्यधारण गर्ने शक्ति प्रदान गरून् भन्दै उहाँको ब्रह्मलीन आत्माप्रति हार्दिक श्रद्धाञ्जलि अर्पण गर्दछु। श्रद्धासलाम युगपुरुष सिक्कामा सजिए, टिकटमा छापिए सत्यमोहनको सत्ययुग स्वयं प्रज्ञा"
