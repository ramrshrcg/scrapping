शीर्षक,विवरण
"बढ्छ मात्रै, घट्दैन इन्धनको भाउ","नेपालमा पेट्रोलको खानी त छ तर उत्खनन गरी प्रयोगमा ल्याउने सामर्थ्य छैन। पूरापूर आयातमा भर पर्नुपर्छ। पेट्रोलियम पदार्थको भाउ अन्तर्राष्ट्रिय बजार जसै घटबढ हुन्छ, त्यहीअनुसार किन्नुको विकल्प नेपालसँग छैन। भारतबाट किन्नु र नाफा खाएर बेच्ने सरकार अधीनस्थ नेपाल आयल निगमले गर्छ। निगमको सदाबहार रोइलो छ सधैं घाटा। खास घाटामा त उपभोक्ता छन्, किनभने पेट्रोलियम पदार्थमा सरकारले अचाक्ली कर थोपरेको छ। अन्तर्राष्ट्रिय बजारमा मूल्य घटबढ भएअनुसारै मूल्य समायोजन गर्ने भनिए पनि निगमले त्यसो गर्दैन, उल्टै घाटामात्रै छ भनिरहन्छ। मंगलबार पत्रकार सम्मेलन गरेरै निगमले भन्यो अझै २३ अर्ब घाटा छ, मूल्य घटाउन सकिन्न। जबकि यसबीचमा पछिल्लो समय पेट्रोलियम पदार्थको मूल्य तीन पटक घटेर आइसकेको छ। इन्डियन ओयल कर्पाेरेसनले हरेक १५ दिनमा नयाँ मूल्य निर्धारण गरी पठाउँछ। तीन पटकमा गरी पेट्रोल र डिजेलमा ३४३४ रुपैयाँ उसले मूल्य घटाइसक्यो। नेपाल आयल निगमले भने नेपाली उपभोक्ताले मूल्य घटाएको छैन। निगम घाटामा भए पनि सरकारलाई चाहिँ नाफै छ। किनभने डिजेल र पेट्रोलमा मात्रै ६ प्रकारका कर छन्। भन्सार, सडक मर्मत, वातावरण, मूल्य अभिवृद्धि, पूर्वाधार विकास र आयकरजस्ता शुल्क र कर सरकारले उठाउँछ। इन्डियन ओयल कर्पाेरेसन (आईओसी)बाट निगमले पेट्रोल लिटरको ९८ रुपैयाँ ६७ पैसामा किन्छ। तर नेपाल सरकारले लगाएका कर ६३ रुपैयाँ ३६ पैसा छ। डिजेल प्रतिलिटर १ सय २० मा किनिन्छ र ४७ रुपैयाँ ३ पैसा कर लाग्छ। यसैले महँगो परिरहेको छ इन्धन। सरकारले इन्धनको करलाई कम गरी तुरुन्त उपभोक्तालाई राहत दिनुपर्छ। दीर्घकालीन विकल्पको खोजी गर्न पनि ढिला गर्नु हुँदैन। आईओसीले पठाएको मूल्यअनुसार पछिल्लो समय निगमलाई पेट्रोलमा प्रतिलिटर ४ रुपैयाँ ७४ पैसा नाफा हुन्छ, डिजेलमा चाहिँ साढे ४ रुपैयाँ घाटा। खाना पकाउने ग्यासमा प्रतिसिलिन्डर पाँच सय रुपैयाँ घाटा छ। मट्टीतेल र हवाई इन्धनमा केही न केही नाफै छ। सरकारले करको भार कम गर्नेबित्तिकै इन्धनको मूल्य सस्तो पर्न जान्छ। सरकारले पेट्रोल र डिजेलबाट संकलन गर्ने वार्षिक करमात्रै एक खर्बको हाराहारीमा हुन्छ। त्यही राजस्वको लोभले सरकारले उपभोक्तालाई राहत दिन चासो राखेको छैन। आफ्नै देशमा उत्पादन नहुने इन्धन आयातका लागि मुलुकले ठूलो रकम विदेश पठाउँछ। एकातिर उपभोक्ता मारमा परिरहनु परेको र अर्काे अर्थतन्त्रलाई पनि कमजोर पारिरहेको विषयमा सरकारी संवेदनशीलता भने शून्य बराबर छ। यसको वैकल्पिक व्यवस्थाका लागि सरकारले बिजुली उपभोग बढाउन नारा त उराल्छ तर खासमा सिन्को भने भाँच्दैन। साउदी अरेबिया त्यस्तो राष्ट्र हो जसले विश्वको ८ भागमध्ये एक भाग पेट्रोलियम पदार्थ उत्पादन गर्छ। जसको अर्थतन्त्रको आधार नै त्यही पेट्रोलियम पदार्थ अर्थात् जीवाष्म इन्धन हो। तर इन्धनको खानी रित्तिँदै गइरहेको छ र जीवाष्म इन्धनले वातावरण प्रदूषण गरी विश्व तापमान वृद्धि गरिरहेको छ। त्यही यथार्थलाई हृदंयगम गरी पेट्रोलको खानी नै भएको मुलुक साउदी अरेबियाले अहिल्यैदेखि वैकल्पिक ऊर्जाका लागि लगानी थालिसक्यो। ७ खर्ब डलर लगानी गर्ने गरी उसले लालसागरको तटमा हाइड्रोजन ऊर्जाको कारखाना स्थापना गरिरहेको छ। त्यो कारखाना चलाउन सौर्य र वायु ऊर्जा प्रयोग हुँदैछ। त्यसैले त्यो ग्रिन हाइड्रोजन ऊर्जा हुनेछ। इन्धनका खानी नै भएका मुलुकले विकल्प खोजिरहँदा नेपालले भने बिजुली गाडीहरूमा उल्टै कर बढाएको छ। खाना पकाउने बिजुली चुलोको उपभोग आम बनाउन खास काम गरेको छैन। हाइड्रोजन ऊर्जाका लागि काठमाडौं विश्वविद्यालयमा अनुसन्धानको प्रयास भएको बाहेक सरकारी तवरबाट त्यस्ता विकल्पको खोजी भएको छैन। यो नै सबैभन्दा ठूलो विडम्बना हो। सरकारले इन्धनको करलाई कम गरी तुरुन्त उपभोक्तालाई राहत दिनुपर्छ। दीर्घकालीन विकल्पको खोजी गर्न पनि ढिला गर्नु हुँदैन।"
"बढ्छ मात्रै, घट्दैन इन्धनको भाउ","नेपालमा पेट्रोलको खानी त छ तर उत्खनन गरी प्रयोगमा ल्याउने सामर्थ्य छैन। पूरापूर आयातमा भर पर्नुपर्छ। पेट्रोलियम पदार्थको भाउ अन्तर्राष्ट्रिय बजार जसै घटबढ हुन्छ, त्यहीअनुसार किन्नुको विकल्प नेपालसँग छैन। भारतबाट किन्नु र नाफा खाएर बेच्ने सरकार अधीनस्थ नेपाल आयल निगमले गर्छ। निगमको सदाबहार रोइलो छ सधैं घाटा। खास घाटामा त उपभोक्ता छन्, किनभने पेट्रोलियम पदार्थमा सरकारले अचाक्ली कर थोपरेको छ। अन्तर्राष्ट्रिय बजारमा मूल्य घटबढ भएअनुसारै मूल्य समायोजन गर्ने भनिए पनि निगमले त्यसो गर्दैन, उल्टै घाटामात्रै छ भनिरहन्छ। मंगलबार पत्रकार सम्मेलन गरेरै निगमले भन्यो अझै २३ अर्ब घाटा छ, मूल्य घटाउन सकिन्न। जबकि यसबीचमा पछिल्लो समय पेट्रोलियम पदार्थको मूल्य तीन पटक घटेर आइसकेको छ। इन्डियन ओयल कर्पाेरेसनले हरेक १५ दिनमा नयाँ मूल्य निर्धारण गरी पठाउँछ। तीन पटकमा गरी पेट्रोल र डिजेलमा ३४३४ रुपैयाँ उसले मूल्य घटाइसक्यो। नेपाल आयल निगमले भने नेपाली उपभोक्ताले मूल्य घटाएको छैन। निगम घाटामा भए पनि सरकारलाई चाहिँ नाफै छ। किनभने डिजेल र पेट्रोलमा मात्रै ६ प्रकारका कर छन्। भन्सार, सडक मर्मत, वातावरण, मूल्य अभिवृद्धि, पूर्वाधार विकास र आयकरजस्ता शुल्क र कर सरकारले उठाउँछ। इन्डियन ओयल कर्पाेरेसन (आईओसी)बाट निगमले पेट्रोल लिटरको ९८ रुपैयाँ ६७ पैसामा किन्छ। तर नेपाल सरकारले लगाएका कर ६३ रुपैयाँ ३६ पैसा छ। डिजेल प्रतिलिटर १ सय २० मा किनिन्छ र ४७ रुपैयाँ ३ पैसा कर लाग्छ। यसैले महँगो परिरहेको छ इन्धन। सरकारले इन्धनको करलाई कम गरी तुरुन्त उपभोक्तालाई राहत दिनुपर्छ। दीर्घकालीन विकल्पको खोजी गर्न पनि ढिला गर्नु हुँदैन। आईओसीले पठाएको मूल्यअनुसार पछिल्लो समय निगमलाई पेट्रोलमा प्रतिलिटर ४ रुपैयाँ ७४ पैसा नाफा हुन्छ, डिजेलमा चाहिँ साढे ४ रुपैयाँ घाटा। खाना पकाउने ग्यासमा प्रतिसिलिन्डर पाँच सय रुपैयाँ घाटा छ। मट्टीतेल र हवाई इन्धनमा केही न केही नाफै छ। सरकारले करको भार कम गर्नेबित्तिकै इन्धनको मूल्य सस्तो पर्न जान्छ। सरकारले पेट्रोल र डिजेलबाट संकलन गर्ने वार्षिक करमात्रै एक खर्बको हाराहारीमा हुन्छ। त्यही राजस्वको लोभले सरकारले उपभोक्तालाई राहत दिन चासो राखेको छैन। आफ्नै देशमा उत्पादन नहुने इन्धन आयातका लागि मुलुकले ठूलो रकम विदेश पठाउँछ। एकातिर उपभोक्ता मारमा परिरहनु परेको र अर्काे अर्थतन्त्रलाई पनि कमजोर पारिरहेको विषयमा सरकारी संवेदनशीलता भने शून्य बराबर छ। यसको वैकल्पिक व्यवस्थाका लागि सरकारले बिजुली उपभोग बढाउन नारा त उराल्छ तर खासमा सिन्को भने भाँच्दैन। साउदी अरेबिया त्यस्तो राष्ट्र हो जसले विश्वको ८ भागमध्ये एक भाग पेट्रोलियम पदार्थ उत्पादन गर्छ। जसको अर्थतन्त्रको आधार नै त्यही पेट्रोलियम पदार्थ अर्थात् जीवाष्म इन्धन हो। तर इन्धनको खानी रित्तिँदै गइरहेको छ र जीवाष्म इन्धनले वातावरण प्रदूषण गरी विश्व तापमान वृद्धि गरिरहेको छ। त्यही यथार्थलाई हृदंयगम गरी पेट्रोलको खानी नै भएको मुलुक साउदी अरेबियाले अहिल्यैदेखि वैकल्पिक ऊर्जाका लागि लगानी थालिसक्यो। ७ खर्ब डलर लगानी गर्ने गरी उसले लालसागरको तटमा हाइड्रोजन ऊर्जाको कारखाना स्थापना गरिरहेको छ। त्यो कारखाना चलाउन सौर्य र वायु ऊर्जा प्रयोग हुँदैछ। त्यसैले त्यो ग्रिन हाइड्रोजन ऊर्जा हुनेछ। इन्धनका खानी नै भएका मुलुकले विकल्प खोजिरहँदा नेपालले भने बिजुली गाडीहरूमा उल्टै कर बढाएको छ। खाना पकाउने बिजुली चुलोको उपभोग आम बनाउन खास काम गरेको छैन। हाइड्रोजन ऊर्जाका लागि काठमाडौं विश्वविद्यालयमा अनुसन्धानको प्रयास भएको बाहेक सरकारी तवरबाट त्यस्ता विकल्पको खोजी भएको छैन। यो नै सबैभन्दा ठूलो विडम्बना हो। सरकारले इन्धनको करलाई कम गरी तुरुन्त उपभोक्तालाई राहत दिनुपर्छ। दीर्घकालीन विकल्पको खोजी गर्न पनि ढिला गर्नु हुँदैन।"
दैनिक ४ नेपालीले विदेशमा गुमाउँछन् ज्यान,"काठमाडौं : आफ्नो देशमा रोजगारी नपाएपछि बिदेसिनु नेपाली युवाको बाध्यता नै बनेको छ। तर, वैदेशिक रोजगारीमा पनि कहाँ सुख छ र ? पछिल्लो एक वर्षमा औसत दैनिक चार जनाले विदेशी भूमिमै ज्यान गुमाएका छन्। यो श्रमस्वीकृति लिएर गएका कामदारको मात्रै तथ्यांक हो। श्रमस्वीकृति नलिई गएका, श्रमस्वीकृतिको म्याद सकिएर अलपत्र परेकाहरूको विवरण यसमा समेटिएको छैन। वैदेशिक रोजगार बोर्डका अनुसार आर्थिक वर्ष २०७८७९ मा १ हजार ४ सय ७९ जना नेपालीले विभिन्न देशमा ज्यान गुमाएका हुन्। २०७७७८ मा १ हजार २ सय ४३ जनाको निधन भएको थियो। पछिल्लो वर्ष सबैभन्दा बढी मलेसियामा ४ सय ११ जना छन्। साउदी अरबमा ३ सय ८९, कतारमा २ सय ९४, यूएईमा २ सय ६, कुवेतमा ६५, बहराइनमा २३, कोरियामा १६, ओमानमा १४, जापानमा ११, रोमानियामा ९ जनाको मृत्यु भएको छ। माल्दिभ्स र चीनमा ५५ जनाको मृत्यु भएको छ। सबैभन्दा धेरै तराई जिल्लाका युवाहरूले ज्यान गुमाएका छन्। बोर्डका अनुसार गत वर्ष ७० जिल्लाका नेपालीले वैदेशिक रोजगारीका क्रममा ज्यान गुमाएका छन्। बोर्डका अनुसार ६१ जनाको मृत्युको कारण थाहा हुन सकेको छैन। १९ जनाको मृत्युबारे अनुसन्धान भइरहेको जनाइएको छ। वैदेशिक रोजगारीका क्रममा हुने मृत्युको वास्तविक पहिचान हुन नसकेको बताउँछन् श्रमविज्ञ डा गणेश गुरुङ। मृतकको पोस्टमार्टम नगरी स्वदेश पठाइने गरेकाले मृत्युको वास्तविक कारण खुल्न नसकेको उनको भनाइ छ। श्रम सम्झौता हुँदा बिमाबाट पोस्टमार्टम गर्ने व्यवस्था गर्न सके मात्र तथ्य पत्ता लाग्ने श्रमविज्ञ गुरुङ बताउँछन्। श्रम स्वीकृति लिएका कामदारका परिवारले मात्रै वैदेशिक रोजगारीका क्रममा मृत्यु भएमा बोर्डबाट आर्थिक सहायता पाउँछन्। बोर्डले मृतकका परिवारलाई ७ लाख आर्थिक सहायता दिने गरेको छ। गत वर्षभन्दा धेरै ४ सय ६६ जनाको बिरामी भएर मृत्यु भएको छ। २ सय ३६ जनाको प्राकृतिक मृत्यु भएको थियो। १ सय ५ सयले आत्महत्या गरे। हृदयघातबाट ९४ जनाले ज्यान गुमाए। यस्तै, सडक दुर्घटनाबाट १ सय ३५, कार्यस्थल दुर्घटनाबाट ५२, अन्य कारणले ७२, क्यान्सरबाट १७ र मृगौला रोगबाट ५ जनाको मृत्यु भएको बोर्डले जनाएको छ। बोर्डका कार्यकारी निर्देशक राजन श्रेष्ठका अनुसार कोरोना भाइरस (कोभिड१९) बाट वैदेशिक रोजगारीका क्रममा २ सय १३ जनाको ज्यान गयो। आप्रवासी अनुसन्धानकर्ता रामेश्वर नेपालका अनुसार स्वास्थ्यमा लापरबाही, पारिवारिक झमेला तथा दबाब, अपर्याप्त आराम, न्यून पारिश्रमिकका कारण कामदारको मृत्यु हुने गरेको छ। कमसल रक्सी खाने, पानी कम पिउने, समयमा खानपानको प्रबन्ध नहुँदा पनि अकालमा ज्यान गइरहेको उनको भनाइ छ। कार्यस्थलको असुरक्षा तथा अव्यवस्थित बसाइका कारण पनि बर्सेनि नेपालीको ज्यान गइरहेको नेपाल बताउँछन्। चर्को गर्मी र अत्यधिक चिसोका कारण पनि नेपाली कामदारको मृत्यु हुने गरेको विज्ञहरू बताउँछन्। दिनभर ५५ डिग्रीसम्ममा काम गर्ने अनि राति एसीमा सुत्ने गरेका कारण पनि केहीको मृत्यु हुने गरेको पाइएको छ। स्वदेशमा मेडिकल फिट भएर पनि उता विभिन्न कारणले मृत्यु हुने गरेको जानकार बताउँछन्। कार्यस्थलमा सुरक्षित वातावरण, अन्तर्राष्ट्रिय श्रम संगठनको निर्देशिका अनुसार आराम, राम्रो बसोबासको व्यवस्थाबाट दुर्घटना न्यून गर्नुपर्ने भए पनि सरकारले त्यसतर्फ ध्यान दिन नसकेको श्रमविज्ञ डा गुरुङ बताउँछन्। मलेसियामा सुतेकै अवस्थामा अचानक मृत्यु र कतारमा मुटुको कारण अत्यधिक कामदारको निधन हुने गरेको पाइएको छ। श्रम स्वीकृति लिएका कामदारका परिवारले मात्रै वैदेशिक रोजगारीका क्रममा मृत्यु भएमा बोर्डबाट आर्थिक सहायता पाउँछन्। बोर्डले मृतकका परिवारलाई ७ लाख आर्थिक सहायता दिने गरेको छ। त्यस्तै अंगभंग भएका कामदारलाई पनि बोर्डले आर्थिक सहायता दिँदै आएको छ। तर, गन्तव्य मुलुकमा अवैध रूपमा बसेर मृत्यु तथा अंगभंग भएमा आर्थिक सहायता पाउँदैनन्। श्रमिकले कार्यस्थल सुरक्षा, तनाव व्यवस्थापन, कसरी स्वस्थ रहने लगायतका विषयमा अभिमुखीकरण तालिम पाउन सकेका छैनन्। त्यस्तै गन्तव्य मुलुकको बारेमा राम्रोसँग जानकारी नहुँदा पनि श्रमिकले विदेशमा अकालमै ज्यान गुमाउने गरेका छन्। श्रम, रोजगार तथा सामाजिक सुरक्षा मन्त्रालयका सहसचिव राजीव पोखरेल वैदेशिक रोजगारीमा जाने श्रमिकको २४ घण्टे बिमा गराउन लागिपरेको बताउँछन्। श्रमसम्झौता गर्दा तथा द्वपक्षीय वार्ता गर्दा २४ घण्टे बिमा गराउन लागि परेका छौं, पोखरेल भन्छन्, सबै देशमा यसो गर्न सकिएमा वासस्थान, सडक दुर्घटना पनि कभर गर्छ। रोजगारदाताले नै नियमित स्वास्थ्य परीक्षण गराउनुपर्नेमा लबिङ गरिरहेको पोखरेल बताउँछन्। जुनसुकै मृत्यु हुँदा पनि अनसडेन भनिएको छ, पोखरेल भन्छन्, वार्ताबाटै वास्तविक मृत्युको कारण खोज्ने व्यवस्था गर्न खोजिरहेका छौं। मलेसियाले २०२३ देखि यस्तो व्यवस्था कार्यान्वयन गर्न खोजिरहेको छ। युरोपियन मुलुकले पनि यस्तो व्यवस्था कार्यान्वयन गर्न थालेका छन्। खाडी मुलुकमा पनि २४ घण्टाको बिमा गराउन पहल गरिरहेको पोखरेलले बताए। वैदेशिक रोजगारीका क्रममा हालसम्म १० हजार ९ सय ३२ जना कामदारले ज्यान गुमाएका छन्। बोर्डका अनुसार यो तथ्यांक २०६५६६ देखि गत आर्थिक वर्षसम्मको हो। यो अवधिमा २ हजार १ सय २५ जना अंगभंग भई फर्किएका छन्। ५० लाख ८ सय ३३ जना श्रमस्वीकृति लिई गएका छन्। उनीहरूले ८४ खर्ब ६६ अर्ब रेमिट्यान्स पठाएका छन्। विदेशबाट कति नेपाली फर्किए भन्ने यकिन तथ्यांक सरकारले राख्न सकेको छैन। पुनः श्रमस्वीकृति लिएर जाने कामदारको संख्याबाहेक पहिलोपटक वैदेशिक रोजगारीमा जानेको संख्या ५० लाखभन्दा बढी छ। मलेसिया तथा खाडी मुलुकमा ७५ प्रतिशत कामदार जाने गरेका छन्। उनीहरूको पारि श्रमिक न्यून नहुँदा रेमिट्यान्स पनि न्यून आउने गरेको छ। वैदेशिक रोजगारीका क्रममा हालसम्म १० हजार ९ सय ३२ जना कामदारले ज्यान गुमाएका छन्। वैदेशिक रोजगार विभागका अनुसार आर्थिक वर्ष २०७८७९ मा ६ लाख २० हजार ९७ जना वैदेशिक रोजगारीमा गएका थिए। मृतकको पोस्टमार्टम नगरी स्वदेश पठाइने गरेकाले मृत्युको वास्तविक कारण खुल्न नसकेको उनको भनाइ छ। श्रम सम्झौता हुँदा बिमाबाट पोस्टमार्टम गर्ने व्यवस्था गर्न सके मात्र तथ्य पत्ता लाग्ने श्रमविज्ञ गुरुङ बताउँछन्। गत वर्षभन्दा धेरै ४ सय ६६ जनाको बिरामी भएर मृत्यु भएको छ। २ सय ३६ जनाको प्राकृतिक मृत्यु भएको थियो। १ सय ५ सयले आत्महत्या गरे। हृदयघातबाट ९४ जनाले ज्यान गुमाए। यस्तै, सडक दुर्घटनाबाट १ सय ३५, कार्यस्थल दुर्घटनाबाट ५२, अन्य कारणले ७२, क्यान्सरबाट १७ र मृगौला रोगबाट ५ जनाको मृत्यु भएको बोर्डले जनाएको छ। बोर्डका कार्यकारी निर्देशक राजन श्रेष्ठका अनुसार कोरोना भाइरस (कोभिड१९) बाट वैदेशिक रोजगारीका क्रममा २ सय १३ जनाको ज्यान गयो। आप्रवासी अनुसन्धानकर्ता रामेश्वर नेपालका अनुसार स्वास्थ्यमा लापरबाही, पारिवारिक झमेला तथा दबाब, अपर्याप्त आराम, न्यून पारिश्रमिकका कारण कामदारको मृत्यु हुने गरेको छ। कमसल रक्सी खाने, पानी कम पिउने, समयमा खानपानको प्रबन्ध नहुँदा पनि अकालमा ज्यान गइरहेको उनको भनाइ छ। कार्यस्थलको असुरक्षा तथा अव्यवस्थित बसाइका कारण पनि बर्सेनि नेपालीको ज्यान गइरहेको नेपाल बताउँछन्। चर्को गर्मी र अत्यधिक चिसोका कारण पनि नेपाली कामदारको मृत्यु हुने गरेको विज्ञहरू बताउँछन्। दिनभर ५५ डिग्रीसम्ममा काम गर्ने अनि राति एसीमा सुत्ने गरेका कारण पनि केहीको मृत्यु हुने गरेको पाइएको छ। स्वदेशमा मेडिकल फिट भएर पनि उता विभिन्न कारणले मृत्यु हुने गरेको जानकार बताउँछन्। कार्यस्थलमा सुरक्षित वातावरण, अन्तर्राष्ट्रिय श्रम संगठनको निर्देशिका अनुसार आराम, राम्रो बसोबासको व्यवस्थाबाट दुर्घटना न्यून गर्नुपर्ने भए पनि सरकारले त्यसतर्फ ध्यान दिन नसकेको श्रमविज्ञ डा गुरुङ बताउँछन्। मलेसियामा सुतेकै अवस्थामा अचानक मृत्यु र कतारमा मुटुको कारण अत्यधिक कामदारको निधन हुने गरेको पाइएको छ। श्रम स्वीकृति लिएका कामदारका परिवारले मात्रै वैदेशिक रोजगारीका क्रममा मृत्यु भएमा बोर्डबाट आर्थिक सहायता पाउँछन्। बोर्डले मृतकका परिवारलाई ७ लाख आर्थिक सहायता दिने गरेको छ। त्यस्तै अंगभंग भएका कामदारलाई पनि बोर्डले आर्थिक सहायता दिँदै आएको छ। तर, गन्तव्य मुलुकमा अवैध रूपमा बसेर मृत्यु तथा अंगभंग भएमा आर्थिक सहायता पाउँदैनन्। श्रमिकले कार्यस्थल सुरक्षा, तनाव व्यवस्थापन, कसरी स्वस्थ रहने लगायतका विषयमा अभिमुखीकरण तालिम पाउन सकेका छैनन्। त्यस्तै गन्तव्य मुलुकको बारेमा राम्रोसँग जानकारी नहुँदा पनि श्रमिकले विदेशमा अकालमै ज्यान गुमाउने गरेका छन्। श्रम, रोजगार तथा सामाजिक सुरक्षा मन्त्रालयका सहसचिव राजीव पोखरेल वैदेशिक रोजगारीमा जाने श्रमिकको २४ घण्टे बिमा गराउन लागिपरेको बताउँछन्। श्रमसम्झौता गर्दा तथा द्वपक्षीय वार्ता गर्दा २४ घण्टे बिमा गराउन लागि परेका छौं, पोखरेल भन्छन्, सबै देशमा यसो गर्न सकिएमा वासस्थान, सडक दुर्घटना पनि कभर गर्छ। रोजगारदाताले नै नियमित स्वास्थ्य परीक्षण गराउनुपर्नेमा लबिङ गरिरहेको पोखरेल बताउँछन्। जुनसुकै मृत्यु हुँदा पनि अनसडेन भनिएको छ, पोखरेल भन्छन्, वार्ताबाटै वास्तविक मृत्युको कारण खोज्ने व्यवस्था गर्न खोजिरहेका छौं। मलेसियाले २०२३ देखि यस्तो व्यवस्था कार्यान्वयन गर्न खोजिरहेको छ। युरोपियन मुलुकले पनि यस्तो व्यवस्था कार्यान्वयन गर्न थालेका छन्। खाडी मुलुकमा पनि २४ घण्टाको बिमा गराउन पहल गरिरहेको पोखरेलले बताए। वैदेशिक रोजगारीका क्रममा हालसम्म १० हजार ९ सय ३२ जना कामदारले ज्यान गुमाएका छन्। बोर्डका अनुसार यो तथ्यांक २०६५६६ देखि गत आर्थिक वर्षसम्मको हो। यो अवधिमा २ हजार १ सय २५ जना अंगभंग भई फर्किएका छन्। ५० लाख ८ सय ३३ जना श्रमस्वीकृति लिई गएका छन्। उनीहरूले ८४ खर्ब ६६ अर्ब रेमिट्यान्स पठाएका छन्। विदेशबाट कति नेपाली फर्किए भन्ने यकिन तथ्यांक सरकारले राख्न सकेको छैन। पुनः श्रमस्वीकृति लिएर जाने कामदारको संख्याबाहेक पहिलोपटक वैदेशिक रोजगारीमा जानेको संख्या ५० लाखभन्दा बढी छ। मलेसिया तथा खाडी मुलुकमा ७५ प्रतिशत कामदार जाने गरेका छन्। उनीहरूको पारि श्रमिक न्यून नहुँदा रेमिट्यान्स पनि न्यून आउने गरेको छ। वैदेशिक रोजगार विभागका अनुसार आर्थिक वर्ष २०७८७९ मा ६ लाख २० हजार ९७ जना वैदेशिक रोजगारीमा गएका थिए।"
तथ्यांक विभाग किन ल्याइयो प्रधानमन्त्री मातहतमा ?,"काठमाडौं : राष्ट्रिय योजना आयोगको मातहतमा रहेको राष्ट्रिय तथ्यांक विभाग प्रधानमन्त्री तथा मन्त्रिपरिषद् कार्यालय मातहत ल्याइएको छ। राष्ट्रिय अनुसन्धान विभाग, राजस्व अनुसान्धन विभाग र सम्पत्ति शुद्धीकरण अनुसन्धान विभाग प्रधानमन्त्रीको मातहतमा ल्याएको विषयमा विरोध गर्दै आएको सत्ता गठबन्धनले तथ्यांक विभागलाई पनि प्रधानमन्त्रीको मातहतमा नै ल्याएको छ। तत्कालीन केपी ओलीको सरकारले यी तीन विभागलाई प्रधानमन्त्रीको मातहतमा ल्याएका थिए। तथ्यांकसम्बन्धी कानुन संशोधन र एकीकरण गर्न बनेको विधेयक राष्ट्रिय सभाबाट पारित भएको छ। राष्ट्रिय योजना आयोगका पूर्वउपाध्यक्ष दीपेन्द्रबहादुर क्षेत्री तथ्यांक विभाग जस्ता संस्थालाई स्वायत्त नै राख्नुपर्ने बताउँछन्। तथ्यांक विभाग स्वायत्त संस्था हुनुपर्छ, यो सरकारको मातहतमा हुनुहुँदैन, उनले भने, तब मात्रै यसले निष्पक्ष र स्वच्छ तथ्यांक आउँछ। आफू योजना आयोगका उपाध्यक्ष हुँदा तथ्यांक विभागका कर्मचारीलाई स्वायत्त प्रतिवेदन नै बनाउन पनि भनेको स्मरण गरे। मैले तथ्यांक विभागलाई छुटै स्वायत्त निकाय बनाउनु पर्छ भनेर प्रतिवेदन नै पेस गर्ने भनें, तर, मातहतमा बस्ने बानी परेकाले होला, उहाँहरूले आँट गर्नु भएन, पुराना कुरा सम्झँदै क्षेत्रीले भने। अघिल्लो सरकारले राष्ट्रिय अनुसन्धान विभाग, राजस्व अनुसान्धन विभाग र सम्पत्ति सुद्धिकरण अनुसन्धान विभाग प्रधानमन्त्री मातहतमा ल्यायो भनेर विरोध गर्नेहरूले नै तथ्यांक विभाग जस्ता स्वायत्त राख्नुपर्ने संस्थालाई मातहतमा ल्याउने काम गर्नु चिन्ताको विषय भएको उनको भनाइ छ। तथ्यांक विभाग स्वायत्ता संस्था हुनुपर्छ, यो सरकारको मातहतमा हुनुहुँदैन दीपेन्द्रबहादुर क्षेत्री, पूर्वउपाध्यक्ष, राष्ट्रिय योजना आयोग नगर्नुपर्ने काम भयो, यसले तथ्यांक प्रणालीमा आशंका उत्पन्न गर्छ, विश्वसनीयतामा प्रश्न उठ्छमीनबहादुर शाही, पूर्वसदस्य, राष्ट्रिय योजना आयोग हिजो अघिल्लो सरकारका प्रधानमन्त्रीले प्रधानमन्त्री मातहतमा ल्यायो भनेर विरोध गर्थे, अहिले उनीहरूले नै यसरी स्वायत्त राख्नु पर्ने संस्थालाई नै मातहत ल्याउने काम गरे, यसलाई के भन्ने ? उनले भने। प्रधानमन्त्री मातहतमा ल्याएपछि एक त तथ्यांक नै म्यानुपुलेट हुने अर्कोतिर ढिलासुस्ती अझ बढ्ने उनले आशंका व्यक्त गरे। राष्ट्रिय योजना आयोगका पूर्वसदस्य मीनबहादुर शाहीले तथ्यांक विभाग प्रधानमन्त्री कार्यालयको मातहतमा ल्याउनु गलत भएको बताए। नगर्नु पर्ने काम भयो, यसले तथ्यांक प्रणालीमा आशंका उत्पन्न गर्छ, विश्वसनीयतामा प्रश्न उठ्छ, उनले भने, तथ्यांक विशेष विभाग हो, तथ्यांक शास्त्रको आफ्नै मूल्यमान्यता हुन्छ, यसलाई प्रशासन हेर्ने विषय नै होइन, यसै पनि प्रधानमन्त्री कार्यालयले कतिलाई हेर्न सक्छ ? २०१५ साल अर्थात् ६४ वर्ष पहिले बनेको तथ्यांक ऐन २०१५ बाट केन्द्रीय तथ्यांक विभागको स्थापना र मार्गदर्शनमा सञ्चालित एक प्राविधिक रुपले स्वायत्त निकायको रुपमा स्थापित भएको हो। हाल राष्ट्रिय योजना आयोगअन्तर्गत रहेको विभागलाई प्रधानमन्त्री तथा मन्त्रिपरिषद्को कार्यालयअन्तर्गत एक केन्द्रीय निकायको रुपमा रहने व्यवस्था गरिएको छ। सरकारी निकाय तथा सार्वजनिक संस्थाले संकलन गरेको तथ्यांकको एकीकृत प्रणालीको रुपमा राष्ट्रिय तथ्यांक प्रणालीको स्थापना गरिने, यसका लागि केन्द्रीय तथ्यांक विभागको प्रमुख तथ्यांक अधिकारीको रुपमा स्तरोन्नती गरी संस्थागत विकास गरिने व्यवस्था रहेको छ। प्रस्तावित राष्ट्रिय तथ्यांक कार्यालयले राष्ट्रिय तथ्यांक प्रणालीको व्यवस्थापन र सो प्रणालीमा आबद्ध निकायबीच समन्वय कायम गर्ने व्यवस्था रहेको छ। यसले योजना आयोगको हात भाँचिएको छ। विधेयकमा प्रधानमन्त्री कार्यालयमा ल्याउनका कारणहरू उल्लेख गरिएको छ। संविधानको अनुसूचीमा व्यवस्था भए बमोजिम केन्द्रीय तथ्यांकको मानक, मापदण्ड र तथ्यांकीय वर्गीकरण निर्माण गरी संघ, प्रदेश र स्थानीय तहको तथ्यांकलाई व्यवस्थापन र एकरुपता कायम गर्न सक्ने प्रावधान समेटिएको छ। त्यस्तै राष्ट्रिय तथ्यांक प्रणालीको समुचित विकास, व्यवस्थापन र अनुसन्धानसम्बन्धी कार्यको रेखदेख निर्देशन नियन्त्रण र नियमन गर्ने प्रयोजनका लागि नेपाल सरकारले राष्ट्रिय योजना आयोगको उपाध्यक्षको अध्यक्षतामा राष्ट्रिय तथ्यांक परिषद् गठन गर्ने व्यवस्था राखिएको छ। प्रदेश सरकार वा स्थानीय तहले आफूलाई आवश्यक पर्ने विवरण वा तथ्यांक उत्पादन, प्रशोधन, भण्डारण, प्रकाशन र वितरण गर्न सक्ने व्यवस्था रहेको छ। विधेयकमा नेपाल सरकारले तथ्यांक संकलन गरेको वा राष्ट्रिय रूपमा तथ्यांक संकलन हुने विषयमा प्रदेश वा स्थानीय तहले तथ्यांक संकलन गर्न नहुने व्यवस्था छ। प्रदेश र स्थानीय तहले संकलन गरेको तथ्यांक वा सो सम्बन्धी विवरण नेपाल सरकारका सम्बन्धित मन्त्रालय र कार्यालयलाई उपलब्ध गराउनुपर्ने व्यवस्था विधेयकमा छ। प्रचलित कानूनमा कुनै सरकारी निकाय वा सार्वजनिक संस्थालाई तथ्यांक संकलनसम्बन्धी कुनै कार्य गर्ने जिम्मेवारी तोकिएकोमा सो प्रयोजनका लागि त्यस्तो निकाय वा संस्थाले उक्त कार्य गर्ने र त्यस्तो निकाय वा संस्थाले संकलन गरेको तथ्यांक राष्ट्रिय तथ्यांक प्रणालीको अभिन्न अंगको रुपमा रहने व्यवस्था ऐनमा छ। कार्यालय, सरकारी निकाय वा सार्वजनिक संस्थाले संकलन गरेको तथ्यांकलाई विद्युतीय अभिलेखमा राख्ने व्यवस्था मिलाउनु पर्नेछ। त्यस्तो अभिलेखलाई नेपाल सरकारले प्रचलित कानून बमोजम राखेको अभिलेखसँग तोकिए बमोजिम आबद्ध गराउनु पर्ने प्रावधान राखिएको छ। कार्यालय, सरकारी निकाय वा सार्वजनिक संस्थाले संकलन गरेको प्रशोधित अर्धप्रशोधित तथा कोरा अवस्थामा रहेका व्यक्तिगत तथा एकाइगत तथ्यांकमा ऐन प्रतिकूल नहुने गरी विद्युतीय वा अन्य माध्यमबाट पूरै वा आंशिक रुपमा पहूँच उपलब्ध गराउने सक्ने व्यवस्था रहेको छ। तथ्यांक गोपनीयताको सुनिश्चितता ऐनले गरेको छ। तथ्यांक प्राप्त गर्ने राज्यको अधिकार तथा तथ्यांक उपलब्ध गराउनु प्राकृतिक तथा कानूनी व्यक्ति अर्थात सबैको कर्तव्य र दायित्वसम्बन्धी व्यवस्था छ। सबै सरोकारवालाहरूले बुझ्ने गरी तथ्यांक पाउने व्यवस्थासहित खुला तथ्यांक अवधारणासम्बन्धी व्यवस्था ऐनमा गरिएको छ। त्यस्तै, तथ्यांक क्रियाकलापको प्राविधिक परीक्षणसम्बन्धी व्यवस्था, तथ्यांकमा दोहोरापना हुन नदिन र तथ्यांकीय अभाव कम गर्न अन्तर्निकाय कार्यसमूह गठनको व्यवस्था पनि ऐनमा छ। नयाँ तथ्यांक ऐन जारी भए नियमानवलीसहित थप निम्न निर्देशिका तथा कार्यविधिहरू ऐनमा नै उल्लेख भएकोले जारी हुनेछ। जसले तथ्यांक प्रणालीलाई संघ प्रदेश र स्थानीय तहमा व्यवस्थित गर्न सहयोग पुग्नेछ। ऐनका अनुसार राष्ट्रियस्तरका गणना तथा सर्वेक्षणसम्बन्धी निर्देशिका, तथ्यांक प्राप्ति र तथ्यांकीय विधि उपयोगसम्बन्धी निर्देशिका, राष्ट्रिय तथ्यांक प्रणाली कार्यान्वयनसम्बन्धी निर्देशिका, सर्वेक्षण अनुमतिसम्बन्धी निर्देशिका, प्रशासनिक अभिलेख व्यवस्थापन कार्यविधि, तथ्यांक सार्वजनिक, सम्प्रेषण तथा वितरण गर्नेसम्बन्धी कार्यविधि, तथ्यांक संकलन, नमुना छनोट, विश्लेषण तथा सम्परीक्षणसम्बन्धी कार्यविधि ऐनमा उल्लेख छ।"
कार्यदलले टुंग्याउन सकेन सिट बाँडफाँट,"काठमाडौं : सत्ता गठबन्धनको सिट बाँडफाँटको खाका तयार गर्न बनेको कार्यदलले शीर्ष नेतासँगको गृहकार्य निष्कर्षमा नपुगेपछि उक्त विषय टुंग्याउन सकेको छैन । प्रतिनिधिसभामा १६५ र प्रदेशसभामा ३३० सिटका लागि सिट बाँडफाँटको मोडालिटी बनाउने जिम्मेवारी पाएको कार्यदलले साउन मसान्तसम्म सिट बाँडफाँटको मोडालिटीसहित सुझाव दिने भने तापनि गठबन्धनका शीर्ष नेताबीच गृहकार्य नपुगेको कारण देखाउँदै समय लम्ब्याएको छ। साउन २० गते सत्तारूढ गठबन्धन दलहरूले सिट बाँडफाँटका लागि खाका तयार गर्न ११ सदस्यीय कार्यदल गठन गरेको थियो। साउन २३ गते कार्यदललाई व्यवस्थित बनाउने भन्दै कांग्रेसका शीर्ष नेता कृष्णप्रसाद सिटौलालाई कार्यदलको संयोजक तोकेका थिए। यद्यपि, १३ दिनसम्म पनि कार्यदलले कुनै किसिमको खाका तयार पार्न सकेको छैन। संयोजक सिटौलाले भने गठबन्धन दलका शीर्ष नेताहरूसँग छलफल गरिराखेको भएपनि कुनै नेतालाई सिट बाँडफाँटको खाकाको आधार पनि चित्त बुझेको छैन। एकपटक संयोजक ज्यूले गठबन्धनका शीर्ष नेताहरूसँग छलफल गरेपछि एउटा खाका तयार हुन्छ।  ज्ञानेन्द्रबहादुर कार्की, सञ्चारमन्त्री अधिकांश शीर्ष नेतासँग भने छलफल गर्न बाँकी नै रहेकाले उनीहरूको धारणा नबुझी खाका तयार गर्न नसकिएको कार्यदलकै सदस्य जनता समाजवादी पार्टीका नेता रामसहाय यादवले बताए। कुन विषयमा चित्त नबुझेको हो ? भन्ने प्रश्नमा उनले एकीकृत समाजवादी र माओवादीलाई स्थानीय निर्वाचनको आधार चित्त नबुझेको बताए। उहाँहरू अघिल्लो संघ र प्रदेशको निर्वाचनलाई प्रमुख आधार बनाइनुपर्ने बताए, यादवले भने, कांग्रेसकै शीर्ष नेताहरू पार्टीले राखेको अभिमूखीकरण कार्यक्रमका लागि भन्दै ३ दिन व्यस्त हुनुहुन्छ। माओवादी, समाजवादीका नेता पनि आआफ्नै आन्तरिक गठजोडमा लाग्नुभएको छ। सिट बाँडफाँटको कुन आधारमा चित्त नबुझेको हो । उनले थपे, कार्यदलका सदस्यसँग पनि हाम्रो भेट भएको छैन। ढिलो हुनुको प्रमुख कारण त्यही हो। बैठकमा कार्यदलका सदस्यहरूबीच विभिन्न मोडालिटीमाथि छलफल यथावत छ। छलफललाई अन्तिम रूप दिन कार्यदलका संयोजक सिटौलाले पुनः शीर्ष नेताहरूसँग छलफल गर्ने भएका छन्। सूचना तथा सञ्चारमन्त्री ज्ञानेन्द्रबहादुर कार्कीले कार्यदललाई दिइएको जिम्मेवारी आगामी शनिबार अथवा भदौ ४ गतेसम्म पूरा गरिने बताए। जुन जिम्मेवारी कार्यदललाई सुम्पिएको थियो। हामी त्यो जिम्मेवारी पूरा गर्ने चरणमा पुगेका छौं, मन्त्री कार्कीले भने, छलफल निष्कर्ष नजिक छ। एकपटक संयोजक ज्यूले गठबन्धनका शीर्ष नेताहरूसँग छलफल गरेपछि एउटा खाका तयार हुन्छ। गठबन्धन दलबीचको सिट बाँडफाँटमा सबैलाई न्याय हुने मन्त्री कार्कीले बताए। कार्यदलले अहिलेसम्मको सिट दाबी गर्ने संख्याको आधार २०७४ सालको संघ र प्रदेशको निर्वाचनलाई बनाएको छ। कार्यदललमा कांग्रेसबाट सञ्चारमन्त्री कार्कीसहित कांग्रेसका शीर्ष नेता कृष्णप्रसाद सिटौला र महामन्त्री गगन थापा, माओवादी केन्द्रबाट अर्थमन्त्री जनार्दन शर्मा र वर्षमान पुन, नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल, जसपाबाट रामसहाय यादव र रकम चेम्जोङ, राष्ट्रिय जनमोर्चाबाट हिमाल पुरी र आनन्द शर्मा सदस्य छन्। नेकपा एकीकृत समाजवादीले निर्वाचनमा आफ्नो पार्टीबाट चुनाव लड्न ७ मापदण्ड बनाएको छ। बुधबार बसेको केन्द्रीय सचिवालय बैठकले तोकिएका सातवटा मापदण्डभित्र पर्ने व्यक्तिलाई मात्र पार्टीको उम्मेदवार बनाउन सकिने प्रवक्ता जगन्नाथ खतिवडाले बताए। पार्टीको कार्यदिशा, नीति र कार्यक्रमप्रति प्रतिवद्ध, पार्टी निर्माणमा योगदान र विद्रोहमा सक्रिय भूमिका खेलेको, क्रान्तिप्रतिको निष्ठा र अनुशासनमा दृढ, आर्थिक र नैतिक आचरण राम्रो भएको, जनतामा स्थापित र लोकप्रिय, स्वच्छ छवि र कार्यक्षमता र सक्रियता राम्रो गरी ७ ओटा मापदण्ड हुन् ।"
चुनावमा कति खर्चिन्छन् उम्मेदवार ?,"पोखरा : पोखरा महानगरपालिका२४ कास्कीकोटमा गत वैशाख १८ गते बारीको पाटामा ठुल्ठूला भाँडामा खाना पाक्दै थियो। बिहान १० बजेपछि गुरुरु थुप्रै व्यक्ति आए। कोही बारीको डिलमा बसे, कोही कुनातिर र कोही बीचमा। ती सबैलाई थालथालमा भात, मासु, दाल र तरकारी बाँडियो। स्थानीय चुनावमा खटिएका कार्यकर्तालाई उम्मेदवार र पार्टीले घरदैलोपछि त्यसरी खाना खुवाएका हुन्। जो ५० जनाभन्दा बढी थिए। सामान्यतः प्रतिव्यक्ति मासुभातको ३ सय रुपैयाँ राख्दा पनि जम्मा खर्च एकै छाकमा १५ हजार निस्किन्थ्यो। यद्यपि, महानगरपालिका भइकन पनि कास्कीकोट ग्रामीण इलाका हुँदा उनीहरूले आफैं खाना पकाउन जाँगर देखाएका थिए। बजारतिर भने त्यस्तो भएन। हरेक दिन घरदैलो र सभासमारोहमा खटिने कार्यकर्ता र समर्थकलाई उम्मेदवार र पार्टीले नै खाना खुवाए। चुनाव वैशाख ३० गते थियो। उम्मेदवारी दर्ता ११ र १२ गते। मनोनयन दर्तापछि २७ गतेसम्म प्रचार अवधि तोकिएको थियो। त्यसपछि भने मौन अवधि सुरु भयो। त्यस बेलासम्म कम्तीमा ५० जनालाई ३ सय रुपैयाँ छाकले भात खुवाउँदा पनि दिनकै खर्च ३० हजार हुन्छ। १५ दिनको प्रचार अवधिभर त्यो खर्च ४ लाख ५० हजार हुन्छ। यो भयो खानाको मात्रै। उम्मेदवारले अन्य खर्च पनि गर्छन्। निर्वाचन आयोगले तोकेको सीमा भने निकै कम छ। महानगरपालिकाका वडाध्यक्ष उम्मेदवारले ३ लाख रुपैयाँ मात्रै खर्चन पाउँछन्। त्यसमा पनि कार्यकर्ता परिचालनमा खर्च गर्न पाउने भनेको ७५ हजार रुपैयाँ मात्रै हो। चुनावमा गर्ने खर्चभन्दा कम सीमा आयोगले तोकेको भन्दै नेताहरूले बेलाबेला आवाज उठाउने गरेका छन्। जसकारण धेरै रकम खर्चे पनि आयोगमा सीमाभित्रको विवरण मात्रै बुझाउँछन्। धेरैले त त्यही पनि बुझाउँदैनन्। हामीले चुनावमा गरेको औपचारिक खर्च त आयोगमा बुझाएजति नै हो। अन्त कहाँकहाँ कुनकुन व्यक्तिले कति खर्च गरे भन्ने थाहा हुँदैन। धनराज आचार्य,मेयर, पोखरा महानगरपालिका आयोगले तोकेको मितिमै खर्चको विवरण बुझाएको छु। साथीभाइ, इष्टमित्र, शुभचिन्तक, पार्टीका कार्यकर्ता, विदेशमा रहेका साथीहरू, परिवारका सदस्य र आफन्तले सहयोग गरेको रकम चुनावमा खर्च गरेको हुँ। नागेश कोइराला,मेयर, विराटनगर महानगरपालिका १० करोड खर्चको आरोप झुटा हो। बरु उहाँ (प्रतिस्पर्धी)ले कहाँकहाँ पैसा बाँड्नुभयो भन्ने हो ? त्यति उहाँले गर्नुभएको हुन सक्छ। वैकुण्ठ न्यौपाने,मेयर व्यास नगरपालिका पार्टीले आर्थिक समिति बनाएर धेरथोर अर्थ संकलन गरेको हो। सामान्य हिसाबले ५ हजारदेखि २ लाखसम्म सहयोग गर्नेहरू आए। लक्ष्मीदेवी पाण्डे,अध्यक्ष, हुप्सेकोट गाउँपालिका आयोगको गण्डकी प्रदेश कार्यालय प्रमुख निर्वाचन अधिकृत हुमनाथ पराजुलीका अनुसार कास्कीका पालिकाका प्रमुख उपप्रमुखदेखि वडा सदस्यसम्म १ हजार ३ सय ८३ उम्मेदवारमध्ये हजारले विवरण बुझाएका छैनन्। जब कि महानगरपालिकाका वडाकै अध्यक्षका उम्मेदवारले ३० लाखदेखि १ करोड रुपैयाँसम्म खर्च गरेको चर्चा चल्ने गरेको छ। उम्मेदवारले आयोगमा बुझाएको विवरण पत्याउने भेट्न मुस्किल हुन्छ। बरु दल र नेताहरू नै चुनाव महँगो बन्दै गएको बताउँछन्। करोडकरोड खर्च गरेर पनि आयोगमा लाखको मात्रै विवरण बुझाइने गरेको बताउँछन् राजनीतिक विश्लेषक कपिलमणि दाहाल। नेताहरूबाटै चुनाव भड्किलो र खर्चिलो भइरहेको भनाइ आइरहँदा पनि झन् खर्चिलो हुँदै गएको दाहाल सुनाउँछन्। चुनावमा खर्च गर्ने लाखौं वा करोडौं रकमको स्रोत के हो त ? धेरैको जवाफ आउँछ चन्दा। पोखरा उद्योग वाणिज्य संघका उपाध्यक्ष अर्जुन पोखरेल उद्योगी व्यवसायीसँग दल र उम्मेदवारले चन्दा उठाउने विश्वव्यापी चलन रहेको बताउँछन्। चुनाव आउँदा उद्योगी व्यवसायीमाथि चन्दाको दबाब पर्ने पोखरेलको भनाइ छ। कतिपय उम्मेदवारले गर्नुपर्ने ठाउँको खर्च आफूले व्यहोरिदिन्छन्, उनी भन्छन्। उम्मेदवारका नजिकका साथी, इष्टमित्र र नेतामार्फत आर्थिक सहयोग संकलन हुने गरेको पोखरेलको भनाइ छ। एमाले पोखरा महानगरपालिका कमिटी अध्यक्ष दिलीप न्यौपाने तीन तरिकाबाट चुनाव खर्च संकलन हुने गरेको सुनाउँछन्। सिधै पार्टी कमिटीमा कार्यकर्ता र शुभेच्छुकले पैसा जम्मा गर्ने हुन्छ, उनी भन्छन्, अर्काे भनेको उम्मेदवारका साथीभाइ, इष्टमित्रले दिने र कतिपयलाई उम्मेदवारले रिक्वेस्ट गर्ने। पोखराका मेयर धनराज आचार्य पार्टीले रसिद छापेर केही पैसा संकलन गरेको र आफन्त, साथीभाइबाट चुनाव खर्च जुटेको बताउँछन्। व्यावसायिक पृष्ठभूमिका र करोडौं सम्पत्तिका मालिक मेयर उनलाई चुनावमा धेरै पैसा खर्च गरेको आरोप पनि छ। तर, उनी भन्छन्, हामीले चुनावमा गरेको औपचारिक खर्च त आयोगमा बुझाएजति नै हो। अन्त कहाँकहाँ कुनकुन व्यक्तिले कति खर्च गरे भन्ने आफूलाई थाहा नहुने उनी बताउँछन्। तनहुँको व्यास नगरपालिकाको मेयरमा पराजित स्वतन्त्र उम्मेदवार दीपकराज जोशी साथीभाइको सहयोगबाटै चुनाव खर्च संकलन भएको बताउँछन्। आफू विदेश बसेर आएको हुँदा विदेशबाटै सहयोग गरेको उनको भनाइ छ। तर, मैले ३० हजारभन्दा बढी चन्दा लिइनँ, उनी भन्छन्, हामी खर्च गर्छाैं भन्नेहरू पनि आएका थिए। मैले मानिनँ। म आफंै भेगन (दूधदही पनि नखाने साकाहारी) हुँ। मिनिमलिस्ट (न्यूनतम चिज मात्रै उपयोग गर्ने) हुँ। आफ्नो जीवनशैलीजस्तै गरी चुनाव लडेँ। आफ्ना प्रतिस्पर्धीले भने १० करोड खर्च गरे भन्ने सुनेको जोशीको दाबी छ। अन्तिम समयमा आएर कांग्रेसले भोट किन्यो। म बरु हार्छु भनेर किन्नतिर लागिनँ, उनी भन्छन्। कांग्रेसबाट व्यासका मेयरमा निर्वाचित वैकुण्ठ न्यौपाने भने १० करोड खर्चको आरोप झुटा भन्छन्। बरु उहाँले कहाँकहाँ पैसा बाँड्नुभयो भन्ने हो ? त्यति उहाँले गर्नुभएको हुन सक्छ, न्यौपाने भन्छन्। उनले निर्वाचन खर्च भनेर ४ लाखजतिको विवरण आयोगलाई बुझाएका छन्। उनी आफैं भने आयोगले तोकेको सीमा कम भएको बताउँछन्। नवलपुरको हुप्सेकोट गाउँपालिका अध्यक्ष लक्ष्मीदेवी पाण्डे आर्थिक समिति निर्माण गरेर टिम (समूह)मा निर्वाचन लडेको बताउँछिन्। म मात्रै चुनाव लडेकी हुन्न नि। हाम्रो टिमै लडेको हो। पार्टीले आर्थिक समिति बनाएर धेरथोर अर्थ संकलन गरेको हो, पाण्डे भन्छिन्। सामान्य हिसाबले ५ हजारदेखि २ लाखसम्म सहयोग गर्नेहरू रहेको उनको भनाइ छ। कांग्रेसको पोखरा महानगरपालिका समिति सचिव गणेशबहादुर थापा भने प्रायः उम्मेदवार आफैंले खर्च गरेको बताउँछन्। चुनाव खर्च भनेको उम्मेदवारहरूको पारिवारिक स्रोत नै हो, थापा भन्छन्, चन्दा लिनेदिने चलन बिस्तारै हराएको छ। चन्दा लिनेभन्दा चन्दा बाँड्न व्यस्त हुनुपर्ने अवस्था आएको उनको अनुभव छ। भन्छन्, चुनावको उम्मेदवार डुब्नेलाई त्यान्द्राको सहारा भनेजस्तो अवस्थामा हुन्छन्। पैसा उठाउनेभन्दा पनि जस्ताले मसँग यति भोट छन् भनेर आए पनि पैसा बाँड्न बाध्य हुन्छन्।पोखरा उद्योग वाणिज्य संघका उपाध्यक्ष पोखरेल भोलिको स्वार्थ राख्ने कतिपय व्यवसायी चन्दा दिन चाहना राख्ने गरेको बताउँछन्। स्वार्थ नभएका व्यवसायीलाई त्यस्तो नहुने उनको भनाइ छ। पछिल्लो समय उम्मेदवारले नै चुनाव खर्च व्यवस्था गर्नुपर्ने प्रवृत्ति बढेको एमाले पोखरा महानगर कमिटी अध्यक्ष न्यौपाने बताउँछन्। त्यसमा कांग्रेस सचिव थापा सहमत छन्। भन्छन्, त्यसैले पैसा हुनेहरू चुनाव लड्न सक्छन्। वास्तविक राजनीति गर्छु भन्नेहरू टाढिँडै गएका छन्। हुप्सेकोट अध्यक्ष पाण्डे चुनाव खर्च संकलनका लागि पार्टीले समिति बनाए पनि उम्मेदवारहरूलाई आआफूले पनि न्यूनतम यतिउति संकलन गर्नुपर्ने भनेर तोक्ने गरेको सुनाउँछिन्। व्यासका मेयर उम्मेदवार जोशीचाहिँ चुनावमा उठ्नेहरू पनि प्रायः व्यवसायी वा चुनाव खर्च गरिदिनेहरू पनि व्यवसायी रहेको बताउँछन्। भन्छन्, चुनावमा उठ्नेहरू ठेकेदार हुन्छन्। नउठे पैसा खर्च गर्नेहरू पनि ठेकेदार हुन्छन्। व्यासका मेयर न्यौपाने ऋण काढेर चुनाव लडेको सुनाउँछन्। अलिअलि साथीले दिनुभयो। तर, ऋण लिएर चुनाव लडेको हो, उनी भन्छन्, अघिल्लो पालिभन्दा अलि बढी खर्च त भयो। तर, कसैसँग स्वार्थ गाँसिने गरी पैसा लिएको छैन। विश्लेषक दाहालका अनुसार उम्मेदवारहरूले भनेजस्तै चुनावी खर्चको स्रोत उनीहरूको व्यक्तिगत, साथीभाइ र इष्टमित्रको सहयोग नै हो। तर, स्वार्थ राख्ने दलालहरूले पनि सहयोग गर्ने उनको बुझाइ छ। त्यस्ताले पार्टीले बनाएको आर्थिक समितिमा पैसा दिँदैनन्। सिधै उम्मेदवारलाई दिन्छन्। त्यसैले अरूलाई थाहा हुँदैन, दाहाल भन्छन्, लिनेले पनि फलानोसँग लिएँ भन्दैन, दिनेले पनि फलानालाई दिएँ भन्दैन। आयोगको पोखरा कार्यालयका अनुसार पोखरा महानगरपालिकाका मेयरका उम्मेदवार एमालेका कृष्णबहादुर थापाले ६ लाख ६९ हजार ४ सय ८० र नेकपा एकीकृत समाजवादीका धनराज आचार्यले ६ लाख ८५ हजार ४ सय ७९ रुपैयाँ चुनाव खर्च गरेको विवरण पेस भएको छ। एमालेबाट उपमेयर उम्मेदवार मञ्जुदेवी गुरुङले ६ लाख ७२ हजार २ सय ४९ र कांगे्रसबाट उपमेयर उम्मेदवार कोपिला रानाभाटले चुनावमा ६ लाख ८५ हजार रुपैयाँ खर्च भएको विवरण पेस गरेका छन्। विराटनगर महानगरपालिकाका मेयर नागेश कोइराला ६ लाख ५५ हजार रुपैयाँ खर्च भएको सुनाउँछन्। आयोगले तोकेको मितिमै खर्चको विवरण आयोगलाई बुझाइसकेको छु। साथीभाइ, इष्टमित्र, शुभचिन्तक, पार्टीका कार्यकर्ता, विदेशमा रहेका साथीहरू, परिवारका सदस्य र आफन्तले सहयोग गरेको रकम चुनावमा खर्च गरेको हुँ। केही रकम मेरो आफ्नो पनि खर्च भयो, कोइराला भन्छन्, अमेरिकामा रहनुभएका साथी विदुर भट्टराईले चुनावका लागि झन्डाको सहयोग गरिदिनुभयो। अमेरिकामा ठूलो बुवा डा दिनेश कोइराला, काका राकेश कोइराला र सञ्जेश कोइराला हुनुहुन्छ। उहाँहरूले आर्थिक सहयोग गर्नुभयो। त्यसबाहेक साथीभाइहरूले १०२० हजार उठाएर सहयोग गर्नुभयो। विश्लेषक दाहाल चुनावको खर्च र स्रोत बताइएजस्तो नहुने सुनाउँछन्। भन्छन्, जस्तो खर्च हुन्छ, त्यो देखिन्न, र जस्तो देखिन्छ, त्यस्तो पनि छैन। कास्कीका ५ पालिकाकाहरूका विभिन्न पदमा झन्डै १४ सय उम्मेदवार थिए। तीमध्ये १ हजार जनाले निर्वाचन खर्च नै आयोगमा बुझाएनन्। आयोगले निर्वाचन परिणाम आएको ३० दिनभित्र चुनाव खर्च विवरण बुझाउनुपर्ने नियम बनाएको छ। तर, त्यो मिति कटिसक्दा पनि अधिकांशले विवरण बुझाएनन्।"
नागरिकताविहीनहरुका लागि नागरिकता विधेयक ल्याइएको हो : गृहमन्त्री,"काठमाडौं : गृहमन्त्री बालकृष्ण खाडले नागरिकताविहीनहरुका लागि नागरिकता विधेयक ल्याइएको बताएका छन्। बिहीबारको प्रतिनिधि सभाको बैठकमा नागरिकता विधेयक २०७९ माथि उठेका प्रश्नको जवाफ दिँदै गृहमन्त्री खाडले यस्तो बताएका हुन्। उनले भने,' नागरिकता विधेयकबारेमा चर्चापरिचर्चा चलेपनि नागरिकता नपाएका आम नेपालीलाई उपलब्ध गराउन नागरिकता विधेयक २०७९ ल्याइएको हो।' उनले आमा बाबु नेपाली नागरिक भएपनि तिनका सन्ततीले नागरिकता नपाएको बताए। अंगीकृत र जन्मसिद्धका आधारमा नागरिकता नपाएकालाई नागरिकता उपलब्ध गराउनु सरकारको कर्तव्य रहेको उनको भनाइ छ। उनले नागरिकता ऐेन २०६३ मा अंगीकृत र जन्मसिद्धका आधारमा नागरिकता उपलब्ध गराउने व्यवस्था संशोधन गर्न नेपाल नागरिकता (पहिलो संशोधन) विधेयक ल्याएको बताए। यस्तै मन्त्री खाडले नेपाली नागरिक जसले नागरिकता पाएका छैनन् उनीहरुलाई नागरिकता उपलब्ध गराउन प्रकृयागत रुपमा विधेयक ल्याएर कानुन निर्माण गर्नु सरकारको दायित्व रहेको बताए। राष्ट्रपति विद्यादेवी भण्डारीबाट सन्देशसहित फिर्ता भएको नेपाल नागरिकता (पहिलो संशोधन) विधेयक२०७९ जस्ताको त्यस्तै पास गर्ने तयारी गरिएको छ। संसदका दुवै सदनबाट पास भइसकेको नेपाल नागरिकता ऐन २०६३ लाई संशोधन गर्न बनेको विधेयक १५ साउनमा सभामुख अग्निप्रसाद सापकोटाले राष्ट्रपतिकहाँ प्रमाणीकरणका लागि पठाएका थिए। तर ,राष्ट्रपति भण्डारीले नेपालको संविधानबमोजिम नागरिकता प्राप्तिसम्बन्धी विषयमा संघीय संसद्बाट पुनःविचार हुन आवश्यक देखिएकाले संविधानको धारा ११३ को उपधारा ९३० बमोजिम १५ बुँदे सन्देशसहित साउन २९ गते साँझ प्रतिनिधिसभामा फिर्ता पठाएकी थिइन्।"
"फेरि सर्यो माओवादी बैठक, भोलि बिहान बस्ने",काठमाडौं : नेकपा (माओवादी केन्द्र)को स्थायी समिति बैठक फेरि सरेको छ। पदाधिकारीलाई अन्तिम रूप दिने भन्दै माओवादीले बिहीबार साँझ ६ बजेका लागि स्थायी समिति बैठक बोलाएको थियो। त्यसअघि माओवादीले आजै बिहान नौ बजे बैठक बोलाएको थियो। प्रतिनिधिसभामा नागरिकता विधेयकमाथि छलफल जारी रहेको र मतदान सांसदहरूले मतदान गर्नुपर्ने भएकाले आजका लागि राखिएको बैठक भोलि शुक्रबार बिहानका लागि सरेको कार्यालय सचिव डोरप्रसाद उपाध्यायले जानकारी दिए। बैठक भोलि बिहान साढे आठ बजे बस्नेछ। भोलिको बैठकमा अध्यक्ष दाहालले पदाधिकारी प्रस्ताव गर्ने बताइएको छ।
"'नागरिकता विधेयकमा सत्तापक्ष र प्रतिपक्ष विभाजित हुनुहुँदैन, संशोधन गरेर पारित गरौं'","काठमाडौं : सांसद केदार सिग्देलले नागरिकता विधेयकमा सबै राजनीतिक दल एकजुट भएर पास गर्न आग्रह गरेका छन्। बिहीबारको प्रतिनिधि सभा बैठकमा नेपाल नागरिकता (पहिलो संशोधन) विधेयक २०७९ माथिको छलफलमा भाग लिदै सांसद सिग्देलले नागरिकता विधेयकमाथि सत्तापक्ष र प्रतिपक्ष दलबीच सहमति गरेर संशोधनसहित पारित गर्न आग्रह गरेका हुन्। उनले भने,' नागरिकता विधेयकमा सत्तापक्ष र प्रतिपक्ष एक जुट हुनु आवश्यक छ। संशोधन गरेर पारित गरौं।' उनले राष्ट्रपतिबाट सन्देशसहितको नागरिकता विधेयक फिर्ता हुनु उचित भएको धारणा व्यक्त गरे। उनले विदेशमा पनि नागरिकता प्राप्तिका आधारहरु तयहरु हुने र नेपालमा पनि आधारहरु निर्धारण हुनुपर्ने उनको भनाइ छ। उनले नेपालको भौगोलिक आधारमा नागरिकता दिने व्यवस्था गर्नुपर्ने बताए।"
एमालेसँग एक्लाएक्लै चुनाव लड्ने हिम्मत गर्न नसक्नेहरू साँठगाँठ गर्दैछन् : अध्यक्ष ओली,"झापा : नेकपा एमालेका अध्यक्ष केपी शर्मा ओलीले एमालेसँग एक्लाएक्लै चुनाव लड्ने हिम्मत गर्न नसक्नेहरूले साँठगाँठ गरिरहेको बताएका छन्। दक्षिणी झापाको कचनकवल गाउँपालिका६ स्थित बनियानीमा बिहीबार आयोजित बृहत् कार्यकर्ता भेला तथा पार्टी प्रवेश कार्यक्रमलाई सम्बोधन गर्दै एमाले अध्यक्ष ओलीले भने, 'आगामी मङ्सिर ४ गते हुने निर्वाचनमा एक्ला एक्लै लड्न नसक्ने भएर गठबन्धन गरेर एमालेसँग लड्न खोज्दैछन्, अपवित्र साँठगाँठको नाम हो गठबन्धन।' गठबन्धनमा ८१० वटा दल पुगेको हुनसक्ने बताउँदै उनले अरू मान्छे जुटाउँदा पनि एमालेलाई केही फरक नपर्ने बताए। उनले भने, 'जस्तो सुकै गठबन्धन बनोस् त्यसलाई एमालेले पराजित गर्नेछ।' त्यसकारण उच्च मनोबल लिएर, जित्छु भन्ने विश्वास लिएर अगाडि बढ्न यसै मञ्चबाट सबैलाई आग्रह गर्न चाहन्छु।' आफूले सरकार बनाउनका लागि एमालेले जित्ने नभएको बताउँदै उनले देशलाई बर्बादीबाट बचाउन जित्न पर्ने बताए। सहिदहरूको रगतहरूले भन्छन् हामीलाई, सही बाटो हिडँदैछौ कि भुल्यौँ दाजुभाइ भन्ने गीतको शब्द वाचन गर्दै अध्यक्ष ओलीले भने, 'प्रचण्ड, माधवहरूलाई यो गीतले छुँदैन, यो गीत सुन्न वित्तिकै मुर्छा पर्छन्।' उनले उनीहरू गलत, प्रतिक्रियावादी र प्रतिगमनको बाटोमा गइसकेका बताए। नागरिकताको प्रसङ्गमा बोल्दै उनले भने, 'संविधानले दिएको अधिकारबमोजिम सबै नेपालीले नागरिकता प्राप्त गर्छन्, त्यो प्राप्त गराउने काम एमालेको हो।' एमालेकै सरकार भएको भए आधाभन्दा बढी सुकुम्बासीको हातमा जग्गाधनी पूर्जा भइसक्ने उनले बताए।"
नागरिकता विधेयकमा एमालेले माग्यो मत विभाजन,"काठमाडौं : नेकपा एमालेले नागरिकता विधेयकमाथि संसदमा मतदान माग गर्ने भएको छ। राष्ट्रपति विद्यादेवी भण्डारीले सन्देशसहित फिर्ता गरेको नागरिकता विधेयकमाथि बिहीबार छलफल भइरहेको छ। सत्तापक्षले आजै संसदबाट विधेयक पारित गर्ने तयारी गरे पनि प्रमुख प्रतिपक्षी दल एमालेले ध्वनि मत नमान्ने बताएको छ। 'ध्वनि मतको पक्षमा हामी छैनौं। संसदमा मतविभाजन हुनुपर्छ,' एमाले प्रमुख सचेतक विशाल भट्टराईले भने।"
राष्ट्रपतिज्युले उठाएको विषय संसदको सम्पत्तिको रुपमा रहन्छ : गगन थापा,"काठमाडौं : सांसद गगन थापाले नागरिकता विधेयक पारित गरेर अघि बढ्नुपर्ने बताएका छन्। सांसदमा नागरिकता विधेयकमाथि छलफलमा भाग लिँदै सांसद थापाले नागरिकता विधेयक नयाँ आउने र अहिलेभने यो विधेयक पारित गर्नुपर्ने बताए। उनले भने, यो विधेयक पारीत गरेनौं भनेपनि वैवाहिक अंगीकृत नागरिकताको सन्दर्भमा एउटा व्यवस्था त छ। २०६३ सालको व्यवस्था छ। २०६३ सालको ऐन कसले बनाएको अन्तरिम संसदले। अन्तरिम संसदले पनि त्यो ऐन त्यसै बनाएको होइन। त्यो सारेको हो। कहाँबाट सारेको? २०४९ सालको ऐनबाट सारेको। त्यो ऐन कसले बनाएको, गिरिजाप्रसाद, मनमोहन सबैले। २०४९ को ऐन पनि त्यसै बनाएको होइन। त्योपनि सारेको। २०३८ सालमा राजा वीरेन्द्रले बनाउनुभएको ऐनबाट सारेको। त्यसैले वैवाहिक अंगीकृत नागरिकताको सन्दर्भमा वितेको ४० वर्षदेखि एउटा व्यवस्था छ। जसको आधारमा ४ लाख ४० हजार विदेशी महिलाहरुले नेपाली पुरुषहरुसँग विवाह गरेर नागरिकता लिएका छन्। उनले अहिलेको संसद सकिएपछि पनि नागरिकतासम्बन्धी नयाँ विधेयक आउनैपर्ने बताए। 'थुप्रै कुराहरु छुटेका छन्। तत्काल छुटेका कुराहरु आएका छन्। सम्मानित राष्ट्रपतिज्यूले उठाएको विषय संसदको सम्पत्तिको रुपमा रहन्छ,' उनले भने।"
नागरिकता विधेयकः राष्ट्रपतिसमक्ष पुनः पेश भए के हुन्छ ?,"काठमाडौं : राष्ट्रपति विद्यादेवी भण्डारीसमक्ष नागरिकता विधेयक पुनः पेश गरेको खण्डमा रोक्न नमिल्ने कानुनविद्हरुको राय छ । पहिलो पटक पुनःविचार गर्नका लागि राष्ट्रपतिले नागरिकता विधेयकलाई सङ्घीय संसद् (प्रतिनिधिसभा र राष्ट्रियसभा)मा फिर्ता पठाए पनि अब पुनःविचारका लागि ठाउँ नभएको र विधेयकलाई प्रमाणीकरण गर्नुपर्ने संवैधानिक व्यवस्था रहेको छ । संविधानअनुसार कुनै पनि विधेयक दुई पटक पुनःविचार गर्न नपाइने व्यवस्था रहेको छ । विधेयकलाई संसद्ले चाहे जस्ताको त्यस्तै वा संशोधनसहित पारित गरेर पठाए भने राष्ट्रपतिलाई रोक्ने ठाउँ देखिँदैन । दोस्रो पटक पारित गरिएको कुनै पनि विधेयकलाई राष्ट्रपतिले प्रमाणीकरण गर्नुपर्ने हुन्छ । संविधानको धारा ११३ को उपधारा ९४० मा राष्ट्रपतिले कुनै विधेयक सन्देशसहित फिर्ता गरेमा त्यस्तो विधेयकमाथि दुवै सदनले पुनःविचार गरी त्यस्तो विधेयक प्रस्तुतरुपमा वा संशोधनसहित पारित गरी पुनःपेश गरेमा त्यसरी पेश भएको १५ दिनभित्र राष्ट्रपतिले प्रमाणीकरण गर्नुपर्ने कानुनी व्यवस्था छ । संविधानविद् डा विपिन अधिकारीले संसद्ले पुनःपारित गरेर राष्ट्रपतिसमक्ष नागरिकता विधेयक पेश गरेमा प्रमाणीकरण गर्नुपर्ने बताए । 'राष्ट्रपतिले संविधानअनुसार नागरिकता विधेयकलाई पुनःविचार गर्नका लागि संसद्मा फिर्ता गर्न मिल्दैन,' उनले भने, 'अब राष्ट्रपतिले विधेयकलाई थुनछेक नगरी प्रमाणीकरण गर्नुहुन्छ ।' उनले सरकारको चाहनाअनुसार नै नागरिकता विधेयक आउने बताए। उनले राष्ट्राध्यक्षले पुनःविचार गर्न संसद्मा विधेयक फिर्ता गरेपछि प्रक्रिया मात्र पुर्याएर पारित गर्न नहुने उनको भनाइ छ । 'राष्ट्रपतिले नागरिकता विधेयकमा जुन कुरा उठाउनुभएको छ, त्यो कुराको संसद्को दुवै सदनमा पर्याप्त छलफल हुनुपर्दछ,' उनले भने, 'राष्ट्राध्यक्षले उठाएको कुरालाई सम्बोधन गरेर मात्र विधेयक प्रमाणीकरणका लागि पठाउनुपर्दछ ।' उनले नागरिकता विधेयकमा विवाद रहेकाले राष्ट्रपति भण्डारीले संसद्मा पुनःविचार गर्नका लागि पठाएको जानकारी दिए। संविधानविद् डा अधिकारीले राज्य व्यवस्था समितिमा दफावार छलफल गरेर मात्र नागरिकता विधेयकमा देखिएको विवाद सुल्झाउनुपर्नेमा जोड दिए । 'राष्ट्रपतिले नागरिकता विधेयकका सम्बन्धमा पुनःविचार गर्न भनेको कुरालाई राज्यव्यवस्था समितिबाट नै टुङ्ग्याएर संसद्मा लैजानुपर्दछ,' उनले भने । राष्ट्रपति भण्डारीसमक्ष गत साउन १५ गते प्रमाणीकरणका लागि पेश गरिएको नागरिकता विधेयक साउन २९ गते फिर्ता भएको थियो । राष्ट्रपति कार्यालयका प्रवक्ता सागर आचार्यका अनुसार राष्ट्रपति भण्डारीले नेपालको संविधानबमोजिम नागरिकता प्राप्तिसम्बन्धी विषयमा सङ्घीय संसद्बाट पुनःविचार हुन आवश्यक देखिएकाले संविधानको धारा ११३ को उपधारा ९३० बमोजिम १५ बुँदे सन्देशसहित प्रतिनिधिसभामा फिर्ता पठाएकी हुन्। यसरी फिर्ता पठाएको विधेयक आज पुनःसंसद्ले पारित गरेर पठाउने कार्यसूची राखिएको छ । अहिले प्रतिनिधिसभामा राष्ट्रपति भण्डारीले फिर्ता गरेको नागरिकता विधेयकबारे छलफल भइरहेको छ । प्रतिनिधिसभाले पारित गरेको विधेयकलाई राष्ट्रियसभाबाट पनि पारित गरेर प्रमाणीकरणका लागि राष्ट्रपति भण्डारीसमक्ष पेश गर्नुपर्ने हुन्छ । अर्का संविधानविद् डा भिमार्जुन आचार्यले पनि संसद्को दुवै सदनले पुनःपारित गरेको नागरिकता विधेयकलाई राष्ट्रपतिले स्वीकार गरेर प्रमाणीकरण गर्नुपर्ने बताए । 'राष्ट्रपतिले फिर्ता गरेको विधेयकलाई पर्याप्तमात्रामा छलफल गरेर मात्र पुनःप्रमाणीकरणका लागि पठाउनुपर्दछ,' उनले भने, 'राष्ट्रपतिले उठाउनुभएको कुराको संसदीय व्यवस्थाअनुसार सम्बोधन हुनुपर्दछ ।' राष्ट्रपतिले पुनःविचारका लागि फिर्ता पठाएको विधेयकलाई अवसरका रुपमा संसद्ले लिनुपर्ने उनको भनाइ छ । अर्का वरिष्ठ अधिवक्ता टीकाराम भट्टराईले अब नागरिकता विधेयकका सम्बन्धमा राष्ट्रपति भण्डारीले पुनःविचार गर्ने ठाउँ नरहेको बताए। 'अब संसद्को दुवै सदनले पारित गरेपछि राष्ट्रपतिलाई फेरि पनि पुनःविचार गर्नका लागि ठाउँ छैन,' उनले भने, 'संसद्को दुवै सदनबाट पारित भएको नागरिकता विधेयकलाई राष्ट्रपतिले प्रमाणीकरण गर्नुपर्ने हुन्छ ।' राष्ट्रपति भण्डारीले नागरिकताका सम्बन्धमा स्थायी समाधान खोज्नका लागि नै विधेयक फिर्ता गरेको उल्लेख गर्दै भने, 'उहाँले नागरिकताका विषयमा योयो विषयमा संशोधन गर भनेर सन्देशसहित अभिभावकको भूमिका निर्वाह गर्दै संसद्मा विधयेक फिर्ता पठाउनुभएको थियो । संसद्ले राष्ट्रपतिको सन्देशलाई मनन् गरेर नागरिकता विधेयकलाई पर्याप्त मात्रामा छलफल गरी संशोधनसहित प्रमाणीकरणका लागि पठाउनुपर्दछ ।' रासस"
नागरिकता विधेयक खारेजको माग गर्दै संसद भवन अगाडि प्रदर्शन,"काठमाडौं : नागरिकता विधेयक देशघाती भएकाले खारेज गर्नुपर्ने भन्दै नेपाल मजदुर किसान पार्टीले संसद भवन नयाँ बानेश्वर अगाडि विरोध प्रदर्शन गरेको छ। राष्ट्रपतिबाट फिर्ता भएको नागरिकता विधेयक पुन अघि बढाउन लागेको र उक्त विधेयक मुलुकको हितमा नरहेको भन्दै नेमकिपाले बिहीबार काठमाडौंको नयाँ बानेश्वरमा प्रदर्शन गरेको हो। प्रदर्शनमा सहभागीहरुले देशघाती नागरिकता विधेयक खारेज गर, भारतीय विस्तारवाद मूर्दावाद लगाएतका नारा लगाएका थिए। नेमकिपाले नागरिकता विधेयकमा पुन छलफल गरी देशको हितमा सहमतीका साथ अघि बढाउनुपर्ने माग अघि सारेको छ।"
संसदबाट नागरिकता विधेयक जस्ताको त्यस्तै पास,"काठमाडौं : राष्ट्रपति विद्यादेवी भण्डारीबाट सन्देशसहित फिर्ता भएको नेपाल नागरिकता (पहिलो संशोधन) विधेयक२०७९ जस्ताको त्यस्तै पास भएको छ। गृहमन्त्री बालकृष्ण खाणले संसदमा राष्ट्रपति भण्डारीबाट फिर्ता भएको नेपाल नागरिकता विधेयक २०७९ पारित गरियोस् भनी प्रस्तुत गरेको प्रस्ताव बहुमतले पारित भएको हो। प्रमुख प्रतिपक्ष दल नेकपा एमालेले मत विभाजन माग गरेपछि सभामुख अग्नि प्रसाद सापकोटाले नागरिकता विधेयकमाथि मतदान गराएका थिए। जसको पक्षमा १३५ मत खसेको थियो भने विपक्षमा ६० मत खसेको थियो। सभामुख सापकोटाका अनुसार आज संसदमा १९५ जना सांसद सहभागी थिए। विधेयकमाथिको छलफलका क्रममा भाग लिँदै सत्ता पक्ष र प्रतिपक्षका ७७ बढी सांसदहरुले आआफ्नो धारणा राखेका थिए। विधेयकलाई जस्ताको तस्तै पारित गर्नुपर्ने र राष्ट्रिय सहमति कायम गरी पारित गर्नुपर्ने उनीहरुले तर्क गरेका थिए। संसदका दुवै सदनबाट पास भइसकेको नेपाल नागरिकता ऐन २०६३ लाई संशोधन गर्न बनेको विधेयक १५ साउनमा सभामुख अग्निप्रसाद सापकोटाले राष्ट्रपतिकहाँ प्रमाणीकरणका लागि पठाएका थिए। तर ,राष्ट्रपति भण्डारीले नेपालको संविधानबमोजिम नागरिकता प्राप्तिसम्बन्धी विषयमा संघीय संसद्बाट पुनःविचार हुन आवश्यक देखिएकाले संविधानको धारा ११३ को उपधारा ९३० बमोजिम १५ बुँदे सन्देशसहित साउन २९ गते साँझ प्रतिनिधिसभामा फिर्ता पठाएकी थिइन्। त्यसको भोलिपल्ट अर्थात् साउन ३० गते बसेको प्रतिनिधि सभा बैठकमा विधेयक फिर्ताको सन्देशसहितको पत्र पेस भएको थियो। सो पत्र प्रतिनिधि सभाका सचिव गोपालनाथ योगीले पढेर सुनाएका थिए। सत्ता गठबन्धनको मंगलबार बसेको बैठकले संसदीय प्रक्रिया पूरा गरी नागरिकता विधेयक प्रमाणकीकरणका लागि पुन: राष्ट्रपति कार्यालयमा पठाउने निर्णय गरेको थियो। संविधानमा राष्ट्रपतिलाई एकपटक मात्रै विधेयक फिर्ता गर्ने अधिकार दिएको छ। विधेयक पुन: दुवै सदनबाट पारित भए राष्ट्रपतिले प्रमाणीकरण गर्नुपर्ने संवैधानिक व्यवस्था छ। राष्ट्रपतिले प्रमाणीकरण गरेपछि विधेयक कानुनको रुपमा लागू हुनेछ।"
"माओवादी उपमहासचिवमा वर्षमान, जनार्दन र गिरिराजमणि, महासचिवमा को?","काठमाडौं : नेकपा माओवादी केन्द्रले पदाधिकारीको टुंगो लगाएको छ। लामो रस्साकस्सीका बीच पदाधिकारी टुंगो लागेको माओवादीका एक स्थायी कमिटी सदस्यले बताए। ती नेताका अनुसार पार्टीको महासचिवमा देव गुरुङको नाममा लगभग सहमति जुटेको छ। गुरुङ पार्टी विघटन हुँदा मोहन वैद्य नेतृत्वको नेकपा (क्रान्तिकारी) माओवादीमा थिए। उनी रामबहादुर थापा बादलसँगै माओवादी केन्द्रमा फर्किएका थिए। अहिले बादल भने एमालेमै छन्। त्यस्तै उपाध्यक्षमा स्थायी कमिटी सदस्यहरु दिनानाथ शर्मा, कृष्णबहादुर महरा, गणेश साह, पम्फा भुसाल र हरिबोल गजुरेलको नाम अनुमोदन भएको छ। उपमहासचिवमा भने वर्षमान पुन, जनार्दन शर्मासँगै गिरिराजमणि पोखरेलको नाम अनुमोदन भएको ती नेताले बताए। वर्षमान पुन र जनार्दन शर्मा महासचिवका दावेदार भए पनि दुवैबीच सहमति नभएपछि प्रचण्डले उपमहासचिव बनाएको ती नेताको दाबी छ। पदाधिकारीको नाम आज साँझ बस्ने बैठकले अन्तिम रुप दिने बताइएको छ। 'पदाधिकारीको लगभग टुंगो लागेको छ। सँझ ६ बजे बस्ने बैठकले पदाधिकारीको सूची औपचारिकरुपमा घोषणा गर्नेछ,' माओवादीका एक स्थायी कमिटी सदस्यले अन्नपूर्णसँग भने। गत पुस १८ मा सम्पन्न भएको महाधिवेशनले २३६ जना केन्द्रीय सदस्यको नाम अनुमोदन गरेको थियो। केन्द्रीय कमिटी २९९ सदस्यीय हुने भनिए पनि बाँकी सदस्यहरु मनोनयन हुन बाँकी रहेको थियो। त्यस्तै पोलिटब्युरो, स्थायी कमिटी र पदाधिकारीसमेत मनोनयन हुन सकेको थिएन। महाधिवेशनपछि माओवादी अध्यक्ष र वरिष्ठ उपाध्यक्षमा नारायणकाजी श्रेष्ठ चयन भएका थिए।"
सत्ता गठबन्धनको गलपासोका रुपमा नागरिकता विधेयक नल्याइयोस्,"काठमाडौंः सांसद गोकुल बाँस्कोटाले नागरिकता विधेयक छलफलबाट पारित गर्नुपर्ने बताएका छन् । संसदमा नागरिकता विधेयकमाथि छलफलमा भाग लिदै सांसद बाँस्कोटाले जबरजस्ती नागरिकता विधेयक पारित गर्न नहुने बताएका हुन् । नागरिकताको विषय सस्तो बनाउन नहुने उनको भनाइ छ। उनले भने,' भारतमै समयसीमा सात वर्षमा राखिएको छ । अमेरिकामा तीन वर्ष छ । दिउँसै आँखा चिम्लेर पारित गर्ने । ' हतार हतारमा नागरिकता विधेयक पार गर्न नहुने बताए । उनले भने, सत्ता पक्षको गठबन्धनको गलपासोका रुपमा नागरिकता विधेयकलाई त्यहाँ पिस्ने र देशलाई विभाजन गर्ने खालको हुनुहुँदैन । ' देशलाई दुरगामी असर पर्ने गरी नागरिकता विधेयक आउन नहुने बताए । व्यापक छलफलसहित सहमति कायम गरेर मात्रै नागरिकता विधेयक पास गर्नुपर्ने बताए ।"
कांग्रेससँग भएको ७ बुँदे सहमति कार्यान्वयन गर्न ट्रेड युनियनको माग,"काठमाडौं : पूर्वप्रधानमन्त्री तथा कांग्रेस सभापति स्वर्गीय सुशील कोइराला सत्तामा हुँदा ट्रेड युनियन कांग्रेससँग गरेको सहमति अहिलेसम्म कार्यान्वयन हुन नसकेको मजदुर अभियन्ता एवं सरोकारवालाले बताएका छन्। २०७० सालको भदौ ९ मा तत्कालीन कांग्रेस सभापति कोइराला र ट्रेड युनियन कांग्रेसबीच ७ बुँदे सहमति भएको थियो। तत्कालीन समयमा भएको सात बुँदे सहमतिमा सामाजिक सुरक्षा कोषमात्रै कार्यान्वयनमा आएको छ। नेपाली कांग्रेसको नेतृत्वमा रहेको अहिलेको सरकार श्रमिकमैत्री नभएको आरोप पनि लगाइएको छ। सत्ताको नेतृत्वकर्ता दल नेपाली कांग्रेसले मजदुरका मुद्दाप्रति विमुख भएको भन्दै ट्रेड युनियन कांग्रेसका नेताहरूले चिन्ता व्यक्त गरेका हुन्। ट्रेड युनियन कांग्रेसका संस्थापक नेता तथा मजदुर अभियन्ता लक्ष्मण बहादुर बस्नेतले भने, पार्टीमा मजदुरलाई गनिने भनेको निर्वाचनको मुखमा हो। अब मंसिर ४ को निर्वाचन घोषणा गरिराख्दा टिकट लिने स्वार्थले उद्योगपति र व्यवसायी हाबी भएका छन्। मजदुरलाई भोट लिने माध्यमका रूपमामात्र प्रयोग गरिन्छ। श्रमिकका आवाज राख्ने मूल थलो संसद भए पनि मजदुरबाट प्रतिनिधित्व गराउने पक्षमा दल सकरात्मक छैनन्। समावेशी आधारमा प्रतिनिधि चयन हुने व्यवस्थाअनुसार क्लष्टर अनुसार मजदुरको प्रतिनिधित्व पनि संसदमा हुनुपर्छ, बस्नेतले भने। श्रमिकका मुद्दा बलियो बनाउन नेपाली कांग्रेसले नीति अधिवेशन तुरून्तै राखेर मजदुरका विषयलाई विधानमा समेटेर लैजानुपर्ने माग पनि बस्नेतले राखेका छन्। उनले अगाडि भने, मजदुरका समस्या सुनाउने थलो नीति महाधिवेशन हो। हामीले पनि श्रमिकका समस्या त्यहीँ सुनाउँला भन्ने थियो। तर कांग्रेसले नीति महाधिवेशनको मिति नै तोक्न सकेको छैन। नीति महाधिवेशनसँग कांग्रेस किन डराएको? रेमिट्यान्स बढ्दा खुसी र घट्दा दुखी हुने सरकारले उनै श्रमिकका मुद्दामा भने बेवास्ता गरेको बस्नेतको गुनासो छ। ट्रेड युनियन कांग्रेसका अध्यक्ष पुष्कर आचार्यले मजदुर आन्दोलन सुरू गरेका स्वर्गीय गिरिजाप्रसाद कोइरालाको देहवासनसँगै श्रमिकले असली अभिभावकत्व गुमाएको महसुस भएको बताए। उनले थपे, अहिलेको कांग्रेसले श्रमिकका मुद्दा बिर्सेको कारण महाधिवेशनमा समेत मजदुरका मुद्दा उठाउन सकेन। अन्तरिम संविधानमा राखिएको श्रम आयोगसमेत वर्तमान संविधानबाट हटाइएको विषय उठाउँदै ट्रेड युनियन कांग्रेसका उपाध्यक्ष अजयकुमार राईले भने, अन्तरिम संविधानमा श्रम आयोगको व्यवस्था गरिएको थियो। संविधान बनाउने बेलामा उद्योगपतिहरु श्रम आयोगको विरुद्धमा बोले। सरकारले रोजगारदाताको कुरा सुनेर श्रम आयोगको व्यवस्था संविधानमा राखिएन। नेपाल ट्रेड युनियन कांग्रेसले दुई दशकभन्दा अघिदेखि उठान गरेको योगदानमा आधारित सामाजिक सुरक्षा कार्यक्रम केही हदसम्म लागू भए पनि संगठितरूपमा रहेका र स्वरोजगारका लागि उक्त कार्यक्रम लागू हुन नसकेको परिप्रेक्ष्यमा सम्पूर्ण श्रमजिवी र स्वरोजगारहरूका लागि यो कार्यक्रम लागू गराउन कांग्रेसले विशेष पहल गरिनुपर्ने पनि सरोकारवालाहरूले कुरा राखेका छन्। संविधानमा व्यवस्था भएको युवा, किसान र श्रमिकको क्लस्टर निर्माण गरी नीति निर्माण तहमा प्रतिनिधित्व गराउने व्यवस्था हुँदा पनि राजनीतिक दलहरूले बेवास्ता गरेको बताउँदै उपाध्यक्ष राईले भने, निर्वाचन आयोगले अध्ययन पुरा गरे पनि राजनीतिक दलहरूको इच्छाशक्तिको अभावले त्यस्ता क्लस्टरहरू निर्माण हुन सकिरहेका छैनन्। त्यसैले युवा, किसान र श्रमिकको क्लष्टर निर्माणको लागि राजनीतिक सहमति जुटाई प्रतिनिधित्वको व्यवस्था मिलाउन कांग्रेसले अग्रता लिनुपर्छ।"
नागरिक विधेयकमाथि छलफल जारी : कसले के भने ?,"काठमाडौं : नेपाल नागरिकता (पहिलो संशोधन) विधेयक, २०७९ माथिको छलफलमा सांसदहरुले पक्ष विपक्षमा आफ्ना धारणा व्यक्त गरिहरेका छन्। प्रतिनिधि सभाको बिहीबारको बैठकमा राष्ट्रपतिबाट सन्देशसहित फिर्ता भएको नेपाल नागरिकता (पहिलो संशोधन) विधेयक, २०७९ माथि सत्ता पक्ष र प्रतिपक्षका सांसदहरुले आफ्ना धारणा व्यक्त गरिरहेका छन्। सदनमा नागरिकता विधेयकमाथिको छलफल जारी छ । सन्देशसहित फिर्ता भएको विधेयकलाई जस्ताको तस्तै पारित गर्नुपर्ने र राष्ट्रिय सहमति कायम गरी पारित गर्नुपर्ने उनीहरुको तर्क छ । बैठकमा सांसद प्रदीप ज्ञवालीले विधेयकलाई हेडकाउण्टका आधारमा नभइ राष्ट्रिय सहमतिका साथ पारित गर्नुपर्ने बताए। सांसद मीनबहादुर विश्वकर्माले हिजो के बोलेको हो आज त्यही विषय स्मरण गरी विधेयक पारित गर्न आग्रह गरे । सांसद कृष्णभक्त पोखरेलले विधेयक पारित गर्न न्यूनतम् सहमति खोज्न आग्रह गरे। सांसद सत्य पहाडीले सबै पक्षमा समान छलफल गरेर राष्ट्रिय सहमति कायम गर्नुपर्ने जनाउँदै तत्काल सोही रुपमा नै पारित गर्न आग्रह गरिन्। सांसद पदम गिरीले यसअघि विधेयक पारित गर्दा राज्य व्यवस्था समितिले छलफल गरी तयार गरेको प्रतिवेदन कार्यान्वयन नभएको आरोप लगाए। सांसद यशोदा गुरुङ सुवेदीले संशोधित विधेयक पारित नभए नागरिकता ऐन २०६३ कायम रहने उल्लेख गर्दै यसलाई क्रियाशील हुनबाट रोक्न संशोधित विधेयक पारित हुनु आवश्यक रहेको बताए। सांसद डा शिवमाया तुम्बाहाम्फेले संविधानले नै सबै नागरिकलाई नागरिकता दिने व्यवस्था गरेको जनाउँदै विधेयक राष्ट्रिय सहमतिका साथ अगाडि बढाउनुपर्ने बताइन्। सांसद भरत कुमार साहले नागरिकता नपाएका कारण लाखौँ नागरिक अनागरिक भएर बसेका उल्लेख गर्दै नागरिकता ऐन ल्याएपछि धेरै कुरा समाधान हुने विश्वास व्यक्त गरे। सांसद रामसहायप्रसाद यादवले वर्षौंदेखि नेपाली नागरिक अनागरिक भएर बसेको अवस्थामा तत्काल संशोधित विधेयक पारित गर्नुपर्नेमा जोड दिए। सांसद दुर्गा पौडेलले विवाह गर्दैमा तत्काल नागरिकता पाउन योग्य भएको कुनै पनि देशले स्वीकार नगर्ने उल्लेख गर्दै यो विधेयकलाई खारेज गर्न आग्रह गरिन्। सांसद शेरबहादुर तामाङले सबै नेपाली नागरिकलाई नागरिकता दिनुपर्ने जनाउँदै मुलुकको सार्वभौमसत्ता, राष्ट्रियता मुलुकमा बस्ने नागरिकले नै संरक्षण गर्नुपर्ने बताइन्। बैठकमा सांसद सांसद हृदयश त्रिपाठीले नागरिकले जन्मका आधारमा नागरिकता नपाएको जनाउँदै लैङ्गिक समानता खोज्ने हो भने संविधानको धारा कार्यान्वयन गर्नुपर्ने धारणा व्यक्त गरे। सांसद शरदसिंह भण्डारीले नागरिकता विधेयक प्रमाणित भएर आउनुपर्ने जनाउँदै नागरिकतालाई राष्ट्रियता र राजनीतिकसँग जोडेर कति समय हेर्ने भनी प्रश्न गरे। उनले नागरिकतालाई राजनीतिक विषय बनाउन नहुने तर्क गरे। सांसद नवराज सिलवालले विधेयक फिर्ता हुनु संसद्का लागि सहमति खोज्ने सुन्दर अवसर भएको बताए। सांसद डिला सङ्ग्रौलाले राष्ट्रपतिले प्रमाणीकरण गरेर जानुपर्नेमा फिर्ता आएको जनाउँदै दुवै सदनले पारित गरेर पठाएको विधेयक प्रमाणीकरण हुनुपर्ने बताइन्। यस्तै सांसद वर्षामान पुनले राष्ट्रपतिबाट प्राप्त भएको कुरा संविधानसँग बाँझिएको कहीँकतै नभएको उल्लेख गर्दै यसलाई पारित गरेर प्रमाणीकरण गर्ने व्यवस्थाको माग गरे। तत्कालको समस्या समाधान गर्नका लागि मात्र यो विधेयक ल्याएको जनाउँदै उनले दैनिक जीवनका अप्ठ्यारा फुकाउनका लागि मात्र ल्याइएको बताए। सांसद डा पुष्पाकुमारी कर्ण कायस्थले वैवाहिक अंगीकृत नागरिकता दिँदा अन्य देशको प्रावधानलाई हेरेर कति वर्ष राख्नुपर्ने हो त्यो राख्न सकिने धारणा व्यक्त गरे। सांसद लक्ष्मणलाल कर्णले सरकारले सत्प्रयास गरेर धेरै नागरिकको आँशु पुछ्ने काम गरेको उल्लेख गर्दै अब कुनै पनि बहानामा ढिला नगरी विधेयक अघि बढाउनुपर्ने बताए । सांसद प्रभु साहले दुवै सदनबाट छलफल गरेर प्रमाणित गरेर पठाएको विधेयकलाई जतिसक्दो छिटो पास गर्नुपर्नेमा जोड दिए। उनले जन्मका आधारमा नै अहिले नागरिकता नपाएको अवस्था रहेको बताए। सांसद प्रेम सुवालले यो विधेयकमा नेपाली पुरुषसँग विवाह गर्ने महिलाले तत्काल नागरिकता पाउने व्यवस्था रहेको तर अन्य देशमा विदेशी महिलालाई नागरिकता पाउनका लागि धेरै प्रक्रियाको प्रावधान रहेको बताए। सांसद राजेन्द्र गौतमले राष्ट्रपतिले विधेयक फिर्ता पठाउनु संविधानसम्मत व्यवस्था भएको उल्लेख गर्दै यसमा महिलाको स्वाभिमानलाई समेत समेट्न खोजिएको बताए। सांसद धर्मशीला चापागार्इंले नागरिकताका विषयमा निर्विवाद कहिले पनि नदेखिएको बताउँदै वैवाहिक अङ्गीकृत नागरिकको समस्या समुदाय र क्षेत्र विशेषको मात्र समस्या नभई आम समस्या भएको बताए। सांसद अमृतादेवी अग्रहरिले नागरिकताको समस्या देशको लाखौँ युवासँग जोडिएको समस्या भएको जनाउँदै संविधानकै धारा कार्यान्वयन गर्नका लागि यो विधेयक आएको उल्लेख गरिन्। सांसद लक्ष्मीकुमारी चौधरीले नागरिकता पाउनबाट बञ्चित युवालाई कुनै परिचयपत्र दिएर कामकाज अघि बढाउन सकिने बताउँदै देशको भूगोल, परिस्थिति हेरेर यो विधेयक पारित गर्नुपर्ने बताइन्। रासस"
तथ्यांक विभाग किन ल्याइयो प्रधानमन्त्री मातहतमा ?,"काठमाडौं : राष्ट्रिय योजना आयोगको मातहतमा रहेको राष्ट्रिय तथ्यांक विभाग प्रधानमन्त्री तथा मन्त्रिपरिषद् कार्यालय मातहत ल्याइएको छ। राष्ट्रिय अनुसन्धान विभाग, राजस्व अनुसान्धन विभाग र सम्पत्ति शुद्धीकरण अनुसन्धान विभाग प्रधानमन्त्रीको मातहतमा ल्याएको विषयमा विरोध गर्दै आएको सत्ता गठबन्धनले तथ्यांक विभागलाई पनि प्रधानमन्त्रीको मातहतमा नै ल्याएको छ। तत्कालीन केपी ओलीको सरकारले यी तीन विभागलाई प्रधानमन्त्रीको मातहतमा ल्याएका थिए। तथ्यांकसम्बन्धी कानुन संशोधन र एकीकरण गर्न बनेको विधेयक राष्ट्रिय सभाबाट पारित भएको छ। राष्ट्रिय योजना आयोगका पूर्वउपाध्यक्ष दीपेन्द्रबहादुर क्षेत्री तथ्यांक विभाग जस्ता संस्थालाई स्वायत्त नै राख्नुपर्ने बताउँछन्। तथ्यांक विभाग स्वायत्त संस्था हुनुपर्छ, यो सरकारको मातहतमा हुनुहुँदैन, उनले भने, तब मात्रै यसले निष्पक्ष र स्वच्छ तथ्यांक आउँछ। आफू योजना आयोगका उपाध्यक्ष हुँदा तथ्यांक विभागका कर्मचारीलाई स्वायत्त प्रतिवेदन नै बनाउन पनि भनेको स्मरण गरे। मैले तथ्यांक विभागलाई छुटै स्वायत्त निकाय बनाउनु पर्छ भनेर प्रतिवेदन नै पेस गर्ने भनें, तर, मातहतमा बस्ने बानी परेकाले होला, उहाँहरूले आँट गर्नु भएन, पुराना कुरा सम्झँदै क्षेत्रीले भने। अघिल्लो सरकारले राष्ट्रिय अनुसन्धान विभाग, राजस्व अनुसान्धन विभाग र सम्पत्ति सुद्धिकरण अनुसन्धान विभाग प्रधानमन्त्री मातहतमा ल्यायो भनेर विरोध गर्नेहरूले नै तथ्यांक विभाग जस्ता स्वायत्त राख्नुपर्ने संस्थालाई मातहतमा ल्याउने काम गर्नु चिन्ताको विषय भएको उनको भनाइ छ। तथ्यांक विभाग स्वायत्ता संस्था हुनुपर्छ, यो सरकारको मातहतमा हुनुहुँदैन दीपेन्द्रबहादुर क्षेत्री, पूर्वउपाध्यक्ष, राष्ट्रिय योजना आयोग नगर्नुपर्ने काम भयो, यसले तथ्यांक प्रणालीमा आशंका उत्पन्न गर्छ, विश्वसनीयतामा प्रश्न उठ्छमीनबहादुर शाही, पूर्वसदस्य, राष्ट्रिय योजना आयोग हिजो अघिल्लो सरकारका प्रधानमन्त्रीले प्रधानमन्त्री मातहतमा ल्यायो भनेर विरोध गर्थे, अहिले उनीहरूले नै यसरी स्वायत्त राख्नु पर्ने संस्थालाई नै मातहत ल्याउने काम गरे, यसलाई के भन्ने ? उनले भने। प्रधानमन्त्री मातहतमा ल्याएपछि एक त तथ्यांक नै म्यानुपुलेट हुने अर्कोतिर ढिलासुस्ती अझ बढ्ने उनले आशंका व्यक्त गरे। राष्ट्रिय योजना आयोगका पूर्वसदस्य मीनबहादुर शाहीले तथ्यांक विभाग प्रधानमन्त्री कार्यालयको मातहतमा ल्याउनु गलत भएको बताए। नगर्नु पर्ने काम भयो, यसले तथ्यांक प्रणालीमा आशंका उत्पन्न गर्छ, विश्वसनीयतामा प्रश्न उठ्छ, उनले भने, तथ्यांक विशेष विभाग हो, तथ्यांक शास्त्रको आफ्नै मूल्यमान्यता हुन्छ, यसलाई प्रशासन हेर्ने विषय नै होइन, यसै पनि प्रधानमन्त्री कार्यालयले कतिलाई हेर्न सक्छ ? २०१५ साल अर्थात् ६४ वर्ष पहिले बनेको तथ्यांक ऐन २०१५ बाट केन्द्रीय तथ्यांक विभागको स्थापना र मार्गदर्शनमा सञ्चालित एक प्राविधिक रुपले स्वायत्त निकायको रुपमा स्थापित भएको हो। हाल राष्ट्रिय योजना आयोगअन्तर्गत रहेको विभागलाई प्रधानमन्त्री तथा मन्त्रिपरिषद्को कार्यालयअन्तर्गत एक केन्द्रीय निकायको रुपमा रहने व्यवस्था गरिएको छ। सरकारी निकाय तथा सार्वजनिक संस्थाले संकलन गरेको तथ्यांकको एकीकृत प्रणालीको रुपमा राष्ट्रिय तथ्यांक प्रणालीको स्थापना गरिने, यसका लागि केन्द्रीय तथ्यांक विभागको प्रमुख तथ्यांक अधिकारीको रुपमा स्तरोन्नती गरी संस्थागत विकास गरिने व्यवस्था रहेको छ। प्रस्तावित राष्ट्रिय तथ्यांक कार्यालयले राष्ट्रिय तथ्यांक प्रणालीको व्यवस्थापन र सो प्रणालीमा आबद्ध निकायबीच समन्वय कायम गर्ने व्यवस्था रहेको छ। यसले योजना आयोगको हात भाँचिएको छ। विधेयकमा प्रधानमन्त्री कार्यालयमा ल्याउनका कारणहरू उल्लेख गरिएको छ। संविधानको अनुसूचीमा व्यवस्था भए बमोजिम केन्द्रीय तथ्यांकको मानक, मापदण्ड र तथ्यांकीय वर्गीकरण निर्माण गरी संघ, प्रदेश र स्थानीय तहको तथ्यांकलाई व्यवस्थापन र एकरुपता कायम गर्न सक्ने प्रावधान समेटिएको छ। त्यस्तै राष्ट्रिय तथ्यांक प्रणालीको समुचित विकास, व्यवस्थापन र अनुसन्धानसम्बन्धी कार्यको रेखदेख निर्देशन नियन्त्रण र नियमन गर्ने प्रयोजनका लागि नेपाल सरकारले राष्ट्रिय योजना आयोगको उपाध्यक्षको अध्यक्षतामा राष्ट्रिय तथ्यांक परिषद् गठन गर्ने व्यवस्था राखिएको छ। प्रदेश सरकार वा स्थानीय तहले आफूलाई आवश्यक पर्ने विवरण वा तथ्यांक उत्पादन, प्रशोधन, भण्डारण, प्रकाशन र वितरण गर्न सक्ने व्यवस्था रहेको छ। विधेयकमा नेपाल सरकारले तथ्यांक संकलन गरेको वा राष्ट्रिय रूपमा तथ्यांक संकलन हुने विषयमा प्रदेश वा स्थानीय तहले तथ्यांक संकलन गर्न नहुने व्यवस्था छ। प्रदेश र स्थानीय तहले संकलन गरेको तथ्यांक वा सो सम्बन्धी विवरण नेपाल सरकारका सम्बन्धित मन्त्रालय र कार्यालयलाई उपलब्ध गराउनुपर्ने व्यवस्था विधेयकमा छ। प्रचलित कानूनमा कुनै सरकारी निकाय वा सार्वजनिक संस्थालाई तथ्यांक संकलनसम्बन्धी कुनै कार्य गर्ने जिम्मेवारी तोकिएकोमा सो प्रयोजनका लागि त्यस्तो निकाय वा संस्थाले उक्त कार्य गर्ने र त्यस्तो निकाय वा संस्थाले संकलन गरेको तथ्यांक राष्ट्रिय तथ्यांक प्रणालीको अभिन्न अंगको रुपमा रहने व्यवस्था ऐनमा छ। कार्यालय, सरकारी निकाय वा सार्वजनिक संस्थाले संकलन गरेको तथ्यांकलाई विद्युतीय अभिलेखमा राख्ने व्यवस्था मिलाउनु पर्नेछ। त्यस्तो अभिलेखलाई नेपाल सरकारले प्रचलित कानून बमोजम राखेको अभिलेखसँग तोकिए बमोजिम आबद्ध गराउनु पर्ने प्रावधान राखिएको छ। कार्यालय, सरकारी निकाय वा सार्वजनिक संस्थाले संकलन गरेको प्रशोधित अर्धप्रशोधित तथा कोरा अवस्थामा रहेका व्यक्तिगत तथा एकाइगत तथ्यांकमा ऐन प्रतिकूल नहुने गरी विद्युतीय वा अन्य माध्यमबाट पूरै वा आंशिक रुपमा पहूँच उपलब्ध गराउने सक्ने व्यवस्था रहेको छ। तथ्यांक गोपनीयताको सुनिश्चितता ऐनले गरेको छ। तथ्यांक प्राप्त गर्ने राज्यको अधिकार तथा तथ्यांक उपलब्ध गराउनु प्राकृतिक तथा कानूनी व्यक्ति अर्थात सबैको कर्तव्य र दायित्वसम्बन्धी व्यवस्था छ। सबै सरोकारवालाहरूले बुझ्ने गरी तथ्यांक पाउने व्यवस्थासहित खुला तथ्यांक अवधारणासम्बन्धी व्यवस्था ऐनमा गरिएको छ। त्यस्तै, तथ्यांक क्रियाकलापको प्राविधिक परीक्षणसम्बन्धी व्यवस्था, तथ्यांकमा दोहोरापना हुन नदिन र तथ्यांकीय अभाव कम गर्न अन्तर्निकाय कार्यसमूह गठनको व्यवस्था पनि ऐनमा छ। नयाँ तथ्यांक ऐन जारी भए नियमानवलीसहित थप निम्न निर्देशिका तथा कार्यविधिहरू ऐनमा नै उल्लेख भएकोले जारी हुनेछ। जसले तथ्यांक प्रणालीलाई संघ प्रदेश र स्थानीय तहमा व्यवस्थित गर्न सहयोग पुग्नेछ। ऐनका अनुसार राष्ट्रियस्तरका गणना तथा सर्वेक्षणसम्बन्धी निर्देशिका, तथ्यांक प्राप्ति र तथ्यांकीय विधि उपयोगसम्बन्धी निर्देशिका, राष्ट्रिय तथ्यांक प्रणाली कार्यान्वयनसम्बन्धी निर्देशिका, सर्वेक्षण अनुमतिसम्बन्धी निर्देशिका, प्रशासनिक अभिलेख व्यवस्थापन कार्यविधि, तथ्यांक सार्वजनिक, सम्प्रेषण तथा वितरण गर्नेसम्बन्धी कार्यविधि, तथ्यांक संकलन, नमुना छनोट, विश्लेषण तथा सम्परीक्षणसम्बन्धी कार्यविधि ऐनमा उल्लेख छ।"
एमालेले आजदेखि कार्यकर्ताका लागि सुरु गर्यो पार्टी स्कुल,"काठमाडौं : नेकपा एमालेले आजदेखि कार्यकर्ताका लागि पार्टी स्कुल सुरू गरेको छ। एमालेको केन्द्रीय स्कुल विभागले पार्टी कार्यालयमा बिहीबार पहिलो दिन अखिल नेपाल किसान महासंघका सदस्यलाई विषयगत प्रशिक्षणमा सहभागी गराएको हो। आज उपमहासचिव तथा स्कुल विभाग प्रमुख प्रदीप ज्ञवाली र उपप्रमुख ईश्वरी रिजालले सहभागीहरूलाई प्रशिक्षण दिएका छन्। जनसंगठनबाट सुरू गरेको प्रशिक्षण तीनदिने हुने बताइएको छ। प्रशिक्षणमा मार्क्सवादी दर्शन र पार्टी जीवनमा त्यसको प्रयोग, जनताको बहुदलीय जनवाद र समृद्ध नेपालको निर्माण, पार्टीको दशौं महाधिवेशनको कार्यदिशा, आजको सन्दर्भमा संगठनात्मक व्यवस्थापन र पार्टी जीवनमा सूचना प्रविधिको प्रयोग लगायतका विषयमा नेताहरूले प्रशिक्षण दिने एमालेले जनाएको छ। उपमहासचिव ज्ञवालीले नवप्रवेशी कमरेडहरुलाई लक्षित गरेर अर्को प्रशिक्षण चलाउने निर्णय गरिएको जानकारी दिए। उनले भने,नवप्रवेशी साथीहरूलाई एमालेको काम गर्ने शैली, संस्कार, मूल्यमान्यता लगायत विषयमा प्रशिक्षित गर्ने योजना रहेको छ। एमालेले भदौ महिनामा ७८ वटा जनसंगठनका पदाधिकारी तथा सदस्यहरूलाई प्रशिक्षण दिइसक्ने योजना बनाएको छ।"
१० वटा बैठकमा लगातार अनुपस्थित हुने १५ सांसद (सूचीसहित),"काठमाडौं : प्रतिनिधि सभाका १५ जना सांसद लगातार १० वटा बैठकमा अनुपस्थित भएका छन् । बिहीबार बसेको प्रतिनिधि सभाको बैठकमा सभामुख अग्निप्रसाद सापकोटाले १० वटा बैठकमा अनुपस्थित भएका सांसदको सूचना स्वीकृतिका लागि पेश गरेका हुन् । सभामुखले प्रतिनिधि सभा नियमावली, २०७५ को नियम २१० को उपनियम (४) बमोजिम १० वा सो भन्दा बढी बैठकमा अनुपस्थित सदस्यहरुको अनुपस्थितिको सूचनाहरु सभाको स्वीकृतिको लागि पेश गरेका हुन्। उनका अनुसार प्रतिनिधि सभाका सदस्यमा भिमसेनदास प्रधान, प्रदिप गिरी, कुमारी तुल्सी थापा, गंगा चौधरी,धर्मशिला चापागाई, रघुबिर महासेठ, जुलीकुमारी महतो, शान्ता चौधरी, कर्मा घले, सुरेशचन्द्र दास , शिवकुमार मण्डल,निर्जला राउत, नवराज राउत, विनोदकुमार चौधरी, नागेन्द्र कुमार रहेका छन्। हेर्नुहोस् को किन अनुपस्थित भए ?"
'एमालेले नागरिकलाई अनागरिक बनायो',"काठमाडौं : सांसद डिला संग्रौलाले एमालेका कारण नागरिकता विधेयक पास हुन ढिलाइ भएको बताएकी छन्। बिहीबार प्रतिनिधि सभामा नागरिकता विधेयक २०७९ माथि छलफलमा भाग लिदै सांसद संग्रौलाले प्रतिपक्ष दल नेकपा एमालेले सत्तामा हुँदा एउटा कुरा गर्ने सत्ता बाहिर रहँदा अर्को कुरा गरेर नागरिकलाई अनागरिक बनाएको आरोप लगाइन्। उनले झन्डै चार वर्षसम्म संसदमा अल्झेको नागरिकता विधेयक प्रमाणीकरण भएर आएको भए यतिबेला धेरै मानिसले नागरिकता प्राप्त गरिसक्ने बताइन्। उनले भनिन,' तत्कालीन एमाले सरकारले संसदमा पारित गर्नपट्टि नलागेर अल्झाएर राख्यो । सत्तामा हुँदा एउटा कुरा गर्ने र सत्ताबाहिर हुँदा अर्को कुरा गरेर नागरिकलाई अनागरिक बनाइएको छ । लामो समयदेखि नागरिकता सम्बन्धी कानुन बन्न नसक्दा लाखौंले नेपाली नागरिक नागरिकताबाट बन्चित हुनु परेको छ । यो नागरिकता विधेयक संसदको दुवै सदनबाट पारित हुनु निकै गर्वको कुरा पनि हो । तर, बिडम्बना सम्माननीय राष्ट्रपतिज्यूले प्रमाणीकरण गरेर कानुनको रुपमा पठाउनुपर्नेमा फिर्ता पठाउनु दुःखको कुरा हो ।' उनले राष्ट्रपतिले पुनरविचारका लागि भनेर फिर्ता गरेको नागरिकता विधेयकको कु दफामा समस्या छ कुनमा परिवर्तन गर्नुपर्छ भन्ने कुरा नै उल्लेख नभएको बताइन्। साधारणतया सार्वभौम संसदले बृहत रुपमा छलफल गरेर दुवै सदनले पारित गरेर पठाएको विधेयक फिर्ता गरिनु नहुने धारणा राखिन्। उनले दुवै संदनले पठाएका विधेयकहरु प्रमाणीकरण गरेर कानुनको रुप दिएर पठाउनु राष्ट्रपतिको संवैधानिक दायित्व भएको बताइन्। विधेयकलाई अल्झाएर राख्ने समय नभएको भन्दै तुरुन्तै प्रमाणीकरणका लागि राष्ट्रपतिकहाँ पठाउनुपर्ने बताइन्।"
आमनिर्वाचन : एकीकृत समाजवादीले तोक्यो उम्मेदवार बन्न मापदण्ड,"काठमाडौं : नेकपा (एकीकृत समाजवादी) ले मंसिर ४ मा हुने प्रतिनिधि सभा तथा प्रदेश सभा निर्वाचनमा उम्मेदवार छनौटका लागि मापदण्ड तोकेको छ । समाजवादीको बुधबार बसेको केन्द्रीय सचिवालयको बैठकले उम्मेदवार छनौटको मापदण्ड तय गरेको हो । मापदण्ड अनुसार पार्टीको कार्यदिशा, नीति र कार्यक्रमप्रति प्रतिबद्ध रहेको हुनुपर्नेछ । यस्तै, विद्रोहमा सक्रिय भूमिका खेलेका र पार्टी निर्माणमा योगदान गरेको, पार्टी र क्रान्तिप्रतिको निष्टा र अनुशासनमा दृढ रहेको हुनुपर्ने उल्लेख छ । मापदण्डमा आर्थिक एवं नैतिक आचरण राम्रो रहेको, जनतामा स्थापित एवं लोकप्रिय, स्वच्छ छवि भएको र सुशासनको पक्षपाति, कार्यक्षमता राम्रो भएको र सक्रिय र समावेशीताको सिद्धान्त विपरित हुन नहुने भनिएको छ । एकीकृत समाजवादी र नेपाल कम्युनिष्ट पार्टी (माओवादी केन्द्र) का नेताहरु सम्मिलित एउटा पार्टी एकता संयोजन समिति गठन गर्ने निर्णय गरेको छ । जसले दुई पार्टीबीचको एकता र सिङ्गो नेपाली कम्युनिष्ट आन्दोलनको एकताका सम्बन्धमा छलफल, बहसलगायतका कार्यहरु गरी एकताको वातावरण निर्माण गर्ने समाजवादीले बताएको छ । प्रतिनिधि सभाको सदस्यमा प्रत्यक्ष तथा समानुपातिकतर्फको उम्मेदवार बनाउनका लागि पार्टीको प्रतिनिधि सभा निर्वाचन क्षेत्रीय समन्वय कमिटीले कम्तिमा एक महिलासहित बढीमा चारजनाको नाम जिल्ला कमिटीमा सिफारिस गर्ने निर्णय गरेको छ । जिल्ला कमिटीले ती चारजनामध्येबाट कम्तिमा एक महिलासहित बढीमा तीनजनाको नाम प्रदेश कमिटीमा सिफारिस गर्नेछ। प्रदेश कमिटीले उक्त तीनजनाप्रतिको आफ्नो धारणासहित केन्द्रमा पठाउनेछ । केन्द्रीय कमिटीले मातहत कमिटीबाट सिफारिस भइआएका तीनजनामध्येबाट प्रत्यक्ष वा समानुपातिकतर्फको उम्मेदवार बनाउन निर्णय गर्ने निर्णय गरेको छ ।"
आम निर्वाचन घोषणापछि गृह जिल्लामा ओलीको दौडधुप,"झापा : नेकपा एमालेका अध्यक्ष केपी शर्मा ओली गृह जिल्लामा आयोजित कार्यक्रममा सहभागी हुन आज झापा आउँदैछन्। पूर्व निर्धारित कार्यक्रम अनुसार तीन दिन झापा र इलामका विभिन्न कार्यक्रममा सहभागी हुन अध्यक्ष ओली आउने कार्यक्रम तय भएको हो। पूर्वप्रधानमन्त्री ओलीले औपचारिक कार्यक्रम र कार्यकर्ता भेटघाटलाई तीव्रता दिने छन्। मंसिर ४ का लागि संघीय संसद र प्रदेश सभाको निर्वाचन मिति घोषणा भएसँगै जिल्ला तहमा अध्यक्ष ओलीको सहभागिता बाक्लो हुँदै गएको छ। दुई साताअघि पनि अध्यक्ष ओली तीन दिनसम्म गृह जिल्लामा बसेर झापा र इलामका विभिन्न कार्यक्रममा सहभागी भएका थिए। २० दिनको बीचमा दोस्रो पटक झापामा अध्यक्ष ओलीको बसाई हुन लागेको हो। तीन दिन उनले झापामा बिताउने छन्। ओलीले बिहीबार दिउँसो १ बजे झापाको कचनकवल गाउँपालिकाको बनियानीमा कार्यकर्ता भेलालाई सम्बोधन गर्ने छन्। त्यहाँ पार्टी प्रवेशको कार्यक्रम पनि राखिएको छ। राष्ट्रिय प्रजातन्त्र पार्टीको बलियो पकड रहेको कचनकवल झापा क्षेत्र नम्बर३ मा पर्छ। नेता होमबहादुर थापाका अनुसार कार्यकर्ता भेलापछि अध्यक्ष ओलीले मुस्लिम र मैथिली समाजका पदाधिकारी तथा सदस्यहरुसँग छलफल गर्ने कार्यक्रम छ। भदौ ३ गते बिहान इलामको चुलाचुलीमा आयोजित पार्टी प्रवेश कार्यक्रममा अध्यक्ष ओली सहभागी हुनेछन्। निर्वाचन घोषणा भइसक्यो। गृह जिल्लामा अध्यक्ष ओलीको सक्रियता बढ्नु स्वभाविक हो, सांसद प्रतिनिधि थापाले भने, एमालेलाई एउटा बलियो शक्तिका स्थापित गराउने गरी चुनावी कार्यक्रमहरु हुँदै जान्छन्। चुलाचुलीबाट फर्किएपछि दिउँसो १ बजे पार्टी कार्यालय दमकमा मजदूर भेलालाई अध्यक्ष ओलीले सम्बोधन गर्ने कार्यक्रम छ। गौरादहको पाहुना घरमा दिउँसो ३३० बजे पार्टी प्रवेश तथा जनसंगठनका नेता कार्यकर्तासँग ओलीले भेटघाट र छलफल गर्ने छन्। बेलुका ५ बजे दमकमा उद्योगी व्यवसायीसँग छलफलको कार्यक्रम राखिएको छ। भदौ ४ गते बिहान ११ बजे अध्यक्ष ओलीले झापाको बिर्तामोडमा इञ्जिनियरहरुको प्रादेशिक भेलालाई सम्वोधन गर्ने छन्। दिउँसो १ बजे बिर्तामोडमा अखिल नेपाल महिला संघको जिल्ला अधिवेशनमा अध्यक्ष ओलीको सहभागिता रहनेछ। अनेमसंघको अधिवेशन सकेपछि अध्यक्ष ओलीले उद्योगी व्यवसायीसँग छलफल र भेटघाट गर्ने कार्यक्रम छ। व्यवसायीसँगको भेटपछि अध्यक्ष ओली भदौ ४ गते साँझ काठमाडौँ फर्किने सांसद प्रतिनिधि थापाले बताए।"
'सरकारले हामीलाई जबरजस्ती द्वन्द्वमा पठाउन खोज्यो',"कालिकोट : नेत्रबिक्रम चन्द बिप्लव नेतृत्वको नेपाल कम्युनिष्ट पाटीका केन्द्रीय सदस्य कर्णबहादुर भण्डारीले वर्तमान सरकारले आफूहरुलाई जबरजस्ती द्वन्द्वमा धकेल्न खोजेको आरोप लगाएका छन् । नेपाल कम्युनिष्ट पार्टीसहित चार राजनीतिक दलले कालिकोटका प्रमूख जिल्ला अधिकारी रामहरी शर्माको माध्ययमद्वारा प्रधानमन्त्री शेरबहादुर देउवालाई ज्ञापन पत्र बुझाएका छन्। सोही ज्ञापनपत्र बुझाउने क्रममा उनले यस्तो आरोप लगाएका हुन्। आफूहरुले क्रान्तिको बाटो भने नछाड्ने उनले बताए। 'हामी शान्तिपुर्ण तरिकाले जनतालाई साथमा लिएर क्रान्ति गर्न चाहान्छौँ । तर सरकारले हामीलाई शान्तिपुर्ण राजनीतिक बाटोबाट भन्दा पनि जबरजस्ती द्वन्द्वको बाटोमा धकेल्न प्रयास गर्दैछ । यो राम्रो कुरा हैन', उनले बताए। उनले ललितपुर जिल्ला अदालतबाट आफ्नो पाटीका महासचिव नेत्रबिक्रम चन्द बिप्लव, पार्टी प्रवक्ता खड्गबहादुर विश्वकर्मा प्रकाण्ड सहितका उच्च तहका नेताहरुका नाममा पक्राउ पुर्जी जारी गरी सरकारले आफूहरुसँग गरेको वार्ता भंग गरेको बताए । उनले भने, '२०७७ साल फागुन २१ गते नेपाल सरकार र नेकपाबीच भएको ३ बुँदे सहमती कार्यन्वयन गर्नुको साटो त्यसलाई भंग गरेर नेकपामा मुख्य नेतालाई पक्राउ पुर्जी जारी गर्ने र निर्वाचन घोषणा गर्ने कार्यले निर्वाचन प्रभावित बनाउने र हाम्रो पाटीलाई निर्वाचनमा सहभागी हुन नदिने देशी विदेशी षड्यान्त्र भइरहेको छ । सरकारले आफ्नो पाटीसँग गरेको सहमती पुर्ण रुपमा कार्यन्वयन गरी निर्वाचनमा सहभागी हुने वातावरण मिलाउन आफूहरुले माग गरेको उनको भनाइ छ। आफ्ना मागहरु पूरा नगरे हामी चुनाव हुन नदिने र राजनीतिक बाटो पनि मोड्न बाध्य हुने चेतावनी उनले दिए। 'नेकपाका पाटी प्रवक्ताको गृह जिल्ला पनि कालिकोट भएकाले यहाँबाट हजुरले यो ज्ञापनपत्र सहित आफ्नो राय लेखेर प्रधानमन्त्री कार्यालय पठाइदिनुस', नेकपा जिल्ला सेक्रेटरी मनीलाल ऐडी रणदीपले भने, 'हामी चुनावमा जान चाहान्छौँ । त्यसका लागि सरकारले आफूहरुले राखेका मागहरु पुरा गरेर निर्वाचनमा जान उपयुक्त वातावरण बनाउनुपर्छ।' उनले सरकारले पार्टीसँग सहमती गर्दा नेताहरुका नामका सबै मुद्धाहरु खारेज गर्ने, जेलमा रहेका नेता तथा कार्यकर्ता सबै रिहा गर्ने कुरामा सहमत भएको भए पनि धेरै नेता तथा कार्यकर्ता रिहा नभएका र फेरि पनि पाक्राउ पुर्जी जारी गर्नु गम्भीर धोका भएको बताए। सरकारले आफूहरुले अघि सारेका मागहरु पुरा नगरे थप संघर्षमा उत्रिन बाध्य हुने उनले बताए। ज्ञापन पत्र बुझ्दै प्रमूख जिल्ला अधिकारी रामहरी शर्माले आफूले प्राप्त गरेको ज्ञापन पत्र जस्ताको तस्तै प्रधानमन्त्री तथा मन्त्रीपरिषदको कार्यालय पठाइदिने प्रतिबद्धता जनाए ।"
विदेशी लगानीकर्तालाई प्रोत्साहित गर्छौं : प्रधानमन्त्री,"काठमाडौं : प्रधानमन्त्री शेरबहादुर देउवाले विदेशी लगानीकर्ताका लागि लगानी गर्ने वातावरण सिर्जना गर्न सरकार तल्लीन रहेको बताए। महिला उद्यमी महासंघले आयोजना गरेको कार्यक्रममा बोल्दै प्रधानमन्त्री देउवाले महिला उद्यमीलाई प्रोत्साहन गर्न सो कार्य गर्ने बताएका हुन्। प्रधानमन्त्री देउवाले महिला उद्यमीले उत्पादन गरेका वस्तुको बजारीकरण गर्नुपर्ने बताए। उनले भने, महिला उद्यमशीलता प्रवर्द्धन गर्न आवश्यक छ। महिला उद्यमशीलताले रोजगार बढाउँछ। र, उत्पादनलाई बजारीकरण गर्छ। उनले महिला उद्यमी मार्फत् स्वउद्यमी बनाइ अर्थतन्त्रको सवलीकरण गर्न आवश्यक रहेको बताए। महिला उद्यमीबाट उत्पादित बस्तु र सेवाको प्रचारप्रसार, बिक्री प्रवर्द्धन र बजारीकरण गर्नुपर्ने देउवाले बताए। देउवाले भने, महिला उद्यमीहरुको सीप आदान प्रदान गर्नुपर्छ। विदेशी लगानीकर्ताका लागि वातावरण सिर्जना गर्न सरकार तल्लीन छ। स्वदेशभित्र उपलब्ध कच्चापदार्थ, स्रोत साधनलाई अधिकतम परिचालन गरी निकासी प्रवर्द्धन मार्फत् विदेशी मुद्राको आर्जन गर्ने र रोजगार विस्तार गर्नेमा ध्यान दिन आवश्यक रहेको उनको भनाइ छ।"
"'नागरिकता विधेयक जबरजस्त होइन, सहमतिमा टुंगो लगाऔं'","काठमाडौं : सांसद कृष्ण गोपाल श्रेष्ठले नागरिकता विधेयक जबरजस्त पारित गर्न नहुने बताएका छन्। बिहीबार प्रतिनिधि सभाको शून्य समयमा बोल्दै सांसद श्रेष्ठले बलपूर्वक नभइ सहमति गरेर नागरिकता विधेयक पास गर्न माग गरे। उनले भने, राष्ट्रपति विद्यादेवी भण्डारीको यो कदमलाई स्वागत गर्दछौं। विधेयक बलपूर्वक र जबरजस्त होइन, सहमतिको आधारमा टुंगाउने प्रयास गरौं। यो सबैका लागि हित हुनेछ।' संसदका दुवै सदनबाट पास भइसकेको नेपाल नागरिकता ऐन २०६३ लाई संशोधन गर्न बनेको विधेयक १५ साउनमा सभामुख अग्निप्रसाद सापकोटाले राष्ट्रपतिकहाँ प्रमाणीकरणका लागि पठाएका थिए। तर राष्ट्रपति भण्डारीले १५ बुँदै सन्देशसहित साउन २९ गते साँझ उक्त विधेयक संसदमै फिर्ता गरेकी थिइन्। त्यसको भोलिपल्ट अर्थात् साउन ३० गते बसेकै प्रतिनिधि सभा बैठकमा विधेयक फिर्ताको सन्देशसहितको पत्र पेश भएको थियो। यो विधेयक आजको संसदबाट पारित गर्ने कार्यसूची छ।"
हृदयेश त्रिपाठीको टिप्पणी : नागरिकता विधेयक पुर्नविचारसम्बन्धी राष्ट्रपतिको सन्देश निबन्धात्मक,"काठमाडौंः सांसद हृदयेश त्रिपाठीले राष्ट्रपति विद्यादेवी भण्डारीले नागरिकता विधेयकका सन्दर्भमा पुर्नविचारका लागि पठाएको सन्देशसहितको पत्रलाई निबन्धको संज्ञा दिएका छन् । नागरिकता विधेयक २०७९ माथि छलफलमा भाग लिँदै संसदमा बोल्दै सांसद त्रिपाठीले राष्ट्रपतिले पठाएको सन्देशमा कुन विषय संविधान विपरीत छ भन्ने कुरा उल्लेख नै नभएको र उहाँको सन्देश निबन्धात्मक रहेको टिप्पणी गरेका हुन्। उनले भने, राष्ट्रपतिले पठाएको सन्देशमा प्रस्तुत विधेकका कुन दफा संविधान विपरीत छ, पाइएन ? संविधान अनुसार यहाँ अमान्य भन्ने नपाएकाले यो सन्देश निबन्धात्मक जस्तो पाएँ मैले । त्रिपाठीले आमाबुवा नेपाली नागरिक भएपनि उनीहरुका सन्तानले जन्मको आधारमा नागरिकता पाउनुपर्छ की पर्दैन ? भन्दै प्रश्न गरे । उनले भने, 'जहाँसम्म राष्ट्रिय सहमतिको कुरा छ । राष्ट्रिय सहमति गाँजरको बासुरी हो मन लाए बजाइदियो मन लाए खाइदियो । लैंगिक समानता खोजेकै हो भने संविधान कार्यान्वयन गर्ने की नगर्ने ?"
'नागरिकतालाई राजनीति र निर्वाचनसँग नजोडौं',"काठमाडौं : सांसद मीनबहादुर विश्वकर्माले नागरिकतालाई राजनीति र निर्वाचनसँग जोड्न नहुने बताएका छन् । नागरिकता विधेयकमाथि छलफलमा भाग लिँदै सांसद विश्वकर्माले लाखौं नागरिकहरु नागरिकताविहीन बन्नुपरेको भन्दै नागरिकतालाई राजनीतिसँग जोड्न नहुने बताएका हुन् । उनले भने, 'नागरिकता विधेयक राष्ट्रिय सहमतिबाटै आएको हो । नागरिकतालाई राजनीति र निर्वाचनसँग नजोडौं । यसलाई विलम्ब नगरौं।' नागरिकतालाई राष्ट्रिय सहमतिबाट पारित गर्नुपर्ने बताए । नागरिकतालाई राजनीतिक दलको एजेण्डासँग जोड्न नहुने बताए ।"
नागरिकता विधेयकमा सत्तापक्ष र प्रतिपक्षको जुहारी (लाइभ),"काठमाडौं : गृहमन्त्री बालकृष्ण खाणले राष्ट्रपति विद्यादेवी भण्डारीबाट सन्देशसहित फिर्ता भएको नेपाल नागरिकता (पहिलो संशोधन) विधेयक, २०७९ माथि पुनःविचार गरियोस् भन्ने प्रस्ताव पेश भएको छ। जारी बैठकमा सत्तापक्षले नागरिकता विधेयक तत्काल पास गर्नुपर्ने बताएका छन् भने प्रमुख प्रतिपक्ष दलका सांसदले छलफल गरी परिमार्जन गरेर पास गर्नुपर्ने बताएका छन्। संसदमा एमालेले राष्ट्रपति विद्यादेवी भण्डारीले फिर्ता पठाएको नागरिकता विधेयकलाई प्रतिक्रियाका लागि जनतामा लैजान पनि प्रस्ताव गरेको छ। संसद बैठकमा बोल्दै एमाले उपमहासचिव एवम् सांसद प्रदीप ज्ञवालीले सांसदलाई संशोधन र जनताको प्रतिक्रियाको लागि लैजान प्रस्ताव गरेका हुन्। उनले सन्देशसहित फिर्ता पठाएको विधेयकमा प्रतिनिधि सभा नियमावलीअनुसार अन्य विधेयकजस्तै सबै प्रक्रिया पूरा गरेर अगाडि बढाउनुपर्ने माग गरेका छन्। यस्तै सांसद भरत शाहले नागरिकताविहीनका लागि नागरिकता विधेयक ल्याएको बताएका छन्। उनले नागरिकता नपाएर गाउँमा लाखौं युवायुवतीहरु भौतारिरहेको भन्दै आपत्ति जनाए।तस्बिर : दीपेन श्रेष्ठ शेरबहादुर देउवा नेतृत्वको सरकारले केपी शर्मा ओलीको सरकारले संसद्मा दर्ता भएको नेपाल नागरिकता विधेयक, २०७५ (पहिलो संशोधन) फिर्ता गरेर पुन: दर्ता गराएको थियो। राज्य व्यवस्था तथा सुशासन समितिले यसअघि विवाह गरेर आएको सात वर्षपछि मात्रै वैवाहिक अंगीकृत नागरिकता पाउने व्यवस्थासहितको विधेयक प्रतिनिधिसभामा पठाएको थियो। तर, उक्त विधेयक फिर्ता लिई असार २४ गते दर्ता गरेको विधेयक गृहमन्त्री खाँणले सदनमा पेस गरेका हुन्। त्यसपछि विषयगत समितिमा पनि नपठाई दुई हप्तामै फास्ट ट्र्याकबाट नागरिकता विधेयक पारित गरेको थियो। विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने प्रमुख पतिपक्ष दल एमालेको मागलाई सरकारले अस्वीकार गर्यो। सत्तापक्षको बहुमतबाट विधेयक पारित गरियो। जब कि सत्तापक्ष र विपक्षी दलका ४५ सांसदले ९४ वटा विषयमा संशोधन प्रस्ताव राखेका थिए। प्रतिनिधिसभाले साउन ७ गते शुक्रबार नागरिकता संशोधन विधेयक बहुमतले पारित गरेको थियो। साउन १२ गते राष्ट्रियसभाबाट पारित भएको थियो। त्यसपछि सभामुख अग्निप्रसाद सापकोटाले विधेयक प्रमाणीकरणका लागि साउन १५ गते राष्ट्रपति कार्यालयमा पठाएका थिए। संघीय संसद्ले पुनर्विचार गर्न आवश्यक भएकोभन्दै राष्ट्रपति विद्यादेवी भण्डारीले नागरिकता विधेयक १५ बुँदे सुझावसहित आइतबार विधेयक प्रमाणीकरण नगरी फिर्ता पठाएकी थिइन्। भिडियो :"
पुनरविचारका लागि नागरिकता विधेयक संसदमा प्रस्तुत,काठमाडौं : गृहमन्त्री बालकृष्ण खाडले प्रतिनिधि सभा बैठकमा नागरिकता विधेयक २०७९ पुन: पुनरविचार गरियोस् भन्ने प्रस्ताव प्रस्तुत गरेका छन्। राष्ट्रपति विद्यादेवी भण्डारीले प्रमाणीकरण नगरी नागरिकता विधेयक १५ बुँदे सन्देशसहित सदनमा फिर्ता पठाएकी थिइन्। राष्ट्रपतिले विधेयक फिर्ता पठाएपछि त्यसप्रति असन्तुष्ट जनाउँदै गठबन्धन दलले जस्ताको त्यस्तै विधेयक प्रमाणीकरणका लागि राष्ट्रपतिकहाँ पठाउने निर्णय गरेको थियो। सोहीअनुसार गृहमन्त्री खाडले सन्देशसहितको नागरिकता विधेयक संसदमा पुनरविचारका लागि प्रस्ताव प्रस्तुत गरेका हुन्। संसदका दुवै सदनबाट पास भइसकेको नेपाल नागरिकता ऐन २०६३ लाई संशोधन गर्न बनेको विधेयक १५ साउनमा सभामुख अग्निप्रसाद सापकोटाले राष्ट्रपतिकहाँ प्रमाणीकरणका लागि पठाएका थिए। तर राष्ट्रपति भण्डारीले १५ बुँदै सन्देशसहित साउन २९ गते साँझ उक्त विधेयक संसदमै फिर्ता गरेकी थिइन्। त्यसको भोलिपल्ट अर्थात् साउन ३० गते बसेकै प्रतिनिधि सभा बैठकमा विधेयक फिर्ताको सन्देशसहितको पत्र पेश भएको थियो। सो पत्र सचिव गोपालनाथ योगीले पढेर सुनाएका थिए। सत्ता गठबन्धनको मंगलबार बसेको बैठकले संसदीय प्रकृया पूरा गरी नागरिकता विधेयक प्रमाणकीकरणका लागि पुन: राष्ट्रपति कार्यालयमा पठाउने निर्णय गरेको थियो।
प्रतिनिधि सभा कार्यव्यवस्था परामर्श समिति बैठक सुरु,काठमाडौं : प्रतिनिधि सभा कार्यव्यवस्था परामर्श समिति बैठक सुरु भएको छ। संसद बैठक बस्नुअघि संसद भवन नयाँ बानेश्वरमा अहिले प्रतिनिधि सभा कार्यव्यवस्था परामर्श समिति बैठक बसेको हो। अहिले ११ बजे संसद बैठक बस्दैछ। संसद सचिवालयका अनुसार नागरिकता विधेयकलगायतका विषयमा छलफल गर्न कार्यव्यवस्था परामर्श समिति बैठक बसेको हो। आजको संसद बैठकबाट राष्ट्रपति विद्यादेवी भण्डारीले पुनरविचार गर्न पठाएको नागरिकता विधेयक पारित गर्ने तयारी छ। मंगलबार बसेको सत्ता गठबन्धन बैठकले नागरिकता विधेयक हुबहु प्रमाणकीकरणका लागि पुन: राष्ट्रपति कार्यालयमा पठाउने निर्णय गरेको थियो।
अंगीकृति र वंशजको नागरिकतामा समय सीमा तोकौं : दुर्गा पौडेल,"काठमाडौंः सांसद दुर्गा पौडेलले समय सीमा तोकेर मात्रै अंगीकृत नागरिकता र वंशजको नागरिकता दिने व्यवस्था गर्नुपर्ने माग गरेकी छन्। नागरिकता विधेयक २०७९ पारित गरियोस् भन्ने प्रस्तावमाथिको छलफलमा भाग लिँदै सांसद पौडेलले खुला रुपमा अंगीकृत नागरिकता र वंशजको नागरिकता दिन नहुने बताएकी हुन् । उनले भनिन्, 'कुन विधि शास्त्रीय आधारमा नागरिकता वितरण गर्दैछौं ? त्यो हामीले जान्न जरुरी छ । कुनैपनि देशमा केहि समय राखेर नागरिकता दिने गरिन्छ । अंगीकृत नागरिकता र वंशजको नागरिकता प्राप्त गर्ने विधि छ । ती विधि प्रयोग गर्दै जाँदा सुधार गर्न सकिन्छ । खुला रुपमा अंगीकृत नागरिकता र वंशजको नागरिकता दिन सकिदैन । त्यसैले यो नागरिकता विधेयक खारेज गरेर जानुपर्छ ।' उनले खुला सीमाना भएको मुलुकमा विवाह गरेकै आधारमा नागरिकता पाउने व्यवस्था गरियो भने नेपाल फिजी हुने खतरा रहेको बताइन्। उनले भनिन्, हाम्रो नेपाली चेलीलाई विवाह गरेर लैजाने देशका नागरिकताले कस्तो व्यवहार गरेका छन् ? हेरौं त । हो, नेपाली नागरिकले नागरिकता पाउनुपर्छ । त्यसको लागि केहि विधि र प्रकृयाहरु सुधार गर्नुपर्छ । खुला सीमाना भएको मुलुकमा विवाह गरेकै आधारमा नागरिकता प्राप्त गर्न योग्य भयो भनेर छोडीदियौं भनेपछि हामी फिजी हुने खतरा छ । '"
नागरिकता विधेयक पास भए सांसद र मन्त्रीसमेत नेपाली लेन्डुप दोर्जे बन्नेछन्ः नेमकिपा,"काठमाडौंः नेपाल मजदुर किसान पार्टीका सांसद प्रेम सुवालले विदेशीलाई नेपाली नागरिकता दिनु देशघाती हुने बताएका छन् । प्रतिनिधि सभामा नागरिकता विधेयकमाथिको छलफलमा भाग लिदै सांसद सुवालले कुनैपनि निहुँमा विदेशीलाई नेपाली नागरिकता दिनु देशघाती हुने बताएका हुन् । सुवालले भने, 'नागरिकता विधेयक पास भयो, फिर्ता भयो । फेरि हामीले पास गर्यौं भने एक दुईवटा निर्वाचनपछि सांसद र मन्त्रीसमेत नेपाली लेन्डुप दोर्जेहरु बन्नेछन् । अन्ततः नेपाल सिक्कीम र फिजी बन्ने खतरा छ । यो इतिहासले देखाएको कुरा हो । विधेयकमा नेपाली नागरिकसँग विवाह गरेको विदेशी महिलाले तत्काल नागरिकता पाउने व्यवस्था रहेको भन्दै यो मान्य नहुने उनको भनाइ छ। नेपाली नागरिकले भारतीय महिलासँग विवाह गरेमा सात वर्ष र अमेरिका, बेलायतमा तीन वर्ष कुर्नुपर्ने प्रावधान छ,हामीकहाँ पनि समय सीमाको व्यवस्था हुनुपर्ने माग गरे।"
"'नागरिकताविहीनका लागि नागरिकता विधेयक ल्याएका हौं, पास हुनुपर्छ'","काठमाडौं : सांसद भरत शाहले नागरिकताविहीनका लागि नागरिकता विधेयक ल्याएको बताएका छन्। बिहीबार प्रतिनिधि सभामा नागरिकता विधेयक २०८९ को प्रस्तावमाथि छलफलमा भाग लिँदै सांसद शाहले यस्तो बताएका हुन्। उनले भने,' नागरिकताविहीनहरुलाई नागरिकता उपलब्ध गराउन विधेयक ल्याएका हौं। यसमा राष्ट्रपतिले विचार गर्नुपर्थ्यो। त्यसो गर्नु भएन।' नागरिकता नपाएर गाउँमा लाखौं युवायुवतीहरु भौतारिरहेको भन्दै उनले आपत्ती जनाए। उनले राष्ट्रपति सबै जनताको अभिभावक भएको र सबै जनताको समस्या हेर्नुपर्ने बताए। उनले भने,' राष्ट्रपतिले नागरिकता नपाएका जनताको समस्या देख्नुपर्थ्यो। त्यो गर्नु भएन।' विधेयक पास भएपछि नागरिकतासम्बन्धी सबैखाले समस्याको समधान हुने उनको भनाइ छ। शिक्षित व्यक्तिहरु नागरिकताबिहीन हुँदा देशमा बेरोजगारी सृजना भएको भन्दै उनले विधेयक ससर्त पास गर्नुपर्ने उनको भनाइ छ।"
विदेशी नागरिकलाई हुलेर नेपालको अस्तित्व समाप्त गर्ने कुरा मान्य हुँदैन :भीम रावल,"काठमाडौंः सांसद भीम रावलले नेपालमा विदेशी नागरिकलाई हुलेर नेपालको अस्तित्व समाप्त गर्ने कुरा मान्य नहुने बताएका छन् । बिहीबार प्रतिनिधि सभाको बैठकमा नागरिकता विधेयकमाथि छलफलमा भाग लिदै सांसद रावलले नेपालमा विदेशी नागरिक हुलेर नेपालको अस्तित्व समाप्त गर्ने कुरा किमार्थ मान्य नहुने बताएका हुन् । 'नागरिकताजस्तो संवेदनशिल विषयमा संसदीय दलमा छलफल हुनुपर्ने भएपनि भएन । नागरिकताजस्तो राष्ट्रियताको संवेदनशिल विषयमा ख्याल ठट्टा गर्नुहुँदैन । बालुवारमा बस्ने पाँच दलको संयन्त्र कुन संविधानको कुन धारा अन्तर्गत् हो । त्यसले त्यहाँबाट जे फैसला गर्यो त्यो संविधानभन्दा माथि हुन्छ?,'उनले भने। उनले गैरकानुनी नागरिकताको छानविन हुनुपर्ने माग गरे ।"
नागरिकता विधेयक संसदमा छलफल हुनुपर्छ : एमाले,काठमाडौं : नेकपा एमालेका उपमहासचिव प्रदीप ज्ञवालीले प्रतिनिधि सभामा राष्ट्रपतिले पूर्नविचार गरियोस् भनेर फिर्ता पठाइएको विधेयक संसदमा छलफल हुनुपर्ने बताएका छन्। बिहीबार प्रतिनिधि सभाको बैठकमा उनले सदनमा विचाराधिन विषय बन्द कोठामा सत्तारुढ दलका नेताले प्रतिनिधि सभाको अधिकारलाई संकोचित गर्न मिल्छ कि मिल्दैन भन्दै प्रश्न गरेका छन्। सरकारले प्रतिनिधिसभाको आजको बैठकमा विवादित रहेको नेपाल नागरिकता (पहिलो संशोधन) विधेयक फास्टट्याक बाटै पुन: पास गर्ने तयारी गरेपछि ज्ञवालीले आपत्ति जनाएका हुन्। ज्ञवालीले संसद नियमावलीअनुसार सांसदहरुलाई संशोधन हाल्ने अवसर दिनुपर्ने माग गरे। ज्ञवालीले राष्ट्रपतिले उठाएका विषयसमेत सदनमा छलफल हुनुपर्ने तर्क गरे। सुधार गर्ने अवसर राष्ट्रपतिबाट प्राप्त भएकाले विधेयकका कतिपय प्रावधान सच्याउनुपर्ने धारणा राखे। उनले नागरिकता विधेयक जस्तो संवेदनशील विषयमा उठाएका विषयलाई पुनर्विचार गर्नुपर्ने आवश्यकता रहेको स्पष्ट पारे। उनले संवेदनशील विषयलाई लिएर देश र जनमतलाई विभाजित गर्नु नहुने बताए। उनले यो राष्ट्रिय एकता हासिल गर्ने दस्तावेज भएको धारणा राखे। ज्ञवालीले टाउको गणना ठूलो नभएको बताउँदै विचारको पनि सम्बोधन समेत हुनुपर्ने धारणा राखे। उनले प्रमुख प्रतिपक्ष दलले रचनात्मक सहयोग गर्न तयार रहेको समेत स्पष्ट पारे।
नागरिकता विधेयक पास गरेर यथासीघ्र प्रमाणीकरणका लागि पठाउनुपर्छ : पुन,"काठमाडौंः सांसद वर्षमान पुनले नागरिकता जस्तो संवेदनशील विषयमा राजनीति गर्न नहुने बताएका छन् । नेपाल नागरिकता विधेयक २०७९ माथि छलफलमा भाग लिँदै सांसद पुनले यो विधेयकलाई पास गरेर छिटो प्रमाणीकरणका लागि पठाउन आग्रह गरे। पुनले भने, राष्ट्रपतिले पठाएको नागरिकता पुर्नविचार सम्बन्धी सन्देशमा संविधानसँग बाँझिएको कुरा उल्लेख छैन । यो विधेयकलाई पास गरेर प्रमाणीकरणको लागि पठाउने व्यवस्था हुनुपर्छ । यो विधेयक अन्तिम होइन । अहिलको आवश्यकताका लागि प्रस्तुत गरिएको हो।' उनले नागरिकताविहीन भएकाहरुका लागि विधेयक ल्याइएको बताए। पुनले भने, लाखौं नेपाली नागरिकहरु बुवा आमा नेपाली नागरिक छन् । उहाँका छोराछोरीले नागरिकता नपाएको अवस्थामा अफ्ठेरो फुकाउन मात्रै विधेयक ल्याइएको हो । आगामी दिनमा फेरि नागरिकता विधेयक प्रस्तुत हुन्छ भन्ने कुरा पनि आएको छ । '"
वामपन्थी आन्दोलनलाई नयाँ ढंगले ध्रुवीकृत र एकीकृत गर्नुपर्छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डमार्क्सवादलाई नै विकसित गर्नुपर्ने बताएका छन्। बिहीबार रामवृक्ष यादवको स्मृति दिवसको अवसरमा पार्टी कार्यालय पेरिसडाँडामा आयोजित कार्यक्रममा प्रचण्डले मार्क्सवादलाई आजको विश्वको आवश्यकता र आजको श्रमजीवीको आवश्यकता अनुकुल परिमार्जन गर्नुपर्ने चुनौती भएको बताएका हुन्। वामपन्थी आन्दोलनलाई नयाँ ढंगले ध्रुवीकृत र एकीकृत गरेर अगाडि बढ्नुपर्ने बताए। उनले भनेनिर्वाचनको तयारी हेर्दा केहि समाचार सकारात्मक भएको महसुस गरिसकेका छौं। चाहे हँसिया हथौंडामा चुनावमा लड्ने निर्णय साथीहरुको स्थिति होस् वा चाहे पार्टी एकताका निम्ति संयोजन समिति बनाउने निर्णय होस् सकरात्मक छ तर यतिले मात्रै पुग्दैन। अझ धेरै वामपन्थी, प्रगतिशिल, देशभक्त शक्तिहरुलाई एकताबद्ध गर्नुपर्ने आवश्यकता रहेको उनको भनाई छ। प्रचण्डले मेहनत गर्दा समाजवादी केन्द्र निर्माण हुने निश्चित भएको धारणा राखे । उनले पुनः एकपटक निरन्तरतामा क्रम भङ्ग गर्ने प्रक्रिया सुरु भएको समेत स्पष्ट पारे।"
"माओवादी केन्द्रको स्थायी कमिटी बैठक बस्दै, केके छन् एजेण्डा ?","काठमाडौं : नेकपा माओवादी केन्द्रको स्थायी कमिटी बैठक आज बस्दैछ। बिहीबार बिहान ९ बजे पार्टी कार्यालय पेरिसडाँडामा स्थायी कमिटी बैठक बस्न लागेको हो। माओवादी केन्द्रका प्रवक्ता कृष्णबहादुर महराका अनुसार आजको बैठकमा पदाधिकारी लगायतका कमिटीलाई पूर्णता दिने विषयमा छलफल हुनेछ। बुधबारको बैठकमा पनि केन्द्रीय कमिटी सदस्य, पोलिटव्यूरो, स्थायी कमिटी, पदाधिकारी चयनको विषयमा छलफल भएको थियो। बैठकले आज नाम प्रस्ताव गर्ने जिम्मा अध्यक्ष पुष्पकमल दाहाल प्रचण्डलाई दिएको छ। गत पुस १८ मा सम्पन्न भएको महाधिवेशनले २३६ जना केन्द्रीय सदस्यको नाम अनुमोदन गरेको थियो। तर महाधिवेशनको हलबाट माओवादीले पदाधिकारी चयन गर्न सकेको थिएन। केन्द्रीय समितिको पहिलो बैठकमा प्रचण्ड अध्यक्ष बन्न सफल भएपनि अन्य पदाधिकारी चयनको विषयले प्राथमिकता पाएको छैन। जसले गर्दा कार्यकर्तामा समेत असन्तुष्टि बढेको छ। माओवादीमा महासचिवको विषयले पदाधिकारी चयनमा सकस देखिएको नेताहरुले बताउँदै आएका छन्। बैठकमा गठबन्धनबीच निर्वाचनको सिटको भागवण्डा, सत्ता गठबन्धनको बैठकमा माओवादीले राख्ने धारणा रसंघीय संसद्ले पुनर्विचार गर्न आवश्यक भएकोभन्दै राष्ट्रपति विद्यादेवी भण्डारीले फिर्ता पठाएको नागरिकता विधेयक विषयमा पनि थप छलफल हुने बताइएको छ। तत्कालीन माओवादी र एमालेबाट एकीकरण भएको नेकपाकालिन समयमा राज्य व्यवस्था समितिले वैवाहिक अंगीकृत नागरिकताका लागि राखेको सात वर्षे प्रावधानमा सहमति जनाएका थिए। तर अहिले माओवादीले उक्त प्रावधानमा असहमति जनाएको थियो। आजको संसदको कार्यसूचीमा पुन नागरिकता विधेयक पास गर्ने उल्लेख छ।"
माओवादी केन्द्रको स्थायी कमिटी बैठक सर्यो,"काठमाडौं : बिहान ९ बजेका लागि बोलाइएको नेकपा माओवादी केन्द्रको स्थायी कमिटी बैठक सरेको छ। बैठकको तयारी नपुगेको भन्दै बिहीबार अपरान्ह ४ बजेका लागि सारिएको बताइएको छ। आजको बैठकमा अध्यक्ष पुष्पकमल दाहाल प्रचण्डले पदाधिकारीको घोषणा गर्ने तयारी रहेको छ। बुधबार बसेको स्थायी कमिटी बैठकले केन्द्रीय कमिटी सदस्य, पोलिटव्यूरो, स्थायी कमिटी, पदाधिकारी नियुक्तिबारे छलफल गरेको थियो।"
सिट बाँडफाँटमा सकस : सत्ता गठबन्धनका शीर्ष नेताको बैठक बालुवाटारमा बस्दै,"काठमाडौं : सत्ता गठबन्धनका शीर्ष नेताको बैठक आज बस्दैछ। प्रधानमन्त्रीको सरकारी निवास बालुवाटारमा बिहान १० बजे शीर्ष नेताको बैठक बस्न लागेको प्रचण्डका स्वकिय सचिव रमेश मल्लले जानकारी दिए। सिट बाँडफाँटको मोडालिटी बनाउने जिम्मेवारी पाएको कार्यदलले खाका तयार गर्न नसकेपछि शीर्ष नेताहरुबीच छलफल हुन लागेको हो । प्रतिनिधिसभामा १६५ र प्रदेशसभामा ३३० सिटका लागि कार्यदलले साउन मसान्तसम्म सिट बाँडफाँटको मोडालिटीसहित सुझाव दिने भने तापनि गठबन्धनका शीर्ष नेताबीच गृहकार्य नपुगेको कारण देखाउँदै समय लम्ब्याएको छ। साउन २० गते सत्तारूढ गठबन्धन दलहरूले सिट बाँडफाँटका लागि खाका तयार गर्न ११ सदस्यीय कार्यदल गठन गरेको थियो। साउन २३ गते कार्यदललाई व्यवस्थित बनाउने भन्दै कांग्रेसका शीर्ष नेता कृष्णप्रसाद सिटौलालाई कार्यदलको संयोजक तोकेका थिए। यद्यपि, १३ दिनसम्म पनि कार्यदलले कुनै किसिमको खाका तयार पार्न सकेको छैन। बैठकमा कार्यदलका सदस्यहरूबीच विभिन्न मोडालिटीमाथि छलफल यथावत छ। छलफललाई अन्तिम रूप दिन कार्यदलका संयोजक सिटौलाले पुनः शीर्ष नेताहरूसँग छलफल गर्ने भएका हुन्। निर्वाचनमा तालमेल गरेर जाने निर्णय गरेपनि सिट बाँडफाँट मिलाउन गठबन्धनमा आवद्ध दललाई सकस परिरहेको छ । कार्यदलमा कांग्रेसबाट सिटौलासहित सूचना तथा सञ्चारमन्त्री ज्ञानेन्द्रबहादुर कार्की र महामन्त्री गगन थापा, माओवादी केन्द्रबाट अर्थमन्त्री जनार्दन शर्मा र वर्षमान पुन, नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल, जसपाबाट रामसहाय यादव र रकम चेम्जोङ, राष्ट्रिय जनमोर्चाबाट हिमाल पुरी र आनन्द शर्मा सदस्य छन्। जसपाबाट अलग भएर नेपाल समाजवादी पार्टी गठन गरेका डा बाबुराम भट्टराई र नेकपा विभाजनपछि नेकपा एकता राष्ट्रिय अभियान घोषणा गरेका वामदेव गौतम पनि माओवादी केन्द्रकै चुनाव चिन्हबाट चुनाव लड्न सहमत भएका छन्। डा भट्टराई र गौतम थपिएपछि आफ्नो शक्ति अझ ठूलो रहेको भन्दै गठबन्धनमा बार्गेनिङ गर्न प्रचण्डलाई सहयोग पुगेको नेताहरू बताउँछन्। सत्तागठबन्धनमा दलहरू थपिँदै जाँदा कांग्रेसका नेताहरू खुसी हुनुपर्नेमा अधिकांश चिन्तित देखिन्छन्। जति नेता वा पार्टी थपिँदै जान्छन्, कांग्रेसको भाग घट्दै जाने हो कि भन्ने चिन्ता उनीहरूमा छ। यसबाट डा शेखर कोइराला पक्ष अझ बढी सशंकित छ। त्यही कारण कोइराला पक्षले छुट्टै भेला गरी ४० प्रतिशत सिट आफ्नो पक्षलाई दिन देउवा पक्षमाथि दबाब बढाएको छ। त्यसैकारण कोइराला पक्षधर नेताहरू गठबन्धनको विपक्षमा छन्। तर, कांग्रेसले नगरे अरू पार्टी गठबन्धन गर्ने र त्यसो हुँदा कांग्रेसको पक्षमा चुनाव परिणाम नआउने बुझाईमा संस्थापन देउवा पक्ष छ।"
राष्ट्रपतिबाट सन्देशसहित फिर्ता भएको नागरिकता विधेयक आजै पास गर्ने सरकारको तयारी,"काठमाडौं : सरकारले प्रतिनिधिसभाको आजको बैठकमा विवादित रहेको नेपाल नागरिकता (पहिलो संशोधन) विधेयक फास्टट्याक बाटै पुन: पास गर्ने तयारी गरेको छ। गृहमन्त्री बालकृष्ण खाणले राष्ट्रपतिबाट सन्देशसहित फिर्ता भएको नेपाल नागरिकता (पहिलो संशोधन) विधेयक, २०७९ माथि पुर्नविचार गरियोस् भनी प्रस्ताव प्रस्तुत गर्ने संसद्को आजको सम्भावित कार्यसूचीमा उल्लेख छ। बिहान ११ बजे बस्ने संसद बैठकमा नागरिकता विधेयकमाथि पुर्नविचार गरियोस् भन्ने प्रस्ताव गर्ने र पारित गर्नका लागि गृहमन्त्री खाणले प्रस्ताव पेश गर्ने प्रतिनिधि सभाको सचिव गोपालनाथ योगीले जानकारी दिए। यस अगाडि सत्ता गठबन्धनको मंगलबार बसेको बैठकले नागरिकता विधेयक हुबहु प्रमाणकीकरणका लागि पुन: राष्ट्रपति कार्यालयमा पठाउने निर्णय गरेको थियो। गठबन्धनको बैठकले संसदीय प्रकृया पूरा गरी प्रमाणीकरणका लागि राष्ट्रपति विद्यादेवी भण्डारीकहाँ पठाउने निर्णय गरेको हो। बैठकपछि सरकारका प्रवक्ता ज्ञानेन्द्रबहादुर कार्कीले नागरिकता विधेयक जस्ताको त्यस्तै राष्ट्रपतिकहाँ पठाउने निर्णय भएको जानकारी दिएका थिए। शेरबहादुर देउवा नेतृत्वको सरकारले केपी शर्मा ओलीको सरकारले संसद्मा दर्ता भएको नेपाल नागरिकता विधेयक, २०७५ (पहिलो संशोधन) फिर्ता गरेर पुन: दर्ता गराएको थियो। राज्य व्यवस्था तथा सुशासन समितिले यसअघि विवाह गरेर आएको सात वर्षपछि मात्रै वैवाहिक अंगीकृत नागरिकता पाउने व्यवस्थासहितको विधेयक प्रतिनिधिसभामा पठाएको थियो। तर, उक्त विधेयक फिर्ता लिई असार २४ गते दर्ता गरेको विधेयक गृहमन्त्री खाँणले सदनमा पेस गरेका हुन्। त्यसपछि विषयगत समितिमा पनि नपठाई दुई हप्तामै फास्ट ट्र्याकबाट नागरिकता विधेयक पारित गरेको थियो। विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने प्रमुख पतिपक्ष दल एमालेको मागलाई सरकारले अस्वीकार गर्यो। सत्तापक्षको बहुमतबाट विधेयक पारित गरियो। जब कि सत्तापक्ष र विपक्षी दलका ४५ सांसदले ९४ वटा विषयमा संशोधन प्रस्ताव राखेका थिए। प्रतिनिधिसभाले साउन ७ गते शुक्रबार नागरिकता संशोधन विधेयक बहुमतले पारित गरेको थियो। साउन १२ गते राष्ट्रियसभाबाट पारित भएको थियो। त्यसपछि सभामुख अग्निप्रसाद सापकोटाले विधेयक प्रमाणीकरणका लागि साउन १५ गते राष्ट्रपति कार्यालयमा पठाएका थिए। संघीय संसद्ले पुनर्विचार गर्न आवश्यक भएकोभन्दै राष्ट्रपति विद्यादेवी भण्डारीले नागरिकता विधेयक १५ बुँदे सुझावसहित आइतबार विधेयक प्रमाणीकरण नगरी फिर्ता पठाएकी थिइन्। यसबारे राष्ट्रपति कार्यालयले प्रेस विज्ञप्ति जारी गर्दै भनेको छ, राष्ट्रपतिज्यूसमक्ष प्रतिनिधिसभाका सभामुखज्यूबाट प्रमाणित भई नेपालको संविधानको धारा ११३ को उपधारा (२) बमोजिम प्रमाणीकरणका लागि पेस हुन आएको नेपाल नागरिकता ऐन, २०६३ लाई संशोधन गर्न बनेको विधेयकमा नेपालको संविधानबमोजिम नागरिकता प्राप्तिसम्बन्धी विषयमा संघीय संसद्बाट पुनर्विचार हुन आवश्यक देखिएकाले नेपालको संविधानको धारा ११३ को उपधारा (३) बमोजिम सन्देशसहित यो विधेयक सम्माननीय राष्ट्रपतिज्यूले प्रतिनिधिसभामा फिर्ता पठाउनुभएको छ। नेपालको संविधान धारा ११३ को उपधारा (३)मा प्रमाणीकरणका लागि पेस भएको विधेयक (अर्थ बाहेक) मा पुनर्विचार गर्नु आवश्यक छ भन्ने राष्ट्रपतिलाई लागेमा विधेयक पेस भएको मितिले सन्देशसहित विधेयक उत्पत्ति भएको सदनमा फिर्ता पठाउन सक्ने व्यवस्था छ। यस अगाडि विधेयक प्रमाणीकरणका लागि राष्ट्रपतिसमक्ष पुगेपछि विभिन्न संघ संस्था र सरोकारवालाहरु नागरिकता विधेयक खारेजीको माग गर्दै भण्डारीलाई ज्ञापनपत्र बुझाउन समेत पुगेका थिए। प्रतिनिधिसभालाई सुझाव दिने क्रममा राष्ट्रपतिले भनेकी छन्, विधेयकका रूपमा प्रस्तुत र अध्यादेशका रूपमा जारी ती व्यवस्थाले पनि नागरिकता प्राप्तिका बारेमा उठेका केही गम्भीर सवालहरूलाई सम्बोधन गर्न बाँकी नै राखेको देखिन्छ। विक्रम सम्वत् २०७५ सालमा प्रस्तुत भएको नागरिकता विधेयक उपर प्रतिनिधिसभामा राज्य व्यवस्था तथा सुशासन समितिले सहमति जुटाएको भनिएको प्रतिवेदनलाई सम्मानित सदनमा छलफल गरी सार्वभौम जनताका सामुन्ने राखिदिनु उपयुक्त हुन्छ। कानुनको समयानुकूल सुधार र संशोधन नियमित चलिरहने प्रक्रिया नै भए तापनि कानुनप्रति सार्वभौम जनताको अपनत्व फराकिलो बनाउन जनताकै समक्ष त्यस्ता हरेक सुधार एवं संशोधनको औचित्य सावित हुन आवश्यक भएको उनको भनाई छ। सुझावमा भनिएको छ, संविधानसभाबाट नयाँ संविधान जारी भएको अवस्था समेतलाई विचार गर्दै विक्रम सम्वत् २०७५ सालमा प्रतिनिधिसभाले नेपाल नागरिकता ऐन, २०६३ लाई संशोधन गर्न बनेको विधेयक दर्ता गरी राज्य व्यवस्था तथा सुशासन समितिबाट प्रतिवेदनसमेत सार्वजनिक भएको तथ्य सबैको जानकारीमा छ। राष्ट्रपतिले संविधानको धारा ११ सहितका अंगीकृत नागरिकताको सवालमा विश्वका विभिन्न मुलुकको व्यवस्था तथा असल अभ्यासको अध्ययन र अवलोकन गरी जनताका प्रतिनिधिहरूको यथेष्ट ध्यानाकर्षण हुनु आवश्यक देखिएको उल्लेख गरेकी छन्। हाल अवलम्बन गरिंदै आएको अंगीकृत नागरिकता प्रणाली नै हाम्रो असल अभ्यास र यथार्थ हो भने यसका बारेमा सोही अनुरूपको साझा धारणा निर्माण गरी नागरिकताको सन्दर्भमा बारम्बार उठ्ने बहसलाई स्थायी रूपमा समाधान गर्न दृष्टि पुग्नुपर्ने उल्लेख छ। राष्ट्रपतिको सन्देशमा भनिएको छ, प्रजननबारे आमाको गोपनियतालाई आफ्नै सन्तानले नागरिकता प्राप्त गर्ने क्रममा सन्तान र राज्यका निकायसामु बाबुका बारेमा स्वघोषणाबाट अभिलेखीकरण गरिँदा महिलामाथि लामो समयदेखि हुँदै आएका सबै प्रकारका विभेद अन्त्य गर्न हामीले गरेका संघर्षहरू निस्फल भएर जाने त होइनन् ? भन्ने प्रश्नले हामी सबैलाई घच्घच्याउन आवश्यक छ। तसर्थ, नियमावलीमा छोड्न लागिएको स्वघोषणासम्बन्धी व्यवस्थालाई ऐनबाट नै आमा र सन्तान दुवैप्रति सम्मान र न्याय हुने गरी पुनर्विचार हुन सम्मानित सदनको ध्यानाकर्षण हुनु आवश्यक देखिन्छ।"
"विचारमा, दस्तावेजमा क्रान्तिकारी छौं तर हाम्रो व्यवहार, आचरण मिल्दैन : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले भर्खरै महाधिवेशनमा गरेको संश्लेषण पूर्ण नभएको बताएका छन्। बिहीबार पेरिस डाँडामा आयोजित सहिद रामवृक्ष यादवको २८ औं स्मृति दिवस कार्यक्रममा उनले माओवादी केन्द्रको नयाँ महाधिवेशन छिट्टै गरेर पूर्णता दिनुपर्ने आवश्यकता रहेको बताएका हुन्। उनले पार्टीभित्र स्वार्थ समूह बनाउनतिर उद्दत हुन थालेको टिप्पणी गरे। उनले विचार समूहभन्दा पनि स्वार्थ समूह बन्दा पार्टी चरित्र र क्रान्तिकारी गतिमा नराम्रोसँग स्खलन आएको बताए। क्रान्तिकारी पार्टी नै बनाउने भन्ने संश्लेषण त गरेका छौं हामीले र हामी विचारमा, किताबमा, दस्तावेजमा र कुरा गर्दा त मुखमा त हामी अहिले पनि क्रान्तिकारी नै छौं।उनले भने,तर हाम्रो व्यवहार, आचरण, दैनिकी, दिन दिनै हामी के गरी राखेका छौं भने त्यो सँग मिल्दैन हाम्रा भनाई र हाम्रा गराई ठूलो अन्तर आइसकेको महसुस हुन्छ। अन्तर विरोधलाई हल गर्ने आवश्यकता निकै ठूलो भएको उनको भनाई छ। उनले अन्तरविरोध केहि समय अझै रह्यो भने क्रान्तिकारीको ओचित्य सकिने धारणा राखे। प्रचण्डले कम्युनिष्ट आन्दोलनलाई नयाँ ध्रुवीकरणको रुपमा लैजाने प्रयास गरेको बताए। उनले बाबुराम भट्टराई र वामदेव गौतमले हँसिया हथौडाबाट निर्वाचन लड्ने विषय र नेकपा एकीकृत समाजवादीले एकता संयोजन संयोजन समिति बनाउने निर्णय गर्नु सुखद भएको धारणा राखे। उनले भनाई र गराईलाई एकरुपता ल्याएर आन्दोलन सुरु गर्नुपर्ने उनको भनाई छ। प्रतिक्रियावादी षडयन्त्रबाट यादवको हत्या भएको उनले स्मरण गरे। माओवादी केन्द्रका अनुसार जनयुद्ध अगाडि नै तत्कालीन कांग्रेसका गुण्डा र प्रहरीले छुरा प्रहार गरेका यादवको हत्या गरेका थिए।"
कार्यदलले टुंग्याउन सकेन सिट बाँडफाँट,"काठमाडौं : सत्ता गठबन्धनको सिट बाँडफाँटको खाका तयार गर्न बनेको कार्यदलले शीर्ष नेतासँगको गृहकार्य निष्कर्षमा नपुगेपछि उक्त विषय टुंग्याउन सकेको छैन । प्रतिनिधिसभामा १६५ र प्रदेशसभामा ३३० सिटका लागि सिट बाँडफाँटको मोडालिटी बनाउने जिम्मेवारी पाएको कार्यदलले साउन मसान्तसम्म सिट बाँडफाँटको मोडालिटीसहित सुझाव दिने भने तापनि गठबन्धनका शीर्ष नेताबीच गृहकार्य नपुगेको कारण देखाउँदै समय लम्ब्याएको छ। साउन २० गते सत्तारूढ गठबन्धन दलहरूले सिट बाँडफाँटका लागि खाका तयार गर्न ११ सदस्यीय कार्यदल गठन गरेको थियो। साउन २३ गते कार्यदललाई व्यवस्थित बनाउने भन्दै कांग्रेसका शीर्ष नेता कृष्णप्रसाद सिटौलालाई कार्यदलको संयोजक तोकेका थिए। यद्यपि, १३ दिनसम्म पनि कार्यदलले कुनै किसिमको खाका तयार पार्न सकेको छैन। संयोजक सिटौलाले भने गठबन्धन दलका शीर्ष नेताहरूसँग छलफल गरिराखेको भएपनि कुनै नेतालाई सिट बाँडफाँटको खाकाको आधार पनि चित्त बुझेको छैन। एकपटक संयोजक ज्यूले गठबन्धनका शीर्ष नेताहरूसँग छलफल गरेपछि एउटा खाका तयार हुन्छ।  ज्ञानेन्द्रबहादुर कार्की, सञ्चारमन्त्री अधिकांश शीर्ष नेतासँग भने छलफल गर्न बाँकी नै रहेकाले उनीहरूको धारणा नबुझी खाका तयार गर्न नसकिएको कार्यदलकै सदस्य जनता समाजवादी पार्टीका नेता रामसहाय यादवले बताए। कुन विषयमा चित्त नबुझेको हो ? भन्ने प्रश्नमा उनले एकीकृत समाजवादी र माओवादीलाई स्थानीय निर्वाचनको आधार चित्त नबुझेको बताए। उहाँहरू अघिल्लो संघ र प्रदेशको निर्वाचनलाई प्रमुख आधार बनाइनुपर्ने बताए, यादवले भने, कांग्रेसकै शीर्ष नेताहरू पार्टीले राखेको अभिमूखीकरण कार्यक्रमका लागि भन्दै ३ दिन व्यस्त हुनुहुन्छ। माओवादी, समाजवादीका नेता पनि आआफ्नै आन्तरिक गठजोडमा लाग्नुभएको छ। सिट बाँडफाँटको कुन आधारमा चित्त नबुझेको हो । उनले थपे, कार्यदलका सदस्यसँग पनि हाम्रो भेट भएको छैन। ढिलो हुनुको प्रमुख कारण त्यही हो। बैठकमा कार्यदलका सदस्यहरूबीच विभिन्न मोडालिटीमाथि छलफल यथावत छ। छलफललाई अन्तिम रूप दिन कार्यदलका संयोजक सिटौलाले पुनः शीर्ष नेताहरूसँग छलफल गर्ने भएका छन्। सूचना तथा सञ्चारमन्त्री ज्ञानेन्द्रबहादुर कार्कीले कार्यदललाई दिइएको जिम्मेवारी आगामी शनिबार अथवा भदौ ४ गतेसम्म पूरा गरिने बताए। जुन जिम्मेवारी कार्यदललाई सुम्पिएको थियो। हामी त्यो जिम्मेवारी पूरा गर्ने चरणमा पुगेका छौं, मन्त्री कार्कीले भने, छलफल निष्कर्ष नजिक छ। एकपटक संयोजक ज्यूले गठबन्धनका शीर्ष नेताहरूसँग छलफल गरेपछि एउटा खाका तयार हुन्छ। गठबन्धन दलबीचको सिट बाँडफाँटमा सबैलाई न्याय हुने मन्त्री कार्कीले बताए। कार्यदलले अहिलेसम्मको सिट दाबी गर्ने संख्याको आधार २०७४ सालको संघ र प्रदेशको निर्वाचनलाई बनाएको छ। कार्यदललमा कांग्रेसबाट सञ्चारमन्त्री कार्कीसहित कांग्रेसका शीर्ष नेता कृष्णप्रसाद सिटौला र महामन्त्री गगन थापा, माओवादी केन्द्रबाट अर्थमन्त्री जनार्दन शर्मा र वर्षमान पुन, नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल, जसपाबाट रामसहाय यादव र रकम चेम्जोङ, राष्ट्रिय जनमोर्चाबाट हिमाल पुरी र आनन्द शर्मा सदस्य छन्। नेकपा एकीकृत समाजवादीले निर्वाचनमा आफ्नो पार्टीबाट चुनाव लड्न ७ मापदण्ड बनाएको छ। बुधबार बसेको केन्द्रीय सचिवालय बैठकले तोकिएका सातवटा मापदण्डभित्र पर्ने व्यक्तिलाई मात्र पार्टीको उम्मेदवार बनाउन सकिने प्रवक्ता जगन्नाथ खतिवडाले बताए। पार्टीको कार्यदिशा, नीति र कार्यक्रमप्रति प्रतिवद्ध, पार्टी निर्माणमा योगदान र विद्रोहमा सक्रिय भूमिका खेलेको, क्रान्तिप्रतिको निष्ठा र अनुशासनमा दृढ, आर्थिक र नैतिक आचरण राम्रो भएको, जनतामा स्थापित र लोकप्रिय, स्वच्छ छवि र कार्यक्षमता र सक्रियता राम्रो गरी ७ ओटा मापदण्ड हुन् ।"
चुनावमा कति खर्चिन्छन् उम्मेदवार ?,"पोखरा : पोखरा महानगरपालिका२४ कास्कीकोटमा गत वैशाख १८ गते बारीको पाटामा ठुल्ठूला भाँडामा खाना पाक्दै थियो। बिहान १० बजेपछि गुरुरु थुप्रै व्यक्ति आए। कोही बारीको डिलमा बसे, कोही कुनातिर र कोही बीचमा। ती सबैलाई थालथालमा भात, मासु, दाल र तरकारी बाँडियो। स्थानीय चुनावमा खटिएका कार्यकर्तालाई उम्मेदवार र पार्टीले घरदैलोपछि त्यसरी खाना खुवाएका हुन्। जो ५० जनाभन्दा बढी थिए। सामान्यतः प्रतिव्यक्ति मासुभातको ३ सय रुपैयाँ राख्दा पनि जम्मा खर्च एकै छाकमा १५ हजार निस्किन्थ्यो। यद्यपि, महानगरपालिका भइकन पनि कास्कीकोट ग्रामीण इलाका हुँदा उनीहरूले आफैं खाना पकाउन जाँगर देखाएका थिए। बजारतिर भने त्यस्तो भएन। हरेक दिन घरदैलो र सभासमारोहमा खटिने कार्यकर्ता र समर्थकलाई उम्मेदवार र पार्टीले नै खाना खुवाए। चुनाव वैशाख ३० गते थियो। उम्मेदवारी दर्ता ११ र १२ गते। मनोनयन दर्तापछि २७ गतेसम्म प्रचार अवधि तोकिएको थियो। त्यसपछि भने मौन अवधि सुरु भयो। त्यस बेलासम्म कम्तीमा ५० जनालाई ३ सय रुपैयाँ छाकले भात खुवाउँदा पनि दिनकै खर्च ३० हजार हुन्छ। १५ दिनको प्रचार अवधिभर त्यो खर्च ४ लाख ५० हजार हुन्छ। यो भयो खानाको मात्रै। उम्मेदवारले अन्य खर्च पनि गर्छन्। निर्वाचन आयोगले तोकेको सीमा भने निकै कम छ। महानगरपालिकाका वडाध्यक्ष उम्मेदवारले ३ लाख रुपैयाँ मात्रै खर्चन पाउँछन्। त्यसमा पनि कार्यकर्ता परिचालनमा खर्च गर्न पाउने भनेको ७५ हजार रुपैयाँ मात्रै हो। चुनावमा गर्ने खर्चभन्दा कम सीमा आयोगले तोकेको भन्दै नेताहरूले बेलाबेला आवाज उठाउने गरेका छन्। जसकारण धेरै रकम खर्चे पनि आयोगमा सीमाभित्रको विवरण मात्रै बुझाउँछन्। धेरैले त त्यही पनि बुझाउँदैनन्। हामीले चुनावमा गरेको औपचारिक खर्च त आयोगमा बुझाएजति नै हो। अन्त कहाँकहाँ कुनकुन व्यक्तिले कति खर्च गरे भन्ने थाहा हुँदैन। धनराज आचार्य,मेयर, पोखरा महानगरपालिका आयोगले तोकेको मितिमै खर्चको विवरण बुझाएको छु। साथीभाइ, इष्टमित्र, शुभचिन्तक, पार्टीका कार्यकर्ता, विदेशमा रहेका साथीहरू, परिवारका सदस्य र आफन्तले सहयोग गरेको रकम चुनावमा खर्च गरेको हुँ। नागेश कोइराला,मेयर, विराटनगर महानगरपालिका १० करोड खर्चको आरोप झुटा हो। बरु उहाँ (प्रतिस्पर्धी)ले कहाँकहाँ पैसा बाँड्नुभयो भन्ने हो ? त्यति उहाँले गर्नुभएको हुन सक्छ। वैकुण्ठ न्यौपाने,मेयर व्यास नगरपालिका पार्टीले आर्थिक समिति बनाएर धेरथोर अर्थ संकलन गरेको हो। सामान्य हिसाबले ५ हजारदेखि २ लाखसम्म सहयोग गर्नेहरू आए। लक्ष्मीदेवी पाण्डे,अध्यक्ष, हुप्सेकोट गाउँपालिका आयोगको गण्डकी प्रदेश कार्यालय प्रमुख निर्वाचन अधिकृत हुमनाथ पराजुलीका अनुसार कास्कीका पालिकाका प्रमुख उपप्रमुखदेखि वडा सदस्यसम्म १ हजार ३ सय ८३ उम्मेदवारमध्ये हजारले विवरण बुझाएका छैनन्। जब कि महानगरपालिकाका वडाकै अध्यक्षका उम्मेदवारले ३० लाखदेखि १ करोड रुपैयाँसम्म खर्च गरेको चर्चा चल्ने गरेको छ। उम्मेदवारले आयोगमा बुझाएको विवरण पत्याउने भेट्न मुस्किल हुन्छ। बरु दल र नेताहरू नै चुनाव महँगो बन्दै गएको बताउँछन्। करोडकरोड खर्च गरेर पनि आयोगमा लाखको मात्रै विवरण बुझाइने गरेको बताउँछन् राजनीतिक विश्लेषक कपिलमणि दाहाल। नेताहरूबाटै चुनाव भड्किलो र खर्चिलो भइरहेको भनाइ आइरहँदा पनि झन् खर्चिलो हुँदै गएको दाहाल सुनाउँछन्। चुनावमा खर्च गर्ने लाखौं वा करोडौं रकमको स्रोत के हो त ? धेरैको जवाफ आउँछ चन्दा। पोखरा उद्योग वाणिज्य संघका उपाध्यक्ष अर्जुन पोखरेल उद्योगी व्यवसायीसँग दल र उम्मेदवारले चन्दा उठाउने विश्वव्यापी चलन रहेको बताउँछन्। चुनाव आउँदा उद्योगी व्यवसायीमाथि चन्दाको दबाब पर्ने पोखरेलको भनाइ छ। कतिपय उम्मेदवारले गर्नुपर्ने ठाउँको खर्च आफूले व्यहोरिदिन्छन्, उनी भन्छन्। उम्मेदवारका नजिकका साथी, इष्टमित्र र नेतामार्फत आर्थिक सहयोग संकलन हुने गरेको पोखरेलको भनाइ छ। एमाले पोखरा महानगरपालिका कमिटी अध्यक्ष दिलीप न्यौपाने तीन तरिकाबाट चुनाव खर्च संकलन हुने गरेको सुनाउँछन्। सिधै पार्टी कमिटीमा कार्यकर्ता र शुभेच्छुकले पैसा जम्मा गर्ने हुन्छ, उनी भन्छन्, अर्काे भनेको उम्मेदवारका साथीभाइ, इष्टमित्रले दिने र कतिपयलाई उम्मेदवारले रिक्वेस्ट गर्ने। पोखराका मेयर धनराज आचार्य पार्टीले रसिद छापेर केही पैसा संकलन गरेको र आफन्त, साथीभाइबाट चुनाव खर्च जुटेको बताउँछन्। व्यावसायिक पृष्ठभूमिका र करोडौं सम्पत्तिका मालिक मेयर उनलाई चुनावमा धेरै पैसा खर्च गरेको आरोप पनि छ। तर, उनी भन्छन्, हामीले चुनावमा गरेको औपचारिक खर्च त आयोगमा बुझाएजति नै हो। अन्त कहाँकहाँ कुनकुन व्यक्तिले कति खर्च गरे भन्ने आफूलाई थाहा नहुने उनी बताउँछन्। तनहुँको व्यास नगरपालिकाको मेयरमा पराजित स्वतन्त्र उम्मेदवार दीपकराज जोशी साथीभाइको सहयोगबाटै चुनाव खर्च संकलन भएको बताउँछन्। आफू विदेश बसेर आएको हुँदा विदेशबाटै सहयोग गरेको उनको भनाइ छ। तर, मैले ३० हजारभन्दा बढी चन्दा लिइनँ, उनी भन्छन्, हामी खर्च गर्छाैं भन्नेहरू पनि आएका थिए। मैले मानिनँ। म आफंै भेगन (दूधदही पनि नखाने साकाहारी) हुँ। मिनिमलिस्ट (न्यूनतम चिज मात्रै उपयोग गर्ने) हुँ। आफ्नो जीवनशैलीजस्तै गरी चुनाव लडेँ। आफ्ना प्रतिस्पर्धीले भने १० करोड खर्च गरे भन्ने सुनेको जोशीको दाबी छ। अन्तिम समयमा आएर कांग्रेसले भोट किन्यो। म बरु हार्छु भनेर किन्नतिर लागिनँ, उनी भन्छन्। कांग्रेसबाट व्यासका मेयरमा निर्वाचित वैकुण्ठ न्यौपाने भने १० करोड खर्चको आरोप झुटा भन्छन्। बरु उहाँले कहाँकहाँ पैसा बाँड्नुभयो भन्ने हो ? त्यति उहाँले गर्नुभएको हुन सक्छ, न्यौपाने भन्छन्। उनले निर्वाचन खर्च भनेर ४ लाखजतिको विवरण आयोगलाई बुझाएका छन्। उनी आफैं भने आयोगले तोकेको सीमा कम भएको बताउँछन्। नवलपुरको हुप्सेकोट गाउँपालिका अध्यक्ष लक्ष्मीदेवी पाण्डे आर्थिक समिति निर्माण गरेर टिम (समूह)मा निर्वाचन लडेको बताउँछिन्। म मात्रै चुनाव लडेकी हुन्न नि। हाम्रो टिमै लडेको हो। पार्टीले आर्थिक समिति बनाएर धेरथोर अर्थ संकलन गरेको हो, पाण्डे भन्छिन्। सामान्य हिसाबले ५ हजारदेखि २ लाखसम्म सहयोग गर्नेहरू रहेको उनको भनाइ छ। कांग्रेसको पोखरा महानगरपालिका समिति सचिव गणेशबहादुर थापा भने प्रायः उम्मेदवार आफैंले खर्च गरेको बताउँछन्। चुनाव खर्च भनेको उम्मेदवारहरूको पारिवारिक स्रोत नै हो, थापा भन्छन्, चन्दा लिनेदिने चलन बिस्तारै हराएको छ। चन्दा लिनेभन्दा चन्दा बाँड्न व्यस्त हुनुपर्ने अवस्था आएको उनको अनुभव छ। भन्छन्, चुनावको उम्मेदवार डुब्नेलाई त्यान्द्राको सहारा भनेजस्तो अवस्थामा हुन्छन्। पैसा उठाउनेभन्दा पनि जस्ताले मसँग यति भोट छन् भनेर आए पनि पैसा बाँड्न बाध्य हुन्छन्।पोखरा उद्योग वाणिज्य संघका उपाध्यक्ष पोखरेल भोलिको स्वार्थ राख्ने कतिपय व्यवसायी चन्दा दिन चाहना राख्ने गरेको बताउँछन्। स्वार्थ नभएका व्यवसायीलाई त्यस्तो नहुने उनको भनाइ छ। पछिल्लो समय उम्मेदवारले नै चुनाव खर्च व्यवस्था गर्नुपर्ने प्रवृत्ति बढेको एमाले पोखरा महानगर कमिटी अध्यक्ष न्यौपाने बताउँछन्। त्यसमा कांग्रेस सचिव थापा सहमत छन्। भन्छन्, त्यसैले पैसा हुनेहरू चुनाव लड्न सक्छन्। वास्तविक राजनीति गर्छु भन्नेहरू टाढिँडै गएका छन्। हुप्सेकोट अध्यक्ष पाण्डे चुनाव खर्च संकलनका लागि पार्टीले समिति बनाए पनि उम्मेदवारहरूलाई आआफूले पनि न्यूनतम यतिउति संकलन गर्नुपर्ने भनेर तोक्ने गरेको सुनाउँछिन्। व्यासका मेयर उम्मेदवार जोशीचाहिँ चुनावमा उठ्नेहरू पनि प्रायः व्यवसायी वा चुनाव खर्च गरिदिनेहरू पनि व्यवसायी रहेको बताउँछन्। भन्छन्, चुनावमा उठ्नेहरू ठेकेदार हुन्छन्। नउठे पैसा खर्च गर्नेहरू पनि ठेकेदार हुन्छन्। व्यासका मेयर न्यौपाने ऋण काढेर चुनाव लडेको सुनाउँछन्। अलिअलि साथीले दिनुभयो। तर, ऋण लिएर चुनाव लडेको हो, उनी भन्छन्, अघिल्लो पालिभन्दा अलि बढी खर्च त भयो। तर, कसैसँग स्वार्थ गाँसिने गरी पैसा लिएको छैन। विश्लेषक दाहालका अनुसार उम्मेदवारहरूले भनेजस्तै चुनावी खर्चको स्रोत उनीहरूको व्यक्तिगत, साथीभाइ र इष्टमित्रको सहयोग नै हो। तर, स्वार्थ राख्ने दलालहरूले पनि सहयोग गर्ने उनको बुझाइ छ। त्यस्ताले पार्टीले बनाएको आर्थिक समितिमा पैसा दिँदैनन्। सिधै उम्मेदवारलाई दिन्छन्। त्यसैले अरूलाई थाहा हुँदैन, दाहाल भन्छन्, लिनेले पनि फलानोसँग लिएँ भन्दैन, दिनेले पनि फलानालाई दिएँ भन्दैन। आयोगको पोखरा कार्यालयका अनुसार पोखरा महानगरपालिकाका मेयरका उम्मेदवार एमालेका कृष्णबहादुर थापाले ६ लाख ६९ हजार ४ सय ८० र नेकपा एकीकृत समाजवादीका धनराज आचार्यले ६ लाख ८५ हजार ४ सय ७९ रुपैयाँ चुनाव खर्च गरेको विवरण पेस भएको छ। एमालेबाट उपमेयर उम्मेदवार मञ्जुदेवी गुरुङले ६ लाख ७२ हजार २ सय ४९ र कांगे्रसबाट उपमेयर उम्मेदवार कोपिला रानाभाटले चुनावमा ६ लाख ८५ हजार रुपैयाँ खर्च भएको विवरण पेस गरेका छन्। विराटनगर महानगरपालिकाका मेयर नागेश कोइराला ६ लाख ५५ हजार रुपैयाँ खर्च भएको सुनाउँछन्। आयोगले तोकेको मितिमै खर्चको विवरण आयोगलाई बुझाइसकेको छु। साथीभाइ, इष्टमित्र, शुभचिन्तक, पार्टीका कार्यकर्ता, विदेशमा रहेका साथीहरू, परिवारका सदस्य र आफन्तले सहयोग गरेको रकम चुनावमा खर्च गरेको हुँ। केही रकम मेरो आफ्नो पनि खर्च भयो, कोइराला भन्छन्, अमेरिकामा रहनुभएका साथी विदुर भट्टराईले चुनावका लागि झन्डाको सहयोग गरिदिनुभयो। अमेरिकामा ठूलो बुवा डा दिनेश कोइराला, काका राकेश कोइराला र सञ्जेश कोइराला हुनुहुन्छ। उहाँहरूले आर्थिक सहयोग गर्नुभयो। त्यसबाहेक साथीभाइहरूले १०२० हजार उठाएर सहयोग गर्नुभयो। विश्लेषक दाहाल चुनावको खर्च र स्रोत बताइएजस्तो नहुने सुनाउँछन्। भन्छन्, जस्तो खर्च हुन्छ, त्यो देखिन्न, र जस्तो देखिन्छ, त्यस्तो पनि छैन। कास्कीका ५ पालिकाकाहरूका विभिन्न पदमा झन्डै १४ सय उम्मेदवार थिए। तीमध्ये १ हजार जनाले निर्वाचन खर्च नै आयोगमा बुझाएनन्। आयोगले निर्वाचन परिणाम आएको ३० दिनभित्र चुनाव खर्च विवरण बुझाउनुपर्ने नियम बनाएको छ। तर, त्यो मिति कटिसक्दा पनि अधिकांशले विवरण बुझाएनन्।"
डुङ्गेश्वरमा 'जनतासँग जनप्रतिनिधि',"दैलेख : जिल्लाको डुङ्गेश्वर गाउँपालिकाले 'जनतासँग जनप्रतिनिधि' कार्यक्रम सञ्चालनमा ल्याएको छ। जनताका गुनासा सुन्न र सुझाव संकलन गर्न जनतासँग जनप्रतिनिधि भेटघाट तथा अन्तरक्रिया कार्यक्रम सञ्चालनमा ल्याइएको हो। पालिकामा निर्वाचित जनप्रतिनिधिहरूले कार्यक्रमको सुरुवात गरेका हुन्। हालै सम्पन्न निर्वाचनबाट गाउँपालिकाको अध्यक्षमा सुन्दरकुमार केसी र उपाध्यक्ष कलावती न्यौपानेले निर्वाचित भएका थिए। चालु आर्थिक वर्ष सुरु भएको महिना दिन नबित्दै गाउँपालिकाले उक्त कार्यक्रम कार्यान्वयनमा ल्याएको हो। गाउँपालिकामा ६ वटा वडा छन्। हरेक वडामा वार्षिक दुई पटक कार्यक्रम सञ्चालन गरिने निमित्त प्रमुख प्रशासकीय अधिकृत देबेन्द्र खड्काले बताए। 'हरेक महिना एउटा वडामा कार्यक्रम हुन्छ,' खड्काले भने। गाउँपालिकाले वडा नम्बर १ बाट कार्यक्रम सुरु गरेको छ। जिल्ला समन्वय समितिका सदस्य फत्तबहादुर डांगीसहित वडाबासीको सहभागितामा कार्यक्रम सुरु गरिएको हो। कार्यक्रममा सहभागी नागरिकहरूले बाढी र पहिरोले खेतबारीमा क्षति पुर्याएको, सडकका कारण घर तथा बस्तीमा क्षति पुगेको गुनासो गरेका छन्। उनीहरूले विपद्मा परेकालाई क्षतिपूर्ति उपलब्ध गराउनुपर्ने माग गरे। खानेपानीको व्यवस्थापन, गुणस्तरीय शिक्षाबारे जनप्रतिनिधिलाई प्रश्न तेस्राए। बजेट वितरणमुखी हुन नहुने, लोहोरे खोला किनारमा तटबन्धको व्यवस्थापन गर्न र नालीसहितको सडक निर्माणमा ध्यान दिन गाउँपालिकालाई सुझाव दिए। गाउँपालिका अध्यक्ष सुन्दरकुमार केसीले कार्यक्रम सुरुमै जनतामा देखिएको सक्रियता र जागरुकले कार्यक्रम प्रभावकारी हुनेमा ढुक्क रहेको बताए। निर्वाचित भइसकेपछि जनताका समस्या र आवश्यकता जनताकै माझमा गएर सुन्न र जवाफदिन प्रत्येक महिना एउटा वडामा जनतासँग प्रत्यक्ष भेटघाट तथा अन्तरक्रिया गर्ने कामको थालनी गरिएको अध्यक्ष केसीले बताए। 'एक पटक जितेर गएपछि जनप्रतिनिधिहरू फर्केर हेर्दैनन् भन्ने जनताको गुनासोलाई हामीले सम्बोधन गर्दैछौं, जनताको मत पाएर जितेपछि हामीले जनतासँग जनप्रतिनिधि कार्यक्रम सञ्चालनमा ल्याएका हौँ,' उनले भने, 'जनतासँगको प्रत्यक्ष कार्यक्रमले जनताका समस्या, स्थानीय आवश्यकताहरू पहिचान हुनेछन्।' उपाध्यक्ष कलावती न्यौपानेले जनताका आवश्यकता बुझेर र उनीहरूका प्राथमिकता पहिचान गरी सोहीअनुसार कार्यक्रम सञ्चालनमा ल्याइने बताइन्। कार्यक्रममा जनताका ससाना आवश्यकतादेखि स्थानीयस्तरमा कसरी विकास गर्न सकिन्छ, गाउँपालिकालाई कसरी समृद्ध बनाउने, स्थानीय मागमा आधारित कार्यक्रमहरू कसरी सञ्चालन गर्न सकिन्छ भन्ने विषयमा समेत छलफल हुने उपाध्यक्ष न्यौपानेले बताइन्। वडाध्यक्ष श्यामबहादुर रानाले जनप्रतिनिधिहरू जनतामाझ प्रत्यक्ष रूपमा जान आवश्यक रहेको बताए। स्थानीय टोपबहादुर खत्रीले जनप्रतिनिधिहरूले जनताको माझमा सुन्ने र सुनाउने गरी सुरु गरिएको कार्यक्रम प्रशंसनीय भएको बताए। स्थानीय युवराज तिमिल्सेनाले गाउँपालिकाले सञ्चालनमा ल्याएको कार्यक्रम प्रभावकारी हुने बताए। 'वडावडामै जनप्रतिनिधिहरू पुग्ने यो कार्यक्रममा जनसहभागिता पनि बढी छ, जनताले टोल बस्तीका समस्या तथा गुनासाहरू पनि सहजै स्थानीय सरकारसँग राख्न पाएका छन्,' उनले भने।"
विराटनगरमा राधाकृष्ण रथयात्राको तयारी तीव्र,"विराटनगर : कोभिड महामारीका कारण पछिल्लो पटक विधिमै सीमित भएको राधाकृष्ण रथयात्रा यसपटक निकालिने भएको छ। कृष्ण जन्माष्टमीको भोलिपल्ट निकालिने धार्मिक एवं ऐतिहासिक महत्व बोकेको रथयात्राको तयारी तीव्र बनाइएको हो। दक्षिण एसियाकै दोस्रो ठूलो रथयात्रालाई पूर्णता प्रदान गर्न हाल शान्ति सुरक्षा, रुट व्यवस्थापन र सजावट लगायतका कार्यलाई गति दिइएको आयोजक समितिले जनाएको छ। समितिका अनुसार हाल स्वयंमसेवक व्यवस्थापन र स्वास्थ्य सुरक्षाको आवश्यक तयारी लगायतका काम सकिएको छ। रथ सजावटको काम बिहीबार साँझसम्म सम्पन्न भइसक्ने राधाकृष्ण मन्दिर व्यवस्थापन समितिका सदस्य कृष्ण कार्कीले बताए। कोरोना महामारीका कारण पछिल्लो दुई श्रृङ्खला खटयात्रामै सीमित भएको थियो। तर, प्रशासनको अनुमतिपश्चात् यसपटक केही परिवर्तन गरेर रथयात्रा निकाल्ने तयारी गरिएको छ। यस वर्षको रथयात्रा झाँकीरहित हुने छ। यसपटक स्वयंमसेवकको संख्यामा पनि कटौती गरिएको छ। कोरोना महामारीपूर्व महिला र पुरुष गरी ५ सय स्वयंमसेवक परिचालन हुँदै आएकोमा यसपटक २ सय स्वयंमसेवक परिचालन गरिने समितिले जनाएको छ। समितिका अनुसार यसपटक रथयात्राको रुट पनि परिवर्तन गरिएको छ। विगतका वर्षहरूमा विराटनगरस्थित तिनपैनी चोकबाट निस्किएर गोल्छाचोक, जलजला चोक, ट्राफिक चोक, हिमालय रोड, महेन्द्र चोक, शनिमन्दिर, भृकुटी चोक र बरगाछी हुँदै विराटनगरको मुख्य बजार क्षेत्र परिक्रमा गर्दै पुनः मन्दिरमा पुगेर रथयात्रा समापन हुने गरेको थियो। तर, यसपटकको रथयात्राले ट्राफिक चोकपश्चात् रोडशेषसमेत परिक्रमा गरेर महेन्द्र चोक हुँदै पुनः पुरानै रुट समात्ने छ। हिमालय रोडमा संरचना निर्माणसहित ब्युटीफिकेशनको कार्य गरिएकाले रथयात्राको रुट परिवर्तन गरिएको छ। रथयात्रालाई सुरक्षित र मर्यादित बनाउन मोरङ प्रशासनले यस वर्ष पनि बाक्लो रूपमा सुरक्षाकर्मी परिचालन गर्ने तयारी गरेको छ। रथयात्रामा नेपाल प्रहरी र सशस्त्र प्रहरीलाई संयुक्त रूपमा परिचालन गरिनेछ। कोभिड महामारीको जोखिमलाई दृष्टिगत गर्दै सीमावर्ती क्षेत्रहरूमा पनि आवश्यक कडाइ गरिने मोरङका प्रमुख जिल्ला अधिकारी काशीराज दाहालले बताए। १९८९ सालबाट सुरु भएको खटयात्रालाई पछि गएर रथयात्रामा परिणत गरिएको हो। २०२५ सालदेखि विराटनगरमा रथयात्रा गरिँदै आइएको छ। यस वर्षको रथयात्रा ५४औँ संस्करणको हो। यसपटकको रथयात्राले भने विराटनगरको विभिन्न भाग परिक्रमा गर्दै ९ किलोमिटरको दूरी तय गर्नेछ।"
कृष्ण मन्दिरमा जन्माष्टमीको तयारी,काठमाडौं : कृष्णा जन्माष्टमीका लागि पाटनस्थित कृष्ण मन्दिरलाई पूर्णरुपले सजाइएको छ। कृष्ण जन्माष्टमीको अवसरमा सो मन्दिरमा भक्तजनको घुइँचो लाग्ने गर्छ। काठमाडौं उपत्यकाका अधिकांश स्थान र उपत्यका नजिकका जिल्लाबाट कृष्ण मन्दिरमा दर्शनार्थी आउने गरेका छन्। विश्व सम्पदा सूचीमा सूचीकृत पाटन दरबार क्षेत्रमा रहेका स्मारकमध्ये कृष्ण मन्दिरलाई महत्वपूर्ण मानिन्छ। ढुंगैढुंगाले बनेको कृष्ण मन्दिरलाई शिखर शैलीको उत्कृष्ट नमूनाका रूपमा मानिन्छ। मन्दिरमा २१ गजुर रहेका छन्। १७औँ शताब्दीमा पाटनका राजा सिद्धिनरसिंह मल्लले मन्दिर निर्माण गर्न लगाएका थिए। उनले कृष्ण मन्दिर बनाउनेसँगै कृष्ण लीलामा आधारित नाच सञ्चालन गरेका थिए। जसलाई कात्तिक नाच पनि भनिन्छ। कृष्ण मन्दिर तीन तला रहेको छ। बीचको तलामा कृष्णको मूर्ति रहेको छ। मूर्तिको वरिपरि विष्णुका १० अवतारका मूर्ति छन्। मन्दिरका थामहरुमा विभिन्न देवीदेवताका मूर्ति कुँदिएको छन्।
लागूऔषधसहित युवक पक्राउ,नुवाकोट : नुवाकोटमा लागूऔषधसहित एक युवक पक्राउ परेका छन्। महोत्तरी जिल्लाको भटोलिया गाउँपालिका३ का २० वर्षीय अविनाश ठाकुर पक्राउ परेका हुन्। प्रहरीको टोलीले विशेष सूचनाका आधारमा चेकजाँच गर्दा ककनी गाँउपालिका२ खानिखोलाबाट उनलाई पक्राउ गरिएको हो। प्रहरी नायव उपरिक्षक रूपक खड्काका अनुसार युवकले बोकेको कालो झोलामा प्लाष्टिकले बेरेको २ किलो गाँजा भेटिएको थियो। उनलाई लागूऔषध नियन्त्रण ऐन २०३३ बमोजिम अनुसन्धान भई रहेको प्रहरीले जनाएको छ। उनलाई विदुरस्थित प्रहरी हिरासतमा राखिएको छ।
तेस्रो दिन पनि प्रहरी परिचालन गरेर फोहोर विसर्जन,"नुवाकोट : नुवाकोटको ओखरपौवास्थित बन्चरेडाँडामा तेस्रो दिन बिहीबार पनि प्रहरी परिचालन गरेर फोहोर विसर्जन गरीएको छ। काठमाडौं उपत्यकाको फोहोर लगातार तीन दिनदेखि प्रहरी परिचालन गरेर नुवाकोटको पूर्वी भेगमा रहेको बन्चरेडाँडामा विसर्जन गरिँदै छ। स्थानीयवासीको अवरोधका बीच ठूलो संख्यामा प्रहरी परिचालन गरेर आज दुई सय ९७ थान ट्रिपरमा लगिएको फोहोर प्रहरीको सुरक्षाका बीच बन्चरेडाँडामा विसर्जन गरिएको हो। बन्चरेडाँडा नुवाकोटको सदरमुकाम विदुरदेखि ५५ किलोमिटर पूर्वी भेगमा पर्छ। काठमाडौं उपत्यकाको फोहोर बिहीबार एकसय ५० नेपाल प्रहरी र एकसय ५० जना नै सशस्त्र प्रहरीसमेत गरी तीन सय सुरक्षाकर्मी परिचालन गरिएको नुवाकोट प्रहरीले जनाएको छ। तीन दिनमा ६ सय ७१ थान ट्रिपरमा फोहोर लगिएको छ। विभिन्न माग राखेर स्थानीयवासीले दुई महिनादेखि बन्चरेडाँडामा फोहोर फाल्न अवरोध गर्दै आएका छन्। स्थानीयवासीले फोहोरको वैज्ञानिक नियन्त्रण, रोग तथा संक्रमण नियन्त्रण, मानवीय स्वास्थ्य सुरक्षा, औषधि उपचारलगायतका आवाज उठाउँदै फोहोर व्यवस्थापनमा अवरोध गरिराखेका छन्। प्रहरीले फोहोर विसर्जनमा अवरोध तथा तोडफोड गरेको आरोपमा स्थानीय एक युवकलाई नियन्त्रणमा लिएको छ। ती युवकलाई कारबाहीका लागि नुवाकोट जिल्ला अदालतमा मुद्दा दायर गरिएको प्रहरी नायव उपरीक्षक रूपक खड्काले जानकारी दिए। स्थानीयवासीले ती युवकलाई विना शर्त रिहा गरिनुपर्ने माग गरेका छन्। उनीहरूले बन्चरेडाँडामा फोहोर फाल्न रोकिनुपर्ने माग पनि गरिरहेका छन्। बञ्चरेडाँडामा फोहोर व्यवस्थापनका क्रममा पटक पटक प्रहरी र स्थानीयवासीबीच झडपसमेत हुने गरेको छ। फोहोर प्रभावित स्थानीयलाई उपेक्षा गरेर जबरजस्ती फोहोर फालिएको स्थानीयले बताएका छन्। फोहोर विसर्जनस्थलमा पर्ने सडक मर्मतको काम पूरा नगरी फोहोर लैजान थालिएको र फोहर बोक्ने गाडीमा लिच्चड ट्याङ्की अर्थात् फोहोरको लेदो रहने भाँडो व्यवस्था नगरीएको भन्दै स्थानीय बासिन्दाले विरोध तथा आन्दोलन गरेका हुन्। फोहोर र त्यसबाट निस्कने लिच्चडले गाउँ नै दुर्गन्धित पारेको स्थानीयबासीको भनाइ छ। यसअघि फोहोर बोकेका गाडीबाट लिच्चड बग्न नदिने, फोहोरलाई पुर्ने, दुर्गन्ध फैलिन नदिन औषधि छर्कने जस्ता सम्झौता भए पनि पालना नभएको स्थानीय बताउँछन्। काठमाडौंबाट लगिएको फोहोर ओखरपौवाका स्थानीयबासीले व्यवस्थापन गर्न नदिएपछि नुवाकोटको ककनीमा बुधबार सरोकारवालाको छलफल भएको थियो। बैठकले बन्चरेडाँडामा फोहोर विसर्जनका विषयमा विविध निर्णय गरेको थियो। बैठकले बन्चरेडाँडा जाने सडकमार्गमा फोहोर बोकेका ट्रिपरले लिच्चड नचुहिने गरी बोक्ने र त्यसको प्रबन्ध सात दिनभित्र गर्ने, सडकको धुलो तथा हिलो नियन्त्रणका कार्यहरू औषधि तथा पानी छर्कने र त्यसको व्यवस्थापन काठमाडौं महनागरपालिकाले गर्ने, फोहोर विसर्जन गरेपछि टेपिङ (माटोले छोप्ने) कार्यको व्यवस्था गर्ने निर्देशनसहितको निर्णय गरेको थियो। प्रभावित जनताले आफ्ना जायज मागलाई सरकारले उपेक्षा गरिरहेको बताएका छन्। स्थानीयवासीले फोहोर व्यवस्थापनमा राखिएको स्थानीयको माग र दीर्घकालीन अवस्थाबारे प्रक्रियागत रूपमा समाधान गर्दै लगिनुपर्ने बताएका छन्। बन्चरेडाँडा नुवाकोटको ओखरपौवा र धादिङको धुनीवेशी नपाको सिमानामा रहेको छ।"
"एकैदिन फोहोर बोकेका २८४ ट्रक बञ्चरेडाँडामा, थप ट्रक सहयोग गर्न बालेनको अपील","काठमाडौं : काठमाडौं महानगरपालिकाका मेयर बालेन्द्र साह (बालेन)ले बिहीबार फोहोर बोकेका २८४ वटा ट्रक बञ्चरेडाँडा पुगेको बताएका छन्। पीडित पक्षहरुले सडक अवरोध नगरेपछि एकैदिन ती ट्रकहरु ल्यान्डफिल्ड साइट पुगेको उनको भनाइ छ। यही अवस्था कायम रहे छिट्टै सबै फोहोर उठ्ने बालेनको दाबी छ। 'सडकमा अहिले भइरहेको सम्पूर्ण अवरोधहरु हटेका छन्। आजमात्रै २८४ गाडी फोहोर बञ्चरे पुगेका छन्। यही कायम रहिरहेमा केही दिनमा नै सबै फोहोर उठिसक्ने छ,' उनले सामाजिक सञ्जालमार्फत् भनेका छन्। उनले महानगरपालिकासँग सीमित ट्रकहरु उपलब्ध भएकाले सहयोगको अपीलसमेत गरेका छन्। 'हामीसँग सिमित मात्रामा फोहोर बोक्ने ट्रकहरु रहेका छन्। ट्रिपर, ट्रकजस्ता ठूला मेसिनरीका व्यवसायीहरुको सहयोगले मात्रै छोटो समयमा धेरैभन्दा धेरै फोहोर उठाउन सकिन्छ,' उनले भनेका छन्, 'हाम्रो आग्रह स्वीकारेर फोहोर ढुवानी गर्न सहयोग गर्नुहुने समानान्तर (निशुल्क ३० वटा), नेपाल यातायात व्यवसायी राष्ट्रिय महासंघ (इन्धन महानगरले भर्ने गरी १८ वटा), नेपाल ट्रिपर तथा ट्रक व्यवसायी समिति, गाडी चालक, सहयोगीलगायत सम्बद्ध सबैप्रति हामी आभारी छौं।' थप ट्रिपर तथा ट्रक उपलब्ध गराउन चाहने व्यक्ति वा संस्थाले मेयरको सचिवालयमा सम्पर्क गर्न आग्रह गरिएको छ।"
'अपराधको फेरिँदो शैलीले अनुसन्धानमा जटिलता',"विराटनगर : अपराधको फेरिँदो शैलीले अनुसन्धानमा जटिलता थपिँदै गएको निष्कर्षमा प्रहरी एवं सुरक्षा अधिकारी पुगेका छन्। प्रविधिको दुरुपयोगले पछिल्लो समय नयाँ शैलीका अपराध हुन थालेको भन्दै त्यस्ता अपराधको अनुसन्धान सकसपूर्ण बनिरहेको उनीहरुको भनाइ छ। प्रहरी प्रधान कार्यालय अपराध अनुसन्धान विभाग एवं प्रदेश १ प्रहरी कार्यालयले विराटनगरमा बिहीबार आयोजना गरेको 'प्रदेश स्तरीय अपराध अनुसन्धान समीक्षा गोष्ठी' मा सहभागी अधिकारीहरुले अपराधको 'ट्रेन्ड' बदलिँदै गएको उल्लेख गरेका छन्। प्रदेश १ का १४ वटै जिल्ला प्रहरी कार्यालयका प्रमुख र अपराध अनुसन्धान गर्ने ३८ वटा प्रहरी इकाईका अधिकृत सहभागी गोष्ठीको उद्घाटन आन्तरिक मामिला तथा कानुन मन्त्री केदार कार्कीले गरेका हुन्। नेपाल प्रहरीका डीआईजी (प्रहरी नायव महानिरीक्षक) भीमप्रसाद ढकालले अपराध अनुसन्धान नेपाल प्रहरीको महत्वपूर्ण जिम्मेवारी भएको बताए। उनका अनुसार अनुसन्धानलाई विशिष्ट, प्रभावकारी, वैज्ञानिक, प्रमाण र परिणाममुखी बनाउन तथा समस्या केलाउन अनुसन्धान अधिकृतलाई सहभागी गराएर गोष्ठीको आयोजना गरिएको हो। गोष्ठीमा अपराधसँग सम्बन्धित प्रमाण संकलन, प्रमाणको परीक्षण र सुरक्षा, सीमा अपराध, हिरासत व्यवस्थापन, प्रमाणमुखी अनुसन्धान, फैसला कार्यान्वयन लगायतका विषयमा अनुसन्धान अधिकृतबीच अनुभव आदानप्रदान एवं छलफल भएको ढकालले बताए। 'पछिल्लो समय अपराधका अनुहार विभिन्न प्रकृतिका देखिन थालेका छन्। अनुसन्धान चुनौतीपूर्ण बन्दै गएको छ,' ढकालले भने, 'यस्ता गोष्ठीले अनुसन्धानको क्षमता वृद्धिमा सघाउ पुग्छ। अनुसन्धानको जग नै फौजदारी न्याय निरुपणको महत्वपूर्ण आधार हो।' अपराधको बदलिँदो शैलीले अनुसन्धानलाई नै चुनौती दिइरहेको उनको भनाइ छ। प्रदेश १ प्रहरी प्रमुख डीआईजी सुदीप गिरीले गोष्ठीमार्फत अनुसन्धानमा भएका असल एवं सबल पक्षका बारेमा छलफल गर्दै थप सूचना र सीपहरु आदानप्रदान भएको बताए। 'अनुसन्धान अधिकृतको क्षमता अभिवृद्धि गर्न र अनुसन्धानमा देखिएका समस्या समाधान गर्ने उदेश्यले गोष्ठीको आयोजना गरिएको हो,' उनले भने, 'अपराधसँग जोडिएका भौतिक प्रमाणलाई उठाउन नसक्दा अनुसन्धान अधुरो हुन्छ र वस्तुनिष्ठ अनुसन्धान हुँदैन।' गिरीले अनुसन्धानमा लापरबाही र हेलचेक्राइँ गर्न नहुनेमा जोड दिएका छन्। घटना स्थापित हुने र पीडितले न्याय पाउने गरी अनुसन्धान गरेर मिसिल तयार पार्नुपर्ने उनको भनाइ छ। उच्च सरकारी वकिल कार्यालय विराटनगरका प्रमुख एवं सहन्यायाधीवक्ता कोषहरि निरौलाले सरकारी वकिल र प्रहरीबीचको समन्वयमा न्याय मिल्ने खालको प्रमाण संकलनमा जोड दिनुपर्ने बताए। 'म्याद थपका लागि अभियुक्तलाई अदालतसम्म ल्याउन र लैजान प्रहरीलाई गाह्रो परिरहेको हुन्छ। प्रहरीमा जनशक्ति अभाव भइरहेका बेला अभियुक्तको सुरक्षामा चुनौती छ,' उनले भने, 'म्याद थपमा प्रविधिको प्रयोग गर्दा राम्रो हुन्छ। भिडियो कन्फ्रेन्समार्फत म्याद थपको व्यवस्था गरिनुपर्छ।' उच्च अदालत विराटनगरका रजिष्ट्रार जितेन्द्रबाबु थपलियाले प्रहरी, सरकारी वकिल कार्यालय र अदालतबीच समन्वय हुनुपर्नेमा जोड दिएका छन्। 'सबै पक्षसँगको समन्वयमा अपराधको प्रभावकारी अनुसन्धानमा मद्धत पुग्छ,' उनले भने, 'समन्वयले अनुसन्धान, अभियोजन र न्याय निरुपणलाई सहज बनाउँछ।' मोरङका प्रमुख जिल्ला अधिकारी काशीराज दाहालले अनुसन्धान अधिकृतको क्षमता विकासमा जोड दिनु महत्वपूर्ण विषय भएको बताए। 'प्रहरीमा जनशक्ति अभावले अपराधको अनुसन्धानमा सकस भइरहेको छ,' उनले भने, 'त्यहाँमाथि स्रोतसाधन, पूर्वाधार, सवारीसाधनसमेतको अभाव प्रहरीले झेल्नु पर्दा नागरिकले खोजेको सुरक्षा व्यवस्था मिलाउन कठिन हुन्छ।' अभावको सामना गर्नु पर्दा सेवा प्रवाह कमजोर भएर उदेश्य र लक्ष्य प्राप्तिमा गाह्रो पर्ने प्रजिअ दाहालले बताए। आन्तरिक मामिला तथा कानुन मन्त्रालयका सचिव कालीप्रसाद पराजुलीले जनताको जीउधनको रक्षाका लागि प्रहरीले महत्वपूर्ण भूमिका खेलेको बताए। पछिल्लो समय तथ्य र प्रमाणमा आधारित प्राविधिमैत्री अनुसन्धानमा जोड दिन थालिएको उनको भनाइ छ। सीआईबीका प्रमुख एवं नेपाल प्रहरीका एआईजी (प्रहरी अतिरिक्त महानिरीक्षक) उत्तमराज सुवेदीले पछिल्लो तथ्यांकले अपराधको शैली परिवर्तनलाई पुष्टि गरेको बताए। '१५ वर्षअघिसम्मको तथ्यांक हेर्दा ८० प्रतिशतजति अपराधमा नचिनेका मान्छेहरु संलग्न हुन्थे,' उनले भने, 'अहिले ८५ प्रतिशतभन्दा बढी अपराधमा चिनजानका व्यक्ति, छिमेकी, शिक्षक, परिवारका सदस्य र आफन्त संलग्न रहेको पाइन्छ।' नयाँनयाँ अभ्यासका अपराधको तथ्यांकले समाज गलत बाटोतर्फ अघि बढ्दै छ भन्ने पुष्टि हुने एआईजी सुवेदीको भनाइ छ। 'सामाजिक सञ्जालको दुरुपयोग गरेर धेरै अपराध भइरहेका छन्। प्रविधिले संसारलाई जोडेको भए पनि दुरुपयोग बढ्यो,' उनले भने, 'परिवार र समाजमा नैतिक शिक्षाको संस्कार हराउँदै गएको छ। असल र चरित्रवान नागरिक उत्पादनमा हामी चुक्यौं।' अपराधमा प्रविधिको प्रयोग बढेको बताउँदै सुवेदीले पछिल्लो समय नयाँ खालका र अनुसन्धानमै चुनौती खडा गर्ने नयाँ प्रकृतिका अपराधको सामना समाजले गर्नु परिरहेको उल्लेख गरे। साइबरको प्रयोग गरेर हुने आर्थिकदेखि लिएर विभिन्न अपराधको अनुसन्धान एवं नियन्त्रण चुनौतीपूर्ण बनेर गएको उनको भनाइ छ। सुवेदीले विदेशमा बसेर अपराध गर्नेहरूको संख्या पनि उल्लेख्य रहेको बताए। आईजीपी (प्रहरी महानिरीक्षक) धिरजप्रताप सिंहले प्रहरीको एकल दायित्वभित्र रहेको अपराधको अनुसन्धान जटिल विषय भएको बताए। 'अनुसन्धान सहज छैन। तर मिहीन ढंगले काम गर्दा अनुसन्धानमा सफलता प्राप्त हुन्छ,' उनले भने, 'अनुसन्धान अधिकृत दक्ष, निडर, निर्भय र सक्षम हुनुपर्छ। पीडितले न्याय पाउने वातावरण बन्नुपर्छ।' आईजीपी सिंहले कुनै पनि दबाब र प्रभावमा नपरिकन अनुसन्धानलाई प्रभावकारी बनाउँदै कार्यकौशलता प्रदर्शन गर्न अनुसन्धान अधिकृतलाई निर्देशनसमेत दिए। फौजदारी न्याय प्रणाली अनुसन्धान, अभियोजन र न्याय निरुपणमा आधारित रहने बताउँदै उनले चुनौतीपूर्ण बनिरहेको साइबर अपराधको अनुसन्धान प्रादेशिक तहबाटै हुनुपर्नेमा जोड दिए। 'साइबार अपराधको अनुसन्धान काठमाडौंबाहेक अन्यत्रबाट हुँदैन,' उनले भने, 'पीडितले न्याय पाउन काठमाडौं नै धाउनुपर्ने बाध्यता छ।' आन्तरिक मामिला तथा कानुन मन्त्री केदार कार्कीले पछिल्लो समय मानिसको रहनसहन, बानीव्यवहार, समय, परिस्थितिसँगै अपराधको शैली पनि परिवर्तन हुन थालेको बताए। 'अनुसन्धानले अपराध नियन्त्रणमा मद्धत गर्छ। बालबालिकामा सानैदेखि डर देखाउने हाम्रो प्रवृत्तिले समाजमा अपराध बढायो,' उनले भने, 'प्रहरी नजिकको र आपतको साथी हो। तर आपतमा खोज्ने पहिलो निकाय प्रहरीलाई डर देखाउने माध्यम बनाएको पाइन्छ।' उनले एउटै ढाँचाबाट मात्र अनुसन्धान गर्न कठिन हुने भएकाले अपराधसँग जुध्न अनुसन्धानमा नयाँनयाँ प्रविधिको विकास गर्नुपर्ने बताए। उनले प्रहरीको दर्बिलो पहुँच र उपस्थितिले प्रदेशको सुरक्षा भने मजवुत बनेको बताए। 'प्रहरीलाई सक्षम बनाउनेतिर कसैको ध्यान गएन,' मन्त्री कार्कीले भने, 'प्रहरीलाई सहयोग गरेर अपराध नियन्त्रण गर्दै समाजलाई नयाँ बाटोमा लैजानेतर्फ प्रदेश सरकार अघि बढेको छ।' उनका अनुसार प्रदेश सरकारले प्रहरीका ५२ वटा संरचना बनाइदिएको छ। दुई सयभन्दा बढी प्रहरी चौकी पुर्ननिर्माण गरिएको उनको भनाइ छ। पछिल्लोपटक केन्द्रबाट सहमति नआउँदा बजेट खर्च गर्न नपाएर प्रहरीका कतिपय निर्माणाधीन संरचना अलपत्र परेको कार्की बताउँछन्। अपराध ढाकछोपको प्रवृत्तिलाई निरुत्साहित गर्न तथा लोकमार्गको प्रविधिमैत्री निगरानीका लागि सीसी क्यामेरा जडानमा जोड दिइएको मन्त्री कार्कीको भनाइ छ।"
हुण्डी कारोबारी ६९ लाख नगदसहित पक्राउ,काठमाडौं : गैरकानुनी रुपमा हुण्डीमार्फत् वित्तीय कारोवार गर्ने माधव श्रेष्ठ पक्राउ परेका छन्। उनलाई ६० लाख नगदसहित काठमाडौं उपत्यका अपराध महाशाखाको टोलीले बुधबार पक्राउ गरेको हो। मनमैजु घर भई घण्टाघरस्थित जामे मार्केटमा सटर भाडामा लिई श्रेष्ठले सन्जोग टुर्स एन्ड ट्राभल्स सञ्चालन गर्दै आएका छन्। प्रहरी टोलीले विशेष निगरानीमा उनको कार्यालयबाट ६० लाख नगद बरामद गरेको थियो। त्यस्तै श्रेष्ठको कार्यालयमा हुन्डीका लागि भुक्तानी दिन आएका अंकित गोयनकाले सञ्चालन गरेको आनी इन्टरनेशनल नाम कार्यालयबाट प्रहरीले थप ९ लाख बरामद गरेको छ। फास्ट ट्र्याक इन्टरनेशनलको नाममा काटिएको सानिमा बैंकको १५ लाखको चेकसमेत प्रहरीले बरामद गरेको छ। प्रहरीले बारा घर भई कुलेश्वर बस्दै आएका ३३ वर्षीय सुनिल कुमार शाह र धनुषा घर भई टेकु बस्ने अशोक गोयनकाका ३३ वर्षीय छोरा अंकित गोयनकालाई पक्राउ गरेको छ। उनीहरुमाथि आवश्यक अनुसन्धान सुरु गरिएको प्रहरी उपरीक्षक कृष्णप्रसाद कोइरालाले जानकारी दिए।
दाङमा विद्यार्थी चढेको डुङ्गा पल्टियो,"दाङ : दाङमा विद्यार्थी बोकेको डुङ्गा दुर्घटना भएको छ । राप्ती नदी तरिरहेको डुङगा दुर्घटनामा परेको हो। डुङ्गामा २५ जना विद्यार्थी सवार थिए। सबैजनाको उद्धार गरिएको तर तीन जना घाइतेको स्थानीय अस्पतालमा उपचार भइरहेको प्रहरीले जनाएको छ। ७ जना बोक्ने क्षमता भएको डुङ्गाका २५ जना बसेर नदी पार गर्न खोज्दा ओभर लोडले डुङ्गा पल्टिएको इलाका प्रहरी कार्यालय गढवाका प्रहरी निरीक्षक रञ्जु केसीले बताइन्। 'डुङगा सानो भयो, लोड बढी भयो', उनले भनिन्, 'अवस्था हेर्दा ओभरलोडले पल्टिएको देखिन्छ ।' लमही नगरपालिका ९ तरुलियाबाट डुंगा चढेर राप्ती नदी पारी राजपुर गाउँपालिका ७ मा रहेको मावि सिक्टामा अध्ययनरत कक्षा ६, ७ र ८ कक्षाका विद्यार्थीहरु सवार डुङगा दुर्घटनामा परेको हो। दाङ प्रहरी प्रमुख एसपी सुरेश काफ्लेले विद्यालय समयमा डुंगा पल्टिंदा २५ जना विद्यार्थी नदीमा खसेको र त्यसमध्ये तीन जना विद्यार्थीले बढी पानी खाएका कारण उपचार भइरहेको प्रहरीले जानकारी दिए।"
काठमाडौंबासी थारुहरुले भोलि अस्टिम्की पर्व मनाउँदै,"काठमाडौं : राजधानीबासी थारूहरूले भोलि (शुक्रबार) अस्टिम्की पर्व मनाउने भएका छन्। काठमाडौंमा रहेका थारू संघसंस्थाहरूको संयुक्त आयोजनामा हुने कार्यक्रमका लागि मूल आयोजक समिति बनाइएको छ। यसपटक थारू कलाकार मञ्चले अस्टिम्की कार्यक्रमको संयोजन गर्दैछ। थारु कलाकार मञ्चका अध्यक्ष विनय वैद्यका अनुसार अष्टिम्की पर्व भृकुटीमण्डपस्थित पर्यटल बोर्डमा मनाइने छ। प्रमुख अतिथिसमेत रहने सहरी विकासमन्त्री मेटमणि चौधरी मध्यान्ह १२ बजे कार्यक्रमको उद्घाटन गर्ने मूल आयोजक समितिले जनाएको छ। कार्यक्रममा अष्टिम्की पर्वको इतिहास र महत्वबारे जानकारी दिइनेछ। यसपटक पराम्परागतरुपमा थारुहरुको डेहरी (भकारी)मा चित्र कुँदेर अष्टिम्की टिक्ने तयारी रहेको वैद्यले बताए। 'यसअघिका वर्षमा हामीले सादा पोस्टरमा चित्र कुँदेर अस्टिम्की टिक्ने गर्थ्यौं। यसपटक थारु परम्पराअनुसार डेहरीमा चित्र कुँदेर टिक्ने तयारी छ,' उनले भने। कार्यक्रममा देशभरिका राष्ट्रिय थारु कलाकारहरुको उपस्थिति रहने बताइएको छ। यसरी मनाइन्छ अष्टिम्की यो पर्वको आगमनको क्रममा तयारी सुरु गरिन्छ। चित्र बनाउने भित्ता सेतो माटोले लिपिन्छ। त्यसैगरी मिठा मिठा परिकारको पनि जोहो गरिएको हुन्छ। जसमा, केराहरु पकाउन, दही जमाउन, बारीको काक्रा, अम्बा (अमरुट), आदि फलहरु सोही दिनका लागि बचाएर राखिन्छ। ब्रतालुहरु महिला, युवतीहरुका लागि अनिवार्य नयाँ कपडा किनेर सिलाएर ठिक्क बनाएका हुन्छन् । गर गहना पनि व्यवस्था गरेका हुन्छन्। अष्टिम्की पर्व खास गरेर महिलाले मनाउने पर्व हो। तर आजभोलि केही युवाहरु पनि यो ब्रत बस्न थालेको पाइन्छ। यो पर्व भाद्र महिनाको अष्टमीका दिनमा गाउँको बरघर्या वा महटाँवाको घरको भित्ता वा डेहरीमा कृष्ण चरित्रसम्बन्धी विभिन्न वृतान्तलाई चित्रको रुपमा कोरेर पूजा गरिन्छ। यो पर्व कपिलवस्तु, रुपन्देहीदेखि पश्चिम दाङ, बाँके, बर्दिया, कैलाली, कञ्चनपुर, सुर्खेतम धुमधामाका साथ मनाइन्छ। सप्तमीको रातमा भाले नबास्दै राति माछा, अन्य तरकारी पकाइ दर खाने चलन हुन्छ। जसलाई थारू भाषामा डट्कटनभिन्सर्या खैना पनि भनिन्छ। त्यसपछि अष्टमीको दिनभरि ब्रतालुहरु निराहार ब्रत बस्छन्। बिहानैदेखि अस्टिम्कीको चित्र बनाउने कार्यमा लागेका हुन्छन्। चित्र बनाउनेहरु पनि निराहार हुन्छन्। चित्र बनाउने ठाउँमा ब्रत नबसेको मानिस जान वर्जित हुन्छ। साँझपख ब्रत बसेका महिला दिदीबहिनीहरु नुहाइधुहाइ गरी शृङ्गारपटार गरगहना पहिरेर थालीमा चामल घुन्यासरको फूल, बलिरहेको बत्ती, एक जोर कागती वा निम्बु, रातो सिन्दुर, धुप आदि लिएर आफ्नो कूल देउताको थानमा दियो जलाई प्रत्येक ब्रतालुहरु घर घरबाट निस्किएर अस्टिम्की चित्र बनाएको महाटाँवाको घरमा जम्मा हुन्छन्। थालीमा ल्याइएको फूल, चामल, कागती त्यही पूजा गर्ने कोठामा लामबद्ध राखी घरमुलीबाट पूजापाठ सुरु भई पालैपालो सबैले भित्ते चित्रमा बनाइएको चित्रमा टीका लगाइ पूजा गर्छन्। पूजा भइसके पछि युवा केटाहरु महिलाले ल्याएका निबु कागतीका भेट्नु काटेर भेट्नु मात्र राखी निबु, कागती लिएर जान्छन्। यो कार्य प्राय केटाहरु आफूले मन पराएका केटीले राखेको युवतीको निबु वा कागतीको भेट्नो काट्ने प्रचलन छ। त्यही भएर केटाहरु त्यतिबेला तछाडमछाड गरेको दृश्य रमाइलो र हेर्न लायक हुन्छ। यसपछि ब्रतालुहरु आआफ्नो घर गइ विभिन्न थरिका फलफूलहरु परिकार एक भाग अलग्याइ अलिअलि सबै फलफूलको भाग चिमोटी अग्नीमा हवन गरी धुप जलाई पूजापाठ गरेर पानीले पर्छेर फलफूल खाइवरी गरी पुन महाटाँवाको घर गइ रातभरि कृष्णलीला गीत गाउने, नाच्ने गर्छन्। अस्टिम्की गीत गाउनुभन्दा पहिले चारै दिशाका देवता एवं देवी दुर्गालाई स्मरण गरेरमात्र गीतको सुरुवात गर्नुपर्छ।"
समाजसेवी राना सम्मानित,धरान : कोभिड१९ को महामारी नियन्त्रणमा हङकङमा बसेर नेपालीहरूको जीवनरक्षाका लागि अतुलनीय योगदान पुर्याएको भन्दै धरान११ निवासी टंक रानालाई नेशनल इन्टरटेनमेन समाजसेवी सम्मान २०७९ प्रदान गरिएको छ। क्रेयटिभ इन्साइट मिडियाले यो वर्ष समाजसेवी रानालाई सम्मान गरेको हो। सोमबार काठमाडौंमा आयोजित कार्यक्रममा रानालाई पूर्वप्रधानमन्त्री तथा माओवादी केन्द्रका अध्यक्ष पुष्पकमल दाहाल (प्रचण्डले) सम्मानपत्र प्रदान गरेका थिए। कोभिड१९ को महामारीका बेला रानाले हङकङबाट २ सय थान अक्सिजन कन्सन्ट्रटर नेपाल पठाएर तथा ५ करोडभन्दा बढीको राहत सामग्री उपलब्ध गराएका थिए। समाजसेवामा पुर्याएको योगदानलाई कदर गर्दै सम्मान गरिएको मिडियाका अध्यक्ष सुर्य चन्दले बताए। राना हङकङ नेपनली महासंघका पूर्व अध्यक्ष तथा धरान हङकङ मञ्चका सल्लाहाकार हुन्। रानाले कोभिडको समयमा हङकङमा हजारौं नेपाली समुदायका लागि सहयोग गरेवापत हङकङ सरकारले डेडिकेटेड पब्लिक तथा कम्युनिटि सर्भिस अवार्ड २०२२ प्रदान गरेको थियो। सम्मान पाउँदा आफूलाई सामाजिक काममा लाग्न थप हौसला मिलेको बताए ।
"स्याउ कालिकोटको, नाम जुम्लाको","कालिकोट : जिल्लाको खाँडाचक्र नगरपालिका१ मान्म बजारमा स्याउ बिक्री गर्ने धेरै व्यापारी छन्। आजभोलि जिल्लाभित्रै फलेको स्याउ बिक्री वितरणका लागि राखिएको छ। तर, व्यापारीले स्याउ किन्ने आउने ग्राहकलाई भन्छन् लैजानुस है जुम्लाको स्वादिष्ट स्याउ। जुम्लाको स्याउले ब्राण्ड कायम गर्दा जुम्लासँगै जोडिएका कालिकोटको तिलागुफा, रास्कोट, महाँवै, पलाँता लगायतका स्थानीय तहका लेकाली क्षेत्रमा फल्ने स्याउ पनि जुम्लाकै नाममा बिक्री हुने गरेको छ। स्थानीय व्यापारी निर्मला आचार्यका अनुसार जुम्लाको स्याउ भन्दाखेरी बढी ग्राहक आउने गरेकाले यसो गरिएको हो। 'त्यसैले हामी कालिकोटको स्याउलाई जुम्लाको स्याउ भनेर भन्छौँ। स्यादमा कुनै कमि छैन। अहिले जुम्लाको स्याउले ब्राण्ड बनाएको छ', उनले भनिन्। तर, अहिले जुम्लाका किसानले पनि बजारमा नपाकेको काचै स्याउ बिक्री गरिदिँदा स्याउ बजार बदनाम भएको छ। कालिकोटका किसानहरू स्याउ खेतीप्रति आकर्षित छन्। जिल्लाको तिलागुफा नगरपालिकामा २ हजार ५ सय हेक्टर क्षेत्रमा स्याउ खेती हुँदै आएको छ। रास्कोट नगरपालिकामा झण्डै एक हजार हेक्टर क्षेत्रमा स्याउ खेती भइरहेको छ। अन्य स्थानीय तहका लेकाली भेगमा पनि स्याउ खेती छ। जिल्ला कृषि विकास कार्यालय कालिकोटका प्रमुख अर्थ विज्ञ बालकराम देवकोटाले भने, 'यहाँको स्याउ पनि जुम्लाको भन्दा कम छैन। तर किसानहरू हतारिएर नपाक्दै स्याउ टिपेर बिक्री गर्छन्। यसले स्याउको गुणस्तर कायम हुन नसकेको अवस्था छ।' कालिकोटको स्याउ, सुन्तला, टिमुर, अदुवा, अलैचीलगायतका बालीहरू बजारसम्म ढुवानी गर्न अनुदान दिने प्रस्ताव गरिएको उनले बताए। उनले भने, 'किसानहरूलाई ढुवानीमा अनुदान दिँदा यसको बजारीकरण एकद्वारबाट हुन्छ। त्यसमा कालिकोटमा उत्पादित खाद्य वस्तुहरू लेखिएको काटुर्न प्रयोग हुन्छ। जिल्लाको पहिचान पनि हुन्छ। किसानलाई आफूले उत्पादन गरेका वस्तुहरू बजार लैजान सहज हुन्छ। यहाँको स्याउ विशुद्ध अर्गानिक भएकाले यसको स्वादसँग अन्य स्याउको तुलना नै हुन सक्दैन।' स्याउ बजारीकरणमा समस्या जिल्लाको तिलागुफा नगरपालिका फोइमहादेव निवासी जिल्लाकै अगुवा किसान बेगमबहादुर शाहीले आफ्नो बगैंचामा फलेको स्याउ बिक्री गर्न सकस हुने गरेको बताए। उनले भने, 'जुम्लामा सहज यातायात छ। प्लेनबाट पनि बाहिर जान्छ। हामीकहाँ यातायत सेवा धेरै टाढाको दूरीमा छ। थाप्लाको भारीले कति स्याउ बिक्री गरिसक्ने हो। बगैचाबाट कर्णाली राजमार्ग पुगाउन पाँच घण्टाको पैदलयात्रा गर्नु पर्छ। प्राय मानिसहरू स्याउ किन्न जुम्ला नै जान्छन्। कालिकोटको स्याउ ओझेलमा पर्छ। बर्सेनि क्विन्टलका क्विन्टल स्याउ कुहिएर जान्छ।' अगुवा कृषक बेगमबहादुर शाहीको बगैंचामा मात्र बर्सेनि ६ सय क्विन्टल स्याउ फल्छ। झण्डै एक सय क्विन्टल स्याउ बिक्री नभएर खेर जान्छ। यो वर्ष त झन धेरै खेर जाने अवस्था छ। कोरोनाले चहलपहल पनि घटाएको छ। उनलाई स्याउ बिक्रीका लागि बर्सेनि चिन्ता हुन्छ। चिल्ल्खायाका अगुवा किसान टेकबहादुर शाहीले सधैंजसो साउन अन्तिममा पाक्ने चिल्खायाको स्याउ बजारीकरणको समस्या रहेको बताए। स्याउ, सिमी, आलु लगायतका फलफूल तथा तरकारी खेती गरेर जीविका चलाउँदै आएका शाहीले बर्सेनि ३ सय क्विन्टलभन्दा बढी स्याउ फले पनि बजारीकरण समस्याले अधिकांश स्याउ रुखमै कुहिने र पशुवस्तुलाई दिने गरेको बताए।"
'बेकरिज द केक सप' को आउटलेट काठमाडौंमा,"काठमाडौं : झापाको बिर्तामोडमा 'बेकरिज द केक सप' को उद्योग र आउटलेट काठमाडौंमा पनि खुलेको छ। ५० लाखको लगानीमा युवा व्यवसायी दिपेन्द्र राउत र सञ्जय महासेठले सञ्चालनमा ल्याएका हुन्। शंखमुलमा खोलिएको उक्त सपको उद्घाटन चर्चित गायक प्रमोद खरेलले गरे। 'फ्रेन्चाइज' अवधारणामा सञ्चालनमा ल्याइने 'बेकरिज द केक सप' को यो पहिलो आउटलेट हो। आउटलेटसँगै स्थापना गरिएको उद्योगमा उत्पादित सामग्री अन्य आउटलेटमा उपलब्ध गराउने सञ्चालक राउतले बताए। काठमाडौं उपत्यकाका मुख्य चहलपहल भएका स्थानमा आउटलेट खोल्ने सञ्चालकहरूको तयारी छ। आधुनिक मेसिनद्वारा केकजन्य सामग्री उत्पादन गरिने सञ्चालक राउतले बताए। 'तत्काल काठमाडौंमा ५० आउटलेटलाई धान्ने क्षमताका पूर्वाधार र जनशक्ति तयार गरेका छौं' राउत भन्छन्,' आवश्कताअनुसार उद्योगको क्षमता र जनशक्ति थप्ने योजना छ।' बर्थ डे, म्यारिज एनिभर्सरीलगायतमा गुणस्तरीय र ब्राण्डेड केक पुर्याउने अवधारणबाट केक सपको स्थापना गरिएको राउत बताउँछन्। सञ्चालक सञ्जय महासेठले उत्पादन गर्ने केकको ब्राण्डलाई अन्तर्राष्ट्रिय गुणस्तर चिन्ह (आईएसओ) बाट प्रमाणित गर्ने तयारी गरेको बताए। 'गुणस्तरीय ब्राण्डेड केकलाई काठमाडौं उपत्यकाभित्र अर्डर भएको १ घण्टामै डेलिभरिको व्यवस्था गर्छौ।' डिजिटल प्रविधिबाट केक दिने उनले बताए। काठमाडौंमा तत्कालै २० वटा आउटलेट स्थापना गर्ने उनले योजना सुनाए। पोखरा, नेपालगञ्ज र हेटौडामा सेवा विस्तार गर्ने योजना बनेको महासेठ सुनाउँछन्। 'बेकरिज द केक सप' मा वेकरीसम्बन्धी सम्पूर्ण परिकार उपलब्ध छन्। सपमा 'टिकटक' प्रेमीलाई लक्षित गरी फोटो तथा भिडियो सुटको डेकोरेसन गरिएको छ। 'बेकरिज द केक सप'ले कफी बनाउने (बारिस्टा) को तालिम दिने भएको छ। वारिष्टा कफी स्कुलमा विदेश जाने तथा स्वदेशमै स्वरोजगार बन्न कफी तालिम लिन सक्नेछन्। वेसिक १५ दिने र एडभान्स ३५ दिने कफी बनाउने तालिम उपलब्ध गराउने सञ्चालक राउतले जानकारी दिए।"
मर्स्याङ्दीमा एचआईभी संक्रमितलाई मासिक भत्ता,बेंसीसहर : लमजुङको मर्स्याङ्दी गाउँपालिकाले पालिकाभित्रका एचआईभी संक्रमितलाई मासिक भत्ता दिने भएको छ। साउन ३१ गते बसेको गाउँकार्यपालिका बैठकले संक्रमितहरूका लागि मासिक एक हजार भत्ता दिने निर्णय गरेको हो। संक्रमितहरूको पोषणमा कमी हुन नदिन सामाजिक सुरक्षा भत्ताको रूपमा मासिक भत्ता दिने निर्णय गरिएको गाउँपालिका अध्यक्ष अर्जुन गुरुङले बताए। संक्रमित भएर रोग र अपमानबाट बाँचिरहेका व्यक्तिलाई सानै भए पनि राहत स्वरूप भत्ताको व्यवस्था गरिएको अध्यक्ष गुरुङले बताए। एचआइभी संक्रमितलगायत पछाडि परेकाको जीवनस्तर उकास्ने विषयमा गाउँपालिका सजग रहेको उनले बताए। यसअघि गाउँपालिकाले ६० देखि ६९ वर्ष उमेरका एकल पुरुष र 'ग' वर्गका अपाङ्गता भएका व्यक्तिलाई मासिक पाँचसय भत्ता दिने निर्णय गरेको थियो। गाउँपालिका स्वास्थ्य शाखा प्रमुख लुल घलेका अनुसार पालिकाभित्र १६ जना एचआईभी संक्रमित रहेका छन्। उनीहरूमध्ये ५ जना पुरुष र ११ जना महिला छन्। स्वास्थ्य शाखामार्फत एआरटी औषधि प्रयोग गरिरहेका उनीहरू कोही पनि सामाजिक रूपमा बाहिर खुलेका छैनन्। गाउँपालिकाका प्रमुख प्रशासकीय अधिकृत प्रेमचन्द्र अर्यालले संक्रमितहरूले भत्ता बुझ्नका लागि निवेदनको साथमा नागरिकताको प्रतिलिपी र एचआइभी संक्रमित पुष्टी हुने कागजात पेस गर्नुपर्ने बताए।
काठमाडौंको फोहोर व्यवस्थापन गर्न सरकारको ध्यानाकर्षण,"काठमाडौं : प्रतिनिधिसभाको बिहीबारको बैठकमा सांसदहरुले काठमाडौंमा फोहोर थुप्रिँदै गएकोमा सरकारको ध्यानाकर्षण गराएका छन् । शून्य समयमा बोल्दै सांसद अमृता थापामगरले काठमाडौंमा दैनिक फोहोर थुप्रिँदा नागरिकको स्वास्थ्यमा गम्भीर असर परेको र जनजीवन कष्टकर बन्दै गएको प्रति सरकारको ध्यानाकर्षण गराइन् । उनले सरकारले काठमाडौंसहित देशभरका सहरमा फोहोर व्यवस्थापनमा ध्यान दिनुपर्ने सुझाव दिँदै फोहोरका कारण नेपालका मुख्य सहर कुरुप बन्दै गएको प्रति सबैले ध्यान दिनुपर्नेमा जोड दिइन् । सांसद कलिना खातुनले फोहोर व्यवस्थापन वर्गीकरण गरेर तीनै तहका सरकारले व्यवस्थापनमा ध्यान दिनुपर्नेमा जोड दिँदै व्यवस्थापन गर्न वडा, नगर, प्रदेश र संघ सबै जुट्नुपर्नेमा जोड दिए । सांसद जयकुमार राईले देशभरका सडक, पुल समयमै ठेकेदारले निर्माण सम्पन्न नगर्दा यात्रुले सास्ती भोग्नुपरेको हुँदा सरकारले त्यस्ता ठेकेदारलाई समयमै काम गर्न लगाउनुपर्ने बताए ।"
एक हप्ताभित्र काम गरेन भने ठेक्का तोड्छौँ : महानिर्देशक थापा,"बुटवल : कुनैबेला भाडामा व्यवसायिक सटर र फ्ल्याट खोज्न आउनेहरूको लावालस्कर चल्थ्यो। मान्छे छानीछानी घर भाडामा लगाउँथे। न्यूनतम ४० देखि ५० हजारसम्म एउटा सटर भाडामा दिने गरेको ताजै अनुभव छ बुटवल उपमहानगरपालिका४ ट्राफिक चोकका ६४ वर्षीय दुर्गा भण्डारीलाई। तर, विगत सम्झिँदा भण्डारीलाई हिजोआज अनौठो जस्तै लाग्छ। दुई वर्ष हुन् थालिसक्यो उनको घरमा 'सटर भाडामा' भनेर लेखिएको ब्यानर झुण्डिएको। चारवटा व्यवसायिक सटर रित्तै छन्। घरको मुख्य स्रोत थियो सटरको भाडा। अहिले भाडामा नगएपछि आम्दानीको स्रोत घटेको छ। 'नगरपालिकाले पनि ३० हजार प्रतिसटरको भाडा तोकिदिएको छ', भण्डारीले भने, 'अहिले मान्छे भाडामा खोज्नै आउँदैनन्। ५७ हजारमा भएपनि दिन्छौँ भन्दा पनि भाडामा जाँदैन।' राजमार्ग चौराहदेखि गोलपार्कसम्म मुख्य सडकको दायाँबायाँ करिब तीन सय बढी व्यवसायिक घरहरू छन्। तीमध्ये झण्डै डेढ सय बढी घरका सटर अहिले खाली छन्। धेरैजसोले ठूला ठूला व्यानर झुण्डाएर 'टु लेट' लेखेका छन्। भण्डारीजस्तै यस क्षेत्रमा सयौँ घरधनी अहिले चौपट भएका छन्। कारोबार सुस्ताउँदे गएको छ। व्यवसायी र घरधनीहरूको आयआर्जनको माध्यम बिगारेको हो राजमार्ग चौराहदेखि गोलपार्कसम्मको सडक विस्तार आयोजनाले। समयमै सडक नबन्दा बुटवलका व्यवसायीलाई समस्या परेको हो। तीन वर्षभित्र सडक बनाउने ठेक्का पाएको कन्चनजंघाविरुवा जेभी कन्ट्रक्सनले समयमै काम नगर्दा यहाँ चौतर्फी समस्या दिनानुदिन बल्झिदै जान थालेको छ। निर्माण कम्पनीले २०७६ असोज १६ गतेसम्म निर्माण कार्य पूरा गर्ने गरी सम्झौता गरेको थियो। तर, दुईपटकसम्म म्याद थप्दा पनि अझै काम पूरा गरेको छैन। हालसम्म २७ प्रतिशत मात्र भौतिक प्रगति भएको छ। निर्माण कम्पनीलाई संरक्षण गर्ने गरी यहाँका सरोकारावाला तेस्रो पटक म्याद थप गरिदिने योजनामा छन्। अलपत्र सडकले व्यवसायीलाई मात्र होइन् दिनरात खटिने ट्राफिक प्रहरीलाई पनि समस्यामा पारेको छ। पानी पर्दा हिलो र घाम लाग्दा धुँलोले प्रहरी हैरान परेका छन्। बिहान ६ बजेदेखि राति ८ बजेसम्म खटिने ट्राफिक प्रहरी ड्युटी सकेर घरपुग्दा हिलो र धुँलोले चिनिदैनन्। राजमार्ग चौराहमा खटिएका ट्राफिक प्रहरी सहायक हवल्दार पूर्ण केसीले जीवन जोखिममा पारेर जनताको सेवामा खटिएको बताए। 'चाडपर्व आउन थाले। अझै बाटो बनेको छैन्', उनले भने, 'धुँलो र हिलोमै दैनिक ड्युटीमा खटिनुपर्छ।' लुम्बिनी प्रदेश ट्राफिक प्रहरी कार्यालयका प्रहरी उपरिक्षक (एसपी) योगेन्द्रसिँह थापाले सडक नबन्दा प्रहरीहरूले शारीरिक समस्या झेल्नुपरेको सुनाए। 'समयमै सडक नबन्दा जेब्रा क्रसिङ बनेका छैनन्। आइलन छैन्। सडकमै उभिएर सवारीको रेखदेख गर्नुपर्छ', उनले भने, 'उपमहानगरपालिकाले दिनहुँ पानी छर्केपनि त्यसले समाधान दिएको छैन्।' बुटवल क्षेत्रमा एक सय बढी ट्राफिक प्रहरीहरू खटिने गरेको उनले जानकारी दिए। सडक नबन्दा राजमार्ग चौराहसहित मिलनचोक, हस्पिटल लाइन, पुष्पलालपार्क, ट्राफिक चोक र गोलपार्कमा खटिएका प्रहरीले सास्ती खेपेका छन्। पूर्व पश्चिम राजमार्गमा पर्ने यस क्षेत्रमा दैनिक हजारौँको संख्यामा सानाठूला सवारीसाधन ओहोरदोहोर गर्ने एसपी थापाले जानकारी दिए। दुई दशमलव ९४ किलोमिटर दूरीको सडक निर्माण ठेकेदारकै कारण अलपत्र परेको हो। सडक निर्माण क्षेत्रमा खानेपानी, विद्युत्त र टेलिकमले काम छिटो नगर्दा सडक निर्माणले गति लिन नसकेको आरोप लगाउँदै ठेकेदार सुवित श्रेष्ठ चोखिन खोजेका छन्। तेस्रो पटक पनि म्याद थप गर्दा कामले गति लिने विषयमा स्थानीय ढुक्क छैनन्। अझै ७३ प्रतिशत काम पूरा हुनै बाँकी छ। ठेकेदारको चरम लापरवाहीले बुटवलका नागरिकहरूले सास्ती पाएको निजी अस्पतालको छाता संगठन अफिनका लुम्बिनी प्रदेश अध्यक्ष एवं नेपाल औषधी व्यवसायी संघका केन्द्रीय उपाध्यक्ष रामप्रसाद खरेलले बताएका छन्। ठेकेदारको सम्झौता तत्कालै तोडेर नयाँ प्रक्रियामा जानुपर्ने उनको सुझाव छ। काम नभएका विषयमा सडक विभाग, निर्माण व्यवसायी महासंघ, प्रहरी, प्रशासन, उपमहानगरपालिकालगायत क्षेत्रमा पटक पटक ध्यानाकर्षण गराएपनि नागरिकको सुनुवाइ नभएको उनले दुःखेसो पोखे। ठेकेदारको हेलचक्रयाँइले गर्दा काममा ढिलासुस्ती भएको बेलहिया बुटवल सडक आयोजनाका प्रमुख दिपक झाको भनाइ छ। बुटवल उपमहानगरपालिकामा भएको सरोकारवालाको बैठकले तेस्रो पटक म्याद थप गर्ने निर्णय भएको उनले सुनाए। एक हप्ताभित्र ठेकेदारले काम गर्ने लक्षण नदेखाएमा ठेक्का तोड्ने प्रक्रिया अघि बढाउने सडक विभागका महानिर्देशक अर्जुन थापाले बताए। 'हामी यस अघि पनि ठेक्का तोड्ने प्रक्रिया अघि बढाएका थियौँ', थापाले भने, 'तर, सर्वपक्षीय बैठकले अन्तिम पटक भन्दै म्याद थप गर्ने सहमति गरिदिएपछि केही दिनलाई हेरेका छौँ। निर्माण कम्पनीले विश्वासको वातावरण नबनाए ठोक्का तोडिन्छ।' बुटवलको सडकसँग प्रतिष्ठा जोडिएकाले यस विषयमा आफू पनि गम्भीर बनेको थापाले प्रतिक्रिया दिए। ६ वर्षअघि यस आयोजनाका लागि कार्यालयले भ्याट सहित ५३ करोड ९७ लाख ९९ हजार ४ सय ६७ रुपैयाँको सम्झौता गरेको छ। यसमध्ये १३ करोड ६४ लाख ५७ हजार ६ सय ३० रुपैयाँ भुक्तानी भइसकेको छ।"
जनप्रतिनिधि नै अवैध माटो उत्खननमा संलग्न,"विराटनगर : मोरङको बुढीगंगा गाउँपालिकाका जनप्रतिनिधिले अवैध रूपमा खोलाको माटो उत्खन्न गरेर बेच्ने गरेको पाइएको छ। बुढीगंगा गाउँपालिका ६ का वडाध्यक्ष दिलीप चौधरीले मोरङसुनसरीको सीमा भएर बग्ने बुढी खोलामा माटो उत्खन्न गरी बेच्ने गरेको पाइएको हो। वर्षायामा गाउँपालिकामा जानकारी नगराई बुढीखोलाको डिल नै मास्ने गरी माटो उत्खनन् गरेको आरोपमा उनीविरुद्ध उजुरी परेको छ। केही दिनअघि १४ जना स्थानीयले उजुरी दिएपछि सो रहस्य बाहिर आएको हो। निर्माणधीन गछीया पुल जोगाउन भन्दै खोलाको माटो अवैध रूपमा स्काभेट लगाएर टिपर र हैवाले माटो बेच्ने गरेको उजुरीमा उल्लेख गरिएको छ। वडाध्यक्ष चौधरीले वडामा निर्माणाधीन ऐलानपुर र सिगापुर टोल जोड्ने पुल जोगाउन नम्बरी जग्गाको माटो काटिएको जानकारी दिए। 'पहिला नै धेरै काटिएको थियो। पुल जोखिममा परेपछि माटो काटेर ठेकेदारले पुल जोगाउने काम गरे', उनले भने। उनले वडाकै एैलानपुर गाउँ स्थित रहेको पुल निर्माणकार्यको लागि आफूले खोलाबाट १ सय ५० टिपर माटो काट्न लगाएको बताए। गत वर्ष गाउँपालिकाले बुढी खोलाबाट भरौट र माटो निकाल्न ८३ लाखमा ठेक्का दिएको थियो। यस वर्ष खोलाको ठेक्का नलागेको बेला वडाध्यक्षले माटाको कारोबार गर्ने मनोज चौधरीसँगको मिलोमतोमा अवैध रूपमा माटो काट्न लगाएको स्थानीय सुखदेव चौधरीले बताए। उनका अनुसार पहिलादेखि नै वडाध्यक्षले माटोको कारोबार गर्दे आएका छन्। स्थानीयका अनुसार त्यहाँको झोलङ्गे पुल पनि जोखिममा परेको छ। बुढीखोलामा डोजर लगाउँदा ठाउँठाउँमा गहिरो भंगालो बनाएको छ। नारायण माविको जग्गा लगायतका क्षेत्रमा खोला दोहन गरी माटो बेच्ने गरेकाले खोला उच्च जोखिममा परेको स्थानीय बताउँछन। असारदेखि भदौसम्म नदीजन्य ठाउँ र वरपरबाट बालुवा माटो प्रशोधन गर्न नपाइने कानुनी व्यवस्था छ। स्थानीय तहले खोलाको प्राकृतिक बहावको दायाँबायाँ तीनसय मिटर ऐलानी र नम्बरी जग्गाको माटो उत्खनन गर्न नपाइने व्यवस्था छ। गाउँपालिकाका अध्यक्ष जितनारायण थापा मगरले उजुरी आउना साथ प्रहरी लगाएर माटो काट्ने काम रोकेको बताए।"
बसको ठक्करबाट बालकको मृत्यु,ढल्केवर(धनुषा) : धनुषामा बसको ठक्करबाट साइकलमा रहेका एक बालकको मृत्यु भएको छ। मृत्यु हुनेमा मिथिला नगरपालिका२ बस्ने लल्कु दासका १३ वर्षीय विशाल दास रहेको प्रहरीले जनाएको छ। बिहीबार दिउँसो जनकपुरबाट नेपालगन्ज जाँदै गरेको ना ५ ख १४४१ नम्बरको बसले जनकपुरढल्केवर सडकखण्डअन्तर्गत मिथिला नगरपालिका२ नक्टाझिजस्थित मिथिला चोकमा साइकलमा रहेका बालक ठक्कर दिएको थियो। दुर्घटनामा गम्भीर घाइते बालकको जनकपुरधामस्थित जानकी हेल्थ केयरमा उपचारको क्रममा इलाका प्रहरी कार्यालय महेन्द्रनगरका प्रहरी निरीक्षक बेचन यादवले जानकारी दिए। पोस्टमार्टमका लागि प्रादेशिक अस्पताल जनकपुरमा राखिएको छ। ठक्कर दिने बस र चालकलाई नियन्त्रणमा लिएर घटनाका विषयमा थप अनुसन्धान भइरहेको इलाका प्रहरी कार्यालय महेन्द्रनगरले जनाएको छ।
बसको ठक्करबाट तीन जनाको मृत्यु,"काठमाडौं : रौतहटको चन्द्रपुर नगरपालिका २ लच्कामा आज बिहीबार बिहानै बसको ठक्करबाट रिक्सामा रहेका तीन जनाको मृत्यु भएको छ भने १ महिला घाइते भएकी छिन्। मृत्यु हुनेमा रिक्सा चालक सर्लाहीको बाग्मती नगरपालिका २ सोल्टीका ३८ वर्षीय रवि मगर, रिक्सामा सवार सोही ठाउँका ३८ वर्षीय प्रेम ठाडा मगर, ४५ वर्षीय ढक बहादुर लुंगेली मगर रहेका छन्। तीनै जनाको उपचारको क्रममा चन्द्रपुर अस्पतालमा मृत्यु भएको रौतहट प्रहरीले जनाएको छ। घाइते भएकी ढक बहादुरकी श्रीमती सविनालाई भने थप उपचारका लागि वीरगञ्जस्थित न्यूरो अस्पताल पठाइएको छ। काठमाडौंबाट सर्लाही जाँदै गरेको बाग्मती प्रदेश०३००१ ख २०१ नम्बरको बसले प्रदेश २०२००१ ह २१०९ नम्बरको अटो रिक्सालाई आज बिहान ५ बजे ठक्कर दिएको थियो। दुवै सवारी साधन र बस चालकलाई प्रहरीले नियन्त्रणमा लिएको छ।"
"बलात्कार आरोपी करातेका दुई प्रशिक्षकविरुद्ध मुद्दा दर्ता, १५ वर्ष कैद सजायको मागदाबी","विराटनगर : सामूहिक बलात्कारको आरोपमा विराटनगरबाट पक्राउ परेका करातेका दुई जना प्रशिक्षकविरुद्ध बिहीबार जिल्ला अदालत मोरङमा मुद्दा दर्ता भएको छ। जिल्ला सरकारी वकिल कार्यालय मोरङले करातेका प्रशिक्षक विराटनगर महानगरपालिका३ घर भएका ५० वर्षीय विनोद राउत र विराटनगर४ का ५० वर्षीय सुरज भनिने अमर सुवेदीविरुद्ध जबरजस्ती करणी मुद्दा दायर गरेको हो। अदालतका सूचना अधिकारी हेमबहादुर बुढाथोकीले राउत र सुवेदीलाई प्रतिवादी बनाइएको मुद्दा दर्ता भएको जानकारी दिए। १५ वर्ष कैद सजायको मागदाबीसहित वकिल कार्यालयले मुद्दा दायर गरेको हो। सुरज भनिने असर सुवेदी र विनोद राउत क्षेत्रीले १८ वर्ष पूरा भएकी पीडित सांकेतिक नाम विराटनगर १७ लाई सामूहिक रुपमा जबरजस्ती करणी गरेको अभियोग पत्रमा उल्लेख छ। 'मुलुकी अपराध संहिताको दफा २१९ को उपदफा १ र २ बमोजिम कसूर गरेकाले निज प्रतिवादीहरुलाई सोही संहिताको दफा २१९ को उपदफा ३ को देहाय (ङ) बमोजिम सात वर्षदेखि १० वर्षसम्म कैद सजाय हुने तथा सामूहिक करणीतर्फ सोही संहिताको दफा २१९ (७) बमोजिम पाँच वर्षसम्म कैद सजाय थप हुनुका साथै निज प्रतिवादीहरुलाई मुलकी अपराध संहिता २०७४ को दफा २१९ को उपदफा (३ क) को खण्ड 'ग' बमोजिम तीन लाख जरिवाना गरी उक्त जरिवाना रकम पीडित राहत कोषमा जम्मा गरी पाउनसमेतको मागदाबी लिई अभियोग पत्र पेस गरिएको छ,' अभियोग पत्रमा भनिएको छ। सरकारी वकिलको कार्यालयले दर्ता गरेको अभियोग पत्रमा भने दुवै अभियुक्तले जबरजस्ती करणी गरेको अस्वीकार गरेका छन्। तर पीडितको बयान र अनुसन्धानका क्रममा संकलन गरिएको प्रमाणले सामूहिक करणी गरेको देखिने सरकारी वकिल कार्यालयको दाबी छ। अभियुक्तसँग आगामी आइतबार अदालतले बयान लिने छ। बयान सकिएसँगै वादी नेपाल सरकार र प्रतिवादी पक्षका कानुन व्यवसायीबीच थुनछेक बहस भएपछि मुद्दामा अदालतबाट आदेश आउने सूचना अधिकारी बुढाथोकीले बताए। उनका अनुसार अदालतबाट प्रतिवादीलाई पुर्पक्षका लागि थुनामा पठाउने अर्थात धरौटीमा वा साधारण तारेखमा छाड्नेमध्ये एउटा आदेश आउने छ। सुनसरीको इटहरी घर भई विराटनगरको विराट हेल्थ कलेजमा अध्ययनरत १९ वर्षीया छात्रालाई सामूहिक बलात्कार गरेको आरोपमा राउत र सुवेदी गत साउन ८ गते पक्राउ परेका हुन्। विराटनगरको विराट होटलमा लगेर साउन ३ गते सामूहिक बलात्कार गरेको भन्दै उनीहरुविरुद्ध प्रहरीमा साउन ७ गते प्रहरीमा किटानी जाहेरी परेको थियो। प्रहरीले पक्राउ गरेर जबरजस्ती करणी मुद्दामा अनुसन्धान अघि बढाएको हो। राउत र सुवेदी राष्ट्रिय खेलकुद परिषद् (राखेप)बाट स्थायी नियुक्ति पाएका करातेका प्रशिक्षक हुन्। २०५२ सालमा करारमा प्रशिक्षक नियुक्त गरिएका दुवै जनाले २०६१ सालदेखि स्थायी प्रशिक्षकको नियुक्ति पाएका थिए। सुवेदी छात्रा अध्ययनरत कलेजका अनुशासन इन्चार्ज पनि हुन्। कलेजको अनुशासन विभागका प्रमुख सुवेदीमाथि छात्रालाई पटकपटक बलात्कार गरेको आरोप छ।"
"आठ ट्रक सुपारी प्रकरण : अन्तरिम आदेश दिन अस्वीकार, अनुसन्धान अघि बढाउन बाटो खुल्यो","विराटनगर : भारततिर तस्करी गर्न लागिएको आशंका गर्दै प्रहरीले विराटनगरबाट बरामद गरेको आठ ट्रक सुपारीका सम्बन्धमा उच्च अदालत विराटनगरले अन्तरिम आदेश दिन अस्वीकार गरेको छ। कायम मुकायम मुख्य न्यायाधीश सत्यमोहन जोशी थारु र न्यायाधीश किरणकुमारी गुप्ताको संयुक्त इजलासले बिहीबार सुनुवाई गर्दै अन्तरिम आदेश जारी गर्न नपर्ने ठहर गरेको हो। अदालतका सूचना अधिकारी ओमराज सुवेदीका अनुसार अन्तरिम आदेश जारी नभएपछि राजस्व अनुसन्धान कार्यालयलाई सुपारीका सम्बन्धमा अनुसन्धान अघि बढाउन बाटो खुलेको छ। सुपारी नेपालको उत्पादन हो या हैन भन्ने यकिन नभएको अवस्थामा पक्राउ गरिएका सुपारीका ट्रक अहिले नै छाड्दा अनुसन्धान प्रभावित हुने ठहर गर्दै अदालतले अन्तरिम आदेश नदिएको सुवेदीको भनाइ छ। उनका अनुसार नेपाल सरकारको आधिकारिक निकायको परीक्षण प्रतिवेदन नभएकोले सुपारी तत्काल निर्यात गर्न नसक्ने अदालतको ठहर छ। प्राविधिक परीक्षण बिना सुपारी निर्यात गर्न दिन नमिल्ने भन्दै अदालतले अन्तरिम आदेश दिन इन्कार गरेको सुवेदीले बताए। यथास्थितिमै सुपारी निर्यात गर्न दिने हो भने कानुनतः कारबाही प्रभावित हुने देखिएकोले निवेदकको माग बमोजिम अन्तरिम आदेश दिन नपर्ने ठहर अदालतको छ। सुपारी नेपालकै हो वा हैन भन्ने यकिन गर्ने नेपाल सरकारको आधिकारिक निकायको जाँचबुझ तथा परीक्षण प्रतिवेदन समेत संलग्न नरहेको आदेशमा उल्लेख छ। आदेशमा विराटनगर भन्सार कार्यालयले जाँचपास गर्दा पनि त्यसको आधिकारिकता प्रमाणित नगरेको भनिएको छ। 'निवेदकको माग बमोजिम ट्रकमा गरिएको शिलबन्दी नतोडिने हो र यथास्थितिमै उक्त ट्रकको माल वस्तु छाडि निर्यात गर्न दिने हो भने कानुनी अनुसन्धान र कारबाही प्रभावित हुने र कारबाहीको कार्य अपूर्ण हुन जाने समेत देखिँदा निवेदकको निवेदन माग बमोजिम अन्तरिम आदेश जारी गर्न मिलेन,' उच्च अदालतको आदेशमा भनिएको छ, 'निवेदन मागका अन्य कुराको हकमा लिखित जवाफ परेपछि निर्णय हुँदाका बखत बोलिने नै हुँदा २०७९ साउन २९ मा जारी अल्पकालीन अन्तरिम आदेशलाई निरन्तर दिइरहनु परेन। यो आदेशको जानकारी विपक्षीहरुलाई दिई नियमानुसार गर्नू।' यसअघि गत आइतबार न्यायाधीश मिलनकुमार राईको इजलासले सुपारीको शिलबन्दी तत्काल नखोल्न अल्पकालीन अन्तरिम आदेश जारी गरेको थियो। शिलबन्दी यथास्थितिमा राख्न आदेश दिँदै अदालतले निवेदक पक्ष तथा निवेदनमा उल्लेख भएका विपक्षीलाई छलफलका लागि बोलाएको थियो। दुवै पक्षलाई साउन ३१ गते छलफलका लागि बोलाए पनि भन्सार विभागले तत्काल अदालतको म्याद बुझ्न नमानेपछि छलफल बिहीबारलाई सरेको हो। दुई पक्षीय छलफलपछि सुनुवाई गर्दै अदालतले सुपारी नेपालको उत्पादन हो वा हैन भन्ने यकिन गर्नुपर्ने भनेको छ। इन्डोनेसियालगायतका तेस्रो मुलुकबाट आयत भएको सुपारीलाई नेपाली उत्पादन भन्दै भारततर्फ निर्यातको तयारी भइरहेका बेला प्रहरीले गत साउन ५ गते राति विराटनगर महानगरपालिका१८ बाट नियन्त्रणमा लिएको थियो। प्रहरीले आवश्यक अनुसन्धान र कारबाहीका लागि राजस्व अनुसन्धान कार्यालय इटहरीको जिम्मा लगायो। त्यसपछि सुपारीका निर्यातकर्ता विराटनगर महानगरपालिका९ को मनकामना ट्रेडर्सका सञ्चालक नवीन घिमिरेले साउन २६ गते उत्प्रेषण परमादेश प्रतिषेध माग गर्दै उच्च अदालतमा रिट दायर गरेका थिए। शिलबन्दी नखोलिकन सुपारी छाड्नुपर्ने माग गर्दै दायर रिटमा जिल्ला प्रहरी कार्यालय मोरङ, भन्सार विभाग, भन्सार कार्यालय विराटनगर र राजस्व अनुसन्धान कार्यालय इटहरीलाई विपक्षी बनाइएको थियो। अवैध निर्यात गर्ने पक्षसँग मिलेर 'सेटिङ'मा सुपारी छाड्ने तयारी भइरहेका बेला अदालतले अन्तरिम आदेश दिन अस्वीकार गरेको हो। निवेदकको पक्षमा अदालतले आदेश जारी नगरेपछि अब राजस्वले सुपारीको अनुसन्धान अघि बढाउनुपर्ने भएको छ। स्रोतका अनुसार कारोबारी दीपक पोखरेलको समूहले सरकारी कोटामार्फत इन्डोनेसियाबाट आयात गरेर नेपालमा उत्पादन गरिएको झुटो कागजात तयार पारी भारततर्फ निर्यात गर्न खोज्दै गर्दा मोरङ प्रहरीले सुपारी नियन्त्रणमा लिएको हो। प्रहरीले कारबाही र अनुसन्धानका लागि बुझाए पनि आफ्ना निकायबाहेक भारतीय भन्सारले लगाएको शिलबन्दी खोल्न नसक्ने दाबी गरेर राजस्वले कारबाहीको प्रक्रियालाई टार्दै आएको थियो। सुपारीमा राजस्वको भूमिका पनि शंकास्पद देखिएको छ। प्रहरीले बुझाएको सुपारी अहिले राजस्व अनुसन्धान कार्यालय इटहरीको परिसरमै थन्किएको छ। अहिलेसम्म छानबिन र कारबाहीको प्रक्रिया अघि बढाइएको छैन। सुपारी नेपालमा उत्पादन भएको हो कि हैन भनेर परीक्षणका लागि पनि पठाइएन। स्रोतका अनुसार निर्यातकर्तासँग 'सेटिङ' मिलाएर छाड्ने तयारी भइरहेको थियो। तर त्यो प्रयास सफल भएन। स्रोतका अनुसार सरोकारवाला निकायसँग 'सेटिङ' मिलाएर तस्करीमा संलग्नहरु सुपारी छुटाउन दौडधूप गर्दै अदालतसम्म पुगेका हुन्। नेपालमा उत्पादन भएको सुपारी मात्रै भारत निर्यात गर्न पाइन्छ। तेस्रो मुलुकबाट आयात गरेर सुपारी लैजान पाइँदैन। तर खुला सीमाको फाइदा उठाउँदै प्रक्रिया पूरा गरेजस्तो देखाएर तस्करीमार्फत भारत पुर्याउने गरिएको छ। भारततर्फ तस्करी गर्नकै लागि बर्सेनि ठूलो परिणाममा सुपारी आयात हुने गरेको छ। सुपारी नेपालमा उत्पादन भएको भनी नेपाल उद्योग वाणिज्य संघ झापाले २०७२ कात्तिक १ गते उत्पत्तिको प्रमाणपत्र जारी गरेको तर तत्काल खरिद बिक्रीताका त्यसको परीक्षण यकिन गर्ने कुनै प्रतिवेदन संलग्न नरहेको अदालतको आदेशमा भनिएको छ। ७ वर्षअघिको उत्पत्तिको प्रमाणपत्र देखाएर सुपारी भारत कटाउन खोजिएकाले तस्करी प्रष्ट हुने स्रोतले बतायो। प्रहरीले नियन्त्रणमा लिएको आठवटा ट्रकमा दुई लाख १९ हजार पाँच सय ९६ किलो सुपारी लोड छ। दुई हजार छ सय ७८ बोरा सुपारी नेपाली आठ करोड ६३ लाख ८१ हजार पाँच सय ६८ रूपैयाँ र भारतीय मूल्य पाँच करोड ३९ लाख ८८ हजार चार सय ८० रुपैयाँ बराबरको छ। प्रहरीले सुपारी लोड गरिएको युपी ४५ टी १६२४, एमपी ०९ एचजी ८३२०, एमपी २२ एच १०३१, युपी ५० बिटी ७२७७, युपी ६२ बिटी ८१२१, युपी ५४ टी ६४२९, युपी ५० एटी ३१५८ र युपी ६२ सिटी ०६२७ नम्बरका ट्रक नियन्त्रणमा लिएको थियो।"
मुस्ताङको घरपझोङमा फ्री वाईफाई,"जोमसोम : मुस्ताङको घरपझोङ गाउँपालिकाले पर्यटक तथा सर्वसाधारणलाई फ्री वाईफाई सेवा दिन सुरु गरेको छ। बदलिँदो प्रविधिको युगमा आम नागरिकमा इन्टरनेट सेवा सुविधा सहज बनाउन पालिकाको पाँचवटै वडामा प्रविधि जडान सुरु गरेको छ। गाउँपालिकाभित्र सूचना प्रविधिको विकास र प्रर्वद्धन गरी स्थानीय जनताको पहुँच स्थापित गरी सेवा प्रवाहलाई सहज बनाउन सेवा सञ्चालन गर्न लागिएको प्रमुख प्रशासकीय अधिकृत गौरीप्रसाद आचार्यले जानकारी दिए। उनका अनुसार वडाहरूको महत्वपूर्ण स्थानमा सेवा प्रवाह हुने छ। जोमसोमको पुथाङ एयरपोर्ट, जिल्ला प्रशासन कार्यालय, जोमसोम वालउद्यान, छैरो, चिमाङ, मार्फा, स्याङ, ठिनी र ढुम्बाताललगायतका स्थानमा जडान सुरु गरेको प्रशासकीय अधिकृत आचार्यले बताए। सेवा सञ्चालन भएपछि स्थानीय र आन्तरिक तथा बाह्य पर्यटकलाई सहज हुने छ। पालिकाले चालु आर्थिक वर्ष २०७९०८० को लागि फ्री वाईफाई तथा सीसीटीभी जडानका लागि ६ लाख बजेट विनियोजन गरेको थियो। प्रमुख प्रशासकीय अधिकृत आचार्यले अब जोमसोम क्षेत्रको महत्वपूर्ण स्थानमा सीसीटीभी जडान गर्ने कार्यक्रम रहेको बताए।"
"दाङमा बढ्दै हनिट्रयाप, पहिले मायाजाल पछि लाखौं बाग्रेनिङ","दाङ : दाङमा हनिट्रयापमा पारेर रकम असुली गर्ने महिलाको गिरोह सक्रिय देखिएको छ। पहिले योजनाबद्ध रूपमा पुरुषलाई मायाजालमा पार्ने र पछि बलात्कारको आरोप लगाउदै रकम असुली गर्ने गिरोह सक्रिय देखिएको हो। दाङमा एक व्यवसायीलाई हनिट्रयाप पारेर आर्थिक लाभ लिन खोज्ने एक गिरोहलाई प्रहरीले बिहीबार सार्वजनिक गरेको छ। दाङको घोराही उपमहानगरपालिका१० नारायणपुरमा सुनचाँदी व्यवसाय गर्ने दिनेश घर्ती मगरलाई योजनावद्ध ढंगले मायाप्रेमको नाटक गरी रकम असुली गर्ने एक पुरुष र चार जना महिलाको समूहलाई नियन्त्रणमा लिएर सार्वजनिक गरेको हो। दिनेशलाई हनिट्रयापमा पार्ने घटनामा संलग्न रोल्पाको परिवर्तन गाउँपालिका वडा नम्बर ५ का ४० वर्षीय दिलिप कुमार वली, घोराही उपमहानगरपालिका १० नारायणपुरका ३२ वर्षीया पवित्रा डाँगी, सोही ठाउँ बस्ने ३२ वर्षीया विमला डाँगी, २९ वर्षीया शान्ता नेपाली र २२ वर्षीया सर्मिला भनिने पर्मिला नेपालीलाई प्रहरीले सार्वजनिक गरेको हो। पक्राउ परेको उनीहरूले दिनेशसँग प्रेमको नाटक गरी बलत्कारको मुद्दा लगाउने धम्कि दिएर रकम असुलेको जिल्ला प्रहरी कार्यालय दाङका प्रमुख एसपी सुरेशप्रसाद काफ्लेले जानकारी दिए। पक्राउ परेकामध्ये सर्मिला नेपालीले पीडित घर्तीलाई साउन २६ गते राती ११ बजे योजनाबद्ध तरिकाले आफ्नो घरमा बोलाएकी थिइन्। पछि बलत्कारको मुद्दा लगाइदिने भन्दै रकम असुली गरेको प्रहरीको भनाइ छ। त्यसपछि सोही समूहले भोलिपल्ट साउन २७ गते ती व्यापारीसँग १ लाख रूपैयाँ नगद र ११ लाख २० हजारको चेक लगेको थियो। उनीहरूलाई रकम र चेक दिएपछि दिनेशले प्रहरीलाई जाहेरी दिए र घटना बाहिर आएको हो। दिनेशको जाहेरी लगत्तै उनीहरू सोही दिन अर्थात गत साउन २७ गते नै पक्राउ परेका थिए। प्रहरीले पाँच दिनसम्म अनुसन्धान गरेर उनीहरूलाई सार्वजनिक गरेको बताएको छ। प्रहरीका अनुसार दिनेशलाई हनिट्रयापमा पारेर रकम असुल्ने योजना करिब एक महिनादेखि कै रहेको बुझिएको छ। पक्राउ परेका पाँच जनाका साथै स्थानीय अजय बुढाथोकी र लोकेन्द्र मगरसमेतको सहभागितामा एक महिनादेखि रकम असुल्ने योजना बनेको प्रमाणहरू फेला पारेको जिल्ला प्रहरी प्रवक्ता डिएसपी राजनकुमार गौतमले बताए। अजय र लोकेन्द्र फरार रहेको र उनीहरूको खोजी भइरहेको गौतमले जानकारी दिए। गौतमका अनुसार प्रमिलालाई सुनको तिलहरी बिक्री गर्ने बाहनामा दिनेशको पसलमा पठाएर चिनजान गराउने, फोन नम्बर साटासाट गराउने र नियमित कुराकानीमार्फत नजिक बनाएर कोठामा बोलाउने योजना उनीहरूको देखिन्छ। त्यही अनुसार व्यवसायीले कोठामा बोलाएर रकम असुल्ने प्रयास भएको देखिन्छ। कोठामा आएको मौकामा सबै आएर ढोका खोल्ने र बलात्कार गर्न खोजेको भनेर अप्ठेरोमा पारी उनीहरूले रकम असुलेको गौतमले बताए। पक्राउ परेका उनीलाई मुलुकी फौजदारी कार्यविधि संहिता २०७४ अनुसार आपराधिक लाभ शीर्षकमा मुद्दा दर्ता गरी अनुसन्धान भइरहेको उनले बताए। दाङ देउखुरी जिल्ला अदालतबाट ७ दिनको म्याद थप अनुमति पाएको र अनुसन्धान गरीरहेको उनको भनाइ छ। यसरी भएको थियो सुरुवात घटनाका मुख्य योजनाकार वलीले व्यवसायी घर्तीको फोन नम्बर सोही समूहमध्यकी सर्मिलालाई उपलब्ध गराउएका थिए। सर्मिला सुनको तिलहरी बेच्ने बहानामा पसलमा गई व्यवसायी घर्तीकोसँग चिनजान गरी फोनमा कुराकानी गर्दै जानेक्रममा मायाजालमा पारी यही साउन २६ गते राति कोठमा आफू एक्लै भएको बाहानमा व्यापारी घर्तीलाई बोलाएकी थिन्। सोही अवस्थामा मुख्य योजनाकार वलीसहित अन्य व्यक्तिहरू कोठामा गई व्यापारी घर्तीलाई समाति चेलीबेटीलाई बलात्कार गर्ने भन्दै हातपातगरी आपराधिक लाभ लिन खोजिएको प्रहरी प्रमुख सुरेश काफ्लेको भनाइ छ। उनीहरूलाई अपराधिक लाभ (एक्सटर्सन)को कसुरमा म्याद थपगरी कानुनी प्रक्रिया सुरु गरेको बताए। प्रहरी प्रमुख एसपी काफ्लेले भन्छन्, 'हनिट्रयापमा अनेक हिसाबले पारिएका घटना फेला परेका छन्। तर यसको नमाकरण त्यसरी गरिएको थिएन। समाजमा यस्ता घटना धेरै हुने गरेका छन् तर पनि व्यक्तिको सामाजिक प्रतिष्ठामा खलल आउने भन्दै गुपचुपमै मिलाउने गरेका छन्।' यो सहित दाङमा अहिलेसम्म चारवटा यस्ता घटना भएका छन। सबै घटनामा प्रहरीले आरोपीहरूलाई पक्राउ गरी कानुनी दायरामा ल्याउन सफल देखिएको छ। घोराहीमा गत वर्षको असार ६ गते होटेलमा बोलाइ बियर र चिया खाएकै भरमा जबरजस्ती करणीको आरोप लगाएर तीन महिलाहरूले एक पुरुषलाई हनिट्रयामा परोर रकम असुली गरेका थिए। ५० लाखबाट बार्गेनिङ गरेर १८ लाखमा कुरा मिलाई अपराधिक रूपमा रकम असुल गरेको पाइएपछि तीन जना महिलालाई पक्राउ गरी कानुनी कारबाही सुरु गरिएको छ। 'हनि ट्रयापमा पारेर पैसा असुल्ने तीनजना महिलालाई पक्राउ गरी कानुनी दायरमा ल्याएका छौं', उनले भने। अनुसन्धानले उनीहरूले पैसा असुल गरेको पुष्टि पनि भएको छ। दाङका प्रहरी प्रमुख काफ्लेले पुरुषहरूलाई हनिट्रापमा पारेर रकम असुल गर्ने घोराहीका ३२ वर्षीया सितादेवी थापा, खुमा वली र घोराही सुस्मा परियार कानुनी दायरमा आएका छन। पाँच वर्षअघि पनि तुलसीपुरका एक व्यवसायीको हनिट्रयापमा पारेरै अपहरण गरी हत्या भएको थियो। त्यो केसका पनि युवती प्रयोग भएको प्रहरी बताएको थियो। केहो हनिट्रयापको अर्थ हनिको अर्थ मिठो र ट्रयापको अर्थ जाल मिलेर 'हनिट्रयाप' बनेको हो। यसको अर्थ मिठोजाल हो। यसमा फँस्ने मानिसले कस्तो अवस्थामा आफू पुग्दैछु भन्ने अन्दाजसमेत गर्न सक्तैनन्। सुन्दर महिलाले हाइप्रोफाइल वा आम्दानी गर्ने मानिसलाई यसमा फँसाउछन् र सडकमा पुराउने गर्छन्। प्रहरी प्रमुख एसपी सुरेश काफ्ले भन्छन्,' सामाजिक अपराध बढ्दो छ। अझ राम्रो आम्दानी गर्ने मानिसको खोजी नीति गरेर आपराधिक गिरोहले महिलालाई परिचालन गर्न थालेका छन।' हनिट्रयाप रुसबाट सुरु भएको थियो। कुटनीतिक, सुरक्षा संयन्त्रका वैधानिक जानकारीका लागि अवैध हिसाबका मिसनका रूपमा सुरु गरीएको हनिट्रयाप नेपालसम्म आइपुग्दा अपराधको एउटा नयाँ श्रृङ्खला बनेकोछ।"
लमजुङमा फरार ६० अभियुक्त पक्राउ,"बेंसीसहर : आफ्नै बुबाको हत्या गरी फरार लमजुङको राइनास नगरपालिका४ का ४१ वर्षीय चन्द्रप्रसाद पराजुलीलाई प्रहरीले २ दशकपछि घरबाटै पक्राउ गर्यो। गत कात्तिक २२ मा पक्राउ गरिएका उनले २०५८ मंसिर १ मा आफ्नै बुबा खगेश्वर पराजुलीलाई बञ्चरो प्रहार गरी हत्या गरेका थिए। 'बुबाको हत्या गरेर उनी फरार थिए। पछिल्लो समय घरमै रहेको थाहा पाएपछि हामीले पक्राउ गरेर अदालतलाई बुझायौं,' लमजुङ प्रहरीका सूचना अधिकारी प्रहरी निरीक्षक जगदिश रेग्मीले भने। उनका अनुसार पराजुली पुर्पक्षका लागि कारागारमा छन्। उच्च अदालतले बैंकिङ कसुर मुद्दामा ४४ लाख ९१ हजार ९ सय रुपैयाँ जरिवाना तोकेको मर्स्याङ्दी गाउँपालिका९ सिम्पानी घर भएकी ४१ वर्षीया विमला बर्देवालाई वैशाख १० मा पक्राउ गर्न प्रहरी सफल भयो। ७ दिनको कैद भुक्तानको समेत फैसला गरेकोमा जरिवाना रकम तिर्न नसक्दा उनी अहिले जिल्ला अदालतको आदेशमा १० वर्षको कैद भुक्तानका लागि कारागारमा छिन। प्रहरीका अनुसार बर्देवाविरुद्ध ४ वटा बैंकिङ कसुरको मुद्दा चलेको थियो। उच्च अदालत पाटनले २०७८ पुस २६ र त्यसअघि २०७७ फागुन १७ मा दोषी ठहर गरेको थियो। गत स्थानीय निर्वाचनमा घर फर्किएका बेला मध्यनेपाल नगरपालिका१ जिताका ५१ वर्षीय भूपेन्द्र पौडेल प्रहरी फन्दामा परे। उनी अदालतले डाँकाचोरी मुद्दामा ५ वर्ष ११ महिना ७ दिन कैद र ४७ लाख ८७ हजार २ सय ५० रुपैयाँ जरिवाना सुनाएका व्यक्ति हुन्। प्रहरीले उनलाई फरार भएको २१ वर्षपछि पक्राउ गरेको हो। २०५८ वैशाखतिर झण्डै तीन साता प्रहरी हिरासतमा बसेका उनलाई लमजुङ जिल्ला अदालतले साधारण तारेखमा छाडेको थियो। मुद्दा पुनरावेदन हुँदा तत्कालीन पुनरावेदन अदालत पोखराले २०६० फागुन ३ मा उक्त कैद र जरिवाना सुनाएको थियो। जरिवानासमेतको रकम दाखिला गर्न नसकेपछि उनी उक्त रकमलाई कैदमा निर्धारण गर्दा ९ वर्ष ११ महिना ६ दिन कैद बस्नुपर्ने गरी अहिले कारागारमा छन्। अदालतले जरिवाना सुनाएर पनि लामो समयदेखि फरार रहेका दोषीहरू आर्थिक वर्ष २०७८०७९ मा पक्राउ परेका यी केही उदाहरण हुन्। आर्थिक वर्ष २०७८०७९ मा मात्रै प्रहरीले लमजुङमा ६० जना फरार अभियुक्त पक्राउ गरेको प्रहरी निरीक्षक विष्णु विकले बताए। उनका अनुसार पुरुष ४५ जना र महिला १५ जना छन्। उनीहरू ३९ वर्ष ३ महिना ९ दिन कैद र १ करोड ३६ लाख १८ हजार ९ सय ९६ रुपैयाँ जरिवाना असुल गर्नुपर्ने अभियुक्त हुन्। प्रहरी निरीक्षक विकका अनुसार गत आव ०७७७८ मा ४२ पुरुष र ११ महिला गरी ५३ जना पक्राउ गरिएकोमा उनीहरूको असुल कैद १६ वर्ष ६ महिना ३ दिन र ३ लाख ५३ हजार ३ सय ५० रुपैयाँ जरिवाना रकम थियो। अघिल्लो आव ०७६७७ मा ९ पुरुष फरार अभियुक्त पक्राउ गरिएकोमा असुल कैद २० वर्ष २ महिना १ दिन र असुल जरिवाना ९७ हजार ७ सय ८२ रुपैयाँ थियो। जिल्ला प्रहरी प्रमुख प्रकाश श्रीमलले चालु आर्थिक वर्षमा पनि फरार अभियुक्तको खोजी तीव्र बनाइने बताए। केही दिन अघि मात्र कार्यभार सम्हालेका डिएसपी श्रीमलले शान्तिसुरक्षाको नौ बुँदे योजना तयार पारेका छन्। सो प्राथमिकताको योजनामा फरार अभियुक्तको खोजी पनि एक बुँदाको रूपमा रहेको छ।"
झापामा पिकअप गाडी नियन्त्रण,"झापा : राजश्व छलेर सरसामान नेपाल भित्रिन थालेपछि सशस्त्र र नेपाल प्रहरीले दिनहुँ जसो झापामा सरसामान बरामद गरिरहेको छ। यसैक्रममा जिल्ला प्रहरी कार्यालय झापाबाट खटिएको प्रहरी टोलीले चिनी, बिडी, खैनी र कुरमुरेसहित एउटा पिकअप गाडी नियन्त्रणमा लिएको प्रहरी कार्यालय झापाका डीएसपी वसन्त पाठकले जानकारी दिए। प्रहरीले बुधबार राती साढे १० बजे दमक नगरपालिका १० स्थित रतुवा पुल नजिक मोरङबाट झापा तर्फ आउँदै गरेको मे १ च ६७९० नम्बरको पिकअप गाडीलाई शङ्का लागी चेक जाँच गरेका थिए। चेकजाँचको क्रममा गाडीभित्र १६ बोरा चिनी, ४ कार्टुन बिडी ५ बोरा खैनी र ३ बोरा कुरमुरे बरामद गरेको थियो। सो सामान मोरङको नाकाबाट भन्सार छलेर नेपाल भित्राएको हो। बरामद गरिएको सामान, गाडी र चालक दमक ७ निवासी ४१ वर्षीय नारायण बस्नेतलाई गरी ६ लाख ६७ हजार मुल्याकंन तोकेर मेची भन्सार कार्यालय काँकडभिट्टा बुझाइसकेको डीएसपी पाठकले बताए। त्यस्तै प्रहरी कार्यालय झापाबाट खटिएको प्रहरी टोलीले काँकडभिट्टामा भारतबाट नेपाल ल्याउँदै गरेको रजनीगन्धा बरामद गरेको छ। मंगलबार राति ८ बजे प्रहरीले मेचीनगर६ गैरीगाउँबाट एक लाख बराबरको ५० बन्डल रजनीगन्धा बरामद गरेको हो। त्यसैगरी प्रहरीले मेचीनगर६ बाटै नेपालबाट भारततर्फ अवैध रूपमा लैजाँदै गरेको १२० किलो सुपारी बरामद गरेको छ। बरामद गरिएको सामान मेची भन्सार कार्यालय काँकडभिट्टा बुझाइसकेको प्रहरीले जनाएको छ।"
सप्तरीमा गत वर्ष पोखरीमा डुबेर २४ जनाको मृत्यु,"सप्तरी : सप्तरीमा नयाँ आर्थिक वर्षको पहिलो महिनामै पोखरीमा डुबेर चार जनाको मृत्यु भएको छ। जिल्ला प्रहरी कार्यालयका अनुसार पोखरीमा डुबेर गत वर्ष २४ र तीन वर्षको अवधिमा ५७ जनाको मृत्यु भइसकेको छ। राजगढ गाउँपालिकामा गत बुधबार मात्र एक बालकको नुहाउने क्रममा पोखरीमा डुबेर मृत्यु भयो। उक्त गाउँपालिका४ बेल्ही चपेनास्थित सार्वजनिक पोखरीमा सोही ठाउँका वीरेन्द्र मण्डलको छोरा १३ वर्षीय राजा मण्डलको पनि डुबेरै मृत्यु भएको प्रहरीले जनाएको हो। बुधबार मृत्यु भएका बालकको शव परीक्षणका लागि राजविराजस्थित गजेन्द्रनारायण सिंह अस्पताल ल्याइएको छ। यसअघि साउन २६ गते बोदे बर्साइन नगरपालिका८ काचनमा एक बालिकाको पोखरीमै डुबेर मृत्यु भयो। सोही ठाउँ बस्ने मीताराम दासकी छोरी छ वर्षीया नन्दनी कुमारी दासको पनि नुहाउने क्रममै मृत्यु भएको थियो। यसैगरी साउन २४ गते जिल्लाको दुई छुट्टाछुट्टै घटनामा एक बालक र एक युवकको पोखरीमा डुबेर मृत्यु भयो। छिन्नमस्ता गाउँपालिका४ लालापट्टीस्थित पोखरीमा डुबेर दुई वर्षीय दिप पण्डितको मृत्यु भएको थियो। सोही दिन विष्णुपुर गाउँपालिका३ बस्ने ३५ वर्षीय लल्कु भनिने शिवशङ्कर सदाको पोखरीमै डुबेर मृत्यु भयो। उनी पोखरीको मध्य भागमा फुलेको कमलको फूल टिप्न गएका थिए। प्रहरीका अनुसार आर्थिक वर्ष २०७९८० को सुरुआतमै जिल्लामा दुई बालक, एक बालिका र एक युवकको डुबेर मृत्यु भएको थियो । प्रहरी कार्यालयका प्रहरी नायब उपरीक्षक माधवप्रसाद काफ्लेका अनुसार पोखरीमा डुबेर मृत्यु हुनेको सङ्ख्या बर्सेनि बढ्दो छ। मृत्यु हुनेमा बालबालिकाको सङ्ख्या बढी देखिएको छ। आर्थिक वर्ष २०७६७७ मा ११, २०७७०७८ मा २२ र २०७८७९ मा २४ जनाको डुबेर मृत्यु भएको थियो। नयाँ आर्थिक वर्षको सुरुआतमै चार जनाको मृत्युले यो सङ्ख्या बढ्ने अनुमान गरिएको छ। तीन वर्षको अवधिमा बालबालिकाको मृत्यु अन्य कारणले भन्दा डबेरै मृत्यु हुनेको सङ्ख्या अधिक रहेको छ। तीन वर्षमा २१ बालक र १२ बालिका गरी ३३ जनाको मृत्यु भएको तथ्याङ्कमा उल्लेख छ। जस्मा सात बालक र छ जना बालिका त पाँच वर्ष मुनिका छन्। यसैगरी १९ देखि २५ वर्ष उमेरका छ पुरुष, २६ देखि ३५ वर्षका दुई महिला र चार पुरुष, ३६ देखि ४५ वर्षका एक महिला र दुई पुरुष, ४६ देखि ५५ वर्षका एक महिला र दुई पुरुष, ५६ देखि ६५ वर्षका तीन पुरुष तथा ६६ वर्ष माथिका तीन पुरुषको मृत्यु पनि डुबेरै भएको उल्लेख छ । तराईमधेसमा पोखरीसँगै नदी, नाला, नहर, खोला, खाल्डोमा डुबेर समेत मृत्यु हुने गरेको छ। यो तीन वर्षको अवधिमा २६को पोखरीमा, १०को खाल्डोमा, सातको खोलामा, १०को नहरमा र चार जनाको नदीमा डुबेर मृत्यु भएको थियो। गर्मी बढेसँगै पोखरीमा नुहाउन जानेको सङ्ख्यामा वृद्धि हुनुका साथै पोखरीधनी र अभिभावकको लापरबाहीका कारण बर्सेनि पोखरीमा डुबेर मृत्यु हुने घटना बढेको प्रहरीको भनाइ थियो। डुबेर बालबालिकाको बढी मृत्यु हुनामा अभिभावकको लापरबाही नै देखिएको प्रहरीको अनुमान छ। प्रहरी नायब उपरीक्षक काफ्लेले अभिभावकबाट आवश्यक निगरानी हुन नसक्दा घटना वृद्धि भएको बताए। 'अभिभावक काममा जाँदा बालबालिकालाई घरमा छाडेर जानुपर्ने, बालबालिकालाई गाईवस्तु चराउन वा घाँस काट्न पठाउनुपर्ने हुन्छ,' विष्णुपुर गाउँपालिका१ खुरहुरियाका यदुनन्दन यादव भन्छन्, 'ग्रामीण बस्तीमा खानेपानी र नुहाउन पोखरीकै भर पर्नुपर्ने हुन्छ यसले गर्दा दुर्घटना बढेको हो।' प्रहरीका अनुसार यसअघि छठपर्वमा ४२० ओटा छठघाट रहेको पोखरी, नदी तथा नहरमा प्रहरीले सुरक्षा दिएको थियो। प्रहरी नायब उपरीक्षक काफ्लेले भने, 'गाउँबस्तीमा पर्याप्त पोखरी भएकामा तीनमा घेराबार वा कतिपय पोखरीमा डिलसमेत नहुनाले बालबालिकाको डुबेर मृत्यु हुने गरेको छ। अभिभावकले बालबालिका कता छन्, के गर्दैछन् भनेर पर्याप्त ध्यान दिनुपर्छ।' सामुदायिक सेवा केन्द्रका लिल्लाअध्यक्ष हितनारायणलाल दासले बालबालिकालाई पोखरी, नहर, कुलोजस्ता जलाशय भएको स्थानमा एक्लै जान नदिने, पोखरीमा नुहाउनै परे ठूला मानिसको रेखदेखमा नुहाउन लगाउनेबारे अभिभावकलाई सचेतना अभियान सञ्चालन गर्नुपर्नेमा जोड दिए। डुबेर मृत्यु हुनेमा बालबालिका बढी भए पनि मादक पदार्थ खाएका, छारेरोग लागेका, पानीको गहिराइको बेवास्ता गरेका ठूला मानिसको पनि डुबेर मृत्यु हुने गरेको छ। जिल्ला प्रहरीले डुबेर मृत्यु हुने घटना वृद्धि भएको जनाउँदै अभिभावकलाई ध्यान पुर्याउन र निगरानी गर्न आग्रह गरेको छ। 'तराईमधेसमा नदी, पोखरी मानिसको दैनिक जीवनसँग जोडिएको छ।' हनुमाननगर कङ्कालिनी नगरपालिका१ भारदहस्थित कोसी किनारका भूपदेव मालीले भने, 'आयस्रोतको समेत प्रमुख आधार भएको नदी तथा पोखरीमा ज्यान जाने क्रम बढेकाले यसको व्यवस्थापनमा राज्यले नै अग्रसर भई सुरक्षित बनाउनु पर्छ।' रासस"
नाकाबाट भित्रिँदै कोरोना,"धनगढी : भारतमा कोरोना बढेसँगै सीमा नाकाहरूबाट नेपालमा पनि कोरोना भित्रिन थालेको छ। कैलालीको गौरीफन्टा नाकाबाट मात्रै साउनको ३० गतेसम्म २ सय ३९ जना कोरोना सत्रंमित नेपाल आएका छन्। गौरीफन्टा नाकामा राखिएको हेल्थ डेस्कले दिएको जानकारीअनुसार असारको महिनाभरी १७ जनामा मात्रै कोरोना देखिएकोमा साउनको १ देखि ३० गतेसम्म २३९ जनामा कोरोना देखिएको हो। हेल्थ डेस्कका इन्चार्ज गणेश साउँदले दैनिक डेढदुई सय जनाको एन्टिजेन परीक्षण गर्दा १५२० जनामा कोरोना देखिरहेको बताए। साउनको १५ पछि नेपाल फर्किनेहरूमा कोरोना बढेको हो। साउनको १४ गते १ सय ४३ जनाको एन्टिजेन परीक्षणमा १० जनामा कोरोना देखिएपछि सीमा नाकामा सर्तकता अपनाइएको छ। साउनको १५ गते ९ जना, १६ गते ३ जना, १७ गते पनि ३ जना, १८ गते ६ जना, १९ गते १४ जनामा कोरोना देखिएको हो। १९ गतेयता पनि परीक्षण गरिएकोमा ५ देखि १० प्रतिशतसम्म कोरोना पोजेटिभ आइरहेको छ। कोरोनाको पहिलो भेरियन्टका बेलादेखि नै सीमा नाकाहरूमा हेल्थ डेस्क राखिएका छन्। सुदूरपश्चिममा कैलालीको गौरीफन्टा, कञ्चनपुरको गड्डाचौकी, बैतडीको झुलाघाट र दार्चुलाको पुलघाटमा कोरोना जाँच भइरहेको छ। क्षेत्रीय स्वास्थ्य निर्देशनालयको तथ्यांकअनुसार सोमबार (साउन ३० गते) मात्रै प्रदेशभरि १ सय ५३ जनामा कोरोना संक्रमण देखिएको छ। सीमा नाका र विभिन्न अस्पतालहरूमा गरिएको एन्टिजेन र पीसीआर परीक्षणका क्रममा यो संख्या देखिएको हो। निर्देशनालयको तथ्यांकअनुसार सोमबारसम्म सबैभन्दा बढी कैलालीमा २२४ जना कोरोनाका बिरामी छन्। कञ्चनपुरमा १ सय ६८ जना, अछाममा ८ जना, बैतडीमा १७ जना, बझाङमा ५ जना, डँडेल्धुरामा ४ जना, र डोटीमा १ जना कोरोनाका सक्रिय संक्रमित छन्। प्रदेश स्वास्थ्य निर्देशक डाजगदीश जोसीले भारतबाट आउने हरेक नागरिकलाई एन्टिजेन परीक्षण गर्न नसकिए पनि, भारतको हटस्पटबाट आएकाहरूलाई भने कोरोना जाँच गरेर मात्रै नेपाल आउन दिइरहेको बताए।"
निहारिकाले तोड्न मानिनन् अनशन,"काठमाडौं : विभिन्न माग राखी अनशनरत महोत्तरी जलेस्वरकी निहारिका भनिने सोनालिकुमारी सिंहले अनसन तोड्न अस्वीकार गरेकी छन्। राष्ट्रपति भवन शितलनिवास अगाडि पेट्रोल छर्केर आत्मदाह प्रयास गरेपछि त्रिवि शिक्षण अस्पताल महाराजगन्जमा उनको उपचार भइरहेको छ। उनको अनसन तोडाउन बुधवार साँझ कानुनमन्त्री गोविन्दप्रसाद शर्मा र महान्यायाधिवक्ता खम्मबहादुर खाती शिक्षण अस्पताल पुगेका थिए। तर, निहारिकाले सरकारसँग गत असार ३ मा भएको सहमतिका बुँदा बाहेक थप माग अघि सारेपछि कानुनमन्त्री शर्मा र महान्यायाधिवक्ता खाती अस्पतालबाट फर्किए। निहारिकाले उनको मुद्दा फैसला गर्ने न्यायाधीशलाई कारबाही, पुनरावेदनमा चल्दै गरेको मुद्दा पेसिबाटै फैसला गरिनुपर्नेलगायतको माग थप गरेकी छन् । निहारिकाले प्रतिवादी बनाएका शिवराज श्रेष्ठलाई प्रहरीले मंगलबार धनुषाबाट पक्राउ गरेको थियो। उनको प्रक्राउसँगै सरकारले निहारिकासँग वार्ताको वातावरण बनाउन खोजेको देखिन्छ। त्यसको भोलिपल्ट सरकारी टोली निहारिकासँग वार्ता गर्न त्रिवि शिक्षण अस्पताल पुगेको थियो। शिवराज श्रेष्ठले आफूमाथि धनुषामा जबर्जस्ती करणी गरेको र त्यसबाट बच्चा जन्मिएकाले आरोपित र बच्चाको डीएनए परीक्षण गर्नुपर्नेलगायतका माग राख्दै २०७९ जेठ २९ गतेदेखि निहारिका काठमाडौंमा अनशन बसेकी थिइन्।"
"मोरङमा आगलागी, घरभित्र सुतिरहेका एक जनाको मृत्यु","विराटनगर : मोरङको सुन्दरहरैँचा नगरपालिका११ बेलेपुरस्थित एउटा घरमा बुधबार राति आगलागी हुँदा जलेर एक जनाको मृत्यु भएको छ। काठ र इँटा प्रयोग गरेर बनाइएको तथा टिनको छानो भएको बालकृष्ण गिरीको दुई तले घरमा राति ११ बजेतिर आगलागी भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार आगलागीमा परेर घरभित्र सुतिरहेका सुन्दरहरैँचा११ का ३८ वर्षीय कुमार श्रेष्ठको मृत्यु भएको हो। घरमा पेन्टिङ(रंग लगाउने)को काम गर्दै आएका श्रेष्ठ ३ दिनअघिदेखि गिरीको घरमा बस्दै आएका हुन्। प्रहरीका अनुसार उनी प्रष्टसँग सुन्न र बोल्न सक्दैन थिए। गिरीको घरमा बसेर उनले बनाएको नयाँ घरमा पेन्टिङ गर्दै आएका श्रेष्ठको आगलागीमा परेर मृत्यु भएको प्रहरीले जनाएको छ। घरमा सुतिरहेका बेला राति अचानक आगलागी भएछ, डीएसपी श्रेष्ठले भने, बाहिर निस्कन नसक्दा घरभित्रै जलेर मृत्यु भएको प्रारम्भिक अनुसन्धानबाट खुलेको छ। शव पोस्टमार्टमका लागि बीपी कोइराला स्वास्थ्य विज्ञात प्रतिष्ठान धरान लगिएको छ। आगोले गिरीको पुरानो घर पूर्ण रूपमा जलेर ध्वस्त भएको। घरसहित घरभित्र रहेका खाद्यान्न, लत्ताकपडा, नगद लगायत घरयासी सामान जलेर खरानी भएको प्रहरीले जनाएको छ। प्रहरी, दमकल र स्थानीयको सहयोगमा बिहीबार बिहानका राति २ बजेतिर आगो पूर्ण रूपमा नियन्त्रणमा लिइएको थियो। आगो नियन्त्रणका लागि इलाका प्रहरी कार्यालय बेलबारीबाट प्रहरी निरीक्षक खगेन्द्र धमला नेतृत्वको टोली घटनास्थल पुगेको थियो। विराटनगर, इटहरी, सुन्दरहरैँचा र बेलबारीबाट चारवटा दमकल आगो नियन्त्रणका लागि पुगेका थिए। आगोले घरसहित सबै सामान जलेर ध्वस्त भए पनि घर परिषरमै रहेको काठमिलमा भने कुनै क्षति नपुगेको प्रहरीले जनाएको छ। प्रहरीका अनुसार विद्युत सर्ट भएर आगलागी भएको हुनसक्ने अनुमान गरिएको छ। आगलागीमा २२ लाखभन्दा बढीको क्षति भएको प्रहरीको प्रारम्भिक निस्कर्ष छ। यद्यपि क्षतिको विवरण संकलन गर्ने काम भइरहेको डीएसपी श्रेष्ठले बताए। उनले घटनाका बारेमा अनुसन्धान सुरु गरिएको जानकारी दिए।"
प्रहरी खटाएर फालियो फोहोर,"नुवाकोट : काठमाडौं उपत्यकाको फोहोर प्रहरी परिचालन गरी नुवाकोटको बन्चरेडाँडामा विर्सजन गरिएको छ। स्थानीयवासीको अवरोधका बीच पनि ठूलो संख्यामा प्रहरी परिचालन गरी बुधबार फोहोर विर्सजन गरिएको छ। फोहोर लैजाने क्रममा करिब ३ सय सुरक्षाकर्मी परिचालन गरिएको थियो। सोही क्रममा १ सय ८८ थान ट्रिपरमा ल्याइएको फोहोर विसर्जन गरिएको प्रहरीले जनाएको छ। बन्चरेडाँडामा मंगलबार पनि प्रहरी परिचालन गरेर १ सय ८५ थान ट्रिपरमा ल्याइएका फोहोर विर्सजन गरिएको थियो। विभिन्न माग राखेर स्थानीयवासीले २ महिनादेखि बन्चरेडाँडामा फोहोर विसर्जन रोकिनुपर्ने माग गर्दै आएका छन्। स्थानीयवासीले फोहोर, संक्रमण, स्वास्थ्य सुरक्षालगायतका आवाज उठाउँदै फोहोर व्यवस्थापनमा अवरोध भएपछि प्रहरी प्रशासनको सहयोगमा सयौं गाडी फोहोर बन्चरेडाँडामा लगिएको होे। स्थानीयले अवरोध गरेपछि प्रहरीले मंगलबारदेखि नै बल प्रयोग गरेको हो। काठमाडौंबाट लगिएको फोहोर ओखरपौवाका स्थानीयवासीले व्यवस्थापन गर्न नदिएपछि नुवाकोटको ककनीमा सरोकारवालाको छलफल भएको छ। सो बैठकले बन्चरेडाँडामा फोहोर विर्सजनको विषयमा विविध तीनवटा निर्णय गरेको छ। बञ्चरेडाँडामा फोहोर व्यवस्थापन सन्दर्भमा बसेको बैठकले बन्चरेडाँडा जाने सडकमार्गमा फोहोर बोकेका ट्रिपरले लिच्चड नचुहिने गरी बोक्ने र त्यसको प्रबन्ध ७ दिनभित्र गर्ने, सडकको धुलो तथा हिलो नियन्त्रणको कार्यहरू औषधि तथा पानी छर्कने र त्यसको व्यवस्थापन काठमाडौं महानगरपालिकाले गर्ने फोहोर विर्सजनस्थलमा ३ दिनभित्र फोहोर विसर्जन गरेपछि टेपिङको व्यवस्था गर्ने निर्देशनसहितको निर्णय गरिएको नुवाकोटका प्रमुख जिल्ला अधिकारी नारायणप्रसाद रिसालले जानकारी दिए। नुवाकोटको बन्चरेडाँडामा फोहोर व्यवस्थापनका सम्बन्धमा बुधबार नुवाकोट, काठमाडौं र धादिङका प्रमुख जिल्ला अधिकारीसहित सरोकारवालाको बसेको बैठक। तस्बिर : देवचन्द्र भट्ट बञ्चरेडाँडामा फोहोर व्यवस्थापन सन्दर्भमा गरिएको छलफलमा नुवाकोटका प्रजिअ रिसाल, काठमाडौंको गोविन्द रिजाल, धादिङका प्रजिअ कृष्णप्रसाद लम्साल, काठमाडौं महानगरका प्रमुख प्रशासकीय अधिकृत लोकनाथ पौडेल तथा स्थानीय जनप्रतिनिधिको सहभागीता रहेको थियो। छलफलमा ककनीका अध्यक्ष सुमन तामाङ सज्जन, छिमेकी धादिङको धुनीबेंसी नगरपालिकाका मेयर बालकृष्ण आचार्यलगायतले फोहोर व्यवस्थापनमा देखिएको विवादको दीर्घकालीन रूपमा निराकरण गरिनु पर्ने बताए। उनीहरूले जनताका जायज मागलाई सकारात्मक रूपमा लिँदै फोहोर व्यवस्थापनमा राखिएको स्थानीयको माग र अपेक्षाबारे पनि प्रक्रियागत रूपमा समाधान गर्दै लगिनुबपर्ने बताए।बञ्चरेडाँडा ल्यान्डफिल साइटमा पर्ने सडक मर्मतको काम पूरा नगरी फोहर लैजान थालिएको र फोहर बोक्ने गाडीमा लिच्चड ट्यांकी अर्थात् फोहोरको लेदो रहने भाँडो व्यवस्था नगरिएको भन्दै स्थानीयवासीले आन्दोलन गरेका हुन्। फोहोर र त्यसबाट निस्कने लिच्चडले गाउँ नै दुर्गन्धित पारेको स्थानीयवासीको भनाइ छ। यसअघि फोहोर बोकेका गाडीबाट लिच्चड बग्न नदिने, फोहोरलाई पुर्ने, दुर्गन्ध फैलिन नदिन औषधि छर्कने जस्ता सम्झौता भए पनि त्यो पालना नभएको स्थानीयको भनाइ छ। स्थानीय बासिन्दाको अवरोधकैबीच मंगलबार र बुधबार गरी ३ सय ७३ वटा फोहोर बोकेका गाडीलाई बञ्चरेडाँडा पुर्याएको थियो।"
बलात्कारको आरोप लागेका निवर्तमान क्याम्पस प्रमुख कारागार चलान,बैतडी : बलात्कारको आरोप लागेका निवर्तमान क्याम्पस प्रमुख कारागार चलान भएका छन्। बैतडीको पुर्चौडी बहुमुखी क्याम्पसका निवर्तमान क्याम्पस प्रमुख राजेन्द्र नेगीलाई जिल्ला अदालत बैतडीले नेगीलाई पुर्पक्षका लागि कारागार चलान गर्न आदेश दिएको हो। जिल्ला प्रहरी कार्यालय बैतडीका प्रमुख प्रहरी नायव उपरीक्षक प्रेमबहादुर शाहीका अनुसार बलात्कारको आरोपमा साउन १ गते पक्राउ परेका निवर्तमान क्याम्पस प्रमुख नेगीलाई जिल्ला अदालतको आदेश अनुसार पुर्पक्षका लागि कारागार चलान गरिएको हो। कैलाली घर भइ पुर्चौडीमा मजदुरी गर्दै आएकी महिलाले गत असार २० गते पानी माग्ने निहुँमा आफूलाई नेगीले जबरजस्तीकरणी गरको आरोप लगाउँदै प्रहरीमा जाहेरी दिएकी थिइन्। सोही जाहेरीको आधारमा निवर्तमान क्याम्पस प्रमुख नेगी साउन १ गते पक्राउ परेका थिए। क्याम्पस प्रमुख पदको जिम्मेवारीमा रहेका नेगीले बलात्कारको आरोप लागेपछि असार २७ गते क्याम्पस प्रमुख पदबाट राजीनामा दिएका थिए।
सर्पले टोकेर २९ वर्षीय सञ्जयको मृत्यु,विराटनगर : मोरङको सुनवर्षी नगरपालिका९ मा सर्पले टोकेर एक युवाको मृत्यु भएको छ। बुधबार राति १२ बजेतिर सर्पले टोक्दा सुनवर्षी९ डाइनियाका २९ वर्षीय सञ्जय सिंहको मृत्यु भएको हो। रातको समयमा बाहिरबाट घर फर्कने क्रममा सिंहको खुट्टामा सर्पले टोकेको प्रहरीको प्रारम्भिक अनुसन्धानबाट खुलेको छ। उनलाई कुन प्रजातिको सर्पले टोकेको हो भन्ने यकिन भइसकेको छैन। प्रहरीका अनुसार घरनिजकै आइपुगेपछि आफूलाई सर्पले टोकेको भनेर उनले परिवारमा जानकारी गराएका थिए। त्यसलगत्तै आमाले उपचारका लागि रंगेली अस्पताल ल्याउने क्रममा बाटैमा सिंहको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार शव रंगेली अस्पतालमै राखेर घटनाको अनुसन्धान सुरु गरिएको छ।
