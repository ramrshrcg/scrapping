शीर्षक,विवरण
पोखरामा सञ्चालित जीपलाइनलाई विश्वकै अग्लो र भिरालो जीपलाइन अवार्ड,"पोखरा : पोखराको सराङ्कोटदेखि हेमजासम्म सञ्चालन हुँदै आएको जीपलाइनले विश्वमै नयाँ रेकड कायम गरेको छ। विश्वका सहासिक गतिविधिका प्रडक्टबारे अध्ययन गर्ने र अवार्ड दिने संस्था अफिसियल वल्ड रेकर्ड (ओडब्लुआर) ले हाइग्राउण्ड एडभेन्चर नेपालले सञ्चालनमा ल्याएको जीपलाइनलाई टलेस्ट र स्टेपेस्टको अवार्ड दिएको हाइग्राउण्ड एडभेन्चर नेपालका निर्देशक दिनेश महर्जनले जानकारी दिए। यो अवार्डसँगै विश्वकै अग्लो (टलेस्ट) र भिरालो (स्टेपेस्ट) जीपलाइनको रेकर्ड पोखराको सराङ्कोटदेखि हेमजासम्मको हाइग्राउण्डले सञ्चालनमा ल्याएको जीपलाइनले कायम गरेको हो। यति अग्लो र भिराले जीपलाइन अन्यत्र नभएकाले यो रेकर्ड पाएको हो। यो जीपलाइनको दूरी १ सय ३० किलोमिटर प्रतिघण्टाको गतिमा ९० सेकेण्डमा पूरा हुन्छ। यो जीपलाइन समुन्द्री सतहदेखि १५५० मिटर उचाइमा रहेको छ। १८ सय ५० मिटर लामो यो जीपलाइनको तल्लो स्टेशन ९५० मिटरमा रहेको छ। माथिल्लो र तल्लो स्टेशनको भर्टिकल उचाइ ६ सय मिटर रहेको छ। जीपलाइनको दुई स्टेशनबीच ५६ डिग्रीको स्लोप रहेको छ। यस्तो स्लोप र अग्लो जीपलाइन अन्यत्र कतै पनि नरहेको महर्जनले बताए। यस्तो रेकर्ड अन्यत्र नभएकाले पोखराको जीपलाइनले विश्व रेकर्ड कायम गरेको हो। गिनिज बुक अफ दि वल्ड रेकर्डले पनि अध्ययन गरिरहेकाले अवार्ड पाउने उनले विश्वास गरे। यो अवार्डसँगै साहसिक गतिविधिमा रमाउन चाहाने पर्यटकका लागि जीपलाइन थप आकर्षणको केन्द्र बन्ने हाइग्राउण्ड एडभेन्चर नेपालका निर्देशक महर्जनले बताए। साहसिक गतिविधिमा रमाउन चाहाने पर्यटकका लागि हाइग्राउण्ड एडभेन्चर नेपालले जीपलाइनको साथै बञ्जी, स्विङ र एटिभि पनि सञ्चालनमा ल्याएको छ। पोखरामा नेपालमै पहिलो पटक व्यवसायिक रूपमा सहासिक खेलका गतिविधि प्याराग्लाइडिङ, अल्ट्रालाइट, हटाएर बेलुन लगायतका खेल सञ्चालनमा छन्। पोखरामा सञ्चालित जीपलाइन चढेर अन्नपूर्ण, धौलागिरी हिमाल, सूर्येदयको दृश्य, सेती नदी, यम्दी खोला र हेमजा बजारदेखिने भएकाले पनि पर्यटक जीपलाइन गर्न रमाउने गर्दछन्। जीपलाइन गर्न दैनिक ५० जना जति आउने गरेको पनि उनले बताए।"
"'राजनीति ओलीले जिते, एक वर्षपछि प्रचण्ड हार्छन्' (भिडियो वार्ता)","काठमाडौं: राजनीतिक दलको लामै रस्साकस्सी पछि नेकपा माओवादीका अध्यक्ष पुष्पकमल दाहाल 'प्रचण्ड' प्रधानमन्त्री बन्ने सहमति जुट्यो। वर्तमान सत्ता समीकरणलाई तोड्दै एमालेसहितका दलसँग गठबन्धन बनाएर प्रचण्डले प्रधानमन्त्री पद हत्याए। यो समीकरणमा जित नेकपा एमालेका अध्यक्ष केपी शर्मा ओलीले जितेको बताउँछन् राजनीतिक विश्लेषक प्राडा गोविन्द गुरागाइँ। अनन्पूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै गुरागाइँले राजनीतिक गतिविधि हेर्दा अहिले सबैभन्दा ठूलो दलको नेताका हिसाबले कांग्रेस सभापति शेरबहादुर देउवाले हारेको देखिए पनि एक वर्षपछि प्रचण्ड पनि हार्ने बताए। ओली प्रचण्डको गठबन्धन पाँच वर्ष टिक्नेमा संशय रहेको बताउँदै उनले तीन वर्षपछि अहिलेका पदको सबै जिम्मा नेकपा एमालेलाई आउने बताए। त्यो समय राष्ट्रपति, प्रधानमन्त्री र सभामुख पद सम्हाल्न एमालेलाई निक्कै गाह्रो हुने उनको तर्क छ। गुरागाइँसँगको कुराकानीको भिडियो हेर्नुहोस्।"
"५० लाख फिरौती नपाउँदा वीरगन्जमा बालकको हत्या, शव सेप्टी ट्यांकीबाट बरामद","वीरगन्ज : वीरगन्जमा झण्डै एक महिना पहिले अपहरणमा परेका एक बालकको हत्या गरी शौचालयको सेप्टी ट्यांकीमा फालिएको अवस्थामा आइतबार शव फेला परेको छ। वीरगन्ज महानगरपालिका२५ सिर्सिया खल्वा टोलका श्रीमान् पासवानका १५ वर्षीय छोरा निरज पासवानको शव खल्वा टोलमै रहेको गुरुकुल पन्ना बोर्डिंग स्कुलको शौचालयको सेप्टी ट्यांकीमा फेला परेको हो। वीरगन्जको मीना बजारमा मासु पसल सञ्चालन गर्दै आएका रुमान् पासवानका छोरा निरज गत मंसिर ५ गते सम्पर्कविहीन भएका थिए। मंसिर ६ गते अभिभावकले वडा प्रहरी कार्यालय विर्तामा निरजको खोजतलासका लागि निवेदन दिएका थिए। त्यसको चार पाँच दिनपछि अपरिचित व्याक्तिहरूले बुबा श्रीमान् पासवानलाई मोबाइलमा फोन गरेर ५० लाख रुपैयाँ फिरौती माग गरेपछि निरज अपहरणमा परेको खुलासा भएको थियो। त्यसपछि निरजका बुबा श्रीमान् पासवानले आफनो छोरा अपहरणमा परेको र अपहरणकारीले ५० लाख फिरौती मागेको जानकारी प्रहरीकोमा गराएका थिए। प्रहरीले निरजको खोजतलाशका क्रममा अपहरणमा संलग्न रहेको आशंकामा एक हप्ता पहिले दुइ जना स्थानीयलाई नियन्त्रणमा लिएको थियो। तीनै दुवै जनाले दिएको बयानका क्रममा आइतबार प्रहरीले विद्यालयको शौचालयको सेप्टी ट्यांकी भित्रबाट निरजको शव बरामद गरेको हो। प्रहरी हिरासतमा रहेका दुइ व्याक्तिको परिचय प्रहरीले नखुलाएपनि उनीहरू मध्ये पटेल थरका एक व्याक्ति र गुरुकुल पन्ना बोर्डिंग स्कुलका एक जना शिक्षकहरू रहेको श्रोतले जनाएको छ। आइतबार अपराह्न साढे ३ बजे प्रहरीको टोलीले विद्यालयको सेप्टी ट्यांकीमा उत्खनन् सुरु गरेको र साँझ ५३० बजे निरजको शव, घाँटी र खुट्टा डोरीले बाँधेर फालिएको अवस्थामा सेप्टी ट्यांकीभित्र भेटिएको पर्साका प्रहरी प्रवक्ता प्रहरी नायब उपरिक्षक दिपक गिरिले जानकारी दिए। निरजको हत्या गरी शव सेप्टी ट्यांकी भित्र हालेर माथि माटो र बालुवाले पुरिएको अवस्थामा भेटिएको गिरिले बताए। प्रहरी नायब उपरीक्षक गिरिले घटनामा संलग्न रहेको आशंकामा केही व्यक्तिलाई नियन्त्रणमा लिएको र शंकास्पद अन्यको पनि प्रहरीले खोजी गरिरहेको बताए।"
परिस्थितिको सूक्ष्म अध्ययन गरी अघि बढ्छौँ: नेकपा एकीकृत समाजवादी,"काठमाडौं: नेकपा एकीकृत समाजवादीले एक्कासि विकसित मुलुकको राजनीतिक परिस्थितिको अध्ययन गरी देश, जनता र पार्टीको हितलाई सर्वोपरि ध्यानमा राखेर अगाडि बढ्ने निर्णय गरेको छ । एकीकृत समाजवादीको आज बसेको केन्द्रीय सचिवालयको बैठकले पछिल्लो विकसित राजनीतिक घटनाक्रमलाई गम्भीरतापूर्वक छलफल गरी निर्णय लिने महासचिव डा बेदुराम भुसालले बताए। बैठक पार्टी अध्यक्ष माधवकुमार नेपालको अध्यक्षतामा भएको थियो ।"
रिभरसाइड उत्साही कपको च्याम्पियन,बेनी : आयोजक टिमलाई हराउँदै बेनी नगरपालिका२ बगरफाँटको रिभरसाइड युवा क्लब चौथो नव उत्साही सेभेन ए साइड फुटबल प्रतियोगिताको च्याम्पियन बनेको छ। बेनीको खुल्ला मञ्च खेलमैदानमा आइतबार भएको फाइनलमा आयोजक नव उत्साही समूह पर्वत बेनीलाई पराजित गर्दै रिभरसाइड च्याम्पीयन बनेको हो। निर्धारित ४०४० मिनेटको खेलमा दुवैपक्षबाट गोल हुन नसकेपछि खेल ट्राइबेकरमा ढकेलिएको थियो। ट्राइवेकरमा रिभरसाइटले ३ र नवउत्साहीले २ गोल गरेका थिए। २५ टिम सहभागी प्रतियोगिता पुष ६ गतेदेखि सुरु भएको नवउत्साही समूहका अध्यक्ष सुरेन्द्र श्रेष्ठले बताए। प्रतियोगितामा विजेता र उपविजेताले ट्रफी मेडल र प्रमाणपत्र सहित ८८ हजार ८८८ र ४४ हजार ४४४ पुरस्कार पाएका छन्।
नेपाल जेसिजको राष्ट्रिय अध्यक्षमा मानन्धर विजयी,"वीरगन्ज : वीरगन्जमा सम्पन्न नेपाल जेसीजको ४९औँ महाधिवेशनबाट राष्ट्रिय अध्यक्षमा विकाश मानन्धर विजयी भएका छन्। महाधिवेशनमा अध्यक्ष पदका लागि पाँच उम्मेदवार रहेकामा एक जना उम्मेदवार अनीलबहादुर शाही ककस कार्यक्रममा अनुपस्थित भएकाले उनको उम्मेदवारी रद्द भयो भने निर्वाचनबाट मानन्धर विजयी भए। मानन्धर पाँच सय ९५ मत प्राप्त गरी विजयी भए भने उनका निकटम प्रतिद्वन्द्वी रवीन पोखरेलले दुई सय ९७ मत ल्याए। मानन्धर आफ्ना तीन जना प्रतिद्वन्द्वी पोखरेल, सुमन श्रेष्ठ र दीपेन्द्र निरौलालाई पछाडि पार्दै विजयी भए। यस्तै एक हजार दुई सय ५० मतदाता रहेको नेपाल जेसिजको कार्यकारिणी उपाध्यक्षमा चार पदका लागि नौ जना उम्मेदवार रहेकामा जीवनबहादुर कार्की, कुमारसिंह सान्वा लिम्बू, रजनी थापा र रश्मी बस्नेत विजयी भएका छन्। उपाध्यक्षमा उम्मेदवार महेशचन्द्र ओझा, समप्रसाद पाण्डे, सुजन बरुवाल, कञ्चन झा र सन्दीप अग्रहरि पराजित भए। यसैगरी १२ उपाध्यक्षका लागि १९ जना प्रतिस्पर्धामा रहेकामा भीमबहादुर कुँवर, वीरबहादुर भगत, सरोज अधिकारी, गुरुदेव पौडेल, राजाराम गौतम, अनुप सुनुवार, तेजप्रसाद उप्रेती, चिरञ्जीवी शर्मा, चन्द्रमणि भुसाल, सोनु श्रेष्ठ, राधिका भुसाल र स्वस्तिका आचार्य विजयी भए। महाधिवेशनबाट एक अध्यक्ष, चार कार्यकारिणी उपाध्यक्ष र १२ उपाध्यक्ष गरी १७ पदका लागि शनिबार मतदान भएको थियो। यसगैरी अध्यक्षले महासचिवमा अमिस ढकाल, कोषाध्यक्षमा मोहन डांगी र कानुनी सल्लाहकारमा अशोक कोइरला मनोनित गरेका छन्।"
दाहाल नेतृत्वको सरकारमा सहभागी हुने जनमत पार्टीको निर्णय,काठमाडौं : नेकपा (माओवादी केन्द्र) का अध्यक्ष पुष्पकमल दाहाल प्रचण्डको नेतृत्वमा बन्न लागेको सरकारमा जनमत पार्टी सहभागी हुने भएको छ। सो पार्टीको काठमाडौंमा भएको कार्यकारिणी समितिको भर्चुअल बैठकले सरकारमा सहभागी हुने निर्णय गरेको हो। पार्टी अध्यक्ष सिके राउतले काठमाडौंमा भर्चुअल बैठक गरी सरकारमा सहभागी हुने निर्णय गरिएको जनमत पार्टीका उपत्यका इन्चार्ज हरेन्द्र चौधरीले जानकारी दिए। सरकारमा सहभागी हुने भए पनि कुन मन्त्रालयको जिम्मेवारी लिने भन्ने विषय टुङ्गो लागिनसकेको उनले उल्लेख गरे। जनमत पार्टीमा छ सांसद छन्। छ दलीय गठबन्धनको नेतृत्व गर्दै माओवादी अध्यक्ष दाहाल आजै प्रधानमन्त्रीमा नियुक्त भएका छन्। प्रधानमन्त्रीको सपथ भोलि हुनेछ। राष्ट्रपति विद्यादेवी भण्डारीले दाहाललाई संविधानको धारा ७६ को उपधारा २ बमोजिम प्रधानमन्त्रीमा नियुक्त गरेकी हुन्।
पोखरा अन्तर्राष्ट्रिय विमानस्थलमा परीक्षण उडान,"पोखरा : निजी वायु सेवा सञ्चालक कम्पनी सौर्य एयरलाइन्सले नवनिर्मित पोखरा अन्तर्राष्ट्रिय विमानस्थलमा आज परीक्षण उडान गरेको छ। आगामी पुस १७ गतेदेखि विमानस्थल सञ्चालनमा आउने भएपछि सो एयरलाइन्सले सफलतापूर्वक जेट विमानबाट उडान भरेको हो। यससँगै पोखरामा पहिलोपटक सौर्यले उडान गरेको छ। सौर्यले सिआरजे २०० विमान अवतरण गराएको हो। हाल सञ्चालनमा रहेको पोखरा विमानस्थलमा प्राविधिक कारणबाट सो विमान अवतरण गर्न नसक्ने भएकाले यसअघि पोखरामा सौर्यको उडान थिएन। सो एयरलायन्सले अङ्ग्रेजी नयाँ वर्षदेखि नियमित उडान गर्ने जनाएको छ। विगत आठ वर्षदेखि आन्तरिक उडानमा सक्रिय सौर्यले काठमाडौँपोखराकाठमाडौँ दैनिक दुई उडान गर्ने पोखरा स्टेसनका इञ्चार्ज जितेन्द्र यादवले बताए। उनका अनुसार युरोप, अमेरिका तथा अन्य देशमा आन्तरिक उडानका लागि लोकप्रिय सिआरजे २०० जहाजमा जेट इन्जिन भएकाले सुरक्षित एवं आरामदायीसहित द्रुत गतिको मानिन्छ। हवाई सेवा सञ्चालनसँगै पर्यटकीय राजधानी पोखराको पर्यटनमा टेवा पुग्ने यादबले बताए। यात्रुको सुरक्षालाई पहिलो प्राथमिकता बनाएको एयरलाइन्सले पर्यटनका गतिविधिलाई थप सशक्त बनाउन काठमाडौं र पोखराका पर्यटन व्यवसायीसँग समन्वय गर्दै अघि बढ्ने जनाएको छ। इञ्चार्ज यादवले भने, 'हाम्रो सेवालाई थप चुस्त बनाउने क्रममा पोखराको इतिहासमै पहिलोपटक जेट विमानमार्फत यात्रुलाई सेवा गराउन पाउनु कम्पनी र यात्रुका लागि खुसीको कुरा हो। पोखराको इतिहासमा पहिलोपटक जेट विमानमार्फत यात्रा गराउन लागेका छौँ।' पोखराकाठमाडौं भाडा सुरुआतमा न्यूनतम चार हजार एक सय तोकिएको छ। यात्रुको चापअनुसार अन्य एयरलाइन्स सरह मूल्य तोकिने कम्पनीले जनाएको छ। नेपाल नागरिक उड्डयन प्राधिकरणले पोखरा अन्तर्राष्ट्रिय विमानस्थल सञ्चालनको तयारीसँगै विमान कम्पनीहरुले परीक्षण उडान गर्दै आएका छन्। केही दिनअघि बुद्धएयर र यति एयरलाइन्सले सफलतापूर्वक परीक्षण उडान गरेका थिए। पुस १७ देखि नवनिर्मित विमानस्थलदेखि आन्तरिक हवाई सेवा दिनका लागि कम्पनीले कार्यालय व्यवस्थापनलगायतका कार्य गरिरहेका छन्।"
योजना आयोगको अध्ययन : कृषिको प्राथमिक क्षेत्रमा विदेशी लगानी ल्याउन हुँदैन,"काठमाडौं : राष्ट्रिय योजना आयोगले गरेको एक अध्ययनले कृषिको प्राथमिक क्षेत्रमा प्रत्यक्ष विदेशी लगानी ल्याउन नहुने देखाएको छ। योजना आयोगले गत बिहीबार सार्वजनिक गरेको कृषिमा विदेशी लगानीको सम्भाव्यता अध्ययन प्रतिवेदन २०७९ ले कृषिउपज उत्पादनका लागि विदेशी लगानी ल्याउन नहुने सुझाव दिएको हो। यद्यपि, भण्डारण, प्रशोधन र बजारीकरणका लागि भने विदेशी लगानी ल्याउन सकिने उक्त प्रतिवेदनको सिफारिस छ। 'कृषिको प्राथमिक क्षेत्रमा प्रत्यक्ष विदेशी लगानीको आवश्यकता देखिँदैन। यो क्षेत्रका निम्ति नेपालका बैंकहरूले पर्याप्त ऋण दिइरहेको अवस्था छ र सरकारले पनि सोको उत्थानका लागि निरन्तर रुपमा कर छुट र अन्य नीति लाभ दिइरहेको छ', उक्त प्रतिवेदनमा भनिएको छ। त्यस्तै, कृषिको प्राथमिक क्षेत्रमा उद्यम गर्ने कम्पनी नेपाल स्टक एक्सचेन्जमा सूचीकरण नभएकाले त्यस्ता कम्पनी विदेशी लगानीको खोजीमा नरहेको कुरा देखाएको पनि प्रतिवेदनमा उल्लेख छ। यस्तो अवस्थामा कृषि क्षेत्रमा विदेशी लगानीको पहल गर्ने कुरा तर्कसङ्गत नहुने उक्त अध्ययनको निष्कर्ष छ तर, कृषि उत्पादनमा मूल्य अभिवृद्धि (भ्यालु एड) गर्ने गरी प्रशोधन, भण्डारण र बजारीकरणका क्षेत्रमा भने विदेशी लगानी ल्याउन सकिने अध्ययनले देखाएको छ। 'शीत भण्डारण (कोल्ड स्टोरेज), क्यानिङ, प्रोसेसिङ, मिल आदि क्षेत्रमा प्रत्यक्ष विदेशी लगानी आवश्यक छ। ती क्षेत्रमा आउने प्रत्यक्ष विदेशी लगानीलाई नियमन गर्न एक छुट्टै नियमावलीको आवश्यकता देखिन्छ', प्रतिवेदनमा भनिएको छ। कृषिको दोस्रो (सेकेन्डरी) क्षेत्रमा आउने विदेशी लगानीलाई नियमन गर्न बनाइने नियमावलीले कृषिको कुन क्षेत्रमा त्यस्तो लगानीलाई अनुमति भएको र नभएको भनी स्पष्टरूपमा लेखिएको हुनुपर्ने सिफारिस यो अध्ययनले गरेको छ। 'नियमावलीले प्रत्यक्ष विदेशी लगानीअन्तर्गत प्रयोग हुन आउने विदेशी भूमि माथिको हक र स्वामित्वको विषयलाई उचित तरिकाले सम्बोधन गर्नुपर्छ। नियमावलीले किसानको अधिकार र लाभको कुरा पनि समेट्नुपर्छ,' प्रतिवेदनमा भनिएको छ। पछिल्ला वर्षहरुमा नेपालको कूल गार्हस्थ्य उत्पादनमा कृषि क्षेत्रको योगदान क्रमशः घट्दै गएको छ। करिब ६६ प्रतिशत जनसङ्ख्या कृषिमा प्रत्यक्षरूपमा संलग्न भए पनि यस क्षेत्रबाट चाहिए जति उत्पादन नभइरहेको र नेपालले पर्याप्त लाभ लिन नसकिरहेको प्रतिवेदनमा उल्लेख छ। नेपालको संविधानमा रहेका राज्यका नीतिअन्तर्गत धारा ५१ (ज) ले कृषि क्षेत्रमा लगानी अभिवृद्धि गर्दै खाद्य सम्प्रभुताको मान्यताअनुरुप जलवायु र माटो अनुकूलको खाद्यान्न उत्पादन, आपूर्ति, सञ्चय, सुरक्षा र सुलभ तथा प्रभावकारी वितरणको व्यवस्था गर्ने भनी कृषि क्षेत्रमा लगानीसम्बन्धी व्यवस्था गरेको तर कृषि क्षेत्रमा प्रत्यक्ष विदेशी लगानीको आवश्यकता छ वा छैन भन्नेबारेको विषय अहिले पनि विवादित छ। सरकारले २०७७ पुसमा कृषि क्षेत्रमा वैदेशिक लगानी भित्र्याउन दिने निर्णय गरेको थियो तर सरकारको उक्त निर्णय तत्काल कार्यान्वयन नगर्न सर्वोच्च अदालतले २०७७ माघमा अल्पकालीन आदेश दिएको थियो। यो मुद्दाको अन्तिम फैसला भने अझै आइसकेको छैन।"
नेपालमा सक्रिय कोरोना संक्रमित घटे,काठमाडौं : नेपालमा सक्रिय कोरोना संक्रमित घटेका छन्। पछिल्लो समय कोरोना संक्रमित कम थपिएका कारण संक्रमित घटेका हुन्। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा परीक्षण ११५२ नमूना परीक्षण गरिएको छ। मन्त्रालयका अनुसार ५९२ नमूनाको पीसीआर र ५६० नमूनाको एन्टिजेन विधिबाट परीक्षण भएको थियो। जसमध्ये पीसीआरबाट १ र एन्टिजेनबाट १ जनामा संक्रमण देखिएको हो। थप २ जना डिस्चार्ज भएका छन्। हाल सक्रिय संक्रमितको संख्या ११ रहेको मन्त्रालयले जनाएको छ।
सोमबार दिउँसो देशका हिमाली क्षेत्रमा हिमपात हुने,काठमाडौं : सोमबार दिउँसो देशका हिमाली क्षेत्रमा हिमपात हुने भएको छ। मौसम पूर्वानुमान महाशाखाका अनुसार देशका हिमाली भूभागका एक वा दुई स्थानमा हल्का हिमपातको सम्भावना छ। मधेश प्रदेश लगायत अन्य प्रदेशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ। रातको समयमा देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश १ र गण्डकी प्रदेशको हिमाली भूभागमा हल्का हिमपातको सम्भावना रहेको महाशाखाले जनाएको छ।
प्रधानमन्त्रीको शपथ भोलि ४ बजे,"काठमाडौंः राष्ट्रपति कार्यालयले भोलि सोमबार अपराह्न ४ बजे प्रधानमन्त्रीको पद तथा गोपनीयताको शपथ ग्रहण गराउने भएको छ। प्रधानमन्त्रीमा नियुक्त भएका पुष्पकमल दाहाल 'प्रचण्ड'को शपथको तयारी भइरहेको राष्ट्रपति कार्यालयले जनाएको छ। राष्ट्रपति भण्डारीले प्रधानमन्त्रीमा पुष्पकमल दाहाल प्रचण्डलाई नियुक्त गरेकी थिइन्। विभिन्न ६ राजनीतिक दलले नेकपा माओवादी केन्द्रका अध्यक्ष पुष्पकमल दाहाल प्रचण्डलाई प्रधानमन्त्रीमा नियुक्त गरियोस् भन्दै राष्ट्रपति विद्यादेवी भण्डारीलाई पत्र बुझाएका थिए। हस्ताक्षर गर्नेमा एमाले अध्यक्ष केपी शर्मा ओली, नेकपा माओवादी केन्द्रका अध्यक्ष पुष्पकमल दाहाल प्रचण्ड, राष्ट्रिय प्रजातन्त्र पार्टीका अध्यक्ष राजेन्द्र लिङ्देन, राष्ट्रिय स्वतन्त्र पार्टीका अध्यक्ष रवि लामिछाने, जनमत पार्टीका अध्यक्ष चन्द्रकान्त राउत र नागरिक उन्मुक्ति पार्टीका अध्यक्ष रञ्जिता श्रेष्ठ चौधरी छन्।"
प्रचण्ड तेस्रो पटक प्रधानमन्त्रीमा नियुक्त,"काठमाडौंः राष्ट्रपति विद्यादेवी भण्डारीले प्रधानमन्त्रीमा पुष्पकमल दाहाल 'प्रचण्ड'लाई नियुक्त गरेकी छिन्। राष्ट्रपति भण्डारीले संविधानको धारा ७६ (२) अनुसार प्रधानमन्त्रीमा प्रचण्डलाई नियु्क्त गरेकी हुन्। राष्ट्रपतिका प्रेस सल्लाहकार टीका ढकालले सोमबार ४ बजे शपथको तयारी गरिएको अन्नपूर्णलाई जानकारी दिए। विभिन्न ६ राजनीतिक दलले नेकपा माओवादी केन्द्रका अध्यक्ष प्रचण्डलाई प्रधानमन्त्रीमा नियुक्त गरियोस् भन्दै राष्ट्रपति विद्यादेवी भण्डारीलाई पत्र बुझाएका थिए। प्रचण्डलाई प्रधानमन्त्रीमा नियुक्त गरिएको स्रोतले बताएको छ। हस्ताक्षर गर्नेमा एमाले अध्यक्ष केपी शर्मा ओली, नेकपा माओवादी केन्द्रका अध्यक्ष पुष्पकमल दाहाल प्रचण्ड, राष्ट्रिय प्रजातन्त्र पार्टीका अध्यक्ष राजेन्द्र लिङ्देन, राष्ट्रिय स्वतन्त्र पार्टीका अध्यक्ष रवि लामिछाने, जनमत पार्टीका अध्यक्ष चन्द्रकान्त राउत र नागरिक उन्मुक्ति पार्टीका अध्यक्ष रञ्जिता श्रेष्ठ चौधरी छन्। प्रचण्डलाई प्रधानमन्त्री बनाउन आग्रह गर्दै राष्ट्रपति कार्यालयमा बुझाइएको पत्रमा भनिएको छ, सम्माननीय राष्ट्रपति ज्यूबाट पुस ३ गते नेपालको संविधानको धारा ७६ को उपधारा २ बमोजिम दुई वा दुईभन्दा बढी दलको समर्थनमा सरकार गठन गर्न दावी पेश गर्न आह्वान भएकोमा सोही समयसीमाभित्रै प्रतिनिधि सभा सदस्य तथा नेकपा माओवादी केन्द्रका अध्यक्ष पुष्पकमल दाहाल प्रचण्डलाई प्रधानमन्त्री पदमा हाम्रो समर्थन रहेको व्यहोरा अनुरोध गर्दछौँ।"
प्रधानमन्त्रीमा नियुक्त भएसँगै प्रचण्डलाई चीनको बधाई,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' प्रधानमन्त्रीमा नियुक्त भएसँगै चीनले बधाई दिएको छ। नेपालस्थित चिनियाँ दूतावासले आइतबार राति ट्वीटरमार्फत बधाई दिएको हो। दूतावासले भनेको छ, अध्यक्ष पुष्पकमल दाहाल प्रचण्डलाई नेपालको ४४औं प्रधानमन्त्रीमा निर्वाचन हुनुभएकोमा हार्दिक बधाई।'"
एमाले गण्डकी संसदीय दलको नेतामा अधिकारी,पोखरा : नेकपा (एमाले) गण्डकी प्रदेश संसदीय दलको नेतामा खगराज अधिकारी सर्वसम्मत चयन भएका छन्। कास्की प्रदेशसभा १ (१) बाट निर्वाचित अधिकारीलाई आइतबार बसेको गण्डकी प्रदेश कमिटी बैठकले सर्वसम्मत संसदीय दलको नेतामा चयन गरेको हो। ६० सदस्यीय गण्डकी प्रदेशसभामा एमालेबाट २२ सांसद निर्वाचित भएका छन्। संसदीय दलको नेता चयनसँगै अधिकारीलाई गण्डकी प्रदेशको मुख्यमन्त्री बन्ने बाटो खुलेको छ।
नागरिक उन्मुक्ति पार्टीको संसदीय दलको नेतामा रञ्जिता श्रेष्ठ,"काठमाडौं : नागरिक उन्मुक्ति पार्टीको संसदीय दलको नेतामा अध्यक्ष रञ्जिता श्रेष्ठ चौधरी चयन भएकी छन्। उक्त दलको काठमाडौंमा यही पुस ८ र ९ गते बसेको केन्द्रीय कार्यसमितिको बैठकले अध्यक्ष श्रेष्ठलाई दलको नेता चयन गर्ने निर्णय गरेको हो। त्यस्तै, दलको प्रमुख सचेतकमा गङ्गाराम चौधरी र सचेतकमा अरुणकुमार चौधरीलाई चयन गरेको सो पार्टीले आज पत्रकार सम्मेलनमार्फत जानकारी दिएको छ। केन्द्रीय समितिको निर्णयअनुसार सुदूरपश्चिम प्रदेशसभामा संसदीय दलको नेतामा रामेश्वर चौधरीलाई चयन गरिएको छ भने प्रमुख सचेतकमा लक्ष्मणकिशोर चौधरी र सचेतकमा घनश्याम चौधरीलाई चयन गरिएको छ। त्यसैगरी, लुम्बिनी प्रदेशसभामा दलको नेतामा धर्मबहादुर चौधरी, प्रमुख सचेतक राजकुमार चौधरी र सचेतकमा नरमाया ढकाललाई चयन गरिएको छ। मधेस प्रदेशसभामा उर्मिला सिंहलाई संसदीय दलको नेतामा छनोट गरिएको छ। नागरिक उन्मुक्ति पार्टीले आगामी २०८० साल वैशाख ४ गतेदेखि ६ गतेसम्म कैलालीको टीकापुरमा महाधिवेशन गर्ने निर्णयसमेत गरेको छ।"
बुस्टर खोप लगाएकालाई थप खोपको मात्रा दिने सरकारको तयारी,"काठमाडौं : नेपाल सरकारले बुस्टर खोप लगाएका आफ्ना नागरिकलाई थप खोपको मात्रा दिने तयारी गरेको छ। कोभिड१९ सङ्क्रमणको जोखिम फेरि बढ्न सक्ने भन्दै बुस्टर डोज खोप लगाएकालाई थप खोपको मात्रा दिने तयारी गरिएको स्वास्थ्य तथा जनसङ्ख्या मन्त्रालयले जनाएको छ। मन्त्रालयका अनुसार पहिलो र दोस्रो पूर्ण खोप लगाई बुस्टर डोज लगाएकालाई थप डोज दिने तयारी रहेको छ। मन्त्रालयका प्रवक्ता डा सञ्जयकुमार ठाकुरले कोरोना भाइरसको नयाँ भेरियन्ट बीएफ७ को सङ्क्रमण छिमेकी देश भारत र चीनमा बढिरहेकाले नेपालमा उक्त सङ्क्रमण भित्रिन नदिन सबैलाई बुस्टर डोज लगाउन आग्रह गरेका छन्। उनका अनुसार नेपालमा हालसम्म बीएफ७ भेरियन्ट पुष्टि नभए पनि चीन र भारतमा बढ्दै गएकाले खुला सिमाना र आवतजावतका कारण जोखिम रहेको छ। मन्त्रालयले मापदण्ड तोकेका ५५ वर्षमाथिका वृद्धवृद्धा, दीर्घरोगीलगायतलाई प्राथमिकतामा राखेर यसअघि खोपको बुस्टर मात्रा लगाएकालाई थप मात्रा दिने तयारी गरिरहेको बताइएको छ। अहिले दुई मात्रा लगाएकालाई दिने बुस्टर मात्रा खोपका लागि १५ लाख डोज मगाइएको र अबको दुई हप्तापछि खोप आउने स्वास्थ्य मन्त्रालयले जनाएको छ। छिमेकी देशमा देखिएको बीएफ७ नामक प्रजातिको नयाँ भेरियन्ट खुला सिमानाका कारणले नेपालमा भित्रिन सक्ने भएकाले सजगता अपनाउन गृहमन्त्रालयले समेत सबैमा आग्रह गरेको छ। यसैगरी कोभ्याक्स सुविधाअन्तर्गत सम्झौता गरिएको ९२ लाख मात्रा खोपमध्ये ३७ लाख मात्रा ल्याइसकिएको छ भने बाँकी रहेकामध्ये १५ लाख मात्रा खोप बुस्टर डोजका लागि ल्याउन थालिएको हो। सङ्क्रमणबाट जोगिन अनिवार्य मास्क प्रयोग गर्न, भौतिक दूरी कायम गर्न, साबुन पानीले हात धुन वा स्यानिटाइजर नियमित प्रयोग गर्नसमेत मन्त्रालयले सबैमा आग्रह गरेको छ।"
प्रधानमन्त्री बनेर प्रचण्ड हारे कि जिते?,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' गठबन्धन तोडेर तेस्रोपटक प्रधानमन्त्री बन्न सफल भएका छन्। नेकपा एमाले अध्यक्ष केपी शर्मा ओलीको प्रतिगमनविरूद्ध बनेको गठबन्धन भत्काएर उनले तिनै ओलीको समर्थनमा प्रधानमन्त्री बने। जसका कारण प्रचण्डले बधाइसँगै पदलोलुपताको आरोप खेपिरहेका छन्। तीन स्वतन्त्रसहित ७ दलको समर्थन पाएपछि प्रचण्डलाई राष्ट्रपति विद्यादेवी भण्डारीले संविधानको धारा ७६ (२) अनुसार प्रधानमन्त्रीमा नियु्क्त गरेकी छन्। प्रचण्डले शपथ लिएपछि औपचारिकरूपमा सोमबारदेखि कार्यकाल सम्हाल्नेछन्। प्रचण्ड दलबलसहित बालुवाटार प्रवेश गर्दैगर्दा उनले प्रधानमन्त्री बनेर जिते कि हारे? धेरैको मनमा प्रश्न उब्जिएको छ। किनकि प्रचण्डकै जोडबलमा एमालेबाट छुटिएका माधव कुमार नेपाल नेतृत्वको नेकपा एकीकृत समावादी टाढिनुपरेको छ। एमालेले औपचारिकरूपमै प्रचण्डलाई प्रधामन्त्री प्रस्ताव गर्दा माधव नेपालको पार्टीलाई सरकारमा सहभागी नगराउने शर्त राखेको थियो। सोही शर्तले होला प्रचण्डले सल्लाह नै नगरी आइतबार बालकोट पुगेर प्रधानमन्त्रीको ताज पहिरिन सफल भए। एकीकृत समाजवादीका अध्यक्ष नेपालले एमालेसँग गठबन्धन बनाउने विषयमा प्रचण्डले सल्लाह नै नगरेको बताए। उनी नेतृत्वको पार्टीले एमाले गठबन्धनको सरकार बन्ने घोषणासँगै प्रतिपक्षीमा बस्ने निर्णय गरेको छ। यद्यपि एमालेका दोस्रो तहका नेताहरूले माधव नेपाललाई पनि सरकारमा सहभागी गराउनुपर्ने दबाब नेतृत्वलाई दिएको स्रोतको दाबी छ। त्यतिमात्र होइन, चुनावपछि गठबन्धनलाई निरन्तरता दिने वाचा गरेका प्रचण्डले कांग्रेस सभापति शेरबहादुर देउवाको भरोसासमेत तोडेका छन्। ओलीले संसद विघटन गर्दा प्रचण्डले नै प्रतिगमनविरुद्ध संविधानको रक्षार्थ पाँच दलीय गठबन्धनमार्फत् देउवालाई प्रधानमन्त्रीका रूपमा अगाडि सारेका थिए। तर निर्वाचनपछि आफैं प्रधानमन्त्री बन्ने हठले प्रचण्डले प्रतिगमनको लाज बिसाएर देउवालाई बालुवाटारबाट लेखेटेका छन्। प्रचण्डको हठ कति स्वभाविक? प्रचण्डले निर्वाचनअघि नै आफू प्रधानमन्त्री बन्ने चाहना राखेको बताएका थिए। चितवन छोडेर गोरखाबाट निर्वाचन लडेका उनले जनताको आशिर्वादले आफू प्रधानमन्त्री बन्ने दाबी गरिरहे। मंसिर ४ को निर्वाचनमा ३२ सिटमा खुम्चिएको प्रचण्डले पहिलो दल बनेको कांग्रेससँग जसरी पनि प्रधानमन्त्री बन्ने अडान छाडेनन्। तर राष्ट्रपतिबाट सरकार गठनको आह्वान भएको छैटौं दिनसम्म पनि प्रधानमन्त्री बन्ने छाटकाट नदेखिएपछि प्रचण्ड हतास भएको स्रोतको भनाइ छ। शनिबार एमाले अध्यक्ष ओलीले समेत प्रधानमन्त्री बन्ने सपना समाप्त भएको अभिव्यक्ति दिएपछि प्रचण्ड कुनै निर्णयमा पुग्न नसकिरहेको स्रोत बताउँछ। भूराजनीतिको जञ्जालमा परेका प्रचण्ड आफैंले पनि यसको पुष्टि गरे। आइबार उनले आफू चौतर्फी घेराबन्दीमा परेको स्वीकारे। पार्टीका शीर्ष नेताहरूसँग उनले राष्ट्रिय तथा अन्तर्राष्ट्रिय शक्तिहरूबाट आफू र आफ्नो पार्टी घेराबन्दीमा परेको बताएका थिए। कांग्रेसको समर्थनमा सरकार बनाउन आफूलाई घेराबन्दीमा पारेको बताए पनि उनी प्रधानमन्त्री बन्न भूराजनीतिको प्रभाव कतिको पर्यो भन्ने प्रश्न पनि उठेको छ। कतै भूराजनीतिको प्रभावले त होइन उनी प्रधानमन्त्री हठ त्याग्न नसकेको ? यसैबीच छिमेकी देश चीनले प्रचण्डलाई प्रधानमन्त्रीमा नियुक्त भएको बधाइ दिएका छन्। चिनियाँ दूतावासले आइतबार राति ट्वीटरमार्फत् बधाइ दिएको हो। दूतावासले भनेको छ, अध्यक्ष पुष्पकमल दाहाल प्रचण्डलाई नेपालको ४४औं प्रधानमन्त्रीमा निर्वाचन हुनुभएकोमा हार्दिक बधाइ।' यसबीचमा चिनियाँ दूतावासका कार्यबाहक राजदूत वाङ सीनले अध्यक्ष प्रचण्डसँग भेटवार्ता गरेका थिए। वाङ सीनले केही दिनअघि राप्रपा अध्यक्ष राजेन्द्र लिङ्देनसँगसमेत भेट गरेका थिए। प्रचण्डलाई प्रधानमन्त्री बनाउने बालकोट बैठकको निर्णय, राष्ट्रपति एमाले सहमतिपछि बार्दलीबाट ओली र प्रचण्डको संयुक्त अभिवादन प्रचण्डलाई बधाई दिँदै डा भट्टराईले भनेः अतिले खति गर्छ भन्ने कांग्रेस नेतृत्वले बुझोस् प्रधानमन्त्रीमा नियुक्त भएसँगै प्रचण्डलाई चीनको बधाई एक्लियो कांग्रेस, सातवटै प्रदेशमा एमाले गठबन्धनको सरकार बन्ने निश्चित यससँगै निर्वाचनबाट पहिलो दल बनेको कांग्रेस एक्लिएको छ भने सातवटै प्रदेशमा एमाले गठबन्धनको सरकार बन्ने निश्चित भएको छ। ९३ सदस्यीय प्रदेश १ मा एमाले पहिलो दल हो। सरकार बनाउन ४७ सिट चाहिए पनि एमाले गठबन्धनसँग ६० सिट रहेको छ। जसमा एमाले ४०, माओवादी १३, राप्रपा ६ र जसपाको १ सिट रहेको छ। त्यस्तै मधेस प्रदेशमा पनि एमाले पहिलो दल हो। १०७ सदस्यीय प्रदेशसभामा सरकार बनाउन ५४ सदस्य आवश्यक पर्छ। एमाले गठबन्धनसँग मधेसमा ६२ सिट रहेको छ। जसमा एमाले २३, माओवादी ८, जसपा १६, जनमत १३, राप्रपा र नागरिक उन्मुक्तिको ११ सिट रहेको छ। त्यस्तै बागमती प्रदेशमा एमाले गठबन्धनसँग ६ सिट रहेको छ। ११० सदस्सीय प्रदेशसभामा सरकार गठनका लागि ५६ सिट आवश्यक पर्छ। जुमा एमाले २७, माओवादी २१ र राप्रपाको १३ सिट रहेको छ। त्यस्तै गण्डकी प्रदेशमा ६० मध्ये एमाले गठबन्धनसँग ३२ सिट रहेको छ। त्यहाँ सरकार बनाउन ३१ सिट आवश्यक पर्छ। गण्डकीमा एमाले २२, माओवादी ८ र राप्रपाको २ सिट रहेको छ। त्यस्तै लुम्बिनीमा एमाले गठबन्धनसँग ५२ सिट रहेको छ। ८७ सदस्यीय प्रदेशसभामा सरकार बनाउन ४४ सिट आवश्यक पर्छ। लुम्बिनीमा एमालेट २९, माओवादी ९, जसपा ३, राप्रपा ४, उन्मुक्ति ४ र जनमतको ३ सिट रहेको छ। त्यस्तै कर्णाली प्रदेशमा एमाले गठबन्धनसँग २४ सिट रहेको छ। ४० सदस्यीय प्रदेशसभामा सरकार बनाउन २१ सिट आवश्यक पर्छ। जसमा एमाले १०, माओवादी १३ र राप्रपाको १ सिट रहेको छ। त्यस्तै सूदुरपश्चिम प्रदेशमा एमाले गठबन्धनसँग २९ सिट रहेको छ। ५३ सदस्यीय प्रदेशसभामा सरकार बनाउन २७ सिट आवश्यक पर्छ। जसमा एमाले १०, माओवादी ११, नागरिक उन्मुक्ति ७ र राप्रपाको १ सिट रहेको छ।"
प्रचण्डलाई बधाई दिँदै डा भट्टराईले भनेः अतिले खति गर्छ भन्ने कांग्रेस नेतृत्वले बुझोस्,"काडमाडौंः पूर्व प्रधानमन्त्री डाबाबुराम भट्टराईले माओवादी केन्द्रका अध्यक्ष पुष्पकमल दाहाल प्रचण्डलाई बधाई दिएका छन्। डाभट्टराईले प्रधानमन्त्रीमा निर्वाचित हुने भएपछि प्रचण्डलाई ट्विटरमार्फत बधाई दिएका हुन्। भट्टराईले भने, राजनीतिक समीकरणको तर्फबाट संविधानको धारा ७६(२) बमोजिम प्रधानमन्त्रीका लागि राष्ट्रपति समक्ष सिफारिस हुनुभएका कप्रचण्डलाई हार्दिक बधाई ! अतिले खति गर्छ भन्ने कांग्रेस नेतृत्वले बुझोस।"
प्रधानमन्त्रीको दाबी पेश गर्न राष्ट्रपति कार्यालय जाँदै शीर्षनेताहरु,"काठमाडौं : माओवादी केन्द्रका अध्यक्ष पुष्पकमल दाहाल प्रचण्डलाई प्रधानमन्त्री बनाउन नेकपा एमालेसहितका शीर्षनेताहरु राष्ट्रपति निवास शितल निवास जाँदैछन्। आइतबार दिउँसो बालकोटमा भएको बैठकमा एमाले र माओवादी केन्द्रलगायतका दलहरुबीच सहमति भएपछि राष्ट्रपति विद्यादेवी भण्डारीसमक्ष प्रधानमन्त्रीको दाबी पेश गर्न शीर्ष नेताहरु जान लागेका हुन्। बैठकपछि एमालेका महासचिव शंकर पोखरेलले प्रचण्डको नेतृत्वमा एमाले , माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी,जनमत पार्टी र नागरिक उन्मुक्ति पार्टीको समर्थनमा सरकार बन्नेमा सहमति जुटेको बताए। राष्ट्रपतिले तोकेको समयसीमा भित्र पहिलो दल बनेको कांग्रेसले सरकार गठन गर्न नसकेपछि एमालेले अग्रसरता लिएको उनको भनाइ छ। राष्ट्रपति भण्डारीले प्रधानमन्त्री दाबी गर्न आज ५ बजेसम्मको समय तोकेकी छन्। अन्तिम समयमा आएर दलहरुले बहुमत पुर्याएका हुन्।"
प्रदेश १ मा एमालेबाट मात्रै दलको नेता चयन,"विराटनगर : प्रदेश १ मा नेकपा (एमाले)ले मात्रै संसदीय दलको नेता चयन गरेको छ। प्रदेशसभामा सहभागी अन्य ५ दलले नेता चयन गरेका छैनन्। एमालेको आइतबार बसेको संसदीय दलको पहिलो बैठकले पार्टी स्थायी कमिटी सदस्य एवं प्रदेशका पूर्वआन्तरिक मामिला तथा कानुनमन्त्री हिक्मतकुमार कार्कीलाई सर्वसम्मत दलको नेता चयन गरेको छ। झापा निर्वाचन क्षेत्र नम्बर ५ कबाट दोस्रोपटक निर्वाचित कार्की प्रदेशसभा सदस्य तिलकुमार मेन्याङ्बोको प्रस्ताव र रेवतीरमण भण्डारीको समर्थनमा दलको नेता निर्विरोध निर्वाचित भएका हुन्। एमाले संसदीय दलको बैठक जेष्ठ सदस्य एवं सुनसरीको निर्वाचन क्षेत्र नम्बर ३ कबाट निर्वाचित रोहितबहादुर कार्कीको अध्यक्षतामा बसेको थियो। प्रदेशसभा सदस्य रेवतीरमण भण्डारीका अनुसार बैठकले पार्टीको विधान २०७७ लाई अनुमोदन गरेको छ। त्यस्तै बैठकमा विभिन्न दलसँग सरकार गठन लगायतका विषयमा छलफल गर्न र सहमति जुटाउन ५ सदस्यीय कार्यदल गठन गर्ने निर्णय भएको उनले बताए। प्रदेशकै ठूलो दल एमालेले आफ्नै नेतृत्वमा सरकार बनाउने प्रयास गरिरहेको छ। दलको नेतामा निर्वाचित कार्कीकै संयोजकत्वमा गठित कार्यदलमा मेन्याङ्बो र भण्डारीसहित प्रदेश सांसदहरु सृजना राई र लीलाबल्लभ अधिकारी सदस्य छन्। निर्वाचन शान्तिपूर्ण रूपमा सम्पन्न गराउन भूमिका खेल्ने सबै पक्षलाई बैठकले धन्यवादसमेत दिएको छ। साथै सत्तारुढ गठबन्धनले राज्यका संयन्त्रको दुरुपयोग गरेर विभिन्न हतकण्डा मच्चाएको भन्दै बैठकले भत्र्सनासमेत गरेको भण्डारीको भनाइ छ। दलको नेता बनेका कार्कीले संसदमा पार्टीको प्रस्तुतिलाई प्रभावकारी बनाइने उल्लेख गर्दै संसदभित्र प्रवेश गर्ने र सरकार बनाउने प्रक्रियामा अब एमालेले भाग लिने बताए। सकेसम्म निर्वाचनमा सहकार्य गरेका दलसँग मिलेर एमालेकै नेतृत्वमा सहमतिको सरकार बनाएर अघि बढ्ने प्रयास हुने उनको भनाइ छ। निर्वाचनबाट कुनै दलको पनि स्पष्ट बहुमत नआएकाले सरकार गठनमा कांग्रेस वा जुनसुकै दलसँग पनि सहकार्य हुन सक्ने उनले बताए। जनताको पहिलो रोजाइको पार्टी भएकाले एमालेकै नेतृत्वमा प्रदेशमा चाँडै सरकार बनाएर सुशासनको प्रत्याभूति दिने गरी अघि बढ्ने तयारी छ, कार्कीले भने, सहकार्य गर्न आउने दलले पनि एमालेलाई नै सरकारको नेतृत्व गर्ने अवसर प्रदान गर्नु हुने छ भन्ने विश्वास छ। प्रदेशवासीको सामूहिक चाहना र रोजाइका आधारमा प्रदेशको नामकरण टुंगो लगाउन एमालेले पहल गर्ने उनले बताए। भने, अब चाँडै नै प्रदेशको नाम राख्ने छौँ। प्रदेश राजधानीका संरचना पनि विराटनगरभित्रै बनाइने छ। प्रदेशसभा सचिवालयले नवनिर्वाचित प्रदेशसभा सदस्यको शपथग्रहण कार्यक्रम सोमबार दिउँसो १ बजेलाई राखेको छ। प्रदेशसभाका ज्येष्ठ सदस्य गयानन्द मण्डलले प्रदेश प्रमुख पर्शुराम खापुङसँग बिहान ११ बजे शपथग्रहण गर्ने छन्। त्यसको सबै तयारी पूरा भइसकेको प्रदेश प्रमुखको कार्यालयले जनाएको छ। त्यसपछि मण्डलले प्रदेशसभा हलमा अन्य प्रदेशसभा सदस्यलाई शपथ खुवाउने छन्। शपथको सबै तयारी पूरा भएको संसद सचिवालयका सचिव गोपालप्रसाद पराजुलीले बताए। उनका अनुसार ९३ सदस्यीय प्रदेशसभामा ५६ जना प्रत्यक्ष र ३७ जना समानुपातिक प्रणालीमार्फत निर्वाचित भएका छन्। गत मंसिर ४ गतेको निर्वाचनमार्फत प्रदेश १ मा नेकपा (एमाले)ले ४०, नेपाली कांग्रेसले २९, नेकपा (माओवादी केन्द्र)ले १३, राष्ट्रिय प्रजातन्त्र पार्टी (राप्रपा)ले ६, नेकपा (एकीकृत समाजवादी)ले ४ र जनता समाजवादी पार्टी (जसपा)ले १ सिट प्राप्त गरेका छन्। २०७४ सालको निर्वाचनमा १ सिट जितेको संघीय लोकतान्त्रिक राष्ट्रिय मञ्चको यसपटक संसदमा प्रतिनिधित्व छैन। शपथको अघिल्लो दिनसम्म प्रदेशकै ठूलो दल एमालेले संसदीय दलको नेता चयन गरेपनि प्रदेशसभामा सहभागी अन्य ५ दलले भने नेता चयन गरेका छैनन्। प्रदेशसभामा दोस्रो स्थानमा रहेको रहेको कांग्रेसले शपथग्रहणअघि दलको नेता चयन गर्न सकेन। कांग्रेसले शपथग्रहणलगत्तै सोमबार नै संसदीय दलको बैठक बोलाएको छ। कांग्रेसबाट अमृत अर्याल, उद्धव थापा, केदार कार्की, भीम पराजुली लगायत दलको नेताका आकांक्षी छन्। कांग्रेसबाट निर्वाचित एक जना प्रदेशसभा सदस्यले सर्वसम्मत रूपमा दलको नेता चयन हुने सम्भावना लगभग टरेको बताए। पार्टीका प्रदेश १ का सभापति तथा प्रदेशसभा सदस्य उद्धव थापाले संसदीय दलको बैठकमा दलको नेता चयन लगायतका विषयमा छलफल हुने बताए। त्यसपछि नेता चयनका लागि चुनावी प्रक्रियाबारे निर्णय हुनसक्ने उनको भनाइ छ। माओवादीले पनि संसदीय दलको नेता शपथग्रहण पछि चयन गर्ने जनाएको छ। माओवादी केन्द्रका नेता एवं प्रदेशका आर्थिक मामिला तथा योजनामन्त्री इन्द्रबहादुर आङ्बोले शपथग्रहणपछि बस्ने दलको बैठकले सहमतिबाटै नेता चयन गर्ने जानकारी दिए। माओवादी स्रोतका अनुसार लगभग सर्वसम्मत रूपमा आङ्बोलाई नै दलको नेता बनाउने तयारी छ। राप्रापले पनि शपथग्रहणपछि दलको नेता चयन गर्ने तयारी गरेको छ। राप्रपा नेता भक्तिप्रसाद सिटौलाले शपथअघि दलको नेता चयन सम्भव नहुने बताए। समाजवादीले पनि शपथग्रहणपछि नै दलको नेता चयन गर्ने भएको छ। प्रदेशसभामा जसपाबाट निर्मला लिम्बू मात्रै प्रदेशसभा सदस्य छिन्। उनी नै दलको नेता हुने बताइएको छ। तर पार्टीले आधिकारिक घोषणा गरेको छैन।"
जसपाले बोलायो केन्द्रीय कार्यकारिणी समितिको बैठक,"काठमाडौं : जनता समाजवादी पार्टी (जसपा) ले केन्द्रीय कार्यकारिणी समितिको बैठक बोलाएको छ। पछिल्लो विकसित राजनीतिक घटनाक्रमका बारेमा छलफल गर्न बैठक बोलाइएको हो। बैठकमा काठमाडौंमा उपलब्ध कार्यकारिणी समिति सदस्यहरु सहभागी हुने जसपाले जनाएको छ। बैठक बालकुमारी पार्टी कार्यालयमा बस्नेछ। बालकोट बैठकले नेकपा माओवादी केन्द्रका अध्यक्ष पुष्पकमल दाहाल प्रचण्डलाई प्रधानमन्त्री बनाउने निर्णय गरेको छ। बैठकमा प्रधानमन्त्रीमा माओवादी केन्द्र र राष्ट्रपतिमा नेकपा एमाले हुने सहमति भएको छ। नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, जनमत पार्टीको बैठकले प्रचण्डलाई प्रधानमन्त्री बनाउने निर्णय गरेको हो।"
वीरगन्जमा साहसिक खेलका लागि पार्क सञ्चालन,"वीरगन्ज : साहसिक र रमाइलो अनुभव खोजी गर्नेहरूका लागि वीरगन्जमै साहसिक पार्क सञ्चालनमा आएको छ। वीरगन्ज महानगरपालिकाको१४ बाइपासको बोलबम पेट्रोल पम्प नजिक सञ्चालनमा ल्याइएको वल्र्ड अण्डर पार्कमा रोमाञ्चक र साहसिक खेलको आनन्द लिन सकिने छ। आर्थिक नगरी वीरगन्जमा दिन बिताउनका लागि आवश्यक घुमफिर गर्ने स्थान अभाव रहेकोमा अब यो पार्क सञ्चालनमा आएसँगै वीरगन्ज घुम्न आउने तथा यहीका स्थानीयका लागि पनि समय बिताउन सहज हुने भएको छ। डेढ विघा जग्गामा ८ करोड रुपैयाँको लगानीमा वीरगन्जका पाँच जना व्यवसायीले पार्क सञ्चालनमा ल्याएका हुन्। आइतबार वीरगन्ज महानगरका मेयर राजेशमान सिंहले विधिवत् पूजापाठ गरेर पार्कको उद्घाटन गरेका छन्। पार्कमा विभिन्न प्रकारका साहसिक खेलका साथै आकर्षक सजिसजावट गरिएको छ। पार्कमा जिपलाइन, स्काई साइकल, मल्टिपल रोप कोर्स, र्यापेलिङ र वाल क्लाइम्बिङ जस्ता साहसिक खेलको अनुभव लिन सकिने पार्कका सञ्चालक सौरभ केडियाले बताए। पार्क सञ्चालनमा आएसँगै अब वीरगन्ज बाहिर गएर यस्ता खेलको अनुभव लिनुपर्ने बाध्यता हटेको केडियाले बताए। पाँच जना व्यवसायीको संयुक्त लगानीमा सञ्चालनमा ल्याइएको यो पार्कमा साहसिक खेलका साथै रोमाञ्चक बहु खेल मैदान पनि रहेको छ। जसमा फुटसल, टेनिस, भलिबल र क्रिकेट खेलको अत्यधुनिक सुविधा पनि लिन सक्ने केडियाले बताए। पार्कभित्र छिरिसकेपछि खाजा नास्ताका लागि यहाँ घुम्न आउनेहरू बाहिर निस्कनु नपर्ने गरी व्यवस्था मिलाइएको छ। आवश्यक खानेकुरा तथा पेय पदार्थ पार्कभित्रै स्टलमा प्राप्त गर्न सक्ने गरी व्यवस्था मिलाइएको अर्का सञ्चालक दीपक वैद्यले बताए। मेयर सिंहले यस्ता पार्कले घुम्न आउनेका लागि समय व्यतित गर्ने ठाउँ मात्रै नभई रोजगारी सिर्जना गरेर अर्थतन्त्र चलायमान बनाउने विश्वास रहेको बताए। उद्घाटन कार्यक्रममा वीरगन्ज महानगरपालिकाका प्रमुख प्रशासकीय अधिकृत लक्ष्मीप्रसाद पौडेल, उद्योगी अशोक वैद्य, सौरभ केडिया, आरोह मित्तल, हेमन्त बेद, सनी अग्रवाल लगायतको पनि उपस्थिति थियो।"
राष्ट्रपतिसमक्ष प्रधानमन्त्रीमा प्रचण्डको दाबी पेश,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' लाई प्रधानमन्त्री बनाउन राष्ट्रपति विद्यादेवी भण्डारीसमक्ष दाबी पेश गरिएको छ। नेकपा एमालेसहित दलहरुका शीर्षनेताहरु बहुमत सांसदको समर्थन लिएर प्रचण्डलाई प्रधानमन्त्री बनाउन राष्ट्रपतिसमक्ष दाबी पेश गरेका हुन्। बालुवाटारमा बसेको सत्ता गठबन्धन बैठकमा प्रधानमन्त्रीमा सहमति नजुटेपछि आइतबार दिउँसो बालकोटमा एमाले र माओवादी केन्द्रलगायतका दलहरुबीच प्रचण्डलाई प्रधानमन्त्री बनाउने सहमति जुटेको हो। बैठकपछि एमालेका महासचिव शंकर पोखरेलले प्रचण्डको नेतृत्वमा एमाले ,माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी,जनमत पार्टी र नागरिक उन्मुक्ति पार्टीको समर्थनमा सरकार बन्नेमा सहमति जुटेको बताए। उनले प्रचण्डलाई १६६ सांसदको समर्थन रहेको बताए। सरकार गठन गर्न १३८ सांसद भए बहुमत पुग्छ। प्रचण्डको नेतृत्वमा एमाले , माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी,जनमत पार्टी र नागरिक उन्मुक्ति पार्टीको समर्थनमा सरकार बन्नेमा सहमति जुटेको हो। राष्ट्रपतिले तोकेको समयसीमा भित्र पहिलो दल बनेको कांग्रेसले सरकार गठन गर्न नसकेपछि एमालेले अग्रसरता लिएको हो। राष्ट्रपति भण्डारीले प्रधानमन्त्री दाबी गर्न आज ५ बजेसम्मको समय तोकेकी छन्। अन्तिम समयमा आएर दलहरुले बहुमत पुर्याएका हुन्।"
क्रिसमसको रौनक (फोटोफिचर),"काठमाडौं : क्रिश्चियन धर्मका संस्थापक येशु ख्रीष्ट जन्मेको दिनको सम्झनामा आज यस समुदायले क्रिसमस डे मनाउँदैछन्। आजभन्दा दुई हजार २२ वर्षअघि डिसेम्बर २५ तारिखका दिन येशु ख्रीष्टको जन्म इजरायलको वेथलेहेममा भएको थियो। पवित्र आत्माबाट गर्भवती भई कुमारी मरियमबाट जन्मिएका येशु ख्रीष्टले तीन मुख्य खुसीयाली दिएका नेपाल ख्रिष्टियन महासङ्घका अध्यक्ष सिबी गहतराजले बताए। उनले मुक्ति, प्रेम र शान्ति दिएको विश्वासमा क्रिश्चियन समुदायले आजको दिनलाई तीनवटै दिवसका रूपमा मनाउने गरेका छन्। तस्बिर : अभिषेक महर्जन"
राष्ट्रिय प्राथमिकता प्राप्त आयोजना हुन यस्तो छ मापदण्ड,"काठमाडौं : कुनै अध्ययन नै नगरेर योजना छनोट गर्ने र त्यसमा थोरै बजेट राख्दै समयमात्र व्यतित गर्ने प्रणालीको अन्त्यका लागि सरकारले राष्ट्रिय प्राथमिकता प्राप्त आयोजना निर्धारण गर्ने मापदण्ड बनाएको छ। राष्ट्रिय योजना आयोगले निर्धारण गरेको राष्ट्रिय प्राथमिकता प्राप्त आयोजना निर्धारण गर्ने मापदण्ड २०७९ तय गरेर कार्यान्वयनमा ल्याएको छ। मापदण्डअनुसार राष्ट्रिय प्राथमिकता प्राप्त विकास आयोजना हुन केही न्यूनतम मापदण्ड तय गरिएको हुनुपर्छ। त्यसमा विस्तृत आयोजना प्रतिवेदन तयार भएको, स्रोत लगानी सुनिश्चितताको प्रमाण भएको, चालु आवधिक योजनाले राष्ट्रिय प्राथमिकता निर्धारण गरेको क्षेत्रभित्र परेको र आयोजनाको वातावरणीय प्रभाव मूल्यांकन वा प्रारम्भिक वातावरणीय परीक्षण प्रतिवेदन स्वीकृत भएको पत्र र सम्बन्धित मन्त्रालयको सचिवस्तरीय निर्णय भएको हुनुपर्नेछ। राष्ट्रिय योजना आयोगले हरेक वर्ष स्वीकृत गर्ने मध्यमकालीन खर्च संरचना तथा वार्षिक विकास कार्यक्रममा पहिलो प्राथमिकता र दोस्रो प्राथमिकताका आयोजना राष्ट्रिय प्राथमिकता प्राप्त आयोजना रहेको व्योहोरा वन तथा वातावरण मन्त्रालयलगायत सबै मन्त्रालयलाई जानकारी गराउनुपर्नेछ। वार्षिक विकास कार्यक्रममा उल्लेखित पहिलो प्राथमिकता र दोस्रो प्राथमिकता आयोजनाबाहेकका राष्ट्रिय आयोजना बैंकमा सूचीकृत भई विश्लेषण भएका आयोजनाका हकमा विषय क्षेत्र हेर्ने राष्ट्रिय योजना आयोगका सदस्यको सिफारिसमा आयोगले आवश्यकताका आधारमा राष्ट्रिय प्राथमिकता भएनभएको निर्धारण गर्नेछ। मापदण्डअनुसार प्रादेशिक प्राथमिकतामा रहेको आयोजनालाई राष्ट्रिय प्राथमिकता भएको नभएको निर्धारण गर्नुपर्ने भएमा सम्बन्धित प्रदेश मन्त्रिपरिषद् तथा मुख्यमन्त्रीको कार्यालयको निर्णयसहित सिफारिस भएमा राष्ट्रिय योजना आयोगको सम्बद्ध क्षेत्र हेर्ने सदस्यको सिफारिस आवश्यक पर्नेछ। स्थानीय तहको प्राथमिकतामा रहेका आयोजनालाई राष्ट्रिय प्राथमिकता भए नभएको निर्धारण गर्नुपर्ने भए सम्बन्धित स्थानीय तहको गाउँ नगरसभाबाट स्वकिृत भएका र सोही तहले सिफारिस गरेपश्चात् संघीय मामिला तथा सामान्य प्रशासन मन्त्रालयमार्फत प्राप्त भएमा आयोगको सम्बद्ध विषय हेर्ने सदस्यको सिफारिसमा आयोगले राष्ट्रिय प्राथमिकता भएनभएको निर्धारण गर्नेछ। गैरसरकारी क्षेत्र वा सामाजिक विकासका लागि समुदायबाट सञ्चालन गर्ने १० करोडभन्दा बढी लागतका आयोजनाका हकमा आयोजना सञ्चालन गर्ने स्थानीय तहको कार्यपालिकाबाट निर्णय भएको हुनुपर्नेछ। त्यसलाई संघीय मामिला तथा सामान्य प्रशासन मन्त्रालयमार्फत प्राप्त भएका आयोगको सम्बद्ध क्षेत्र हेर्ने सदस्यको सिफारिशमा आयोगले राष्ट्रिय प्राथमिकता भएनभएको निर्धारण गर्नेछ। वन क्षेत्र प्रयोग गर्न स्वीकृति माग भएका खण्डमा उद्योग, वाणिज्य तथा आपूर्ति मनत्रालयको सिफारिसका आधारमा वन तथा वातावरण मन्त्रालयले स्वीकृति दिनुपर्नेछ।"
स्वतन्त्र सांसद प्रभु साह र अमरेसकुमार सिंहले गरे प्रचण्डलाई समर्थन,"काठमाडौं: नेकपा माओवादी केन्द्रका अध्यक्ष पुष्पकमल दाहाल प्रचण्डलाई तीन स्वतन्त्र उम्मेदवारले समर्थन गर्ने भएका छन्। स्वतन्त्र सांसद प्रभु साह, किरणकुमार साह तथा डा अमरेसकुमार सिंहले प्रचण्डलाई समर्थन जनाएका हुन्। योसँगै प्रधानमन्त्रीमा प्रचण्डलाई समर्थन गर्ने नेकपा माओवादी केन्द्र, नेकपा एमाले, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनमत पार्टी, नागरिक उन्मुक्ति पार्टी, जनता समाजवादी पार्टीको समर्थन छ।"
"प्रचण्डलाई प्रधानमन्त्री बनाउने बालकोट बैठकको निर्णय, राष्ट्रपति एमाले","काठमाडौं: बालकोट बैठकले नेकपा माओवादी केन्द्रका अध्यक्ष पुष्पकमल दाहाल प्रचण्डलाई प्रधानमन्त्री बनाउने निर्णय गरेको छ। बैठकमा प्रधानमन्त्रीमा माओवादी केन्द्र र राष्ट्रपतिमा नेकपा एमाले हुने सहमति भएको छ। नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, जनमत पार्टीको बैठकले प्रचण्डलाई प्रधानमन्त्री बनाउने निर्णय गरेको हो। चार पार्टीको बैठक अघि एमाले अध्यक्ष ओली र राष्ट्रिय प्रजातन्त्र पार्टीका अध्यक्ष राजेन्द्र लिङदेनबीच पनि सत्ता सहकार्य गर्ने समझदारी भएको थियो। आफैँ प्रधानमन्त्री हुने गृहकार्यमा लागेका प्रचण्ड बालुवाटारको सत्ता गठबन्धनको बैठकमा सहमति नजुटेपछि ओली निवास बालकोट पुगेका थिए। बैठक सहमति जुटेको र हस्ताक्षर सहितको निर्णय राष्ट्रपति कारर्यालय पठाउने गरी बालकोट मै गृहकार्य भएको छ। यो सँगै निर्वाचनबाट सबैभन्दा ठूलो दल बनेको नेपाली कांग्रेस प्रमुख प्रतिपक्षी दल बन्ने भएको छ।"
प्रचण्डलाई ओलीको सर्प्राइज 'क्रिसमस गिफ्ट',"काठमाडौं: सत्ता समीकरणको खेलमा आफू अनुकल नेताहरूले जुनसुकै निर्णय गर्छन् भन्ने दृष्तान्त आजको नेपाली राजनीतिको समीकरणले देखाएको छ। राष्ट्रपति विद्यादेवी भण्डारीले नयाँ जनमतपछि सरकार गठन गर्न आजै साँझ ५ बजेसम्मको समयसीमा दिएकी थिइन्। राष्ट्रपतिले दिएको समयसीमा भित्र सरकार गठन गर्ने भन्ने दलका नेताको भनाइमा एकरुपता भए पनि व्यवहार त्यस्तो थिएन्। वर्तमान सत्ता गठबन्धनलाई नै निरन्तरता दिने समझदारी गरेर सत्ता साझेदार दलको औपचारिक अनौपचारिक वार्ता भइरहेका थिए। यी वार्तामा भएका समझदारीले कता पल्ला भारी भन्ने अन्यौल नै रहन्थ्यो। तर आज दिउँसोदेखि सुरु भएको सत्ता समीकरणको खेलले नयाँ रुप लियो। हुन पनि आज 'क्रिसमस डे' राष्ट्रपतिले प्रधानमन्त्री बनाउन दिएको समय घर्किन लाग्दा एमाले अध्यक्ष केपी शर्मा ओलीले नेकपा माओवादीका अध्यक्ष पुष्पकमल दाहाल 'प्रचण्ड'लाई सर्प्राइज 'क्रिसमस गिफ्ट'का रुपमा प्रधानमन्त्री पद उपहार दिएका छन्। बिहानसम्म राजनीति वार्ताको केन्द्र प्रधानमन्त्री निवास बालुवाटर थियो। नेपाली कांग्रेसका सभापतिसमेत रहेका प्रधानमन्त्री शेरबहादुर देउवाले आफू प्रधानमन्त्री बन्ने गृहकार्यसहित छलफल चलाइरहेका थिए। उनले सत्ता गठबन्धनका नेताहरू नेकपा माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधवकुमार नेपाललगायतसँग आफैँ तथा आफ्नो मातहतका नेतालाई सन्देश पठाउँदै छलफल गरिरहे। निर्वाचन लगत्तै सत्ता गठबन्धनलाई निरन्तरता दिने सहमति गरेका दलका नेताबीच सत्ता समीकरण मिलाउने विषयमा समझदारी बन्न सकेन्। प्रचण्डले पहिलो चरणमा आफू प्रधानमन्त्री हुनै पर्ने अडान राखे। यही अडानलाई प्रचण्डले छोडेनन्। बरु गठबन्धनको समीकरण नै परिवर्तन गरिदिए। बिहानसम्म प्रचण्डले माओवादीको नेतृत्वमा सरकार बनाउने र बाँकी पदमा प्याकेजमा सहमति गर्ने बताउँदै आएका थिए। उनले गठबन्धन छोड्लान भनेर सायद देउवाले सोचेका भए विहानै क्रिसमस गिफ्टका रुपमा देउवाले प्रचण्डलाई प्रधानमन्त्री उपहार दिन सक्थे होला। तर नेपाली कांग्रेसका नेताजनकै दवाव झेल्न नसकेका देउवाले आफ्नै नेतृत्वमा सरकार बनाउन अट्टी कसिरहे। यही हठले जनमतबाट बनेको ठूलो दल प्रमुख प्रतिपक्षी दलमा बस्नुपर्ने अवस्था आयो। बिहान गठबन्धनको बैठक जारी रहँदा र प्रचण्ड गठबन्धन तोड्दै नबाहिरिँदासम्म सत्ता समीकरणको बल नेपाली कांग्रेसमै थियो। तर जब प्रचण्ड बाहिरिए हतास रुपमा नेपाली कांग्रेसका बरिष्ठ नेता रामचन्द्र पौडेलले भने,'अब हाम्रो हातमा केही रहेन। प्रचण्डले गठबन्धन तोडेर हिँडे।' नेपाली कांग्रेसले प्रचण्डको यो आवेगलाई सामान्य नै लिएको थियो। खुमलटार पुगेका प्रचण्डलाई देउवाले फोन गरेर फेरि छलफलका लागि बोलाए। देउवालाई बालुवाटार आउने संकेत गरेका उनी एकाएक बालकोट हानिए। बालकोटमा मध्यान्हबाट राम्रै खिचडी बन्यो। बालकोटले नै नयाँ सत्ता समीकरण जुटायो। बिहान राप्रपाका अध्यक्ष राजेन्द्र लिङदेनले बालकोट पुगेर ओलीलाई भेटे। लिङदेन बाहिरिए लगत्तै राष्ट्रिय स्वतन्त्र पार्टीका अध्यक्ष रवि लामिछाने बालकोट पुगे। लामिछाने बालकोटमै रहँदा प्रचण्ड आफ्ना केही नेतासहित बालकोट पुगे। केहीबेरमा जनमत पार्टीका अध्यक्ष सिके राउत पनि बालकोट पुगे। निक्कै बेर छलफलपछि एमाले नेता शंकर पोखरेलले भने, 'हामीले नेकपा माओवादी केन्द्रका अध्यक्ष पुष्पकमल दाहाललाई प्रधानमन्त्री बनाउने सहमति गरेका छौँ।' पोखररेलले नेपाली कांग्रेसले जनमत अनुसारको जिम्मेजारी पूरा गर्न नसक्दा दोस्रो ठूलो दलको हैसियतले एमालेले जिम्मेवारी लिँदै नयाँ समीकरणसहित प्रचण्डलाई प्रधानमन्त्री बनाउने सहमति गरेको बताए। आजको यो निर्णयलाई एमाले सचिव योगेश भट्टराईले भने पुस ७ गतेको एमाले केन्द्रीय सचिवालयको बैठकको मूल स्पिरिट अनुसारको भएको बताए। उनले अध्यक्ष केपी ओलीले कुशलतापूर्वक नेतृत्व गरेको बताए। उनले भनेका छन्, 'चुनाव गराउनेको बहुमत नआउनु भनेको नयाँ विकल्पमा जाने जनादेश हो । संसदीय लोकतन्त्र भएका मुलुकमा यसलाई स्वभाविक मान्नु पर्छ।' संयोग बन्यो आज 'क्रिसमस डे'को प्रधानमन्त्री बनाउने सहमतिपछि ओलीले प्रचण्डलाई आफ्नो घरको बार्दलीमा लिएर गए र उपस्थित सबैलाई अभिवादन गरे। यहाँ देखियो ओलीले 'क्रिसमस डे'को उपचार प्रचण्डलाई प्रधानमन्त्री दिए। अनि प्रचण्डले अब कम्युनिष्ट गठबन्धन बनाउने विषयलाई अगाडि बढाए। यो सत्ता गठबन्धन कति टिक्छ? त्यो बहसको पाटो होला तर विगतको सत्ता समीकरणको छलफल र गृहकार्य हेर्दा प्रतिपक्षी दल हुन्छ भन्ने आँकलन गरिएको नेकपा माओवादी केन्द्रले सरकारको नेतृत्वमा पुग्यो अनि सबैभन्दा ठूलो दल बनेको कांग्रेस नै प्रतिपक्षी दलको भूमिकामा देखिने भयो। 'राष्ट्रपतिले सरकार गठनका लागि दिएको समय समाप्त हुने दिन। सम्पन्न निर्वाचनले नेपाली कांग्रेसलाई पहिलो दलका रुपमा निर्वाचिन गरे पनि उसले दुई कार्यकालका लागि सरकार गठन गर्न प्रक्रिया गर्न नसकेपछि दोस्रो ठूलो दलका हैसियले त्यो जिम्मेवारी एमालेले लिनुपर्ने अवस्था आइलाग्यो,' उनले भने, 'हामीले दुई अन्तर्गतको सरकार गठन गर्न छलफल गर्यौँ। माओवादी केन्द्रका अध्यक्ष पुष्पकमल दाहालको नेतृत्वमा दुईभन्दा बढी दलको समर्थन रहेको सरकार गठन गर्ने सहमति भएको छ।'"
राष्ट्रपति कार्यालयमा बढ्यो चहलपहल (लाइभ),"काठमाडौं: नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई प्रधानमन्त्री बनाउने सहमतिपछि अहिले राष्ट्रपति कार्यालय शीतल निवास परिसरमा चहलपहल बढेको छ। सत्ता समीकरणको लामो रस्साकस्सीबीच नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, जनमत पार्टी नागरिकको बालकोट बैठकले प्रचण्डलाई प्रधानमन्त्री बनाउने सहमति गरेपछि अहिले शीर्ष नेता राष्ट्रपति कार्यालय जाने क्रम सुरु भएको छ। राष्ट्रपतिले आज साँझ ५ बजेभित्र सरकार गठन गर्न दिएको समयसीमा भित्र सरकार गठन गर्ने सहमति पछि अहिले नेताहरू राष्ट्रपति कार्यालय जाँदैछन्।"
सहमतिपछि बार्दलीबाट ओली र प्रचण्डको संयुक्त अभिवादन,"काठमाडौं: नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई प्रधानमन्त्री बनाउने सहमतिपछि नेकपा एमाले अध्यक्ष केपी शर्मा ओली र प्रचण्डले बालकोटको बार्दलीबाट संयुक्त अभिवादन गरेका छन्। सत्ता समीकरणको लामो रस्साकस्सीबीच नयाँ सरकारको नेतृत्व गर्ने अवसर पाएपछि खुसी भएका माओवादी अध्यक्ष प्रचण्ड र एमाले अध्यक्ष ओलीले बार्दलीबाट अभिवादन गरेका हुन्। नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, जनमत पार्टी नागरिकको बैठकले प्रचण्डलाई प्रधानमन्त्री बनाउने सहमति गरेको हो। बैठकपछि सञ्चारकर्मीसँग कुरा गर्दै एमाले नेता शंकर पोखरेलले नेपाली कांग्रेसले जनमत अनुसार सरकार बनाउन पहल नगरेपछि एमालेले नेतृत्व लिएको र नेकपा माओवादी केन्द्रका अध्यक्ष पुष्पकमल दाहाललाई प्रधानमन्त्री बनाउने सहमति गरेको बताए।"
प्रचण्डलाई प्रधानमन्त्रीमा नियुक्त गरियोस् भन्दै राष्ट्रपति कार्यालयमा पत्र,"काठमाडौं: ६ राजनीतिक दलले नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई प्रधानमन्त्रीमा नियुक्त गरियोस् भन्दै राष्ट्रपति विद्यादेवी भण्डारीलाई पत्र बुझाएका छन्। पत्रमा हस्ताक्षर गर्नेमा एमाले अध्यक्ष केपी शर्मा ओली, नेकपा माओवादी केन्द्रका अध्यक्ष पुष्पकमल दाहाल 'प्रचण्ड', राष्ट्रिय प्रजातन्त्र पार्टीका अध्यक्ष राजेन्द्र लिङदेन, राष्ट्रिय स्वतन्त्र पार्टीका अध्यक्ष रवि लामिछाने, जनमत पार्टीका अध्यक्ष चन्द्रकान्त राउत र नागरिक उन्मुक्ति पार्टीका अध्यक्ष रञ्जिता श्रेष्ठ चौधरी छन्। प्रचण्डलाई प्रधानमन्त्री बनाउन आग्रह गर्दै राष्ट्रपति कार्यालयमा बुझाइएको पत्रमा भनिएको छ, 'सम्माननीय राष्ट्रपति ज्यूबाट पुस ३ गते नेपालको संविधानको धारा ७६ को उपधारा २ बमोजिम दुई वा दुईभन्दा बढी दलको समर्थनमा सरकार गठन गर्न दावी पेश गर्न आह्वान भएकोमा सोही समय सीमा भित्रै प्रतिनिधि सभा सदस्य तथा नेकपा माओवादी केन्द्रका अध्यक्ष पुष्पकमल दाहाल प्रचण्डलाई प्रधानमन्त्री पदमा हाम्रो समर्थन रहेको व्यहोरा अनुरोध गर्दछौँ।' पत्र राष्ट्रपति कार्यालय पुगिसकेको छ।"
'कांग्रेसले जनमत अनुसार सरकार बनाउन पहल नगरेपछि एमालेले नेतृत्व लियो',"काठमाडौं: नेकपा माओवादी केन्द्रका अध्यक्ष पुष्पकमल दाहाल प्रचण्डको नेतृत्वमा आगामी सरकार बन्ने भएको छ। आज बालकोट बैठकले प्रचण्डलाई प्रधानमन्त्री बनाउने सहमति गरेको हो। बालकोट बैठकबाट बाहिरिने क्रममा एमाले नेता शंकर पोखरेल भने, 'हामीले नेकपा माओवादी केन्द्रका अध्यक्ष पुष्पकमल दाहाललाई प्रधानमन्त्री बनाउने सहमति गरेका छौँ। 'राष्ट्रपतिले सरकार गठनका लागि दिएको समय समाप्त हुने दिन। सम्पन्न निर्वाचनले नेपाली कांग्रेसलाई पहिलो दलका रुपमा निर्वाचिन गरे पनि उसले दुई कार्यकालका लागि सरकार गठन गर्न प्रक्रिया गर्न नसकेपछि दोस्रो ठूलो दलका हैसियले त्यो जिम्मेवारी एमालेले लिनुपर्ने अवस्था आइलाग्यो,' उनले भने, 'हामीले दुई अन्तर्गतको सरकार गठन गर्न छलफल गर्यौँ। माओवादी केन्द्रका अध्यक्ष पुष्पकमल दाहालको नेतृत्वमा दुईभन्दा बढी दलको समर्थन रहेको सरकार गठन गर्ने सहमति भएको छ।' अब नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, जनमत पार्टी नागरिक उन्मुक्ति पार्टीको सरकार बन्ने छ। यी दलबीच अब संसदमा १६६ मत पुग्नेछ।"
राजनीतिक परिस्थितलाई विश्वकपसँग तुलना गर्दै बाबुरामले भने 'टाइब्रेकर' सम्मै रोचक,"काठमाडौं: पूर्वप्रधानमन्त्री डा बाबुराम भट्टराईले नेपालको पछिल्लो राजनीतिक घटनाक्रमलाई विश्वकप फुटबलसँग तुलना गरेका छन्। सत्ता समीकरण मिलाउन अहिले शीर्ष नेताको तीव्र भेटवार्ता, बालुवाटर र बालकोटको जारी छलफललाई लक्षित गर्दै भट्टराईले राजनीतिक खेल रोमान्चक बन्दै गएको हो भन्दै प्रश्न गरेका छन्। सामाजिक सञ्जाल ट्वीटरमा डा भट्टराईले लेखेका छन्, 'हालै सन्पन्न वर्ल्डकप फुटवलको फाइनल र नेपाली राजनीतिको खेल आज टाइब्रेकर सम्मै उस्तै रोमान्चक हुन लागेको हो?'"
विद्युत् आयोजनाका कारण सुख्खा बन्दै लिखु किनार,"ओखलढुंगा : ओखलढुंगा र रामेछापको सिमानामा रहेको लिखु नदीबाट उत्पादित २८ मेगावाटको तल्लो लिखु जलविद्युत् आयोजना (लिखु थर्ड) ले अधिकतम पानी सुरुङमार्गबाट कटाएर लगेपछि किसान मारमा परेका छन्। ओखलढुंगातर्फ पर्ने लिखु गाउँपालिकाको ४, ५, ९ र ८ वडाका सयौं किसानका खेतहरू बाँझो भएका छन्। गत असोजदेखि सञ्चालनमा आएको विद्युत आयोजनाले हिउँद लागेसँगै अधिकतम पानी कटौति गरेपछि लिखु नदीबाट सिँचाइ गरिएका कुलोहरू सबै बन्द भएका हुन्। कम्तिमा १० प्रतिशत पानी विद्युत आयोजनाले नदीमा छाड्नुपर्ने व्यवस्था भएपनि नछाडेर सबै पानी ड्यामबाट लगेको स्थानीयको आरोप छ। 'हिउँदमा समेत बस तथा ट्रक पुलबाटै तर्थे, अहिले त कुलोमा सिँचाइ गर्ने पानी समेत छैन', स्थानीय शान्तिराम भट्टराईले भने। विद्युत् आयोजनाको लापरवाहीका कारण लिखु किनारका खेतमा समेत सिँचाइका लागि समस्या हुने देखिएको छ। सुरुमा कुलोबाट पानी जाने हामी नै बनाउँछौं भनेर भनेका थिए। लिखु गाउँपालिका८ का वडाध्यक्ष पुरुषोत्तम पौडेलले भने, अहिले कुलोमाथि भयो। नदीमा पानी नभएपछि अलिअलि बगेको पानी मुनि भएपछि कुनैपनि कुलोबाट सिँचाई गर्न नसकिने भयो। करिब पाँच किलोमिटर दूरीमा पानी नरहेपछि किसानहरूको जमिन मरुभूमि बनेको उनले बताए। लिखु नदीमा पानी नभएपछि लिखु गाउँपालिकाको केन्द्र यसमा प्रयोग गर्दै आएको लिखु ४ र ५ मा उत्पादित माइक्रोहाइड्रो समेत बन्द भएको छ। माइक्रोहाइड्रो बन्द भएपछि कार्यालयको कामकाज एक सातादेखि ठप्प भएको छ। योजना सम्झौता हुन सकेको छैन। भुक्तानी रोकिएका छन्। यदि जलविद्युत आयोजनाले नियम अनुसारको पानी नछाड्ने हो भने स्थानीय आन्दोलन गर्ने गाउँपालिका उपाध्यक्ष अस्मिता थापाले बताइन्। उनले आयोजना कार्यालयमै गएर कर्पोरेट सोसियल रेस्पोन्ससिविलिटी अन्तर्गतको बजेट कस्ले, कहाँ, कसरी खर्च भएको छ भनेर विवरण मागेको बताइन्। त्यस्तो कोषको रकम दलका नेता तथा अगुवाहरूले लिएको गुनासो छ। उपाध्यक्ष थापाले भनिन् 'सबै विवरण मागिएको छ, त्यसको अध्ययन गरेर उक्त रकम तथा अन्य गैर कानुनी काम भएको भएमा परियोजनालाई जिम्मेवार बनाइन्छ।' गाउँपालिका अध्यक्ष अशोक कार्की पनि यसबारे चासो लिएको बताउँछन्। उनका अनुसार लिखुमा कमिला वारपार गर्नेगरि पानी सुकेको छ। गाउँपालिका अध्यक्ष कार्कीले भने, माइक्रोहाइड्रो चल्ने पानी छैन। केन्द्रीय विद्युत जोड्न पहल गरिरहेका छौँ। त्यो अझै १५ दिन जति लाग्ला जस्तो छ। त्यतिन्जेललाई पालिकामा समस्या भयो। तल्लो लिखु जलविद्युत आयोजनाका सञ्चालक कम्पनी स्वेत गंगा हाइड्रोपावर कम्पनीले भने आरोप अस्वीकार गरेको छ। कम्पनीको वातावरण विभाग प्रमुख रवीन्द्र तिमल्सिनाले १० प्रतिशत पानी छोडिरहेको बताए। हामीले जति छाड्नुपर्ने पानी छोडेकै छौँ। सबै कुलोहरूबाट पानी सिँचाइका लागि पुगिरहेको छ उनले भने, केही व्यवस्थापनका कामहरू गर्न बाँकी रहेको अवश्य हो। तर हामीले पानी सुकाएका छैनौँ।"
ओलीप्रचण्डसहितका नेताहरु शीतल निवासमा,"काठमाडौं : माओवादी केन्द्रका अध्यक्ष पुष्पकमल दाहाल प्रचण्डलाई प्रधानमन्त्री बनाउन नेकपा एमालेसहितका शीर्षनेताहरु राष्ट्रपति कार्यालय शीतल निवास पुगेका छन्। आइतबार दिउँसो बालकोटमा भएको बैठकमा एमाले र माओवादी केन्द्रलगायतका दलहरुबीच सहमति भएपछि राष्ट्रपति विद्यादेवी भण्डारीसमक्ष प्रधानमन्त्रीको दाबी पेश गर्न शीर्ष नेताहरु शीतल निवास पुगेका हुन्। बालकोट बैठकपछि एमालेका महासचिव शंकर पोखरेलले प्रचण्डको नेतृत्वमा एमाले , माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी,जनमत पार्टी र नागरिक उन्मुक्ति पार्टीको समर्थनमा सरकार बन्नेमा सहमति जुटेको बताए। राष्ट्रपतिले तोकेको समयसीमा भित्र पहिलो दल बनेको कांग्रेसले सरकार गठन गर्न नसकेपछि एमालेले अग्रसरता लिएको उनको भनाइ छ। उनले प्रचण्डलाई १६६ सांसदको समर्थन रहेको बताए। राष्ट्रपति भण्डारीले प्रधानमन्त्री दाबी गर्न आज ५ बजेसम्मको समय तोकेकी छन्। अन्तिम समयमा आएर दलहरुले बहुमत पुर्याएका हुन्।"
सिंहदरबारभित्र चार्जिङ स्टेशन निर्माण हुने,"काठमाडौं : मुलुकको प्रुमख प्रशासनिक केन्द्र सिंहदरबारमा उच्च क्षमताको चार्जिङ स्टेशन निर्माण हुने भएको छ। प्रमुख निकाय भएपनि विद्युतीय सवारी साधनका लागि उच्च क्षमताको चार्जिङ स्टेशन थिएन। हाल सिंहदरबारमा चार्जिङ स्टेशन भए पनि तर कम क्षमता थिए। त्यसको अभाव परिपूर्तिका लागि सरकारले ३० किलोवाट क्षमताका पाँच वटा चार्जिङ स्टेशन निर्माण हुने भएको छ। ऊर्जा, जलस्रोत तथा सिँचाइ मन्त्रालय मातहतको इनर्जी डेभलपमेन्ट डिकेड एक्सन प्लान प्रोजेक्टले सो परियोजना निर्माण गर्न लागेको हो। आयोजना हेर्दै आएका सिनियर डिभिजनल इञ्जिनियर शालिकराम भण्डारीका अनुसार ३० किलोवाट क्षमताका डिसी चार्जिङ स्टेशन निर्माण गर्न लागिएको हो। मन्त्रालय र आसपासका स्थानमा ती स्टेशन निर्माण हुनेछन्। पछिल्ला दिनमा विद्युतीय सवारी साधनको प्रयोगमा वृद्धि भएपनि चार्जिङ स्टेशन निर्माणको क्रमले अपेक्षित गति लिन सकेको छैन। नेपाल विद्युत् प्राधिकरणले निर्माण गरिरहेको चार्जिङ स्टेशन पनि अधिकांश अन्तिम चरणमा पुगेका छन्। कूल ५१ वटा त्यस्ता स्टेशन प्राधिकरणले निर्माण गरेको हो। त्यसमा १२ वटा सञ्चालनमा आएको र ३२ वटाको जडान सम्पन्न भएको छ। सिंहदरबारभित्रै द्रूत गतिको स्टेशन निर्माण भएपछि विद्युतीय सवारी साधनको प्रयोगमा थप अभिवृद्धि हुने सिडिई भण्डारीले जानकारी दिए। चार्जिङ स्टेशन निर्माणका लागि मन्त्रालयले आज बोलपत्रमार्फत् प्रक्रियामा सहभागी हुन आग्रह गरेको छ। स्टेशन निर्माणका लागि निजी वा सार्वजनिक संस्थाले आवेदन दिनुपर्ने सूचनामा उल्लेख छ।"
"विश्वप्रकाशले भने हठ,हतारो र आवेगमा निर्णय नगरौं","काठमाडौं : नेपाली कांग्रेसका महामन्त्री विश्वप्रकाश शर्माले हठ,हतारो र आवेगमा कुनै निर्णय नगर्न आग्रह गरेका छन्। सत्तागठबन्धनबाट प्रधानमन्त्रीमा नेपाली कांग्रेस र नेकपा माओवादीबीच सहमति नजुटेपछि महामन्त्री शर्माले सत्ता समीकरणमा हठ हतारो र आवेगमा निर्णय नगर्न आग्रह गरेका हु्न्। आइतबार बालुवाटारमा बसेको सत्ता गठबन्धन बैठकमा प्रधानमन्त्रीमा नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल 'प्रचण्ड' बीच सहमति नजुटेपछि गठबन्धन तोडियो भन्दै प्रचण्ड बालुवाटारबाट बाहिरिएका थिए। प्रचण्ड अहिले केपी शर्मा ओली भेट्न बालकोटमा छन्। गठबन्धनमा खटपटपछि एमालेलगायत अन्य राजनीतिक दलहरु छलफलमा जुटेका छन्। सत्ता गठबन्धनका शीर्ष नेताहरुलाई आग्रह गर्दै शर्माले लेखेका छन्, 'हठ हतारो र आवेगमा कुनै निर्णय नगरौं। आलोचनाबीच गठबन्धन गर्ने, तर अपेक्षाको बीचमा जोगाउन नसक्ने अवस्था आउन दिनुहुन्न। समयले अभिभावकत्व खोजिरहेको छ। यो पनि त्यो पनि भनिरहँदा न यो न त्यो हुने अवस्थामा पुग्न हुन्न। विकल्पहरुको विकल्पमा जुट्नुको विकल्प छैन्।'"
राहुघाटको सुरुङ निर्माणको काम ५० प्रतिशत सकियो,"बेनी : म्याग्दीमा निर्माणाधीन ४० मेगावाट क्षमताको राहुघाट जलविद्युत आयोजनाको सुरुङ निर्माणको काम ५० प्रतिशत भएको छ। प्राधिकरणको सहायक कम्पनी रघुगंगा हाइड्रोपावर प्रर्वद्धक रहेको आयोजनाले आधाभन्दा बढी सुरुङ निर्माण सकिएको जनाएको छ। आयोजनाका प्रोजेक्ट म्यानेजर राजबहादुर बिष्टले छ हजार २७० मिटर मध्य हालसम्म तीन हजार ६७५ मिटर सुरुङ निर्माण भएको जानकारी दिए। अडिट ३ बाट सर्च साफ्ट जोड्ने २५ मिटर सुरुङ दुई वर्षअघिनै बनेको छ। अडित ३ बाट २ तर्फ एक हजार २६१ मिटर सुरुङ खनिएको छ। सर्च साफ्टबाट विद्युतगृहतर्फ एक हजार ४९ मिटर सुरुङ मध्य ६८६ मिटर खनिसकिएको आयोजनाले जनाएको छ। राहुघाट जलविद्युत आयोजना निर्माण स्थल म्याग्दीको रघुगङ्गा गाउँपालिकाको वडा नं ३, ४ र ५ मा हो। रघुगङ्गा४ दग्नाम र वडा नं ५ झिँको सिमानामा बाँयातर्फबाट अर्धजलाशययुक्त बाँधको संरचना निर्माण भइरहेको छ। पिप्लेमा ६१ मिटर गहिरो सर्च साफ्ट निर्माण सकिएको छ। सिभिल ठेकेदार जयप्रकाश एसोसियट्स (जेपी)ले बाँध, सुरुङ र विद्युतगृह निर्माणको काम एकैसाथ गरिरहेको रघुगंगा हाइड्रोपावरका प्रबन्ध सञ्चालक गणेश केसीले बताए। तिल्केनीचौरमा विद्युतगृहको भवन निर्माणसँगै उपकरण जडानको तयारी भएको छ। भारतीय आयात निर्यात (एक्जीम) बैंकको ६७ मिलियन अमेरिकी डलर सहुलियतपूर्ण ऋण तथा प्राधिकरण र नेपाल सरकारको संयुक्त लगानीमा निर्माण भइरहेको आयोजनाको सिभिल ठेकेदार जयप्रकाश एसोसियट्स (जेपी)सँग २०७४ मङ्सिरमा ठेक्का सम्झौता भएको थियो। कूल ४५ महिनाको ठेक्का अवधिको म्याद सकिएपछि साढे दुई वर्ष म्याद थप भएको छ।"
नेकपा एमाले प्रदेश १ को संसदीय दलको नेतामा कार्की चयन,विराटनगर : नेकपा एमाले प्रदेश १ को संसदीय दलको नेतामा हिक्मत कार्की चयन भएका छन्। आइतबार बसेको संसदीय दलको बैठकले उनलाई सर्वसम्मत चयन गरिएको सांसद बुद्धिकुमार राजभण्डारीले बताए। कार्की झापा निर्वाचन क्षेत्र नम्बर ५ 'क' बाट निर्वाचित भएका हुन्। कार्कीलाई तिलकुमार मेयाङ्बो र रेवतीरमण भण्डारीले समर्थन गरेका थिए।
६ वर्षमा ३५ हजार इम्बोस्ड नम्बर प्लेट जडान,"काठमाडौं: सवारीसाधनको सुरक्षाका लागि महत्वपूर्ण मानिएको इम्बोस्ड नम्बर प्लेट जडान ६ वर्षमा ३५ हजार सवारीसाधनमा मात्रै भएको छ। कानुनीलगायतका विभिन्न कारणले केही अवधि रोकिएको जडान पछिल्लो समय भने न्यून सङ्ख्यामा भए पनि दैनिकरुपमा भइरहेको छ। तर निर्धारित समय सकिन ११ महिना बाँकी रहँदा दुई प्रतिशतभन्दा कम सवारीसाधनमा नम्बर प्लेट जडान भएको विभागको भनाइ छ। इम्बोस्ड नम्बर प्लेट विसं २०८० मङ्सिरसम्म जडान गरिसक्नुपर्नेछ। इम्बोस्ड नम्बर प्लेट जडानको अहिलेको गति हेर्दा निर्धारित अवधिमा सबै सवारी साधनमा जडान हुने अवस्था नभएको विभागका प्रवक्ता ईश्वरीदत्त पनेरुको भनाइ छ। सवारीसाधनमा इम्बोस्ड नम्बर प्लेट जोड्नुपर्छ भनेर कानुनमा व्यवस्था गरिएकाले सेवाग्राहीले जडान गर्न पाउने तर बाध्यकारी नभएको उहाँको भनाइ छ। सरकारले पाँच वर्षमा २५ लाख सवारीसाधनमा इम्बोस्ड नम्बर प्लेट जडानको लक्ष्य लिएको छ। सवारीसाधनमा इम्बोस्ड नम्बर प्लेट जडान कहिले कानुनी त कहिले भाषाको विवादका कारण अपेक्षाकृत रुपमा हुन सकेको थिएन। इम्बोस्ड नम्बर प्लेट जडानको अवधि गत वर्ष जेठमा सकिएपछि फेरि साढे दुई वर्षका लागि थप गरिएको थियो। इम्बोस्ड नम्बर प्लेट नेपाली भाषामा हुनुपर्ने माग गर्दै अदालतमा मुद्दा दायर भएको थियो। सो मद्दामा दुई वर्ष पहिले अदालतले प्लेट अङ्ग्रेजी भाषामै हुँदा फरक नपर्ने फैसला गरेको थियो। यातायात व्यवस्था विभागले विसं २०७३ जेठ १७ मा टाइगर आइटी (द कर्पोरेसन)सँग नम्बर प्लेट आपूर्ति र जडानका लागि सम्झौता गरेको थियो। प्रविधियुक्त इम्बोस्ड नम्बर प्लेटको प्रयोगले सवारीसाधनको चोरी, राजस्व छली र आपराधिक क्रियाकलाप रोक्ने अपेक्षा गरिएको छ। विभागले सम्झौतामा वैयक्तिक नामाङ्कन र सूचना प्रविधि पूर्वाधारसमेत निर्माण गरिने बताएको छ। आधुनिक र वैज्ञानिक नम्बर प्लेट खरिदका लागि अन्तर्राष्ट्रिय प्रतिस्पर्धामा बोलपत्र आह्वान गरिएको थियो। सम्झौताका आधारमा आपूर्तिकर्ता कम्पनीले २५ लाख कार्डसँगै सवारी धनीलाई इम्बोस्ड प्लेट प्रणालीमा आबद्ध गराउन र सवारीसाधनका लागि कम्प्युटर प्रणालीबाट नम्बर प्लेट जारी गर्न वैयक्तिक कार्यक्रमलगायत सफ्टवेयर निर्माण गर्ने उल्लेख थियो। सो सफ्टवेयर तयार भएर सञ्चालनमा आइरहेको छ। त्यस्तै नम्बर प्लेट छपाइका लागि प्रयोग हुने मेसिनरी उपकरण जडान तथा सञ्चालन गर्नुपर्ने ठेक्का सम्झौतामा उल्लेख थियो। स्टिकर वा ट्यागजडित सवारीसाधनको विद्युतीय अनुगमनका लागि १० स्थानमा पूर्वाधार निर्माण छ। सडक विभागसँग काठमाडौँ उपत्यकामा नागढुङ्गा, जगाति, नागार्जुन, फर्पिङ, जोरपाटी र उपत्यकाबाहिर इटहरी, पथलैया, बुटवल, कोहलपुर तथा अत्तरियामा निर्माण हुनेछ।"
गठबन्धन बैठकबाट प्रचण्ड बाहिरिएपछि नेपाल र खनालसँग छलफल गर्दै देउवा,काठमाडौं : नेकपा माओवादी केन्द्रका अध्यक्ष अध्यक्ष पुष्पकमल दाहाल प्रचण्डसत्ता गठबन्धनको बैठकबाट बाहिरिएका छन्। प्रचण्ड बैठकबाट बाहिरिएपनि प्रधानमन्त्री एवम् नेपाली कांग्रेसका सभापति शेरबहादुर देउवाले एकीकृत समाजवादीका अध्यक्ष माधवकुमार नेपाल र सम्मानीत नेता झलनाथ खनालसँग छलफल जारी राखेका छन्। आइतबार दिउँसो बालुवाटारमा बसेको गठबन्धनको बैठकको छलफल पश्चात बाहिरिएका प्रचण्डले कुनै प्रतिक्रिया दिन मानेनन्। आज बिहान ९ बजे बालुवाटारमा सत्ता गठबन्धनको बैठक बस्ने भनिएपनि बिहान कांग्रेस र माओवादी केन्द्रका शीर्ष नेताहरु थप रणनीति बनाउन आन्तरिक छलफलमा जुटेपछि बैठक बस्न ढिलाई भएको थियो। आज बिहानै नेपाली कांग्रेसका सभापति देउवा र माओवादी केन्द्रका अध्यक्ष प्रचण्डबीच वान टु वान वार्तापछि सत्ता गठबन्धनको बैठक सुरु भएको थियो। देउवाप्रचण्डको वान टु वान वार्तापछिको बैठकमा एकीकृत समाजवादीका अध्यक्ष माधवकुमार नेपाल पनि सहभागि भएका थिए। त्यसपछि एकीकृत समाजवादीका सम्मानित नेता झलनाथ खनालको प्रवेश भएको हो। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेस र माओवादी दुवैले नेकपा एमालेलाई देखाएर वार्गेनिङ गर्दै गठबन्धन छाड्ने धम्की दिँदै आएका छन्। कांग्रेसले राष्ट्रपति र प्रधानमन्त्री दुवैमा दाबी गर्दै आएको छ।
गठबन्धन टुटेपछि कांग्रेस र माओवादीका नेता आन्तरिक छलफलमा,"काठमाडौं : सत्ता गठबन्धन विघटनको संघारमा पुगेपछि नेपाली कांग्रेस र नेकपा माओवादी केन्द्रका शीर्ष नेता आन्तरिक छलफलमा जुटेका छन्। आइतबार दिउँसो बालुवाटारमा बसेको गठबन्धनको बैठकमा सरकारको नेतृत्व कांग्रेस र माओवादी केन्द्र दुवैले दाबी गरेपछि गठबन्धन विघटनमा पुगेको हो। उनीहरुले एकले अर्कालाई गठबन्धन तोडेको आरोप लगाएका छन्। कांग्रेसका वरिष्ठ नेता रामचन्द्र पौडेलका अनुसार प्रचण्डका कारण गठबन्धन तोडिएको दाबी गरेका छन्। उनले भने, प्रचण्डले गठबन्धन तोडेर जानुभयो । गठबन्धन कायम राख्नुपर्थ्यो । अब हाम्रो हातमा केही बाँकी रहेन । सरकार हाम्रो हातबाट बाहिर गयो । अब गठबन्धन टुट्यो, हामी छलफलमा बस्दैनौँ भनेर प्रचण्ड बाहिरिनुभयो। यता प्रचण्डले पनि आफ्ना नेताहरुलाई कांग्रेसका कारण गठबन्धन तोडिएको ब्रिफिङ गरेका छन्। अहिले नयाँ रणनीति तय गर्न कांग्रेस र माओवादी केन्द्रका शीर्ष नेताहरु आन्तरिक छलफलमा जुटेका हुन्। नेपाली कांग्रेसका सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डबीच वान टु वान वार्तापछि सत्ता गठबन्धनको बैठक सुरु भएको थियो। तर बैठकमा बैठक सहमति जुट्न नसकेको हो। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन ।"
केहीबेरमै गठबन्धन निर्क्योलमा पुग्छ : सरकारका प्रवक्ता कार्की,"काठमाडौं : सरकारका प्रवक्ता एवं सूचना प्रविधि तथा संचारमन्त्री ज्ञानेन्द्रबहादुर कार्कीले गठबन्धन देशको आवश्यकता भएकाले गठबन्धनकै नेतृत्वमा सरकार बन्ने दावी गरेका छन्। आइतबार बिहान बालुवाटारमा बसेको गठबन्धन बैठक पछि संचारकर्मीसँग कुरा गर्दै प्रवक्ता कार्कीले यसबारे केहीबेरमा टुंगो लाग्ने बताए। उनले भने,'गठबन्धन देशको आवश्यकता हो। गठबन्धनलाई जनताले मत दिएका हुन्। त्यसकारण गठबन्धकै नेतृत्वमा सरकार बन्नुपर्छ। केहीबेरमै हामी निर्क्यौलमा पुग्छौं।'"
आन्तरिक छलफलपछि फेरि गठबन्धन बैठक बस्ने,"काठमाडौं : सरकार निर्माणबारे छलफल गर्न बालुवाटारमा बसेको सत्ता गठनबन्धनको बैठक निष्कर्षबिहीन भएको छ। प्रधानमन्त्री नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डले अडान राखेपछि बैठक निष्कर्षबिहीन पुगेको हो। अब कांग्रेस र माओवादी केन्द्रका शीर्ष नेताहरुको आन्तरिक छलफलपछि पुन: बैठक बस्ने सरकारका प्रवक्ता तथा सूचना, प्रविधि तथा संचारमन्त्री ज्ञानेन्द्रबहादुर कार्कीले जानकारी दिएर। पहिलो पालीमै प्रधानमन्त्री आफूले पाउनुपर्ने अडान राखेका माओवादी केन्द्रका अध्यक्ष प्रचण्ड छलफल नसकिदै बालुवाटारबाट बाहिरिएका थिए। राष्ट्रपति भण्डारीले प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेसले राष्ट्रपति र प्रधानमन्त्री दुवैमा दाबी गर्दै आएको छ।"
ओली निवासमा सत्ता समीकरणबारे छलफल,"काठमाडौं : नेकपा एमाले अध्यक्ष केपी शर्मा ओली निवास बालकोटमा चार दलबीच छलफल भएको छ। नेकपा माओवादी केन्द्रका अध्यक्ष पुष्पकमल दाहाल 'प्रचण्ड ' ले बालुवाटारमा गठबन्धन टुटेको घोषणा गरेपछि बालकोटमा पुगेका हु्न्। सत्ता गठबन्धनभित्र प्रधानमन्त्रीमा सहमति नजुटेपछि नयाँ सत्तासमीकरण बनाउन एमालेसहित राजनीतिक दलहरु सक्रिय भएका हुन्। छलफलमा नेकपा एमाले, माओवादी केन्द्र र राष्ट्रिय स्वतन्त्र पार्टीका शीर्ष नेताहरु सहभागी छन्। बैठकमा ओली,प्रचण्ड,नारायणकाजी श्रेष्ठ,शंकर पोखरेल, रवि लामिछाने, देव गुरुङ, विष्णु पौडेल, वर्षमान पुन र विष्णु रिमाललगायतका नेताहरु उपस्थित छन्। केहीबेर अघि राष्ट्रिय प्रजातन्त्र पार्टीका अध्यक्ष राजेन्द्र लिङदेन एमाले अध्यक्ष ओलीसँग भेट गरेका थिए। राष्ट्रपति भण्डारीले प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। तर समयसीमा घर्कदै जाँदा राजनीतिक दलबीच सत्ता बाँडफाडमा टुंगो लागेको छैन ।"
"सत्ता गठबन्धनको बैठकबाट बाहिरिए प्रचण्ड, कुनै प्रतिक्रिया दिएनन्",काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड सत्ता गठबन्धनको बैठकबाट बाहिरिएका छन्। आइतबार दिउँसो बालुवाटारमा बसेको गठबन्धन बैठकको छलफलपछि प्रचण्ड बाहिरिएका हुन् । उनले कुनै प्रतिक्रिया दिन मानेन्। आज बिहान ९ बजे बालुवाटारमा सत्ता गठबन्धनको बैठक बस्ने भनिएपनि बिहान कांग्रेस र माओवादी केन्द्रका शीर्ष नेताहरु थप रणनीति बनाउन आन्तरिक छलफलमा जुटेपछि बैठक बस्न ढिलाई भएको थियो। नेपाली कांग्रेसका सभापति शेरबहादुर देउवा र माओवादी केन्द्रका अध्यक्ष प्रचण्डबीच वान टु वान वार्तापछि सत्ता गठबन्धनको बैठक सुरु भएको थियो। तर बैठकमा बैठक सहमति जुट्न सकेको छैन। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेस र माओवादी दुवैले नेकपा एमालेलाई देखाएर वार्गेनिङ गर्दै गठबन्धन छाड्ने धम्की दिँदै आएका छन्। कांग्रेसले राष्ट्रपति र प्रधानमन्त्री दुवैमा दाबी गर्दै आएको छ।
कर्णालीका सांसदलाई ज्येष्ठ सदस्य विनोदकुमार शाहले शपथ गराउने,"सुर्खेत: कर्णाली प्रदेश सभाका नवनिर्वाचित सदस्यलाई ज्येष्ठ सदस्य विनोदकुमार शाहले शपथग्रहण गराउने भएका छन्। दैलेखको ठाँटीकाँध गाउँपालिका१ कोसेडीका ६६ वर्षीय शाह दैलेख२, प्रदेश सभा निर्वाचन क्षेत्र २ बाट निर्वाचित भएका थिए। निर्वाचन आयोगका अनुसार उनको जन्ममिति ०१३ वैशाख ४ गते हो। नवनिर्वाचित सांसदको शपथ भोलि पुस ११ गते सोमबार तय भएको छ। कर्णाली प्रदेशसभाको सदस्य पदमा निर्वाचित ज्येष्ठ सदस्य शाहले प्रदेश सभा सदस्य निर्वाचन ऐन, २०७४ को दफा ७५ बमोजिम सांसदलाई शपथ खुवाउने छन्। शाह नेकपा एमालेको कर्णाली प्रदेश अध्यक्ष हुन्। प्रदेश सभा सचिवालयका अनुसार सांसदको शपथ सोमबार दिउँसो ३ बजे हुनेछ । त्यसअघि बिहान साढे ११ बजे शाहको शपथ प्रदेश प्रमुख तिलक परियारबाट हुनेछ। प्रदेश सभा सचिवालयका प्रमुखसचिव जीवराज बुढाथोकीका अनुसार शपथका लागि सांसदले निर्वाचन आयोगबाट प्राप्त प्रदेश सभा सदस्यको प्रमाणपत्र (सक्कल र सोको प्रतिलिपि), नेपाली नागरिकताको प्रमाणपत्रको प्रतिलिपि एवं हालसालै खिचिएको पासपोर्ट साइजको फोटो दुई प्रतिसहित १ बजे नै प्रदेश सभाको कार्यालयमा उपस्थित हुनुपर्ने छ। शपथ ग्रहण कार्यक्रमका लागि सांसदलाई राष्ट्रिय पोशाक वा आआफ्नो सांस्कृतिक पहिचान झल्कने पोशाकमा उपस्थित हुन् प्रदेश सभा सचिवालयले अनुरोध गरेको छ। बुढाथोकीका अनुसार प्रदेश सभाका कुनै सदस्यले आफ्नो मातृभाषामा शपथ लिन चाहेमा त्यस्तो सदस्यले शपथको आफनो मातृभाषामा अनुवाद गरी सो अनुवादको प्रतिसहित प्रदेश सभा सदस्य निर्वाचन ऐन (२०७४ को दफा ७५ को उपदफा (२) बमोजिम तीन दिन अगावै सचिवालयमा उपलब्ध गराउन अनुरोध गरिएको थियो। तर आइतबारसम्म कुनैपनि सांसदहरुले जानकारी गराएका छैनन् । कर्णाली प्रदेश सभा ४० सदस्यीय छ।"
देउवाले बोलाएपनि बालुवाटार नगई बालकोट पुगे प्रचण्ड,"काठमाडौं : नेकपा माओवादी अध्यक्ष पुष्पकमल दाहाल प्रचण्ड, बालकोट पुगेका छन् । नेपाली कांग्रेसका सभापति एवं प्रधानमन्त्री शेरबहादुर देउवाले प्रधानमन्त्रीको दाबी नछाडेपछी प्रचण्ड एमाले अध्यक्ष केपी शर्मा ओलीलाई भेट्न बालकोट गएका हुन्। देउवाले बालुवाटारमा बोलाएपनि उनी बालुटारतर्फ नगई बालकोट पुगेका हुन्। बैठकमा देवगुरुङ, शंकर पोखरेल, नारायणकाजी श्रेष्ठ, विष्णु रिमाल सहभागी छन्। नेकपा विभाजनपछि नेकपा माओवादी केन्द्रका अध्यक्ष प्रचण्ड पहिलो पटक ओली निवास बालकोट पुगेका हुन्। आइतबार नेपाली कांग्रेसका सभापति शेरबहादुर देउवा र माओवादी केन्द्रका अध्यक्ष प्रचण्डबीच वान टु वान वार्तापछि सत्ता गठबन्धनको बैठक सुरु भएको थियो। तर बैठकमा बैठक सहमति जुट्न नसकेपछि प्रचण्ड बालुवाटारबार बाहिरिएका हुन्। गठबन्धन तोडियो भनेर हिँडेका प्रचण्डलाई देउवाले अन्तिम प्रयासका लागि बालुवाटार बोलाएका थिए तर उनी बालकोट गएका हुन्। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन। कांग्रेस र माओवादी दुवैले नेकपा एमालेलाई देखाएर वार्गेनिङ गर्दै गठबन्धन छाड्ने धम्की दिँदै आएका छन्। बैठकमा कुरा मिल्न नसकेपछि नयाँ रणनीति तय गर्न प्रचण्ड ओलीसँग संवाद गर्न पुगेका हुन्। आइतबार सत्ता समीकरण र भावी राजनीतिक समीकरणका विषयमा राष्ट्रिय प्रजातन्त्र पार्टीका अध्यक्ष राजेन्द्र लिङदेनले एमाले अध्यक्ष ओलीलाई बालकोटमा भेटेका छन्। दुई नेताबीच अब बन्ने सरकार र राष्ट्रपतिले दिएको समयसीमा घर्किन लाग्दा पनि सहमति नभएको विषयमा कुराकानी भएको थियो। बालकोटबाट लिङदेन बाहिरिए लगत्तै राष्ट्रिय स्वतन्त्र पार्टीका अध्यक्ष रवि लामिछाने बालकोट पुगेका छन्। लामिछानेले पनि सत्ता समीकरण र सरकार गठनकै विषयमा छलफल गरेका छन्।"
"बालकोटबाट राजेन्द्र लिङदेन बाहिरिए, रवि लामिछाने पुगे",काठमाडौं: नेकपा एमाले अध्यक्ष केपी शर्मा ओलीको राजनीतिक भेट तीव्र भएको छ। राष्ट्रपतिले सरकार गठन गर्न दिएको समय आज साँझ पाँच बजे सकिने भएकाले सत्ता समीकरण मिलाउने दौडधुपमा नेता जुटेका छन्। सत्ता समीकरण र भावी राजनीतिक समीकरणका विषयमा राष्ट्रिय प्रजातन्त्र पार्टीका अध्यक्ष राजेन्द्र लिङदेनले एमाले अध्यक्ष ओलीलाई बालकोटमा भेटेका छन्। दुई नेताबीच अब बन्ने सरकार र राष्ट्रपतिले दिएको समयसीमा घर्किन लाग्दा पनि सहमति नभएको विषयमा कुराकानी भएको थियो। बालकोटबाट लिङदेन बाहिरिए लगत्तै राष्ट्रिय स्वतन्त्र पार्टीका अध्यक्ष रवि लामिछाने बालकोट पुगेका छन्। लामिछानेले पनि सत्ता समीकरण र सरकार गठनकै विषयमा छलफल गर्ने छन्। यता बालुवाटारको सत्ता गठबन्धनको बैठकबाटै नेकपा माओवादी अध्यक्ष प्रचण्ड हिँडेपछि नेपाली कांग्रेसका बरिष्ठ नेता रामचन्द्र पौडेलले प्रचण्डले गठबन्धन तोडेको र आफूहरूको हातमा केही नभएको बताएका थिए। सत्ता गठबन्धन तोडिएसँगै सत्ता समीकरणको बहस अब बालकोट तिर मोडिएको छ। यद्यपी अहिले फेरि प्रचण्ड अर्का नेता नारायणकाजी श्रेष्ठलाई लिएर बालुवाटार जाँदै गरेको स्रोतले जनाएको छ।
५० वर्षमा पाल्पा रामपुरका जग्गाधनीलाई पुर्जा वितरण,"तानसेन : जग्गा खरिद गरेको ५० वर्षमा पाल्पा रामपुर नगरपालिकाका नगरवासीले जग्गाधनी प्रमाणपत्र पुर्जा पाएका छन्। राष्ट्रिय भूमि आयोगले अव्यवस्थित जग्गा धनीहरूलाई जग्गा धनी प्रमाण पुर्जा प्रदान गरेको हो। २०२८०२९ साल तत्कालीन गाउँ पञ्चायत, वडा र विभिन्न विधालयहरूसँग जग्गा खरिद गरेका जग्गाधनीहरूले २०७९ पुस ८ गते जग्गाधनी प्रमाणत्र हात पारेका हुन। जग्गाधनी प्रमाणपत्र नहुँदा रामपुर बजारका जग्गाधनीहरूले रसिदको भरमा ५वर्षसम्म कारोवार गर्न पाएका थिएनन्। जग्गाधनी प्रमाणपत्र नहुँदा जग्गा खरिद बिक्री नभएको, जग्गधनीले धितो राखेर व्यापार व्यबसाय गर्न नपाउँदा रामपुरवासीहरू चिन्तित थिए। रामपुर गाउँ पञ्चायत, रामतुलसी मावि, दरैठाँटी मावि, आधारभूत मावि, नवदुर्गा मावि लगायतका विद्यालयले हालको रामपुर नगरपालिका वडा नम्बर ५, ६, र ७ मा जग्गा बिक्री गरेका थिए। सोही जग्गा अव्यस्थित जग्गाका रूपमा रहेको थियो । रामपुर नगरपालिकाको मुख्य बजार, बेझाँड बजार, किसानकारी, विजयपुर, तिलकपुर क्षेत्रमा गाउँ पञ्चायत, वडा तथा विद्यालयले बिक्री गरेका जग्गाहरू ५० वर्षदेखि स्थानीयवासीले रसिदको भरमा भोगचलन गर्दै आइरहेका थिए। रामपुर गाविसका तत्कालीन अध्यक्ष एवं रामपुरनगरपालिका ७ का निवर्तमान वडाध्यक्ष तीर्थप्रसाद पंगेनीलाई प्रदान गरी सुरु गरिएको थियो। रामपुर नगर क्षेत्रमा ७ सय ८३ जनाले लालपुर्जाका लागि निवदेन दिएकोमा पहिलो दिन १०३ जनालाई जग्गाधनी प्रमाणपत्र वितरण गरिएको, दोस्रो दिन ५० जनालाई वितरण गरिएको राष्ट्रिय भूमि आयोग पाल्पाका अध्यक्ष मोहनलाल गैरेले बताए। निवेदन परेका ७८३ मध्ये १५३ जनालाई लालपुर्जा वितरण गरिएको, ३७७ जनाको राजश्व मात्र बुझाउन बाँकी रहेको, २८६ जनाका लागि राजश्व बुझाउन सूचना प्रकाशन गर्ने अन्तिम तयारी भएको र १२० जना जग्गधनीको केही कागजात नपुग भएको आयोगका जिल्ला अध्यक्ष गैरेले बताए। आयोगले रामपुर नगरपालिकामै कार्यालय खडा गरी अव्यवस्थित जग्गाको लगत लिने, आवश्यक कागजात मिलाउने काम गर्दै आएको छ। राष्ट्रिय भूमि आयोगका केन्द्रीय अध्यक्ष केशव निरौलाले आयोग संविधान र लोकतन्त्रको मर्मअनुसार अव्यवस्थित रहेका घरजग्गालाई पादरर्शी ढंगले व्यवस्थित बनाउने काम गरेको बताए। लुम्बिनी प्रदेशका महिला, बालबालिका तथा जेष्ठ नागरिक मन्त्री रमा घर्तीले भूमि आयोगले पाल्पा जिल्लामा मात्र नभई प्रदेशभरि नै प्रभावकारी ढंगबाट आफ्नो कामलाई अघि बढाएको बताइन्। लुम्बिनी प्रदेशका प्रदेशसभा सदस्य राजु प्रसाद श्रेष्ठले लामो प्रयासले आज जनताले लालपुर्जा हात पारेको बताए। विगतमा गठन भएका आयोगहरूले गरेको कामका आधारमा अहिलेको आयोगले लालपुर्जा वितरण गरेको प्रदेशसभा सदस्य श्रेष्ठले बताए।"
सुदूरपश्चिम प्रदेश: संसदीय दलको नेता बन्न दौडधूप,"कैलाली: सुदूरपश्चिम प्रदेशसभामा हालै सम्पन्न निर्वाचनबाट सबैभन्दा ठूलो दल बनेको नेपाली कांग्रेस संसदीय दलको नेताको आकांक्षीमा पाँचजना देखिएका छन्। कांग्रेसबाट प्रदेशसभामा १२ जना प्रत्यक्ष निर्वाचित भएका थिए । कांग्रेसबाट प्रत्यक्षतर्फ निर्वाचित प्रदेश सभा सदस्य बहादुरसिंह थापा, दिवानसिंह विष्ट, प्रकाशबहादुर देउवा, कमलबहादुर शाह र मेघराज खड्काले संसदीय दलको नेताका लागि दाबी गरेका छन् । यस्तै दोस्रो ठूलो दल नेकपा (माओवादी केन्द्र)को संसदीय दलको नेतामा खगराज भट्ट र ओमविक्रम भाटको चर्चा छ । तेस्रो ठूलो दल नेकपा (एमाले) को संसदीय दलको नेतामा भने धर्मराज पाठक र राजेन्द्रसिंह रावलको चर्चा छ । उनीहरु दुवै जना समानुपातिक प्रणालीबाट निर्वाचित प्रदेश सभा सदस्य भएका हुन्। नागरिक उन्मुक्ति पार्टीबाट रामेश्वर चौधरी, लक्षमणकिशोर चौधरी र टीका थापाको नाम चर्चामा छ। त्रिपन्न सदस्यीय सुदूरपश्चिम प्रदेशसभामा कांग्रेसबाट १९, माओवादीबाट ११, एमालेबाट १० र नागरिक उन्मुक्ति पार्टीका सात जना प्रदेशसभा सदस्यमा निर्वाचित भएका छन्। यस्तै नेकपा (एकीकृत समाजवादी)का चार र राप्रपाका एक जना निर्वाचित भएका छन्। स्वतन्त्र उम्मेदवारी दिएका डा तारा जोशी पनि प्रदेश सभा सदस्यमा निर्वाचित भएका छन्। नागरिक उन्मुक्ति र राप्रपाको पहिलो पटक प्रदेशसभामा प्रतिनिधित्व हुनलागेको हो। यस अघिको प्रदेशसभामा प्रतिनिधित्व रहेको जनता समाजवादी पार्टी र तराईमधेश लोकतान्त्रिक पार्टी भने प्रदेशसभाको दोस्रो कार्यकालमा बाहिरिएको छ। गत मङ्सिर ४ गते सम्पन्न निर्वाचनमा दुवै दलबाट कोही पनि विजयी भएनन्। प्रदेश सरकारको नेतृत्वका लागि कांग्रेस र माओवादी केन्द्रको दाबी छ । यसैबीच प्रदेशसभाका नवनिर्वाचित सदस्यलाई यही पुस १५ गते शपथग्रहण गर्ने तयारी भइरहेको छ। प्रदेशसभाका ज्येष्ठ सदस्यले प्रदेश प्रमुखबाट शपथ लिएपछि ज्येष्ठ सदस्यले अन्य ५२ सदस्यलाई पद तथा गोपनीयताको शपथ ग्रहण गराउने बताइएको छ। अछामबाट कांग्रेसबाट निर्वाचित ६८ वर्षीय मानबहादुर रावल प्रदेशसभा सदस्य छन्। प्रदेशसभा सचिवालले शपथग्रहण र प्रदेशसभाको बैठक सञ्चालनका लागि गर्नुपर्ने व्यवस्थापकीय तयारी पूरा गरिसकेको सचिवालयका सूचना अधिकारी युवराज जैशीले जानकारी दिए। बैठक सञ्चालनका लागि प्रदेशसभा हललाई सजिसजाउ पारिएको छ। यस क्रममा प्रदेशसभा भवनको बैठक कक्षमा राखिएका कुर्सी, टेबुल र माइक पुनः जडान गरिएका छन् । 'सचिवालयले प्रदेश प्रमुख र प्रदेशसभामा प्रतिनिधित्व गर्ने दलसँग समन्वय गरेर शपथ ग्रहण र बैठक सञ्चालनको तयारी गरिरहेको छ', उनले भने। सुदूरपश्चिम प्रदेशसभामा प्रत्यक्षतर्फ ३२ र समानुपातिकतर्फ २१ जना निर्वाचित भएका छन्। प्रत्यक्ष र समानुपातिक निर्वाचन प्रणालीबाट पुरुष ३५ र महिला १८ प्रदेशसभा सदस्यमा निर्वाचित भएका छन्।"
देउवाले बोलाएपछि नारायणकाजीलाई लिएर प्रचण्ड फेरि बालुवाटार,काठमाडौं : प्रधानमन्त्री शेरबहादुर देउवाले नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई छलफलका लागि फेरि बालुवाटार बोलाएका छन्। सत्तासमीकरणका लागि आइतबार बिहान बालुवाटारमा बसेको गठबन्धन बैठकबाट प्रधानमन्त्रीमा सहमति नजुटेपछि प्रचण्ड बाहिरिएका थिए। खुमलटारमा छलफलपछि बरिष्ठ उपाध्यक्ष नारायणकाजी श्रेष्ठलाई साथमा लिएर प्रचण्ड बालुवाटार मोडिएका हुन्। केहीबेर अघि नेपाली कांग्रेसका बरिष्ठ नेता रामचन्द्र पौडेलले प्रचण्डका कारण गठबन्धन तोडिएको उद्घोष गरेका थिए। प्रधानमन्त्रीमा देउवा र प्रचण्डले अडान राखेपछि गठबन्धन बैठक निष्कर्षबिहीन पुगेको हो। राष्ट्रपति विद्यादेवी भण्डारीले प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेसले राष्ट्रपति र प्रधानमन्त्री दुवैमा दाबी गर्दै आएको छ।
"अमेरिकामा हिमबर्षा : करौडौं मानिस प्रभावित, १८ को मृत्यु","वासिङटन डिसी : अत्यधिक चिसो मौसमका कारण संयुक्त राज्य अमेरिका र क्यानडामा करोडौं मानिसहरू चिसोजन्य स्वास्थ्य जोखिमको सामना गरिरहेका अमेरिकी मौसमविद्हरूले जनाएका छन्। लाखौं अमेरिकीहरू क्रिसमसको पूर्वसन्ध्यामा यात्रा गरिरहेका बेला शनिबार अमेरिका भित्रिने र बाहिरिने दुई हजार ३६० भन्दा बढी उडान रद्द गरिएको ट्र्याकिङ साइट फ्लाइटअवेयरले जनाएको छ। अमेरिकाका १२ वटा राज्यमा हिमपातबाट सिर्जित समस्याहरूसँग जुध्न सङ्कटकालीन कदमहरू चालिएको छ। चिसोका कारण कम्तीमा १८ व्यक्तिले ज्यान गुमाएका छन्। अमेरिकाको बफेलोमा तीन, ओहायोमा पाँच, मिसौरीमा एक चालकसहित चार, भर्मोन्टमा एकसहित अमेरिकाभरी १८ जनाको मृत्यु भएको सम्बन्धित राज्यको स्थानीय प्रशासनले पुष्टि गरेको छ। मोन्टाना राज्यमा अहिलेसम्मकै कीर्तिमानी माइनस ४५ डिग्री सेल्सियस तापक्रम मापन गरिएको छ भने करिब १५ लाख घर र व्यापारिक भवनहरूमा बिजुली आपूर्ति प्रभावित भएको छ भने हजारौँ उडानहरू रद्द भएका छन्। चिसो आगामी हप्तासम्म कायम राख्ने पूवानुमान मौसमविद्हरूले गरेका छन्। खराब मौसमले मानिसहरूको व्यवस्थित क्रिसमस योजनालाई बिथोलेको छ। अमेरिकी राष्ट्रिय मौसम सेवा एनडब्लूएसले गत शुक्रबार गरेको मौसमसम्बन्धी पूर्वानुमानअनुसार यो वर्ष अमेरिकामा लामो समयसम्म अत्यधिक चिसो रहने बताएको छ।"
शीतलहर र हिमपातबाट जोगिन मन्त्रालयको आग्रह,"काठमाडौं : स्वास्थ्य तथा जनसङ्ख्या मन्त्रालयले शीतलहर र हिमपातको जोखिमबाट बच्न आग्रह गरेको छ। मन्त्रालयका सहप्रवक्ता डा समीरकुमार अधिकारीले केही समययता चिसोसँगै शीतलहर र हिमपातले जनजीवनमा असर पार्न सुरु गरेकाले त्यसबाट बच्न आग्रह गरिएको जानकारी दिए। काठमाडौंमा आइतबार यस वर्षकै सबैभन्दा बढी चिसो मापन गरिएको छ। यहाँको न्यूनतम तापक्रम आज चार दशमलव पाँच डिग्री सेल्सियस मापन गरिएको जल तथा मौसम विज्ञान विभाग मौसम पूर्वानुमान महाशाखाले जनाएको छ। चिसोबाट बच्न शरीरको सबै भाग ढाक्नेगरी बाक्लो तथा न्यायो लुगा लगाउन, कोठा न्यानो पार्न र पर्र्याप्त हावा ओहोरोदोहरो हुने व्यवस्था गर्न मन्त्रालयले आग्रह गरेको छ। शीतलहर र हिमपातबाट बालबालिका, ज्येष्ठ नागरिक, गर्भवती महिला तथा दीर्घरोगीलाई बचाउनुपर्दछ। यस्तै आमाको दूध खाने बच्चालाई नियमितरुपमा स्तनपान गराउन, तातो तथा पोषिलो झोल पदार्थ प्रशस्तमात्रामा सेवन गराउन र धुमपान तथा मध्यपान नगर्न मन्त्रालयको आग्रह छ। शीतलहर तथा चिसोमा मुटु रोग, हृदयघात, फोक्सो तथा श्वासप्रश्वासमा समस्या, बालबालिका तथा ज्येष्ठ नागरिकमा निमोनिया, ज्वरो आउने, झाडापखला लाग्ने, दम बढ्ने, रुघाखोकी, घ्यारघ्यार, श्वास फेर्न कठिनाइ हुनेजस्ता समस्या देखिने गर्दछन्। मन्त्रालयले यस्ता समस्या देखिए तुरुन्तै नजिकैको स्वास्थ्य सङ्ख्यामा सम्पर्क गर्न अनुरोध गर्दै सुत्ने कोठामा आगो, हिटर, मकल, कोइला, ब्रिकेट, आदि बाली झ्याल ढोकाबन्द गरेर नसुत्नसमेते आग्रह गरेको छ। रासस"
सिके राउत पनि बालकोटमा,"काठमाडौं: जनमत पार्टीका अध्यक्ष सिके राउत बालकोट पुगेका छन्। नेकपा एमाले, नेकपा माओवादी केन्द्र, राष्ट्रिय स्वतन्त्र पार्टीका शीर्ष नेताबीच छलफल जारी रहँदा राउत बालकोट पुगेका हुन्। बालकोट पुगेका राउतले सञ्चारकर्मीसँग भने, 'मैले यहाँ बैठक भइरहेको भन्ने सुनेर आएको हो। बैठकमा हाम्रा कुरा राख्नेछु। पहिले देखिनै हामीले हाम्रो पार्टीको बटम लाइन भनिसकेका छौँ। त्यही बटमलाइनका विषयमा छलफल हुनेछ।' राउत आफू सरकारमा जानै पर्ने बाध्यकारी अवस्था भने नरहेको बताए। उनले भने, 'सरकारमा हामी जानै पर्छ भन्ने छैन। किनकि हामी नभइ सरकार बन्दैन भन्ने पनि छैन। हाम्रा बटमलाइन पूरा भए दोस्रो कुरा हो।' सत्ता गठबन्धनभित्र प्रधानमन्त्रीमा सहमति नजुटेपछि नयाँ सत्तासमीकरण बनाउन एमालेसहित राजनीतिक दलहरु सक्रिय भएका हुन्। बैठकमा केपी ओली,प्रचण्ड,नारायणकाजी श्रेष्ठ,शंकर पोखरेल, रवि लामिछाने, देव गुरुङ, विष्णु पौडेल, वर्षमान पुन र विष्णु रिमाललगायतका नेताहरु उपस्थित छन्। केहीबेर अघि राष्ट्रिय प्रजातन्त्र पार्टीका अध्यक्ष राजेन्द्र लिङदेन एमाले अध्यक्ष ओलीसँग भेट गरेका थिए।"
रामचन्द्र पौडेलले भने  प्रचण्डले सत्ता गठबन्धन तोडे,"काठमाडौं : नेकपा माओवादी केन्द्र सत्ता गठबन्धनबाट बाहिरिएको छ। आइतबार दिउँसो बालुवाटारमा बसेको गठबन्धनको बैठकमा सरकारको नेतृत्व गर्ने माओवादी केन्द्रले दाबी गरेपनि नपाउने भएपछि सत्ता गठबन्धनबाट बाहिरिएको हो। सहमति नजुट्दा सत्ता गठबन्धन विघटन भएको हो। कांग्रेसका वरिष्ठ नेता रामचन्द्र पौडेलका अनुसार प्रचण्डका कारण गठबन्धन नजोगिएको दाबी गरे। उनले भने, प्रचण्डले गठबन्धन तोडेर जानुभयो । गठबन्धन कायम राख्नुपर्थ्यो । अब हाम्रो हातमा केही बाँकी रहेन । सरकार हाम्रो हातबाट बाहिर गयो । अब गठबन्धन टुट्यो, हामी छलफलमा बस्दैनौँ भनेर प्रचण्ड बाहिरिनुभयो । आज बिहान ९ बजे बालुवाटारमा सत्ता गठबन्धनको बैठक बस्ने भनिएपनि बिहान कांग्रेस र माओवादी केन्द्रका शीर्ष नेताहरु थप रणनीति बनाउन आन्तरिक छलफलमा जुटेपछि बैठक बस्न ढिलाई भएको थियो। नेपाली कांग्रेसका सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डबीच वान टु वान वार्तापछि सत्ता गठबन्धनको बैठक सुरु भएको थियो। तर बैठकमा बैठक सहमति जुट्न नसकेको हो। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेस र माओवादी दुवैले नेकपा एमालेलाई देखाएर वार्गेनिङ गर्दै गठबन्धन छाड्ने धम्की दिँदै आएका छन्। कांग्रेसले राष्ट्रपति र प्रधानमन्त्री दुवैमा दाबी गर्दै आएको छ। पार्टी अध्यक्ष पुष्पकमल दाहाल 'प्रचण्ड' प्रधानमन्त्री नहुने देखिएपछि माओवादीले गठबन्धनबाट बाहिरिने निष्कर्षसहितको सन्देश शनिबार नै माओवादी केन्द्रका उपमहासचिव वर्षमान पुनले प्रधानमन्त्री शेरबहादुर देउवा समक्ष पुर्याएका थिए।"
छ वर्षमा ३५ हजार इम्बोस्ड नम्बरप्लेट जडान,"काठमाडौं : सवारीसाधनको सुरक्षाका लागि महत्वपूर्ण मानिएको इम्बोस्ड नम्बर प्लेट जडान छ वर्षमा ३५ हजार सवारीसाधनमा मात्रै भएको छ। कानुनीलगायतका विभिन्न कारणले केही अवधि रोकिएको जडान पछिल्लो समय भने न्यून सङ्ख्यामा भए पनि दैनिकरुपमा भइरहेको छ। तर निर्धारित समय सकिन ११ महिना बाँकी रहँदा दुई प्रतिशतभन्दा कम सवारीसाधनमा नम्बर प्लेट जडान भएको विभागको भनाइ छ। इम्बोस्ड नम्बर प्लेट विसं २०८० मङ्सिरसम्म जडान गरिसक्नुपर्नेछ। इम्बोस्ड नम्बर प्लेट जडानको अहिलेको गति हेर्दा निर्धारित अवधिमा सबै सवारी साधनमा जडान हुने अवस्था नभएको विभागका प्रवक्ता ईश्वरीदत्त पनेरुको भनाइ छ। सवारीसाधनमा इम्बोस्ड नम्बर प्लेट जोड्नुपर्छ भनेर कानुनमा व्यवस्था गरिएकाले सेवाग्राहीले जडान गर्न पाउने तर बाध्यकारी नभएको उनको भनाइ छ। सरकारले पाँच वर्षमा २५ लाख सवारीसाधनमा इम्बोस्ड नम्बर प्लेट जडानको लक्ष्य लिएको छ। सवारीसाधनमा इम्बोस्ड नम्बर प्लेट जडान कहिले कानुनी त कहिले भाषाको विवादका कारण अपेक्षाकृत रूपमा हुन सकेको थिएन। इम्बोस्ड नम्बर प्लेट जडानको अवधि गत वर्ष जेठमा सकिएपछि फेरि साढे दुई वर्षका लागि थप गरिएको थियो। इम्बोस्ड नम्बर प्लेट नेपाली भाषामा हुनुपर्ने माग गर्दै अदालतमा मुद्दा दायर भएको थियो। सो मद्दामा दुई वर्ष पहिले अदालतले प्लेट अङ्ग्रेजी भाषामै हुँदा फरक नपर्ने फैसला गरेको थियो। यातायात व्यवस्था विभागले विसं २०७३ जेठ १७ मा टाइगर आइटी (द कर्पोरेसन)सँग नम्बर प्लेट आपूर्ति र जडानका लागि सम्झौता गरेको थियो। प्रविधियुक्त इम्बोस्ड नम्बर प्लेटको प्रयोगले सवारीसाधनको चोरी, राजस्व छली र आपराधिक क्रियाकलाप रोक्ने अपेक्षा गरिएको छ। विभागले सम्झौतामा वैयक्तिक नामाङ्कन र सूचना प्रविधि पूर्वाधारसमेत निर्माण गरिने बताएको छ। आधुनिक र वैज्ञानिक नम्बर प्लेट खरिदका लागि अन्तर्राष्ट्रिय प्रतिस्पर्धामा बोलपत्र आह्वान गरिएको थियो। सम्झौताका आधारमा आपूर्तिकर्ता कम्पनीले २५ लाख कार्डसँगै सवारी धनीलाई इम्बोस्ड प्लेट प्रणालीमा आबद्ध गराउन र सवारीसाधनका लागि कम्प्युटर प्रणालीबाट नम्बर प्लेट जारी गर्न वैयक्तिक कार्यक्रमलगायत सफ्टवेयर निर्माण गर्ने उल्लेख थियो। सो सफ्टवेयर तयार भएर सञ्चालनमा आइरहेको छ। त्यस्तै नम्बर प्लेट छपाइका लागि प्रयोग हुने मेसिनरी उपकरण जडान तथा सञ्चालन गर्नुपर्ने ठेक्का सम्झौतामा उल्लेख थियो। स्टिकर वा ट्यागजडित सवारीसाधनको विद्युतीय अनुगमनका लागि १० स्थानमा पूर्वाधार निर्माण छ। सडक विभागसँग काठमाडौँ उपत्यकामा नागढुङ्गा, जगाति, नागार्जुन, फर्पिङ, जोरपाटी र उपत्यकाबाहिर इटहरी, पथलैया, बुटवल, कोहलपुर तथा अत्तरियामा निर्माण हुनेछ।"
बालुवाटारको बैठकमा झलनाथ खनालको प्रवेश,"काठमाडौं : सत्ता गठबन्धनको बैठकमा पूर्वप्रधानमन्त्री झलनाथ खनालको प्रवेश भएको छ। नेपाली कांग्रेसका सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डबीच वान टु वान वार्तापछि सत्ता गठबन्धनको बैठक सुरु भएको हो। वान टु वान वार्तापछिको बैठकमा एकीकृत समाजवादीका अध्यक्ष माधवकुमार नेपाल पनि सहभागि भएका थिए। अहिले एकीकृत समाजवादीका सम्मानित नेता झलनाथ खनालको इन्ट्री भएको छ। प्रधानमन्त्री एवम् कांग्रेस सभापति देउवा र नेकपा माओवादी केन्द्रका अध्यक्ष प्रचण्डले पहिलो चरणमा सरकारको नेतृत्व पहिला कसले गर्ने भन्नेमा सहमति जुटाउन बालुवाटारमा बैठक जारी रहेको छ। अहिले गठबन्धनको निर्णायक छलफल भन्दै नेताहरु बालुवाटार प्रवेश गरिरहेका छन्। आइतबार बिहान ९ बजे बालुवाटारमा सत्ता गठबन्धनको बैठक बस्ने भनिएपनि बिहान कांग्रेस र माओवादी केन्द्रका शीर्ष नेताहरु थप रणनीति बनाउन आन्तरिक छलफलमा जुटेपछि बैठक बस्न ढिलाई भएको हो। गठबन्धनको शनिबार बसेको बैठकमा कांग्रेस र माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएका थिए। प्रचण्डले यो गठबन्धन नयाँ नभई चुनावअघिकै निरन्तरता भएकाले सरकारको नेतृत्व गर्ने पालो आफ्नो भएको दाबी गरेका थिए। चुनावअघि २३ सिटमा खुम्चिएकोकांग्रेसलाई प्रधानमन्त्री दिएकाले यसपटक आफ्नो नेतृत्वलाई स्वीकार गर्नुपर्ने अडान उनले सुनाएका थिए। तर, सफलतापूर्वक आफूले चुनाव गरेको र पहिलो पार्टी भएकाले कांग्रेस नेतृत्वमै सरकार बन्नुपर्ने अडान देउवाले राखेका थिए। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेस र माओवादी दुवैले नेकपा एमालेलाई देखाएर वार्गेनिङ गर्दै गठबन्धन छाड्ने धम्की दिँदै आएका छन्।"
साउदीमा सात महिनादेखि ६ नेपाली अलपत्र,"साउदी : रोजगारीका क्रममा साउदी अरेबिया पुगेका ६ जना नेपाली रियादमा अलपत्र परेका छन्। काठमाडौंमा रहेको आसिन ओभरसिज प्राली मेनपावरबाट ४ जुन २०२२ मा साउदी पुगेका ६ जना नेपाली सात महिनादेखि अलपत्र परेका छन्। नेपालमा गरेको सम्झौताअनुसार १० घण्टा काम गरे बापत एक हजार तीन सय र खानाको ३ सय साउदी रियाल दिने भनेर उनीहरू साउदीको क्युमत फाल्कोन्स क्याटरिङ नामक कम्पनीमा किल्नरको रूपमा काम गर्न साउदी पुगेका थिए। पीडितले हामीलाई सुरुमा काम गर्न लगाईयो र ४ महिना सम्म काम गर्दा ४सय ५ रियल मात्र दिएको र बाकी तलबको कुरा गर्दा काम रोकेर कार्यरत ठाउँबाट स्तानतरण गरि अर्को ठाउँमा लगिएर राखियो बताए। हामीले काम गरेको तलव त दिएन दिएन ३ महिना देखि बिना काम हामीलाई अलपत्र पारेको छ भने बिना बिजुली भएको पुरानो घरमा राखिनुको साथै पिउने पानीदेखि खाद्यान्नको समेत समस्यामा रहेको छ । पीडितहरुले नजिकै रहेको मसजितबाट मागेर पेट पालेको समेत गुनासो गरेका छन् । अहिले राखिएको घरमा सम्बन्धित कम्पनीबाट मुदिर भनिने मिश्रीले समय समयमा आएर मानसिक तनाव दिनुको साथै कुटपिट गरि पासपोर्ट समेत खोसिएको गुनासो गर्छन् । साथै कुटपिटबाट शरीरमा रगत जमेका दाग समेत देखाएका छन् भने तत्काल स्वदेश फिर्ताको लागि अनुरोध समेत गरेका छन् । साउदी अरेबिया आउने क्रममा मेनपावरले सिधा कम्पनी भिजा हो र नेपालमा गरेको सम्झौताअनुसार सबै सुविधाहरू प्राप्त हुनेछन् भनि प्रतिव्यक्ति एक लाख पचास हजारदेखि दुई लाखसम्म बुझाएको पीडितहरूले बताए। पीडितत भन्छन कम्पनीले अलपत्र पारेको जानकारी मेनपावर संचालिका कार्यालय प्रमुख सरस्वती सुवेदी लाई गराउँदा आज भोलि गरेर २ महिना सम्म कतैबाट पनि सुनाई नभएको गुनासो गरेका छन् भने सुवेदीका अनुसार पीडितहरुलाइ उद्दार गर्न दूतावासको सहयोग चाहिएको जानकारी दिएकी छन । अलपत्र पर्नेहरूमा राम प्रमोद राई यादव सर्लाही , गणेश बहादुर थापा सुनसरी ,दिल कुमार बिस्वकर्मा सोलुखुम्बु , हेम राज चौधरी कंचनपुर ,कालुराम चौधरी कंचनपुर सिउली रावत सल्यानका गरि ६ जना रहेका छन् । सम्बन्धित कम्पनीले सुरुमा काम र बस्न दिएको तर अन्य सेवा सुविधा समेत नदिएकाले अहिले बिचल्ली अवस्थामा रहेको बताए। संचालिका सुवेदीलाई पीडितहरूले बारम्बार सम्पर्क गरी उद्दार गरिदिन आग्रह गर्दा र आफूहरुलाई खानसम्म रकम नभएको गुनासो गरेलगत्तै मेनपावर कामदार साउदी प्रतिनिधि हरि सुन्दर सिंहले ५ सय साउदी रियल समेत दिएको बताए । साउदी अरेबिया आउने क्रममा मेनपावरले सिधा कम्पनी भिजा हो र नेपालमा गरेको सम्झौताअनुसार सबै सुविधाहरू प्राप्त हुनेछन् भनि प्रतिव्यक्ति एक लाख पचास हजारदेखि दुई लाखसम्म लिएको थियो । अन्नपूर्णकर्मी बिष्णु घिमिरे, सामाजिक व्यक्ति अमृत पौडेल, दिमक रेग्मी, खेमराज भट्ट, सन्जोग पाण्डे,मनिस थापा,कमल शाही निर्मल, भिम विश्वकर्मा, कृष्ण तिवारी पिडीतहरुको अवस्था बूझ्न पीडितहरु रहेको आवसमा पुगेका थिए भने आवश्यकता अनुसार दुतावास र सम्बन्धित मेनपावरसँग छलफल गरी उद्दार गर्ने जानकारी दिनुको साथै पीडितहरूको बारेमा तत्काल उद्धार गर्न नेपाली दूतावासलाई समेत आग्रह गरेका छन् । तत्कालीन अवस्थामा रोजगारीका क्रममा साउदी आउने कामदारको संख्या बढेतापनि सम्बन्धित कम्पनीले सम्झौता अनुसारको सेवा सुविधा नदिँदा र पठाउने मेनपावरले साउदीमा रहेका कम्पनीबारे आधिकारिक कार्यशैलीको ढाँचा नबुझ्नाले साउदीमा नेपाली कामदारप्रति विभिन्न समस्याहरू देखा परेका छन्। कामदारका रूपमा साउदी पुगेका नेपाली कामदारहरूको सम्बन्धित कम्पनीले समयमा नै, तलब, अकामा कार्ड, इन्स्योन्स कार्ड तथा अन्य सेवा सुविधाहरू नपाउनाले कामदारहरू कम्पनी छोडेर भाग्ने क्रम समेत बढ्दो रहेको छ।"
"सुनको मूल्य बढ्यो, चाँदीको स्थिर",काठमाडौं : नेपाली सुनचाँदी बजारमा आइतबार छापावाल सुनको मूल्य अघिल्लो कारोबार दिनका तुलनामा प्रतितोला दुई सयले बढेको छ। शुक्रबार प्रतितोला एक लाख तीन सयमा कारोबार भएको सुनको मूल्य आज प्रतितोला रु एक लाख पाँच सय तोकिएको छ। नेपाल सुनचाँदी व्यवसायी महासङ्घले सार्वजनिक गरेको विवरण अनुसार आज तेजाबी सुनको मूल्य प्रतितोला एक लाख छ। यसको मूल्य अघिल्लो दिन ९९ हजार आठ सय थियो। त्यस्तै चाँदीको मूल्य अघिल्लो कारोबार मूल्यका तुलनामा स्थिर रही प्रतितोला एक हजार तीन सय ९० कायम रहेको महासङ्घले जनाएको छ। महासङ्घले अन्तर्राष्ट्रिय बजारमा हुने सुन तथा चाँदीको कारोबार मूल्यका आधारमा यहाँ दैनिक सुन तथा चाँदीका मूल्य तोक्दै आएको छ। हाल अन्तर्राष्ट्रिय बजारमा सुन प्रतिऔँस एक हजार सात सय ९८ दशमलव ५८ अमेरिकन डलर आसपासमा कारोबार भइरहेको जनाइएको छ।
५ किलो गाँजासहित एकजना पक्राउ,विराटनगर : विराटनगर महानगरपालिका४ एयरपोर्ट नहरबाट ५ किलो गाँजासहित एकजनालाई प्रहरीले पक्राउ गरेको छ । जिल्ला प्रहरी कार्यालय मोरङबाट सादा पोसाकमा खटिएको टोलीले लागुऔषध गाँजासहित विराटनगर११ का २८ वर्षीय गोरे भनिने अस्मन राईलाई पक्राउ गरेको हो । राईले चलाएको को ३८ प ७९५१ नम्बरको स्कुटर प्रहरीले शनिबार साँझ ५ बजेतिर नियन्त्रणमा लिएर चेकजाँच गरेको थियो । चेकजाँच गर्दा स्कुटरभित्र गाँजा भेटिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार गाँजा फेला परेपछि स्कुटर नियन्त्रणमा लिएर चालकलाई पक्राउ गरिएको छ । गाँजा कहाँबाट ल्याइएको र कता लगिएको हो भन्ने बारेमा खुल्न बाँकी रहेको प्रहरीले जनाएको छ । गाँजासहित पक्राउ परेका राईलाई भने प्रहरीले लागुऔषध ऐनअन्तर्गतको मुद्दा चलाउने तयारी गरेको छ ।
अक्सिजन बिक्री गर्दै धौलागिरी अस्पताल,"बागलुङ : कोरोना भाइरस संक्रमण (कोभिड१९)को महामारीमा धौलागिरी अस्पताल बागलुङमा अक्सिजनको चरम अभाव सिर्जना भयो । अस्पतालमा रहेका अक्सिजनका सिलिण्डरले नपुगेपछि विभिन्न संघसंस्था र व्यक्तिहरुले सिलिण्डर सहयोग गरेपछि दैनिक पोखराबाट अक्सिजन आयात गरेर महामारीको समयमा बिरामीको जीवन रक्षा गरिएको थियो। नेपालमै तेस्रो कोरोना भाइरस संक्रमणको बिरामी बागलुङमा देखिएपछि अस्पताल सुरुवातदेखि नै कोभिडका बिरामीको उपचारमा सरिक बन्यो । पहिलो लहरमा अस्पतालकै अक्सिजनले बिरामीको उपचार गरेपनि दोस्रो लहरमा भने अक्सिजनको ठूलो समस्या अस्पतालले भोग्यो । केहि समय अक्सिजनको चरम अभाव भोग्दै आएको अस्पतालले अहिले आफैले अक्सिजन निर्यात गर्ने अवस्थामा पुगेको छ । कोरोना संकटकालिन अवस्थामा निर्माण गरिएको धेरै क्षमताको अक्सिजन उत्पादन प्लान्ट र पुरानो क्षमताको प्लान्टको वृद्धि गरेर अहिले अस्पतालले आफै खपत गर्ने र बचेको अक्सिजन अन्य स्वास्थ्य संघसंस्था र व्यावसायिक प्रयोगको लागि बिक्री गरिरहेको छ । विगत दुई महिनादेखि नयाँ प्लान्ट सञ्चालनमा आएर अहिले नियमित अक्सिजन उत्पादन गरिरहेको धौलागिरि अस्पताल बागलुङका प्रशासन शाखाका अधिकृत छैठौँ तेजप्रसाद निउरेले जानकारी दिए । चार वर्षअघि गण्डकी प्रदेश सरकारको ५० लाख रुपैयाँ सहयोगले अस्पतालमा २५ शैय्या पुग्ने अक्सिजन प्लान्ट स्थापना गरिएको थियो,'अधिकृत निउरेले भने,कोरोना महामारीमा उक्त प्लान्टले उत्पादन गर्ने अक्सिजन अपुग भएपछि पोखरा लगायतका ठाउँबाट अक्सिजन खरिद गरेर उपचार गर्नुपर्ने बाध्यता थियो । अस्पतालमा नयाँ प्लान्ट सञ्चालनमा आएपछि अक्सिजन बिक्री गर्न थालिएको हो । पुरानो प्लान्ट हुँदा अस्पताललाई नै अपुग थियो, ' न्यूरेले भने,नयाँ प्लान्ट सञ्चालनमा आएपछि साविक धौलागिरी अञ्चलका चार जिल्ला र स्थानीय तहमा रहेका अस्पताल र निजी क्षेत्रलाई समेत अक्सिजन बिक्री गर्न थालेका छौं । अस्पतालले निजी कम्पनीले भन्दा सस्तो दरमा अक्सिजन बिक्री गरिरहेको जनाएको छ । हाम्रो अक्सिजन निजी कम्पनीको भन्दा सस्तो छउनले भने,बाहिरी जिल्लाबाट ढुवानी गर्दा लाग्ने खर्चको पनि बचत हुन्छ । अस्पताल व्यवस्थापन समितिले सानो शिलिण्डर, मध्यम र ठूलो गरी तीनवटा अक्सिजन शिलिण्डर भर्नका लागि दररेट कायम गरेको छ । नीजि क्षेत्रले खरिद गर्दा भ्याट रकमसहित निर्धायिरित मुल्यमा अतिरिक्त ५० रुपैयाँ बढी तिर्नुपर्ने हुन्छ । बागलुङका स्थानीय तहमा सञ्चालित अस्पताललाई अक्सिजन आवश्यक परे समन्वय गर्न अस्पतालले पत्रचार समेत गरेको छ । अस्पतालले सानो अक्सिजन शिलिण्डरको ३७० रुपैयाँ, मध्यमको ६५० रुपैयाँ र ठूलो अक्सिजन शिलिण्डरको एक हजार तीन सय रुपैयाँ मुल्य तोकेको अस्पतालका निमित्त मेडिकल सुपरिटेण्डेन्ट डा अभिषेक वाग्ले बताए । कोरोना कालमा विभिन्न क्षेत्रबाट प्राप्त भएका अक्सिजन शिलिण्डरले अस्पताललाई प्रयाप्त पुग्ने गरी सुरक्षित गरिएको निमित्त मेडिकल सुपरीटेण्डेन्ट डा वाग्लेले जानकारी दिए । धौलागिरी अस्पताललाई गण्डकी प्रदेशको उपप्रादेशिक अस्पतालका रुपमा स्तरोन्नती गर्नेगरी दुई सय शैय्याको बनाउने गण्डकी सरकारले तयारी गरेको छ । दुई सय शैय्याको अस्पताल बनाउँदा अक्सिजन प्लान्टले उत्पादन गरेको अक्सिजन अस्पतालमै खपत हुनेछ ।"
पार्टी र आफूलाई राष्ट्रिय तथा अन्तर्राष्ट्रिय घेराबन्दीमा पारियो : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले आफू चौतर्फी घेराबन्दीमा परेको बताएका छन्। आइतबार बिहान माओवादी केन्द्रका उच्च नेताहरुसँग प्रचण्डले राष्ट्रिय तथा अन्तराष्ट्रिय शक्तिहरुबाट आफू र आफ्नो पार्टी घेराबन्दीमा परेको बताएका हुन् । चौतर्फी घेराबन्दीमा परेका कारण कांग्रेस सभापति शेरबहादुर देउवालाई नै प्रधानमन्त्रीमा समर्थन गर्नुपर्ने अवस्था सिर्जना हुँदै गएकोसमेत उनले बताएको माओवादी केन्द्रका एक नेताले अन्नपूर्णलाई जानकारी दिए। आफूलाई घेराबन्दीमा पारेर प्रधानमन्त्रीबाट रोक्न चौतर्फी प्रयास भइरहेको प्रचण्डको भनाई छ। बिहानको आन्तरिक छलफलमा नेकपा माओवादी केन्द्रले कांग्रेसले प्रधानमन्त्री नदिए एमालेसँग समेत छलफल अघि बढाउने तयारी गरेको छ। तर नेकपा एमालेका अध्यक्ष केपी शर्मा ओलीले शनिबार प्रचण्ड प्रधानमन्त्री बन्ने सम्भावना टर्दै गएको बताएका थिए। ओलीले भने, 'प्रधानमन्त्रीको इच्छा ढिला गरी आएकाले प्रचण्डको सम्भावना कम भएको छ। समयमै काम नगरे प्रतिफल शुन्य हुन्छ। माओवादी केन्द्रभित्र विभिन्न विकल्पबारे छलफल भइरहेको छ। देउवालाई प्रधानमन्त्रीमा समर्थन गर्ने र बाँकी पदमा सम्मानजनक बाँडफाँड गर्ने, त्यसो नभए गठबन्धन छाडेर एमालेसँग छलफल अघि बढाउने र त्यो पनि नभए प्रतिपक्षमा बस्ने रणनीतिक विकल्पबारे नेकपा माओवादी भित्र छलफल भएको छ। ओलीले भने ढिलो गरेकाले प्रचण्ड प्रधानमन्त्री बन्ने सम्भावना कम छ प्रधानमन्त्री बन्ने प्रचण्डको सम्भावना सकिएकै हो? नेतृत्व हानथापमा अल्झियो गठबन्धन प्रचण्डलाई भेटेर अमरेशको आग्रह  प्रधानमन्त्रीको दाबी नछाड्नुस् थप रणनीति बनाउन प्रचण्ड आन्तरिक परामर्शमा माओवादी केन्द्रलाई फकाउने कांग्रेसकाे अन्तिम कसरत, निधि र प्रचण्डबीच भेटवार्ता गठबन्धनको बैठक अगाडि कांग्रेस आन्तरिक छलफलमा, प्रधानमन्त्री पद नछाड्ने"
कोरोनाको बुस्टर डोज लगाउन स्वास्थ्य मन्त्रालयको आग्रह,"काठमाडौं : स्वास्थ्य तथा जनसङ्ख्या मन्त्रालयले कोरोना भाइरसका सङ्क्रमण बढिरहेकाले सबैलाई अतिरिक्त मात्रा (बुस्टर डोज) लगाउन आग्रह गरेको छ। मन्त्रालयका प्रवक्ता डा सञ्जयकुमार ठाकुरले सङ्क्रमण छिमेकी भारत र चीनमा बढिरहेकाले सबैलाई बुस्टर डोज लगाउन आग्रह गरेका हुन्। छिमेकी मुलुकमा देखिएको बिएफ७ नामक प्रजातिको नयाँ भेरियन्ट खुला सिमानाका कारणले नेपालमा भित्रिन सक्ने भएकाले सजगता अपनाउनसमेत मन्त्रालयले आग्रह गरेको छ। नेपालमा हालसम्म नयाँ प्रजातिको बिएफ७ नामक भाइरस देखिएको छैन। मन्त्रालयले पहिलो र दोस्रो मात्रा खोप लगाएका व्यक्तिले अनिवार्यरूपमा बुस्टर डोज लगाउन भनेको छ। सरकारले बुस्टर डोजका लागि भने खोप ल्याउने तयारी गरेको छ। पन्ध्र लाख मात्रा खोप ल्याइँदै मन्त्रालयका प्रवक्ता डा ठाकुरले १५ लाख मात्रा बुस्टर डोज खोप ल्याउन थालिएको जानकारी गराए। कोभ्याक्स सुविधाअन्तर्गत सम्झौता गरिएको ९२ लाख मात्रा खोपमध्ये ३७ लाख मात्रा ल्याइसकेको छ। अब त्यही बाँकी रहेको मध्ये १५ लाख मात्रा खोप बुस्टर डोजका लागि ल्याउन थालिएको हो। सम्झौता गरिएको खोपमध्ये दुईपटक गरेर ३७ लाख मात्रा खोप भने स्वदेश आइसकेको छ। यस्तै मन्त्रालयले सङ्क्रमणबाट जोगिन अनिवार्य मास्क प्रयोग गर्न, भौतिक दूरी कायम गर्न, साबुन पानीले हात धुन वा स्यानिटाइजर नियमित प्रयोग गर्नसमेत आग्रह गरेको छ।"
उतारचढावको वैदेशिक व्यापार,"आधुनिक उपभोग्य र विलासिताका सामग्रीका उच्च आयातको निराशाजनक निर्यातले देश ग्रस्त छ। फलस्वरूप देश आयातमुखी चर्को रूपमा बढ्दैछ। स्वदेशी उत्पादन वृद्धि तथा प्रवद्र्धनात्मक कार्यक्रममा सफलता नपाउनु र उत्पादन भएका सामान निर्यात हुन नसक्नुले व्यापारघाटा बढ्दै गएको छ। अघिल्ला वर्षझैं निर्यात प्रवद्र्धन तथा आयात प्रतिस्थापनका लागि सरकारले गरेका कार्यक्रम विफल हुँदै गएका छन्। व्यापारघाटा कम गर्न समयसमयमा धेरै नीति उद्घाटन गरे पनि उपलब्धि हुन सकेन। आयात प्रतिस्पर्धाका १२ वस्तुका निर्यात पनि निराशाजनक अवस्थामा छन्। हरेक वर्ष निर्यात बढाउने भनी नयाँनयाँ नमुुनाका रूपमा नयाँ कार्यक्रम ल्याई हल्ला फिजाइन्छ तर हरेक वर्ष कार्यक्रम कार्यान्वयन हुन नगई निर्यात अधोगतिमा जाँदैछ। आव २०७९०८० को पहिलो महिनामा अघिल्लो आर्थिक वर्षको पहिलो महिनाको तुलनामा निकासी व्यापार, मुद्रासञ्चिति, वैदेशिक लगानी, मुद्रास्फीतिमा त्यति विधि सुधार आएको देखिँदैन। २०७९०८० को प्रथम दुई महिनामा निर्यात बढ्न र आयात घटाउन सकिएको देखिँदैन। पूर्णबन्देज वा परिमाणात्मक बन्देज लगाइएका सामानबाहेक अन्य वस्तुको निकासी गर्न इजाजत चाहिने छैन। परिमाणात्मक बन्देज लगाइएका वस्तुको हकमा सोधखोज गरी निकासी इजाजतपत्र दिइनेछ। तर वैदेशिक मुद्राको कमी हुने अवस्थाले २०७८ माघपछि केही वस्तुमा आयातमा पूर्वप्रतीतपत्र लिन पर्ने गरिएका थियो। २०७९ वैशाखमा २०७९ असारसम्म १० वस्तुको आयात बन्द गरियो। तर २०७९ भदौसम्म गाडी, मोटरसाइकल, मदिरा र मोबाइल आयातमा मात्र आयात बन्द गरिएको छ। व्यापारघाटा कम गर्न सरकार प्रयत्नशील निर्यात प्रवद्र्धन कोष फलदायी बनाउने, प्रभावकारी निकासी विकास तथा प्रवद्र्धनात्मक कार्यक्रमहरू सञ्चालन गर्नुपर्छ। त्यो भयो भनेमात्र निकासी प्रवद्र्धनमा सघाउ पुग्न जाने हुन्छ। आर्थिक वर्ष २०७८०७९ मा नेपालमा १ सय ६४ देशबाट १९ खर्ब २१ अर्बभन्दा बढीको सामान आयात भएको छ। भारतबाट २०७८०७९ मा नेपालले १२ खर्ब १५ करोड २७ लाखभन्दा बढीको सामान आयात गरेको थियो। १२ खर्बभन्दा बढीको सामान आयात हुँदा एक खर्ब ५५ अर्ब २२ करोड ३० लाखबराबरका सामान निर्यात भएको थियो। नेपालले भारतसँग मात्र २०७८०७९ मा १० खर्ब ४४ अर्ब ९३ करोड ४ लाखभन्दा बढीको व्यापारघाटा व्यहोरेको थियो। भारतपछि ठूलो मात्रामा आयात चीनबाट भएको छ। २०७८०७९ मा चीनबाट २ खर्ब ६४ अर्ब ७८ करोड ३७ लाखबराबरको आयात भएकोमा ८० करोड ८७ लाख ५४ हजारबराबरको मात्र सामान निर्यात हुँदा चीनसँग २ खर्ब ७३ अर्ब ९७ करोड ४९ लाखबराबरको व्यापारघाटा भयो। चीनसँगको आयातसँगै निर्यात वृद्धि हुँदै आएको छ। २०७८०७९ मा नेपालले २ खर्ब ३० करोड ९६ लाखबराबरको स्वदेशी कल वस्तु निर्यात गरेको थियो। २०७७०७८ मा नेपालले १ खर्ब ४१ अर्ब १२ करोड ४० लाखको निर्यात गरेको थियो। २०७७०७८ को तुलनामा २०७८०७९ मा आयात २४७२ र निर्यात ४१७४ प्रतिशतले वृद्धि भएका देखिन्छ। आयातको तुलनामा न्यून मात्रामा निर्यात हँुदा नेपालको व्याापार घाटा वृद्धि भएको थियो। २०७७०७८ को तुलनामा २०७८०७९ मा २३ प्रतिशतले व्यापारघाटा वृद्धि भएको देखिन्छ। २०७७०७८ को तुलनामा २०७८०७९ मा २३ प्रतिशतले व्यापारघाटा वृद्धि भएको थियो। २०७८०७९ मा देशको व्यापारघाटा १७ खर्ब २० अर्ब ४१ करोड ७३ लाख पुगेको थियो। ७७७८ मा व्यापारघाटा १३ खर्ब ९८ अर्ब ७१ करोड २९ लाखबराबर थियो। २०७८७९ मा नेपालले २१ खर्ब २० अर्ब ४७ करोड ९३ लाखबराबरको वैदेशिक व्यापार गरेको थियो। तर २०७७७८ को तुलनामा २६१५ प्रतिशतले बढी छ। २०७७७८ मा नेपाल १६ खर्ब ८० अर्ब ९६ करोड ११ लाखबराबरको वैदेशिक गरेको थियो। कृषिप्रधान देशमा २ खर्ब ५० करोडको खाद्यान्न आयात हुन हीनताबोध भएको छ। २०७८०७९ मा वार्षिक बजेटभन्दा झन्डै तीन खर्ब बढीको आयात, १७ खर्बको बढीको व्यापारघाटा देखिन्छ। एक वर्षको अवधिमा नेपालले १९ खर्ब २० अर्बको आयातको गरिएको छ। २०७८७९ को वार्षिक बजेट नै १६ खर्ब ३२ अर्बको थियो। २०७८०७९ मा व्यापारघाटा १७ खर्ब २० अर्बको छ। २०७८०७९ मा नेपालले सबैभन्दा बढी इन्धनको आयातमा खर्च भएको छ। एक वर्षको अवधिमा नेपालले ३ खर्ब ८३ अर्बभन्दा बढीको इन्धन आयात गरेको छ। नेपालले इन्धनपछि सबैभन्दा बढी खाद्यान्न, फलामजन्य सामाग्री, इलेक्ट्रोनिक सामग्री आयात बढी छ। व्यापारघाटा सबैभन्दा बढी भारतसँग भएको छ। नेपालले भारतबाट १२ खर्ब १५ करोडको सामान आयात गरेको छ। भारतबाट १२ खर्बभन्दा बढी सामान आयात हँुदा केवल ५५ अर्ब २२ करोडबराबरको सामानमात्र भारततर्फ निर्यात भएको छ। भारतमा मात्र १० खर्ब ४४ अर्ब ९३ करोडभन्दा बढीको व्यापारघाटा भारतसँग व्यहोरेको छ। भारतपछि चीनसँग २ खर्ब ६३ अर्ब ९७ करोडको व्यापारघाटा छ। एक वर्षमा नेपालले २१ खर्ब २० अर्ब ४७ करोेडको वैदेशिक व्यापार छ। आव २०७७०७८ मा नेपालले १६ खर्ब ८० अर्ब १७ करोडको वैदेशिक व्यापार भएको थियो। सबै देशसँग व्यापारघाटाको कुरा गर्ने हो भने २०६९०७० मा ५ खर्ब ३६ अर्ब २३ करोड थियो भने १० वर्षपछि १७ खर्ब २० अर्ब ४१ करोड छ। २०७८०७९ मा मात्र डिजेलमा १ खर्ब ६८ अर्ब २३ करोड, पेट्रोल ७१ अर्ब ३८ करोड र एलपी ग्यासमा ६५ अर्ब ५५ करोड व्यापारघाटा छ। नेपालको निर्यात व्यापार २ खर्ब ३० करोड पुगेको छ। निर्यात व्यापार २०७७७८ मा तुलनात्मक रूपमा २०७८०७९ मा ४१७ प्रतिशतले बढेको छ। २०७८०७९ मा निर्यात भएका वस्तुहरूमा प्रशोधन भटमासको तेल ४५ अर्ब ३५ करोड, प्रशोधन पाम तेल ३७ अर्ब ९४ करोड, सेन्थेटिक यार्न १० अर्ब १४ करोडको, उनी गलैंचा र कार्पेट ७ अर्ब, तयारी कपडा ५ अर्ब ७६ करोडको छ। चीनसँग नेपालको कुल इन्धनको ३० प्रतिशत २०७३ मा चीनसँग व्यापार तथा यातायात पारवहन सम्झौता भएको छ। नेपालबाट चीनतर्फ जडीबुटी, हस्तकलाका सामान निर्यात हुुने गरेको छ। २०७१ सालदेखि औपचारिक रूपमा सञ्चालनमा आएको रसुवागढी नाकामा तातोपानी नाका बन्द भयो। २०७६०७७ मा १ खर्ब ८१ अर्बको चिनियाँ सामान आयात भएको छ। २०७५०७६ मा नेपालको चीनमा निर्यात भने २ अर्ब १० करोड रुपैयाँ मात्र भएको देखिन्छ। २०७६०७७ मा १ अर्ब १९ करोडको नेपाली सामान चीन निर्यात भएको छ। व्यापारघाटा भएका देशमा इन्डोनेसिया, अर्जेन्टिना, थाइल्यान्ड, भियतनाम, दक्षिण कोरिया, मलेसिया, फ्रान्स र जापान आदि छन्। नेपालको निर्यात व्यापार भारत, चीन, अमेरिका, टर्की, जर्मनी, बंगलादेश, क्यानडा, जापानलगायत देश छन्। नेपालबाट चालू सात महिनामा मुख्य रूपमा चिया, अलैंची, अदुवा, कार्पेट, तयारी पोसाक, चाउचाउ, जुसलगायत वस्तु छन्। सर्वसाधारणको स्वास्थमा गम्भीर असर पर्ने विषादीयुक्त तरकारी, फलपूल र खाद्य पदार्थको आयात र प्रयोगमा नियन्त्रणको पहल अर्थात् टीबीटी र एसपीएस माध्यमबाट आयात व्यवस्थापन गरिने कुरा प्रकाशमा आएको छ। यसका लागि हरेक प्रदेशमा प्रविधियुक्त नाका तोकिने बताइएको छ। वैदेशिक व्यापारका सुधारका उपाय देशको व्यापारघाटा कम गर्न र देशको निकासी बढाउन सरकारले विभिन्न योजना तथा कार्यक्रम अघि सारे पनि देशको व्यापारघाटा बढ्दै गएको छ। जसले सरकारको कार्यक्रम सफल भएको देखिन्न। निकासी बढ्न नसक्नु र आयात तीव्र गतिमा बढ्नु देशको व्यापारघाटा बढ्दै जानुमा कारक तŒव थियो। नेपालबाट निर्यात हुने केही हरेक वस्तुहरू अर्बमा र धेरैजसो आयातित वस्तुहरू खर्बौंमा आयात हुँदै आएकाले देशको व्यापारघाटा बढ्दै आएको थियो। नेपालबाट मुख्य रूपमा निर्यात हुने वस्तुहरूमा कपडा, तयारी पोसाक, गलैंचा, अदुवा चिया, चाउचाउ, अलैंची आदि थिए। अघिल्लो वर्षभन्दा अगाडिका आर्थिक वर्षमा गलैंचाको निकासी घटेको थियो। तर तयारी पोसाकको निर्यात बढेको थियो। कुनै वर्ष निर्यात वृद्धि हुने वस्तुमा अलैंची परेको थियो भने आयात वृद्धि भएका वस्तुमा पेट्रोलियम पदार्थ, गाडी र पार्टपुर्जाहरू मोबाइल सेट मुख्य थिए। वस्तुगत आधारमा पशु आहार, धागो, वनस्पति घिउ, तयारी पोसाकलगायतको कुनै वर्ष निर्यात बढेको थियो भने जुस, अलैंची, जीआई पाइप, ऊनी गलैंचासहितको कुनै वर्ष निर्यात घटेको थियो। समग्रमा वस्तुगत रूपमा पेट्रोलियम पदार्थ, यातायातका साधन, पार्टपुर्जा, सुन, एमएस बिलेट, पोलिथिन ग्रेनुयल्सलगायत वस्तुका आयात बढेको छ। तर कृषि औजार, पार्टपुर्जा, विद्युतीय सामान, सेनिटरी वेयर्स, खाने तेल, ब्याट्रीलगायत वस्तुको आयात घटेबढेको छ। पशु आहार, तयारी पोसाक, पिना, वनस्पति घिउलगायतको वस्तुको निर्यात बढेको छ। तर जुस, अलैंची, उनी गलैंचा, पाइप, टुथपेस्टलगायतका वस्तुका निर्यात घटेको देखिन्छ। भारत, चीन र अन्य देशमा गरिँदै आएको वस्तु निर्यातमा कमी आएपछि समग्ररूपमा व्यापारघाटा पनि बढेको देखिन्छ। करिब दुुई दशक अगाडिसम्म नेपालले चामल निर्यात गथ्र्यो। हरवर्षमा ३५ अर्ब रुपैयाँका भन्दा बढी विदेशी चामल नेपालमा आयात हुँदै आएको छ। नेपालमा इन्धनमात्रै बर्सेनि १ खर्ब ४० अर्बका खपत भइरहेको छ। बर्सेनि ३२ अर्बभन्दा बढीको सुनचाँदी र २५ अर्बभन्दा बढीको मोबाइल सेटको आयात भइराखेको छ। नेपालमा बढी आयात भएका वस्तुमा फलाम तथा स्टिल, पेट्रोलियम पदार्थ, सवारीसाधन र पार्टपुर्जा छन्। नेपालको निर्यात दयनीय भई नेपालबाट बढी निर्यात भएका वस्तुहरूमा चिया, कफी, म्यान मेड स्टेपल फाइबर, कार्पेट, कपडा तथा कच्चा पदार्थ, फलाम तथा स्टिल मुख्य थिए। अघिल्ला वर्षसम्म पनि भारत, चीन र अन्य देशमा गरिँदै आएको वस्तु निर्यातमा कमी आएपछि समग्ररूपमा व्यापारघाटा पनि बढेको देखिन्छ। निर्यात प्रवद्र्धन कोष फलदायी बनाउने, प्रभावकारी निकासी विकास तथा प्रवद्र्धनात्मक कार्यक्रमहरू सञ्चालन गर्ने हो भनेमात्र निकासी प्रवद्र्धनमा सघाउ पुग्न जाने हुन्छ। रेग्मी, व्यापार तथा निकासी प्रवद्र्धन केन्द्रका पूर्वनायब कार्यकारी निर्देशक हुन्"
"प्रचण्ड सचिवालयको टिप्पणी  आफू तल पर्दा सहमति, माथि पुग्दा सहमति तोड्ने खराब चरित्र","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डको सचिवालयले कांग्रेसले सहमति पालना नगरेको दाबी गरेको छ। प्रचण्डले वर्तमान गठबन्धन चुनावअघिकै निरन्तरता भएकाले पूर्वसहमति अनुसार आफूले सरकारको नेतृत्व गर्ने पालो आफ्नो भएको दाबी गरिरहेको समयमा कांग्रेसले राष्ट्रपति र प्रधानमन्त्री दुबै नछाडेपछि प्रचण्डका स्वकीय सचिव रमेश मल्लले असन्तुष्टि व्यक्त गरेका हुन्। चुनावअघि २३ सिटमा खुम्चिएकोकांग्रेसलाई प्रधानमन्त्री दिएकाले यस नेतृत्वलाई स्वीकार गर्नुपर्ने अडान प्रचण्डले राख्दै आएका छन्। तर सफलतापूर्वक आफूले चुनाव गरेको र पहिलो पार्टी भएकाले कांग्रेस नेतृत्वमै सरकार बन्नुपर्ने अडान देउवाले राखेका थिए। प्रचण्डका स्वकीय सचिव मल्लले आफू तल पर्दा एउटा सहमति गर्ने तर आफू माथि पुग्दा सहमति तोडिहाल्ने खराब चरित्र नेपाली राजनीतिमा देखिएको बताएका छन्। नेपाली राजनितिको एउटा खराब चित्र र चरित्र यस्तो हुँदै आयो, आफू तल पर्दा एउटा सहमति गर्ने तर आफूमाथि पुगे भन्ने भान पर्न थाल्दा सहमति तोडिहाल्ने । ट्वीटरमा लेखेका छन्, पछिल्लो घटनाक्रमले के देखाउँछ कि इतिहासको फेरि दु:खान्त पुनरावृत्ति हाम्रा सामु छ । आइतबार बिहान प्रचण्डले माओवादी केन्द्रका उच्च नेताहरुसँग राष्ट्रिय तथा अन्तराष्ट्रिय शक्तिहरुबाट आफू र आफ्नो पार्टी घेराबन्दीमा परेको बताएका थिए। चौतर्फी घेराबन्दीमा परेका कारण कांग्रेस सभापति शेरबहादुर देउवालाई नै प्रधानमन्त्रीमा समर्थन गर्नुपर्ने अवस्था सिर्जना हुँदै गएकोसमेत उनले बताएको माओवादी केन्द्रका एक नेताले अन्नपूर्णलाई जानकारी दिए। आफूलाई घेराबन्दीमा पारेर प्रधानमन्त्रीबाट रोक्न चौतर्फी प्रयास भइरहेको प्रचण्डको भनाई छ। माओवादी केन्द्रभित्र विभिन्न विकल्पबारे छलफल भइरहेको छ। देउवालाई प्रधानमन्त्रीमा समर्थन गर्ने र बाँकी पदमा सम्मानजनक बाँडफाँड गर्ने, त्यसो नभए गठबन्धन छाडेर एमालेसँग छलफल अघि बढाउने र त्यो पनि नभए प्रतिपक्षमा बस्ने रणनीतिक विकल्पबारे नेकपा माओवादी भित्र छलफल भएको छ। माओवादीका नेताहरुसँको छलफलपश्चात देउवा र प्रचण्डबीच वान टु वानवार्ता भएको छ। त्यसपश्चात अहिले सत्ता गठबन्धनको बैठक जारी रहेको छ।"
"भारतमा कोरोनाविरुद्ध उच्चसतर्कता, एकैदिन १ लाख बढीले लगाए खोप","नयाँ दिल्ली : भारतमा पछिल्लो २४ घन्टामा २२७ जनामा कोरोना भाइरस संक्रमण देखिएको छ। समाचार एजेन्सी पीटीआईको रिपोर्ट अनुसार योसँगै भारतमा कोरोना सक्रिय संक्रमितको संख्या ३४२४ पुगेको हो। पछिल्लो २४ घन्टामा कोरोनाबाट कसैको पनि मृत्यु भएको छैन। सोही अवधिमा १८६ जना कोरोनामुक्त भएका छन्। यस्तै एकदिनमा एक लाख पाँच हजारभन्दा मानिसलाई कोरोनाविरुद्धको खोप लगाइएको छ। योसँगै भारतमा कोरोनाविरुद्धको खोप लगाउनेको संख्या २० करोड बढि पुगेको छ। चीनमा कोरोनाको नयाँ भेरियन्ट बीएफ ७ देखिएसँगै भारतमा उच्च सतर्कता अपनाउन थालिएको छ। चीन,जापान,ब्राजील र दक्षिण कोरियामा कोरोना संक्रमण तीव्ररुपमा फैलिरहेको छ।"
मधेश प्रदेशमा सर्वदलीय बैठक आह्वान : सपथ ग्रहणलगायत विषयमा छलफल,"जनकपुर : मधेश प्रदेशसभा सचिवालयको आह्वानमा सोमबार प्रदेशसभामा प्रतिनिधित्व गर्ने दलहरुको सर्वदलीय बैठक बस्ने भएको छ । नवनिर्वाचित प्रदेशसभा सदस्यको सपथ ग्रहणलगायतका काममा सर्वदलीय सहमतिका लागि सोमबार दिउँसो १ बजे बैठक बस्न लागेको प्रदेशसभा सचिवालायले जनाएको छ । मधेश प्रदेशसभा सचिवालयका सचिव रञ्जितकुमार यादवले प्रदेशसभामा प्रतिनिधित्व गर्ने १० दलको सहभागितामा सर्वदलीय बैठक बस्न लागेको जानकारी दिए। 'दलहरुसँगको समन्वयमा बैठक बस्दैछ', सचिव यादवले भने, 'त्यसपछि हामी सपथ ग्रहण र प्रदेशसभा बैठकको तयारीमा जुट्छौँ ।' नेपालको संविधानको धारा १७९ अनुसार प्रदेसभाका सदस्यले प्रदेशसभा बैठकमा पहिलो पटक भाग लिनुअघि कानुन बमोजिम सपथ लिनुपर्नेछ । त्यसैगरी संविधानको धारा १८३(१) बमोजिम प्रदेश प्रमुखले प्रदेशसभा निर्वाचनको अन्तिम परिणाम घोषणा भएको मितिले बीस दिनभित्र अर्थात् यही पुस २१ गतेभित्र प्रदेशसभाको अधिवेशन आहवान गरिसक्नुपर्ने छ । निर्वाचन आयोगले यही पुस २ गते अन्तिम परिणाम घोषणा गरेकाले पुस २१ गतेभित्र अधिवेशन बोलाइसक्नु पर्ने र त्यसअघि नै नवनिर्वाचित प्रदेशसभा सदस्यले शपथ लिइसक्नुपर्ने हुँदा त्यहीअनुसार सचिवालय तयारी अवस्थामा रहेको सचिव यादवले बताए। रासस"
सीमा क्षेत्रमा साना हतियार चुनौती,"धनगढी : मंगलबार बिहान करिब ३ बजेतिर सुदूरपश्चिम प्रदेशको राजधानी धनगढी बजारनजिकै गोली चल्यो। गोली लागेर धनगढी उपमहानगरपालिका९ जुगेडाका प्रजापति विष्ट घाइते भए। उनको घरमा राखिएको अटोरिक्साको ब्याट्री चोर्न आएका ४५ जना अपरिचित व्यक्तिहरूले गोली चलाएका हुन। विष्टको अवस्था सामान्य रहेको छ। घाइते विष्टका अनुसार बिहानको समयमा अटोरिक्साको ब्याट्री निकालिरहेका ४५ जनासँग मुठभेड भएपछि उनीहरूले गोली चलाएर भागेका हुन। कैलालीका प्रहरी प्रवक्ता बेदप्रसाद जोशी भने विष्ट मुठभेडका क्रममा घाइते भएको बताउँछन्। भन्छन्, ब्याट्री चोर्न आए, विष्टका परिवारसँग मुठभेड भयो, गाउले गुहारेपछि उनीहरूले दुई राउन्ड गोली चलाएर भागेको देखिन्छ। घटनास्थलनजिकै २ राउण्ड नपडकिएका बुलेट पनि फेला परेका छन्। घटना भएको क्षेत्र भारतको सीमानजिकै पर्छ। कैलाली प्रहरीले सीमा क्षेत्रमा चोरीपैठारी गर्नेहरूले गोली चलाएको हुनसक्ने अनुमान गरेको छ। सीमा क्षेत्रमा लुटपाट गर्ने गिरोह सक्रिय छ, चोरीनिकासी पनि बढिरहेको छ, गाउँलेहरूले घेरेर पक्रिने डरले उनीहरूले गोली चलाएर भागेको जस्तो देखिन्छ, एकजना पक्राउ गरि अनुसन्धान गरिरहेका छौं, डीएसपी जोशीले भने। कैलालीकै गोदावरी नगरपालिका२ मा रहेको शसस्त्र प्रहरीको बाहिनी छेउमै अर्को गोलीकाण्ड भयो। घोडाघोडी नगरपालीकाको सुखड बजारमा सुनचाँदीको व्यवसाय गर्दै आएका २८ वर्षीय विकास सुनारमाथि अज्ञात समुहले गोली चलाएर ३० तोला सुन र २ लाख लुटपाट गरे। घाइते सुनारको धनगढीको मायामेट्रो अस्पतालमा उपचार भइरहेको छ। सशस्त्र प्रहरीको बाहिनीको बाहिरपट्टि भएको यस घटनाले साना हतियार सुरक्षामा चुनौती देखिएका छन। घटना भएको स्थानबाट डिएसपीको कमाण्डमा रहेको इलाका प्रहरी कार्यालय मालाखेती पनि २३ सय मिटरको दूरीमा छ। तीन दिनमा दुई गोलीकाण्ड प्रदेशको राजधानी नै असुरक्षित अत्तरियाका सुन व्यवसायी प्रदर्शनमा नेपाल प्रहरीको इलाका र सशस्त्र प्रहरीको बाहिनी छेउमै भएको यस घटनाले सुरक्षा चुनौती बढाएको छ। प्रहरीका लागि पनि यो घटना च्यालेन्ज दिए जस्तै हो, प्रहरीको सक्रियता कम भएको भान भएको छ अत्तरिया उद्योग वाणिज्य संघका अध्यक्ष अशोक देवकोटाले भने। विकास सुनारको अत्तरिया र सुखड गरी दुई ठाउँमा पसल छ। उनी कुनै दिन सुखड जान्छन् भने कुनै दिन अत्तरियाको पसलमा बस्छन। बेलुका करिब ६ बजे पसल बन्द गरेर सुखडबाट अत्तरियातिर आए। करिब ६ बजेर २० मिनेटमा पूर्वबाट पश्चिमतर्फ एउटा सेतो कलरको अपाचे मोटरसाइकल (नम्बर नखुलेको) आयो। दुईजना चढेको मोटरसाईकलमा पछाडि बसेका ब्यक्तिले गोली चलाए। म ढलिहाले, अनी मेरो झोलामा रहेको ३० तोला बराबरको तयारी सुनको गहना र २ लाख नगद लुटेर लगे उपचारमा रहेका विकास सुनारले भने। गोली प्रकरणपछि कैलालीको अत्तरिया र धनगढी क्षेत्रका जनता त्रसित भएका छन। अत्तरियाका सुनचाँदी व्यवसायीहरूले तीनदेखि पसल खोलेका छैनन भने मंगलबार उनीहरूले गोली चलाउनेहरूको खोजी र सुरक्षाको प्रत्याभूति हुनुपर्ने भन्दै प्रदर्शनसमेत गरेका छन्। गोली चलेको घटनामा संलग्नलाई कानुनी कारबाहीको दायरामा नल्याएसम्म व्यवसायीहरू सुरक्षित नहुने सुनचाँदी व्यवसायी संघ कैलालीका अध्यक्ष कमलप्रसाद लामिछानेले बताए। उनले उक्त घटनापछि अरू व्यवसायीहरू पनि असुरक्षित रहेको दाबी गरे। बढ्दै साना हतियारका घटना कैलाली प्रहरीको तथ्यांकअनुसार हातहतियार खरखजानाका मुद्दाहरू बढी छन। जिल्ला प्रहरी कार्यालय कैलालीको तथयांकअनुसार २०७६७७ मा ६ वटा, २०७७७८ मा ५ वटा, २०७८७९ मा ८ वटा र चालू आर्थिक वर्षमा १ वटा हातहतियार खरखजानासँग सम्बन्धित मुद्दा दर्ता भएका छन। खुला सीमाना छ, चोरी सिकारी बढीरहेको छ। सीमा क्षेत्रमा (भारत तीर) सहजै साना हतियार पाउन सक्ने अवस्था छ, यसले सुरक्षा चुनौती भने थपेको छ, कैलालीका प्रहरी प्रवक्ता वेद प्रसाद जोशीले भने। उनले तीन दिनमा भएका दुई गोलीकाण्डका घटनाका लागि प्रहरी पनि चिन्तित रहेको बताए। हामीले प्रदेश अनुसन्धान ब्युरो (आरआईटी) र जिल्ला प्रहरीको टोली यी दुबै घटनाको अनुसन्धानमा खटाएका छौं, उनीहरू छिट्टै पक्राउ पर्नेछन्, डिएसपी जोशीले भने।"
प्रचण्डदेउवा छलफलमा,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डबालुवाटार पुगेका छन्। प्रधानमन्त्री एवम् कांग्रेस सभापति शेरबहादुर देउवासँग सत्ता समीकरणबारे छलफल गर्न प्रचण्ड बालुवाटार पुगेका हुन्। बिहान ९ बजे बालुवाटारमा सत्ता गठबन्धनको बैठक बस्ने भनिएपनि दलहरु आन्तरिक छलफलमा लागेपछि बैठक बस्न सकेको छैन। बैठक अगाडि प्रचण्ड र देउवाबीच छलफल भएको हो। आइतबार बिहान कांग्रेस र माओवादी केन्द्रका शीर्ष नेताहरु थप रणनीति बनाउन आन्तरिक छलफलमा जुटेका छन्। सरकारको नेतृत्व पहिला कसले गर्ने भन्नेमा सत्ता गठबन्धनबीच सहमति जुट्न सकेको छैन। गठबन्धनको शनिबार बसेको बैठकमा कांग्रेस र माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएका हुन्। कांग्रेस सभापति देउवा र माओवादी अध्यक्ष प्रचण्डले अब पहिलो प्रधानमन्त्रीमा दाबी गर्दै आएका छन्। प्रचण्डले यो गठबन्धन नयाँ नभई चुनावअघिकै निरन्तरता भएकाले सरकारको नेतृत्व गर्ने पालो आफ्नो भएको दाबी गरेका थिए। चुनावअघि २३ सिटमा खुम्चिएको कांग्रेसलाई प्रधानमन्त्री दिएकाले यसपटक आफ्नो नेतृत्वलाई स्वीकार गर्नुपर्ने अडान उनले सुनाएका थिए। तर, सफलतापूर्वक आफूले चुनाव गरेको र पहिलो पार्टी भएकाले कांग्रेस नेतृत्वमै सरकार बन्नुपर्ने अडान देउवाले राखेका थिए। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आइतबार ५ बजेसम्मको समय तोकेकी छन्।"
साहित्य महोत्सवमा अर्थतन्त्रको चिन्ता,"पोखरा : पोखरामा जारी साहित्य महोत्सवमा देशको अर्थतन्त्रको चिन्ता गरिएको छ। नेपाल लिटरेचर फेस्टिभलको तेस्रो दिन, भताभुङ्ग काम, लथालिङ्ग अर्थतन्त्र शीर्षकमा पूर्वअर्थमन्त्री डा युवराज खतिवडा र अर्थविद डा स्वर्णिम वाग्ले, डा विमला राई पौडेलसँग निरञ्जन श्रेष्ठले संवाद गरेका हुन्। संवाद कार्यक्रममा बोल्दै पूर्वगभर्नर समेत रहेका डा खतिवडाले देशको वर्तमान अवस्थाबारे बोल्दै जटिल समस्याको अवस्थामा रहेको तर ती समस्या हल गर्न सक्ने अवस्थामै आजको दिनसम्म रहेको बताएका छन्। उनले वर्तमान आर्थिक समस्याबाट पार लगाउन राजनीतिक नेतृत्वको इच्छाशक्ति, आर्थिक समस्या हल गर्ने प्राथमिकता, समस्या हल गर्ने क्षमता हुनुपर्नेमा जोड दिए। अहिलेको देशको समस्या भनेको उत्पादन रहेको उनले बताए। कृषि उत्पादन, ओद्योगिक उत्पादनको तथा सेवा क्षेत्रमा समस्या रहेको बताए। बाह्य क्षेत्रका समस्या त्यही उत्पादनसँग सम्बन्धित रहेको पनि उनले बताए। उत्पादनभन्दा ठूलो हिस्सा आयात गर्ने अवस्था हुनु नै देशको अर्थतन्त्रको मुख्य समस्या रहेको उनले सुनाए। औद्योगिक कच्चा पदार्थ, विद्युतीय, मेसिनरी, सडक निर्माण, रेल, पर्यटकीय सेवाको सामान आयात हुने बताउँदै त्यसो हुनाले उत्पादनको संरचना परिवर्तन गर्दै आयातमा आधारित उत्पादन प्रणालीलाई आन्तरिक कच्चा पदार्थ र स्रोतमा जानुपर्ने खतिवडाले बताए। त्यसो हुँदा उत्पादन र रोजगारी बढ्ने उनले सुनाए। समष्टिगत अर्थतन्त्र व्यवस्थापन गर्नेहरूले एक ठाउँ बसेर सामञ्जस्यपूर्ण ढंगले चल्यो भने देशको समस्या केही महिनाभित्रै हल हुने उनले बताए। हामीले आत्तिएर व्यवसायलाई सन्त्रासमा पारेर व्यवसाय बिगार्ने मात्रै काम गरेको उनले बताए। मन्त्री, सांसद चाहे व्यवसायी होस्, स्वार्थ बाझिन्छ भने नीति निर्माण गर्ने ठाउँमा म बस्दिनँ है भन्नुपर्नेमा त्यसो नभएको उनले सुनाए। अर्थविद् डा स्वर्णिम वाग्लेले २०६२०६३ पछि धेरै अनुशासनका सीमा भत्किएको बताएका छन्। योसँगै दण्डहीनता, जे गरे पनि हुन्छ भन्ने शासकीय अहंकार, राजनीतिक नेतृत्वमा र राजनीतिक नेतृत्वको संरक्षण पाएको कर्मचारीमा पनि मौलाएको आफूलाई लागेको डा वाग्लेले बताए। अविश्वासको वातावरण अन्त्य हुने गरी काम हुनेपर्नेमा उनले जोड दिए। देशको अवस्था हेरेर विकास र समृद्धिका लागि न्यूनतम विषय समाएर अघि बढ्न सके नतिजा आउने उनले बताए। ६ महिना एक वर्ष गरेर हेरौँ। त्यसले आफैँ सुधारको क्रममा लैजान्छ, उनले भने। सजिलो उत्तर नेताहरूलाई गाली गर्ने नै हो। तर, विश्लेषण गर्दा सबैले चिन्तनमनन गर्नुपर्ने उनले बताए। योजनाको तयारी एकदमै कमजोर रहेको उनीहरूले बताएका छन्। उनीहरूले दातृ सहयोग पनि सदुपयोग गर्न नसकेको भनेका छन्। निजी क्षेत्रले रोजगारी सिर्जना गर्ने, सम्भावना खोज्ने, अन्तर्राष्ट्रिय बजार खोज्ने, राज्यलाई कर बुझाउने रहेको उनले बताए। १० वटा नयाँ रोजगारीमा ८ वटा निजी क्षेत्रले नै गरेको उनले सुनाए। अहिले प्रतिव्यक्ति आयको हिसाबले १२ सय डलरमा नेपाल रहेको बताउँदै डा वाग्लेले २०३० वर्षमा धेरै सूचकांकमा प्रगति गरिएको बताए। हामी जस्तैजस्तै भएको देशको तुलनामा नेपाल धेरै पछाडि परेको पनि उनले सुनाए। त्यसको एउटै कारण कुशासन रहेको उनले बताए। अहिले थपिएको कुनियतसहितको कुशासन रहेको उनले सुनाए। योग्य नेता भएको देशमा स्वविवेकमा छोड्न सकिन्छ। तर, त्यस्तो स्तरको राजनेता नभएको देशमा नियमले नै कस्ने हो उनले भने। राष्ट्रियसभा पूर्वसांसद डा विमला राई पौडेलले सानो समूहको कुराले समाज, अर्थतन्त्र, राजनीतिलाई सामान्यकृत गर्न नहुने बताइन्। कर्मचारीले काम नगरे दण्डित गर्ने व्यवस्था हुनुपर्ने पनि उनले बताइन्। जुन नेतालाई गाली गर्यो त्यसैलाई जिताएर जनता पनि केही हदसम्म जवाफदेही नभएको पौडेलको भनाइ थियो।"
रिफ्लेक्टर टाँस्ने ट्राफिकको अभियानमा व्यवसायीको साथ,"विराटनगर : सवारीसाधनमा रिफ्लेक्टर (टल्किने स्टिकर) टाँस्ने मोरङ ट्राफिकको अभियानमा यातायात एवं टिपर व्यवसायीले पनि साथ दिएका छन्। दुर्घटना न्यूनीकरणका लागि ट्राफिक प्रहरीले मोरङमा ग्रामीण क्षेत्रलाई लक्षित गर्दै सवारीसाधनमा रिफ्लेक्टर राख्ने अभियान चलाइरहेको छ। पछिल्लो समय ग्रामीण क्षेत्रमा सञ्चालनमा रहेका सवारीसाधनमा रिफ्लेक्टर राख्ने काम ट्राफिकले गरिरहेको छ। ट्राफिक प्रहरी पोस्ट हरैँचाका इन्चार्ज एवं प्रहरी सहायक निरीक्षक (असइ) मोतीराज दाहालले टिपर व्यवसायीसँगको सहकार्यमा अभियानलाई तीव्र पारिएको जानकारी दिए। उनका अनुसार चिसो बढेर तराईमा हुस्सु लाग्न सुरु भएसँगै दुर्घटना न्यूनीकरणका लागि ट्राफिक सक्रियता बढाइएको छ। टल्किने रिफ्लेक्टर सवारीसाधनमा राख्दा हुस्सु लागेका बेला र रातको समयमा दुर्घटनाको जोखिम कम हुने दाहालले बताए। दुर्घटना न्यूनीकरणका लागि ठेला, रिक्सा, सीटी सफारी, साइकल, ट्याक्टर, टिपरलगायतका सवारीसाधनमा रिफ्लेक्टर लगाउन थालिएको उनको भनाइ छ। हुस्सु लागेका बेला र रातको समयमा दुर्घटनाको जोखिम धेरै हुन्छ, असइ दाहालले भने, टल्किएर परबाटै प्रष्टसँग देखिने हुनाले सवारीसाधनमा रिफ्लेक्टर राख्दा दुर्घटना न्यूनीकरणमा मद्धत पुग्छ। दुर्घटना रोक्न ट्राफिक प्रहरीले विभिन्न उपाय अवलम्बन गर्ने गरेको र पछिल्लो अभियानमा टिपर एवं यातायात व्यवसायीले समेत साथ दिएको उनले बताए। साथै हुस्सु लागेका बेला सवारीसाधन सञ्चालनमा सहजता ल्याउन चालकलाई आवश्यक प्रशिक्षण पनि दिन थालिएको दाहालको भनाइ छ। उनका अनुसार सवारीसाधनमा फग लाइट, साइड लाइट, वाइपरको व्यवस्था गर्न लगाउँदै गाडी कुदाउँदा ट्राफिक नियमको पालना गर्नुपर्ने विषयमा चालकलाई सचेत गराउने गरिएको छ। ट्राफिकको सचेतनामूलक अभियानअन्तर्गत हुस्सु लागेका बेला नजिकैको वस्तुसमेत नदेखिने हुँदा दुर्घटनाको जोखिम बढी हुने भएकाले तीव्र गतिमा सवारीसाधन नचलाउन चालकलाई अनुरोध गर्ने गरिएको जानकारी असइ दाहालले दिए। हुस्सु लाग्ने क्रम बढेसँगै सवारीसाधनमा रिफ्लेक्टर राख्नेदेखि ट्राफिक नियम पलनाका सवालमा कडाइ गर्न थालिएको मोरङ ट्राफिक प्रमुख प्रहरी निरीक्षक राजकुमार कार्कीले बताए। रातको समय र हुस्सु लागेका बेला अगाडि नदेखिने हुँदा अन्य सवारीसाधन ठोक्किएर दुर्घटना बढी हुने गरेको पाइयो, उनले भने, त्यही भएकाले दुर्घटना रोक्नका लागि उज्यालो पर्नासाथ टल्कने रिफलेक्टर राख्ने अभियान चलाइएको हो। रिफ्लेक्टर टल्किने भएका कारण पछाडिबाट आउने सवारी साधनले राम्रोसँग देख्ने र ठोक्किएर दुर्घटना हुन नपाउने कार्कीको भनाइ छ। त्योबाहेक सवारी दुर्घटना रोक्नलाई चालक, पैदलयात्रु, विद्यार्थी तथा सर्वसाधारणलाई समेत भेला पारेर आवश्यक प्रशिक्षण दिने र सचेतनामूलक कार्यक्रम गर्ने गरिएको उनले बताए। पैदलयात्रुलाई बाटो काट्ने तरिका सिकाउँदै चालकलाई तीव्र गतिमा सवारीसाधन सञ्चालन नगर्न सचेत गरिँदै आएको छ, कार्कीले भने, साथै सचेतनामूलक कार्यक्रम र ट्राफिक कारबाहीलाई तीव्र पारिएको छ। नियम उल्लंघन गर्ने र सम्झाईबुझाई गर्दा पनि अटेर गर्ने सवारीका चालकलाई भने ट्राफिक नियम उल्लंघनको कसूरमा कारबाही गर्ने गरिएको छ।"
बैतडीमा टी१० क्रिकेट प्रतियोगिता हुने,"बैतडी : बैतडीमा आगामी शुक्रबारदेखि टी१० क्रिकेट प्रतियोगिता हुने भएको छ। उक्त प्रतियोगिता दशरथचन्द नगरपालिका११ बगलेखानको खेल मैदानमा हुनेछ। नागार्जुन रणसैनी युवा क्लब बठ्ठाद्वारा आयोजना गरिएको १५औँ संस्करणको टी१० क्रिकेट प्रतियोगिताको तयारी पूरा भएको क्लबका बरिष्ठ सल्लाहकार श्यामबहादुर चन्दले जानकारी दिए। प्रतियोगिताको विजेता टोलीले २५ हजार, ट्रफी र प्रमाणपत्र प्राप्त गर्नेछ। यस्तै उपविजेता टोलीलाई १५ हजार प्रदान गरिने आयोजक संस्थाले जनाएको छ। गत संस्करणको टी१० क्रिकेट प्रतियोगिताको उपाधि कैलपाल क्रिकेट क्लबले जितेको थियो।"
"नयाँ सरकार गठनको अन्तिम कसरतमा सत्ता गठबन्धन, बालुवाटारमा बैठक सुरु","काठमाडौं : नयाँ सरकार गठनको अन्तिम कसरतमा सत्ता गठबन्धनका शीर्ष नेताहरु लागि परेका छन्। प्रधानमन्त्री एवम् कांग्रेस सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डले पहिलो चरणमा सरकारको नेतृत्व पहिला कसले गर्ने भन्नेमा सहमति जुटाउन बालुवाटारमा बैठक सुरु भएको हो। देउवा र प्रचण्डबीच वान टु वानवार्तापछि सत्ता गठबन्धनको बैठक सुरु भएको हो। बैठकमा देउवा, प्रचण्ड र नेकपा एकीकृत समाजवादीका अध्यक्ष माधवकुमार नेपाललगायतका नेताहरु सहभागी रहेका छन्। बिहान ९ बजे बालुवाटारमा सत्ता गठबन्धनको बैठक बस्ने भनिएपनि आइतबार बिहान कांग्रेस र माओवादी केन्द्रका शीर्ष नेताहरु थप रणनीति बनाउन आन्तरिक छलफलमा जुटेपछि बैठक बस्न ढिलाई भएको हो। गठबन्धनको शनिबार बसेको बैठकमा कांग्रेस र माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएका थिए। प्रचण्डले यो गठबन्धन नयाँ नभई चुनावअघिकै निरन्तरता भएकाले सरकारको नेतृत्व गर्ने पालो आफ्नो भएको दाबी गरेका थिए। चुनावअघि २३ सिटमा खुम्चिएको कांग्रेसलाई प्रधानमन्त्री दिएकाले यसपटक आफ्नो नेतृत्वलाई स्वीकार गर्नुपर्ने अडान उनले सुनाएका थिए। तर, सफलतापूर्वक आफूले चुनाव गरेको र पहिलो पार्टी भएकाले कांग्रेस नेतृत्वमै सरकार बन्नुपर्ने अडान देउवाले राखेका थिए। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेस र माओवादी दुवैले नेकपा एमालेलाई देखाएर वार्गेनिङ गर्दै गठबन्धन छाड्ने धम्की दिँदै आएका छन्। नेतृत्व हानथापमा अल्झियो गठबन्धन प्रचण्डलाई भेटेर अमरेशको आग्रह  प्रधानमन्त्रीको दाबी नछाड्नुस् थप रणनीति बनाउन प्रचण्ड आन्तरिक परामर्शमा माओवादी केन्द्रलाई फकाउने कांग्रेसकाे अन्तिम कसरत, निधि र प्रचण्डबीच भेटवार्ता गठबन्धनको बैठक अगाडि कांग्रेस आन्तरिक छलफलमा, प्रधानमन्त्री पद नछाड्ने पार्टी र आफूलाई राष्ट्रिय तथा अन्तर्राष्ट्रिय घेराबन्दीमा पारियो : प्रचण्ड प्रचण्डदेउवा छलफलमा"
बिहारमा चिम्नी विष्फोटमा परी मृत्यु हुनेको संख्या ९ पुग्यो,वीरगन्ज : नेपालसँग सीमा जोडिएको भारतको बिहार राज्यको रामगढवामा शुक्रबार साँझ भएको चिम्नी विष्फोटमा परी मृत्यु हुनेको संख्या ९ पुगेको छ । बिहारको रामगढवा थानाअन्तर्गत पर्ने नरिरगिरस्थित इँट्टा भट्टमा शुक्रबार साँझ इँट्टा पोल्न चिम्नीमा आगो बाल्ने क्रममा अचानक चिम्नी विष्फोट भएको थियो । चिम्नी विष्फोट भएकै दिन ७ जनाको मृत्यु भएको थियो भने उपचारका क्रममा आइतबार बिहान र शनिबार बेलुकी गरी थप २ जनाको मृत्यु भएको हो । पटनाको अस्पतालमा उपचारका क्रममा आइतबार बिहान इँट्टा भट्टाका सञ्चालक नुरुल हकको र मोतिहारीको अस्पतालमा शनिबार बेलुकी मजदुर अनिल महतोको मृत्यु भएको भारतीय सञ्चारमाध्यमले जनाएका छन् । विष्फोटमा परि घाइते भएका ७ जनाको उपचार जारी छ। रक्सौलको अस्पतालमा ५ जनाको र पटनाको अस्पतालमा २ जनाको उपचार भइरहेको रक्सौलका पत्रकार दिपक अग्निरथले जानकारी दिए । ती मध्ये दुईजनाको अवस्था गम्भीर रहेको उनले बताए । यसैबीच मृतकका परिवारलाई भारतको केन्द्र सरकार र राज्य सरकारले जनही ६६ लाख भारु राहतका रुपमा दिने घोषणा गरेका छन् । घाइतेहरुको उपचार खर्च पनि भारतीय सरकारले नै व्यहोर्ने जनाएको छ ।
"कोरियाद्वारा गाई उपहार, ४० लिटरसम्म दूध दिने","अशोक मैनाली सिउल : दक्षिण कोरियाबाट जीवित गाईले सिमाना नाघेर जाने घटना कम नै हुन्छ। त्यसमध्ये पनि हवाईजहाज चढेर जानु झनै दुर्लभ घटना हो। तर, जीवित गाईलाई हवाईजहाजमार्फत नेपाल पठाएर दक्षिण कोरियाले पहिलो जनावर निर्यातको रेकर्ड बनाएको छ। एसियाना एयरको ए३५० नम्बरको जहाजमार्फत पहिलो चरणमा ४२ वटा गाई नेपाल पठाएको हो। ७० वर्षअघि युद्ध र भोकमरीले आक्रान्त दक्षिण कोरियाले हेफर इन्टरनेसनलबाट सहयोग पाएको थियो भने अहिले लिने राष्ट्रबाट दिने राष्ट्रमा पुगेको छ। इन्छन विमानस्थल पुगेका कोरियाका कृषि, खाद्य तथा ग्रामीण मामिला मन्त्री चुङ ह्वांग क्यूनले आफूले प्राप्त गरेको वस्तु फिर्ता दिँदा धेरै खुसी लागेको बताए। उनले यो सहयोगले दक्षिण कोरियाको दुग्ध उद्योग कसरी सहायता लिने देशबाट दिने राष्ट्रमा पुगेको छ भनेर देखाएको पनि बताए। हेफर कोरियाका अध्यक्ष ली हेवन यो सहयोगले नेपालका बालबालिका र सम्बन्धित परिवारले पोषणयुक्त दूध पाउने अपेक्षा गरेको बताए। हेफर कोरियाले नेपाललाई पठाउन लागेका १०१ उन्नत जातका गाईमध्ये ४२ वटा गाई नेपाल पुगेका छन्। यी उन्नत जातका गाईले दिनको ३२ देखि ४० लिटरसम्म दूध दिने यस अभियानमा जोडिएका पर्यटन व्यवसायी तथा पर्यटन दूत केपी सिटौलाले अन्नपूर्ण पोस्ट्लाई बताए। इन्छन विमानस्थलमा मन्त्री चुङ ह्वांग क्यून, राष्ट्रिय कृषि सहकारी महासंघका अध्यक्ष ली सुंग ही, हेफर कोरियाका अध्यक्ष लीलगायतको उपस्थितिमा गाई नेपाल पठाइएको थियो। सिटौलाका अनुसार पहिलो चरणमा ति गाईहरू सिन्धुलीस्थित मोडल डेरी फर्म मा आवद्ध भएका किसानहरूलाई दिइने र यी गाईहरूबाट जन्मेको पहिलो बाछी र आवश्यक सीपहरू अर्को एक परिवारलाई दिनुपर्ने सर्त रहेको छ। अन्य बाँकी गाई र साँढे नेपालको कृषि मन्त्रालयमार्फत वितरण हुने बताइएको छ। यी गाईहरूको मूल्य १७ करोडभन्दा बढी पर्ने बताइएको छ। उन्नन जातका गाई उत्पादन गर्ने ५औं राष्ट्रमा पर्ने दक्षिण कोरियाले सन् १९५२ देखि सन् १९७६ सम्म अन्तराष्ट्रिय सहयोगको नौ सय गाईहरू समुद्र पार गर्दै दक्षिण कोरिया आइपुगेका थिए। अहिले दक्षिण कोरियाले दूध उत्पादनमा डेनमार्क, जापान जस्ता देशहरूलाई पनि पछि पारेको छ। दक्षिण कोरियाका ८४ वर्षीय इजेबुकले अमेरिकाबाट २ वटा गाई ल्याई कृषि फर्म खोलेर एक हजारवटा पुर्याएका थिए। दक्षिण कोरिया सरकारले गैरसरकारी संस्थालगायतलाई कम विकसित मुलुकहरूलाई सहयोगको लागि प्रोत्साहन गर्दै आएको छ।"
काठमाडौंमा आज वर्षकै बढी चिसो : न्यूनतम तापक्रम ४ ५ डिग्री सेल्सिय,"काठमाडौं : काठमाडौंमा आज यस वर्षकै सबैभन्दा बढी चिसो मापन गरिएको छ । आइतबार बिहान न्यूनतम तापक्रम आज ४ ५ डिग्री सेल्सियस मापन गरिएको जल तथा मौसम विज्ञान विभाग मौसम पूर्वानुमान महाशाखाले जनाएको छ । शनिबार काठमाडौंको न्यूनतम तापक्रम ५ दशमलव ३ डिग्री सेल्सियस मापन गरिएको थियो । केही दिनयतादेखि काठमाडौं सहित देशभरकै तापक्रम घट्न थालेको महाशाखाले जनाएको छ । पुस लागेसँगै देशभर चिसो बढेको छ । यसैगरी आज जुम्लाको न्यूनतम तापक्रम माइनस ५ दशमलव ६ डिग्री सेल्सियसमा झरेको छ भने जोमसोमको माइनस ६ दशमलव १ र जिरीको माइनस शून्य दशमलव ७ डिग्री सेल्सियस मापन गरिएको मौसमविद् हिरा भट्टराईले जानकारी दिए। नेपालमा अहिले पश्चिमी न्यूनचापीय प्रणालीको प्रभाव रहेको छ । यही प्रभावका कारण आज पश्चिमी क्षेत्रको मौसम बदली हुने मौसमविद् भट्टराईले जानकारी दिए। उनका अनुसार आज सुदूपश्चिम र कर्णाली प्रदेशको मौसम पूर्ण बदली हुने अनुमान गरिएको छ । काठमाडौं उपत्यकासहित आसपासका जिल्लामा भने मौसम आंशिक मात्रै बदली हुने अनुमान गरिएको जल तथा मौसम विज्ञान विभाग मौसम पूर्वानुमान महाशाखाले जनाएको छ । महाशाखाका अनुसार शनिबार कास्की, खोटाङ र म्यादीका केही ठाउँमा पानी परेको थियो । कास्कीको माछापुच्छ्रे बेस क्याम्पमा गरिएको मापनअनुसार त्यहाँ ३ दशमलव ६ मिलिमिटर, म्यादीको घोरेपानीमा १ दशमलव ५ मिलिमिटर र खोटाङको दूधकोकोसीमा २ मिलिमिटर पानी परेको मापन गरिएको छ ।"
"दक्षिण अफ्रिकामा ग्यास विस्फोट : १० जनाको मृत्यु, ५ घाइते","जोहानेसबर्ग : दक्षिण अफ्रिकाको ठूलो शहर जोहानेसबर्गको बोक्सबर्गमा शनिबार बिहान भएको ग्यास विस्फोटमा परी १० जनाको घटनास्थलमै मृत्यु भएको छ । घटनामा अन्य ५० जना घाइते भएका छन् । इकुरहुलेनी इमर्जेन्सी म्यानेजमेन्ट सर्भिसेजका प्रवक्ता विलियम नट्लाडीका अनुसार बिहान ७:५० बजे बोक्सबर्गको पुलमुनि एउटा ग्यास ट्रक फसेको र आगलागी भएको खबर प्राप्त भएको हो । नत्लाडीले भने, 'अग्निनियन्त्रकहरूले आगो निभाउन खोज्दा विस्फोट भएको छ । घटनामा छ जना अग्निनियन्त्रक घाइते भएका छन् ।' घटनाबारे अनुसन्धान सुरू गरिएको उनले बताए । प्रवक्ताका अनुसार ट्रकले कुन प्रकारको ग्यास बोकेको थियो भन्ने जानकारी समाचार तयार गर्दासम्म प्राप्त हुन सकेको छैन । रासस"
परालमा लुकाएर राखेको सालका गोलिया बरामद,गुलरिया : प्रहरीले परालमा लुकाएर राखेको अवस्थामा सालका गोलिया बरामद गरेको छ। ताराताल प्रहरी चौकी मधुवनबाट खटिएको गस्ती टोलीले मुधवन नगरपालिका वडा नम्वर ७ साईबावा टोल स्थित खाली जमिनमा परालमा लुकाई छिपाई राखेको अवस्थामा सालका गोलिया फेला परेको हो। परालले छोपेर लुकाई छिपाई राखेको अवस्थामा ८० दशमलव ७२ क्युफिट ९ वटा गोलिया सालका काठ नियन्त्रणमा लिइएको जिल्ला प्रहरी कार्यालय बर्दियाका प्रहरी नायव उपरीक्षक हिक्मत बहादुर बोहोराले बताए। बरामद काठ आवश्यक कारवाहीको लागि सब डिभिजन बन कार्यालय सानोश्रीमा बुझाएको डिएसपी बोहोराको बताए।
प्रचण्डलाई भेटेर अमरेशको आग्रह  प्रधानमन्त्रीको दाबी नछाड्नुस्,"काठमाडौं : स्वतन्त्रबाट निर्वाचित सांसद अमरेश कुमार सिंहले नेकपा (माओवादी केन्द्र) का अध्यक्ष पुष्पकमल दाहाल प्रचण्ड लाई भेटेर प्रधानमन्त्री पदको दाबी नछाड्न आग्रह गरेका छन्। शनिबार खुमलटारमा पुगेका सिंहले प्रचण्डलाई भेटेर प्रधानमन्त्री पदमा दाबी नछाड्न दबाब दिएका हुन्। नेपाली कांग्रेसका सभापति शेरबहादुर देउवाले सिंहलाई टिकट नदिएपछि उनी सर्लाही निर्वाचन क्षेत्र नं ४ मा बागी उम्मेदवार बनेर विजयी भएका हुन्। सत्ता गठबन्धनका तर्फबाट उम्मेदवार बनेका नेपाली कांग्रेसका उम्मेदवार नागेन्द्र कुमारलाई पराजित गर्दै अमरेश निर्वाचित भएका थिए। भेटमा अमरेशले प्रचण्डलाई भने,तपाईं अहिले प्रधानमन्त्री बन्नुपर्छ। शेरबहादुर देउवाबाट मुलुकले निकास पाउन सक्दैन। प्रधानमन्त्रीमा आफ्नो दाबी नछाड्नुहोला। उनीहरुबीच सत्ता समीकरणको विषयमा पनि छलफल भएको स्रोतले जानकारी दियो। सर्लाही क्षेत्र नं ४ बाट निर्वाचित अमरेश कुमार सिंह पछिल्लो समय नयाँ पार्टी गठनको तयारीमा छन्। रौतहट क्षेत्र नं ३ बाट स्वतन्त्र निर्वाचित भएका प्रभु साहसँग मिलेर अमरेश पार्टी गठनको तयारीमा लागेका हुन्। केही दिनअघि मात्रै अमरेश भारतको राजधानी नयाँ दिल्ली गएका थिए। नयाँ दिल्लीबाट फर्किएपछि उनले प्रचण्डसँग भेटवार्ता गरेका थिए। प्रचण्डले प्रधानमन्त्री पदको दाबी गरिरहेका बेला अमरेशसँगको दोस्रो भेटलाई अर्थपूर्णरूपमा लिइएको छ। प्रचण्डले स्वतन्त्र र साना दलहरूलाई एकीकृत गरी शक्ति निर्माण गर्ने अभियानमा छन्। त्यसैका लागि पछिल्लो समय प्रचण्डले साना दलका नेताहरूसँग सम्वाद गरिरहेका छन्। राष्ट्रपति विद्यादेवी भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्।"
बुद्ध एयरका संस्थापक कार्यकारी अध्यक्ष सुरेन्द्र बहादुर बस्नेतको निधन,"काठमाडौं : सर्वोच्च अदालतका पूर्व न्यायाधीश एवम् बुद्ध एयरका संस्थापक कार्यकारी अध्यक्ष सुरेन्द्र बहादुर बस्नेतको निधन भएको छ। आइतबार बिहान उनको निधन भएको बुद्ध एयरले जनाएको छ। ७० वर्षको उमेरमा बुद्ध एयर स्थापना गरेर नेपाल र नेपालीलाई हवाई सेवामार्फत जोड्ने कार्यको शुरूवात उहाँले नै गर्नुभएको हो। बुद्ध एयरले जारी गरेको विज्ञप्तिमा भनिएको छ, हवाई उडानलाई सहज र सरल बनाई आम सर्वसाधारणका लागि खुला गर्ने श्रेय उहाँलाई नै जान्छ। हामीले एक असल अभिभावक गुमाए पनि उहाँले देखाउनु भएको बाटोलाई हामी बुद्ध एयरकर्मी सधैं अनुसरण गरि अगाडि बढ्ने छौं। हाम्रा अभिभावकप्रति हार्दिक श्रद्धासुमन। भोजपुरको दिंगलास्थित साल्मामा जन्मिएका कार्यकारी अध्यक्ष बस्नेत बनारस हिन्दु विश्वविद्यालयबाट एम ए एलएललबी अध्ययन गरि नेपाल सरकारको विभिन्न उच्च ओहोदामा रहेर देशका लागी नेतृत्वदायी भुमिका निभाएको बुद्ध एयरले जनाएको छ। उनी सर्वोच्च अदालतको न्यायाधीश, निर्वाचन आयोगको प्रथम प्रमुख आयुक्त, विभिन्न कालखण्डमा कानुन तथा न्याय, शिक्षा, अर्थ, उद्योग, वाणिज्य तथा आपूर्ति मन्त्री, नेपाल प्रेस काउन्सिलको प्रथम अध्यक्ष समेत भएका थिए। उनी विभिन्न समस्या छानबिन तथा निरूपणका लागि शाही आयोगहरूमार्फत समेत सहभागी थिए।"
"चीनमा सुनखानीभित्र १८ श्रमिक फसे, २२ जनाको उद्धार",बेइजिङ : चीनको उत्तरपश्चिमी सिन्जियाङ उइगुर स्वायत्त क्षेत्रमा रहेको सुनखानी भत्किँदा १८ जना मजदुर खानीभित्र फसेका क्षेत्रीय आपतकालीन व्यवस्थापन विभागले शनिबार जनाएको छ। खानीमा इली काजाक स्वायत्त क्षेत्रअन्तर्गत यिनिङ काउन्टीमा दिउँसो १:४० बजे दुर्घटना भएको थियो। सो समयमा ४० श्रमिक खानीभित्र काम गरिरहेका थिए। त्यसमध्ये २२ जनालाई सकुशल बाहिर निकालिएको छ। खानीमा काम गर्ने अन्य व्यक्तिलाई उद्धारका लागि आवश्यक पहल थालिसकिएको स्थानीय अधिकारीले जनाएका छन्। दुर्घटनाको बारेमा आवश्यक अनुसन्धान भइरहेको बताइएको छ।
वीरगन्जमा फेरि गिरिजाको सालिक,"वीरगन्ज : वीरगन्ज२ छपकैयाको इदगाह चोकमा तत्कालीन पूर्वप्रधानमन्त्री एवं कांग्रेसका पूर्वसभापति गिरिजाप्रसाद कोइरालाको पूर्णकदको सालिक पुनः अनावरण गरिने भएको छ। यसअघि कोइराला फाउन्डेसन पर्साले इदगाह चोकमा निर्माण गरेको कोइरालाको सालिक २०७२ सालमा भएको मधेस आन्दोलनका क्रममा आन्दोलनकारीले भत्काएर ध्वस्त बनाएका थिए । त्यही स्थानमा फाउन्डेसनले फेरि कोइरालाको नयाँ शालिक निर्माण गरी अनावरण गर्न लागेको हो। कोइरालाको १३औं स्मृति दिवसमा आगामी चैत ७ गते कोइरालाको शालिक अनावरण गर्ने फाउन्डेसनका मधेस प्रदेश अध्यक्ष मोहम्मद शाहबुद्धिनले बताए। शनिबार वीरगन्जमा बसेको फाउन्डेसन पर्साको बैठकले यो निर्णय गरेको जानकारी उनले दिए। यस्तै, बैठकले कोइरालाको स्मृति दिवसमा वीरगन्जमा आगामी फागुन २७ गतेदेखि मधेस प्रदेश स्तरीय फुटबल प्रतियोगिता आयोजना गर्ने निर्णय पनि गरेको छ। फाउन्डेसन मधेस प्रदेशका अध्यक्ष शाहाबुद्धिनको अध्यक्षतामा बसेको बैठकले कोइरालाको स्मृति दिवसको अवसरमै मंसिर ४ को निर्वाचनमा पर्साबाट र्निवाचित प्रतिनिधिसभा तथा प्रदेशसभा सदस्यहरूलाई पुस १५ गते सम्मान गर्ने निर्णय पनि गरेको फाउन्डेसनका कोषाध्यक्ष मनोहर साहले जानकारी दिए। बैठकमा फाउन्डेसनका उपाध्यक्ष जयमंगल कापर, सचिव धीरजकुमार गुप्ता, सहसचिव मिन्टुदेवी सिंह, कोषाध्यक्ष मनोहरकुमार साह, सदस्यहरू जितेन्द्र सिंह, बाबुनन्दप्रसाद पटेल, फाउन्डेसनका प्रेस सल्लाहकार इरफान अलीलगायतको सहभागिता थियो।सालिकसालिक"
"मोरङमा मोटरसाइकल दुर्घटना, चालकको मृत्यु",विराटनगर : मोरङको कटहरी गाउँपालिका६ हुरहुरीयामा शनिबार राति मोटरसाइकल दुर्घटना हुँदा चालकको मृत्यु भएको छ । पश्चिमबाट पूर्वतर्फ जाँदै गरेको प्रदेश १०४००१ प ८८८९ नम्बरको मोटरसाइकल राति ९:५० बजेतिर आफैं अनियन्त्रित भएर दुर्घटनामा परेको प्रहरीले जनाएको छ । मोरङ ट्राफिक प्रमुख प्रहरी निरीक्षक राजकुमार कार्कीका अनुसार दुर्घटनामा मोटरसाइकल चालक मोरङको धनपालथान गाउँपालिका५ का ३५ वर्षीय सुरजकुमार सरदारको मृत्यु भएको छ । दुर्घटनामा गम्भीर घाइते भएका सरदारलाई उपचारका लागि विराटनगरको कोसी अस्पताल पुर्याउनसाथ चिकित्सकले मृत घोषित गरेको कार्कीले बताए । शव पोस्टमार्टमका लागि कोसी अस्पतालमै राखिएको छ । मृतकको साथमा सवारी चालक अनुमति पत्र (लाइसेन्स) लगायतका कागजात फेला नपरेको प्रहरीले जनाएको छ । प्रहरीका अनुसार सडकमा रहेको खाल्डाखुल्डीका कारण दुर्घटना भएको प्रारम्भिक अनुसन्धानबाट खुलेको छ ।
"गठबन्धनको बैठक अगाडि कांग्रेस आन्तरिक छलफलमा, प्रधानमन्त्री पद नछाड्ने","काठमाडौं : प्रधानमन्त्री पदमा माओवादी केन्द्रका अध्यक्ष पुष्पकमल दाहाल (प्रचण्ड) दाबी नछाडेपछि नेपाली कांग्रेस आन्तरिक छलफलमा जुटेको छ। बालुवाटारमा आइतबार बिहान कांग्रेस वरिष्ठ नेता रामचन्द्र पौडेल, उपसभापति पूर्णबहादुर खड्का, नेताहरु रामशरण महत, बालकृष्ण खाण, बिमलेन्द्र निधिलगायतका नेताहरु छलफलमा जुटेका हुन् । नेताहरुले पहिलो चरणमा कांग्रेसकै नेतृत्वमा सरकार गठन गर्नुपर्नेमा जोड दिएका छन्। निर्वाचनमा जनताले कांग्रेसको नेतृत्वमा सरकार बनाउन म्यान्डेट दिएको भन्दै नेताहरुले ३२ सिटको माओवादी केन्द्रलाई नेतृत्व छाड्न नमिल्ने बताएका छन्। नेताहरु गठबन्धनको बैठक अगाडि थप रणनीति बनाउन छलफलमा जुटेका हुन्। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। तर गठबन्धनको शनिबार बसेको बैठकमा कांग्रेस र माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएकाले सहमति हुन सकेको छैन। आइतबार बिहान कांग्रेस नेता विमलेन्द्र निधि माओवादी केन्द्रका अध्यक्ष प्रचण्डलाई फकाउन खुमलटार पुगेका थिए। सभापति शेरबहादुर देउवाको सन्देश लिएर निधि खुमलटार पुगेका हुन्। निधिले प्रचण्डलाई प्रधानमन्त्रीको दाबी छोड्न आग्रह गरेका छन्। उनले गठबन्धन जोगाएर अगाडि बढ्न आफ्नो दाबी छोडेर सहमतिमा आउन दबाब दिएका छन्। स्रोतले भन्यो, प्रचण्डले प्रधानमन्त्रीको दाबी नछोडेको खण्डमा नेपाली कांग्रेसले एमालेसँग सहकार्यका गर्ने जानकारी गराएका छन्। शनिबार माओवादी केन्द्रका उपमहासचिव बर्षमान पुनमार्फत प्रधानमन्त्री नदिए गठबन्धन छोड्ने धम्की दिएपछि नेपाली कांग्रेसले एमालेसँग संवाद अगाडि बढाएको छ। गठबन्धनको बैठकलगत्तै प्रधानमन्त्री देउवाले कांग्रेस नेता विमलेन्द्र निधिलाई शनिबार साँझ बालकोट पठाएका थिए। प्रधानमन्त्री बन्ने विषयलाई लिएर गठबन्धनभित्र भइरहेको खिचातानीका विषयमा निधिले अध्यक्ष केपी शर्मा ओलीसँग ब्रिफिङ गरेको स्रोतले बताएको छ। निधिले सम्भावित समीकरणका लागि एमालेसँग छलफल गर्न कांग्रेस तयार रहेको प्रधानमन्त्रीको सन्देशसमेत ओलीलाई सुनाएका थिए।"
थप रणनीति बनाउन प्रचण्ड आन्तरिक परामर्शमा,"काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड) थप रणनीति बनाउन आन्तरिक गृहकार्यमा जुटेका हुन्। सरकारको नेतृत्व पहिला कसले गर्ने भन्नेमा सत्ता गठबन्धनबीच सहमति जुट्न नसक्दा गठबन्धनको शनिबार बसेको बैठक बिना निष्कर्ष टुंगिएको थियो। आइतबार प्रधानमन्त्री शेरबहादुर देउवा र गठबन्धनको बैठक बस्नु अगाडि प्रचण्डले आफ्नो पार्टीका शीर्ष नेताहरुसँग थप रणनीति बनाउन बिहान छलफल गरेका हुन्। माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएकाले खुमलटार पुगेका माओवादीका शीर्ष नेताहरुसँग प्रचण्डले छलफल गरेका छन्। खुमलटारमा पुगेका माओवादीका नेताहरुले सके सत्ता गठबन्धनभित्रबाटै र यदि गठबन्धन भित्रबाट प्रधानमन्त्री नपाएको अवस्थामा एमालेसँग पनि समानान्तर छलफल गरेर अगाडि बढ्नुपर्ने सुझाव अध्यक्ष प्रचण्डलाई दिएका छन्। पछिल्लो समय आफैं प्रधानमन्त्री बन्ने कसरतमा जुटेका प्रचण्ड साना दल र स्वतन्त्र समूहलाई आफूतर्फ केन्द्रित गर्न प्रयास जारी राखेका छन्। स्वतन्त्रबाट निर्वाचित सांसद अमरेश कुमार सिंहले समेत प्रचण्डलाई भेटेर प्रधानमन्त्री पदको दाबी नछाड्न आग्रह गरेका छन्। शनिबार खुमलटारमा पुगेका सिंहले प्रचण्डलाई भेटेर प्रधानमन्त्री पदमा दाबी नछाड्न दबाब दिएका हुन्। प्रचण्डले नेकपा विवाद भएपश्चात कांग्रेसका सभापति देउवालाई आफ्नै जोडमा प्रधानमन्त्री बनाएकाले निर्वाचन पश्चात पहिलो चरणमा आफूलाई प्रधानमन्त्री बनाउन कांग्रेस नेताहरुलाई समेत आग्रह गर्दै आएका छन्। चुनावअघि २३ सिटमा खुम्चिएको कांग्रेसलाई प्रधानमन्त्री दिएकाले यसपटक आफ्नो नेतृत्वलाई स्वीकार गर्नुपर्ने अडान प्रचण्डले बैठकमा सुनाएका थिए। तर, सफलतापूर्वक आफूले चुनाव गरेको र पहिलो पार्टी भएकाले कांग्रेस नेतृत्वमै सरकार बन्नुपर्ने अडान शेरबहादुर देउवाले राखेका थिए। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आइतबार ५ बजेसम्मको समय तोकेकी छन्। कांग्रेसले राष्ट्रपति र प्रधानमन्त्री नछाड्ने संकेत पाएपछि माओवादीले एमालेसँग पनि नयाँ गठबन्धनबारे छलफल अघि बढाएको छ। माओवादी नेता वर्षमान पुनले शनिबार दिउँसो देउवासँग भेट गरी प्रचण्डलाई प्रधानमन्त्री नबनाए सत्ता गठबन्धन टुट्ने चेतावनी दिएका थिए। देउवाले भने गठबन्धन नछाड्न आग्रह गर्दै आफूले मिलाउनेआश्वासन दिएको स्रोतले बतायो।"
"माओवादी केन्द्रलाई फकाउने कांग्रेसकाे अन्तिम कसरत, निधि र प्रचण्डबीच भेटवार्ता","काठमाडौं : नेपाली कांग्रेसले माओवादी केन्द्रलाई फकाउन अन्तिम कसरत गरेको छ। आइतबार बिहान कांग्रेस नेता विमलेन्द्र निधि नेकपा माओवादी केन्द्रका अध्यक्ष पुष्पकमल दाहाल (प्रचण्ड)लाई फकाउन खुमलटार पुगेका छन्। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। तर गठबन्धनको शनिबार बसेको बैठकमा कांग्रेस र माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएकाले सहमति हुन सकेको छैन। भेटमा निधि र प्रचण्डबीच नयाँ सरकार गठन, सत्ता समीकरण र समसामयिक राजनीतिक घटनाक्रमबारे छलफल भएको छ। उनी द सभापति शेरबहादुर देउवाको सन्देश लिएर खुमलटार पुगेका हुन्। निधिले प्रचण्डलाई प्रधानमन्त्रीको दाबी छोड्न आग्रह गरेका छन्। उनले गठबन्धन जोगाएर अगाडि बढ्न आफ्नो दाबी छोडेर सहमतिमा आउन दबाब दिएका छन्। स्रोतले भन्यो, प्रचण्डले प्रधानमन्त्रीको दाबी नछोडेको खण्डमा नेपाली कांग्रेसले एमालेसँग सहकार्यका गर्ने जानकारी गराएका छन्। शनिबार माओवादी केन्द्रका उपमहासचिव बर्षमान पुनमार्फत प्रधानमन्त्री नदिए गठबन्धन छोड्ने धम्की दिएपछि नेपाली कांग्रेसले एमालेसँग संवाद अगाडि बढाएको छ। गठबन्धनको बैठकलगत्तै प्रधानमन्त्री देउवाले कांग्रेस नेता विमलेन्द्र निधिलाई शनिबार साँझ बालकोट पठाएका थिए। प्रधानमन्त्री बन्ने विषयलाई लिएर गठबन्धनभित्र भइरहेको खिचातानीका विषयमा निधिले अध्यक्ष केपी शर्मा ओलीसँग ब्रिफिङ गरेको स्रोतले बताएको छ। निधिले सम्भावित समीकरणका लागि एमालेसँग छलफल गर्न कांग्रेस तयार रहेको प्रधानमन्त्रीको सन्देशसमेत ओलीलाई सुनाएका थिए। उनीहरूबीच एमाले र कांग्रेसको सम्भावित सत्ता समीकरणबारे छलफल भएको स्रोतको दाबी छ। माओवादीले गठबन्धन तोड्ने चेतावनी दिएपछि देउवाले निधिलाई पठाए बालकोट प्रधानमन्त्री बन्ने प्रचण्डको सम्भावना सकिएकै हो? नेतृत्व हानथापमा अल्झियो गठबन्धन प्रचण्डलाई भेटेर अमरेशको आग्रह  प्रधानमन्त्रीको दाबी नछाड्नुस् थप रणनीति बनाउन प्रचण्ड आन्तरिक परामर्शमा"
मधेसमा किन बढ्यो सम्बन्धविच्छेद ?,"मधेसी समाजमा पहिले सम्बन्धविच्छेदका घटना निकै कम सुनिन्थ्यो। बिहेपछि छोरीले घरमा थोरबहुत सहेर मिलेर बस्नुपर्छ भन्ने मान्यताका कारण वैवाहिक सम्बन्धमा समस्या आउँदा अभिभावकले परिवार र समाजमै मिलाउने प्रयास गर्थे। समस्या अदालतसम्म विरलै पुग्थ्यो। तर, पछिल्लो अवस्था फरक छ। पढेलेखेका अधिकांश युवायुवतीले बिहेपछि सम्बन्ध राम्रो हुन नसक्दा पिल्सिएर बस्नुको साटो स्वतन्त्रतापूर्वक जीवनयापन गर्ने चाहना राख्ने गरेको देखिन्छ। गत फागुनमा विवाह गरेका रामगोपालपुर नगरपालिका५ का डा पंकज चौधरीले श्रीमती नेहा चौधरीविरुद्ध सम्बन्धविच्छेदको मुद्दा दायर गरेका छन्। महोत्तरी जिल्ला अदालत जलेश्वरमा श्रीमतीले आफूउपर घरेलु हिंसा र दाइजोको आरोप लगाउँदै मुद्दा चलाएपछि पंकज सम्बन्धविच्छेदको बाटोमा लागेका हुन्। श्रीमती झगडालु भएको र मानसिक समस्यासमेत रहेको जिकिर उनले गरेका छन्। नेहाले भने आफूमा मानसिक समस्या नरहेको बताएकी छन्। नेहालाई ससुराली पक्षका सदस्यले डिभोर्स गर्न र आफ्नो मुद्दा फिर्ता लिन दबाब दिइरहेका छन्। जिल्ला अदालत महोत्तरीमा एक वर्षअघि दिएकोे मुद्दाको सुनुवाइ नहुँदा गौशाला ५ का मोहम्मद अझरुद्दिन तनावमा छन्। अदालतले बारम्बार तारेख मात्र दिएको तर मुद्दाको स्थायी रूपमा समाधान नगरी उनलाई महिनामा एकपटक अदालत जानुपर्ने बाध्यता छ। जसकारण उनलाई आर्थिकसँगै मानसिक तनाव थपिएको छ। छोराछोरीको उमेर नपुग्दै करकापमा बिहे गरिदिने गरेका कारण पनि पर्सामा बर्सेनि सम्बन्धविच्छेदका घटनामा वृद्धि हुँदै गएको छ। वैदेशिक रोजगारीले पति र पत्नीबीच सम्बन्धविच्छेद हुने गरेको छ। श्रीमती गुलिस्ता प्रवीणले अंशमानाचामलसम्बन्धी मुद्दा दायर गरेपछि आफूले स्थायी समाधानका लागि यो कदम उठाएको उनको भनाइ छ। मैले समयमै सो मुद्दाको प्रतिउत्तर लगाएँ। त्यसपछि श्रीमती गुलिस्ता प्रवीणसँगको सम्बन्ध दीर्घकालीन रूपमा टिक्न नसक्ने अवस्था देखेपछि कानुनी रूपमै अलग हुने निचोडमा पुगेको हुँ, उनी भन्छन्। यसरी मधेसका आठमध्ये पाँच जिल्लामा अघिल्लो आर्थिक वर्षको तुलनामा गत वर्ष सम्बन्धविच्छेदका मुद्दा अत्यधिक बढेको देखाउँछ। पर्सामा ०७७७८ मा १ सय ८३ मुद्दा परेकामा ०७८७९ मा त्यो संख्या २ सय ५८ पुग्यो। धनुषामा ४९ वटाबाट बढेर २ सय २४ पुग्यो। सप्तरी मा १ सय ४२ वटा थियो २ सय ५ भयो। सिरहामा २ सय १६ बाट बढेर २ सय ५५ र सर्लाहीमा २ सय ३४ बाट बढेर ३ सय १३ पुग्यो। पर्सा जिल्ला अदालतमा २०७०७१ मा ६० वटा मुद्दा मात्र दर्ता भएका थिए। २०७८७९ मा त्यसको चार गुणा बढेर २ सय ५८ वटा पुगेको तथ्यांकले देखाएको छ। २०७० यता हरेक यस्ता मुद्दा दर्ता बढ्दो क्रममा रहेको अदालतका स्रेस्तेदार अरुणकुमार कोइराला बताउँछन्। उनका अनुसार २०७१७२ मा १३३, २०७२७३ मा १५१, २०७३७४ मा १७९, २०७४७५ मा १२५,२०७५७६ मा २२०, ०७६७७ मा १६३ र २०७७७८ मा १८३ वटा मुद्दा दर्ता भए। सर्लाही जिल्ला अदालतको २०७६७७ को तथ्यांक हेर्दा १ सय ८६ वटा लगत छ। फछ्र्याैट भएका मुद्दाको संख्या १ सय ४ वटा देखिन्छ। ०७७७८ लगत २ सय ३४ छ भने फछ्र्यौट १ सय ३२। गत आवमा लगत ३ सय १३ छ भने फछ्र्याैटको संख्या २ सय १२। सम्बन्धविच्छेदका घटना बढ्नुमा सबैभन्दा मुख्य कारण दाइजो रहेको महिला अधिकारकर्मी रम्भा झा बताउँछिन्। अन्य कारणमा बालविवाह, सन्तान नपाउनु, छोरा नपाउनु आदि छन्। अश्लिल गीत र भिडियोका कारण पनि घटना बढेको दाबी झा गर्छिन्। अधिवक्ता वीरेन्द्रप्रसाद यादव भने सम्बन्धविच्छेदका घटना बढ्नुमा एउटा विशेष कारण मात्र नभई थुप्रै कारण रहेको बताउँछन्। त्यसमध्ये पनि मधेसी समुदायमा सबैभन्दा बढी घरेलु हिंसाकै कारण सम्बन्धविच्छेद हुने गरेको उनको ठम्याइ छ। मधेसी समाजमा पहिले बुहारीहरू सासू र ससुराको कडा परिबन्धमा घरभित्रै बस्नुपर्ने चलन थियो। तर, अहिले समय फेरिएको छ। मधेसका छोरीचेली शिक्षित र सचेत हुँदै गएका छन्। बिहे भएर घरमा जाँदा सासू, ससुराको पुरातनवादी सोचमा बस्न चाहँदैनन्, अधिवक्ता यादव भन्छन्, जसकारण परिवारभित्रै द्वन्द्व हुन्छ। अनि उ माथि हिंसा पनि हुन्छ। त्यो सह्य नभएर बुहारीहरूले मानाचामलको माग गरेर अदालतमा डिभोर्सका लागि मुद्दा दिने संख्या बढ्दै गएको छ। केही वर्षयता अदालती विवाह (कोर्ट म्यारिज)भन्दा डिभोेर्स (सम्बन्धविच्छेद) मुद्दा संख्या बढेको यादवको भनाइ छ। छोराछोरीको उमेर नपुग्दै करकापमा बिहे गरिदिने गरेका कारण पनि पर्सामा बर्सेनि सम्बन्धविच्छेदका घटनामा वृद्धि हुँदै गएको स्रेस्तेदार कोइराला बताउँछन्। वैदेशिक रोजगारीले पति र पत्नीबीच सम्बन्धविच्छेद हुने गरेको उनको भनाइ छ। गाउँभन्दा सहरमा बढी सम्बन्धविच्छेद सिरहामा घरेलु हिंसाका कारण गाउँभन्दा सहरी क्षेत्रमा बढी सम्बन्धविच्छेदका घटना देखिएको छ। सम्बन्धविच्छेदको घटना सहरी क्षेत्रमा बढी छ। जसको मुख्य कारण हो, घरेलु हिंसा। पहिले जस्तो घरेलु हिंसा सहेर बस्ने चलन अब कम हुँदै गएको देखिन्छ, अधिकारकर्मी सुनीलकुमार साह भन्छन्, महिला सुरुमा आफूमाथि भएको हिंसा रोकथाम गर्ने कोसिस गर्छन्। सीमा नाघेपछि सम्बन्धविच्छेदमा जाने गरेको पाइन्छ। पछिल्लो समय महिला र पुरुष दुवैबाट मुद्दा आइरहेको जिल्ला अदालत सिरहाले जनाएको छ। अहिलेको कानुनले पुरुषलाई पनि सम्बन्धविच्छेद गर्ने आधार दिँदा त्यसको दुरुपयोग बढेको साहको भनाइ छ। उनका अनुसार अधिकारको दुरुपयोग हुन थालेपछि महिलामाथि सम्बन्धविच्छेदको घटना बढेको हो। सामाजिक सञ्जालको बढ्दो प्रभाव धनुषामा सम्बन्धविच्छेदका घटना बढ्नुका पछाडि सामाजिक सञ्जाल प्रमुख कारक रहेको अधिकारकर्मी बताउँछन्। चालू आवको तीन महिनामा मात्रै ७६ वटा मुद्दा जिल्ला अदालतमा दर्ता भएका छन्। जसमा ६ वटा अंशसहितको छ भने बाँकी ७० वटा सम्बन्धविच्छेदका हुन्। सम्बन्धविच्छेदका घटना बढ्नुमा विवाहेत्तर सम्बन्ध कारक रहेको जानकार बताउँछन्। जसको प्रमुख कारण सामाजिक सञ्जाल हो। पहिला सम्बन्धविच्छेदमा अधिकांश वैदेशिक रोजगारसँग सम्बन्धित घटना हुन्थ्यो। तर, अहिले अधिकांश सामाजिक सञ्जालबाट सम्बन्ध बिग्रिएको घटना हुन्छ, अधिवक्ता रेखा झा भन्छिन्, वैदेशिक रोजगारी सम्बन्धमा पनि श्रीमान् र श्रीमतीबीच असमझदारी बढ्नुमा सामाजिक सञ्जाल नै हो। सामाजिक सञ्जालमा प्रेम भएपछि घरबाट भागेर विवाह गर्ने घटना देखिएका छन्। सामाजिक सञ्जाल नचलाउन दबाब दिँदा पनि घरपरिवारको इच्छाविपरीत नृत्य, गायन, नाटकीयलगायतका दृश्य बनाएर सार्वजनिक गर्ने गरेको सरोकारवाला बताउँछन्। लाइभमा मन पराएकासँग कुरा गर्ने लगायतका घटनाले पनि दाम्पत्य जीवनमा तिक्तता आउने गरेका मुद्दाहरूमा देखिन्छन्। यीबाहेक शैक्षिक अहमता, स्वतन्त्रता खोज्नु, अस्तित्व नस्वीकार्दा उत्पन्न असमझदारीले अधिकांश युवा सम्बन्धविच्छेदसम्म पुग्ने गरेको देखिन्छ। सम्बन्धविच्छेदका घटना बढ्नुमा सबैभन्दा मुख्य कारक दाइजो हो। अन्य कारणमा बालविवाह, सन्तान नपाउनु, छोरा नपाउनु आदि छन्। रम्भा झा, महिला अधिकारकर्मी मेलमिलाप केन्द्रका नागेन्द्र साह सामाजिक सञ्जालको बढ्दो प्रयोग रहे पनि वैदेशिक रोजगारमा श्रीमान् रहँदा एकअर्काप्रति शंका उपशंका र बदलिँदो सहरीया जीवनमा स्वतन्त्रताका लागि अस्तित्व स्वीकार नगर्ने शिक्षित महिला पुरुष सम्बन्धविच्छेदमा बढी पर्ने गरेको बताउँछन्। ओरेक नेपाल धनुषाकी रोजलिन सिंह बछार भन्छिन्, आफूकहाँ सम्बन्धविच्छेद खोज्न आउने मुद्दामा सामाजिक सञ्जालको बढ्दो प्रयोग र वैदेशिक रोजगार रहे पनि आर्थिक स्तरमा आएको बदलावले पहिरन, स्वतन्त्रता, महत्वाकांक्षा लगायतका विषयवस्तु, विवाहपछि परपुरुषमहिलासँगको अनैतिक सम्बन्ध आदि छ। सम्बन्ध विच्छेदका लागि छुटिन चाहेमा ३ महिनाभित्र मुद्दा दर्ता गर्नुपर्ने हुन्छ। मुद्दा दर्तापछि अदालतले दुवै पक्षलाई सहमति गर्न एक वर्षको समयावधिसहित मेलमिलाप केन्द्रमा पठाउँछ। तोकिएको समयावधि भित्र सहमति हुन नसकेपछि मुद्दा बहसतिर जान्छ। तर, धनुषामा सहमतिमा जानेको संख्या निकै कम छ। मेलमिलाप केन्द्रका अनुसार सहमतिमा जाने वर्षमा ३४ वटा मात्रै हुन्छन्। बाँकी मुद्दामा जान्छन्। विवाहपछि श्रीमान् वा तिनको परिवारसँग हिंसा खेपेर बस्नु साटो महिलाले सम्बन्धविच्छेदको बाटो अपनाउन थालेका छन्। जिल्लामा सम्बन्धविच्छेदको मुद्दा दिनेमा पुरुषको संख्या बढी छ। जिल्ला अदालत धनुषाका स्रेस्तेदार विकास बस्नेतका अनुसार चालू आवमा ४४ पुरुष र ३२ महिला मुद्दा दर्ता गर्नेहरूमा छन्। यो अवधिमा १८ वटा मुद्दाको फैसला भइसकेको छ। जसमा २ वटा अंश सहितको छ। बाँकीमध्ये अधिकांश अदालतअन्तर्गत रहेका मेलमिलाप केन्द्रमा छन्। मेलमिलाप हुन नसकेपछि पुनः अदालतमा फैसलाका लागि आउने स्रेस्तेदार बस्नेतको भनाइ छ। आव २०७८७९ मा २ सय २४ वटा दर्ता भएका २३ वटा अंश दिलाई सम्बन्धविच्छेद गराई दिने सम्बन्धमा थियो। सो वर्ष मुद्दा दर्ता गराउने पुरुषभन्दा बढी महिला रहेको तथ्यांकले देखाउँछ। अदालतका अनुसार १ सय ३१ महिला वादी छन् भने ९३ पुरुष। यसमध्ये १ सय ३५ वटा मुद्दाको फैसला भइसकेको छ। जसमा १२ वटा अंश दिलाई सम्बन्धविच्छेद गरी पाउँ भन्ने रहेको बस्नेतको भनाइ छ। एक वर्षसम्म मेलमिलाप हुन नसकी मुद्दालाई अगाडि नबढाउँदा म्याद सकिएको मुद्दा गत वर्षमा ४९ वटा सम्बन्ध र ८ वटा अंशसहितको गरी ५७ वटा छ। यी तथ्यांकलाई हेर्ने हो भन्ने गत दुई वर्षभन्दा धेरै नै बढी छ। दुईतीन वर्षअघिसम्म सम्बन्धविच्छेदका मुद्दा अदालतमा मुस्किलले एकडेढ सय हाराहारीमा हुन्थे। तर, दुई वर्षयता अदालत जानेको संख्या बढ्दै गएको हो। मर्जीले विवाह, मर्जीले अलग ! सप्तरीको सुरुंगा नगरपालिका२ का ३६ वर्षीय लेखबहादुर कार्की र २७ वर्षीया देवीका दाहालका ९ वर्षीय छोरा छन्। श्रीमान् र सासूससुराले हेलाहोचो गरेको, यातना दिएको र तीन वर्षदेखि खोजखबर नगरेको भन्दै देविकाले कात्तिक २१ गते जिल्ला अदालतमा सम्बन्धविच्छेदको उजुरी दिएकी छन्। यससँगै पछिल्लो पाँच महिनामा सम्बन्धविच्छेदको उजुरी दिने ६१ जना पुगेको अदालतले जनाएको छ। यो अवधिमा दुइटा उजुरी फिर्ता भएको छ भने २९ वटामा मिलापत्र। उजुरीमा दाबी पुग्ने ११ छ भने दाबी नपुग्ने तीन। दाबी पुग्ने ११ मा तीन महिला र ८ पुरुष उजुरीकर्ता छन्। दाबी नपुग्ने उजुरीमा तीनै जना पुरुष जाहेरवाला छन्। चारवटा उजुरी डिसमिस पनि भएको छ। मधेसी समाजमा पहिले बुहारीहरू सासू र ससुराको कडा परिबन्धमा घरभित्रै बस्नुपर्ने चलन थियो। तर, अहिले समय फेरिएको छ। मधेसका छोरीचेली शिक्षित र सचेत हुँदै गएका छन्। वीरेन्द्रप्रसाद यादव, अधिवक्ता उजुरी दिनेमा भर्खरै विवाह गरेका दम्पती पनि छन्। दुई वर्षअघि मात्र १५ वर्षकै उमेरमा १७ वर्षीय रहमानसँग विवाह गरेकी समिनाले कात्तिक २८ गते सम्बन्धविच्छेदको उजुरी दर्ता गराएकी छिन्। उनीहरूकी एक वर्षीय छोरी छन्। पहिला छोरी जन्मेकै कारण हेला गर्ने श्रीमान्ले छोरीको जन्मदर्ता र आफ्नो नागरिकता बनाउन अस्विकार गरी घरनिकाला गरेपछि माइतमा जनमजदुरी गर्दै बसेको समिनाको भनाइ छ। साउन १५ गते गाउँघरमा बसेको पञ्चेतीको निष्कर्ष नमानी रहमानले दोस्रो विवाह गर्न खोजेको गुनासो उनले गरिन्। सप्तरी जिल्ला अदालतमा २०७८७९ मा १९४ वटा उजुरी दर्ता भएका छन्। सम्बन्धविच्छेदका उजुरीको दर्ता बर्सेनि बढिरहेको अदालतको तथ्यांकले देखाउँछ। २०७६७७ मा १३४ उजुरी दर्ता भएकोमा २०७७७८ मा १५३ उजुरी दर्ता भएका छन्। २०७५७६ मा ६५, २०७६७७ मा १०७, २०७७७८ मा १४२ र २०७८०७९ मा २०५ वटा मुद्दा फैसला भएको अदालतका सूचना अधिकारी भरतमणि पोखरेलको भनाइ छ। खासगरी महिलामाथि हुने हिंसा अन्य प्रदेशको तुलनामा मधेसमा बढी देखिन्छ। घरेलु हिंसाको मुख्य जडका रूपमा दाइजो प्रथा रहँदै आएको यस प्रदेशमा छोरीचेली बिहेपछि घरमै प्रताडित हुने गरे पनि विद्रोह गर्न सक्ने अवस्था थिएन। तर, पछिल्लो समय हिंसाविरुद्ध महिलाको आवाज बलियो हुन थालेको छ। विवाहपछि श्रीमान् वा तिनको परिवारसँग हिंसा खेपेर बस्नु साटो महिलाले सम्बन्धविच्छेदको बाटो अपनाउन थालेका छन्। वैवाहिक सम्बन्धविच्छेदका घटनाले एकातर्फ महिलालाई सशक्त बनाएको छ भने अर्कोतर्फ सामाजिक स्वीकार्यताको वातावरण नहुँदा डिभोर्सी महिलालाई जीवन सहज रूपमा बाँच्न निकै गाह्रो भएको छ। सम्बन्धविच्छेदका कानुनी प्रावधान सम्बन्धविच्छेदका लागि अदालतकै भूमिका महत्वपूर्ण हुन्छ। कानुनी रूपमा उनीहरूको सम्बन्ध विच्छेदलाई अदालतले नै निष्कर्षमा पुयाउने गर्छ। कानुनले सम्बन्धविच्छेदलाई मूलतः दुई चरणमा विभाजन गरेको छ। १) आपसी सहमतिमा गरिने सम्बन्धविच्छेद मुलुकी देवानी संहिता २०७४ दफा ९३ बमोजिम पतिपत्नी दुवैले चाहेमा जुनसुकै बेला सम्बन्धविच्छेद गर्न सकिन्छ। पतिपत्नीमध्ये कसैको गल्ती नभए पनि सहमतिमा जुनसुकै बेला सम्बन्धविच्छेद गर्न सकिन्छ। अंश अथवा एकमुष्ठ रकम लिएर सम्बन्धविच्छेद गर्न सकिन्छ। यसो गर्दा सबै सम्पत्तिको हिसाब किताब गरेर पतिपत्नीको भागमा के कति पर्छ टुंग्गाउनुपर्छ। बच्चा कसले पाल्ने तथा कति सम्पत्ति बाँडफाँट गर्ने भन्ने सबैबीच सहमतिमा कुरा मिलाउनु पर्छ। तर, नाबालकको हितविपरीत हुने गरी कुनै सहमति गर्न सकिने छैन (मुलुकी देवानी संहिता दफा १०२)। आपसी सहमतिमार्फत सम्बन्धविच्छेद गर्दा अदालती प्रकिया दुई दिनमा सम्पन्न हुन्छ। २) अदालतको आदेशमार्फत गरिने सम्बन्धविच्छेद पतिपत्नीबीच झगडा भई कानुनले सम्बन्धविच्छेद गर्न पाउने अवस्था सिर्जना भएमा सम्बन्धविच्छेदको लागि अदालतमा मुद्दा दायर गर्नुपर्छ। अदालतमा सम्बन्धविच्छेद गर्दा पतिपत्नीका लागि भिन्दाभिन्दै अवस्था सिर्जना गरेको छ। यी चार अवस्था सिर्जना भएमा पतिले सम्बन्धविच्छेदका लागि निवेदन दिन पाउने छ। पहिलो, कानुनबमोजिम अंश लिई भिन्न भएको अवस्था वा पत्नीले पतिको मञ्जुरी नलिई लगातार तीन वर्ष वा सोभन्दा बढी समयदेखि अलग बसेको अवस्था भएको हुनुपर्छ। दोस्रोमा पत्नीले पतिलाई खान लाउन नदिई घरबाट बाहिर निकाला गरिदिएमा। तेस्रो आधारमा पत्नीले पतिलाई अंगभंग हुने गरी कुटपिट गरेमा शारीरिक र मानसिक कष्ट हुने कार्य गरेको हुनुपर्छ। अन्तिम तथा चौथो आधारमा पत्नीले अन्य पुरुषसँग यौन सम्बन्ध राखेको ठहरेमा पतिले सम्बन्धविच्छेदका लागि निवेदन दिन पाउँछन्। त्यस्तै कानुनबमोजिम ६ अवस्थामा पत्नीले सम्बन्धविच्छेदको निवेदन दिन पाउँछन्। माथि उल्लेख भएका ४ अवस्था बाहेक थप दुई अवस्था अर्थात् पतिले अर्को विवाह गरेमा र पतिले पत्नीलाई जबरजस्ती करणी गरेको ठहरेमा पत्नीले पतिमाथि सम्बन्धविच्छेदको निवेदन दिन पाउँछिन्। यस्तो सम्बन्धविच्छेदमा अदालतले उचित प्रमाण बुझेर सकेसम्म दुवैलाई मिलापत्रका लागि पहल गर्छ। पहिलेजस्तो घरेलु हिंसा सहेर बस्ने चलन अब कम हुँदै गएको देखिन्छ। महिलाहरू सुरुमा आफूमाथि भएको हिंसा रोकथाम गर्ने कोसिस गर्छन्। सीमा नाघेपछि सम्बन्धविच्छेदमा जाने गरेको पाइन्छ। सुनीलकुमार साह, अधिकारकर्मी पहिला सम्बन्धविच्छेदमा अधिकांश वैदेशिक रोजगारसँग सम्बन्धित घटना हुन्थ्यो। तर, अहिले अधिकांश सामाजिक सञ्जालबाट सम्बन्ध बिग्रिएको घटना हुन्छ। रेखा झा, अधिवक्ता  मनिका झा जनकपुरधाम, गोविन्द महतोजनकपुरधाम, क्रान्ति साहवीरगन्ज, मनोहर पोखरेलसप्तरी, धनवीर महतोमहोत्तरी, शम्भु यादवसिरहा, सुनील ठाकुरसर्लाही"
कार्बन उत्सर्जनले बढ्यो जोखिम,"पोखरा : वैज्ञानिक तथा वातावरणविद् डा तिर्थबहादुर श्रेष्ठले डरलाग्दो रूपमा बढेको कार्बन उत्सर्जनले जोखिम बढेको बताएका छन्। नेपाल लिटरेचर फेस्टिभल २०२२ को तेस्रो दिनमा रहेको यो पृथ्वी कसको हो ? नामक सत्रमा पत्रकार रमेश भुषालसँग कुरा गर्दै उनले सो कुरा बताएका हुन्। अहिले गरिरहेको काम दिगो रूपमा कस्तो प्रभाव पार्छ भन्ने मुख्य विषय रहेको उनले बताए। साथै अहिले मानिसहरूले डरलाग्दो रूपमा कार्बन उत्सर्जन गरिरहेको र यसले ग्लोबल वार्मिङको थ्रेट बढाएको र छिट्टै प्रलय हुन सक्नेमा पनि सचेत गराए। मानिसहरूको पृथ्वीप्रतिको सद्भाव किन घट्दै गइरहेको छ भन्ने प्रश्नमा श्रेष्ठले प्रकृतिसँग नजिक भइरहनुपर्नेमा मानिसहरू झन्झन् परपर गइरहेका कारण यो अवस्था आएको बताए। मानिसहरूका गतिविधिका कारण अन्य प्राणी तथा वनस्पतीको अस्तित्व नै धरापमा गइरहेको उनको भनाइ छ। निकुञ्जको अवधारणाले मात्र त्यसको क्षतिपूर्ति नहुने उनले डा श्रेष्ठले बताए। निकुञ्ज त्यो प्रजाति, वनस्पती लोप नहोस् भन्नको लागि मात्र हो। तर, हामीले रूखलाई प्रकृतिको रूपमा लिएका छैनौं। आफूले संसार भनेको आमाको काखदेखि अन्तरिक्षलाई बुझेको डा श्रेष्ठले बताए। पृथ्वी कसको हो भन्ने प्रश्न जति सरल भए पनि उत्तर निकै जटिल रहेको सुनाउँदै आफू जन्मदा संसार आमाको काख जत्रो रहेको बताए। त्यसपछि बामे सर्दै गर्दा कोठा मेरो संसार भयो। त्यसपछि आगन, गाउँ सबै मेरो संसार भयो। बिस्तारै यहाँ म मात्रै रहेनछु, चराचुरुङ्गी, पशुपंक्षि, वनस्पति सबै मेरो संसार रहेछ भन्ने लाग्यो उनले भने ।"
दाइजोका दलनहरू कहिलेसम्म ?,"यस वर्ष पनि विश्वव्यापी रूपमा महिला हिंसाविरुद्धको १६ दिने अभियान कार्यक्रमहरू गरिँदै मनाइँदैछ। जसमा युनाइट एक्टिभिज्म टु इन्ड भायोलेन्स अगेन्स्ट वुमन एन्ड गल्र्स अन्तर्राष्ट्रिय नारा र सभ्य समाजको पहिचान ः लैंगिक हिंसा विरुद्धको अभियान भन्ने राष्ट्रिय नारा छ। ३१औं यो अन्तर्राष्ट्रिय महिला हिंसाविरुद्ध अभियान सञ्चालन भइरहेको यो अभियान मानवअधिकारको विश्वव्यापी घोषणापत्र जारी भएको दिवस डिसेम्बर १० सम्म चल्ने छ। यसको मुख्य लक्ष्य महिलामाथि गरिने विभिन्न खाले विभेद र हिंसाका भोगाइ बहिर ल्याउने र नीतिगत तथा कार्यन्वयन पक्षलाई थप संबेदनशील बनाउने छ। लैंगिक समानतायुक्त समाज निर्माणका लागि आआफ्नो क्षेत्रबाट भूमिका खेल्न सबै पक्षलाई उत्प्रेरित गर्ने भन्ने रहेको देखिन्छ। समाजमा संस्कृति सँगै जोडिएर स्थापित गरिएका असमान शक्ति बितरणका कारक र परिणाम समेतलाई उजागर गर्ने योजना छ। स्वस्थ समाजको निर्माणतर्फ अग्रसर गराउनसमेत भूमिका खेल्नु हो। महिलासँग गरिने विभेदका स्वरूप र मात्रा फरक रहे पनि यसको अन्त भइनसकेकाले हरेक समाज त्यसतर्फ सचेत भएका छन्, प्रयासरत छन्। मधेसलाई विशेषगरी आक्रान्त पारेको एक अमानवीय निकृष्ट विभेद र उत्पीडनको रूपमा समाजमा जरो गाडेर रहेको दाइजो प्रथा छ। जसको सुरुआत गरिँदाको समयमा उद्देश्य राम्रै रहेको भए पनि अहिले यसले समाजलाई नै लज्जित बनाउन थालेको छ। मधेससँग जोडिएर आउने दाइजो प्रथाले गिजोलिएका जीवनहरू र कतिपय जीवन अन्तका पीडादायी कथाहरू सबैले बुझ्न र मनन गर्न आवश्यक छ। पछिल्लो उदाहरण, केही साताअघि सामाजिक सञ्जालमा नेहा चौधरीको भोगाइले स्थान पाएको देखिन्छ। उनका पीडादायी भोगाइबारे जब उनी आफंैले सामाजिक सञ्जालमा सार्वजनिक गरिन्, त्यसपश्चात कतिपयले सदाझैं सामाजिक सञ्जालमार्फत सेयर गरिन्। उनले महिला अधिकारकर्मीहरूलाई प्रश्न र सुझावका साथै ध्यान आकर्षित गरिन्। यस विषयको गहिराइमा पुगेर हेर्ने हो भने केही प्रश्न अनुत्तरित छन्। जस्तो कि तिनको दाम्पत्य जीवनमा के केमा समानता छ ? शिक्षा, स्वनिर्भरता, उमेर, सामाजिकीकरणका प्रक्रिया र त्यसका विभिन्न आयाम ? त्यसैगरी सामाजिक, सांस्कृतिक र आर्थिक सुरक्षाका आधारहरू ? अनि न्याय पाउने यात्रामा पीडितका तीता भोगाइहरू। आखिर किन अझै पनि सबै कुरा भुलेर फेरि पनि पीडकसँग बस्ने इच्छा देखाउँदै छिन् पीडितले ? त्यो उनको इच्छा कि बाध्यता ? यदि यस्तो भयो भने दुवैको भविष्य सुरक्षित हुन्छ कि हुँदैन ? पितृसत्तात्मक संरचनामा सामाजिकीकरणले कसरी पीडकलाई थप हिंसा गर्न उक्साइरह्यो ? सम्बन्धित निकायले पीडितलाई सुरक्षित र पीडकलाई डरको अनुभूति गराउन नसक्नुमा के कारण होला ? सम्भवतः अहिलेको चुनाबी माहौलले गर्दा होला, जति अत्यधिक रूपमा यो खबरले मिडियामा स्थान पाउनु पथ्र्यो, त्यति पाएको देखिएन। सबैभन्दा महत्वपूर्ण कुरा के भने लैंगिक समानताका लागि सामाजिक रूपान्तरण प्रभावकारी रूपमा गर्न परिवर्तनका बिउहरूलाई संस्कृतिरूपी मलजलसँग मिसाएर समाजमा समयमै रोपिदिनु पर्छ। त्यसले समय अन्तरालमा स्वयं प्रभावकारी रूपान्तरणको भूमिका खेल्छ। यसको अर्को महत्वपूर्ण पाटो यदि संस्कृतिसँग जोडिएको सामाजिक विकृतिलाई हटाउने हो भने फेरि समाजकै संस्कृतिरूपी जरो नै खोज्नु पर्ने हुन्छ। समाजका विद्यमान विभेद र उत्पीडनलाई एउटै औजार अर्थात् नियम कानुनको निर्माणले मात्रै सम्भव नहुँदोरहेछ। सक्षम र आत्मनिर्भर छोरी नबनाएसम्म दाइजो प्रथाको अन्त सम्भव छ ? कहिलेसम्म छोरी बचाउन दिइने नारा दोहोयाउँदै उद्घाटनको रिबन काटी राख्ने ? सशक्त छोरी निर्माणतर्फ किन राज्यको ध्यान जाँदैन ? त्यसैले हो, संविधानमै सुरक्षित गरिएका कतिपय मौलिक हकका अनुभूति अझै पनि कतिपय जीवनहरूले गर्न सकेका छैनन्। जसरी कुनै अनावश्यक बिरुवा काट्ने, छोट्याउने वा सखाप पार्ने के गर्नु पर्ने हो, त्यसै अनुरूपको औजार प्रयोग गरिन्छ। त्यसैगरी समाजलाई पनि स्वस्थ बनाउन समयको माग अनुरूपका विभिन्न बिधि र प्रक्रियामा विविधता थप्दै लानुपर्ने हुन्छ। जब दाइजोसँग सम्बन्धित मानवतालाई गिज्याउने खालका दुर्घटनाहरू सामाजिक धरातलमा देखिन्छन्, तब केही दिन सामाजिक सञ्जाल तथा मिडियाका विभिन्न माध्यममा यी खबर फैलिन्छन्। कतिपय अवस्थाहरूमा केही ओठे प्रतिबद्धतासमेत सुनिन्छ। तर, आजका दिनसम्म केन्द्रदेखि स्थानीय तहसम्मको कुनै पनि प्रभावकारी कार्यक्रमको उदाहरण समाजसँग छैन। जसले पीडित हुनेको संख्यामा कमी ल्याउने, समाजलाई संवेदनशील बनाउँदै सशक्तीकरण गर्नेजस्ता कार्यको थालनी भएको देखियोस्। विभिन्न सञ्चारमाध्यममार्फत बाहिर आएको नेहाको यस घटनाको खबरको आधारमा अवस्थालाई विश्लेषण गर्ने हो भने यसमा कुनै दुविधा देखिन्न। कि नेहाका पति दोषी देखिन्छन् तर सँगै यो प्रश्न पनि त्यतिकै जरुरी छ कि तिनी मात्रै एक्लो दोषी हुन् ? तिनको सामाजिकीकरणका अवयवहरू पूर्णतः निर्दोष ? स्रोतसाधनमाथिको असमान पहुँच र नियन्त्रणले निर्मित असमान शक्ति सम्बन्ध ? यस्ता खबरले प्रभावित र परिचालित हुने न्याय दिने भूमिकामा रहेका सामाजिक संरचनाहरू ? आखिर किन समाजमा अझै पनि ज्वाइँको शिक्षामा गरिएको लगानी तिर्न उत्साही हुने बाहरू छोरीको शिक्षामा लगानी गर्न विश्वस्त छैनन् ? किन छोरीहरूको सुन्दर र सुरक्षित भविष्यका लागि सक्षम, स्वनिर्भर ज्वाइँ खोजिने विषय प्राथमिकतामा राखिन्छ ? परिवारको सुरुआत गर्नमै जिम्मेवारी र जवाफदेहिताप्रति छोरीलाई परनिर्भर बन्नु भन्ने सन्देश दिइन्छ ? सबैभन्दा अहं प्रश्न, आखिर किन हिंसाका सुरुआती भोगाइहरूलाई छोरीले निर्धक्कसँग आमाबुवासँग भन्न सकेका हुँदैनन् ? यी प्रश्नहरूको निर्माण र तिनका जवाफ खोज्नेतर्फ किन राज्य मौन देखिन्छ ? दाइजोको विषय मधेसमा रहुञ्जेल विश्वका दातामाझ हात फैलाउँदै माग्न पाउने भनी स्पस्ट रणनीति बोकेका बेइमान मस्तिस्कहरू छन् यहाँ। जो यस विषयमा पायक पर्ने सहज ठाउँमा छलफल गर्दै विश्वका विभिन्न प्रभावकारी पत्रपत्रिकामा डाटासहितका कथाहरू पस्किन्छन् र रमाउँछन्। अनेक सस्तो लोकप्रियतामै सम्बन्धित निकायहरू कहिलेसम्म रमाएर बस्लान् ? मधेस बनाउन भनेर चुनाबी मैदानमा उत्रेका कुनै पनि राजनीतिक दलको घोषणा पत्रमा यस विषयप्रतिको गम्भीरताले छुन सकेको देखिएन। सचेत केन्द्रित सचेतनाका कार्यक्रमहरू सुलभ स्थानहरूमा चलाएर यसको अन्त होला ? सक्षम स्वयं निर्भर छोरी नबनाएसम्म दाइजो प्रथाको अन्त सम्भव छ ? कहिलेसम्म छोरी बचाउन दिइने नारा दोहोयाउँदै उद्घाटनको रिबन काटी राख्ने ? सशक्त छोरी निर्माणतर्फ किन राज्यको ध्यान जाँदैन ? यसको सुरुआत कहिले हुन्छ ? एकछिन सोचौं, यदि मधेसमा केही यस्ता पूर्वाधारहरूको निर्माण गरिन्थ्यो जसले छोरीहरूलाई सशक्त, सक्षम र स्वनिर्भर बनाउन पर्याप्त सुरक्षित अवसरहरूको उपलब्धता बढाउन प्रभावकारी भूमिका खेल्न सक्थ्यो भने परिदृश्यहरू यस्तै हुन्थे ? बिद्यालयदेखि बिश्वविद्यालयसम्मको कम्तिमा एउटा पनि महिला केन्द्रित शिक्षालय, सिप र क्षमता अभिवृद्धिका लागि प्रशिक्षण केन्द्र अनि आर्थिक स्वनिर्भरताका लागि प्रचुर सम्भावनाहरूको उपलब्धताको ग्यारेन्टी राज्यले गरिदिने हो कि ? यसो भयो भने एक दशक काफी हुन्छ अवस्था फेरिनका लागि। यी सबै कामका लागि सञ्चारमाध्यमको भूमिका पनि त्यतिकै अहं छ। जसले चाँडै सामाजिक रूपान्तरणका लागि भूमिका निर्वाह गर्न सक्छ। कसैसँग नाता जोडिएर बन्ने पहिचानभन्दा पनि स्वनिर्मित पहिचान बोकेका सीमित मधेसी छोरीहरूको उदाहरण, तिनका संघर्ष र भोगाइ अनि सफलताका कथाहरू बोकेका विचारलाई विज्ञको स्थान दिँदै समाजलाई सिञ्चित गराउनु पर्छ। यसो गर्ने हो भने धेरै छोरीहरूको आत्मबल बढ्नुका साथै मधेसकै थुप्रै ती छोराहरू पनि जो आफ्नो दिदीबहिनीलाई यो पीडाबाट मुक्ति दिन चाहन्छन्, आफ्नो तहबाट अथक प्रयासरत छन्, तिनलाई समेत थप उर्जा मिल्थ्यो। पक्कै पनि दाइजोरूपी विकृतिको जरालाई कमजोर बनाउन यसले सहयोग गथ्र्यो। त्यसैगरी जीवनका जग हालिने विद्यालय शिक्षाको पनि अहं भूमिका हुन्छ। सामाजिक बिकृतिहरूप्रति समाजलाई सजग गराउनमा र यदि विद्यालय शिक्षाको मौलिकता र महत्वलाई किताबी पानामै सीमित नराख्ने हो भने यसले पक्कै पनि सकारात्मक प्रभाव पार्न सक्छ। हुन त अहिलेको परिवेशमा चुनावपश्चात केही सम्भावनाको सुरुआत नहोला भन्न मिल्दैन। किनकि राजनीति गर्ने हरेक व्यक्तित्वले अबको दिनमा समाजका भौतिक संरचना मात्रै होइन, अभौतिक अति महत्वपूर्ण संरचनाहरूको निर्माणतर्फ पनि संवेदनशील हुनुपर्छ भन्ने संकेत गरिसकेका छन्। यसको बिकल्प पनि छैन। आखिरमा स्वस्थ समाज सबैको आवश्यकता हो। त्यो तबमात्रै सम्भव हुन्छ जब हरेक व्यक्ति समानुभूतिको अनुभूति गर्दै सुरक्षित साथ जीवनयापन गर्न सकिने पर्याप्त अवसर र आधारहरूको निर्माण गर्न सकिन्छ। त्यसैले अबउप्रान्त दाइजोको दलनबाट समाजलाई जोगाउन सामूहिक प्रयासको नेतृत्व आउँदो सरकारले गर्नै पर्छ। मधेसका छोरीहरूको सशक्तीकरणलाई ध्यानमा राखी विभिन्न आवश्यक संरचनाहरूको निर्माण पनि गर्नै पर्छ। अपेक्षा गरौं, समाज अवश्य बदलिने छ। झा समाजशास्त्री हुन्।"
युक्रेनमा चमक बिनाको क्रिसमस,"किभ : एक वर्ष अघि मात्र किभको सोफिया स्क्वायरमा ठूलो क्रिसमस ट्री र व्यापारिक केन्द्रमा हजारौं बत्तीहरू चम्किरहेका थिए। सन् २०२२ का अन्तिम दिनमा त्यहाँ एउटा सामान्य रूख उभिएको छ, यसको नीलो र पहेँलो बत्तीले कारको हेडलाइटबाहेक अँध्यारो भएको चोकको अन्धकारलाई मुस्किलले तोडेको अनुभुति हुन्छ, किनकि युक्रेन पर्वको उल्लास मनाउने अवस्थामा छैन। हालैका महिनाहरूमा, रूसले ऊर्जा पूर्वाधारलाई लक्षित गर्दै आएको छ। बिजुली कटौती गर्ने र युक्रेनीहरूलाई सरकारविरूद्ध आक्रोशित बनाउने लक्ष्य राखेको छ। यद्यपि, युक्रेन सरकारले सकेसम्म छिट्टै विद्युत अवरूद्धतालाई सञ्चालनमा ल्याउने प्रयास गरिरहेको छ। राजधानीको ३० लाखभन्दा बढी बासिन्दाहरूसहित देशका प्रत्येक व्यक्तिका लागि विजुली उपलब्ध गराउनु युक्रेनका लागि फलामको चिउरा सावित भएको छ। विद्युत पुनर्स्थापना गर्न व्यावहारिक रूपमा असम्भव देखिएको छ। किभको तल्लो भागका सडकहरूमा विद्युत काटिएको छैन तर अधिकारीहरूले देशब्यापी देखिएको विद्युत अभावलाई सहज पार्न केही प्रतिबन्धहरू लगाएका छन् र बिजुली कटौतीको समय निर्धारण गरेका छन्। यसको अर्थ क्रिसमसको मौसममा त्यहाँ परम्परागतरूपमा कुनै शहर चम्किने छैनन्। तर यी उदास क्षणहरूमा पनि, केही मानिसहरूले आफ्नो दृढता देखाउने निर्णय गरेका छन् र यी बिदाहरूमा क्रिसमसको उत्सवका लागि जे गर्न सकिन्छ गर्ने निर्णय गरेका छन्। क्रिसमस ट्री जस्तै वरपरको प्रकृतिमय संरचना अझै पनि गर्वको साथ खडा छ, यद्यपि यसमा यो वर्ष चमक छैन। किभका मेयर भिटाली क्लिट्स्कोले क्रिसमस ट्री स्थापनाको घोषणा गर्दै यसको नाम अजेयताको रूख राख्न लागिएको बताए। 'हामीले रूसलाई क्रिसमस र नयाँ वर्षको उत्सव हाम्रा बालबालिकाबाट चोर्न नदिने निर्णय गरेका छौं', उनले भने। अजेयताको रूख डिसेम्बर १९ मा उद्घाटन गरिएको थियो, जुन दिन रूसले किभमा ड्रोन आक्रमण गरेको थियो र केवल एक पावर प्लान्टलाई क्षति पुर्याएको थियो। जसका कारण शहर लामो लोडसेडिङ्गबाट जोगिएको थियो। किभको स्थानीय प्रशासनले रूख स्थापना गर्ने निर्णय गर्नुअघि यति धेरै त्रासदी र भयावहता ल्याउने यो वर्षमा उक्त कार्य उपयुक्त छ कि छैन भन्ने बारेमा केही बहस भएको थियो। देशभरि यस्तै छलफलहरू भए र केही क्षेत्रहरूले रूखहरू नराख्ने निर्णय गरे। अहिले धेरै मानिसहरूले उक्त पहललाई मन पराएका छन्। ५६ वर्षीय ओलेह स्काकुनले सोमबार रुखको अनावरण गर्दै भने, 'हामी आभारी छौं कि हामी यस्तो समयमा कम्तिमा केही देख्न सक्छौं।' उनका अनुसार हरेक डिसेम्बर १९ मा आफ्नी श्रीमतीको जन्मदिनमा उनीहरु आफ्नो घरबाट केही टाढा रहेको दक्षिणी शहर खेर्सनमा रहेको क्रिसमस ट्री हेर्न जान्थे। यो वर्ष भने निपर नदीको बायाँ किनारामा रहेको उनीहरूको घर रूसी सेनाले कब्जा गरेको छ, र उनीहरू गत अगस्टमा किभ आएका थिए। त्यसैले त्यो उत्सव उनीहरूको सम्झनामा सिमित बनेको छ। दुःखका बावजुद पनि स्काकुनले क्रिसमस ट्रीको दर्शन अवलोकन गर्ने परम्परालाई कायम राख्न चाहेको उनी बताउँछन्। ५७ वर्षीया लारिसा स्काकुनले आँसु झार्दै भने, 'अहिले मेरो घरमा २० जना रूसीहरू बस्छन्। उनीहरूले मेरो गाउँका मानिसहरूलाई यातना दिए र मेरो छोरालाई पनि। तर हामी यहाँ केही उत्साहित हुन, मानिसहरूलाई हेर्न, उत्सव मनाउन आएका छौँ।' क्रिसमस ट्री स्थापना गर्ने निर्णय गर्ने अन्य शहरहरूमध्ये खार्किभ पनि एक हो। खार्किभ युक्रेनको दोस्रो ठूलो शहर हो, जुन महिनौंसम्म फ्रन्ट लाइनको किनारामा थियो। त्यहाँ लगातार रूसी मिसाइलहरूद्वारा आक्रमण गरिएको थियो। त्यहाँ क्रिसमस ट्रीलाई चोकमा राख्नुको सट्टा मुख्य सबवे स्टेशनभित्र खडा गरिएको थियो। यद्यपि, धेरै युक्रेनीहरूको लागि यो क्रिसमस मनाउन गाह्रो हुनेछ। २७ वर्षीया अन्ना होलोभिना सोफिया स्क्वायरमा रुख हेर्न आए पनि आफूले यसलाई दुःखलाई बिर्सने उत्सवका रूपमा लिएको बताइन्। किनकि उनको घर सन् २०१४ देखि रूसी सेनाको कब्जामा रहेको लुहान्स्क क्षेत्रको एउटा वस्तीमा छ। पछिल्ला केही बर्षदेखि आफूले उक्त गुमेको वस्ती र गृहनगरबारे सोच्ने गरेको बताइन्। 'मलाई दुःख लागेको छ। मलाई पीडा महसुस हुन्छ। मलाई बिदाको अनुभूति नै छैन, उनले भनिन्, 'मेरो परिवार किभमा छ, तर मेरो गृहनगर अहिले आठौं वर्षदेखि कब्जा गरिएको छ।' रासस"
आज क्रिश्चियन धर्मावलम्बीद्वारा विश्वभर 'क्रिसमस डे' मनाइँदै,"काठमाडौं : क्रिश्चियन धर्मका संस्थापक येशु ख्रीष्ट जन्मेको दिनको सम्झनामा आज यस समुदायले क्रिसमस डे मनाउँदैछन्। आजभन्दा दुई हजार २२ वर्षअघि डिसेम्बर २५ तारिखका दिन येशु ख्रीष्टको जन्म इजरायलको वेथलेहेममा भएको थियो। पवित्र आत्माबाट गर्भवती भई कुमारी मरियमबाट जन्मिएका येशु ख्रीष्टले तीन मुख्य खुसीयाली दिएका नेपाल ख्रिष्टियन महासङ्घका अध्यक्ष सिबी गहतराजले बताए। उनले मुक्ति, प्रेम र शान्ति दिएको विश्वासमा क्रिश्चियन समुदायले आजको दिनलाई तीनवटै दिवसका रूपमा मनाउने गरेका छन्। मानिसलाई प्रेम गरेर आएकाले प्रेम दिवस, शान्ति स्थापना गर्न आएकाले शान्ति दिवस र मुक्ति दिन आएकाले मुक्ति दिवसका रूपमा आजको दिनलाई मनाउने गरिएको उनले सुनाए। विश्वका धेरै मानिसले मनाउने क्रिसमस डे नेपालमा भने विसं २०६३ पछि महासङ्घले महोत्सवका रूपमा मनाउन थालेको हो। दिवसका अवसरमा विसं २०६३ देखि २०७४ सम्म सार्वजनिक बिदा दिइएको थियो। यस अवसरमा विसं २०७५ देखि २०७७ सम्म भने क्रिश्चियन धर्मावलम्बीलाई मात्र बिदा दिइएको थियो। विसं २०७८ देखि यस अवसरमा फेरि सबैलाई सार्वजनिक बिदा दिन थालिएको छ। हाल नेपालमा ३० लाख क्रिश्चियन धर्मावलम्बी रहेको महासङ्घको दाबी छ। तेह्र हजारभन्दा बढी चर्च बनिसकेको पनि महासङ्घले बताउँदै आएको छ। महासङ्घ मूल समारोह समितिको आयोजनामा आज दिउँसो क्रिसमस महोत्सव २०७९ आयोजना गरिएको जनाइएको छ। कार्यक्रममा सरकारका प्रतिनिधि, मानवअधिकारवादीलगायतको उपस्थिति रहने अध्यक्ष गहतराजले बताए। पछिल्लो समय मुख्य सहरका प्रमुख स्थलमा क्रिसमस ट्री सजाउने गरेको देखिन्छ। विशेषगरी क्रिश्चियन समुदायका विदेशी पर्यटकलाई आकर्षित गर्न साज सज्जा गरिएको छ। पर्यटकीय क्षेत्र ठमेल, बौद्ध, पोखरा, सौराहालगायत स्थलमा क्रिसमसको रमझम बढी देखिएको छ। रासस"
काठमाडौं अन्तर्राष्ट्रिय विमानस्थलदेखि निजगढसम्म,"आकाश मार्ग खुला रहनाले मात्र नेपाल र नेपालीको भविष्य उज्ज्वल हुनेमा दुई मत हुन सक्दैन। त्यसलाई हृदयंगम गरी विभिन्न दृष्टिकोणबाट निजगढबारे विवेचना र मूल्यांकन गरिनुपर्छ। निजगढ राजधानी काठमाडौंको निकटस्थ निर्माण हुने विमानस्थल हो, जसको विकासको साथै दुई खर्बभन्दा बेसी लगानीको द्रुतमार्गको निर्माण पनि एकैसाथ अघि बढेको अवस्था छ। व्यावहारिकताको दृष्टिले योभन्दा समुचित अर्को उपयुक्त जमिन अन्तर्राष्ट्रिय विमानस्थलका निम्ति अन्य भूभागमा उपलब्ध नभएको अवस्थामा नेपाल सरकारको राष्ट्रिय गौरवको आयोजनाको रूपमा निजगढको अर्को विकल्प नभएको निश्चित छ। विमानस्थलको स्पेसिफिकेसन र क्षेत्रफलको निर्धारण नागरिक उड्डयन सम्बन्धित प्राविधिक विषय हुनाले विकसित मुलुकहरूमा समेत उड्डयन प्राविधिकहरूद्वारा निर्णय गरिने प्रचलन छ। नेपाल सरकारको यससम्बन्धी विज्ञ संस्था भनेकै नेपाल नागरिक उड्डयन प्राधिकरण हो। नेपाल वायुसेवा निगम अहिले व्यावहारिक रूपमा अन्तर्राष्ट्रिय उडानमात्र सञ्चालन गरिरहेको अवस्था छ, (दुइटा स्टल विमान बाहेक)। निजगढ विमानस्थल तयार भएपछि निगम स्वतः निजगढमा स्थानान्तरण हुने निश्चित छ सम्पूर्ण इन्जिनियरिङ सेटअपसहित जसलाई वाइड बडीको मेन्टेनेन्स ह्यांगरलगायत ठूलो आधारभूत संरचनाको आवश्यकता पर्नेछ। निगम स्थानीय अन्तर्राष्ट्रिय वायुसेवा भएकाले प्रायः यसैले धेरै विदेशी अपरेटरहरूलाई ह्यान्डलिङलगायत सम्पूर्ण अन्य सेवा उपलब्ध गराउनु स्वाभाविक हो, जसको निम्ति थप संरचना चाहिने हुन्छ। पर्यावरणबारे सचेत समूहले अनावश्यक बेसी जंगल नोक्सान नहोस्, अधिकरणभित्र परेका वन्यजन्तु, चराचुरुंगीको हानिनोक्सानी नहोस्, आवश्यक जमिनमात्र अधिकरण होस् भनी चासो राख्नु जायज सरोकार हो। तर, वास्तवमा अन्तर्राष्ट्रिय विमानस्थलमा आवाज प्रदूषणले वन्यजन्तु विमानस्थलको नजिकै बस्न नसकी नजिकको जंगलतिर स्वतः आफैं विस्थापित हुनेमा विश्वस्त हुन सकिन्छ, जीवजन्तु ह्रास हुने भन्ने होइन। तर, जतिसम्म रूख कटानीफँडानीको सवाल छ, विमानस्थलले ८० स्वा किलोमिटर क्षेत्रफल ओगटेको भए पनि हाललाई आवश्यकीय भूभागको जंगलमात्र फँडानी गर्छ होला। सोभन्दा बेसी वृक्षरोपण गर्नुपर्ने सम्बन्धमा पनि प्रतिवद्धता ने जनाएको अवस्था छ। मुख्य योजना हाल बोइङ ७४७४०० जम्बो जेट र एयरबस ४८० सुपर जम्बो जेटको आवश्यकताअनुसार बन्ने विमानस्थलमा भविष्यमा एयरपोर्ट विस्तार तथा थप भौतिक संरचनाहरू निर्माण गर्नुपर्ने अवस्था सिर्जना हुँदा जमिन उपलब्ध भइरहोस् भन्ने निश्चितताको निम्ति हो। आज युरोप अमेरिकाका धेरै अन्तर्राष्ट्रिय विमानस्थलहरू जमिन उपलब्ध नभएर खुम्चिएका छन्। सम्भावित विस्तारको निम्ति दीर्घकालीन योजनाको दृष्टिबाट भविष्यमा आवश्यक पर्ने जमिन अगावै अधिकरण गरिनु अस्वाभाविक होइन। दिगो विकासलाई छिटो र छरितो सम्पन्न गर्न देशले कहिलेकाहीँ केही कुर्बानी वा बलिदान गर्नुपर्ने हुन्छ। निजगढ अन्तर्राष्ट्रिय विमानस्थल भूपरिवेष्टित नेपालको राष्ट्रिय गौरवको आयोजना हो भावी सन्ततिका निम्ति त्यस अर्थमा राष्ट्रको उज्ज्वल भविष्यको दृष्टिमा निजगढको वातावरणीय क्षतिले न्यून प्राथमिकता पाउँछ। यस सम्बन्धमा हाम्रा दुई सँधियारहरूको उदाहरण हेरौं। विश्वको दोस्रो र चौथो शक्तिशाली हुने दौडादौडमा अगाडि बढिरहेका चीन र भारतले बिजुली उत्पादन गर्न कालो कोइला अत्यधिक प्रयोग गरिरहेको अवस्था छ जुन चार प्रकारका कोइलामध्ये सबैभन्दा हानिकारक कोइला हो, मानिसको स्वास्थ्य तथा वातावरणका लागि। यसले सल्फर डाईअक्साइड (एसओटू), नाइट्रोजन अक्साइड (एनओएक्स) निष्कासन गर्छ, जसले सास फेर्न गाह्रो हुने (रेस्पिरेटोरी इलनेस) बनाउँछ। यसको अतिरिक्त एसिड रेन, कुहिरो घुहिरो र तँुवालो वायुमण्डलमा फैलाउँछ। नेपालका उद्योगले यी कोइला प्रयोगमा नल्याउने भए पनि स्वास्थलाई हानिकारक यी तुवाँलोले नेपाली वायुमण्डल चैतवैशाखमा ढकमक्क छोपिन्छ। विश्व वातावरण आयोगले प्रतिपादित गरेको सत्र दिगो विकासका लक्ष्यहरूमध्ये स्वस्थ ऊर्जा पनि एक हो। विश्वको सबैभन्दा बेसी कोइला खपत गर्ने पहिलो चीन र दोस्रो भारत दुवै हाम्रा सँधियार हुन्। चीनले सन् २०६० पश्चात् कोइला प्रयोग नगर्ने वचनबद्धता जनाएको छ। भारतले सन् २०४५ मा तिनको कोइला, खपत चरमसीमामा पुग्ने र त्यसपश्चात् स्वतः घट्दै जाने भनेको छ। विश्व वातावरण आयोगले दिगो विकासका लागि स्वस्थ ऊर्जाको वकालत गरेको अवस्थामा अस्वस्थ हानिकारक उर्जा (हार्ड कोल) उपयोग गरिएकोबारे दुवै देशको एकै प्रकारको धारणा छ दिगो विकास छिटो छरितो सम्पन्न गर्न कोइलाको खपत अनिवार्य छ, अन्यथा हाम्रो विकास ढिलो हुन्छ। विकासका निम्ति यस कोइलाको खपत बाध्यता हो। अविकसित, कम आय भएको गरिब, भूपरिवेष्टित नेपाललाई समुद्रपारसम्म आकाश मार्ग खोल्नु के हाम्रो बाध्यता होइन ? भावी सन्तानको जीवन निर्वाह, अस्तित्वको संरक्षण, नेपालीको जिउने अधिकार हो। सर्भाइबलका निम्ति कुनै पनि बहानामा निजगढ अन्तर्राष्ट्रिय विमानस्थल संकुुचित हुनु हुँदैन। सबै राजनीतिक नेताहरूले निजगढको पक्षमा वकालत गरिरहेका छन्, कुनै पार्टीको पनि विरोध छैन। मो अत्यन्त सकारात्मक पक्ष हो। युरोप, अमेरिकाका ठूला एयरपोर्टहरू चारपाँच दशक पहिले निर्माण हुँदा भविष्यका निम्ति पर्याप्त जमिन व्यवस्थापन नगरिएकाले हाल विस्तार गर्न नसकिएको अवस्था छ। जसलाई कोहीले विकसित देशका विमानस्थललाई थोरै जमिन भए पुग्ने नेपालमा किन ८,०४५ हेक्टर चाहिने ? भन्ने गरेका छन्। वास्तविकता त्यो होइन। विमानस्थल वरिपरि बस्ती बसिसकेकाले विस्तार गर्न नसकिएको तिनको बाध्यात्मक अवस्था हो। त्यस्तो भूलचूक नहोस् भनेरै निजगढमा सजगता अपनाइएको हो, जुन जायज छ। विमानस्थलको विस्तारबारे अहिले नै पूर्णतया भविष्यवाणी गर्न सकिँदैन। यो विमानस्थलको विकासको साथै सरकारको टेक्सेसन प्रणालीमा पनि निर्भर गर्छ। इन्धनको मूल्य, ल्यान्डिङ, पार्किङ नेभिगेसन चार्ज, मेन्टेनेन्स रिपियरमा रहेको विमानलाई पार्किङ चार्ज नलाग्ने आदिइत्यादि सुविधा। किनकि, यसले विमानको अपरेटिङ मूल्यमा प्रत्यक्ष असर पार्छ। एउटा उदाहरण लिऊँ हङकङ विमानस्थलमा विमान सम्भार, मर्मत तथा ओभरअल गर्ने एचएईसीओ इन्जिनियरिङ कम्पनी छ, जसले विभिन्न ठूल्ठूला व्यावसायिक जेट विमानहरूको मर्मत सम्भार गर्छ। यसको ह्यांगर र इन्फ्रास्ट्रक्चर हेर्दा यो आफैंमा ठूलो विमानस्थलभित्र अर्को एयरपोर्टजस्तो देखिन्छ। एचएईसीओले विश्वका १६ अन्तर्राष्ट्रिय विमानस्थलहरूमा यस्तो सर्भिस खोलेको छ। यस्ता कयौं कम्पनीहरू विश्वभर छन्। यस्ता प्राविधिक सुविधाहरूले वायुसेवाका उडानहरूलाई विश्वसनीय बनाउँछ साथै विमानस्थल व्यवस्थापनले यसबाट आयस्रोत बढाउँछ। उडानको आवतजावत वृद्धि भएको विमानस्थलमा यस्ता मेन्टेनेन्स सेन्टरले स्वतः व्यवसाय खोज्न आउँछन्। भूपरिवेष्टित राष्ट्र र छिमेकीको हस्तक्षेप नमुना सँधियार देशबीच प्रायः सबैको मेलमिलाप भइरहन्छ। तथापि कहिलेकाहीँ सानोतिनो विषयमा मनमुटाव हँुदा उग्ररूप लिन बेर लाउँदैन। चीन र ब्रिटिसकालीन भारतसँग नेपालको लडाइँ नै भएको इतिहास प्रमाण छ तर भूपरिवेष्टित नेपाललाई तेस्रो नाकाबन्दीमा इन्धन आयातमै रोक लगाइदिएपछि नेपाल वायुसेवा निगमले दिनभर नियमित उडान सञ्चालन गर्ने र रातभर बोइङ ७२७ नाट देशमा बस र ट्रक सञ्चालन गर्न डिजेल, दुर्गम क्षेत्रमा स्टल सर्भिस सुचारु राख्न ट्विनअटरको निम्ति इन्धन र दुर्गम क्षेत्रका गरिब गुरुवालाई राति टुकी बाल्न मट्टीतेल ओसारेका थिए, झन्डै चारपाँच महिना। यसबाट नेपालीले भोगेको पीडा एवं अर्थतन्त्र नै तहसनहस भएको अवस्था आजकै सन्ततिले पनि प्रत्यक्ष भोगेका वा सुनेका विषयवस्तु हुन्। आजका वाइडबडी जम्बो जेटहरूलाई यो दूरी पार गर्न बीचमा इन्धन भर्नुपर्छ। नेपाल त्यसको उपयुक्त विमानस्थल बन्न सक्छ निजगढ। यसको परिकल्पना गरी निजगढ विमानस्थलको भौतिक एवं प्राविधिक परियोजना आवश्यक हुन्छ। नेपालले आर्थिक काँचुली फेर्ने यो विलक्षणको शुभ अवसर हुन सक्छ। विश्वमा ४४ भूपरिवेष्टित देश छन्, जसमध्ये दुई देश दोहोरो र एक देश तेहोरो भूपरिवेष्टित छ। तर त्यसमध्ये कसैले पनि सँधियार मुलुकबाट नाकाबन्दी लागेर यसरी जेट विमानमा इन्धन ओसार्नु परेको बाध्यता भोगेको इतिहास देखिँदैन नेपालबाहेक। विमानस्थलको रोजाइ फुटबल, क्रिकेट ग्राउन्डको छनोटजस्तो होइन। यो पूर्णतया नागरिक उड्डयनको प्राविधिक विषय हो। निजगढमा विज्ञहरूले ४,८४५ हेक्टर जमिनमात्र हेरेको पक्कै होइन। त्यसको अतिरिक्त दुवैतिरको एप्रोच विमान आकाशमा घुम्नु पर्दा होल्डिङ प्याटर्न पहाड र सँधियार देशको सीमा नजिक हुन नहुने, देशको सिमानामा भित्रिनेबाहिरिने नाका, जस्तै इन्ट्रीएक्जिट प्वाइन्टस्, एयरवेज तथा आइकाओको आवश्यकतानुसार हरेक धावनमार्गको चारैतिर अनिवार्य बनाउनुपर्ने १५० मिटरको रेशा अमेरिकामा एफएएले रेसा तीन सय मिटर बनाउन सुझाव दिइसकेको छ। निजगढ निर्माण हुँदासम्म आइकाओले यसलाई अनुमोदन गर्ने सम्भावना प्रबल छ। यस्तै कैयन् प्राविधिक विषय हुन्छन्, दुई लाख रूख कटानी मात्र होइन। आज चार लाख बिरुवा वृक्षरोपण गरे ४० वर्षमा हुर्किएर छिप्पिसकेका हुनेछन्। अहिले विमानस्थलको क्षेत्रफल सीमित गरिए भविष्यमा अन्तर्राष्ट्रिय विमानस्थल सीमाबन्धित भई विस्तार गर्न नसकिने अवस्था सृजना हुनेछ। यसबाट भावी सन्ततिलाई यस सीमा बन्धनबाट पछि प्रत्यक्ष असर पर्ने निश्चित छ। भूपरिवेष्टितताको विकल्प आकाश मार्ग दुई ढुंगाबीचको तरुल नेपालले भुक्तभोगीको कटु अनुभवबाट गहन पाठ सिकेर समुद्रपारसम्म जाने आकाश मार्ग स्थापित गर्नुको विकल्प छैन। नेपाल वायुसेवा निगमका उडान क्रुले जीउज्यान जोखिममा राखेर नेपाल आमाको आवश्यकताको निम्ति जेट विमानको सिट निकाली ड्रममा इन्धन ओसारेको अवस्थाको परिकल्पना गरौं। निजगढ अन्तर्राष्ट्रिय विमानस्थललाई अन्य मुलुकका एग्रेडका लामो दूरीको उडान भर्न सक्ने क्षमताको बनाउने योजनालाई सबै नेपालीले हातेमालो गर्दै आकाश मार्ग खुला गरौं। सन् १९९५ मा नेपाल सरकारले दोस्रो अन्तर्राष्ट्रिय विमानस्थलका निम्ति १० सम्भावित स्थलहरूको सम्भाव्यता अध्ययन गर्न लगाएको थियो। यो झन्डै तीन दशक पहिलेको परिस्थिति थियो। हाल दोस्रो अन्तर्राष्ट्रिय विमानस्थल भनेर सञ्चालनमा आइसकेको छ, गौतमबुद्ध विमानस्थल, भैरहवा। अतः आज निजगढ दोस्रो अन्तर्राष्ट्रिय विमानस्थलको स्तरमा मनाइने पक्कै होइन। यसबारे स्पष्ट होऔं। यो नेपालकै प्रमुख निजगढ अन्तर्राष्ट्रिय विमानस्थलको रूपमा निर्माण, विकास र विस्तार हुने हो, विश्वका अन्य विकसित प्राविधिक एवं व्यावसायिक दृष्टिले फूलफ्लेज्ड अन्तर्राष्ट्रिय विमानस्थलको रूपमा। भूपरिवेष्टित देश र नेपालको भावी सन्ततिको उज्ज्वल भविष्यका लागि निजगढलाई कुनै हालतमा संकुचित गर्नु हुँदैन यो ए ग्रेडको विमानस्थल हो। काठमाडौं अन्तर्राष्ट्रिय विमानस्थलदेखि बाराको निजगढसम्म युरोपको एउटा सानो मुलुक स्विट्जरल्यान्डतर्फ फर्केर हेरौं। यो नेपालजस्तै पहाडी मुलुक हो। नेपालभन्दा एक तिहाइ होचो पहाड आल्प हिमाल, एक तिहाइ सानो क्षेत्रफल, हामीजस्तै भूपरिवेष्टित तर विश्वकै धनीमध्येको एक। यसका प्रमुख व्यापार तीन छन् मेसिनरी निर्यात स्विस बैंकिङ र पर्यटन तथा हवाई यातायात। यति सानो देशको राष्ट्रिय ध्वजावाहक स्विस इन्टरनेसनल एयरलाइन्स सन् २००२ मा स्थापना भएको, हाल ८९ जेट विमानहरू (७७ एयरबस र १२ बोइङ, ७७७३०० लङ रेन्ज) द्वारा विश्वमा १०२ गन्तव्यमा सञ्चालित छन्, जसको वार्षिक आम्दानी ४९५ विलियन डलर छ। सानो भूपरिवेष्टित मुलुक भनेर यसका छिमेकी जर्मनी, फ्रान्स, इटाली र अस्ट्रियाले यसलाई कसरी अवहेलना गर्न सकोस् ? स्विट्जरल्यान्ड राम्रो रमणीय भूमि भएर मात्र होइन, यसका शिल्पदक्षता, कुशल दक्ष सञ्चालकले परिश्रमसाथ निर्माण गरेको यो उद्यम भूमि हो। नेपालको हिमालय आल्मभन्दा तीन गुणा अग्लो छ। विश्वका आठ अग्ला हिमचुचुरामध्ये सात नेपालमा छन् (पाकिस्तानको के टू बाहेक) आठ हजार मिटरभन्दा माथिका १४ हिमालमध्ये आठ नेपालमा छन्। आठ हजार मिटरभन्दा माथिको अर्को ६ हिमचुचुरा हिमालमा थपिएका छन्, ती सबै नेपालमै छन्। ७ हजारदेखि ८ हजार मिटरका १२७ र ६ हजारदेखि ७ हजार मिटरका १,१६६ मध्येका बहुसंख्यक चुचुरा नेपालमै अवस्थित छन्। पर्वतारोही र पदयात्री पर्यटनको यो भूस्वर्ग हो। सानो क्षेत्रभित्र यति धेरै हिमचुली एकत्रित रहेको नेपाल एडभेन्चर टुरिज्मको निम्ति विश्वकै एकमात्र स्थल हो। नेपालका रमणीय हिमाली दृश्यावलोकन होलिडे डेस्टिनेसनको आकर्षण बनेको छ। चीन, इन्डोनेसिया, दक्षिण कोरिया, ताइवान र जापानको बृहत् आर्थिक समृद्धिले एसिया प्यासिफिक अन्तर्राष्ट्रिय पर्यटनको केन्द्र बनेको छ। युरोप र एसिया प्यासिफिक मुलुकहरूबीचको अन्तर्राष्ट्रिय नियमित उडानहरू सन् १९८५ देखि लगातार (प्रतिपाँच वर्षमा ५ प्रतिशतले बढ्दै गएको छ)। लेखकको प्रकाशोन्मुख पुस्तक फ्लाइट सेफ्टीमा आधारित"
उत्तर कोरियाद्वारा दुई ब्यालिस्टिक मिसाइल प्रहार : २०२२ मा हानेको ३६औं क्षेप्यास्त्र,प्योङयाङ : नयाँ वर्षको नीति तय गर्नका लागि प्रमुख राजनीतिक बैठक बस्नु अघि उत्तर कोरियाले शुक्रबार दुईवटा छोटो दूरीको ब्यालेस्टिक मिसाइल प्रहार गरेको दक्षिण कोरियाली सेनाले जनाएको छ । स्थानीय समयअनुसार अपराह्न ४:३२ बजे प्योङयाङको सुनान क्षेत्रबाट मिसाइल प्रहार गरिएको दक्षिण कोरियाका जोइन्ट चीफ अफ स्टाफ (जेसीएस)ले शुक्रबार एक विज्ञप्ति जारी गर्दै जनाएको छ । यसले दुईवटा मिसाइललाई पानीमा प्रक्षेपण गरेको पनि उल्लेख गरेको छ । यो सन् २०२२ मा मात्रै उत्तर कोरियाले ३६औँ पटक प्रहार गरेको क्षेप्यास्त्र हो । जापान कोस्ट गार्डले आप्नो रक्षा मन्त्रालयको जानकारीलाई उद्धृत गर्दै ब्यालिस्टिक मिसाइल जापानको विशेष आर्थिक क्षेत्रभन्दा बाहिर खसेको बताएको छ । नेता किम जोङ उनको नेतृत्वमा हाल उत्तर कोरियाले अमेरिका र दक्षिण कोरियाको दबाबका बाबजुद आक्रामकरूपमा मिसाइल परीक्षण बढाएको छ । सीएनएमले उल्लेख गरेअनुसार यस वर्षको सुरुमा स्याटेलाइट इमेजरीले यसको भूमिगत आणविक परीक्षण साइटमा विभिन्न गतिविधि देखाएको थियो । दक्षिण कोरियाली लडाकु विमानसँग संयुक्त प्रशिक्षणको लागि कोरियाली प्रायद्वीप नजिकै अमेरिकाले आणविक बमवर्षक र उन्नत स्टिल्थ जेट उडान गरेको तीन दिनपछ गरिएको प्रक्षेपणमा उत्तर कोरियाद्वारा कुनै प्रतिक्रिया आएको थिएन । उत्तर कोरियाले यस्तो सैन्य अभ्यासलाई आक्रमणको पूर्वाभ्यासरूपमा बुझ्ने गरेको छ । रासस
महोत्सवमा हृदयदेखि हृदयसम्मका कुरा,"पोखरा : प्रत्येक दिन दर्जनौं बिरामीहरूको हँसिलो अनुहार देख्न पाउँदा काम गर्ने ऊर्जा मिल्छ। यो भाग्यको कुरा पनि हो, यो भनाइ हो, पोखरामा जारी दसौं साहित्यिक महोत्सवका सहभागी डा भगवान कोइरालाको। पत्रकार केशवशरण लामिछानेसँग हृदयदेखि हृदयसम्मको कुराकानीका क्रममा उनले यस्तो बताएका हुन्। संस्कृति र भाषामा मात्रै दख्खल राख्ने कोइरालाले आफू आख्यानमा भने कमजोर भएको बताए। कार्यक्रममा उनले भने, साइन्स बायोलोजीमा राम्रो भएकोले त्यतातिर लागेँ। पुस्कतमा त्यस्तो फूलबुट्टा भरिएको छैन। मलाई जस्ताको जस्तै प्रस्तुत गरिएको छ। त्यसैगरी एउटा पुस्तक २५ हजार मूल्यमा बिक्री गरेर सात प्रदेशमा विशिष्टिकृत बाल अस्पताल खोल्न सम्भव देख्नुहुन्छ भन्ने प्रश्नमा उनी भन्छन्, यो देशका लागि चाहिएको विषय हो। यसको महत्वपूर्ण स्टेप चाहीँ हुन सक्छ। नलेजलाई प्रयोग गरेको हो। यसको लागि प्रकाशकले मैले रोयल्टी नलिने गरी पुस्तक छापिदिनुभयो। बालअस्पताल सरकारको योजनामै पर्ने उनको भनाइ छ। २०२२ वर्षअघि गंगालाल अस्पतालमा कार्यकारी निर्देशकका रूपमा नियुक्त भएका उनले त्यसबेलाको स्वास्थ्यमन्त्रीको कुरा सम्झिँदै भने, देशमा मुटुको रोग नै छैन। मुटुको अस्पताल किन चाइयो भनेका थिए। अहिले मुटु अस्पतालको अस्पताल भ्यालु साबित भयो। त्यसैगरी कार्यक्रमा बोल्दै उनले पोखरासँग पुर्खैली नाता भएको बताए। उनले भने, मेरा पुस्ता पोखराबाट पाल्पा गएका रहेछन्। त्यसकारण मेरो पोखरासँग आत्मीय सम्बन्ध छ। काठमाडौंभन्दा पहिले यहीँ अस्पतला खोल्ने योजना बनाएका थियौं। ठाउँ खाली नभएकोले काम अलि ढिला भयो। देशको स्तर हेर्दा, राष्ट्रिय स्तरको संघसंस्थाको रूपमा हेर्दा पनि लिडरसिपबाट धेरै कुराहरू गाइड हुन सक्ने उनको भनाइ थियो। चाहानाले मात्रै पुग्दैन। इमानदारिताका साथ कुनै काम गर्छु भनेर दृढता गर्याे भने धेरै कुरा मिलेर आउने रहेछ।"
"रुसमा नर्सिङ होममा आगलागी, २० जनाको मृत्यु",मस्को : रुसको एक नर्सिङ होममा आगलागी हुँदा २० जनाको मृत्यु भएको छ। रुसको पश्चिमी साइबेरिया क्षेत्रको केमेरोभो शहरमा रहेको निजी नर्सिङ होममा आगलागी हुँदा २० जनाको मृत्यु भएको हो। साथै आगलागीमा अन्य छ जना घाइते भएका छन् । तास समाचार एजेन्सीका अनुसार घाइतेमध्ये दुई जनाको अवस्था गम्भीर रहेको छ । हिटिङ् चुलो चलाउने क्रममा समस्या आउँदा उक्त आगलागी भएको हो । शुक्रबार राति एक निजी नर्सिङ होम रहेको दुई तले काठको भवनमा आगलागी भएको थियो ।
"गिट्टी बालुवा छानेर जीविकोपार्जन, परिवार पाल्न बगरमा बास","कञ्चनपुर : कञ्चनपुरको बेलौरी नगरपालिका८ का जुगमनि चौधरी हरेक वर्षको नौ महिना महाकाली नदी किनारको बगरमा बिताउँछन्। दम्पतीसहित सो नदीको बगरमा गिट्टी बालुवा छानेर जीविकोपार्जन गर्न लागेको आठ वर्ष भइसक्यो। नदी किनारमै झुपडी बनाएर गिट्टी, बालुवा छानेर उनले वर्षभरिको जोहो गर्छन्। बगरमा गिट्टी, बालुवा छानेर परिवार पालेको छु यहाँ आउन थालेको आठ वर्ष भयो, चौधरीले भने, भारत गएर काम गर्न सकेनौँ, यही काम गरेर परिवारको खर्च चलाइरहेका छौँ। उनले महाकाली नदीको नदीजन्य पदार्थ नै आफ्ना लागि आयआर्जनको प्रमुख स्रोत बनेको बताए। यही गिट्टी, बालुवा सङ्कलन गरेर बिक्री गर्छौँ, हाम्रो आम्दानीको स्रोत भनेकै यही हो, उनले भने, नौ महिना हामी यही बगरमै बसेर काम गर्छौँ। उनीजस्तै कञ्चनपुरको बेलौरी, बेल्डाँडी, कैलाली र डडेल्धुराबाट समेत आएर बगरमै टहरा बनाएर काम गरिरहेका छन्। महाकाली वरपरको तटीय क्षेत्रका दलित एवं विपन्न समुदायका अधिकांश परिवार अहिले बगरमै बसेर परिवारको परिवारको जोहो गरिरहेका छन्। भीमदत्त नगरपालिका१२ ऐरीका ४५ वर्षीय किसन सोनाहाले पनि परिवारको जोहो गर्न बगरमा सङ्घर्ष गर्नुपरेको छ। परिवारको खर्च जुटाउनका लागि आफूहरूसँग यसको विकल्प नभएको उनको भनाई छ। हाम्रो जातिको सुन छान्ने परम्परागत पेसा भए पनि अहिले हामी नदी किनारमा गिट्टी, बालुवा छानेर जोहो गरिरहेका छौँ, सोनाहाले भने, यहाँ सुन भेटिँदैन, बालुवा छान्ने र गिट्टी कुट्नुको विकल्प छैन। उनले आफूसहित श्रीमती, छोरा, बुहारी सबैजना गिट्टी कुट्न हरेक दिन महाकाली नदीको बगरमा आउने गरेको बताए। उनले परिवारका सबै मिलेर मासिक रु २५ हजारसम्म कमाउने गरेको बताए। चामल किन्नेदेखि छोराछोरीको स्कुलको शुल्कसमेत यही कमाइले व्यर्होनुपर्छ, उनले भने, दिनभर बगरमा काम नगरे साँझ बिहान घरमा चुल्हो बाल्न मुस्किल पर्छ। पाँच वर्ष भारतको महाराष्ट्रमा मजदुरी गरेर स्वदेश फर्किनुभएका अशोक सोनाह पनि बगरमै गिट्टी, बालुवा छान्न व्यस्त छन्। हाम्रो तीन पुस्ताले बगरमै गिट्टी, बालुवा छानेर परिवारको जोहो गरेको छ, उनले भने, सरकारले हाम्रा लागि सीप सिकाएर रोजगारी दिएको भए राम्रो हुन्थ्यो। अहिले महाकालीमा नदीमा प्रतिट्रली बालुवा रु एक हजार र गिट्टी रु एक हजार आठ सयमा बिक्री हुने गरेको छ। महाकाली नदीको भुजेलाबाट दोधारा चाँदनी झोलुङ्गे पुलसम्म तीन सयभन्दा बढी विपन्न परिवार अहिले बालुवा र गिट्टी छानिरहेका छन्। अधिकांश परिवारसहित नदी किनारका खाली जमिनमा टहरा बनाएर बसिरहेका छन्। लामो समयदेखि यहाँका स्थानीय र जिल्ला बाहिरबाट समेत बगरमा बालुवा, गिट्टी छानेर जीविकोपार्जन गर्ने नागरिक धेरै छन्। यहाँका विपन्न समुदायका लागि महाकाली नदी आयआर्जनको मुख्य स्रोत बनेको छ। रासस"
चार्जिङ स्टेसन कहिले बनाउने ?,"राष्ट्रिय निर्धारित लक्ष्य (एनडीसी) मा सरकारले विद्युतीय सवारीलाई प्रवद्र्धन गर्ने घोषणा गरेको छ। तर, विद्युतीय गाडीको प्रयोग बढाउने घोषणा कागजमा भेटिन्छ, व्यवहार र लक्ष्यमा भेटिदैन। किनभने, विद्युतीय सवारीका लागि भौतिक पूर्वाधार निर्माण गर्नेदेखि सर्वसाधारणलाई आकर्षण गर्ने कुनै योजना सरकारको देखिँदैन। विद्युतीय सवारीका लागि नभई नहुने पूर्वाधार हो, चार्जिङ स्टेसन। पेट्रोलपम्प जस्तै जहाँसुकै चार्जिङ स्टेसन बन्ने र सहजै रूपमा चार्जिङ गर्न पाए मात्रै विद्युतीय गाडीतर्फ उपभोक्ता आकर्षित हुने निश्चित छ। त्यसका लागि मुख्य राजमार्ग, ठूलाठूला व्यापारिक भवन, सुपरमार्केट, सिनेमा हल, पार्क, विश्वविद्यालय, सरकारी निकाय, होटल तथा रेस्टुराँका पार्किङ स्थलमा चार्जिङ स्टेसन बनाउनुपर्छ। अर्कोतिर, विकसित मुलुकमा जस्तै सवारी धनीले विद्युतीय चार्जिङ आफंै गर्ने र क्युआर कोड वा बैंकका एप मार्फत चार्जिङ महसुल सहजै बुझाउने व्यवस्था हुनुपर्छ। त्यसो भयो भने न त उपभोक्ताले झन्झट खेप्नुपर्छ। न त चार्जिङ स्टेसनमा अनावश्यक भिडभाड र कोलाहल नै हुन्छ। विडम्बना नै मान्नुपर्छ, सरकारी स्वामित्वको विद्युत् प्राधिकरणले ५१ वटा चार्जिङ स्टेसन बनाउने भनेर तीन वर्षअघि घोषणा गरेको थियो। तर, प्राधिकरणले जम्माजम्मी १५ वटा मात्रै बनाएको छ। ३५ वटा बनाउनै बाँकी छन्। अर्कोतिर, चार्जिङ स्टेसन बनाउन प्राधिकरणले सहयोग नगरेको गुनासो निजी क्षेत्रको छ। ट्रान्सफर्मर लाइन, मिटर जडान लगायतका काममा प्राधिकरणले सहयोग नगर्दा चार्जिङ स्टेसन बनाउन निकै महँगो पर्ने गुनासो निजी क्षेत्रको छ। जबकि, विद्युत्को आन्तरिक खपत बढाउने कामका लागि प्राधिकरण आफैं अग्रसर हुनुपर्ने हो। उता, साझा यातायातले चार्जिङ स्टेसन राख्ने जग्गा सरकारले उपलब्ध नगराइदिएको गुनासो गरिरहेको छ। अब किन पनि विद्युतीय सवारीमा जानुपर्छ भने मुलुकमा हिजोजस्तो विद्युत््को समस्या छैन। बर्खाको बेला त बिजुली बेच्ने ठाउँमा पुगिसकेका छौं। हाल २२ सय मेगावाट बिजुली उत्पादन भइरहेको छ। १ हजार ७ सय मेगावाट मात्रै आन्तरिक खपत छ। विद्युत् थपिए पनि आन्तरिक खपत बढाउने योजना सरकारसँग छैन। प्रत्येक महिना २४ अर्बको पेट्रोलजन्य पदार्थ आयात भइरहेको छ। पेट्रोलियम पदार्थबाट चल्ने सवारीको प्रयोगबाट मुलुकमा प्रदूषण फैलिरहेको छ। जलवायु परिवर्तनमा असर पुगिरहेको छ। डलर बाहिरिने गरेको छ, व्यापार घाटा उच्च छ। सरकारले (एनडीसी) लक्ष्य पूरा गर्न चार्जिङ स्टेसन बनाउनेदेखि विद्युतीय गाडीको आयातमा सहजीकरणको भूमिका खेल्नुपर्छ। विद्युतीय चार्जिङ स्टेशन बन्दै विद्युतीय सवारीको प्रयोग बढाउन ५० स्थानमा चार्जिङ स्टेसन, पेट्रोल पम्प भएकै ठाउँमा बनाइने चार्जिङ स्टेसन खै ? २५ स्थानमा चार्जिङ स्टेसन प्राधिकरणले सञ्चालनमा ल्यायो चार्जिङ स्टेशन विद्युत् गाडीलाई खै चार्जिङ स्टेसन ?"
अफगानी महिलालाई एनजीओमा पनि प्रतिबन्ध,"काबुल (सिन्ह्वा) : अफगानिस्तानको तालिबान प्रशासनले महिलालाई राष्ट्रिय तथा अन्तर्राष्ट्रिय गैरसरकारी संस्थामा काम गर्न प्रतिबन्ध लगाएको छ। सबै राष्ट्रिय तथा अन्तर्राष्ट्रिय गैरसरकारी संस्थाहरूमा काम गर्ने महिला कर्मचारीले उचित ड्रेस कोड पालना नगरेको गम्भीर गुनासो आएपछि उनीहरूलाई काम गर्नबाट रोक्न आदेश दिएको अफगानिस्तानको अर्थ मन्त्रालयले शनिबार एएफपीलाई जानकारी दिएको छ। महिलालाई काम नलगाउन निर्देशन गर्दै सबै गैरसरकारी संस्थाहरूलाई पठाइएको सूचना, जसको एकप्रति एएफपीद्वारा प्राप्त गरिएकोमा भनिएको छ, इस्लामी हिजाबको पालन नगरिएको र राष्ट्रिय र अन्तर्राष्ट्रिय संगठनहरूमा महिलाहरूको कामसँग सम्बन्धित अन्य नियम र कानुनहरूको बारेमा गम्भीर गुनासोहरू आएकोले उनीहरूलाई काम नलगाउन आग्रह गरिएको छ। अफगानिस्तानको अर्थ मन्त्रालयका प्रवक्ताले उक्त आदेशबारे पुष्टि गर्दै सरकारको निर्देशनलाई पालना गर्न सबै संघसंस्थासँग आग्रह गरेको छ। तालिबान सरकारले हालै महिलालाई विश्वविद्यालय जान रोक लगाएको थियो। दुई वर्षअघि तालिबानको शासन सुरु भएपछि यहाँका महिलाको अधिकार खोसिएको छ। उनीहरूलाई धेरै सार्वजनिक स्थल र कार्यमा प्रतिबन्ध लगाइएको छ।"
नेतृत्व हानथापमा अल्झियो गठबन्धन,"काठमाडौं : सरकारको नेतृत्व पहिला कसले गर्ने भन्नेमा सत्ता गठबन्धनबीच सहमति जुट्न सकेको छैन। गठबन्धनको शनिबार बसेको बैठकमा कांग्रेस र माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएका हुन्। यद्यपि, यो विषय आइतबार टुंगो लगाएर राष्ट्रपति विद्यादेवी भण्डारीसमक्ष नयाँ प्रधानमन्त्रीको दाबी गर्न गठबन्धन जाने दाबी नेताहरूले गरेका छन्। गठबन्धन दलबीच भोलि (आइतबार) प्याकेजमै सहमति हुन्छ, कांग्रेस उपसभापति पूर्णबहादुर खड्काले अन्नपूर्ण पोस्ट्सँग भने, हामीलाई थप समय चाहिँदैन। राष्ट्रपति, उपराष्ट्रपति, प्रधानमन्त्री, सभामुख, उपसभामुखदेखि प्रदेश सरकार बाँडफाँटको विषय गठबन्धनका पाँच दलले प्याकेजमै सहमति जुटाउने नेताहरूको भनाइ छ। कांग्रेस सभापति शेरबहादुर देउवा र माओवादी अध्यक्ष पुष्पकमल दाहाल प्रचण्डले अब पहिलो प्रधानमन्त्रीमा दाबी गर्दै आएका छन्। दाहालले यो गठबन्धन नयाँ नभई चुनावअघिकै निरन्तरता भएकाले सरकारको नेतृत्व गर्ने पालो आफ्नो भएको दाबी गरेका थिए। चुनावअघि २३ सिटमा खुम्चिएको कांग्रेसलाई प्रधानमन्त्री दिएकाले यसपटक आफ्नो नेतृत्वलाई स्वीकार गर्नुपर्ने अडान उनले सुनाएका थिए। तर, सफलतापूर्वक आफूले चुनाव गरेको र पहिलो पार्टी भएकाले कांग्रेस नेतृत्वमै सरकार बन्नुपर्ने अडान देउवाले राखेका थिए। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आइतबार ५ बजेसम्मको समय तोकेकी छन्। उक्त समयभित्र सबै विषय टुंग्याएर प्रधानमन्त्रीमा दाबी गर्ने गठबन्धनका नेताहरूको भनाइ छ। भोलि (आइतबार) सहमति जुट्छ होला, माओवादी नेता शक्ति बस्नेतले भने, सबै विषयमा छलफल भइरहेको छ। स्रोतका अनुसार तीन दलबीच सरकारको नेतृत्वको अवधिबारे सहमति जुटिसकेको छ। जसअनुसार कांग्रेस र माओवादी केन्द्रले २२ वर्ष र एकीकृत समाजवादीले १ वर्ष सत्ताको नेतृत्व गर्नेछन्। यद्यपि, अन्य पार्टीसँग पनि समानान्तर रूपमा छलफल चलिरहेको कतिपय नेता बताउँछन्। को पहिले र को पछि भन्ने गौण विषय हो, कांग्रेस नेता एवं सञ्चारमन्त्री ज्ञानेन्द्रबहादुर कार्कीले भने, गठबन्धनकै सरकार बन्छ। भोलि (आइतबार) फेरि बैठक बसेर सहमति सार्वजनिक गर्छौं। गठबन्धनको बैठक आइतबार पनि बोलाइएको कार्कीले बताए। राष्ट्रपति र सभामुख कांग्रेसले लिएर प्रधानमन्त्री प्रचण्डलाई बनाउने विषयमा पनि कांग्रेसभित्र छलफल भइरहेको स्रोतले बतायो। कांग्रेसले राष्ट्रपति र प्रधानमन्त्री नछाड्ने संकेत पाएपछि माओवादीले एमालेसँग पनि नयाँ गठबन्धनबारे छलफल अघि बढाएको थियो। माओवादी नेता वर्षमान पुनले शनिबार दिउँसो देउवासँग भेट गरी प्रचण्डलाई प्रधानमन्त्री नबनाए सत्ता गठबन्धन टुट्ने चेतावनी दिएका थिए। देउवाले भने गठबन्धन नछाड्न आग्रह गर्दै आफूले मिलाउनेआश्वासन दिएको स्रोतले बतायो। कांग्रेस नेता रामचन्द्र पौडेलले शनिबार दाहाललाई उनकै निवासमा भेटेका थिए। गठबन्धनबाट आफूलाई राष्ट्रपति बन्न र आफूलाई प्रधानमन्त्री बनाउन दाहालले पौडेलसमक्ष प्रस्ताव गरेका थिए। उक्त भेटमा आफूले गठबन्धन नछाड्न प्रचण्डलाई आग्रह गरेको पौडेलले बताए।"
प्रधानमन्त्री देउवाले दिए क्रिसमसको शुभकामना,"काठमाडौं : प्रधानमन्त्री शेरबहादुर देउवाले क्रिसमसको अवसरमा इसाई धर्मावलम्बी नेपालीमा सुख, शान्ति र समृद्धिको शुभकामना व्यक्त गरेका छन् । शुभकामना सन्देशमार्फत देउवाले चाडपर्वलाई आफ्नो संस्कार र संस्कृतिको अभिव्यक्तिका रूपमा उत्साहपूर्वक मनाउँदा आपसी भाइचारा, सौहार्दता र राष्ट्रिय एकताको अभिवृद्धिमा मद्दत पुग्ने विश्वास व्यक्त गरेका छन् । प्रधानमन्त्री देउवाले संसारभर नै मानव समुदायले आफ्ना देवता र धर्म प्रवर्तकजस्ता महान् व्यक्तित्वहरूको जन्मदिनलाई व्यापक उत्साह र सद्भावका साथ मनाउने उल्लेख गर्दै डिसेम्बर २५ का दिन इसाई धर्मका प्रवर्तक जिसस क्राइस्ट अर्थात् प्रभु येशुको जन्मदिनलाई क्रिसमसका रूपमा विविध कार्यक्रमका साथ मनाउने प्रचलन रहेको उल्लेख गरेका छन् । उनले क्रिसमस पर्वले सबै नेपालीहरूबीच आपसी विश्वास, प्रेम र एकताको भावनालाई प्रगाढ बनाउँदै समृद्ध नेपाल निर्माणका लागि सबैमा प्रेरणा प्रदान गरोस् भन्ने कामनाका साथ क्रिसमस पर्वको शुभकामना व्यक्त गरेका हुन्।"
चार्जिङ स्टेसन कहिले बनाउने ?,"राष्ट्रिय निर्धारित लक्ष्य (एनडीसी) मा सरकारले विद्युतीय सवारीलाई प्रवद्र्धन गर्ने घोषणा गरेको छ। तर, विद्युतीय गाडीको प्रयोग बढाउने घोषणा कागजमा भेटिन्छ, व्यवहार र लक्ष्यमा भेटिदैन। किनभने, विद्युतीय सवारीका लागि भौतिक पूर्वाधार निर्माण गर्नेदेखि सर्वसाधारणलाई आकर्षण गर्ने कुनै योजना सरकारको देखिँदैन। विद्युतीय सवारीका लागि नभई नहुने पूर्वाधार हो, चार्जिङ स्टेसन। पेट्रोलपम्प जस्तै जहाँसुकै चार्जिङ स्टेसन बन्ने र सहजै रूपमा चार्जिङ गर्न पाए मात्रै विद्युतीय गाडीतर्फ उपभोक्ता आकर्षित हुने निश्चित छ। त्यसका लागि मुख्य राजमार्ग, ठूलाठूला व्यापारिक भवन, सुपरमार्केट, सिनेमा हल, पार्क, विश्वविद्यालय, सरकारी निकाय, होटल तथा रेस्टुराँका पार्किङ स्थलमा चार्जिङ स्टेसन बनाउनुपर्छ। अर्कोतिर, विकसित मुलुकमा जस्तै सवारी धनीले विद्युतीय चार्जिङ आफंै गर्ने र क्युआर कोड वा बैंकका एप मार्फत चार्जिङ महसुल सहजै बुझाउने व्यवस्था हुनुपर्छ। त्यसो भयो भने न त उपभोक्ताले झन्झट खेप्नुपर्छ। न त चार्जिङ स्टेसनमा अनावश्यक भिडभाड र कोलाहल नै हुन्छ। विडम्बना नै मान्नुपर्छ, सरकारी स्वामित्वको विद्युत् प्राधिकरणले ५१ वटा चार्जिङ स्टेसन बनाउने भनेर तीन वर्षअघि घोषणा गरेको थियो। तर, प्राधिकरणले जम्माजम्मी १५ वटा मात्रै बनाएको छ। ३५ वटा बनाउनै बाँकी छन्। अर्कोतिर, चार्जिङ स्टेसन बनाउन प्राधिकरणले सहयोग नगरेको गुनासो निजी क्षेत्रको छ। ट्रान्सफर्मर लाइन, मिटर जडान लगायतका काममा प्राधिकरणले सहयोग नगर्दा चार्जिङ स्टेसन बनाउन निकै महँगो पर्ने गुनासो निजी क्षेत्रको छ। जबकि, विद्युत्को आन्तरिक खपत बढाउने कामका लागि प्राधिकरण आफैं अग्रसर हुनुपर्ने हो। उता, साझा यातायातले चार्जिङ स्टेसन राख्ने जग्गा सरकारले उपलब्ध नगराइदिएको गुनासो गरिरहेको छ। अब किन पनि विद्युतीय सवारीमा जानुपर्छ भने मुलुकमा हिजोजस्तो विद्युत््को समस्या छैन। बर्खाको बेला त बिजुली बेच्ने ठाउँमा पुगिसकेका छौं। हाल २२ सय मेगावाट बिजुली उत्पादन भइरहेको छ। १ हजार ७ सय मेगावाट मात्रै आन्तरिक खपत छ। विद्युत् थपिए पनि आन्तरिक खपत बढाउने योजना सरकारसँग छैन। प्रत्येक महिना २४ अर्बको पेट्रोलजन्य पदार्थ आयात भइरहेको छ। पेट्रोलियम पदार्थबाट चल्ने सवारीको प्रयोगबाट मुलुकमा प्रदूषण फैलिरहेको छ। जलवायु परिवर्तनमा असर पुगिरहेको छ। डलर बाहिरिने गरेको छ, व्यापार घाटा उच्च छ। सरकारले (एनडीसी) लक्ष्य पूरा गर्न चार्जिङ स्टेसन बनाउनेदेखि विद्युतीय गाडीको आयातमा सहजीकरणको भूमिका खेल्नुपर्छ।"
सीमा क्षेत्रमा साना हतियार चुनौती,"धनगढी : मंगलबार बिहान करिब ३ बजेतिर सुदूरपश्चिम प्रदेशको राजधानी धनगढी बजारनजिकै गोली चल्यो। गोली लागेर धनगढी उपमहानगरपालिका९ जुगेडाका प्रजापति विष्ट घाइते भए। उनको घरमा राखिएको अटोरिक्साको ब्याट्री चोर्न आएका ४५ जना अपरिचित व्यक्तिहरूले गोली चलाएका हुन। विष्टको अवस्था सामान्य रहेको छ। घाइते विष्टका अनुसार बिहानको समयमा अटोरिक्साको ब्याट्री निकालिरहेका ४५ जनासँग मुठभेड भएपछि उनीहरूले गोली चलाएर भागेका हुन। कैलालीका प्रहरी प्रवक्ता बेदप्रसाद जोशी भने विष्ट मुठभेडका क्रममा घाइते भएको बताउँछन्। भन्छन्, ब्याट्री चोर्न आए, विष्टका परिवारसँग मुठभेड भयो, गाउले गुहारेपछि उनीहरूले दुई राउन्ड गोली चलाएर भागेको देखिन्छ। घटनास्थलनजिकै २ राउण्ड नपडकिएका बुलेट पनि फेला परेका छन्। घटना भएको क्षेत्र भारतको सीमानजिकै पर्छ। कैलाली प्रहरीले सीमा क्षेत्रमा चोरीपैठारी गर्नेहरूले गोली चलाएको हुनसक्ने अनुमान गरेको छ। सीमा क्षेत्रमा लुटपाट गर्ने गिरोह सक्रिय छ, चोरीनिकासी पनि बढिरहेको छ, गाउँलेहरूले घेरेर पक्रिने डरले उनीहरूले गोली चलाएर भागेको जस्तो देखिन्छ, एकजना पक्राउ गरि अनुसन्धान गरिरहेका छौं, डीएसपी जोशीले भने। कैलालीकै गोदावरी नगरपालिका२ मा रहेको शसस्त्र प्रहरीको बाहिनी छेउमै अर्को गोलीकाण्ड भयो। घोडाघोडी नगरपालीकाको सुखड बजारमा सुनचाँदीको व्यवसाय गर्दै आएका २८ वर्षीय विकास सुनारमाथि अज्ञात समुहले गोली चलाएर ३० तोला सुन र २ लाख लुटपाट गरे। घाइते सुनारको धनगढीको मायामेट्रो अस्पतालमा उपचार भइरहेको छ। सशस्त्र प्रहरीको बाहिनीको बाहिरपट्टि भएको यस घटनाले साना हतियार सुरक्षामा चुनौती देखिएका छन। घटना भएको स्थानबाट डिएसपीको कमाण्डमा रहेको इलाका प्रहरी कार्यालय मालाखेती पनि २३ सय मिटरको दूरीमा छ। नेपाल प्रहरीको इलाका र सशस्त्र प्रहरीको बाहिनी छेउमै भएको यस घटनाले सुरक्षा चुनौती बढाएको छ। प्रहरीका लागि पनि यो घटना च्यालेन्ज दिए जस्तै हो, प्रहरीको सक्रियता कम भएको भान भएको छ अत्तरिया उद्योग वाणिज्य संघका अध्यक्ष अशोक देवकोटाले भने। विकास सुनारको अत्तरिया र सुखड गरी दुई ठाउँमा पसल छ। उनी कुनै दिन सुखड जान्छन् भने कुनै दिन अत्तरियाको पसलमा बस्छन। बेलुका करिब ६ बजे पसल बन्द गरेर सुखडबाट अत्तरियातिर आए। करिब ६ बजेर २० मिनेटमा पूर्वबाट पश्चिमतर्फ एउटा सेतो कलरको अपाचे मोटरसाइकल (नम्बर नखुलेको) आयो। दुईजना चढेको मोटरसाईकलमा पछाडि बसेका ब्यक्तिले गोली चलाए। म ढलिहाले, अनी मेरो झोलामा रहेको ३० तोला बराबरको तयारी सुनको गहना र २ लाख नगद लुटेर लगे उपचारमा रहेका विकास सुनारले भने। गोली प्रकरणपछि कैलालीको अत्तरिया र धनगढी क्षेत्रका जनता त्रसित भएका छन। अत्तरियाका सुनचाँदी व्यवसायीहरूले तीनदेखि पसल खोलेका छैनन भने मंगलबार उनीहरूले गोली चलाउनेहरूको खोजी र सुरक्षाको प्रत्याभूति हुनुपर्ने भन्दै प्रदर्शनसमेत गरेका छन्। गोली चलेको घटनामा संलग्नलाई कानुनी कारबाहीको दायरामा नल्याएसम्म व्यवसायीहरू सुरक्षित नहुने सुनचाँदी व्यवसायी संघ कैलालीका अध्यक्ष कमलप्रसाद लामिछानेले बताए। उनले उक्त घटनापछि अरू व्यवसायीहरू पनि असुरक्षित रहेको दाबी गरे। कैलाली प्रहरीको तथ्यांकअनुसार हातहतियार खरखजानाका मुद्दाहरू बढी छन। जिल्ला प्रहरी कार्यालय कैलालीको तथयांकअनुसार २०७६७७ मा ६ वटा, २०७७७८ मा ५ वटा, २०७८७९ मा ८ वटा र चालू आर्थिक वर्षमा १ वटा हातहतियार खरखजानासँग सम्बन्धित मुद्दा दर्ता भएका छन। खुला सीमाना छ, चोरी सिकारी बढीरहेको छ। सीमा क्षेत्रमा (भारत तीर) सहजै साना हतियार पाउन सक्ने अवस्था छ, यसले सुरक्षा चुनौती भने थपेको छ, कैलालीका प्रहरी प्रवक्ता वेद प्रसाद जोशीले भने। उनले तीन दिनमा भएका दुई गोलीकाण्डका घटनाका लागि प्रहरी पनि चिन्तित रहेको बताए। हामीले प्रदेश अनुसन्धान ब्युरो (आरआईटी) र जिल्ला प्रहरीको टोली यी दुबै घटनाको अनुसन्धानमा खटाएका छौं, उनीहरू छिट्टै पक्राउ पर्नेछन्, डिएसपी जोशीले भने।"
मधेसमा किन बढ्यो सम्बन्धविच्छेद ?,"मधेसी समाजमा पहिले सम्बन्धविच्छेदका घटना निकै कम सुनिन्थ्यो। बिहेपछि छोरीले घरमा थोरबहुत सहेर मिलेर बस्नुपर्छ भन्ने मान्यताका कारण वैवाहिक सम्बन्धमा समस्या आउँदा अभिभावकले परिवार र समाजमै मिलाउने प्रयास गर्थे। समस्या अदालतसम्म विरलै पुग्थ्यो। तर, पछिल्लो अवस्था फरक छ। पढेलेखेका अधिकांश युवायुवतीले बिहेपछि सम्बन्ध राम्रो हुन नसक्दा पिल्सिएर बस्नुको साटो स्वतन्त्रतापूर्वक जीवनयापन गर्ने चाहना राख्ने गरेको देखिन्छ। गत फागुनमा विवाह गरेका रामगोपालपुर नगरपालिका५ का डा पंकज चौधरीले श्रीमती नेहा चौधरीविरुद्ध सम्बन्धविच्छेदको मुद्दा दायर गरेका छन्। महोत्तरी जिल्ला अदालत जलेश्वरमा श्रीमतीले आफूउपर घरेलु हिंसा र दाइजोको आरोप लगाउँदै मुद्दा चलाएपछि पंकज सम्बन्धविच्छेदको बाटोमा लागेका हुन्। श्रीमती झगडालु भएको र मानसिक समस्यासमेत रहेको जिकिर उनले गरेका छन्। नेहाले भने आफूमा मानसिक समस्या नरहेको बताएकी छन्। नेहालाई ससुराली पक्षका सदस्यले डिभोर्स गर्न र आफ्नो मुद्दा फिर्ता लिन दबाब दिइरहेका छन्। जिल्ला अदालत महोत्तरीमा एक वर्षअघि दिएकोे मुद्दाको सुनुवाइ नहुँदा गौशाला ५ का मोहम्मद अझरुद्दिन तनावमा छन्। अदालतले बारम्बार तारेख मात्र दिएको तर मुद्दाको स्थायी रूपमा समाधान नगरी उनलाई महिनामा एकपटक अदालत जानुपर्ने बाध्यता छ। जसकारण उनलाई आर्थिकसँगै मानसिक तनाव थपिएको छ। छोराछोरीको उमेर नपुग्दै करकापमा बिहे गरिदिने गरेका कारण पनि पर्सामा बर्सेनि सम्बन्धविच्छेदका घटनामा वृद्धि हुँदै गएको छ। वैदेशिक रोजगारीले पति र पत्नीबीच सम्बन्धविच्छेद हुने गरेको छ। श्रीमती गुलिस्ता प्रवीणले अंशमानाचामलसम्बन्धी मुद्दा दायर गरेपछि आफूले स्थायी समाधानका लागि यो कदम उठाएको उनको भनाइ छ। मैले समयमै सो मुद्दाको प्रतिउत्तर लगाएँ। त्यसपछि श्रीमती गुलिस्ता प्रवीणसँगको सम्बन्ध दीर्घकालीन रूपमा टिक्न नसक्ने अवस्था देखेपछि कानुनी रूपमै अलग हुने निचोडमा पुगेको हुँ, उनी भन्छन्। यसरी मधेसका आठमध्ये पाँच जिल्लामा अघिल्लो आर्थिक वर्षको तुलनामा गत वर्ष सम्बन्धविच्छेदका मुद्दा अत्यधिक बढेको देखाउँछ। पर्सामा ०७७७८ मा १ सय ८३ मुद्दा परेकामा ०७८७९ मा त्यो संख्या २ सय ५८ पुग्यो। धनुषामा ४९ वटाबाट बढेर २ सय २४ पुग्यो। सप्तरी मा १ सय ४२ वटा थियो २ सय ५ भयो। सिरहामा २ सय १६ बाट बढेर २ सय ५५ र सर्लाहीमा २ सय ३४ बाट बढेर ३ सय १३ पुग्यो। पर्सा जिल्ला अदालतमा २०७०७१ मा ६० वटा मुद्दा मात्र दर्ता भएका थिए। २०७८७९ मा त्यसको चार गुणा बढेर २ सय ५८ वटा पुगेको तथ्यांकले देखाएको छ। २०७० यता हरेक यस्ता मुद्दा दर्ता बढ्दो क्रममा रहेको अदालतका स्रेस्तेदार अरुणकुमार कोइराला बताउँछन्। उनका अनुसार २०७१७२ मा १३३, २०७२७३ मा १५१, २०७३७४ मा १७९, २०७४७५ मा १२५,२०७५७६ मा २२०, ०७६७७ मा १६३ र २०७७७८ मा १८३ वटा मुद्दा दर्ता भए। सर्लाही जिल्ला अदालतको २०७६७७ को तथ्यांक हेर्दा १ सय ८६ वटा लगत छ। फछ्र्याैट भएका मुद्दाको संख्या १ सय ४ वटा देखिन्छ। ०७७७८ लगत २ सय ३४ छ भने फछ्र्यौट १ सय ३२। गत आवमा लगत ३ सय १३ छ भने फछ्र्याैटको संख्या २ सय १२। सम्बन्धविच्छेदका घटना बढ्नुमा सबैभन्दा मुख्य कारण दाइजो रहेको महिला अधिकारकर्मी रम्भा झा बताउँछिन्। अन्य कारणमा बालविवाह, सन्तान नपाउनु, छोरा नपाउनु आदि छन्। अश्लिल गीत र भिडियोका कारण पनि घटना बढेको दाबी झा गर्छिन्। अधिवक्ता वीरेन्द्रप्रसाद यादव भने सम्बन्धविच्छेदका घटना बढ्नुमा एउटा विशेष कारण मात्र नभई थुप्रै कारण रहेको बताउँछन्। त्यसमध्ये पनि मधेसी समुदायमा सबैभन्दा बढी घरेलु हिंसाकै कारण सम्बन्धविच्छेद हुने गरेको उनको ठम्याइ छ। मधेसी समाजमा पहिले बुहारीहरू सासू र ससुराको कडा परिबन्धमा घरभित्रै बस्नुपर्ने चलन थियो। तर, अहिले समय फेरिएको छ। मधेसका छोरीचेली शिक्षित र सचेत हुँदै गएका छन्। बिहे भएर घरमा जाँदा सासू, ससुराको पुरातनवादी सोचमा बस्न चाहँदैनन्, अधिवक्ता यादव भन्छन्, जसकारण परिवारभित्रै द्वन्द्व हुन्छ। अनि उ माथि हिंसा पनि हुन्छ। त्यो सह्य नभएर बुहारीहरूले मानाचामलको माग गरेर अदालतमा डिभोर्सका लागि मुद्दा दिने संख्या बढ्दै गएको छ। केही वर्षयता अदालती विवाह (कोर्ट म्यारिज)भन्दा डिभोेर्स (सम्बन्धविच्छेद) मुद्दा संख्या बढेको यादवको भनाइ छ। छोराछोरीको उमेर नपुग्दै करकापमा बिहे गरिदिने गरेका कारण पनि पर्सामा बर्सेनि सम्बन्धविच्छेदका घटनामा वृद्धि हुँदै गएको स्रेस्तेदार कोइराला बताउँछन्। वैदेशिक रोजगारीले पति र पत्नीबीच सम्बन्धविच्छेद हुने गरेको उनको भनाइ छ। सिरहामा घरेलु हिंसाका कारण गाउँभन्दा सहरी क्षेत्रमा बढी सम्बन्धविच्छेदका घटना देखिएको छ। सम्बन्धविच्छेदको घटना सहरी क्षेत्रमा बढी छ। जसको मुख्य कारण हो, घरेलु हिंसा। पहिले जस्तो घरेलु हिंसा सहेर बस्ने चलन अब कम हुँदै गएको देखिन्छ, अधिकारकर्मी सुनीलकुमार साह भन्छन्, महिला सुरुमा आफूमाथि भएको हिंसा रोकथाम गर्ने कोसिस गर्छन्। सीमा नाघेपछि सम्बन्धविच्छेदमा जाने गरेको पाइन्छ। पछिल्लो समय महिला र पुरुष दुवैबाट मुद्दा आइरहेको जिल्ला अदालत सिरहाले जनाएको छ। अहिलेको कानुनले पुरुषलाई पनि सम्बन्धविच्छेद गर्ने आधार दिँदा त्यसको दुरुपयोग बढेको साहको भनाइ छ। उनका अनुसार अधिकारको दुरुपयोग हुन थालेपछि महिलामाथि सम्बन्धविच्छेदको घटना बढेको हो। धनुषामा सम्बन्धविच्छेदका घटना बढ्नुका पछाडि सामाजिक सञ्जाल प्रमुख कारक रहेको अधिकारकर्मी बताउँछन्। चालू आवको तीन महिनामा मात्रै ७६ वटा मुद्दा जिल्ला अदालतमा दर्ता भएका छन्। जसमा ६ वटा अंशसहितको छ भने बाँकी ७० वटा सम्बन्धविच्छेदका हुन्। सम्बन्धविच्छेदका घटना बढ्नुमा विवाहेत्तर सम्बन्ध कारक रहेको जानकार बताउँछन्। जसको प्रमुख कारण सामाजिक सञ्जाल हो। पहिला सम्बन्धविच्छेदमा अधिकांश वैदेशिक रोजगारसँग सम्बन्धित घटना हुन्थ्यो। तर, अहिले अधिकांश सामाजिक सञ्जालबाट सम्बन्ध बिग्रिएको घटना हुन्छ, अधिवक्ता रेखा झा भन्छिन्, वैदेशिक रोजगारी सम्बन्धमा पनि श्रीमान् र श्रीमतीबीच असमझदारी बढ्नुमा सामाजिक सञ्जाल नै हो। सामाजिक सञ्जालमा प्रेम भएपछि घरबाट भागेर विवाह गर्ने घटना देखिएका छन्। सामाजिक सञ्जाल नचलाउन दबाब दिँदा पनि घरपरिवारको इच्छाविपरीत नृत्य, गायन, नाटकीयलगायतका दृश्य बनाएर सार्वजनिक गर्ने गरेको सरोकारवाला बताउँछन्। लाइभमा मन पराएकासँग कुरा गर्ने लगायतका घटनाले पनि दाम्पत्य जीवनमा तिक्तता आउने गरेका मुद्दाहरूमा देखिन्छन्। यीबाहेक शैक्षिक अहमता, स्वतन्त्रता खोज्नु, अस्तित्व नस्वीकार्दा उत्पन्न असमझदारीले अधिकांश युवा सम्बन्धविच्छेदसम्म पुग्ने गरेको देखिन्छ। सम्बन्धविच्छेदका घटना बढ्नुमा सबैभन्दा मुख्य कारक दाइजो हो। अन्य कारणमा बालविवाह, सन्तान नपाउनु, छोरा नपाउनु आदि छन्। रम्भा झा, महिला अधिकारकर्मी मेलमिलाप केन्द्रका नागेन्द्र साह सामाजिक सञ्जालको बढ्दो प्रयोग रहे पनि वैदेशिक रोजगारमा श्रीमान् रहँदा एकअर्काप्रति शंका उपशंका र बदलिँदो सहरीया जीवनमा स्वतन्त्रताका लागि अस्तित्व स्वीकार नगर्ने शिक्षित महिला पुरुष सम्बन्धविच्छेदमा बढी पर्ने गरेको बताउँछन्। ओरेक नेपाल धनुषाकी रोजलिन सिंह बछार भन्छिन्, आफूकहाँ सम्बन्धविच्छेद खोज्न आउने मुद्दामा सामाजिक सञ्जालको बढ्दो प्रयोग र वैदेशिक रोजगार रहे पनि आर्थिक स्तरमा आएको बदलावले पहिरन, स्वतन्त्रता, महत्वाकांक्षा लगायतका विषयवस्तु, विवाहपछि परपुरुषमहिलासँगको अनैतिक सम्बन्ध आदि छ। सम्बन्ध विच्छेदका लागि छुटिन चाहेमा ३ महिनाभित्र मुद्दा दर्ता गर्नुपर्ने हुन्छ। मुद्दा दर्तापछि अदालतले दुवै पक्षलाई सहमति गर्न एक वर्षको समयावधिसहित मेलमिलाप केन्द्रमा पठाउँछ। तोकिएको समयावधि भित्र सहमति हुन नसकेपछि मुद्दा बहसतिर जान्छ। तर, धनुषामा सहमतिमा जानेको संख्या निकै कम छ। मेलमिलाप केन्द्रका अनुसार सहमतिमा जाने वर्षमा ३४ वटा मात्रै हुन्छन्। बाँकी मुद्दामा जान्छन्। विवाहपछि श्रीमान् वा तिनको परिवारसँग हिंसा खेपेर बस्नु साटो महिलाले सम्बन्धविच्छेदको बाटो अपनाउन थालेका छन्। जिल्लामा सम्बन्धविच्छेदको मुद्दा दिनेमा पुरुषको संख्या बढी छ। जिल्ला अदालत धनुषाका स्रेस्तेदार विकास बस्नेतका अनुसार चालू आवमा ४४ पुरुष र ३२ महिला मुद्दा दर्ता गर्नेहरूमा छन्। यो अवधिमा १८ वटा मुद्दाको फैसला भइसकेको छ। जसमा २ वटा अंश सहितको छ। बाँकीमध्ये अधिकांश अदालतअन्तर्गत रहेका मेलमिलाप केन्द्रमा छन्। मेलमिलाप हुन नसकेपछि पुनः अदालतमा फैसलाका लागि आउने स्रेस्तेदार बस्नेतको भनाइ छ। आव २०७८७९ मा २ सय २४ वटा दर्ता भएका २३ वटा अंश दिलाई सम्बन्धविच्छेद गराई दिने सम्बन्धमा थियो। सो वर्ष मुद्दा दर्ता गराउने पुरुषभन्दा बढी महिला रहेको तथ्यांकले देखाउँछ। अदालतका अनुसार १ सय ३१ महिला वादी छन् भने ९३ पुरुष। यसमध्ये १ सय ३५ वटा मुद्दाको फैसला भइसकेको छ। जसमा १२ वटा अंश दिलाई सम्बन्धविच्छेद गरी पाउँ भन्ने रहेको बस्नेतको भनाइ छ। एक वर्षसम्म मेलमिलाप हुन नसकी मुद्दालाई अगाडि नबढाउँदा म्याद सकिएको मुद्दा गत वर्षमा ४९ वटा सम्बन्ध र ८ वटा अंशसहितको गरी ५७ वटा छ। यी तथ्यांकलाई हेर्ने हो भन्ने गत दुई वर्षभन्दा धेरै नै बढी छ। दुईतीन वर्षअघिसम्म सम्बन्धविच्छेदका मुद्दा अदालतमा मुस्किलले एकडेढ सय हाराहारीमा हुन्थे। तर, दुई वर्षयता अदालत जानेको संख्या बढ्दै गएको हो। सप्तरीको सुरुंगा नगरपालिका२ का ३६ वर्षीय लेखबहादुर कार्की र २७ वर्षीया देवीका दाहालका ९ वर्षीय छोरा छन्। श्रीमान् र सासूससुराले हेलाहोचो गरेको, यातना दिएको र तीन वर्षदेखि खोजखबर नगरेको भन्दै देविकाले कात्तिक २१ गते जिल्ला अदालतमा सम्बन्धविच्छेदको उजुरी दिएकी छन्। यससँगै पछिल्लो पाँच महिनामा सम्बन्धविच्छेदको उजुरी दिने ६१ जना पुगेको अदालतले जनाएको छ। यो अवधिमा दुइटा उजुरी फिर्ता भएको छ भने २९ वटामा मिलापत्र। उजुरीमा दाबी पुग्ने ११ छ भने दाबी नपुग्ने तीन। दाबी पुग्ने ११ मा तीन महिला र ८ पुरुष उजुरीकर्ता छन्। दाबी नपुग्ने उजुरीमा तीनै जना पुरुष जाहेरवाला छन्। चारवटा उजुरी डिसमिस पनि भएको छ। मधेसी समाजमा पहिले बुहारीहरू सासू र ससुराको कडा परिबन्धमा घरभित्रै बस्नुपर्ने चलन थियो। तर, अहिले समय फेरिएको छ। मधेसका छोरीचेली शिक्षित र सचेत हुँदै गएका छन्। वीरेन्द्रप्रसाद यादव, अधिवक्ता उजुरी दिनेमा भर्खरै विवाह गरेका दम्पती पनि छन्। दुई वर्षअघि मात्र १५ वर्षकै उमेरमा १७ वर्षीय रहमानसँग विवाह गरेकी समिनाले कात्तिक २८ गते सम्बन्धविच्छेदको उजुरी दर्ता गराएकी छिन्। उनीहरूकी एक वर्षीय छोरी छन्। पहिला छोरी जन्मेकै कारण हेला गर्ने श्रीमान्ले छोरीको जन्मदर्ता र आफ्नो नागरिकता बनाउन अस्विकार गरी घरनिकाला गरेपछि माइतमा जनमजदुरी गर्दै बसेको समिनाको भनाइ छ। साउन १५ गते गाउँघरमा बसेको पञ्चेतीको निष्कर्ष नमानी रहमानले दोस्रो विवाह गर्न खोजेको गुनासो उनले गरिन्। सप्तरी जिल्ला अदालतमा २०७८७९ मा १९४ वटा उजुरी दर्ता भएका छन्। सम्बन्धविच्छेदका उजुरीको दर्ता बर्सेनि बढिरहेको अदालतको तथ्यांकले देखाउँछ। २०७६७७ मा १३४ उजुरी दर्ता भएकोमा २०७७७८ मा १५३ उजुरी दर्ता भएका छन्। २०७५७६ मा ६५, २०७६७७ मा १०७, २०७७७८ मा १४२ र २०७८०७९ मा २०५ वटा मुद्दा फैसला भएको अदालतका सूचना अधिकारी भरतमणि पोखरेलको भनाइ छ।खासगरी महिलामाथि हुने हिंसा अन्य प्रदेशको तुलनामा मधेसमा बढी देखिन्छ। घरेलु हिंसाको मुख्य जडका रूपमा दाइजो प्रथा रहँदै आएको यस प्रदेशमा छोरीचेली बिहेपछि घरमै प्रताडित हुने गरे पनि विद्रोह गर्न सक्ने अवस्था थिएन। तर, पछिल्लो समय हिंसाविरुद्ध महिलाको आवाज बलियो हुन थालेको छ। विवाहपछि श्रीमान् वा तिनको परिवारसँग हिंसा खेपेर बस्नु साटो महिलाले सम्बन्धविच्छेदको बाटो अपनाउन थालेका छन्। वैवाहिक सम्बन्धविच्छेदका घटनाले एकातर्फ महिलालाई सशक्त बनाएको छ भने अर्कोतर्फ सामाजिक स्वीकार्यताको वातावरण नहुँदा डिभोर्सी महिलालाई जीवन सहज रूपमा बाँच्न निकै गाह्रो भएको छ। सम्बन्धविच्छेदका लागि अदालतकै भूमिका महत्वपूर्ण हुन्छ। कानुनी रूपमा उनीहरूको सम्बन्ध विच्छेदलाई अदालतले नै निष्कर्षमा पुयाउने गर्छ। कानुनले सम्बन्धविच्छेदलाई मूलतः दुई चरणमा विभाजन गरेको छ।१) आपसी सहमतिमा गरिने सम्बन्धविच्छेद मुलुकी देवानी संहिता २०७४ दफा ९३ बमोजिम पतिपत्नी दुवैले चाहेमा जुनसुकै बेला सम्बन्धविच्छेद गर्न सकिन्छ। पतिपत्नीमध्ये कसैको गल्ती नभए पनि सहमतिमा जुनसुकै बेला सम्बन्धविच्छेद गर्न सकिन्छ। अंश अथवा एकमुष्ठ रकम लिएर सम्बन्धविच्छेद गर्न सकिन्छ। यसो गर्दा सबै सम्पत्तिको हिसाब किताब गरेर पतिपत्नीको भागमा के कति पर्छ टुंग्गाउनुपर्छ। बच्चा कसले पाल्ने तथा कति सम्पत्ति बाँडफाँट गर्ने भन्ने सबैबीच सहमतिमा कुरा मिलाउनु पर्छ। तर, नाबालकको हितविपरीत हुने गरी कुनै सहमति गर्न सकिने छैन (मुलुकी देवानी संहिता दफा १०२)। आपसी सहमतिमार्फत सम्बन्धविच्छेद गर्दा अदालती प्रकिया दुई दिनमा सम्पन्न हुन्छ। २) अदालतको आदेशमार्फत गरिने सम्बन्धविच्छेदपतिपत्नीबीच झगडा भई कानुनले सम्बन्धविच्छेद गर्न पाउने अवस्था सिर्जना भएमा सम्बन्धविच्छेदको लागि अदालतमा मुद्दा दायर गर्नुपर्छ। अदालतमा सम्बन्धविच्छेद गर्दा पतिपत्नीका लागि भिन्दाभिन्दै अवस्था सिर्जना गरेको छ। यी चार अवस्था सिर्जना भएमा पतिले सम्बन्धविच्छेदका लागि निवेदन दिन पाउने छ। पहिलो, कानुनबमोजिम अंश लिई भिन्न भएको अवस्था वा पत्नीले पतिको मञ्जुरी नलिई लगातार तीन वर्ष वा सोभन्दा बढी समयदेखि अलग बसेको अवस्था भएको हुनुपर्छ। दोस्रोमा पत्नीले पतिलाई खान लाउन नदिई घरबाट बाहिर निकाला गरिदिएमा। तेस्रो आधारमा पत्नीले पतिलाई अंगभंग हुने गरी कुटपिट गरेमा शारीरिक र मानसिक कष्ट हुने कार्य गरेको हुनुपर्छ। अन्तिम तथा चौथो आधारमा पत्नीले अन्य पुरुषसँग यौन सम्बन्ध राखेको ठहरेमा पतिले सम्बन्धविच्छेदका लागि निवेदन दिन पाउँछन्। त्यस्तै कानुनबमोजिम ६ अवस्थामा पत्नीले सम्बन्धविच्छेदको निवेदन दिन पाउँछन्। माथि उल्लेख भएका ४ अवस्था बाहेक थप दुई अवस्था अर्थात् पतिले अर्को विवाह गरेमा र पतिले पत्नीलाई जबरजस्ती करणी गरेको ठहरेमा पत्नीले पतिमाथि सम्बन्धविच्छेदको निवेदन दिन पाउँछिन्। यस्तो सम्बन्धविच्छेदमा अदालतले उचित प्रमाण बुझेर सकेसम्म दुवैलाई मिलापत्रका लागि पहल गर्छ। पहिलेजस्तो घरेलु हिंसा सहेर बस्ने चलन अब कम हुँदै गएको देखिन्छ। महिलाहरू सुरुमा आफूमाथि भएको हिंसा रोकथाम गर्ने कोसिस गर्छन्। सीमा नाघेपछि सम्बन्धविच्छेदमा जाने गरेको पाइन्छ।सुनीलकुमार साह, अधिकारकर्मी पहिला सम्बन्धविच्छेदमा अधिकांश वैदेशिक रोजगारसँग सम्बन्धित घटना हुन्थ्यो। तर, अहिले अधिकांश सामाजिक सञ्जालबाट सम्बन्ध बिग्रिएको घटना हुन्छ।रेखा झा, अधिवक्ता  मनिका झा जनकपुरधाम, गोविन्द महतोजनकपुरधाम, क्रान्ति साहवीरगन्ज, मनोहर पोखरेलसप्तरी, धनवीर महतोमहोत्तरी, शम्भु यादवसिरहा, सुनील ठाकुरसर्लाही"
चार्जिङ स्टेसन कहिले बनाउने ?,"राष्ट्रिय निर्धारित लक्ष्य (एनडीसी) मा सरकारले विद्युतीय सवारीलाई प्रवद्र्धन गर्ने घोषणा गरेको छ। तर, विद्युतीय गाडीको प्रयोग बढाउने घोषणा कागजमा भेटिन्छ, व्यवहार र लक्ष्यमा भेटिदैन। किनभने, विद्युतीय सवारीका लागि भौतिक पूर्वाधार निर्माण गर्नेदेखि सर्वसाधारणलाई आकर्षण गर्ने कुनै योजना सरकारको देखिँदैन। विद्युतीय सवारीका लागि नभई नहुने पूर्वाधार हो, चार्जिङ स्टेसन। पेट्रोलपम्प जस्तै जहाँसुकै चार्जिङ स्टेसन बन्ने र सहजै रूपमा चार्जिङ गर्न पाए मात्रै विद्युतीय गाडीतर्फ उपभोक्ता आकर्षित हुने निश्चित छ। त्यसका लागि मुख्य राजमार्ग, ठूलाठूला व्यापारिक भवन, सुपरमार्केट, सिनेमा हल, पार्क, विश्वविद्यालय, सरकारी निकाय, होटल तथा रेस्टुराँका पार्किङ स्थलमा चार्जिङ स्टेसन बनाउनुपर्छ। अर्कोतिर, विकसित मुलुकमा जस्तै सवारी धनीले विद्युतीय चार्जिङ आफंै गर्ने र क्युआर कोड वा बैंकका एप मार्फत चार्जिङ महसुल सहजै बुझाउने व्यवस्था हुनुपर्छ। त्यसो भयो भने न त उपभोक्ताले झन्झट खेप्नुपर्छ। न त चार्जिङ स्टेसनमा अनावश्यक भिडभाड र कोलाहल नै हुन्छ। विडम्बना नै मान्नुपर्छ, सरकारी स्वामित्वको विद्युत् प्राधिकरणले ५१ वटा चार्जिङ स्टेसन बनाउने भनेर तीन वर्षअघि घोषणा गरेको थियो। तर, प्राधिकरणले जम्माजम्मी १५ वटा मात्रै बनाएको छ। ३५ वटा बनाउनै बाँकी छन्। अर्कोतिर, चार्जिङ स्टेसन बनाउन प्राधिकरणले सहयोग नगरेको गुनासो निजी क्षेत्रको छ। ट्रान्सफर्मर लाइन, मिटर जडान लगायतका काममा प्राधिकरणले सहयोग नगर्दा चार्जिङ स्टेसन बनाउन निकै महँगो पर्ने गुनासो निजी क्षेत्रको छ। जबकि, विद्युत्को आन्तरिक खपत बढाउने कामका लागि प्राधिकरण आफैं अग्रसर हुनुपर्ने हो। उता, साझा यातायातले चार्जिङ स्टेसन राख्ने जग्गा सरकारले उपलब्ध नगराइदिएको गुनासो गरिरहेको छ। अब किन पनि विद्युतीय सवारीमा जानुपर्छ भने मुलुकमा हिजोजस्तो विद्युत््को समस्या छैन। बर्खाको बेला त बिजुली बेच्ने ठाउँमा पुगिसकेका छौं। हाल २२ सय मेगावाट बिजुली उत्पादन भइरहेको छ। १ हजार ७ सय मेगावाट मात्रै आन्तरिक खपत छ। विद्युत् थपिए पनि आन्तरिक खपत बढाउने योजना सरकारसँग छैन। प्रत्येक महिना २४ अर्बको पेट्रोलजन्य पदार्थ आयात भइरहेको छ। पेट्रोलियम पदार्थबाट चल्ने सवारीको प्रयोगबाट मुलुकमा प्रदूषण फैलिरहेको छ। जलवायु परिवर्तनमा असर पुगिरहेको छ। डलर बाहिरिने गरेको छ, व्यापार घाटा उच्च छ। सरकारले (एनडीसी) लक्ष्य पूरा गर्न चार्जिङ स्टेसन बनाउनेदेखि विद्युतीय गाडीको आयातमा सहजीकरणको भूमिका खेल्नुपर्छ।"
साहित्य महोत्सवमा अर्थतन्त्रको चिन्ता,"पोखरा : पोखरामा जारी साहित्य महोत्सवमा देशको अर्थतन्त्रको चिन्ता गरिएको छ। नेपाल लिटरेचर फेस्टिभलको तेस्रो दिन, भताभुङ्ग काम, लथालिङ्ग अर्थतन्त्र शीर्षकमा पूर्वअर्थमन्त्री डा युवराज खतिवडा र अर्थविद डा स्वर्णिम वाग्ले, डा विमला राई पौडेलसँग निरञ्जन श्रेष्ठले संवाद गरेका हुन्। संवाद कार्यक्रममा बोल्दै पूर्वगभर्नर समेत रहेका डा खतिवडाले देशको वर्तमान अवस्थाबारे बोल्दै जटिल समस्याको अवस्थामा रहेको तर ती समस्या हल गर्न सक्ने अवस्थामै आजको दिनसम्म रहेको बताएका छन्। उनले वर्तमान आर्थिक समस्याबाट पार लगाउन राजनीतिक नेतृत्वको इच्छाशक्ति, आर्थिक समस्या हल गर्ने प्राथमिकता, समस्या हल गर्ने क्षमता हुनुपर्नेमा जोड दिए। अहिलेको देशको समस्या भनेको उत्पादन रहेको उनले बताए। कृषि उत्पादन, ओद्योगिक उत्पादनको तथा सेवा क्षेत्रमा समस्या रहेको बताए। बाह्य क्षेत्रका समस्या त्यही उत्पादनसँग सम्बन्धित रहेको पनि उनले बताए। उत्पादनभन्दा ठूलो हिस्सा आयात गर्ने अवस्था हुनु नै देशको अर्थतन्त्रको मुख्य समस्या रहेको उनले सुनाए। औद्योगिक कच्चा पदार्थ, विद्युतीय, मेसिनरी, सडक निर्माण, रेल, पर्यटकीय सेवाको सामान आयात हुने बताउँदै त्यसो हुनाले उत्पादनको संरचना परिवर्तन गर्दै आयातमा आधारित उत्पादन प्रणालीलाई आन्तरिक कच्चा पदार्थ र स्रोतमा जानुपर्ने खतिवडाले बताए। त्यसो हुँदा उत्पादन र रोजगारी बढ्ने उनले सुनाए। समष्टिगत अर्थतन्त्र व्यवस्थापन गर्नेहरूले एक ठाउँ बसेर सामञ्जस्यपूर्ण ढंगले चल्यो भने देशको समस्या केही महिनाभित्रै हल हुने उनले बताए। हामीले आत्तिएर व्यवसायलाई सन्त्रासमा पारेर व्यवसाय बिगार्ने मात्रै काम गरेको उनले बताए। मन्त्री, सांसद चाहे व्यवसायी होस्, स्वार्थ बाझिन्छ भने नीति निर्माण गर्ने ठाउँमा म बस्दिनँ है भन्नुपर्नेमा त्यसो नभएको उनले सुनाए। अर्थविद् डा स्वर्णिम वाग्लेले २०६२०६३ पछि धेरै अनुशासनका सीमा भत्किएको बताएका छन्। योसँगै दण्डहीनता, जे गरे पनि हुन्छ भन्ने शासकीय अहंकार, राजनीतिक नेतृत्वमा र राजनीतिक नेतृत्वको संरक्षण पाएको कर्मचारीमा पनि मौलाएको आफूलाई लागेको डा वाग्लेले बताए। अविश्वासको वातावरण अन्त्य हुने गरी काम हुनेपर्नेमा उनले जोड दिए। देशको अवस्था हेरेर विकास र समृद्धिका लागि न्यूनतम विषय समाएर अघि बढ्न सके नतिजा आउने उनले बताए। ६ महिना एक वर्ष गरेर हेरौँ। त्यसले आफैँ सुधारको क्रममा लैजान्छ, उनले भने। सजिलो उत्तर नेताहरूलाई गाली गर्ने नै हो। तर, विश्लेषण गर्दा सबैले चिन्तनमनन गर्नुपर्ने उनले बताए। योजनाको तयारी एकदमै कमजोर रहेको उनीहरूले बताएका छन्। उनीहरूले दातृ सहयोग पनि सदुपयोग गर्न नसकेको भनेका छन्। निजी क्षेत्रले रोजगारी सिर्जना गर्ने, सम्भावना खोज्ने, अन्तर्राष्ट्रिय बजार खोज्ने, राज्यलाई कर बुझाउने रहेको उनले बताए। १० वटा नयाँ रोजगारीमा ८ वटा निजी क्षेत्रले नै गरेको उनले सुनाए। अहिले प्रतिव्यक्ति आयको हिसाबले १२ सय डलरमा नेपाल रहेको बताउँदै डा वाग्लेले २०३० वर्षमा धेरै सूचकांकमा प्रगति गरिएको बताए। हामी जस्तैजस्तै भएको देशको तुलनामा नेपाल धेरै पछाडि परेको पनि उनले सुनाए। त्यसको एउटै कारण कुशासन रहेको उनले बताए। अहिले थपिएको कुनियतसहितको कुशासन रहेको उनले सुनाए। योग्य नेता भएको देशमा स्वविवेकमा छोड्न सकिन्छ। तर, त्यस्तो स्तरको राजनेता नभएको देशमा नियमले नै कस्ने हो उनले भने। राष्ट्रियसभा पूर्वसांसद डा विमला राई पौडेलले सानो समूहको कुराले समाज, अर्थतन्त्र, राजनीतिलाई सामान्यकृत गर्न नहुने बताइन्। कर्मचारीले काम नगरे दण्डित गर्ने व्यवस्था हुनुपर्ने पनि उनले बताइन्। जुन नेतालाई गाली गर्यो त्यसैलाई जिताएर जनता पनि केही हदसम्म जवाफदेही नभएको पौडेलको भनाइ थियो।"
नागरिक उन्मुक्ति पार्टीको संसदीय दलको नेतामा रञ्जिता श्रेष्ठ,"काठमाडौं : नागरिक उन्मुक्ति पार्टीको संसदीय दलको नेतामा अध्यक्ष रञ्जिता श्रेष्ठ चौधरी चयन भएकी छन्। उक्त दलको काठमाडौंमा यही पुस ८ र ९ गते बसेको केन्द्रीय कार्यसमितिको बैठकले अध्यक्ष श्रेष्ठलाई दलको नेता चयन गर्ने निर्णय गरेको हो। त्यस्तै, दलको प्रमुख सचेतकमा गङ्गाराम चौधरी र सचेतकमा अरुणकुमार चौधरीलाई चयन गरेको सो पार्टीले आज पत्रकार सम्मेलनमार्फत जानकारी दिएको छ। केन्द्रीय समितिको निर्णयअनुसार सुदूरपश्चिम प्रदेशसभामा संसदीय दलको नेतामा रामेश्वर चौधरीलाई चयन गरिएको छ भने प्रमुख सचेतकमा लक्ष्मणकिशोर चौधरी र सचेतकमा घनश्याम चौधरीलाई चयन गरिएको छ। त्यसैगरी, लुम्बिनी प्रदेशसभामा दलको नेतामा धर्मबहादुर चौधरी, प्रमुख सचेतक राजकुमार चौधरी र सचेतकमा नरमाया ढकाललाई चयन गरिएको छ। मधेस प्रदेशसभामा उर्मिला सिंहलाई संसदीय दलको नेतामा छनोट गरिएको छ। नागरिक उन्मुक्ति पार्टीले आगामी २०८० साल वैशाख ४ गतेदेखि ६ गतेसम्म कैलालीको टीकापुरमा महाधिवेशन गर्ने निर्णयसमेत गरेको छ।"
प्रदेश १ मा एमालेबाट मात्रै दलको नेता चयन,"विराटनगर : प्रदेश १ मा नेकपा (एमाले)ले मात्रै संसदीय दलको नेता चयन गरेको छ। प्रदेशसभामा सहभागी अन्य ५ दलले नेता चयन गरेका छैनन्। एमालेको आइतबार बसेको संसदीय दलको पहिलो बैठकले पार्टी स्थायी कमिटी सदस्य एवं प्रदेशका पूर्वआन्तरिक मामिला तथा कानुनमन्त्री हिक्मतकुमार कार्कीलाई सर्वसम्मत दलको नेता चयन गरेको छ। झापा निर्वाचन क्षेत्र नम्बर ५ कबाट दोस्रोपटक निर्वाचित कार्की प्रदेशसभा सदस्य तिलकुमार मेन्याङ्बोको प्रस्ताव र रेवतीरमण भण्डारीको समर्थनमा दलको नेता निर्विरोध निर्वाचित भएका हुन्। एमाले संसदीय दलको बैठक जेष्ठ सदस्य एवं सुनसरीको निर्वाचन क्षेत्र नम्बर ३ कबाट निर्वाचित रोहितबहादुर कार्कीको अध्यक्षतामा बसेको थियो। प्रदेशसभा सदस्य रेवतीरमण भण्डारीका अनुसार बैठकले पार्टीको विधान २०७७ लाई अनुमोदन गरेको छ। त्यस्तै बैठकमा विभिन्न दलसँग सरकार गठन लगायतका विषयमा छलफल गर्न र सहमति जुटाउन ५ सदस्यीय कार्यदल गठन गर्ने निर्णय भएको उनले बताए। प्रदेशकै ठूलो दल एमालेले आफ्नै नेतृत्वमा सरकार बनाउने प्रयास गरिरहेको छ। दलको नेतामा निर्वाचित कार्कीकै संयोजकत्वमा गठित कार्यदलमा मेन्याङ्बो र भण्डारीसहित प्रदेश सांसदहरु सृजना राई र लीलाबल्लभ अधिकारी सदस्य छन्। निर्वाचन शान्तिपूर्ण रूपमा सम्पन्न गराउन भूमिका खेल्ने सबै पक्षलाई बैठकले धन्यवादसमेत दिएको छ। साथै सत्तारुढ गठबन्धनले राज्यका संयन्त्रको दुरुपयोग गरेर विभिन्न हतकण्डा मच्चाएको भन्दै बैठकले भत्र्सनासमेत गरेको भण्डारीको भनाइ छ। दलको नेता बनेका कार्कीले संसदमा पार्टीको प्रस्तुतिलाई प्रभावकारी बनाइने उल्लेख गर्दै संसदभित्र प्रवेश गर्ने र सरकार बनाउने प्रक्रियामा अब एमालेले भाग लिने बताए। सकेसम्म निर्वाचनमा सहकार्य गरेका दलसँग मिलेर एमालेकै नेतृत्वमा सहमतिको सरकार बनाएर अघि बढ्ने प्रयास हुने उनको भनाइ छ। निर्वाचनबाट कुनै दलको पनि स्पष्ट बहुमत नआएकाले सरकार गठनमा कांग्रेस वा जुनसुकै दलसँग पनि सहकार्य हुन सक्ने उनले बताए। जनताको पहिलो रोजाइको पार्टी भएकाले एमालेकै नेतृत्वमा प्रदेशमा चाँडै सरकार बनाएर सुशासनको प्रत्याभूति दिने गरी अघि बढ्ने तयारी छ, कार्कीले भने, सहकार्य गर्न आउने दलले पनि एमालेलाई नै सरकारको नेतृत्व गर्ने अवसर प्रदान गर्नु हुने छ भन्ने विश्वास छ। प्रदेशवासीको सामूहिक चाहना र रोजाइका आधारमा प्रदेशको नामकरण टुंगो लगाउन एमालेले पहल गर्ने उनले बताए। भने, अब चाँडै नै प्रदेशको नाम राख्ने छौँ। प्रदेश राजधानीका संरचना पनि विराटनगरभित्रै बनाइने छ। प्रदेशसभा सचिवालयले नवनिर्वाचित प्रदेशसभा सदस्यको शपथग्रहण कार्यक्रम सोमबार दिउँसो १ बजेलाई राखेको छ। प्रदेशसभाका ज्येष्ठ सदस्य गयानन्द मण्डलले प्रदेश प्रमुख पर्शुराम खापुङसँग बिहान ११ बजे शपथग्रहण गर्ने छन्। त्यसको सबै तयारी पूरा भइसकेको प्रदेश प्रमुखको कार्यालयले जनाएको छ। त्यसपछि मण्डलले प्रदेशसभा हलमा अन्य प्रदेशसभा सदस्यलाई शपथ खुवाउने छन्। शपथको सबै तयारी पूरा भएको संसद सचिवालयका सचिव गोपालप्रसाद पराजुलीले बताए। उनका अनुसार ९३ सदस्यीय प्रदेशसभामा ५६ जना प्रत्यक्ष र ३७ जना समानुपातिक प्रणालीमार्फत निर्वाचित भएका छन्। गत मंसिर ४ गतेको निर्वाचनमार्फत प्रदेश १ मा नेकपा (एमाले)ले ४०, नेपाली कांग्रेसले २९, नेकपा (माओवादी केन्द्र)ले १३, राष्ट्रिय प्रजातन्त्र पार्टी (राप्रपा)ले ६, नेकपा (एकीकृत समाजवादी)ले ४ र जनता समाजवादी पार्टी (जसपा)ले १ सिट प्राप्त गरेका छन्। २०७४ सालको निर्वाचनमा १ सिट जितेको संघीय लोकतान्त्रिक राष्ट्रिय मञ्चको यसपटक संसदमा प्रतिनिधित्व छैन। शपथको अघिल्लो दिनसम्म प्रदेशकै ठूलो दल एमालेले संसदीय दलको नेता चयन गरेपनि प्रदेशसभामा सहभागी अन्य ५ दलले भने नेता चयन गरेका छैनन्। प्रदेशसभामा दोस्रो स्थानमा रहेको रहेको कांग्रेसले शपथग्रहणअघि दलको नेता चयन गर्न सकेन। कांग्रेसले शपथग्रहणलगत्तै सोमबार नै संसदीय दलको बैठक बोलाएको छ। कांग्रेसबाट अमृत अर्याल, उद्धव थापा, केदार कार्की, भीम पराजुली लगायत दलको नेताका आकांक्षी छन्। कांग्रेसबाट निर्वाचित एक जना प्रदेशसभा सदस्यले सर्वसम्मत रूपमा दलको नेता चयन हुने सम्भावना लगभग टरेको बताए। पार्टीका प्रदेश १ का सभापति तथा प्रदेशसभा सदस्य उद्धव थापाले संसदीय दलको बैठकमा दलको नेता चयन लगायतका विषयमा छलफल हुने बताए। त्यसपछि नेता चयनका लागि चुनावी प्रक्रियाबारे निर्णय हुनसक्ने उनको भनाइ छ। माओवादीले पनि संसदीय दलको नेता शपथग्रहण पछि चयन गर्ने जनाएको छ। माओवादी केन्द्रका नेता एवं प्रदेशका आर्थिक मामिला तथा योजनामन्त्री इन्द्रबहादुर आङ्बोले शपथग्रहणपछि बस्ने दलको बैठकले सहमतिबाटै नेता चयन गर्ने जानकारी दिए। माओवादी स्रोतका अनुसार लगभग सर्वसम्मत रूपमा आङ्बोलाई नै दलको नेता बनाउने तयारी छ। राप्रापले पनि शपथग्रहणपछि दलको नेता चयन गर्ने तयारी गरेको छ। राप्रपा नेता भक्तिप्रसाद सिटौलाले शपथअघि दलको नेता चयन सम्भव नहुने बताए। समाजवादीले पनि शपथग्रहणपछि नै दलको नेता चयन गर्ने भएको छ। प्रदेशसभामा जसपाबाट निर्मला लिम्बू मात्रै प्रदेशसभा सदस्य छिन्। उनी नै दलको नेता हुने बताइएको छ। तर पार्टीले आधिकारिक घोषणा गरेको छैन।"
सहमतिपछि बार्दलीबाट ओली र प्रचण्डको संयुक्त अभिवादन,"काठमाडौं: नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई प्रधानमन्त्री बनाउने सहमतिपछि नेकपा एमाले अध्यक्ष केपी शर्मा ओली र प्रचण्डले बालकोटको बार्दलीबाट संयुक्त अभिवादन गरेका छन्। सत्ता समीकरणको लामो रस्साकस्सीबीच नयाँ सरकारको नेतृत्व गर्ने अवसर पाएपछि खुसी भएका माओवादी अध्यक्ष प्रचण्ड र एमाले अध्यक्ष ओलीले बार्दलीबाट अभिवादन गरेका हुन्। नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, जनमत पार्टी नागरिकको बैठकले प्रचण्डलाई प्रधानमन्त्री बनाउने सहमति गरेको हो। बैठकपछि सञ्चारकर्मीसँग कुरा गर्दै एमाले नेता शंकर पोखरेलले नेपाली कांग्रेसले जनमत अनुसार सरकार बनाउन पहल नगरेपछि एमालेले नेतृत्व लिएको र नेकपा माओवादी केन्द्रका अध्यक्ष पुष्पकमल दाहाललाई प्रधानमन्त्री बनाउने सहमति गरेको बताए।"
प्रधानमन्त्री बनेर प्रचण्ड हारे कि जिते?,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' गठबन्धन तोडेर तेस्रोपटक प्रधानमन्त्री बन्न सफल भएका छन्। नेकपा एमाले अध्यक्ष केपी शर्मा ओलीको प्रतिगमनविरूद्ध बनेको गठबन्धन भत्काएर उनले तिनै ओलीको समर्थनमा प्रधानमन्त्री बने। जसका कारण प्रचण्डले बधाइसँगै पदलोलुपताको आरोप खेपिरहेका छन्। तीन स्वतन्त्रसहित ७ दलको समर्थन पाएपछि प्रचण्डलाई राष्ट्रपति विद्यादेवी भण्डारीले संविधानको धारा ७६ (२) अनुसार प्रधानमन्त्रीमा नियु्क्त गरेकी छन्। प्रचण्डले शपथ लिएपछि औपचारिकरूपमा सोमबारदेखि कार्यकाल सम्हाल्नेछन्। प्रचण्ड दलबलसहित बालुवाटार प्रवेश गर्दैगर्दा उनले प्रधानमन्त्री बनेर जिते कि हारे? धेरैको मनमा प्रश्न उब्जिएको छ। किनकि प्रचण्डकै जोडबलमा एमालेबाट छुटिएका माधव कुमार नेपाल नेतृत्वको नेकपा एकीकृत समावादी टाढिनुपरेको छ। एमालेले औपचारिकरूपमै प्रचण्डलाई प्रधामन्त्री प्रस्ताव गर्दा माधव नेपालको पार्टीलाई सरकारमा सहभागी नगराउने शर्त राखेको थियो। सोही शर्तले होला प्रचण्डले सल्लाह नै नगरी आइतबार बालकोट पुगेर प्रधानमन्त्रीको ताज पहिरिन सफल भए। एकीकृत समाजवादीका अध्यक्ष नेपालले एमालेसँग गठबन्धन बनाउने विषयमा प्रचण्डले सल्लाह नै नगरेको बताए। उनी नेतृत्वको पार्टीले एमाले गठबन्धनको सरकार बन्ने घोषणासँगै प्रतिपक्षीमा बस्ने निर्णय गरेको छ। यद्यपि एमालेका दोस्रो तहका नेताहरूले माधव नेपाललाई पनि सरकारमा सहभागी गराउनुपर्ने दबाब नेतृत्वलाई दिएको स्रोतको दाबी छ। त्यतिमात्र होइन, चुनावपछि गठबन्धनलाई निरन्तरता दिने वाचा गरेका प्रचण्डले कांग्रेस सभापति शेरबहादुर देउवाको भरोसासमेत तोडेका छन्। ओलीले संसद विघटन गर्दा प्रचण्डले नै प्रतिगमनविरुद्ध संविधानको रक्षार्थ पाँच दलीय गठबन्धनमार्फत् देउवालाई प्रधानमन्त्रीका रूपमा अगाडि सारेका थिए। तर निर्वाचनपछि आफैं प्रधानमन्त्री बन्ने हठले प्रचण्डले प्रतिगमनको लाज बिसाएर देउवालाई बालुवाटारबाट लेखेटेका छन्। प्रचण्डको हठ कति स्वभाविक? प्रचण्डले निर्वाचनअघि नै आफू प्रधानमन्त्री बन्ने चाहना राखेको बताएका थिए। चितवन छोडेर गोरखाबाट निर्वाचन लडेका उनले जनताको आशिर्वादले आफू प्रधानमन्त्री बन्ने दाबी गरिरहे। मंसिर ४ को निर्वाचनमा ३२ सिटमा खुम्चिएको प्रचण्डले पहिलो दल बनेको कांग्रेससँग जसरी पनि प्रधानमन्त्री बन्ने अडान छाडेनन्। तर राष्ट्रपतिबाट सरकार गठनको आह्वान भएको छैटौं दिनसम्म पनि प्रधानमन्त्री बन्ने छाटकाट नदेखिएपछि प्रचण्ड हतास भएको स्रोतको भनाइ छ। शनिबार एमाले अध्यक्ष ओलीले समेत प्रधानमन्त्री बन्ने सपना समाप्त भएको अभिव्यक्ति दिएपछि प्रचण्ड कुनै निर्णयमा पुग्न नसकिरहेको स्रोत बताउँछ। भूराजनीतिको जञ्जालमा परेका प्रचण्ड आफैंले पनि यसको पुष्टि गरे। आइबार उनले आफू चौतर्फी घेराबन्दीमा परेको स्वीकारे। पार्टीका शीर्ष नेताहरूसँग उनले राष्ट्रिय तथा अन्तर्राष्ट्रिय शक्तिहरूबाट आफू र आफ्नो पार्टी घेराबन्दीमा परेको बताएका थिए। कांग्रेसको समर्थनमा सरकार बनाउन आफूलाई घेराबन्दीमा पारेको बताए पनि उनी प्रधानमन्त्री बन्न भूराजनीतिको प्रभाव कतिको पर्यो भन्ने प्रश्न पनि उठेको छ। कतै भूराजनीतिको प्रभावले त होइन उनी प्रधानमन्त्री हठ त्याग्न नसकेको ? यसैबीच छिमेकी देश चीनले प्रचण्डलाई प्रधानमन्त्रीमा नियुक्त भएको बधाइ दिएका छन्। चिनियाँ दूतावासले आइतबार राति ट्वीटरमार्फत् बधाइ दिएको हो। दूतावासले भनेको छ, अध्यक्ष पुष्पकमल दाहाल प्रचण्डलाई नेपालको ४४औं प्रधानमन्त्रीमा निर्वाचन हुनुभएकोमा हार्दिक बधाइ।' यसबीचमा चिनियाँ दूतावासका कार्यबाहक राजदूत वाङ सीनले अध्यक्ष प्रचण्डसँग भेटवार्ता गरेका थिए। वाङ सीनले केही दिनअघि राप्रपा अध्यक्ष राजेन्द्र लिङ्देनसँगसमेत भेट गरेका थिए। एक्लियो कांग्रेस, सातवटै प्रदेशमा एमाले गठबन्धनको सरकार बन्ने निश्चित यससँगै निर्वाचनबाट पहिलो दल बनेको कांग्रेस एक्लिएको छ भने सातवटै प्रदेशमा एमाले गठबन्धनको सरकार बन्ने निश्चित भएको छ। ९३ सदस्यीय प्रदेश १ मा एमाले पहिलो दल हो। सरकार बनाउन ४७ सिट चाहिए पनि एमाले गठबन्धनसँग ६० सिट रहेको छ। जसमा एमाले ४०, माओवादी १३, राप्रपा ६ र जसपाको १ सिट रहेको छ। त्यस्तै मधेस प्रदेशमा पनि एमाले पहिलो दल हो। १०७ सदस्यीय प्रदेशसभामा सरकार बनाउन ५४ सदस्य आवश्यक पर्छ। एमाले गठबन्धनसँग मधेसमा ६२ सिट रहेको छ। जसमा एमाले २३, माओवादी ८, जसपा १६, जनमत १३, राप्रपा र नागरिक उन्मुक्तिको ११ सिट रहेको छ। त्यस्तै बागमती प्रदेशमा एमाले गठबन्धनसँग ६ सिट रहेको छ। ११० सदस्सीय प्रदेशसभामा सरकार गठनका लागि ५६ सिट आवश्यक पर्छ। जुमा एमाले २७, माओवादी २१ र राप्रपाको १३ सिट रहेको छ। त्यस्तै गण्डकी प्रदेशमा ६० मध्ये एमाले गठबन्धनसँग ३२ सिट रहेको छ। त्यहाँ सरकार बनाउन ३१ सिट आवश्यक पर्छ। गण्डकीमा एमाले २२, माओवादी ८ र राप्रपाको २ सिट रहेको छ। त्यस्तै लुम्बिनीमा एमाले गठबन्धनसँग ५२ सिट रहेको छ। ८७ सदस्यीय प्रदेशसभामा सरकार बनाउन ४४ सिट आवश्यक पर्छ। लुम्बिनीमा एमालेट २९, माओवादी ९, जसपा ३, राप्रपा ४, उन्मुक्ति ४ र जनमतको ३ सिट रहेको छ। त्यस्तै कर्णाली प्रदेशमा एमाले गठबन्धनसँग २४ सिट रहेको छ। ४० सदस्यीय प्रदेशसभामा सरकार बनाउन २१ सिट आवश्यक पर्छ। जसमा एमाले १०, माओवादी १३ र राप्रपाको १ सिट रहेको छ। त्यस्तै सूदुरपश्चिम प्रदेशमा एमाले गठबन्धनसँग २९ सिट रहेको छ। ५३ सदस्यीय प्रदेशसभामा सरकार बनाउन २७ सिट आवश्यक पर्छ। जसमा एमाले १०, माओवादी ११, नागरिक उन्मुक्ति ७ र राप्रपाको १ सिट रहेको छ।"
राष्ट्रपति कार्यालयमा बढ्यो चहलपहल (लाइभ),"काठमाडौं: नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई प्रधानमन्त्री बनाउने सहमतिपछि अहिले राष्ट्रपति कार्यालय शीतल निवास परिसरमा चहलपहल बढेको छ। सत्ता समीकरणको लामो रस्साकस्सीबीच नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, जनमत पार्टी नागरिकको बालकोट बैठकले प्रचण्डलाई प्रधानमन्त्री बनाउने सहमति गरेपछि अहिले शीर्ष नेता राष्ट्रपति कार्यालय जाने क्रम सुरु भएको छ। राष्ट्रपतिले आज साँझ ५ बजेभित्र सरकार गठन गर्न दिएको समयसीमा भित्र सरकार गठन गर्ने सहमति पछि अहिले नेताहरू राष्ट्रपति कार्यालय जाँदैछन्।"
एमाले गण्डकी संसदीय दलको नेतामा अधिकारी,पोखरा : नेकपा (एमाले) गण्डकी प्रदेश संसदीय दलको नेतामा खगराज अधिकारी सर्वसम्मत चयन भएका छन्। कास्की प्रदेशसभा १ (१) बाट निर्वाचित अधिकारीलाई आइतबार बसेको गण्डकी प्रदेश कमिटी बैठकले सर्वसम्मत संसदीय दलको नेतामा चयन गरेको हो। ६० सदस्यीय गण्डकी प्रदेशसभामा एमालेबाट २२ सांसद निर्वाचित भएका छन्। संसदीय दलको नेता चयनसँगै अधिकारीलाई गण्डकी प्रदेशको मुख्यमन्त्री बन्ने बाटो खुलेको छ।
प्रचण्डलाई बधाई दिँदै डा भट्टराईले भनेः अतिले खति गर्छ भन्ने कांग्रेस नेतृत्वले बुझोस्,"काडमाडौंः पूर्व प्रधानमन्त्री डाबाबुराम भट्टराईले माओवादी केन्द्रका अध्यक्ष पुष्पकमल दाहाल प्रचण्डलाई बधाई दिएका छन्। डाभट्टराईले प्रधानमन्त्रीमा निर्वाचित हुने भएपछि प्रचण्डलाई ट्विटरमार्फत बधाई दिएका हुन्। भट्टराईले भने, राजनीतिक समीकरणको तर्फबाट संविधानको धारा ७६(२) बमोजिम प्रधानमन्त्रीका लागि राष्ट्रपति समक्ष सिफारिस हुनुभएका कप्रचण्डलाई हार्दिक बधाई ! अतिले खति गर्छ भन्ने कांग्रेस नेतृत्वले बुझोस।"
प्रचण्डलाई ओलीको सर्प्राइज 'क्रिसमस गिफ्ट',"काठमाडौं: सत्ता समीकरणको खेलमा आफू अनुकल नेताहरूले जुनसुकै निर्णय गर्छन् भन्ने दृष्तान्त आजको नेपाली राजनीतिको समीकरणले देखाएको छ। राष्ट्रपति विद्यादेवी भण्डारीले नयाँ जनमतपछि सरकार गठन गर्न आजै साँझ ५ बजेसम्मको समयसीमा दिएकी थिइन्। राष्ट्रपतिले दिएको समयसीमा भित्र सरकार गठन गर्ने भन्ने दलका नेताको भनाइमा एकरुपता भए पनि व्यवहार त्यस्तो थिएन्। वर्तमान सत्ता गठबन्धनलाई नै निरन्तरता दिने समझदारी गरेर सत्ता साझेदार दलको औपचारिक अनौपचारिक वार्ता भइरहेका थिए। यी वार्तामा भएका समझदारीले कता पल्ला भारी भन्ने अन्यौल नै रहन्थ्यो। तर आज दिउँसोदेखि सुरु भएको सत्ता समीकरणको खेलले नयाँ रुप लियो। हुन पनि आज 'क्रिसमस डे' राष्ट्रपतिले प्रधानमन्त्री बनाउन दिएको समय घर्किन लाग्दा एमाले अध्यक्ष केपी शर्मा ओलीले नेकपा माओवादीका अध्यक्ष पुष्पकमल दाहाल 'प्रचण्ड'लाई सर्प्राइज 'क्रिसमस गिफ्ट'का रुपमा प्रधानमन्त्री पद उपहार दिएका छन्। बिहानसम्म राजनीति वार्ताको केन्द्र प्रधानमन्त्री निवास बालुवाटर थियो। नेपाली कांग्रेसका सभापतिसमेत रहेका प्रधानमन्त्री शेरबहादुर देउवाले आफू प्रधानमन्त्री बन्ने गृहकार्यसहित छलफल चलाइरहेका थिए। उनले सत्ता गठबन्धनका नेताहरू नेकपा माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधवकुमार नेपाललगायतसँग आफैँ तथा आफ्नो मातहतका नेतालाई सन्देश पठाउँदै छलफल गरिरहे। निर्वाचन लगत्तै सत्ता गठबन्धनलाई निरन्तरता दिने सहमति गरेका दलका नेताबीच सत्ता समीकरण मिलाउने विषयमा समझदारी बन्न सकेन्। प्रचण्डले पहिलो चरणमा आफू प्रधानमन्त्री हुनै पर्ने अडान राखे। यही अडानलाई प्रचण्डले छोडेनन्। बरु गठबन्धनको समीकरण नै परिवर्तन गरिदिए। बिहानसम्म प्रचण्डले माओवादीको नेतृत्वमा सरकार बनाउने र बाँकी पदमा प्याकेजमा सहमति गर्ने बताउँदै आएका थिए। उनले गठबन्धन छोड्लान भनेर सायद देउवाले सोचेका भए विहानै क्रिसमस गिफ्टका रुपमा देउवाले प्रचण्डलाई प्रधानमन्त्री उपहार दिन सक्थे होला। तर नेपाली कांग्रेसका नेताजनकै दवाव झेल्न नसकेका देउवाले आफ्नै नेतृत्वमा सरकार बनाउन अट्टी कसिरहे। यही हठले जनमतबाट बनेको ठूलो दल प्रमुख प्रतिपक्षी दलमा बस्नुपर्ने अवस्था आयो। बिहान गठबन्धनको बैठक जारी रहँदा र प्रचण्ड गठबन्धन तोड्दै नबाहिरिँदासम्म सत्ता समीकरणको बल नेपाली कांग्रेसमै थियो। तर जब प्रचण्ड बाहिरिए हतास रुपमा नेपाली कांग्रेसका बरिष्ठ नेता रामचन्द्र पौडेलले भने,'अब हाम्रो हातमा केही रहेन। प्रचण्डले गठबन्धन तोडेर हिँडे।' नेपाली कांग्रेसले प्रचण्डको यो आवेगलाई सामान्य नै लिएको थियो। खुमलटार पुगेका प्रचण्डलाई देउवाले फोन गरेर फेरि छलफलका लागि बोलाए। देउवालाई बालुवाटार आउने संकेत गरेका उनी एकाएक बालकोट हानिए। बालकोटमा मध्यान्हबाट राम्रै खिचडी बन्यो। बालकोटले नै नयाँ सत्ता समीकरण जुटायो। बिहान राप्रपाका अध्यक्ष राजेन्द्र लिङदेनले बालकोट पुगेर ओलीलाई भेटे। लिङदेन बाहिरिए लगत्तै राष्ट्रिय स्वतन्त्र पार्टीका अध्यक्ष रवि लामिछाने बालकोट पुगे। लामिछाने बालकोटमै रहँदा प्रचण्ड आफ्ना केही नेतासहित बालकोट पुगे। केहीबेरमा जनमत पार्टीका अध्यक्ष सिके राउत पनि बालकोट पुगे। निक्कै बेर छलफलपछि एमाले नेता शंकर पोखरेलले भने, 'हामीले नेकपा माओवादी केन्द्रका अध्यक्ष पुष्पकमल दाहाललाई प्रधानमन्त्री बनाउने सहमति गरेका छौँ।' पोखररेलले नेपाली कांग्रेसले जनमत अनुसारको जिम्मेजारी पूरा गर्न नसक्दा दोस्रो ठूलो दलको हैसियतले एमालेले जिम्मेवारी लिँदै नयाँ समीकरणसहित प्रचण्डलाई प्रधानमन्त्री बनाउने सहमति गरेको बताए। आजको यो निर्णयलाई एमाले सचिव योगेश भट्टराईले भने पुस ७ गतेको एमाले केन्द्रीय सचिवालयको बैठकको मूल स्पिरिट अनुसारको भएको बताए। उनले अध्यक्ष केपी ओलीले कुशलतापूर्वक नेतृत्व गरेको बताए। उनले भनेका छन्, 'चुनाव गराउनेको बहुमत नआउनु भनेको नयाँ विकल्पमा जाने जनादेश हो । संसदीय लोकतन्त्र भएका मुलुकमा यसलाई स्वभाविक मान्नु पर्छ।' संयोग बन्यो आज 'क्रिसमस डे'को प्रधानमन्त्री बनाउने सहमतिपछि ओलीले प्रचण्डलाई आफ्नो घरको बार्दलीमा लिएर गए र उपस्थित सबैलाई अभिवादन गरे। यहाँ देखियो ओलीले 'क्रिसमस डे'को उपचार प्रचण्डलाई प्रधानमन्त्री दिए। अनि प्रचण्डले अब कम्युनिष्ट गठबन्धन बनाउने विषयलाई अगाडि बढाए। यो सत्ता गठबन्धन कति टिक्छ? त्यो बहसको पाटो होला तर विगतको सत्ता समीकरणको छलफल र गृहकार्य हेर्दा प्रतिपक्षी दल हुन्छ भन्ने आँकलन गरिएको नेकपा माओवादी केन्द्रले सरकारको नेतृत्वमा पुग्यो अनि सबैभन्दा ठूलो दल बनेको कांग्रेस नै प्रतिपक्षी दलको भूमिकामा देखिने भयो। 'राष्ट्रपतिले सरकार गठनका लागि दिएको समय समाप्त हुने दिन। सम्पन्न निर्वाचनले नेपाली कांग्रेसलाई पहिलो दलका रुपमा निर्वाचिन गरे पनि उसले दुई कार्यकालका लागि सरकार गठन गर्न प्रक्रिया गर्न नसकेपछि दोस्रो ठूलो दलका हैसियले त्यो जिम्मेवारी एमालेले लिनुपर्ने अवस्था आइलाग्यो,' उनले भने, 'हामीले दुई अन्तर्गतको सरकार गठन गर्न छलफल गर्यौँ। माओवादी केन्द्रका अध्यक्ष पुष्पकमल दाहालको नेतृत्वमा दुईभन्दा बढी दलको समर्थन रहेको सरकार गठन गर्ने सहमति भएको छ।'"
प्रधानमन्त्रीको शपथ भोलि ४ बजे,"काठमाडौंः राष्ट्रपति कार्यालयले भोलि सोमबार अपराह्न ४ बजे प्रधानमन्त्रीको पद तथा गोपनीयताको शपथ ग्रहण गराउने भएको छ। प्रधानमन्त्रीमा नियुक्त भएका पुष्पकमल दाहाल 'प्रचण्ड'को शपथको तयारी भइरहेको राष्ट्रपति कार्यालयले जनाएको छ। राष्ट्रपति भण्डारीले प्रधानमन्त्रीमा पुष्पकमल दाहाल प्रचण्डलाई नियुक्त गरेकी थिइन्। विभिन्न ६ राजनीतिक दलले नेकपा माओवादी केन्द्रका अध्यक्ष पुष्पकमल दाहाल प्रचण्डलाई प्रधानमन्त्रीमा नियुक्त गरियोस् भन्दै राष्ट्रपति विद्यादेवी भण्डारीलाई पत्र बुझाएका थिए। हस्ताक्षर गर्नेमा एमाले अध्यक्ष केपी शर्मा ओली, नेकपा माओवादी केन्द्रका अध्यक्ष पुष्पकमल दाहाल प्रचण्ड, राष्ट्रिय प्रजातन्त्र पार्टीका अध्यक्ष राजेन्द्र लिङ्देन, राष्ट्रिय स्वतन्त्र पार्टीका अध्यक्ष रवि लामिछाने, जनमत पार्टीका अध्यक्ष चन्द्रकान्त राउत र नागरिक उन्मुक्ति पार्टीका अध्यक्ष रञ्जिता श्रेष्ठ चौधरी छन्।"
प्रधानमन्त्रीमा नियुक्त भएसँगै प्रचण्डलाई चीनको बधाई,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' प्रधानमन्त्रीमा नियुक्त भएसँगै चीनले बधाई दिएको छ। नेपालस्थित चिनियाँ दूतावासले आइतबार राति ट्वीटरमार्फत बधाई दिएको हो। दूतावासले भनेको छ, अध्यक्ष पुष्पकमल दाहाल प्रचण्डलाई नेपालको ४४औं प्रधानमन्त्रीमा निर्वाचन हुनुभएकोमा हार्दिक बधाई।'"
दाहाल नेतृत्वको सरकारमा सहभागी हुने जनमत पार्टीको निर्णय,काठमाडौं : नेकपा (माओवादी केन्द्र) का अध्यक्ष पुष्पकमल दाहाल प्रचण्डको नेतृत्वमा बन्न लागेको सरकारमा जनमत पार्टी सहभागी हुने भएको छ। सो पार्टीको काठमाडौंमा भएको कार्यकारिणी समितिको भर्चुअल बैठकले सरकारमा सहभागी हुने निर्णय गरेको हो। पार्टी अध्यक्ष सिके राउतले काठमाडौंमा भर्चुअल बैठक गरी सरकारमा सहभागी हुने निर्णय गरिएको जनमत पार्टीका उपत्यका इन्चार्ज हरेन्द्र चौधरीले जानकारी दिए। सरकारमा सहभागी हुने भए पनि कुन मन्त्रालयको जिम्मेवारी लिने भन्ने विषय टुङ्गो लागिनसकेको उनले उल्लेख गरे। जनमत पार्टीमा छ सांसद छन्। छ दलीय गठबन्धनको नेतृत्व गर्दै माओवादी अध्यक्ष दाहाल आजै प्रधानमन्त्रीमा नियुक्त भएका छन्। प्रधानमन्त्रीको सपथ भोलि हुनेछ। राष्ट्रपति विद्यादेवी भण्डारीले दाहाललाई संविधानको धारा ७६ को उपधारा २ बमोजिम प्रधानमन्त्रीमा नियुक्त गरेकी हुन्।
परिस्थितिको सूक्ष्म अध्ययन गरी अघि बढ्छौँ: नेकपा एकीकृत समाजवादी,"काठमाडौं: नेकपा एकीकृत समाजवादीले एक्कासि विकसित मुलुकको राजनीतिक परिस्थितिको अध्ययन गरी देश, जनता र पार्टीको हितलाई सर्वोपरि ध्यानमा राखेर अगाडि बढ्ने निर्णय गरेको छ । एकीकृत समाजवादीको आज बसेको केन्द्रीय सचिवालयको बैठकले पछिल्लो विकसित राजनीतिक घटनाक्रमलाई गम्भीरतापूर्वक छलफल गरी निर्णय लिने महासचिव डा बेदुराम भुसालले बताए। बैठक पार्टी अध्यक्ष माधवकुमार नेपालको अध्यक्षतामा भएको थियो ।"
प्रधानमन्त्रीको दाबी पेश गर्न राष्ट्रपति कार्यालय जाँदै शीर्षनेताहरु,"काठमाडौं : माओवादी केन्द्रका अध्यक्ष पुष्पकमल दाहाल प्रचण्डलाई प्रधानमन्त्री बनाउन नेकपा एमालेसहितका शीर्षनेताहरु राष्ट्रपति निवास शितल निवास जाँदैछन्। आइतबार दिउँसो बालकोटमा भएको बैठकमा एमाले र माओवादी केन्द्रलगायतका दलहरुबीच सहमति भएपछि राष्ट्रपति विद्यादेवी भण्डारीसमक्ष प्रधानमन्त्रीको दाबी पेश गर्न शीर्ष नेताहरु जान लागेका हुन्। बैठकपछि एमालेका महासचिव शंकर पोखरेलले प्रचण्डको नेतृत्वमा एमाले , माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी,जनमत पार्टी र नागरिक उन्मुक्ति पार्टीको समर्थनमा सरकार बन्नेमा सहमति जुटेको बताए। राष्ट्रपतिले तोकेको समयसीमा भित्र पहिलो दल बनेको कांग्रेसले सरकार गठन गर्न नसकेपछि एमालेले अग्रसरता लिएको उनको भनाइ छ। राष्ट्रपति भण्डारीले प्रधानमन्त्री दाबी गर्न आज ५ बजेसम्मको समय तोकेकी छन्। अन्तिम समयमा आएर दलहरुले बहुमत पुर्याएका हुन्।"
"'राजनीति ओलीले जिते, एक वर्षपछि प्रचण्ड हार्छन्' (भिडियो वार्ता)","काठमाडौं: राजनीतिक दलको लामै रस्साकस्सी पछि नेकपा माओवादीका अध्यक्ष पुष्पकमल दाहाल 'प्रचण्ड' प्रधानमन्त्री बन्ने सहमति जुट्यो। वर्तमान सत्ता समीकरणलाई तोड्दै एमालेसहितका दलसँग गठबन्धन बनाएर प्रचण्डले प्रधानमन्त्री पद हत्याए। यो समीकरणमा जित नेकपा एमालेका अध्यक्ष केपी शर्मा ओलीले जितेको बताउँछन् राजनीतिक विश्लेषक प्राडा गोविन्द गुरागाइँ। अनन्पूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै गुरागाइँले राजनीतिक गतिविधि हेर्दा अहिले सबैभन्दा ठूलो दलको नेताका हिसाबले कांग्रेस सभापति शेरबहादुर देउवाले हारेको देखिए पनि एक वर्षपछि प्रचण्ड पनि हार्ने बताए। ओली प्रचण्डको गठबन्धन पाँच वर्ष टिक्नेमा संशय रहेको बताउँदै उनले तीन वर्षपछि अहिलेका पदको सबै जिम्मा नेकपा एमालेलाई आउने बताए। त्यो समय राष्ट्रपति, प्रधानमन्त्री र सभामुख पद सम्हाल्न एमालेलाई निक्कै गाह्रो हुने उनको तर्क छ। गुरागाइँसँगको कुराकानीको भिडियो हेर्नुहोस्।"
ओलीप्रचण्डसहितका नेताहरु शीतल निवासमा,"काठमाडौं : माओवादी केन्द्रका अध्यक्ष पुष्पकमल दाहाल प्रचण्डलाई प्रधानमन्त्री बनाउन नेकपा एमालेसहितका शीर्षनेताहरु राष्ट्रपति कार्यालय शीतल निवास पुगेका छन्। आइतबार दिउँसो बालकोटमा भएको बैठकमा एमाले र माओवादी केन्द्रलगायतका दलहरुबीच सहमति भएपछि राष्ट्रपति विद्यादेवी भण्डारीसमक्ष प्रधानमन्त्रीको दाबी पेश गर्न शीर्ष नेताहरु शीतल निवास पुगेका हुन्। बालकोट बैठकपछि एमालेका महासचिव शंकर पोखरेलले प्रचण्डको नेतृत्वमा एमाले , माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी,जनमत पार्टी र नागरिक उन्मुक्ति पार्टीको समर्थनमा सरकार बन्नेमा सहमति जुटेको बताए। राष्ट्रपतिले तोकेको समयसीमा भित्र पहिलो दल बनेको कांग्रेसले सरकार गठन गर्न नसकेपछि एमालेले अग्रसरता लिएको उनको भनाइ छ। उनले प्रचण्डलाई १६६ सांसदको समर्थन रहेको बताए। राष्ट्रपति भण्डारीले प्रधानमन्त्री दाबी गर्न आज ५ बजेसम्मको समय तोकेकी छन्। अन्तिम समयमा आएर दलहरुले बहुमत पुर्याएका हुन्।"
राष्ट्रपतिसमक्ष प्रधानमन्त्रीमा प्रचण्डको दाबी पेश,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' लाई प्रधानमन्त्री बनाउन राष्ट्रपति विद्यादेवी भण्डारीसमक्ष दाबी पेश गरिएको छ। नेकपा एमालेसहित दलहरुका शीर्षनेताहरु बहुमत सांसदको समर्थन लिएर प्रचण्डलाई प्रधानमन्त्री बनाउन राष्ट्रपतिसमक्ष दाबी पेश गरेका हुन्। बालुवाटारमा बसेको सत्ता गठबन्धन बैठकमा प्रधानमन्त्रीमा सहमति नजुटेपछि आइतबार दिउँसो बालकोटमा एमाले र माओवादी केन्द्रलगायतका दलहरुबीच प्रचण्डलाई प्रधानमन्त्री बनाउने सहमति जुटेको हो। बैठकपछि एमालेका महासचिव शंकर पोखरेलले प्रचण्डको नेतृत्वमा एमाले ,माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी,जनमत पार्टी र नागरिक उन्मुक्ति पार्टीको समर्थनमा सरकार बन्नेमा सहमति जुटेको बताए। उनले प्रचण्डलाई १६६ सांसदको समर्थन रहेको बताए। सरकार गठन गर्न १३८ सांसद भए बहुमत पुग्छ। प्रचण्डको नेतृत्वमा एमाले , माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी,जनमत पार्टी र नागरिक उन्मुक्ति पार्टीको समर्थनमा सरकार बन्नेमा सहमति जुटेको हो। राष्ट्रपतिले तोकेको समयसीमा भित्र पहिलो दल बनेको कांग्रेसले सरकार गठन गर्न नसकेपछि एमालेले अग्रसरता लिएको हो। राष्ट्रपति भण्डारीले प्रधानमन्त्री दाबी गर्न आज ५ बजेसम्मको समय तोकेकी छन्। अन्तिम समयमा आएर दलहरुले बहुमत पुर्याएका हुन्।"
स्वतन्त्र सांसद प्रभु साह र अमरेसकुमार सिंहले गरे प्रचण्डलाई समर्थन,"काठमाडौं: नेकपा माओवादी केन्द्रका अध्यक्ष पुष्पकमल दाहाल प्रचण्डलाई तीन स्वतन्त्र उम्मेदवारले समर्थन गर्ने भएका छन्। स्वतन्त्र सांसद प्रभु साह, किरणकुमार साह तथा डा अमरेसकुमार सिंहले प्रचण्डलाई समर्थन जनाएका हुन्। योसँगै प्रधानमन्त्रीमा प्रचण्डलाई समर्थन गर्ने नेकपा माओवादी केन्द्र, नेकपा एमाले, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनमत पार्टी, नागरिक उन्मुक्ति पार्टी, जनता समाजवादी पार्टीको समर्थन छ।"
सिके राउत पनि बालकोटमा,"काठमाडौं: जनमत पार्टीका अध्यक्ष सिके राउत बालकोट पुगेका छन्। नेकपा एमाले, नेकपा माओवादी केन्द्र, राष्ट्रिय स्वतन्त्र पार्टीका शीर्ष नेताबीच छलफल जारी रहँदा राउत बालकोट पुगेका हुन्। बालकोट पुगेका राउतले सञ्चारकर्मीसँग भने, 'मैले यहाँ बैठक भइरहेको भन्ने सुनेर आएको हो। बैठकमा हाम्रा कुरा राख्नेछु। पहिले देखिनै हामीले हाम्रो पार्टीको बटम लाइन भनिसकेका छौँ। त्यही बटमलाइनका विषयमा छलफल हुनेछ।' राउत आफू सरकारमा जानै पर्ने बाध्यकारी अवस्था भने नरहेको बताए। उनले भने, 'सरकारमा हामी जानै पर्छ भन्ने छैन। किनकि हामी नभइ सरकार बन्दैन भन्ने पनि छैन। हाम्रा बटमलाइन पूरा भए दोस्रो कुरा हो।' सत्ता गठबन्धनभित्र प्रधानमन्त्रीमा सहमति नजुटेपछि नयाँ सत्तासमीकरण बनाउन एमालेसहित राजनीतिक दलहरु सक्रिय भएका हुन्। बैठकमा केपी ओली,प्रचण्ड,नारायणकाजी श्रेष्ठ,शंकर पोखरेल, रवि लामिछाने, देव गुरुङ, विष्णु पौडेल, वर्षमान पुन र विष्णु रिमाललगायतका नेताहरु उपस्थित छन्। केहीबेर अघि राष्ट्रिय प्रजातन्त्र पार्टीका अध्यक्ष राजेन्द्र लिङदेन एमाले अध्यक्ष ओलीसँग भेट गरेका थिए।"
आन्तरिक छलफलपछि फेरि गठबन्धन बैठक बस्ने,"काठमाडौं : सरकार निर्माणबारे छलफल गर्न बालुवाटारमा बसेको सत्ता गठनबन्धनको बैठक निष्कर्षबिहीन भएको छ। प्रधानमन्त्री नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डले अडान राखेपछि बैठक निष्कर्षबिहीन पुगेको हो। अब कांग्रेस र माओवादी केन्द्रका शीर्ष नेताहरुको आन्तरिक छलफलपछि पुन: बैठक बस्ने सरकारका प्रवक्ता तथा सूचना, प्रविधि तथा संचारमन्त्री ज्ञानेन्द्रबहादुर कार्कीले जानकारी दिएर। पहिलो पालीमै प्रधानमन्त्री आफूले पाउनुपर्ने अडान राखेका माओवादी केन्द्रका अध्यक्ष प्रचण्ड छलफल नसकिदै बालुवाटारबाट बाहिरिएका थिए। राष्ट्रपति भण्डारीले प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेसले राष्ट्रपति र प्रधानमन्त्री दुवैमा दाबी गर्दै आएको छ।"
"प्रचण्डलाई प्रधानमन्त्री बनाउने बालकोट बैठकको निर्णय, राष्ट्रपति एमाले","काठमाडौं: बालकोट बैठकले नेकपा माओवादी केन्द्रका अध्यक्ष पुष्पकमल दाहाल प्रचण्डलाई प्रधानमन्त्री बनाउने निर्णय गरेको छ। बैठकमा प्रधानमन्त्रीमा माओवादी केन्द्र र राष्ट्रपतिमा नेकपा एमाले हुने सहमति भएको छ। नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, जनमत पार्टीको बैठकले प्रचण्डलाई प्रधानमन्त्री बनाउने निर्णय गरेको हो। चार पार्टीको बैठक अघि एमाले अध्यक्ष ओली र आफैँ प्रधानमन्त्री हुने गृहकार्यमा लागेका प्रचण्ड बालुवाटारको सत्ता गठबन्धनको बैठकमा सहमति नजुटेपछि ओली निवास बालकोट पुगेका थिए। बैठक सहमति जुटेको र हस्ताक्षर सहितको निर्णय राष्ट्रपति कारर्यालय पठाउने गरी बालकोट मै गृहकार्य भएको छ। यो सँगै निर्वाचनबाट सबैभन्दा ठूलो दल बनेको नेपाली कांग्रेस प्रमुख प्रतिपक्षी दल बन्ने भएको छ।"
बालुवाटारको बैठकमा झलनाथ खनालको प्रवेश,"काठमाडौं : सत्ता गठबन्धनको बैठकमा पूर्वप्रधानमन्त्री झलनाथ खनालको प्रवेश भएको छ। नेपाली कांग्रेसका सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डबीच वान टु वान वार्तापछि सत्ता गठबन्धनको बैठक सुरु भएको हो। वान टु वान वार्तापछिको बैठकमा एकीकृत समाजवादीका अध्यक्ष माधवकुमार नेपाल पनि सहभागि भएका थिए। अहिले एकीकृत समाजवादीका सम्मानित नेता झलनाथ खनालको इन्ट्री भएको छ। प्रधानमन्त्री एवम् कांग्रेस सभापति देउवा र नेकपा माओवादी केन्द्रका अध्यक्ष प्रचण्डले पहिलो चरणमा सरकारको नेतृत्व पहिला कसले गर्ने भन्नेमा सहमति जुटाउन बालुवाटारमा बैठक जारी रहेको छ। अहिले गठबन्धनको निर्णायक छलफल भन्दै नेताहरु बालुवाटार प्रवेश गरिरहेका छन्। आइतबार बिहान ९ बजे बालुवाटारमा सत्ता गठबन्धनको बैठक बस्ने भनिएपनि बिहान कांग्रेस र माओवादी केन्द्रका शीर्ष नेताहरु थप रणनीति बनाउन आन्तरिक छलफलमा जुटेपछि बैठक बस्न ढिलाई भएको हो। गठबन्धनको शनिबार बसेको बैठकमा कांग्रेस र माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएका थिए। प्रचण्डले यो गठबन्धन नयाँ नभई चुनावअघिकै निरन्तरता भएकाले सरकारको नेतृत्व गर्ने पालो आफ्नो भएको दाबी गरेका थिए। चुनावअघि २३ सिटमा खुम्चिएकोकांग्रेसलाई प्रधानमन्त्री दिएकाले यसपटक आफ्नो नेतृत्वलाई स्वीकार गर्नुपर्ने अडान उनले सुनाएका थिए। तर, सफलतापूर्वक आफूले चुनाव गरेको र पहिलो पार्टी भएकाले कांग्रेस नेतृत्वमै सरकार बन्नुपर्ने अडान देउवाले राखेका थिए। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेस र माओवादी दुवैले नेकपा एमालेलाई देखाएर वार्गेनिङ गर्दै गठबन्धन छाड्ने धम्की दिँदै आएका छन्।"
केहीबेरमै गठबन्धन निर्क्योलमा पुग्छ : सरकारका प्रवक्ता कार्की,"काठमाडौं : सरकारका प्रवक्ता एवं सूचना प्रविधि तथा संचारमन्त्री ज्ञानेन्द्रबहादुर कार्कीले गठबन्धन देशको आवश्यकता भएकाले गठबन्धनकै नेतृत्वमा सरकार बन्ने दावी गरेका छन्। आइतबार बिहान बालुवाटारमा बसेको गठबन्धन बैठक पछि संचारकर्मीसँग कुरा गर्दै प्रवक्ता कार्कीले यसबारे केहीबेरमा टुंगो लाग्ने बताए। उनले भने,'गठबन्धन देशको आवश्यकता हो। गठबन्धनलाई जनताले मत दिएका हुन्। त्यसकारण गठबन्धकै नेतृत्वमा सरकार बन्नुपर्छ। केहीबेरमै हामी निर्क्यौलमा पुग्छौं।'"
गठबन्धन बैठकबाट प्रचण्ड बाहिरिएपछि नेपाल र खनालसँग छलफल गर्दै देउवा,काठमाडौं : नेकपा माओवादी केन्द्रका अध्यक्ष अध्यक्ष पुष्पकमल दाहाल प्रचण्डसत्ता गठबन्धनको बैठकबाट बाहिरिएका छन्। प्रचण्ड बैठकबाट बाहिरिएपनि प्रधानमन्त्री एवम् नेपाली कांग्रेसका सभापति शेरबहादुर देउवाले एकीकृत समाजवादीका अध्यक्ष माधवकुमार नेपाल र सम्मानीत नेता झलनाथ खनालसँग छलफल जारी राखेका छन्। आइतबार दिउँसो बालुवाटारमा बसेको गठबन्धनको बैठकको छलफल पश्चात बाहिरिएका प्रचण्डले कुनै प्रतिक्रिया दिन मानेनन्। आज बिहान ९ बजे बालुवाटारमा सत्ता गठबन्धनको बैठक बस्ने भनिएपनि बिहान कांग्रेस र माओवादी केन्द्रका शीर्ष नेताहरु थप रणनीति बनाउन आन्तरिक छलफलमा जुटेपछि बैठक बस्न ढिलाई भएको थियो। आज बिहानै नेपाली कांग्रेसका सभापति देउवा र माओवादी केन्द्रका अध्यक्ष प्रचण्डबीच वान टु वान वार्तापछि सत्ता गठबन्धनको बैठक सुरु भएको थियो। देउवाप्रचण्डको वान टु वान वार्तापछिको बैठकमा एकीकृत समाजवादीका अध्यक्ष माधवकुमार नेपाल पनि सहभागि भएका थिए। त्यसपछि एकीकृत समाजवादीका सम्मानित नेता झलनाथ खनालको प्रवेश भएको हो। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेस र माओवादी दुवैले नेकपा एमालेलाई देखाएर वार्गेनिङ गर्दै गठबन्धन छाड्ने धम्की दिँदै आएका छन्। कांग्रेसले राष्ट्रपति र प्रधानमन्त्री दुवैमा दाबी गर्दै आएको छ।
गठबन्धन टुटेपछि कांग्रेस र माओवादीका नेता आन्तरिक छलफलमा,"काठमाडौं : सत्ता गठबन्धन विघटनको संघारमा पुगेपछि नेपाली कांग्रेस र नेकपा माओवादी केन्द्रका शीर्ष नेता आन्तरिक छलफलमा जुटेका छन्। आइतबार दिउँसो बालुवाटारमा बसेको गठबन्धनको बैठकमा सरकारको नेतृत्व कांग्रेस र माओवादी केन्द्र दुवैले दाबी गरेपछि गठबन्धन विघटनमा पुगेको हो। उनीहरुले एकले अर्कालाई गठबन्धन तोडेको आरोप लगाएका छन्। कांग्रेसका वरिष्ठ नेता रामचन्द्र पौडेलका अनुसार प्रचण्डका कारण गठबन्धन तोडिएको दाबी गरेका छन्। उनले भने, प्रचण्डले गठबन्धन तोडेर जानुभयो । गठबन्धन कायम राख्नुपर्थ्यो । अब हाम्रो हातमा केही बाँकी रहेन । सरकार हाम्रो हातबाट बाहिर गयो । अब गठबन्धन टुट्यो, हामी छलफलमा बस्दैनौँ भनेर प्रचण्ड बाहिरिनुभयो। यता प्रचण्डले पनि आफ्ना नेताहरुलाई कांग्रेसका कारण गठबन्धन तोडिएको ब्रिफिङ गरेका छन्। अहिले नयाँ रणनीति तय गर्न कांग्रेस र माओवादी केन्द्रका शीर्ष नेताहरु आन्तरिक छलफलमा जुटेका हुन्। नेपाली कांग्रेसका सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डबीच वान टु वान वार्तापछि सत्ता गठबन्धनको बैठक सुरु भएको थियो। तर बैठकमा बैठक सहमति जुट्न नसकेको हो। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन ।"
"बालकोटबाट राजेन्द्र लिङदेन बाहिरिए, रवि लामिछाने पुगे",काठमाडौं: नेकपा एमाले अध्यक्ष केपी शर्मा ओलीको राजनीतिक भेट तीव्र भएको छ। राष्ट्रपतिले सरकार गठन गर्न दिएको समय आज साँझ पाँच बजे सकिने भएकाले सत्ता समीकरण मिलाउने दौडधुपमा नेता जुटेका छन्। सत्ता समीकरण र भावी राजनीतिक समीकरणका विषयमा राष्ट्रिय प्रजातन्त्र पार्टीका अध्यक्ष राजेन्द्र लिङदेनले एमाले अध्यक्ष ओलीलाई बालकोटमा भेटेका छन्। दुई नेताबीच अब बन्ने सरकार र राष्ट्रपतिले दिएको समयसीमा घर्किन लाग्दा पनि सहमति नभएको विषयमा कुराकानी भएको थियो। बालकोटबाट लिङदेन बाहिरिए लगत्तै राष्ट्रिय स्वतन्त्र पार्टीका अध्यक्ष रवि लामिछाने बालकोट पुगेका छन्। लामिछानेले पनि सत्ता समीकरण र सरकार गठनकै विषयमा छलफल गर्ने छन्। यता बालुवाटारको सत्ता गठबन्धनको बैठकबाटै नेकपा माओवादी अध्यक्ष प्रचण्ड हिँडेपछि नेपाली कांग्रेसका बरिष्ठ नेता रामचन्द्र पौडेलले प्रचण्डले गठबन्धन तोडेको र आफूहरूको हातमा केही नभएको बताएका थिए। सत्ता गठबन्धन तोडिएसँगै सत्ता समीकरणको बहस अब बालकोट तिर मोडिएको छ। यद्यपी अहिले फेरि प्रचण्ड अर्का नेता नारायणकाजी श्रेष्ठलाई लिएर बालुवाटार जाँदै गरेको स्रोतले जनाएको छ।
"सत्ता गठबन्धनको बैठकबाट बाहिरिए प्रचण्ड, कुनै प्रतिक्रिया दिएनन्",काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड सत्ता गठबन्धनको बैठकबाट बाहिरिएका छन्। आइतबार दिउँसो बालुवाटारमा बसेको गठबन्धन बैठकको छलफलपछि प्रचण्ड बाहिरिएका हुन् । उनले कुनै प्रतिक्रिया दिन मानेन्। आज बिहान ९ बजे बालुवाटारमा सत्ता गठबन्धनको बैठक बस्ने भनिएपनि बिहान कांग्रेस र माओवादी केन्द्रका शीर्ष नेताहरु थप रणनीति बनाउन आन्तरिक छलफलमा जुटेपछि बैठक बस्न ढिलाई भएको थियो। नेपाली कांग्रेसका सभापति शेरबहादुर देउवा र माओवादी केन्द्रका अध्यक्ष प्रचण्डबीच वान टु वान वार्तापछि सत्ता गठबन्धनको बैठक सुरु भएको थियो। तर बैठकमा बैठक सहमति जुट्न सकेको छैन। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेस र माओवादी दुवैले नेकपा एमालेलाई देखाएर वार्गेनिङ गर्दै गठबन्धन छाड्ने धम्की दिँदै आएका छन्। कांग्रेसले राष्ट्रपति र प्रधानमन्त्री दुवैमा दाबी गर्दै आएको छ।
कर्णालीका सांसदलाई ज्येष्ठ सदस्य विनोदकुमार शाहले शपथ गराउने,"सुर्खेत: कर्णाली प्रदेश सभाका नवनिर्वाचित सदस्यलाई ज्येष्ठ सदस्य विनोदकुमार शाहले शपथग्रहण गराउने भएका छन्। दैलेखको ठाँटीकाँध गाउँपालिका१ कोसेडीका ६६ वर्षीय शाह दैलेख२, प्रदेश सभा निर्वाचन क्षेत्र २ बाट निर्वाचित भएका थिए। निर्वाचन आयोगका अनुसार उनको जन्ममिति ०१३ वैशाख ४ गते हो। कर्णाली प्रदेश सभा ४० सदस्यीय छ।"
"विश्वप्रकाशले भने हठ,हतारो र आवेगमा निर्णय नगरौं","काठमाडौं : नेपाली कांग्रेसका महामन्त्री विश्वप्रकाश शर्माले हठ,हतारो र आवेगमा कुनै निर्णय नगर्न आग्रह गरेका छन्। सत्तागठबन्धनबाट प्रधानमन्त्रीमा नेपाली कांग्रेस र नेकपा माओवादीबीच सहमति नजुटेपछि महामन्त्री शर्माले सत्ता समीकरणमा हठ हतारो र आवेगमा निर्णय नगर्न आग्रह गरेका हु्न्। आइतबार बालुवाटारमा बसेको सत्ता गठबन्धन बैठकमा प्रधानमन्त्रीमा नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल 'प्रचण्ड' बीच सहमति नजुटेपछि गठबन्धन तोडियो भन्दै प्रचण्ड बालुवाटारबाट बाहिरिएका थिए। प्रचण्ड अहिले केपी शर्मा ओली भेट्न बालकोटमा छन्। गठबन्धनमा खटपटपछि एमालेलगायत अन्य राजनीतिक दलहरु छलफलमा जुटेका छन्। सत्ता गठबन्धनका शीर्ष नेताहरुलाई आग्रह गर्दै शर्माले लेखेका छन्, 'हठ हतारो र आवेगमा कुनै निर्णय नगरौं। आलोचनाबीच गठबन्धन गर्ने, तर अपेक्षाको बीचमा जोगाउन नसक्ने अवस्था आउन दिनुहुन्न। समयले अभिभावकत्व खोजिरहेको छ। यो पनि त्यो पनि भनिरहँदा न यो न त्यो हुने अवस्थामा पुग्न हुन्न। विकल्पहरुको विकल्पमा जुट्नुको विकल्प छैन्।'"
देउवाले बोलाएपछि नारायणकाजीलाई लिएर प्रचण्ड फेरि बालुवाटार,काठमाडौं : प्रधानमन्त्री शेरबहादुर देउवाले नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई छलफलका लागि फेरि बालुवाटार बोलाएका छन्। खुमलटारमा छलफलपछि बरिष्ठ उपाध्यक्ष नारायणकाजी श्रेष्ठलाई साथमा लिएर प्रचण्ड बालुवाटार मोडिएका हुन्। केहीबेर अघि नेपाली कांग्रेसका बरिष्ठ नेता रामचन्द्र पौडेलले प्रचण्डका कारण गठबन्धन तोडिएको उद्घोष गरेका थिए। प्रधानमन्त्रीमा देउवा र प्रचण्डले अडान राखेपछि गठबन्धन बैठक निष्कर्षबिहीन पुगेको हो। राष्ट्रपति विद्यादेवी भण्डारीले प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेसले राष्ट्रपति र प्रधानमन्त्री दुवैमा दाबी गर्दै आएको छ।
मधेश प्रदेशमा सर्वदलीय बैठक आह्वान : सपथ ग्रहणलगायत विषयमा छलफल,"जनकपुर : मधेश प्रदेशसभा सचिवालयको आह्वानमा सोमबार प्रदेशसभामा प्रतिनिधित्व गर्ने दलहरुको सर्वदलीय बैठक बस्ने भएको छ । नवनिर्वाचित प्रदेशसभा सदस्यको सपथ ग्रहणलगायतका काममा सर्वदलीय सहमतिका लागि सोमबार दिउँसो १ बजे बैठक बस्न लागेको प्रदेशसभा सचिवालायले जनाएको छ । मधेश प्रदेशसभा सचिवालयका सचिव रञ्जितकुमार यादवले प्रदेशसभामा प्रतिनिधित्व गर्ने १० दलको सहभागितामा सर्वदलीय बैठक बस्न लागेको जानकारी दिए। 'दलहरुसँगको समन्वयमा बैठक बस्दैछ', सचिव यादवले भने, 'त्यसपछि हामी सपथ ग्रहण र प्रदेशसभा बैठकको तयारीमा जुट्छौँ ।' नेपालको संविधानको धारा १७९ अनुसार प्रदेसभाका सदस्यले प्रदेशसभा बैठकमा पहिलो पटक भाग लिनुअघि कानुन बमोजिम सपथ लिनुपर्नेछ । त्यसैगरी संविधानको धारा १८३(१) बमोजिम प्रदेश प्रमुखले प्रदेशसभा निर्वाचनको अन्तिम परिणाम घोषणा भएको मितिले बीस दिनभित्र अर्थात् यही पुस २१ गतेभित्र प्रदेशसभाको अधिवेशन आहवान गरिसक्नुपर्ने छ । निर्वाचन आयोगले यही पुस २ गते अन्तिम परिणाम घोषणा गरेकाले पुस २१ गतेभित्र अधिवेशन बोलाइसक्नु पर्ने र त्यसअघि नै नवनिर्वाचित प्रदेशसभा सदस्यले शपथ लिइसक्नुपर्ने हुँदा त्यहीअनुसार सचिवालय तयारी अवस्थामा रहेको सचिव यादवले बताए। रासस"
'कांग्रेसले जनमत अनुसार सरकार बनाउन पहल नगरेपछि एमालेले नेतृत्व लियो',"काठमाडौं: नेकपा माओवादी केन्द्रका अध्यक्ष पुष्पकमल दाहाल प्रचण्डको नेतृत्वमा आगामी सरकार बन्ने भएको छ। आज बालकोट बैठकले प्रचण्डलाई प्रधानमन्त्री बनाउने सहमति गरेको हो। बालकोट बैठकबाट बाहिरिने क्रममा एमाले नेता शंकर पोखरेल भने, 'हामीले नेकपा माओवादी केन्द्रका अध्यक्ष पुष्पकमल दाहाललाई प्रधानमन्त्री बनाउने सहमति गरेका छौँ। 'राष्ट्रपतिले सरकार गठनका लागि दिएको समय समाप्त हुने दिन। सम्पन्न निर्वाचनले नेपाली कांग्रेसलाई पहिलो दलका रुपमा निर्वाचिन गरे पनि उसले दुई कार्यकालका लागि सरकार गठन गर्न प्रक्रिया गर्न नसकेपछि दोस्रो ठूलो दलका हैसियले त्यो जिम्मेवारी एमालेले लिनुपर्ने अवस्था आइलाग्यो,' उनले भने, 'हामीले दुई अन्तर्गतको सरकार गठन गर्न छलफल गर्यौँ। माओवादी केन्द्रका अध्यक्ष पुष्पकमल दाहालको नेतृत्वमा दुईभन्दा बढी दलको समर्थन रहेको सरकार गठन गर्ने सहमति भएको छ।' अब नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, जनमत पार्टी नागरिक उन्मुक्ति पार्टीको सरकार बन्ने छ। यी दलबीच अब संसदमा १६६ मत पुग्नेछ।"
राजनीतिक परिस्थितलाई विश्वकपसँग तुलना गर्दै बाबुरामले भने 'टाइब्रेकर' सम्मै रोचक,"काठमाडौं: पूर्वप्रधानमन्त्री डा बाबुराम भट्टराईले नेपालको पछिल्लो राजनीतिक घटनाक्रमलाई विश्वकप फुटबलसँग तुलना गरेका छन्। सत्ता समीकरण मिलाउन अहिले शीर्ष नेताको तीव्र भेटवार्ता, बालुवाटर र बालकोटको जारी छलफललाई लक्षित गर्दै भट्टराईले राजनीतिक खेल रोमान्चक बन्दै गएको हो भन्दै प्रश्न गरेका छन्। सामाजिक सञ्जाल ट्वीटरमा डा भट्टराईले लेखेका छन्, 'हालै सन्पन्न वर्ल्डकप फुटवलको फाइनल र नेपाली राजनीतिको खेल आज टाइब्रेकर सम्मै उस्तै रोमान्चक हुन लागेको हो?'"
नेकपा एमाले प्रदेश १ को संसदीय दलको नेतामा कार्की चयन,विराटनगर : नेकपा एमाले प्रदेश १ को संसदीय दलको नेतामा हिक्मत कार्की चयन भएका छन्। आइतबार बसेको संसदीय दलको बैठकले उनलाई सर्वसम्मत चयन गरिएको सांसद बुद्धिकुमार राजभण्डारीले बताए। कार्की झापा निर्वाचन क्षेत्र नम्बर ५ 'क' बाट निर्वाचित भएका हुन्। कार्कीलाई तिलकुमार मेयाङ्बो र रेवतीरमण भण्डारीले समर्थन गरेका थिए।
रामचन्द्र पौडेलले भने  प्रचण्डले सत्ता गठबन्धन तोडे,"काठमाडौं : नेकपा माओवादी केन्द्र सत्ता गठबन्धनबाट बाहिरिएको छ। आइतबार दिउँसो बालुवाटारमा बसेको गठबन्धनको बैठकमा सरकारको नेतृत्व गर्ने माओवादी केन्द्रले दाबी गरेपनि नपाउने भएपछि सत्ता गठबन्धनबाट बाहिरिएको हो। सहमति नजुट्दा सत्ता गठबन्धन विघटन भएको हो। कांग्रेसका वरिष्ठ नेता रामचन्द्र पौडेलका अनुसार प्रचण्डका कारण गठबन्धन नजोगिएको दाबी गरे। उनले भने, प्रचण्डले गठबन्धन तोडेर जानुभयो । गठबन्धन कायम राख्नुपर्थ्यो । अब हाम्रो हातमा केही बाँकी रहेन । सरकार हाम्रो हातबाट बाहिर गयो । अब गठबन्धन टुट्यो, हामी छलफलमा बस्दैनौँ भनेर प्रचण्ड बाहिरिनुभयो । आज बिहान ९ बजे बालुवाटारमा सत्ता गठबन्धनको बैठक बस्ने भनिएपनि बिहान कांग्रेस र माओवादी केन्द्रका शीर्ष नेताहरु थप रणनीति बनाउन आन्तरिक छलफलमा जुटेपछि बैठक बस्न ढिलाई भएको थियो। नेपाली कांग्रेसका सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डबीच वान टु वान वार्तापछि सत्ता गठबन्धनको बैठक सुरु भएको थियो। तर बैठकमा बैठक सहमति जुट्न नसकेको हो। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेस र माओवादी दुवैले नेकपा एमालेलाई देखाएर वार्गेनिङ गर्दै गठबन्धन छाड्ने धम्की दिँदै आएका छन्। कांग्रेसले राष्ट्रपति र प्रधानमन्त्री दुवैमा दाबी गर्दै आएको छ। पार्टी अध्यक्ष पुष्पकमल दाहाल 'प्रचण्ड' प्रधानमन्त्री नहुने देखिएपछि माओवादीले गठबन्धनबाट बाहिरिने निष्कर्षसहितको सन्देश शनिबार नै माओवादी केन्द्रका उपमहासचिव वर्षमान पुनले प्रधानमन्त्री शेरबहादुर देउवा समक्ष पुर्याएका थिए।"
देउवाले बोलाएपनि बालुवाटार नगई बालकोट पुगे प्रचण्ड,"काठमाडौं : नेकपा माओवादी अध्यक्ष पुष्पकमल दाहाल प्रचण्ड, बालकोट पुगेका छन् । नेपाली कांग्रेसका सभापति एवं प्रधानमन्त्री शेरबहादुर देउवाले प्रधानमन्त्रीको दाबी नछाडेपछी प्रचण्ड एमाले अध्यक्ष केपी शर्मा ओलीलाई भेट्न बालकोट गएका हुन्। देउवाले बालुवाटारमा बोलाएपनि उनी बालुटारतर्फ नगई बालकोट पुगेका हुन्। बैठकमा देवगुरुङ, शंकर पोखरेल, नारायणकाजी श्रेष्ठ, विष्णु रिमाल सहभागी छन्। नेकपा विभाजनपछि नेकपा माओवादी केन्द्रका अध्यक्ष प्रचण्ड पहिलो पटक ओली निवास बालकोट पुगेका हुन्। आइतबार नेपाली कांग्रेसका सभापति शेरबहादुर देउवा र माओवादी केन्द्रका अध्यक्ष प्रचण्डबीच वान टु वान वार्तापछि सत्ता गठबन्धनको बैठक सुरु भएको थियो। तर बैठकमा बैठक सहमति जुट्न नसकेपछि प्रचण्ड बालुवाटारबार बाहिरिएका हुन्। गठबन्धन तोडियो भनेर हिँडेका प्रचण्डलाई देउवाले अन्तिम प्रयासका लागि बालुवाटार बोलाएका थिए तर उनी बालकोट गएका हुन्। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन। कांग्रेस र माओवादी दुवैले नेकपा एमालेलाई देखाएर वार्गेनिङ गर्दै गठबन्धन छाड्ने धम्की दिँदै आएका छन्। बैठकमा कुरा मिल्न नसकेपछि नयाँ रणनीति तय गर्न प्रचण्ड ओलीसँग संवाद गर्न पुगेका हुन्। आइतबार सत्ता समीकरण र भावी राजनीतिक समीकरणका विषयमा राष्ट्रिय प्रजातन्त्र पार्टीका अध्यक्ष राजेन्द्र लिङदेनले एमाले अध्यक्ष ओलीलाई बालकोटमा भेटेका छन्। दुई नेताबीच अब बन्ने सरकार र राष्ट्रपतिले दिएको समयसीमा घर्किन लाग्दा पनि सहमति नभएको विषयमा कुराकानी भएको थियो। बालकोटबाट लिङदेन बाहिरिए लगत्तै राष्ट्रिय स्वतन्त्र पार्टीका अध्यक्ष रवि लामिछाने बालकोट पुगेका छन्। लामिछानेले पनि सत्ता समीकरण र सरकार गठनकै विषयमा छलफल गरेका छन्।"
ओली निवासमा सत्ता समीकरणबारे छलफल,"काठमाडौं : नेकपा एमाले अध्यक्ष केपी शर्मा ओली निवास बालकोटमा चार दलबीच छलफल भएको छ। नेकपा माओवादी केन्द्रका अध्यक्ष पुष्पकमल दाहाल 'प्रचण्ड ' ले बालुवाटारमा गठबन्धन टुटेको घोषणा गरेपछि बालकोटमा पुगेका हु्न्। सत्ता गठबन्धनभित्र प्रधानमन्त्रीमा सहमति नजुटेपछि नयाँ सत्तासमीकरण बनाउन एमालेसहित राजनीतिक दलहरु सक्रिय भएका हुन्। छलफलमा नेकपा एमाले, माओवादी केन्द्र र राष्ट्रिय स्वतन्त्र पार्टीका शीर्ष नेताहरु सहभागी छन्। बैठकमा ओली,प्रचण्ड,नारायणकाजी श्रेष्ठ,शंकर पोखरेल, रवि लामिछाने, देव गुरुङ, विष्णु पौडेल, वर्षमान पुन र विष्णु रिमाललगायतका नेताहरु उपस्थित छन्। केहीबेर अघि राष्ट्रिय प्रजातन्त्र पार्टीका अध्यक्ष राजेन्द्र लिङदेन एमाले अध्यक्ष ओलीसँग भेट गरेका थिए। राष्ट्रपति भण्डारीले प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आज ५ बजेभित्र दाबी पेस गर्नुपर्नेछ। तर समयसीमा घर्कदै जाँदा राजनीतिक दलबीच सत्ता बाँडफाडमा टुंगो लागेको छैन ।"
जसपाले बोलायो केन्द्रीय कार्यकारिणी समितिको बैठक,"काठमाडौं : जनता समाजवादी पार्टी (जसपा) ले केन्द्रीय कार्यकारिणी समितिको बैठक बोलाएको छ। पछिल्लो विकसित राजनीतिक घटनाक्रमका बारेमा छलफल गर्न बैठक बोलाइएको हो। बैठकमा काठमाडौंमा उपलब्ध कार्यकारिणी समिति सदस्यहरु सहभागी हुने जसपाले जनाएको छ। बैठक बालकुमारी पार्टी कार्यालयमा बस्नेछ। बालकोट बैठकले नेकपा माओवादी केन्द्रका अध्यक्ष पुष्पकमल दाहाल प्रचण्डलाई प्रधानमन्त्री बनाउने निर्णय गरेको छ। बैठकमा प्रधानमन्त्रीमा माओवादी केन्द्र र राष्ट्रपतिमा नेकपा एमाले हुने सहमति भएको छ। नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, जनमत पार्टीको बैठकले प्रचण्डलाई प्रधानमन्त्री बनाउने निर्णय गरेको हो।"
"प्रचण्ड सचिवालयको टिप्पणी  आफू तल पर्दा सहमति, माथि पुग्दा सहमति तोड्ने खराब चरित्र","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डको सचिवालयले कांग्रेसले सहमति पालना नगरेको दाबी गरेको छ। प्रचण्डले वर्तमान गठबन्धन चुनावअघिकै निरन्तरता भएकाले पूर्वसहमति अनुसार आफूले सरकारको नेतृत्व गर्ने पालो आफ्नो भएको दाबी गरिरहेको समयमा कांग्रेसले राष्ट्रपति र प्रधानमन्त्री दुबै नछाडेपछि प्रचण्डका स्वकीय सचिव रमेश मल्लले असन्तुष्टि व्यक्त गरेका हुन्। चुनावअघि २३ सिटमा खुम्चिएकोकांग्रेसलाई प्रधानमन्त्री दिएकाले यस नेतृत्वलाई स्वीकार गर्नुपर्ने अडान प्रचण्डले राख्दै आएका छन्। तर सफलतापूर्वक आफूले चुनाव गरेको र पहिलो पार्टी भएकाले कांग्रेस नेतृत्वमै सरकार बन्नुपर्ने अडान देउवाले राखेका थिए। प्रचण्डका स्वकीय सचिव मल्लले आफू तल पर्दा एउटा सहमति गर्ने तर आफू माथि पुग्दा सहमति तोडिहाल्ने खराब चरित्र नेपाली राजनीतिमा देखिएको बताएका छन्। नेपाली राजनितिको एउटा खराब चित्र र चरित्र यस्तो हुँदै आयो, आफू तल पर्दा एउटा सहमति गर्ने तर आफूमाथि पुगे भन्ने भान पर्न थाल्दा सहमति तोडिहाल्ने । ट्वीटरमा लेखेका छन्, पछिल्लो घटनाक्रमले के देखाउँछ कि इतिहासको फेरि दु:खान्त पुनरावृत्ति हाम्रा सामु छ । आइतबार बिहान प्रचण्डले माओवादी केन्द्रका उच्च नेताहरुसँग राष्ट्रिय तथा अन्तराष्ट्रिय शक्तिहरुबाट आफू र आफ्नो पार्टी घेराबन्दीमा परेको बताएका थिए। चौतर्फी घेराबन्दीमा परेका कारण कांग्रेस सभापति शेरबहादुर देउवालाई नै प्रधानमन्त्रीमा समर्थन गर्नुपर्ने अवस्था सिर्जना हुँदै गएकोसमेत उनले बताएको माओवादी केन्द्रका एक नेताले अन्नपूर्णलाई जानकारी दिए। आफूलाई घेराबन्दीमा पारेर प्रधानमन्त्रीबाट रोक्न चौतर्फी प्रयास भइरहेको प्रचण्डको भनाई छ। माओवादी केन्द्रभित्र विभिन्न विकल्पबारे छलफल भइरहेको छ। देउवालाई प्रधानमन्त्रीमा समर्थन गर्ने र बाँकी पदमा सम्मानजनक बाँडफाँड गर्ने, त्यसो नभए गठबन्धन छाडेर एमालेसँग छलफल अघि बढाउने र त्यो पनि नभए प्रतिपक्षमा बस्ने रणनीतिक विकल्पबारे नेकपा माओवादी भित्र छलफल भएको छ। माओवादीका नेताहरुसँको छलफलपश्चात देउवा र प्रचण्डबीच वान टु वानवार्ता भएको छ। त्यसपश्चात अहिले सत्ता गठबन्धनको बैठक जारी रहेको छ।"
वीरगन्जमा फेरि गिरिजाको सालिक,"वीरगन्ज : वीरगन्ज२ छपकैयाको इदगाह चोकमा तत्कालीन पूर्वप्रधानमन्त्री एवं कांग्रेसका पूर्वसभापति गिरिजाप्रसाद कोइरालाको पूर्णकदको सालिक पुनः अनावरण गरिने भएको छ। यसअघि कोइराला फाउन्डेसन पर्साले इदगाह चोकमा निर्माण गरेको कोइरालाको सालिक २०७२ सालमा भएको मधेस आन्दोलनका क्रममा आन्दोलनकारीले भत्काएर ध्वस्त बनाएका थिए । त्यही स्थानमा फाउन्डेसनले फेरि कोइरालाको नयाँ शालिक निर्माण गरी अनावरण गर्न लागेको हो। कोइरालाको १३औं स्मृति दिवसमा आगामी चैत ७ गते कोइरालाको शालिक अनावरण गर्ने फाउन्डेसनका मधेस प्रदेश अध्यक्ष मोहम्मद शाहबुद्धिनले बताए। शनिबार वीरगन्जमा बसेको फाउन्डेसन पर्साको बैठकले यो निर्णय गरेको जानकारी उनले दिए। यस्तै, बैठकले कोइरालाको स्मृति दिवसमा वीरगन्जमा आगामी फागुन २७ गतेदेखि मधेस प्रदेश स्तरीय फुटबल प्रतियोगिता आयोजना गर्ने निर्णय पनि गरेको छ। फाउन्डेसन मधेस प्रदेशका अध्यक्ष शाहाबुद्धिनको अध्यक्षतामा बसेको बैठकले कोइरालाको स्मृति दिवसको अवसरमै मंसिर ४ को निर्वाचनमा पर्साबाट र्निवाचित प्रतिनिधिसभा तथा प्रदेशसभा सदस्यहरूलाई पुस १५ गते सम्मान गर्ने निर्णय पनि गरेको फाउन्डेसनका कोषाध्यक्ष मनोहर साहले जानकारी दिए। बैठकमा फाउन्डेसनका उपाध्यक्ष जयमंगल कापर, सचिव धीरजकुमार गुप्ता, सहसचिव मिन्टुदेवी सिंह, कोषाध्यक्ष मनोहरकुमार साह, सदस्यहरू जितेन्द्र सिंह, बाबुनन्दप्रसाद पटेल, फाउन्डेसनका प्रेस सल्लाहकार इरफान अलीलगायतको सहभागिता थियो।सालिकसालिक"
सीमा क्षेत्रमा साना हतियार चुनौती,"धनगढी : मंगलबार बिहान करिब ३ बजेतिर सुदूरपश्चिम प्रदेशको राजधानी धनगढी बजारनजिकै गोली चल्यो। गोली लागेर धनगढी उपमहानगरपालिका९ जुगेडाका प्रजापति विष्ट घाइते भए। उनको घरमा राखिएको अटोरिक्साको ब्याट्री चोर्न आएका ४५ जना अपरिचित व्यक्तिहरूले गोली चलाएका हुन। विष्टको अवस्था सामान्य रहेको छ। घाइते विष्टका अनुसार बिहानको समयमा अटोरिक्साको ब्याट्री निकालिरहेका ४५ जनासँग मुठभेड भएपछि उनीहरूले गोली चलाएर भागेका हुन। कैलालीका प्रहरी प्रवक्ता बेदप्रसाद जोशी भने विष्ट मुठभेडका क्रममा घाइते भएको बताउँछन्। भन्छन्, ब्याट्री चोर्न आए, विष्टका परिवारसँग मुठभेड भयो, गाउले गुहारेपछि उनीहरूले दुई राउन्ड गोली चलाएर भागेको देखिन्छ। घटनास्थलनजिकै २ राउण्ड नपडकिएका बुलेट पनि फेला परेका छन्। घटना भएको क्षेत्र भारतको सीमानजिकै पर्छ। कैलाली प्रहरीले सीमा क्षेत्रमा चोरीपैठारी गर्नेहरूले गोली चलाएको हुनसक्ने अनुमान गरेको छ। सीमा क्षेत्रमा लुटपाट गर्ने गिरोह सक्रिय छ, चोरीनिकासी पनि बढिरहेको छ, गाउँलेहरूले घेरेर पक्रिने डरले उनीहरूले गोली चलाएर भागेको जस्तो देखिन्छ, एकजना पक्राउ गरि अनुसन्धान गरिरहेका छौं, डीएसपी जोशीले भने। कैलालीकै गोदावरी नगरपालिका२ मा रहेको शसस्त्र प्रहरीको बाहिनी छेउमै अर्को गोलीकाण्ड भयो। घोडाघोडी नगरपालीकाको सुखड बजारमा सुनचाँदीको व्यवसाय गर्दै आएका २८ वर्षीय विकास सुनारमाथि अज्ञात समुहले गोली चलाएर ३० तोला सुन र २ लाख लुटपाट गरे। घाइते सुनारको धनगढीको मायामेट्रो अस्पतालमा उपचार भइरहेको छ। सशस्त्र प्रहरीको बाहिनीको बाहिरपट्टि भएको यस घटनाले साना हतियार सुरक्षामा चुनौती देखिएका छन। घटना भएको स्थानबाट डिएसपीको कमाण्डमा रहेको इलाका प्रहरी कार्यालय मालाखेती पनि २३ सय मिटरको दूरीमा छ। नेपाल प्रहरीको इलाका र सशस्त्र प्रहरीको बाहिनी छेउमै भएको यस घटनाले सुरक्षा चुनौती बढाएको छ। प्रहरीका लागि पनि यो घटना च्यालेन्ज दिए जस्तै हो, प्रहरीको सक्रियता कम भएको भान भएको छ अत्तरिया उद्योग वाणिज्य संघका अध्यक्ष अशोक देवकोटाले भने। विकास सुनारको अत्तरिया र सुखड गरी दुई ठाउँमा पसल छ। उनी कुनै दिन सुखड जान्छन् भने कुनै दिन अत्तरियाको पसलमा बस्छन। बेलुका करिब ६ बजे पसल बन्द गरेर सुखडबाट अत्तरियातिर आए। करिब ६ बजेर २० मिनेटमा पूर्वबाट पश्चिमतर्फ एउटा सेतो कलरको अपाचे मोटरसाइकल (नम्बर नखुलेको) आयो। दुईजना चढेको मोटरसाईकलमा पछाडि बसेका ब्यक्तिले गोली चलाए। म ढलिहाले, अनी मेरो झोलामा रहेको ३० तोला बराबरको तयारी सुनको गहना र २ लाख नगद लुटेर लगे उपचारमा रहेका विकास सुनारले भने। गोली प्रकरणपछि कैलालीको अत्तरिया र धनगढी क्षेत्रका जनता त्रसित भएका छन। अत्तरियाका सुनचाँदी व्यवसायीहरूले तीनदेखि पसल खोलेका छैनन भने मंगलबार उनीहरूले गोली चलाउनेहरूको खोजी र सुरक्षाको प्रत्याभूति हुनुपर्ने भन्दै प्रदर्शनसमेत गरेका छन्। गोली चलेको घटनामा संलग्नलाई कानुनी कारबाहीको दायरामा नल्याएसम्म व्यवसायीहरू सुरक्षित नहुने सुनचाँदी व्यवसायी संघ कैलालीका अध्यक्ष कमलप्रसाद लामिछानेले बताए। उनले उक्त घटनापछि अरू व्यवसायीहरू पनि असुरक्षित रहेको दाबी गरे। कैलाली प्रहरीको तथ्यांकअनुसार हातहतियार खरखजानाका मुद्दाहरू बढी छन। जिल्ला प्रहरी कार्यालय कैलालीको तथयांकअनुसार २०७६७७ मा ६ वटा, २०७७७८ मा ५ वटा, २०७८७९ मा ८ वटा र चालू आर्थिक वर्षमा १ वटा हातहतियार खरखजानासँग सम्बन्धित मुद्दा दर्ता भएका छन। खुला सीमाना छ, चोरी सिकारी बढीरहेको छ। सीमा क्षेत्रमा (भारत तीर) सहजै साना हतियार पाउन सक्ने अवस्था छ, यसले सुरक्षा चुनौती भने थपेको छ, कैलालीका प्रहरी प्रवक्ता वेद प्रसाद जोशीले भने। उनले तीन दिनमा भएका दुई गोलीकाण्डका घटनाका लागि प्रहरी पनि चिन्तित रहेको बताए। हामीले प्रदेश अनुसन्धान ब्युरो (आरआईटी) र जिल्ला प्रहरीको टोली यी दुबै घटनाको अनुसन्धानमा खटाएका छौं, उनीहरू छिट्टै पक्राउ पर्नेछन्, डिएसपी जोशीले भने।"
"गठबन्धनको बैठक अगाडि कांग्रेस आन्तरिक छलफलमा, प्रधानमन्त्री पद नछाड्ने","काठमाडौं : प्रधानमन्त्री पदमा माओवादी केन्द्रका अध्यक्ष पुष्पकमल दाहाल (प्रचण्ड) दाबी नछाडेपछि नेपाली कांग्रेस आन्तरिक छलफलमा जुटेको छ। बालुवाटारमा आइतबार बिहान कांग्रेस वरिष्ठ नेता रामचन्द्र पौडेल, उपसभापति पूर्णबहादुर खड्का, नेताहरु रामशरण महत, बालकृष्ण खाण, बिमलेन्द्र निधिलगायतका नेताहरु छलफलमा जुटेका हुन् । नेताहरुले पहिलो चरणमा कांग्रेसकै नेतृत्वमा सरकार गठन गर्नुपर्नेमा जोड दिएका छन्। निर्वाचनमा जनताले कांग्रेसको नेतृत्वमा सरकार बनाउन म्यान्डेट दिएको भन्दै नेताहरुले ३२ सिटको माओवादी केन्द्रलाई नेतृत्व छाड्न नमिल्ने बताएका छन्। नेताहरु गठबन्धनको बैठक अगाडि थप रणनीति बनाउन छलफलमा जुटेका हुन्। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। तर गठबन्धनको शनिबार बसेको बैठकमा कांग्रेस र माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएकाले सहमति हुन सकेको छैन। आइतबार बिहान कांग्रेस नेता विमलेन्द्र निधि माओवादी केन्द्रका अध्यक्ष प्रचण्डलाई फकाउन खुमलटार पुगेका थिए। सभापति शेरबहादुर देउवाको सन्देश लिएर निधि खुमलटार पुगेका हुन्। निधिले प्रचण्डलाई प्रधानमन्त्रीको दाबी छोड्न आग्रह गरेका छन्। उनले गठबन्धन जोगाएर अगाडि बढ्न आफ्नो दाबी छोडेर सहमतिमा आउन दबाब दिएका छन्। स्रोतले भन्यो, प्रचण्डले प्रधानमन्त्रीको दाबी नछोडेको खण्डमा नेपाली कांग्रेसले एमालेसँग सहकार्यका गर्ने जानकारी गराएका छन्। शनिबार माओवादी केन्द्रका उपमहासचिव बर्षमान पुनमार्फत प्रधानमन्त्री नदिए गठबन्धन छोड्ने धम्की दिएपछि नेपाली कांग्रेसले एमालेसँग संवाद अगाडि बढाएको छ। गठबन्धनको बैठकलगत्तै प्रधानमन्त्री देउवाले कांग्रेस नेता विमलेन्द्र निधिलाई शनिबार साँझ बालकोट पठाएका थिए। प्रधानमन्त्री बन्ने विषयलाई लिएर गठबन्धनभित्र भइरहेको खिचातानीका विषयमा निधिले अध्यक्ष केपी शर्मा ओलीसँग ब्रिफिङ गरेको स्रोतले बताएको छ। निधिले सम्भावित समीकरणका लागि एमालेसँग छलफल गर्न कांग्रेस तयार रहेको प्रधानमन्त्रीको सन्देशसमेत ओलीलाई सुनाएका थिए।"
"नयाँ सरकार गठनको अन्तिम कसरतमा सत्ता गठबन्धन, बालुवाटारमा बैठक सुरु","काठमाडौं : नयाँ सरकार गठनको अन्तिम कसरतमा सत्ता गठबन्धनका शीर्ष नेताहरु लागि परेका छन्। प्रधानमन्त्री एवम् कांग्रेस सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डले पहिलो चरणमा सरकारको नेतृत्व पहिला कसले गर्ने भन्नेमा सहमति जुटाउन बालुवाटारमा बैठक सुरु भएको हो। देउवा र प्रचण्डबीच वान टु वानवार्तापछि सत्ता गठबन्धनको बैठक सुरु भएको हो। बैठकमा देउवा, प्रचण्ड र नेकपा एकीकृत समाजवादीका अध्यक्ष माधवकुमार नेपाललगायतका नेताहरु सहभागी रहेका छन्। बिहान ९ बजे बालुवाटारमा सत्ता गठबन्धनको बैठक बस्ने भनिएपनि आइतबार बिहान कांग्रेस र माओवादी केन्द्रका शीर्ष नेताहरु थप रणनीति बनाउन आन्तरिक छलफलमा जुटेपछि बैठक बस्न ढिलाई भएको हो। गठबन्धनको शनिबार बसेको बैठकमा कांग्रेस र माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएका थिए। प्रचण्डले यो गठबन्धन नयाँ नभई चुनावअघिकै निरन्तरता भएकाले सरकारको नेतृत्व गर्ने पालो आफ्नो भएको दाबी गरेका थिए। चुनावअघि २३ सिटमा खुम्चिएको कांग्रेसलाई प्रधानमन्त्री दिएकाले यसपटक आफ्नो नेतृत्वलाई स्वीकार गर्नुपर्ने अडान उनले सुनाएका थिए। तर, सफलतापूर्वक आफूले चुनाव गरेको र पहिलो पार्टी भएकाले कांग्रेस नेतृत्वमै सरकार बन्नुपर्ने अडान देउवाले राखेका थिए। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर समयसीमा घर्कदै जाँदा सत्ता बाँडफाडको टुंगो लागेको छैन । कांग्रेस र माओवादी दुवैले नेकपा एमालेलाई देखाएर वार्गेनिङ गर्दै गठबन्धन छाड्ने धम्की दिँदै आएका छन्।"
प्रधानमन्त्री देउवाले दिए क्रिसमसको शुभकामना,"काठमाडौं : प्रधानमन्त्री शेरबहादुर देउवाले क्रिसमसको अवसरमा इसाई धर्मावलम्बी नेपालीमा सुख, शान्ति र समृद्धिको शुभकामना व्यक्त गरेका छन् । शुभकामना सन्देशमार्फत देउवाले चाडपर्वलाई आफ्नो संस्कार र संस्कृतिको अभिव्यक्तिका रूपमा उत्साहपूर्वक मनाउँदा आपसी भाइचारा, सौहार्दता र राष्ट्रिय एकताको अभिवृद्धिमा मद्दत पुग्ने विश्वास व्यक्त गरेका छन् । प्रधानमन्त्री देउवाले संसारभर नै मानव समुदायले आफ्ना देवता र धर्म प्रवर्तकजस्ता महान् व्यक्तित्वहरूको जन्मदिनलाई व्यापक उत्साह र सद्भावका साथ मनाउने उल्लेख गर्दै डिसेम्बर २५ का दिन इसाई धर्मका प्रवर्तक जिसस क्राइस्ट अर्थात् प्रभु येशुको जन्मदिनलाई क्रिसमसका रूपमा विविध कार्यक्रमका साथ मनाउने प्रचलन रहेको उल्लेख गरेका छन् । उनले क्रिसमस पर्वले सबै नेपालीहरूबीच आपसी विश्वास, प्रेम र एकताको भावनालाई प्रगाढ बनाउँदै समृद्ध नेपाल निर्माणका लागि सबैमा प्रेरणा प्रदान गरोस् भन्ने कामनाका साथ क्रिसमस पर्वको शुभकामना व्यक्त गरेका हुन्।"
नेतृत्व हानथापमा अल्झियो गठबन्धन,"काठमाडौं : सरकारको नेतृत्व पहिला कसले गर्ने भन्नेमा सत्ता गठबन्धनबीच सहमति जुट्न सकेको छैन। गठबन्धनको शनिबार बसेको बैठकमा कांग्रेस र माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएका हुन्। यद्यपि, यो विषय आइतबार टुंगो लगाएर राष्ट्रपति विद्यादेवी भण्डारीसमक्ष नयाँ प्रधानमन्त्रीको दाबी गर्न गठबन्धन जाने दाबी नेताहरूले गरेका छन्। गठबन्धन दलबीच भोलि (आइतबार) प्याकेजमै सहमति हुन्छ, कांग्रेस उपसभापति पूर्णबहादुर खड्काले अन्नपूर्ण पोस्ट्सँग भने, हामीलाई थप समय चाहिँदैन। राष्ट्रपति, उपराष्ट्रपति, प्रधानमन्त्री, सभामुख, उपसभामुखदेखि प्रदेश सरकार बाँडफाँटको विषय गठबन्धनका पाँच दलले प्याकेजमै सहमति जुटाउने नेताहरूको भनाइ छ। कांग्रेस सभापति शेरबहादुर देउवा र माओवादी अध्यक्ष पुष्पकमल दाहाल प्रचण्डले अब पहिलो प्रधानमन्त्रीमा दाबी गर्दै आएका छन्। दाहालले यो गठबन्धन नयाँ नभई चुनावअघिकै निरन्तरता भएकाले सरकारको नेतृत्व गर्ने पालो आफ्नो भएको दाबी गरेका थिए। चुनावअघि २३ सिटमा खुम्चिएको कांग्रेसलाई प्रधानमन्त्री दिएकाले यसपटक आफ्नो नेतृत्वलाई स्वीकार गर्नुपर्ने अडान उनले सुनाएका थिए। तर, सफलतापूर्वक आफूले चुनाव गरेको र पहिलो पार्टी भएकाले कांग्रेस नेतृत्वमै सरकार बन्नुपर्ने अडान देउवाले राखेका थिए। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आइतबार ५ बजेसम्मको समय तोकेकी छन्। उक्त समयभित्र सबै विषय टुंग्याएर प्रधानमन्त्रीमा दाबी गर्ने गठबन्धनका नेताहरूको भनाइ छ। भोलि (आइतबार) सहमति जुट्छ होला, माओवादी नेता शक्ति बस्नेतले भने, सबै विषयमा छलफल भइरहेको छ। स्रोतका अनुसार तीन दलबीच सरकारको नेतृत्वको अवधिबारे सहमति जुटिसकेको छ। जसअनुसार कांग्रेस र माओवादी केन्द्रले २२ वर्ष र एकीकृत समाजवादीले १ वर्ष सत्ताको नेतृत्व गर्नेछन्। यद्यपि, अन्य पार्टीसँग पनि समानान्तर रूपमा छलफल चलिरहेको कतिपय नेता बताउँछन्। को पहिले र को पछि भन्ने गौण विषय हो, कांग्रेस नेता एवं सञ्चारमन्त्री ज्ञानेन्द्रबहादुर कार्कीले भने, गठबन्धनकै सरकार बन्छ। भोलि (आइतबार) फेरि बैठक बसेर सहमति सार्वजनिक गर्छौं। गठबन्धनको बैठक आइतबार पनि बोलाइएको कार्कीले बताए। राष्ट्रपति र सभामुख कांग्रेसले लिएर प्रधानमन्त्री प्रचण्डलाई बनाउने विषयमा पनि कांग्रेसभित्र छलफल भइरहेको स्रोतले बतायो। कांग्रेसले राष्ट्रपति र प्रधानमन्त्री नछाड्ने संकेत पाएपछि माओवादीले एमालेसँग पनि नयाँ गठबन्धनबारे छलफल अघि बढाएको थियो। माओवादी नेता वर्षमान पुनले शनिबार दिउँसो देउवासँग भेट गरी प्रचण्डलाई प्रधानमन्त्री नबनाए सत्ता गठबन्धन टुट्ने चेतावनी दिएका थिए। देउवाले भने गठबन्धन नछाड्न आग्रह गर्दै आफूले मिलाउनेआश्वासन दिएको स्रोतले बतायो। कांग्रेस नेता रामचन्द्र पौडेलले शनिबार दाहाललाई उनकै निवासमा भेटेका थिए। गठबन्धनबाट आफूलाई राष्ट्रपति बन्न र आफूलाई प्रधानमन्त्री बनाउन दाहालले पौडेलसमक्ष प्रस्ताव गरेका थिए। उक्त भेटमा आफूले गठबन्धन नछाड्न प्रचण्डलाई आग्रह गरेको पौडेलले बताए।"
प्रचण्डलाई भेटेर अमरेशको आग्रह  प्रधानमन्त्रीको दाबी नछाड्नुस्,"काठमाडौं : स्वतन्त्रबाट निर्वाचित सांसद अमरेश कुमार सिंहले नेकपा (माओवादी केन्द्र) का अध्यक्ष पुष्पकमल दाहाल प्रचण्ड लाई भेटेर प्रधानमन्त्री पदको दाबी नछाड्न आग्रह गरेका छन्। शनिबार खुमलटारमा पुगेका सिंहले प्रचण्डलाई भेटेर प्रधानमन्त्री पदमा दाबी नछाड्न दबाब दिएका हुन्। नेपाली कांग्रेसका सभापति शेरबहादुर देउवाले सिंहलाई टिकट नदिएपछि उनी सर्लाही निर्वाचन क्षेत्र नं ४ मा बागी उम्मेदवार बनेर विजयी भएका हुन्। सत्ता गठबन्धनका तर्फबाट उम्मेदवार बनेका नेपाली कांग्रेसका उम्मेदवार नागेन्द्र कुमारलाई पराजित गर्दै अमरेश निर्वाचित भएका थिए। भेटमा अमरेशले प्रचण्डलाई भने,तपाईं अहिले प्रधानमन्त्री बन्नुपर्छ। शेरबहादुर देउवाबाट मुलुकले निकास पाउन सक्दैन। प्रधानमन्त्रीमा आफ्नो दाबी नछाड्नुहोला। उनीहरुबीच सत्ता समीकरणको विषयमा पनि छलफल भएको स्रोतले जानकारी दियो। सर्लाही क्षेत्र नं ४ बाट निर्वाचित अमरेश कुमार सिंह पछिल्लो समय नयाँ पार्टी गठनको तयारीमा छन्। रौतहट क्षेत्र नं ३ बाट स्वतन्त्र निर्वाचित भएका प्रभु साहसँग मिलेर अमरेश पार्टी गठनको तयारीमा लागेका हुन्। केही दिनअघि मात्रै अमरेश भारतको राजधानी नयाँ दिल्ली गएका थिए। नयाँ दिल्लीबाट फर्किएपछि उनले प्रचण्डसँग भेटवार्ता गरेका थिए। प्रचण्डले प्रधानमन्त्री पदको दाबी गरिरहेका बेला अमरेशसँगको दोस्रो भेटलाई अर्थपूर्णरूपमा लिइएको छ। प्रचण्डले स्वतन्त्र र साना दलहरूलाई एकीकृत गरी शक्ति निर्माण गर्ने अभियानमा छन्। त्यसैका लागि पछिल्लो समय प्रचण्डले साना दलका नेताहरूसँग सम्वाद गरिरहेका छन्। राष्ट्रपति विद्यादेवी भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्।"
थप रणनीति बनाउन प्रचण्ड आन्तरिक परामर्शमा,"काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड) थप रणनीति बनाउन आन्तरिक गृहकार्यमा जुटेका हुन्। सरकारको नेतृत्व पहिला कसले गर्ने भन्नेमा सत्ता गठबन्धनबीच सहमति जुट्न नसक्दा गठबन्धनको शनिबार बसेको बैठक बिना निष्कर्ष टुंगिएको थियो। आइतबार प्रधानमन्त्री शेरबहादुर देउवा र गठबन्धनको बैठक बस्नु अगाडि प्रचण्डले आफ्नो पार्टीका शीर्ष नेताहरुसँग थप रणनीति बनाउन बिहान छलफल गरेका हुन्। माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएकाले खुमलटार पुगेका माओवादीका शीर्ष नेताहरुसँग प्रचण्डले छलफल गरेका छन्। खुमलटारमा पुगेका माओवादीका नेताहरुले सके सत्ता गठबन्धनभित्रबाटै र यदि गठबन्धन भित्रबाट प्रधानमन्त्री नपाएको अवस्थामा एमालेसँग पनि समानान्तर छलफल गरेर अगाडि बढ्नुपर्ने सुझाव अध्यक्ष प्रचण्डलाई दिएका छन्। पछिल्लो समय आफैं प्रधानमन्त्री बन्ने कसरतमा जुटेका प्रचण्ड साना दल र स्वतन्त्र समूहलाई आफूतर्फ केन्द्रित गर्न प्रयास जारी राखेका छन्। स्वतन्त्रबाट निर्वाचित सांसद अमरेश कुमार सिंहले समेत प्रचण्डलाई भेटेर प्रधानमन्त्री पदको दाबी नछाड्न आग्रह गरेका छन्। शनिबार खुमलटारमा पुगेका सिंहले प्रचण्डलाई भेटेर प्रधानमन्त्री पदमा दाबी नछाड्न दबाब दिएका हुन्। प्रचण्डले नेकपा विवाद भएपश्चात कांग्रेसका सभापति देउवालाई आफ्नै जोडमा प्रधानमन्त्री बनाएकाले निर्वाचन पश्चात पहिलो चरणमा आफूलाई प्रधानमन्त्री बनाउन कांग्रेस नेताहरुलाई समेत आग्रह गर्दै आएका छन्। चुनावअघि २३ सिटमा खुम्चिएको कांग्रेसलाई प्रधानमन्त्री दिएकाले यसपटक आफ्नो नेतृत्वलाई स्वीकार गर्नुपर्ने अडान प्रचण्डले बैठकमा सुनाएका थिए। तर, सफलतापूर्वक आफूले चुनाव गरेको र पहिलो पार्टी भएकाले कांग्रेस नेतृत्वमै सरकार बन्नुपर्ने अडान शेरबहादुर देउवाले राखेका थिए। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आइतबार ५ बजेसम्मको समय तोकेकी छन्। कांग्रेसले राष्ट्रपति र प्रधानमन्त्री नछाड्ने संकेत पाएपछि माओवादीले एमालेसँग पनि नयाँ गठबन्धनबारे छलफल अघि बढाएको छ। माओवादी नेता वर्षमान पुनले शनिबार दिउँसो देउवासँग भेट गरी प्रचण्डलाई प्रधानमन्त्री नबनाए सत्ता गठबन्धन टुट्ने चेतावनी दिएका थिए। देउवाले भने गठबन्धन नछाड्न आग्रह गर्दै आफूले मिलाउनेआश्वासन दिएको स्रोतले बतायो।"
"माओवादी केन्द्रलाई फकाउने कांग्रेसकाे अन्तिम कसरत, निधि र प्रचण्डबीच भेटवार्ता","काठमाडौं : नेपाली कांग्रेसले माओवादी केन्द्रलाई फकाउन अन्तिम कसरत गरेको छ। आइतबार बिहान कांग्रेस नेता विमलेन्द्र निधि नेकपा माओवादी केन्द्रका अध्यक्ष पुष्पकमल दाहाल (प्रचण्ड)लाई फकाउन खुमलटार पुगेका छन्। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आज ५ बजेसम्मको समय तोकेकी छन्। तर गठबन्धनको शनिबार बसेको बैठकमा कांग्रेस र माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएकाले सहमति हुन सकेको छैन। भेटमा निधि र प्रचण्डबीच नयाँ सरकार गठन, सत्ता समीकरण र समसामयिक राजनीतिक घटनाक्रमबारे छलफल भएको छ। उनी द सभापति शेरबहादुर देउवाको सन्देश लिएर खुमलटार पुगेका हुन्। निधिले प्रचण्डलाई प्रधानमन्त्रीको दाबी छोड्न आग्रह गरेका छन्। उनले गठबन्धन जोगाएर अगाडि बढ्न आफ्नो दाबी छोडेर सहमतिमा आउन दबाब दिएका छन्। स्रोतले भन्यो, प्रचण्डले प्रधानमन्त्रीको दाबी नछोडेको खण्डमा नेपाली कांग्रेसले एमालेसँग सहकार्यका गर्ने जानकारी गराएका छन्। शनिबार माओवादी केन्द्रका उपमहासचिव बर्षमान पुनमार्फत प्रधानमन्त्री नदिए गठबन्धन छोड्ने धम्की दिएपछि नेपाली कांग्रेसले एमालेसँग संवाद अगाडि बढाएको छ। गठबन्धनको बैठकलगत्तै प्रधानमन्त्री देउवाले कांग्रेस नेता विमलेन्द्र निधिलाई शनिबार साँझ बालकोट पठाएका थिए। प्रधानमन्त्री बन्ने विषयलाई लिएर गठबन्धनभित्र भइरहेको खिचातानीका विषयमा निधिले अध्यक्ष केपी शर्मा ओलीसँग ब्रिफिङ गरेको स्रोतले बताएको छ। निधिले सम्भावित समीकरणका लागि एमालेसँग छलफल गर्न कांग्रेस तयार रहेको प्रधानमन्त्रीको सन्देशसमेत ओलीलाई सुनाएका थिए। उनीहरूबीच एमाले र कांग्रेसको सम्भावित सत्ता समीकरणबारे छलफल भएको स्रोतको दाबी छ।"
बुद्ध एयरका संस्थापक कार्यकारी अध्यक्ष सुरेन्द्र बहादुर बस्नेतको निधन,"काठमाडौं : सर्वोच्च अदालतका पूर्व न्यायाधीश एवम् बुद्ध एयरका संस्थापक कार्यकारी अध्यक्ष सुरेन्द्र बहादुर बस्नेतको निधन भएको छ। आइतबार बिहान उनको निधन भएको बुद्ध एयरले जनाएको छ। ७० वर्षको उमेरमा बुद्ध एयर स्थापना गरेर नेपाल र नेपालीलाई हवाई सेवामार्फत जोड्ने कार्यको शुरूवात उहाँले नै गर्नुभएको हो। बुद्ध एयरले जारी गरेको विज्ञप्तिमा भनिएको छ, हवाई उडानलाई सहज र सरल बनाई आम सर्वसाधारणका लागि खुला गर्ने श्रेय उहाँलाई नै जान्छ। हामीले एक असल अभिभावक गुमाए पनि उहाँले देखाउनु भएको बाटोलाई हामी बुद्ध एयरकर्मी सधैं अनुसरण गरि अगाडि बढ्ने छौं। हाम्रा अभिभावकप्रति हार्दिक श्रद्धासुमन। भोजपुरको दिंगलास्थित साल्मामा जन्मिएका कार्यकारी अध्यक्ष बस्नेत बनारस हिन्दु विश्वविद्यालयबाट एम ए एलएललबी अध्ययन गरि नेपाल सरकारको विभिन्न उच्च ओहोदामा रहेर देशका लागी नेतृत्वदायी भुमिका निभाएको बुद्ध एयरले जनाएको छ। उनी सर्वोच्च अदालतको न्यायाधीश, निर्वाचन आयोगको प्रथम प्रमुख आयुक्त, विभिन्न कालखण्डमा कानुन तथा न्याय, शिक्षा, अर्थ, उद्योग, वाणिज्य तथा आपूर्ति मन्त्री, नेपाल प्रेस काउन्सिलको प्रथम अध्यक्ष समेत भएका थिए। उनी विभिन्न समस्या छानबिन तथा निरूपणका लागि शाही आयोगहरूमार्फत समेत सहभागी थिए।"
प्रचण्डदेउवा छलफलमा,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डबालुवाटार पुगेका छन्। प्रधानमन्त्री एवम् कांग्रेस सभापति शेरबहादुर देउवासँग सत्ता समीकरणबारे छलफल गर्न प्रचण्ड बालुवाटार पुगेका हुन्। बिहान ९ बजे बालुवाटारमा सत्ता गठबन्धनको बैठक बस्ने भनिएपनि दलहरु आन्तरिक छलफलमा लागेपछि बैठक बस्न सकेको छैन। बैठक अगाडि प्रचण्ड र देउवाबीच छलफल भएको हो। आइतबार बिहान कांग्रेस र माओवादी केन्द्रका शीर्ष नेताहरु थप रणनीति बनाउन आन्तरिक छलफलमा जुटेका छन्। सरकारको नेतृत्व पहिला कसले गर्ने भन्नेमा सत्ता गठबन्धनबीच सहमति जुट्न सकेको छैन। गठबन्धनको शनिबार बसेको बैठकमा कांग्रेस र माओवादी केन्द्रले सरकारको नेतृत्व पहिले आफूले गर्न पाउनुपर्ने दाबी दोहोर्याएका हुन्। कांग्रेस सभापति देउवा र माओवादी अध्यक्ष प्रचण्डले अब पहिलो प्रधानमन्त्रीमा दाबी गर्दै आएका छन्। प्रचण्डले यो गठबन्धन नयाँ नभई चुनावअघिकै निरन्तरता भएकाले सरकारको नेतृत्व गर्ने पालो आफ्नो भएको दाबी गरेका थिए। चुनावअघि २३ सिटमा खुम्चिएको कांग्रेसलाई प्रधानमन्त्री दिएकाले यसपटक आफ्नो नेतृत्वलाई स्वीकार गर्नुपर्ने अडान उनले सुनाएका थिए। तर, सफलतापूर्वक आफूले चुनाव गरेको र पहिलो पार्टी भएकाले कांग्रेस नेतृत्वमै सरकार बन्नुपर्ने अडान देउवाले राखेका थिए। राष्ट्रपति भण्डारीले संविधानको धारा ७६ (२) अनुसार बहुमत पुर्याएर प्रधानमन्त्री दाबी गर्न आइतबार ५ बजेसम्मको समय तोकेकी छन्।"
पार्टी र आफूलाई राष्ट्रिय तथा अन्तर्राष्ट्रिय घेराबन्दीमा पारियो : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले आफू चौतर्फी घेराबन्दीमा परेको बताएका छन्। आइतबार बिहान माओवादी केन्द्रका उच्च नेताहरुसँग प्रचण्डले राष्ट्रिय तथा अन्तराष्ट्रिय शक्तिहरुबाट आफू र आफ्नो पार्टी घेराबन्दीमा परेको बताएका हुन् । चौतर्फी घेराबन्दीमा परेका कारण कांग्रेस सभापति शेरबहादुर देउवालाई नै प्रधानमन्त्रीमा समर्थन गर्नुपर्ने अवस्था सिर्जना हुँदै गएकोसमेत उनले बताएको माओवादी केन्द्रका एक नेताले अन्नपूर्णलाई जानकारी दिए। आफूलाई घेराबन्दीमा पारेर प्रधानमन्त्रीबाट रोक्न चौतर्फी प्रयास भइरहेको प्रचण्डको भनाई छ। बिहानको आन्तरिक छलफलमा नेकपा माओवादी केन्द्रले कांग्रेसले प्रधानमन्त्री नदिए एमालेसँग समेत छलफल अघि बढाउने तयारी गरेको छ। तर नेकपा एमालेका अध्यक्ष केपी शर्मा ओलीले शनिबार प्रचण्ड प्रधानमन्त्री बन्ने सम्भावना टर्दै गएको बताएका थिए। ओलीले भने, 'प्रधानमन्त्रीको इच्छा ढिला गरी आएकाले प्रचण्डको सम्भावना कम भएको छ। समयमै काम नगरे प्रतिफल शुन्य हुन्छ। माओवादी केन्द्रभित्र विभिन्न विकल्पबारे छलफल भइरहेको छ। देउवालाई प्रधानमन्त्रीमा समर्थन गर्ने र बाँकी पदमा सम्मानजनक बाँडफाँड गर्ने, त्यसो नभए गठबन्धन छाडेर एमालेसँग छलफल अघि बढाउने र त्यो पनि नभए प्रतिपक्षमा बस्ने रणनीतिक विकल्पबारे नेकपा माओवादी भित्र छलफल भएको छ।"
६ वर्षमा ३५ हजार इम्बोस्ड नम्बर प्लेट जडान,"काठमाडौं: सवारीसाधनको सुरक्षाका लागि महत्वपूर्ण मानिएको इम्बोस्ड नम्बर प्लेट जडान ६ वर्षमा ३५ हजार सवारीसाधनमा मात्रै भएको छ। कानुनीलगायतका विभिन्न कारणले केही अवधि रोकिएको जडान पछिल्लो समय भने न्यून सङ्ख्यामा भए पनि दैनिकरुपमा भइरहेको छ। तर निर्धारित समय सकिन ११ महिना बाँकी रहँदा दुई प्रतिशतभन्दा कम सवारीसाधनमा नम्बर प्लेट जडान भएको विभागको भनाइ छ। इम्बोस्ड नम्बर प्लेट विसं २०८० मङ्सिरसम्म जडान गरिसक्नुपर्नेछ। इम्बोस्ड नम्बर प्लेट जडानको अहिलेको गति हेर्दा निर्धारित अवधिमा सबै सवारी साधनमा जडान हुने अवस्था नभएको विभागका प्रवक्ता ईश्वरीदत्त पनेरुको भनाइ छ। सवारीसाधनमा इम्बोस्ड नम्बर प्लेट जोड्नुपर्छ भनेर कानुनमा व्यवस्था गरिएकाले सेवाग्राहीले जडान गर्न पाउने तर बाध्यकारी नभएको उहाँको भनाइ छ। सरकारले पाँच वर्षमा २५ लाख सवारीसाधनमा इम्बोस्ड नम्बर प्लेट जडानको लक्ष्य लिएको छ। सवारीसाधनमा इम्बोस्ड नम्बर प्लेट जडान कहिले कानुनी त कहिले भाषाको विवादका कारण अपेक्षाकृत रुपमा हुन सकेको थिएन। इम्बोस्ड नम्बर प्लेट जडानको अवधि गत वर्ष जेठमा सकिएपछि फेरि साढे दुई वर्षका लागि थप गरिएको थियो। इम्बोस्ड नम्बर प्लेट नेपाली भाषामा हुनुपर्ने माग गर्दै अदालतमा मुद्दा दायर भएको थियो। सो मद्दामा दुई वर्ष पहिले अदालतले प्लेट अङ्ग्रेजी भाषामै हुँदा फरक नपर्ने फैसला गरेको थियो। यातायात व्यवस्था विभागले विसं २०७३ जेठ १७ मा टाइगर आइटी (द कर्पोरेसन)सँग नम्बर प्लेट आपूर्ति र जडानका लागि सम्झौता गरेको थियो। प्रविधियुक्त इम्बोस्ड नम्बर प्लेटको प्रयोगले सवारीसाधनको चोरी, राजस्व छली र आपराधिक क्रियाकलाप रोक्ने अपेक्षा गरिएको छ। विभागले सम्झौतामा वैयक्तिक नामाङ्कन र सूचना प्रविधि पूर्वाधारसमेत निर्माण गरिने बताएको छ। आधुनिक र वैज्ञानिक नम्बर प्लेट खरिदका लागि अन्तर्राष्ट्रिय प्रतिस्पर्धामा बोलपत्र आह्वान गरिएको थियो। सम्झौताका आधारमा आपूर्तिकर्ता कम्पनीले २५ लाख कार्डसँगै सवारी धनीलाई इम्बोस्ड प्लेट प्रणालीमा आबद्ध गराउन र सवारीसाधनका लागि कम्प्युटर प्रणालीबाट नम्बर प्लेट जारी गर्न वैयक्तिक कार्यक्रमलगायत सफ्टवेयर निर्माण गर्ने उल्लेख थियो। सो सफ्टवेयर तयार भएर सञ्चालनमा आइरहेको छ। त्यस्तै नम्बर प्लेट छपाइका लागि प्रयोग हुने मेसिनरी उपकरण जडान तथा सञ्चालन गर्नुपर्ने ठेक्का सम्झौतामा उल्लेख थियो। स्टिकर वा ट्यागजडित सवारीसाधनको विद्युतीय अनुगमनका लागि १० स्थानमा पूर्वाधार निर्माण छ। सडक विभागसँग काठमाडौँ उपत्यकामा नागढुङ्गा, जगाति, नागार्जुन, फर्पिङ, जोरपाटी र उपत्यकाबाहिर इटहरी, पथलैया, बुटवल, कोहलपुर तथा अत्तरियामा निर्माण हुनेछ।"
पोखरामा सञ्चालित जीपलाइनलाई विश्वकै अग्लो र भिरालो जीपलाइन अवार्ड,"पोखरा : पोखराको सराङ्कोटदेखि हेमजासम्म सञ्चालन हुँदै आएको जीपलाइनले विश्वमै नयाँ रेकड कायम गरेको छ। विश्वका सहासिक गतिविधिका प्रडक्टबारे अध्ययन गर्ने र अवार्ड दिने संस्था अफिसियल वल्ड रेकर्ड (ओडब्लुआर) ले हाइग्राउण्ड एडभेन्चर नेपालले सञ्चालनमा ल्याएको जीपलाइनलाई टलेस्ट र स्टेपेस्टको अवार्ड दिएको हाइग्राउण्ड एडभेन्चर नेपालका निर्देशक दिनेश महर्जनले जानकारी दिए। यो अवार्डसँगै विश्वकै अग्लो (टलेस्ट) र भिरालो (स्टेपेस्ट) जीपलाइनको रेकर्ड पोखराको सराङ्कोटदेखि हेमजासम्मको हाइग्राउण्डले सञ्चालनमा ल्याएको जीपलाइनले कायम गरेको हो। यति अग्लो र भिराले जीपलाइन अन्यत्र नभएकाले यो रेकर्ड पाएको हो। यो जीपलाइनको दूरी १ सय ३० किलोमिटर प्रतिघण्टाको गतिमा ९० सेकेण्डमा पूरा हुन्छ। यो जीपलाइन समुन्द्री सतहदेखि १५५० मिटर उचाइमा रहेको छ। १८ सय ५० मिटर लामो यो जीपलाइनको तल्लो स्टेशन ९५० मिटरमा रहेको छ। माथिल्लो र तल्लो स्टेशनको भर्टिकल उचाइ ६ सय मिटर रहेको छ। जीपलाइनको दुई स्टेशनबीच ५६ डिग्रीको स्लोप रहेको छ। यस्तो स्लोप र अग्लो जीपलाइन अन्यत्र कतै पनि नरहेको महर्जनले बताए। यस्तो रेकर्ड अन्यत्र नभएकाले पोखराको जीपलाइनले विश्व रेकर्ड कायम गरेको हो। गिनिज बुक अफ दि वल्ड रेकर्डले पनि अध्ययन गरिरहेकाले अवार्ड पाउने उनले विश्वास गरे। यो अवार्डसँगै साहसिक गतिविधिमा रमाउन चाहाने पर्यटकका लागि जीपलाइन थप आकर्षणको केन्द्र बन्ने हाइग्राउण्ड एडभेन्चर नेपालका निर्देशक महर्जनले बताए। साहसिक गतिविधिमा रमाउन चाहाने पर्यटकका लागि हाइग्राउण्ड एडभेन्चर नेपालले जीपलाइनको साथै बञ्जी, स्विङ र एटिभि पनि सञ्चालनमा ल्याएको छ। पोखरामा नेपालमै पहिलो पटक व्यवसायिक रूपमा सहासिक खेलका गतिविधि प्याराग्लाइडिङ, अल्ट्रालाइट, हटाएर बेलुन लगायतका खेल सञ्चालनमा छन्। पोखरामा सञ्चालित जीपलाइन चढेर अन्नपूर्ण, धौलागिरी हिमाल, सूर्येदयको दृश्य, सेती नदी, यम्दी खोला र हेमजा बजारदेखिने भएकाले पनि पर्यटक जीपलाइन गर्न रमाउने गर्दछन्। जीपलाइन गर्न दैनिक ५० जना जति आउने गरेको पनि उनले बताए।"
रिफ्लेक्टर टाँस्ने ट्राफिकको अभियानमा व्यवसायीको साथ,"विराटनगर : सवारीसाधनमा रिफ्लेक्टर (टल्किने स्टिकर) टाँस्ने मोरङ ट्राफिकको अभियानमा यातायात एवं टिपर व्यवसायीले पनि साथ दिएका छन्। दुर्घटना न्यूनीकरणका लागि ट्राफिक प्रहरीले मोरङमा ग्रामीण क्षेत्रलाई लक्षित गर्दै सवारीसाधनमा रिफ्लेक्टर राख्ने अभियान चलाइरहेको छ। पछिल्लो समय ग्रामीण क्षेत्रमा सञ्चालनमा रहेका सवारीसाधनमा रिफ्लेक्टर राख्ने काम ट्राफिकले गरिरहेको छ। ट्राफिक प्रहरी पोस्ट हरैँचाका इन्चार्ज एवं प्रहरी सहायक निरीक्षक (असइ) मोतीराज दाहालले टिपर व्यवसायीसँगको सहकार्यमा अभियानलाई तीव्र पारिएको जानकारी दिए। उनका अनुसार चिसो बढेर तराईमा हुस्सु लाग्न सुरु भएसँगै दुर्घटना न्यूनीकरणका लागि ट्राफिक सक्रियता बढाइएको छ। टल्किने रिफ्लेक्टर सवारीसाधनमा राख्दा हुस्सु लागेका बेला र रातको समयमा दुर्घटनाको जोखिम कम हुने दाहालले बताए। दुर्घटना न्यूनीकरणका लागि ठेला, रिक्सा, सीटी सफारी, साइकल, ट्याक्टर, टिपरलगायतका सवारीसाधनमा रिफ्लेक्टर लगाउन थालिएको उनको भनाइ छ। हुस्सु लागेका बेला र रातको समयमा दुर्घटनाको जोखिम धेरै हुन्छ, असइ दाहालले भने, टल्किएर परबाटै प्रष्टसँग देखिने हुनाले सवारीसाधनमा रिफ्लेक्टर राख्दा दुर्घटना न्यूनीकरणमा मद्धत पुग्छ। दुर्घटना रोक्न ट्राफिक प्रहरीले विभिन्न उपाय अवलम्बन गर्ने गरेको र पछिल्लो अभियानमा टिपर एवं यातायात व्यवसायीले समेत साथ दिएको उनले बताए। साथै हुस्सु लागेका बेला सवारीसाधन सञ्चालनमा सहजता ल्याउन चालकलाई आवश्यक प्रशिक्षण पनि दिन थालिएको दाहालको भनाइ छ। उनका अनुसार सवारीसाधनमा फग लाइट, साइड लाइट, वाइपरको व्यवस्था गर्न लगाउँदै गाडी कुदाउँदा ट्राफिक नियमको पालना गर्नुपर्ने विषयमा चालकलाई सचेत गराउने गरिएको छ। ट्राफिकको सचेतनामूलक अभियानअन्तर्गत हुस्सु लागेका बेला नजिकैको वस्तुसमेत नदेखिने हुँदा दुर्घटनाको जोखिम बढी हुने भएकाले तीव्र गतिमा सवारीसाधन नचलाउन चालकलाई अनुरोध गर्ने गरिएको जानकारी असइ दाहालले दिए। हुस्सु लाग्ने क्रम बढेसँगै सवारीसाधनमा रिफ्लेक्टर राख्नेदेखि ट्राफिक नियम पलनाका सवालमा कडाइ गर्न थालिएको मोरङ ट्राफिक प्रमुख प्रहरी निरीक्षक राजकुमार कार्कीले बताए। रातको समय र हुस्सु लागेका बेला अगाडि नदेखिने हुँदा अन्य सवारीसाधन ठोक्किएर दुर्घटना बढी हुने गरेको पाइयो, उनले भने, त्यही भएकाले दुर्घटना रोक्नका लागि उज्यालो पर्नासाथ टल्कने रिफलेक्टर राख्ने अभियान चलाइएको हो। रिफ्लेक्टर टल्किने भएका कारण पछाडिबाट आउने सवारी साधनले राम्रोसँग देख्ने र ठोक्किएर दुर्घटना हुन नपाउने कार्कीको भनाइ छ। त्योबाहेक सवारी दुर्घटना रोक्नलाई चालक, पैदलयात्रु, विद्यार्थी तथा सर्वसाधारणलाई समेत भेला पारेर आवश्यक प्रशिक्षण दिने र सचेतनामूलक कार्यक्रम गर्ने गरिएको उनले बताए। पैदलयात्रुलाई बाटो काट्ने तरिका सिकाउँदै चालकलाई तीव्र गतिमा सवारीसाधन सञ्चालन नगर्न सचेत गरिँदै आएको छ, कार्कीले भने, साथै सचेतनामूलक कार्यक्रम र ट्राफिक कारबाहीलाई तीव्र पारिएको छ। नियम उल्लंघन गर्ने र सम्झाईबुझाई गर्दा पनि अटेर गर्ने सवारीका चालकलाई भने ट्राफिक नियम उल्लंघनको कसूरमा कारबाही गर्ने गरिएको छ।"
५० वर्षमा पाल्पा रामपुरका जग्गाधनीलाई पुर्जा वितरण,"तानसेन : जग्गा खरिद गरेको ५० वर्षमा पाल्पा रामपुर नगरपालिकाका नगरवासीले जग्गाधनी प्रमाणपत्र पुर्जा पाएका छन्। राष्ट्रिय भूमि आयोगले अव्यवस्थित जग्गा धनीहरूलाई जग्गा धनी प्रमाण पुर्जा प्रदान गरेको हो। २०२८०२९ साल तत्कालीन गाउँ पञ्चायत, वडा र विभिन्न विधालयहरूसँग जग्गा खरिद गरेका जग्गाधनीहरूले २०७९ पुस ८ गते जग्गाधनी प्रमाणत्र हात पारेका हुन। जग्गाधनी प्रमाणपत्र नहुँदा रामपुर बजारका जग्गाधनीहरूले रसिदको भरमा ५वर्षसम्म कारोवार गर्न पाएका थिएनन्। जग्गाधनी प्रमाणपत्र नहुँदा जग्गा खरिद बिक्री नभएको, जग्गधनीले धितो राखेर व्यापार व्यबसाय गर्न नपाउँदा रामपुरवासीहरू चिन्तित थिए। रामपुर गाउँ पञ्चायत, रामतुलसी मावि, दरैठाँटी मावि, आधारभूत मावि, नवदुर्गा मावि लगायतका विद्यालयले हालको रामपुर नगरपालिका वडा नम्बर ५, ६, र ७ मा जग्गा बिक्री गरेका थिए। सोही जग्गा अव्यस्थित जग्गाका रूपमा रहेको थियो । रामपुर नगरपालिकाको मुख्य बजार, बेझाँड बजार, किसानकारी, विजयपुर, तिलकपुर क्षेत्रमा गाउँ पञ्चायत, वडा तथा विद्यालयले बिक्री गरेका जग्गाहरू ५० वर्षदेखि स्थानीयवासीले रसिदको भरमा भोगचलन गर्दै आइरहेका थिए। रामपुर गाविसका तत्कालीन अध्यक्ष एवं रामपुरनगरपालिका ७ का निवर्तमान वडाध्यक्ष तीर्थप्रसाद पंगेनीलाई प्रदान गरी सुरु गरिएको थियो। रामपुर नगर क्षेत्रमा ७ सय ८३ जनाले लालपुर्जाका लागि निवदेन दिएकोमा पहिलो दिन १०३ जनालाई जग्गाधनी प्रमाणपत्र वितरण गरिएको, दोस्रो दिन ५० जनालाई वितरण गरिएको राष्ट्रिय भूमि आयोग पाल्पाका अध्यक्ष मोहनलाल गैरेले बताए। निवेदन परेका ७८३ मध्ये १५३ जनालाई लालपुर्जा वितरण गरिएको, ३७७ जनाको राजश्व मात्र बुझाउन बाँकी रहेको, २८६ जनाका लागि राजश्व बुझाउन सूचना प्रकाशन गर्ने अन्तिम तयारी भएको र १२० जना जग्गधनीको केही कागजात नपुग भएको आयोगका जिल्ला अध्यक्ष गैरेले बताए। आयोगले रामपुर नगरपालिकामै कार्यालय खडा गरी अव्यवस्थित जग्गाको लगत लिने, आवश्यक कागजात मिलाउने काम गर्दै आएको छ। राष्ट्रिय भूमि आयोगका केन्द्रीय अध्यक्ष केशव निरौलाले आयोग संविधान र लोकतन्त्रको मर्मअनुसार अव्यवस्थित रहेका घरजग्गालाई पादरर्शी ढंगले व्यवस्थित बनाउने काम गरेको बताए। लुम्बिनी प्रदेशका महिला, बालबालिका तथा जेष्ठ नागरिक मन्त्री रमा घर्तीले भूमि आयोगले पाल्पा जिल्लामा मात्र नभई प्रदेशभरि नै प्रभावकारी ढंगबाट आफ्नो कामलाई अघि बढाएको बताइन्। लुम्बिनी प्रदेशका प्रदेशसभा सदस्य राजु प्रसाद श्रेष्ठले लामो प्रयासले आज जनताले लालपुर्जा हात पारेको बताए। विगतमा गठन भएका आयोगहरूले गरेको कामका आधारमा अहिलेको आयोगले लालपुर्जा वितरण गरेको प्रदेशसभा सदस्य श्रेष्ठले बताए।"
नेपाल जेसिजको राष्ट्रिय अध्यक्षमा मानन्धर विजयी,"वीरगन्ज : वीरगन्जमा सम्पन्न नेपाल जेसीजको ४९औँ महाधिवेशनबाट राष्ट्रिय अध्यक्षमा विकाश मानन्धर विजयी भएका छन्। महाधिवेशनमा अध्यक्ष पदका लागि पाँच उम्मेदवार रहेकामा एक जना उम्मेदवार अनीलबहादुर शाही ककस कार्यक्रममा अनुपस्थित भएकाले उनको उम्मेदवारी रद्द भयो भने निर्वाचनबाट मानन्धर विजयी भए। मानन्धर पाँच सय ९५ मत प्राप्त गरी विजयी भए भने उनका निकटम प्रतिद्वन्द्वी रवीन पोखरेलले दुई सय ९७ मत ल्याए। मानन्धर आफ्ना तीन जना प्रतिद्वन्द्वी पोखरेल, सुमन श्रेष्ठ र दीपेन्द्र निरौलालाई पछाडि पार्दै विजयी भए। यस्तै एक हजार दुई सय ५० मतदाता रहेको नेपाल जेसिजको कार्यकारिणी उपाध्यक्षमा चार पदका लागि नौ जना उम्मेदवार रहेकामा जीवनबहादुर कार्की, कुमारसिंह सान्वा लिम्बू, रजनी थापा र रश्मी बस्नेत विजयी भएका छन्। उपाध्यक्षमा उम्मेदवार महेशचन्द्र ओझा, समप्रसाद पाण्डे, सुजन बरुवाल, कञ्चन झा र सन्दीप अग्रहरि पराजित भए। यसैगरी १२ उपाध्यक्षका लागि १९ जना प्रतिस्पर्धामा रहेकामा भीमबहादुर कुँवर, वीरबहादुर भगत, सरोज अधिकारी, गुरुदेव पौडेल, राजाराम गौतम, अनुप सुनुवार, तेजप्रसाद उप्रेती, चिरञ्जीवी शर्मा, चन्द्रमणि भुसाल, सोनु श्रेष्ठ, राधिका भुसाल र स्वस्तिका आचार्य विजयी भए। महाधिवेशनबाट एक अध्यक्ष, चार कार्यकारिणी उपाध्यक्ष र १२ उपाध्यक्ष गरी १७ पदका लागि शनिबार मतदान भएको थियो। यसगैरी अध्यक्षले महासचिवमा अमिस ढकाल, कोषाध्यक्षमा मोहन डांगी र कानुनी सल्लाहकारमा अशोक कोइरला मनोनित गरेका छन्।"
वीरगन्जमा साहसिक खेलका लागि पार्क सञ्चालन,"वीरगन्ज : साहसिक र रमाइलो अनुभव खोजी गर्नेहरूका लागि वीरगन्जमै साहसिक पार्क सञ्चालनमा आएको छ। वीरगन्ज महानगरपालिकाको१४ बाइपासको बोलबम पेट्रोल पम्प नजिक सञ्चालनमा ल्याइएको वल्र्ड अण्डर पार्कमा रोमाञ्चक र साहसिक खेलको आनन्द लिन सकिने छ। आर्थिक नगरी वीरगन्जमा दिन बिताउनका लागि आवश्यक घुमफिर गर्ने स्थान अभाव रहेकोमा अब यो पार्क सञ्चालनमा आएसँगै वीरगन्ज घुम्न आउने तथा यहीका स्थानीयका लागि पनि समय बिताउन सहज हुने भएको छ। डेढ विघा जग्गामा ८ करोड रुपैयाँको लगानीमा वीरगन्जका पाँच जना व्यवसायीले पार्क सञ्चालनमा ल्याएका हुन्। आइतबार वीरगन्ज महानगरका मेयर राजेशमान सिंहले विधिवत् पूजापाठ गरेर पार्कको उद्घाटन गरेका छन्। पार्कमा विभिन्न प्रकारका साहसिक खेलका साथै आकर्षक सजिसजावट गरिएको छ। पार्कमा जिपलाइन, स्काई साइकल, मल्टिपल रोप कोर्स, र्यापेलिङ र वाल क्लाइम्बिङ जस्ता साहसिक खेलको अनुभव लिन सकिने पार्कका सञ्चालक सौरभ केडियाले बताए। पार्क सञ्चालनमा आएसँगै अब वीरगन्ज बाहिर गएर यस्ता खेलको अनुभव लिनुपर्ने बाध्यता हटेको केडियाले बताए। पाँच जना व्यवसायीको संयुक्त लगानीमा सञ्चालनमा ल्याइएको यो पार्कमा साहसिक खेलका साथै रोमाञ्चक बहु खेल मैदान पनि रहेको छ। जसमा फुटसल, टेनिस, भलिबल र क्रिकेट खेलको अत्यधुनिक सुविधा पनि लिन सक्ने केडियाले बताए। पार्कभित्र छिरिसकेपछि खाजा नास्ताका लागि यहाँ घुम्न आउनेहरू बाहिर निस्कनु नपर्ने गरी व्यवस्था मिलाइएको छ। आवश्यक खानेकुरा तथा पेय पदार्थ पार्कभित्रै स्टलमा प्राप्त गर्न सक्ने गरी व्यवस्था मिलाइएको अर्का सञ्चालक दीपक वैद्यले बताए। मेयर सिंहले यस्ता पार्कले घुम्न आउनेका लागि समय व्यतित गर्ने ठाउँ मात्रै नभई रोजगारी सिर्जना गरेर अर्थतन्त्र चलायमान बनाउने विश्वास रहेको बताए। उद्घाटन कार्यक्रममा वीरगन्ज महानगरपालिकाका प्रमुख प्रशासकीय अधिकृत लक्ष्मीप्रसाद पौडेल, उद्योगी अशोक वैद्य, सौरभ केडिया, आरोह मित्तल, हेमन्त बेद, सनी अग्रवाल लगायतको पनि उपस्थिति थियो।"
शीतलहर र हिमपातबाट जोगिन मन्त्रालयको आग्रह,"काठमाडौं : स्वास्थ्य तथा जनसङ्ख्या मन्त्रालयले शीतलहर र हिमपातको जोखिमबाट बच्न आग्रह गरेको छ। मन्त्रालयका सहप्रवक्ता डा समीरकुमार अधिकारीले केही समययता चिसोसँगै शीतलहर र हिमपातले जनजीवनमा असर पार्न सुरु गरेकाले त्यसबाट बच्न आग्रह गरिएको जानकारी दिए। काठमाडौंमा आइतबार यस वर्षकै सबैभन्दा बढी चिसो मापन गरिएको छ। यहाँको न्यूनतम तापक्रम आज चार दशमलव पाँच डिग्री सेल्सियस मापन गरिएको जल तथा मौसम विज्ञान विभाग मौसम पूर्वानुमान महाशाखाले जनाएको छ। चिसोबाट बच्न शरीरको सबै भाग ढाक्नेगरी बाक्लो तथा न्यायो लुगा लगाउन, कोठा न्यानो पार्न र पर्र्याप्त हावा ओहोरोदोहरो हुने व्यवस्था गर्न मन्त्रालयले आग्रह गरेको छ। शीतलहर र हिमपातबाट बालबालिका, ज्येष्ठ नागरिक, गर्भवती महिला तथा दीर्घरोगीलाई बचाउनुपर्दछ। यस्तै आमाको दूध खाने बच्चालाई नियमितरुपमा स्तनपान गराउन, तातो तथा पोषिलो झोल पदार्थ प्रशस्तमात्रामा सेवन गराउन र धुमपान तथा मध्यपान नगर्न मन्त्रालयको आग्रह छ। शीतलहर तथा चिसोमा मुटु रोग, हृदयघात, फोक्सो तथा श्वासप्रश्वासमा समस्या, बालबालिका तथा ज्येष्ठ नागरिकमा निमोनिया, ज्वरो आउने, झाडापखला लाग्ने, दम बढ्ने, रुघाखोकी, घ्यारघ्यार, श्वास फेर्न कठिनाइ हुनेजस्ता समस्या देखिने गर्दछन्। मन्त्रालयले यस्ता समस्या देखिए तुरुन्तै नजिकैको स्वास्थ्य सङ्ख्यामा सम्पर्क गर्न अनुरोध गर्दै सुत्ने कोठामा आगो, हिटर, मकल, कोइला, ब्रिकेट, आदि बाली झ्याल ढोकाबन्द गरेर नसुत्नसमेते आग्रह गरेको छ। रासस"
सीमा क्षेत्रमा साना हतियार चुनौती,"धनगढी : मंगलबार बिहान करिब ३ बजेतिर सुदूरपश्चिम प्रदेशको राजधानी धनगढी बजारनजिकै गोली चल्यो। गोली लागेर धनगढी उपमहानगरपालिका९ जुगेडाका प्रजापति विष्ट घाइते भए। उनको घरमा राखिएको अटोरिक्साको ब्याट्री चोर्न आएका ४५ जना अपरिचित व्यक्तिहरूले गोली चलाएका हुन। विष्टको अवस्था सामान्य रहेको छ। घाइते विष्टका अनुसार बिहानको समयमा अटोरिक्साको ब्याट्री निकालिरहेका ४५ जनासँग मुठभेड भएपछि उनीहरूले गोली चलाएर भागेका हुन। कैलालीका प्रहरी प्रवक्ता बेदप्रसाद जोशी भने विष्ट मुठभेडका क्रममा घाइते भएको बताउँछन्। भन्छन्, ब्याट्री चोर्न आए, विष्टका परिवारसँग मुठभेड भयो, गाउले गुहारेपछि उनीहरूले दुई राउन्ड गोली चलाएर भागेको देखिन्छ। घटनास्थलनजिकै २ राउण्ड नपडकिएका बुलेट पनि फेला परेका छन्। घटना भएको क्षेत्र भारतको सीमानजिकै पर्छ। कैलाली प्रहरीले सीमा क्षेत्रमा चोरीपैठारी गर्नेहरूले गोली चलाएको हुनसक्ने अनुमान गरेको छ। सीमा क्षेत्रमा लुटपाट गर्ने गिरोह सक्रिय छ, चोरीनिकासी पनि बढिरहेको छ, गाउँलेहरूले घेरेर पक्रिने डरले उनीहरूले गोली चलाएर भागेको जस्तो देखिन्छ, एकजना पक्राउ गरि अनुसन्धान गरिरहेका छौं, डीएसपी जोशीले भने। कैलालीकै गोदावरी नगरपालिका२ मा रहेको शसस्त्र प्रहरीको बाहिनी छेउमै अर्को गोलीकाण्ड भयो। घोडाघोडी नगरपालीकाको सुखड बजारमा सुनचाँदीको व्यवसाय गर्दै आएका २८ वर्षीय विकास सुनारमाथि अज्ञात समुहले गोली चलाएर ३० तोला सुन र २ लाख लुटपाट गरे। घाइते सुनारको धनगढीको मायामेट्रो अस्पतालमा उपचार भइरहेको छ। सशस्त्र प्रहरीको बाहिनीको बाहिरपट्टि भएको यस घटनाले साना हतियार सुरक्षामा चुनौती देखिएका छन। घटना भएको स्थानबाट डिएसपीको कमाण्डमा रहेको इलाका प्रहरी कार्यालय मालाखेती पनि २३ सय मिटरको दूरीमा छ। तीन दिनमा दुई गोलीकाण्ड प्रदेशको राजधानी नै असुरक्षित अत्तरियाका सुन व्यवसायी प्रदर्शनमा नेपाल प्रहरीको इलाका र सशस्त्र प्रहरीको बाहिनी छेउमै भएको यस घटनाले सुरक्षा चुनौती बढाएको छ। प्रहरीका लागि पनि यो घटना च्यालेन्ज दिए जस्तै हो, प्रहरीको सक्रियता कम भएको भान भएको छ अत्तरिया उद्योग वाणिज्य संघका अध्यक्ष अशोक देवकोटाले भने। विकास सुनारको अत्तरिया र सुखड गरी दुई ठाउँमा पसल छ। उनी कुनै दिन सुखड जान्छन् भने कुनै दिन अत्तरियाको पसलमा बस्छन। बेलुका करिब ६ बजे पसल बन्द गरेर सुखडबाट अत्तरियातिर आए। करिब ६ बजेर २० मिनेटमा पूर्वबाट पश्चिमतर्फ एउटा सेतो कलरको अपाचे मोटरसाइकल (नम्बर नखुलेको) आयो। दुईजना चढेको मोटरसाईकलमा पछाडि बसेका ब्यक्तिले गोली चलाए। म ढलिहाले, अनी मेरो झोलामा रहेको ३० तोला बराबरको तयारी सुनको गहना र २ लाख नगद लुटेर लगे उपचारमा रहेका विकास सुनारले भने। गोली प्रकरणपछि कैलालीको अत्तरिया र धनगढी क्षेत्रका जनता त्रसित भएका छन। अत्तरियाका सुनचाँदी व्यवसायीहरूले तीनदेखि पसल खोलेका छैनन भने मंगलबार उनीहरूले गोली चलाउनेहरूको खोजी र सुरक्षाको प्रत्याभूति हुनुपर्ने भन्दै प्रदर्शनसमेत गरेका छन्। गोली चलेको घटनामा संलग्नलाई कानुनी कारबाहीको दायरामा नल्याएसम्म व्यवसायीहरू सुरक्षित नहुने सुनचाँदी व्यवसायी संघ कैलालीका अध्यक्ष कमलप्रसाद लामिछानेले बताए। उनले उक्त घटनापछि अरू व्यवसायीहरू पनि असुरक्षित रहेको दाबी गरे। बढ्दै साना हतियारका घटना कैलाली प्रहरीको तथ्यांकअनुसार हातहतियार खरखजानाका मुद्दाहरू बढी छन। जिल्ला प्रहरी कार्यालय कैलालीको तथयांकअनुसार २०७६७७ मा ६ वटा, २०७७७८ मा ५ वटा, २०७८७९ मा ८ वटा र चालू आर्थिक वर्षमा १ वटा हातहतियार खरखजानासँग सम्बन्धित मुद्दा दर्ता भएका छन। खुला सीमाना छ, चोरी सिकारी बढीरहेको छ। सीमा क्षेत्रमा (भारत तीर) सहजै साना हतियार पाउन सक्ने अवस्था छ, यसले सुरक्षा चुनौती भने थपेको छ, कैलालीका प्रहरी प्रवक्ता वेद प्रसाद जोशीले भने। उनले तीन दिनमा भएका दुई गोलीकाण्डका घटनाका लागि प्रहरी पनि चिन्तित रहेको बताए। हामीले प्रदेश अनुसन्धान ब्युरो (आरआईटी) र जिल्ला प्रहरीको टोली यी दुबै घटनाको अनुसन्धानमा खटाएका छौं, उनीहरू छिट्टै पक्राउ पर्नेछन्, डिएसपी जोशीले भने।"
बिहारमा चिम्नी विष्फोटमा परी मृत्यु हुनेको संख्या ९ पुग्यो,वीरगन्ज : नेपालसँग सीमा जोडिएको भारतको बिहार राज्यको रामगढवामा शुक्रबार साँझ भएको चिम्नी विष्फोटमा परी मृत्यु हुनेको संख्या ९ पुगेको छ । बिहारको रामगढवा थानाअन्तर्गत पर्ने नरिरगिरस्थित इँट्टा भट्टमा शुक्रबार साँझ इँट्टा पोल्न चिम्नीमा आगो बाल्ने क्रममा अचानक चिम्नी विष्फोट भएको थियो । चिम्नी विष्फोट भएकै दिन ७ जनाको मृत्यु भएको थियो भने उपचारका क्रममा आइतबार बिहान र शनिबार बेलुकी गरी थप २ जनाको मृत्यु भएको हो । पटनाको अस्पतालमा उपचारका क्रममा आइतबार बिहान इँट्टा भट्टाका सञ्चालक नुरुल हकको र मोतिहारीको अस्पतालमा शनिबार बेलुकी मजदुर अनिल महतोको मृत्यु भएको भारतीय सञ्चारमाध्यमले जनाएका छन् । विष्फोटमा परि घाइते भएका ७ जनाको उपचार जारी छ। रक्सौलको अस्पतालमा ५ जनाको र पटनाको अस्पतालमा २ जनाको उपचार भइरहेको रक्सौलका पत्रकार दिपक अग्निरथले जानकारी दिए । ती मध्ये दुईजनाको अवस्था गम्भीर रहेको उनले बताए । यसैबीच मृतकका परिवारलाई भारतको केन्द्र सरकार र राज्य सरकारले जनही ६६ लाख भारु राहतका रुपमा दिने घोषणा गरेका छन् । घाइतेहरुको उपचार खर्च पनि भारतीय सरकारले नै व्यहोर्ने जनाएको छ ।
क्रिसमसको रौनक (फोटोफिचर),"काठमाडौं : क्रिश्चियन धर्मका संस्थापक येशु ख्रीष्ट जन्मेको दिनको सम्झनामा आज यस समुदायले क्रिसमस डे मनाउँदैछन्। आजभन्दा दुई हजार २२ वर्षअघि डिसेम्बर २५ तारिखका दिन येशु ख्रीष्टको जन्म इजरायलको वेथलेहेममा भएको थियो। पवित्र आत्माबाट गर्भवती भई कुमारी मरियमबाट जन्मिएका येशु ख्रीष्टले तीन मुख्य खुसीयाली दिएका नेपाल ख्रिष्टियन महासङ्घका अध्यक्ष सिबी गहतराजले बताए। उनले मुक्ति, प्रेम र शान्ति दिएको विश्वासमा क्रिश्चियन समुदायले आजको दिनलाई तीनवटै दिवसका रूपमा मनाउने गरेका छन्। तस्बिर : अभिषेक महर्जन"
सोमबार दिउँसो देशका हिमाली क्षेत्रमा हिमपात हुने,काठमाडौं : सोमबार दिउँसो देशका हिमाली क्षेत्रमा हिमपात हुने भएको छ। मौसम पूर्वानुमान महाशाखाका अनुसार देशका हिमाली भूभागका एक वा दुई स्थानमा हल्का हिमपातको सम्भावना छ। मधेश प्रदेश लगायत अन्य प्रदेशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ। रातको समयमा देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश १ र गण्डकी प्रदेशको हिमाली भूभागमा हल्का हिमपातको सम्भावना रहेको महाशाखाले जनाएको छ।
छ वर्षमा ३५ हजार इम्बोस्ड नम्बरप्लेट जडान,"काठमाडौं : सवारीसाधनको सुरक्षाका लागि महत्वपूर्ण मानिएको इम्बोस्ड नम्बर प्लेट जडान छ वर्षमा ३५ हजार सवारीसाधनमा मात्रै भएको छ। कानुनीलगायतका विभिन्न कारणले केही अवधि रोकिएको जडान पछिल्लो समय भने न्यून सङ्ख्यामा भए पनि दैनिकरुपमा भइरहेको छ। तर निर्धारित समय सकिन ११ महिना बाँकी रहँदा दुई प्रतिशतभन्दा कम सवारीसाधनमा नम्बर प्लेट जडान भएको विभागको भनाइ छ। इम्बोस्ड नम्बर प्लेट विसं २०८० मङ्सिरसम्म जडान गरिसक्नुपर्नेछ। इम्बोस्ड नम्बर प्लेट जडानको अहिलेको गति हेर्दा निर्धारित अवधिमा सबै सवारी साधनमा जडान हुने अवस्था नभएको विभागका प्रवक्ता ईश्वरीदत्त पनेरुको भनाइ छ। सवारीसाधनमा इम्बोस्ड नम्बर प्लेट जोड्नुपर्छ भनेर कानुनमा व्यवस्था गरिएकाले सेवाग्राहीले जडान गर्न पाउने तर बाध्यकारी नभएको उनको भनाइ छ। सरकारले पाँच वर्षमा २५ लाख सवारीसाधनमा इम्बोस्ड नम्बर प्लेट जडानको लक्ष्य लिएको छ। सवारीसाधनमा इम्बोस्ड नम्बर प्लेट जडान कहिले कानुनी त कहिले भाषाको विवादका कारण अपेक्षाकृत रूपमा हुन सकेको थिएन। इम्बोस्ड नम्बर प्लेट जडानको अवधि गत वर्ष जेठमा सकिएपछि फेरि साढे दुई वर्षका लागि थप गरिएको थियो। इम्बोस्ड नम्बर प्लेट नेपाली भाषामा हुनुपर्ने माग गर्दै अदालतमा मुद्दा दायर भएको थियो। सो मद्दामा दुई वर्ष पहिले अदालतले प्लेट अङ्ग्रेजी भाषामै हुँदा फरक नपर्ने फैसला गरेको थियो। यातायात व्यवस्था विभागले विसं २०७३ जेठ १७ मा टाइगर आइटी (द कर्पोरेसन)सँग नम्बर प्लेट आपूर्ति र जडानका लागि सम्झौता गरेको थियो। प्रविधियुक्त इम्बोस्ड नम्बर प्लेटको प्रयोगले सवारीसाधनको चोरी, राजस्व छली र आपराधिक क्रियाकलाप रोक्ने अपेक्षा गरिएको छ। विभागले सम्झौतामा वैयक्तिक नामाङ्कन र सूचना प्रविधि पूर्वाधारसमेत निर्माण गरिने बताएको छ। आधुनिक र वैज्ञानिक नम्बर प्लेट खरिदका लागि अन्तर्राष्ट्रिय प्रतिस्पर्धामा बोलपत्र आह्वान गरिएको थियो। सम्झौताका आधारमा आपूर्तिकर्ता कम्पनीले २५ लाख कार्डसँगै सवारी धनीलाई इम्बोस्ड प्लेट प्रणालीमा आबद्ध गराउन र सवारीसाधनका लागि कम्प्युटर प्रणालीबाट नम्बर प्लेट जारी गर्न वैयक्तिक कार्यक्रमलगायत सफ्टवेयर निर्माण गर्ने उल्लेख थियो। सो सफ्टवेयर तयार भएर सञ्चालनमा आइरहेको छ। त्यस्तै नम्बर प्लेट छपाइका लागि प्रयोग हुने मेसिनरी उपकरण जडान तथा सञ्चालन गर्नुपर्ने ठेक्का सम्झौतामा उल्लेख थियो। स्टिकर वा ट्यागजडित सवारीसाधनको विद्युतीय अनुगमनका लागि १० स्थानमा पूर्वाधार निर्माण छ। सडक विभागसँग काठमाडौँ उपत्यकामा नागढुङ्गा, जगाति, नागार्जुन, फर्पिङ, जोरपाटी र उपत्यकाबाहिर इटहरी, पथलैया, बुटवल, कोहलपुर तथा अत्तरियामा निर्माण हुनेछ।"
"५० लाख फिरौती नपाउँदा वीरगन्जमा बालकको हत्या, शव सेप्टी ट्यांकीबाट बरामद","वीरगन्ज : वीरगन्जमा झण्डै एक महिना पहिले अपहरणमा परेका एक बालकको हत्या गरी शौचालयको सेप्टी ट्यांकीमा फालिएको अवस्थामा आइतबार शव फेला परेको छ। वीरगन्ज महानगरपालिका२५ सिर्सिया खल्वा टोलका श्रीमान् पासवानका १५ वर्षीय छोरा निरज पासवानको शव खल्वा टोलमै रहेको गुरुकुल पन्ना बोर्डिंग स्कुलको शौचालयको सेप्टी ट्यांकीमा फेला परेको हो। वीरगन्जको मीना बजारमा मासु पसल सञ्चालन गर्दै आएका रुमान् पासवानका छोरा निरज गत मंसिर ५ गते सम्पर्कविहीन भएका थिए। मंसिर ६ गते अभिभावकले वडा प्रहरी कार्यालय विर्तामा निरजको खोजतलासका लागि निवेदन दिएका थिए। त्यसको चार पाँच दिनपछि अपरिचित व्याक्तिहरूले बुबा श्रीमान् पासवानलाई मोबाइलमा फोन गरेर ५० लाख रुपैयाँ फिरौती माग गरेपछि निरज अपहरणमा परेको खुलासा भएको थियो। त्यसपछि निरजका बुबा श्रीमान् पासवानले आफनो छोरा अपहरणमा परेको र अपहरणकारीले ५० लाख फिरौती मागेको जानकारी प्रहरीकोमा गराएका थिए। प्रहरीले निरजको खोजतलाशका क्रममा अपहरणमा संलग्न रहेको आशंकामा एक हप्ता पहिले दुइ जना स्थानीयलाई नियन्त्रणमा लिएको थियो। तीनै दुवै जनाले दिएको बयानका क्रममा आइतबार प्रहरीले विद्यालयको शौचालयको सेप्टी ट्यांकी भित्रबाट निरजको शव बरामद गरेको हो। प्रहरी हिरासतमा रहेका दुइ व्याक्तिको परिचय प्रहरीले नखुलाएपनि उनीहरू मध्ये पटेल थरका एक व्याक्ति र गुरुकुल पन्ना बोर्डिंग स्कुलका एक जना शिक्षकहरू रहेको श्रोतले जनाएको छ। आइतबार अपराह्न साढे ३ बजे प्रहरीको टोलीले विद्यालयको सेप्टी ट्यांकीमा उत्खनन् सुरु गरेको र साँझ ५३० बजे निरजको शव, घाँटी र खुट्टा डोरीले बाँधेर फालिएको अवस्थामा सेप्टी ट्यांकीभित्र भेटिएको पर्साका प्रहरी प्रवक्ता प्रहरी नायब उपरिक्षक दिपक गिरिले जानकारी दिए। निरजको हत्या गरी शव सेप्टी ट्यांकी भित्र हालेर माथि माटो र बालुवाले पुरिएको अवस्थामा भेटिएको गिरिले बताए। प्रहरी नायब उपरीक्षक गिरिले घटनामा संलग्न रहेको आशंकामा केही व्यक्तिलाई नियन्त्रणमा लिएको र शंकास्पद अन्यको पनि प्रहरीले खोजी गरिरहेको बताए।"
विद्युत् आयोजनाका कारण सुख्खा बन्दै लिखु किनार,"ओखलढुंगा : ओखलढुंगा र रामेछापको सिमानामा रहेको लिखु नदीबाट उत्पादित २८ मेगावाटको तल्लो लिखु जलविद्युत् आयोजना (लिखु थर्ड) ले अधिकतम पानी सुरुङमार्गबाट कटाएर लगेपछि किसान मारमा परेका छन्। ओखलढुंगातर्फ पर्ने लिखु गाउँपालिकाको ४, ५, ९ र ८ वडाका सयौं किसानका खेतहरू बाँझो भएका छन्। गत असोजदेखि सञ्चालनमा आएको विद्युत आयोजनाले हिउँद लागेसँगै अधिकतम पानी कटौति गरेपछि लिखु नदीबाट सिँचाइ गरिएका कुलोहरू सबै बन्द भएका हुन्। कम्तिमा १० प्रतिशत पानी विद्युत आयोजनाले नदीमा छाड्नुपर्ने व्यवस्था भएपनि नछाडेर सबै पानी ड्यामबाट लगेको स्थानीयको आरोप छ। 'हिउँदमा समेत बस तथा ट्रक पुलबाटै तर्थे, अहिले त कुलोमा सिँचाइ गर्ने पानी समेत छैन', स्थानीय शान्तिराम भट्टराईले भने। विद्युत् आयोजनाको लापरवाहीका कारण लिखु किनारका खेतमा समेत सिँचाइका लागि समस्या हुने देखिएको छ। सुरुमा कुलोबाट पानी जाने हामी नै बनाउँछौं भनेर भनेका थिए। लिखु गाउँपालिका८ का वडाध्यक्ष पुरुषोत्तम पौडेलले भने, अहिले कुलोमाथि भयो। नदीमा पानी नभएपछि अलिअलि बगेको पानी मुनि भएपछि कुनैपनि कुलोबाट सिँचाई गर्न नसकिने भयो। करिब पाँच किलोमिटर दूरीमा पानी नरहेपछि किसानहरूको जमिन मरुभूमि बनेको उनले बताए। लिखु नदीमा पानी नभएपछि लिखु गाउँपालिकाको केन्द्र यसमा प्रयोग गर्दै आएको लिखु ४ र ५ मा उत्पादित माइक्रोहाइड्रो समेत बन्द भएको छ। माइक्रोहाइड्रो बन्द भएपछि कार्यालयको कामकाज एक सातादेखि ठप्प भएको छ। योजना सम्झौता हुन सकेको छैन। भुक्तानी रोकिएका छन्। यदि जलविद्युत आयोजनाले नियम अनुसारको पानी नछाड्ने हो भने स्थानीय आन्दोलन गर्ने गाउँपालिका उपाध्यक्ष अस्मिता थापाले बताइन्। उनले आयोजना कार्यालयमै गएर कर्पोरेट सोसियल रेस्पोन्ससिविलिटी अन्तर्गतको बजेट कस्ले, कहाँ, कसरी खर्च भएको छ भनेर विवरण मागेको बताइन्। त्यस्तो कोषको रकम दलका नेता तथा अगुवाहरूले लिएको गुनासो छ। उपाध्यक्ष थापाले भनिन् 'सबै विवरण मागिएको छ, त्यसको अध्ययन गरेर उक्त रकम तथा अन्य गैर कानुनी काम भएको भएमा परियोजनालाई जिम्मेवार बनाइन्छ।' गाउँपालिका अध्यक्ष अशोक कार्की पनि यसबारे चासो लिएको बताउँछन्। उनका अनुसार लिखुमा कमिला वारपार गर्नेगरि पानी सुकेको छ। गाउँपालिका अध्यक्ष कार्कीले भने, माइक्रोहाइड्रो चल्ने पानी छैन। केन्द्रीय विद्युत जोड्न पहल गरिरहेका छौँ। त्यो अझै १५ दिन जति लाग्ला जस्तो छ। त्यतिन्जेललाई पालिकामा समस्या भयो। तल्लो लिखु जलविद्युत आयोजनाका सञ्चालक कम्पनी स्वेत गंगा हाइड्रोपावर कम्पनीले भने आरोप अस्वीकार गरेको छ। कम्पनीको वातावरण विभाग प्रमुख रवीन्द्र तिमल्सिनाले १० प्रतिशत पानी छोडिरहेको बताए। हामीले जति छाड्नुपर्ने पानी छोडेकै छौँ। सबै कुलोहरूबाट पानी सिँचाइका लागि पुगिरहेको छ उनले भने, केही व्यवस्थापनका कामहरू गर्न बाँकी रहेको अवश्य हो। तर हामीले पानी सुकाएका छैनौँ।"
राष्ट्रिय प्राथमिकता प्राप्त आयोजना हुन यस्तो छ मापदण्ड,"काठमाडौं : कुनै अध्ययन नै नगरेर योजना छनोट गर्ने र त्यसमा थोरै बजेट राख्दै समयमात्र व्यतित गर्ने प्रणालीको अन्त्यका लागि सरकारले राष्ट्रिय प्राथमिकता प्राप्त आयोजना निर्धारण गर्ने मापदण्ड बनाएको छ। राष्ट्रिय योजना आयोगले निर्धारण गरेको राष्ट्रिय प्राथमिकता प्राप्त आयोजना निर्धारण गर्ने मापदण्ड २०७९ तय गरेर कार्यान्वयनमा ल्याएको छ। मापदण्डअनुसार राष्ट्रिय प्राथमिकता प्राप्त विकास आयोजना हुन केही न्यूनतम मापदण्ड तय गरिएको हुनुपर्छ। त्यसमा विस्तृत आयोजना प्रतिवेदन तयार भएको, स्रोत लगानी सुनिश्चितताको प्रमाण भएको, चालु आवधिक योजनाले राष्ट्रिय प्राथमिकता निर्धारण गरेको क्षेत्रभित्र परेको र आयोजनाको वातावरणीय प्रभाव मूल्यांकन वा प्रारम्भिक वातावरणीय परीक्षण प्रतिवेदन स्वीकृत भएको पत्र र सम्बन्धित मन्त्रालयको सचिवस्तरीय निर्णय भएको हुनुपर्नेछ। राष्ट्रिय योजना आयोगले हरेक वर्ष स्वीकृत गर्ने मध्यमकालीन खर्च संरचना तथा वार्षिक विकास कार्यक्रममा पहिलो प्राथमिकता र दोस्रो प्राथमिकताका आयोजना राष्ट्रिय प्राथमिकता प्राप्त आयोजना रहेको व्योहोरा वन तथा वातावरण मन्त्रालयलगायत सबै मन्त्रालयलाई जानकारी गराउनुपर्नेछ। वार्षिक विकास कार्यक्रममा उल्लेखित पहिलो प्राथमिकता र दोस्रो प्राथमिकता आयोजनाबाहेकका राष्ट्रिय आयोजना बैंकमा सूचीकृत भई विश्लेषण भएका आयोजनाका हकमा विषय क्षेत्र हेर्ने राष्ट्रिय योजना आयोगका सदस्यको सिफारिसमा आयोगले आवश्यकताका आधारमा राष्ट्रिय प्राथमिकता भएनभएको निर्धारण गर्नेछ। मापदण्डअनुसार प्रादेशिक प्राथमिकतामा रहेको आयोजनालाई राष्ट्रिय प्राथमिकता भएको नभएको निर्धारण गर्नुपर्ने भएमा सम्बन्धित प्रदेश मन्त्रिपरिषद् तथा मुख्यमन्त्रीको कार्यालयको निर्णयसहित सिफारिस भएमा राष्ट्रिय योजना आयोगको सम्बद्ध क्षेत्र हेर्ने सदस्यको सिफारिस आवश्यक पर्नेछ। स्थानीय तहको प्राथमिकतामा रहेका आयोजनालाई राष्ट्रिय प्राथमिकता भए नभएको निर्धारण गर्नुपर्ने भए सम्बन्धित स्थानीय तहको गाउँ नगरसभाबाट स्वकिृत भएका र सोही तहले सिफारिस गरेपश्चात् संघीय मामिला तथा सामान्य प्रशासन मन्त्रालयमार्फत प्राप्त भएमा आयोगको सम्बद्ध विषय हेर्ने सदस्यको सिफारिसमा आयोगले राष्ट्रिय प्राथमिकता भएनभएको निर्धारण गर्नेछ। गैरसरकारी क्षेत्र वा सामाजिक विकासका लागि समुदायबाट सञ्चालन गर्ने १० करोडभन्दा बढी लागतका आयोजनाका हकमा आयोजना सञ्चालन गर्ने स्थानीय तहको कार्यपालिकाबाट निर्णय भएको हुनुपर्नेछ। त्यसलाई संघीय मामिला तथा सामान्य प्रशासन मन्त्रालयमार्फत प्राप्त भएका आयोगको सम्बद्ध क्षेत्र हेर्ने सदस्यको सिफारिशमा आयोगले राष्ट्रिय प्राथमिकता भएनभएको निर्धारण गर्नेछ। वन क्षेत्र प्रयोग गर्न स्वीकृति माग भएका खण्डमा उद्योग, वाणिज्य तथा आपूर्ति मनत्रालयको सिफारिसका आधारमा वन तथा वातावरण मन्त्रालयले स्वीकृति दिनुपर्नेछ।"
५ किलो गाँजासहित एकजना पक्राउ,विराटनगर : विराटनगर महानगरपालिका४ एयरपोर्ट नहरबाट ५ किलो गाँजासहित एकजनालाई प्रहरीले पक्राउ गरेको छ । जिल्ला प्रहरी कार्यालय मोरङबाट सादा पोसाकमा खटिएको टोलीले लागुऔषध गाँजासहित विराटनगर११ का २८ वर्षीय गोरे भनिने अस्मन राईलाई पक्राउ गरेको हो । राईले चलाएको को ३८ प ७९५१ नम्बरको स्कुटर प्रहरीले शनिबार साँझ ५ बजेतिर नियन्त्रणमा लिएर चेकजाँच गरेको थियो । चेकजाँच गर्दा स्कुटरभित्र गाँजा भेटिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार गाँजा फेला परेपछि स्कुटर नियन्त्रणमा लिएर चालकलाई पक्राउ गरिएको छ । गाँजा कहाँबाट ल्याइएको र कता लगिएको हो भन्ने बारेमा खुल्न बाँकी रहेको प्रहरीले जनाएको छ । गाँजासहित पक्राउ परेका राईलाई भने प्रहरीले लागुऔषध ऐनअन्तर्गतको मुद्दा चलाउने तयारी गरेको छ ।
आज क्रिश्चियन धर्मावलम्बीद्वारा विश्वभर 'क्रिसमस डे' मनाइँदै,"काठमाडौं : क्रिश्चियन धर्मका संस्थापक येशु ख्रीष्ट जन्मेको दिनको सम्झनामा आज यस समुदायले क्रिसमस डे मनाउँदैछन्। आजभन्दा दुई हजार २२ वर्षअघि डिसेम्बर २५ तारिखका दिन येशु ख्रीष्टको जन्म इजरायलको वेथलेहेममा भएको थियो। पवित्र आत्माबाट गर्भवती भई कुमारी मरियमबाट जन्मिएका येशु ख्रीष्टले तीन मुख्य खुसीयाली दिएका नेपाल ख्रिष्टियन महासङ्घका अध्यक्ष सिबी गहतराजले बताए। उनले मुक्ति, प्रेम र शान्ति दिएको विश्वासमा क्रिश्चियन समुदायले आजको दिनलाई तीनवटै दिवसका रूपमा मनाउने गरेका छन्। मानिसलाई प्रेम गरेर आएकाले प्रेम दिवस, शान्ति स्थापना गर्न आएकाले शान्ति दिवस र मुक्ति दिन आएकाले मुक्ति दिवसका रूपमा आजको दिनलाई मनाउने गरिएको उनले सुनाए। विश्वका धेरै मानिसले मनाउने क्रिसमस डे नेपालमा भने विसं २०६३ पछि महासङ्घले महोत्सवका रूपमा मनाउन थालेको हो। दिवसका अवसरमा विसं २०६३ देखि २०७४ सम्म सार्वजनिक बिदा दिइएको थियो। यस अवसरमा विसं २०७५ देखि २०७७ सम्म भने क्रिश्चियन धर्मावलम्बीलाई मात्र बिदा दिइएको थियो। विसं २०७८ देखि यस अवसरमा फेरि सबैलाई सार्वजनिक बिदा दिन थालिएको छ। हाल नेपालमा ३० लाख क्रिश्चियन धर्मावलम्बी रहेको महासङ्घको दाबी छ। तेह्र हजारभन्दा बढी चर्च बनिसकेको पनि महासङ्घले बताउँदै आएको छ। महासङ्घ मूल समारोह समितिको आयोजनामा आज दिउँसो क्रिसमस महोत्सव २०७९ आयोजना गरिएको जनाइएको छ। कार्यक्रममा सरकारका प्रतिनिधि, मानवअधिकारवादीलगायतको उपस्थिति रहने अध्यक्ष गहतराजले बताए। पछिल्लो समय मुख्य सहरका प्रमुख स्थलमा क्रिसमस ट्री सजाउने गरेको देखिन्छ। विशेषगरी क्रिश्चियन समुदायका विदेशी पर्यटकलाई आकर्षित गर्न साज सज्जा गरिएको छ। पर्यटकीय क्षेत्र ठमेल, बौद्ध, पोखरा, सौराहालगायत स्थलमा क्रिसमसको रमझम बढी देखिएको छ। रासस"
"गिट्टी बालुवा छानेर जीविकोपार्जन, परिवार पाल्न बगरमा बास","कञ्चनपुर : कञ्चनपुरको बेलौरी नगरपालिका८ का जुगमनि चौधरी हरेक वर्षको नौ महिना महाकाली नदी किनारको बगरमा बिताउँछन्। दम्पतीसहित सो नदीको बगरमा गिट्टी बालुवा छानेर जीविकोपार्जन गर्न लागेको आठ वर्ष भइसक्यो। नदी किनारमै झुपडी बनाएर गिट्टी, बालुवा छानेर उनले वर्षभरिको जोहो गर्छन्। बगरमा गिट्टी, बालुवा छानेर परिवार पालेको छु यहाँ आउन थालेको आठ वर्ष भयो, चौधरीले भने, भारत गएर काम गर्न सकेनौँ, यही काम गरेर परिवारको खर्च चलाइरहेका छौँ। उनले महाकाली नदीको नदीजन्य पदार्थ नै आफ्ना लागि आयआर्जनको प्रमुख स्रोत बनेको बताए। यही गिट्टी, बालुवा सङ्कलन गरेर बिक्री गर्छौँ, हाम्रो आम्दानीको स्रोत भनेकै यही हो, उनले भने, नौ महिना हामी यही बगरमै बसेर काम गर्छौँ। उनीजस्तै कञ्चनपुरको बेलौरी, बेल्डाँडी, कैलाली र डडेल्धुराबाट समेत आएर बगरमै टहरा बनाएर काम गरिरहेका छन्। महाकाली वरपरको तटीय क्षेत्रका दलित एवं विपन्न समुदायका अधिकांश परिवार अहिले बगरमै बसेर परिवारको परिवारको जोहो गरिरहेका छन्। भीमदत्त नगरपालिका१२ ऐरीका ४५ वर्षीय किसन सोनाहाले पनि परिवारको जोहो गर्न बगरमा सङ्घर्ष गर्नुपरेको छ। परिवारको खर्च जुटाउनका लागि आफूहरूसँग यसको विकल्प नभएको उनको भनाई छ। हाम्रो जातिको सुन छान्ने परम्परागत पेसा भए पनि अहिले हामी नदी किनारमा गिट्टी, बालुवा छानेर जोहो गरिरहेका छौँ, सोनाहाले भने, यहाँ सुन भेटिँदैन, बालुवा छान्ने र गिट्टी कुट्नुको विकल्प छैन। उनले आफूसहित श्रीमती, छोरा, बुहारी सबैजना गिट्टी कुट्न हरेक दिन महाकाली नदीको बगरमा आउने गरेको बताए। उनले परिवारका सबै मिलेर मासिक रु २५ हजारसम्म कमाउने गरेको बताए। चामल किन्नेदेखि छोराछोरीको स्कुलको शुल्कसमेत यही कमाइले व्यर्होनुपर्छ, उनले भने, दिनभर बगरमा काम नगरे साँझ बिहान घरमा चुल्हो बाल्न मुस्किल पर्छ। पाँच वर्ष भारतको महाराष्ट्रमा मजदुरी गरेर स्वदेश फर्किनुभएका अशोक सोनाह पनि बगरमै गिट्टी, बालुवा छान्न व्यस्त छन्। हाम्रो तीन पुस्ताले बगरमै गिट्टी, बालुवा छानेर परिवारको जोहो गरेको छ, उनले भने, सरकारले हाम्रा लागि सीप सिकाएर रोजगारी दिएको भए राम्रो हुन्थ्यो। अहिले महाकालीमा नदीमा प्रतिट्रली बालुवा रु एक हजार र गिट्टी रु एक हजार आठ सयमा बिक्री हुने गरेको छ। महाकाली नदीको भुजेलाबाट दोधारा चाँदनी झोलुङ्गे पुलसम्म तीन सयभन्दा बढी विपन्न परिवार अहिले बालुवा र गिट्टी छानिरहेका छन्। अधिकांश परिवारसहित नदी किनारका खाली जमिनमा टहरा बनाएर बसिरहेका छन्। लामो समयदेखि यहाँका स्थानीय र जिल्ला बाहिरबाट समेत बगरमा बालुवा, गिट्टी छानेर जीविकोपार्जन गर्ने नागरिक धेरै छन्। यहाँका विपन्न समुदायका लागि महाकाली नदी आयआर्जनको मुख्य स्रोत बनेको छ। रासस"
मधेसमा किन बढ्यो सम्बन्धविच्छेद ?,"मधेसी समाजमा पहिले सम्बन्धविच्छेदका घटना निकै कम सुनिन्थ्यो। बिहेपछि छोरीले घरमा थोरबहुत सहेर मिलेर बस्नुपर्छ भन्ने मान्यताका कारण वैवाहिक सम्बन्धमा समस्या आउँदा अभिभावकले परिवार र समाजमै मिलाउने प्रयास गर्थे। समस्या अदालतसम्म विरलै पुग्थ्यो। तर, पछिल्लो अवस्था फरक छ। पढेलेखेका अधिकांश युवायुवतीले बिहेपछि सम्बन्ध राम्रो हुन नसक्दा पिल्सिएर बस्नुको साटो स्वतन्त्रतापूर्वक जीवनयापन गर्ने चाहना राख्ने गरेको देखिन्छ। गत फागुनमा विवाह गरेका रामगोपालपुर नगरपालिका५ का डा पंकज चौधरीले श्रीमती नेहा चौधरीविरुद्ध सम्बन्धविच्छेदको मुद्दा दायर गरेका छन्। महोत्तरी जिल्ला अदालत जलेश्वरमा श्रीमतीले आफूउपर घरेलु हिंसा र दाइजोको आरोप लगाउँदै मुद्दा चलाएपछि पंकज सम्बन्धविच्छेदको बाटोमा लागेका हुन्। श्रीमती झगडालु भएको र मानसिक समस्यासमेत रहेको जिकिर उनले गरेका छन्। नेहाले भने आफूमा मानसिक समस्या नरहेको बताएकी छन्। नेहालाई ससुराली पक्षका सदस्यले डिभोर्स गर्न र आफ्नो मुद्दा फिर्ता लिन दबाब दिइरहेका छन्। जिल्ला अदालत महोत्तरीमा एक वर्षअघि दिएकोे मुद्दाको सुनुवाइ नहुँदा गौशाला ५ का मोहम्मद अझरुद्दिन तनावमा छन्। अदालतले बारम्बार तारेख मात्र दिएको तर मुद्दाको स्थायी रूपमा समाधान नगरी उनलाई महिनामा एकपटक अदालत जानुपर्ने बाध्यता छ। जसकारण उनलाई आर्थिकसँगै मानसिक तनाव थपिएको छ। छोराछोरीको उमेर नपुग्दै करकापमा बिहे गरिदिने गरेका कारण पनि पर्सामा बर्सेनि सम्बन्धविच्छेदका घटनामा वृद्धि हुँदै गएको छ। वैदेशिक रोजगारीले पति र पत्नीबीच सम्बन्धविच्छेद हुने गरेको छ। श्रीमती गुलिस्ता प्रवीणले अंशमानाचामलसम्बन्धी मुद्दा दायर गरेपछि आफूले स्थायी समाधानका लागि यो कदम उठाएको उनको भनाइ छ। मैले समयमै सो मुद्दाको प्रतिउत्तर लगाएँ। त्यसपछि श्रीमती गुलिस्ता प्रवीणसँगको सम्बन्ध दीर्घकालीन रूपमा टिक्न नसक्ने अवस्था देखेपछि कानुनी रूपमै अलग हुने निचोडमा पुगेको हुँ, उनी भन्छन्। यसरी मधेसका आठमध्ये पाँच जिल्लामा अघिल्लो आर्थिक वर्षको तुलनामा गत वर्ष सम्बन्धविच्छेदका मुद्दा अत्यधिक बढेको देखाउँछ। पर्सामा ०७७७८ मा १ सय ८३ मुद्दा परेकामा ०७८७९ मा त्यो संख्या २ सय ५८ पुग्यो। धनुषामा ४९ वटाबाट बढेर २ सय २४ पुग्यो। सप्तरी मा १ सय ४२ वटा थियो २ सय ५ भयो। सिरहामा २ सय १६ बाट बढेर २ सय ५५ र सर्लाहीमा २ सय ३४ बाट बढेर ३ सय १३ पुग्यो। पर्सा जिल्ला अदालतमा २०७०७१ मा ६० वटा मुद्दा मात्र दर्ता भएका थिए। २०७८७९ मा त्यसको चार गुणा बढेर २ सय ५८ वटा पुगेको तथ्यांकले देखाएको छ। २०७० यता हरेक यस्ता मुद्दा दर्ता बढ्दो क्रममा रहेको अदालतका स्रेस्तेदार अरुणकुमार कोइराला बताउँछन्। उनका अनुसार २०७१७२ मा १३३, २०७२७३ मा १५१, २०७३७४ मा १७९, २०७४७५ मा १२५,२०७५७६ मा २२०, ०७६७७ मा १६३ र २०७७७८ मा १८३ वटा मुद्दा दर्ता भए। सर्लाही जिल्ला अदालतको २०७६७७ को तथ्यांक हेर्दा १ सय ८६ वटा लगत छ। फछ्र्याैट भएका मुद्दाको संख्या १ सय ४ वटा देखिन्छ। ०७७७८ लगत २ सय ३४ छ भने फछ्र्यौट १ सय ३२। गत आवमा लगत ३ सय १३ छ भने फछ्र्याैटको संख्या २ सय १२। सम्बन्धविच्छेदका घटना बढ्नुमा सबैभन्दा मुख्य कारण दाइजो रहेको महिला अधिकारकर्मी रम्भा झा बताउँछिन्। अन्य कारणमा बालविवाह, सन्तान नपाउनु, छोरा नपाउनु आदि छन्। अश्लिल गीत र भिडियोका कारण पनि घटना बढेको दाबी झा गर्छिन्। अधिवक्ता वीरेन्द्रप्रसाद यादव भने सम्बन्धविच्छेदका घटना बढ्नुमा एउटा विशेष कारण मात्र नभई थुप्रै कारण रहेको बताउँछन्। त्यसमध्ये पनि मधेसी समुदायमा सबैभन्दा बढी घरेलु हिंसाकै कारण सम्बन्धविच्छेद हुने गरेको उनको ठम्याइ छ। मधेसी समाजमा पहिले बुहारीहरू सासू र ससुराको कडा परिबन्धमा घरभित्रै बस्नुपर्ने चलन थियो। तर, अहिले समय फेरिएको छ। मधेसका छोरीचेली शिक्षित र सचेत हुँदै गएका छन्। बिहे भएर घरमा जाँदा सासू, ससुराको पुरातनवादी सोचमा बस्न चाहँदैनन्, अधिवक्ता यादव भन्छन्, जसकारण परिवारभित्रै द्वन्द्व हुन्छ। अनि उ माथि हिंसा पनि हुन्छ। त्यो सह्य नभएर बुहारीहरूले मानाचामलको माग गरेर अदालतमा डिभोर्सका लागि मुद्दा दिने संख्या बढ्दै गएको छ। केही वर्षयता अदालती विवाह (कोर्ट म्यारिज)भन्दा डिभोेर्स (सम्बन्धविच्छेद) मुद्दा संख्या बढेको यादवको भनाइ छ। छोराछोरीको उमेर नपुग्दै करकापमा बिहे गरिदिने गरेका कारण पनि पर्सामा बर्सेनि सम्बन्धविच्छेदका घटनामा वृद्धि हुँदै गएको स्रेस्तेदार कोइराला बताउँछन्। वैदेशिक रोजगारीले पति र पत्नीबीच सम्बन्धविच्छेद हुने गरेको उनको भनाइ छ। गाउँभन्दा सहरमा बढी सम्बन्धविच्छेद सिरहामा घरेलु हिंसाका कारण गाउँभन्दा सहरी क्षेत्रमा बढी सम्बन्धविच्छेदका घटना देखिएको छ। सम्बन्धविच्छेदको घटना सहरी क्षेत्रमा बढी छ। जसको मुख्य कारण हो, घरेलु हिंसा। पहिले जस्तो घरेलु हिंसा सहेर बस्ने चलन अब कम हुँदै गएको देखिन्छ, अधिकारकर्मी सुनीलकुमार साह भन्छन्, महिला सुरुमा आफूमाथि भएको हिंसा रोकथाम गर्ने कोसिस गर्छन्। सीमा नाघेपछि सम्बन्धविच्छेदमा जाने गरेको पाइन्छ। पछिल्लो समय महिला र पुरुष दुवैबाट मुद्दा आइरहेको जिल्ला अदालत सिरहाले जनाएको छ। अहिलेको कानुनले पुरुषलाई पनि सम्बन्धविच्छेद गर्ने आधार दिँदा त्यसको दुरुपयोग बढेको साहको भनाइ छ। उनका अनुसार अधिकारको दुरुपयोग हुन थालेपछि महिलामाथि सम्बन्धविच्छेदको घटना बढेको हो। सामाजिक सञ्जालको बढ्दो प्रभाव धनुषामा सम्बन्धविच्छेदका घटना बढ्नुका पछाडि सामाजिक सञ्जाल प्रमुख कारक रहेको अधिकारकर्मी बताउँछन्। चालू आवको तीन महिनामा मात्रै ७६ वटा मुद्दा जिल्ला अदालतमा दर्ता भएका छन्। जसमा ६ वटा अंशसहितको छ भने बाँकी ७० वटा सम्बन्धविच्छेदका हुन्। सम्बन्धविच्छेदका घटना बढ्नुमा विवाहेत्तर सम्बन्ध कारक रहेको जानकार बताउँछन्। जसको प्रमुख कारण सामाजिक सञ्जाल हो। पहिला सम्बन्धविच्छेदमा अधिकांश वैदेशिक रोजगारसँग सम्बन्धित घटना हुन्थ्यो। तर, अहिले अधिकांश सामाजिक सञ्जालबाट सम्बन्ध बिग्रिएको घटना हुन्छ, अधिवक्ता रेखा झा भन्छिन्, वैदेशिक रोजगारी सम्बन्धमा पनि श्रीमान् र श्रीमतीबीच असमझदारी बढ्नुमा सामाजिक सञ्जाल नै हो। सामाजिक सञ्जालमा प्रेम भएपछि घरबाट भागेर विवाह गर्ने घटना देखिएका छन्। सामाजिक सञ्जाल नचलाउन दबाब दिँदा पनि घरपरिवारको इच्छाविपरीत नृत्य, गायन, नाटकीयलगायतका दृश्य बनाएर सार्वजनिक गर्ने गरेको सरोकारवाला बताउँछन्। लाइभमा मन पराएकासँग कुरा गर्ने लगायतका घटनाले पनि दाम्पत्य जीवनमा तिक्तता आउने गरेका मुद्दाहरूमा देखिन्छन्। यीबाहेक शैक्षिक अहमता, स्वतन्त्रता खोज्नु, अस्तित्व नस्वीकार्दा उत्पन्न असमझदारीले अधिकांश युवा सम्बन्धविच्छेदसम्म पुग्ने गरेको देखिन्छ। सम्बन्धविच्छेदका घटना बढ्नुमा सबैभन्दा मुख्य कारक दाइजो हो। अन्य कारणमा बालविवाह, सन्तान नपाउनु, छोरा नपाउनु आदि छन्। रम्भा झा, महिला अधिकारकर्मी मेलमिलाप केन्द्रका नागेन्द्र साह सामाजिक सञ्जालको बढ्दो प्रयोग रहे पनि वैदेशिक रोजगारमा श्रीमान् रहँदा एकअर्काप्रति शंका उपशंका र बदलिँदो सहरीया जीवनमा स्वतन्त्रताका लागि अस्तित्व स्वीकार नगर्ने शिक्षित महिला पुरुष सम्बन्धविच्छेदमा बढी पर्ने गरेको बताउँछन्। ओरेक नेपाल धनुषाकी रोजलिन सिंह बछार भन्छिन्, आफूकहाँ सम्बन्धविच्छेद खोज्न आउने मुद्दामा सामाजिक सञ्जालको बढ्दो प्रयोग र वैदेशिक रोजगार रहे पनि आर्थिक स्तरमा आएको बदलावले पहिरन, स्वतन्त्रता, महत्वाकांक्षा लगायतका विषयवस्तु, विवाहपछि परपुरुषमहिलासँगको अनैतिक सम्बन्ध आदि छ। सम्बन्ध विच्छेदका लागि छुटिन चाहेमा ३ महिनाभित्र मुद्दा दर्ता गर्नुपर्ने हुन्छ। मुद्दा दर्तापछि अदालतले दुवै पक्षलाई सहमति गर्न एक वर्षको समयावधिसहित मेलमिलाप केन्द्रमा पठाउँछ। तोकिएको समयावधि भित्र सहमति हुन नसकेपछि मुद्दा बहसतिर जान्छ। तर, धनुषामा सहमतिमा जानेको संख्या निकै कम छ। मेलमिलाप केन्द्रका अनुसार सहमतिमा जाने वर्षमा ३४ वटा मात्रै हुन्छन्। बाँकी मुद्दामा जान्छन्। विवाहपछि श्रीमान् वा तिनको परिवारसँग हिंसा खेपेर बस्नु साटो महिलाले सम्बन्धविच्छेदको बाटो अपनाउन थालेका छन्। जिल्लामा सम्बन्धविच्छेदको मुद्दा दिनेमा पुरुषको संख्या बढी छ। जिल्ला अदालत धनुषाका स्रेस्तेदार विकास बस्नेतका अनुसार चालू आवमा ४४ पुरुष र ३२ महिला मुद्दा दर्ता गर्नेहरूमा छन्। यो अवधिमा १८ वटा मुद्दाको फैसला भइसकेको छ। जसमा २ वटा अंश सहितको छ। बाँकीमध्ये अधिकांश अदालतअन्तर्गत रहेका मेलमिलाप केन्द्रमा छन्। मेलमिलाप हुन नसकेपछि पुनः अदालतमा फैसलाका लागि आउने स्रेस्तेदार बस्नेतको भनाइ छ। आव २०७८७९ मा २ सय २४ वटा दर्ता भएका २३ वटा अंश दिलाई सम्बन्धविच्छेद गराई दिने सम्बन्धमा थियो। सो वर्ष मुद्दा दर्ता गराउने पुरुषभन्दा बढी महिला रहेको तथ्यांकले देखाउँछ। अदालतका अनुसार १ सय ३१ महिला वादी छन् भने ९३ पुरुष। यसमध्ये १ सय ३५ वटा मुद्दाको फैसला भइसकेको छ। जसमा १२ वटा अंश दिलाई सम्बन्धविच्छेद गरी पाउँ भन्ने रहेको बस्नेतको भनाइ छ। एक वर्षसम्म मेलमिलाप हुन नसकी मुद्दालाई अगाडि नबढाउँदा म्याद सकिएको मुद्दा गत वर्षमा ४९ वटा सम्बन्ध र ८ वटा अंशसहितको गरी ५७ वटा छ। यी तथ्यांकलाई हेर्ने हो भन्ने गत दुई वर्षभन्दा धेरै नै बढी छ। दुईतीन वर्षअघिसम्म सम्बन्धविच्छेदका मुद्दा अदालतमा मुस्किलले एकडेढ सय हाराहारीमा हुन्थे। तर, दुई वर्षयता अदालत जानेको संख्या बढ्दै गएको हो। मर्जीले विवाह, मर्जीले अलग ! सप्तरीको सुरुंगा नगरपालिका२ का ३६ वर्षीय लेखबहादुर कार्की र २७ वर्षीया देवीका दाहालका ९ वर्षीय छोरा छन्। श्रीमान् र सासूससुराले हेलाहोचो गरेको, यातना दिएको र तीन वर्षदेखि खोजखबर नगरेको भन्दै देविकाले कात्तिक २१ गते जिल्ला अदालतमा सम्बन्धविच्छेदको उजुरी दिएकी छन्। यससँगै पछिल्लो पाँच महिनामा सम्बन्धविच्छेदको उजुरी दिने ६१ जना पुगेको अदालतले जनाएको छ। यो अवधिमा दुइटा उजुरी फिर्ता भएको छ भने २९ वटामा मिलापत्र। उजुरीमा दाबी पुग्ने ११ छ भने दाबी नपुग्ने तीन। दाबी पुग्ने ११ मा तीन महिला र ८ पुरुष उजुरीकर्ता छन्। दाबी नपुग्ने उजुरीमा तीनै जना पुरुष जाहेरवाला छन्। चारवटा उजुरी डिसमिस पनि भएको छ। मधेसी समाजमा पहिले बुहारीहरू सासू र ससुराको कडा परिबन्धमा घरभित्रै बस्नुपर्ने चलन थियो। तर, अहिले समय फेरिएको छ। मधेसका छोरीचेली शिक्षित र सचेत हुँदै गएका छन्। वीरेन्द्रप्रसाद यादव, अधिवक्ता उजुरी दिनेमा भर्खरै विवाह गरेका दम्पती पनि छन्। दुई वर्षअघि मात्र १५ वर्षकै उमेरमा १७ वर्षीय रहमानसँग विवाह गरेकी समिनाले कात्तिक २८ गते सम्बन्धविच्छेदको उजुरी दर्ता गराएकी छिन्। उनीहरूकी एक वर्षीय छोरी छन्। पहिला छोरी जन्मेकै कारण हेला गर्ने श्रीमान्ले छोरीको जन्मदर्ता र आफ्नो नागरिकता बनाउन अस्विकार गरी घरनिकाला गरेपछि माइतमा जनमजदुरी गर्दै बसेको समिनाको भनाइ छ। साउन १५ गते गाउँघरमा बसेको पञ्चेतीको निष्कर्ष नमानी रहमानले दोस्रो विवाह गर्न खोजेको गुनासो उनले गरिन्। सप्तरी जिल्ला अदालतमा २०७८७९ मा १९४ वटा उजुरी दर्ता भएका छन्। सम्बन्धविच्छेदका उजुरीको दर्ता बर्सेनि बढिरहेको अदालतको तथ्यांकले देखाउँछ। २०७६७७ मा १३४ उजुरी दर्ता भएकोमा २०७७७८ मा १५३ उजुरी दर्ता भएका छन्। २०७५७६ मा ६५, २०७६७७ मा १०७, २०७७७८ मा १४२ र २०७८०७९ मा २०५ वटा मुद्दा फैसला भएको अदालतका सूचना अधिकारी भरतमणि पोखरेलको भनाइ छ। खासगरी महिलामाथि हुने हिंसा अन्य प्रदेशको तुलनामा मधेसमा बढी देखिन्छ। घरेलु हिंसाको मुख्य जडका रूपमा दाइजो प्रथा रहँदै आएको यस प्रदेशमा छोरीचेली बिहेपछि घरमै प्रताडित हुने गरे पनि विद्रोह गर्न सक्ने अवस्था थिएन। तर, पछिल्लो समय हिंसाविरुद्ध महिलाको आवाज बलियो हुन थालेको छ। विवाहपछि श्रीमान् वा तिनको परिवारसँग हिंसा खेपेर बस्नु साटो महिलाले सम्बन्धविच्छेदको बाटो अपनाउन थालेका छन्। वैवाहिक सम्बन्धविच्छेदका घटनाले एकातर्फ महिलालाई सशक्त बनाएको छ भने अर्कोतर्फ सामाजिक स्वीकार्यताको वातावरण नहुँदा डिभोर्सी महिलालाई जीवन सहज रूपमा बाँच्न निकै गाह्रो भएको छ। सम्बन्धविच्छेदका कानुनी प्रावधान सम्बन्धविच्छेदका लागि अदालतकै भूमिका महत्वपूर्ण हुन्छ। कानुनी रूपमा उनीहरूको सम्बन्ध विच्छेदलाई अदालतले नै निष्कर्षमा पुयाउने गर्छ। कानुनले सम्बन्धविच्छेदलाई मूलतः दुई चरणमा विभाजन गरेको छ। १) आपसी सहमतिमा गरिने सम्बन्धविच्छेद मुलुकी देवानी संहिता २०७४ दफा ९३ बमोजिम पतिपत्नी दुवैले चाहेमा जुनसुकै बेला सम्बन्धविच्छेद गर्न सकिन्छ। पतिपत्नीमध्ये कसैको गल्ती नभए पनि सहमतिमा जुनसुकै बेला सम्बन्धविच्छेद गर्न सकिन्छ। अंश अथवा एकमुष्ठ रकम लिएर सम्बन्धविच्छेद गर्न सकिन्छ। यसो गर्दा सबै सम्पत्तिको हिसाब किताब गरेर पतिपत्नीको भागमा के कति पर्छ टुंग्गाउनुपर्छ। बच्चा कसले पाल्ने तथा कति सम्पत्ति बाँडफाँट गर्ने भन्ने सबैबीच सहमतिमा कुरा मिलाउनु पर्छ। तर, नाबालकको हितविपरीत हुने गरी कुनै सहमति गर्न सकिने छैन (मुलुकी देवानी संहिता दफा १०२)। आपसी सहमतिमार्फत सम्बन्धविच्छेद गर्दा अदालती प्रकिया दुई दिनमा सम्पन्न हुन्छ। २) अदालतको आदेशमार्फत गरिने सम्बन्धविच्छेद पतिपत्नीबीच झगडा भई कानुनले सम्बन्धविच्छेद गर्न पाउने अवस्था सिर्जना भएमा सम्बन्धविच्छेदको लागि अदालतमा मुद्दा दायर गर्नुपर्छ। अदालतमा सम्बन्धविच्छेद गर्दा पतिपत्नीका लागि भिन्दाभिन्दै अवस्था सिर्जना गरेको छ। यी चार अवस्था सिर्जना भएमा पतिले सम्बन्धविच्छेदका लागि निवेदन दिन पाउने छ। पहिलो, कानुनबमोजिम अंश लिई भिन्न भएको अवस्था वा पत्नीले पतिको मञ्जुरी नलिई लगातार तीन वर्ष वा सोभन्दा बढी समयदेखि अलग बसेको अवस्था भएको हुनुपर्छ। दोस्रोमा पत्नीले पतिलाई खान लाउन नदिई घरबाट बाहिर निकाला गरिदिएमा। तेस्रो आधारमा पत्नीले पतिलाई अंगभंग हुने गरी कुटपिट गरेमा शारीरिक र मानसिक कष्ट हुने कार्य गरेको हुनुपर्छ। अन्तिम तथा चौथो आधारमा पत्नीले अन्य पुरुषसँग यौन सम्बन्ध राखेको ठहरेमा पतिले सम्बन्धविच्छेदका लागि निवेदन दिन पाउँछन्। त्यस्तै कानुनबमोजिम ६ अवस्थामा पत्नीले सम्बन्धविच्छेदको निवेदन दिन पाउँछन्। माथि उल्लेख भएका ४ अवस्था बाहेक थप दुई अवस्था अर्थात् पतिले अर्को विवाह गरेमा र पतिले पत्नीलाई जबरजस्ती करणी गरेको ठहरेमा पत्नीले पतिमाथि सम्बन्धविच्छेदको निवेदन दिन पाउँछिन्। यस्तो सम्बन्धविच्छेदमा अदालतले उचित प्रमाण बुझेर सकेसम्म दुवैलाई मिलापत्रका लागि पहल गर्छ। पहिलेजस्तो घरेलु हिंसा सहेर बस्ने चलन अब कम हुँदै गएको देखिन्छ। महिलाहरू सुरुमा आफूमाथि भएको हिंसा रोकथाम गर्ने कोसिस गर्छन्। सीमा नाघेपछि सम्बन्धविच्छेदमा जाने गरेको पाइन्छ। सुनीलकुमार साह, अधिकारकर्मी पहिला सम्बन्धविच्छेदमा अधिकांश वैदेशिक रोजगारसँग सम्बन्धित घटना हुन्थ्यो। तर, अहिले अधिकांश सामाजिक सञ्जालबाट सम्बन्ध बिग्रिएको घटना हुन्छ। रेखा झा, अधिवक्ता  मनिका झा जनकपुरधाम, गोविन्द महतोजनकपुरधाम, क्रान्ति साहवीरगन्ज, मनोहर पोखरेलसप्तरी, धनवीर महतोमहोत्तरी, शम्भु यादवसिरहा, सुनील ठाकुरसर्लाही"
काठमाडौंमा आज वर्षकै बढी चिसो : न्यूनतम तापक्रम ४ ५ डिग्री सेल्सिय,"काठमाडौं : काठमाडौंमा आज यस वर्षकै सबैभन्दा बढी चिसो मापन गरिएको छ । आइतबार बिहान न्यूनतम तापक्रम आज ४ ५ डिग्री सेल्सियस मापन गरिएको जल तथा मौसम विज्ञान विभाग मौसम पूर्वानुमान महाशाखाले जनाएको छ । शनिबार काठमाडौंको न्यूनतम तापक्रम ५ दशमलव ३ डिग्री सेल्सियस मापन गरिएको थियो । केही दिनयतादेखि काठमाडौं सहित देशभरकै तापक्रम घट्न थालेको महाशाखाले जनाएको छ । पुस लागेसँगै देशभर चिसो बढेको छ । यसैगरी आज जुम्लाको न्यूनतम तापक्रम माइनस ५ दशमलव ६ डिग्री सेल्सियसमा झरेको छ भने जोमसोमको माइनस ६ दशमलव १ र जिरीको माइनस शून्य दशमलव ७ डिग्री सेल्सियस मापन गरिएको मौसमविद् हिरा भट्टराईले जानकारी दिए। नेपालमा अहिले पश्चिमी न्यूनचापीय प्रणालीको प्रभाव रहेको छ । यही प्रभावका कारण आज पश्चिमी क्षेत्रको मौसम बदली हुने मौसमविद् भट्टराईले जानकारी दिए। उनका अनुसार आज सुदूपश्चिम र कर्णाली प्रदेशको मौसम पूर्ण बदली हुने अनुमान गरिएको छ । काठमाडौं उपत्यकासहित आसपासका जिल्लामा भने मौसम आंशिक मात्रै बदली हुने अनुमान गरिएको जल तथा मौसम विज्ञान विभाग मौसम पूर्वानुमान महाशाखाले जनाएको छ । महाशाखाका अनुसार शनिबार कास्की, खोटाङ र म्यादीका केही ठाउँमा पानी परेको थियो । कास्कीको माछापुच्छ्रे बेस क्याम्पमा गरिएको मापनअनुसार त्यहाँ ३ दशमलव ६ मिलिमिटर, म्यादीको घोरेपानीमा १ दशमलव ५ मिलिमिटर र खोटाङको दूधकोकोसीमा २ मिलिमिटर पानी परेको मापन गरिएको छ ।"
कार्बन उत्सर्जनले बढ्यो जोखिम,"पोखरा : वैज्ञानिक तथा वातावरणविद् डा तिर्थबहादुर श्रेष्ठले डरलाग्दो रूपमा बढेको कार्बन उत्सर्जनले जोखिम बढेको बताएका छन्। नेपाल लिटरेचर फेस्टिभल २०२२ को तेस्रो दिनमा रहेको यो पृथ्वी कसको हो ? नामक सत्रमा पत्रकार रमेश भुषालसँग कुरा गर्दै उनले सो कुरा बताएका हुन्। अहिले गरिरहेको काम दिगो रूपमा कस्तो प्रभाव पार्छ भन्ने मुख्य विषय रहेको उनले बताए। साथै अहिले मानिसहरूले डरलाग्दो रूपमा कार्बन उत्सर्जन गरिरहेको र यसले ग्लोबल वार्मिङको थ्रेट बढाएको र छिट्टै प्रलय हुन सक्नेमा पनि सचेत गराए। मानिसहरूको पृथ्वीप्रतिको सद्भाव किन घट्दै गइरहेको छ भन्ने प्रश्नमा श्रेष्ठले प्रकृतिसँग नजिक भइरहनुपर्नेमा मानिसहरू झन्झन् परपर गइरहेका कारण यो अवस्था आएको बताए। मानिसहरूका गतिविधिका कारण अन्य प्राणी तथा वनस्पतीको अस्तित्व नै धरापमा गइरहेको उनको भनाइ छ। निकुञ्जको अवधारणाले मात्र त्यसको क्षतिपूर्ति नहुने उनले डा श्रेष्ठले बताए। निकुञ्ज त्यो प्रजाति, वनस्पती लोप नहोस् भन्नको लागि मात्र हो। तर, हामीले रूखलाई प्रकृतिको रूपमा लिएका छैनौं। आफूले संसार भनेको आमाको काखदेखि अन्तरिक्षलाई बुझेको डा श्रेष्ठले बताए। पृथ्वी कसको हो भन्ने प्रश्न जति सरल भए पनि उत्तर निकै जटिल रहेको सुनाउँदै आफू जन्मदा संसार आमाको काख जत्रो रहेको बताए। त्यसपछि बामे सर्दै गर्दा कोठा मेरो संसार भयो। त्यसपछि आगन, गाउँ सबै मेरो संसार भयो। बिस्तारै यहाँ म मात्रै रहेनछु, चराचुरुङ्गी, पशुपंक्षि, वनस्पति सबै मेरो संसार रहेछ भन्ने लाग्यो उनले भने ।"
परालमा लुकाएर राखेको सालका गोलिया बरामद,गुलरिया : प्रहरीले परालमा लुकाएर राखेको अवस्थामा सालका गोलिया बरामद गरेको छ। ताराताल प्रहरी चौकी मधुवनबाट खटिएको गस्ती टोलीले मुधवन नगरपालिका वडा नम्वर ७ साईबावा टोल स्थित खाली जमिनमा परालमा लुकाई छिपाई राखेको अवस्थामा सालका गोलिया फेला परेको हो। परालले छोपेर लुकाई छिपाई राखेको अवस्थामा ८० दशमलव ७२ क्युफिट ९ वटा गोलिया सालका काठ नियन्त्रणमा लिइएको जिल्ला प्रहरी कार्यालय बर्दियाका प्रहरी नायव उपरीक्षक हिक्मत बहादुर बोहोराले बताए। बरामद काठ आवश्यक कारवाहीको लागि सब डिभिजन बन कार्यालय सानोश्रीमा बुझाएको डिएसपी बोहोराको बताए।
