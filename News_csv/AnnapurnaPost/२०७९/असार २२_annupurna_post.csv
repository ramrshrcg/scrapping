शीर्षक,विवरण
प्रधानमन्त्रीले आफैंसँग राखे अर्थ मन्त्रालय,काठमाडौं : प्रधानमन्त्री शेरबहादुर देउवाले अर्थ मन्त्रालयको जिम्मेवारी सम्हालेका छन्। बजेट निर्माण प्रक्रियामा भएको अनियमिततामा मुछिएर अर्थमन्त्री जनार्दन शर्माले राजीनामा दिएपछि मन्त्रिपरिषद्को अध्यक्षको हैसियतमा देउवाले अर्थ मन्त्रालयको जिम्मेवारीमा आफूलाई तोक्न राष्ट्रपतिलाई सिफारिस गरेका थिए। प्रधानमन्त्रीको सिफारिसमा राष्ट्रपति विद्यादेवी भण्डारीले अर्थ मन्त्रालयको कार्यभार देउवाले सम्हालेगरी तोकेको राष्ट्रपति कार्यालयका प्रवक्ता सागर आचार्यले जानकारी दिए। यसअघि प्रधानमन्त्री देउवाले रक्षा मन्त्रालयकोसमेत जिम्मेवारी सम्हालिरहेका छन्। रक्षामन्त्री मीनेन्द्र रिजालले पार्टीको महामन्त्रीमा पराजित भएपछि नैतिकताका आधारमा मन्त्री पदबाट राजीनामा दिएका थिए। प्रधानमन्त्रीसँग अब प्रधानमन्त्री तथा मन्त्रिपरिषद् कार्यालयसहित तीनवटा मन्त्रालयको जिम्मेवारी छ।
"बुढीगंगाको निर्वाचन भोलि, सुरक्षा व्यवस्थामा कडाइ","बाजुरा : बाजुराको बुढीगंगा नगरपलिकामा भोलि (बिहीबार) हुने स्थानीय निर्वाचनका लागि सुरक्षा व्यवस्थामा कडाइ गरिएको छ। निर्वाचनलाई स्वच्छ, निस्पक्ष र भयरहित वातावरणमा सम्पन्न गर्न सुरक्षा व्यवस्थामा कडाइ गरिएको प्रमुख जिल्ला अधिकारी प्रकाशचन्द्र अधिकारीले बताए। निर्वाचनलाई भयरहित वातारणमा स्वच्छ र मर्यादित बनाउन सबै राजनीतिक दलको सहमतिका आधारमा प्रक्रिया अघि बढाएको अधिकारीले बताए। नेपाल प्रहरी, सशस्त्र प्रहरी र नेपाली सेनाबाट सिनियर अधिकृतको कमाण्डमा पर्याप्त सुरक्षाकर्मी परिचालन गरेको उनले बताए। पालिकाका १० वटा मतदानस्थलमा नेपाल प्रहरी र सशस्त्र प्रहरीबाट प्रहरी निरीक्षकइन्सपेक्टर)को नेतृत्वको टोली खटाइएको बताए। निर्वाचनका लागि आवश्यक पर्ने सामग्रीसहित मुख्य निर्वाचन अधिकृतको कार्यालयबाट कर्मचारीहरू मतदान केन्द्रहरूमा पुगिसकेको पनि प्रजिअ अधिकारीले बताए। उनका अनुसार निर्वाचनका लागि आवश्यक पर्ने सबै तयारी पूरा भइसकेकाले असार २३ गते बिहीबार बिहान ७ बजेदेखि मतदान हुने छ। गत वैशाख ३० गते भएको निर्वाचनमा नेपाली कांग्रेस र नेकपा एमालेबीच मतदानमा धाँधली भएको भन्दै विवाद भएपछि मतदान नै स्थगित गरिएको थियो। निर्वाचन आयोगले गरेको स्थलगत अध्ययनले पुनःनिर्वाचन गर्ने निष्कर्ष निकालेको थियो।"
यस्ता छन् मन्त्रिपरिषद्का २२ निर्णय,"काठमाडौं : सरकारले कर्मचारी बर्खास्ती र नियुक्तिदेखि ऋण अनुदान सहायता लिनेसम्म २२ वटा निर्णय गरेको छ। मंगलबार बसेको मन्त्रिपरिषद् बैठकले प्रतिनिधिसभाबाट नागरिकता विधेयक फिर्ता लिनेदेखि कर्मचारीको बढुवा र बर्खास्तीसम्मका निर्णयहरु गरेको हो। निर्णयहरु सञ्चारमन्त्री ज्ञानेन्द्र बहादुर कार्कीले सञ्चार मन्त्रालयमा पत्रकार सम्मेलन गरेर सार्वजनिक गरेका थिए। यस्ता छन् निर्णयहरु: खानेपानी क्षेत्रको सुशासन र पूर्वाधार सहयोग आयोजनाका लागि विश्व बैंकबाट प्राप्त हुने ५९६ विलियन डलर सहुलीयतपूर्ण ऋण सहायता स्वीकार गर्ने नेपाल प्रहरीमा क्षमता अभिवृद्धिसहितको साइबर ब्यूरो स्थापनाका लागि कोरियाबाट प्राप्त हुने ८ मिलियन डलर स्वीकार गर्ने हरित ग्यास उत्सर्नका लागि खाना पकाउने आधुनिक दक्ष तथा जलवायुमैत्री स्वच्छ उर्जाको प्रवर्द्धनका लागि प्राप्त हुने २११२ मिलियन डलर अनुदान सहायता स्वीकार गर्ने हरित तथा नवीकरणीय उर्जा प्रवर्द्धनका लागि युरोपियन युनियनबाट हुने यूरो ४५ मिलियन बराबरको आर्थिक प्राविधिक सहायता स्वीकार गर्ने पहाडी क्षेत्रमा काष्ठफल तथा फलफूल आयोजनाका लागि एसियाली विकास बैंकबाट सहुलीयतपूर्ण ऋण तथा अनुदान सहायतासम्बन्धी दस्तावेजलाई अन्तिम रुप दिन अर्थमन्त्रालयका सहसचिवको नेतृत्वमा वार्ता टोली गठन गर्ने विभुषण समितिमा रहेका सदस्य कलाकार मदनदास श्रेष्ठको सट्टामा कला क्षेत्रबाट संगीतकार शम्भुजित बास्कोटालाई सदस्य तोक्ने नागरिकता ऐन २०६३ लाई संशोधन गर्न बनेको विधेयकलाई प्रतिनिधिसभाबाट फिर्ता लिन स्वीकृत प्रदान गर्ने सशस्त्र प्रहरी दोस्रो संशोधन नियमावली २०७९ स्वीकृत गर्ने प्रत्येक वर्ष वैशाख १ गते घर जग्गा लिखित रजिष्ट्रेसन दिवस मनाउनका लागि स्वीकृत प्रदान गर्ने विभिन्न २३ जिल्लाका दुई लाख २३ हजार २३० गरिब परिवारको सूची स्वीकृत गर्ने राष्ट्रिय बालअधिकार परिषद्को कार्यकारी निर्देशक पदको व्यवस्था हालको बालबालिका नियमावली २०७८ मा नभएकोले कार्यकारी निर्देशक मिलनराज धरेललाई पदमुक्त गर्ने र परिषद्को उपाध्यक्ष, तीन जना सदस्य र सदस्य सचिव नियुक्त गर्ने। बागमती प्रदेश ट्राफिक प्रहरी कार्यालयलाई चितवनको भरतपुर १ रामनगरस्थित सदनचुली सामुदायिक वनको ०४६ हेक्टर वन क्षेत्र उपयोग गर्न स्वीकृत दिने कर्णाली प्रदेशको प्रादेशिक सरुवा रोग अस्पताल निर्माणको सुर्खेतको भेरीगंगा नपा १२ छिन्चुस्थित राष्ट्रिय वनको ४९ हेक्टर वन क्षेत्र प्रयोग दिने भाषा आयोगको सदस्यमा डा अमरराज गिरी, प्राडा कृष्णप्रसाद न्यौपाने, मातृका प्रसाद पोखरेल, गोपाली प्रसाद सर्राफ र अमृत योन्जन तामाङलाई नियुक्त गर्ने विभिन्न स्थानीय तहलाई जग्गा प्राप्तिका लागि स्वीकृत दिने नेपाल दुरसञ्चार प्राधिकरणको प्राविधिक सदस्यमा रवीन्द्र झा, लेखा तथा परीक्षण सदस्यमा गोकर्णप्रसाद सिटौलालाई नियुक्त गर्ने नेपाल प्रशासन सेवा समूहीकरण तर्फको राजपत्रांकित विशिष्ट श्रेणीको रिक्त पदमा सहसचिव डा गोपिकृष्ण खनाललाई बढुवा गर्ने, नेपाल कृषि तथा वन सेवा सामूहीकरण तर्फको विशिष्ट श्रेणीको रिक्त पदमा डा दीपककुमार खराललाई बढुवा गर्ने, डा संगीता कौशल मिश्रालाई स्वास्थ्य सेवाको १२ औं तहमा बढुवा गर्ने, हेजिङ नियमावली २०७८ स्वीकृत गर्ने, वैदेशिक रोजगारबाट फर्केका व्यक्तिका लागि पुन एकीकरण कार्यक्रम सञ्चालन तथा व्यवस्थापन निर्देशिका २०७९ स्वीकृत गर्ने, नेपालको नागरिकता ऐन २०६३ लाई संशोधन गर्न नयाँ विधेयक प्रस्ताव प्रस्तुत गर्ने निर्णय गरिएको छ।"
विप्लवको पार्टीले आगामी निर्वाचनमा भाग नलिने,काठमाडौं : नेपाल कम्युनिस्ट पार्टीका महासचिव नेत्र विक्रम चन्द विप्लवले आगामी निर्वाचनमा पार्टीले भाग नलिने बताएका छन्। बुधबार काठमाडौंमा आयोजित पार्टी प्रवेश कार्यक्रममा विप्लवले हरेक मोर्चामा पार्टी जनतासँग सँगै रहने र निर्वाचनमा भने भाग नलिने बताए। उनले जनताका मुद्दाहरुलाई अघि बढाउनका लागि क्रान्तिकारी मोर्चाको विषयमा छलफल गर्ने बताए। त्यस्तै उनले अमेरिकी सैन्य सहयोग स्टेट पार्टनरसिप प्रोग्राम(एसपीपी) कुनै हालतमा लागु हुन नदिने चेतावनी दिए। मुलुकमा भएको स्रोत र साधनलाई कब्जा गरी परनिर्भरता बनाउन खोजेको आरोप लगाउँदै त्यसको प्रतिरोध गर्ने उनको भनाइ छ। उनले एमसीसी र एसपीपीका सन्दर्भमा कांग्रेस अमेरिकाप्रति बफादार देखिएको धारणा पनि राखे। उनले एमसीसीविरुद्ध आन्दोलनमा उत्रिँदा पक्राउ परेका विद्यार्थीसँग लाखौं रुपैयाँ धरौटी मागेकोप्रति आपत्ति जनाए। राजासँग सेनालाई मिलाए अरु पार्टीलाई प्रतिबन्ध लगाउने तयारी गरेको केही नेताले भन्ने गरेको आफूले सुनेको भन्दै उनले देश हितविपरीत काम गर्नेलाई प्रतिबन्ध नै लगाउने जिकिर गरे। विप्लवले जनताले पूर्ण रुपमा अधिकार प्राप्ति नगरेसम्म संघर्ष जारी रहने स्पष्ट पारे।
"वैदेशिक रोजगारीको प्रलोभनमा महिलालाई कुवेतमा विक्री, तीन जना पक्राउ","काठमाडौं : मानव बेचविखन तथा ओसारपसारमा संलग्न तीन जनालाई प्रहरीले पक्राउ गरेको छ। पक्राउ पर्नेमा ललितपुर गोदावरी नगरपालिका१० चापागाउँ बस्ने ४८ वर्षीय दौलत रोका, काठमाडौं महानगरपालिका३२ पेप्सीकोला स्थायी वतन भएकी २७ वर्षीया रेवती सुनार र काठमाडौं टोखा नगरपालिका२ चण्डेश्वरी बस्ने रोल्पा त्रिवेणी गाउँपालिका७ का ५२ वर्षीय भरतमणि घर्तिमगर रहेका छन्। दौलतलाई गत जेठ २४ गते ललितपुर जावलाखेलबाट, रेवतीलाई गत जेठ २० गते काठमाडौं बबरमहलबाट र भरतमणिलाई गत जेठ १३ गते काठमाडौं टोखाबाट प्रहरीले पक्राउ गरेको हो। उनीहरूमध्ये दौलतले विभिन्न प्रलोभन तथा डरत्रास देखाई पीडितलाई ललितपुर ढोलाहिटीमा जबरजस्ती करणी गरी कुवेतमा मासिक ४०५० हजार रूपैयाँसम्म कमाई हुने प्रलोभन देखाई भारतको नयाँदिल्ली हुँदै २०७८ चैत १६ गते कुवेतमा घरायसी कामका लागि बिक्री गरेको र घर मालिकलेसमेत बन्धक बनाई जबरजस्ती करणी गरेकोमा पीडितलाई मानव बेचविखन अनुसन्धान ब्यूरो बबरमहलको पहलमा कुवेतबाट उद्धार गरिएको थियो। साथै रेवतीले भारतमा डान्सको काममा लगाईदिने प्रलोभन देखाई पीडितलाई वीरगञ्जबाट भारतको रक्सौल सौनाबजार पुर्याई डर त्रास देखाई डान्स गर्न लगाएको अवस्थामा भारतीय प्रहरीले उद्धार गरी भारतको बालिका गृह मोतिहारीमा राखेकोमा माइती नेपालको सहयोगमा नेपाल फिर्ता ल्याइएको थियो। यसैगरी भरतमणिले दुबईमा कम्पनीको प्याकिङ सम्बन्धी काममा लगाईदिने भनि मासिक ४०५० हजार रूपैयाँसम्म कमाई हुने प्रलोभनमा २०७९ वैशाख १६ गते काठमाडौं एयरपोर्टबाट दुबई भनी कुवेतको घर मालिकलाई पाँच हजार कुवेत दिनारमा बिक्री गरेको खुल्न आएको छ। जिल्ला अदालत काठमाडौंको २०७९ असार २१ गतेको आदेशले दौलतलाई, २०७९ असार १५ गतेको आदेशले रेवतीलाई र २०७९ असार ८ गतेको आदेशले भरतमणिलाई मुद्दा पुर्पक्षको लागि कारागार कार्यालय पठाइएको छ।"
तर्ने क्रममा तुइन चुँडिदा महाकाली नदीमा एक जना बेपत्ता,दार्चुला : तुइन तर्ने क्रममा खस्दा महाकाली नदीमा एक जना बेपत्ता भएका छन्। दार्चुलाको ब्यास गाउँपालिका२ दुम्लिङस्थित गोठाल घाटमा बुधबार तुइन तर्ने क्रममा सोही वडाका १८ वर्षीय सचिन बुढाथोकी बेपत्ता भएका हुन्। तर्ने क्रममा तुइन चुँडिएपछि बुढाथोकी बेपत्ता भएको जिल्ला प्रहरी कार्यालय दार्चुलाले जनाएको छ। भारतनेपाल आउजाउ गर्न तुइन तर्नैपर्ने हुन्छ। गत वर्षको साउन १५ मा सोही ठाउँमा तुइन तरेर भारत जाने क्रममा खसेर जयसिंह धामी पनि बेपत्ता भएका थिए।
मिटरव्याजी दिदीभाइ थुनामा,"राजविराज : प्रधानमन्त्रीको निर्देशनपछि पक्राउ परेका सप्तरीका मिटरब्याजी रामदेव साहको छोरा र छोरी बुधबार कारागारमा थुनामा पुगेका छन्। सप्तरी जिल्ला अदालतका न्यायाधीश सुर्यनाथ प्रकाश अधिकारीको इजलाशले नन्दकिशोर साह र अनुराधा साहलाई पुर्पक्षका लागि राजविराज कारागारमा थुनामा पठाइएको अदालतले जनाएको छ। सुनसरीको धरानबाट नन्दकिशोर पक्राउ परेको दुई दिनपछि जेठ २८ गते काठमाडौं गौशालाबाट अनुराधा पक्राउ परेकी थिइन्। प्रधानमन्त्रीले निर्देशन दिएपछि मात्र आरोपितहरुलाई पक्राउ गर्न नेपाल प्रहरी सकृय भएको थियो र ठगी तथा अपराधिक विश्वासघात मुद्दामा इलाका प्रहरी कार्यालय कल्याणपुर सप्तरीले उजुरी दर्ता गरेको छ। उच्च अदालत जनकपुर राजविराज इजलासले जिल्ला प्रहरी कार्यालय सप्तरीलाई पीडितको उजुरी दर्ता गर्न परमादेश दिए पनि उजुरी दर्ता भएको थिएन। प्रधानमन्त्री शेरबहादुर देउवाले मिटरव्याजी रामदेवलाई तत्काल पक्राउ गरेर अनुसन्धान अगाडि बढाउन गृहमन्त्री बालकृष्ण खाँडलाई निर्देशन दिएपछि प्रहरी सकृय भई उजुरी दर्ता गरेको हो। पीडितहरूले तीन महिनाअघि नै उजुरी दिए पनि बेवास्ता गर्दै आएको सप्तरी प्रहरीले प्रधानमन्त्री र गृहमन्त्रीको निर्देशन पछि कारोबारीलाई पक्राउ गरेर कारबाही अगाडि बढाएको हो। न्यायका लागि गत मङ्सिर १२ गते पुगेकी पीडितलाई जिल्ला प्रहरी कार्यालयले इलाका प्रहरी कार्यालय कल्याणपुर पठाए पनि कल्याणपुर प्रहरीले ढिलो भएको भन्दै उजुरी लिन नमानेको पीडितहरुले बताए। पीडितले मङ्सिर १३ गते जिल्ला हुलाक कार्यालयमार्फत जिल्ला प्रहरी कार्यालयमा जाहेरी पठाएकोमा कारबाही अगाडि नबढेपछि पुस २१ गते उच्च अदालत जनकपुर राजविराज इजलासमा परमादेशका लागि निवेदन दिएका थिए। कारबाही अगाडि बढेपछि सप्तरीमा मिटरब्याजीहरुबाट पीडितहरु क्रमशः सार्वजनिक हुँदै गएको र कारबाहीको उजुरी थपिदै गएको छ। सप्तरीको खडक नगरपालिका७ स्थित कल्याणपुर घर भएका रामदेवसहित उनकी श्रीमती शिवकुमारी, अर्की छोरी रेणुकुमारी, नाती चन्दनकुमार र धनुषा खरिहानी टोलका कैलाश साहलगायत हालसम्म पक्राउ पर्न सकेका छैनन्। घर व्यवहार खर्च प्रयोजनका लागि ऋण दिँदा चर्को व्याज असुल्ने साह परिवारविरुद्ध ठगी तथा विश्वासघात मुद्दा दर्ता भएपछि उनी फरार छन्। ऋणीको जग्गा आफ्नो परिवारको नाममा रजिष्ट्ररी गरेरमात्र ऋण दिने गरेका साहले मिटरब्याजमा चर्को रकम असुल्नुका साथै जग्गासमेत कब्जा गरेको आरोप छ। परिबन्धमा परेका विपन्नलाई ऋण दिएर जग्गा आफ्नो नाममा ल्याउने गरेका साहले चर्को व्याज असुले पनि फिर्ता नगरेको भन्दै १७ जनाले उजुरी दिएका छन्। पीडितहरुका अनुसार घर खर्च समेतको व्यवहारिक प्रयोजनको लागि आवश्यक परेको ऋण दिने साहले ऋणीहरुबाट धितोस्वरुप मालपोत कार्यालयबाट आफ्नो तथा परिवारको नाममा जग्गा राजिनामा लिखतबाट पास गर्ने गर्दथे। ऋण चुक्ता भएपछि जग्गा फिर्ता गर्ने गरी साहले मालपोत कार्यालय सप्तरीबाट राजीनामाको लिखत गरी पास गरेकोमा व्याजसहित साँवा रकम असुले पनि जग्गा फिर्ता नदिएको उनीहरुको आरोप छ। उजुरी दिनेहरुले ऋण लिएको रकम तथा सोको व्याज समेत तिरी चुक्ता गरी सके पश्चात पनि लामो समयदेखि जग्गा फिर्ता नगरेको आरोप लगाएका छन्। आरोपितहरुले भने जग्गाबापतको तत्कालिन मूल्य लिएर जग्गा रजिष्ट्ररी गरेको बताएका छन्। गत सोमबार अदालतमा अभियोजन पत्र दायर भएदेखि नै उजुरीकर्ताहरुले अदालत अगाडि प्लेकार्डसहित धर्ना बसेर मिटरव्याजी साहविरुद्ध प्रदर्शन गर्दै आएका छन्।"
निवर्तमान अर्थमन्त्री शर्माविरुद्ध राप्रपाले दिएको उजुरी प्रहरीले दर्ता गरेन,"काठमाडौं : राजीनामा दिएर निर्वतमान बनेका अर्थमन्त्री जर्नादन शर्माविरुद्ध उजुरी नेपाल प्रहरीले दर्ता गर्न अस्वीकार गरेको छ। अर्थमन्त्री शर्मासहित ८ जनाविरुद्ध उजुरी दर्ता गर्न गएका राप्रपाका प्रवक्ता एवं सुशासन विभाग प्रमुख ज्ञानबहादुर शाही बुधबार जिल्ला प्रहरी कार्यालय काठमाण्डौ पुगेका थिए । प्रवक्ता प्रहरी कार्यालय पुग्दै गर्दा त्यहाँ ठूलो संख्यामा मिडियाकर्मीको उपस्थिति थियो। प्रहरीले कार्यालय प्रवेशमा कडाई गरेको थियो। जिल्ला प्रहरी परिसरका प्रवक्ता दिनेशराज मैनालीले उजुरी कानुनसम्मत नभएकाले दर्ता नभएको जानकारी दिए। उनी भन्छन्, प्रहरीमा दर्ता गर्न आउने उजुरी जति सबै प्रक्रिया पुर्याएर आउँछन् भन्ने छैन। अपराध भएको प्रमाण पनि त पुग्नुपर्यो। राप्रपा नेपालले दर्ता गर्न लागेको उजुरीमा मुलुकी अपराध संहिता २०७४ को परिच्छेद १ को राज्यविरुद्धको कसुरको दफा ४९, परिच्छेद ४ को सार्वजनीक न्याय विरुद्धको कसुरको दफा ९२, विद्युतीय कारोवार ऐन २०६३ को परिच्छेद ९ कम्युटर सम्बन्धी कसुर र भष्टाचार निवारण ऐन २०४९ को परिच्छेद २ को भष्टाचारको कसुर र सजाय सम्बन्धी व्यवस्था अन्तर्गतका कानुनलाई समेटिएको थियो। निर्वतमान अर्थमन्त्री शर्मा, अवकाश प्राप्त कर्मचारी रघुनाथ घिमिरे, इन्फीनिटी होल्डीङ कम्पनीका सिए भारतीय नागरिक उप्रेन्द्र हिरावत्, यहि कम्पनीका दिपक भट्ट, अर्थ सचिव मधु कुमार मरासिनी, राजस्व सचिव कृष्णहरी पुस्कर, नेपाल सरकारको बजेट तथा कार्यक्रम महाशाखा प्रमुख चक्रबहादुर बुढा, राजश्व व्यवस्थापन महाशाखा प्रमुख भुपाल बराल विरुद्ध उजुरी दर्ता गर्न राप्रपाको प्रतिनिधि जिल्ला प्रहरी परिसर पुगेका थिए। उजुरीमा सार्वजनिक पद धारण गरेको व्यक्तिले आर्थिक बर्षको बजेट निर्माणको प्रक्रियामा विदेशी र अनाधिकृत व्यक्ति प्रवेश गराएर नेपाली जनता विरुद्धको कसुर गरेको आरोप छ। यस्तै सीसीटीभी फुटेज मेटाएर अपराधिक घटनाको प्रमाण लोप गरे गराएको आरोप छ। अर्थमन्त्रीलगायत ८ जनाविरुद्ध उजुरी दर्ता गर्न प्रहरी कार्यालय पुगेका राप्रपाका प्रवक्ता शाहीले सरकारको ठाडो आदेशमा प्रहरीले उजुरी दर्ता नगरेको आरोप लगाए। उनले भने, अर्थमन्त्रीसँग पुरै नेपाल प्रहरी डरायो। निर्दोष जनतालाई पक्राउ गरी नभएको कुरासमेत स्वीकार्न लगाउने प्रहरीले देश र जनताको नाममा अपराध गर्ने अर्थमन्त्रीविरुद्ध उजुरी नलिनु गलत हो। अर्थमन्त्रीको गलत कामलाई नेपाल प्रहरीलेसमेत ढाकछोप गर्यो। यो राज्य विरुद्धको अपराध हो। पुरै गठबन्धन मिलेर जनताका विरुद्ध अपराध गरे।"
तुइनबाट खसेर महाकालीमा वेपत्ता बुढाथोकीको खोजी कार्य तीव्र बनाउन गृहमन्त्रीको निर्देशन,"काठमाडौं : गृहमन्त्री बालकृष्ण खाणले दार्चुला जिल्ला ब्यास गाउँपालिका वडा नम्बर २ मा तुइनबाट भारत तर्फबाट नेपालतर्फ आउँदै गर्दा वेपत्ता भएका १८ वर्षीय सचिन बुढाथोकीको खोजीकार्य तीव्र बनाउन सम्बन्धित निकायलाई निर्देशन दिएका छन्। गृहमन्त्री खाणले दार्चुलाका प्रमुख जिल्ला अधिकारी दीर्घराज उपाध्याय, सशस्त्र प्रहरी बल सुदूरपश्चिम प्रदेश प्रमुख सशस्त्र प्रहरीका नायब महानिरीक्षक दुर्गाप्रसाद भट्टराई, नेपाल प्रहरीका सुदूरपश्चिम प्रदेश प्रमुख नायब महानिरीक्षक मोहन आचार्यलाई टेलिफोन गरी वेपत्ता बुढाथोकीको खोजी कार्य तीव्र बनाउन निर्देशन दिएका हुन्। सशस्त्र प्रहरी नायब महानिरीक्षक भट्टराईले खोजी कार्य तीव्र बनाउन गृहमन्त्रीले निर्देशन दिएको तथा सशस्त्र र नेपाल प्रहरी मिलेर रातिसम्म खोज्दा पनि फेला पार्न नसकेको बताए। बिहीबार थप फौज पठाएर खोजी कार्य तीव्र बनाइने उनले बताए। बुढाथोकी दिउँसो साढे तीन बजे गह्रौ भारीसहित दुम्लिङ नजिक भारतबाट नेपालतर्फ आउँदै गर्दा तुइन चुडिएर वेपत्ता भएको जिल्ला प्रशासन कार्यालयले जनाएको छ।"
"अर्थमन्त्रीमाथि छानविन गर्न संसदीय समिति बनाउने सहमति, सचेतकहरु छलफलमा","काठमाडौं : अर्थमन्त्री जनार्दन शर्माको संलग्नतामा भएको बजेट निर्माण प्रक्रियामा अनाधिकृत व्यक्तिको प्रवेश र व्यापारिक स्वार्थमा करको दर हेरफेरको विषयमा छानविन गर्न संसदीय समिति बनाउने सहमति जुटेको छ। सभामुख अग्निप्रसाद सापकोटा अगुवाईमा बसेको सर्वदलीय बैठकमा संसदीय छानविन समिति बनाउने सहमति जुटेको हो। संसद सचिवालय स्रोतकाअनुसार समितिको नेतृत्व कसले गर्ने, कति सदस्यीय बनाउने, कति समयवधिको बनाउने तय गर्न दलका प्रमुख सचेतक र सचेतकहरु छलफलमा छन्। बजेट निर्माण प्रक्रियामा अनाधिकृत व्यक्तिको प्रवेश र करको दर हेरफेरको विषय बाहिर आएपछि प्रमुख प्रतिपक्षी नेकपा एमालेले सुरुदेखि नै संसदीय छानविनको माग गर्दै आएको थियो। यस विषयमा संसदमा अवरोधसमेत गरेको थियो। अहिले यस प्रकरणमा सीसीटीभी फुटेज नै मेटिएको जवाफ अर्थ मन्त्रालयबाट आएपछि चौतर्फी अर्थमन्त्रीको राजीनामा मागिएको छ। छानविनको माग उठिरहेको छ। छानविन समितिको घोषणा अहिले बस्ने प्रतिनिधिसभा बैठकमा सभामुख सापकोटाले गर्नेछन्।"
"राजीनामाअघि शर्मा : एमालेप्रति आक्रामक, सीसीटीभी फुटेजमा बचाउ, निर्दोष सावित भएर आउने दाबी","काठमाडौं : अर्थमन्त्री जनार्दन शर्माले बजेट निर्माण प्रक्रियामा अनाधिकृत व्यक्तिको प्रवेश र व्यापारिक स्वार्थमा करको दर हेरफेरको विषयमा हुने छानविनमा सघाउने प्रतिबद्धता जनाएका छन्। प्रतिनिधिसभामा पदबाट राजीनामा घोषणा गर्दै अर्थमन्त्री शर्माले आफूमाथि हुने सबै छानविनमा सघाउने बताएका हुन्। प्रतिनिधिसभाले शर्मामाथि छानविन गर्न ११ सदस्यीय विशेष समिति गठन गरेलगत्तै उनले विशेष समय लिएर संसद्मा राजीनामा घोषणा गरेका थिए। संसदीय समितिलाई स्वागत गर्न चाहन्छु। सभामुखलाई धन्यवाद दिन चाहन्छु, उनले भने। 'राजनीतिक पूर्वाग्रहको पराकाष्ठा' राजीनामाअघि अर्थमन्त्री शर्माले प्रतिपक्षी एमालेमाथि आक्रोश पोखेका थिए। संसद विघटन दुईपटक गरेको र अन्य धेरै विषयहरु रहेको र त्यसलाई नकोट्याउने भन्दै शर्माले केपी ओली सरकारको पालामा तत्कालीन मन्त्री र अर्थमन्त्रीले गरेको आलोचित काम उल्लेख गरेका थिए। मैले संसदमा आएर बोल्न नपाउने नैतिकता के कारणले गुमाए? न मैले संकटमा परेका जनताको कोरोनाकालमा बद्मासी गरे, न मैले करको दर हेरफेर गर्नुपूर्व कुनै व्यापारीलाई सामान भित्र्याउने अनुमति दिए, न सूचना दिए, न मैले बच्चाको दुधको रेट बढाएर चकलेटहरुको घटाए, के कारणले म अनैतिक भए? जे देखियो अहिले, एउटा पूर्वाग्रहको पराकाष्ठा देखियो। सहमतिमा छानविन समिति बन्यो। भर्खरै एमाले सांसदले आदेश र फर्मान जारी गर्नुभयो। एउटा सैनिक नेतृत्वलेजस्तो दोषी करार गर्नुभयो। के यही हो लोकतन्त्र? यो राजनीतिक पूर्वाग्रहको पराकाष्ठा हो, उनले भने। 'जनतामा भ्रम सिर्जना गरियो' शर्माले बजेट निर्माण प्रक्रियामा कुनै गल्ती नगरेको र जनतामा भ्रम सिर्जना गरिएको आरोप लगाए। सच्चाई र तथ्यको गहिराईमा पुग्नैपर्छ। राजनीतिक प्रतिशोधको भावनामा उठेका प्रश्नको सच्चाईमा पुगिएन भने कसैलाई अन्याय हुन्छ भन्ने पनि हेक्का राखौं, उनले भने। आफूले बजेट निर्माण गर्दा कुनै त्रुटि नगरेको दाबी गर्दै छानविन गर्न समितिलाई आह्वान गरे। विधि, पद्धति, प्रचलित प्रणालीबाट, तोकिएका आधिकारिक व्यक्तिबाट करको दररेट हेरफेर गरिएको छ। यो सच्चाईलाई कसैले मेट्न सक्दैन। दुईटा सचिवहरुलाई साथमा लिएर मैले बजेट बनाएको हो। आम जनताको लागि कम डलर खर्चेर आउने वस्तुमा कर बढाएको हो। यसले उद्योग र अर्थतन्त्रमा सघाउ पुर्याउने विश्वास छ। सरकारको नीति तथा निर्देशनमा बजेट बनेको हो। मैले चिन्ने सचिवहरुलाई र कर्मचारीहरुलाई हो। मेरो निर्देशनमा रातभर उहाँहरुले काम गर्नुभयो। म राति साढे ११ बजे सिंहदरबारबाट पुल्चोक क्वार्टर पुगेर सुतेको र विहान आउँदा सचिवहरु मन्त्रालयमा सोफामा पल्टिरहेका थिए। अहिले कथा बनाएर भ्रमित पार्न खोजियो, उनले भने। सीसीटीभी फुटेजमा बचाउ अर्थमन्त्री शर्माले सीसीटीभी फुटेजमा पनि आफ्नो बचाउ गरेका थिए। सीसीटीभी कुन क्षमताको छ, कहिले जडान भएको भन्ने प्राविधिक जानकारी मन्त्रीलाई नहुने उनको जिकिर थियो। कुन सीसीटीभीको क्षमता कति हुन्छ, कहिले जडान गरेको हो? मन्त्रीलाई कसरी थाहा हुन्छ? अब अन्य मन्त्रीले पनि थाहा पाउन जरुरी छ। सत्य तथ्य प्राविधिक हेर्ने मान्छेले जवाफदेहिता लिने हो। मलाई त्यसको ज्ञान पनि छैन। मैले किन मेटाउनुपर्यो? मेटायो भनेर भ्रम फिजिएको छ, उनले भने। आफूले तस्करी घटाउन कर बढाएको उनले दाबी गरे। तस्करी घटाउनु अनियमितता हो? तस्करीहरु मैले बन्द गरेको छु। बिजुली गाडीको कर बढाइयो भन्ने छ। हाम्रो डलर सञ्चितिलाई कसरी कायम राख्ने भनेर महंगो नभित्र्याउने नीति हो। बजेटका नीतिले करका दर हेरफेर गर्दा कहाँ सूचना चुहाइयो छानविन गरियोस्, उनले भने। शर्माले बजेट कुनै घराना होइन देशको अर्थतन्त्र, उत्पादनलाई वृद्धि दिने, कृषिलाई प्राथमिकता दिने, किसानलाई प्राथमिकता दिइएको जिकिर गरे। गरिबहरुलाई आर्थिक रुपले समृद्ध गर्नेगरी बजेट आएको छु। यो गर्नु अपराध हो, राष्ट्रघात हो? हो भने भोग्न तयार छु। आयातलाई प्रतिस्थापन गर्न यो बजेट लाभदायी बन्ने छ। निर्यात बढाउनेछ। आम नागरिक, कर्मचारी, प्रहरी सबैलाई उत्साहित गरेको छ। के सबैलाई उत्साहित गर्ने बजेट ल्याउन पाइँदैन? सरकारले यही गरेको हो, उनले भने। 'हजार छानविनका लागि तयार छु' उनले आफू राजनीतिक व्यक्ति भएको र आफ्नो प्रतिबद्धता र निष्ठा, मूल्य मान्यता र राष्ट्रप्रतिको इमान्दारितामा प्रतिबद्ध रहेको बताए। म माथि हजारौं छानविन गरियोस्। एउटा छानविन होइन, सबै छानविनका लागि तयार छु, उनले भने, मैले कुनै गल्ती नगरेको र राष्ट्रको पक्षमा काम गर्दागर्दै पनि जनतामा भ्रम पारेको हुनाले छानविन समितिबाट तथ्यले स्पष्ट गर्नेछ। राष्ट्र, जनताको पक्षमा उभिएर संघर्षमा अघि बढिरहेको मान्छेमाथि जुन अनेक लाल्छना र आरोपहरु लगाइएको छ त्यसलाई अस्वीकार गर्दछु, खारेज गर्दछु। छानविन समितिलाई पूर्ण सहयोग गर्नेछु। निर्दोष सावित भएर फर्किने दाबी यस्ता छानविन समितिबाट मन्त्री कायम भएर छानविन भएको तथ्यहरु रहेको उल्लेख गर्दै शर्माले तर आफूले त्यसो नचाहने र छानविन समिति ढिलो गठन भएकाले राजीनामा ढिलो भएको बताए। यति भनेर उनले छानविनका लागि मार्ग प्रशस्त गर्दै राजीनामा दिएको घोषणा गरे। छानविनले ल्याएको तथ्य सत्यका अगाडि आफू उपस्थित भएर फेरि आफ्ना विषयवस्तुहरु, अभियानहरु र कामलाई अगाडि बढाउने, देश र जनताको पक्षमा लाग्ने प्रतिबद्धता पनि उनले गरे। मेरो राजीनामा माग्ने नागरिक समाज, युवाको आवाजलाई सम्मान गरेर मैले राजीनामा दिएको छु। मैले कुनै गल्ती गरेको छैन। तथ्यमा गइदिनुहोला, उनले भने। आफ्नो प्रष्टिकरणमा उनले आफू निर्दोष सावित भएर फर्किने संकेत गरेका थिए।"
"छानविन नसकिएसम्म माओवादीले नयाँ अर्थमन्त्री नपठाउने, निर्दोष सावित भए शर्मा नै फर्किने",काठमाडौं : नेकपा माओवादी केन्द्रका नेता बर्षमान पुनले संसदीय छानविन समितिबाट आरोप पुष्टि नभए जनार्दन शर्मा नै अर्थमन्त्री बन्ने दावी गरेका छन्। अहिले छानविनका लागि मार्गप्रशस्तमात्रै गरको भन्दै उनले आरोप पुष्टि नभए शर्मा नै अर्थमन्त्रीमा फर्किने दाबी गरे। संसद भवनमा सञ्चारकर्मीसँग कुरा गर्दै उनले छानविन नसकिएसम्म माओवादीले अर्थमन्त्रीमा कसैलाई नपठाउने जिकिर गरे। पुनले अर्थमन्त्रीले राजीनामा दिएर शर्माले उच्च राजनीतिक नैतिकता देखाएको बताए। अर्थमन्त्रीमाथि छानविन गर्न समिति गठन हुनुलाई पार्टीले स्वभाविक रुपमा लिएको र पार्टीले नै राजीनामा दिन सुझाव दिएको पुनको भनाइ छ। उनले छानविन समितिले नै सत्यतथ्य ल्याउने भए पनि अहिले नै शर्मालाई दोषी देखाउने काम भएको भन्दै आपत्ति जनाए।
"हेटौंडामा पनि देखियो हैजा, संक्रमित संख्या २१ पुगे","काठमाडौं : थप दुई जनामा हैजा भेटिएको छ। स्वास्थ्य तथा जनसङ्ख्या मन्त्रालयको इपीडिमीयोलोजी तथा रोग नियन्त्रण महाशाखाका निर्देशक डा चुमनलाल दासले हेटौंडा र चाँगुनारायण नगरपालिकामा दुई जनामा हैजाका बिरामी भेटिएका बताए। ती दुवै जनाको अहिले उपचार भइरहेको छ। नयाँ थपिएकासँग अहिलेसम्म २१ जनामा हैजा भेटिएको उनले जानकारी दिए। अहिलेसम्म पाँच जना बिरामीको उपचार भइरहेको छ। हैजा तथा झाडापखाला रोगबाट बच्नका लागि उमालेको वा क्लोरिन झोल हालेर शुद्धीकरण गरिएको पानी मात्र पिउन आग्रह गरिएको छ। त्यस्तै खानेपानीलाई सधैं सफा भाँडोले छोप्न, खानेकुरालाई राम्ररी पकाएर खान, सडेगलेको, बासी र झिँगा भन्केको खानेकुरा नखानसमेत स्वास्थ्य तथा जनसङ्ख्या मन्त्रालयले अनुरोध गरेको छ। जिल्ला स्वास्थ्य कार्यालय काठमाडौंका प्रमुख वसन्त अधिकारीले खानेपानीका कारणले हैजाका बिरामी बढेको बताए। उनका अनुसार हैजा देखिएका ठाउँको खानेपानी परीक्षण गर्दा खान अयोग्य रहेको छ। उनले कीर्तिपुरमा चार ठाउँका खानेपानीको नमूना परीक्षण गर्दा कोलिफर्म जिवाणु देखिएको जानकारी दिए।"
सुनको मूल्य ह्वातै घट्यो,काठमाडौं : विश्वबजारमा अमेरिकी डलर मजबुत भएपछि नेपाली बजारमा सुनको मूल्य ह्वातै घटेको छ। नेपाल सुनचाँदी ब्यवसायी महासंघका प्रवक्ता मनोज कुमार साहका अनुसार मंगलबार प्रति तोला ९७ हजार ६ सयमा छापावाला सुनको कारोवार भएकोमा बुधबार १ हजार ६ सयले घटेर ९६ हजारमा झरेको छ। बुधबार अमेरिकी डलर २० वर्ष यताकै मजबुत स्थितमा पुगेको छ। अमेरिकी डलरको विनिमय दरमा भएको वृद्धि भएसँगै सुनको बजार मूल्य खस्किएको प्रवक्ता साहले बताए। अमेरिकी डलरको विनिमय दर वृद्धिले लगानीकर्ताहरु डलरतर्फ आकर्षित भएका छन्। त्यसको चाप सुन बजारमा पर्न थालेपछि सुनको मूल्यमा एक्कासी कमी आएको प्रवक्ता साहले उल्लेख गरे।
दलाई लामाको जन्मोत्सवमा सामागाउँमा वृक्षारोपण,"गोरखा : बौद्ध धर्मावलम्बीहरुको धर्मगुरु चौधौँ दलाई लामाको ८७ औँ जन्मोत्सवको अवसरमा गोरखाको मनास्लु क्षेत्रमा वृक्षारोपण गरिएको छ । चुमनुब्री गाउँपालिका १ सामागाउँमा पिक एड जापानको आर्थिक सहयोग तथा एमआरटीएफएन नेपाल र मीड फाउण्डेशनको संयुक्त पहलमा बुधबार वृक्षारोपणका लागि स्थानीय प्रजातिका १४ हजार विरुवा वितरण गरिएको मिङ्मार छिरिङ लामाले बताए । 'आज बौद्ध धर्मगुरु दलाइ लामाको जन्मदिनको शुभ साइत पारेर स्थानीयबासीहरुले वृक्षा रोपण गरेका हुन्,' उनले भने, विश्व शान्ति, पृथ्वीको सम्पूर्ण प्राणी जगतको शान्ति र वातावरण संरक्षण गर्न मद्दत पुगोस् भन्ने कामना गर्दै वृक्षारोपण गरिएको हो । हाइअल्टिच्यूडमा हुने स्थानीय सल्लो जातको वृक्षारोपण गरिएको लामाले बताए । मनास्लु क्षेत्रको ३३०० देखि ३५०० मिटर उचाइको भूवनोट र शीतोष्ण हावापानीमा वातावरण सन्तुलन राख्न र हराभरा बढाउन स्थानीयबासीले वृक्षारोपण गरेका हुन् । राष्ट्रिय तथा अन्तर्राष्ट्रिय सामाजिक संघसंस्थाहरुको सहयोगमा स्थानीयबासीले वृक्षारोपण गरेको लामाले जानकारी दिए । सहयोगी संस्थाले वृक्षारोपणका लागि सामागाउँका करिब एकसय ५० घरधुरीलाई प्रतिघर एकसय २० वटाका दरले विरुवा वितरण गरेको उनले बताए । ठूला रुख विरुवा कम भएको सो क्षेत्रमा विगत सात वर्षअघिदेखि वृक्षारोपण गरिँदै आएको मिड फाउण्डेशनका सदस्य लामाले जानकारी दिए । पीक एड जापानको आर्थिक सहयोग तथा एमआरटीएफएन नेपाल र मीड फाउण्डेशनको संयुक्त पहलमा यहीँ नर्सरी बनाएर विरुवा उत्पादन गरी विगत सात, आठ वर्षअघिदेखि वृक्षारोपण गर्दै आएका छौं,' उनले भने, अब घर तथा फर्निचर बनाउने काठ तथा दाउराको समस्या नहुने विश्वास गरेका छौँ ।"
प्रदेश र संघमा विद्युतीय यन्त्रबाट मतदान गराउन सरकारलाई ध्याकर्षण,काठमाडौं : निर्वाचन आयोगले विद्युतीय यन्त्रबाट संघ र प्रदेशको मतदान गर्न सरकारलाई ध्यानाकर्ष गराएको छ। प्रमुख आयुक्त दिनेश कुमार थपलियाले प्रधानमन्त्री शेरबहादुर देवालाई भेटेर आगामी निर्वाचनमा विद्युतीय मतदान यन्त्रको प्रयोग गर्ने सम्बन्धमा सरकारको ध्यानाकर्षण गराएका हुन्। आयोगका प्रवक्ता शालिग्राम शर्मा पौडेलका अनुसार स्वदेशमा निर्मित विद्युतीय मतदान यन्त्र प्रयोग गर्न प्रमाणीकरणको उपयुक्त व्यवस्था गर्ने र सो हुन नसक्ने अवस्थामा साउन मसान्तसम्ममा आयोगलाई उपलब्ध हुनेगरी अन्य देशमा निर्मित विद्युतीय मतदान यन्त्र प्रबन्ध गरिदिन गृह मन्त्रालयमार्फत् सरकारलाई आग्रह गरिएको छ। निर्वाचनमा विद्युतीय मतदान यन्त्र प्रयोग गर्नसक्ने कानुनी व्यवस्था छ। आगामी प्रतिनिधि सभा तथा प्रदेश सभा सदस्य निर्वाचनमा विद्युतीय मतदान यन्त्रको प्रयोग गर्ने प्रयोजनका लागि आयोगले गठित समितिको प्रतिवेदनमा आधारमा सरकारलाई ध्याकर्षण गराएको हो।
सत्य तथ्य ल्याउन सजिलो होस् भनेर राजीनामा गरेँ : अर्थमन्त्री,"काठमाडौं : अर्थमन्त्री जनार्दन शर्माले छानबिन गर्न सजिलो होस् भनेर राजीनामा दिएको बताएका छन्। करको दायरा हेरफेर गरेको आरोप लागेपछि संसदमा बैठकमा जवाफ दिँदै उनले बुधबार राजीनामा घोषणा गरेका थिए। संसदबाट बाहिरिने क्रममा उनले सञ्चारकर्मीहरुसँग भने, 'सत्य तथ्य ल्याउन सजिलो होस् भनेर राजीनामा दिएको हुँ। छानबिन हुन्छ। छानबिनमा सत्य कुरा जनतासमक्ष आउँछ।'"
"हवाई भाडा बढ्यो, धनगढीको नयाँ मूल्य १७ हजार बढी","काठमाडौं : वायुसेवा कम्पनीले हवाई भाडा बढाएका छन्। नेपाल आयल निगमले हवाई इन्धनको मूल्य बढाएपछि वायुसेवा सञ्चालक संघको बैठकले हवाई भाडँ बढाउने निर्णय गरेको हो। संघका अनुसार सबैभन्दा धेरै धनगढीको मूल्य १७ हजार २५ रुपैयाँ तोकिएको छ। त्यसपछि सुर्खेतको १४ हजार ९९५, माउन्टेन फ्लाइटको १४ हजार ८९०, नेपालगञ्जको १३९८० रुपैयाँ तोकिएको छ। त्यस्तै भद्रपुरको १२ जार ९५५, विराटनगरको १० हजार २०५ तोकिएको छ भने सबैभन्दा कम सिमराको ४ हजार २४० तोकिएको छ।"
प्रदेशका गृहमन्त्री जनकपुरधाम आउँदै,"जनकपुर : देशभरकै प्रदेशका आन्तरिक मामिला तथा गृहमन्त्री आज मधेस प्रदेशको राजधानी जनकपुरधाम आउन लागेका छन्। मधेस प्रदेश सरकारको गृह तथा सञ्चार मन्त्रालयको आमन्त्रणमा छ वटै प्रदेशका आन्तरिक मामिला तथा गृहमन्त्री, सो मन्त्रालयका सचिव तथा मुख्य न्यायाधिवक्ताको टोली जनकपुरधाम आउन लागेको हो। गृह तथा सञ्चार मन्त्रालयद्वारा जनकपुरधामा आयोजना हुने शान्तिसुरक्षा तथा विपद् व्यवस्थापनसम्बन्धी अनुभव आदानप्रदान कार्यक्रमका लागि सबै प्रदेशका गृहमन्त्रीको नेतृत्वमा टोली आउन लागेको मधेस प्रदेशका गृह तथा सञ्चारमन्त्री भरतप्रसाद साहले जानकारी दिए। मधेस प्रदेशका मुख्यमन्त्री लालबाबु राउतको प्रमुख आतिथ्यमा बिहीबार जनकपुरधामस्थित सीताशरण होटलमा सो कार्यक्रम आयोजना हुने मन्त्री साहले बताए। सो छलफलबाट आउने निष्कर्षका आधारमा जनकपुरधाम साझा प्रतिबद्धतापत्र जारी गर्ने कार्यक्रम तय भएको मन्त्री साहको भनाइ छ। बिहीबार बिहान जनकपुरधामस्थित जानकी मन्दिरमा दर्शन गर्ने गृहमन्त्रीहरुको टोलीले दिउँसो जयनगरकुर्था रेलमा यात्रा गर्ने कार्यक्रम रहेको मन्त्रालयले जनाएको छ। आज बेलुका ६ बजेसम्म जनकपुरधाम पुग्ने सबै प्रदेशका गृहमन्त्रीसहितको टोली आज साँझ जनकपुरधामस्थित गङ्गासागर पोखरीमा नियमित हुँदै आएको महागङ्गा आरतीमा सहभागी हुने कार्यक्रम तय भएको छ। यस्तै टोलीले यही असार २४ गते बिहान धनुषाधामस्थित धार्मिकस्थलको भ्रमण गर्ने र उनीहरुलाई मायाको चिनो प्रदान गरी विदाइ गर्ने कार्यक्रम रहेको मन्त्रालयका सचिव रामकुमार महतोले जानकारी दिए।"
संघ र प्रदेश निर्वाचनको अनुमानित खर्च १० अर्ब,"काठमाडौं : निर्वाचन आयोगले मंसिर २ गतेका लागि सिफारिस गरेको संघ र प्रदेशको निर्वाचनमा १० अर्ब खर्च लाग्ने प्रारम्भिक अनुमान पेस गरेको छ। प्रमुख आयुक्त दिनेश कुमार थपलियाको अध्यक्षतामा बसेको बैठकले महँगी बढेकाले निर्वाचन खर्च बढ्ने जनाएको छ। २०६४ को संघ र प्रदेशको निर्वाचनमा ७ अर्ब ८० करोड खर्च भएको थियो। आयोगका प्रवक्ता शालिग्राम शर्माका अनुसार हालः तलब, भत्ता, दैनिक भत्ता र भ्रमण खर्च तथा अन्य सुविधामा भएको वृद्धि, मतदाता संख्यामा भएको वृद्धि, मतदानस्थल र मतदानकेन्द्रहरुको बढोत्तरी, सूचना प्रविधिको प्रयोग बढाउनुपर्ने अवस्था, मतदान सामग्री तथा मतदाता शिक्षा सामग्रीको तयारीमा हुने खर्च, हालको बजार मूल्य, ढुवानी खर्च र ज्याला दररेटमा भएको वृद्धि र मुद्रा स्फिति समेतका कारणबाट प्रतिनिधिसभा तथा प्रदेशसभा निर्वाचन, २०७९ सम्पन्न गर्न करिब १० अर्ब खर्च हुने प्रारम्भिक अनुमान पेस गरिएको छ।"
एकैदिन ११३ जनामा कोरोना संक्रमण,"काठमाडौं : कोरोना भाइरस सङ्क्रमण दैनिक बढिरहेको छ। आज एकै दिन ११३ जनामा सङ्क्रमण देखिएको हो। मंगलबारमात्र ९० जनामा सङ्क्रमण पुष्टि भएको थियो। स्वास्थ्य तथा जनसङ्ख्या मन्त्रालयका प्रवक्ता डा संगीताकौशल मिश्राले आज नियमित पत्रकार सम्मेलनमा दुई हजार ७२४ कोरोना परीक्षण गर्दा ११३ जनामा सङ्क्रमण पुष्टि भएको जानकारी दिए। उनका अनुसार हालः सक्रिय सङ्क्रमितको सङ्ख्या ४७१ जना रहेका छन्। विगत २४ घण्टामा २० जना सङ्क्रमणमुक्त भएका छन्। योसँगै सङ्क्रमणमुक्त हुने सङ्ख्या नौ लाख ६७ हजार ५७५ पुगेको छ। यो दर ९८७ प्रतिशत रहेको मन्त्रालयले जनाएको छ। हालः होम आइसोलेसनमा ४६९, संस्थागत आइसोलेसनमा दुई, भेन्टिलेटरमा एक र दुई जना सघन उपचार कक्ष (आइसीयु)मा उपचार भइरहेको छ।"
अर्थमन्त्री जनार्दन शर्माले दिए राजीनामा,"काठमाडौं : अर्थमन्त्री जनार्दन शर्माले राजीनामा दिएका छन्। बुधबार संसद बैठकमा आफ्नो कुरा राखिसकेपछि उनले राजीनामा घोषणा गरेका हुन्। अनाधिकृत व्यक्तिलाई सहभागी गराएर बजेटमा करको दायरा हेरफेर गरेपछि अर्थमन्त्री शर्मा विवादित बन्दै आएका छन्। मन्त्री पदबाट राजीनामा दिन उनलाई चौतर्फी दबाबसमेत आएको थियो। अन्नपूर्ण पोस्ट्को छापा संस्करणमा गत ३० जेठमा 'बिहानी प्रहर जब पूर्वनासुले बजेट चलाए' शीर्षकमा समाचार प्रकाशित भएको थियो। त्यसअघि प्रमुख प्रतिपक्षी दल नेकपा एमालेले अर्थमन्त्री जनार्दन शर्मालाई तत्काल बर्खास्त गर्न माग गरेको थियो। एमालेका तर्फबाट योगेश भट्टराईले जनसुकै उपायबाट भए पनि राजीनामा गराउनुपर्ने बताएका थिए। 'सभामुखज्युले अर्थमन्त्रीलाई बोल्ने समय दिनुभएको छ। त्यसमा हाम्रो विमत्ति छ। गम्भीर आपत्ति छ। अर्थमन्त्रीको हैसियतामा उहाँलाई बोल्ने अधिकार छैन,' उनले भने, 'कुन उपायबाट हुन्छ पहिले उहाँलाई राजीनामा गर्न लगाउनुस् कि त प्रधानमन्त्रीले बर्खास्त गर्नुपर्यो।' उनले संसदीय समितिले दोषी पत्ता लगाउने नभई अर्थमन्त्रीलाई कारबाही सिफारिस गर्ने बताएका थिए। 'उहाँ स्वतः दोषी हुनुहुन्छ। संसदीय समितिले दोष पत्ता लगाउने पनि होइन। समितिले के कारबाही गर्ने भन्ने अध्ययन गर्ने हो,' उनले भने। उनले अनाधिकृत व्यक्तिलाई संलग्न गराएर करको दायरा हेरफेर गरेको, सीसीटीभी फुटेज मेटाएको लगायत कुराहरु आएकाले पदमै आसीन रहँदा सूचनाहरु मेटाउनसक्ने बताएका थिए। 'उहाँलाई पदमा राखेर कुनै पनि छानबिन हुन सक्दैन। पदमा बस्ने हो भने पदको दुरुपयोग भएर सूचना गायब हुनसक्छ,' उनले भने।"
"अर्थमन्त्रीमाथि छानविन गर्न संसदीय विशेष समिति गठन, को को छन् सदस्य?","काठमाडौं : प्रतिनिधिसभाले अर्थमन्त्री जनार्दन शर्माको संलग्नतामा भएको बजेट निर्माण प्रक्रियामा अनाधिकृत व्यक्तिको प्रवेश र व्यापारिक स्वार्थमा करको दर हेरफेरको विषयमा सत्य तथ्य छानविन गर्न संसदीय विशेष समिति गठन गरेको छ। बुधबार बसेको प्रतिनिधिसभाको बैठकमा सभामुख अग्निप्रसाद सापकोटाले ११ सदस्यीय विशेष समिति गठन भएको घोषणा गर्दै सदस्यहरुको नाम प्रस्तुत गरेका थिए। समितिमा एमालेबाट चार, कांग्रेस, माओवादी केन्द्रबाट दुईदुई जना, एकीकृत समाजवादी, जसपा र लोसपाबाट एकएक जना सदस्य छन्। सभामुखले प्रस्तुत गरेको समितिको सदस्यहरुमा खजराज अधिकारी, देवप्रसाद गुरुङ, पुष्पा भुसाल, प्रदीप ज्ञवाली, भानुभक्त ढकाल, विमला विक, लक्ष्मणलाल कर्ण, शक्तिबहादुर बस्नेत, सरलाकुमारी यादव, सीताराम महतो र सुरेन्द्रप्रसाद यादव रहेका छन्। प्रतिनिधिसभाले सभापति र कार्यविधि चयन गर्ने जिम्मा समितिलाई नै दिएको छ। समितिको कार्याविधि १० दिनसम्म हुने सभामुख सापकोटाले जानकारी गराए।"
संघ र प्रदेशको चुनाव मंसिर २ गते गर्न सरकारलाई आयोगको सिफारिस,"काठमाडौं : निर्वाचन आयोगले संघ र प्रदेशको निर्वाचन मिति सरकारलाई सिफारिस गरेको छ। आयोगको बैठकले आगामी मंसिर २ गते संघ र प्रदेशको निर्वाचन मिति सरकारलाई सिफारिस गरेको हो। संघ र प्रदेशको निर्वाचन एकै चरणमा सम्पन्न गर्ने तयारी आयोगको रहेको आयुक्त रामप्रसाद भण्डारीले अन्नपूर्णलाई जानकारी दिए। 'हामीले निर्वाचनको मिति सरकारलाई सिफारिस गरेका छौं। निर्वाचन मिति घोषणा भएपछि आयोगले थप काम अगाडि बढाउँछ,' उनले भने। आगामी निर्वाचनलाई लक्षित गरेर असार १ गतेदेखि मतदाता नामावली संकलन थालिएको छ।"
"सेयर बजारमा १३ अंकको करेक्सन, २ अर्ब १७ करोडको कारोबार","काठमाडौं : साताको चौथो दिन सेयर बजारमा १३ अंकले बढेको छ। बुधबार नेप्से परिसूचक १३३३ अंकले बढेर २०४३९२ विन्दुमा अडिएको छ। नेप्से बढेसँगै कारोबार रकम मंगलबारको तुलनामा भने घटेको छ। आज २२८ कम्पनीको ६२ लाख ६३ हजार ३१० कित्ता सेयर २ अर्ब १७ करोड ८६ लाख ५५ हजार ७०१ रुपैयाँमा खरिदबिक्री भयो। मंगलबार २ अर्ब ९६ करोड ८४ लाख ८५ हजार २२४ रुपैयाँमा सेयर खरिदबिक्री भएको थियो। नेप्से परिसूचक ४६०८ अंकले घटेर २०३०५९ विन्दुमा बन्द भएको थियो। आज सेन्सेटिभ इन्डेक्स १६८ अंकले बढ्यो। दोहोरो अंकले बढेको सेयर बजारमा दुई कम्पनीको मूल्यमा सकारात्मक सर्किट लागेको छ। लाइफ इन्स्योरेन्स कर्पोरेसनको १० प्रतिशत र सीवाईसी नेपाल लघुवित्त वित्तीयको ९९९ प्रतिशतले मूल्य बढेको हो। कारोबार रकमका आधारमा यसदिन गोर्खाज फाइनान्सको ११ करोड ७२ लाख बढीको सेयर कारोबार भयो। कारोबारमा आएका १३ समूहमध्ये १० समूहको सूचक बढ्यो भने ३ को घट्यो। फाइनान्स समूहको सर्वाधिक २७२ प्रतिशतले सूचक बढेको हो। यस्तै, डेभलपमेन्ट बैंकको २११ र लाइफ इन्स्योरेन्सको २६८ प्रतिशतले मूल्य बढ्दा अदर्श १४३ र हाइड्रो पावरको १ ४५ बढ्यो। ट्रेडिङ समूहको ००५, होटल्स एन्ड टुरिजमको ०६१, मनु एन्ड प्रो ०४, माइक्रो फाइनान्स ०२४ र इन्भेस्टमेन्टको ०३३ प्रतिशतले सूचक उकालो लागेको हो। १० समूहको सूचक उकालो लाग्दा बैंकिङको ००५, म्युचुअल फन्डको ०५६ र ननलाइफ इन्स्योरेन्स समूहको सूचक भने ०४२ प्रतिशतले ओरालो लाग्यो।"
अर्थमन्त्रीलाई बोल्ने समय दिएपछि एमाले सांसदले गरे संसद बहिष्कार,"काठमाडौं : सभामुख अग्नि प्रसाद सापकोटाले प्रतिनिधि सभा बैठकमा अर्थमन्त्री जनार्दन शर्मालाई बोल्ने समय दिएपछि प्रमुख प्रतिपक्षी दल नेकपा एमालेका सांसदहरु बाहिरिएका छन्। करको दायरा हेरफेरको आरोप लागेका मन्त्री शर्मालाई मन्त्रीकै हैसियतमा रोस्टममा बोल्ने अधिकार नभएको एमालेले जानकारी गराएको थियो। एमालेका तर्फबाट योगेश भट्टराईले समय माग गरेर अर्थमन्त्रीलाई रोस्टममा बोल्न नदिन आग्रह गरेका थिए। 'सभामुखज्युले अर्थमन्त्रीलाई बोल्न समय दिनुभएको छ। त्यसमा हाम्रो विमत्ति छ। गम्भीर आपत्ति छ। नैतिकताको आधारमा अर्थमन्त्रीकै हैसियतले यहाँ बोल्ने अधिकार छैन,' उनले भने। उनले संसदीय समिति बनाएकोमा सभामुख सापकोटालाई बधाइ ज्ञापन गरे। तर समितिले पदमै आसीन व्यक्तिलाई छानबिन गर्न नमिल्ने उनको भनाइ थियो। पदमा आसीन व्यक्तिलाई छानिबन गर्दा सूचनाहरु मेटाउनसक्ने भन्दै भट्टराईले भने, 'राजीनामा दिएर हुन्छ कि बर्खास्त गर्ने हो कि अरु उपाय लगाएर हुन्छ। त्यसपछि बल्ल हामी उहाँको भाषण सुन्न तयार छौं।"
नवलपरासीमा चिनी तस्करी बढ्यो,"परासी : पश्चिम नवलपरासीका भारतीय सीमा नाकाबाट चिनी तस्करी कार्य बढेको छ । विगत केही दिनदेखि तस्करी कार्य बढेपनि त्यसको नियन्त्रणका लागि प्रहरीले बेवास्ता गरेको गुनासो बढेको छ । सीमा क्षेत्रमा प्रहरीका युनिटहरु छन् । तर तस्करीको चिनी भने सहज रुपमा भित्रिने गरेको हो । भन्सार छलेर भारतबाट ल्याइने चिनी दैनिक १० देखि १२ ट्रक नवलपरासीहुँदै चितवन, हैटौडा, पोखरालगायतका प्रमुख सहरहरुमा पठाउने गरिएको बताइएको छ । रातको समयमा मात्र नभई दिउँसै पनि चिनी तस्करी बढेको स्थानीयको भनाइ छ । सीमा नाकाहुँदै भित्रिने तस्करीको चिनीलाई पश्चिम नवलपरासी प्रहरीले बरामद गर्न वास्ता नगरेपछि ति चिनीहरु पूर्वी नवलपरासीबाट धमाधम बरामद हुन थालेका छन् । चिनी तस्करीबारे पश्चिम नवलपरासी प्रहरी बेखबर जस्तै बनेको छ । दुई साताको अवधिमा ५० टन तस्करीको चिनी बरामद गरी कार्यालयमा बुझाइएको महेशपुर भन्सार कार्यालयका नायब सुब्बा जीवन पंथीले बताए । पक्राउ परेको चिनीको सरकारी मूल्य प्रतिकेजी ६० रुपैयाँका दरले कुल ३० लाख कायम गरिएको छ । भन्सार कार्यालयमा बुझाइएका चिनीमध्ये तीन टन भन्सार कार्यालयका कर्मचारीले बरामद गरेका हुन् । बाँकी ४७ टन चिनी पूर्वी नवलपरासी प्रहरीले बरामद गरेर बुझाएका हुन् । पश्चिम नवलपरासीको नाकाहुँदै दुई वटा ट्रकमा गएको चिनीलाई पूर्वी नवलपरासी प्रहरीले गत जेठ २७ र असार ६ गते बरामद गरेर भन्सारमा बुझाएका हो । तीव्ररुपमा भइरहेको तस्करीको यो समयमा पश्चिम नवलपरासी प्रहरीले भने चिनी बरामद गरेर बुझाएको रेकर्ड नरहेको भन्सार कार्यालयले जनाएको छ । भन्सार कार्यालयमा बरामद चिनीको विवरणअनुसार पनि पश्चिम नवलपरासीमा प्रहरीकै मिलमतोमा चिनी तस्करी हुने गरेको बुझ्न गाह्रो छैन । सीमा क्षेत्रमा रहेका प्रहरी कार्यालयका इन्चार्जहरुले जिल्लादेखि प्रदेश प्रहरीसम्म रकम बुझाउनु पर्नेभन्दै तस्करहरुसँग मोटो रकम लिएर चिनी तस्करी गर्न दिएको आरोप छ । पछिल्लो पटक चिनी तस्करी कार्य बढेपछि भन्सार कार्यालयले पनि छुट्टै कर्मचारी खटाएर गस्ती बढाएको भन्सार कार्यालयका नायब सुब्बा पंथीले बताए । जिल्लाको भूजहवा, बसैया, झोलिनीपुर, गेर्मी, महेशपुरलगायतका नाकाबाट चिनी तस्करी बढेको हो । तस्करहरुले दसगजा नजिक चिनी ल्याएर राख्ने र त्यहाँबाट पिकअप भेनमा लोड गरी बर्दघाट, सेमरी र हरकट्टामा लगेर ट्रकमार्फत पठाउने गरेको बताइएको छ । भारतमा प्रति केजी ५० रुपैयाँम नेपालीमा पाइने चिनी नेपाल पुयाएपछि ८० देखि ९० सम्म बिक्री हुने भएपछि चिनी तस्करी कार्य बढेको हो । तस्करी कार्य बढेको गुनासो आएपछि शसस्त्र प्रहरीसँग मिलेर संयुक्त गस्ती थालिएको जिल्ला प्रहरी कार्यालय पश्चिम नवलपरासीका उपरीक्षक(एसपी) ऋषिराम कडेलले बताए । हामीले क्रस चेक पनि शुरु गरेका छौं । हेरौं १२ दिनमा रिजल्ट आउँछ की , 'कडेलले भने । राजश्व अनुसन्धान कार्यालय बुटवलका प्रमुख अनुसन्धान अधिकृत राजेश पंथीले केही दिन अघि शसस्त्र र नेपाल प्रहरीको संयुक्त गस्ती टोलीले गस्ती बढाए पनि बरामद गर्न नसकिएको बताए । 'नवलपरासीबाट चिनी तस्करी ब्यापक भएको जनगुनासो आएको छ । सूचना लिग भएर हो की के हो ? त्यस दिन बराम हुन सकेन । अब संयुक्त गस्तीबाहेक पनि कार्यालयले छुट्टै तरिकाले गस्ती गर्ने सोंचमा छौं,' प्रमुख अनुसन्धान अधिकृत पंथीले भने । जिल्लाका केही फर्म माथि पनि निगरानी बढाएर तस्करी नियन्त्रणमा लागेको पंथीको भनाइ छ । लुम्बिनी प्रदेशका प्रहरी प्रमुख (डीआइजी) नल प्रसाद उपाध्यायले चिनी तस्करीलगायत सबै प्रकारका तस्करी नियन्त्रणका लागि मातहतका यूनिटलाई निर्देशन दिएको अन्नपूर्णलाई टेलिफोनमा बताए । पछिल्लो पटक चिनी तस्करीलाई प्रमुख बनाएर निगरानी गर्न निर्देशन दिएका छौं । प्रलोभनमा परेर काम गरेको भए कारबाही हुन्छ,' डीआइजी उपाध्यायले भने ।"
"हेटौडा र भक्तपुरमा पनि देखियो हैजा, संक्रमितको संख्या २१ पुग्यो","काठमाडौं : थप दुईजनामा हैजा संक्रमण पुष्टि भेटिएको छ । स्वास्थ्य तथा जनसङ्ख्या मन्त्रालयको इपीडीमीयोलोजी तथा रोग नियन्त्रण महाशाखाका निर्देशक डा चुमनलाल दासले हेटौडा र चाँगुनारायण नगरपालिकामा दुई जनामा हैजाका बिरामी भेटिएका बताए। ती दुवैजनाको अहिले उपचार भइरहेको छ । नयाँ थपिएकासँग अहिलेसम्म २१ जनामा हैजा भेटिएको उनले जानकारी दिए। अहिलेसम्म पाँचजना बिरामीको उपचार भइरहेको छ । हैजा तथा झाडापखाला रोगबाट बच्नका लागि उमालेको वा क्लोरिन झोल हालेर शुद्धीकरण गरिएको पानी मात्र पिउन आग्रह गरिएको छ यस्तै खानेपानीलाई सधैँ सफा भाँडोले छोप्न, खानेकुरालाई राम्ररी पकाएर खान, सडेगलेको, बासी र झिँगा भन्केको खानेकुरा नखानसमेत स्वास्थ्य तथा जनसङ्ख्या मन्त्रालयले अनुरोध गरेको छ । खानेपानीका कारणले हैजाका बिरामी बढेको बताइएको छ। हैजा देखिएका ठाउँको खानेपानी परीक्षण गर्दा खान अयोग्य रहेको पाइएको हो। कीर्तिपुरमा चार ठाउँका खानेपानीको नमूना परीक्षण गर्दा कोलिफर्म जिवाणु देखिएको छ।"
चन्द्रागिरिको केबलकारमा अड्किए राष्ट्रिय सभाका अध्यक्ष,"काठमाडौं : चन्द्रागिरी केबलकारमा समस्या आएपछि राष्ट्रिय सभा अध्यक्ष गणेशप्रसाद तिमल्सिना केहीबेर अड्किएका छन्। राष्ट्रिय सभाका सचिव राजेन्द्र फुयाँलले केबलकारमा 'टेक्निकल 'गढीबढी आएपछि अध्यक्ष तिमल्सिना केहीबेर अड्किएको अन्नपूर्णलाई जानकारी दिए। उनले भने,'केही समय टेक्निकल गढबढीले केबलकार रोकिएको हो। अहिले केबरकार पनि सुचारु भएको छ। उहाँ गन्तव्यमा पुगिसक्नु भएको छ।' बुधबार बिहान तिमल्सिना परिवारका साथ चन्द्रागिरी गएका थिए।"
एकैदिन सुनको मूल्य तोलामा एक हजार ६०० रुपैयाँले घट्यो,"काठमाडौं : नेपाली बजारमा सुनचाँदीको मूल्य सस्तिएको छ। बुधबार सुन तोलामा एक हजार ६०० रुपैयाँले घटेको नेपाल सुनचाँदी व्यवसायी महासंघले जनाएको छ। यसैगरी, आज तेजाबी सुन प्रतितोला ९५ हजार ५०० रुपैयाँमा कारोबार भइरहेको महासंघले जनाएको छ। यसअघि मंगलबार प्रतितोला सुन तोलाको ९७ हजार ६ सय रुपैयाँमा खरिदबिक्री भएको थियो। सुनको मूल्य घटेसँगै चाँदीको मूल्य पनि घटेको छ। आज चाँदीको मूल्य प्रतितोला ३० रुपैयाँले घटेको छ । चाँदी प्रतितोला एक हजार १७५ रुपैयाँमा खरिदबिक्री भइरहेको छ।"
भारतमा खाना पकाउने ग्यासको मूल्य बढ्यो,नयाँ दिल्ली : भारतमा बुधबार खाना पकाउने ग्यासको मूल्य बढेको छ। ग्यस प्रति सिलिन्डर ५० भारुले बढेको हो। बढेको मूल्य आजैदेखि लागू हुनेछ । समाचार एजेन्सी एएनआईका अनुसार अब राजधानी दिल्लीमा एलपीजी एक सिलिन्डरको १०५३ भारु तिर्नुपर्नेछ । त्यसै गरी ५ केजी एलपीजी ग्यासको मूल्य पनि एक सिलिन्डरको भारु १९ ले बढेको छ भने १९ केजीको व्यावसायिक सिलिन्डरको मूल्यमा भने साढे आठ रुपैयाँ घटेको छ । गत साता पनि व्यावसायिक सिलिन्डरको मूल्य करिब दुई सय रुपैयाँ घटेको थियो । बीबीसी
सुधारिँदै पर्यटन,"काठमाडौं : पछिल्लो समय पर्यटक आवागमनमा उल्लेख्य सुधार भएको छ। सन् २०२२ को ६ महिनामा २ लाख ३७ हजार ६ सय ६० पर्यटक हवाईमार्गबाट नेपाल भित्रिएका छन्। कोभिडअघिको समय सन् २०१९ को समीक्षा अवधिभन्दा करिब ७० प्रतिशतले पर्यटक आवागमन बढेको नेपाल पर्यटन बोर्डको तथ्यांक छ। कोभिडका कारण झन्डै शून्यमा झरेको पर्यटन आवागमन सन्तोषजनक वृद्धि भएको बोर्डका प्रवक्ता मणिराज लामिछानेले बताए। सन् २०२२ मा ५ लाख पर्यटक भित्र्याउने पर्यटन मन्त्रालयको लक्ष्यलाई सजिलै हासिल गर्न सकिने बताइएको छ। आधा वर्षमा नै लक्ष्यको आधाभन्दा बढी पर्यटक भित्रिसकेको र पर्यटकीय मौसम (सेप्टेम्बर, अक्टुबर र नोभेम्बर) मा मात्रै करिब तीन लाख पर्यटक भित्रिने अनुमान बोर्डको छ। सन् २०२२ मा करिब ७ लाख पर्यटक भित्रिने अनुमान बोर्डको छ। सन् २०२२ को जुन महिनामा मात्रै ४६ हजार ९ सय ५७ पर्यटक भित्रिएका छन्। जबकि सन् २०१९ को जुन महिनामा ६१ हजार ३ सय ५१ पर्यटक नेपाल आएका थिए। नेपाल आएकामध्ये सार्क मुलुकबाट आउने पर्यटकको संख्या बढी छ। त्यसमा पनि आधाभन्दा बढी भारतीय पर्यटक छन्। जुन महिनामा २३ हजार २ सय ४८ भारतीय पर्यटक नेपाल आएका छन्। संख्या बढी देखिए पनि कम खर्चालुको रूपमा भारतीय पर्यटकलाई लिने गरिन्छ। कोभिडपछि केही तंग्रिएको पर्यटनलाई बस्न गर्न र चहलपहल ल्याउन जरुरी भएकोले यसलाई नकारात्मक लिन नहुने बोर्ड प्रवक्ता लामिछाने बताउँछन्। बंगलादेशबाट २ हजार ५९, पाकिस्तानबाट ३ सय ६१, श्रीलंकाबाट २ सय ३ र भुटानबाट १ सय ५९ पर्यटक आएका छन्। सन् २०१९ मा हजार ५९ भुटानी नागरिक नेपाल घुम्न आएकामा सन् २०२२ को समीक्षा महिनामा साढे ५ सय प्रतिशतले कमी आएको छ। नेपाल आउने पर्यटकमा खर्चालु भनेर अमेरिका र बेलायतलाई लिइन्छ। सन् २०१९ का तुलनामा २०२२ को जुनमा अमेरिकाबाट ८६ प्रतिशतको वृद्धिसँगै ८ हजार ३ सय ५१ पर्यटक नेपाल भित्रिएका छन्। बेलायतबाट आउने पर्यटकको संख्यामा भने ३१ प्रतिशतले कमी आएको छ। यो महिना बेलायतबाट २ हजार २ पर्यटक आएको तथ्यांक छ। नेपाल आउने पर्यटकको औसत बसाइँ करिब १३ दिन र औसत एक दिनको खर्च करिब ४६ अमेरिकी डलर रहेको नेपाल राष्ट्र बैंकको आँकलन छ। सार्क मुलुकबाहेक अन्य एसियाली मुलुकबाट नेपाल भित्रिने पर्यटकको संख्या सन् २०१९ को तुलनामा घटेको छ। एसियाली मुलुक थाइल्यान्डले काठमाडौंका लागि सीधा उडान सुरु गरेकाले यहाँबाट आउने पर्यटकमा सुधार हुने अपेक्षा बोर्डको छ। कोभिड महामारीका कारण विश्व पर्यटन क्षेत्रलाई प्रभावित बन्दा नेपालको पर्यटन पनि त्यसबाट अछुतो रहन सकेन। सरकारी तथ्यांकअनुसार मासिक १० अर्बभन्दा बढी क्षति व्यहोरेको पर्यटन क्षेत्रले अहिले गति लिन थालेको हो।"
"पाकिस्तानमा भिषण बाढी, २५ जनाको मृत्यु","इस्लामावाद : पाकिस्तानमा भिषण बाढी पहिरोका कारण २५ जनाको ज्यान गएको छ। पाकिस्तानी अधिकारीहरुले यहाँको दक्षिण पश्चिमी क्षेत्र बलुचिस्तानमा केही दिनदेखि जारी रहेको अविरल वर्षाका कारण आएको बाढी र पहिरोबाट उनीहरुको निधन भएको बताएका छन्। बलुचिस्तान प्रान्तको प्रकोप व्यवस्थापन सम्बन्धी विभागका महानिर्देशकले सो कुराको जानकारी दिएका हुन्। उनका अनुसार केही दिनदेखिको वर्षाले गर्दा २५ जनाको ज्यान गएको छ भने अरु केही नागरिक बेपत्ता भएका छन्। बाढीले स्थानीय बस्तीका विजुली, पानीको धारा एवम् यातायातका संरचनामा क्षति पुर्याएको छ। कम्तीमा पनि २०० घर भत्काएको छ भने २ हजार पशु चौपाया मरेका छन्। क्वेटा नगरमा बाढीले अझ बढी क्षति पुर्याएको छ। बलुचिस्तान प्रान्तीय सरकारले उद्धारका काममा खट्न सबैलाई आग्रह गरेको छ। यहाँको सरकारले ठूलो संख्यामा प्रहरी र उद्धारकर्मीहरुलाई खटाएको जनाएको छ।"
विवादमा आइसकेपछि अर्थमन्त्रीले राजीनामा दिनुपर्छ : प्रदीप पौडेल,"काठमाडौं : नेपाली कांग्रेसका नेता प्रदीप पौडेलले अर्थमन्त्री जनार्दन शर्माले नैतिकताको आधारमा राजीना दिनुपर्ने बताएका छन्। नेता पौडेलले अर्थमन्त्रीले राजीनामा दिएर सत्य तथ्य छानबिनका लागि मार्ग प्रसस्त गरिदिनुपर्ने बताएका हुन्। अर्थमन्त्रीको कार्यशैलीलाई लिएर चौतर्फी विरोध र प्रश्न उठिरहेको रहेको भन्दै नेता पौडेलले देशको अर्थ मन्त्रालयजस्तो महत्वपूर्ण निकायको काम कारवाहीमा प्रश्न उठेपछि सम्बन्धित निकायले सत्यतथ्य सार्वजनिक गर्नुपर्नेमा जोड दिए। उनले विवादित विषयलाई लिएर अर्थमन्त्रालयले दिएको जवाफले झनै संशय पैदा गरेको बताए। उनले भने,' हामी लोकतान्त्रिक र कानुनी राज्यको व्यवस्थामा छौं । यसको अवधारणा र मूल्य मान्यता भनेकै राज्य जनता प्रति जबाफदेहि हुनुपर्दछ।राज्यका जुनसुकै सार्वजनिक काम कारवाहीबारे सम्बन्धीत मन्त्रालय माथि उठेको प्रश्नको उचित जवाफ सोही मन्त्रालयले दिनु पर्दछ, यो उसको जिम्मेवारी हो।मन्त्रालयले जवाफ नदिएमा वा चित्तबुझ्दो नभएमा त्यसबारे छानबीन गर्ने जिम्मवारी राज्यको हो।' उनले राज्यले तोकेको सामान्य नियमसम्म हेक्का नराख्ने अर्थमन्त्रीलाई सीसीटीभीको फुटेज तीन महिनासम्म सुरक्षित राख्नुपर्ने अर्थ मन्त्रालयको जिम्मेवारीबाट उम्किने छुट नभएको बताए। राज्यले तोकेको नियम र कानुन विपरीत गएमा जो कोहीको कानुनी उपचार हुनुपर्ने धारणा व्यक्त गरे। सरकारले तत्काल न्यायिक वा संसदीय समिति गठन गरी छानबिन गर्नुपर्ने बताउँदै नेता पौडेलले नेकपा माओवादीले आफनो मन्त्रीलाई फिर्ता बोलाएर छानबीनको मार्ग प्रशस्त गराउनुपर्ने बताए। बजेट निर्माणका क्रममा अर्थमन्त्रीले मध्यरातमा अनधिकृत व्यक्तिलाई अर्थ मन्त्रालयमा प्रवेश गराइ राजस्वका दरहरू परिवर्तन गरेको आरोप लागेको छ।"
माओवादी केन्द्रको केन्द्रीय समिति बैठक स्थगित,"काठमाडौं : माओवादी केन्द्रको केन्द्रीय समिति बैठक स्थगित भएको छ। प्रज्ञा भवन कमलादीमा बुधबार लागि बोलाइएको बैठक बिहीसम्मका लागि स्थगित भएको हो। अध्यक्ष पुष्पकमल दाहाल 'प्रचण्ड'की स्वकीय सचिव गंगा दाहालका अनुसार बिहीबार बिहान ११ बजेसम्म बैठक स्थगित गरिएको हो। अर्थमन्त्री जनार्दन शर्माको सत्तारुढ दल र प्रमुख प्रतिपक्ष एमालेले राजीनामा र छानबीन गर्नुपर्ने माग राख्न थालेपछि बैठक थप पेचिलो बन्दै गएको छ। शर्माले एकपछि अर्को विवादित कदम चालेको भन्दै छानबिन गर्नुपर्ने माग पार्टीभित्र पनि उठेको छ। कांग्रेसका नेताहरूले गम्भीर आरोप लागेका अर्थमन्त्री शर्मालाई बचाउन नहुने भन्दै पार्टीलाई जनताको नजरबाट गिर्न नदिनेतर्फ प्रधानमन्त्रीको ध्यानाकर्षण गराएका छन्। कांग्रेस प्रवक्ता महतले कसैलाई पनि कानुन र जिम्मेवारीभन्दा बाहिर जाने छुट नभएको बताए। वास्तविकता र यथार्थताको आधारमा प्रधानमन्त्रीले यो विषयमा छिट्टै निर्णय दिने महतले बताए। अर्थमन्त्री शर्माको कार्यशैलीका कारण पार्टी बदनाम हुने भन्दै केन्द्रीय तहका नेताहरुले सरकारबाट फिर्ता बोलाउन पार्टी अध्यक्ष पुष्पकमल दाहाल 'प्रचण्ड'लाई दबाब दिन थालेका छन्। मंगलबार बिहानसमेत प्रचण्डले नेताहरु देव गुरुङ, पम्फा भुसाल, देवेन्द्र पौडेललगायतका नेताहरुलाई खुमलटार बोलाएर अर्थमन्त्री शर्माको विषयमा छलफल गरेको स्रोतले बताएको छ। आइतबारदेखि सुरु भएको बैठकमा अध्यक्ष पुष्पकमल दाहाल प्रचण्डले बैठकका एजेण्डा र राजनीतिक प्रतिवेदन प्रस्तुत गरेका थिए। सोमबार भने प्रदेश इन्चार्जहरुले पार्टीको पछिल्लो अवस्था र आगामी कार्यदिशाबारे धारणा राखेका थिए। सोमबारको बैठकमा माओवादी पार्टी कमजोर हुँदै गएको र एमालेसँग पुनः वाम एकता गर्नुपर्ने माग नेताहरुले गरेका थिए। पार्टी अध्यक्ष प्रचण्डले छलफलमा उठेका प्रश्नको जवाफ दिने सूची आज रहेको थियो।"
रक्त क्यान्सर पीडित छोरालाई बचाइदिन आमाबुवाको हारगुहार,"स्याङ्जा : वालिङ् नगरपालिका १० का शिशिर पंगेनीको उपचारका लागि उनको परिवारले सहयोगको याचना गरेको छ। १८ वर्षीय छोरा शिशिरलाई रक्तक्यान्सर पुष्टि भएको र उपचारका लागि लाखौं रुपैयाँ लाग्ने भएपछि उनका बुवा रामु पंगेनीले सहयोगी मनहरुसँग सहयोगको याचना गरेका हुन्। सामान्य आर्थिक अवस्थाका पंगेनी परिवार छोराको उपचारका लागि खर्च जोहो गर्न नसक्दा चिन्तामा छ। उनीहरुको पेशा भनेको सामान्य खेतीपाती नै हो। उच्च शिक्षाका लागि पोखरामा अध्ययनरत शिशिरको दाँतबाट लगातार रगत बगेपछि उपचार गराउँदा क्यान्सर पुष्टि भएको हो। हाल उनी सिभिल अस्पताल मिनभवन काठमाडौंमा उपचारत छन्। विगत एक महिनादेखि उनको उपचार भइरहेको छ। बोनम्यारो प्रत्यारोपण गर्नुपर्ने चिकित्सकले बताएका छन्। उपचारका लागि झण्डै ५० लाख सम्म खर्च लाग्ने भएपछि उनका परिवार बिचल्लीमा परेको छ। छोरालाई बचाउन उनका बुवा सबैसँगै हारगुहार गरिरहेका छन्। छोराको उपाचारका लागि आफूसँग भएको र आफन्तसँग ऋण खोजेको १० लाख रुपैयाँ खर्च भइसके उनकी आमा सीता पंगेनीले बताइन्। शिशिरको उपचारको लागि खर्च जुटाउन उनकै नाममा मुक्तिनाथ विकास बैंकमा खाता खोलिएको छ। शिशिर बचाउन अभियान सञ्चालन गरेर थोरैथोरै रकम जम्मा गर्न वालिङ्बासी लागिपरेका छन्। लाउलाउ र खाउँखाउँ भन्ने उमेर अस्पतालको वेडमा छट्पटाइरहेका शिशिरलाई बचाउन उनका परिवार मात्र नभइ वालिङ्बासी आर्थिक सहयोग संकलनमा जुटेका छन्। इच्छुक सहयोगी दाताले मुक्तिनाथ विकास बैंकको खाता नं ०४८२२३००९०३४२४०००००१ मा आर्थिक सहयोग गर्नसक्ने अयिभानकर्ताहरुले जनाएका छन्। साथै, ९८४०४९६०९७ र ९८५६०५७७२३ मोबाइल नम्बरमा फोन गर्न सक्नेछन्।"
सीसीटीभी फुटेज मेटाउने अर्थमन्त्रालयका अन्य व्यक्तिलाई पनि कारवाही गर्नुपर्छ : योगेश भट्टराई,"काठमाडौं : नेकपा एमालेका सचिव योगेश भट्टराईले अर्थमन्त्रीले राजीनामा गर्नुपर्ने वा प्रधानमन्त्रीले बर्खास्त गर्नुपर्ने एमालेको बटमलाईन भएको बताएका छन्। बुधबार संसद भवन नयाँ बानेश्वरमा सञ्चारकर्मीसँग कुरा गर्दै भट्टराईले बजेट निर्माण गर्दा बाह्य व्यक्ति प्रवेश गराएर राष्ट्रघाती काम गरिएको भन्दै अर्थमन्त्री पदमा रहिरहन नमिल्ने समेत बताए । उनले सरकारी डकुमेन्ट गायब बनाएको र सीसीटीभी फुटेज समेत मेटाइएकाले अर्थमन्त्रीको नियत खराब देखिएको तर्क गरे। उक्त घटनाका विषयमा संसदीय छानविन समिति गठन गर्नुपर्ने आफूहरुको अर्को माग गरेको उनको भनाइ छ । उनले छानविन समिति गठन भएपनि अर्थमन्त्री पदमा बस्न नमिल्ने धारणा राखे। त्यस्तै, उनले सीसीटीभी फुटेजलाई मेटाउने अर्थमन्त्रालयका अन्य व्यक्तिलाई पनि कारवाहीको दायरामा ल्याउनुपर्ने बताए।"
मनोरञ्जन कर तिर्न चलिचत्र र क्यासिनोलाई काठमाडौं महानगरपालिकाको ताकेता,"काठमाडौं : काठमाडौं महानगरपालिकाले व्यवसाय तथा मनोरञ्जन कर तिर्न व्यवसायीहरुलाई ताकेता गरेको छ। महानगरले एक सूचना जारी गर्दै चलचित्र हल, क्यासिनोलगायत यस क्षेत्रमा आवद्ध व्यवसायीहरुलाई मनोरञ्जन कर तिर्न आग्रह गरेको हो। महानगरले मनोरञ्जन क्षेत्रमा रहेका चलित्र हल, क्यासिनो, भिडियो घर,कन्सर्ट, दोहोरी साँझ, डान्सबार तथा नाइट क्लब, सांस्कृ्तिक प्रदर्शन हल, थियटर नाटक घर, फनपार्क,वाटर गार्डेन,बाल उद्यान,फुटससल,जुम्बा,मसाज एवं स्पा, स्वीमिङ पुल, पार्कलगायत मनोरञ्जन करसँग सम्बन्धित व्यवसायीहरुलाई कर तिर्न आग्रह गरेको छ। राजस्व विभागमा मनोरञ्जन कर बुझाएको प्रमाण जाँच गरी मात्र व्यवसाय दर्ता र नवीकरण गर्न समेत महानगरले आग्रह गरेको छ ।"
प्रतिनिधि सभाको बैठक २ बजेसम्म स्थगित,"काठमाडौं : प्रतिनिधि सभाको बैठक २ बजेसम्म स्थगित भएको छ। बुधबार बिहान ११ बजे बोलाइएको बैठक दिउँसो २ बजेसम्म स्थगित भएको संघीय संसदका महासचिव डा भरतराज गौतमले जानकारी दिए। प्रमुख प्रतिपक्ष दल नेकपा एमालेले अर्थमन्त्री जनार्दन शर्मालाई बर्खास्ती गर्नुपर्ने पार्टीको बटमलाइन बनाएपछि सभामुख अग्नि सापकोटाले छलफल गर्न बैठक स्थगित गरेका हुन्। एमालेले बजेट निर्माणमा अनधिकृत व्यक्तिको संलग्नता रहेको भन्दै छानबिनका लागि संसदीय समिति बनाउन माग गर्दै निरन्तर अर्थमन्त्रीका कार्यसूचीलाई बहिस्कार गर्दै आएको छ। अर्थमन्त्रीले अनधिकृत व्यक्ति घुसाएर बजेटमा करका दर तलमाथि गरेको बेलाको सीसीटीभी फुटेज मेटिएपछि सरकार थप आलोचित बनेको हो। सत्तारुढ दलकै नेताहरुले पनि अर्थमन्त्रीको राजीनामा मागेका छन्। अर्थमन्त्री शर्माले पूर्वनासु रघुनाथ घिमिरे र व्यापारिक घरानाका एक फाइनान्स डाइरेक्टरलाई जेठ १४ गते मध्यराति मन्त्रालयमा प्रवेश गराएर बजेटमा राजस्व, कर र भन्सारका दर मिलाउन प्रयोग गरेका थिए। अन्नपूर्ण पोस्ट्ले मध्यराति बजेटमा जब चुकुल लाग्यो शीर्षकमा विशेष समाचार प्रकाशन गरेको थियो। उक्त दिनको सीसीटीभी फुटेज दिन उपभोक्ता हित संरक्षण मञ्चले माग गर्दा अर्थ मन्त्रालयले १३ दिनमै मेटिएको जवाफ दिएको थियो। मन्त्रालयको जवाफले अनधिकृत व्यक्तिको प्रवेशलाई पुष्टि गरेको भन्दै अर्थमन्त्री शर्मामाथि राजीनामा दिन र छानबिन गर्न चौतर्फी दबाब बढेको छ। नागरिक समाजका अगुवाले समेत तत्काल राजीनामा दिन र अर्थमन्त्रीलाई छानबिनको दायरामा ल्याउन सरकारसँग माग गरेका छन्।"
अर्थमन्त्रीमाथि उठेका प्रश्नको जवाफ माओवादी केन्द्रले दिनुपर्छ : खनाल,काठमाडौं : नेकपा एकीकृत समाजवादीका सम्मानित नेता झलनाथ खनालले अर्थमन्त्रीमाथि उठेका प्रश्नको जवाफ माओवादी केन्द्रले दिनुपर्ने बताएका छन्। बुधबार संसद भवन नयाँ बानेश्वरमा सञ्चारकर्मीसँग कुरा गर्दै खनालले अर्थमन्त्रीका विषयमा धेरै कुरा उठिसकेपछि सम्बन्धित पार्टी र स्वयं अर्थमन्त्रीले यस विषयमा जवाफ दिनुपर्ने बताएका हुन्। यस्ता सवालमा कसैले हेलचेक्राई गर्न नहुने भन्दै उनले गल्ती कमजोरी भए सम्बन्धित व्यक्तिले नै जिम्मेवारी लिनुपर्ने बताए। खनालले उक्त घटनाका विषयमा निष्पक्ष रुपमा छानविन गरि सत्यतथ्य बाहिर ल्याउनुपर्ने र बाहिर आएको विषय सत्य हो भने अर्थमन्त्रीले राजीनामा दिनुपर्ने जिकिर गरे। उनले अर्थमन्त्रालयमाथिको घटना निकै गम्भीर विषय भएकाले यस्ता घटना घट्न थाले धेरै कुरामा गम्भीर प्रश्न उठ्ने तर्क गरे। खनालले सबै विषयको उचित समाधान निकाली सदनलाई सहज रुपमा सञ्चालन गर्न दिने वातावरण बनाउनुपर्ने बताए।
एनसेलको रिङरोड ग्रिन बेल्टउद्घाटन,"काठमाडौं: एनसेलले कोटेश्वरकलंकी सडकखण्डमा निर्माण गरेकोग्रिन बेल्ट को मंगलबार उद्घाटन गरिएको छ। ललितपुर महानगरपालिकाका मेयर चिरीबाबु महर्जन, वन विभागका महानिर्देशक डा राजेन्द्र केसी र एनसेलका प्रमुख कार्यकारी अधिकृत एन्डी चोङ्ले संयुक्त रूपमा उद्घाटन गरे।"
रेनुका १० हप्ता मैदान बाहिर,"काठमाडौं : नेपाली राष्ट्रिय महिला फुटबल टोलीकी कप्तान रेनुका नगरकोटी १० हप्ता मैदान बाहिर रहने भएकी छन्। एसियाली खेलकुदका लागि राष्ट्रिय खेलकुद परिषद्ले सञ्चालन गरेको बन्द प्रशिक्षणका क्रममा चोट बोकेकी रेनुका १० हप्ता मैदान बाहिर रहने अखिल नेपाल फुटबल संघ (एन्फा) ले जनाएको छ। सातदोबाटोस्थित एन्फा कम्प्लेक्समा सोमबार प्रशिक्षणको क्रममा उनले चोट बोकेकी थिइन्। त्यसलगत्तै ग्वार्कोस्थित बी एन्ड बी अस्पतालमा पुयाइएको नगरकोटीको सोमबार नै शल्यक्रिया गरिएको थियो। उनको घाँटीमुनिको बायाँ हड्डी फ्याक्चर भएको अस्पतालले जनाएको छ। मंगलबार एन्फा अध्यक्ष पंकजविक्रम नेम्वाङ, उपाध्यक्ष दावा लामा र दीपक खतिवडा, महासचिव किरण राई र कोषाध्यक्ष रवीन्द्र जोशीलगायतका पदाधिकारी अस्पताल पुगेर उनको स्वास्थ्य स्थितिका बारेमा जानकारी लिएका थिए। एन्फाका अनुसार उनी बुधबार अस्पतालबाट डिस्चार्ज हुने छिन्। रेनुकाले आगामी भदौमा नेपालमा आयोजना हुने महिला साफ च्याम्पियनसिप गुमाउने सम्भावना बढेको छ। साफ च्याम्पियनसिप भदौ १३ देखि २५ गतेसम्म नेपालमा आयोजना हुँदैछ। यसअघि २०७५ सालमा नेपालमै भएको साफ च्याम्पियनसिपमा घरेलु टोली नेपाल फाइनलमा भारतसँग पराजित हुँदै उपविजेतामा सीमित भएको थियो। विभागीय टोली सशस्त्र प्रहरी बलको एपीएफ क्लबकी कप्तान उनी सन् २०१० देखि राष्ट्रिय टोलीको नियमित सदस्य छिन्। मिडफिल्डर उनले १३औं दक्षिण एसियाली खेलकुद (साग), साफ च्याम्पियनसिप र ओलम्पिक छनोट खेलेकी छन्।"
अन्नपूर्ण केबलकारमा छुट,काठमाडौं : सानिमा बैंक र अन्नपूर्ण केबलकारबीच सोमबार समझदारी पत्रमा हस्ताक्षर भएको छ। समझदारी अन्तर्गत बैंकका ग्राहकले अन्नपूर्ण केबलकारको टिकट किन्दा सानिमा बैंकको मोबाइल बैंकिङबाट क्यूआर कोड स्क्यान वा कार्डमार्फत् रकम भुक्तानी गरेमा १० प्रतिशत छुट दिने व्यवस्था गरिएको छ। बैंकका गण्डकी प्रदेश प्रमुख सुदिपकुमार हलवाई र अन्नपूर्ण केबलकारका महाप्रबन्धक दिनेश पौडेलले हस्ताक्षर गरे। बैंकका सातै प्रदेशमा १२७ कार्यालय र १२० वटा एटीएम सञ्चालनमा छन्।
दुबईमा हेमन्त साँझ,"काठमाडौं : साँझको समय यूएईको बढ दुबईमा नेपालीको बाक्लो उपस्थिति थियो। कामको फुर्सद निकालेर सांगीतिक माहोलमा रम्न सबैलाई हतारो थियो। नासा रेस्ट्रो एन्ड बारमा देखिए, गायक हेमन्त शर्मा। माया त यस्तो होस्, नेपालीको जस्तो होस् गाउँदै हेमन्त देखिएपछि दर्शकको हुटिङको सुरु भएको थियो। वैदेशिक रोजगारीका सिलसिलामा पुगेका नेपालीहरू नेपाली संगीतमा झुमेका थिए। सुरुमा माया त यस्तो होस् गीतले सबैलाई तरंगित बनाएको थियो। मूल हौं भने रसाइदेउ गीतले सांगीतिक माहोल तातिदै गयो। उनका एकपछि अर्को गीतमा दर्शक नाच्न थाले। बरिखा गीतले दर्शकलाई निकै उफार्यो। शर्माले नयाँ पुरानो गरी झन्डै एक दर्जन गीत गाएका थिए। माया सारै महंगो, थाप न थाप, वनमारा गीतले दर्शकको मन जितेको थियो। हेमन्तका गीतमा दर्शक निकै रमाएका थिए। मनपर्ने गायकसँग दुबईका नेपालीले नाचगान गरेर रमाइलो गरेका थिए। शर्माको प्रस्तुतिमा झुमेका दर्शकलाई समय गएको पत्तै भएन। दुबईका नेपालीले लामो समयपछि सांगीतिक माहोलमा रमाउन पाएको कार्यक्रम संयोजक नारायण न्यौपानेले बताए। परदेश हुँदा नेपाली संगीत झन् प्यारो लाग्छ, न्यौपानेले भने, कामको थकान मेटेर आफ्नो देशको माटो सम्झने गरी कार्यक्रम गरेका हौं।"
आइतबार सार्वजनिक बिदा,काठमाडौं : सरकारले आइतबार सार्वजनिक बिदा दिएको छ। गृह मन्त्रालयले इस्लाम धर्मावलम्बीहरुको पर्व बकर ईद (ईद उल अजहा) को अवसरमा असार २६ गते आइतबार बिदा दिने निर्णय गरेको हो। गृह प्रवक्ता फणिन्द्रमणि पोखरेकाअनुसार राजपत्रमा प्रकाशित बकर ईदको सार्वजनिक बिदालाई मुस्लिम आयोगको अनुरोधमा असार २६ गते कायम गरि देशभर सार्वजनिक बिदा दिने निर्णय गरिएको हो।
अर्थमन्त्रीको राजीनामा माग गर्दै सिंहदरबार अगाडि प्रदर्शन,काठमाडौं : अर्थमन्त्री जनार्दन शर्माको राजीनामा माग गर्दै सिंहदरबार अगाडि प्रदर्शन भएको छ। अर्थमन्त्रीविरुद्ध प्रदर्शनमा उत्रिएका युवाहरुको एक समूहलाई प्रहरीले नियन्त्रणमा लिएको छ । युथ कांग्रेस आवद्ध युवाहरुले अर्थमन्त्रीको राजीनामा माग गर्दै बुधबार सिंहदरबारको दक्षिण गेट नजिकै प्रर्दशन गरेका हुन्। प्रदर्शन सुरु गरेलगतै प्रहरीले उनीहरुलाई नियन्त्रणमा लिएको हो । उनीहरुले कालो कपडा र अर्थमन्त्री राजीनामा दे लेखिएको प्लेकाड प्रर्दशन गरेका थिए । आर्थिक वर्ष २०७९८० को बजेट निर्माणका क्रममा अर्थमन्त्री शर्माले अनधिकृत व्यक्तिलाई सहभागी गराइ करका दरहरू हेरफेर गर्न लगाएको आरोप छ। साथै अनधिकृत व्यक्ति प्रवेश गरेको सीसीटीभी फुटेज समेत डिलिट गराउन लगाएको पनि उनीमाथि आरोप लागेको छ । सत्तारुढ दलकै नेताहरुले पनि अर्थमन्त्रीको राजीनामा मागेका छन्। मंगलबार पनि नेकपा एमाले निकट राष्ट्रिय युवा संघले अर्थमन्त्रीको राजीनामा माग गर्दै राधानीमा प्रदर्शन गरेका थिए। अर्थमन्त्री शर्माविरुद्ध सडकदेखि सदनसम्म चर्को विरोध भइरहेको छ।
संसद्मा अर्थमन्त्रीलाई बोल्न नदिने एमालेको तयारी,"काठमाडौं : प्रमुख प्रतिपक्ष दल नेकपा एमालले अर्थमन्त्री जनार्दन शर्मालाई संसद्मा बोल्न नदिने तयारी गरेको छ। एमालेका प्रमुख सचेतक विशाल भट्टराईले बजेट निर्माणका प्रकृयामा अनधिकृत व्यक्तिलाई सहभागी गराइ करका दररेटमा हेरफेर गर्ने अर्थमन्त्रीलाई संसदमा बोल्न नदिने बताए। उनले अर्थमन्त्री शर्माले बुधबारको संसद बैठकमा बजेटमाथि उठेका प्रश्नको जवाफ दिनेबारे सूचना प्राप्त भएको बताए। बिहान ११ बजेलाई बोलाएको संसद बैठक अहिलेसम्म सुरु भएको छैन। उनले भने,' अर्थमन्त्रीले सदनमा बोल्नेबारे सूचना प्राप्त भएको छ। बजेट निर्माणका क्रममा अनधिकृत व्यक्तिलाई सहभागी गराइ करका दररेटमा हेरफेर गर्ने अर्थमन्त्रीलाई संसदमा बोल्न दिँदैनौं। हामीले प्रधानमन्त्रीको जवाफ र संसदीय छानविन समिति बनाउन माग गरेका हौं, अर्थमन्त्रीको जवाफ खोजेका होइनौं। आर्थिक वर्ष २०७९८० को बजेट निर्माणका क्रममा अर्थमन्त्री शर्माले अनधिकृत व्यक्तिलाई सहभागी गराइ करका दरहरू हेरफेर गर्न लगाएको आरोप छ। साथै अनधिकृत व्यक्ति प्रवेश गरेको सीसीटीभी फुटेज समेत डिलिट गराउन लगाएको पनि उनीमाथि आरोप लागेको छ । सत्तारुढ दलकै नेताहरुले पनि अर्थमन्त्रीको राजीनामा मागेका छन्। अन्नपूर्ण पोस्ट्ले जेठ ३० गतेको अंकमा 'मध्य राती बजेटमा जब चुकुल लाग्यो' भन्ने शीर्षकमा समाचार प्रकाशित भएपछि अर्थमन्त्री शर्माको आलोचना भइरहेको छ।"
पुँजीगत खर्च किन कम ?,"काठमाडौं : आर्थिक वर्ष सकिनै लाग्दा ४१०७ प्रतिशत मात्रै पुँजीगत खर्च भएको छ। संशोधित लक्ष्य अनुरूप पनि अब बाँकी दिनमा खर्च हुन असम्भव देखिएको छ। सरकारले चालू आर्थिक वर्षमा ३ खर्ब ७८ अर्ब ९ करोड पुँजीगत बजेट विनियोजन गरेको थियो। त्यसमध्ये असार २० सम्म १ खर्ब ५५ अर्ब २९ करोड मात्रै खर्च भएको छ। लक्ष्यअनुसार असारको बाँकी दिनमा २ खर्ब २३ अर्बभन्दा बढी खर्च गर्नुपर्छ। तर, ७० प्रतिशतभन्दा बढी खर्च हुने अर्थ मन्त्रालयले जनाएको छ। सरकारले ६ महिनाको बजेट समीक्षाका क्रममा पुँजीगत खर्च ८६ अर्बले घटाएको थियो। संशोधित बजेटबाट ३ खर्ब ४० अर्बको पुँजीगत बजेट लक्ष्य तय गरिए पनि असार २० गतेसम्म त्यसको आधा पनि खर्च हुन नसकेको महालेखा नियन्त्रकको कार्यालयले देखाएको छ। अर्थविद् डा डिल्लीराज खनाल सरकार गैरजिम्मेवार भएका कारण पुँजीगत खर्च हुन नसकेको बताउँछन्। ६ महिनाको समीक्षामा गरिएको संंशोधन र त्यसअघि गरिएका प्रतिबद्धताअनुसार खर्च हुन सकेका छैनन्, खनाल भन्छन्, यो गैरजिम्मेवारीपनको पराकाष्ठा हो। अर्थमन्त्री जनार्दन शर्माले भदौमा हरेक महिना १० प्रतिशत पुँजीगत खर्च हुने घोषणा गरेका थिए। त्यसअनुरूप खर्च गर्ने क्षमता बढाएनन्। जसले गर्दा पुँजीगत खर्च हुनै सकेको छैन। अर्थतन्त्र सम्हालेका मान्छे मुलुक र जनताप्रति गैरजिम्मेवार बन्दा अर्थतन्त्र संकटमा पुगेको डा खनाल बताउँछन्। पुँजीगत खर्च गर्न सकेको भए तरलता अभाव हट्ने थियो, उनले भने। अर्थमन्त्री गम्भीर नबन्दा विकास खर्च हुन नसकेको र त्यसैका कारण विदेशी मुद्रा सञ्चिति घट्न बल पुगिरहेको उनको भनाइ छ। संविधान बनेदेखि नै पुँजीगत बजेट अपेक्षाकृतरूपमा खर्च हुन सकेको छैन। मुलुक संघीयतामा गइसकेपछि यसमा सुधार हुने अपेक्षा भए पनि त्यसपछिका कोही पनि अर्थमन्त्रीले पुँजीगत खर्चको लक्ष्य भेट्टाउन सकेका छैनन्। पुँजीगत खर्च बढाउन छुट्टै संयन्त्र बनाएर जानुपर्ने अर्थविद् केशव आचार्य बताउँछन्। अन्तिममा आउँदा खर्च हुुने, कतिपय खर्च हुनै नसक्ने यो बजेट प्रणाली भएन, उनी भन्छन्, बजेट बनाउने प्रक्रियाअघि नै पुनर्संरचना गरेर सुधार गर्नुपर्छ। खर्च गर्न नसक्ने निकाय तथा व्यक्तिलाई दण्ड गर्न सक्नुपर्ने अर्थविद् खनाल बताउँछन्। खास लाभका लागि प्लेसमेन्ट गरिन्छ, खनाल भन्छन्, काममा जिम्मेवार हुने परिपाटी छैन। सिंगो प्रणालीमा भाडा असुल्ने प्रवृत्ति बढ्यो। खनाल भन्छन्, बजेट निर्माण प्रक्रियाकै कारण पुँजीखत खर्चमा निराशा देखिएको हो। सरकारले १० खर्ब ६५ अर्ब २९ करोड बजेट चालू खर्चमा विनियोजन गरेकामा असार २० गतेसम्म ८४२ प्रतिशत खर्चेको छ। सरकारले वित्तीय क्षेत्रमा ४८५ प्रतिशत खर्च गरेको छ। यस वर्ष ५९ अर्ब ९१ करोड अनुदान पाउने अपेक्षा गरे पनि हालसम्म २३१७ प्रतिशत मात्रै पाएको छ। त्यस्तै १२ खर्ब ४० अर्ब ५२ करोड राजस्व संकलन गर्ने लक्ष्य लिएकामा ९ खर्ब ७७ अर्ब संकलन गरेको छ। पुँजीगत खर्च समयमा नहुँदा अर्थतन्त्र चलायमान हुन नसकेको हालेखा नियन्त्रक कार्यालयका प्रवक्ता नवराज ढुंगानाले खर्च नहुँदा पैसाको चल्तीफिर्ती रोकिनुका साथै रोजगारीमा संकुचन र बजारमा तरलता अभाव भएको प्रवक्ता ढुंगानाले बताए। कानुन, अर्थतन्त्रको संरचना, प्रचलित अभ्यास र खर्च गर्ने प्रणाली तथा व्यवहारमा सुधार गर्न नसक्दा पुँजीगत खर्च हुन नसकेको उनको भनाइ छ। मुआब्जा, वन र वातावरणसम्बन्धी कानुनमा तालमेल नहुँदा, आयोजना छनोटमा ध्यान नपुग्दा, पनि खर्च प्रणालीमा समस्या हुने गरेको छ।"
विकासका नाममा सक्दै बजेट,"बुटवलका दुई मुख्य सडकमा अहिले धमाधम पिच भइरहेको छ। बुटवलबेलहिया सडकखण्डअन्तर्गत राजमार्ग चौराहादेखि गोलपार्कसम्मको सडकको काम निर्माणाधीन छ। ३ वर्षअघि नै सकिनुपर्ने उक्त सडक कहिले साइट क्लिरियन्स नहुँदा त कहिले ठेकेदारले काम नगर्दा योजना अघि बढ्न सकेन। अचम्मको कुरा के भने असार लाग्ने बित्तिकै ती सडकमा धमाधम कालोपत्रेको काम सुरु भएको छ। बुटवलको अस्पताल लाइनमा कालोपत्रे बनाउन अलकत्रा छरेर राखियो। तर, त्यसका भोलिपल्ट पानी परेपछि पानीले सडक पूरै सडक पखाल्यो। मुख्य सडक पनि जलमग्न भयो। नाली निर्माणको काम पनि उस्तै तरिकाले चलिरहेको छ। असारको बर्खामा नाली निर्माण र सडक पिचको काम धमाधम चलिरहेको हो। यो संघीय सरकारको योजना हो। कालोपत्रे गर्न लागिएको सडकको अर्काे लेनमा सवारीसाधन गुड्नै नसक्ने गरी खाडल बनेको छ। निर्माण कम्पनीले सडकको माथिल्लो तह भत्काएर छाड्यो। पानी परेपछि सडकमा साना गाडी नै डुब्नेगरी खाडल परेका छन्। असारको मुखमा सडक भत्काउँदा बुटवलको अवस्था बिजोग छ। बुटवलमै प्रदेश सरकार र स्थानीय सरकारको सहकार्यमा अर्काे ठूलो सडक बनिरहेको छ। जोगीकुटीदेखि नेपालगन्ज रोडसम्म बनिरहेको कालिकापथको पिच पनि असारको बर्खामै भइरहेको छ। मिलनचोकदेखि तलको केही भाग वैशाखजेठमै पिच भए पनि माथिल्लो क्षेत्रमा अहिले पिचको काम चलिरहेको छ। पिच र नाली निर्माण एकैपटक गरिँदा सडक अस्तव्यस्त छ। बर्खामा परेको पानीले निकास नपाउँदा नागरिकलाई हैरानी छ। बुटवलमै स्थानीय सरकारका थुप्रै साना सडक पिच भइरहेका छन्। बुटवल१२ का साना गल्लीहरू झमझम बर्खाकै बीचमा पिच भएका छन्। बुटवल उपमहानगरले असार १५ गतेभित्र भुक्तानीका लागि कागजात पेस गर्न उपभोक्ता समितिलाई निर्देशन दिएपछि उपभोक्ताबाट ठेक्का पाएका ठेकेदारहरूले वर्षा भइरहँदासमेत सडक पिच गरेका हुन्। त्यसरी निर्माण भएका सडकमा उपभोक्ताको ४० प्रतिशत साझेदारी छ। बुटवलमा भएका यी तीन तहका सरकारका विकासे कामले असारमै बजेट सिध्याउन सरकारहरू कसरी तल्लीन छन् भन्ने पुष्टि गर्छ। संघीयतासँगै संघीय सरकारका विकृत्तिहरू पनि गाउँगाउँमा पुगेका छन्। विकास निर्माणका अधिकांश काममा असारै कुर्नुपर्ने प्रवृत्ति स्थानीय तहका वडासम्म नै पुगेको छ। उपभोक्तामार्फत हुने विकासका निर्माणमा सामान्य अनुगमनसमेत हुने गरेको छैन। नगरपालिकाले बजेट विनियोजन गर्नेमा मात्रै सीमित भएको छ। बुटवल उपमहानगरकी उपप्रमुख सावित्रा अर्यालले असारमा विकास रोक्ने गरिएको बताइन्। असार १५ गतेपछि सडक निर्माणका काम रोकेका छौं, उनले भनिन्। स्थानीय तहका उपप्रमुखले नगरभित्र हुने विकास निर्माणका कामको अनुगमन गर्छन्। उपप्रमुख अर्यालले आगामी वर्षदेखि पूर्वाधार निर्माणका कामलाई जेठभित्रै सक्ने गरी योजना बनाइएको बताइन्। १८ दिनमा १० प्रतिशत बजेट खर्च लुम्बिनी प्रदेशले हालसम्म ५५ प्रतिशत बजेट खर्च गरेको छ। त्यसमध्येको १० प्रतिशत पछिल्लो १८ दिनको मात्रै हो। असारको १८ दिनमा १० दशमलव ४७ प्रतिशत खर्च लुम्बिनी प्रदेशमा भएको हो। यो भनेको ४ अर्ब ९ करोड ५९ लाख हो। यो रकम सडक, नाली, पुल निर्माणमा खर्च भएको छ। आर्थिक वर्षको जेठ महिनाभित्रै सम्पूर्ण बजेट खर्च गर्ने लक्ष्य लिएको सरकारले असार १८ गतेसम्मको तथ्यांक हेर्दा पुँजीगततर्फ कुल बजेटको ५४ दशमलव ३९ प्रतिशत मात्रै खर्च गर्न सकेको छ। यता, चालूतर्फ भने ६७ दशमलव ५१ प्रतिशत बजेट खर्च गरेको छ। चालू आवमा प्रदेश सरकारले ४० अर्ब ९५ करोड ९७ लाख रुपैयाँ बजेट विनियोजन गरेको थियो। असार मसान्त अर्थात् आर्थिक वर्ष सकिन लाग्दासम्म चालू र पूँजीगत गरी २२ अर्ब ८५ करोड ५१ लाख बजेट खर्च गरेको छ। प्रदेश लेखा नियन्त्रण कार्यालयका लेखा नियन्त्रक दीपक ज्ञवालीको भनाइमा आर्थिक वर्षको सुरुआतमा भन्दा असार लागेपछि बजेटको ठूलो हिस्सा खर्च भएको छ। जुन कुरा कोष लेखा नियन्त्रण कार्यालयको तथ्यांकअनुसार असार १ गतेदेखि १८ गतेसम्ममा मात्रै कुल बजेटको १० दशमलव ४७ प्रतिशत बजेट अर्थात् चार अर्ब ९ करोड ५९ लाख रुपैयाँ बजेट खर्च भएको छ। प्रदेश लेखा नियन्त्रक ज्ञवाली भन्छन्, असार लागेपछि खर्च गर्ने प्रवृत्ति ह्वात्तै बढेको छ। आर्थिक वर्ष सकिन लाग्दा पुँजीगत खर्चको अवस्था र असारमा भएको खर्चस्थितिलाई हेर्दा प्रदेशको खर्च गर्न सक्ने क्षमतामा सुधार नआएको अर्थका जानकार मनिकर कार्की बताउँछन्। बजेट खर्चको अवस्थाले विकास निर्माण कार्य सुस्त भएको मात्रै नभइ असारे विकासको प्रवृत्ति नरोकिएको उनको भनाइ छ। असारे विकास भनेको आधा बजेट पानीको भेलमै पोख्नु हो, उनले भने, संघीय संरचनापछि बनेको नयाँ संरचना प्रदेशले पनि पुरानै प्रवृत्तिलाई आत्मसाथ गर्र्याे। यसले बजेटको दुुरुपयोग मात्रै गराउँछ। प्रदेश तथा स्थानीय तहको विकास प्रवृत्तिलाई सुधार्न लुम्बिनी प्रदेशसभाको भौतिक पूर्वाधार तथा विकास समितिले पटकपटक निर्देशन दियो। तर, त्यसको सुनुवाइ हुन सकेन। विगतका वर्षमा संसदीय समितिले अनुगमन गर्दा प्रदेश सरकारले निर्माण नै नभएको आयोजनाको पनि भुक्तानी गरेको थियो। समितिकी सभापति आशा स्वर्णकारले पूर्वाधार निर्माणको काम असारअघि नै सक्न वा नसके रोक्न पटकपटक सुझाव र निर्देशन दिइएको बताउँछिन्। तर, सरकारले त्यसको सुनुवाइ गर्न सकेको छैन। ठेकेदारलाई सरकारले नै कडाइ गर्नुपर्छ। असारमै आएर सडक पिच गर्दा त्यसको टिकाउ हुँदैन भन्ने बुझ्नुपर्यो, उनले भनिन्। प्रदेशको यो समितिले चालू आवमा भने अनुगमन गर्न सकेन। राजनीतिक उतारचढावले संसदीय समितिहरू निष्क्रिय रहे। असार सुरु भएपछि बजेट अधिवेशन भयो। संसदीय समितिका बैठकहरू समेत बस्न सकेका छैनन्। असारे विकास रोक्ने प्रभावकारी अनुगमनकारी निकाय नभएकाले समेत विकृति मौलाएको अर्थका जानकार कार्की बताउछन्। कस्ले हेर्ने, कसले कारबाही गर्ने ? बलियो संयन्त्र हुनुपर्छ, उनले भने। बाँकेमा दैनिक पौने २६ करोड खर्च बाँकेका सरकारी कार्यालयले असारको दोस्रो सातायता हरेक दिन औसत झन्डै पौने २६ करोडका दरले खर्च गरिरहेका छन्। कोष तथा लेखा नियन्त्रण कार्यालय नेपालगन्जका सूूचना अधिकारी वित्तीय नियन्त्रक प्रकाश पौडेलका अनुसार असार १३१८ सम्म जिल्लामा रहेका संघीय ८०, प्रदेशका २५ र ८ स्थानीय तहले कूल १ अर्ब २९ करोड २४ लाख ७३ हजार १५४ खर्च गरेकोमा दैनिक औसत २५ करोड ८४ लाख ९४ हजार ६३१ रुपैयाँ खर्च भइरहेको छ। यसमा संघीय सरकार मातहतका कार्यालयले यस अवधिमा कुल ५८ करोड ७० लाख र प्रदेश मातहतका कार्यालयको खर्च ७० करोड ५४ लाख ६५ हजार रहेको छ। असारको १९ गतेसम्म संघीय मातहतका कार्यालयको चालू खर्च १४ अर्ब ६४ करोड ३० लाख ४४ हजार रहेको छ। जुन कुल खर्चको ७५२६ प्रतिशत मात्र हो। यी कार्यालयले असार १९ सम्म चालू खर्च ९०६१ प्रतिशत र पूँजीगत खर्च ५४०४ प्रतिशत मात्र खर्च गरेका छन्। प्रदेश मातहतका कार्यालयले १९ असारसम्म २ अर्ब २८ करोड ५१ लाख ७४ हजार रुपैयाँ खर्च गरेका छन्। जसमा चालूतर्फ ६९७८ प्रतिशत र पुँजीगततर्फ ५४९८ प्रतिशत रहेको छ। सूचना अधिकारी पौडेल असारमै बढी खर्च हुनुलाई असारे बजेट मात्र नभएको बताउँछन्। उनले भने, काम अगाडि नै सम्पन्न भएर पनि असारमै भुक्तानी लिने हुन्छ। चलिरहेको काममा थप रकम ढिलो आएर पनि असारमै बढी देखिन्छ। अर्थ मन्त्रालयले रकमान्तर गरेर चाँडै सम्पन्न हुने योजनामा बजेट पठाउँदा असारमा बढी भुक्तानी भएको हुनसक्छ। बर्दियामा असारमै मासिन्छ विकासे बजेट बर्दियाको गुलरिया नगरपालिका३ अन्तर्गत तेजीपुरमा प्रदेश सरकारको सहयोगमा करिब ५ सय मिटर सडक ग्राभेल भएको छ। आर्थिक वर्ष सकिनै लाग्दा गरिएको सडक निर्माण बजेट सक्नकै लागि गरिएको स्थानीयको बुझाइ छ। प्रदेश सरकारको सहयोगमा निर्माण भइरहेको सडकका बारेमा धेरैपछि मात्र थाहा पायौं। गुलरिया३ का अध्यक्ष सर्वजित यादवले भने, ग्राभेल सडक त बन्दैछ सडकको बीचमा बालुवा माटो मिलाएर राख्नुपर्ने तर माटो मात्र थुपारिएको छ। स्टिमेट अनुसारको विकास निर्माण हुनुपर्नेमा उनले जोड दिए। जतिजति आर्थिक वर्ष सकिने दिन नजिकिन्छ उतिउति विकासे बजेट सकिँदै जान्छ। बर्दियाका संघीय कार्यालयलगायत स्थानीय तहहरूलाई यतिखेर भ्याइनभ्याइ छ। विनियोजित बजेट सिद्धाउनुपर्ने बाध्यता छ। बर्दियामा संघीय तथा प्रदेशतर्फको विनियोजित बजेट धमाधम मासिँदै छ। बर्दियामा संघीय बजेटको चालूतर्फ समाचार तयार पारुञ्जेलसम्म ३७ करोड ३९ लाख ३३ हजार ८५ रुपैयाँ अर्थात् ५ दशमलव ०८ प्रतिशत खर्च भएको छ। सोही बजेट साउन मसान्तदेखि हालसम्म ६ अर्ब ९७ करोड ४२ लाख ६० हजार ९१ रुपैयाँ अर्थात् ९४ दशमलव ८५ प्रतिशत भुक्तानी भइसकेको छ। पुँजीगततर्फ असारमा मात्र ११ करोड ५९ लाख २० हजार ३४ रुपैयाँ खर्च भएको छ। यो ५ दशमलव ३९ प्रतिशत रहेको कोष तथा लेखा नियन्त्रण कार्यालय बर्दियाका प्रमुख कोष नियन्त्रक ध्रुवराज गौतमले बताए। साउनदेखि हालसम्म पुँजीगत बजेट १ अर्व ५४ करोड ७२ लाख ७७ हजार २१९ रुपैयाँ अर्थात् ७२ प्रतिशत भुक्तानी भइसकेको छ। कोष नियन्त्रक गौतमका अनुसार प्रदेश बजेटको चालूतर्फ असारका २० दिनमा ११ करोड ९५ लाख ३९ हजार ८३७ रुपैयाँ खर्च भएको छ। यो भनेको १४ दशमलव ७२ प्रतिशत हो। साउनदेखि हालसम्म ५८ करोड ३१ लाख ८७ हजार ७४७ रुपैयाँ अर्थात् ७१ दशमलव ८२ प्रतिशत भुक्तानी भएको छ। सोही बजेट पूँजीगत तर्फअसार महिनाको २० दिनमा ६ करोड ७२ लाख ७८ हजार २९१ रुपैयाँ अर्थात् ८ दशमलव ३२ प्रतिशत खर्चिएको छ। पुँजीगततर्फ साउनदेखि हालसम्म ४४ करोड १४ लाख ७९ हजार २२० रुपैयाँ खर्च भएको छ। यसको ५४ दशमलव ५९ प्रतिशत भुक्तानी भइसकेको छ। संघीय चालूतर्फको बजेटमध्ये बारबर्दिया नगरपालिकाले असारका २० दिनमा ५ करोड ८३ लाख ४९ हजार ६१ रुपैयाँ, मधुवन नगरपालिकाले ४ करोड ६८ लाख ११ हजार २ सय ५२ रुपैयाँ र राजापुर नगरपालिका तथा गेरुवा गाउँपालिकाले साढे २ करोडभन्दा माथि बजेट मासेका छन्। अन्य पालिकाहरूले सो बजेट निकासा गरेका छैनन्। पुँजीगततर्फ असारका २० दिनमा जिल्लाका कुनै पनि पालिकाले बजेट निकासा नगरेको कोष तथा लेखा नियन्त्रण कार्यालय बर्दियाले जनाएको छ। असार १५ गतेपछि सडक निर्माणका काम रोकेका छौं। हामीले नगरभित्र हुने विकास निर्माणका कामको अनुगमन पनि गर्छौं। आगामी वर्षदेखि पूर्वाधार निर्माणका कामलाई जेठभित्रै सक्ने गरी योजना बनाइएको छ। सावित्रा अर्याल, उपप्रमुखबुटवल उपमहानगर असारे विकासको प्रवृत्ति अझै रोकिएको छैन। यसले बजेट खर्चको अवस्थाले विकास निर्माण कार्य सुस्त बनाएको छ। असारे विकास भनेको आधा बजेट पानीको भेलमै पोख्नु हो। संघीय संरचनापछि बनेको नयाँ संरचना प्रदेशले पनि पुरानै प्रवृत्तिलाई आत्मसाथ गर्यो। यसले बजेटको दुरुपयोग मात्रै गराउँछ। मनिकर कार्की, अर्थविद् समितिले पूर्वाधार निर्माणको काम असारअघि नै सक्न वा नसके रोक्न पटकपटक सुझाव र निर्देशन दिने गरेको छ। तर, सरकारले त्यसको सुनुवाइ गर्न सकेको छैन। ठेकेदारलाई सरकारले नै कडाइ गर्नुपर्छ। असारमै आएर सडक पिच गर्दा त्यसको टिकाउ हुँदैन भन्ने बुझ्न जरुरी छ। आशा स्वर्णकार, सभापतिलुम्बिनी प्रदेशसभा भौतिक पूर्वाधार तथा विकास समिति"
कूटनीतिज्ञसँगै तिब्बती शरणार्थीले मनाए दलाई लामाको जन्मदिन (फोटो फिचर),"काठमाडौं : नेपालमा बसोबास गर्दै आएका तिब्बती समुदायले आफ्ना धार्मिक नेता दलाई लामाको ८७ औं जन्मदिन बुधबार मनाएका छन्। तिब्बतबाट निर्वासित धार्मिक नेता लामा बुधबारदेखि ८७ वर्ष पुगेका छन्। उनी १४ औं दलाई लामा हुन्। जन्मोत्सव कार्यक्रमको संयोजन लाजिम्पाटस्थित तिब्बती शरणार्थी कार्यालय (टिबेटिएन रेफ्युजी वेलफेयर अफिस)ले गरेको हो। तिब्बती समुदायले जाउलाखेलमा एक कार्यक्रमको आयोजना गरी धार्मिक नेता दलाई लामाको जन्मदिन मनाएका हुन्। विश्व शान्तिको कामना गर्दै नेपालमा रहेका तिब्बती समुदायले आफ्ना धार्मिक नेता लामाको जन्मदिन मनाएका हुन्। तिब्बती समुदायले तिब्बती परम्पराअनुसार दलाई लामाको तस्बिरमा पूजाअर्चना गरी दीर्घायुको कामना गरेका थिए। कार्यक्रममा तिब्बती समुदायका बालबालिकाले नेपालको राष्ट्रिय गान गाएका थिए। विशेष समारोहमा नेपालस्थित अमेरिकी दूतावासका उपप्रमुख म्यानुअल पी मिकलर, जापान, फान्स, युरोपियन युनियनलगायतका विदेशी कूटनीतिज्ञ सहभागी भएका छन् । कोरोना संक्रमणको समयमा गुम्बाभित्रमात्र जन्मोत्सव मनाएका उनीहरुले यस वर्ष जाउलाखेलको खुला चउरमा भव्य कार्यक्रम गरेका हुन्। राजनीतिक अभिप्रायले नभई धार्मिक आस्थाअनुसार आफ्ना धार्मिक नेता लामाको जन्मोत्सव मनाइएको दाबी तिब्बती शरणार्थी समुदायका अगुवाले गरेका छन्। विश्वभर छरिएका तिब्बतीले जुलाई ६ मा धार्मिक नेता लामाको जन्मदिन मनाउँदै आएका छन्। तस्बिर : सरोज बैजु शम्भु कट्टेल"
अन्ततः मेयरलाई जोगाएर १० विरुद्ध मुद्दा,"धनगढी : पञ्चदेवल विनायक४ का १६ वर्षीय विनोद शाहीको हत्या घटनामा मुछिएकी मेयर अम्बिका चलाउनेलाई प्रहरीले जोगाएको छ। अनुसन्धानमा चलाउनेसहित नेत्रबहादुर शाही र रामबहादुर शाही संलग्न भएको प्रमाण नपाइएपछि मुद्दा नचल्ने भएको सहायक जिल्ला न्यायाधिवक्ता कौशलप्रसाद ढुंगानाले बताए। विनोदको हत्या आरोपमा मेयर चलाउनेसहित १३ जनाको नाममा किटानी जाहेरी परेको थियो। प्रहरीले घटनामा तीन जनाको संलग्नता भएको कुनै प्रमाण फेला नपरेको अनुसन्धान प्रतिवेदन सरकारी वकिल कार्यालयमा बुझाएको थियो। हत्या आरोप लागेका १० जनाविरुद्ध भने मुद्दा चलाएको छ। जसमा पक्राउ परेका चार र फरार रहेका ६ जना छन्। मेयर चलाउनेसहित तीन जनाविरुद्ध मुद्दा नचलाइने र बाँकी १० जनाविरुद्ध भने अभियोगपत्र दायर भएको अछाम जिल्ला अदालतका स्रेस्तेदार नारायण पौडेलले बताए। घटनामा मुछिएका जिल्ला समन्वय समिति उपप्रमुख दानमति शाहीसहित अक्कल शाही, सज्जन शाही, कर्ण शाही, शान्ति शाही र द्रौपती शाही फरार छन्। प्रहरीले पक्राउ गरेका पृथ्वी शाही, देवेन्द्र शाही, वीरेन्द्र शाही र महेन्द्र शाहीलाई अदालतमा उपस्थित गराइएको थियो। विनोद मृत्यु प्रकरणलाई लिएर प्रदर्शनले उग्ररूप लिन थालेपछि प्रशासनले मंगलसेनमा निषेधित क्षेत्र घोषणा गरेको छ। जिल्ला प्रशासन कार्यालयले मंगलसेनको दरबार क्षेत्र, जिल्ला अदालत, जिल्ला सरकारी वकिल कार्यालय, बैरागी धारा, बस काउन्टर, मंगलसेन नगरपालिकाको कार्यालय र कृषि ज्ञान केन्द्र आसपासको जिप काउन्टर क्षेत्रभित्र कुनै पनि विरोधका कार्यक्रम नगर्न सूचना जारी गरेको छ। कर्मचारीलाई पटकपटक धम्की दिने, कार्यालयमा तोडफोड, कार्यालयको दैनिक कामकाजमा बाधा अवरोध हुने भएकाले निषेधित क्षेत्र घोषणा गरिएको प्रमुख जिल्ला अधिकारी विश्वराज मरासेनीद्वारा जारी सूचनामा उल्लेख छ। आन्दोलन र प्रदर्शनका कारण घटना अनुसन्धानमा बाधा पुगेको भन्दै निषेधित क्षेत्र घोषणा गरिएको जनाइएको छ। निषेधाज्ञाका बीचमा पनि स्थानीयहरूले मंगलसेनमा प्रदर्शन गरेका थिए। विनोद गत जेठ २१ गते बिहान १० बजे गाउँनजिकै भीरमा मृत फेला परेका थिए। उनको हत्या गरिएको भन्दै परिवारले मेयर चलाउनेसहित आरोपितविरुद्ध किटानी जाहेरी दिएका थिए। तर, प्रहरीले दर्ता गर्न नमानेपछि हुलाकबाट पठाइएको थियो। प्रहरीले अनुसन्धानका क्रममा मेयर चलाउनेसहित सात जनालाई नियन्त्रणमा लिएको थियो। घटनाको सुरुवात स्थानीय तह निर्वाचनका बेला सुरु भएको जनाइएको छ। चलाउने त्यसबेला कांग्रेसबाट उम्मेदवार थिइन्। वैशाख ३० गते एमाले र कांग्रेस कार्यकर्ताबीच झडप भएको थियो। चलाउनेले मेयरमा जितिन् । जेठ १७ गते फेरि वडा नम्बर ४ मा कांग्रेस र एमाले कार्यकर्ताबीच झडप भयो। विनोद जेठ १८ गते हराएका थिए। पीडितका दाइ डम्बर शाहीले हालै भनेका थिए, जितिसकेपछि गाउँको विवाद मिलाउने जिम्मा मेयरको भए पनि उनकै योजनाअनुसार भाइको हत्या भयो। अब न्याय चाहियो। पीडितले दिएको किटानी जाहेरीमा मेयर चलाउने र उनीनजिक मानिएका शिक्षक नेत्र शाहीलाई योजनाकार भनिएको थियो।"
आजै संसदीय समिति निर्माण गरेर अर्थमन्त्रीमाथि छानबिन गरौं : कांग्रेस उपसभापति,"काठमाडौं : प्रमुख प्रतिपक्ष दलले सडक र सदनबाट अर्थमन्त्री जनार्दन शर्माको राजीनामा माग्दै संसदीय छानबिन हुनुपर्ने माग गरिरहेको बेला सत्तारुढ दलका नेताले साथ दिएका छन् । नेपाली कांग्रेसका प्रभावशाली नेता उपसभापति पूर्णबहादुर खड्काले पनि अर्थमन्त्रालयको विषयमा संसदीय छानविन गर्नुपर्ने बताएका हुन् । खड्काले अर्थमन्त्रालयका सम्बन्धमा गम्भीर चासोको विषय बनेकाले संसदीय छानबिन समिति बनाएर यथार्थ कुरा सार्वजनिक गर्नुपर्ने बताए। उनले विगतमा पनि संसदको यस्तो परम्परा रहेको उल्लेख गरे। खड्काले लेखेका छन्,बजेट निर्माणको बेलाको विषय समेतलाई जोडेर अर्थमन्त्रालयका सम्बन्धमा संसद र आमजनमानसको गम्भीर चासोको विषय बनिसकेपछि यो विषयलाई विश्वासिलो तरिकाले समाधान गर्न संसदीय छानबिन समिति बनाएर यथार्थ कुरा सार्वजनिक गरिनु ठीक हुन्छ । विगतमा पनि संसदको यस्तो परम्परा छ। उनले ढिला नगरी आजै संसदीय समिति निर्माणको टुंगो लगाउनुपर्ने बताए। अर्थमन्त्री जनार्दन शर्माले अनधिकृत व्यक्ति घुसाएर बजेटमा करका दर तलमाथि गरेको बेलाको सीसीटीभी फुटेज मेटिएपछि सरकार थप आलोचित बनेको हो। प्रतिपक्षी दल एमालेका अध्यक्ष केपी शर्मा ओलीले संसदमा बोल्दै बजेटमा अर्थमन्त्री शर्मामाथि संसदीय छानबिन हुनुपर्ने दोहोर्याएका छन्। उनले आफ्ना मन्त्रीमाथि प्रश्न उठेको भन्दै त्यसको छानबिन गर्नुपर्ने दबाब प्रधानमन्त्री शेरबहादुर देउवामाथि बढाएका छन्। कांग्रेस महामन्त्री गगन थापाले अर्थमन्त्री जनार्दन शर्माले पदबाट राजीनामा दिनुपर्ने बताएका थिए। सोमबार प्रतिनिधिसभा बैठकपछि नेता थापाले अर्थमन्त्री शर्माको विषयमा प्रधानमन्त्री तत्काल एक्सनमा जानुपर्ने बताएका हुन्। यत्रो विषय संसद्मा उठ्यो। बाहिर उठ्यो। यसमा हो होइन मलाई थाहा छैन। तर, यो विषय उठिसकेपछि मैले बुझेको कि अर्थमन्त्रीजीले राजीनामा दिनुपर्छ कि प्रधानमन्त्रीजीले हटाउनुपर्छ। तत्काल छानबिन गर्नुपर्छ, थापाले भने, हाम्रो आफ्नै कार्यविधि छ। हाम्रो आफ्नै नियम कानुनले पनि कम्तीमा तीन महिनाको सीसीटीभी फुटेज राख्नुपर्ने भनिहाल्छ। त्यसमाथि पनि यो बजेट संसद्ले पारित गरेको छ, यसको करको दर भनेको सामान्य कुरो होइन। अर्थमन्त्री शर्माले पूर्वनासु रघुनाथ घिमिरे र व्यापारिक घरानाका एक फाइनान्स डाइरेक्टरलाई जेठ १४ गते मध्यराति मन्त्रालयमा प्रवेश गराएर बजेटमा राजस्व, कर र भन्सारका दर मिलाउन प्रयोग गरेका थिए। अन्नपूर्ण पोस्ट्ले मध्यराति बजेटमा जब चुकुल लाग्यो शीर्षकमा विशेष समाचार प्रकाशन गरेको थियो। उक्त दिनको सीसीटीभी फुटेज दिन उपभोक्ता हित संरक्षण मञ्चले माग गर्दा अर्थ मन्त्रालयले १३ दिनमै मेटिएको जवाफ दिएको थियो। मन्त्रालयको जवाफले अनधिकृत व्यक्तिको प्रवेशलाई पुष्टि गरेको भन्दै अर्थमन्त्री शर्मामाथि राजीनामा दिन र छानबिन गर्न चौतर्फी दबाब बढेको छ। नागरिक समाजका अगुवाले समेत तत्काल राजीनामा दिन र अर्थमन्त्रीलाई छानबिनको दायरामा ल्याउन सरकारसँग माग गरेका छन्। विपक्षी एमालेनिकट युवा संघले अर्थमन्त्री शर्माको राजीनामा माग्दै मंगलबार सिंहदरबार क्षेत्रमा प्रदर्शन गरेको छ। बजेट निर्माणमा अनाधिकृत व्यक्तिको प्रवेश फुटेज कहिलेसम्म सार्वजनिक हुन्छ ? अर्थ मन्त्रालयले भन्यो करको दर हेरफेर गरेको दिनको सीसीटीभी फुटेज मेटियो अर्थ मन्त्रालय भन्छ : १३ दिनमै सीसीटीभी फुटेज मेटियो, कानुन भन्छ : तीन महिना सुरक्षित नराखे कारबाही अर्थ मन्त्रालयले मेट्यो सीसीटीभी फुटेज अर्थ मन्त्रालयले सीसीटीभी फुटेज मेटाएकोबारे बोल्दै ओली बजेटमा घरानाको अनुहार देखिन्छ, फुटेज माग्दा मन्त्रीले म नै राज्य हुँ भन्ने दम्भ देखाउँछन् : ओली बजेटमा अनाधिकृत व्यक्तिको संलग्नताबारे संसदीय छानविन समिति गठन ओलीको माग नागरिक अगुवाले मागे अर्थमन्त्री शर्माको राजीनामा अर्थमन्त्रीले राजीनामा नदिए प्रधानमन्त्रीले हटाएर तत्काल छानबिन गर्नुपर्छ : गगन ओलीको प्रश्न : प्रधानमन्त्री केही गर्न नसक्ने अवस्थामा पुगेका हुन्, अर्थमन्त्रीमाथि छानबिन गर्छु भन्नुपर्दैन ? अर्थमन्त्री शर्माबारे खुमलटारमा छलफल, दबाबमा प्रचण्ड बजेट निर्माण प्रकृयाको सीसीटीभी फुटेज सार्वजनिक गर्न माग गर्दै प्रदर्शन अर्थमन्त्रीज्यू, सीसीटीभी फुटेज गायब गर्ने को हो ? (फोटोफिचर) मन्त्रिपरिषद् बैठकमा कांग्रेसका मन्त्रीले मागे अर्थमन्त्रीको राजीनामा कांग्रेस पदाधिकारी बैठक : अर्थमन्त्रीको त्रुटिमा प्रधानमन्त्रीको निगरानी, निर्वाचन विधेयकमा छलफल सर्वत्र अर्थमन्त्री शर्माको राजीनामा माग"
शिवम् सिमेन्टको सहायक कम्पनी शिवम् होल्डिङ्गस पब्लिक लिमिटेड कम्पनी कायम,"काठमाडौं : शिवम् सिमेन्ट्स लिमिटेडको सहायक कम्पनी शिवम् होल्डिङ्गस प्रालिले कम्पनी ऐन को दफा ६३ बमोजिम कारोवार स्वीकृति गरी पब्लिक लिमिटेड कम्पनीमा परिणत भएको छ। नेपालमा स्थापित सिमेन्ट उद्योगहरु मध्ये नेपाल स्टक एक्सचेन्ज लिमिटेडमा सूचिकृत एक मात्र पब्लिक लिमिटेड कम्पनी शिवम् सिमेन्ट्स लिमिटेडको सहायक कम्पनी शिवम् होल्डिङ्गस प्रा लि लाई पब्लिक लिमिटेडमा पारित गरी शिवम् होल्डिङ्गस लिमिटेड कायम भइ लगानी गर्ने उद्देश्य रहेको पव्लिक लिमिटेड कम्पनीको हैसियतले कारोवार सञ्चालन गर्न कम्पनी ऐन को दफा ६३ बमोजिम कारोवार स्वीकृतिसमेत प्राप्त गरिसकेको कम्पनीले जनाएको छ। शिवम होल्डिङ्गस लिमिटेडको अधिकृत पूँजी ५ अर्ब ८० करोड र चुक्ता पूँजी ४ अर्ब रहेको छ भने शिवम् होल्डिङ्गसले नेपाल कै सबैभन्दा ठूलो क्षमतामा स्थापित अत्याधुनिक प्रविधियुक्त क्लिङकर र सिमेन्ट उत्पादन गर्ने चिनीया विदेशी लगानी समेत रहेको होङशी शिवम् सिमेन्ट प्रालि का संस्थापक रही उक्त उद्योगमा ३० प्रतिशत शेयर लगानी गरेको छ। शिवम् होल्डिङ्गसको ३० प्रतिशत र चिनीया हङकङ रेड लाइन सिमेन्ट नं ३ कम्पनीको ७० प्रतिशत शेयर लगानी रहेको होङशी शिवम् सिमेन्टले पहिलो चरणमा ६००० मे टन क्लिङकर र सिमेन्ट विगत ३ वर्षदेखि उत्पादन तथा बिक्री वितरण गरी रहेको छ। दोस्रो चरणमा हालको क्षमता अभिवृद्धि गरी थप ६००० मे टन उत्पादन गर्ने र दैनिक २०,००० मेटन चुनढुङ्गा खानी स्थलबाट उद्योग स्थलसम्म पुर्याउन आधुनिक कन्भेयर वेल्ट निर्माणको क्रममा ५ किमि लामो सुरुङगमार्ग निर्माणाधीन अवस्थामा रहेको छ। साथै शिवम् होल्डिङ्गस लिमिटेड कम्पनीले आफ्नो चुक्ता पूँजीको अधिकांश रकम होङशी शिवम् सिमेन्ट प्रालि को उद्योगमा संस्थापक शेयरवालाको हैसियतले शेयर लगानी गरिसकेको र मूनाफा भइ प्रतिफल समेत प्राप्त गर्न सुरु भइसकेको यस कम्पनीले संस्थापक समूहतर्फ ८० प्रतिशत रहेको छ भने निकट भविष्यमा धितोपत्र वोर्ड समेतको स्वीकृतिमा निकट भविष्यमा सर्वसाधारणका लागि समेत सार्वजनिक निस्कासन गरी पूँजी संकलन गरि थप अन्य क्षेत्रमा समेत लगानी गर्ने योजना रहेको छ। शिवम होल्डिङ्गस लिमिटेडमा मुख्य लगानीकर्ता, संस्थापक शिवम् सिमेन्ट्स लिमिटेडको करिव ८५ प्रतिशत अर्थात रु ३ अर्व ४० करोड १० लाख ४२ हजार रुपैयाको शेयर लगानी रहेको छ भने अन्य १९ जना विभिन्न क्षेत्रका उद्योग व्यापार र पेशा व्यवसायको आआफ्नो क्षेत्रमा सफलता पूर्वक क्रियासिल रहेका व्यक्तिगत संस्थापकहरुको करिव १५ प्रतिशत अर्थात रु ५९ करोड ८९ लाख ५८ हजार रुपैयाँ बराबरको शेयर रकम लगानी गरेका छन्। यस शिवम् होल्डिङ्गस लिमिटेडले प्रत्यक्ष रुपमा शेयर लगानी रहेको होङशी शिवम् सिमेन्ट प्रालि मुलुककै हालसम्मको ठूलो उत्पादन क्षमता जडित वेष्ट हिटबाट करिव १२ मेघा वाट विद्युत उत्पादन गरी आफै सिमेन्ट उत्पादनमा उक्त विद्युत उपयोग गर्ने पहिलो उद्योग हो भने दोस्रो लाईनबाट उत्पादन शुरु भएपछि प्रति दिन १२००० मे टन क्लिङकर तथा सिमेन्ट उत्पादन हुने छ। हाल नेपाल विद्युत प्राधिकरणबाट होङशी शिवम सिमेन्ट उद्योगलाई २५ मेघावाट विद्युत जडान भई प्रयोग गरिरहेको छ। उक्त उद्योगको कारण हाल नेपालमा सिमेन्ट र क्लिङकर उत्पादनमा आत्मानिर्भर भइ देश विकासमा समेत ठूलो योगदान पुगेको अवस्था छ। त्यसै गरी शिवम् सिमेन्ट्स लिमिटेड, शिवम् होल्डिङ्गस कम्पनीको संस्थापक तथा नेपाल गुणस्तर तथा नापतौल विभागबाट एनएस क्वालिटी अवार्ड प्रथम पुरस्कार प्राप्त गर्ने नेपालकै एक अग्रणी उच्च गुणस्तरको शिवम् ब्राण्डको असली ओपिसि सिमेन्ट उत्पादन गरी बिक्री वितरण गर्ने सिमेन्टका रुपमा आम उपभोक्ता वर्गले सर्वाधिक रुपमा खोजी गर्ने र रोजाईको सिमेन्ट रहेको छ।"
किन कोही जाँदैन प्रधानमन्त्री कार्यालय ?,"कर्मचारीतन्त्र स्थायी सरकार हो। कर्मचारीहरू दशकौं फेरिन्नन्, मात्रै उनीहरूको सरुवा वा बढुवा भइरहन्छ। जागिर दशकौं हुने भए पनि एउटै कार्यालय वा जिम्मेवारीमा भने एकाध वर्षमात्रै बस्न पाउँछन् कर्मचारी। त्यसैले होला नेपाली कर्मचारीतन्त्रमा सरुवा निकै ठूलो व्यथा हो। आफूले चाहेकै कार्यालय र जिम्मेवारीमा जान पाउँदा पनि कर्मचारी त्यसपछि कहाँ पुगिने हो भनेर सुरुकै दिनदेखि तनाव लिन्छन्। जहाँ जाऊँला कामै गरौंला भन्ने मानसिकता धेरै कम छ। दुर्गममा जानै नपरोस् भन्ने मनोविज्ञान त सामान्य नै हो। कतिसम्म भने उच्चपदस्थ वा जुनसुकै तहका कर्मचारी पनि भरसक प्रधानमन्त्री कार्यालय जान नपरोस् भन्ठान्छन्। प्रधानमन्त्री तथा मन्त्रिपरिषदको कार्यालयमा हुने सरुवालाई कारबाही सम्झने चलन नेपाली कर्मचारीवृत्तमा छ। सरकार पनि बेलाबखत त्यस्तै गर्छ कि मन नपरेको कर्मचारी छ भने उसको सरुवा प्रधानमन्त्री कार्यालयमा गरिदिन्छ, मानौं प्रधानमन्त्री तथा मन्त्रिपरिषद् कार्यालय कर्मचारी थान्को लगाउने डम्पिङ साइट हो। जबकि देशको प्रमुख कार्यकारी प्रमुख भनेकै प्रधानमन्त्री हो। जुन कार्यालयबाट प्रधानमन्त्रीले देश चलाउँछ, त्यसैमा कर्मचारी जानुपर्दा फाजिलमा परेको अर्थात् बेकामे या जिम्मेवारीविहीन बनाइएको ठान्छन्। बिडम्वना के छ भने देशका पछिल्ला प्रधानमन्त्रीले सिंहदरबास्थित आफ्नो कार्यालयबाट देश चलाएको उदाहरण अपवाद जस्तो छ। बालुवाटारस्थित सरकारी निवासबाट प्रधानमन्त्रीले देश हाँक्छन्। सिंहदरबारस्थित कार्यालय सुनसान हुन्छ। जबकि प्रधानमन्त्री कार्यालयमा सचिव र सहसचिव र अन्य कर्मचारी संख्या जात्राकै जस्तो भीडभाडयुक्त हुन्छ। ७२ जनाको दरबन्दी त्यस कार्यालयमा छ। त्यसमा पनि मुख्यसचिव, ७ जना सचिव र १२ सहसचिव छन्। कामै नहुँदानहुँदै पनि त्यतिका दरबन्दी पक्कै बनाइएको होइन। मन्त्रिपरिषद्ले गर्ने कामको तारतम्य मिलाउनेदेखि सरकारका कामहरूका परिपञ्च मिलाउने धेरै जिम्मेवारी छ। प्रधानमन्त्री स्वयं कार्यालय नजाने हुँदा कर्मचारीहरू हाजिर गर्ने र निस्कने प्रवृत्ति बढेको छ। यसको मतलब प्रधानमन्त्रीले नै कर्मचारीहरूलाई बेकामे बनाउँदै आएका छन्। प्रक्रिया र प्रणालीबाट भन्दा देश आदेशका भरमा बालुवाटारबाटै चलाउँदै आएका छन्। काममा कर्मचारीभन्दा व्यक्तिगत आसेपासेको भर पर्ने गरेका छन् भन्ने दृश्यहरूले बताउँछन्। यो मुलुकका लागि गम्भीर विडम्बना हो। आवश्यक छैन भने प्रधानमन्त्री कार्यालयको दरबन्दी घटाइनुपर्छ। अरू मन्त्रालयहरूमा सचिवकै दरबन्दी रिक्त छ। थुप्रै अरू कार्यालयहरू छन्, जहाँ मानव संसाधन बिल्कुल अभाव छ। त्यस्तो सन्तुलन कायम गर्न पनि प्रधानमन्त्री स्वयं गम्भीर हुनुपर्छ। देशको शासन सत्ताको शिखर कार्यालयमै कर्मचारी किन आकर्षित छन् सरकार प्रमुखका लागि पनि सोचनीय विषय हुनुपर्छ। वृत्ति विकास, भ्रमणलगायत आकर्षण र सुविधाको अभाव पनि प्रधानमन्त्री तथा मन्त्रिपरिषद कार्यालयमा छैन। व्यक्तित्व विकासका लागि आवश्यक तत्त्व हुनु अनिवार्य छ। त्यस कार्यालयका कर्मचारी नै झन् किन वञ्चित गराउने ? कतिपय कर्मचारीहरू बजेट धेरै हुने कार्यालयमा आकर्षित हुन्छन्। तर इमान्दार राष्ट्र सेवकका लागि त्यो मतलबको कुरा हुँदैन। व्यक्तित्व विकास र कर्तव्य निर्वाह गर्ने मौका चाहने कर्मचारीको अभाव मुलुकमा छैन। तसर्थ त्यस्ता इमान्दार र कर्तव्यपरायण कर्मचारीहरू प्रधानमन्त्री कार्यालयमा आकर्षित हुने वातावरण बनाउनु मुलुककै लागि हितकर हुन्छ। देशको प्रमुख प्रशासकीय कार्यालय चुस्त भइदिने त्यसको प्रत्यक्ष प्रभाव सरकारको काममा देखिन्छ। साँच्चै नै त्यसले देश र जनता दुवैको हित हुन्छ। तर खुसी भएर कोही किन जाँदैन प्रधानमन्त्री कार्यालय भन्ने प्रश्नको गहिरो जवाफ खोज्नुपर्छ। त्यसको समाधानको उपाय पनि खोजिनुपर्छ।"
राजधानीको सुरक्षा जिम्मा कसलाई ?,"काठमाडौं : राजधानीको सुरक्षा जिम्मा संघीय प्रहरीलाई नै दिने भन्ने कुरामा सहमति हुन सकेन। प्रतिनिधिसभाको राज्यव्यवस्था तथा सुशासन समितिको नेपाल प्रहरी र प्रदेश प्रहरी ऐन २०७६ संसोधन गर्न बनेको विधेयकमाथि भएको मंगलबारको छलफलमा कांग्रेस र एमाले सहमत देखिए पनि माओवादी केन्द्र भने सहमत भएन। प्रहरी विधेयकमाथिको छलफलमा राजधानी उपत्यकाको सुरक्षा केन्द्र सरकार मातहत राख्ने वा प्रदेश सरकार मातहत राख्ने भन्ने विषयमा सांसदहरूले आआफना धारणा राखेका थिए। संविधानअनुसार शान्ति सुरक्षाको अधिकार प्रदेश सरकारमा राख्ने भन्ने विषयमा सहमति जुट्न नसकेको हो। नेपाली कांग्रेसका नेता देवेन्द्रराज कँडेलले केन्द्र सरकार मातहत राख्नुपर्ने बताए। कांग्रेसकै नेता डिला संग्रौलाले पनि ३ जिल्लाको सुरक्षा संघले राख्नुपर्नेमा सहमति जनाइन्। यसैगरी कांग्रेसकै नेता अमरेश कुमारले पनि केन्द्रको सुरक्षा केन्द्र मातहत नै राख्नुपर्ने धारणा राखे। एमालेका नेता खगराज अधिकारीले केन्द्रको सुरक्षा राष्ट्रसँग सम्बन्धित भएको विचार राखे। खेम लोहनीले सरकारले ल्याएको प्रस्ताव ठिक रहेको बताउँदै अध्यागमन नेपाल प्रहरीलाई जिम्मा दिनुपर्ने धारणा राखे । सांसद लालबाबु पण्डितले देशको अनुभवसँगै अन्तर्राष्ट्रिय विषयमा आएको समर्थन स्वीकार गर्न सकिने बताए। उनले कसरी छिर्यो सुनको लौरो भनेर पटकपटक प्रश्न उठिरहेको बताउँदै अध्यागमनलाई व्यवस्थित र परिस्कृत गरेर अगाडि बढाउनु पर्ने बताए। सांसद यशोदा सुवेदी गुरुङले संघीयता कार्यान्वयनको विषयमा पानी चुटे जस्तो भएको बताइन्। भटाभट संशोधन गर्ने र खारेज गर्ने क्रम बढेको उनको भनाइ छ। उनले तीन तहमा सरकारलाई बलियो बनाउनु पर्नेमा केन्द्रीकृत मानसिकता बढेको बताइन्। माओवादी केन्द्रकै सांसद अमृता थापाले उपत्यकाको सुरक्षा केन्द्रमा राख्दा प्रदेश प्रहरीमा कुनै समन्वय नहुने भन्दै संविधान र संघीयता विपरीत हुने बताइन्। प्रदेश प्रहरीको अधिकार कटौती मनसुवा होइन बैठकमा गृहमन्त्री बालकृष्ण खाँणले सरकार संघीय व्यवस्थाका साथै काठमाडौं उपत्यकाको सुरक्षाप्रति संवेदनशील भएको बताए। नेपालीको जीउधन तथा राष्ट्रियताको रक्षा गर्दै अगाडि बढिरहेको अन्तर्राष्ट्रिय परिदृश्यमा पनि ख्याल पुर्याउनुपर्ने उनको भनाइ थियो। उनले भने प्रदेश प्रहरीको अधिकार कटौती मनसुवा होइन, केवल काठमाडौंको सुरक्षा नेपाल प्रहरीलाई दिइएको हो। उनले काठमाडौं, भक्तपुर र ललितपुरको सुरक्षा जिम्मेवारी नेपाल प्रहरीलाई दिन समिति सकारात्मक रहेको भन्दै अध्यागमनमा नेपाल प्रहरीलाई चुनौती रहेको बताए।"
"सोलुखुम्बुमा चट्याङ लागेर बालकको मृत्यु,आमा घाइते",सोलुखुम्बु : सोलुखुम्बुमा चट्याङ लागेर एक जनाको मृत्यु भएको छ। मृत्यु हुनेमा थुलुङ दुधकोशी गाउँपालिका९ का ७ वर्षीय सुजन तामाङ रहेको जिल्ला प्रहरी कार्यालय सोलुखुम्बुले जनाएको छ। प्रहरी निरीक्षक ज्ञानबहादुर माझीका अनुहार मंगलबार साँझ पानीसँगै परेको चट्याङका कारण सुजनको घटनास्थलमै मृत्यु भएको हो भने उनकी आमा ताकमाया घाइते भएकी हुन्। माइतीघर हिंडेकी आमासँगै रहेका बालक पानी परेका कारण घरको पेटीमा ओत लागेर बसिरहेका थिए। सोही समयमा चट्याङ परेको प्रहरी निरीक्षक माझीले बताए।
अर्थसचिव मरासिनी बिदामा,"काठमाडौं : अर्थसचिव मधु मरासिनी बिदामा बसेका छन्। बजेट निर्माण प्रकृयामा विवादित बनेका अर्थमन्त्री जनार्दन शर्मा प्रकणमा मुछिएपछि अर्थसचिव मरासिनी बिदामा बसेका हुन्। मरासिनीले मंगलबार केहीदिन आफू बिदामा बस्न लागेको अर्थमन्त्री शर्मालाई जानकारी गराएको अर्थमन्त्रालयको उच्च स्रोतले जनाएको छ। सचिव मरासिनीको भनाइ उदृत गर्दै अर्थमन्त्रालय स्रोतले भन्यो,'सचिवज्यू केही दिन बिदामा छु भन्नु भएको छ। कति दिन हो थाहा छैन।' सचिव मरासिनीले मुख्य सचिव शंकरदास बैरागीसँग समेत आफू बिदामा रहेकोबारे जानकारी गराएका छन्। बजेट निर्माणमा नाम मुछिएपछि अर्थसचिव मरासिनी अप्ठ्यारोमा परेका छन्।"
बेँसीसहरचामे सडक एक साता बन्द हुने,लमजुङ : बेँसीसहरचामे सडक एक हप्ता बन्द हुने भएको छ। उक्त सडकअन्तर्गत मर्स्याङ्दी गाउँपालिका४ स्याङ्गेमा सडक ढलान कार्यका लागि बुधबार बिहान ८ बजेदेखि एक हप्ता बन्द हुने भएको हो। सडक ढलान तथा स्तोरोन्तिका लागि पूर्णरूपमा एक हप्तासम्म सवारीसाधन आवागमन रोकेर काम अघि बढ्ने डुम्रेबेँसीसहरचामे सडक योजना कार्यालयका प्रमुख अच्युतविलास पन्तले जानकारी दिए। सङ्घीय सरकारको रु ६० लाखमा श्रीकृष्ण निर्माण सेवाले उक्त कार्य गर्ने जिम्मा पाएको छ। विसं २०५१ देखि सडक डिभिजन कार्यालय दमौलीले सो सडक निर्माण सुरु गरेको हो। नेपाली सेनाले उक्त सडक २०५७ देखि बनाउने जिम्मा पाएको थियो। सेनाको कार्यगणले २०६९ मा सडक निमार्ण सम्पन्न गरेसँगै सडक डिभिजन कार्यालय दमौलीलाई हस्तान्तरण गरेको थियो। पैसठ्ठी किलोमिटर दूरीको बेंसीसहरचामे सडक लमजुङतर्फ ३५ किलोमिटर पर्दछ। बर्खायाममा उक्त सडक खण्ड अवरुद्ध हुने गरेको छ। गत वर्ष बाढीपहिराले एक महिनासम्म सडक अवरुद्ध भएको थियो। मनाङवासी हेलिकोप्टरको सहारामा बेँसीसहर हुँदै आआफ्नो गन्तव्यमा जाने गरेका थिए। रासस
रामेछाप बस दुर्घटनाको समाचारले मर्माहत छु : प्रचण्ड,"काठमाडौं : नेकपा माओवादी केन्द्रका अध्यक्ष तथा पूर्व प्रधानमन्त्री प्रचण्डले रामेछाप बस दुर्घटनाको खबरले आफू मर्माहत भएको बताए। उनले बुधबार सामाजिक सञ्जालमा स्ट्याटस लेख्दै रामेछापको सुनापतिमा मंगलबार भएको दुर्छटनामा १३ जनाको निधन भएको खबरले मर्माहत भएको बताएका हुन्। उनले भने, ' रामेछाप जिको सुनापति गाउँ पालिकाल्लास्थित पिपलडाँडामा मंगलबार बिहान भएको बस दुर्घटनामा परी १३ जनाको निधन भएको खबरले मर्माहत बनाएको छ। उक्त दुर्घटनामा परी ज्यान गुमाउनु हुने प्रति भावपूर्ण श्रद्धाञ्जली अर्पण गर्दै शोक सन्तप्त परिवारजनमा गहिरो समवेदना प्रकट गर्दछु।' उनले सो घटनामा परी घाइते भएकाहरुको शीघ्र स्वास्थ्य लाभको कामना गरेका छन्। मंगलबार रामेछापको सुनापति गाउँपालिका५ लुभुघाटनजिकै बेलडाँडामा बस पल्टिँदा १३ जनाको मृत्यु भएको थियो भने २० यात्रु घाइते भएका छन्। अघिल्लै दिन ब्रेकमा समस्या आएको बस चालकले जबरजस्ती खचाखच यात्रुसहित चलाएका कारण दुर्घटना भएको गाउँपालिका अध्यक्ष ठूलोकान्छा तामाङले बताए। उक्त बस मंगलबार बिहान रामेछापकै डोग्माबाट काठमाडौंतर्फ जाँदै गरेका बेला करिब तीन सय सय मिटर तल खसेको हो। प्रहरीले भने ब्रेक फेल भएको हुन सक्ने अनुमान गरेको छ। दुर्घटनामा नौ जनाको घटनास्थलमा र चार जनाको उपचारका क्रममा धुलिखेल अस्पतालमा मृत्यु भएको रामेछापका प्रहरी प्रमुख प्रहरी नायब उपरीक्षक राजकुमार थिङले बताए। मृतकमा सुनापति५ खनियापनीका ४० वर्षीय ठूला तामाङ, वर्ष ३६ का खड्गबहादुर विक, वडा नम्बर ४ बेथानका समृता तामाङ, काभ्रे पाँचखाल८ का २५ वर्षीय कमल तामाङ, वर्ष १८ का सुदीप बजगार्इं, सुनापति५ कै २२ वर्षीय विपना तामाङ, काभ्रे मण्डनदेउपुर९ का शिवलक्ष्मी मानन्धर, सुनापति५ का वर्ष ३६ की सञ्जु आलेमगर र काभ्रे पाँचखाल८ का ४० वर्षीय तुलबहादुर विक छन्। थिङका अनुसार उनीहरूको घटनास्थलमै मृत्यु भएको हो। उपचारका क्रममा निधन हुनेहरूमा सुनापति५ का ४५ वर्षीय रामबहादुर श्रेष्ठ, २४ वर्षीय वृद्ध तामाङ र वर्ष ६० का नेमा तामाङ रहेको प्रहरीले जनाएको छ। एक जनाको भने सनाखत हुन बाँकी छ। गम्भीर चार जनालाई हेलिकप्टरबाट काठमाडौं लगिएको छ। अन्यलाई एम्बुलेन्सबाट धुलिखेल अस्पताल पुर्याइएको थिङले बताए। बसमा ३३ यात्रु चढेका थिए। दुर्घटनास्थलमा घाइतेको उद्धारका लागि सबैभन्दा पहिला लुभुघाट प्रहरी चौकीका प्रहरी र स्थानीयवासी पुगेका थिए।"
एमालेको बटमलाइन : अर्थमन्त्री शर्माको बर्खास्ती,"काठमाडौं : प्रमुख प्रतिपक्ष दल नेकपा एमालेले अर्थमन्त्री जनार्दन शर्मालाई बर्खास्ती गर्नु नै पार्टीको बटमलाइन रहेको जनाएको छ। एमालेका प्रमुख सचेतक विशाल भट्टराईले अर्थमन्त्रीसँग सम्बन्धित कुनै पनि छलफलमा सहभागी नहुने बताएका हुन् । उनले भने, अर्थमन्त्री जनार्दन शर्माले अनधिकृत व्यक्ति घुसाएर बजेटमा करका दर तलमाथि गर्नुभएको छ। हामीले संसदमा निरन्तर अर्थमन्त्री शर्माको राजीनामा माग्दै आएका छौं। बजेट निर्माणको अघिल्लो रातको सीसीटिभिको फुटेज मागेका छौं। हामी उहाँको बर्खास्त नभएसम्म कुनै संवाद र छलफलमा भाग लिदैनौं। हाम्रो बटमलाइन अर्थमन्त्री शर्माको बर्खास्त हो। उनले सदनमा प्रमुख प्रतिपक्षले निरन्तर उठाएको विषयलाई बेवास्ता गरेकाले अर्थमन्त्री प्रकरणमा कसैसँग छलफल र संवाद गर्ने पक्षमा पार्टी नरहेको स्पष्ट पारे। अर्थमन्त्री जनार्दन शर्माले अनधिकृत व्यक्ति घुसाएर बजेटमा करका दर तलमाथि गरेको बेलाको सीसीटीभी फुटेज मेटिएपछि सरकार थप आलोचित बनेको हो। सत्तारुढ दलकै नेताहरुले पनि अर्थमन्त्रीको राजीनामा मागेका छन्। अर्थमन्त्री शर्माले पूर्वनासु रघुनाथ घिमिरे र व्यापारिक घरानाका एक फाइनान्स डाइरेक्टरलाई जेठ १४ गते मध्यराति मन्त्रालयमा प्रवेश गराएर बजेटमा राजस्व, कर र भन्सारका दर मिलाउन प्रयोग गरेका थिए। अन्नपूर्ण पोस्ट्ले मध्यराति बजेटमा जब चुकुल लाग्यो शीर्षकमा विशेष समाचार प्रकाशन गरेको थियो। उक्त दिनको सीसीटीभी फुटेज दिन उपभोक्ता हित संरक्षण मञ्चले माग गर्दा अर्थ मन्त्रालयले १३ दिनमै मेटिएको जवाफ दिएको थियो। मन्त्रालयको जवाफले अनधिकृत व्यक्तिको प्रवेशलाई पुष्टि गरेको भन्दै अर्थमन्त्री शर्मामाथि राजीनामा दिन र छानबिन गर्न चौतर्फी दबाब बढेको छ। नागरिक समाजका अगुवाले समेत तत्काल राजीनामा दिन र अर्थमन्त्रीलाई छानबिनको दायरामा ल्याउन सरकारसँग माग गरेका छन्।"
नवीन खोजमा समेटिँदै साना किसान,"सन् १९५० को दशकसम्म अति न्यून आय रहेका विश्वका कैयन मुलुक आज उच्च मध्यम र उच्च आय भएका मुलुकको श्रेणीमा पर्न सफल भए। तर, नेपाल आजसम्म पनि न्यून आय भएका केही अति कम विकसित मुलुककै श्रेणीमा छ। जुन विडम्बनापूर्ण छ। हालको १५औं पञ्चवर्षीय योजनाले दिगो उत्पादन तथा उत्पादकत्व वृद्धि र उच्च तथा समतामूलक राष्ट्रिय आय वृद्धिको लक्ष्यमार्फत आर्थिक समृद्धिको जग निर्माण गर्ने अपेक्षा गरेको छ। सन् २०२६ सम्ममा विकासशील र सन् २०४३ सम्ममा उच्च आय भएको मुलुकमा पुर्याउने तथा प्रतिव्यक्ति राष्ट्रिय आय १२ हजार १ सय अमेरिकी डलर पुर्याउने कुरा योजनामा छ। यसबाहेक कुल गार्हस्थ्य उत्पादनमा कृषि, उद्योग र सेवा क्षेत्रको योगदान क्रमशः ९, ३०, र ६१ पुर्याउने सोच छ। समाजवाद उन्मुख अर्थतन्त्रको परिकल्पना गरेको संविधानले सहकारी क्षेत्रलाई राष्ट्रिय अर्थतन्त्रको तीन खम्बामध्ये एकको पहिचान दिएको छ। सन् २०३० सम्ममा दिगो विकास लक्ष्य हासिल गर्ने र विकासका आयाममा कसैलाई पनि पछि नछोड्ने अन्तर्राष्ट्रिय प्रतिबद्धतासमेत नेपालले गरेको छ। तदनुरूप सन् २०३० अघि नै दिगो विकासका लक्ष्य हासिल गर्ने र मुलुकलाई उच्च मध्यम आय स्तर भएको मुलुकमा स्तरोन्नति गर्ने लक्ष्य छ। सम्झी रहनुपर्ने एक महत्त्वपूर्ण कुरा के छ भने दिगो विकास लक्ष्यमा गरिबी र भोकमरी अन्त्य गर्ने, सबैलाई स्वास्थ्य र शिक्षा पुर्याउनेजस्ता विषय समेटिएका छन्। यसैगरी रोजगारी प्रवद्र्धन, आर्थिक वृद्धि, लैंगिक समानता, वातावरण संरक्षण, सबैमा ऊर्जाको पहुँच आदि विषयसमेत समावेश छन्। प्रजातन्त्र प्राप्तिको सात दशक अवधिमा आर्थिक वृद्धि भई प्रतिव्यक्ति राष्ट्रिय आय बढेको पनि छ। यद्यपि राष्ट्रिय आयको समान वितरण हुन नसक्दा कुल जनसंख्याको एउटा ठूलो हिस्सा अझ पनि विपन्नता र अभावको जीवन बाँच्न बाध्य छ। ग्रामीण गरिबी संख्या र सघनतामा उच्च छ। सामाजिक र लैंगिक विभेद, बहिष्करण, असमानता, अज्ञानता र अशिक्षा मध्यपश्चिम, सुदूरपश्चिम र भित्री मधेसका जिल्लाहरूमा कहालीलाग्दो छ। धनी र गरिबबीचको बढ्दो खाडल समयमा पुर्न अर्थतन्त्रलाई समावेशी बनाउनुपर्ने देखिन्छ। यस्तै, भौगोलिक असमानतालाई कम गर्न राष्ट्रिय स्रोतको समान वितरण गरी आर्थिक अवसरहरूमा नागरिकले समान पहँुच पाउने प्रत्याभूति हुन जरुरी छ। उल्लेखित पृष्ठभूमिमा एउटा नवीन खोजको रूपमा सन् १९७५ मा सरकारबाट कृषि विकास बैंकले कार्यान्वयन गर्ने गरी साना किसान विकास कार्यक्रम सुरु गरिएको छ। सो कार्यक्रमलाई दिगो एवं प्रभावकारी बनाउन सन् २००१ मा नेपाल सरकार समेतको स्वामित्वमा स्थापना भएको साना किसान विकास बैंक (हाल साना किसान विकास लघुवित्त वित्तीय संस्था लिमिटेड) बारे चर्चा गर्नु सान्दर्भिक हुन्छ। विपन्नता, अभाव, जातीय विभेद र बहिष्करणमा परेका कारण असाध्यै कठिन जीवनयापन गरिरहेका छन्। विकट ग्रामीण क्षेत्रका साना र सिमान्त ती किसान नागरिकलाई मानवोचित जीवन बाँच्न सक्षम बनाउने अभिप्रायले प्रारम्भ गरिएको छ, साना किसान विकास कार्यक्रम। जुन ग्रामीण गरिबहरूका लागि एउटा आशाको किरणको रूपमा देखा परेको छ। विपन्न र असहाय खासगरी महिलालाई समूहमा सानो कर्जा पँुजी मात्र होइन, चेतना र सीपसमेत प्रदान गर्दै महिला सशक्तीकरण एवं नेतृत्व विकासमा खेलेको भूमिकाबाट सामाजिक रूपान्तरण भई एउटा गतिशील समाजको निर्माण हुन सकेको सबैमा विदित छ। यो कार्यक्रम गरिब र साना किसानमाझ लोकप्रिय रहेता पनि वित्तीय पक्षमा रहेको कमजोरी सुधारको आवश्यकता महसुस भई विपन्न किसानहरूको अपनत्व हुने गरिएको छ। यसलाई दिगो र बलियो कार्यक्रमको रूपमा निरन्तरता दिन संस्थागत विकासको अवधारणा अघि सारियो। यस अवधारणाले मूर्तरूप लिँदै जाने क्रममा साना किसान सहकारीहरू दर्ता भई सञ्चालनमा आए। यस्ता २ सय १० वटा सहकारी र तिनमा गरिएको लगानीमा बाँकी साँवा रकम करिब १५० अर्ब साना किसान विकास बैंकलाई ऋणको रूपमा कृषि विकास बैंकबाट हस्तान्तरण गरियो। यसरी नेपाल सरकारलगायत कृषि विकास बैंक, नबिल, नेपाल बैंक र २१ वटा साना किसान सहकारीसमेत प्रवद्र्धक भई ९ करोड ८७ लाख चुक्ता पुँजीमा बैंक स्थापना भयो। त्यसको दुई दशकमा सेवा विस्तार, वित्तीय सक्षमता एवं ग्रामीण साना किसानको जीवनमा राम्रै प्रभाव पारेको छ। त्यसैले अन्य सबै बैंकवित्तीय संस्थाभन्दा विशिष्ट पहिचान बनाउन सफल भएको छ। ग्रामीण समुदायका विपन्न र साना किसानको आवश्यकता र चासोलाई सम्बोधन गर्दै अगाडि बढ्दै जाने देखिन्छ। यस क्रममा २१औं वार्षिकोत्सव मनाउने समयसम्म आइपुग्दा यसको चुक्ता पुँजी र सञ्चित कोषसमेत गरी ३ सय ५० करोड पुगेको छ। साझेदार साना किसान कृषि सहकारी र अन्य सहकारी गरी करिब १३ सय समुदायमा आधारित सहकारी छ। जसमार्फत वित्तीय सेवालगायत सीप र क्षमता विकासका विभिन्न सेवा पुर्याउन सफल भएको छ। स्थानीय साना किसान आफैंले आफ्नो स्वामित्व र व्यवस्थापनमा सञ्चालन गरेका साना किसान सहकारी साँच्चै नै विद्यमान ग्रामीण सामाजिक आर्थिक संरचनाको रूपान्तरणमा कोसेढुंगा हुन्। ग्रामीण विकास र गरिबी निवारणको यो उत्कृष्ट संरचनालाई ग्रामीण दुर्गम क्षेत्रमा विस्तार गर्दै जानुपर्छ। जसका लागि सन् २००३ मा सीजीएपीवल्र्ड बैंकले कोष निर्माणका लागि ५० हजार अमेरिकी डलर यस वित्तीय संस्थालाई उपलब्ध गराएको छ। असहाय, निमुखा र बहिष्करणमा परेका दुर्गम ग्रामीण क्षेत्रका बासिन्दाले बैंकवित्तीय संस्थामा वित्तीय पहुँच पाउन कठिन हुने यथार्थलाई मनन् गरी यस वित्तीय संस्थाले स्थापनाकालदेखि नै अनुसरण कार्यक्रम गर्यो। जसअन्तर्गत त्यस्ता विकट भौगोलिक क्षेत्रहरूमा नयाँ सहकारी सिर्जना गरी वित्तीय सेवा विस्तारलाई अभियानकै रूपमा सञ्चालन गरेको छ। हालसम्म ७६ जिल्लाका ५ सय ४० पालिकाका झन्डै १० लाख विपन्न र साना किसान परिवारमा प्रवाह भएको करिब ८३ अर्ब ऋण बाँकी छ। झन्डै ३० अर्ब मात्र वित्तीय संस्थाको ऋण सहकारीहरूमा बाँकी रहेकोमा बाँकी स्रोत ती सहकारीले आफ्ना सदस्यबाट बचत र सेयरको रूपमा संकलन गरेका छन्। बैंकिङ पहुँच हुन नसक्ने वर्गसमुदायले बसोबास क्षेत्रमै बचत तथा ऋण सेवालगायत बैंकिङ सेवा प्राप्त गरेका छन्। साथै, कृषिका लागि आवश्यक सामग्री प्रशोधन, भण्डारण र बजारीकरणको लागि आवश्यक वित्तीय र प्राविधिक सहयोगसमेत सहकारीबाट प्राप्त गरेका छन्। करिब ७९ प्रतिशत महिला सदस्य रहेका यी सहकारीमा सामाजिक समावेशिताको हिसाबले हेर्दा दलित र आदिवासीको सहभागिता क्रमसः ११ र ३८ प्रतिशत छ। विभिन्न चेतनामूलक र सीप विकासका कार्यक्रमबाट मानव पुँजीको विकास र सामाजिक पुँजीको निर्माणमा मद्दत पुगेको छ। तीन तहको (समूह, अन्तरसमूह, मूल समिति) विशिष्ट संरचनासहित निर्माण हुने, कम्तीमा स्थानीय ३ सय ७५ विपन्न परिवारका सदस्य हुनुपर्ने कारणले गर्दा अन्य सहकारी जस्तो केही टाठाबाठा मात्रको व्यस्थापन र नियन्त्रणबाट यी सहकारी मुक्त छन्। स्थानीय स्रोतको प्रभावकारी परिचालन, कृषिको रूपान्तरण र उद्यमशीलताको विकासमा जोड दिएका छन्। जसकारण साना किसान कृषि सहकारी गरिबी न्यूनीकरण र ग्रामीण सामाजिक आर्थिक रूपान्तरणको पर्यायवाची बन्न पुगेका छन्। नेपाल सरकार, अन्तर्राष्ट्रिय संघसंस्था (एसियाली विकास बैंक, इफाड, यूकेएआईडी, डिफिड) ले यी सहकारीको सुदृढीकरण र विस्तारका लागि वित्तीय तथा प्राविधिक सहयोग वित्तीय संस्थालाई उपलब्ध गराएका छन्। सुदृढ, सबल र दिगो कृषि सहकारीबाट मात्र कृषिको रूपान्तरण र उद्यमशील संस्कृतिको विकास हुन्छ। जसबाट ससाना कृषि उद्योगमा रोजगारीको अवसर सिर्जना हुन सक्छ। यस तथ्यलाई दृष्टिगत गरी यस लघुवित्त वित्तीय संस्थाले साना किसान परिवारका पढेलेखेका युवालाई दशकदेखि कृषिसम्बन्धी सैद्धान्तिक र व्यावहारिक ज्ञान प्राप्त गर्न इजरायल पठाउँदै आएको छ। नेपाल सरकारमार्फत एसियाली विकास बैंकबाट प्राप्त ग्रामीण उद्यम ऋण सहयोगले व्यावसायिक रूपमा कृषि तथा पशुपालन एवं साना तथा मझौला कैयौं कृषि प्रशोधन उद्योग सञ्चालन गरिएका छन्। जसबाट साना किसानले आफ्नो उत्पादनमा मूल्य अभिवृद्धि (भ्यालु एडिसन) को लाभ पाएका छन्। गाउँमा गैरकृषि रोजगारीको समेत सिर्जना भएको छ। कोइराला साना किसान विकास लघुवित्त वित्तीय संस्थाका प्रमुख कार्यकारी अधिकृत हुन्।"
रसुवागढीले स्थानीय प्रभावितका लागि निष्कासन गरेको आइपीयो दोस्रो बजारमा ल्याउन सिफारिस,"रसुवा : रसुवागढी जलविद्युत् कम्पनी लिमिटेडले प्रभावित स्थानीय बासिन्दाको लागि जारी गरेको आइपीयो बाँडफाँड गरे लगत्तै दोस्रो बजारमा ल्याउन सिफारिस गरिएको छ। जिल्ला समन्वय समिति रसुवा र रसुवागढी जलविद्युत् कम्पनीबीच भएको छलफलपछि कम्पनीले सर्वसाधारणका लागि जारी गरेको सेयरको अवधि तीन वर्ष पुगिसकेकाले पुनरावलोकनका लागि सिफारिस गर्ने निर्णय गरिएको हो। कम्पनीले सर्वसाधारणका लागि आइपीयो जारी गरेको मितिले तीन वर्षसम्म स्थानीयले पाएको सेयर बेच्न नपाउने व्यवस्था छ। यस समस्याको समाधान गर्न स्थानीयका लागि जारी भएको आइपीयो नेपाल स्टक एक्सचेन्जमा सूचीकृत भएपश्चात नै बेचविखन गर्न मिल्ने व्यवस्थाको लागि सिफारिस गरिएको हो। कम्पनीले यही असार १३ गतेदेखि प्रभावित स्थानीयबासीका लागि आइपीयो खुला गरेको छ। चालु आर्थिक वर्षको अन्तिममा सेयर निष्कासन गरेर सेयरबाट बञ्चित गराउन खोजिएको भन्दै स्थानीयले विरोध गर्दै आएका थिए। समिति र कम्पनीबीच भएको छलफलले यसअघि असार २७ गतेसम्म बिक्री खुला गरेकोमा साउन १० गतेसम्म समय थप गर्ने र त्यसपश्चात पनि १ महिनाको अवधि थप्नका लागि कम्पनी मार्फत नेपाल धितोपत्र बोर्डलाई अनुरोध गर्ने निर्णय पनि गरेको छ। यसैगरी सेयर भर्नका लागि आर्थिक समस्या परेकाले बैंक तथा वित्तीय संस्थामार्फत सेयर भर्नका लागि सहुलियत कर्जा प्रवाह गर्नका लागि निर्देशनात्मक अनुरोध गर्ने निर्णय समेत गरेको छ। रसुवाबासीका लागि रसुवागढीले १०० रुपैयाँ अंकित ६८ लाख ४२ हजार १०० कित्ता सेयर निष्कासन गर्ने छ। यसमा बिक्री प्रबन्धकको काम सिदार्थ क्यापिटलले गर्नेछ। कम्पनीले गोसाइँकुण्ड गाउँपालिका१ थुमन र वडा नम्बर २ टिमुरेलाई अति प्रभावित, प्रसारण लाइनबाट प्रभावित हुने आमाछोदिङ्मो गाउँपालिका४ गोल्जुङ र वडा नम्बर ५ चिलिमे र गोसाइँकुण्ड गाउँपालिका४ लाङटाङ, ५ स्याफ्रु र ६ धुन्चेलाई प्रभावित तथा बाँकीलाई सामान्य प्रभावित गरी तीन भागमा वर्गीकरण गरिएको छ। निष्कासन गरिएको १० प्रतिशत सेयरमा अति प्रभावित, प्रभावित र सामान्यलाई क्रमशः ४५:१५:१ अनुपातमा सेयर बाँडफाँड गरिएको कम्पनीले जनाएको छ। निष्कासन बन्द छिटोमा असार २७ र ढिलोमा साउन १० गते तोकिएको छ। आइपियोमा न्यूनतम १० कित्ता र अधिकतम ७०० कित्तासम्म आवेदन दिन सकिने छ। आइपीयोमा नेपाल धितोपत्र बोर्डबाट स्वीकृत प्राप्त सम्पूर्ण सिआस्बा सदस्य बैंक तथा वित्तीय संस्था र तीनका शाखा कार्यालयबाट आवेदन दिन सकिने छ। विश्वव्यापी फैलिएको कोरोना भाइरस (कोभिड१९) को कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको गोसाइँकुण्ड गाउँपालिका२, टिमुरेमा १११ मेगावट क्षमताको रसुवागढी जलविद्युत् आयोजना निर्माण गरिरहेको छ। यसको ८३ प्रतिशत काम सकिएको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
सर्वत्र अर्थमन्त्री शर्माको राजीनामा माग,"काठमाडौं : बजेट निर्माणमा अनधिकृत व्यक्तिलाई प्रवेश गराएको बेलाको सीसीटीभी फुटेज रेकर्डबाट मेटाइएपछि अर्थमन्त्री जनार्दन शर्मालाई राजीनामा दिन चौतर्फी दबाब छ। सडक र सदनपछि सहकर्मी नेताले नै राजीनामा दिन अर्थमन्त्री शर्मामाथि दबाब बढाएका हुन्। बजेट भाषणको अघिल्लो राति अनधिकृत व्यक्तिलाई मन्त्रालयमा प्रवेश गराएर करका दर तलमाथि गर्न लगाएका अर्थमन्त्री शर्माको राजीनामा माग्दै युवा।विद्यार्थी सडकमा उत्रिएका छन्। शर्माकै पार्टी माओवादी केन्द्रका नेताले पनि राजीनामा दिन सुझाव दिएका छन्। अर्थमन्त्री शर्माले पूर्वनासु रघुनाथ घिमिरे र व्यापारिक घरानाका एक फाइनान्स डाइरेक्टरलाई जेठ १४ गते मध्यराति मन्त्रालयमा प्रवेश गराएर बजेटमा राजस्व, कर र भन्सारका दर मिलाउन प्रयोग गरेका थिए। अन्नपूर्ण पोस्ट्ले मध्यराति बजेटमा जब चुकुल लाग्यो शीर्षकमा विशेष समाचार प्रकाशन गरेको थियो। उक्त दिनको सीसीटीभी फुटेज दिन उपभोक्ता हित संरक्षण मञ्चले माग गर्दा अर्थ मन्त्रालयले १३ दिनमै मेटिएको जवाफ दिएको थियो। मन्त्रालयको जवाफले अनधिकृत व्यक्तिको प्रवेशलाई पुष्टि गरेको भन्दै अर्थमन्त्री शर्मामाथि राजीनामा दिन र छानबिन गर्न चौतर्फी दबाब बढेको छ। नागरिक समाजका अगुवाले समेत तत्काल राजीनामा दिन र अर्थमन्त्रीलाई छानबिनको दायरामा ल्याउन सरकारसँग माग गरेका छन्। विपक्षी एमालेनिकट युवा संघले अर्थमन्त्री शर्माको राजीनामा माग्दै मंगलबार सिंहदरबार क्षेत्रमा प्रदर्शन गरेको छ। सीसीटीभी फुटेज खाने अर्थपूर्ण मुसा, जनार्दन कि धनार्जन ?, सेतो जुँगा कालो मन, देश डुबाउनेमै हो भन लगायत प्लेकार्ड बोकेर युवा।विद्यार्थीले नाराबाजी गरेका थिए। उनीहरूले सीसीटीभी फुटेज खै, राजीनामा कहिले दिनेलगायत नारा पनि लगाएका थिए। अर्थमन्त्री शर्माले खासखास व्यापारिक घरानालाई फाइदा पुग्ने र खासखासलाई नोक्सान पुग्ने गरी बजेटमा करका दर तलमाथि गर्ने जिम्मा पूर्वनासु घिमिरेलाई दिएका थिए। अर्थ मन्त्रालयका सचिवद्वय मधु मरासनी र कृष्णहरि पुष्कर अनि सहसचिवद्वय चक्रबहादुर बुढा र भूपाल बरालको उपस्थितिमा पूर्वनासु घिमिरेले विद्युतीय सवारीसाधनमा अन्तःशुल्क तथा भन्सार महसुलमा वृद्धि, सेनिटरी प्याडमा विदेशीलाई छुट र स्वदेशीलाई कच्चा पदार्थमा भन्सार महसुल यथावत्, फलाम तथा इस्पातमा आश्रित तार र मोटरसाइकलमा थप भन्सार महसुल, निजी कम्पनीलाई पनि बिमा कार्यक्रमसम्बन्धी अधिकार, मेडिकल कलेजलाई वर्षको दुई पटक सञ्चालन गर्ने अनुमतिलगायतका करका दायरमा सेटिङ गरेका थिए। कांग्रेसका नेताहरूले गम्भीर आरोप लागेका अर्थमन्त्री शर्मालाई बचाउन नहुने भन्दै पार्टीलाई जनताको नजरबाट गिर्न नदिनेतर्फ प्रधानमन्त्रीको ध्यानाकर्षण गराएका छन्। कांग्रेस प्रवक्ता महतले कसैलाई पनि कानुन र जिम्मेवारीभन्दा बाहिर जाने छुट नभएको बताए। वास्तविकता र यथार्थताको आधारमा प्रधानमन्त्रीले यो विषयमा छिट्टै निर्णय दिने महतले बताए। अर्थमन्त्रीको विज्ञका रूपमा बजेट निर्माणमा सहभागी भएका पूर्वनासु घिमिरेसामु मन्त्रालयका सचिवसहित उच्च पदस्थ कर्मचारी निरीह भएका थिए। घिमिरेले सयौं वस्तुमा करका दर, अन्तःशुल्क, भन्सार दरमा हेरफेर गरेका थिए। अर्थमन्त्री शर्माले २०७८ भदौ २४ गते सार्वजनिक गरेको प्रतिस्थापन बजेट निर्माणमा पनि नासु घिमिरेले व्यापक चलखेलको प्रयास गरेका थिए। त्यसबेला भने कर्मचारीले रोकेपछि उनी असफल भएका थिए। त्यस बेला घिमिरेको चलखेल रोकेका कर्मचारीलाई अर्थमन्त्री शर्माले मन्त्रालयबाट हटाएका थिए। आफूअनुकूल कर्मचारीलाई मात्रै मन्त्रालयमा जिम्मेवारी दिएका थिए। जबकि बजेटमा करका दायरा निर्धारण गर्दा तोकिएका अधिकारीबाहेक अरू कसैले प्रवेश नै पाउँदैन। प्रतिस्थापन बजेट र आर्थिक वर्ष २०७९।०८० बजेटमा अक्षम्य अपराध गरेको भन्दै अर्थमन्त्री शर्मामाथि छानबिनका लागि प्रमुख विपक्षी एमालेले संसद्मा माग गरेको थियो। तर, अर्थमन्त्री शर्माले अनधिकृत व्यक्तिलाई राखेर बजेट बनाएका समयका सीसीटीभी फुटेज नै मेट्न लगाएका छन्। उपभोक्ता हित संरक्षण मञ्चले सूचनाको हक प्रयोग गर्दै फुटेज माग गरेको थियो। अर्थमन्त्री शर्माकै निर्देशनमा मन्त्रालयले १३ दिनमै फुटेज मेटिएको भन्ने गैरजिम्मेवार जवाफ दिएको स्रोतले बतायो। सूचना प्रविधिका विज्ञ, अर्थ मन्त्रालयका पूर्वप्रशासकले महिनौंसम्म पनि सीसीटीभी फुटेज रहने बताउँदै आएका छन्। अनधिकृत व्यक्ति राखेर बजेटमा करका दर र दायरा हेरफेर गराउनु र सीसीटीभी फुटेज हटाउनु फौजदारी अपराध नै हो। सीसीटीभी जडान तथा सञ्चालनसम्बन्धी कार्यविधि, २०७२ को ३(क) (५) ले सीसीटीभीबाट खिचिएका दृश्यहरू कम्तीमा तीन महिनासम्म सुरक्षित रहने गरी राख्नुपर्ने व्यवस्था गरेको छ। यसरी सीसीटीभी फुटेज हटाउने कार्यलाई कसुर मानेको छ। एमालेले मात्र होइन, सत्तारूढ दलमा अर्थमन्त्री शर्माको राजीनामा वा बर्खास्तीको दबाब बढेको छ। नागरिक अभियन्ताले अर्थमन्त्रीको राजीनामा माग गरेका छन्। डा गोविन्द केसी, केदारभक्त माथेमा र सुशीला कार्कीलगायतले पनि अर्थमन्त्री शर्मालाई हटाएर छानबिन गर्न माग गरेका छन्। कांग्रेस महामन्त्री गगन थापाले पनि अर्थमन्त्री शर्मालाई पदबाट हटाएर उनीमाथि छानबिनको माग गरेका छन्। कांग्रेस महामन्त्री थापाले अर्थमन्त्री शर्मा आफैंले राजीनामा नदिए प्रधानमन्त्रीले हटाउनुपर्ने बताइसकेका छन्। सत्तारूढ दलभित्रसमेत अर्थमन्त्री शर्मालाई हटाउनुपर्ने दबाब बढेको छ। माओवादी केन्द्रको जारी केन्द्रीय समिति बैठकमा पनि अर्थमन्त्री शर्माको आलोचना गरिएको छ। अर्थमन्त्रीलगायतका केही मन्त्रीका कारण पार्टीकै बदनाम भएको भन्दै केन्द्रीय नेताहरूले अध्यक्ष पुष्पकमल दाहाल प्रचण्डको ध्यानाकर्षण गराएका छन्। अध्यक्ष दाहालको निवास खुमलटारमा मंगलबार बसेको पार्टीका पूर्वस्थायी कमिटी सदस्य र प्रदेश इन्चार्जको बैठकमा अर्थमन्त्रीको विषयमा कुरा उठेको माओवादी नेता हरिबोल गजुरेलले बताए। अनधिकृत व्यक्तिलाई बजेट बनाउन सहभागी गराएको र ती दिनको सीसीटीभी फुटेज माग्दा डिलिट भइसकेको जवाफ दिएकोबारे केही नेताले बैठकमा प्रश्न उठाएका थिए। माओवादी नेता गजुरेलले एमालेले यो विषय उठाएकाले अब कसरी जाने भनेर छलफल भएको बताए। यही विषयलाई प्रमुख प्रतिपक्षीले संसद्मा उठाइरहेको छ। संसद् अवरोध गर्छु भनिरहेको छ। यसबारे के हो भनेर केही साथीहरूले कुरा उठाउनुभएको थियो, गजुरेलले भने, अध्यक्षले यस विषयमा आफूले प्रधानमन्त्री शेरबहादुर देउवा र सभामुख अग्नि सापकोटासँग कुरा गर्ने बताउनु भएको छ। अनधिकृत व्यक्ति राखेर बजेटमा चलखेल गरेको सीसीटीभी फुटेज मेटेपछि चर्कियो विरोध सदनमा प्रमुख प्रतिपक्षी अर्थमन्त्रीविरुद्ध कडा रूपमा प्रस्तुत, सडकमा युवाविद्यार्थीद्वारा प्रदर्शन नागरिक अगुवा, अर्थशास्त्री, योजना आयोगका पूर्वउपाध्यक्षद्वारा तत्काल छानबिनको माग माओवादीमै पनि अर्थमन्त्रीका विषयले हलचल, नेताहरूले बैठकमै उठाए प्रश्न नेता गजुरेल भन्छन्, अध्यक्षले प्रधानमन्त्री र सभामुखसँग कुरा गरेपछि निर्णय हुन्छ। शीर्ष तहबाट जे निष्कर्ष निस्कन्छ त्यहीअनुसार हुन्छ : मन्त्री बडू प्रधानमन्त्री देउवा र सभामुख सापकोटासँग छलफलपछि यो विषयमा कसरी अगाडि बढने भन्नेबारे निर्णय हुने गजुरेलले बताए। माओवादी बैठकमा कुरा उठेपछि अध्यक्ष दाहाल र प्रधानमन्त्री देउवाबीच यस विषय मंगलबार साँझ बालुवाटारमा छलफल भएको छ। विपक्षी एमाले अध्यक्ष केपी शर्मा ओलीले अर्थमन्त्रीका विषयमा संसदीय छानबिनको माग गरिसकेका छन्। ओलीले अर्थ मन्त्रालयको सीसीटीभी फुटेज मेटाउन आफू र पार्टीको कुनै संलग्नता नरहेको पनि प्रष्ट गरिसकेका छन्। अर्थशास्त्री डा डिल्लीराज खनालले अर्थमन्त्री शर्माले नांगो नाच प्रदर्शन गरेर देशकै बदनाम गरेको बताए। लोकतन्त्रको नै बदनाम भयो, सत्ताको दुरुपयोग भयो, उनले भने, इमानदारी, नैतिकता र विधि प्रक्रियाको त कुरै नगरौं। उनले अर्थमन्त्रीमाथि कारबाही हुनुपर्ने बताए। बजेट प्रणालीमा सहभागिता, परदर्शिता र जवाफदेहितालाई प्राथमिकता दिनुपर्छ भन्ने छ। तर यहाँ त यसको उल्टो भइरहेको छ, खनालले भने, अहिले बजेटमा यस्तो विकृति आइसक्यो, योभन्दा लाजको पसारो त के नै होला र ? यस्तालाई तत्काल हटाएर कारबाही गर्नुपर्छ। प्रधानमन्त्रीको सूक्ष्म निगरानी : कांग्रेस सत्ताको नेतृत्व गरिरहेको कांग्रेसका नेताहरूले अर्थमन्त्री शर्मामाथि गम्भीर आरोप लागिसकेकाले उनलाई हटाउनै पर्ने माग प्रधानमन्त्रीसँग गरिरहेका छन्। कांग्रेस प्रवक्ता डा प्रकाशशरण महतले अर्थमन्त्री शर्मामाथि उठेका प्रश्नलाई प्रधानमन्त्री देउवाले नजिकबाट हेरिरहेको बताए। यो विषय प्रधानमन्त्रीले नजिकबाट हेरिरहनु भएको छ, डा महतले भने, साँच्चै हो भने यो विषय क्षमायोग्य हुनै सक्दैन। अक्षम्य अपराध नै हो। कांग्रेसका नेताहरूले गम्भीर आरोप लागेका अर्थमन्त्री शर्मालाई बचाउन नहुने भन्दै पार्टीलाई जनताको नजरबाट गिर्न नदिनेतर्फ प्रधानमन्त्रीको ध्यानाकर्षण गराएका छन्। कांग्रेस प्रवक्ता महतले कसैलाई पनि कानुन र जिम्मेवारीभन्दा बाहिर जाने छुट नभएको बताए। वास्तविकता र यथार्थताको आधारमा प्रधानमन्त्रीले यो विषयमा छिट्टै निर्णय दिने महतले बताए। उद्योग, वाणिज्य तथा आपूर्तिमन्त्री दिलेन्द्रप्रसाद बडूले विषय निकै गम्भीर भएकाले शीर्ष नेतृत्वबाटै किनारा लगाइने बताए। यो विषय शीर्ष तहको कुरा हो, मन्त्री बडूले भने, त्यहाँबाट जे निष्कर्ष निस्कन्छ, त्यहीअनुसार हुन्छ। शीर्ष नेताले नै यसलाई टुंग्याउनुपर्छ। राजनीतिक विषय भएकाले यो विषय मन्त्रिपरिषद्मा उठ्नु, नउठ्नुले तात्विक अर्थ नराख्ने उनको भनाइ छ। एमालेका प्रमुख सचेतक विशाल भट्टराईले संसद्, सडक र न्यायालयबाट यसको प्रतिवाद गरिने बताए। मन्त्री शर्माबाट अक्षम्य अपराध भएको छ, नेता भट्टराईले भने, आफूमाथि प्रश्न उठ्नेबित्तिकै अर्थमन्त्रीले राजीनामा दिनुपथ्र्यो। तर त्यस्तो भएन। अब हामी संसद्, सडक र न्यायालयमार्फत प्रतिवाद गर्छौं। प्रधानमन्त्री देउवा वा माओवादी केन्द्रले अविलम्ब अर्थमन्त्रीलाई राजीनामा गराउन लगाउनुपर्ने भट्टराईले बताए। सेटिङमा सबै कुरा भएका कारण नै प्रधानमन्त्रीदेखि उहाँ सम्बद्ध दल बचाउन लागेको छ, भट्टराईले भने, विश्वमा नै नभएको यस्तो जघन्य अपराध भएको छ। यसमा प्रश्न उठेपछि उहाँ स्वयंले राजीनामा दिनुपर्ने हो, तर न उहाँको राजीनामा आउँला जस्तो छ, न प्रधानमन्त्री र सम्बद्ध दलले राजीनामा गराउने छाँट देखिन्छ।यो सेटिङ भएकोले नै प्रधानमन्त्रीदेखि सम्बद्ध दल जोगाउने लागेका छन्। युवा संघका अध्यक्ष किरण पौडेलले अर्थमन्त्रीको अपराध क्षम्य नभएको भन्दै प्रधानमन्त्रीले बर्खास्तगी गर्नुपर्ने बताए। यो राज्यविरुद्ध कसुर हो, उनले भने, यसमा अर्थमन्त्रीले राजीनामा दिएर मात्र हुँदैन, अब उनलाई बर्खास्ती नै गर्नुपर्छ। बुधबारसम्म बर्खास्ती नभए बिहीबारबाट अर्थमन्त्रीका कार्यक्रम अवरोध गर्दै देशव्यापी आन्दोलन गर्ने उनले चेतावनी दिए। प्रधानमन्त्री देउवा र माओवादी केन्द्रका अध्यक्ष प्रचण्ड अर्थमन्त्रीलाई बचाउने खेलमा लागेको उनले आरोप लगाए। अहिलेसम्म पनि अर्थमन्त्रीको राजीनामा नआउनुले प्रधानमन्त्री र अध्यक्ष प्रचण्डको पनि सेटिङ छ भन्ने पुष्टि हुन्छ, उनले भने। बजेटमा चलखेलबारे छानबिन होस् : योजनाविद् राष्ट्रिय योजना आयोगका पूर्वउपाध्यक्षहरूले बजेट निर्माण प्रक्रियामा भएको अनियमितताबारे छानबिन हुनुपर्ने माग गरेका छन्। बजेट निर्माणमा अनधिकृत व्यक्तिको संलग्नता र करका दर हेरफेरले अर्थमन्त्री जनार्दन शर्माको चौतर्फी राजीनामाको माग भइरहेका बेला पूर्वउपाध्यक्षहरू पृथ्वीराज लिगल, जगदीशचन्द्र पोखरेल, युवराज खतिवडा, दिनेशचन्द्र देवकोटा, गोविन्दराज पोखरेल र पुष्प कँडेलले संयुक्त वक्तव्य निकालेका हुन्। संकटोन्मुख अर्थतन्त्रलाई उकास्न आवश्यक कदम चाल्न उनीहरूले सरकारको ध्यानाकर्षण गराएका छन्। अहिलेको संकटोन्मुख अर्थतन्त्रको सामना गर्न ठोस योजनाका साथ अघि बढ्न अनुरोध गर्दछौं, वक्तव्यमा लेखिएको छ, बजेट निर्माणमा उठेका प्रश्नहरूमाथि यथोचित छानबिन गर्न मन्त्रिपरिषद्, संसद् र संवैधानिक निकायसमक्ष माग गर्दछौं। बजेट निर्माण अनुशासनहीन क्रियाकलाप भएको विषयमा चौतर्फी प्रश्न उठेको भन्दै उनीहरूले यथोचित निकास दिन अपिल गरेका छन्।"
चितवन राष्ट्रिय निकुञ्जमा एक वर्षमा ३६ गैँडा मरे,"चितवन : चितवन राष्ट्रिय निकुञ्ज र मध्यवर्ती क्षेत्रमा चालु आर्थिक वर्षमा ३६ गैँडा मरेका छन्। जसमध्ये दुईवटा चोरी शिकारीबाट र ३४ वटा प्राकृतिक कारणले मरेका हुन्। निकुञ्जका सूचना अधिकारी गणेशप्रसाद तिवारीका अनुसार पछिल्लोपटक मेघौली रेञ्जपोष्ट नजिकै अन्दाजी २५ वर्षको पोथी गैँडा मृत फेला परेको छ। सो गैँडाको खागखुर सुरक्षित रहेको र घाउचोट नभएकाले प्राकृतिक कारणले मरेको हुनसक्ने निकुञ्जको अनुमान छ। चालु आर्थिक वर्षमा मरेका दुई गैँडामध्ये एउटाको खागखुर शिकारीले लगेका थिए भने अर्को एकको खागखुर सुरक्षित रहेको थियो। बाँकी ३४ गैँडा प्राकृतिक कारणबाट मरेका हुन्। तीमध्ये झण्डै आधा जुधेर मरेको तिवारीले बताए। अरु गैँडा बुढो भएर, दलदलमा फसेर, बाघको आक्रमणमा परेर, खाडलमा परेर मरेका हुन्। गत आवमा ३३ वटा गैँडा प्राकृतिक कारणबाट मरेका थिए। केही वर्षअघि एकै वर्ष प्राकृतिक कारणबाट ४४ गैँडा मरेका थिए। त्यो नै हालसम्मको प्राकृतिक कारणबाट मरेका सबैभन्दा ठूलो सङ्ख्या हो। गैँडाको सङ्ख्या बढेसँगै मृत्युदर बढ्दै गएको छ। निकुञ्जका प्रमुख संरक्षण अधिकृत हरिभद्र आचार्यले प्राकृतिक कारणबाट मृत्युदर घटाउन सक्ने जति प्रयास भइरहेको बताए। एकै ठाउँमा धेरै गैँडा नहोस् भन्नका लागि निकुञ्जले आन्तरिक स्थानान्तरणको योजना बनाएको छ। यससँगै बासस्थान व्यवस्थापनमा जोड दिएको छ। नमूना घाँसेमैदान निर्माणका लागि प्रस्ताव गरिएको उनले जानकारी दिए। गैँडा एकै ठाउँमा धेरै रहँदा जुधेर मर्ने क्रम बढेपछि फरकफरक ठाउँमा व्यवस्थित घाँसेमैदान र पानीको स्रोत व्यवस्थापनमा निकुञ्ज जुटेको छ। रासस"
अर्थतन्त्र सुधार्न उच्चस्तरीय छलफल,"काठमाडौं (अन्नपूर्ण) : बैंक तथा वित्तीय संस्था परिसंघ नेपाल (सिबिफिन) र प्रधानमन्त्री तथा मन्त्रीपरिषदको कार्यालयको संयुक्त आयोजनामा अर्थतन्त्रबारे उच्चस्तरीय छलफल भएको छ। प्रधानमन्त्री तथा मन्त्रिपरिषदको कार्यालयका राज्यमन्त्री उमेश श्रेष्ठले अर्थतन्त्र अहिले अप्ठ्यारो अवस्थामा रहेकाले सबैले हातेमालो गर्नुपर्ने बताए। राज्यमन्त्री श्रेष्ठले पेट्रोलियम पदार्थको आयात र उपभोगको दर बढ्दै जाँदा विदेशी मुद्रा सञ्चितिमा ह्रास आएको बताए। स्वदेशी उत्पादन तथा उत्पादकत्व वृद्धि गर्ने क्षेत्रमा लगानी बढ्न नसकेकोमा चिन्ता व्यक्त गरे। हामीले वित्तीय क्षेत्रलाई बलियो र दिगो बनाउन जलविद्युत, कृषि, घरेलु, साना तथा मझौला उद्योग, स्वास्थ्य तथा शिक्षा जस्ता सम्भावित क्षेत्रमा ध्यान केन्द्रित गर्न आवश्यक छ, त्यसका लागि हामी सबै मिलेर अगाडि बढ्नुपर्दछ, उनले भने। उद्योग, वाणिज्य तथा आपूर्तिमन्त्री दिलेन्द्रप्रसाद बडुले अर्थतन्त्रमा देखिएको असहजताप्रति चिन्ता प्रकट गर्दै कृषि तथा वनमा आधारित उत्पादनको गुणस्तरमा सुधार गर्ने बताए। उत्पादनको लागत घटाउने र निर्यात बढाउनेतर्फ विशेष ध्यान दिनुपर्ने उनले बताए। हामीले एकद्वार प्रणाली लागू गरेको भएता पनि लगानीकर्ताले अपेक्षा गरेअनुरुप सहज सुविधा पाउन सकेका छैनन्, उनले भने। वर्तमान अर्थतन्त्रको अवस्थालाई गम्भीररुपमा मनन गर्दै आर्थिक एवं वित्तीय क्षेत्रमा महत्वपूर्ण योगदान गरिरहेका व्यवसायिक तथा वित्तीय क्षेत्रसँग सहकार्य गर्दै अगाडि बढ्न सरकार तयार छ', मन्त्री बडूले भने। मुख्य सचिव शंकर बैरागीले क्षेत्रगत सुधारका लागि विभिन्न मन्त्रालयले मिलेर काम गर्नुपर्नेमा सुझाव दिए। राष्ट्रिय योजना आयोगका उपाध्यक्ष डा विश्वनाथ पौडेलले व्यापार र लगानीको लागि भन्सार प्रशासनमा सुधार गर्नुपर्ने बताए। हाम्रो अर्थतन्त्रको सुधार तथा सबलीकरणका लागि स्थानीय ज्ञान, सीप र उत्पादनको उपयोगमासधैं ध्यान केन्द्रित गर्नुपर्ने गर्नुपर्छ, उनले भने। सिबिफिनका अध्यक्ष पवन कुमार गोल्यानले कार्यक्रमको उद्देश्यका बारेमा प्रकाश पार्दै अर्थतन्त्र अहिले गम्भीर अवस्थामा रहेकाले अहिलेको संकट समाधानका लागि सबै एक ढिक्का भएर लाग्नुपर्ने बताए। ईपानका पूर्व अध्यक्ष शैलेन्द्र गुरागाईले जलविद्युत क्षेत्रमा निजी क्षेत्रलाई अनुमति दिइनुपर्ने, जलविद्युतका लागि पीपीए ग्यारेन्टी गरिनुपर्ने र निजी क्षेत्रको प्रवद्र्धन गर्न मन्त्रालयबाटै सहजीकरणको पहल गर्नुपर्ने बताए। उनले अहिले जलविद्युत् क्षेत्रले ऊर्जा निकासी गरेर विदेशी मुद्रा आर्जन गर्न थालेको छ, त्यसैले निजी क्षेत्रका विद्युत् उत्पादकलाई सरकारबाट आवश्यक प्रोत्साहन तथा उर्जा निकासीमा समेत अवसर दिनुपर्ने बताए। आत्मनिर्भर उन्मुख गराउन र रोजगारीका अवसर सृजना गर्न महत्वपूर्ण भूमिका निर्वाह गरिरहेका स्थानीय उद्योग व्यवसायको प्रवर्द्धनका लागि सरकारले विशेष सहयोग र सहजीकरण गर्नुपर्ने वक्ताहरुको जोड थियो। आवश्यक वस्तुको उत्पादनमा भइरहेको कमी, बैंक तथा वित्तीय क्षेत्रको लगानी र प्रतिफल, आर्थिक, वित्तीय एवं व्यवसायिक क्षेत्रको सुधार तथा स्तरोन्नतिका लागि सरकारबाट हुनुपर्ने सहजीकरण तथा सहकार्य, स्थानीय उत्पादनहरुमा वृद्धि, निर्यात प्रवर्द्धनमा छलफल भएको थियो। त्यस्तै वस्तुको उचित मूल्य निर्धारण, ब्रान्डिङ, गुणस्तर नियन्त्रण, कच्चा पदार्थको उपलब्धता, बजार व्यवस्थापन तथा विकास, अन्तर्राष्ट्रिय मान्यता तथा अभ्यासहरुको प्रयोग, करसम्बन्धी समस्या, मूल्य अभिवृद्धि, प्रविधि विभिन्न क्षेत्रसँग सम्बन्धित अन्तराष्ट्रियस्तरका प्रयोगशालाको दिगो व्यवस्थापन लगायतका विषयहरुमा रहेका समस्या र समाधानका उपायहरुका बारेमा समेत व्यापक छलफल भयो।"
"संसद बैठक बस्दै, के छन् एजेन्डा ?","काठमाडौं : संघीय संसदअन्तगत प्रतिनिधि सभा बैठक बस्दैछ। अब केहीबेरमा बस्ने बैठकमा सभामुख अग्निप्रसाद सापकोटाले राष्ट्रपतिको कार्यालयबाट प्राप्त मन्त्रिपरिषदको गठनसम्बन्धी पत्रको व्यहोरा पढेर सुनाउने कार्यसूची रहेको छ। यस्तै प्रधानमन्त्री शेरबहादुर देउवाले राष्ट्रिय प्राकृतिक स्रोत तथा वित्त आयोग तेस्रो वार्षिक प्रतिवेदन २०७८ पेश गर्ने कार्यसूची रहेको संघीय संसदको महासचिव डाभरतराज गौतमले जानकारी दिए। यस्तै,आजको बैठकमा विभिन्न विधेयकमाथि छलफल तथा विचार गरियोस् भन्ने प्रस्ताव प्रस्तुत हुने कार्यसूची छ। यस्तो छ कार्यसूची"
भाषणशासनमा भेद,"जनताले रोजेको शासन व्यवस्थाको स्वीकृत दस्तावेजको रूपमा नेपालको संविधान २०७२ छ। यसबमोजिम मुलुकको शासन व्यवस्था चलिरहेको छ। यो संविधान जारी हुनुअघि लामो कालखण्ड जनताले रोजेको राजनीतिक व्यवस्था स्थापना गर्नमा बित्यो। सो दौरान जनआन्दोलन, सशस्त्र संघर्ष, त्याग र बलिदानको लामो शृंखला चल्यो। त्यसैले वर्तमान संविधान जारी हुँदाको विन्दुसम्म देशमा जे जति आर्थिकसामाजिक विकास हुन सक्यो। त्यसउपर चित्त बुझाउनुको विकल्प छैन। तर, संविधान जारी भएयताको समयलाई नयाँ युगको रूपमा हेर्नपर्ने हुन्छ। किनकि राजनीतिलाई सही स्वरूपमा स्थापित गर्नु भनेकै देशमा दिगोशान्ति, सुशासन, विकास र समृद्धिका लागि हो। संविधानले यही संकल्प गरेको छ। देशको शासन राजनीतिक नेतृत्वले गर्छ। प्रशासन कर्मचारीतन्त्रले गर्छ। राजनीतिक नेतृत्व सत्तामा पुग्न संविधानले प्रक्रिया तोकिदिएको छ। सोही प्रक्रियाबाट राजनीतिक नेतृत्व सत्तामा पुग्छ। त्यहाँ स्थायी सरकार भनेर चिनिने कर्मचारीतन्त्रसँग भेट हुन्छ। राजनीतिक नेतृत्वको निर्देशनमा रही विधि र प्रक्रियाको पालना गरेर देशको प्रशासन गर्नु कर्मचारीतन्त्रको धर्म हो। यही मान्यतामा हाम्रो शासकीय ढाँचा आधारित छ। यसैबमोजिम संघ, प्रदेश र स्थानीय सरकार सञ्चालन भइरहेका छन्। शासकीय प्रबन्धका विभिन्न अवयवमा मानवीय पक्षको महत्त्व सधैं उच्च हुन्छ। मानवीय पक्षमा पनि राजनीतिक नेतृत्वको भूमिकाले समग्र शासकीय प्रणाली र प्रबन्धलाई प्रभावित पार्छ। आवरणमा शासकीय सुन्दरता देखिनु र अभ्यन्तरमा प्रशासनिक सक्षमता सुदृढ हुनुलाई राजनीतिक नेतृत्व र कर्मचारीतन्त्र बीचको सुन्दर संयोजनको रूपमा हेरिन्छ। यसरी बनेको शासनप्रशासनको संयोजनबाट शासन व्यवस्था सञ्चालन हुन्छ। सरकारले परिलक्षित नतिजा हासिल गर्न सक्छ। निर्वाचनका माध्यबाट सत्तामा पुग्ने राजनीतिक दललाई सरकारको नेतृत्व गर्ने अवधि बढीमा पाँच वर्षको हुन्छ। कर्मचारीतन्त्र भने अविच्छिन्न कायम रहन्छ। सत्ता सम्हाल्न पुग्ने राजनीतिक नेतृत्व र कर्मचारी सम्बन्ध र विश्वासलाई प्रगाढ बनाउने आधार भनेका कर्मचारीको स्वच्छता, निष्पक्षता, तटस्थता, इमान्दारिता तथा आज्ञापालनजस्ता गुण हुन्। यिनै गुणका आधारमा जुनसुकै विचारका राजनीतिक दलको नेतृत्व सरकारमा पुगे पनि कर्मचारी विधि र प्रक्रियाबमोजिम प्रशासन सञ्चालनमा सरिक भइरहन्छन्। कर्मचारीतन्त्रको यही धर्मले राजनीति र कर्मचारीबीचको सम्बन्ध र विश्वास सुमधुर हुन्छ। राजनीतिक दलका नेताहरूको सोच, संकल्प र नियत उहाँहरूका भाषण र शासनबाट यकिन गर्न सकिन्छ। हाम्रा देशका नेताहरूका भाषणमा देश विकासको सोच, संकल्प र नियतउपर खोट लगाउने ठाउँ छैन। दोषारोपण गर्ने आधार छैन। प्रत्येक नेताका भाषण सधैं देश र जनताका पक्षमा प्रकट हुँदै आएका छन्। उहाँहरू अहोरात्र देश र जनताकै हितमा सोच्नु हुन्छ, बोल्नु हुन्छ र कर्म गर्नु हुन्छ भन्ने लाग्छ। यस्ता उत्कृष्ट भाषण गर्ने नेता भएको देश गरिब हुनै सक्दैन भन्ने अनुभूति हुन्छ। जब नेताहरू सत्ता सम्हाल्न पुग्नु हुन्छ। उहाँहरूका भाषण र शासनमा भेद देखिन थाल्छ। नेताहरूका भाषणमा देश र शासनमा दल प्राथमिकतामा पर्ने गरेको छर्लंग देखिन्छ। यो प्रवृत्ति वर्तमान संविधान जारी भएपछि टुट्छ कि भन्ने लागेको थियो। परन्तु अवस्था बिग्रेको छ। दलगत स्वार्थ झन् मौलाएको छ। भाषण र शासनको अन्तरले प्रहार गरिरहेको तथ्यलाई चित्रण गर्न सान्दर्भिक होला। २०४६०४७ ताका नेपाललाई स्विट्जरल्यान्ड वा सिंगापुरजस्तै समृद्ध बनाउने भनियो। २०६२०६३ ताका सुशासन, विकास र समृद्धिको बिम्को रूपमा नयाँ नेपालको नारा घन्काइयो। वर्तमान संविधान जारी भएयता समृद्ध नेपाल सुखी नेपालीको सपना साकार पार्ने उद्घोष गरियो। यी सबै राजनीतिक सोच हुन्। बोली अनि वाचा हुन्। उल्लेखित सोच, बोली र वाचालाई शासनमा जोडेर हेर्दा २०४६०४७ र २०६२०६३ का उद्घोषहरू साकार नभएरै बिसर्जन भए। वर्तमान संविधान जारी भएयता घन्काइएको यो नारा पनि वेवारिसे हुने हो कि जस्तो देखिन थालेको छ। यसको लक्षण २०७९८० को बजेट भाषणमा देखिन्छ। राजनीतिक दलमा दलगत स्वार्थ हुन्छ नै। तर, दललाई कर्मचारीतन्त्रले साथ नदिँदासम्म उक्त दलगत स्वार्थ पूरा गर्न सम्भव हुँदैन। दलगत स्वार्थमा कर्मचारी जोडिने परिस्थिति कसरी निर्माण भयो भन्ने कुराको जरो पहिल्याउन वर्तमान संविधान जारी भएयताको घटनाक्रम पर्याप्त हुँदैन। विगत कोट्याउनुपर्ने हुन्छ। विगततर्फ फर्कंदा पंक्तिकारलाई स्मरण हुन्छ कि तिनताका प्रधानमन्त्रीकै अध्यक्षतामा गठित उच्चस्तरीय प्रशासन सुधार आयोगले काम गरिरहेको थियो। प्रतिवेदन आइसकेको थिएन। सोही बीचमा २०४९ कार्तिक महिनामा निजामती सेवाको इतिहासमा अकल्पनीय घटना घट्न पुग्यो। बहालवाला मुख्यसचिव, सचिव, सहसचिव, उपसचिव, शाखा अधिकृतलगायत ठूलो संख्यामा निजामती कर्मचारीलाई सेवाबाट बर्खास्त गरियो। एक प्रकारले पजनी गर्ने काम भयो। यस्तो अवस्था आयो कि करार ऐनको प्रयोग गरेर मुख्यसचिव, सचिवहरूको व्यवस्था गरियो। यो घटनाले निजामती सेवाको शिरछेदन भयो। पहिचान खण्डित भयो। स्वाभिमान घाइते भयो। संस्थागत सम्झना ध्वस्त भयो। राजनीतिक दलहरूको शासन शैलीप्रति जनताकोे वितृष्णा बढेको छ। कर्मचारीतन्त्रप्रतिको नकारात्मक धारणा चुलिएको छ। वास्तवमा यही विन्दुबाट राजनीतिले कर्मचारीतन्त्रलाई कमजोर बनाउने सिलसिला आरम्भ भयो। सोही समयबाट भाषणमा देश देख्ने नेताहरूले शासनमा दललाई प्राथमिकतामा राख्न थाले। यसरी बिजारोपण भएको दलगत स्वार्थप्रेरित शासनको असर आजको समयमा आइपुग्दा कर्मचारीतन्त्रमा मात्र होइन, सिंगो राज्य संयन्त्रमा देखिन थालेको छ। राज्यका स्वच्छ, निष्पक्ष र तटस्थ रहनुपर्ने अंगका नियुक्तिहरूमा समेत दलको कोटाका आधारमा व्यक्तिको छनोट हुने गरेका घटनाहरूले पुष्टि गरिरहेका छन्। अचम्मको कुरा, सरकारी नीतिमा दलगत स्वार्थका ठूला घटना बाहिर आउँदा पनि राजनीतिक दलहरू गम्भीर भएको पाइँदैन। यस्ता एजेन्डामा सबै दलबीच अघोषित सहमति भएझैं लाग्छ। विगतलाई सिलसिलेवार रूपमा केलाउँदा के भेटिन्छ भने २०४६०४७ मा बहुदलीय प्रजातन्त्रको पुनस्र्थापना भएको सुखद क्षण छ। त्यसमा निजामती कर्मचारीमा पनि प्रजातन्त्रको छहारीमा पेसागत हकहितका लागि सामूहिक संवाद र सम्झौताका निमित्त संगठित हुने इच्छा जागृत भयो। फलस्वरूप निजामती कर्मचारी संगठनको जन्म भयो। यसरी लोकतान्त्रिक अभ्यासमा कर्मचारीतन्त्र अघि बढ्यो। तर, २०४९ कात्तिकको घटनाले नयाँ मोड दियो। कर्मचारीतन्त्र नराम्ररी खल्बलियो। कर्मचारीतन्त्रको अवस्था रगतमा हेमोग्लोबिन नभएको शरीरजस्तो भयो। यही परिवेशमा राजनीतिलाई खेल्न सजिलो भयो। सोही पृष्ठभूमिमा निजामती सेवा ऐन, २०४९ जारी भयो। यो ऐनले ट्रेड युनियन गठन गर्न पाउने अधिकार प्रदान गर्यो। त्यस्ता युनियन एकभन्दा धेरै हुन सक्ने बनाइयो। यसबाट राजनीतिक दलको पक्षधरतामा ट्रेड युनियन गठन हुने बाटो खुल्यो। यसरी राजपत्रांकित तृतीय श्रेणीसम्मका कर्मचारीले खुलेआम राजनीतिक ओत लिने सिलसिला आरम्भ भयो। एउटा आधिकारिक ट्रेड युनियनमा आबद्ध हुने सुविधाले कर्मचारीको हकहितलाई सामूहिक संवाद र सौदाबाजीका माध्यमबाट सुरक्षित बनाउन मद्दत गर्छ नै। यसलाई लोकतन्त्रको आलोकमा एक सुन्दर पक्षको रूपमा व्याख्या गर्न सकिन्छ। लोकतान्त्रिक प्रक्रियाबाट मुलुकले सुधारक राष्ट्रवादी राजनेता खोजिरहेको छ। यस पटकको स्थानीय निर्वाचनमार्फत जनताले सो कुराको छनक दिएका छन्। दलीय पक्षधरताका आधारमा भने दलैपिच्छेका कर्मचारी संगठन बनाउने छुटले कर्मचारीतन्त्र स्वार्थतन्त्रमा परिणत हुन्छ। कानुनी रूपमै निजामती सेवाले राजनीतिक ओत खोज्ने जुन विधि अहिले अवलम्बन गरिएको छ त्यसले दललाई पक्षपोषण गरेको छ। निजामती कर्मचारीको दलीयकरण भएको छ। सारमा, शासनमा दल देखिएको छ, देश र जनता ओझेल परेका छन्। शासनमा दल भन्नाले राजनीतिक दल, दलका नेता, निर्वाचन क्षेत्र र दलका कार्यकर्ता मात्र लाभान्वित हुने अवस्था बन्नु हो। संघ र प्रदेश सरकारका वार्षिक विकास कार्यक्रमलाई हेर्यो भने शासनमा दल छर्लंग देखिन्छ। स्थानीय तहमा पनि आंशिक लक्षण देखिन्छ। शासनमा राजनीतिक दलहरूको दबदबा कायम गर्न माइल्ड फ्याक्टरको रूपमा निजामती सेवा ऐन, २०४९ ले लागू गरेको योग्यता प्रणालीलाई पनि जोड्न सकिन्छ। सिद्धान्तमा योग्यता प्रणाली राम्रो हो। व्यवहारमा अनुभवले पाको नहँुदै कर्मचारी विशिष्ट श्रेणीमा पुग्न सक्ने अवस्था सिर्जना भएको छ। छिटोछिटो बढुवा भएर विशिष्ट श्रेणीमा पुग्दा अवकाश पनि छिटो हुन्छ। विशिष्ट श्रेणीमा पुगेकाहरूमा अवकाश भएपछि राजनीतिक नियुक्तिको लालसा बढ्ने र त्यस निमित्त राजनीतिको फेरो पकड्ने घटना देखिएका छन्। फलस्वरूप निजामती सेवाको उच्च तहले स्वाभिमानमा अड्न र आवश्यक पर्दा अडान लिन छाडेर अर्को नियुक्तिका लागि अनुकूलता सिर्जना गर्नेमा केन्द्रित हुने चरित्र देखिएको छ। यो परिदृश्य पछिल्ला दशकमा निजामती सेवामा व्याप्त छ। यसले गर्दा निजामती सेवाको स्वच्छता, निष्पक्षता र तटस्थताजस्ता गुणहरू झन् कमजोर भएका छन्। शासनमा दल हाबी हुन अझ सहज भएको छ। अहिले राजनीतिक दलहरूको शासन शैलीप्रति जनताकोे वितृष्णा बढेको छ। कर्मचारीतन्त्रप्रतिको नकारात्मक धारणा चुलिएको छ। नेताहरूले व्यक्तिवाद, परिवारवाद र आफन्तवादलाई प्रश्रय दिन लाज नमानेको देख्दा आश्चर्य लाग्छ। सरकारी कर्मचारी सक्षम, सुदृढ, सेवामूलक र उत्तरदायी भएर प्रशंसित हुनुपर्नेमा छवि धुमिल भएको र साख घटेको अवस्था छ। शासनप्रशासनको यस प्रकारको रवैयाले सरकारप्रतिको आशाभरोसा खस्किएको छ। सरकारी ओहोदाको ओज घटेको छ। लोकतन्त्रले आशाको दियो निभ्न दिँदैन भन्छन्। लोकतान्त्रिक प्रक्रियाबाट मुलुकले सुधारक राष्ट्रवादी राजनेता खोजिरहेको छ। यस पटकको स्थानीय निर्वाचनमार्फत जनताले सो कुराको छनक दिएका छन्। यसबाट राजनीतिक दलहरूमा अवश्य महसुस भएको हुनुपर्छ। अब संघ र प्रदेश तहको निर्वाचन नजिकिँदै छ। आशा गरौं, उक्त निर्वाचनबाट असल नैतिक चरित्र भएका कर्मवीर जनसेवक प्रतिनिधि छानिने छन्। उनीहरू सत्तामा पुग्दा भाषण र शासनमा भेद गर्ने छैनन्।"
"लिखु तामाकोसी गाउँपालिकाले करार कर्मचारीको म्याद थप नगर्ने, हाजिर नगराउन निर्देशन","रामेछाप : लिखु तामाकोसी गाउँपालिकाले असार मसान्तबाट करार कर्मचारीको म्याद थप नगर्ने भएको छ। गत बिहीबार बसेको गाउँकार्यपालिकाको बैठकले गाउँपालिका अन्तर्गतका करार सेवामा कार्यरत कर्मचारीको म्याद थप नगर्ने र हाजिर नगराउन निर्देशन दिने निर्णय गरेको हो। निर्णयमा भनिएको छ,यस लिखु तामाकोशी गाउँपालिका अन्तर्गत करार सेवामा कार्यरत सम्पूर्ण कर्मचारीहरुको म्याद थप सम्बन्धमा असारमसान्तपश्चात अर्को व्यवस्था नभएसम्म कार्यालयमा हाजिर नगराउन सम्बन्धित शाखानिकायलाई निर्देशन दिने निर्णय गरियो। पालिकाले संघ र प्रदेशबाट नाम निकालेर आएका करारका कर्मचारीलाई समेत निकाल्ने तयारी गरेको छ। बिना कारण करार कर्मचारी हटाउने निर्णय गरेको भन्दै उनीहरु असन्तुष्ट बनेका छन्। बैठकले लिखु तामाकोशी गाउँपालिकाले आर्थिक वर्ष २०७७७८ मा विज्ञापन आव्हान भएका पदहरुको पदपूर्ति प्रक्रिया हालसम्म नभएको भन्दै विज्ञापन रद्ध गर्ने निर्णय गरेको छ। यसैगरी बैठकले गाउँपालिका अन्तर्गतका रिक्त रहेका प्राविधिक, पदहरुको विज्ञापन आव्हान गरी पदपूर्ति प्रकिया अगाडि बढाउने निर्णय समेत गरेको छ। इन्जिनियर सिभिल, कृषि विकास अधिकृत, पशु विकास अधिकृत तह, प्राविधिक सहायक, सबईन्जिनियर, रोजगार संयोजक, प्रशासन सहायक हलुका सवारी चालकलगायतका पदमा २३ जना र स्वास्थ्य सेवा अन्तर्गतका सम्पूर्ण रिक्त दरबन्दी पदपूर्ति गर्ने प्रक्रिया अगाडि बढाउने भएको छ। गत बैशाख ३० गतेको स्थानीय तहको निर्वाचन लिखु तामाकोसी गाउँपालिका अध्यक्षमा नेपाली कांग्रेसका केशव महत र उपाध्यक्षमा एमालेकी दीपा पाख्रिन निर्वाचित भएकी थिइन्। गाउँपालिकामा एमालेले उपाध्यक्षसहित ३ वडा, कांग्रेसले अध्यक्षसहित २ वडा र माओवादी केन्द्रले २ वडा जितेको छ। नवनिर्वाचित जनप्रतिनिधिहरुले उक्त निर्णय गरेका हुन्। निमित्त प्रमुख प्रशासकीय अधिकृतको भरमा गाउँपालिका संघीय सरकारको मुख्य सचिव, प्रदेश सरकारको प्रमुख सचिवजस्तै स्थानीय सरकारको सबैभन्दा उच्च ओहोदाको कर्मचारी प्रमुख प्रशासकीय अधिकृत हो। तर लिखु तामाकोसी गाउँपालिका हाल निमित्त प्रमुख प्रशासकीय अधिकृतको भरमा चल्दै आएको छ। प्रमुख प्रशासकीय अधिकृत नहुँदा पाँचौं तहका नविनकुमार साहलाई निमित्तको जिम्मेवारी दिइएको छ। लामो समयदेखि दरबन्दीअनुसारको प्रमुख प्रशासकीय अधिकृत र कर्मचारी नहुँदा गाउँपालिकामा कार्यसम्पादन प्रभावित भइरहेको स्थानीयले बताएका छन्। स्थानीय सरकार सञ्चालन ऐनमा प्रमुख प्रशासकीय अधिकृतले प्रशासन प्रमुखका रुपमा सभा र कार्यपालिकाको सचिवका रूपमा काम गर्ने, सभा र कार्यपालिकाको निर्णय कार्यान्वयन गर्नेगराउने, अध्यक्ष वा प्रमुखको निर्देशनमा वार्षिक कार्यक्रम तथा बजेट तर्जुमा, कार्यान्वयन र अनुगमन गर्नेगराउने, आर्थिक कारोबारको हिसाब तथा अभिलेख दुरुस्त राख्ने, लेखापरीक्षण गराउने तथा बेरुजु फछ्यौट, कार्यपालिको निर्णय प्रमाणित गर्ने, सभा र कार्यपालिकाको निर्णयको अभिलेख सुरक्षित गर्ने, गाउँपालिका वा नगरपालिकाको प्रशासकीय तथा आर्थिक नियन्त्रण गर्ने, सार्वजनिक खरिद योजना तयार गरी खरिदसम्बन्धी कार्य गर्नेगराउनेलगायतका काम गर्नुपर्ने कानूनी प्रावधान रहेको छ।"
किन कोही जाँदैन प्रधानमन्त्री कार्यालय ?,"कर्मचारीतन्त्र स्थायी सरकार हो। कर्मचारीहरू दशकौं फेरिन्नन्, मात्रै उनीहरूको सरुवा वा बढुवा भइरहन्छ। जागिर दशकौं हुने भए पनि एउटै कार्यालय वा जिम्मेवारीमा भने एकाध वर्षमात्रै बस्न पाउँछन् कर्मचारी। त्यसैले होला नेपाली कर्मचारीतन्त्रमा सरुवा निकै ठूलो व्यथा हो। आफूले चाहेकै कार्यालय र जिम्मेवारीमा जान पाउँदा पनि कर्मचारी त्यसपछि कहाँ पुगिने हो भनेर सुरुकै दिनदेखि तनाव लिन्छन्। जहाँ जाऊँला कामै गरौंला भन्ने मानसिकता धेरै कम छ। दुर्गममा जानै नपरोस् भन्ने मनोविज्ञान त सामान्य नै हो। कतिसम्म भने उच्चपदस्थ वा जुनसुकै तहका कर्मचारी पनि भरसक प्रधानमन्त्री कार्यालय जान नपरोस् भन्ठान्छन्। प्रधानमन्त्री तथा मन्त्रिपरिषदको कार्यालयमा हुने सरुवालाई कारबाही सम्झने चलन नेपाली कर्मचारीवृत्तमा छ। सरकार पनि बेलाबखत त्यस्तै गर्छ कि मन नपरेको कर्मचारी छ भने उसको सरुवा प्रधानमन्त्री कार्यालयमा गरिदिन्छ, मानौं प्रधानमन्त्री तथा मन्त्रिपरिषद् कार्यालय कर्मचारी थान्को लगाउने डम्पिङ साइट हो। जबकि देशको प्रमुख कार्यकारी प्रमुख भनेकै प्रधानमन्त्री हो। जुन कार्यालयबाट प्रधानमन्त्रीले देश चलाउँछ, त्यसैमा कर्मचारी जानुपर्दा फाजिलमा परेको अर्थात् बेकामे या जिम्मेवारीविहीन बनाइएको ठान्छन्। बिडम्वना के छ भने देशका पछिल्ला प्रधानमन्त्रीले सिंहदरबास्थित आफ्नो कार्यालयबाट देश चलाएको उदाहरण अपवाद जस्तो छ। बालुवाटारस्थित सरकारी निवासबाट प्रधानमन्त्रीले देश हाँक्छन्। सिंहदरबारस्थित कार्यालय सुनसान हुन्छ। जबकि प्रधानमन्त्री कार्यालयमा सचिव र सहसचिव र अन्य कर्मचारी संख्या जात्राकै जस्तो भीडभाडयुक्त हुन्छ। ७२ जनाको दरबन्दी त्यस कार्यालयमा छ। त्यसमा पनि मुख्यसचिव, ७ जना सचिव र १२ सहसचिव छन्। कामै नहुँदानहुँदै पनि त्यतिका दरबन्दी पक्कै बनाइएको होइन। मन्त्रिपरिषद्ले गर्ने कामको तारतम्य मिलाउनेदेखि सरकारका कामहरूका परिपञ्च मिलाउने धेरै जिम्मेवारी छ। प्रधानमन्त्री स्वयं कार्यालय नजाने हुँदा कर्मचारीहरू हाजिर गर्ने र निस्कने प्रवृत्ति बढेको छ। यसको मतलब प्रधानमन्त्रीले नै कर्मचारीहरूलाई बेकामे बनाउँदै आएका छन्। प्रक्रिया र प्रणालीबाट भन्दा देश आदेशका भरमा बालुवाटारबाटै चलाउँदै आएका छन्। काममा कर्मचारीभन्दा व्यक्तिगत आसेपासेको भर पर्ने गरेका छन् भन्ने दृश्यहरूले बताउँछन्। यो मुलुकका लागि गम्भीर विडम्बना हो। आवश्यक छैन भने प्रधानमन्त्री कार्यालयको दरबन्दी घटाइनुपर्छ। अरू मन्त्रालयहरूमा सचिवकै दरबन्दी रिक्त छ। थुप्रै अरू कार्यालयहरू छन्, जहाँ मानव संसाधन बिल्कुल अभाव छ। त्यस्तो सन्तुलन कायम गर्न पनि प्रधानमन्त्री स्वयं गम्भीर हुनुपर्छ। देशको शासन सत्ताको शिखर कार्यालयमै कर्मचारी किन आकर्षित छन् सरकार प्रमुखका लागि पनि सोचनीय विषय हुनुपर्छ। वृत्ति विकास, भ्रमणलगायत आकर्षण र सुविधाको अभाव पनि प्रधानमन्त्री तथा मन्त्रिपरिषद कार्यालयमा छैन। व्यक्तित्व विकासका लागि आवश्यक तत्त्व हुनु अनिवार्य छ। त्यस कार्यालयका कर्मचारी नै झन् किन वञ्चित गराउने ? कतिपय कर्मचारीहरू बजेट धेरै हुने कार्यालयमा आकर्षित हुन्छन्। तर इमान्दार राष्ट्र सेवकका लागि त्यो मतलबको कुरा हुँदैन। व्यक्तित्व विकास र कर्तव्य निर्वाह गर्ने मौका चाहने कर्मचारीको अभाव मुलुकमा छैन। तसर्थ त्यस्ता इमान्दार र कर्तव्यपरायण कर्मचारीहरू प्रधानमन्त्री कार्यालयमा आकर्षित हुने वातावरण बनाउनु मुलुककै लागि हितकर हुन्छ। देशको प्रमुख प्रशासकीय कार्यालय चुस्त भइदिने त्यसको प्रत्यक्ष प्रभाव सरकारको काममा देखिन्छ। साँच्चै नै त्यसले देश र जनता दुवैको हित हुन्छ। तर खुसी भएर कोही किन जाँदैन प्रधानमन्त्री कार्यालय भन्ने प्रश्नको गहिरो जवाफ खोज्नुपर्छ। त्यसको समाधानको उपाय पनि खोजिनुपर्छ।"
पुँजीगत खर्च किन कम ?,"काठमाडौं : आर्थिक वर्ष सकिनै लाग्दा ४१०७ प्रतिशत मात्रै पुँजीगत खर्च भएको छ। संशोधित लक्ष्य अनुरूप पनि अब बाँकी दिनमा खर्च हुन असम्भव देखिएको छ। सरकारले चालू आर्थिक वर्षमा ३ खर्ब ७८ अर्ब ९ करोड पुँजीगत बजेट विनियोजन गरेको थियो। त्यसमध्ये असार २० सम्म १ खर्ब ५५ अर्ब २९ करोड मात्रै खर्च भएको छ। लक्ष्यअनुसार असारको बाँकी दिनमा २ खर्ब २३ अर्बभन्दा बढी खर्च गर्नुपर्छ। तर, ७० प्रतिशतभन्दा बढी खर्च हुने अर्थ मन्त्रालयले जनाएको छ। सरकारले ६ महिनाको बजेट समीक्षाका क्रममा पुँजीगत खर्च ८६ अर्बले घटाएको थियो। संशोधित बजेटबाट ३ खर्ब ४० अर्बको पुँजीगत बजेट लक्ष्य तय गरिए पनि असार २० गतेसम्म त्यसको आधा पनि खर्च हुन नसकेको महालेखा नियन्त्रकको कार्यालयले देखाएको छ। अर्थविद् डा डिल्लीराज खनाल सरकार गैरजिम्मेवार भएका कारण पुँजीगत खर्च हुन नसकेको बताउँछन्। ६ महिनाको समीक्षामा गरिएको संंशोधन र त्यसअघि गरिएका प्रतिबद्धताअनुसार खर्च हुन सकेका छैनन्, खनाल भन्छन्, यो गैरजिम्मेवारीपनको पराकाष्ठा हो। अर्थमन्त्री जनार्दन शर्माले भदौमा हरेक महिना १० प्रतिशत पुँजीगत खर्च हुने घोषणा गरेका थिए। त्यसअनुरूप खर्च गर्ने क्षमता बढाएनन्। जसले गर्दा पुँजीगत खर्च हुनै सकेको छैन। अर्थतन्त्र सम्हालेका मान्छे मुलुक र जनताप्रति गैरजिम्मेवार बन्दा अर्थतन्त्र संकटमा पुगेको डा खनाल बताउँछन्। पुँजीगत खर्च गर्न सकेको भए तरलता अभाव हट्ने थियो, उनले भने। अर्थमन्त्री गम्भीर नबन्दा विकास खर्च हुन नसकेको र त्यसैका कारण विदेशी मुद्रा सञ्चिति घट्न बल पुगिरहेको उनको भनाइ छ। संविधान बनेदेखि नै पुँजीगत बजेट अपेक्षाकृतरूपमा खर्च हुन सकेको छैन। मुलुक संघीयतामा गइसकेपछि यसमा सुधार हुने अपेक्षा भए पनि त्यसपछिका कोही पनि अर्थमन्त्रीले पुँजीगत खर्चको लक्ष्य भेट्टाउन सकेका छैनन्। पुँजीगत खर्च बढाउन छुट्टै संयन्त्र बनाएर जानुपर्ने अर्थविद् केशव आचार्य बताउँछन्। अन्तिममा आउँदा खर्च हुुने, कतिपय खर्च हुनै नसक्ने यो बजेट प्रणाली भएन, उनी भन्छन्, बजेट बनाउने प्रक्रियाअघि नै पुनर्संरचना गरेर सुधार गर्नुपर्छ। खर्च गर्न नसक्ने निकाय तथा व्यक्तिलाई दण्ड गर्न सक्नुपर्ने अर्थविद् खनाल बताउँछन्। खास लाभका लागि प्लेसमेन्ट गरिन्छ, खनाल भन्छन्, काममा जिम्मेवार हुने परिपाटी छैन। सिंगो प्रणालीमा भाडा असुल्ने प्रवृत्ति बढ्यो। खनाल भन्छन्, बजेट निर्माण प्रक्रियाकै कारण पुँजीखत खर्चमा निराशा देखिएको हो। सरकारले १० खर्ब ६५ अर्ब २९ करोड बजेट चालू खर्चमा विनियोजन गरेकामा असार २० गतेसम्म ८४२ प्रतिशत खर्चेको छ। सरकारले वित्तीय क्षेत्रमा ४८५ प्रतिशत खर्च गरेको छ। यस वर्ष ५९ अर्ब ९१ करोड अनुदान पाउने अपेक्षा गरे पनि हालसम्म २३१७ प्रतिशत मात्रै पाएको छ। त्यस्तै १२ खर्ब ४० अर्ब ५२ करोड राजस्व संकलन गर्ने लक्ष्य लिएकामा ९ खर्ब ७७ अर्ब संकलन गरेको छ। पुँजीगत खर्च समयमा नहुँदा अर्थतन्त्र चलायमान हुन नसकेको हालेखा नियन्त्रक कार्यालयका प्रवक्ता नवराज ढुंगानाले खर्च नहुँदा पैसाको चल्तीफिर्ती रोकिनुका साथै रोजगारीमा संकुचन र बजारमा तरलता अभाव भएको प्रवक्ता ढुंगानाले बताए। कानुन, अर्थतन्त्रको संरचना, प्रचलित अभ्यास र खर्च गर्ने प्रणाली तथा व्यवहारमा सुधार गर्न नसक्दा पुँजीगत खर्च हुन नसकेको उनको भनाइ छ। मुआब्जा, वन र वातावरणसम्बन्धी कानुनमा तालमेल नहुँदा, आयोजना छनोटमा ध्यान नपुग्दा, पनि खर्च प्रणालीमा समस्या हुने गरेको छ।"
सर्वत्र अर्थमन्त्री शर्माको राजीनामा माग,"काठमाडौं : बजेट निर्माणमा अनधिकृत व्यक्तिलाई प्रवेश गराएको बेलाको सीसीटीभी फुटेज रेकर्डबाट मेटाइएपछि अर्थमन्त्री जनार्दन शर्मालाई राजीनामा दिन चौतर्फी दबाब छ। सडक र सदनपछि सहकर्मी नेताले नै राजीनामा दिन अर्थमन्त्री शर्मामाथि दबाब बढाएका हुन्। बजेट भाषणको अघिल्लो राति अनधिकृत व्यक्तिलाई मन्त्रालयमा प्रवेश गराएर करका दर तलमाथि गर्न लगाएका अर्थमन्त्री शर्माको राजीनामा माग्दै युवा।विद्यार्थी सडकमा उत्रिएका छन्। शर्माकै पार्टी माओवादी केन्द्रका नेताले पनि राजीनामा दिन सुझाव दिएका छन्। अर्थमन्त्री शर्माले पूर्वनासु रघुनाथ घिमिरे र व्यापारिक घरानाका एक फाइनान्स डाइरेक्टरलाई जेठ १४ गते मध्यराति मन्त्रालयमा प्रवेश गराएर बजेटमा राजस्व, कर र भन्सारका दर मिलाउन प्रयोग गरेका थिए। अन्नपूर्ण पोस्ट्ले मध्यराति बजेटमा जब चुकुल लाग्यो शीर्षकमा विशेष समाचार प्रकाशन गरेको थियो। उक्त दिनको सीसीटीभी फुटेज दिन उपभोक्ता हित संरक्षण मञ्चले माग गर्दा अर्थ मन्त्रालयले १३ दिनमै मेटिएको जवाफ दिएको थियो। मन्त्रालयको जवाफले अनधिकृत व्यक्तिको प्रवेशलाई पुष्टि गरेको भन्दै अर्थमन्त्री शर्मामाथि राजीनामा दिन र छानबिन गर्न चौतर्फी दबाब बढेको छ। नागरिक समाजका अगुवाले समेत तत्काल राजीनामा दिन र अर्थमन्त्रीलाई छानबिनको दायरामा ल्याउन सरकारसँग माग गरेका छन्। विपक्षी एमालेनिकट युवा संघले अर्थमन्त्री शर्माको राजीनामा माग्दै मंगलबार सिंहदरबार क्षेत्रमा प्रदर्शन गरेको छ। सीसीटीभी फुटेज खाने अर्थपूर्ण मुसा, जनार्दन कि धनार्जन ?, सेतो जुँगा कालो मन, देश डुबाउनेमै हो भन लगायत प्लेकार्ड बोकेर युवा।विद्यार्थीले नाराबाजी गरेका थिए। उनीहरूले सीसीटीभी फुटेज खै, राजीनामा कहिले दिनेलगायत नारा पनि लगाएका थिए। अर्थमन्त्री शर्माले खासखास व्यापारिक घरानालाई फाइदा पुग्ने र खासखासलाई नोक्सान पुग्ने गरी बजेटमा करका दर तलमाथि गर्ने जिम्मा पूर्वनासु घिमिरेलाई दिएका थिए। अर्थ मन्त्रालयका सचिवद्वय मधु मरासनी र कृष्णहरि पुष्कर अनि सहसचिवद्वय चक्रबहादुर बुढा र भूपाल बरालको उपस्थितिमा पूर्वनासु घिमिरेले विद्युतीय सवारीसाधनमा अन्तःशुल्क तथा भन्सार महसुलमा वृद्धि, सेनिटरी प्याडमा विदेशीलाई छुट र स्वदेशीलाई कच्चा पदार्थमा भन्सार महसुल यथावत्, फलाम तथा इस्पातमा आश्रित तार र मोटरसाइकलमा थप भन्सार महसुल, निजी कम्पनीलाई पनि बिमा कार्यक्रमसम्बन्धी अधिकार, मेडिकल कलेजलाई वर्षको दुई पटक सञ्चालन गर्ने अनुमतिलगायतका करका दायरमा सेटिङ गरेका थिए। कांग्रेसका नेताहरूले गम्भीर आरोप लागेका अर्थमन्त्री शर्मालाई बचाउन नहुने भन्दै पार्टीलाई जनताको नजरबाट गिर्न नदिनेतर्फ प्रधानमन्त्रीको ध्यानाकर्षण गराएका छन्। कांग्रेस प्रवक्ता महतले कसैलाई पनि कानुन र जिम्मेवारीभन्दा बाहिर जाने छुट नभएको बताए। वास्तविकता र यथार्थताको आधारमा प्रधानमन्त्रीले यो विषयमा छिट्टै निर्णय दिने महतले बताए। अर्थमन्त्रीको विज्ञका रूपमा बजेट निर्माणमा सहभागी भएका पूर्वनासु घिमिरेसामु मन्त्रालयका सचिवसहित उच्च पदस्थ कर्मचारी निरीह भएका थिए। घिमिरेले सयौं वस्तुमा करका दर, अन्तःशुल्क, भन्सार दरमा हेरफेर गरेका थिए। अर्थमन्त्री शर्माले २०७८ भदौ २४ गते सार्वजनिक गरेको प्रतिस्थापन बजेट निर्माणमा पनि नासु घिमिरेले व्यापक चलखेलको प्रयास गरेका थिए। त्यसबेला भने कर्मचारीले रोकेपछि उनी असफल भएका थिए। त्यस बेला घिमिरेको चलखेल रोकेका कर्मचारीलाई अर्थमन्त्री शर्माले मन्त्रालयबाट हटाएका थिए। आफूअनुकूल कर्मचारीलाई मात्रै मन्त्रालयमा जिम्मेवारी दिएका थिए। जबकि बजेटमा करका दायरा निर्धारण गर्दा तोकिएका अधिकारीबाहेक अरू कसैले प्रवेश नै पाउँदैन। प्रतिस्थापन बजेट र आर्थिक वर्ष २०७९।०८० बजेटमा अक्षम्य अपराध गरेको भन्दै अर्थमन्त्री शर्मामाथि छानबिनका लागि प्रमुख विपक्षी एमालेले संसद्मा माग गरेको थियो। तर, अर्थमन्त्री शर्माले अनधिकृत व्यक्तिलाई राखेर बजेट बनाएका समयका सीसीटीभी फुटेज नै मेट्न लगाएका छन्। उपभोक्ता हित संरक्षण मञ्चले सूचनाको हक प्रयोग गर्दै फुटेज माग गरेको थियो। अर्थमन्त्री शर्माकै निर्देशनमा मन्त्रालयले १३ दिनमै फुटेज मेटिएको भन्ने गैरजिम्मेवार जवाफ दिएको स्रोतले बतायो। सूचना प्रविधिका विज्ञ, अर्थ मन्त्रालयका पूर्वप्रशासकले महिनौंसम्म पनि सीसीटीभी फुटेज रहने बताउँदै आएका छन्। अनधिकृत व्यक्ति राखेर बजेटमा करका दर र दायरा हेरफेर गराउनु र सीसीटीभी फुटेज हटाउनु फौजदारी अपराध नै हो। सीसीटीभी जडान तथा सञ्चालनसम्बन्धी कार्यविधि, २०७२ को ३(क) (५) ले सीसीटीभीबाट खिचिएका दृश्यहरू कम्तीमा तीन महिनासम्म सुरक्षित रहने गरी राख्नुपर्ने व्यवस्था गरेको छ। यसरी सीसीटीभी फुटेज हटाउने कार्यलाई कसुर मानेको छ। एमालेले मात्र होइन, सत्तारूढ दलमा अर्थमन्त्री शर्माको राजीनामा वा बर्खास्तीको दबाब बढेको छ। नागरिक अभियन्ताले अर्थमन्त्रीको राजीनामा माग गरेका छन्। डा गोविन्द केसी, केदारभक्त माथेमा र सुशीला कार्कीलगायतले पनि अर्थमन्त्री शर्मालाई हटाएर छानबिन गर्न माग गरेका छन्। कांग्रेस महामन्त्री गगन थापाले पनि अर्थमन्त्री शर्मालाई पदबाट हटाएर उनीमाथि छानबिनको माग गरेका छन्। कांग्रेस महामन्त्री थापाले अर्थमन्त्री शर्मा आफैंले राजीनामा नदिए प्रधानमन्त्रीले हटाउनुपर्ने बताइसकेका छन्। सत्तारूढ दलभित्रसमेत अर्थमन्त्री शर्मालाई हटाउनुपर्ने दबाब बढेको छ। माओवादी केन्द्रको जारी केन्द्रीय समिति बैठकमा पनि अर्थमन्त्री शर्माको आलोचना गरिएको छ। अर्थमन्त्रीलगायतका केही मन्त्रीका कारण पार्टीकै बदनाम भएको भन्दै केन्द्रीय नेताहरूले अध्यक्ष पुष्पकमल दाहाल प्रचण्डको ध्यानाकर्षण गराएका छन्। अध्यक्ष दाहालको निवास खुमलटारमा मंगलबार बसेको पार्टीका पूर्वस्थायी कमिटी सदस्य र प्रदेश इन्चार्जको बैठकमा अर्थमन्त्रीको विषयमा कुरा उठेको माओवादी नेता हरिबोल गजुरेलले बताए। अनधिकृत व्यक्तिलाई बजेट बनाउन सहभागी गराएको र ती दिनको सीसीटीभी फुटेज माग्दा डिलिट भइसकेको जवाफ दिएकोबारे केही नेताले बैठकमा प्रश्न उठाएका थिए। माओवादी नेता गजुरेलले एमालेले यो विषय उठाएकाले अब कसरी जाने भनेर छलफल भएको बताए। यही विषयलाई प्रमुख प्रतिपक्षीले संसद्मा उठाइरहेको छ। संसद् अवरोध गर्छु भनिरहेको छ। यसबारे के हो भनेर केही साथीहरूले कुरा उठाउनुभएको थियो, गजुरेलले भने, अध्यक्षले यस विषयमा आफूले प्रधानमन्त्री शेरबहादुर देउवा र सभामुख अग्नि सापकोटासँग कुरा गर्ने बताउनु भएको छ। प्रधानमन्त्री देउवा र सभामुख सापकोटासँग छलफलपछि यो विषयमा कसरी अगाडि बढने भन्नेबारे निर्णय हुने गजुरेलले बताए। माओवादी बैठकमा कुरा उठेपछि अध्यक्ष दाहाल र प्रधानमन्त्री देउवाबीच यस विषय मंगलबार साँझ बालुवाटारमा छलफल भएको छ। विपक्षी एमाले अध्यक्ष केपी शर्मा ओलीले अर्थमन्त्रीका विषयमा संसदीय छानबिनको माग गरिसकेका छन्। ओलीले अर्थ मन्त्रालयको सीसीटीभी फुटेज मेटाउन आफू र पार्टीको कुनै संलग्नता नरहेको पनि प्रष्ट गरिसकेका छन्। अर्थशास्त्री डा डिल्लीराज खनालले अर्थमन्त्री शर्माले नांगो नाच प्रदर्शन गरेर देशकै बदनाम गरेको बताए। लोकतन्त्रको नै बदनाम भयो, सत्ताको दुरुपयोग भयो, उनले भने, इमानदारी, नैतिकता र विधि प्रक्रियाको त कुरै नगरौं। उनले अर्थमन्त्रीमाथि कारबाही हुनुपर्ने बताए। बजेट प्रणालीमा सहभागिता, परदर्शिता र जवाफदेहितालाई प्राथमिकता दिनुपर्छ भन्ने छ। तर यहाँ त यसको उल्टो भइरहेको छ, खनालले भने, अहिले बजेटमा यस्तो विकृति आइसक्यो, योभन्दा लाजको पसारो त के नै होला र ? यस्तालाई तत्काल हटाएर कारबाही गर्नुपर्छ। प्रधानमन्त्रीको सूक्ष्म निगरानी : कांग्रेस सत्ताको नेतृत्व गरिरहेको कांग्रेसका नेताहरूले अर्थमन्त्री शर्मामाथि गम्भीर आरोप लागिसकेकाले उनलाई हटाउनै पर्ने माग प्रधानमन्त्रीसँग गरिरहेका छन्। कांग्रेस प्रवक्ता डा प्रकाशशरण महतले अर्थमन्त्री शर्मामाथि उठेका प्रश्नलाई प्रधानमन्त्री देउवाले नजिकबाट हेरिरहेको बताए। यो विषय प्रधानमन्त्रीले नजिकबाट हेरिरहनु भएको छ, डा महतले भने, साँच्चै हो भने यो विषय क्षमायोग्य हुनै सक्दैन। अक्षम्य अपराध नै हो। कांग्रेसका नेताहरूले गम्भीर आरोप लागेका अर्थमन्त्री शर्मालाई बचाउन नहुने भन्दै पार्टीलाई जनताको नजरबाट गिर्न नदिनेतर्फ प्रधानमन्त्रीको ध्यानाकर्षण गराएका छन्। कांग्रेस प्रवक्ता महतले कसैलाई पनि कानुन र जिम्मेवारीभन्दा बाहिर जाने छुट नभएको बताए। वास्तविकता र यथार्थताको आधारमा प्रधानमन्त्रीले यो विषयमा छिट्टै निर्णय दिने महतले बताए। उद्योग, वाणिज्य तथा आपूर्तिमन्त्री दिलेन्द्रप्रसाद बडूले विषय निकै गम्भीर भएकाले शीर्ष नेतृत्वबाटै किनारा लगाइने बताए। यो विषय शीर्ष तहको कुरा हो, मन्त्री बडूले भने, त्यहाँबाट जे निष्कर्ष निस्कन्छ, त्यहीअनुसार हुन्छ। शीर्ष नेताले नै यसलाई टुंग्याउनुपर्छ। राजनीतिक विषय भएकाले यो विषय मन्त्रिपरिषद्मा उठ्नु, नउठ्नुले तात्विक अर्थ नराख्ने उनको भनाइ छ। एमालेका प्रमुख सचेतक विशाल भट्टराईले संसद्, सडक र न्यायालयबाट यसको प्रतिवाद गरिने बताए। मन्त्री शर्माबाट अक्षम्य अपराध भएको छ, नेता भट्टराईले भने, आफूमाथि प्रश्न उठ्नेबित्तिकै अर्थमन्त्रीले राजीनामा दिनुपथ्र्यो। तर त्यस्तो भएन। अब हामी संसद्, सडक र न्यायालयमार्फत प्रतिवाद गर्छौं। प्रधानमन्त्री देउवा वा माओवादी केन्द्रले अविलम्ब अर्थमन्त्रीलाई राजीनामा गराउन लगाउनुपर्ने भट्टराईले बताए। सेटिङमा सबै कुरा भएका कारण नै प्रधानमन्त्रीदेखि उहाँ सम्बद्ध दल बचाउन लागेको छ, भट्टराईले भने, विश्वमा नै नभएको यस्तो जघन्य अपराध भएको छ। यसमा प्रश्न उठेपछि उहाँ स्वयंले राजीनामा दिनुपर्ने हो, तर न उहाँको राजीनामा आउँला जस्तो छ, न प्रधानमन्त्री र सम्बद्ध दलले राजीनामा गराउने छाँट देखिन्छ।यो सेटिङ भएकोले नै प्रधानमन्त्रीदेखि सम्बद्ध दल जोगाउने लागेका छन्। युवा संघका अध्यक्ष किरण पौडेलले अर्थमन्त्रीको अपराध क्षम्य नभएको भन्दै प्रधानमन्त्रीले बर्खास्तगी गर्नुपर्ने बताए। यो राज्यविरुद्ध कसुर हो, उनले भने, यसमा अर्थमन्त्रीले राजीनामा दिएर मात्र हुँदैन, अब उनलाई बर्खास्ती नै गर्नुपर्छ। बुधबारसम्म बर्खास्ती नभए बिहीबारबाट अर्थमन्त्रीका कार्यक्रम अवरोध गर्दै देशव्यापी आन्दोलन गर्ने उनले चेतावनी दिए। प्रधानमन्त्री देउवा र माओवादी केन्द्रका अध्यक्ष प्रचण्ड अर्थमन्त्रीलाई बचाउने खेलमा लागेको उनले आरोप लगाए। अहिलेसम्म पनि अर्थमन्त्रीको राजीनामा नआउनुले प्रधानमन्त्री र अध्यक्ष प्रचण्डको पनि सेटिङ छ भन्ने पुष्टि हुन्छ, उनले भने। राष्ट्रिय योजना आयोगका पूर्वउपाध्यक्षहरूले बजेट निर्माण प्रक्रियामा भएको अनियमितताबारे छानबिन हुनुपर्ने माग गरेका छन्। बजेट निर्माणमा अनधिकृत व्यक्तिको संलग्नता र करका दर हेरफेरले अर्थमन्त्री जनार्दन शर्माको चौतर्फी राजीनामाको माग भइरहेका बेला पूर्वउपाध्यक्षहरू पृथ्वीराज लिगल, जगदीशचन्द्र पोखरेल, युवराज खतिवडा, दिनेशचन्द्र देवकोटा, गोविन्दराज पोखरेल र पुष्प कँडेलले संयुक्त वक्तव्य निकालेका हुन्। संकटोन्मुख अर्थतन्त्रलाई उकास्न आवश्यक कदम चाल्न उनीहरूले सरकारको ध्यानाकर्षण गराएका छन्। अहिलेको संकटोन्मुख अर्थतन्त्रको सामना गर्न ठोस योजनाका साथ अघि बढ्न अनुरोध गर्दछौं, वक्तव्यमा लेखिएको छ, बजेट निर्माणमा उठेका प्रश्नहरूमाथि यथोचित छानबिन गर्न मन्त्रिपरिषद्, संसद् र संवैधानिक निकायसमक्ष माग गर्दछौं। बजेट निर्माण अनुशासनहीन क्रियाकलाप भएको विषयमा चौतर्फी प्रश्न उठेको भन्दै उनीहरूले यथोचित निकास दिन अपिल गरेका छन्।"
प्रदेशका गृहमन्त्री जनकपुरधाम आउँदै,"जनकपुर : देशभरकै प्रदेशका आन्तरिक मामिला तथा गृहमन्त्री आज मधेस प्रदेशको राजधानी जनकपुरधाम आउन लागेका छन्। मधेस प्रदेश सरकारको गृह तथा सञ्चार मन्त्रालयको आमन्त्रणमा छ वटै प्रदेशका आन्तरिक मामिला तथा गृहमन्त्री, सो मन्त्रालयका सचिव तथा मुख्य न्यायाधिवक्ताको टोली जनकपुरधाम आउन लागेको हो। गृह तथा सञ्चार मन्त्रालयद्वारा जनकपुरधामा आयोजना हुने शान्तिसुरक्षा तथा विपद् व्यवस्थापनसम्बन्धी अनुभव आदानप्रदान कार्यक्रमका लागि सबै प्रदेशका गृहमन्त्रीको नेतृत्वमा टोली आउन लागेको मधेस प्रदेशका गृह तथा सञ्चारमन्त्री भरतप्रसाद साहले जानकारी दिए। मधेस प्रदेशका मुख्यमन्त्री लालबाबु राउतको प्रमुख आतिथ्यमा बिहीबार जनकपुरधामस्थित सीताशरण होटलमा सो कार्यक्रम आयोजना हुने मन्त्री साहले बताए। सो छलफलबाट आउने निष्कर्षका आधारमा जनकपुरधाम साझा प्रतिबद्धतापत्र जारी गर्ने कार्यक्रम तय भएको मन्त्री साहको भनाइ छ। बिहीबार बिहान जनकपुरधामस्थित जानकी मन्दिरमा दर्शन गर्ने गृहमन्त्रीहरुको टोलीले दिउँसो जयनगरकुर्था रेलमा यात्रा गर्ने कार्यक्रम रहेको मन्त्रालयले जनाएको छ। आज बेलुका ६ बजेसम्म जनकपुरधाम पुग्ने सबै प्रदेशका गृहमन्त्रीसहितको टोली आज साँझ जनकपुरधामस्थित गङ्गासागर पोखरीमा नियमित हुँदै आएको महागङ्गा आरतीमा सहभागी हुने कार्यक्रम तय भएको छ। यस्तै टोलीले यही असार २४ गते बिहान धनुषाधामस्थित धार्मिकस्थलको भ्रमण गर्ने र उनीहरुलाई मायाको चिनो प्रदान गरी विदाइ गर्ने कार्यक्रम रहेको मन्त्रालयका सचिव रामकुमार महतोले जानकारी दिए।"
विवादमा आइसकेपछि अर्थमन्त्रीले राजीनामा दिनुपर्छ : प्रदीप पौडेल,"काठमाडौं : नेपाली कांग्रेसका नेता प्रदीप पौडेलले अर्थमन्त्री जनार्दन शर्माले नैतिकताको आधारमा राजीना दिनुपर्ने बताएका छन्। नेता पौडेलले अर्थमन्त्रीले राजीनामा दिएर सत्य तथ्य छानबिनका लागि मार्ग प्रसस्त गरिदिनुपर्ने बताएका हुन्। अर्थमन्त्रीको कार्यशैलीलाई लिएर चौतर्फी विरोध र प्रश्न उठिरहेको रहेको भन्दै नेता पौडेलले देशको अर्थ मन्त्रालयजस्तो महत्वपूर्ण निकायको काम कारवाहीमा प्रश्न उठेपछि सम्बन्धित निकायले सत्यतथ्य सार्वजनिक गर्नुपर्नेमा जोड दिए। उनले विवादित विषयलाई लिएर अर्थमन्त्रालयले दिएको जवाफले झनै संशय पैदा गरेको बताए। उनले भने,' हामी लोकतान्त्रिक र कानुनी राज्यको व्यवस्थामा छौं । यसको अवधारणा र मूल्य मान्यता भनेकै राज्य जनता प्रति जबाफदेहि हुनुपर्दछ।राज्यका जुनसुकै सार्वजनिक काम कारवाहीबारे सम्बन्धीत मन्त्रालय माथि उठेको प्रश्नको उचित जवाफ सोही मन्त्रालयले दिनु पर्दछ, यो उसको जिम्मेवारी हो।मन्त्रालयले जवाफ नदिएमा वा चित्तबुझ्दो नभएमा त्यसबारे छानबीन गर्ने जिम्मवारी राज्यको हो।' उनले राज्यले तोकेको सामान्य नियमसम्म हेक्का नराख्ने अर्थमन्त्रीलाई सीसीटीभीको फुटेज तीन महिनासम्म सुरक्षित राख्नुपर्ने अर्थ मन्त्रालयको जिम्मेवारीबाट उम्किने छुट नभएको बताए।राज्यले तोकेको नियम र कानुन विपरीत गएमा जो कोहीको कानुनी उपचार हुनुपर्ने धारणा व्यक्त गरे। सरकारले तत्काल न्यायिक वा संसदीय समिति गठन गरी छानबिन गर्नुपर्ने बताउँदै नेता पौडेलले नेकपा माओवादीले आफनो मन्त्रीलाई फिर्ता बोलाएर छानबीनको मार्ग प्रशस्त गराउनुपर्ने बताए। बजेट निर्माणका क्रममा अर्थमन्त्रीले मध्यरातमा अनधिकृत व्यक्तिलाई अर्थ मन्त्रालयमा प्रवेश गराइ राजस्वका दरहरू परिवर्तन गरेको आरोप लागेको छ।"
दलाई लामाको जन्मोत्सवमा सामागाउँमा वृक्षारोपण,"गोरखा : बौद्ध धर्मावलम्बीहरुको धर्मगुरु चौधौँ दलाई लामाको ८७ औँ जन्मोत्सवको अवसरमा गोरखाको मनास्लु क्षेत्रमा वृक्षारोपण गरिएको छ । चुमनुब्री गाउँपालिका १ सामागाउँमा पिक एड जापानको आर्थिक सहयोग तथा एमआरटीएफएन नेपाल र मीड फाउण्डेशनको संयुक्त पहलमा बुधबार वृक्षारोपणका लागि स्थानीय प्रजातिका १४ हजार विरुवा वितरण गरिएको मिङ्मार छिरिङ लामाले बताए । 'आज बौद्ध धर्मगुरु दलाइ लामाको जन्मदिनको शुभ साइत पारेर स्थानीयबासीहरुले वृक्षा रोपण गरेका हुन्,' उनले भने, विश्व शान्ति, पृथ्वीको सम्पूर्ण प्राणी जगतको शान्ति र वातावरण संरक्षण गर्न मद्दत पुगोस् भन्ने कामना गर्दै वृक्षारोपण गरिएको हो । हाइअल्टिच्यूडमा हुने स्थानीय सल्लो जातको वृक्षारोपण गरिएको लामाले बताए । मनास्लु क्षेत्रको ३३०० देखि ३५०० मिटर उचाइको भूवनोट र शीतोष्ण हावापानीमा वातावरण सन्तुलन राख्न र हराभरा बढाउन स्थानीयबासीले वृक्षारोपण गरेका हुन् । राष्ट्रिय तथा अन्तर्राष्ट्रिय सामाजिक संघसंस्थाहरुको सहयोगमा स्थानीयबासीले वृक्षारोपण गरेको लामाले जानकारी दिए । सहयोगी संस्थाले वृक्षारोपणका लागि सामागाउँका करिब एकसय ५० घरधुरीलाई प्रतिघर एकसय २० वटाका दरले विरुवा वितरण गरेको उनले बताए । ठूला रुख विरुवा कम भएको सो क्षेत्रमा विगत सात वर्षअघिदेखि वृक्षारोपण गरिँदै आएको मिड फाउण्डेशनका सदस्य लामाले जानकारी दिए । पीक एड जापानको आर्थिक सहयोग तथा एमआरटीएफएन नेपाल र मीड फाउण्डेशनको संयुक्त पहलमा यहीँ नर्सरी बनाएर विरुवा उत्पादन गरी विगत सात, आठ वर्षअघिदेखि वृक्षारोपण गर्दै आएका छौं,' उनले भने, अब घर तथा फर्निचर बनाउने काठ तथा दाउराको समस्या नहुने विश्वास गरेका छौँ ।"
निवर्तमान अर्थमन्त्री शर्माविरुद्ध राप्रपाले दिएको उजुरी प्रहरीले दर्ता गरेन,"काठमाडौं : राजीनामा दिएर निर्वतमान बनेका अर्थमन्त्री जर्नादन शर्माविरुद्ध उजुरी नेपाल प्रहरीले दर्ता गर्न अस्वीकार गरेको छ। अर्थमन्त्री शर्मासहित ८ जनाविरुद्ध उजुरी दर्ता गर्न गएका राप्रपाका प्रवक्ता एवं सुशासन विभाग प्रमुख ज्ञानबहादुर शाही बुधबार जिल्ला प्रहरी कार्यालय काठमाण्डौ पुगेका थिए । प्रवक्ता प्रहरी कार्यालय पुग्दै गर्दा त्यहाँ ठूलो संख्यामा मिडियाकर्मीको उपस्थिति थियो। प्रहरीले कार्यालय प्रवेशमा कडाई गरेको थियो। जिल्ला प्रहरी परिसरका प्रवक्ता दिनेशराज मैनालीले उजुरी कानुनसम्मत नभएकाले दर्ता नभएको जानकारी दिए। उनी भन्छन्, प्रहरीमा दर्ता गर्न आउने उजुरी जति सबै प्रक्रिया पुर्याएर आउँछन् भन्ने छैन। अपराध भएको प्रमाण पनि त पुग्नुपर्यो। राप्रपा नेपालले दर्ता गर्न लागेको उजुरीमा मुलुकी अपराध संहिता २०७४ को परिच्छेद १ को राज्यविरुद्धको कसुरको दफा ४९, परिच्छेद ४ को सार्वजनीक न्याय विरुद्धको कसुरको दफा ९२, विद्युतीय कारोवार ऐन २०६३ को परिच्छेद ९ कम्युटर सम्बन्धी कसुर र भष्टाचार निवारण ऐन २०४९ को परिच्छेद २ को भष्टाचारको कसुर र सजाय सम्बन्धी व्यवस्था अन्तर्गतका कानुनलाई समेटिएको थियो। निर्वतमान अर्थमन्त्री शर्मा, अवकाश प्राप्त कर्मचारी रघुनाथ घिमिरे, इन्फीनिटी होल्डीङ कम्पनीका सिए भारतीय नागरिक उप्रेन्द्र हिरावत्, यहि कम्पनीका दिपक भट्ट, अर्थ सचिव मधु कुमार मरासिनी, राजस्व सचिव कृष्णहरी पुस्कर, नेपाल सरकारको बजेट तथा कार्यक्रम महाशाखा प्रमुख चक्रबहादुर बुढा, राजश्व व्यवस्थापन महाशाखा प्रमुख भुपाल बराल विरुद्ध उजुरी दर्ता गर्न राप्रपाको प्रतिनिधि जिल्ला प्रहरी परिसर पुगेका थिए। उजुरीमा सार्वजनिक पद धारण गरेको व्यक्तिले आर्थिक बर्षको बजेट निर्माणको प्रक्रियामा विदेशी र अनाधिकृत व्यक्ति प्रवेश गराएर नेपाली जनता विरुद्धको कसुर गरेको आरोप छ। यस्तै सीसीटीभी फुटेज मेटाएर अपराधिक घटनाको प्रमाण लोप गरे गराएको आरोप छ। अर्थमन्त्रीलगायत ८ जनाविरुद्ध उजुरी दर्ता गर्न प्रहरी कार्यालय पुगेका राप्रपाका प्रवक्ता शाहीले सरकारको ठाडो आदेशमा प्रहरीले उजुरी दर्ता नगरेको आरोप लगाए। उनले भने, अर्थमन्त्रीसँग पुरै नेपाल प्रहरी डरायो। निर्दोष जनतालाई पक्राउ गरी नभएको कुरासमेत स्वीकार्न लगाउने प्रहरीले देश र जनताको नाममा अपराध गर्ने अर्थमन्त्रीविरुद्ध उजुरी नलिनु गलत हो। अर्थमन्त्रीको गलत कामलाई नेपाल प्रहरीलेसमेत ढाकछोप गर्यो। यो राज्य विरुद्धको अपराध हो। पुरै गठबन्धन मिलेर जनताका विरुद्ध अपराध गरे।"
मिटरव्याजी दिदीभाइ थुनामा,"राजविराज : प्रधानमन्त्रीको निर्देशनपछि पक्राउ परेका सप्तरीका मिटरब्याजी रामदेव साहको छोरा र छोरी बुधबार कारागारमा थुनामा पुगेका छन्। सप्तरी जिल्ला अदालतका न्यायाधीश सुर्यनाथ प्रकाश अधिकारीको इजलाशले नन्दकिशोर साह र अनुराधा साहलाई पुर्पक्षका लागि राजविराज कारागारमा थुनामा पठाइएको अदालतले जनाएको छ। सुनसरीको धरानबाट नन्दकिशोर पक्राउ परेको दुई दिनपछि जेठ २८ गते काठमाडौं गौशालाबाट अनुराधा पक्राउ परेकी थिइन्। प्रधानमन्त्रीले निर्देशन दिएपछि मात्र आरोपितहरुलाई पक्राउ गर्न नेपाल प्रहरी सकृय भएको थियो र ठगी तथा अपराधिक विश्वासघात मुद्दामा इलाका प्रहरी कार्यालय कल्याणपुर सप्तरीले उजुरी दर्ता गरेको छ। उच्च अदालत जनकपुर राजविराज इजलासले जिल्ला प्रहरी कार्यालय सप्तरीलाई पीडितको उजुरी दर्ता गर्न परमादेश दिए पनि उजुरी दर्ता भएको थिएन। प्रधानमन्त्री शेरबहादुर देउवाले मिटरव्याजी रामदेवलाई तत्काल पक्राउ गरेर अनुसन्धान अगाडि बढाउन गृहमन्त्री बालकृष्ण खाँडलाई निर्देशन दिएपछि प्रहरी सकृय भई उजुरी दर्ता गरेको हो। पीडितहरूले तीन महिनाअघि नै उजुरी दिए पनि बेवास्ता गर्दै आएको सप्तरी प्रहरीले प्रधानमन्त्री र गृहमन्त्रीको निर्देशन पछि कारोबारीलाई पक्राउ गरेर कारबाही अगाडि बढाएको हो। न्यायका लागि गत मङ्सिर १२ गते पुगेकी पीडितलाई जिल्ला प्रहरी कार्यालयले इलाका प्रहरी कार्यालय कल्याणपुर पठाए पनि कल्याणपुर प्रहरीले ढिलो भएको भन्दै उजुरी लिन नमानेको पीडितहरुले बताए। पीडितले मङ्सिर १३ गते जिल्ला हुलाक कार्यालयमार्फत जिल्ला प्रहरी कार्यालयमा जाहेरी पठाएकोमा कारबाही अगाडि नबढेपछि पुस २१ गते उच्च अदालत जनकपुर राजविराज इजलासमा परमादेशका लागि निवेदन दिएका थिए। कारबाही अगाडि बढेपछि सप्तरीमा मिटरब्याजीहरुबाट पीडितहरु क्रमशः सार्वजनिक हुँदै गएको र कारबाहीको उजुरी थपिदै गएको छ। सप्तरीको खडक नगरपालिका७ स्थित कल्याणपुर घर भएका रामदेवसहित उनकी श्रीमती शिवकुमारी, अर्की छोरी रेणुकुमारी, नाती चन्दनकुमार र धनुषा खरिहानी टोलका कैलाश साहलगायत हालसम्म पक्राउ पर्न सकेका छैनन्। घर व्यवहार खर्च प्रयोजनका लागि ऋण दिँदा चर्को व्याज असुल्ने साह परिवारविरुद्ध ठगी तथा विश्वासघात मुद्दा दर्ता भएपछि उनी फरार छन्। ऋणीको जग्गा आफ्नो परिवारको नाममा रजिष्ट्ररी गरेरमात्र ऋण दिने गरेका साहले मिटरब्याजमा चर्को रकम असुल्नुका साथै जग्गासमेत कब्जा गरेको आरोप छ। परिबन्धमा परेका विपन्नलाई ऋण दिएर जग्गा आफ्नो नाममा ल्याउने गरेका साहले चर्को व्याज असुले पनि फिर्ता नगरेको भन्दै १७ जनाले उजुरी दिएका छन्। पीडितहरुका अनुसार घर खर्च समेतको व्यवहारिक प्रयोजनको लागि आवश्यक परेको ऋण दिने साहले ऋणीहरुबाट धितोस्वरुप मालपोत कार्यालयबाट आफ्नो तथा परिवारको नाममा जग्गा राजिनामा लिखतबाट पास गर्ने गर्दथे। ऋण चुक्ता भएपछि जग्गा फिर्ता गर्ने गरी साहले मालपोत कार्यालय सप्तरीबाट राजीनामाको लिखत गरी पास गरेकोमा व्याजसहित साँवा रकम असुले पनि जग्गा फिर्ता नदिएको उनीहरुको आरोप छ। उजुरी दिनेहरुले ऋण लिएको रकम तथा सोको व्याज समेत तिरी चुक्ता गरी सके पश्चात पनि लामो समयदेखि जग्गा फिर्ता नगरेको आरोप लगाएका छन्। आरोपितहरुले भने जग्गाबापतको तत्कालिन मूल्य लिएर जग्गा रजिष्ट्ररी गरेको बताएका छन्। गत सोमबार अदालतमा अभियोजन पत्र दायर भएदेखि नै उजुरीकर्ताहरुले अदालत अगाडि प्लेकार्डसहित धर्ना बसेर मिटरव्याजी साहविरुद्ध प्रदर्शन गर्दै आएका छन्।"
अर्थमन्त्रीलाई बोल्ने समय दिएपछि एमाले सांसदले गरे संसद बहिष्कार,"काठमाडौं : सभामुख अग्नि प्रसाद सापकोटाले प्रतिनिधि सभा बैठकमा अर्थमन्त्री जनार्दन शर्मालाई बोल्ने समय दिएपछि प्रमुख प्रतिपक्षी दल नेकपा एमालेका सांसदहरु बाहिरिएका छन्। करको दायरा हेरफेरको आरोप लागेका मन्त्री शर्मालाई मन्त्रीकै हैसियतमा रोस्टममा बोल्ने अधिकार नभएको एमालेले जानकारी गराएको थियो। एमालेका तर्फबाट योगेश भट्टराईले समय माग गरेर अर्थमन्त्रीलाई रोस्टममा बोल्न नदिन आग्रह गरेका थिए। 'सभामुखज्युले अर्थमन्त्रीलाई बोल्न समय दिनुभएको छ। त्यसमा हाम्रो विमत्ति छ। गम्भीर आपत्ति छ। नैतिकताको आधारमा अर्थमन्त्रीकै हैसियतले यहाँ बोल्ने अधिकार छैन,' उनले भने। उनले संसदीय समिति बनाएकोमा सभामुख सापकोटालाई बधाइ ज्ञापन गरे। तर समितिले पदमै आसीन व्यक्तिलाई छानबिन गर्न नमिल्ने उनको भनाइ थियो। पदमा आसीन व्यक्तिलाई छानिबन गर्दा सूचनाहरु मेटाउनसक्ने भन्दै भट्टराईले भने, 'राजीनामा दिएर हुन्छ कि बर्खास्त गर्ने हो कि अरु उपाय लगाएर हुन्छ। त्यसपछि बल्ल हामी उहाँको भाषण सुन्न तयार छौं।"
संघ र प्रदेशको चुनाव मंसिर २ गते गर्न सरकारलाई आयोगको सिफारिस,"काठमाडौं : निर्वाचन आयोगले संघ र प्रदेशको निर्वाचन मिति सरकारलाई सिफारिस गरेको छ। आयोगको बैठकले आगामी मंसिर २ गते संघ र प्रदेशको निर्वाचन मिति सरकारलाई सिफारिस गरेको हो। संघ र प्रदेशको निर्वाचन एकै चरणमा सम्पन्न गर्ने तयारी आयोगको रहेको आयुक्त रामप्रसाद भण्डारीले अन्नपूर्णलाई जानकारी दिए। 'हामीले निर्वाचनको मिति सरकारलाई सिफारिस गरेका छौं। निर्वाचन मिति घोषणा भएपछि आयोगले थप काम अगाडि बढाउँछ,' उनले भने। आगामी निर्वाचनलाई लक्षित गरेर असार १ गतेदेखि मतदाता नामावली संकलन थालिएको छ।"
"राजीनामाअघि शर्मा : एमालेप्रति आक्रामक, सीसीटीभी फुटेजमा बचाउ, निर्दोष सावित भएर आउने दाबी","काठमाडौं : अर्थमन्त्री जनार्दन शर्माले बजेट निर्माण प्रक्रियामा अनाधिकृत व्यक्तिको प्रवेश र व्यापारिक स्वार्थमा करको दर हेरफेरको विषयमा हुने छानविनमा सघाउने प्रतिबद्धता जनाएका छन्। प्रतिनिधिसभामा पदबाट राजीनामा घोषणा गर्दै अर्थमन्त्री शर्माले आफूमाथि हुने सबै छानविनमा सघाउने बताएका हुन्। प्रतिनिधिसभाले शर्मामाथि छानविन गर्न ११ सदस्यीय विशेष समिति गठन गरेलगत्तै उनले विशेष समय लिएर संसद्मा राजीनामा घोषणा गरेका थिए। संसदीय समितिलाई स्वागत गर्न चाहन्छु। सभामुखलाई धन्यवाद दिन चाहन्छु, उनले भने। 'राजनीतिक पूर्वाग्रहको पराकाष्ठा' राजीनामाअघि अर्थमन्त्री शर्माले प्रतिपक्षी एमालेमाथि आक्रोश पोखेका थिए। संसद विघटन दुईपटक गरेको र अन्य धेरै विषयहरु रहेको र त्यसलाई नकोट्याउने भन्दै शर्माले केपी ओली सरकारको पालामा तत्कालीन मन्त्री र अर्थमन्त्रीले गरेको आलोचित काम उल्लेख गरेका थिए। मैले संसदमा आएर बोल्न नपाउने नैतिकता के कारणले गुमाए? न मैले संकटमा परेका जनताको कोरोनाकालमा बद्मासी गरे, न मैले करको दर हेरफेर गर्नुपूर्व कुनै व्यापारीलाई सामान भित्र्याउने अनुमति दिए, न सूचना दिए, न मैले बच्चाको दुधको रेट बढाएर चकलेटहरुको घटाए, के कारणले म अनैतिक भए? जे देखियो अहिले, एउटा पूर्वाग्रहको पराकाष्ठा देखियो। सहमतिमा छानविन समिति बन्यो। भर्खरै एमाले सांसदले आदेश र फर्मान जारी गर्नुभयो। एउटा सैनिक नेतृत्वलेजस्तो दोषी करार गर्नुभयो। के यही हो लोकतन्त्र? यो राजनीतिक पूर्वाग्रहको पराकाष्ठा हो, उनले भने। 'जनतामा भ्रम सिर्जना गरियो' शर्माले बजेट निर्माण प्रक्रियामा कुनै गल्ती नगरेको र जनतामा भ्रम सिर्जना गरिएको आरोप लगाए। सच्चाई र तथ्यको गहिराईमा पुग्नैपर्छ। राजनीतिक प्रतिशोधको भावनामा उठेका प्रश्नको सच्चाईमा पुगिएन भने कसैलाई अन्याय हुन्छ भन्ने पनि हेक्का राखौं, उनले भने। आफूले बजेट निर्माण गर्दा कुनै त्रुटि नगरेको दाबी गर्दै छानविन गर्न समितिलाई आह्वान गरे। विधि, पद्धति, प्रचलित प्रणालीबाट, तोकिएका आधिकारिक व्यक्तिबाट करको दररेट हेरफेर गरिएको छ। यो सच्चाईलाई कसैले मेट्न सक्दैन। दुईटा सचिवहरुलाई साथमा लिएर मैले बजेट बनाएको हो। आम जनताको लागि कम डलर खर्चेर आउने वस्तुमा कर बढाएको हो। यसले उद्योग र अर्थतन्त्रमा सघाउ पुर्याउने विश्वास छ। सरकारको नीति तथा निर्देशनमा बजेट बनेको हो। मैले चिन्ने सचिवहरुलाई र कर्मचारीहरुलाई हो। मेरो निर्देशनमा रातभर उहाँहरुले काम गर्नुभयो। म राति साढे ११ बजे सिंहदरबारबाट पुल्चोक क्वार्टर पुगेर सुतेको र विहान आउँदा सचिवहरु मन्त्रालयमा सोफामा पल्टिरहेका थिए। अहिले कथा बनाएर भ्रमित पार्न खोजियो, उनले भने। सीसीटीभी फुटेजमा बचाउ अर्थमन्त्री शर्माले सीसीटीभी फुटेजमा पनि आफ्नो बचाउ गरेका थिए। सीसीटीभी कुन क्षमताको छ, कहिले जडान भएको भन्ने प्राविधिक जानकारी मन्त्रीलाई नहुने उनको जिकिर थियो। कुन सीसीटीभीको क्षमता कति हुन्छ, कहिले जडान गरेको हो? मन्त्रीलाई कसरी थाहा हुन्छ? अब अन्य मन्त्रीले पनि थाहा पाउन जरुरी छ। सत्य तथ्य प्राविधिक हेर्ने मान्छेले जवाफदेहिता लिने हो। मलाई त्यसको ज्ञान पनि छैन। मैले किन मेटाउनुपर्यो? मेटायो भनेर भ्रम फिजिएको छ, उनले भने। आफूले तस्करी घटाउन कर बढाएको उनले दाबी गरे। तस्करी घटाउनु अनियमितता हो? तस्करीहरु मैले बन्द गरेको छु। बिजुली गाडीको कर बढाइयो भन्ने छ। हाम्रो डलर सञ्चितिलाई कसरी कायम राख्ने भनेर महंगो नभित्र्याउने नीति हो। बजेटका नीतिले करका दर हेरफेर गर्दा कहाँ सूचना चुहाइयो छानविन गरियोस्, उनले भने। शर्माले बजेट कुनै घराना होइन देशको अर्थतन्त्र, उत्पादनलाई वृद्धि दिने, कृषिलाई प्राथमिकता दिने, किसानलाई प्राथमिकता दिइएको जिकिर गरे। गरिबहरुलाई आर्थिक रुपले समृद्ध गर्नेगरी बजेट आएको छु। यो गर्नु अपराध हो, राष्ट्रघात हो? हो भने भोग्न तयार छु। आयातलाई प्रतिस्थापन गर्न यो बजेट लाभदायी बन्ने छ। निर्यात बढाउनेछ। आम नागरिक, कर्मचारी, प्रहरी सबैलाई उत्साहित गरेको छ। के सबैलाई उत्साहित गर्ने बजेट ल्याउन पाइँदैन? सरकारले यही गरेको हो, उनले भने। 'हजार छानविनका लागि तयार छु' उनले आफू राजनीतिक व्यक्ति भएको र आफ्नो प्रतिबद्धता र निष्ठा, मूल्य मान्यता र राष्ट्रप्रतिको इमान्दारितामा प्रतिबद्ध रहेको बताए। म माथि हजारौं छानविन गरियोस्। एउटा छानविन होइन, सबै छानविनका लागि तयार छु, उनले भने, मैले कुनै गल्ती नगरेको र राष्ट्रको पक्षमा काम गर्दागर्दै पनि जनतामा भ्रम पारेको हुनाले छानविन समितिबाट तथ्यले स्पष्ट गर्नेछ। राष्ट्र, जनताको पक्षमा उभिएर संघर्षमा अघि बढिरहेको मान्छेमाथि जुन अनेक लाल्छना र आरोपहरु लगाइएको छ त्यसलाई अस्वीकार गर्दछु, खारेज गर्दछु। छानविन समितिलाई पूर्ण सहयोग गर्नेछु। निर्दोष सावित भएर फर्किने दाबी यस्ता छानविन समितिबाट मन्त्री कायम भएर छानविन भएको तथ्यहरु रहेको उल्लेख गर्दै शर्माले तर आफूले त्यसो नचाहने र छानविन समिति ढिलो गठन भएकाले राजीनामा ढिलो भएको बताए। यति भनेर उनले छानविनका लागि मार्ग प्रशस्त गर्दै राजीनामा दिएको घोषणा गरे। छानविनले ल्याएको तथ्य सत्यका अगाडि आफू उपस्थित भएर फेरि आफ्ना विषयवस्तुहरु, अभियानहरु र कामलाई अगाडि बढाउने, देश र जनताको पक्षमा लाग्ने प्रतिबद्धता पनि उनले गरे। मेरो राजीनामा माग्ने नागरिक समाज, युवाको आवाजलाई सम्मान गरेर मैले राजीनामा दिएको छु। मैले कुनै गल्ती गरेको छैन। तथ्यमा गइदिनुहोला, उनले भने। आफ्नो प्रष्टिकरणमा उनले आफू निर्दोष सावित भएर फर्किने संकेत गरेका थिए।"
विप्लवको पार्टीले आगामी निर्वाचनमा भाग नलिने,काठमाडौं : नेपाल कम्युनिस्ट पार्टीका महासचिव नेत्र विक्रम चन्द विप्लवले आगामी निर्वाचनमा पार्टीले भाग नलिने बताएका छन्। बुधबार काठमाडौंमा आयोजित पार्टी प्रवेश कार्यक्रममा विप्लवले हरेक मोर्चामा पार्टी जनतासँग सँगै रहने र निर्वाचनमा भने भाग नलिने बताए। उनले जनताका मुद्दाहरुलाई अघि बढाउनका लागि क्रान्तिकारी मोर्चाको विषयमा छलफल गर्ने बताए। त्यस्तै उनले अमेरिकी सैन्य सहयोग स्टेट पार्टनरसिप प्रोग्राम(एसपीपी) कुनै हालतमा लागु हुन नदिने चेतावनी दिए। मुलुकमा भएको स्रोत र साधनलाई कब्जा गरी परनिर्भरता बनाउन खोजेको आरोप लगाउँदै त्यसको प्रतिरोध गर्ने उनको भनाइ छ। उनले एमसीसी र एसपीपीका सन्दर्भमा कांग्रेस अमेरिकाप्रति बफादार देखिएको धारणा पनि राखे। उनले एमसीसीविरुद्ध आन्दोलनमा उत्रिँदा पक्राउ परेका विद्यार्थीसँग लाखौं रुपैयाँ धरौटी मागेकोप्रति आपत्ति जनाए। राजासँग सेनालाई मिलाए अरु पार्टीलाई प्रतिबन्ध लगाउने तयारी गरेको केही नेताले भन्ने गरेको आफूले सुनेको भन्दै उनले देश हितविपरीत काम गर्नेलाई प्रतिबन्ध नै लगाउने जिकिर गरे। विप्लवले जनताले पूर्ण रुपमा अधिकार प्राप्ति नगरेसम्म संघर्ष जारी रहने स्पष्ट पारे।
प्रदेश र संघमा विद्युतीय यन्त्रबाट मतदान गराउन सरकारलाई ध्याकर्षण,काठमाडौं : निर्वाचन आयोगले विद्युतीय यन्त्रबाट संघ र प्रदेशको मतदान गर्न सरकारलाई ध्यानाकर्ष गराएको छ। प्रमुख आयुक्त दिनेश कुमार थपलियाले प्रधानमन्त्री शेरबहादुर देवालाई भेटेर आगामी निर्वाचनमा विद्युतीय मतदान यन्त्रको प्रयोग गर्ने सम्बन्धमा सरकारको ध्यानाकर्षण गराएका हुन्। आयोगका प्रवक्ता शालिग्राम शर्मा पौडेलका अनुसार स्वदेशमा निर्मित विद्युतीय मतदान यन्त्र प्रयोग गर्न प्रमाणीकरणको उपयुक्त व्यवस्था गर्ने र सो हुन नसक्ने अवस्थामा साउन मसान्तसम्ममा आयोगलाई उपलब्ध हुनेगरी अन्य देशमा निर्मित विद्युतीय मतदान यन्त्र प्रबन्ध गरिदिन गृह मन्त्रालयमार्फत् सरकारलाई आग्रह गरिएको छ। निर्वाचनमा विद्युतीय मतदान यन्त्र प्रयोग गर्नसक्ने कानुनी व्यवस्था छ। आगामी प्रतिनिधि सभा तथा प्रदेश सभा सदस्य निर्वाचनमा विद्युतीय मतदान यन्त्रको प्रयोग गर्ने प्रयोजनका लागि आयोगले गठित समितिको प्रतिवेदनमा आधारमा सरकारलाई ध्याकर्षण गराएको हो।
संघ र प्रदेश निर्वाचनको अनुमानित खर्च १० अर्ब,"काठमाडौं : निर्वाचन आयोगले मंसिर २ गतेका लागि सिफारिस गरेको संघ र प्रदेशको निर्वाचनमा १० अर्ब खर्च लाग्ने प्रारम्भिक अनुमान पेस गरेको छ। प्रमुख आयुक्त दिनेश कुमार थपलियाको अध्यक्षतामा बसेको बैठकले महँगी बढेकाले निर्वाचन खर्च बढ्ने जनाएको छ। २०६४ को संघ र प्रदेशको निर्वाचनमा ७ अर्ब ८० करोड खर्च भएको थियो। आयोगका प्रवक्ता शालिग्राम शर्माका अनुसार हालः तलब, भत्ता, दैनिक भत्ता र भ्रमण खर्च तथा अन्य सुविधामा भएको वृद्धि, मतदाता संख्यामा भएको वृद्धि, मतदानस्थल र मतदानकेन्द्रहरुको बढोत्तरी, सूचना प्रविधिको प्रयोग बढाउनुपर्ने अवस्था, मतदान सामग्री तथा मतदाता शिक्षा सामग्रीको तयारीमा हुने खर्च, हालको बजार मूल्य, ढुवानी खर्च र ज्याला दररेटमा भएको वृद्धि र मुद्रा स्फिति समेतका कारणबाट प्रतिनिधिसभा तथा प्रदेशसभा निर्वाचन, २०७९ सम्पन्न गर्न करिब १० अर्ब खर्च हुने प्रारम्भिक अनुमान पेस गरिएको छ।"
अर्थमन्त्री जनार्दन शर्माले दिए राजीनामा,"काठमाडौं : अर्थमन्त्री जनार्दन शर्माले राजीनामा दिएका छन्। बुधबार संसद बैठकमा आफ्नो कुरा राखिसकेपछि उनले राजीनामा घोषणा गरेका हुन्। अनाधिकृत व्यक्तिलाई सहभागी गराएर बजेटमा करको दायरा हेरफेर गरेपछि अर्थमन्त्री शर्मा विवादित बन्दै आएका छन्। मन्त्री पदबाट राजीनामा दिन उनलाई चौतर्फी दबाबसमेत आएको थियो। अन्नपूर्ण पोस्ट्को छापा संस्करणमा गत ३० जेठमा 'बिहानी प्रहर जब पूर्वनासुले बजेट चलाए' शीर्षकमा समाचार प्रकाशित भएको थियो। त्यसअघि प्रमुख प्रतिपक्षी दल नेकपा एमालेले अर्थमन्त्री जनार्दन शर्मालाई तत्काल बर्खास्त गर्न माग गरेको थियो। एमालेका तर्फबाट योगेश भट्टराईले जनसुकै उपायबाट भए पनि राजीनामा गराउनुपर्ने बताएका थिए। 'सभामुखज्युले अर्थमन्त्रीलाई बोल्ने समय दिनुभएको छ। त्यसमा हाम्रो विमत्ति छ। गम्भीर आपत्ति छ। अर्थमन्त्रीको हैसियतामा उहाँलाई बोल्ने अधिकार छैन,' उनले भने, 'कुन उपायबाट हुन्छ पहिले उहाँलाई राजीनामा गर्न लगाउनुस् कि त प्रधानमन्त्रीले बर्खास्त गर्नुपर्यो।' उनले संसदीय समितिले दोषी पत्ता लगाउने नभई अर्थमन्त्रीलाई कारबाही सिफारिस गर्ने बताएका थिए। 'उहाँ स्वतः दोषी हुनुहुन्छ। संसदीय समितिले दोष पत्ता लगाउने पनि होइन। समितिले के कारबाही गर्ने भन्ने अध्ययन गर्ने हो,' उनले भने। उनले अनाधिकृत व्यक्तिलाई संलग्न गराएर करको दायरा हेरफेर गरेको, सीसीटीभी फुटेज मेटाएको लगायत कुराहरु आएकाले पदमै आसीन रहँदा सूचनाहरु मेटाउनसक्ने बताएका थिए। 'उहाँलाई पदमा राखेर कुनै पनि छानबिन हुन सक्दैन। पदमा बस्ने हो भने पदको दुरुपयोग भएर सूचना गायब हुनसक्छ,' उनले भने।"
यस्ता छन् मन्त्रिपरिषद्का २२ निर्णय,"काठमाडौं : सरकारले कर्मचारी बर्खास्ती र नियुक्तिदेखि ऋण अनुदान सहायता लिनेसम्म २२ वटा निर्णय गरेको छ। मंगलबार बसेको मन्त्रिपरिषद् बैठकले प्रतिनिधिसभाबाट नागरिकता विधेयक फिर्ता लिनेदेखि कर्मचारीको बढुवा र बर्खास्तीसम्मका निर्णयहरु गरेको हो। निर्णयहरु सञ्चारमन्त्री ज्ञानेन्द्र बहादुर कार्कीले सञ्चार मन्त्रालयमा पत्रकार सम्मेलन गरेर सार्वजनिक गरेका थिए। यस्ता छन् निर्णयहरु: खानेपानी क्षेत्रको सुशासन र पूर्वाधार सहयोग आयोजनाका लागि विश्व बैंकबाट प्राप्त हुने ५९६ विलियन डलर सहुलीयतपूर्ण ऋण सहायता स्वीकार गर्ने नेपाल प्रहरीमा क्षमता अभिवृद्धिसहितको साइबर ब्यूरो स्थापनाका लागि कोरियाबाट प्राप्त हुने ८ मिलियन डलर स्वीकार गर्ने हरित ग्यास उत्सर्नका लागि खाना पकाउने आधुनिक दक्ष तथा जलवायुमैत्री स्वच्छ उर्जाको प्रवर्द्धनका लागि प्राप्त हुने २११२ मिलियन डलर अनुदान सहायता स्वीकार गर्ने हरित तथा नवीकरणीय उर्जा प्रवर्द्धनका लागि युरोपियन युनियनबाट हुने यूरो ४५ मिलियन बराबरको आर्थिक प्राविधिक सहायता स्वीकार गर्ने पहाडी क्षेत्रमा काष्ठफल तथा फलफूल आयोजनाका लागि एसियाली विकास बैंकबाट सहुलीयतपूर्ण ऋण तथा अनुदान सहायतासम्बन्धी दस्तावेजलाई अन्तिम रुप दिन अर्थमन्त्रालयका सहसचिवको नेतृत्वमा वार्ता टोली गठन गर्ने विभुषण समितिमा रहेका सदस्य कलाकार मदनदास श्रेष्ठको सट्टामा कला क्षेत्रबाट संगीतकार शम्भुजित बास्कोटालाई सदस्य तोक्ने नागरिकता ऐन २०६३ लाई संशोधन गर्न बनेको विधेयकलाई प्रतिनिधिसभाबाट फिर्ता लिन स्वीकृत प्रदान गर्ने सशस्त्र प्रहरी दोस्रो संशोधन नियमावली २०७९ स्वीकृत गर्ने प्रत्येक वर्ष वैशाख १ गते घर जग्गा लिखित रजिष्ट्रेसन दिवस मनाउनका लागि स्वीकृत प्रदान गर्ने विभिन्न २३ जिल्लाका दुई लाख २३ हजार २३० गरिब परिवारको सूची स्वीकृत गर्ने राष्ट्रिय बालअधिकार परिषद्को कार्यकारी निर्देशक पदको व्यवस्था हालको बालबालिका नियमावली २०७८ मा नभएकोले कार्यकारी निर्देशक मिलनराज धरेललाई पदमुक्त गर्ने र परिषद्को उपाध्यक्ष, तीन जना सदस्य र सदस्य सचिव नियुक्त गर्ने। बागमती प्रदेश ट्राफिक प्रहरी कार्यालयलाई चितवनको भरतपुर १ रामनगरस्थित सदनचुली सामुदायिक वनको ०४६ हेक्टर वन क्षेत्र उपयोग गर्न स्वीकृत दिने कर्णाली प्रदेशको प्रादेशिक सरुवा रोग अस्पताल निर्माणको सुर्खेतको भेरीगंगा नपा १२ छिन्चुस्थित राष्ट्रिय वनको ४९ हेक्टर वन क्षेत्र प्रयोग दिने भाषा आयोगको सदस्यमा डा अमरराज गिरी, प्राडा कृष्णप्रसाद न्यौपाने, मातृका प्रसाद पोखरेल, गोपाली प्रसाद सर्राफ र अमृत योन्जन तामाङलाई नियुक्त गर्ने विभिन्न स्थानीय तहलाई जग्गा प्राप्तिका लागि स्वीकृत दिने नेपाल दुरसञ्चार प्राधिकरणको प्राविधिक सदस्यमा रवीन्द्र झा, लेखा तथा परीक्षण सदस्यमा गोकर्णप्रसाद सिटौलालाई नियुक्त गर्ने नेपाल प्रशासन सेवा समूहीकरण तर्फको राजपत्रांकित विशिष्ट श्रेणीको रिक्त पदमा सहसचिव डा गोपिकृष्ण खनाललाई बढुवा गर्ने, नेपाल कृषि तथा वन सेवा सामूहीकरण तर्फको विशिष्ट श्रेणीको रिक्त पदमा डा दीपककुमार खराललाई बढुवा गर्ने, डा संगीता कौशल मिश्रालाई स्वास्थ्य सेवाको १२ औं तहमा बढुवा गर्ने, हेजिङ नियमावली २०७८ स्वीकृत गर्ने, वैदेशिक रोजगारबाट फर्केका व्यक्तिका लागि पुन एकीकरण कार्यक्रम सञ्चालन तथा व्यवस्थापन निर्देशिका २०७९ स्वीकृत गर्ने, नेपालको नागरिकता ऐन २०६३ लाई संशोधन गर्न नयाँ विधेयक प्रस्ताव प्रस्तुत गर्ने निर्णय गरिएको छ।"
"अर्थमन्त्रीमाथि छानविन गर्न संसदीय समिति बनाउने सहमति, सचेतकहरु छलफलमा","काठमाडौं : अर्थमन्त्री जनार्दन शर्माको संलग्नतामा भएको बजेट निर्माण प्रक्रियामा अनाधिकृत व्यक्तिको प्रवेश र व्यापारिक स्वार्थमा करको दर हेरफेरको विषयमा छानविन गर्न संसदीय समिति बनाउने सहमति जुटेको छ। सभामुख अग्निप्रसाद सापकोटा अगुवाईमा बसेको सर्वदलीय बैठकमा संसदीय छानविन समिति बनाउने सहमति जुटेको हो। संसद सचिवालय स्रोतकाअनुसार समितिको नेतृत्व कसले गर्ने, कति सदस्यीय बनाउने, कति समयवधिको बनाउने तय गर्न दलका प्रमुख सचेतक र सचेतकहरु छलफलमा छन्। बजेट निर्माण प्रक्रियामा अनाधिकृत व्यक्तिको प्रवेश र करको दर हेरफेरको विषय बाहिर आएपछि प्रमुख प्रतिपक्षी नेकपा एमालेले सुरुदेखि नै संसदीय छानविनको माग गर्दै आएको थियो। यस विषयमा संसदमा अवरोधसमेत गरेको थियो। अहिले यस प्रकरणमा सीसीटीभी फुटेज नै मेटिएको जवाफ अर्थ मन्त्रालयबाट आएपछि चौतर्फी अर्थमन्त्रीको राजीनामा मागिएको छ। छानविनको माग उठिरहेको छ। छानविन समितिको घोषणा अहिले बस्ने प्रतिनिधिसभा बैठकमा सभामुख सापकोटाले गर्नेछन्।"
"छानविन नसकिएसम्म माओवादीले नयाँ अर्थमन्त्री नपठाउने, निर्दोष सावित भए शर्मा नै फर्किने",काठमाडौं : नेकपा माओवादी केन्द्रका नेता बर्षमान पुनले संसदीय छानविन समितिबाट आरोप पुष्टि नभए जनार्दन शर्मा नै अर्थमन्त्री बन्ने दावी गरेका छन्। अहिले छानविनका लागि मार्गप्रशस्तमात्रै गरको भन्दै उनले आरोप पुष्टि नभए शर्मा नै अर्थमन्त्रीमा फर्किने दाबी गरे। संसद भवनमा सञ्चारकर्मीसँग कुरा गर्दै उनले छानविन नसकिएसम्म माओवादीले अर्थमन्त्रीमा कसैलाई नपठाउने जिकिर गरे। पुनले अर्थमन्त्रीले राजीनामा दिएर शर्माले उच्च राजनीतिक नैतिकता देखाएको बताए। अर्थमन्त्रीमाथि छानविन गर्न समिति गठन हुनुलाई पार्टीले स्वभाविक रुपमा लिएको र पार्टीले नै राजीनामा दिन सुझाव दिएको पुनको भनाइ छ। उनले छानविन समितिले नै सत्यतथ्य ल्याउने भए पनि अहिले नै शर्मालाई दोषी देखाउने काम भएको भन्दै आपत्ति जनाए।
सत्य तथ्य ल्याउन सजिलो होस् भनेर राजीनामा गरेँ : अर्थमन्त्री,"काठमाडौं : अर्थमन्त्री जनार्दन शर्माले छानबिन गर्न सजिलो होस् भनेर राजीनामा दिएको बताएका छन्। करको दायरा हेरफेर गरेको आरोप लागेपछि संसदमा बैठकमा जवाफ दिँदै उनले बुधबार राजीनामा घोषणा गरेका थिए। संसदबाट बाहिरिने क्रममा उनले सञ्चारकर्मीहरुसँग भने, 'सत्य तथ्य ल्याउन सजिलो होस् भनेर राजीनामा दिएको हुँ। छानबिन हुन्छ। छानबिनमा सत्य कुरा जनतासमक्ष आउँछ।'"
"बुढीगंगाको निर्वाचन भोलि, सुरक्षा व्यवस्थामा कडाइ","बाजुरा : बाजुराको बुढीगंगा नगरपलिकामा भोलि (बिहीबार) हुने स्थानीय निर्वाचनका लागि सुरक्षा व्यवस्थामा कडाइ गरिएको छ। निर्वाचनलाई स्वच्छ, निस्पक्ष र भयरहित वातावरणमा सम्पन्न गर्न सुरक्षा व्यवस्थामा कडाइ गरिएको प्रमुख जिल्ला अधिकारी प्रकाशचन्द्र अधिकारीले बताए। निर्वाचनलाई भयरहित वातारणमा स्वच्छ र मर्यादित बनाउन सबै राजनीतिक दलको सहमतिका आधारमा प्रक्रिया अघि बढाएको अधिकारीले बताए। नेपाल प्रहरी, सशस्त्र प्रहरी र नेपाली सेनाबाट सिनियर अधिकृतको कमाण्डमा पर्याप्त सुरक्षाकर्मी परिचालन गरेको उनले बताए। पालिकाका १० वटा मतदानस्थलमा नेपाल प्रहरी र सशस्त्र प्रहरीबाट प्रहरी निरीक्षकइन्सपेक्टर)को नेतृत्वको टोली खटाइएको बताए। निर्वाचनका लागि आवश्यक पर्ने सामग्रीसहित मुख्य निर्वाचन अधिकृतको कार्यालयबाट कर्मचारीहरू मतदान केन्द्रहरूमा पुगिसकेको पनि प्रजिअ अधिकारीले बताए। उनका अनुसार निर्वाचनका लागि आवश्यक पर्ने सबै तयारी पूरा भइसकेकाले असार २३ गते बिहीबार बिहान ७ बजेदेखि मतदान हुने छ। गत वैशाख ३० गते भएको निर्वाचनमा नेपाली कांग्रेस र नेकपा एमालेबीच मतदानमा धाँधली भएको भन्दै विवाद भएपछि मतदान नै स्थगित गरिएको थियो। निर्वाचन आयोगले गरेको स्थलगत अध्ययनले पुनःनिर्वाचन गर्ने निष्कर्ष निकालेको थियो।"
"अर्थमन्त्रीमाथि छानविन गर्न संसदीय विशेष समिति गठन, को को छन् सदस्य?","काठमाडौं : प्रतिनिधिसभाले अर्थमन्त्री जनार्दन शर्माको संलग्नतामा भएको बजेट निर्माण प्रक्रियामा अनाधिकृत व्यक्तिको प्रवेश र व्यापारिक स्वार्थमा करको दर हेरफेरको विषयमा सत्य तथ्य छानविन गर्न संसदीय विशेष समिति गठन गरेको छ। बुधबार बसेको प्रतिनिधिसभाको बैठकमा सभामुख अग्निप्रसाद सापकोटाले ११ सदस्यीय विशेष समिति गठन भएको घोषणा गर्दै सदस्यहरुको नाम प्रस्तुत गरेका थिए। समितिमा एमालेबाट चार, कांग्रेस, माओवादी केन्द्रबाट दुईदुई जना, एकीकृत समाजवादी, जसपा र लोसपाबाट एकएक जना सदस्य छन्। सभामुखले प्रस्तुत गरेको समितिको सदस्यहरुमा खजराज अधिकारी, देवप्रसाद गुरुङ, पुष्पा भुसाल, प्रदीप ज्ञवाली, भानुभक्त ढकाल, विमला विक, लक्ष्मणलाल कर्ण, शक्तिबहादुर बस्नेत, सरलाकुमारी यादव, सीताराम महतो र सुरेन्द्रप्रसाद यादव रहेका छन्। प्रतिनिधिसभाले सभापति र कार्यविधि चयन गर्ने जिम्मा समितिलाई नै दिएको छ। समितिको कार्याविधि १० दिनसम्म हुने सभामुख सापकोटाले जानकारी गराए।"
प्रधानमन्त्रीले आफैंसँग राखे अर्थ मन्त्रालय,काठमाडौं : प्रधानमन्त्री शेरबहादुर देउवाले अर्थ मन्त्रालयको जिम्मेवारी सम्हालेका छन्। बजेट निर्माण प्रक्रियामा भएको अनियमिततामा मुछिएर अर्थमन्त्री जनार्दन शर्माले राजीनामा दिएपछि मन्त्रिपरिषद्को अध्यक्षको हैसियतमा देउवाले अर्थ मन्त्रालयको जिम्मेवारीमा आफूलाई तोक्न राष्ट्रपतिलाई सिफारिस गरेका थिए। प्रधानमन्त्रीको सिफारिसमा राष्ट्रपति विद्यादेवी भण्डारीले अर्थ मन्त्रालयको कार्यभार देउवाले सम्हालेगरी तोकेको राष्ट्रपति कार्यालयका प्रवक्ता सागर आचार्यले जानकारी दिए। यसअघि प्रधानमन्त्री देउवाले रक्षा मन्त्रालयकोसमेत जिम्मेवारी सम्हालिरहेका छन्। रक्षामन्त्री मीनेन्द्र रिजालले पार्टीको महामन्त्रीमा पराजित भएपछि नैतिकताका आधारमा मन्त्री पदबाट राजीनामा दिएका थिए। प्रधानमन्त्रीसँग अब प्रधानमन्त्री तथा मन्त्रिपरिषद् कार्यालयसहित तीनवटा मन्त्रालयको जिम्मेवारी छ।
"लिखु तामाकोसी गाउँपालिकाले करार कर्मचारीको म्याद थप नगर्ने, हाजिर नगराउन निर्देशन","रामेछाप : लिखु तामाकोसी गाउँपालिकाले असार मसान्तबाट करार कर्मचारीको म्याद थप नगर्ने भएको छ। गत बिहीबार बसेको गाउँकार्यपालिकाको बैठकले गाउँपालिका अन्तर्गतका करार सेवामा कार्यरत कर्मचारीको म्याद थप नगर्ने र हाजिर नगराउन निर्देशन दिने निर्णय गरेको हो। निर्णयमा भनिएको छ,यस लिखु तामाकोशी गाउँपालिका अन्तर्गत करार सेवामा कार्यरत सम्पूर्ण कर्मचारीहरुको म्याद थप सम्बन्धमा असारमसान्तपश्चात अर्को व्यवस्था नभएसम्म कार्यालयमा हाजिर नगराउन सम्बन्धित शाखानिकायलाई निर्देशन दिने निर्णय गरियो। पालिकाले संघ र प्रदेशबाट नाम निकालेर आएका करारका कर्मचारीलाई समेत निकाल्ने तयारी गरेको छ। बिना कारण करार कर्मचारी हटाउने निर्णय गरेको भन्दै उनीहरु असन्तुष्ट बनेका छन्। बैठकले लिखु तामाकोशी गाउँपालिकाले आर्थिक वर्ष २०७७७८ मा विज्ञापन आव्हान भएका पदहरुको पदपूर्ति प्रक्रिया हालसम्म नभएको भन्दै विज्ञापन रद्ध गर्ने निर्णय गरेको छ। यसैगरी बैठकले गाउँपालिका अन्तर्गतका रिक्त रहेका प्राविधिक, पदहरुको विज्ञापन आव्हान गरी पदपूर्ति प्रकिया अगाडि बढाउने निर्णय समेत गरेको छ। इन्जिनियर सिभिल, कृषि विकास अधिकृत, पशु विकास अधिकृत तह, प्राविधिक सहायक, सबईन्जिनियर, रोजगार संयोजक, प्रशासन सहायक हलुका सवारी चालकलगायतका पदमा २३ जना र स्वास्थ्य सेवा अन्तर्गतका सम्पूर्ण रिक्त दरबन्दी पदपूर्ति गर्ने प्रक्रिया अगाडि बढाउने भएको छ। गत बैशाख ३० गतेको स्थानीय तहको निर्वाचन लिखु तामाकोसी गाउँपालिका अध्यक्षमा नेपाली कांग्रेसका केशव महत र उपाध्यक्षमा एमालेकी दीपा पाख्रिन निर्वाचित भएकी थिइन्। गाउँपालिकामा एमालेले उपाध्यक्षसहित ३ वडा, कांग्रेसले अध्यक्षसहित २ वडा र माओवादी केन्द्रले २ वडा जितेको छ। नवनिर्वाचित जनप्रतिनिधिहरुले उक्त निर्णय गरेका हुन्। संघीय सरकारको मुख्य सचिव, प्रदेश सरकारको प्रमुख सचिवजस्तै स्थानीय सरकारको सबैभन्दा उच्च ओहोदाको कर्मचारी प्रमुख प्रशासकीय अधिकृत हो। तर लिखु तामाकोसी गाउँपालिका हाल निमित्त प्रमुख प्रशासकीय अधिकृतको भरमा चल्दै आएको छ। प्रमुख प्रशासकीय अधिकृत नहुँदा पाँचौं तहका नविनकुमार साहलाई निमित्तको जिम्मेवारी दिइएको छ। लामो समयदेखि दरबन्दीअनुसारको प्रमुख प्रशासकीय अधिकृत र कर्मचारी नहुँदा गाउँपालिकामा कार्यसम्पादन प्रभावित भइरहेको स्थानीयले बताएका छन्। स्थानीय सरकार सञ्चालन ऐनमा प्रमुख प्रशासकीय अधिकृतले प्रशासन प्रमुखका रुपमा सभा र कार्यपालिकाको सचिवका रूपमा काम गर्ने, सभा र कार्यपालिकाको निर्णय कार्यान्वयन गर्नेगराउने, अध्यक्ष वा प्रमुखको निर्देशनमा वार्षिक कार्यक्रम तथा बजेट तर्जुमा, कार्यान्वयन र अनुगमन गर्नेगराउने, आर्थिक कारोबारको हिसाब तथा अभिलेख दुरुस्त राख्ने, लेखापरीक्षण गराउने तथा बेरुजु फछ्यौट, कार्यपालिको निर्णय प्रमाणित गर्ने, सभा र कार्यपालिकाको निर्णयको अभिलेख सुरक्षित गर्ने, गाउँपालिका वा नगरपालिकाको प्रशासकीय तथा आर्थिक नियन्त्रण गर्ने, सार्वजनिक खरिद योजना तयार गरी खरिदसम्बन्धी कार्य गर्नेगराउनेलगायतका काम गर्नुपर्ने कानूनी प्रावधान रहेको छ।"
विकासका नाममा सक्दै बजेट,"बुटवलका दुई मुख्य सडकमा अहिले धमाधम पिच भइरहेको छ। बुटवलबेलहिया सडकखण्डअन्तर्गत राजमार्ग चौराहादेखि गोलपार्कसम्मको सडकको काम निर्माणाधीन छ। ३ वर्षअघि नै सकिनुपर्ने उक्त सडक कहिले साइट क्लिरियन्स नहुँदा त कहिले ठेकेदारले काम नगर्दा योजना अघि बढ्न सकेन। अचम्मको कुरा के भने असार लाग्ने बित्तिकै ती सडकमा धमाधम कालोपत्रेको काम सुरु भएको छ। बुटवलको अस्पताल लाइनमा कालोपत्रे बनाउन अलकत्रा छरेर राखियो। तर, त्यसका भोलिपल्ट पानी परेपछि पानीले सडक पूरै सडक पखाल्यो। मुख्य सडक पनि जलमग्न भयो। नाली निर्माणको काम पनि उस्तै तरिकाले चलिरहेको छ। असारको बर्खामा नाली निर्माण र सडक पिचको काम धमाधम चलिरहेको हो। यो संघीय सरकारको योजना हो। कालोपत्रे गर्न लागिएको सडकको अर्काे लेनमा सवारीसाधन गुड्नै नसक्ने गरी खाडल बनेको छ। निर्माण कम्पनीले सडकको माथिल्लो तह भत्काएर छाड्यो। पानी परेपछि सडकमा साना गाडी नै डुब्नेगरी खाडल परेका छन्। असारको मुखमा सडक भत्काउँदा बुटवलको अवस्था बिजोग छ। बुटवलमै प्रदेश सरकार र स्थानीय सरकारको सहकार्यमा अर्काे ठूलो सडक बनिरहेको छ। जोगीकुटीदेखि नेपालगन्ज रोडसम्म बनिरहेको कालिकापथको पिच पनि असारको बर्खामै भइरहेको छ। मिलनचोकदेखि तलको केही भाग वैशाखजेठमै पिच भए पनि माथिल्लो क्षेत्रमा अहिले पिचको काम चलिरहेको छ। पिच र नाली निर्माण एकैपटक गरिँदा सडक अस्तव्यस्त छ। बर्खामा परेको पानीले निकास नपाउँदा नागरिकलाई हैरानी छ। बुटवलमै स्थानीय सरकारका थुप्रै साना सडक पिच भइरहेका छन्। बुटवल१२ का साना गल्लीहरू झमझम बर्खाकै बीचमा पिच भएका छन्। बुटवल उपमहानगरले असार १५ गतेभित्र भुक्तानीका लागि कागजात पेस गर्न उपभोक्ता समितिलाई निर्देशन दिएपछि उपभोक्ताबाट ठेक्का पाएका ठेकेदारहरूले वर्षा भइरहँदासमेत सडक पिच गरेका हुन्। त्यसरी निर्माण भएका सडकमा उपभोक्ताको ४० प्रतिशत साझेदारी छ। बुटवलमा भएका यी तीन तहका सरकारका विकासे कामले असारमै बजेट सिध्याउन सरकारहरू कसरी तल्लीन छन् भन्ने पुष्टि गर्छ। संघीयतासँगै संघीय सरकारका विकृत्तिहरू पनि गाउँगाउँमा पुगेका छन्। विकास निर्माणका अधिकांश काममा असारै कुर्नुपर्ने प्रवृत्ति स्थानीय तहका वडासम्म नै पुगेको छ। उपभोक्तामार्फत हुने विकासका निर्माणमा सामान्य अनुगमनसमेत हुने गरेको छैन। नगरपालिकाले बजेट विनियोजन गर्नेमा मात्रै सीमित भएको छ। बुटवल उपमहानगरकी उपप्रमुख सावित्रा अर्यालले असारमा विकास रोक्ने गरिएको बताइन्। असार १५ गतेपछि सडक निर्माणका काम रोकेका छौं, उनले भनिन्। स्थानीय तहका उपप्रमुखले नगरभित्र हुने विकास निर्माणका कामको अनुगमन गर्छन्। उपप्रमुख अर्यालले आगामी वर्षदेखि पूर्वाधार निर्माणका कामलाई जेठभित्रै सक्ने गरी योजना बनाइएको बताइन्। लुम्बिनी प्रदेशले हालसम्म ५५ प्रतिशत बजेट खर्च गरेको छ। त्यसमध्येको १० प्रतिशत पछिल्लो १८ दिनको मात्रै हो। असारको १८ दिनमा १० दशमलव ४७ प्रतिशत खर्च लुम्बिनी प्रदेशमा भएको हो। यो भनेको ४ अर्ब ९ करोड ५९ लाख हो। यो रकम सडक, नाली, पुल निर्माणमा खर्च भएको छ। आर्थिक वर्षको जेठ महिनाभित्रै सम्पूर्ण बजेट खर्च गर्ने लक्ष्य लिएको सरकारले असार १८ गतेसम्मको तथ्यांक हेर्दा पुँजीगततर्फ कुल बजेटको ५४ दशमलव ३९ प्रतिशत मात्रै खर्च गर्न सकेको छ। यता, चालूतर्फ भने ६७ दशमलव ५१ प्रतिशत बजेट खर्च गरेको छ। चालू आवमा प्रदेश सरकारले ४० अर्ब ९५ करोड ९७ लाख रुपैयाँ बजेट विनियोजन गरेको थियो। असार मसान्त अर्थात् आर्थिक वर्ष सकिन लाग्दासम्म चालू र पूँजीगत गरी २२ अर्ब ८५ करोड ५१ लाख बजेट खर्च गरेको छ। प्रदेश लेखा नियन्त्रण कार्यालयका लेखा नियन्त्रक दीपक ज्ञवालीको भनाइमा आर्थिक वर्षको सुरुआतमा भन्दा असार लागेपछि बजेटको ठूलो हिस्सा खर्च भएको छ। जुन कुरा कोष लेखा नियन्त्रण कार्यालयको तथ्यांकअनुसार असार १ गतेदेखि १८ गतेसम्ममा मात्रै कुल बजेटको १० दशमलव ४७ प्रतिशत बजेट अर्थात् चार अर्ब ९ करोड ५९ लाख रुपैयाँ बजेट खर्च भएको छ। प्रदेश लेखा नियन्त्रक ज्ञवाली भन्छन्, असार लागेपछि खर्च गर्ने प्रवृत्ति ह्वात्तै बढेको छ। आर्थिक वर्ष सकिन लाग्दा पुँजीगत खर्चको अवस्था र असारमा भएको खर्चस्थितिलाई हेर्दा प्रदेशको खर्च गर्न सक्ने क्षमतामा सुधार नआएको अर्थका जानकार मनिकर कार्की बताउँछन्। बजेट खर्चको अवस्थाले विकास निर्माण कार्य सुस्त भएको मात्रै नभइ असारे विकासको प्रवृत्ति नरोकिएको उनको भनाइ छ। असारे विकास भनेको आधा बजेट पानीको भेलमै पोख्नु हो, उनले भने, संघीय संरचनापछि बनेको नयाँ संरचना प्रदेशले पनि पुरानै प्रवृत्तिलाई आत्मसाथ गर्र्याे। यसले बजेटको दुुरुपयोग मात्रै गराउँछ। प्रदेश तथा स्थानीय तहको विकास प्रवृत्तिलाई सुधार्न लुम्बिनी प्रदेशसभाको भौतिक पूर्वाधार तथा विकास समितिले पटकपटक निर्देशन दियो। तर, त्यसको सुनुवाइ हुन सकेन। विगतका वर्षमा संसदीय समितिले अनुगमन गर्दा प्रदेश सरकारले निर्माण नै नभएको आयोजनाको पनि भुक्तानी गरेको थियो। समितिकी सभापति आशा स्वर्णकारले पूर्वाधार निर्माणको काम असारअघि नै सक्न वा नसके रोक्न पटकपटक सुझाव र निर्देशन दिइएको बताउँछिन्। तर, सरकारले त्यसको सुनुवाइ गर्न सकेको छैन। ठेकेदारलाई सरकारले नै कडाइ गर्नुपर्छ। असारमै आएर सडक पिच गर्दा त्यसको टिकाउ हुँदैन भन्ने बुझ्नुपर्यो, उनले भनिन्। प्रदेशको यो समितिले चालू आवमा भने अनुगमन गर्न सकेन। राजनीतिक उतारचढावले संसदीय समितिहरू निष्क्रिय रहे। असार सुरु भएपछि बजेट अधिवेशन भयो। संसदीय समितिका बैठकहरू समेत बस्न सकेका छैनन्। असारे विकास रोक्ने प्रभावकारी अनुगमनकारी निकाय नभएकाले समेत विकृति मौलाएको अर्थका जानकार कार्की बताउछन्। कस्ले हेर्ने, कसले कारबाही गर्ने ? बलियो संयन्त्र हुनुपर्छ, उनले भने। बाँकेका सरकारी कार्यालयले असारको दोस्रो सातायता हरेक दिन औसत झन्डै पौने २६ करोडका दरले खर्च गरिरहेका छन्। कोष तथा लेखा नियन्त्रण कार्यालय नेपालगन्जका सूूचना अधिकारी वित्तीय नियन्त्रक प्रकाश पौडेलका अनुसार असार १३१८ सम्म जिल्लामा रहेका संघीय ८०, प्रदेशका २५ र ८ स्थानीय तहले कूल १ अर्ब २९ करोड २४ लाख ७३ हजार १५४ खर्च गरेकोमा दैनिक औसत २५ करोड ८४ लाख ९४ हजार ६३१ रुपैयाँ खर्च भइरहेको छ। यसमा संघीय सरकार मातहतका कार्यालयले यस अवधिमा कुल ५८ करोड ७० लाख र प्रदेश मातहतका कार्यालयको खर्च ७० करोड ५४ लाख ६५ हजार रहेको छ। असारको १९ गतेसम्म संघीय मातहतका कार्यालयको चालू खर्च १४ अर्ब ६४ करोड ३० लाख ४४ हजार रहेको छ। जुन कुल खर्चको ७५२६ प्रतिशत मात्र हो। यी कार्यालयले असार १९ सम्म चालू खर्च ९०६१ प्रतिशत र पूँजीगत खर्च ५४०४ प्रतिशत मात्र खर्च गरेका छन्। प्रदेश मातहतका कार्यालयले १९ असारसम्म २ अर्ब २८ करोड ५१ लाख ७४ हजार रुपैयाँ खर्च गरेका छन्। जसमा चालूतर्फ ६९७८ प्रतिशत र पुँजीगततर्फ ५४९८ प्रतिशत रहेको छ। सूचना अधिकारी पौडेल असारमै बढी खर्च हुनुलाई असारे बजेट मात्र नभएको बताउँछन्। उनले भने, काम अगाडि नै सम्पन्न भएर पनि असारमै भुक्तानी लिने हुन्छ। चलिरहेको काममा थप रकम ढिलो आएर पनि असारमै बढी देखिन्छ। अर्थ मन्त्रालयले रकमान्तर गरेर चाँडै सम्पन्न हुने योजनामा बजेट पठाउँदा असारमा बढी भुक्तानी भएको हुनसक्छ। बर्दियाको गुलरिया नगरपालिका३ अन्तर्गत तेजीपुरमा प्रदेश सरकारको सहयोगमा करिब ५ सय मिटर सडक ग्राभेल भएको छ। आर्थिक वर्ष सकिनै लाग्दा गरिएको सडक निर्माण बजेट सक्नकै लागि गरिएको स्थानीयको बुझाइ छ। प्रदेश सरकारको सहयोगमा निर्माण भइरहेको सडकका बारेमा धेरैपछि मात्र थाहा पायौं। गुलरिया३ का अध्यक्ष सर्वजित यादवले भने, ग्राभेल सडक त बन्दैछ सडकको बीचमा बालुवा माटो मिलाएर राख्नुपर्ने तर माटो मात्र थुपारिएको छ। स्टिमेट अनुसारको विकास निर्माण हुनुपर्नेमा उनले जोड दिए। जतिजति आर्थिक वर्ष सकिने दिन नजिकिन्छ उतिउति विकासे बजेट सकिँदै जान्छ। बर्दियाका संघीय कार्यालयलगायत स्थानीय तहहरूलाई यतिखेर भ्याइनभ्याइ छ। विनियोजित बजेट सिद्धाउनुपर्ने बाध्यता छ। बर्दियामा संघीय तथा प्रदेशतर्फको विनियोजित बजेट धमाधम मासिँदै छ। बर्दियामा संघीय बजेटको चालूतर्फ समाचार तयार पारुञ्जेलसम्म ३७ करोड ३९ लाख ३३ हजार ८५ रुपैयाँ अर्थात् ५ दशमलव ०८ प्रतिशत खर्च भएको छ। सोही बजेट साउन मसान्तदेखि हालसम्म ६ अर्ब ९७ करोड ४२ लाख ६० हजार ९१ रुपैयाँ अर्थात् ९४ दशमलव ८५ प्रतिशत भुक्तानी भइसकेको छ। पुँजीगततर्फ असारमा मात्र ११ करोड ५९ लाख २० हजार ३४ रुपैयाँ खर्च भएको छ। यो ५ दशमलव ३९ प्रतिशत रहेको कोष तथा लेखा नियन्त्रण कार्यालय बर्दियाका प्रमुख कोष नियन्त्रक ध्रुवराज गौतमले बताए। साउनदेखि हालसम्म पुँजीगत बजेट १ अर्व ५४ करोड ७२ लाख ७७ हजार २१९ रुपैयाँ अर्थात् ७२ प्रतिशत भुक्तानी भइसकेको छ। कोष नियन्त्रक गौतमका अनुसार प्रदेश बजेटको चालूतर्फ असारका २० दिनमा ११ करोड ९५ लाख ३९ हजार ८३७ रुपैयाँ खर्च भएको छ। यो भनेको १४ दशमलव ७२ प्रतिशत हो। साउनदेखि हालसम्म ५८ करोड ३१ लाख ८७ हजार ७४७ रुपैयाँ अर्थात् ७१ दशमलव ८२ प्रतिशत भुक्तानी भएको छ। सोही बजेट पूँजीगत तर्फअसार महिनाको २० दिनमा ६ करोड ७२ लाख ७८ हजार २९१ रुपैयाँ अर्थात् ८ दशमलव ३२ प्रतिशत खर्चिएको छ। पुँजीगततर्फ साउनदेखि हालसम्म ४४ करोड १४ लाख ७९ हजार २२० रुपैयाँ खर्च भएको छ। यसको ५४ दशमलव ५९ प्रतिशत भुक्तानी भइसकेको छ। संघीय चालूतर्फको बजेटमध्ये बारबर्दिया नगरपालिकाले असारका २० दिनमा ५ करोड ८३ लाख ४९ हजार ६१ रुपैयाँ, मधुवन नगरपालिकाले ४ करोड ६८ लाख ११ हजार २ सय ५२ रुपैयाँ र राजापुर नगरपालिका तथा गेरुवा गाउँपालिकाले साढे २ करोडभन्दा माथि बजेट मासेका छन्। अन्य पालिकाहरूले सो बजेट निकासा गरेका छैनन्। पुँजीगततर्फ असारका २० दिनमा जिल्लाका कुनै पनि पालिकाले बजेट निकासा नगरेको कोष तथा लेखा नियन्त्रण कार्यालय बर्दियाले जनाएको छ। असार १५ गतेपछि सडक निर्माणका काम रोकेका छौं। हामीले नगरभित्र हुने विकास निर्माणका कामको अनुगमन पनि गर्छौं। आगामी वर्षदेखि पूर्वाधार निर्माणका कामलाई जेठभित्रै सक्ने गरी योजना बनाइएको छ।सावित्रा अर्याल, उपप्रमुखबुटवल उपमहानगर असारे विकासको प्रवृत्ति अझै रोकिएको छैन। यसले बजेट खर्चको अवस्थाले विकास निर्माण कार्य सुस्त बनाएको छ। असारे विकास भनेको आधा बजेट पानीको भेलमै पोख्नु हो। संघीय संरचनापछि बनेको नयाँ संरचना प्रदेशले पनि पुरानै प्रवृत्तिलाई आत्मसाथ गर्यो। यसले बजेटको दुरुपयोग मात्रै गराउँछ।मनिकर कार्की, अर्थविद् समितिले पूर्वाधार निर्माणको काम असारअघि नै सक्न वा नसके रोक्न पटकपटक सुझाव र निर्देशन दिने गरेको छ। तर, सरकारले त्यसको सुनुवाइ गर्न सकेको छैन। ठेकेदारलाई सरकारले नै कडाइ गर्नुपर्छ। असारमै आएर सडक पिच गर्दा त्यसको टिकाउ हुँदैन भन्ने बुझ्न जरुरी छ। आशा स्वर्णकार, सभापतिलुम्बिनी प्रदेशसभा भौतिक पूर्वाधार तथा विकास समिति"
एमालेको बटमलाइन : अर्थमन्त्री शर्माको बर्खास्ती,"काठमाडौं : प्रमुख प्रतिपक्ष दल नेकपा एमालेले अर्थमन्त्री जनार्दन शर्मालाई बर्खास्ती गर्नु नै पार्टीको बटमलाइन रहेको जनाएको छ। एमालेका प्रमुख सचेतक विशाल भट्टराईले अर्थमन्त्रीसँग सम्बन्धित कुनै पनि छलफलमा सहभागी नहुने बताएका हुन् । उनले भने, अर्थमन्त्री जनार्दन शर्माले अनधिकृत व्यक्ति घुसाएर बजेटमा करका दर तलमाथि गर्नुभएको छ। हामीले संसदमा निरन्तर अर्थमन्त्री शर्माको राजीनामा माग्दै आएका छौं। बजेट निर्माणको अघिल्लो रातको सीसीटिभिको फुटेज मागेका छौं। हामी उहाँको बर्खास्त नभएसम्म कुनै संवाद र छलफलमा भाग लिदैनौं। हाम्रो बटमलाइन अर्थमन्त्री शर्माको बर्खास्त हो। उनले सदनमा प्रमुख प्रतिपक्षले निरन्तर उठाएको विषयलाई बेवास्ता गरेकाले अर्थमन्त्री प्रकरणमा कसैसँग छलफल र संवाद गर्ने पक्षमा पार्टी नरहेको स्पष्ट पारे। अर्थमन्त्री जनार्दन शर्माले अनधिकृत व्यक्ति घुसाएर बजेटमा करका दर तलमाथि गरेको बेलाको सीसीटीभी फुटेज मेटिएपछि सरकार थप आलोचित बनेको हो। सत्तारुढ दलकै नेताहरुले पनि अर्थमन्त्रीको राजीनामा मागेका छन्। अर्थमन्त्री शर्माले पूर्वनासु रघुनाथ घिमिरे र व्यापारिक घरानाका एक फाइनान्स डाइरेक्टरलाई जेठ १४ गते मध्यराति मन्त्रालयमा प्रवेश गराएर बजेटमा राजस्व, कर र भन्सारका दर मिलाउन प्रयोग गरेका थिए। अन्नपूर्ण पोस्ट्ले मध्यराति बजेटमा जब चुकुल लाग्यो शीर्षकमा विशेष समाचार प्रकाशन गरेको थियो। उक्त दिनको सीसीटीभी फुटेज दिन उपभोक्ता हित संरक्षण मञ्चले माग गर्दा अर्थ मन्त्रालयले १३ दिनमै मेटिएको जवाफ दिएको थियो। मन्त्रालयको जवाफले अनधिकृत व्यक्तिको प्रवेशलाई पुष्टि गरेको भन्दै अर्थमन्त्री शर्मामाथि राजीनामा दिन र छानबिन गर्न चौतर्फी दबाब बढेको छ। नागरिक समाजका अगुवाले समेत तत्काल राजीनामा दिन र अर्थमन्त्रीलाई छानबिनको दायरामा ल्याउन सरकारसँग माग गरेका छन्।"
राजधानीको सुरक्षा जिम्मा कसलाई ?,"काठमाडौं : राजधानीको सुरक्षा जिम्मा संघीय प्रहरीलाई नै दिने भन्ने कुरामा सहमति हुन सकेन। प्रतिनिधिसभाको राज्यव्यवस्था तथा सुशासन समितिको नेपाल प्रहरी र प्रदेश प्रहरी ऐन २०७६ संसोधन गर्न बनेको विधेयकमाथि भएको मंगलबारको छलफलमा कांग्रेस र एमाले सहमत देखिए पनि माओवादी केन्द्र भने सहमत भएन। प्रहरी विधेयकमाथिको छलफलमा राजधानी उपत्यकाको सुरक्षा केन्द्र सरकार मातहत राख्ने वा प्रदेश सरकार मातहत राख्ने भन्ने विषयमा सांसदहरूले आआफना धारणा राखेका थिए। संविधानअनुसार शान्ति सुरक्षाको अधिकार प्रदेश सरकारमा राख्ने भन्ने विषयमा सहमति जुट्न नसकेको हो। नेपाली कांग्रेसका नेता देवेन्द्रराज कँडेलले केन्द्र सरकार मातहत राख्नुपर्ने बताए। कांग्रेसकै नेता डिला संग्रौलाले पनि ३ जिल्लाको सुरक्षा संघले राख्नुपर्नेमा सहमति जनाइन्। यसैगरी कांग्रेसकै नेता अमरेश कुमारले पनि केन्द्रको सुरक्षा केन्द्र मातहत नै राख्नुपर्ने धारणा राखे। एमालेका नेता खगराज अधिकारीले केन्द्रको सुरक्षा राष्ट्रसँग सम्बन्धित भएको विचार राखे। खेम लोहनीले सरकारले ल्याएको प्रस्ताव ठिक रहेको बताउँदै अध्यागमन नेपाल प्रहरीलाई जिम्मा दिनुपर्ने धारणा राखे । सांसद लालबाबु पण्डितले देशको अनुभवसँगै अन्तर्राष्ट्रिय विषयमा आएको समर्थन स्वीकार गर्न सकिने बताए। उनले कसरी छिर्यो सुनको लौरो भनेर पटकपटक प्रश्न उठिरहेको बताउँदै अध्यागमनलाई व्यवस्थित र परिस्कृत गरेर अगाडि बढाउनु पर्ने बताए। सांसद यशोदा सुवेदी गुरुङले संघीयता कार्यान्वयनको विषयमा पानी चुटे जस्तो भएको बताइन्। भटाभट संशोधन गर्ने र खारेज गर्ने क्रम बढेको उनको भनाइ छ। उनले तीन तहमा सरकारलाई बलियो बनाउनु पर्नेमा केन्द्रीकृत मानसिकता बढेको बताइन्। माओवादी केन्द्रकै सांसद अमृता थापाले उपत्यकाको सुरक्षा केन्द्रमा राख्दा प्रदेश प्रहरीमा कुनै समन्वय नहुने भन्दै संविधान र संघीयता विपरीत हुने बताइन्। बैठकमा गृहमन्त्री बालकृष्ण खाँणले सरकार संघीय व्यवस्थाका साथै काठमाडौं उपत्यकाको सुरक्षाप्रति संवेदनशील भएको बताए। नेपालीको जीउधन तथा राष्ट्रियताको रक्षा गर्दै अगाडि बढिरहेको अन्तर्राष्ट्रिय परिदृश्यमा पनि ख्याल पुर्याउनुपर्ने उनको भनाइ थियो। उनले भने प्रदेश प्रहरीको अधिकार कटौती मनसुवा होइन, केवल काठमाडौंको सुरक्षा नेपाल प्रहरीलाई दिइएको हो। उनले काठमाडौं, भक्तपुर र ललितपुरको सुरक्षा जिम्मेवारी नेपाल प्रहरीलाई दिन समिति सकारात्मक रहेको भन्दै अध्यागमनमा नेपाल प्रहरीलाई चुनौती रहेको बताए।"
अर्थमन्त्रीको राजीनामा माग गर्दै सिंहदरबार अगाडि प्रदर्शन,काठमाडौं : अर्थमन्त्री जनार्दन शर्माको राजीनामा माग गर्दै सिंहदरबार अगाडि प्रदर्शन भएको छ। अर्थमन्त्रीविरुद्ध प्रदर्शनमा उत्रिएका युवाहरुको एक समूहलाई प्रहरीले नियन्त्रणमा लिएको छ । युथ कांग्रेस आवद्ध युवाहरुले अर्थमन्त्रीको राजीनामा माग गर्दै बुधबार सिंहदरबारको दक्षिण गेट नजिकै प्रर्दशन गरेका हुन्। प्रदर्शन सुरु गरेलगतै प्रहरीले उनीहरुलाई नियन्त्रणमा लिएको हो । उनीहरुले कालो कपडा र अर्थमन्त्री राजीनामा दे लेखिएको प्लेकाड प्रर्दशन गरेका थिए । आर्थिक वर्ष २०७९८० को बजेट निर्माणका क्रममा अर्थमन्त्री शर्माले अनधिकृत व्यक्तिलाई सहभागी गराइ करका दरहरू हेरफेर गर्न लगाएको आरोप छ। साथै अनधिकृत व्यक्ति प्रवेश गरेको सीसीटीभी फुटेज समेत डिलिट गराउन लगाएको पनि उनीमाथि आरोप लागेको छ । सत्तारुढ दलकै नेताहरुले पनि अर्थमन्त्रीको राजीनामा मागेका छन्। मंगलबार पनि नेकपा एमाले निकट राष्ट्रिय युवा संघले अर्थमन्त्रीको राजीनामा माग गर्दै राधानीमा प्रदर्शन गरेका थिए। अर्थमन्त्री शर्माविरुद्ध सडकदेखि सदनसम्म चर्को विरोध भइरहेको छ।
सुधारिँदै पर्यटन,"काठमाडौं : पछिल्लो समय पर्यटक आवागमनमा उल्लेख्य सुधार भएको छ। सन् २०२२ को ६ महिनामा २ लाख ३७ हजार ६ सय ६० पर्यटक हवाईमार्गबाट नेपाल भित्रिएका छन्। कोभिडअघिको समय सन् २०१९ को समीक्षा अवधिभन्दा करिब ७० प्रतिशतले पर्यटक आवागमन बढेको नेपाल पर्यटन बोर्डको तथ्यांक छ। कोभिडका कारण झन्डै शून्यमा झरेको पर्यटन आवागमन सन्तोषजनक वृद्धि भएको बोर्डका प्रवक्ता मणिराज लामिछानेले बताए। सन् २०२२ मा ५ लाख पर्यटक भित्र्याउने पर्यटन मन्त्रालयको लक्ष्यलाई सजिलै हासिल गर्न सकिने बताइएको छ। आधा वर्षमा नै लक्ष्यको आधाभन्दा बढी पर्यटक भित्रिसकेको र पर्यटकीय मौसम (सेप्टेम्बर, अक्टुबर र नोभेम्बर) मा मात्रै करिब तीन लाख पर्यटक भित्रिने अनुमान बोर्डको छ। सन् २०२२ मा करिब ७ लाख पर्यटक भित्रिने अनुमान बोर्डको छ। सन् २०२२ को जुन महिनामा मात्रै ४६ हजार ९ सय ५७ पर्यटक भित्रिएका छन्। जबकि सन् २०१९ को जुन महिनामा ६१ हजार ३ सय ५१ पर्यटक नेपाल आएका थिए। नेपाल आएकामध्ये सार्क मुलुकबाट आउने पर्यटकको संख्या बढी छ। त्यसमा पनि आधाभन्दा बढी भारतीय पर्यटक छन्। जुन महिनामा २३ हजार २ सय ४८ भारतीय पर्यटक नेपाल आएका छन्। संख्या बढी देखिए पनि कम खर्चालुको रूपमा भारतीय पर्यटकलाई लिने गरिन्छ। कोभिडपछि केही तंग्रिएको पर्यटनलाई बस्न गर्न र चहलपहल ल्याउन जरुरी भएकोले यसलाई नकारात्मक लिन नहुने बोर्ड प्रवक्ता लामिछाने बताउँछन्। बंगलादेशबाट २ हजार ५९, पाकिस्तानबाट ३ सय ६१, श्रीलंकाबाट २ सय ३ र भुटानबाट १ सय ५९ पर्यटक आएका छन्। सन् २०१९ मा हजार ५९ भुटानी नागरिक नेपाल घुम्न आएकामा सन् २०२२ को समीक्षा महिनामा साढे ५ सय प्रतिशतले कमी आएको छ। नेपाल आउने पर्यटकमा खर्चालु भनेर अमेरिका र बेलायतलाई लिइन्छ। सन् २०१९ का तुलनामा २०२२ को जुनमा अमेरिकाबाट ८६ प्रतिशतको वृद्धिसँगै ८ हजार ३ सय ५१ पर्यटक नेपाल भित्रिएका छन्। बेलायतबाट आउने पर्यटकको संख्यामा भने ३१ प्रतिशतले कमी आएको छ। यो महिना बेलायतबाट २ हजार २ पर्यटक आएको तथ्यांक छ। नेपाल आउने पर्यटकको औसत बसाइँ करिब १३ दिन र औसत एक दिनको खर्च करिब ४६ अमेरिकी डलर रहेको नेपाल राष्ट्र बैंकको आँकलन छ। सार्क मुलुकबाहेक अन्य एसियाली मुलुकबाट नेपाल भित्रिने पर्यटकको संख्या सन् २०१९ को तुलनामा घटेको छ। एसियाली मुलुक थाइल्यान्डले काठमाडौंका लागि सीधा उडान सुरु गरेकाले यहाँबाट आउने पर्यटकमा सुधार हुने अपेक्षा बोर्डको छ। कोभिड महामारीका कारण विश्व पर्यटन क्षेत्रलाई प्रभावित बन्दा नेपालको पर्यटन पनि त्यसबाट अछुतो रहन सकेन। सरकारी तथ्यांकअनुसार मासिक १० अर्बभन्दा बढी क्षति व्यहोरेको पर्यटन क्षेत्रले अहिले गति लिन थालेको हो।"
अर्थसचिव मरासिनी बिदामा,"काठमाडौं : अर्थसचिव मधु मरासिनी बिदामा बसेका छन्। बजेट निर्माण प्रकृयामा विवादित बनेका अर्थमन्त्री जनार्दन शर्मा प्रकणमा मुछिएपछि अर्थसचिव मरासिनी बिदामा बसेका हुन्। मरासिनीले मंगलबार केहीदिन आफू बिदामा बस्न लागेको अर्थमन्त्री शर्मालाई जानकारी गराएको अर्थमन्त्रालयको उच्च स्रोतले जनाएको छ। सचिव मरासिनीको भनाइ उदृत गर्दै अर्थमन्त्रालय स्रोतले भन्यो,'सचिवज्यू केही दिन बिदामा छु भन्नु भएको छ। कति दिन हो थाहा छैन।' सचिव मरासिनीले मुख्य सचिव शंकरदास बैरागीसँग समेत आफू बिदामा रहेकोबारे जानकारी गराएका छन्। बजेट निर्माणमा नाम मुछिएपछि अर्थसचिव मरासिनी अप्ठ्यारोमा परेका छन्।"
संसद्मा अर्थमन्त्रीलाई बोल्न नदिने एमालेको तयारी,"काठमाडौं : प्रमुख प्रतिपक्ष दल नेकपा एमालले अर्थमन्त्री जनार्दन शर्मालाई संसद्मा बोल्न नदिने तयारी गरेको छ। एमालेका प्रमुख सचेतक विशाल भट्टराईले बजेट निर्माणका प्रकृयामा अनधिकृत व्यक्तिलाई सहभागी गराइ करका दररेटमा हेरफेर गर्ने अर्थमन्त्रीलाई संसदमा बोल्न नदिने बताए। उनले अर्थमन्त्री शर्माले बुधबारको संसद बैठकमा बजेटमाथि उठेका प्रश्नको जवाफ दिनेबारे सूचना प्राप्त भएको बताए। बिहान ११ बजेलाई बोलाएको संसद बैठक अहिलेसम्म सुरु भएको छैन। उनले भने,' अर्थमन्त्रीले सदनमा बोल्नेबारे सूचना प्राप्त भएको छ। बजेट निर्माणका क्रममा अनधिकृत व्यक्तिलाई सहभागी गराइ करका दररेटमा हेरफेर गर्ने अर्थमन्त्रीलाई संसदमा बोल्न दिँदैनौं। हामीले प्रधानमन्त्रीको जवाफ र संसदीय छानविन समिति बनाउन माग गरेका हौं, अर्थमन्त्रीको जवाफ खोजेका होइनौं। आर्थिक वर्ष २०७९८० को बजेट निर्माणका क्रममा अर्थमन्त्री शर्माले अनधिकृत व्यक्तिलाई सहभागी गराइ करका दरहरू हेरफेर गर्न लगाएको आरोप छ। साथै अनधिकृत व्यक्ति प्रवेश गरेको सीसीटीभी फुटेज समेत डिलिट गराउन लगाएको पनि उनीमाथि आरोप लागेको छ । सत्तारुढ दलकै नेताहरुले पनि अर्थमन्त्रीको राजीनामा मागेका छन्। अन्नपूर्ण पोस्ट्ले जेठ ३० गतेको अंकमा 'मध्य राती बजेटमा जब चुकुल लाग्यो' भन्ने शीर्षकमा समाचार प्रकाशित भएपछि अर्थमन्त्री शर्माको आलोचना भइरहेको छ।"
आजै संसदीय समिति निर्माण गरेर अर्थमन्त्रीमाथि छानबिन गरौं : कांग्रेस उपसभापति,"काठमाडौं : प्रमुख प्रतिपक्ष दलले सडक र सदनबाट अर्थमन्त्री जनार्दन शर्माको राजीनामा माग्दै संसदीय छानबिन हुनुपर्ने माग गरिरहेको बेला सत्तारुढ दलका नेताले साथ दिएका छन् । नेपाली कांग्रेसका प्रभावशाली नेता उपसभापति पूर्णबहादुर खड्काले पनि अर्थमन्त्रालयको विषयमा संसदीय छानविन गर्नुपर्ने बताएका हुन् । खड्काले अर्थमन्त्रालयका सम्बन्धमा गम्भीर चासोको विषय बनेकाले संसदीय छानबिन समिति बनाएर यथार्थ कुरा सार्वजनिक गर्नुपर्ने बताए। उनले विगतमा पनि संसदको यस्तो परम्परा रहेको उल्लेख गरे। खड्काले लेखेका छन्,बजेट निर्माणको बेलाको विषय समेतलाई जोडेर अर्थमन्त्रालयका सम्बन्धमा संसद र आमजनमानसको गम्भीर चासोको विषय बनिसकेपछि यो विषयलाई विश्वासिलो तरिकाले समाधान गर्न संसदीय छानबिन समिति बनाएर यथार्थ कुरा सार्वजनिक गरिनु ठीक हुन्छ । विगतमा पनि संसदको यस्तो परम्परा छ। उनले ढिला नगरी आजै संसदीय समिति निर्माणको टुंगो लगाउनुपर्ने बताए। अर्थमन्त्री जनार्दन शर्माले अनधिकृत व्यक्ति घुसाएर बजेटमा करका दर तलमाथि गरेको बेलाको सीसीटीभी फुटेज मेटिएपछि सरकार थप आलोचित बनेको हो। प्रतिपक्षी दल एमालेका अध्यक्ष केपी शर्मा ओलीले संसदमा बोल्दै बजेटमा अर्थमन्त्री शर्मामाथि संसदीय छानबिन हुनुपर्ने दोहोर्याएका छन्। उनले आफ्ना मन्त्रीमाथि प्रश्न उठेको भन्दै त्यसको छानबिन गर्नुपर्ने दबाब प्रधानमन्त्री शेरबहादुर देउवामाथि बढाएका छन्। कांग्रेस महामन्त्री गगन थापाले अर्थमन्त्री जनार्दन शर्माले पदबाट राजीनामा दिनुपर्ने बताएका थिए। सोमबार प्रतिनिधिसभा बैठकपछि नेता थापाले अर्थमन्त्री शर्माको विषयमा प्रधानमन्त्री तत्काल एक्सनमा जानुपर्ने बताएका हुन्। यत्रो विषय संसद्मा उठ्यो। बाहिर उठ्यो। यसमा हो होइन मलाई थाहा छैन। तर, यो विषय उठिसकेपछि मैले बुझेको कि अर्थमन्त्रीजीले राजीनामा दिनुपर्छ कि प्रधानमन्त्रीजीले हटाउनुपर्छ। तत्काल छानबिन गर्नुपर्छ, थापाले भने, हाम्रो आफ्नै कार्यविधि छ। हाम्रो आफ्नै नियम कानुनले पनि कम्तीमा तीन महिनाको सीसीटीभी फुटेज राख्नुपर्ने भनिहाल्छ। त्यसमाथि पनि यो बजेट संसद्ले पारित गरेको छ, यसको करको दर भनेको सामान्य कुरो होइन। अर्थमन्त्री शर्माले पूर्वनासु रघुनाथ घिमिरे र व्यापारिक घरानाका एक फाइनान्स डाइरेक्टरलाई जेठ १४ गते मध्यराति मन्त्रालयमा प्रवेश गराएर बजेटमा राजस्व, कर र भन्सारका दर मिलाउन प्रयोग गरेका थिए। अन्नपूर्ण पोस्ट्ले मध्यराति बजेटमा जब चुकुल लाग्यो शीर्षकमा विशेष समाचार प्रकाशन गरेको थियो। उक्त दिनको सीसीटीभी फुटेज दिन उपभोक्ता हित संरक्षण मञ्चले माग गर्दा अर्थ मन्त्रालयले १३ दिनमै मेटिएको जवाफ दिएको थियो। मन्त्रालयको जवाफले अनधिकृत व्यक्तिको प्रवेशलाई पुष्टि गरेको भन्दै अर्थमन्त्री शर्मामाथि राजीनामा दिन र छानबिन गर्न चौतर्फी दबाब बढेको छ। नागरिक समाजका अगुवाले समेत तत्काल राजीनामा दिन र अर्थमन्त्रीलाई छानबिनको दायरामा ल्याउन सरकारसँग माग गरेका छन्। विपक्षी एमालेनिकट युवा संघले अर्थमन्त्री शर्माको राजीनामा माग्दै मंगलबार सिंहदरबार क्षेत्रमा प्रदर्शन गरेको छ।"
माओवादी केन्द्रको केन्द्रीय समिति बैठक स्थगित,"काठमाडौं : माओवादी केन्द्रको केन्द्रीय समिति बैठक स्थगित भएको छ। प्रज्ञा भवन कमलादीमा बुधबार लागि बोलाइएको बैठक बिहीसम्मका लागि स्थगित भएको हो। अध्यक्ष पुष्पकमल दाहाल 'प्रचण्ड'की स्वकीय सचिव गंगा दाहालका अनुसार बिहीबार बिहान ११ बजेसम्म बैठक स्थगित गरिएको हो। अर्थमन्त्री जनार्दन शर्माको सत्तारुढ दल र प्रमुख प्रतिपक्ष एमालेले राजीनामा र छानबीन गर्नुपर्ने माग राख्न थालेपछि बैठक थप पेचिलो बन्दै गएको छ। शर्माले एकपछि अर्को विवादित कदम चालेको भन्दै छानबिन गर्नुपर्ने माग पार्टीभित्र पनि उठेको छ। कांग्रेसका नेताहरूले गम्भीर आरोप लागेका अर्थमन्त्री शर्मालाई बचाउन नहुने भन्दै पार्टीलाई जनताको नजरबाट गिर्न नदिनेतर्फ प्रधानमन्त्रीको ध्यानाकर्षण गराएका छन्। कांग्रेस प्रवक्ता महतले कसैलाई पनि कानुन र जिम्मेवारीभन्दा बाहिर जाने छुट नभएको बताए। वास्तविकता र यथार्थताको आधारमा प्रधानमन्त्रीले यो विषयमा छिट्टै निर्णय दिने महतले बताए। अर्थमन्त्री शर्माको कार्यशैलीका कारण पार्टी बदनाम हुने भन्दै केन्द्रीय तहका नेताहरुले सरकारबाट फिर्ता बोलाउन पार्टी अध्यक्ष पुष्पकमल दाहाल 'प्रचण्ड'लाई दबाब दिन थालेका छन्। मंगलबार बिहानसमेत प्रचण्डले नेताहरु देव गुरुङ, पम्फा भुसाल, देवेन्द्र पौडेललगायतका नेताहरुलाई खुमलटार बोलाएर अर्थमन्त्री शर्माको विषयमा छलफल गरेको स्रोतले बताएको छ। आइतबारदेखि सुरु भएको बैठकमा अध्यक्ष पुष्पकमल दाहाल प्रचण्डले बैठकका एजेण्डा र राजनीतिक प्रतिवेदन प्रस्तुत गरेका थिए। सोमबार भने प्रदेश इन्चार्जहरुले पार्टीको पछिल्लो अवस्था र आगामी कार्यदिशाबारे धारणा राखेका थिए। सोमबारको बैठकमा माओवादी पार्टी कमजोर हुँदै गएको र एमालेसँग पुनः वाम एकता गर्नुपर्ने माग नेताहरुले गरेका थिए। पार्टी अध्यक्ष प्रचण्डले छलफलमा उठेका प्रश्नको जवाफ दिने सूची आज रहेको थियो।"
अर्थमन्त्रीमाथि उठेका प्रश्नको जवाफ माओवादी केन्द्रले दिनुपर्छ : खनाल,काठमाडौं : नेकपा एकीकृत समाजवादीका सम्मानित नेता झलनाथ खनालले अर्थमन्त्रीमाथि उठेका प्रश्नको जवाफ माओवादी केन्द्रले दिनुपर्ने बताएका छन्। बुधबार संसद भवन नयाँ बानेश्वरमा सञ्चारकर्मीसँग कुरा गर्दै खनालले अर्थमन्त्रीका विषयमा धेरै कुरा उठिसकेपछि सम्बन्धित पार्टी र स्वयं अर्थमन्त्रीले यस विषयमा जवाफ दिनुपर्ने बताएका हुन्। यस्ता सवालमा कसैले हेलचेक्राई गर्न नहुने भन्दै उनले गल्ती कमजोरी भए सम्बन्धित व्यक्तिले नै जिम्मेवारी लिनुपर्ने बताए। खनालले उक्त घटनाका विषयमा निष्पक्ष रुपमा छानविन गरि सत्यतथ्य बाहिर ल्याउनुपर्ने र बाहिर आएको विषय सत्य हो भने अर्थमन्त्रीले राजीनामा दिनुपर्ने जिकिर गरे। उनले अर्थमन्त्रालयमाथिको घटना निकै गम्भीर विषय भएकाले यस्ता घटना घट्न थाले धेरै कुरामा गम्भीर प्रश्न उठ्ने तर्क गरे। खनालले सबै विषयको उचित समाधान निकाली सदनलाई सहज रुपमा सञ्चालन गर्न दिने वातावरण बनाउनुपर्ने बताए।
कूटनीतिज्ञसँगै तिब्बती शरणार्थीले मनाए दलाई लामाको जन्मदिन (फोटो फिचर),"काठमाडौं : नेपालमा बसोबास गर्दै आएका तिब्बती समुदायले आफ्ना धार्मिक नेता दलाई लामाको ८७ औं जन्मदिन बुधबार मनाएका छन्। तिब्बतबाट निर्वासित धार्मिक नेता लामा बुधबारदेखि ८७ वर्ष पुगेका छन्। उनी १४ औं दलाई लामा हुन्। जन्मोत्सव कार्यक्रमको संयोजन लाजिम्पाटस्थित तिब्बती शरणार्थी कार्यालय (टिबेटिएन रेफ्युजी वेलफेयर अफिस)ले गरेको हो। तिब्बती समुदायले जाउलाखेलमा एक कार्यक्रमको आयोजना गरी धार्मिक नेता दलाई लामाको जन्मदिन मनाएका हुन्। विश्व शान्तिको कामना गर्दै नेपालमा रहेका तिब्बती समुदायले आफ्ना धार्मिक नेता लामाको जन्मदिन मनाएका हुन्। तिब्बती समुदायले तिब्बती परम्पराअनुसार दलाई लामाको तस्बिरमा पूजाअर्चना गरी दीर्घायुको कामना गरेका थिए। कार्यक्रममा तिब्बती समुदायका बालबालिकाले नेपालको राष्ट्रिय गान गाएका थिए। विशेष समारोहमा नेपालस्थित अमेरिकी दूतावासका उपप्रमुख म्यानुअल पी मिकलर, जापान, फान्स, युरोपियन युनियनलगायतका विदेशी कूटनीतिज्ञ सहभागी भएका छन् । कोरोना संक्रमणको समयमा गुम्बाभित्रमात्र जन्मोत्सव मनाएका उनीहरुले यस वर्ष जाउलाखेलको खुला चउरमा भव्य कार्यक्रम गरेका हुन्। राजनीतिक अभिप्रायले नभई धार्मिक आस्थाअनुसार आफ्ना धार्मिक नेता लामाको जन्मोत्सव मनाइएको दाबी तिब्बती शरणार्थी समुदायका अगुवाले गरेका छन्। विश्वभर छरिएका तिब्बतीले जुलाई ६ मा धार्मिक नेता लामाको जन्मदिन मनाउँदै आएका छन्। तस्बिर : सरोज बैजु शम्भु कट्टेल"
एकैदिन सुनको मूल्य तोलामा एक हजार ६०० रुपैयाँले घट्यो,"काठमाडौं : नेपाली बजारमा सुनचाँदीको मूल्य सस्तिएको छ। बुधबार सुन तोलामा एक हजार ६०० रुपैयाँले घटेको नेपाल सुनचाँदी व्यवसायी महासंघले जनाएको छ। यसैगरी, आज तेजाबी सुन प्रतितोला ९५ हजार ५०० रुपैयाँमा कारोबार भइरहेको महासंघले जनाएको छ। यसअघि मंगलबार प्रतितोला सुन तोलाको ९७ हजार ६ सय रुपैयाँमा खरिदबिक्री भएको थियो। सुनको मूल्य घटेसँगै चाँदीको मूल्य पनि घटेको छ। आज चाँदीको मूल्य प्रतितोला ३० रुपैयाँले घटेको छ । चाँदी प्रतितोला एक हजार १७५ रुपैयाँमा खरिदबिक्री भइरहेको छ।"
सीसीटीभी फुटेज मेटाउने अर्थमन्त्रालयका अन्य व्यक्तिलाई पनि कारवाही गर्नुपर्छ : योगेश भट्टराई,"काठमाडौं : नेकपा एमालेका सचिव योगेश भट्टराईले अर्थमन्त्रीले राजीनामा गर्नुपर्ने वा प्रधानमन्त्रीले बर्खास्त गर्नुपर्ने एमालेको बटमलाईन भएको बताएका छन्। बुधबार संसद भवन नयाँ बानेश्वरमा सञ्चारकर्मीसँग कुरा गर्दै भट्टराईले बजेट निर्माण गर्दा बाह्य व्यक्ति प्रवेश गराएर राष्ट्रघाती काम गरिएको भन्दै अर्थमन्त्री पदमा रहिरहन नमिल्ने समेत बताए । उनले सरकारी डकुमेन्ट गायब बनाएको र सीसीटीभी फुटेज समेत मेटाइएकाले अर्थमन्त्रीको नियत खराब देखिएको तर्क गरे। उक्त घटनाका विषयमा संसदीय छानविन समिति गठन गर्नुपर्ने आफूहरुको अर्को माग गरेको उनको भनाइ छ । उनले छानविन समिति गठन भएपनि अर्थमन्त्री पदमा बस्न नमिल्ने धारणा राखे। त्यस्तै, उनले सीसीटीभी फुटेजलाई मेटाउने अर्थमन्त्रालयका अन्य व्यक्तिलाई पनि कारवाहीको दायरामा ल्याउनुपर्ने बताए।"
प्रतिनिधि सभाको बैठक २ बजेसम्म स्थगित,"काठमाडौं : प्रतिनिधि सभाको बैठक २ बजेसम्म स्थगित भएको छ। बुधबार बिहान ११ बजे बोलाइएको बैठक दिउँसो २ बजेसम्म स्थगित भएको संघीय संसदका महासचिव डा भरतराज गौतमले जानकारी दिए। प्रमुख प्रतिपक्ष दल नेकपा एमालेले अर्थमन्त्री जनार्दन शर्मालाई बर्खास्ती गर्नुपर्ने पार्टीको बटमलाइन बनाएपछि सभामुख अग्नि सापकोटाले छलफल गर्न बैठक स्थगित गरेका हुन्। एमालेले बजेट निर्माणमा अनधिकृत व्यक्तिको संलग्नता रहेको भन्दै छानबिनका लागि संसदीय समिति बनाउन माग गर्दै निरन्तर अर्थमन्त्रीका कार्यसूचीलाई बहिस्कार गर्दै आएको छ। अर्थमन्त्रीले अनधिकृत व्यक्ति घुसाएर बजेटमा करका दर तलमाथि गरेको बेलाको सीसीटीभी फुटेज मेटिएपछि सरकार थप आलोचित बनेको हो। सत्तारुढ दलकै नेताहरुले पनि अर्थमन्त्रीको राजीनामा मागेका छन्। अर्थमन्त्री शर्माले पूर्वनासु रघुनाथ घिमिरे र व्यापारिक घरानाका एक फाइनान्स डाइरेक्टरलाई जेठ १४ गते मध्यराति मन्त्रालयमा प्रवेश गराएर बजेटमा राजस्व, कर र भन्सारका दर मिलाउन प्रयोग गरेका थिए। अन्नपूर्ण पोस्ट्ले मध्यराति बजेटमा जब चुकुल लाग्यो शीर्षकमा विशेष समाचार प्रकाशन गरेको थियो। उक्त दिनको सीसीटीभी फुटेज दिन उपभोक्ता हित संरक्षण मञ्चले माग गर्दा अर्थ मन्त्रालयले १३ दिनमै मेटिएको जवाफ दिएको थियो। मन्त्रालयको जवाफले अनधिकृत व्यक्तिको प्रवेशलाई पुष्टि गरेको भन्दै अर्थमन्त्री शर्मामाथि राजीनामा दिन र छानबिन गर्न चौतर्फी दबाब बढेको छ। नागरिक समाजका अगुवाले समेत तत्काल राजीनामा दिन र अर्थमन्त्रीलाई छानबिनको दायरामा ल्याउन सरकारसँग माग गरेका छन्।"
"संसद बैठक बस्दै, के छन् एजेन्डा ?","काठमाडौं : संघीय संसदअन्तगत प्रतिनिधि सभा बैठक बस्दैछ। अब केहीबेरमा बस्ने बैठकमा सभामुख अग्निप्रसाद सापकोटाले राष्ट्रपतिको कार्यालयबाट प्राप्त मन्त्रिपरिषदको गठनसम्बन्धी पत्रको व्यहोरा पढेर सुनाउने कार्यसूची रहेको छ। यस्तै प्रधानमन्त्री शेरबहादुर देउवाले राष्ट्रिय प्राकृतिक स्रोत तथा वित्त आयोग तेस्रो वार्षिक प्रतिवेदन २०७८ पेश गर्ने कार्यसूची रहेको संघीय संसदको महासचिव डाभरतराज गौतमले जानकारी दिए। यस्तै,आजको बैठकमा विभिन्न विधेयकमाथि छलफल तथा विचार गरियोस् भन्ने प्रस्ताव प्रस्तुत हुने कार्यसूची छ। यस्तो छ कार्यसूची"
सर्वत्र अर्थमन्त्री शर्माको राजीनामा माग,"काठमाडौं : बजेट निर्माणमा अनधिकृत व्यक्तिलाई प्रवेश गराएको बेलाको सीसीटीभी फुटेज रेकर्डबाट मेटाइएपछि अर्थमन्त्री जनार्दन शर्मालाई राजीनामा दिन चौतर्फी दबाब छ। सडक र सदनपछि सहकर्मी नेताले नै राजीनामा दिन अर्थमन्त्री शर्मामाथि दबाब बढाएका हुन्। बजेट भाषणको अघिल्लो राति अनधिकृत व्यक्तिलाई मन्त्रालयमा प्रवेश गराएर करका दर तलमाथि गर्न लगाएका अर्थमन्त्री शर्माको राजीनामा माग्दै युवा।विद्यार्थी सडकमा उत्रिएका छन्। शर्माकै पार्टी माओवादी केन्द्रका नेताले पनि राजीनामा दिन सुझाव दिएका छन्। अर्थमन्त्री शर्माले पूर्वनासु रघुनाथ घिमिरे र व्यापारिक घरानाका एक फाइनान्स डाइरेक्टरलाई जेठ १४ गते मध्यराति मन्त्रालयमा प्रवेश गराएर बजेटमा राजस्व, कर र भन्सारका दर मिलाउन प्रयोग गरेका थिए। अन्नपूर्ण पोस्ट्ले मध्यराति बजेटमा जब चुकुल लाग्यो शीर्षकमा विशेष समाचार प्रकाशन गरेको थियो। उक्त दिनको सीसीटीभी फुटेज दिन उपभोक्ता हित संरक्षण मञ्चले माग गर्दा अर्थ मन्त्रालयले १३ दिनमै मेटिएको जवाफ दिएको थियो। मन्त्रालयको जवाफले अनधिकृत व्यक्तिको प्रवेशलाई पुष्टि गरेको भन्दै अर्थमन्त्री शर्मामाथि राजीनामा दिन र छानबिन गर्न चौतर्फी दबाब बढेको छ। नागरिक समाजका अगुवाले समेत तत्काल राजीनामा दिन र अर्थमन्त्रीलाई छानबिनको दायरामा ल्याउन सरकारसँग माग गरेका छन्। विपक्षी एमालेनिकट युवा संघले अर्थमन्त्री शर्माको राजीनामा माग्दै मंगलबार सिंहदरबार क्षेत्रमा प्रदर्शन गरेको छ। सीसीटीभी फुटेज खाने अर्थपूर्ण मुसा, जनार्दन कि धनार्जन ?, सेतो जुँगा कालो मन, देश डुबाउनेमै हो भन लगायत प्लेकार्ड बोकेर युवा।विद्यार्थीले नाराबाजी गरेका थिए। उनीहरूले सीसीटीभी फुटेज खै, राजीनामा कहिले दिनेलगायत नारा पनि लगाएका थिए। अर्थमन्त्री शर्माले खासखास व्यापारिक घरानालाई फाइदा पुग्ने र खासखासलाई नोक्सान पुग्ने गरी बजेटमा करका दर तलमाथि गर्ने जिम्मा पूर्वनासु घिमिरेलाई दिएका थिए। अर्थ मन्त्रालयका सचिवद्वय मधु मरासनी र कृष्णहरि पुष्कर अनि सहसचिवद्वय चक्रबहादुर बुढा र भूपाल बरालको उपस्थितिमा पूर्वनासु घिमिरेले विद्युतीय सवारीसाधनमा अन्तःशुल्क तथा भन्सार महसुलमा वृद्धि, सेनिटरी प्याडमा विदेशीलाई छुट र स्वदेशीलाई कच्चा पदार्थमा भन्सार महसुल यथावत्, फलाम तथा इस्पातमा आश्रित तार र मोटरसाइकलमा थप भन्सार महसुल, निजी कम्पनीलाई पनि बिमा कार्यक्रमसम्बन्धी अधिकार, मेडिकल कलेजलाई वर्षको दुई पटक सञ्चालन गर्ने अनुमतिलगायतका करका दायरमा सेटिङ गरेका थिए। कांग्रेसका नेताहरूले गम्भीर आरोप लागेका अर्थमन्त्री शर्मालाई बचाउन नहुने भन्दै पार्टीलाई जनताको नजरबाट गिर्न नदिनेतर्फ प्रधानमन्त्रीको ध्यानाकर्षण गराएका छन्। कांग्रेस प्रवक्ता महतले कसैलाई पनि कानुन र जिम्मेवारीभन्दा बाहिर जाने छुट नभएको बताए। वास्तविकता र यथार्थताको आधारमा प्रधानमन्त्रीले यो विषयमा छिट्टै निर्णय दिने महतले बताए। अर्थमन्त्रीको विज्ञका रूपमा बजेट निर्माणमा सहभागी भएका पूर्वनासु घिमिरेसामु मन्त्रालयका सचिवसहित उच्च पदस्थ कर्मचारी निरीह भएका थिए। घिमिरेले सयौं वस्तुमा करका दर, अन्तःशुल्क, भन्सार दरमा हेरफेर गरेका थिए। अर्थमन्त्री शर्माले २०७८ भदौ २४ गते सार्वजनिक गरेको प्रतिस्थापन बजेट निर्माणमा पनि नासु घिमिरेले व्यापक चलखेलको प्रयास गरेका थिए। त्यसबेला भने कर्मचारीले रोकेपछि उनी असफल भएका थिए। त्यस बेला घिमिरेको चलखेल रोकेका कर्मचारीलाई अर्थमन्त्री शर्माले मन्त्रालयबाट हटाएका थिए। आफूअनुकूल कर्मचारीलाई मात्रै मन्त्रालयमा जिम्मेवारी दिएका थिए। जबकि बजेटमा करका दायरा निर्धारण गर्दा तोकिएका अधिकारीबाहेक अरू कसैले प्रवेश नै पाउँदैन। प्रतिस्थापन बजेट र आर्थिक वर्ष २०७९।०८० बजेटमा अक्षम्य अपराध गरेको भन्दै अर्थमन्त्री शर्मामाथि छानबिनका लागि प्रमुख विपक्षी एमालेले संसद्मा माग गरेको थियो। तर, अर्थमन्त्री शर्माले अनधिकृत व्यक्तिलाई राखेर बजेट बनाएका समयका सीसीटीभी फुटेज नै मेट्न लगाएका छन्। उपभोक्ता हित संरक्षण मञ्चले सूचनाको हक प्रयोग गर्दै फुटेज माग गरेको थियो। अर्थमन्त्री शर्माकै निर्देशनमा मन्त्रालयले १३ दिनमै फुटेज मेटिएको भन्ने गैरजिम्मेवार जवाफ दिएको स्रोतले बतायो। सूचना प्रविधिका विज्ञ, अर्थ मन्त्रालयका पूर्वप्रशासकले महिनौंसम्म पनि सीसीटीभी फुटेज रहने बताउँदै आएका छन्। अनधिकृत व्यक्ति राखेर बजेटमा करका दर र दायरा हेरफेर गराउनु र सीसीटीभी फुटेज हटाउनु फौजदारी अपराध नै हो। सीसीटीभी जडान तथा सञ्चालनसम्बन्धी कार्यविधि, २०७२ को ३(क) (५) ले सीसीटीभीबाट खिचिएका दृश्यहरू कम्तीमा तीन महिनासम्म सुरक्षित रहने गरी राख्नुपर्ने व्यवस्था गरेको छ। यसरी सीसीटीभी फुटेज हटाउने कार्यलाई कसुर मानेको छ। एमालेले मात्र होइन, सत्तारूढ दलमा अर्थमन्त्री शर्माको राजीनामा वा बर्खास्तीको दबाब बढेको छ। नागरिक अभियन्ताले अर्थमन्त्रीको राजीनामा माग गरेका छन्। डा गोविन्द केसी, केदारभक्त माथेमा र सुशीला कार्कीलगायतले पनि अर्थमन्त्री शर्मालाई हटाएर छानबिन गर्न माग गरेका छन्। कांग्रेस महामन्त्री गगन थापाले पनि अर्थमन्त्री शर्मालाई पदबाट हटाएर उनीमाथि छानबिनको माग गरेका छन्। कांग्रेस महामन्त्री थापाले अर्थमन्त्री शर्मा आफैंले राजीनामा नदिए प्रधानमन्त्रीले हटाउनुपर्ने बताइसकेका छन्। सत्तारूढ दलभित्रसमेत अर्थमन्त्री शर्मालाई हटाउनुपर्ने दबाब बढेको छ। माओवादी केन्द्रको जारी केन्द्रीय समिति बैठकमा पनि अर्थमन्त्री शर्माको आलोचना गरिएको छ। अर्थमन्त्रीलगायतका केही मन्त्रीका कारण पार्टीकै बदनाम भएको भन्दै केन्द्रीय नेताहरूले अध्यक्ष पुष्पकमल दाहाल प्रचण्डको ध्यानाकर्षण गराएका छन्। अध्यक्ष दाहालको निवास खुमलटारमा मंगलबार बसेको पार्टीका पूर्वस्थायी कमिटी सदस्य र प्रदेश इन्चार्जको बैठकमा अर्थमन्त्रीको विषयमा कुरा उठेको माओवादी नेता हरिबोल गजुरेलले बताए। अनधिकृत व्यक्तिलाई बजेट बनाउन सहभागी गराएको र ती दिनको सीसीटीभी फुटेज माग्दा डिलिट भइसकेको जवाफ दिएकोबारे केही नेताले बैठकमा प्रश्न उठाएका थिए। माओवादी नेता गजुरेलले एमालेले यो विषय उठाएकाले अब कसरी जाने भनेर छलफल भएको बताए। यही विषयलाई प्रमुख प्रतिपक्षीले संसद्मा उठाइरहेको छ। संसद् अवरोध गर्छु भनिरहेको छ। यसबारे के हो भनेर केही साथीहरूले कुरा उठाउनुभएको थियो, गजुरेलले भने, अध्यक्षले यस विषयमा आफूले प्रधानमन्त्री शेरबहादुर देउवा र सभामुख अग्नि सापकोटासँग कुरा गर्ने बताउनु भएको छ। प्रधानमन्त्री देउवा र सभामुख सापकोटासँग छलफलपछि यो विषयमा कसरी अगाडि बढने भन्नेबारे निर्णय हुने गजुरेलले बताए। माओवादी बैठकमा कुरा उठेपछि अध्यक्ष दाहाल र प्रधानमन्त्री देउवाबीच यस विषय मंगलबार साँझ बालुवाटारमा छलफल भएको छ। विपक्षी एमाले अध्यक्ष केपी शर्मा ओलीले अर्थमन्त्रीका विषयमा संसदीय छानबिनको माग गरिसकेका छन्। ओलीले अर्थ मन्त्रालयको सीसीटीभी फुटेज मेटाउन आफू र पार्टीको कुनै संलग्नता नरहेको पनि प्रष्ट गरिसकेका छन्। अर्थशास्त्री डा डिल्लीराज खनालले अर्थमन्त्री शर्माले नांगो नाच प्रदर्शन गरेर देशकै बदनाम गरेको बताए। लोकतन्त्रको नै बदनाम भयो, सत्ताको दुरुपयोग भयो, उनले भने, इमानदारी, नैतिकता र विधि प्रक्रियाको त कुरै नगरौं। उनले अर्थमन्त्रीमाथि कारबाही हुनुपर्ने बताए। बजेट प्रणालीमा सहभागिता, परदर्शिता र जवाफदेहितालाई प्राथमिकता दिनुपर्छ भन्ने छ। तर यहाँ त यसको उल्टो भइरहेको छ, खनालले भने, अहिले बजेटमा यस्तो विकृति आइसक्यो, योभन्दा लाजको पसारो त के नै होला र ? यस्तालाई तत्काल हटाएर कारबाही गर्नुपर्छ। प्रधानमन्त्रीको सूक्ष्म निगरानी : कांग्रेस सत्ताको नेतृत्व गरिरहेको कांग्रेसका नेताहरूले अर्थमन्त्री शर्मामाथि गम्भीर आरोप लागिसकेकाले उनलाई हटाउनै पर्ने माग प्रधानमन्त्रीसँग गरिरहेका छन्। कांग्रेस प्रवक्ता डा प्रकाशशरण महतले अर्थमन्त्री शर्मामाथि उठेका प्रश्नलाई प्रधानमन्त्री देउवाले नजिकबाट हेरिरहेको बताए। यो विषय प्रधानमन्त्रीले नजिकबाट हेरिरहनु भएको छ, डा महतले भने, साँच्चै हो भने यो विषय क्षमायोग्य हुनै सक्दैन। अक्षम्य अपराध नै हो। कांग्रेसका नेताहरूले गम्भीर आरोप लागेका अर्थमन्त्री शर्मालाई बचाउन नहुने भन्दै पार्टीलाई जनताको नजरबाट गिर्न नदिनेतर्फ प्रधानमन्त्रीको ध्यानाकर्षण गराएका छन्। कांग्रेस प्रवक्ता महतले कसैलाई पनि कानुन र जिम्मेवारीभन्दा बाहिर जाने छुट नभएको बताए। वास्तविकता र यथार्थताको आधारमा प्रधानमन्त्रीले यो विषयमा छिट्टै निर्णय दिने महतले बताए। उद्योग, वाणिज्य तथा आपूर्तिमन्त्री दिलेन्द्रप्रसाद बडूले विषय निकै गम्भीर भएकाले शीर्ष नेतृत्वबाटै किनारा लगाइने बताए। यो विषय शीर्ष तहको कुरा हो, मन्त्री बडूले भने, त्यहाँबाट जे निष्कर्ष निस्कन्छ, त्यहीअनुसार हुन्छ। शीर्ष नेताले नै यसलाई टुंग्याउनुपर्छ। राजनीतिक विषय भएकाले यो विषय मन्त्रिपरिषद्मा उठ्नु, नउठ्नुले तात्विक अर्थ नराख्ने उनको भनाइ छ। एमालेका प्रमुख सचेतक विशाल भट्टराईले संसद्, सडक र न्यायालयबाट यसको प्रतिवाद गरिने बताए। मन्त्री शर्माबाट अक्षम्य अपराध भएको छ, नेता भट्टराईले भने, आफूमाथि प्रश्न उठ्नेबित्तिकै अर्थमन्त्रीले राजीनामा दिनुपथ्र्यो। तर त्यस्तो भएन। अब हामी संसद्, सडक र न्यायालयमार्फत प्रतिवाद गर्छौं। प्रधानमन्त्री देउवा वा माओवादी केन्द्रले अविलम्ब अर्थमन्त्रीलाई राजीनामा गराउन लगाउनुपर्ने भट्टराईले बताए। सेटिङमा सबै कुरा भएका कारण नै प्रधानमन्त्रीदेखि उहाँ सम्बद्ध दल बचाउन लागेको छ, भट्टराईले भने, विश्वमा नै नभएको यस्तो जघन्य अपराध भएको छ। यसमा प्रश्न उठेपछि उहाँ स्वयंले राजीनामा दिनुपर्ने हो, तर न उहाँको राजीनामा आउँला जस्तो छ, न प्रधानमन्त्री र सम्बद्ध दलले राजीनामा गराउने छाँट देखिन्छ।यो सेटिङ भएकोले नै प्रधानमन्त्रीदेखि सम्बद्ध दल जोगाउने लागेका छन्। युवा संघका अध्यक्ष किरण पौडेलले अर्थमन्त्रीको अपराध क्षम्य नभएको भन्दै प्रधानमन्त्रीले बर्खास्तगी गर्नुपर्ने बताए। यो राज्यविरुद्ध कसुर हो, उनले भने, यसमा अर्थमन्त्रीले राजीनामा दिएर मात्र हुँदैन, अब उनलाई बर्खास्ती नै गर्नुपर्छ। बुधबारसम्म बर्खास्ती नभए बिहीबारबाट अर्थमन्त्रीका कार्यक्रम अवरोध गर्दै देशव्यापी आन्दोलन गर्ने उनले चेतावनी दिए। प्रधानमन्त्री देउवा र माओवादी केन्द्रका अध्यक्ष प्रचण्ड अर्थमन्त्रीलाई बचाउने खेलमा लागेको उनले आरोप लगाए। अहिलेसम्म पनि अर्थमन्त्रीको राजीनामा नआउनुले प्रधानमन्त्री र अध्यक्ष प्रचण्डको पनि सेटिङ छ भन्ने पुष्टि हुन्छ, उनले भने। राष्ट्रिय योजना आयोगका पूर्वउपाध्यक्षहरूले बजेट निर्माण प्रक्रियामा भएको अनियमितताबारे छानबिन हुनुपर्ने माग गरेका छन्। बजेट निर्माणमा अनधिकृत व्यक्तिको संलग्नता र करका दर हेरफेरले अर्थमन्त्री जनार्दन शर्माको चौतर्फी राजीनामाको माग भइरहेका बेला पूर्वउपाध्यक्षहरू पृथ्वीराज लिगल, जगदीशचन्द्र पोखरेल, युवराज खतिवडा, दिनेशचन्द्र देवकोटा, गोविन्दराज पोखरेल र पुष्प कँडेलले संयुक्त वक्तव्य निकालेका हुन्। संकटोन्मुख अर्थतन्त्रलाई उकास्न आवश्यक कदम चाल्न उनीहरूले सरकारको ध्यानाकर्षण गराएका छन्। अहिलेको संकटोन्मुख अर्थतन्त्रको सामना गर्न ठोस योजनाका साथ अघि बढ्न अनुरोध गर्दछौं, वक्तव्यमा लेखिएको छ, बजेट निर्माणमा उठेका प्रश्नहरूमाथि यथोचित छानबिन गर्न मन्त्रिपरिषद्, संसद् र संवैधानिक निकायसमक्ष माग गर्दछौं। बजेट निर्माण अनुशासनहीन क्रियाकलाप भएको विषयमा चौतर्फी प्रश्न उठेको भन्दै उनीहरूले यथोचित निकास दिन अपिल गरेका छन्।"
चन्द्रागिरिको केबलकारमा अड्किए राष्ट्रिय सभाका अध्यक्ष,"काठमाडौं : चन्द्रागिरी केबलकारमा समस्या आएपछि राष्ट्रिय सभा अध्यक्ष गणेशप्रसाद तिमल्सिना केहीबेर अड्किएका छन्। राष्ट्रिय सभाका सचिव राजेन्द्र फुयाँलले केबलकारमा 'टेक्निकल 'गढीबढी आएपछि अध्यक्ष तिमल्सिना केहीबेर अड्किएको अन्नपूर्णलाई जानकारी दिए। उनले भने,'केही समय टेक्निकल गढबढीले केबलकार रोकिएको हो। अहिले केबरकार पनि सुचारु भएको छ। उहाँ गन्तव्यमा पुगिसक्नु भएको छ।' बुधबार बिहान तिमल्सिना परिवारका साथ चन्द्रागिरी गएका थिए।"
आइतबार सार्वजनिक बिदा,काठमाडौं : सरकारले आइतबार सार्वजनिक बिदा दिएको छ। गृह मन्त्रालयले इस्लाम धर्मावलम्बीहरुको पर्व बकर ईद (ईद उल अजहा) को अवसरमा असार २६ गते आइतबार बिदा दिने निर्णय गरेको हो। गृह प्रवक्ता फणिन्द्रमणि पोखरेकाअनुसार राजपत्रमा प्रकाशित बकर ईदको सार्वजनिक बिदालाई मुस्लिम आयोगको अनुरोधमा असार २६ गते कायम गरि देशभर सार्वजनिक बिदा दिने निर्णय गरिएको हो।
"वैदेशिक रोजगारीको प्रलोभनमा महिलालाई कुवेतमा विक्री, तीन जना पक्राउ","काठमाडौं : मानव बेचविखन तथा ओसारपसारमा संलग्न तीन जनालाई प्रहरीले पक्राउ गरेको छ। पक्राउ पर्नेमा ललितपुर गोदावरी नगरपालिका१० चापागाउँ बस्ने ४८ वर्षीय दौलत रोका, काठमाडौं महानगरपालिका३२ पेप्सीकोला स्थायी वतन भएकी २७ वर्षीया रेवती सुनार र काठमाडौं टोखा नगरपालिका२ चण्डेश्वरी बस्ने रोल्पा त्रिवेणी गाउँपालिका७ का ५२ वर्षीय भरतमणि घर्तिमगर रहेका छन्। दौलतलाई गत जेठ २४ गते ललितपुर जावलाखेलबाट, रेवतीलाई गत जेठ २० गते काठमाडौं बबरमहलबाट र भरतमणिलाई गत जेठ १३ गते काठमाडौं टोखाबाट प्रहरीले पक्राउ गरेको हो। उनीहरूमध्ये दौलतले विभिन्न प्रलोभन तथा डरत्रास देखाई पीडितलाई ललितपुर ढोलाहिटीमा जबरजस्ती करणी गरी कुवेतमा मासिक ४०५० हजार रूपैयाँसम्म कमाई हुने प्रलोभन देखाई भारतको नयाँदिल्ली हुँदै २०७८ चैत १६ गते कुवेतमा घरायसी कामका लागि बिक्री गरेको र घर मालिकलेसमेत बन्धक बनाई जबरजस्ती करणी गरेकोमा पीडितलाई मानव बेचविखन अनुसन्धान ब्यूरो बबरमहलको पहलमा कुवेतबाट उद्धार गरिएको थियो। साथै रेवतीले भारतमा डान्सको काममा लगाईदिने प्रलोभन देखाई पीडितलाई वीरगञ्जबाट भारतको रक्सौल सौनाबजार पुर्याई डर त्रास देखाई डान्स गर्न लगाएको अवस्थामा भारतीय प्रहरीले उद्धार गरी भारतको बालिका गृह मोतिहारीमा राखेकोमा माइती नेपालको सहयोगमा नेपाल फिर्ता ल्याइएको थियो। यसैगरी भरतमणिले दुबईमा कम्पनीको प्याकिङ सम्बन्धी काममा लगाईदिने भनि मासिक ४०५० हजार रूपैयाँसम्म कमाई हुने प्रलोभनमा २०७९ वैशाख १६ गते काठमाडौं एयरपोर्टबाट दुबई भनी कुवेतको घर मालिकलाई पाँच हजार कुवेत दिनारमा बिक्री गरेको खुल्न आएको छ। जिल्ला अदालत काठमाडौंको २०७९ असार २१ गतेको आदेशले दौलतलाई, २०७९ असार १५ गतेको आदेशले रेवतीलाई र २०७९ असार ८ गतेको आदेशले भरतमणिलाई मुद्दा पुर्पक्षको लागि कारागार कार्यालय पठाइएको छ।"
रक्त क्यान्सर पीडित छोरालाई बचाइदिन आमाबुवाको हारगुहार,"स्याङ्जा : वालिङ् नगरपालिका १० का शिशिर पंगेनीको उपचारका लागि उनको परिवारले सहयोगको याचना गरेको छ। १८ वर्षीय छोरा शिशिरलाई रक्तक्यान्सर पुष्टि भएको र उपचारका लागि लाखौं रुपैयाँ लाग्ने भएपछि उनका बुवा रामु पंगेनीले सहयोगी मनहरुसँग सहयोगको याचना गरेका हुन्। सामान्य आर्थिक अवस्थाका पंगेनी परिवार छोराको उपचारका लागि खर्च जोहो गर्न नसक्दा चिन्तामा छ। उनीहरुको पेशा भनेको सामान्य खेतीपाती नै हो। उच्च शिक्षाका लागि पोखरामा अध्ययनरत शिशिरको दाँतबाट लगातार रगत बगेपछि उपचार गराउँदा क्यान्सर पुष्टि भएको हो। हाल उनी सिभिल अस्पताल मिनभवन काठमाडौंमा उपचारत छन्। विगत एक महिनादेखि उनको उपचार भइरहेको छ। बोनम्यारो प्रत्यारोपण गर्नुपर्ने चिकित्सकले बताएका छन्। उपचारका लागि झण्डै ५० लाख सम्म खर्च लाग्ने भएपछि उनका परिवार बिचल्लीमा परेको छ। छोरालाई बचाउन उनका बुवा सबैसँगै हारगुहार गरिरहेका छन्। छोराको उपाचारका लागि आफूसँग भएको र आफन्तसँग ऋण खोजेको १० लाख रुपैयाँ खर्च भइसके उनकी आमा सीता पंगेनीले बताइन्। शिशिरको उपचारको लागि खर्च जुटाउन उनकै नाममा मुक्तिनाथ विकास बैंकमा खाता खोलिएको छ। शिशिर बचाउन अभियान सञ्चालन गरेर थोरैथोरै रकम जम्मा गर्न वालिङ्बासी लागिपरेका छन्। लाउलाउ र खाउँखाउँ भन्ने उमेर अस्पतालको वेडमा छट्पटाइरहेका शिशिरलाई बचाउन उनका परिवार मात्र नभइ वालिङ्बासी आर्थिक सहयोग संकलनमा जुटेका छन्। इच्छुक सहयोगी दाताले मुक्तिनाथ विकास बैंकको खाता नं ०४८२२३००९०३४२४०००००१ मा आर्थिक सहयोग गर्नसक्ने अयिभानकर्ताहरुले जनाएका छन्। साथै, ९८४०४९६०९७ र ९८५६०५७७२३ मोबाइल नम्बरमा फोन गर्न सक्नेछन्।"
नवलपरासीमा चिनी तस्करी बढ्यो,"परासी : पश्चिम नवलपरासीका भारतीय सीमा नाकाबाट चिनी तस्करी कार्य बढेको छ । विगत केही दिनदेखि तस्करी कार्य बढेपनि त्यसको नियन्त्रणका लागि प्रहरीले बेवास्ता गरेको गुनासो बढेको छ । सीमा क्षेत्रमा प्रहरीका युनिटहरु छन् । तर तस्करीको चिनी भने सहज रुपमा भित्रिने गरेको हो । भन्सार छलेर भारतबाट ल्याइने चिनी दैनिक १० देखि १२ ट्रक नवलपरासीहुँदै चितवन, हैटौडा, पोखरालगायतका प्रमुख सहरहरुमा पठाउने गरिएको बताइएको छ । रातको समयमा मात्र नभई दिउँसै पनि चिनी तस्करी बढेको स्थानीयको भनाइ छ । सीमा नाकाहुँदै भित्रिने तस्करीको चिनीलाई पश्चिम नवलपरासी प्रहरीले बरामद गर्न वास्ता नगरेपछि ति चिनीहरु पूर्वी नवलपरासीबाट धमाधम बरामद हुन थालेका छन् । चिनी तस्करीबारे पश्चिम नवलपरासी प्रहरी बेखबर जस्तै बनेको छ । दुई साताको अवधिमा ५० टन तस्करीको चिनी बरामद गरी कार्यालयमा बुझाइएको महेशपुर भन्सार कार्यालयका नायब सुब्बा जीवन पंथीले बताए । पक्राउ परेको चिनीको सरकारी मूल्य प्रतिकेजी ६० रुपैयाँका दरले कुल ३० लाख कायम गरिएको छ । भन्सार कार्यालयमा बुझाइएका चिनीमध्ये तीन टन भन्सार कार्यालयका कर्मचारीले बरामद गरेका हुन् । बाँकी ४७ टन चिनी पूर्वी नवलपरासी प्रहरीले बरामद गरेर बुझाएका हुन् । पश्चिम नवलपरासीको नाकाहुँदै दुई वटा ट्रकमा गएको चिनीलाई पूर्वी नवलपरासी प्रहरीले गत जेठ २७ र असार ६ गते बरामद गरेर भन्सारमा बुझाएका हो । तीव्ररुपमा भइरहेको तस्करीको यो समयमा पश्चिम नवलपरासी प्रहरीले भने चिनी बरामद गरेर बुझाएको रेकर्ड नरहेको भन्सार कार्यालयले जनाएको छ । भन्सार कार्यालयमा बरामद चिनीको विवरणअनुसार पनि पश्चिम नवलपरासीमा प्रहरीकै मिलमतोमा चिनी तस्करी हुने गरेको बुझ्न गाह्रो छैन । सीमा क्षेत्रमा रहेका प्रहरी कार्यालयका इन्चार्जहरुले जिल्लादेखि प्रदेश प्रहरीसम्म रकम बुझाउनु पर्नेभन्दै तस्करहरुसँग मोटो रकम लिएर चिनी तस्करी गर्न दिएको आरोप छ । पछिल्लो पटक चिनी तस्करी कार्य बढेपछि भन्सार कार्यालयले पनि छुट्टै कर्मचारी खटाएर गस्ती बढाएको भन्सार कार्यालयका नायब सुब्बा पंथीले बताए । जिल्लाको भूजहवा, बसैया, झोलिनीपुर, गेर्मी, महेशपुरलगायतका नाकाबाट चिनी तस्करी बढेको हो । तस्करहरुले दसगजा नजिक चिनी ल्याएर राख्ने र त्यहाँबाट पिकअप भेनमा लोड गरी बर्दघाट, सेमरी र हरकट्टामा लगेर ट्रकमार्फत पठाउने गरेको बताइएको छ । भारतमा प्रति केजी ५० रुपैयाँम नेपालीमा पाइने चिनी नेपाल पुयाएपछि ८० देखि ९० सम्म बिक्री हुने भएपछि चिनी तस्करी कार्य बढेको हो । तस्करी कार्य बढेको गुनासो आएपछि शसस्त्र प्रहरीसँग मिलेर संयुक्त गस्ती थालिएको जिल्ला प्रहरी कार्यालय पश्चिम नवलपरासीका उपरीक्षक(एसपी) ऋषिराम कडेलले बताए । हामीले क्रस चेक पनि शुरु गरेका छौं । हेरौं १२ दिनमा रिजल्ट आउँछ की , 'कडेलले भने । राजश्व अनुसन्धान कार्यालय बुटवलका प्रमुख अनुसन्धान अधिकृत राजेश पंथीले केही दिन अघि शसस्त्र र नेपाल प्रहरीको संयुक्त गस्ती टोलीले गस्ती बढाए पनि बरामद गर्न नसकिएको बताए । 'नवलपरासीबाट चिनी तस्करी ब्यापक भएको जनगुनासो आएको छ । सूचना लिग भएर हो की के हो ? त्यस दिन बराम हुन सकेन । अब संयुक्त गस्तीबाहेक पनि कार्यालयले छुट्टै तरिकाले गस्ती गर्ने सोंचमा छौं,' प्रमुख अनुसन्धान अधिकृत पंथीले भने । जिल्लाका केही फर्म माथि पनि निगरानी बढाएर तस्करी नियन्त्रणमा लागेको पंथीको भनाइ छ । लुम्बिनी प्रदेशका प्रहरी प्रमुख (डीआइजी) नल प्रसाद उपाध्यायले चिनी तस्करीलगायत सबै प्रकारका तस्करी नियन्त्रणका लागि मातहतका यूनिटलाई निर्देशन दिएको अन्नपूर्णलाई टेलिफोनमा बताए । पछिल्लो पटक चिनी तस्करीलाई प्रमुख बनाएर निगरानी गर्न निर्देशन दिएका छौं । प्रलोभनमा परेर काम गरेको भए कारबाही हुन्छ,' डीआइजी उपाध्यायले भने ।"
तुइनबाट खसेर महाकालीमा वेपत्ता बुढाथोकीको खोजी कार्य तीव्र बनाउन गृहमन्त्रीको निर्देशन,"काठमाडौं : गृहमन्त्री बालकृष्ण खाणले दार्चुला जिल्ला ब्यास गाउँपालिका वडा नम्बर २ मा तुइनबाट भारत तर्फबाट नेपालतर्फ आउँदै गर्दा वेपत्ता भएका १८ वर्षीय सचिन बुढाथोकीको खोजीकार्य तीव्र बनाउन सम्बन्धित निकायलाई निर्देशन दिएका छन्। गृहमन्त्री खाणले दार्चुलाका प्रमुख जिल्ला अधिकारी दीर्घराज उपाध्याय, सशस्त्र प्रहरी बल सुदूरपश्चिम प्रदेश प्रमुख सशस्त्र प्रहरीका नायब महानिरीक्षक दुर्गाप्रसाद भट्टराई, नेपाल प्रहरीका सुदूरपश्चिम प्रदेश प्रमुख नायब महानिरीक्षक मोहन आचार्यलाई टेलिफोन गरी वेपत्ता बुढाथोकीको खोजी कार्य तीव्र बनाउन निर्देशन दिएका हुन्। सशस्त्र प्रहरी नायब महानिरीक्षक भट्टराईले खोजी कार्य तीव्र बनाउन गृहमन्त्रीले निर्देशन दिएको तथा सशस्त्र र नेपाल प्रहरी मिलेर रातिसम्म खोज्दा पनि फेला पार्न नसकेको बताए। बिहीबार थप फौज पठाएर खोजी कार्य तीव्र बनाइने उनले बताए। बुढाथोकी दिउँसो साढे तीन बजे गह्रौ भारीसहित दुम्लिङ नजिक भारतबाट नेपालतर्फ आउँदै गर्दा तुइन चुडिएर वेपत्ता भएको जिल्ला प्रशासन कार्यालयले जनाएको छ।"
मनोरञ्जन कर तिर्न चलिचत्र र क्यासिनोलाई काठमाडौं महानगरपालिकाको ताकेता,"काठमाडौं : काठमाडौं महानगरपालिकाले व्यवसाय तथा मनोरञ्जन कर तिर्न व्यवसायीहरुलाई ताकेता गरेको छ। महानगरले एक सूचना जारी गर्दै चलचित्र हल, क्यासिनोलगायत यस क्षेत्रमा आवद्ध व्यवसायीहरुलाई मनोरञ्जन कर तिर्न आग्रह गरेको हो। महानगरले मनोरञ्जन क्षेत्रमा रहेका चलित्र हल, क्यासिनो, भिडियो घर,कन्सर्ट, दोहोरी साँझ, डान्सबार तथा नाइट क्लब, सांस्कृ्तिक प्रदर्शन हल, थियटर नाटक घर, फनपार्क,वाटर गार्डेन,बाल उद्यान,फुटससल,जुम्बा,मसाज एवं स्पा, स्वीमिङ पुल, पार्कलगायत मनोरञ्जन करसँग सम्बन्धित व्यवसायीहरुलाई कर तिर्न आग्रह गरेको छ। राजस्व विभागमा मनोरञ्जन कर बुझाएको प्रमाण जाँच गरी मात्र व्यवसाय दर्ता र नवीकरण गर्न समेत महानगरले आग्रह गरेको छ ।"
तर्ने क्रममा तुइन चुँडिदा महाकाली नदीमा एक जना बेपत्ता,दार्चुला : तुइन तर्ने क्रममा खस्दा महाकाली नदीमा एक जना बेपत्ता भएका छन्। दार्चुलाको ब्यास गाउँपालिका२ दुम्लिङस्थित गोठाल घाटमा बुधबार तुइन तर्ने क्रममा सोही वडाका १८ वर्षीय सचिन बुढाथोकी बेपत्ता भएका हुन्। तर्ने क्रममा तुइन चुँडिएपछि बुढाथोकी बेपत्ता भएको जिल्ला प्रहरी कार्यालय दार्चुलाले जनाएको छ। भारतनेपाल आउजाउ गर्न तुइन तर्नैपर्ने हुन्छ। गत वर्षको साउन १५ मा सोही ठाउँमा तुइन तरेर भारत जाने क्रममा खसेर जयसिंह धामी पनि बेपत्ता भएका थिए।
चितवन राष्ट्रिय निकुञ्जमा एक वर्षमा ३६ गैँडा मरे,"चितवन : चितवन राष्ट्रिय निकुञ्ज र मध्यवर्ती क्षेत्रमा चालु आर्थिक वर्षमा ३६ गैँडा मरेका छन्। जसमध्ये दुईवटा चोरी शिकारीबाट र ३४ वटा प्राकृतिक कारणले मरेका हुन्। निकुञ्जका सूचना अधिकारी गणेशप्रसाद तिवारीका अनुसार पछिल्लोपटक मेघौली रेञ्जपोष्ट नजिकै अन्दाजी २५ वर्षको पोथी गैँडा मृत फेला परेको छ। सो गैँडाको खागखुर सुरक्षित रहेको र घाउचोट नभएकाले प्राकृतिक कारणले मरेको हुनसक्ने निकुञ्जको अनुमान छ। चालु आर्थिक वर्षमा मरेका दुई गैँडामध्ये एउटाको खागखुर शिकारीले लगेका थिए भने अर्को एकको खागखुर सुरक्षित रहेको थियो। बाँकी ३४ गैँडा प्राकृतिक कारणबाट मरेका हुन्। तीमध्ये झण्डै आधा जुधेर मरेको तिवारीले बताए। अरु गैँडा बुढो भएर, दलदलमा फसेर, बाघको आक्रमणमा परेर, खाडलमा परेर मरेका हुन्। गत आवमा ३३ वटा गैँडा प्राकृतिक कारणबाट मरेका थिए। केही वर्षअघि एकै वर्ष प्राकृतिक कारणबाट ४४ गैँडा मरेका थिए। त्यो नै हालसम्मको प्राकृतिक कारणबाट मरेका सबैभन्दा ठूलो सङ्ख्या हो। गैँडाको सङ्ख्या बढेसँगै मृत्युदर बढ्दै गएको छ। निकुञ्जका प्रमुख संरक्षण अधिकृत हरिभद्र आचार्यले प्राकृतिक कारणबाट मृत्युदर घटाउन सक्ने जति प्रयास भइरहेको बताए। एकै ठाउँमा धेरै गैँडा नहोस् भन्नका लागि निकुञ्जले आन्तरिक स्थानान्तरणको योजना बनाएको छ। यससँगै बासस्थान व्यवस्थापनमा जोड दिएको छ। नमूना घाँसेमैदान निर्माणका लागि प्रस्ताव गरिएको उनले जानकारी दिए। गैँडा एकै ठाउँमा धेरै रहँदा जुधेर मर्ने क्रम बढेपछि फरकफरक ठाउँमा व्यवस्थित घाँसेमैदान र पानीको स्रोत व्यवस्थापनमा निकुञ्ज जुटेको छ। रासस"
रामेछाप बस दुर्घटनाको समाचारले मर्माहत छु : प्रचण्ड,"काठमाडौं : नेकपा माओवादी केन्द्रका अध्यक्ष तथा पूर्व प्रधानमन्त्री प्रचण्डले रामेछाप बस दुर्घटनाको खबरले आफू मर्माहत भएको बताए। उनले बुधबार सामाजिक सञ्जालमा स्ट्याटस लेख्दै रामेछापको सुनापतिमा मंगलबार भएको दुर्छटनामा १३ जनाको निधन भएको खबरले मर्माहत भएको बताएका हुन्। उनले भने, ' रामेछाप जिको सुनापति गाउँ पालिकाल्लास्थित पिपलडाँडामा मंगलबार बिहान भएको बस दुर्घटनामा परी १३ जनाको निधन भएको खबरले मर्माहत बनाएको छ। उक्त दुर्घटनामा परी ज्यान गुमाउनु हुने प्रति भावपूर्ण श्रद्धाञ्जली अर्पण गर्दै शोक सन्तप्त परिवारजनमा गहिरो समवेदना प्रकट गर्दछु।' उनले सो घटनामा परी घाइते भएकाहरुको शीघ्र स्वास्थ्य लाभको कामना गरेका छन्। मंगलबार रामेछापको सुनापति गाउँपालिका५ लुभुघाटनजिकै बेलडाँडामा बस पल्टिँदा १३ जनाको मृत्यु भएको थियो भने २० यात्रु घाइते भएका छन्। अघिल्लै दिन ब्रेकमा समस्या आएको बस चालकले जबरजस्ती खचाखच यात्रुसहित चलाएका कारण दुर्घटना भएको गाउँपालिका अध्यक्ष ठूलोकान्छा तामाङले बताए। उक्त बस मंगलबार बिहान रामेछापकै डोग्माबाट काठमाडौंतर्फ जाँदै गरेका बेला करिब तीन सय सय मिटर तल खसेको हो। प्रहरीले भने ब्रेक फेल भएको हुन सक्ने अनुमान गरेको छ। दुर्घटनामा नौ जनाको घटनास्थलमा र चार जनाको उपचारका क्रममा धुलिखेल अस्पतालमा मृत्यु भएको रामेछापका प्रहरी प्रमुख प्रहरी नायब उपरीक्षक राजकुमार थिङले बताए। मृतकमा सुनापति५ खनियापनीका ४० वर्षीय ठूला तामाङ, वर्ष ३६ का खड्गबहादुर विक, वडा नम्बर ४ बेथानका समृता तामाङ, काभ्रे पाँचखाल८ का २५ वर्षीय कमल तामाङ, वर्ष १८ का सुदीप बजगार्इं, सुनापति५ कै २२ वर्षीय विपना तामाङ, काभ्रे मण्डनदेउपुर९ का शिवलक्ष्मी मानन्धर, सुनापति५ का वर्ष ३६ की सञ्जु आलेमगर र काभ्रे पाँचखाल८ का ४० वर्षीय तुलबहादुर विक छन्। थिङका अनुसार उनीहरूको घटनास्थलमै मृत्यु भएको हो। उपचारका क्रममा निधन हुनेहरूमा सुनापति५ का ४५ वर्षीय रामबहादुर श्रेष्ठ, २४ वर्षीय वृद्ध तामाङ र वर्ष ६० का नेमा तामाङ रहेको प्रहरीले जनाएको छ। एक जनाको भने सनाखत हुन बाँकी छ। गम्भीर चार जनालाई हेलिकप्टरबाट काठमाडौं लगिएको छ। अन्यलाई एम्बुलेन्सबाट धुलिखेल अस्पताल पुर्याइएको थिङले बताए। बसमा ३३ यात्रु चढेका थिए। दुर्घटनास्थलमा घाइतेको उद्धारका लागि सबैभन्दा पहिला लुभुघाट प्रहरी चौकीका प्रहरी र स्थानीयवासी पुगेका थिए।"
अन्ततः मेयरलाई जोगाएर १० विरुद्ध मुद्दा,"धनगढी : पञ्चदेवल विनायक४ का १६ वर्षीय विनोद शाहीको हत्या घटनामा मुछिएकी मेयर अम्बिका चलाउनेलाई प्रहरीले जोगाएको छ। अनुसन्धानमा चलाउनेसहित नेत्रबहादुर शाही र रामबहादुर शाही संलग्न भएको प्रमाण नपाइएपछि मुद्दा नचल्ने भएको सहायक जिल्ला न्यायाधिवक्ता कौशलप्रसाद ढुंगानाले बताए। विनोदको हत्या आरोपमा मेयर चलाउनेसहित १३ जनाको नाममा किटानी जाहेरी परेको थियो। प्रहरीले घटनामा तीन जनाको संलग्नता भएको कुनै प्रमाण फेला नपरेको अनुसन्धान प्रतिवेदन सरकारी वकिल कार्यालयमा बुझाएको थियो। हत्या आरोप लागेका १० जनाविरुद्ध भने मुद्दा चलाएको छ। जसमा पक्राउ परेका चार र फरार रहेका ६ जना छन्। मेयर चलाउनेसहित तीन जनाविरुद्ध मुद्दा नचलाइने र बाँकी १० जनाविरुद्ध भने अभियोगपत्र दायर भएको अछाम जिल्ला अदालतका स्रेस्तेदार नारायण पौडेलले बताए। घटनामा मुछिएका जिल्ला समन्वय समिति उपप्रमुख दानमति शाहीसहित अक्कल शाही, सज्जन शाही, कर्ण शाही, शान्ति शाही र द्रौपती शाही फरार छन्। प्रहरीले पक्राउ गरेका पृथ्वी शाही, देवेन्द्र शाही, वीरेन्द्र शाही र महेन्द्र शाहीलाई अदालतमा उपस्थित गराइएको थियो। विनोद मृत्यु प्रकरणलाई लिएर प्रदर्शनले उग्ररूप लिन थालेपछि प्रशासनले मंगलसेनमा निषेधित क्षेत्र घोषणा गरेको छ। जिल्ला प्रशासन कार्यालयले मंगलसेनको दरबार क्षेत्र, जिल्ला अदालत, जिल्ला सरकारी वकिल कार्यालय, बैरागी धारा, बस काउन्टर, मंगलसेन नगरपालिकाको कार्यालय र कृषि ज्ञान केन्द्र आसपासको जिप काउन्टर क्षेत्रभित्र कुनै पनि विरोधका कार्यक्रम नगर्न सूचना जारी गरेको छ। कर्मचारीलाई पटकपटक धम्की दिने, कार्यालयमा तोडफोड, कार्यालयको दैनिक कामकाजमा बाधा अवरोध हुने भएकाले निषेधित क्षेत्र घोषणा गरिएको प्रमुख जिल्ला अधिकारी विश्वराज मरासेनीद्वारा जारी सूचनामा उल्लेख छ। आन्दोलन र प्रदर्शनका कारण घटना अनुसन्धानमा बाधा पुगेको भन्दै निषेधित क्षेत्र घोषणा गरिएको जनाइएको छ। निषेधाज्ञाका बीचमा पनि स्थानीयहरूले मंगलसेनमा प्रदर्शन गरेका थिए। विनोद गत जेठ २१ गते बिहान १० बजे गाउँनजिकै भीरमा मृत फेला परेका थिए। उनको हत्या गरिएको भन्दै परिवारले मेयर चलाउनेसहित आरोपितविरुद्ध किटानी जाहेरी दिएका थिए। तर, प्रहरीले दर्ता गर्न नमानेपछि हुलाकबाट पठाइएको थियो। प्रहरीले अनुसन्धानका क्रममा मेयर चलाउनेसहित सात जनालाई नियन्त्रणमा लिएको थियो। घटनाको सुरुवात स्थानीय तह निर्वाचनका बेला सुरु भएको जनाइएको छ। चलाउने त्यसबेला कांग्रेसबाट उम्मेदवार थिइन्। वैशाख ३० गते एमाले र कांग्रेस कार्यकर्ताबीच झडप भएको थियो। चलाउनेले मेयरमा जितिन् । जेठ १७ गते फेरि वडा नम्बर ४ मा कांग्रेस र एमाले कार्यकर्ताबीच झडप भयो। विनोद जेठ १८ गते हराएका थिए। पीडितका दाइ डम्बर शाहीले हालै भनेका थिए, जितिसकेपछि गाउँको विवाद मिलाउने जिम्मा मेयरको भए पनि उनकै योजनाअनुसार भाइको हत्या भयो। अब न्याय चाहियो। पीडितले दिएको किटानी जाहेरीमा मेयर चलाउने र उनीनजिक मानिएका शिक्षक नेत्र शाहीलाई योजनाकार भनिएको थियो।"
बेँसीसहरचामे सडक एक साता बन्द हुने,लमजुङ : बेँसीसहरचामे सडक एक हप्ता बन्द हुने भएको छ। उक्त सडकअन्तर्गत मर्स्याङ्दी गाउँपालिका४ स्याङ्गेमा सडक ढलान कार्यका लागि बुधबार बिहान ८ बजेदेखि एक हप्ता बन्द हुने भएको हो। सडक ढलान तथा स्तोरोन्तिका लागि पूर्णरूपमा एक हप्तासम्म सवारीसाधन आवागमन रोकेर काम अघि बढ्ने डुम्रेबेँसीसहरचामे सडक योजना कार्यालयका प्रमुख अच्युतविलास पन्तले जानकारी दिए। सङ्घीय सरकारको रु ६० लाखमा श्रीकृष्ण निर्माण सेवाले उक्त कार्य गर्ने जिम्मा पाएको छ। विसं २०५१ देखि सडक डिभिजन कार्यालय दमौलीले सो सडक निर्माण सुरु गरेको हो। नेपाली सेनाले उक्त सडक २०५७ देखि बनाउने जिम्मा पाएको थियो। सेनाको कार्यगणले २०६९ मा सडक निमार्ण सम्पन्न गरेसँगै सडक डिभिजन कार्यालय दमौलीलाई हस्तान्तरण गरेको थियो। पैसठ्ठी किलोमिटर दूरीको बेंसीसहरचामे सडक लमजुङतर्फ ३५ किलोमिटर पर्दछ। बर्खायाममा उक्त सडक खण्ड अवरुद्ध हुने गरेको छ। गत वर्ष बाढीपहिराले एक महिनासम्म सडक अवरुद्ध भएको थियो। मनाङवासी हेलिकोप्टरको सहारामा बेँसीसहर हुँदै आआफ्नो गन्तव्यमा जाने गरेका थिए। रासस
"सोलुखुम्बुमा चट्याङ लागेर बालकको मृत्यु,आमा घाइते",सोलुखुम्बु : सोलुखुम्बुमा चट्याङ लागेर एक जनाको मृत्यु भएको छ। मृत्यु हुनेमा थुलुङ दुधकोशी गाउँपालिका९ का ७ वर्षीय सुजन तामाङ रहेको जिल्ला प्रहरी कार्यालय सोलुखुम्बुले जनाएको छ। प्रहरी निरीक्षक ज्ञानबहादुर माझीका अनुहार मंगलबार साँझ पानीसँगै परेको चट्याङका कारण सुजनको घटनास्थलमै मृत्यु भएको हो भने उनकी आमा ताकमाया घाइते भएकी हुन्। माइतीघर हिंडेकी आमासँगै रहेका बालक पानी परेका कारण घरको पेटीमा ओत लागेर बसिरहेका थिए। सोही समयमा चट्याङ परेको प्रहरी निरीक्षक माझीले बताए।
