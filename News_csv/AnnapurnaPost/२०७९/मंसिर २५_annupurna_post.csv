शीर्षक,विवरण
जलविद्युत् आयोजनामा भएको तोडफोडप्रति इपानको ध्यानाकर्षण,"काठमाडौं : स्वतन्त्र ऊर्जा उत्पादकहरूको संस्था, नेपाल (इपान) ले लमजुङ र गोरखा जिल्लामा निर्माणाधीन चेपे ए जलविद्युत् आयोजनामा भएको तोडफोडप्रति ध्यानाकर्षण भएको जनाएको छ। शनिबार चम्पादेवी हाइड्रोपावर लिमिटेडको प्रवद्र्धनमा निर्माणाधीन सात मेगावाट क्षमताको सो आयोजनाको साइट अफिस एवम् पावर हाउसमा एक समूह प्रवेश गरी कार्यालयका समान र सवारी साधन तोडफोड तथा आगजनी गरेको थियो। उक्त तोडफोडबाट आयोजनाको तीन करोड बराबरको क्षति भएको छ। स्थानीय राइनास नहरसँगको सरोकारको विषयमा भएको असमझदारीपश्चात् घटाइएको यस्तो उच्छृङ्खल घटनाको इपानले भत्र्सना गरेको छ। आयोजना र त्यसका सरोकारवाला पक्षबीच कुनै पनि असमझदारी भए आपसी छलफलबाटै समाधान गर्न सकिनेमा इपानको जोड छ। परियोजनाको कार्यस्थलमा हुने गरेका यस्ता घटनालाई निरुत्साहित गर्न तत्काल छुट्टै सुरक्षा संयन्त्र निर्माण गर्न र राष्ट्रिय प्राथमिकता प्राप्त जलविद्युत् आयोजनामा यस्ता कार्यहरु निरुत्साहित गरी सुरक्षाको प्रत्याभूति गराउन इपानले सरकारसँग माग गरेको छ।"
वीरगन्जका व्यापारी अग्रवाल भारतमा मृत भेटिए,वीरगन्ज: वीरगन्ज महानगरपालिका६ माइस्थानका एक व्यापारी भारतमा मृत फेला परेका छन्। माइस्थान घर भएका ५० वर्षीय सुनील कुमार अग्रवाल भारत बिहारको पुर्वी चम्पारणको छौडादानोस्थित रेल्वे क्षेत्रमा मृत अवस्थामा फेला परेका हुन्। वीरगन्जको घण्टाघर नजिकै रहेको पशुपति इलेक्ट्रिकका सञ्चालक अग्रवाल आइतबार बिहान घरबाट मर्निङ वाकमा निस्किएका थिए। सधै मर्निङ वाक सकेर बिहानै ८ बजे घर फर्किने गरेका थिए। तर आइतबार बिहान मर्निङ वाकमा निस्किएका अग्रवाल दिउँसोसम्म पनि घर नफर्किएपछि परिवारका सदस्यले सबैतिर खोजी गरेपनि उनको अवस्थाबारे पत्ता लागेको थिएन। साँझ अचानक भारतीय प्रहरीले वीरगन्जस्थित नेपाल प्रहरीलाई खबर गरी अग्रवाल छौडादानो रेल्वे क्षेत्रमा मृत फेला परेको जानकारी गराएको पर्साका प्रहरी प्रवक्ता प्रहरी नायब उपरीक्षक दिपक गिरीले जानकारी दिए। गिरीले वीरगन्ज नाकामा जडान गरिएको सीसीटीभीको फुटेजमा अग्रवाल बिहान ६ बजेतिर एक्लै पैदल भारततर्फ गएको देखिएको बताए। गिरीका अनुसार अग्रवालको मृत्युको कारण खुलिसकेको छैन। शवको बिहारकै मोतिहारीमा पोष्टमार्टम गरी आवश्यक प्रक्रिया पूरा गरेर शव वीरगन्ज ल्याउने तयारी भइरहेको गिरीले बताए। घटनाको भारतीय प्रहरीले पनि अनुसन्धान गरिरहेको प्रहरी नायब उपरीक्षक गिरीले जानकारी दिए।
भारतको नोएडा गाउँमा भीषण आगलागी,नयाँ दिल्ली : भारतको उत्तर प्रदेशस्थित नोएडा गाउँमा भीषण आगलागी भएको छ। आगो धेरै क्षेत्रमा फैलिसकेको छ। आगलागी भएको जानकारी पाएपछि नोएडाका प्रहरी र दमकल पुगेका छन्। आगलागीको कारण खुलेको छैन। आगो धेरै फैलिएका कारण स्थिति भयावह भएको छ। आगो निभाउने प्रयास भइरहेको स्थानीय प्रहरीले बताएको छ। स्थानीय सञ्चारमाध्यमका अनुसार एक दिन पहिले दिल्लीको एक गाउँमा भीषण आगलागी भएको थियो। उक्त घटनामा पनि करिब २५ वटा झुपडी जलेर नष्ट भएको थियो। उक्त घटनामा मानवीय क्षति भने भएको छैन।
जेलमा रहेका रेशम चौधरी र विप्लवका कार्यकर्ता छुटाउन सरकारले ल्यायो अध्यादेश,"काठमाडौं: नागरिक उन्मुक्ति पार्टीका संरक्षक रेशम चौधरी, विप्लव नेतृत्वको नेपाल कम्युनिस्ट पार्टी, स्वतन्त्र समूहसँग भएका सहमति कार्यान्वयन गर्न सरकारले अध्यादेश ल्याएको छ। आइतबारको मन्त्रिपरिषद बैठकले नयाँ अध्यादेश ल्याएको शहरी विकास मन्त्री मेटमणी चौधरीले जानकारी दिए। सरकारसँग निरन्तर वार्तामा रहेका चौधरी, विप्लवका कार्यकर्तालगायतलाई रिहाइ गर्न सरकारले अध्यादेश ल्याएको मन्त्री चौधरीले अन्नपूर्णलाई बताए । कैलालीमा २०७२ मा भएको 'टीकापुर काण्ड'मा चौधरी प्रमुख योजनाकार भएको भन्दै अदालतले दोषी ठहर गरेपछि उनी अहिले जेलमा छन्। भदौ २७ को मन्त्रिपरिषद निर्णयपछि २९ गते गृहमन्त्रालयले गरेको पत्राचार यसअघि गत भदौ २७ को मन्त्रिपरिषद् बैठकले टीकापुर घटना सम्बन्धमा कानुन संशोधन गरी मुद्दा खारेज गर्ने निर्णय गरेको थियो। भदौ २७को मन्त्रिपरिषद बैठकको निर्णयअनुसार सरकारले उनीहरूको रिहाइका लागि अध्यादेश ल्याएको हो। मन्त्रिपरिषद्को बैठकबाट राजनीतिक निर्णय गरी प्रशासनिक एवं अर्ध न्यायिक प्रकृतिका मुद्दाहरुलाई यथाशिघ्र फर्छ्यौट गर्न र कानूनसँग अन्तरविरोध राख्ने मुद्दाको हकमा कानुनी व्यवस्था वा कानुन संशोधन गरी मुद्दा खारेज गर्ने निर्णय गरेको थियो। सरकारले उनीहरूको रिहाइका लागि अन्तरविरोध राख्ने कानूनी प्रावधान संशोधन गर्न यो अध्यादेश ल्याएको हो। सरकारले टीकापुर घटनासम्बन्धी मुद्दाको खारेजी प्रक्रिया अगाडि बढाउन गृह मन्त्रालयलाई निर्देशनसमेत दिएको थियो। थरुहट थारुवान संयुक्त संघर्ष समिति र तत्कालीन केपी ओली नेतृ्त्वको सरकारबीच विसं २०७८ जेठ १८ गते ६ बुँदे सहमति भएको थियो। सहमतिको पहिलो बुँदामै थरुहट थारुवान आन्दोलनका क्रममा टीकापुरमा भएको दुःखद् घटनामा आरोपित थारु कल्याणकारिणी सभाका सभापति धनिराम चौधरी, रेशमलाल चौधरी र लक्ष्मण चौधरीलगायतमाथि लगाइएको सम्पूर्ण मुद्दा फिर्ता र रिहाइका लागि संविधान र कानुनसम्मत पहल गर्ने उल्लेख थियो। तत्कालीन वार्ता टोलीमा सरकारको तर्फबाट कानुनमन्त्री लीलानाथ श्रेष्ठ, राजन भट्टराई र भगवती चौधरी रहेका थिए भने थारु कल्याणकारिणी सभा र संघर्ष समितिको तर्फबाट रुक्मिणी चौधरी, प्रेमीलाल चौधरी, पदमनारायण चौधरी, प्रभात चौधरी र चन्द्रप्रसाद चौधरी रहेका थिए। विसं २०७२ भदौ ७ मा कैलालीको टीकापुरमा आन्दोलनकारी र प्रहरीबीचच झडप हुँदा प्रहरी बरिष्ठ उपरीक्षक सेती अञ्चलका प्रमुख एसएसपी लक्ष्मण न्यौपानेसहित नेपाल प्रहरीका ५ जना तथा सशस्त्रका २ र १ बालकसहित ८ जनाको मृत्यु भएको थियो। टीकापुर घटनामा जिल्ला अदालत कैलाली र उच्च अदालत दीपायलले मुख्य अभियुक्त भनिएका रेशम चौधरीलाई जन्मकैदको फैसला सुनाएको थियो।"
चिसो बढेसँगै मुस्ताङका कार्यालय प्रमुखविहीन,"जोमसोम : हिउँदयामको अत्यधिक चिसो बढेसँगै मुस्ताङका अधिकांश कार्यालय सुनसान जस्तै छन्। जिल्लास्थित संघीय तथा प्रादेशिक कार्यालयहरू अहिले कार्यालय प्रमुख विहिन बनेका छन्। मुस्ताङमा गत मंसिर ४ गते सम्पन्न प्रतिनिधि र प्रदेशसभा निर्वाचन लगत्तै मुस्ताङका कार्यालय सुनसान बनेका हुन्। अत्यधिक चिसो,हिमपातको सम्भावना र जिल्लामा सेवाग्राही न्यून हुँदा जिल्लास्थित सरकारीहरू सुनसान बनेको हो। मुस्ताङमा चिसो बढेसँगै विकास निर्माणका काम ठप्पै छन्। सेवामूलक कार्यालयमा पनि सेवाग्राही नहुँदा जिल्लाका कर्मचारी जिल्ला छाडेका हुन्। अहिले मुस्ताङका कतिपय कार्यालय कार्यालय सहयोगीको भरमा छाडिएका छन् भने कतिपय कार्यालयहरू सीमित मात्र कर्मचारी छन्। कार्यालय प्रमुख तथा अन्य कर्मचारीहरू कार्यालय प्रयोजनअन्तर्गत अन्तरक्रिया, सम्मेलन, गोष्ठि, कार्यालयको कामकाज, बिदामा बसेको, परीक्षा दिने ,उपचार र अन्य व्यक्तिगत प्रयोजनका लागि भनेर जिल्ला बाहिर रहेको सम्बन्धित निकायमा रहेका कर्मचारी र कार्यालय सहयोगीहरू बताउँछन्। कतिपय कार्यालयले दोहोरो जिल्लामा कार्यालय रहेको बताएका छन् भने कतिपय कार्यालय कर्मचारी फिल्ड भिजिटमा गएको जानकारी दिएका छन्।"
राष्ट्रिय राजनीतिको चाबी माओवादीसँग छ : अध्यक्ष दाहाल,"ललितपुर : नेकपा (माओवादी केन्द्र) का अध्यक्ष पुष्पकमल दाहाल प्रचण्डले नेपालको राष्ट्रिय राजनीतिको चाबी माओवादीसँग भएको बताएका छन्। प्रेस सेन्टर नेपालले ललितपुरमा आयोजना गरेको केन्द्रीय पदाधिकारीको पहिलो बैठकलाई सम्बोधन गर्दै अध्यक्ष दाहालले मुलुकलाई सही दिशातर्फ लैजाने अभिभारा माओवादीसँग रहेको बताएका हुन्। उनले भने, 'माओवादी त्यस्तो राष्ट्रिय शक्ति हो जसलाई हिसाबकिताब नगरी अन्तर्राष्ट्रिय शक्तिले पनि केही गर्न सक्दैन।' माओवादीलाई निमिट्यान्न पार्न धेरै शक्ति लागेको बताउँदै उनले यसको रक्षा गर्ने दायित्व हामी सबैको भएको जनाए। 'सरकारमा आलोपालो हुने भन्ने कुरा स्पष्ट नै छ,' उनले भने, '६० सिटको कमान्ड गर्ने स्थिति माओवादीसँग छ। हामी जहाँ उभिएका छौँ सरकार त्यही बन्छ।' यो निर्वाचन अपेक्षित नभएको बताएका उनले खतम भएको देख्न चाहने शक्तिले माओवादीलाई कमजोर बनाउन खोजे पनि स्थिति त्यस्तो नभएको जनाए। अन्तर्राष्ट्रिय गतिविधिको राम्रोसँग विश्लेषण गरी बहुध्रुवमा गएको विश्व परिघटना र अहिलेको जनमतलाई सही ढङ्गले बुझ्न र मुलुकलाई नयाँ शिराबाट लैजान प्रेस सेन्टरले महत्वपूर्ण भूमिका खेल्नुपर्नेमा उनले जोड दिए। अध्यक्ष प्रचण्डले माओवादी आन्दोलनका उपलब्धिहरूको रक्षा र संस्थागतका लागि सूचना तथा सञ्चारमाध्यमबाट मिडिया विषयवस्तु बनाएर त्यसको सही बजारीकरण गर्नसमेत आग्रह गरे।"
फास्ट ट्रयाक लेनमा दुईपाङग्रे सवारी सञ्चालन गर्न नपाइने,"काठमाडौं : उपत्यकामा दुर्घटना निकै बढ्न थालेपछि ट्राफिक महाशाखाले लेन अनुशासनमा कडाइ गरेको छ। बल्खुदेखि कोटेश्वर सडक खण्डको फास्ट ट्रयाक लेनमा दुईपाङग्रे सवारी साधन चलाउन रोक लगाइएको छ। उपत्यका ट्राफिक महाशाखाका सहप्रवक्ता अवदेश विष्टका अनुसार सर्भिस प्रदायक सवारी साधन अब फास्ट ट्रयाक लेनमा कुदाउन पाइन्न। उनी भन्छन्, 'सर्भिस दिने गाडीहरू सर्भिस लेनमा नै कुदाउनु पर्छ। लेन अनुशासन पालन नगर्दा पछिल्लो समय दुर्घटनाको दर अत्यन्तै बढेको छ। स्पिडमा सवारी कुदाउँदा दुर्घटना लगत्तै घाइतेको मृत्यु हुने प्रचलन नी बढेको छ। ५ मिनेट जाम भयो भने सवारी चालकले ट्राफिकलाई जानकारी गराउने तर दुर्घटना भयो, मान्छे मर्यो भने खबर समेत नगर्ने प्रवृति बढेको छ। जाम होस, मानिस ५१० मिनेट ढिलो पुगोस्, केही छैन तर छिटो दौड्ने बहानामा धेरै मानिस मर्न दिन त भएन नी।' उपत्यकामा बढ्दै गएको दुर्घटना घटाउनका लागि ट्राफिक महाशाखा कडाइका साथ लागेको बताउँदै विष्टले यात्रुबाहक गाडी, विस्तारै कुद्ने टेम्पु, ट्याक्टर, माइक्रो, दुईपाङग्रे सवारी सबैलाई सर्भिस लेन प्रयोग गर्न आग्रह गरे। कोटेश्वरबाट बल्खुसम्म नरोकिई जाने सवारी भने फास्ट ट्रयाकमा कुदाउन पाइन्छ। गत शुक्रदेखि यो नियम सुरु गरिएको हो। सुरुवातमा कोटेश्वर बल्खुमा प्रयोग गरिएको र केही दिनमा उपत्यकाका सबै रोडमा यो नियम कडाइका साथ लागू गराइने उनले बताए।"
चिनियाँ कोमिनथाङ पार्टीको अध्यक्षमा चङ निर्वाचित,बेइजिङ : चिनियाँ कोमिनथाङको क्रान्तिकारी समितिको प्रमुखमा चङ चेनबाङ निर्वाचित भएका छन्। शनिबार सम्पन्न १४ औं महाधिवेशनबाट चङ निर्वाचित भएका हुन्। अधिवेशसनबाट २१८ सदस्सीय केन्द्रीय कमिटी निर्वाचित भएका छन्। यो चीनको गैरकम्युनिस्ट आठ पार्टीमध्ये एक हो। यसको स्थापना १९४८ जनवरीमा भएको थियो।
हात्तीले पाँच घर भत्कायो,"राजविराज : सप्तरीको कञ्चनरुपमा हात्तीले वितण्डा मच्चाउन थालेको छ। शनिबार राति कोशी टप्पु वन्यजन्तु आरक्षबाट आएको हात्तीले कञ्चनरुप नगरपालिका१२ मा पाँच घर भत्काएको छ। सँगै किसानको धानबाली समेत नष्ट गरेको छ। कञ्चनरुप१२ धानुक टोलमा पसेको हात्तीले दलुलाल मण्डलको दुई ओटा घर, सन्जु मण्डलको दुईवटा घर र कैलीरामको एउटा घर भत्काउनुका साथै अन्नपात खाएर नष्ट गर्दा करिब चार लाख रुपियाँ बराबरको क्षति भएको कञ्चनरुप नगरपालिका१२ का वडा सदस्य मियाँले जानकारी दिए। हात्तीले घर भत्काउनुका साथै भित्र रहेको अन्नबाली समेत खाइदिएको छ। जङ्गली हात्ती वडा नम्बर १२ को बस्तिपुर, श्रवणपुर, सीतापुर, चर्खिया लगायतका गाउँबस्तीमा प्रवेश गरी किसानले लगाएको तरकारी बाली र अन्नबाली समेत खाएर, कुल्चिएर नोक्सान पुर्याएको स्थानियले बताएका छन्। मध्यरात परे पछि जंगलबाट आएर घर भत्काउन थाल्यो स्थानीय दलुलाल मण्डलले भने, हात्तीको आएको थाहा पाएर आफ्नो र बालबच्चाको जिउ जोगाउन सक्यौं। उनको घरसँगै रहेका अन्य तीन घर पनि हात्तीले भत्काएको छ। हात्ती गाउँमा पसेपछि गाउँलेहरू रातभरी डरत्रासमा जाग्राम बसेका छन्। सालैपिच्छे यस भेगमा हात्तीले आतंक मच्चाउनुका साथै मानिसको ज्यान समेत लिने गरेको छ।"
अवैध संरचनामाथि भैरहवामा पनि चल्यो डोजर,"भैरहवा : सार्वजनिक जग्गा अतिक्रमण गरी निर्माण गरिएका संरचनामा रूपन्देहीको सिद्धार्थनगर नगरपालिका (भैरहवा) ले डोजर चलाउन सुरु गरेको छ। सार्वजनिक जग्गा अतिक्रमण नगर्नका लागि पालिकाले पटक पटक सार्वजनिक रूपमा सूचना जारी गरेपनि सर्वसाधरणले नमानेपछि पालिकाले प्राप्त निवेदनका आधारमा डोजर चलाउन सुरु गरेको हो। यस्तै आइतबार पालिकाले१ नौडिहवा गाउँमा रहेको दुईवटाको घरमा डोजर चलाएर सार्वजनिक जग्गाको संरक्षणमा जुटेको छ। नौडिहवा टोल विकास समितिले मोहम्मद हसन तेली घरधनी रहेको दुई वटा घर निर्माण गर्दा सार्वजनिक जग्गा अतिक्रमण गरी संरचना निर्माण गरेको भन्दै नगरपालिकाको कार्यालयमा उजुरी दिएको थियो। सार्वजनिक जग्गा अतिक्रमण गरी बनाइएका संरचना भत्काउनका लागि घरधनीको नाममा दुई पटक ३५ दिने सूचना जारी गरेर जानकारी गराएपनि अटेर गरेपछि नियमानुसार अवैध संरचना भत्काइएको सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले जानकारी दिए। नगरपालिका क्षेत्रमा चाप बढ्दै गएको र सार्वजनिक जग्गाको अभाव भइरहेको अवस्थामा सार्वजनिक जग्गाको खोजी गरी उपयोग गर्नका लागि अभियान सुरु गरिएको उनले बताए। सर्वसाधरणको हितमा सार्वजनिक जग्गा उपयोग गर्ने अन्र्तगत अतिक्रमण गरी निर्माण गरिएका संरचनाहरू भत्काउन सुरु गरिएको सिद्धार्थनगर नगरपालिका१ का वडाअध्यक्ष उज्जवल पोखरेलले बताए। उनले सार्वजनिक जग्गामा निर्माण गरिएको संरचना हटाउने अभियान अन्तर्गत कार्य सुरु भएको भन्दै कसैले सार्वजनिक जग्गा अतिक्रमण गरी संरचना बनाएको भए आफूहरूलाई सूचना दिन आग्रह गरे। नगरपालिकाको नक्सा शाखा प्रमुख इन्जिनियर मान प्रसाद श्रेष्ठले सार्वजनिक जग्गामा अवैध संरचना निर्माण भएको स्थानमा प्राविधिक टोलीले नाँपजाँचपश्चात एकीन गरेर भत्काउन सुरु गरेको र अन्य स्थानमा पनि डोजर चलाउने तयारी भइरहेको बताए। नगरपालिकाका उपमेयर उमा अधिकारीले अतिक्रमण गरेर निर्माण गरिएको संरचना हटाएर पार्किङ, पार्क लगायत जनहितमा प्रयोग गरिने बताइन्। उनले सार्वजनिक जग्गाको संरक्षणका लागि गरिएको सुरुवातमा सरोकारवालाहरूको साथ सुझावसल्लाह आवश्यक रहेको बताइन्। हामीहरू कसैले निर्माण गरेको घरसंरचना भत्काउन चाहदैनौँ तर सार्वजनिक जग्गा अतिक्रमण गरेर कसैले पनि कुनै संरचना निर्माण नगर्न आग्रह गर्छौ मेयर इश्तियाक अहमद खानले भने, यदि हाम्रो आग्रहलाई वेवास्ता गरेर सार्वजनिक जग्गा मिचेर संरचना बनाईन्छन् भने नगरपालिकाको कार्यालय नियमानुसार अघि बढ्छ। सार्वजनिक जग्गा, कुलो लगायत मिचेर कसैले संरचना निर्माण गरेको भए आफै भत्काउन आग्रह गर्दै डोजर पुगेको अवस्थामा नगरपालिकाको कार्यालयले नियमानुसार अघि बढ्ने उनले बताए।"
इन्डिएन आर्मी बनाइदिन्छु भनी ठगी गर्ने पक्राउ,मोरङ : इन्डिएन आर्मी बनाइदिन्छु भनी करिब २ करोड रूपैयाँ ठगी गरेको अभियोगमा पथरीशनिश्चरे नगरपालिका३ बस्ने ४३ वर्षीय नरेन्द्र पाख्रिङ तामाङलाई प्रहरीले पक्राउ गरेको छ । तामाङले करिब २५ जना व्यक्तिहरुलाई इण्डियन आर्मी बनाउँछु भनि जनही ५ देखि ६ लाख उठाई उक्त रुपैयाँ ठगी गरेको भन्ने खबर प्राप्त हुनासाथ इलाका प्रहरी कार्यालय पथरीबाट खटिएको प्रहरीले उनलाई उनकै घरबाट आइतबार बिहान पक्राउ गरेको हो । घटनाबारे प्रहरीले थप अनुसन्धान गरिरहेको छ ।
"राष्ट्रिय स्वतन्त्र र जनमत पार्टी पहिलो पटक संसद छिर्दै, १२ दलको प्रतिनिधित्व","काठमाडौंः संघीय संसदको आकारले पूर्णता पाएको छ। प्रतिनिधिसभातर्फ प्रत्यक्ष र समानुपातिक निर्वाचनको अन्तिम मतपरिणाम सार्वजनिक भएसँगै संसदको आकारले पूर्णता पाएको हो ।संसदमा सात राजनीतिक दलले राष्ट्रिय मान्यता पाएका छन् भने १२ राजनीतिक दलको प्रतिनिधित्व हुनेछ । नेपाली कांग्रेस, नेकपा एमाले, नेकपा माओवादी केन्द्र,राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी, नेपाल जनमत पार्टी राष्ट्रिय पार्टी बनेका छन् । यसमध्ये राष्ट्रिय स्वतन्त्र पार्टी र नेपाल जनमत पार्टी नयाँ राजनीतिक दलका रुपमा उदाएका छन् । संसदको सबैभन्दा ठूलो दल नेपाली कांग्रेस बनेको छ । कांग्रेसले प्रत्यक्ष र समानुपातिक गरी ८९ सिट जितेको छ । प्रत्यक्षतर्फ ५७ र समानुपातिकतर्फ ३२ सिट जितेर संसदको ठूलो दल बनेको छ । यस्तै, नेकपा एमाले संसदमा प्रतिनिधित्व गर्ने दोस्रो ठूलो दल बनेको छ । एमालेले प्रत्यक्षतर्फ ४४ र समानुपातिकमा ३४ गरी कुल ७८ सांसद बनेका छन् । माओवादी केन्द्रका ३२ सांसदले संसदमा प्रतिनिधित्व गर्नेछन् । माओवादीबाट प्रत्यक्षमा १८ र समानुपातिकमा १६ गरी ३२ सांसद संसदमा सहभागी हुनेछन् । तीमध्ये महेन्द्र राय यादव नेपाल समाजवादी पार्टीका हुन् । उनले माओवादी केन्द्रको चिन्ह हंसिया हथौडा लिएर निर्वाचन जितेका हुन् । राष्ट्रिय स्वतन्त्र पार्टीका २० जना, राष्ट्रिय प्रजातन्त्र पार्टीका १४ जना सांसदले संसदमा प्रतिनिधित्व गर्नेछन् । रास्वपबाट ७ सांसद प्रत्यक्ष र १३ सांसद समानुपातिकतर्फ चुनिएका छन् । राप्रपाबाट ७ जना प्रत्यक्ष र ७ जना समानुपातिकतर्फ निर्वाचित भएका छन् । जनता समाजवादी पार्टीका १२ जना, नेपाल जनमत पार्टीका ६ जनाले संसदमा सहभागी जनाउनेछन् । जसपाबाट ७ जना प्रत्यक्ष र ५ जना समानुपातिक तर्फबाट समेटिएका छन् । नेकपा एकीकृत समाजवादीका १० जना सांसदले प्रतिनिधित्व गर्नेछन् । नागरिक उन्मुक्ति पार्टीका ३ जना, स्वतन्त्र तर्फका ५ जना, नेपाल मजदुर किसान पार्टी र राष्ट्रिय जनमोर्चाका ११ जनाले संसदमा प्रतिनिधित्व गर्नेछन् ।"
स्रोत नखुलेको करिब ३५ लाख नगदसहित दुई जना पक्राउ,"काठमाडौं : श्रोत नखुलेको ३४ लाख ९७ हजार नगदसहित दुई जनालाई प्रहरीले नियन्त्रणमा लिएको छ। काठमाडौं७ टोखा बस्ने ५६ वर्षीय जितेन्द्रकुमार चौधरीले चलाएको बा ९८ प २२०९ नम्बरको स्कुटरमा श्रोत नखुलेको ३४ लाख ९७ हजार नगद प्रहरीले बरामद गरेको छ। गोकणेश्वर९ भगवतीस्थान नजिकको सडकमा प्रहरी चेकिङको क्रममा जितेन्द्र कुमारले चलाएको स्कुटरको डिक्कीमा उक्त रकम भेटिएको हो। चेकजाचका क्रममा श्रोत खुलाउन नसकेपछि प्रहरीले स्कुटर सहित उनलाई नियन्त्रणमा लिएको थियो। प्रारम्भीक अनुसन्धानमा उक्त रकम कास्की मनपा४ घर भई हाल काठमाडौ १७ बस्ने ६१ वर्षीय विश्वकुमार गुरुङको रहेको खुलेको छ। उनलाई पनि प्रहरीले नियन्त्रणमा लिएको छ। उनीहरूको साथबाट प्रहरीले दुईवटा आइफोन, सामसुङ कम्पनीको मोबाइल एउटा, वनप्लस कम्पनीको मोबाइल एउटा, समृद्धि रेमिटको परिचयपत्र, आइएमई रसिद पनि बरामद गरेको छ। पक्राउ परेका उनीहरूविरुद्ध नेपाल राष्ट बैंक ऐन २०५८ को दफा ९५ अनुसारको कसुरमा जिल्ला अदालतबाट ७ दिनको म्याद थप गरी अनुसनधान भइरहेको छ।"
बैतडीमा पालिका स्तरीय भलिबल प्रतियोगिता सुरु,"बैतडी : बैतडीमा अन्तरपालिका स्तरीय भलिबल प्रतियोगिता सुरु भएको छ। आइतबारबाट जिल्लाको दशरथचन्द नगरपालिका५ मा रहेको दशरथचन्द खेलमैदान सुन्दरखालीमा अन्तरपालिकास्तरीय भलिबल प्रयतोगिता सुरु भएको हो। तेजबहादुर चन्द स्मृति ट्रस्टको आयोजनामा सञ्चालनमा रहेको प्रतियोगितामा आयोजकसहित बैतडीका ९ वटा स्थानीय तहले सहभागिता जनाएका छन्। एक पालिकाबाट एक टिमको सहभागिता रहेको आयजेक एवं तेजबहादुर चन्द स्मृति ट्रस्टका सचिव बिनोद बहादुर चन्दले जानकारी दिए। आयोजकसहित ९ वटा स्थानीय तहको गरी १० टोलीको सहभागिता रहेको छ। आज पहिलो दिन तीनवटा खेलहरू सम्पन्न भएका छन्। आयोजक र सुर्नयाबीच भएको पहिलो खेलमा आयोजकले जित हात पारेको छ। दोस्रो खेल दशरनचन्द नगरपालिका र पुर्चोडी नगरपालिकाबीच भएको खेलमा दशरथचन्द नगरपालिकाले जितेको छ। त्यसैगरी आजको अन्तिम तथा तेस्रो खेलमा पञ्चेश्वर गाउँपालिका र सिगास गाउँपालिकाबीच भएको खेलमा सिगासले जितेको छ। खेलाडीको व्याक्तित्व विकास र भलिबल क्षेत्रको विकासका लागि भलिबल प्रतियोगिताको आयोजना गरिएको आयोजकले जनाएको छ। जिल्लाभरीका भलिबल खेलाडीहरूको क्षमता अभिवृद्धि गरी राष्टियस्तरका खेलाडी उत्पादनको समेत मुख्य उदेस्य रहेको ट्रष्टका सचिव विनोदबहादुर चन्दले बताए। प्रतियोगितामा प्रथम हुने टिमलाई नगद १ लाख २५ हजार र ट्रफी, दोस्रो हुनेलाई नगद ७५ हजार र ट्रफी तथा तेस्रो हुनेलाई नगद ३५ हजार र ट्रफी वितरण गरिने ट्रष्टले जनाएको छ। जारी प्रतियोगिताले पालिकास्तरमा पनि खेलकुदका आयोजनाहरू गर्नमा प्रोत्साहित गरेको दशरथचन्द नगरपालिकाका उपप्रमुख कौशिला चन्दले बताइन्।"
समानुपातिकतर्फ समावेशी समूहबमोजिम सच्याउन पत्राचार,"काठमाडौं : निर्वाचन आयोगले समानुपातिकतर्फ स्थान प्राप्त गर्ने राजनीतिक दलहरूलाई समावेशी समूहबमोजिम सच्याउन पत्राचार गरेको छ। बन्दसूचीमा रहेका उम्मेदवारबाट सिफारिस भएका सांसदहरूको नामावलीलाई समावेशी समूहबमोजिम सच्याएर पठाउन दुई दिनको समयसहित आज पत्राचार गरेको हो। ती दलहरूले यही मङ्सिर २६ गते सोमबार साँझ ४ बजेसम्म सच्याइएको सूची बुझाउनुर्नेछ। प्रतिनिधिसभातर्फको नाम सिफारिस गर्न यही मङ्सिर २४ गते ४ बजेसम्म समय दिइएकामा दलहरूले नामावली सिफारिस गरेका थिए। पेस भएकामध्ये कतिपय दलले समावेशी समूहबाट उपयुक्त प्रतिनिधित्व नगराएको, कतिपय दलले प्राप्त स्थानभन्दा बढी स्थानमा सिफारिस गरेको पाइएको छ। नामावली सच्चिएर प्रतिनिधित्व भई आएपछि आयोगले निर्वाचित भएको घोषणा गर्ने उक्त प्रणालीतर्फका प्रवक्ता गुरूप्रसाद वाग्लेले जानकारी दिए। यही मङ्सिर ४ गते सम्पन्न प्रतिनिधिसभा तथा प्रदेशसभा सदस्य निर्वाचनअन्तर्गत समानुपातिक प्रणालीतर्फ मतगणना सकिएपछि आयोगले यही मङ्सिर २२ गते थ्रेसहोल्ड कटाउने दलहरूलाई बन्दसूचीमा समावेश समावेशी समूह मिलाएर नाम पठाउन पत्राचार गरेको थियो।"
औषधि बेचबिखनमा हेलचेक्राइँ गर्ने फार्मेसीमा सिल,"विराटनगर : औषधि बेचबिखनमा हेलचेक्राइँ एवं लापरबाही गर्ने फार्मेसी (औषधि पसल)मा आइतबार सिल गरिएको छ। औषधि व्यवस्था विभाग विराटनगरले मोरङको कटहरी गाउँपालिका३ मा रहेको रोविता मेडिकल हल र विराटनगर महानगरपालिका७ मा रहेको यादव फार्मेसीमा सिल गरेको हो। यादव फार्मेसी कोसी अस्पतालको गेटै अगाडि सञ्चालित छ। त्यस्तै विराटनगर१० स्थित न्युरो अस्पतालनजिकको प्रबल फार्मेसीलाई औषधिको बेचबिखन तत्कालका लागि बन्द गर्न विभागले निर्देशन दिएको छ। औषधि व्यवस्था विभाग विराटनगरका निमित्त प्रमुख टेकेन्द्र मिश्रका अनुसार व्यवसायी (फर्मासिस्ट) बिना नै औषधि बेचबिखन गरेको पाइएपछि कारबाहीको दायरामा ल्याउन फार्मेसीमा सिल गरिएको हो। सिल गरिएका र औषधि बेचबिखनमा रोक लगाइएका फार्मेसीमाथि थप अनुसन्धानपछि कारबाही प्रक्रिया अघि बढाइने उनले बताए। फर्मासिस्ट बिना नै औषधि बेचबिखन गर्दा गलत औषधि परेर बिरामीको ज्यानै जाने जोखिम हुनसक्ने मिश्रले बताए। तत्काल फर्मासिस्टको व्यवस्था गर्न निर्देशन दिएर पटकपटक पत्राचार गरिएको थियो। तर फार्मेसीहरुले अटेर गरेर आफूखुसी औषधि बेचबिखन गर्ने गरेको पाइयो, उनले भने, अनुगमन गर्दा फर्मासिस्ट भेटिएनन्। कारबाही प्रक्रिया अघि बढाउन त्यस्ता फार्मेसीमा सिल गर्दै औषधि बेचबिखनमा रोक लगाइएको छ। विभागको पटकपटकको निर्देशनलाई बेवास्ता गर्ने र नियमविपरीत औषधिको कारोबार गर्ने फार्मेसीविरुद्ध कारबाही प्रक्रिया अघि बढाउन तथा औषधि व्यवसायलाई मर्यादित बनाउन अनुगमन तीव्र पारिएको मिश्रले बताए। उनका अनुसार सिलबन्दी यथावतै राखेर सिल गरिएका र औषधि बेच्न रोक लगाइएका फार्मेसीका सञ्चालकलाई तत्काल विभागको सम्पर्कमा आउन पनि निर्देशन दिइएको छ। फार्मेसी अध्ययन गरेको व्यक्ति (फर्मासिस्ट)को व्यवस्था गरेर मात्रै औषधि पसल सञ्चालन गर्न पाउने नियम छ। कतिपयले आफूखुसी ढंगले फार्मेसी चलाउने गर्छन्, उनले भने, फर्मासिस्टको उपस्थिति बिना औषधि बेचबिखन गर्नै पाइँदैन। औषधि मानिसको जीवनसँग जोडिएको निक्कै संवेदनसिल कुरा हो। औषधि पसल चलाउने नाममा मान्छेको जीवनमाथि खेलवाड गर्ने फार्मेसीका सञ्चालकलाई कारबाही गर्नुको विकल्प नहुने मिश्रले बताए। फार्मेसी सम्बन्धी ज्ञान नभएका व्यक्तिले बेच्दा बिरामीलाई गलत औषधि पर्नसक्छ। त्यस्ता व्यक्तिले चिकित्सकको सिफारिस बुझ्दैनन्, उनले भने, बिरामीलाई पनि औषधिका बारेमा बुझाउन सक्दैनन्। अर्कोतर्फ परामर्श बिना औषधि लगेर गलत तरिकाले प्रयोग गर्दा बिरामीको ज्यान जान सक्छ। चिकित्सकले सिफारिस गरेको भन्दा अर्को औषधि परेर बिरामीको मृत्यु हुने र औषधिको भण्डारण नै गलत तरिकाले हुनसक्ने सम्भावनालाई मध्यनजर गरेर अनुगमन तीव्र बनाउँदै नियमको उल्लंघन गर्ने फार्मेसीमाथि कारबाही अघि बढाइएको जानकारी मिश्रले दिए।"
देउवालाई प्रधानमन्त्री बन्न एमालेले समर्थन गर्छ (भिडियो वार्ता),"काठमाडौं: राजनीतिक विश्लेषक लोककृष्ण भट्टराईले अबको सरकारको नेतृत्व नेपाली कांग्रेसका सभापति शेरबहादुर देउवाले नै गर्ने बताएका छन्। देउवालाई प्रधानमन्त्री बन्न नेकपा एमाले अध्यक्ष केपी शर्मा ओलीले समर्थन गर्ने भट्टराईको तर्क छ। ओलीको समर्थनमा देउवाले पूरा कार्यकाल सरकारको नेतृत्व गर्ने बताउँदै उनले राष्ट्रपति पनि कांग्रेसकै बन्ने बताए । पार्टीभित्रको सन्तुलन मिलाउन रामचन्द्र पौडेललाई देउवाले राष्ट्रपति बनाउने सम्भावना देख्छन् भट्टराई । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै भट्टराईले गगन थापा, डा शेखर कोइराला अहिले नै प्रधानमन्त्री नबन्ने बताए । प्रधानमन्त्रीमा प्रचण्डको दाबी अस्वाभाविक भएको उनको ठहर छ। उनले भने, 'प्रचण्ड प्रधानमन्त्री त्यसबेला बन्छन् जब उनले नेकपाकालीन समयमा ओलीलाई लगाएको १९ पृष्ठको आरोप फिर्ता लिएर ओलीसँग मिल्नुपर्छ ।' माधव नेपाल नेतृत्वको नेकपा एकीकृत समाजवादी पार्टीको औचित्य सकिएको बताउँदै उनले नेपालले आफ्नो पार्टीलाई एमालेसँगै मिलाउन उपयुक्त हुने बताए । भट्टराईसँगको कुराकानी हेर्नुहोस् ।"
निर्वाचन आचारसंहिता भोलिबाट हट्ने,"काठमाडौं : निर्वाचन आयोगले गत असोज १२ गतेदेखि मुलुकभर लागु रहेको निर्वाचन आचारसंहिता सोमबारदेखि लागु नरहने निर्णय गरेको छ। आयोगले प्रतिनिधिसभा र प्रदेशसभा सदस्य निर्वाचनका लागि उक्त आचारसंहिता लागु गरेको थियो। आयोगका प्रवक्ता शालिग्राम शर्मा पौडेलले सो निर्णयको जानकारी नेपाल सरकार, प्रधानमन्त्री तथा मन्त्रिपरिषद्को कार्यालय, सम्पूर्ण मन्त्रालय तथा संवैधानिक निकायहरूमा गराइएको बताए।"
"अफगानिस्तानमा बस दुर्घटना हुँदा पाँच जनाको मृत्यु, २८ घाइते","कुन्दुज : अफगानिस्तानको उत्तरी कुन्दुज प्रान्तमा आइतबार बस दुर्घटना हुँदा पाँच जनाको मृत्यु भएको छ। अन्य २८ जना घाइते भएका प्रान्तीय प्रहरीले जनाएको छ। प्रान्तीय राजधानी कुन्दुज बाहिर दुर्घटनामा परी महिला र बालबालिकासहित पाँच जनाको मृत्यु हुनुका साथै अन्य २८ जना घाइते भएका हुन्। प्रान्तीय सूचना तथा संस्कृति प्रमुख मतिउल्लाह रोहानीले दुर्घटनाको पुष्टि गर्दै घाइते यात्रुलाई उपचारका लागि अस्पताल लगिएको जानकारी गराए। दुर्घटनाका लागि चालकको लापरबाहीलाई जिम्मेवार ठहर्याउँदै रोहानीले सम्बन्धित अधिकारीहरूले राजमार्ग ट्राफिक सुरक्षा सुनिश्चित गर्न कदम चाल्ने बताए। पहाडी भूगोल, कमजोर सडक संरचना र चालकहरूद्वारा हुने यातायातका नियम उल्लङ्घनका कारण अफगानिस्तानमा हरेक वर्ष सयौँ यात्रुले अकालमा जीवन गुमाउने गरेका छन्।"
बागमती प्रदेशका प्रमुख समक्ष मानवअधिकार आयोगले बुझायो प्रतिवेदन,"काठमाडौं : बागमती प्रदेश प्रमुख यादवचन्द्र शर्मा समक्ष राष्ट्रिय मानवअधिकार आयोग, बागमती प्रदेश कार्यालय, हेटौँडाले आर्थिक वर्ष २०७८७९ को वार्षिक प्रतिवेदन पेश गरेको छ। प्रदेश प्रमुख शर्मालाई आयोग प्रदेश कार्यालयका प्रमुख यज्ञप्रसाद अधिकारीले नेपालको संविधानको २९४ को उपधारा ३ बमोजिम आज दोस्रो वार्षिक प्रतिवेदन पेश गरेका हुन्। आयोगले बुझाएको प्रतिवेदनमा आयोगको बागमती प्रदेश कार्यालयमा मानवअधिकार उल्लङ्घन भएको भनी ३३ उजुरीहरू दर्ता भएको उल्लेख छ। आवमा उजुरीसहित हाल बामगती प्रदेश कार्यालयमा पाँच सय ९७ उजुरी विचाराधीन रहेको पाइएको छ। मानव अधिकारसँग सम्बन्धित घटनाको २९ पटक अनुगमन गरिएको जनाइएको छ। कार्यालयले पुराना र नयाँ गरी एक सय ५७ उजुरीमाथि अनुसन्धान सम्पन्न गरेको प्रतिवेदनमा जनाइएको छ। बागमती प्रदेशका एक सय २० उजुरी फछ्र्यौट भएको उल्लेख गरिएको छ। आयोगका सिफारिसमा कार्यान्वयनतर्प १५३ प्रतिशतपूर्ण कार्यान्वयन, ३९२ प्रतिशत आंशिक कार्यान्वयन र ४५५ प्रतिशत कार्यान्वयन हुन बाँकी रहेको उल्लेख गरिएको छ। तथ्याङ्कका आधारमा हेर्दा आयोगका सिफारिस कार्यान्वयन सन्तोषजनक नभएको पाइएको छ। त्यसैगरी विभिन्न सरकारी निकाय तथा गैरसरकारी क्षेत्रबाट भएको आमन्त्रणमा २१ पटक मानवअधिकार सम्बन्धित विशेषज्ञ सेवा उपलब्ध गराएको जनाइएको छ। यसै आवमा सम्पन्न स्थानीय तह सदस्य निर्वाचन, २०७९ को आयोगको प्रदेश, कार्यालय, हेटौंडाले १३ वटै जिल्लामा अनुगमन गरेको पनि प्रतिवेदनम उल्लेख गरिएको छ। अनुगमन टोलीले निर्वाचन पूर्वको अवस्था, निर्वाचनको दिन र निर्वाचनपश्चातको अवस्था गरी तीनै चरणमा मानवअधिकारको दृष्टिकोणबाट अनुगमन गरेको जनाइएको छ। आयोगका अनुसार अनुगमनबाट प्राप्त प्रतिवेदनको आधारमा सम्बन्धित पक्षको ध्यानाकर्षण भएको छ। मानवअधिकार रक्षकको मर्यादा, सुरक्षा र पहिचानको लागि यस अवधिमा बागमती प्रदेशका १३ वटै जिल्लाका प्रतिनिधि समावेश गरी राजधानी हेटौंडामा मानवअधिकार रक्षकसम्बन्धी प्रादेशिक सम्मेलन पनि आयोजना गरिएको प्रतिवेदनमा जनाइएको छ।"
साउदीको भिजन २०३० सार्वजनिक,"काठमाडौं : नेपाली श्रमिकको गन्तव्य मुलुक साउदी अरेबियाले भिजन २०३० मा नेपालको साथ खोजेको छ। तेल व्यापार गर्दै आएको साउदीले संभावित विविध क्षेत्रमा काम गर्ने योजना सार्वजनिक गरेको हो। साउदी दूतावासले शनिबार नेपाल वैदेशिक रोजगार व्यवसायी संघको सहकार्यमा भिजन २०३० सार्वजनिक गर्दै साउदीले तेलक्षेत्रमा मात्र नभई समग्र क्षेत्रमा लगानी गर्ने योजना सार्वजनिक गरिएको हो। साउदीले श्रमिक मात्र नभई नेपाली लगानीको समेत अपेक्षा गरेको छ। यसका साथै साउदीले नेपालमा समेत लगानी गर्न सक्ने संकेत देखाएको छ। संघका संयोजक विमल ढकालले साउदीसँग सहकार्य गरेर सहयोग आदानप्रदान गरिने बताए। अब श्रमिक बठाउने मात्र नभई स्वदेशमा लगानी भित्र्याउने र साउदीमा समेत लगानी गर्ने वातावरण बन्नुपर्नेमा जोड दिए। नेपाल उद्योग वाणिज्य महासंघकी पूर्व अध्यक्ष भवानी राणाले नेपालमा लगानीका सम्भावना प्रशस्त रहेकाले साउदीलाई लगानी गर्न आग्रह गरिन्। कन्सुलर सेवा विभागका महानिर्देशक धनबहादुर वलीले द्विपक्षीय सम्बन्ध प्रगाद बनाउन जोड दिए। श्रम, रोजगार तथा सामाजिक सुरक्षा मन्त्रालयका सहसचिव राजीव पोखरेलले श्रमिकका अधिकारका लागि कुटनीतिक सम्बन्ध प्रगाढ बनाउनुपर्ने बताए।"
हिमचितुवाको आक्रमणबाट १२ च्यांग्रा मरे,"जोमसोम: मुस्ताङको बारागुङ मुक्तिक्षेत्र गाउँपालिका३ चैलेमा हिमचितुवाको आक्रमणमा परी १२ वटा च्यांग्रा मरेका छन् । सोमबार स्थानीय ताक्ला गुरुङले पालेका च्यांग्रालाई हिमचितुवाले आक्रमण गरेको राष्ट्रिय प्रकृति संरक्षण कोषको इलाका कार्यालय जोमसोमले जनाएको छ। कार्यालयका अनुसार आक्रमणमा परेका १२ च्यांग्रा मरेका छन्। हिमचितुवा खोरभित्रै पसेर च्यांग्रालाई आक्रमण गरेको च्यांग्रा पालक किसान ताक्ला गुरुङले बताए । १२ च्यांग्रा मर्दा ३ लाख ६० हजारभन्दा बढीको क्षति भएको उनले बताए। उनले क्षतिपूर्ति माग गर्दै एक्याप जोमसोममा निवेदन दिएका छन्। छुसाङ संरक्षण व्यवस्थापन समिति र अन्नपूर्ण संरक्षणक्षेत्र आयोजना, ईलाका संरक्षण क्षेत्र कार्यालयलाई पनि घटनाबारे गुरुङले जानकारी गराएका छन् । हिमचितुवा पीडितले बुझाएको क्षतिपूर्ति मागपत्र र विवरण आवश्यक छानविन गरी एक्यापको प्रधान कार्यालय पोखरा पठाईने कार्यालय प्रमुख अशोक सुवेदीले बताए । उनले नेपाल सरकारद्वारा जारी वन्यजन्तुबाट हुने क्षतिको राहत सहयोग सम्बन्धि निर्देशिका ०६९ र चौथो संशोधन २०७५ बमोजिम पीडितले क्षतिपूर्ती पाउने बताए । मुस्ताङमा हिमचितुवा र मानवबीचको द्वन्द्वले पशुपालक किसानले सास्ती भोग्न बाध्य छन् । हिमचितुवाले वर्षेनी पशुमाथि आक्रमण गर्दा लाखौँ क्षति व्यहोर्नुपरेको किसान लाक्पा गुरुङले बताए । हिमचितुवाले भेडा, च्यांग्रा, याक, चौरी, घोडा, खच्चडलाई आक्रमण गर्ने गरेको पाईएको छ।"
उल्टो हिँड्नु स्वास्थ्यवर्द्धक !,"मानिसको जीवनशैली र खानपानले मानिसको स्वास्थ्यमा विभिन्न असर पुर्याउन थालेको छ। शारीरिक अभ्यास कम र अस्वस्थकर खानेकुराको प्रयोग बढेपछि शारीरिक, मानसिक समस्याको सिकार बन्ने मानिसको संख्या पनि बढ्न थालेको छ । यो समयमा सन्तुलित भोजन, शारीरिक अभ्यास, योग, ध्यानलगायतले धेरैलाई आकर्षित पनि गर्दै लगेको छ । इन्टरनेटको पहुँचमा हुने मानिसले कसरी स्वस्थ हुने भन्ने विषयको खोजी पनि बढ्न थालेको छ। थोरै मात्र शारीरिक अभ्यासमा धेरै लाभ हुने कुरा के के भन्ने खोजी पनि धेरै हुन्छ। यी नै खोजीमा समावेश एक अभ्यास जोडिएको छ। त्यो हो उल्टो हिँडाइ । सामान्य लाग्ने यो अभ्यास शारीरिक तथा मानसिक स्वास्थ्यका लागि उपयोगी रहेको एक अध्ययनले देखाएको छ। विश्व स्वास्थ्य संगठनले पनि एरोबिक अभ्यासका क्रममा उल्टो हिँडाइलाई पनि हप्तामा एक पटक जोड्न सुझाव दिएको छ। उल्टो हिँडाइको अभ्यास फरक दिशामा हिँड्नमात्र नभइ शरीरलाई सन्तुलित राख्ने गज्जबको अभ्यास रहेको अध्ययनको निष्कर्ष छ। अगाडि हिँड्ने सानै देखिको बानी, आँखाले देखेर हिँड्ने भएकाले पनि धेरै सजिलो हुन्छ। तर दृष्टिभन्दा फरक दिशाको हिँडाइमा मस्तिष्कको प्रयोग र अन्तरअंग कोअर्डिनेसन धेरै हुने भएकाले यो अभ्यासले धेरै स्वास्थ्यलाभ दिने बीबीसीले उल्लेख गरेको छ। अध्ययनका अनुसार शरीरलाई स्थिर राख्नमात्र होइन जोर्नीको दुखाइ तथा घुँडाको दुखाइका बिरामीलाई पनि उपयोगी पाइएको छ । पछाडि हिँड्दा हामी छिटोछिटो र छोटो पाइला चाल्ने भएकाले शरीरको मांशपेसी पनि मजबुद बन्छ भने हिँड्दा पर्ने दबाब कम हुन्छ। जसले जोर्नी तथा घुँडाको दुखाइमा कम गर्छ। ढाइ दुखाइका बिरामीलाई पनि उल्टो हिँड्ने अभ्यास उपयोगी हुने पाइएको छ। लगातार ढाड दुखेर ओछ्याननै लागेका बिरामीमा गरिएको सर्वेक्षणमा पनि यो प्रभावकारी ठहरिएको थियो। एकै गतिमा सिधा अगाडि हिँड्नुको तुलनामा पछाडि हिँड्दा ४० प्रतिशत बढी फाइदा हुने गरेको छ। तौल बढी भएका महिलाको मोटोपन घटना आयोजित ६ हप्ते तालिम कार्यक्रममा गरिएको सर्वेक्षणमा अगाडि हिँड्नेभन्दा पछाडि हिँड्नेमा बढी फाइदा पुगेको तथ्य बाहिरिएको हो । नियमित अभ्यासपछि सहजरुपले पछि हिँड्न सकिने भएकाले केही दिनको अभ्यासले सहजता ल्याउने अध्ययनकर्ताले बताएका छन्। उल्टो हिँड्ने अभ्यास कसरी गर्ने ? यदी तपाइँले यसअघि नै यो अभ्यास गरिरहनु भएको छ भने तपाइँ जानकार नै हुनुहुन्छ। होइन भने केही उपाय तपाइँलाई सुझाउँछौँ । उल्टो हिँड्नु त्यति ठूलो कुरा होइन् । त्यसो भन्दैमा त्यति धेरै सजिलो पनि छैन। यो अभ्यासमा जोडिन चाहनुहुन्छ भने सुरुवातमा आफूले भूगोल थाहा पाएको ठाउँमा अभ्यास गर्नुहोस् । सबैभन्दा उपयुक्त तपाइँको आफ्नै घर हुनसक्छ।"
सरकारले धान नकिनेपछि किसानहरू आन्दोलित,"वीरगन्ज : सरकारले तोकेको समर्थन मूल्यमा धान खरिद नगरेको विरोधमा पर्साका किसानहरू आन्दोलनमा उत्रिएका छन्। वीरगन्जमा आइतबार नेपाल किसान महासंघ र अखिल नेपाल किसान महासंघको अगुवाइमा किसानहरूले प्रदर्शन गर्दै आन्दोलन थालेका हुन्। सरकारले धानको समर्थन मूल्य तोकेर पनि त्यसको कार्यान्वयन नगरेको तथा अहिले गहु खेतीका बेला भइसक्दा पनि मलको सहज आपूर्ति नगरेको भन्दै किसानहरू सरकार बिरुद्ध आन्दोलनमा उत्रिएका हुन्। गत कार्तिक १६ गते बसेको संघीय सरकारको मन्त्रीपरिषद्को बैठकले यस वर्षको लागि धानको समर्थन मूल्य निर्धारण गरेको थियो। जसअनुसार मोटा धानको मूल्य प्रतिक्वीन्टल २ हजार ९६७ रुपैयाँ र मध्यम धानको मूल्य ३ हजार १२८ रुपैयाँ निर्धारण गरिएको छ। तर सरकार आफैंले मूल्य निर्धारण गरेको एक महिना बित्न लाग्दा सम्म खाद्य गुणस्तर तथा व्यापार कम्पनी लिमिटेडले किसानसँग धान खरिदको प्रक्रिया नै थालेको छैन। उनीहरूले आइतबार वीरगन्जको घण्टाघर चोकबाट जुलुश निकालेर श्रीपुरस्थित खाद्य गुणस्तर तथा व्यापार कम्पनी लिमिटेड शाखा कार्यालय वीरगन्जमा पुगेर आधा घण्टा धर्ना दिएका हुन्। सरकारी निकायले धान खरिद प्रक्रिया सुरु नगरेका कारण बिचौलिया व्यापारीलाई सस्तो मूल्यमै बेच्न बाध्य भएको किसानले बताएका छन्। किसान हकहित संघर्ष समिति पर्साका अध्यक्ष शहरुम राउत गद्दीले नेपाललाई किसानको देश भनिएपनि त्यो भनाइमा मात्र सीमित भएको गुनासो गरे। उनले थपे , खेती गर्ने बेला न मल पाउछौं , न सिंचाइकै सुविधान हुन्छ , जसो तसो खेती गरेर फसल उब्जाउँछौँ तर बेच्ने बेला पनि सही मुल्य पाइँदैन , किसानको पीडा सुनिदिने कोही छैन। किसान किशोरी प्रसाद साह भन्छन्, सरकारले आफैंले मूल्य तोक्यो तर आफैंले धान किन्न सुरु गरेको छैन, अहिले किसानलाई खेतीपाती र घर व्यवहारका लागि पैसाको खाँचो छ, जसकारण किसानहरू सस्तै भाउमा धान बिचौलियालाइ बेच्न बाध्य छन्। अखिल किसान महासंघका जिल्ला अध्यक्ष अमर प्रसाद यादवले सरकारले समयमा निर्धारित मूल्यमा नलिँदा विचौलियाले फाइदा लिरहेको बताए। खेतीपातीका लागि धान बेच्न नपाएको र खाद्य समेत नपाएकोमा अवस्थामा अन्य खेतीपातीलाई ढिलो हुँदा किसानहरूलाई ठुलो नोक्सानी बेहोर्नुपर्ने अवस्था सिर्जना भएको गुनासो उनले गरे। सरकारले नसुनेको कारण बाध्यताले आन्दोलनमा उत्रिनुपरेको उनले बताए। सरकारले तत्कालै धान खरिद प्रक्रिया सुरु नगरे दोस्रो चरणको आन्दोलन सार्वजनिक गर्ने अध्यक्ष गद्धीले चेतावनी पनि दिए। खाद्य गुणस्तर तथा व्यापार कम्पनी लिमिटेड शाखा कार्यालय वीरगन्जका सूचना अधिकारी समिर दहालले भने यो महिनाको अन्तिमसम्म धान किन्ने कार्य सुरु हुनुपर्ने बताए। उनले मन्त्रालयबाट धान किन्नका लागि आधिकारिक पत्र नआएको कारण धान किन्ने कार्य सुरु नगरिएको बताए। चुनावले गर्दा पनि धान किन्ने कार्य सुरु नभएको भन्दै उनले भने , सम्भवत यो महिनाको अन्तिमसम्म धान किन्नको लागि मन्त्रालयबाट पत्र आइसक्छ होला।"
ट्रकको ठक्करबाट मोटरसाइकल चालकको मृत्यु,जनकपुर : धनुषाको मिथिला नगरपालिका९ मा आज ट्रकको ठक्करबाट मोटरसाइकल चालकको मृत्यु भएको छ। मृत्यु हुनेमा सप्तरीको जोगिनिया घर भएका ४५ वर्षीय राधेश्याम रजक साफी रहेका छन्। गम्भीर घाइते भएका उनको उपचारका क्रममा मोडेल अस्पताल लालगढमा मृत्यु भएको हो। ढल्केबरबाट बर्दिबास तर्फ आउँदै गरेको ज १० प ७८३९ नम्बरको मोटरसाइकललाई सोही दिशा तर्फ आउँदै गरेको ना ६ ख २४१० नम्बरको ट्रकले आज बिहान साढे १० बजे ठक्कर दिएको हो। ठक्कर दिने ट्रकसहित चालकलाई इलाका प्रहरी कार्यालय ढल्केबरले नियन्त्रणमा लिएको हो।
थाइवान डेमोक्रेटिक लिगकी प्रमुख बनिन् सु खोइ,बेइजिङ : थाइवान डेमोक्रेटिक सेल्फ गभरमेन्ट लिगको प्रमुखमा सु खोइ निर्वाचित भएकी छिन्। शनिबार भएको पार्टीको ११ औं महाधिवेशनले सुलाई निर्वाचित गरेको हो। यसमा ३४०० सदस्य मात्र छन्। यो चीनको गैरकम्युनिस्ट पार्टी हो। अधिवेशनले ६९ सदस्सीय केन्द्रीय कमिटी चयन गरेको छ। चीनमा आठवटा गैरकम्युनिस्ट पार्टी छन्।
छलफल र अन्तरक्रियाले मात्रै महिला हिंसा अन्त्य हुँदैन,"काठमाडौं : महिला, बालबालिका तथा ज्येष्ठ नागरिक मन्त्री उमा रेग्मीले छलफल र अन्तरक्रियाले मात्रै महिला हिंसा अन्त्यका प्रयास सफल हुन नसक्ने बताएकी छन्। महिला हिंसा विरुद्धको १६ दिने अभियानका क्रममा नेपाल प्रेस युनियन केन्द्रीय महिला विभागले आइतबार काठमाडौंमा आयोजना गरेको कार्यक्रममा मन्त्री रेग्मीले महिला हिंसा अन्त्यका लागि ३० बर्षदेखि छलफल मात्रै हुने गरेको भन्दै वास्तविक रूपमा नै हिंसा अन्त्य गर्नका लागि घर घरबाटै अभियान चलाउनुपर्ने बताएकी हुन्। हिंसाको जरो घर भित्रै रहेकाले घरबाट नै हिंसा अन्त्यको अभियान सुरु गर्नुपर्ने उनको भनाइ छ। उनले महिला हिंसा घर, समाज, कार्यालय, राजनीतिक दल लगाएत हर स्थानमा महिला हिंसा रहेकाले यो समस्या महिला वा राज्यले मात्रै समाधान गर्न नसक्ने धारणा राखे। मन्त्री रेग्मीले हिंसा रोक्नका निम्ति सामाजिक जागरण ल्याउन पनि अनिवार्य भएको बताए।"
मोरक्को सेमिफाइनलमा पुगेपछि साकिरा भन्छिन् दिस टाइम फर अफ्रिका,"दोहा : विश्वकपको सेमिफाइनलमा पुगेको मोरक्कोलाई विश्वभरका सेलेब्रेटीले बधाई दिइरहेका छन्। शनिबार राति भएको क्वार्टरफाइनलमा पोर्चुगललाई पराजित गर्दै मोरक्को विश्वकपको सेमिफाइनलमा पुग्ने पहिलो अफ्रिकी मुलुक बनेको छ। जारी विश्वकपमा ६ खेलमा अपराजित रहेको मोरक्कोले ऐतिहासिक सफलता हासिल गरेसँगै कोलम्बियन सुपरस्टार साकिराले पनि ट्वीटरमा चर्चित वाका वाका गीतको लिरिक्स राखेर खुशी साटेकी छन्। दिस टाइम फर अफ्रिका!! साकिराले ट्वीटरमा विश्वकप ह्यासट्यागसहित लेखेकी छन्। अविश्वसनीय रूपमा सेमिफाइनल यात्रा तय गरेपछि विश्वभरबाट मोरक्कोले प्रशंसा र बधाई पाइरहेको छ। विश्वको धनाढ्य इलोन मस्क, जर्मनीका पूर्व विश्वकप विजेता मेसुट ओजिल लगायतका चर्चित व्यक्तिहरूले पनि उत्तर अफ्रिकी मुलुकलाई बधाई दिइरहेका छन्।"
सर्वोच्चलाई संघीय संसद महासचिवको जवाफ: संवैधानिक इजलासमै पत्रबारे जानकारी गराउँछू,"काठमाडौंः संघीय संसद सचिवालयका महासचिव भरतराज गौतमले प्रधानन्यायाधीश चोलेन्द्रशमशेर जबरालाई महाभियोग निष्प्रभावीबारे सर्वोच्च अदालतले पठाएको पत्रको जबाफ पेश गरेका छन्। गौतमले सर्वोच्च अदालतले पठाएको चिट्ठीबारे अन्तरिम आदेशको लिखित जवाफको क्रममा समावेश हुने पूर्ण बैठकमा प्रस्तुत गर्ने जानकारी गराएका छन् । जबरालाई निलम्बन निष्प्रभावी भएको पत्र दिएपछि सर्वोच्च अदालतको पूर्ण बैठकले प्रश्नको जवाफ माग गर्दै संघीय संसदका महासचिवलाई पत्र पठाएको थियो । पत्रको जवाफमा गौतमले भनेका छन्, सर्वोच्च अदालतले पठाएको पत्रमा संसद सचिवालयबाट लेखिएको पत्रबारे सर्वोच्च अदालतको पूर्ण बैठकको निर्णयानुसार सोधिएका विषयको सम्बन्धमा संघीय संसदका महासचिवले मंसिर २१ मा सर्वोच्च अदालतमा तत्कालिन प्रतिनिधि सभामा २०७८ फागुन १ गते दर्ता, प्रारम्भिक छलफल र महाभियोग सिफारिस समितिले प्रतिवेदन बुझाएको तर तत्पश्चातको प्रक्रिया अगाडि नबढेको र २०७९ मंसिरमा नयाँ प्रतिनिधि सभाको निर्वाचन सम्पन्न भइसकेकोले २०७८ फागुन १ मा संघीय संसदको महासचिवको पत्र समेत निष्प्रभावी भएको भन्ने पत्र सर्वोच्च अदालतको संवैधानिक इजलासबाट मंसिर २३ गते कार्यान्वयन नगर्न नगराउन अन्तरिम आदेश भईसकेको र सो सम्बन्धमा संघीय संसदका महासचिवले ७ दिन भित्र लिखित जवाफ दिनुपर्ने आदेश भएकोले अदालतको पूर्ण बैठकको निर्णयानुसार सोधिएका विषयको जानकारी पनि अन्तरिम आदेशको लिखित जवाफको क्रममा समावेश हुने व्यहोरा अनुरोध गर्दछु । प्रधानन्यायाधीश जबराविरुद्धको महाभियोग प्रस्ताव निष्प्रभावी भएपछि संसद सचिवालयका महासचिवले दिएको पत्र कार्यान्वयन नगर्न माग गर्दै सर्वोच्च अदालतमा रिट दायर भएको थियो । सर्वोच्चले जबरालाई संसद महासचिवले काटेको पत्र कार्यान्वयन नगर्न अन्तरिम आदेश दिएको थियो। सर्वोच्च अदालतले जबरामाथि महाभियोग निष्प्रभावी गरिएको बारे संसद सचिवालयका महासचिव भरतराज गौतमलाई प्रश्न सोधेको थियो । सर्वोच्चले संसद सचिवालयललाई काटेको पत्रमा भनिएको थियो, त्यस सचिवालयको पत्रको सन्दर्भमा केही विषय प्रष्ट हुन आवश्यक भएकोले लेख्ने कार्य भएको छ । प्रतिनिधि सभामा मिति २०७८ फाल्गुन १ मा दर्ता भएको महाभियोग प्रस्तावका सम्बन्धमा महाभियोग सिफारिस समितिबाट प्रतिनिधि सभामा पेस भएको भनिएको प्रतिवेदन उपरको कारवाहीको निरन्तरता अहिले कायम छ वा छैन ? नयाँ प्रतिनिधि सभामा सो प्रस्ताव पेस हुने वा नहुने के हो? उक्त महाभियोग प्रस्ताव तत्कालिन प्रतिनिधि सभाको कार्यकाल समाप्त भएको मितिले निष्प्रभावी भएको भनिएको हो ? वा निर्वाचन भएको मितिले निष्प्रभावी भएको हो ? अथवा महाभियोग लागेका प्रधानन्यायाधीशले निवेदन दिनुभएको मितिले निष्प्रभावी भएको भनिएको हो ? नवनिर्वाचित प्रतिनिधि सभाले कार्य प्रारम्भ नगर्दैको अवस्थामा कुन संवैधानिक वा कानूनी व्यवस्थाको आधारमा महासचिवले महाभियोगको प्रस्ताव निष्प्रभावी भएको भनी उल्लेख गरेको हो? सो कुराको जानकारी तत्काल उपलब्ध गराउनु भन्दै सर्वोच्चले संसद सचिवालयलाई पत्र काटेको थियो ।"
जनजातिको एक नम्बरमा रहेका अजम्बर राईलाई प्रचण्डले किन बनाएनन् समानुपातिक सांसद ?,काठमाडौंः प्रतिनिधि सभामा समानुपातिकतर्फ आफ्नो नाम समावेश नभएपछि नेकपा माओवादी केन्द्रका नेता अजम्बर राई काङमाङले असन्तुष्टि जनाएका छन्। काङमाङले आइतबार बिहान पार्टी अध्यक्ष पुष्पकमल दाहाल प्रचण्डलाई भेटेर असन्तुष्टि पोखेका छन् । प्रचण्ड निवास पुगेका काङमाङले आदिवासी जनजातितर्फ पहिलो नम्बरमा रहेका नाम समानुपातिकमा नपरेको भन्दै गुनासो गरेका थिए । भोजपुरमा संघ र प्रदेशमा गठबन्धन जिताउन महत्वपूर्ण भूमिका खेलेका काङमाङ दलित पुरुषबाट रणेन्द्र बराइली समानुपातिक चयन भएपछि उनी सांसद हुनबाट बञ्चित भए। चितवन निवासी भएकाले प्रचण्डले बराइलीको नाम समावेश गरेको भन्दै माओवादी वृत्तमा चर्चा छ। भोजपुरमा संघ र प्रदेश दुवैमा गठबन्धनका उम्मेदवार विजयी भएका थिए। माओवादीको कमजोर धरातल भएका ठाउँमा पनि अजम्बरकै पहलमा सुदन किरातीले नेकपा एमालेका शेरधन राईलाई पराजित गराएका थिए। अजम्बरलाई प्रचण्डले समानुपातिमा नपारेपछि भोजपुर माओवादीमा असन्तुष्टि पैदा भएको छ।
अनुशासन उल्लंघन गर्ने अर्जेन्टिनालाई फिफाको कारबाही,दोहा: विश्वकप खेलिरहेको अर्जेन्टिनालाई फिफाले कारबाही गरेको छ। क्वार्टरफाइनलअन्तर्गत नेदरल्यान्ड्सविरुद्ध अनुशासन उल्लंघन गरेको भन्दै फिफाले अर्जेन्टिनालाई जरीवाना गर्ने भएको छ। विश्व फुटबलको नियामक निकाय फिफाले खेलमा अर्डर एन्ड सेक्युरिटीउल्लेख गरेको छ। डच टिमले अन्तिम समयमा दुई गोल गर्दै खेल अतिरिक्त समयमा पुर्याएपछि अर्जेन्टिनाको प्रशिक्षण टिम र बेन्चमा भएका खेलाडी मैदानमा प्रवेश गरेर विवादमा उत्रिएका थिए। अतिरिक्त समयको अन्त्यसम्म २२ गोलको बराबरीपछि पेनाल्टी सुटआउटमा अर्जेन्टिना विजयी भएपछि पनि विवाद भएको थियो। कप्तान लियोनेल मेसी पनि त्यो खेलका दौरान र खेल सकिएपछि पहेँलो कार्ड पाउने १७ जना खेलाडीअफिसियलमध्ये एक थिए। एकै खेलमा पाँच पहेँलो कार्ड पाएको र अनुशासनहीन गतिविधिले जरीवाना हुने भएको हो। नेदरल्यान्ड्सलाई पनि जरीवाना हुन सक्ने अन्तर्राष्ट्रिय सञ्चारमाध्यमले बताएका छन्। दुवै टिमलाई १६ हजार अमेरिकी डलरसम्म जरीवाना हुन सक्ने छ।
तीन मोटरसाइकल ठोकिँदा एक जनाको मृत्यु,"धरान : सुनसरीको बराहक्षेत्र नगरपालिका३ नहडामा शनिबार साँझ तीनवटा मोटरसाइकल आपसमा ठोकिँदा एक जनाको मृत्यु भएको छ। चार जना घाइते भएका छन्। दुई विपरीत दिशाबाट जाँदै गरेका प्रदेश १०२०४३ प १७१, को ३८ प ९२१० र को १७ प ६९४४ नम्बरका मोटरसाइकल शनिबार साँझ सवा ६ बजे आपसमा ठोकिँएका थिए। दुर्घटनामा ६९४४ नम्बरको मोटरसाइकलका चालकको उपचारका क्रममा विपी कोइराला स्वास्थ्य विज्ञान प्रतिष्ठान धरानमा मृत्यु भएको सुनसरीले जनाएको छ। मृतकको सनाखत हुन बाँकी रहेको छ। घाइते भएका ४ जनाको सोही अस्पतालमा उपचार भइरहेको छ।"
वडाध्यक्षको कार्यकक्षमा लगाएको ताला तोडियो,"तनहुँ: शुक्लागण्डकी नगरपालिका९ का वडाध्यक्ष धनबहादुर पुलामीको कार्यकक्षमा लागेको ताला खोलिएको छ। नगरपालिकाका उपप्रमुख खुमबहादुर विक, प्रशासन शाखा प्रमुख लक्ष्मण लम्साल, इलाका प्रहरी कार्यालय बेलचौतराका प्रहरी निरीक्षक यामनारायण अर्याल, वडाअध्यक्ष पुलामी र वडासदस्यहरूको उपस्थितिमा ताला तोडिएको हो। वडासदस्य दिपक महतले वडाध्यक्षले एकलौटी निर्णय गरेको आरोप लगाउँदै वडाध्यक्षको कार्यकक्षमा ताला लगाएका थिए। उपप्रमुख खुमबहादुर विक र वडासदस्य महतबीच टेलिफोन संवादपछि ताला खोलिएको हो। महतले राखेका असमति र असन्तुष्टिको समाधान छलफलबाट खोज्ने सहमति गरी ताला खोलिएको नगर उपप्रमुख विकले बताए। काम गर्दै जादाँका असमतिलाई छलफलबाट समाधान खोज्नपर्ने विकले बताए । महतले भने आफूसँग कुनै सहमति नभएको बताएका छन् । उनले भोलि पनि मूल गेटमै ताला लगाउने चेतावनी दिएका छन्। वडासदस्यसँग सल्लाह नै नगरी निर्णय गरेको भन्दै वडाध्यक्षको कार्यकक्षमा ताला"
५४ सन्तानका पिता अब्दुल मजीदको निधन,एजेन्सी : ५४ सन्तानका पिता भनेर चिनिएका पाकिस्तानको नोसकी जिल्लाका अब्दुल मजीद मंगलको निधन भएको छ। उनका छोरा शाह वली मंगलले हृदघातबाट आफ्ना पिताको निधन भएको बीबीसीलाई बताएका छन्। ७५ वर्षीय अब्दुल पेशाले चालक हुन्। उनी अफगानिस्तानको बलुचिस्तानको नोस्की जिल्लाको काली मंगल गाउँका बासिन्दा हुन्। नोस्की बलुचिस्तानको राजधानी क्वेटाबाट करिब १३० किलोमिटर पूर्वमा पर्छ। सन् २०१७ को जनगणनाका क्रममा अब्दुल र उनको परिवारबारे पहिलोपटक खबर सार्वजनिक भएको थियो। अब्दुलले ६ वटा विवाह गरेका थिए। उनकी पत्नीहरुमा दुईको मृत्यु भइसकेको छ भने चारवटी उनीसँगै बस्छिन्। उनका ४२ जीवित सन्तानध्ये २२ छोरा र २० छोरी छन्। १२ सन्तानको भने मृत्यु भइसकेको छ। २०१७ सालको जनगणनाअघि क्वेटा सहरमा बस्ने जान मोहम्मद खिलजीलाई सबैभन्दा बढी सन्तानका पिता भनिन्थ्यो। उनका ३६ सन्तान थिए।
संविधान अनुकूल कानुन बनाउने मेरो प्राथमिकता हो,"काठमाडौं : प्रधानमन्त्री शेरबहादुर देउवाले स्थानीय तहमा नयाँ जनप्रतिनिधिले कार्यभार सम्हालेसँगै यसले मुलुकमा जनउत्तरदायी लोकतान्त्रिक अभ्यासलाई थप सवलीकरण गरेको बताएका छन्। गाउँपालिका राष्ट्रिय महासंघको तेस्रो महाधिवेशनको उद्घाटनमा देउवाले अबको प्राथमिकता संघीयता र लोकतन्त्रको आधारस्तम्भका रूपमा रहेको स्थानीय सरकारको सवलीकरण गरी नागरिकमा सुशासन र विकासको अनुभूति गराउने हुनुपर्नेमा जोड दिए। प्रधानमन्त्री देउवाले भने, संविधानको साझा अधिकारको सूचीमा रहेका केही द्विविधा र अस्पष्टतालाई थप स्पष्ट गर्दै सङ्घीयताको सफल कार्यान्वयनमा अघि बढ्न हामी सबै एकजुट हुन आवश्यक छ, संघीय सरकारले तदारुकता देखाइ प्रदेश र स्थानीय तहलाई क्रमशः कानुन बनाउन तथा कार्यान्वयनमा उतार्न सहजीकरण गर्नुपर्ने खाँचो छ, पुराना कानुनलाई संविधान अनुकूल बनाउन तथा निजामती सेवा, शिक्षा, कृषि, स्वास्थ्यलगायतका विषयगत क्षेत्रका अत्यन्तै महत्वपूर्ण कानुन तत्काल जारी गर्ने प्रयासलाई प्राथमिकता दिनुपर्ने स्थिति छ। स्थानीय तहले संरचनात्मक सुधार, सुदृढ आन्तरिक नियन्त्रण प्रणाली, सेवा प्रणालीमा नवीन प्रविधिको प्रयोग, सम्पत्ति र दायित्वबीचको सन्तुलन, सेवाग्राही केन्द्रित योजना, विकेन्द्रीकरण, तालिम एवं अनुसन्धान तथा नयाँ बजारीकरण रणनीति जस्ता सुधारका विधि अवलम्बन गरी अगाडि बढेमा सुशासनलाई स्थानीय तहमा संस्थागत गर्न सहयोग पुग्ने उनको भनाइ थियो। उनले सेवा प्रवाहसम्बन्धी कानुन, कार्यविधि, मापदण्ड निर्माण गरी जारी गर्ने र सोहीबमोजिम नागरिक बडापत्र कार्यान्वयनमा ल्याउने, सेवाग्राही र सेवा प्रदायक निकायबीच सुमधुरसम्बन्ध विकास गरे संस्थागत सुशासनमा ठोस योगदान पुग्ने विश्वास व्यक्त गरे। प्रधानमन्त्री देउवाले भने, हरेक स्थानीय तहमा दिगो विकास लक्ष्य अनुरूपका योजना तर्जुमालाई प्राथमिकता दिएर लक्ष्य प्राप्तितर्फ उन्मुख भएर देशका शिक्षित युवा जनशक्तिलाई देशभित्रै रोजगारीको अवसर सिर्जना गर्नु, जनप्रतिनिधि, कर्मचारी तथा स्थानीय जनतामा बहस, छलफल तथा अन्तरक्रिया हुनु आवश्यक देखिन्छ। उनले अपार प्राकृतिक तथा सांस्कृतिक सम्पदाको संरक्षण, उपयोग र प्रवद्र्धन, सीपमूलक शिक्षा प्रवाह, वातावरण संरक्षण जस्ता विषयमा स्थानीय सरकारको भूमिका बढाउँदै मुलुकमा व्याप्त गरिबी तथा बेरोजगारीको अन्त्य गर्नुपर्नेमा जोड दिए।"
वडासदस्यसँग सल्लाह नै नगरी निर्णय गरेको भन्दै वडाध्यक्षको कार्यकक्षमा ताला,"तनहुँ: शुक्लागण्डकी नगरपालिका९ मा वडाध्यक्षको कार्यकक्षमा तालाबन्दी भएको छ। वडाध्यक्ष धनबहादुर पुलामीले एकलौटी गरेको भन्दै वडासदस्य दिपक महतले वडाध्यक्षको कार्यकक्षमा ताला लगाएका छन्। वडाको हरेक निर्णयमा वडाध्यक्ष पुलामीले वडासदस्यसँग सल्लाह र समन्वयन नगर्ने गरेको महतले बताए । आर्थिक वर्ष २०७९०८० को बजेट बाँडफाँट र ढोरबाराही मन्दिरको नयाँ समिति गठन लगायतका कार्यहरुमा वडाध्यक्ष पुलामीले एकल निर्णय गरेको उनको आरोप छ। वडासदस्य महतले भने, हाम्रो वडाध्यक्षले आफू खुसी निर्णय गर्छन् । हामी वडासदस्यको कुनै भूमिका नै छैन । कुनै काममा पनि सल्लाह नगरी काम गर्न थालेपछि ताला लगाउन बाध्य भयौँ ।' आफूहरूलाई मुर्ती जस्तो बनाएको महतको आरोप छ । वडाध्यक्ष धनबहादुर थापा पुलामीले भने एकलौटी नगरेको बताएका छन् । सबैसँग सल्लाहमै निर्णय गर्ने गरेको उनले बताए। पुलामीले भने, उहाँलाई हामीले प्रत्येक बैठकमा बोलाएका छौँ । बैठक पुस्तिका हेर्न सकिन्छ । सबै बैठकमा आउनु भएको छ। बैठक भत्ता लिने अनि निर्णय एकल गर्यो भन्ने ? यसो गर्न मिल्छ ?' वडाका अन्य सदस्य बुद्धिमाया गुरुङ, सुनिता विक र कमल थापाले वडाध्यक्षबाट त्यस्तो एकल निर्णय नभएको बताउँछन्। वडा सदस्य महतको व्यवहार नै गलत भएको उनीहरूको भनाइ छ। यो वडामा नेकपा एमालेको प्यानल नै विजयी भएको थियो।"
पत्रकार सर्राफको परिवारलाई वीरगन्ज महानगरको ५ लाख सहयोग,वीरगन्ज : हृदयघातबाट मृत्यु भएका वीरगन्जका पत्रकार नरेश सर्राफको परिवारलाई वीरगन्ज महानगरपालिकाले तत्काल ५ लाख रुपैयाँ आर्थिक सहयोग उपलब्ध गराउने भएको छ । सर्राफको १० औँ दिनको पुण्य तिथिमा आइतबार वीरगन्जमा समाजवादी प्रेस संगठन र रेडियो वीरगन्जले आयोजना गरेको श्रद्धाञ्जली सभालाई सम्बोधन गर्दै महानगरका मेयर राजेशमान सिंहले सर्राफका परिवारको जिविकोपार्जनका लागि महानगरको तर्फबाट तत्कालका लागि ५ लाख रुपैयाँ आर्थिक सहयोग प्रदान गर्ने घोषणा गरेका हुन् । यसका साथै सर्राफको स्मृतिमा नेपाल पत्रकार महासंघ पर्सा शाखाको अगुवाइमा स्थापना गरिने स्मृति कोषमा महानगरपालिकाले १० लाख रुपैयाँ उपलब्ध गराउने घोषणा पनि मेयर सिंहले गरे । मेयर सिंहले सर्राफकी छोरीको १० कक्षासम्मको पठनपाठनको जिम्मा पनि महानगरपालिले लिने भन्दै उनको इच्छा बमोजिमको विद्यालयमा महानगरले पढ्ने व्यवस्था मिलाउने पनि बताए । आइतबारको श्रद्धान्जलीसभामै सर्राफको परिवारलाई रेडियो वीरगन्जले र समाजवादी प्रेस संगठन पर्साले १ १ लाख र राष्ट्रिय भूमी आयोग पर्साका अध्यक्ष एवं जसपाका जिल्ला सचिव तबरेज अहमदले पनि ५० हजार रुपैयाँ नगद उपलब्ध गराएका छन् । पत्रकार महासंघ पर्सा शाखाका सदस्य समेत रहेका ३८ वर्षीय सर्राफको यहि मंसिर १५ गते हृदयतघातबाट निधन भएको थियो ।
बागमतीबाट २० हजार टन फोहर निकालियो,काठमाडौं: काठमाडौँ उपत्यकाको सभ्यताको स्रोत बागमती नदी सफाइको पाँच सय हप्ता नाघेको छ। यस अवधिमा सफाइ गरेर बागमतीबाट करिब २० हजार टन फोहर निकालिएको छ। विसं २०७२ जेठ ५ गते बागमती सफाइ महाअभियान सुरु भएको हो । त्यसयता प्रत्येक हप्ता शनिबार बिहान दुई घण्टा सफाइ हुँदै आएको छ। साप्ताहिकरुपमा यसरी सफाइ गर्दा पनि अत्यधिक फोहर निकाल्ने गरिएको सफाइ महाअभियानले जनाएको छ। सफाइ महाअभियान सुरु भएको पाँच सय हप्ता पूरा हुँदा पनि बागमती पूर्णरुपमा सफा हुन सकेको छैन। सर्वसाधारणले बागमतीमा यसरी फोहर फाल्ने हो भने जति सफाइ गरे पनि कहिल्यै सफा बन्दैन। फोहर फाल्नेलाई जरिवाना गरिने व्यवस्था पूर्णरुपमा कार्यान्वयन हुन सकेको छैन। महाअभियान सुरु भएको साढे सात वर्षमा करिब १५ लाख अभियानकर्मीले स्वयंसेवकका रूपमा बागमती नदीको फोहर सङ्कलन गरेका छन्। स्वतःस्फूर्तरुपमा स्वयंसेवी अभियानमा सहभागी हुँदैआएका छन्। सफाइमा संलग्नलाई विभिन्न आरोप लगाउने काम भइरहेको अभियानकर्मी राम साहले बताए। सफाइ महाअभियान चलेपछि नदी किनारमा करिब १० हजारभन्दा बढी बिरुवा रोपिएको छ । वृक्षरोपणका कारण नदी किनारमा हरियाली छाएको छ । जागरणमूलक बागमती सफाइ महाअभियानबाट प्रभावित भएर मुलुकभर १०० भन्दा बढी स्थानमा सफाइ अभियान सुरु गरिएको छ । यसबाट नदीको सौन्दर्य बढेको साह बताउँछन्। सफाइ महाअभियानबाट नदी किनारको अतिक्रमित जग्गा फिर्ता गरिएको छ । अधिकार सम्पन्न बागमती सभ्यता एकीकृत विकास समितिमार्फत बागमती नदी किनारको दायाँ बायाँ २७ किलोमिटर ढल निर्माण गरिएको छ । एशियाली विकास बैंकको ऋण सहयोगमा सुरु भएको बागमती सौन्दर्यीकरण कार्यक्रम नदी किनारमा रहेका सुकुम्बासीका कारण प्रभावित भएको छ । अधिकार सम्पन्न बागमती समितिको सञ्चालक सदस्यसमेत रहेकी सफाइ अभियानकर्मी डा माला खरेल नदी किनारका सुकुम्बासीको व्यवस्थापन गरेर सुन्दरता बढाउन सूचना सार्वजनिक गरी काम भइरहेको बताउँछिन्। काठमाडौँ महानगरपालिकाको समेत सहयोग लिएर छिटो सुन्दरता बढाउन नदी किनारका सार्वजनिक जग्गा खाली गर्न लागिएको उनले बताइन्।
"सरकारी कर्मचारीको नाममा खुलेआम ठगी, ८ जना पक्राउ","काठमाडौंः काठमाडौंमा नक्कली सरकारी कर्मचारी बनेर ठगी गर्ने एउटा गिरोहलाई प्रहरीले नियन्त्रणमा लिएको छ । 'आन्तरिक राजस्व कार्यालय ठमेलका अधिकारी हुँ' भन्दै होटेल तथा लजहरुबाट पैंसा असुल्ने आठजनालाई प्रहरीले नियन्त्रणमा लिएको हो । पक्राउ परेकाहरुले नक्कली अनुगमन अधिकृत र कार्यरत कर्मचारी बनेर बसपार्क क्षेत्रका होटेल तथा लजहरुबाट कर नतिरेको भन्दै शुल्क असुल्ने गरेका थिए । ठगी र किर्ते गर्ने गिरोहमा संलग्न आठजनालाई प्रहरीले नियन्त्रणमा लिएको हो । जिल्ला प्रहरी परिसर काठमाडौंका प्रमुख एसएसपी भरत बोहोराले ठगी र किर्ते गर्ने गिरोहलाई पक्राउ गरी थप अनुसन्धान थालिएको बताए । पक्राउ पर्नेहरुमा पूर्वी नवलपरासीका २९ वर्षीय मिनबहादुर विक, पाँचथरका २२ वर्षीया सिर्जना भट्टराई, अछामका १९ वर्षीय सागरजंग लुहार, २३ वर्षीय दुतकला विक, सिन्धुपाल्चोककी २३ वर्षीया प्रमिशा तामाङ, नुवाकोटकी २१ वर्षीया अञ्जना तामाङ, कञ्चनपुरका २४ वर्षीय राजीव विष्ट, २५ वर्षीय डेविड धामीलाई प्रहरीले नियन्त्रणमा लिएको हो । विष्टको साथबाट आन्तरिक राजस्व कार्यालय लेखेको स्ट्याम्प छाप नियन्त्रणमा लिइएको प्रहरीले जनाएको छ । उनीहरु डेविड धामीको मास्टर प्लान अनुसार चल्ने गरेको प्रहरीले जनाएको छ । प्रहरीले विष्टको साथबाटै अनुगमन अधिकृत लेखिएको स्ट्याम्प छाप एक थान, आन्तरिक राजस्व कार्यालयको लेटर प्याड तथा ठेलीहरु, राजस्वसम्बन्धी किताब, आन्तरिक राजस्व कार्यालयको सात थान परिचय पत्र र नगद ८४ हजार ७३० रुपैयाँ बरामद गरेको छ । प्रहरीले थापाथली बस्दै आएका धामीको डेरामा खानतलासी गरेको थियो । सो क्रममा आन्तरिक राजस्व कार्यालय लेखिएको रसिद ४९ ठेली, रोजगारी आवेदन फारामहरु, इम्प्लोइमेन्ट एग्रीमेन्ट फारामहरु, लेटर प्याड, आन्तरिक राजस्वको परिचयपत्र, सीपीयू एक थान, डीआर एकाउन्ट ट्याक्स सोलुसन लेखिएको स्ट्याम्प एक थान बरामद गरेको छ । एसएसपी बोहोराले भने, मंसिर २३ गते काठमाडौंको नयाँ बसपार्कमा 'हामी आन्तरिक राजस्व अनुसन्धानका कर्मचारी हौं, तपाईहरुको होटेल लजरुको कर तिरेको छैन र, कर तिर्नुपर्छ भन्दै,' हिंड्ने गिरोहलाई नियन्त्रणमा लिएका छौं । उनीहरुलाई आन्तरिक राजस्वको ड्रेस र आइडी कार्डलगायत बरामद गरेका छौं । उनीहरुले होटेल तथा रेष्टुरेन्टले कर छली गरेको र नगद जरिवाना तिर्नुपर्ने भन्दै कर कार्यालय लाजिम्पाटबाट आएको बताउने गरेका थिए । गिरोहले रसिद समेत काटेको देखिएको बोहोराले बताए । मुलुकी अपराध संहिता २०७४ परिच्छेद २१ को २४९ को ठगी गर्न नहुने कसुर बमोजिम कारबाही गर्ने प्रहरीको तयारी छ । यस्तै, किर्ते गर्न नहुने कसुर मुद्दा चलाउने गरी प्रहरी वृत्त महाराजगंजबाट थप अनुसन्धान भइरहेको छ । विगत चार दिनदेखि बसपार्क इलाकाका होटेल, लज तथा फुटपाथ पसलबाट रकम असुलेको प्रारम्भिक अनुसन्धानबाट देखिएको बोहोराले बताए । यो गिरोहले मोबाइल पेबाट ५ लाख ८ हजार ६४० रुपैयाँ संकलन गरेको खुल्न आएको छ । हालसम्म चारजनाले लिखित जाहेरी पेश गरिसकेका छन् । प्रहरीका अनुसार अन्य पीडितहरु सम्पर्कमा आउने क्रम जारी छ ।"
२० वर्ष पूरा भएका र १२ पास गरेका छोरीलाई बिहेमा ५० हजार सहयोग,"मलंगवा : २० वर्ष पूरा भएको र १२ कक्षा उर्तीण गरी विवाह गर्ने छोरीलाई सर्लाहीको चन्द्रनगर गाउँपालिकाले ५० हजार रुपैयाँ प्रोत्साहन स्वरुप प्रदान गर्दै आएको छ। गाउँपालिका नयाँ नेतृत्व आएपछि बसेको पहिलो कार्यापालिकाको बैठकले २० वर्ष पूरा गरेको र १२ कक्षा उर्तीण गरी विवाह गर्ने हरेक छोरीलाई पालिकाले ५० हजार प्रोत्साहन स्वरूप प्रदान गरिने निर्णय गरेको छ। सोही निर्णय अनुसार पहिलो पल्ट चन्द्रनगर गाउँपालिका२ दनुवारी टोलकी २२ वर्षीय रेणुकुमारी सिंहको विवाहमा पालिका अध्यक्ष राजकुमार महतोले ५० हजार सहयोग गर्दै कार्याक्रमको सुरुवात गरेको छ। अध्यक्ष महतो विवाह मण्डपमै पुगेर दुल्हीलाई ५० हजारको चेक हस्तान्तरण गरेका छन्। बालविवाह न्यूनीकरण गर्न र छोरीलाई उच्च शिक्षा सम्म पहुँच पुर्याउनमा सहयोग पुग्ने भन्दै कार्यपालिकाको पहिलो बैठकबाट यस्तो निर्णय गरेको अध्यक्ष महतोले बताएका छन्। चन्द्रनगर गाउँपालिकामा अधिकांश निम्न वर्गीय परिवारका मानिसहरूमा बालविवाहको संख्या बढ्दो छ। छोरीचेलीहरू उच्च शिक्षाको पढाइबाट बञ्चित छन्। बालविवाह न्यूनीकरण र छोरीको पनि शिक्षामा पहुँच पुगोस् भन्ने उद्देश्य यस्तो कार्यक्रम पालिकाले ल्याएको अध्यक्ष महतोले बताए। केही हद सम्म बालविवाह कम हुन्छ। अभिभावकहरूले छोरीहरूलाई विद्यालय पढाउँछ भन्ने विश्वास लिएको महतोको कथन छ। आफ्नो पालिकामा करिब ६५ प्रतिशत बालविवाह हुने गरेको अध्यक्षले बताए। उच्च शिक्षा लिएको छोरीहरूको संख्या एकदम कम छ। अभिभावकहरू पनि छोरीलाई शिक्षा दिनु पर्छ भन्नेमा सचेत छैन्। यो कार्यक्रमले केही सुधार हुन्छ। स्नातक गर्ने छोरीहरूलाई पनि गाउँपालिकाले ११ हजार सहयोग गर्ने निर्णय गरिएको महतोले बताए। गाउँकै दुर्गा खोभारी माध्यमिक विद्यालयबाट १२ कक्षा उर्तीण गरेकी दुल्ही २२ वर्षीया सिंहले गाउँपालिकाले छोरीहरूका लागि राम्रो कार्यक्रम ल्याएको बताएकी छिन्। चेक ग्रहण गर्दै दुल्ही सिंहले गाउँका हरेक छोरीहरू अब पढाइतर्फ ध्यान दिने बताएकी छिन्। २० वर्षपछि विवाह गर्दा स्वास्थ्य अवस्था पनि राम्रो हुने, शिक्षा आर्जन पनि गर्न सकिने र पालिकाको सहयोग पनि पाउने भएपछि छोरीहरू खुशी हुने सिंहले बताइन्। पालिकाले विवाह मण्डपमै आएर छोरीलाई प्रोत्साहन स्वरुप ५० हजार सहयोग गरेको देख्दा खुशी लागेको दुल्हीका बुबा हरदेव कुमर दनुवारले बताएका छन्। पढाइ लेखाई गराएर छोरीको विवाह गर्दा राम्रो हुन्छ। आफू समान्य लेखपढ गरेपनि छोरीलाई पढाए त्यसमा खुशी छु। अझ पालिकाले सहयोग गर्दा झन खुशी लागेको दनुवारले बताए। यस्ता कार्यक्रमले भोलिका दिनमा छोरीहरूको मनोबल बढ्छ। अभिभावकहरूमा पनि छोरीलाई पढाउनु पर्छ भन्ने ठूलो सन्देश गएको छ। गत शुक्रबार रेणुको विवाह इश्वरपुरका २९ वर्षीय राजीव कुमार सिंहसँग भएको थियो।"
"रुसको ड्रोन आक्रमणबाट युक्रेनको पावर ग्रिड ठप्प, ओडेसाका १५ लाख परिवार बिजुलीविहीन",एजेन्सी : रुस र युक्रेनबीच लामो समयदेखि युद्ध जारी छ। युक्रेनका धेरै सहरमा क्षति गरेपछि रुसले ड्रोनबाट आक्रमण गर्न सुरु गरेको छ। ड्रोनको आक्रमणबाट युक्रेनको पावर ग्रिड ठप्प हुँदा करिब १५ लाख परिवार अन्धकारमा बस्न बाध्य छन्। एजेन्सीका अनुसार युक्रेनी राष्ट्रपति भोलोदिमिर जेलेन्स्कीले रुसी आक्रमणपछि ओडेसाका पावर ग्रिड अपरेटहरुसँग वार्ता भइरहेको बताएका छन्। उनका अनुसार ग्रिड मर्मत गर्न अझै ३ महिना लाग्नेछ। राष्ट्रपति जेलेन्स्कीले इरानी ड्रोन कामिकाजेको आक्रमणपछि ओडेसा र यस क्षेत्रका अन्य सहर र गाउँहरुमा अन्धकार छाएको बताए। ओडेसा क्षेत्रमा मात्रै डेढ लाख बढि मानिस बिजुलीबिहीन भएका छन्। राष्ट्रपति प्रशासनका उपप्रमुख किरिलो टिमोसेन्कोले ओडेसाले विद्युत संकटको सामना गरिरहेको बताएका छन्। हाल अस्पताल र प्रसूति वार्डलगायत अत्यावश्यक सेवामा मात्र विद्युत दिइरहेको छ। यस क्षेत्रका गभर्नर म्याक्सिम मार्चेन्कोले रुसले रातारात सहरमा 'कामिकाजे ड्रोन' मार्फत आक्रमण गरिरहेको बताए। त्यसपछि उर्जा प्राधिकरणका संचालकहरु हडतालमा उत्रिएका थिए। जसका कारण यस क्षेत्रका प्राय सबै क्षेत्रमा अन्धकार छ। रुसले युक्रेनका प्रमुख भवनहरुमा दर्जनौं मिसाइल प्रहार गरेको छ। लगातार आक्रमणका कारण पहिलेदेखि जीर्ण अवस्थामा रहेको पावर ग्रिड पूरै क्षति पुगेको छ।
"३१ अंकले घट्यो नेप्से परिसूचक, सेयर कारोबार १ अर्बमा सीमित","काठमाडौं : सेयर कारोबारको पहिलो दिन आइतबार नेप्से परिसूचक दोहोरो अंकले ओरालो लागेको छ। यसदिन नेप्से परिसूचक ३१९७ अंकले घटेर १८८५३१ विन्दुमा पुगेर बन्द भएको छ। सेन्सेटिभ इण्डेक्स ६२८ अंकले घटेर ३६७३६ विन्दुमा अडिएको छ। आज २५३ कम्पनीको ३५ लाख १२ हजार ८३४ कित्ता सेयर १ अर्ब १० करोड ३४ लाख ४ हजार ४५ रुपैयाँको सेयर कारोबार भयो। २४ हजार ६४४ पटक कारोबार भएको हो। कारोबारमा आएका १३ वटै समूहको सूचक नकारात्मक देखिएका छन्। आज बैंकिङ समूहको सूचक सर्वाधिक २३० प्रतिशतले घटेको छ। डेभलपमेन्ट बैंक,फाइनान्स, होटल्स एन्ड टुरिजम, हाइड्रोपावर,इभेस्टमेन्ट, मनु एन्ड प्रो र माइक्रो फाइनान्स समूहको सूचक १ प्रतिशत बढिले घट्यो। कारोबार रकमका आधारमा शिवम् सिमेन्ट शीर्षस्थानमा रह्यो। सो कम्पनी १० करोड ९३ लाख ६७ हजार ९२६ रुपैयाँको सेयर खरिदबिक्री भयो। दोहोरो अंकले ओरालो लागेको सेयर बजारमा २ वटा कम्पनीको सेयर मूल्य सकारात्मक सर्किट लेभलमा कारोबार भयो। सीवाईसी लघुवित्त वित्तीय र समिट लघुवित्त वित्तीयको सेयर मूल्य १० प्रतिशतले बढेको हो।"
माल्दिभ्स र न्युजिल्याण्डका लागि राजदूत नियुक्त,काठमाडौं : राष्ट्रपति विद्यादेवी भण्डारीले दुई देशका लागि राजदूत नियुक्त गरेकी छन्। राष्ट्रपति भण्डारीले नेपालको संविधानको धारा २८२ को उपधारा (१) बमोजिम श्रीलंकाका लागि नेपालका आवासीय राजदूत वासुदेव मिश्रलाई माल्दिभ्स र अष्ट्रेलियाका लागि नेपालका आवासीय राजदूत कैलाशराज पोखरेललाई न्यूजिल्याण्डका लागि गैरआवासीय राजदूत नियुक्त गरेकी हुन्। उनीहरुलाई आइतबार नियुक्त गरेको राष्ट्रपति कार्यालयका प्रवक्ता सागर आचार्यले विज्ञप्तिमार्फत जानकारी दिएका छन्।
अख्तियारमा स्थानीय तहका उजुरी धेरै,"राँझा : अख्तियार दुरुपयोग अनुसन्धान आयोगको नेपालगञ्जस्थित कार्यालयमा स्थानीय तहसँग सम्बन्धित उजुरी धेरै दर्ता भएका छन् । बाँके, बर्दिया, दाङ र रोल्पा कार्यक्षेत्र रहेको नेपालगञ्ज कार्यालयमा विभिन्न विषय क्षेत्रगत कार्यालयको उजुरीमध्ये सबैभन्दा बढी स्थानीय तहका उजुरी रहेको अदुअआको नेपालगञ्ज सम्पर्क कार्यालयका प्रमुख विजयराज पौडेलले जानकारी दिए । उनका अनुसार गत आर्थिक वर्ष २०७८७९ देखि चालु आवको कात्तिक महिनासम्म स्थानीय तहका एक सय ६३ उजुरी दर्ता भएका छन् । चालु आवको चार महिनामा मात्रै ६७ उजुरी दर्ता भएका हुन् । परेका उजुरीमध्ये ३३ फर्छ्योट भइसकेका छन् भने एक सय ३० फर्छ्योट हुन बाँकी रहेका छन् । यो अवधिमा स्थानीय तहकै शिक्षाअन्तर्गतका ५६ उजुरी दर्ता भएकामा १३ उजुरी फर्छ्योट भइसकेका छन् । ४३ उजुरी फर्छ्योटको प्रक्रियामा रहेका छन् । अख्तियारको नेपालगञ्जस्थित कार्यालयमा गत आव २०७८७९ देखि चालु आवको कात्तिक महिनासम्म उद्योग, पर्यटन वन तथा वातावरणसम्बन्धी ३०, भूमि व्यवस्था सहकारी तथा गरिबी निवारणसम्बन्धी २४ र भौतिक पूर्वाधार विकास मन्त्रालयसम्बन्धी १७ उजुरी दर्ता भएका छन् । बाँके, बर्दिया, दाङ र रोल्पा कार्यक्षेत्र रहेको नेपालगञ्ज कार्यालयमा चालु आवको कात्तिक मसान्तसम्म एक सय ७१ उजुरी दर्ता भएकामा सबैभन्दा बढी बाँकेका ८०, दाङका ५१, बर्दियाका २२ र रोल्पाका १८ उजुरी दर्ता भएका छन् । गत आवमा बाँकेका ८६, दाङका ८५, बर्दियाका ४१ र रोल्पाका १७ रहेका छन् । स्थानीय तहमा सार्वजनिक खरिद र निर्माणतर्फ गलत स्टिमेट तयार पार्ने, प्रक्रिया र नियम कानुनको पालना नगर्ने नगराउने, आवश्यकभन्दा धेरै सामग्री खरिद गर्ने, जिन्सी दाखिला नगर्ने वा गलत दाखिला प्रतिवेदन तयार पार्ने, उपभोक्ता समितिसम्बन्धी कार्यविधि पालना नगर्ने वा गलत प्रतिवेदन तयार गर्नेजस्ता प्रवृत्ति पाइएको अदुअआको नेपालगञ्ज सम्पर्क कार्यालयका प्रमुख पौडेलले बताए । रासस"
दलहरुले बुझाएको समानुपातिक सांसदको नामावलीमा छानबिन सुरु,"काठमाडौं : निर्वाचन आयोगले राजनीतिक दलहरुले शनिबार बुझाएको समानुपातिक सांसदको नामावलीमा आजबाट छानबिन सुरु गर्ने भएको छ। दलहरुले बुझाएको समानुपातिक उम्मेदवाहरुको बन्दसूचीभित्रबाट नाम परेनपरेको, महिला,अल्पसंख्यक तथा पिछडिएका वर्गको प्रतिनिधित्व भएनभएको आयोगले छानबिन गर्नेछ। आयोगले छानबिन गरेर प्रमाणित गरेपछि मात्रै नामावलीले मान्यता पाउने प्रावधान छ। त्यसका लागि दलहरुलाई समानुपातिक सांसदहरुको सूची सच्याउन आयोगले आइतबार र सोमबार समय दिएको छ। समानुपातिक सिद्धान्त र क्लस्टर अनुसार नमिलेको नाम सच्याएर बुझाउन आयोगले दुई दिनको समय दिएको हो। आयोगको तालिका अनुसार दलहरुले शनिबार समानुपातिक तर्फको बन्दसूचीमा उल्लेख भएका नामावली निर्वाचन आयोगसमक्ष बुझाएका थिए। निर्वाचन आयोगका अनुसार समानुपातिक सिद्धान्तअनुसार भएनभए छानबिन गरी प्रमाणित गर्ने काम सकेर अन्तिम प्रतिवेदन राष्ट्रपतिसमक्ष पेश गरिनेछ। मंसिर ४ मा सम्पन्न प्रतिनिधिसभा तथा प्रदेशसभा निर्वाचनको सबै परिणामको प्रतिवेदन मंसिर अन्तिमसम्म राष्ट्रपतिलाई बुझाउने आयोगको तयारी छ।"
लागुऔषधसहित ६ जना पक्राउ,"काठमाडौं : चन्द्रागिरी नगरपालिका२ नागढुङ्गाबाट नियन्त्रित लागुऔषध प्रोमेथाजिन २ सय एम्पुल, डाइजेपाम २ सय एम्पुल र बुप्रेनोर्फिन २ सय एम्पुलसहित सप्तरी खडक नगरपालिका६ बस्ने २१ वर्षीय अनिलकुमार भगतलाई प्रहरीले पक्राउ गरेको छ । गाईघाटबाट काठमाडौंतर्फ आउँदै गरेको प्र ०२(००१ ख ५५५५ नम्बरको बसलाई प्रहरी प्रभाग नागढुङ्गाको प्रहरीले जाँच गर्ने क्रममा सिटमा लुकाई ल्याउँदै गरेको उक्त लागुऔषधसहित फेला पारी उनलाई पक्राउ गरेको हो । यस्तै, सिरहा, नवराजपुर गाउँपालिका५ कुसण्डीबाट नियन्त्रित लागुऔषध डाइजेपाम ३ सय १ एम्पुल, बुप्रेनोर्फिन ३ सय १ एम्पुल र फेनारगन ३ सय १ एम्पुलसहित सिन्धुली घर बताउने १९ वर्षीया शरु नेपाली पक्राउ परेका छन्। भारतबाट नेपालतर्फ आउँदै गरेको बा।७८ प ७९१६ नम्बरको मोटरसाइकलमा सवार उनलाई ईलाका प्रहरी कार्यालय झाझपट्टीबाट खटिएको प्रहरीले जाँच गर्ने क्रममा उक्त लागुऔषधसहित फेला पारी पक्राउ गरेको हो । हाल फरार रहेका मोटरसाइकल चालकको प्रहरीले खोजी गरिरहेको छ । यसैगरी सिरहा धनगढीमाई नगरपालिका१२ कुस्माहा खुट्टी खोलाबाट अवैध लागुऔषध गाँजा करिब ९२ केजीसहित भगवानपुर गाउँपालिका४ बस्ने ४४ वर्षीय शिवनाथ मण्डललगायत ३ जनालाई प्रहरीले पक्राउ गरेको छ । ईलाका प्रहरी कार्यालय विष्णुपुरकट्टी र ईलाका प्रहरी कार्यालय लहानबाट खटिएको प्रहरीले उनीहरूले ४ वटा बोरामा बोकी ल्याउँदै गरेको उक्त गाँजासहित फेला पारी उनीहरूलाई पक्राउ गरेको हो । उदयपुर, कटारी नगरपालिका६ साँगुरीबाट अवैध लागुऔषध गाँजा करिब १ सय २० केजी शनिबार बिहान प्रहरीले बरामद गरेको छ । ईलाका प्रहरी कार्यालय कटारी र प्रहरी चौकी रिस्कुबाट गस्तीमा खटिएको प्रहरीलाई देख्नासाथ अपरिचित व्यक्तिहरूले बोकी ल्याएका ६ वटा बोरा फाली फरार भएपछि बोरा जाँच गर्ने क्रममा उक्त गाँजा फेला पारी बरामद गरेको हो । हाल फरार व्यक्तिहरूको प्रहरीले खोजी गरिरहेको छ । यस सम्बन्धमा प्रहरीले थप अनुसन्धान गरिरहेको छ ।"
म्याराथनको उपाधि सेनाका धावक खड्कालाई,"नेपालगन्ज : नेपाली सेनाका धावक खड्गबहादुर खड्काले आठौं धारा नेपालगन्जको उपाधि जितेका छन्। नेपालगन्जमा शनिबार आयोजना गरिएको प्रतियोगितामा धावक खड्काले २ घण्टा २० मिनेट २९ सेकेन्डमा ४२१९५ किलोमिटरको दूरी पूरा गर्दै प्रथम स्थान हासिल गरेका हुन्। म्याराथन विजेता खड्काले १ लाख ५० हजार रुपैयाँ र प्रमाणपत्र पाए। सेनाका खेलाडीद्वय नरेन्द्र रावतले २ घण्टा २२ मिनेट ३० सेकेन्डमा दूरी पार गरेर दोस्रो र मोहनदेव जोशीले २ घण्टा २४ मिनेट ३७ सेकेन्डमा दूरी पूरा गरेर तेस्रो भएका थिए। २ घण्टा ४१ मिनेट ५७ सेकेन्डमा दूरी पूरा गर्दै कमलराज तिमिल्सैना चौथो भए। दोस्रो भएका खड्काले ६० हजार, तेस्रो भएका जोशीले ३० हजार र चौथो भएका तिमिल्सैनाले २५ हजार रुपैयाँ पाए। पाँचौं रैवत दाहाल, छैटौं यामदेव राई, सातौं बाल सुनार र आठौं स्थानमा विकास यादव यादव आएका थिए। पाँचौ, छैटौं, सातौं र आठौंलाई क्रमशः १० हजार, ८ हजार, ७ हजार र ६ हजार रुपैयाँ प्रदान गरिएको थियो।महिलातर्फ हाफ म्याराथनमा सागकी स्वर्ण पदक विजेता सन्तोषी श्रेष्ठले उपाधि जितिन्। उनको यो लगातार दोस्रो उपाधि हो। २१ किलोमिटरको दूरी श्रेष्ठले एक घण्टा १६ मिनेट ३६ सेकेण्डमा पूरा गरेर प्रथम भएकी हुन्। भारत देहरादूनकी अञ्जली चौहानले एक घण्टा २५ मिनेट १५ सेकेन्डमा दूरी पूरा गर्दै दोस्रो र एक घण्टा ३६ मिनेट ४४ सेकेण्डमा दूरी पूरा गरेर अञ्जु खड्का तेस्रो भइन्। बिन्दु हमाल चौथो, संगीता विष्ट पाँचौं, यमुना थापा छैटौं, सीता गुरुङ सातौं भए। हाफ म्याराथनमा प्रथमलाई ६० हजार, दोस्रोलाई ३० हजार, तेस्रोलाई १५, चौथोलाई १० हजार, पाँचौंलाई ८ हजार, छैटौंलाई ७ हजार र सातौंलाई ६ हजार रुपैयाँ प्र्रदान गरियो। १० किलोमिटर पुरुष खुला दौडमा मुकेशबहादुर पाल प्रथम, भुवन राना दोस्रो र सुशील रामजाली मगर तेस्रो भए। उनीहरूले क्रमशल् ३० हजार, १५ हजार र १० हजार रुपैयाँ पाए। ५ किलोमिटर महिला खुल्लामा राजपुरा पछाइ प्रथम, राममाया बुढा दोस्रो र विमला कार्की तेस्रो भए। उनीहरूलाई क्रमशः २० हजार, १० हजार र ७ हजार रुपैयाँ दिइयो।"
सहकारी सुधार्न अनुगमनको सहारा,"काठमाडौं : सहकारीमा दिन प्रतिदिन समस्या आउन थालेपछि बागमती प्रदेशले सघन अनुगमन गर्ने तयारी थालेको छ। मन्त्रालयले सहकारी अभियानसँग सहकार्य गरी सघन अनुगमन गर्ने तयारी गरेको हो। बागमती प्रदेश भूमि व्यवस्था, सहकारी तथा गरिबी निवारण मन्त्रालयले सहकारी संघसंस्था सञ्चालन, अनुगमन तथा लेखापरीक्षणसम्बन्धी मापदण्ड २०७९ जारी गर्दै सहकारी अभियानसँग साझेदारी गरी नियमन गर्ने जनाएको हो। बागमती प्रदेशका भूमि व्यवस्था, सहकारी तथा गरिबी निवारणमन्त्री बलराम पौडेलले सहकारीका समस्या समाधान गर्न अनुगमनलाई कडाइ गरिएको बताए। देश संघीयतामा गएसँगै तीन तहका सरकारले सहकारीको नियमन गर्दै आएका छन्। तर, कुनै पनि सरकारको नियमन प्रभावकारी हुन नसक्दा सहकारीमा भद्रगोल स्थिति सिर्जना भएको छ। कर्मचारी अभावका कारण अनुगमन गर्न नसकिएको मन्त्री पौडेल बताउँछन्। कर्मचारी अभाव भएका कारण अभियानको साझेदारीमा सहकारीको नियमन गर्न सुरु गरिएको उनले बताए। अभियानसँगको संयुक्त अनुगमनले सहकारी सुधार आउने उनले विश्वास व्यक्त गरे। प्रदेश मन्त्रालयले दुइटा नियमन संयन्त्र बनाएको छ। प्रदेश सचिवको संयोजकत्वमा प्रदेशस्तरीय अनुगमन तथा निरीक्षण समिति बनाइएको छ। सदस्य सचिवका रूपमा मन्त्रालयको योजना तथा अनुगमन शाखाका कानुन अधिकृत हुनेछन्। प्रदेश सहकारी विकास बोर्डको उपाध्यक्ष, प्रदेश रजिष्ट्रारका साथै अभियानका तर्फबाट प्रदेश सहकारी संघका अध्यक्ष, प्रदेश विषयगत सहकारी संघका प्रतिनिधि, राष्ट्रिय सहकारी महासंघ, राष्ट्रिय सहकारी बैंकका प्रतिनिधि हुनेछन्। यसले अनुगमन गर्ने संघसंस्थाको पहिचान, अनुगमन तथा कैफियत सुधारका विधि तयार गर्ने, प्रदेशबाट खटिने अनुगमन टोली निर्माण गरी परिचालन गर्ने, जिल्ला स्तरका अनुगमन समितिको कार्यमा आवश्यक सहयोग, समन्वय र मार्गनिर्देशन गर्ने छ। प्रतिवेदनमा छलफल गरी निर्देशन दिने वा छलफलका लागि मन्त्रालयमा पठाउने, रजिष्ट्रारबाट अनुगमनका कैफियत सुधारसम्बन्धी प्रतिवेदन प्राप्त गरी आवश्यकताअनुसार थप कारबाही प्रक्रियाका लागि सिफारिस गर्ने छ। जिल्ला सहकारी संघको संयोजकत्वमा जिल्लास्तरीय अनुगमन तथा निरीक्षण समिति गठन हुने छ। समितिमा विषयगत सहकारी संघका अध्यक्षहरू, पालिकाको सहकारी हेर्ने कर्मचारी हुनेछन्। जिल्ला सहकारी संघको व्यवस्थापक सदस्य सचिव हुनेछन्। मन्त्रालयले आवश्यकताअनुसार कर्मचारी खटाउन सक्ने छ। विवरण अनुगमन समितिमा पठाउने, अनुगमन तथा निरीक्षण गर्ने छ। कुनै सहकारीम समस्या उत्पन्न भएमा रजिष्ट्रारको निर्देशनमा अनुगमन तथा निरीक्षण गर्न सक्नेछ। संस्थाका पदाधिकारीसँग छलफल गरी सुधारका लागि सहजीकरण गर्ने, समस्या समाधान हुन नसके नियमक निकायमा लेखी पठाउने, समस्यामा परेका सहकारीको स्थानीय स्तरमै समाधान गर्ने, समस्या समाधान हुन नसके कानुनी प्रक्रिया सुरु गर्नुपर्ने भएमा नियामक निकायमा लेखी पठाउनुपर्ने व्यवस्था गरिएको छ। नियमित र सघन अनुगमन हुनेछन्। पल्र्स सिष्टमका आधारमा अनुगमन हुने मन्त्रालयका सचिव बलराम निरौलाले बताए। सघन अनुगमन गर्दा राष्ट्र बैंकबाट समेत सहयोग लिन सकिने छ। ७ दिनभित्र अनुगमन प्रतिवेदन पेस गर्नुपर्छ। प्रदेश समितिले सम्बन्धित संस्था सञ्चालक तथा लेखा समितिका पदाधिकारीसँग छलफल गर्ने छ। निर्देशन कार्यान्वयनका लागि प्रतिबद्धता गराइ एक वर्षसम्मको कार्ययोजना बनाउन लगाइने सचिव निरौलाले बताए। कार्ययोजना बमोजिमको प्रगति विवरण मासिक रूपमा रजिष्ट्रारलाई बुझाउनुपर्ने छ। सघन अनुगमनबाट दिइएका सुझावको कार्यान्वयनको अवस्था नियमित रूपमा फ्लोअप गरिने र पुनः अनुगमन गर्न सकिने व्यवस्था गरिएको छ। ऋण लगानीमा कडाइ परियोजना लागतको ७० प्रतिशत मात्र ऋण लगानी गर्नुपर्ने व्यवस्था गरिएको छ। घरजग्गा खरिद गर्न ऋण दिनुपरेमा ४० प्रतिशत मात्र लगानी गर्न पाइन्छ। संस्था वा संघले कुल ऋण लगानीको २५ प्रतिशतमा नबढ्ने गरी घरजग्गामा कर्जाको सीमा निर्धारण गर्नुपर्ने छ। १० लाखभन्दा माथिको परियोजना लागत निर्धारण गर्दा संस्थागत मूल्यांकन कर्ताबाट र अन्यमा कुनै एक सञ्चालक, ऋण उपसमिति सदस्य र व्यवस्थापकको सामूहिक टोलीबाट गर्नुपर्छ। सेयर प्रमाणपत्र जमानी राखी कर्जा दिन नपाइने व्यवस्था गरिएको छ। तीन महिना नियमित बचत गरेपछि मात्र सदस्यले कर्जा पाउने छ। संस्थाले ऋण लगानी गर्दा घट्दो दरमा ब्याज हिसाब गर्नुपर्ने छ। ब्याज पुँजीकरण गर्न नपाइने व्यवस्था गरिएको छ। धितो सञ्चालक वा कुनै व्यक्तिको नाममा नराखी संस्थाकै नाममा राख्नुपर्ने व्यवस्था छ। संस्थाले आफ्नो सदस्यलाई उपलब्ध स्रोत, जोखिम विश्लेषण एवम् संस्थाको कुल पुँजीको आधारमा ऋण प्रदान गर्नुपर्ने व्यवस्था गरिएको छ। कुल सेयर पुँजी चुक्ता सेयर पुँजीको बढीमा ५ गुणासम्म हुनुपर्ने व्यवस्था गरिएको छ। ऋण उचित सुरक्षण हुने गरी जायजेथा धरौटी वा कुनै सदस्यको धन जमानीमा मात्र संस्थाले ऋण लगानी गर्नुपर्ने किटान गरिएको छ। सदस्यलाई कुनै वा केही सदस्यको बचत रकम धितो रहने सर्तमा वा संस्थाको स्वीकृत नीतिबमोजिम सामूहिक जमानीमा लघु ऋण लगानी गर्न सकिने व्यवस्था गरिएको छ। मन्त्रालयले सहकारी संघसंस्थाहरूको व्यवस्थापन, कर्जा प्रवाह तथा असुली, लेखापरीक्षण लगायतको नियमनका लागि १६ वटा मापदण्ड तयार गरेको छ। मन्त्रालयका सचिव बलराम निरौलाले संयुक्त अनुगमनले सहकारीको समस्या समाधान गर्न सघाउ पुग्ने बताए। राष्ट्रिय सहकारी बैंकका अध्यक्ष केबी उप्रेतीले संयुक्त अनुगमन सकारात्मक भएकाले सुधार गर्न निरन्तर फ्लोअप गरिरहनुपर्ने बताए। राष्ट्रिय सहकारी महासंघका सञ्चालक डीबी बस्नेतले अनुगमन संयन्त्रलाई कारबाही गर्ने अधिकार हुनुपर्ने बताए। प्रदेश सहकारी विकास बोर्डका अध्यक्ष नारायणप्रसाद देवकोटाले सुझाव दिएर मात्र सहकारीमा सुधार नआउने भन्दै गल्ती गर्ने सहकारीलाई कारबाही गर्नुपर्ने बताए। नेपाल बचत तथा ऋण केन्द्रीय सहकारी संघ (नेफ्स्कुन)का महासचिव दामोदर अधिकारीले संयुक्त अनुगमन गर्न दर्बिलो समन्वय चाहिने बताए।"
"जर्सी टापुमा विस्फोट : तीन जनाको मृत्यु, दर्जनौं बेपत्ता",शनिबार जर्सीको च्यानल टापुको एक अपार्टमेन्ट भवनमा विस्फोट हुँदा कम्तीमा तीन जनाको मृत्यु भएको छ भने एक दर्जन बेपत्ता भएका छन् । सीएनएनले उक्त टापुका मुख्यमन्त्री क्रिस्टिना मूरलाई उद्धृत गर्दै घटना बारे जनाकारी गराएको हो । स्थानीय समय अनुसार बिहान ४ बजे मात्रै घटनाबारे स्थानीय प्रहरीलाई खबर गरिएको थियो । राज्यका जर्सी प्रहरीका प्रमुख अधिकारी रोबिन स्मिथले घटनाबारे प्रहरीलाई खबर गरेपछि आपतकालीन सेवाहरूले घटनास्थलमा पुगेर उद्धार कार्य अगाडि बढाएको जानकारी दिए । उक्त तीन तले भवन 'पूर्ण रूपमा भत्किएको' र वरपरको दृष्य हृदयविदारक देखिएको थियो । बेपत्ताको खोजी र उद्धारकार्य तीव्र बनाइएको स्मिथले बताएका छन् । घटनाबारे थप अनुसन्धान जारी रहेको प्रहरीले जनाएको छ। रासस
"सुनको मूल्य निरन्तर उकालोतिर, प्रतितोला १ लाख ५ सय पुग्यो","काठमाडौं : नेपाली बजारमा प्रतितोला सुनको मूल्य १ लाख नाघेको छ। नेपाल सुन चाँदी व्यवसायी महासंघका अनुसार आज २ सय रुपैयाँले बढेर प्रतितोला सुनको मूल्य १ लाख ५०० रुपैयाँ कायम भएको छ। अघिल्लो साताको अन्तिम कारोबार दिन शुक्रबार प्रतितोला सुन १ लाख ३ सय रुपैयाँमा कारोबार भएको थियो। यस्तै ,आज तेजाबी सुन प्रतितोला १ लाख रुपैयाँमा कारोबार भइरहेको छ। सुनको मूल्यसँगै चाँदी पनि बढेको छ। आज चाँदी १० रुपैयाँले बढेर प्रतितोला १ हजार ४०० रुपैयाँ कारोबार भइरहेको महासंघले जनाएको छ। अन्तराष्ट्रिय बजारमा सुन चाँदीको मूल्य बढिरहेको छ। अन्तर्राष्ट्रिय बजारमा सुनको मूल्य वृद्धि हुँदा त्यसको असर नेपालमा पर्ने गदर्छ।"
ढोरपाटनमा विदेशी सिकारी,"बागलुङ : नेपालकै एक मात्र सिकार आरक्षमा यस वर्षको पहिलो याममा सात नाउर र पाँच झारलको सिकार भएको छ। ढोरपाटन सिकार आरक्षमा राष्ट्रिय निकुञ्ज तथा वन्यजन्तु संरक्षण विभागले पहिलो सिकार यामको लागि ६ वटा झारल र आठवटा नाउरको कोटा निर्धारण गरेको थियो। तर, यस वर्ष कोटाभन्दा एक वन्यजन्तुको कम सिकार भएको छ। नेपालका चार सिकार कम्पनीमार्फत् आएका विदेशी सिकारीले यसपटक निर्धारित कोटाभन्दा एउटा नाउरको सिकार गर्न सकेनन्। एक नाउरको अनुमति प्राप्त गरे पनि ग्लोबल सफारिज प्रालिबाट सिकार गर्न आएका अमेरिकी नागरिक निकोलस भाइन्सेन्ट रोड्रिगेजले बार्से सिकार ब्लकमा नाउरको सिकार गर्न नसकेको ढोरपाटन शिकार आरक्षका प्रमुख संरक्षण अधिकृत वीरेन्द्र कंडेलले बताए। उनले यस याममा नेपाल ट्राभल्स एक्सपिडिसनमार्फत अमेरिकी नागरिक वारर्डी ग्यारेट भानहोसले घुस्तुङ ब्लकमा एक नाउरको सिकार गरेको बताए। कँडेलका अनुसार हिमालयन सफारीमार्फत सिकारमा गएका मेक्सिकोका सिकारी ओस्कार अलेक्जेन्डरले सुनदह र सेङ ब्लकमा एक झारल र एक नाउर सिकार गरेका थिए। त्यस्तै, माउरीको जेभरले दोगाडी ब्लकमा एक झारल र एक नाउर र अमेरिकी सिकारी टाएलर लि इस्टनले दोवाडी ब्लकमा एक नाउर र झारलकोे सिकार गरेको प्रमुख संरक्षण अधिकृत कँडेलले बताए। फागुने ब्लकमा ग्लोबल सफारीमार्फत सिकारमा गएका क्यानेडियाली सिकारी एडमन मिचेल रुक्सले फागुने ब्लकमा एक नाउर र जर्मनीका शिकारी इरिक डिटररिजरिष्टले एक झारलको सिकार गरेका छन्। ट्र्याक एण्ड ट्रभाल्समार्फत सिकारमा गएका अमेरिकी सिकारी जोफ्रे माथेवप्राजिले दोगाडी र घुस्तुङमा गरी एक झारल र एक नाउर तथा अर्का अमेरिकी सिकारी मिचल कुर्तच्याम्पमेनले घुस्तुङ ब्लकमा एक झारल र एक नाउरको शिकार गरेको प्रमुख संरक्षण अधिकृत कँडेलको भनाइ छ। ढोरपाटनमा सिकार गरेपछि अधिकांश सिकारीले मासु खाएर सिंङ, खुर र छाला मात्रै आफ्नो देशमा लैजान्छन्। अन्तर्राष्ट्रिय तहमा हुने प्रतियोगितामा उनीहरूले सिंङको प्रतिस्पर्धा गरेर ट्रफी जित्ने गरेका छन्। सिकार अनुमति प्राप्त कम्पनीले १५ दिनको अवधिमा आरक्षबाट खटिएका कर्मचारीको प्रत्यक्ष निगरानीमा शिकार गर्न पाउँछन। आरक्षलाई सुनदह, सेङ, दोगाडी, बार्से, फागुने, सुर्तिवाङ र घुस्तुङ गरी ७ ब्लगमा विभाजन गरी शिकार खेल्न दिने व्यवस्था गरिएको छ। आरक्षणमा बर्सेनि असोजमङ्सिर र फागुनवैशाख गरी दुईपटक सिकार खुल्छ। पेसेवर विदेशी शिकार कम्पनीका प्रतिनिधिसहितको टोली लिएर हेलिकप्टरमार्फत शिकार खेल्न आरक्षमा पुग्छन्। विभागले गराउने अन्तर्राष्ट्रिय बोलपत्रको प्रतिस्पर्धाबाट छानिएका कम्पनीले विदेशी व्यावसायिक सिकारीलाई नेपाल भित्र्र्याउँछन्। यो याममा सिकारीले एउटा नाउरको २० लाख र झारलको ६ लाख रुपैयाँ राजस्व तिरेका थिए । सिकार पर्यटनबाट प्रतिवर्ष करोडाँै रुपैयाँ राजस्व ढुकुटीमा जम्मा हुन्छ। सिकार कम्पनीको प्रतिस्पर्धाका आधारमा सिकारको राजश्व दर घटबढ हुने हो। आरक्षको फागुने, बार्से, सेङ, दोगाडी, घुस्तुङ, सुर्तिबाङ र सुनदह गरी ७ ब्लक मा सिकार खेल्ने गरिएको थियो।"
"४ सय मेगावाट भारत निर्यात, ७ सयको पर्खाइ","काठमाडौं : आन्तरिक खपतबाट बढी हुने बिजुलीमध्ये करिब ४१० मेगावाटसम्म विद्युत् निर्यात भइरहेको छ। गत वर्षबाट बिजुली भारत निर्यात हुन थालेको हो। चालू वर्षको पहिलो साढे पाँच महिनामा १० अर्ब ३८ करोड ९६ लाख रुपैयाँको विद्युत् भारत निर्यात भएको छ। देशभित्र खपत गरी अतिरिक्त भएको १ अर्ब २६ करोड २५ लाख ३८ हजार युनिट विद्युत् भारत निर्यात भएको हो। प्राधिकरणले देशभित्र खपत गरी अतिरिक्त भएको वर्षायामको विद्युत् गत १९ जेठबाट इन्डियन इनर्जी एक्सचेन्ज लिमिटेड (आइएक्स)को डेअहेड बजारमा प्रतिस्पर्धामार्फत बिक्री सुरु गरेको थियो। थप ७ सय मेगावाटभन्दा बढी विद्युत् निर्यातका लागि भारतको सहमतिको पर्खाइमा रहेको प्राधिकरणका प्रवक्ता सुरेश भट्टराईले जानकारी दिए। तर, विद्युत् निर्यातको दीर्घकालीन सम्झौता भने हुन सकेको छैन। अहिले भारतले निर्यातका लागि दिएको सहमति अल्पकालीन हो। यसलाई बर्सेनि नवीकरण गर्नुपर्छ। हिउँदयाममा अझै आयात गर्नुपर्ने तर वर्षायाममा आन्तरिक खपत बढ्न नसकेको र निर्यातको दीर्घकालीन नीति अझै बन्न नसकेको प्राधिकरणका पूर्वकार्यकारी निर्देशक मुकेश काफ्ले बताउँछन्। बिजुली किन्नका लागि भारत सहमत नै भएकाले बजार सुनिश्चित भएको प्राधिकरणका कार्यकारी निर्देशक कुलमान घिसिङ बताउँछन्। बिजुली किन्न भारतको सहमतिको पर्खाइ बंगलादेश पनि नेपालको बिजुली किन्नका लागि तत्पर देखिन्छ। बंगलादेशले सन् २०४० सम्म ९ हजार मेगावाटसम्म बिजुली आयात गर्ने नीतिगत निर्णय गरेको छ। तर, बंगलादेश नेपालको विद्युत् व्यापारमा भारतको सहमति आवश्यक छ। नेपाल बेच्न तयार छ बंगलादेश किन्न तर भारत भएर जानुपर्ने भएकाले भारतको सहमतिको पर्खाइ छ। नेपालको बिजुली बंगलादेख बेच्न भारत र बंगलादेशको प्रसारण पूर्वाधारमा काम गर्न आवश्यक देखिन्छ। अहिले भारत र बंगलादेश जोड्ने प्रसारणलाइन करिब ६० मेगावाट क्षमताको मात्रै छ। अहिले नेपालले ६० मेगावाट मात्र बंगलादेश निर्यात गर्न सक्छ। पछिल्लो समयमा भारत र बंगलादेशको बीच ठूलो प्रसारणलाइन बनाउने सम्बन्धमा दुई देशबीच छलफल भइरहेको प्राधिकरणका कार्यकारी निर्देशक घिसिङले जानकारी दिए। दुई देशबीच प्रधानमन्त्रीस्तरमा छलफल भइरहेको उनले बताए। यता ऊर्जा सचिव दिनेश घिमिरेका अनुसार चाँडै नै हुन गइरहेको नेपालभारत ऊर्जा छलफलमा थप निर्यात र बंगलादेशमा निर्यातलाई प्राथमिकतामा राखेर एजेन्डा बनाएको छ।"
जंगली हात्तीको आक्रमणबाट झापामा चार जना घाइते,"झापा : जंगली हात्तीको आक्रमणबाट झापामा चार जना घाइते भएका छन् । घाइते हुनेमा हल्दिबारी गाउँपालिका ५ निवासी गौरादेवी पौडेल, सोही ठाउँका नगेन्द्र पौडेल, पार्वतादेवी पौडेल र चेतन पौडेल रहेका जिल्ला प्रहरी कार्यालय झापाले जनाएको छ । दुई परिवारका चार सदस्यको भद्रपुरस्थित मेची अस्पतालमा उपचार भइरहेको छ । प्रहरीका अनुसार हल्दिबारी गाउँपालिका ४ स्थित कालीमन्दिर टोलको गाउँमा आइतबार बिहान करिब २:१५ बजे चारकोशे जलथल जंगली हात्तीबाट हात्ती निस्किएका थिए । गाउँघरमा हात्ती निस्किएपछि खेदाउने क्रममा हात्तीको आक्रमणमा परी उनीहरू घाइते भएको स्थानीयले बताएका छन् । साथै हात्तीले स्थानीय जयप्रकाश दाहालको अन्दाजी एक बिगाहाको धान पूर्ण रूपमा क्षति पुर्याउनुका साथै विजय लावतीको थ्रेसर लगाएको करिब ६ मन धान खाएर नष्ट गरिदिएको स्थानीय प्रह्लाद सिलवालले बताए । हात्तीले धनबहादुर गहतराजको अटोमा समेत क्षति पुर्याएको छ । दाहालको खमारमा रहेको अन्दाजी एक बिगाहाको कुन्यूको धान क्षति गरिरहेको अवस्थामा गाउँले हात्ती देखेपछि घरबाट निस्किएर प्रहरीलाई खबर गरेका थिए । आहारको खोजीमा दिनहुँ आउने हात्तीको कारण जंगल आसपासका बासिन्दा त्रसित बनेका छन् ।"
"आफैं प्रधानमन्त्री बन्ने कसरतमा प्रचण्ड : नारायणकाजी, अग्नी र महेन्द्र रायसँग छलफल","काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड) ले सम्भावित सत्ता समिकरणबारे वरिष्ठ उपाध्यक्ष नारायणकाजी श्रेष्ठ, पूर्व सभामुख अग्नी सापकोटा, नेपाल समाजवादी पार्टीका अध्यक्ष महेन्द्र राय यादवसँग छलफल गरेका छन्। पछिल्लो समय आफैं प्रधानमन्त्री बन्ने कसरतमा जुटेका प्रचण्ड सत्ता समिकरण निर्माणको आन्तरिक गृहकार्यमा जुटेका हुन्। प्रचण्ड सकेसम्म वर्तमान सत्ता गठबन्धनको समर्थनमा प्रधानमन्त्री बन्ने, नत्र एमाले र साना दलको समर्थनमा प्रधानमन्त्री बन्ने मनस्थितिमा रहेको माओवादी केन्द्रका एक उच्च नेताले अन्नपूर्णलाई बताए। खुमलटारमा आइतबार बिहान भएको भेटमा पनि एमालेको समर्थनमा प्रचण्ड प्रधानमन्त्री बनाउन सम्भावित समिकरणबारे समेत छलफल भएको स्रोतले जनाएको छ। शनिबार बेलुका एमाले पोलिटब्यूरो सदस्य महेश बस्नेतले प्रचण्डलाई भेटेर एमालेको समर्थनमा प्रधानमन्त्री बन्ने आग्रह गरेको स्रोतको भनाई छ। बस्नेतले प्रचण्डलाई वाम गठबन्धनकै सरकार निर्माणमा गृहकार्यमा लाग्न समेत आग्रह गरेका थिए। मंसिर १९ गते बालुवाटारमा बसेको सत्ता गठबन्धन बैठकले वर्तमान गठबन्धनबाट सरकार बनाउने निर्णय गरेको थियो। अहिले भित्रभित्रै माओवादी केन्द्रकै नेतृत्वमा सरकार बनाउने गरी माओवादी नेताहरुले भेटघाट तीब्र पारेका छन्। नेपाल समाजवादी पार्टीको अध्यक्षसमेत रहेका यादव माओवादी केन्द्रको चुनाव चिन्ह लिएर निर्वाचित भएका हुन्। उनी कांग्रेससँग लोसपाले गठनबन्धन गरेको लोसपाका राजेन्द्र महतोलाई पराजित गर्दै सर्लाही क्षेत्र नं २ मा यादव प्रतिनिधि सभा सदस्य बनेका छन्। भेटमा यादवले प्रचण्डको प्रस्तावलाई सकरात्मक रुपमा लिएको जवाफ दिएका थिए। प्रचण्डले बिहीबार बिहान स्वतन्त्रबाट निर्वाचित सांसद प्रभु शाहसँग पनि भेट गरेका थिए। त्यस अगाडि प्रचण्डले जेलमा रहेका रेशम चौधरी, जनमत पार्टीका अध्यक्ष एवम् सांसद सिके राउतसँग पनि भेटवार्ता गरिसकेका छन् । प्रचण्डले नेकपा विवाद भएपश्चात कांग्रेसका सभापति शेरबहादुर देउवालाई आफ्नै जोडमा प्रधानमन्त्री बनाएकाले निर्वाचन पश्चात पहिलो चरणमा आफूलाई प्रधानमन्त्री बनाउन कांग्रेस नेताहरुलाई समेत आग्रह गर्दै आएका छन्। प्रचण्डले आफू प्रधानमन्त्री बन्न लबिङ गर्न थालेपनि उनलाई प्रधानमन्त्री बन्न सकस देखिएको छ। जेलमा पुगेर रेशम चौधरीलाई किन भेटे प्रचण्डले ? खुमलटारमा प्रचण्ड र गृहमन्त्री खाणबीच भेटवार्ता प्रचण्ड, जनार्दन शर्मा र प्रभु शाहबीच भेट, सत्ता समीकरणबारे छलफल सत्ता समीकरण मिलाउन घनिभूत छलफलमा प्रचण्ड, प्रभु साहलाई भेटेलगत्तै सिटौलासँग छलफल"
गठबन्धन हराएर संसद् छिरेका युवा,"प्रस्तुति : कृष्ण सारु मगर सत्ता गठबन्धनका बलियो उम्मेदवार विरोध खतिवडालाई कसरी हराउनुभयो ? पहिलो कुरा, उहाँ हिजो नेकपा एमालेको नेता हुँदा एमालेबाट निर्वाचित हुने अवस्था बनिरह्यो। २०४३ सालमा उहाँ पहिलो पटक चुनाव लड्दा चुनाव चिह्न माछा थियो। तर, जित्नुभएन। त्यसपछि एमालेभित्रै २०४८, २०५१, २०५४ र २०७४ मा जित्नुभयो। चुनाव चिह्न सूर्य थियो। उहाँले भन्नुहुन्थ्यो, सायद म अन्तिमपटक चुनाव लड्दैछु। तर, यसपटक उहाँ कलम चिह्न लिएर उठ्नुभयो। त्यो नै उहाँको पराजयको कारण भयो। एमाले फुटाउन प्रमुख भूमिका खेल्नेमा उहाँ पनि प्रमुख पात्र हुनुहुन्थ्यो। यो पनि जनताले मूल्यांकन गरे। दोस्रो कुरा, गठबन्धन थियो। स्थानीय तहको मत परिणाम हेर्दा मभन्दा करिब २४ हजार बढी मतका साथ पल्लाभारी उहाँको थियो। यो गठबन्धन शेरबहादुर देउवा, प्रचण्ड र माधव नेपालबीचको मात्र गठबन्धनका रूपमा जनताले लिए। अनि जनताले मसँग गठबन्धन गरे। जसका कारण मेरो जितको अर्को कारण बन्यो। तेस्रो कुरा, एउटा मान्छेलाई कतिपटक जिम्मेवारीमा राखिरहने ? तीनवटा व्यवस्थामा एउटै व्यक्ति ? युवाले कहिले भूमिका पाउने भन्ने जनतालाई लाग्यो। यिनै कारणले मैले चुनाव जितेको हुँ। चौथो आधार भनेको उहाँ इतिहास (विगत) हो। जनताले मसँग भविष्य हेरे। चुनाव जित्न कस्ता रणनीति अपनाउनुभयो ? म एकदमै सरल हिसाबले जनतासामू पुगें। मैले जनतालाई भने, यस क्षेत्र, मकवानपुर अनि देशको कति काम गर्न सक्छु एकपटक मलाई परीक्षण गरिदिनुहोस्। पाँच वर्षको यो परीक्षामा विशिष्ट श्रेणी आउने गरी काम गर्नेछु। सकिनँ भने प्रथम श्रेणी, अझ सकिनँ भने द्वितीय होला। अर्थात् मैले जनताले भोगिरहेको समस्या के हो ? समाधानका लागि मेरो तहबाट गर्नुपर्ने पहल कदमी भूमिका के हो ? भन्ने जस्ता विषय लिएर जनतासँग छलफल गरेर एजेण्डा विकास गरेँ। मैले यसपटक कुनै राजनीतिक पार्टीप्रति कटाक्ष, आरोपित र आलोचना गरिनँ। यो कुरामा जनताले विश्वास गरे र आफ्नो प्रतिनिधि बनाउन उपयुक्त हुन्छ भन्ने ठाने। अनि योजना के छ नि ? शिक्षाको कुरामा अलि बढी जोड दिएँ। मेरो क्षेत्रमा एक गाग्री पानीको लागि घण्टौं हिँड्नुपर्ने समस्या छ। त्यो अन्त्यको लागि मैले केही भौतिक पूर्वाधारहरूको विकास, आवासीय विद्यालयमार्फत शिक्षाको गुणस्तर विकास, शिक्षामा पहुँच वृद्धि, सार्वजनिक शिक्षाको सवलीकरणको लागि, माध्यामिक तहसम्मको शिक्षामा विशेषगरी विषयगत दरबन्दीको वृद्धि, भौतिक पूर्वाधारहरूको विकासमा मैले अलिकति जोड दिएको छु। अर्को कुरा सार्वजनिक सेवा प्रवाहलाई जनमैत्री, पारदर्शी र छिटो छरितो बनाउने कोणबाट लैजाने आदि जस्ता कुरा जनताको बीचमा लगें। मकवानपुरमा स्वास्थ्य अवस्था दयनीय छ। भौतिक पूर्वाधारले मात्र स्वास्थ्य क्षेत्र राम्रो हुँदैन। यसका लागि मकवानपुरमा विशेषज्ञ सेवा प्रदान गर्ने, आज पनि मिर्गौला, क्यान्सरलगायत अन्य विशेष प्रकारका उपचार सेवा सहज हुने अवस्था बनाउन यसलाई अझ फराकिलो ढंगले काम योजना छ। त्यस्तै, मकवानपुरका युवालाई श्रममा जोड्न उद्योग कलकारखाना विकास गर्ने, सुरक्षित लगानीको वातावरण बनाउँदै मकवानपुरमा उद्योग कलकारखाना स्थापना गर्ने कुरालाई प्राथमिकता दिने योजना छ। यी मेरा एजेण्डा र प्रतिबद्धतालाई जनताले निर्वाचनमार्फत अनुमोदन गरिदिनुभयो। आफ्नो निर्वाचन क्षेत्रका जनताका लागि तपाईंको प्रतिवद्धताहरू केके छन् ? मेरो पहिलो प्रतिवद्धता भनेको शिक्षा हो। प्रत्येक बालबालिका शिक्षाबाट विमुख भनेर सबैलाई दिवाखाजाको प्रभावकारी ब्यवस्था गर्नुपर्छ। कक्षा १११२ मा पढ्ने विद्यार्थी टाढाटाढाबाट आउनुपर्छ। एक पालिका एक विद्यालयमार्फत ९ देखि १२ सम्मका विद्यार्थीहरूलाई पढ्न सहज बातावरण बनाउने योजना छ। त्यस्तै, विषयगत शिक्षकको दरबन्दी वृद्धि, राज्यको नियमित कार्यक्रममा एमफिल र पीएचडीका विषयलाई प्राथमिकता दिनुपर्छ भन्ने कुरा मेरो प्राथमिकता हो। मूलतः शिक्षा र स्वास्थ्य, रोजगारीका कुरा र मलबीउका कुरा र सिँचाइको कुरा। मकवानपुरको विकाससँग मकवानपुरका जनताको एजेण्डा र सरोकारका विषय संसद्को रोस्टममार्फत जिल्लाको पहिचान दिनेगरी राष्ट्रको कानुन, नीति र ऐन बनाउनेलगायत जिल्लाको पहिचान स्थापित गर्ने मेरो प्रतिबद्धता छ। यी प्रतिबद्धताहरू पूरा गर्न कसरी अघि बढ्नुहुन्छ ? हामी अहिले प्रारम्भिक रूपमा निर्वाचित भएका छौं। शपथ ग्रहणको प्रक्रियामार्फत संसदीय राजनीतिको प्रक्रिया आरम्भ हुन्छ। त्यसपछि विभिन्न राज्यका निकायहरूसँग समन्वय गर्छौं। हिजो बोलेका प्रतिबद्धताहरू पूरा गर्न विभिन्न मन्त्रालयसँग समन्वय गर्नुपर्ने हुन्छ। केन्द्र, प्रदेश र स्थानीय सरकार र विभिन्न युनिटहरूसँग समन्वय गर्नुपर्ने हुन्छ। त्यो संयोजन गरेर मैले बोलेका कुराहरू पूरा गर्दै जनताको आवश्यकता र समस्याहरू समाधान गर्ने, नयाँ योजना लगेर गाउँ, टोलको विकास र समृद्धिको अगुवाई गर्ने। त्यसका लागि तीनै तहको सरकारको संयोजन गरेर अघि बढ्छु। तपाईं युवाको पक्षमा के के काम गर्नुहुन्छ ? यसपटक मलाई युवाहरूले भरोसा गर्नुभएको छ। मूलतः युवाहरूसँग जोडिएका नीतिगत मुद्दा छन्। ती मुद्दाहरू संसद्को रोस्टमबाट राष्ट्रिय रूपमा बुलन्द गर्नेछु। युवाको मुख्य मुद्दा भनेको स्वरोजगारीको मुद्दा हो। त्यसैले युवाको श्रमलाई रोजगारीसँग जोड्ने काममा लाग्नेछु। सबैभन्दा पहिले उद्योगधन्दा, कलकारखाना खोलेर रोजगारी सिर्जना गर्नुपर्छ। विभिन्न कृषि र पशुपालनको परियोजनामा राज्यले विशेष अनुदान, उत्पादनमा आधारित विषेश अनुदानमार्फत कृषिमा पशुपालनमा र उद्यमशिलताको विकासमार्फत युवाको श्रमलाई रोजगारीमा जोड्ने कुरामा मेरो जोड हुन्छ। त्यसैले राष्ट्रिय नीति बनाउन बनाउनमा लाग्नेछु। रोगारी सिर्जना गर्ने के छन् उपाय ? मकवानपुरका हेटौंडा औद्योगिक क्षेत्र र मयुरधाप औद्योगिक क्षेत्रको विकासमा जोड दिन्छु। मयुरधाप औद्योगिक क्षेत्रले ११ हजार जनालाई रोजगारी सिर्जना गर्नसक्छ भने हेटौंडा औद्योगिक क्षेत्रले १२ हजारदेखि अलिकति बढि गर्नसक्छ। धेरैजसो युवा साथीहरू कुलतमा फस्नुभएको छ। उनीहरूलाई मूल धारमा ल्याउने, सत्मार्गमा ल्याउन रोजगारीकै मुख्य भूमिका हुन्छ। त्यसैले उद्यमशीलताको विकासमार्फत युवालाई श्रमममा जोड्न सक्छौं। तपाईं लामो समय विद्यार्थी राजनीति गर्नुभयो। विद्यार्थी राजनीति र संसदीय राजनीतिमा कस्तो फरकपन पाइरहनुभएको छ ? यो स्वभाविक प्रक्रिया हो। हामी सधैंभरी विद्यार्थी राजनीतिमा रहने कुरा भएन। एउटा समयसम्म धेरै संसदीय चुनाव जितेर आएकाहरू विद्यार्थी राजनीतिबाटै आउनुभएको छ। चर्चामा रहेका अधिकांश नेताहरूको पृष्ठभूमि पनि विद्यार्थी राजनीति नै छ। हिजो सडकबाट कुरा उठाउँथे अब जनताले संसद्मा प्रवेश गराएको छ। हिजो सडकमा बसेर खबरदारी गरेका कुराहरूलाई म आफैं कार्यान्वयन गर्ने, सम्बोधन गर्ने, त्यो नीति बनाउने ठाउँमा पुगेको छु। स्वाभाविक रूपमा एउटा जिम्मेवारी र गौरभवको अनुभूति भएको छ। नेकपा एमालेले आगामी दिनमा राष्ट्रिय राजनीतिमा कस्तो भूमिका खेल्छ ? यो निर्वाचनमा जनताले एमालेलाई एकल बहुमत देओस् र सरकार बनाउने स्थिति बनोस् भन्ने अपेक्षा थियो। तर, विभिन्न घेराबन्दी र मोर्चाबन्दीका कारण त्यो पूरा भएन। तर, पनि जनताले एमालेलाई माया गरेको देखिन्छ। समानुपातिकतर्फ एमाले पहिलो दल भएको छ। प्रत्यक्ष निर्वाचनको जुन प्रणाली अघि बढेको छ। त्यसले एमालेलाई सरकारको नेतृत्व गर्ने र सरकार बनाउने म्यान्डेट दिएको छैन। त्यसकारण भोलि परिस्थिति र आवश्यकताले एमालेको आवश्यकता ठानेमा देशको नेतृत्व गरेर अघि बढ्न तयार छ। तर, अहिले हामी सरकार बनाउने म्यान्डेटमा छैनौं। त्यसो भए एमाले कसरी अघि बढ्छ ? हामी रचनात्मक प्रतिपक्ष भएर गुण र दोषका आधारमा सरकारलाई प्रश्न गरेर, नागरिकको मुद्दा सदनमार्फत उठाउँछौं। तीन करोड जनताको चुल्होको समृद्धि, देशको राष्ट्रियता, सार्वभौमिकताको सुदृढीकरण, हाम्रो नेपाली भूमि लिपुलेक, कालापानीलगायतको फिर्ता, लाखौं युवाहरूलाई रोजगारीसँग जोड्ने अवस्था, सामाजिक सुरक्षाका कार्यक्रम, सुकुम्बासी, भूमिहीनलाई धनीपूर्जाको वितरणलगायत तमाम विषयमा सदनमार्फत पूरा गराउन लगाउँछौं। जनताले एमालेमाथि गरेको भरोसा टुटाउँदैनौं। जनविजीकाका मुद्धाहरूलाई, राष्ट्रियताको विषयहरूलाई र विद्यमान शासकीय ब्यवस्थाहरूलाई थप सुदृढ बनाउनेगरी, हिजो क्रान्तिबाट प्राप्त भएको अधिकारलाई संस्थागत गर्दै, संविधानलाई अझ बलियो बनाउनेगरी जानका लागि राष्ट्रिय राजनीतिमा एमालेको भूमिका रहन्छ। यसेका लागि संसद र अन्य माध्यमबाट हाम्रो भूमिका र पार्टीको भूमिका निर्वाह गर्नेछौं।"
वलीले पाए अपांग परिचयपत्र,जाजरकोट : जाजरकोटका एक जना अपांगता भएका व्यक्तिले निवेदन दिएको आठ महिनापछि अपांगपरिचयपत्र पाएका छन्। अन्नपूर्ण पोस्ट् दैनिकमा आठ महिनादेखि अपाङ भत्ताबाट बन्चित शीर्षकको समाचार प्रकाशित भएपछि जिल्लाको भेरी नगरपालिका७ का २४ वर्षीय मानबहादुर वलीले परिचय पाएका हुन्। उनले क वर्गको परिचयपत्र पाएसँगै अब मासिक चार हजार रुपैयाँ भत्ता पाउने भएका छन्। उपमेयर सीता जैसीको अध्यक्षतामा हालै बसेको समितिको बैठकले उनलाई अपांग परिचयपत्र दिने निर्णय गरेको हो। परिचयपत्र पाएपछि उनी र उनको परिवार खुसी भएका छन्। उनी ओछ्यानबाट उठ्न नसक्ने भएपछि आफन्तमार्फत परिचयपत्र प्रदान गरिएको भेरी नगरपालिका महिला तथा ज्येष्ठ नागरिक शाखाकी शारदा शर्माले बताइन्। वलीले अपांग भत्ता पाउनका लागि सबै प्रक्रिया पुयाएर गत वैशाखमा निवेदन दिएका थिए। सुरुमा उनको स्वास्थ्य अवस्था राम्रै भए पनि अहिले मानसिक समस्याले ग्रस्त उनका दुवै हातखुट्टा चल्दैनन्। ओछ्यानमै दिसापिसाब गर्छन्। उनलाई स्याहार्न निकै कठिन छ। उनका बुबा कालीबहादुरले अन्नपूर्ण पोस्ट्सँगको भेटमा निवेदन दिएको धेरै समय भइसक्दा पनि छोराले परिचयपत्र पाउन नसकेको गुनासो गरेका थिए।
इण्डियन मोर्डन स्कुल बसको ठक्करबाट सशस्त्र प्रहरीको मृत्यु,काठमाडौं : चोभारस्थित इण्डियन मोर्डन स्कुल बसको ठक्करबाट एकजना सशस्त्र प्रहरीको मृत्यु भएको छ। कीर्तिपुर नगरपालिका वडा नम्बर ६ स्थित सशस्त्र प्रहरी गणअगाडि बा एएए २९०८ नम्बरको स्कुल बसले ठक्कर दिँदा स्कुटीमा सवार सशस्त्र प्रहरी जवान सुवासचन्द्र रतलाको मृत्यु भएको हो। आइतबार बिहान करिब ९ बजेतिर चोभारबाट कीर्तिपुरतिर आउँदै गरेको इण्डियन मोर्डन स्कुल बसले प्रहरी जवान रतलालाई ठक्कर दिएको थियो। बसको ठक्करबाट घाइते रतलाको बयोधा अस्पतालमा उपचारका क्रममा मृत्यु भएको जिल्ला प्रहरी परिसर काठमाडौंका प्रवक्ता दिनेश मैनालीले बताए। बसका चालक प्रहरीले नियन्त्रणमा लिएको छ।
दुबईमा एयर इण्डिया एक्सप्रेसको जहाजमा सर्प भेटियो,"एजेन्सी : दुबईमा एयर इण्डिया एक्सप्रेसको जहाजभित्र सर्प भेटिएको छ। जहाजभित्र सर्प भेटिएपछि यहाँको नागरिक उड्डयन महानिर्देशनालयले घटनाको छानबिन गर्न आदेश दिएको छ । समाचार एजेन्सी पीटीआईको रिपोर्टअनुसार बी ३७८०० नम्बरको विमान केरलाको कालोकटबाट शनिबार दुबई अवतरण भएको थियो। विमानको सामान राख्ने स्थानमा सर्प भेटिएको हो। विमानबाट सबै यात्रु सकुशल बाहिर निकालिएको थियो। नागरिक उड्डयन महानिर्देशनालयका एक अधिकारीले जहाजभित्र सर्प भेटिएकोबारे जानकारी दिँदै सर्प निकाल्न एयरपोर्टको फायर सर्भिसलाई बोलाइएको बताएका छन्। उनले ग्राउन्ड ह्याडलिङका क्रममा गल्ती भएका कारण सो घटना भएको बताएका छन्। उनले घटनाबारे छानबिन गरी दोषीमाथि कारबाही गरिने बताए। तर, एयर इन्डिया एक्सप्रेसले घटनाबारे केही जानकारी दिएको छैन।"
धनकुटामा विश्वकपकै माहोल,"धनकुटा : विश्वकप फुटबलको रौनकले धनकुटा पनि अछुतो छैन। जिल्लाका गाउँदेखि बजारका विभिन्न क्षेत्रमा विश्वकप फुटबलको माहोल देखिएको छ। गाउँ तथा सहरका विभिन्न ठाउँमा आफूलाई मन पर्ने देशको झन्डा राख्ने क्रम पछिल्लो समय निकै बढेको छ। यसैगरी मोटरसाइकल, ट्याम्पो, सुमोलगायत सवारी साधनमा विश्वकप फुटबलमा सहभागी राष्ट्रको झन्डा राखेर हुइँकिने गरेको देख्न सकिन्छ। झन्डा मात्र होइन, फुटबलप्रेमीहरू विभिन्न राष्ट्रका जर्सी लगाएर हिड्ने गरेका छन्। अधिकांश फुटबलप्रेमीहरू आफू ब्राजिल, अर्जेन्टिना, स्पेन, जर्मनी, फ्रान्स, इङ्ल्यान्डकाम समर्थक रहेको बताउँछन्। फुटबलको माहोलले सदरमुकाम निकै तातेको छ। यहाँ सञ्चालित पसलमा विभिन्न देशको झन्डा र जर्सी बिक्रीका लागि राखिएको देख्न सकिन्छ। विश्वकप फुटबलको क्रेज सबैभन्दा बढी ससाना भाइबहिनीहरूमा देख्न सकिन्छ। उनीहरूमा फुटबलप्रतिको आकर्षण निकै बढेको फुटबलप्रेमी गौरव कार्कीले बताए। उनले आफू अर्जेटिनाको फ्यान भएको उल्लेख गर्दै उसैले उपाधि जितोस् भन्ने चाहेको बताए। चारचार वर्षमा प्रतियोगिता सञ्चालन हुने भएकाले विश्वकपको तीब्र प्रतीक्षा सबैलाई हुन्छ। कुनै खेलाडीको खेल कौशल देखेर उनकै राष्ट्रको फ्यान बन्ने जमात पनि ठूलै छ। अहिले जिल्लाको विभिन्न क्षेत्रका चोक तथा टोलमा ठूलो प्रोजेक्टर तथा क्रिनमा सामुहिक रुपमा विश्वकप हेर्नेको भीड लाग्न थालेको छ। सामुहिक रुपमा फुटबल हेर्दा आआफ्नो टोलीको हुटिङ गरेको दृश्य हेर्दा मैदानमा पुगेभन्दा कम नहुने कार्की बताउँछन्। फुटबल महाकुम्भको समयमा नै धनकुटा सदरमुकामस्थित तल्लो टुँडिखेलमा प्रथम विद्यालयस्तरीय फुटबल प्रतियोगिता सञ्चालन भइरहेको छ। सदरमुकामकै न्यु नवप्रभात क्लबको आयोजनामा मंसिर २० गतेदेखि प्रतियोगिता आयोजना भइरहेको छ। विश्वकपमै बेला आयोजना भएको कारण फुटबलप्रतिको क्रेज ह्वात्तै बढेको जिल्ला फुटबल संघका पूर्वअध्यक्ष समेत रहेका क्लवका अध्यक्ष गोविन्द राईले बताए। सदरमुकामका विभिन्न क्षेत्रमा सञ्चालित विद्यालयहरूको सहभागिता रहेको प्रतियोगितामा ससाना विद्यार्थी भाइबहिनीहरूको फुटबलप्रतिको लगाव धेरुै नै देखिएको उनले बताए। उनीहरूले फुटबल खेल्नै पाएका थिएनन्। महाकुम्भले माहोल ल्याइदिँदा प्रतिभावान खेलाडी पहिचान गर्न सहज भएको उनले बताए। राईले यो पटकको विश्वकप फुटबलको उपाधि अर्जेन्टिनाले जित्नेमा विश्वस्त रहेको बताए।"
नेमकिपाबाट प्रदेशसभामा सायजू र काफ्ले,भक्तपुर : नेपाल मजदुर किसान पार्टी (नेमकिपा) ले बागमती प्रदेशबाट दुईजना प्रदेश सांसद्को टुंगो लगाइ निर्वाचन आयोगमा पठाएको छ। नेमकिपाले सृजना सायजू र गीता काफ्लेलाई बागमती प्रदेश सदस्यका लागि समानुपातिकका तर्फबाट सिफारिस गरी पठाइएको हो। सृजना यअसघि पनि सो प्रदेशमा पार्टीकातर्फबाट सिफारिस भइ समानुपातिकतर्फबाट सांसद थिए। काफ्ले भने नयाँ अनुहार हुन्। यसअघि बागमती प्रदेशमा नेमकिपाले एक सिट मात्रै पाएको थियो। यो पटक दुई सिट पाएपछि नयाँ अनुहार काफ्ले पनि सिफारिसमा परेकी हुन्। सायजू भक्तपुर कमलविनायक निवासी हुन् भने काफ्ले भक्तपुरकै चाँगुनारायण नगरपालिका वडा नं ७ बागीश्वरी निवासी हुन्। उनी २०७३ सालको स्थानीय निकायको निर्वाचनमा नेमकिपाकोतर्फबाट चांगुनारायण नगरपालिकाको उपमेयर पदका उम्मेदवार पनि हुन्।
साउदीले सार्वजनिक गरेको 'भिजन २०३०'मा नेपालमा लगानी गर्ने संकेत,"काठमाडौं: नेपाली श्रमिकको गन्तव्य मुलुक साउदी अरेबियाले भिजन २०३० मा नेपालको साथ खोजेको छ । तेल व्यापार गर्दै आएको साउदीले सम्भावित विविध क्षेत्रमा काम गर्ने योजना सार्वजनिक गरेको हो । साउदी दूतावासले शनिबार नेपाल वैदेशिक रोजगार व्यवसायी संघको सहकार्यमा भिजन २०३० सार्वजनिक गर्दै साउदीले तेल क्षेत्रमा मात्र नभई समग्र क्षेत्रमा लगानी गर्ने योजना सार्वजनिक गरिएको हो । साउदीले श्रमिक मात्र नभई नेपाली लगानीको समेत अपेक्षा गरेको छ। यसका साथै साउदीले नेपालमा समेत लगानी गर्न सक्ने संकेत देखाएको छ। संघका संयोजक विमल ढकालले साउदीसँग सहकार्य गरेर सहयोग आदानप्रदान गरिने बताए। अब श्रमिक पठाउने मात्र नभई स्वदेशमा लगानी भित्र्याउने र साउदीमा समेत लगानी गर्ने वातावरण बन्नुपर्नेमा जोड दिए । नेपाल उद्योग वाणिज्य महासंघकी पूर्वअध्यक्ष भवानी राणाले नेपालमा लगानीका संभावना प्रशस्त रहेकाले साउदीलाई लगानी गर्न आग्रह गरिन्। कन्सुलर सेवा विभागका महानिर्देशक धनबहादुर वलीले द्विपक्षीय सम्बन्ध प्रगाढ बनाउन जोड दिए। श्रम, रोजगार तथा सामाजिक सुरक्षा मन्त्रालयका सहसचिव राजीव पोखरेलले श्रमिकका अधिकारका लागि कुटनीतिक सम्बन्ध प्रगाढ बनाउनुपर्ने बताए।"
प्री ओपन सेसनमै सेयर बजार ओरालोतिर,"काठमाडौं : साताको पहिलो सेयर कारोबार दिन आज प्री ओपन सेसनमा नेप्से परिसूचक १२४ अंकले घटेको छ। नेप्से १२४ अंकले घटेर १९१६०४ विन्दुमा पुगेको छ। प्री ओपन सेसनमा १४ कम्पनीको सेयर कारोबार भयो। जसमध्ये ७ को मूल्य बढ्यो भने ६ को घट्यो,बाँकी १ कम्पनीको मूल्य अस्थिर रहयो। यो समयमा ३ लाख ८० हजार ७३५ रुपैयाँमा ८९६ कित्ता सेयर खरिदबिक्री भयो।"
जलविद्युत् कार्यालयमा आगजनी,"गोरखा : चम्पावती जलविद्युत् आयोजनाका कारण राइनासटारको १२ सय हेक्टर खेत सुक्खा लाग्ने भन्दै किसानहरूले सो आयोजनाको कार्यालय तोडफोड तथा सवारीसाधनमा आगजनी गरेका छन्। शनिबार कार्यालय परिसरमा पुगेका पाँच सय जनाभन्दा धेरै स्थानीय किसानले सो कार्यालयमा आक्रमण गरेका घटनाका प्रत्यक्षदर्शी सुजन न्यौपानेले बताए। राइनासटार सिँचाइ आयोजनाको बाँधभन्दा २ सय मिटर तल जलविद्युत् आयोजनाको निकास हुँदा खेतमा सुक्खा लाग्ने हुँदा बाँध माथि निकास हुने गरी आयोजना बनाउन लामो समयदेखि किसानहरूले माग गरिरहेका थिए। तर, निर्माण कम्पनीले किसानको माग सम्बोधन नगरेको भन्दै किसान आक्रोशित भएका उनको भनाइ छ। आक्रोशित किसानहरू शनिबार दिउसो १ बजेतिर सो हाइड्रोपावर कम्पनीको सिरानचोक गाउँपालिका२ पाण्डेवेशीस्थित कार्यालयमा पुगेका थिए। आन्दोलनको क्रममा उछृङ्खल समूहले कार्यालयमा तोडफोड र सवारीसाधनमा आगजनी गरेका हुन्। आक्रमणबाट आयोजनाको एउटा कार्यालय भवन तोडफोड भएको, दुईवटा मोटरसाइकल तथा एउटा मिनीट्रक र एउटा एक्साभेटर जलाएर पूर्ण रूपमा नष्ट गरेका गोरखाका प्रहरी प्रमुख एसपी केदार खनालले जानकारी दिए। आक्रमणबाट चार, पाँच करोड बराबरको क्षति भएको चम्पावती जलविद्युत् आयोजनाका प्रवद्र्धक हरेराम ढकालले बताए। बाँधभन्दा माथि नै निकास खस्छ। तर, कसैको उक्साहटमा किसानहरू त्यसरी अराजक भएर आउनु दुखद् भयो, उनले भने, अब हामी क्षतिपूर्ति र कारबाहीका लागि अघि बढ्छौँ । प्रहरीले घटनाको अनुसन्धान गरी घटनामा संलग्नको खोजी कार्य गरिरहेको एसपी खनालले बताए।"
नुवाकोटमा १५ ले जोगाए जमानत,"नुवाकोट : रहरमै उम्मेदवारी दिने प्रवृत्तिका कारण नुवाकोटमा थोरै उम्मेदवारले मात्र थ्रेसहोल्ड कटाएका छन्। मंसिर ४ गते भएको निर्वाचनमा नुवाकोटबाट उम्मेदवार भएका १५ जना उम्मेदवारले मात्र थ्रेसहोल्ड कटाएको जिल्ला निर्वाचन कार्यालय नुवाकोटले जनाएको छ। प्रतिनिधिसभा सदस्य र प्रदेशसभा सदस्य निर्वाचनमा नुवाकोटमा ६३ जना उम्मेदवार थिए। जसमध्ये १५ जनाले मात्र कुल सदर मतको १० प्रतिशत मतको सीमा थ्रेसहोल्ड कटाएका छन्। निर्वाचनमा कुल सदर मतको १० प्रतिशत मत नपाउने उम्मेदवारको धरौटी फिर्ता नहुने कानुनी व्यवस्था रहेका कारण ४८ जना उम्मेदवारले धरौटी फिर्ता लिन नपाउने जिल्ला निर्वाचन अधिकारी जयप्रसाद गौतमले बताए। दुई प्रतिनिधिसभा र चार प्रदेशसभा क्षेत्र रहेको नुवाकोटको क्षेत्र नं १ मा निर्वाचित माओवादी केन्द्रका हितबहादुर तामाङ, तामाङका निकटतम प्रतिद्वन्द्वी नेकपा एमालेका अध्यक्ष बद्री मैनाली र राष्ट्रिय स्वतन्त्र पार्टीका डा प्रधुम्न महतले मात्र थ्रेसहोल्ड कटाएका छन् । धरौटी जफत हुने उम्मेदवारहरूमा राष्ट्रिय प्रजातन्त्र पार्टीका उम्मेदवार सुदर्शन सिटौला, जनता समाजवादी पार्टी नेपालका देवराज घिमिरे, नेमकिपाका रवीन्द्र डंगोल, लोकतान्त्रिक समाजवादी पार्टी नेपालकी लक्ष्मी रसाइली, हाम्रो नेपाली पार्टीका सफलता बोगटी, राप्रपा नेपालका पुष्पा न्यौपाने, नेकपा मालेका केशवप्रसाद उप्रेती, मंगोल नेशनल अर्गनाइजेसनका सुरेन्द्र तामाङ, संघीय लोकतान्त्रिक राष्ट्रिय मञ्चका भुवन तामाङ, नेपाली कांग्रेस बीपीका श्यामबहादुर तामाङलगायत र तीनजना स्वतन्त्र रहेका छन्। क्षेत्र नं १ मा १७ जना उम्मेदवार चुनावी मैदानमा थिए। क्षेत्र नं १ प्रदेशसभा क्षेत्र नं १ मा ७ जना उम्मेदवारमा दुई जनाकोमात्र धरौटी जोगिएको छ। एमाले र माओवादी उम्मेदवारको धरौटी जोगिएको हो। अन्य पाँच दलका उम्मेदवारको धरौटी जफत भएको छ। क्षेत्र नं १ को प्रदेशसभा क्षेत्र नं २ मा ९ जना उम्मेदवार रहेकोमा नेपाली कांग्रेस र नेकपा एमालेका उम्मेदवारबाहेक अरु सबै सात जना उम्मेदवारको धरौटी जफत भएको जिल्ला निर्वाचन कार्यालयले जनाएको छ। सदरमुकाम बिदुर समेटिएको क्षेत्र नं २ मा ११ जना उम्मेदवार रहेकोमा थ्रेसहोल्ड कटाएका तीनजनाको मात्र धरौटी जोगिएको छ। निर्वाचित उम्मेदवार नेपाली कांग्रेसका अर्जननरसिंह केसीका निकटतम प्रतिद्वन्द्वी राष्ट्रिय स्वतन्त्र पार्टीका सुमनविक्रम पाण्डे र नेकपा एमालेका उम्मेदवार नारायणप्रसाद खतिवडाले कुल सदरमतको १० प्रतिशत कटाएका छन्। अन्य ८ जना उम्मेदवारको धरौटी जफत भएको जिल्ला निर्वाचन अधिकारी गौतमले जानकारी दिए। धरौटी जफत भएका उम्मेदवारमा राप्रपाका झनकबहादुर प्याकुरेल, नेमकिपाका गणेशमान वाटाँकछी, लोसपाका धनकुमारी सुनार, मंगोल नेशनल अर्गनाइजेसनका प्रेममाया तामाङ, जसपा नेपालका हिमाल जोशी र स्वतन्त्र उम्मेदवारहरू गायत्री दाहाल, बिनोदकुमार तामाङ र सुदर्शन पुडासैनी रहेका छन्। क्षेत्र नं २ को प्रदेशसभा (क) मा १३ जना उम्मेदवारमध्ये थ्रेसहोल्ड कटाएका माओवादी केन्द्र, नेकपा एमाले र नेपाली कांग्रेसका उम्मेदवारको मात्र धरौटी जोगिएको छ। थ्रेसहोल्ड नकटाउने १० उम्मेदवारको धरौटी जफत भएको छ। क्षेत्र नंं २ को प्रदेशसभा (ख) मा ६ जना उम्मेदवारमध्ये दुई जनाकोमात्र धरौटी जोगिएको छ भने चार जनाको जफत भएको छ। उम्मेदवारले प्रतिनिधिसभाका लागि १० हजार र प्रदेशसभाका लागि पाँच हजार रुपैयाँ धरौटी बुझाएका थिए। चुनावमा उम्मेदवार हुने रहरका कारण थोरै मतमात्र पाउँदा अधिकांश उम्मेदवारको धरौटी बापतको रकम गुमेको हो।"
जलविद्युतमा जमर्को,"काठमाडौं : सन् १९११ मा सम्पन्न भयो, मुलुकको पहिलो फर्पिङ जलविद्युत् आयोजना। जुन ५ सय मेगावाटको मात्रै थियो। पहिलो आयोजना बनेको १ सय २२ वर्षपछि नेपालले २ हजार २ सय मेगावाट बढी विद्युत् उत्पादन गर्न थालेको छ। नेपाल विद्युत् प्राधिकरणले चालू आर्थिक वर्षमा करिब ८ सय मेगावाट विद्युत् राष्ट्रिय प्रणालीमा थपिने जनाएको छ। सुखद् पक्ष नै भन्नुपर्छ, छिमेकी भारतलाई बिजुली बेच्न थालिएको छ। निजी क्षेत्र र सरकारका पक्षबाट केही आयोजना निर्माणका क्रममा छन् त, केहीको सम्भाव्यता अध्ययन पनि भइरहेको छ। तर, मुलुकले जुन रूपमा जलविद्युत्को क्षेत्रमा फड्को मार्नुपर्ने हो, त्यसअनुसार भने काम नभएको विज्ञहरूको भनाइ छ। अर्कोतिर विद्युत्को आन्तरिक खपत बढाएर बाह्य क्षेत्रबाट इन्धनको आपूर्ति कम गर्नुपर्नेमा पनि सरोकारवालाहरूको जोड छ। प्राधिकरणका अनुसार विद्युत् जडित क्षमता २२ सय मेगावाटभन्दा बढी छ। विद्युत्को राष्ट्रिय माग ११ सय मेगावाट हाराहारी छ। उच्च माग हुँदा १७ सय १३ मेगावाटसम्म पुग्ने गरेको प्राधिकरणले जनाएको छ। प्राधिकरणका अनुसार बर्सेनि करिब १० प्रतिशतले माग बढ्दै गएको छ। प्राधिकरणको पछिल्लो वार्षिक प्रतिवेदनअनुसार विद्युत्को उच्च माग २४५ प्रतिशतले बढेको छ। सरकारको एक प्रक्षेपणअनुसार सन् ०२१०२२ मा विद्युत् माग करिब २ हजार ३ सय मेगावाट पुग्न सक्ने प्रक्षेपण गरिएको थियो। तर, आन्तरिक खपत अपेक्षाकृत बढ्न सकेन। प्राधिकरणका करिब ५५ लाख ग्राहक छन्। विद्युतीयकरण करिब ९० प्रतिशत भएको छ। निजी क्षेत्रको प्रवेश ०४९ सालको खुला बजार नीतिपछि निजी क्षेत्रले विद्युत् उत्पादनमा हात हाल्यो। निजी क्षेत्रले खिम्ती खोला जलविद्युत् आयोजनाको छान्यो। ०५२ सालमा पीपीए भयो। ०५७ सालमा यो आयोजनाले विद्युत् उत्पादन थाल्यो। निजी क्षेत्रबाट प्रबर्द्धित यो नै पहिलो आयोजना हो। उत्पादन थालेको २२ वर्षमा नै कुल उत्पादनमा निजी क्षेत्रको योगदान आधाभन्दा बढी छ। पछिल्लो तथ्यांकअनुसार निजी क्षेत्रको उत्पादन क्षमता १ हजार ५ सय ४६ दशमलव ७६ मेगावाट पुगेको छ। सरकारले किनेपछि (निजी क्षेत्रलाई पैसा तिर्नैपर्ने खरिद सम्झौता) अर्थात् टेक अर पे को रिस्क लिँदा निजी क्षेत्रको भूमिका बढेको र निर्यात सम्भव भएको प्राधिकरणका कार्यकारी निर्देशक कुलमान घिसिङको भनाइ छ। हिउँदमा आयात यथावत् हिउँदयाममा भने अझै पनि भारतबाट विद्युत् आयात गर्नुपर्छ। विगतमा भारतबाट खर्बको विद्युत् आयात हुन्थ्यो। आजभोलि अर्बमा मात्र आयात गर्नु परिरहेको प्राधिकरणको भनाइ छ। गत वर्ष १ अर्ब ५० करोड युनिट विद्युत् आयात भएको थियो। चालू वर्ष पनि पुसको दोस्रो साताबाट विद्युत् आयात गर्नुपर्ने प्राधिकरण बताउँछ। पुसको दोस्रो साताबाट वैशाखसम्म विद्युत् आयात गर्नुपर्ने प्राधिकरणको भनाइ छ। यसवर्ष भने विगतको भन्दा आधा अर्थात् (७० करोडदेखि ९० करोड युनिट) मात्रै आयात गर्नुपर्ने प्राधिकरणको प्रक्षेपण छ। फागुनसम्म निजी क्षेत्रबाट निर्माणको अन्तिम चरणमा पुगेका विभिन्न आयोजनाबाट करिब ५ सय मेगावाट बिजुली थपिने प्राधिकरणको अनुमान छ। त्यसैकारण पनि यसवर्ष आयातमा राहत पुग्ने देखिन्छ। यो वर्षबाट आयातभन्दा निर्यात बढी हुँदैछ। मंसिरसम्म करिब २ अर्ब युनिट निर्यात हुने र आयात बढीमा ९० करोड युनिटसम्म हुने देखिन्छ। निजी क्षेत्रबाट १६ सय १ मेगावाट निर्माणाधीन निजी क्षेत्रबाट १ हजार ६ सय १ मेगावाट क्षमताका विभिन्न आयोजना निर्माणको चरणमा छन्। त्यस्तै निजी क्षेत्रबाटै ३ हजार २ सय ७४ मेगावाटका आयोजना प्रारम्भिक चरणमा छन्। करिब ११ हजार ५ सय मेगावाट विद्युत् खरिद सम्झौता (पीपीए)को पर्खाइमा रहेको स्वतन्त्र ऊर्जा उत्पादक संघ, नेपाल(इपान)का प्रमुख कार्यकारी शैलेन्द्र मिश्र बताउँछन्। सरकारले ०७५ वैशाखमा श्वेतपत्र जारी गर्दै १० वर्षमा १५ हजार मेगावाट विद्युत् उत्पादनको राष्ट्रिय लक्ष्य लिएको थियो। लक्ष्यमध्ये ५ हजार २ सय ५० मेगावाट (नदी प्रवाहमा आधारित (आरओआर) का आयोजनाको विद्युत् खरिद सम्झौता (पीपीए) को सीमा निर्धारण गरिएको छ। त्यसैगरी ५ हजार २ सय ५० मेगावाट क्षमताको जलाशययुक्त आयोजना र ४ हजार ५ सय मेगावाट अर्धजलाशययुक्त आयोजनाको पीपीए गर्ने सीमा तोकेको थियो। नदी प्रवाहमा आधारित आयोजना आरओआर आयोजनाको निर्धारित कोटा तीन वर्षअघि नै सकिएकाले सरकारले पीपीए स्वीकृति रोकेको छ। गत साउनमा नै मन्त्रिपरिषद् बैठकले आरओआरको कोटा बढाएर ५० प्रतिशत पुर्याएको थियो। तर, पनि प्राधिकरणले पीपीए भने खुलाएको छैन। अहिले ४ हजार ७ सय मेगावाट आरओआर आयोजनाले प्राधिकरणमा पीपीएका लागि निवेदन दिएका छन्। सरकारले बढाएको १० प्रतिशतले करिब १५ सय थप आरओआर आयोजनाको पीपीए गर्न सकिन्छ। तर, ४ हजार ७ सय मेगावाटबाट १ हजार ५ सय कसरी छान्ने भन्नेमा प्राधिकरण अलमलमा छ। मन्त्रिपरिषद्बाट निर्णय भए पनि कार्यविधि नबनेकाले निर्णय गर्न नसकेको प्राधिकरणले बताउँदै आएको छ। कसरी अघि बढ्ने सम्बन्धमा बोर्डमा छलफल भइरहेको कार्यकारी निर्देशक कुलमान घिसिङ बताउँछन्। निजी प्रबद्र्धनका आयोजना नदी प्रवाहमा आधारित आयोजना भएकाले वर्षायाममा ७० प्रतिशत बिजुली उत्पादन हुन्छ भने हिउँदमा करिब ३० प्रतिशत मात्रै विद्युत् उत्पादन गर्छन्। आरओर आयोजना क्यू ४० डिजाइनबाट बन्ने भएकाले पाँच महिना पूर्णक्षमतामा उत्पादन भए पनि ७ महिना प्राय : आंशिक रूपमा मात्रै चल्छन्। सरकारका तर्फबाट बन्ने १ हजार ४ सय ९४ मेगावाटका १६ आयोजनाको अध्ययन सकिएको छ। १० हजार ६ सय १ मेगावाटका ४९ आयोजना अध्ययनको तयारीमा रहेको विद्युत् विकास विभागको तथ्यांक छ। ठूलो परिणाममा सरकारलाई रोयल्टी आगामी दिनमा धेरै आयोजनाहरू प्रणालीमा जोडिदैछन्। बिजुली उत्पादनले बत्तीमात्र नबाली सरकारलाई रोयल्टी एवं कर पनि तिर्ने गर्छ। प्राधिकरणले गत वर्ष मात्रै रोयल्टी बापत सरकारलाई १ अर्ब ७० करोड र कर्पोरेट ट्याक्सबापत करिब ४ अर्ब रुपैयाँ बुझाएको छ। १ युनिट बिजुली अर्थतन्त्रमा छिर्यो भने त्यसको भ्यालु एडिसन १० गुणाले हुने एक अध्ययनले बताएको छ। आयोजनाबाट प्रतिमेगावाट २ किसिमले रोयल्टी र कर्पोरेट ट्याक्स लिइन्छ, उत्पादनको १५ वर्षअघि र पछि गरी। १५ वर्ष नपुगेकाको हकमा २ प्रतिशत रोयल्टी र १ सय रुपैयाँ कर्पोरेट ट्याक्स र १५ वर्ष नाघेको हकमा १० प्रतिशत रोयल्टी र १००० कर्पोरेट ट्याक्स तिर्नुपर्ने हुन्छ। उत्पादित बिजुलीलाई वितरणका लागि अहिले ४ हजार ६ सय ५४ सर्किट किलोमिटर प्रसारणलाइन निर्माण सम्पन्न छन् भने करिब ८ हजार सर्किट किलोमिटर निर्माणाधीन, र प्रस्तावित प्रसारणलाइन हुन्। पूर्व र पश्चिम विद्युत् विस्तार एवं भारत निर्यातका लागि आवश्यक हेटौंडाढल्केवरइनरुवा ४०० केभी प्रसारणलाइन निर्माणको काम दु्रतगतिमा भइरहेको प्राधिकरण प्रसारणलाइन निर्देशनालय प्रमुख दीर्घायु श्रेष्ठले बताए। अहिले ढल्केवरबाट इनरुवा चरणको काम भइरहेको छ। ठेकेदारसँगको सम्बन्धमा मध्यस्थताकर्ताले गरेको निर्णयअनुसार नपुगेको इन्सुलेटरको व्यवस्थापनका लागि प्राधिकरण बोर्डमा पठाएका छौं। हेटौंडा भरतपुरको भागमा राम्रोकाम भइरहेको र आगामी फेबु्रअरीसम्म त्यो भेगको २२० केभी निर्माण सम्पन्न हुन्छ, उनले जानकारी दिए। भरतपुरदेखि बर्दाघाटको २ वटा टावर निर्माणका लागि जिल्ला प्रशासन कार्यालय भरतपुरसँग समन्वय भइरहेको श्रेष्ठले बताए। यस्तै प्रसारणलाइनका पुराना तारलाई हटाएर हाई टेम्प्रेचर लो स्याडका तारहरू जडान गरेर क्षमता विस्तार गरिरहेको पनि उनले जानकारी दिए। पूर्वाधारका संरचना बनेका पनि छन् भने थप बनाउँदै गरिएको कार्यकारी घिसिङ बताउँछन्। विद्युत् व्यापारका लागि मात्रै इनरुवापुर्निया, लम्कीबरेली, महेन्द्रनगरटनकपुरलगायतका प्रसारणलाइनलाई प्राथमिकतामा राखेका छौं। अहिले प्रसारण र वितरणमा मात्रै करिब ६ खर्ब थप लगानी आवश्यक रहेको छ,घिसिङ बताउँछन्। यता, प्रसारणलाइनसँगै विद्युत् प्रवाहका लागि सबस्टेसन पनि आवश्यक हुन्छ। हालसम्म ७ हजार १ सय ४८ मेगाभोल्ट एम्पियर्स(एमभीए) का सबस्टेसन कार्यरत छन् भने करिब ९ हजार ७१९ एमभीए सबस्टेनशन निर्माणाधीन छन् १० हजार ४ सय ६३ एमभीए थप सबस्टेसन निर्माणको योजना प्राधिकरणको छ। ४ सय मेगावाट भारत निर्यात, ७ सयको पर्खाइ आन्तरिक खपतबाट बढी हुने बिजुलीमध्ये करिब ४१० मेगावाटसम्म विद्युत् निर्यात भइरहेको छ। गत वर्षबाट बिजुली भारत निर्यात हुन थालेको हो। चालू वर्षको पहिलो साढे पाँच महिनामा १० अर्ब ३८ करोड ९६ लाख रुपैयाँको विद्युत् भारत निर्यात भएको छ। देशभित्र खपत गरी अतिरिक्त भएको १ अर्ब २६ करोड २५ लाख ३८ हजार युनिट विद्युत् भारत निर्यात भएको हो। प्राधिकरणले देशभित्र खपत गरी अतिरिक्त भएको वर्षायामको विद्युत् गत १९ जेठबाट इन्डियन इनर्जी एक्सचेन्ज लिमिटेड (आइएक्स)को डेअहेड बजारमा प्रतिस्पर्धामार्फत बिक्री सुरु गरेको थियो। थप ७ सय मेगावाटभन्दा बढी विद्युत् निर्यातका लागि भारतको सहमतिको पर्खाइमा रहेको प्राधिकरणका प्रवक्ता सुरेश भट्टराईले जानकारी दिए। तर, विद्युत् निर्यातको दीर्घकालीन सम्झौता भने हुन सकेको छैन। अहिले भारतले निर्यातका लागि दिएको सहमति अल्पकालीन हो। यसलाई बर्सेनि नवीकरण गर्नुपर्छ। हिउँदयाममा अझै आयात गर्नुपर्ने तर वर्षायाममा आन्तरिक खपत बढ्न नसकेको र निर्यातको दीर्घकालीन नीति अझै बन्न नसकेको प्राधिकरणका पूर्वकार्यकारी निर्देशक मुकेश काफ्ले बताउँछन्। बिजुली किन्नका लागि भारत सहमत नै भएकाले बजार सुनिश्चित भएको प्राधिकरणका कार्यकारी निर्देशक कुलमान घिसिङ बताउँछन्। बंगलादेश पनि बिजुली किन्न तयार बंगलादेश पनि नेपालको बिजुली किन्नका लागि तत्पर देखिन्छ। बंगलादेशले सन् २०४० सम्म ९ हजार मेगावाटसम्म बिजुली आयात गर्ने नीतिगत निर्णय गरेको छ। तर, बंगलादेश नेपालको विद्युत् व्यापारमा भारतको सहमति आवश्यक छ। नेपाल बेच्न तयार छ बंगलादेश किन्न तर भारत भएर जानुपर्ने भएकाले भारतको सहमतिको पर्खाइ छ। नेपालको बिजुली बंगलादेख बेच्न भारत र बंगलादेशको प्रसारण पूर्वाधारमा काम गर्न आवश्यक देखिन्छ। अहिले भारत र बंगलादेश जोड्ने प्रसारणलाइन करिब ६० मेगावाट क्षमताको मात्रै छ। अहिले नेपालले ६० मेगावाट मात्र बंगलादेश निर्यात गर्न सक्छ। पछिल्लो समयमा भारत र बंगलादेशको बीच ठूलो प्रसारणलाइन बनाउने सम्बन्धमा दुई देशबीच छलफल भइरहेको प्राधिकरणका कार्यकारी निर्देशक घिसिङले जानकारी दिए। दुई देशबीच प्रधानमन्त्रीस्तरमा छलफल भइरहेको उनले बताए। यता ऊर्जा सचिव दिनेश घिमिरेका अनुसार चाँडै नै हुन गइरहेको नेपालभारत ऊर्जा छलफलमा थप निर्यात र बंगलादेशमा निर्यातलाई प्राथमिकतामा राखेर एजेन्डा बनाएको छ। १८ घण्टासम्मको लोडसेडिङ हुने गरेकामा अहिले निर्यातदेखि इनर्जी ट्रान्जिसनको अवस्थामा पुगिएको प्राधिकरणको भनाइ छ। विश्वले नै कार्बन जेरोलाई मुख्य एजेन्डा बनाइरहेको हुँदा नेपालको स्वच्छ ऊर्जाको बजार फराकिलो देखिन्छ। बिजुली गाडी, बिजुली चुलो प्रयोग बढ्दै गइरहेको छ। तर, अपेक्षित खपत भने हुन नसकिरहेको पूर्वऊर्जासचिव देवेन्द्र कार्की बताउँछन्। खपत बढाउने गरी प्रणालीको विकास गर्न जरुरी रहेको उनको भनाइ छ। काठमाडौं उपत्यकामा सबैले एकैपटक इन्डक्सन चलाए भने त्यो लोड धान्ने अवस्था छैन। बिजुली छ तर प्रसारणलाइन तथा वितरण लाइन क्षमताका कारण समस्या भइरहेको छ। ऊर्जा सुरक्षाको प्रत्याभूति दिन सक्नुपर्यो, उनी बताउँछन्। खपतको विषय प्राधिकरणको मात्र नभएको र राज्यको अरू संयन्त्रले पनि सहकार्य गर्नुपर्ने भनाइ प्राधिकरणको छ। नीति बनाउने राज्यले हो। हामीले गर्ने भनेको इलेक्ट्रिक चार्जिङ स्टेसन बनाउने, मूल्य घटाउने हो, त्यो हामीले गरेका छौं, भन्दै घिसिङले अहिलेलाई आवश्यक पूर्वाधार तयार रहेको दाबी गरे। थप प्रसारण, वितरण प्रणाली, सबस्टेसनहरू बनाइरहेका भन्दै कार्यकारी निर्देशक घिसिङले आजको भोलिनै पूर्वाधार नबन्ने समय र बजेट लाग्ने बताए। पूर्वाधार निर्माणका क्रममा अन्तर निकाय समन्वयको अभाव, जग्गा अधिग्रहणमा समस्या, स्थानीयको अवरोध, बजेट अभावजस्ता समस्या आउने गरेका छन्। वनले ४ वर्षसम्म रूख काट्न दिँदैन, जग्गा अधिग्रहरणमा वर्षौं लाग्छ। यी समस्याका कारण वर्षौं लागेका आयोजनाहरू थुप्रै छन्। समस्याका बाबजुद हाम्रा पूर्वाधार धेरै विकास भइरहेको जस्तो लाग्छ, उनी बताउँछन्। निजी ऊर्जा प्रबर्द्धकद्धारा प्रबद्धित राष्ट्रिय प्रसारणमा जोडिएका आयोजनाहरू : २०५७ : खिम्तीखोला जलविद्युत् आयोजना माथिल्लो भोटेकोसी खोला आयोजना २०५८ : साङ्गे खोला जलविद्युत् आयोजना २०५९ : इन्द्रवती ३ जलविद्युत् आयोजना २०६० : पिलुवाखोला जलविद्युत् आयोजना २०६१ : आँधी खोला जलविद्युत् आयोजना रैरङ्ग खोला जलविद्युत् आयोजना सुनकोशी स्मल जलविद्युत् आयोजना २०६२ : चाकुखोला जलविद्युत् आयोजना २०६३ : खुदी खोला जलविद्युत् आयोजना बरम्ची खोला जलविद्युत् आयोजना २०६४ : थोप्पाल खोला जलविद्युत् आयोजना सिस्नेखोला स्मल जलविद्युत् आयोजना साली खोला जलविद्युत् आयोजना फेमे खोला जलविद्युत् आयोजना २०६५ : पाटीखोला स्मल जलविद्युत् आयोजना सेती दोस्रो जलविद्युत् आयोजना रिदीखोला जलविद्युत् आयोजना २०६६ : अपर हाडी खोला जलविद्युत् आयोजना मार्दीखोला जलविद्युत् आयोजना २०६७ : माइखोला जलविद्युत् आयोजना २०६८ : लोवर पिलुवा स्मल जलविद्युत् आयोजना हेवा खोला जलविद्युत् आयोजना २०६९ : सिउरी खोला जलविद्युत् आयोजना तल्लो मोदी १ खोला जलविद्युत् आयोजना स्प्रीङ्ग खोला आयोजना मध्य चाकु जलविद्युत् आयोजना टाडी खोला आयोजना २०७० : आँखुखोला १ आयोजना चरणावती खोला आयोजना तल्लो चाकु खोला आयोजना २०७१ : भैरवकुण्ड जलविद्युत् आयोजना राधी खोला आयोजना छोटे खोला आयोजना माथिल्लो पुवा १ आयोजना माइखोला जलविद्युत् आयोजना जिरीखोला सानो आयोजना माथिल्लो हुङ्गदीखोला आयोजना बेल्खु जलविद्युत् आयोजना २०७२ : नौगढ गड खोला आयोजना सुस्पा बुखारी आयोजना माइ क्यासकेड आयोजना चाँदी खोला आयोजना २०७३ : अपर माइ खोला आयोजना दराम खोला ए आयोजना टङ्गुनथोस्ने आयोजना दरौदी खोला ए आयोजना खानी खोला जलविद्युत् आयोजना मिया खोला आयोजना अपर मस्र्याङ्दी ए आयोजना अपर मादि आयोजना हेवा खोला ए आयोजना निजी ऊर्जा प्रबर्द्धकद्धारा प्रबर्द्धित राष्ट्रिय प्रसारणमा जोडिएका आयोजनाहरू : २०७४ : जोगमाइ आयोजना द्वारी खोला आयोजना माथिल्लो माइ सी आयोजना ढुङ्ग्रेजिरी आयोजना सभाखोला आयोजना पुवा खोला१ आयोजना फवा खोला आयोजना थापा खोला आयोजना सार्दी खोला आयोजना चाके खोला आयोजना सौर्यभूमि आयोजना मोलुङ्ग खोला आयोजना म्यादक्यू खोला आयोजना माइसाना क्यासकेड आयोजना २०७५ : थेउले खोला आयोजना लेगुवा खोला आयोजना सुपर माइ आयोजना सोबुवा खोला२ एमएचपी आयोजना विष्णुप्रिया सोलार फाम आयोजना मिदिम खोला आयोजना रुदी खोला ए आयोजना बाग्मती खोला आयोजना २०७६ : कपाडी गाड आयोजना पिखुवा खोला आयोजना तल्लो हेवा खोला आयोजना तल्लो छोटे खोला आयोजना माथिल्लो मार्दि आयोजना इवा खोला आयोजना माथिल्लो नौगढ गड आयोजना काबेलीबी आयोजना जेउलीगड आयोजना पदम खोला आयोजना रुदीखोला बी आयोजना घलेम्दी खोला आयोजना अपर खोरुङ्गा आयोजना सोलु खोला आयोजना २०७७ सुपर माइ ए आयोजना सुपरमाइ क्यासकेड आयोजना हाडीखोला सुनकोशी ए आयोजना अपर रावा आयोजना नमार्जुन मादी खोला आयोजना बुटवल सोलार आयोजना घट्टे खोला आयोजना एभरेष्ट सुगर एण्ड केमिकल इन्डष्ट्रिज विजयपुर २ खोला सानो आयोजना मिथिला सोला पीभी इलेक्ट्रिक आयोजना टक्सार पिखुवा आयोजना २०७८ : अपर चाकु आयोजना मिस्त्री खोला आयोजना सिंगटी खोला आयोजना रिचेट खोला आयोजना चन्द्रनिगाहपुर सोलार आयोजना माइबेनी आयोजना तल्लो मोदि आयोजना बेलचौतारा सोलार आयोजना तल्लो जोगमाइ आयोजना लिखु ४ आयोजना माथिल्ले छ्याङ्दी खोला आयोजना तल्लो खरे खोला आयोजना ढल्केवर सोलार आयोजना सापसुप खोला आयोजना लिखु खोला ए आयोजना इन्दुशंखर चिनी उद्योग आयोजना माथिल्लो स्याङ्गे खोला आयोजना ढल्केवर सोलार आयोजना तल्लो टाडी आयोजना काबेली बी१ क्यासकेड आयोजना माथिल्लो हेवा खोला स्मल आयोजना २०७९ सुरी खोला आयोजना न्यादी आयोजना माथिल्लो खिम्ती आयोजना माथिल्लो खिम्ती दोस्रो सिमरा सोलार आयोजना ग्रिड कनेक्टेड सोलार पीभी आयोजना दोर्दी १ खोला आयोजना"
जब उनी बाकसमा फर्किए,"विजलपुरा (महोत्तरी) : महोत्तरीको बर्दिबास नगरपालिका१२ बिजलपुरका धनवीर महतो दुई वर्षअघि मलेसिया जान लाग्दा छोरी आशिका खासै बुझ्ने भइसकेकी थिइनन्। भर्खर बोल्न सिक्दै गर्दा धनवीर बिदेसिए। ऋणको भारीले थिचिएका घरपरिवारका लागि बिदेसिनुपर्ने उनको बाध्यता थियो। आशिका बुझ्ने भएपछि धनवीरलाई पप्पा (बुवा) भनेर खोज्न थालिन्। त्यतिबेला उनलाई मोबाइलमा भिडियो कलबाट धनवीरलाई देखाएर फकाइन्थ्यो। आशिकासँग हरेक भिडियो कलमा धनवीरको ढाडस हुन्थ्यो, आब चइल एबै बेटा, तोराले कथी आइनदेव (अब आइहाल्छु छोरी, तिम्रो लागि के ल्याइदिनु)। बिदामा कोसेलीहरू लिएर घर फर्किने वाचा गरेका थिए धनवीर। तर, धनवीरले आफ्नी छोरी आशिकाको मात्रै हैन घरपरिवारका सदस्यहरूसँग गरेका वाचा पूरा गर्न सकेनन्। धेरै सपनाहरू बुनेर ऋणको भारीमाथि झन् ऋण काढेर बिदेसिएका धनवीर कात्तिक २९ गते मलेसियामा सदाका लागि अस्ताए। कम्पनीमा मेसिन चेक गर्ने बेला अकस्मात मेसिन चलेपछि त्यसमा च्यापिएर उनको मृत्यु भयो। जहाजमा उडेर मलेसिया पुगेका धनवीरको शरीर मंसिर ९ गते बन्द बाक्समा घर ल्याइयो। धनवीरलाई आमनेसामने मज्जाले पप्पा (बुवा) भन्ने आशिकाको चाहना तुहियो। आशिका र घरपरिवारलाई धनवीरले बाँडेका आश्वासन र देखाएका सबै सपना चकनाचुर भए। चार वर्षकी आशिका बुवाको दागबत्ती दिएर कात्रो लगाएकी छिन्। धनवीरकी श्रीमती विमल पनि अचेत अवस्थामा छिन्। एकोहोरो हेरिरहन्छिन्। टोलाइरहन्छिन्। कात्तिक २९ गते बेलुका करिब ५ बजे मलेसियामा सँगै काम गर्ने धनुषाको नक्टाझिजका हीरालाल महतोले धनवीरको भाइ (मामाका छोरा) लाई फोन गरेर उनको मृत्युको घटना सुनाए। लगत्तै उनले धनवीरकी दिदी रीतालाई फोन गरेर घटनाबारे खबर गरे। भाइको मृत्युको खबर आमा बुवाबाट लुकाउन रीताले खुबै प्रयास गरिन्। तर, केहीबेरमै उक्त घटनाबारे गाउँमा भित्रभित्रै फैलिसक्यो। धनवीरका बुवा पिताम्बर दमका बिरामी छन्। ६८ वर्षीय उनी छोराको मृत्यु भएको खबर सुन्नासाथ बेहोस भए। परिवारका अन्य सदस्यहरूको होसहवास उड्यो। चुनावी रंगमा रंगिएका बिजलपुरा गाउँमा घटनाको खबरले सन्नाटा छायो। घटना सुन्नेहरू निःशब्द भए। कात्तिक ३१ गते मलेसिया उड्ने तरखरमा रहेका धनवीरका कान्छो भाइ शम्भु अक्क न बक्क भए। घटना सुनेलगत्तै उनी टिकट क्यान्सिल गरेर काठमाडौंबाटै घर फर्किए। धनवीरकी आमा कैलीदेवी छिनछिनमा मुच्र्छा पर्छिन्। ६४ वर्षीया कैली छोराको बाल्यकाल सम्झँदै भक्कानिन्छिन्। बजारबजारमा तरकारी किनबेच गरेर आमा कैलीले छोरा धनवीरलाई १२ कक्षासम्म पढाएकी थिइन्। धनवीरलाई मात्र हैन सातैजना छोराछोरीलाई पढाउन उनले कुनै कसर बाँकी राखिनन्। चार छोरीपछि जन्मिएका धनवीरमाथि कैलीको ठूलो आशा र भरोसा थियो। छोरा ठूलो भएर गरिबीबाट बाहिर ल्याउने उनको विश्वास थियो। धनवीर पनि १२ कक्षामा पढिसकेपछि गरिबी र घरको जिम्मेवारी बुझ्न थाले। त्यतिबेला उनको घरमाथि झन्डै १५ लाख ऋणको भारी थियो। त्यसपछि उनी आफ्नो पढाइलाई बिट मार्दै कामको खोजीमा लागे। गौशालाको रामनगरमा अवस्थित चिनी मिलमा धनवीरलाई काम लाग्यो। त्यहाँको कमाइले घरव्यवहार मिलाउन राहत त भयो तर त्यसमा उनले भविष्य देखेनन्। १२ कक्षा पढ्दा पनि उनले कमाउने राम्रो अवसर पाएनन्। धनवीर विदेशको तयारीमा लागे। सबैको सल्लाहमै पासपोर्ट बनाए। ऋणकै भारीमाथि फेरि उनले अढाइ लाख ऋण काढेर मलेसिया उडे। उनी मलेसियास्थित झोरी प्याकेजिङ कम्पनीमा काम गर्न थाले। तीन महिना अघिमात्रै उनी सुपरभाइजर पदमा बढुवा भएका थिए। उनले फुसको घर भत्काएर चार कोठे पक्की घर ठड्याएका छन्। त्यो घर पनि पूर्णरूपले तयार भइसकेको छैन। उनको अहिले पनि १२ लाख जति ऋण छ। यहाँको तुलनामा कमाइ पनि ठीकठीकै थियो। अब घरको सबै दुःख हराउँछ भन्ने लागेको थियो। तर, दैवले हाम्रो सबै खुसी खोसेर लग्यो, भक्कानिँदै धनवीरकी आमा कैलीले भनिन्, सब बर्बाद भयो। मेरो घरलाई उजाड बनाइदियो। निष्ठुरी दैवले मेरो राजा छोरोलाई हामीबाट बिछोड गराइदियो। हे भगवान् ! धनवीर गाउँमा रहँदासम्म हरेक सामाजिक कामहरूमा सक्रिय रहन्थे। गाउँटोललाई उज्यालो राख्ने, सफा सुन्दर बनाउनेदेखि लिएर समाजमा जनचेतना फैलाउने गतिविधिमा सहभागी हुन्थें धनवीर। उनी गाउँकै युवा क्लबहरूका सक्रिय सदस्यसमेत रहेका थिए। घरको आर्थिक भारले धनवीर विदेश गए। बेलाबेला फोनमा कुराकानी हुँदा म आएपछि अझ सक्रिय भएर गाउँमा काम गर्नुपर्छ है भनेर भन्ने गथ्र्यो, स्थानीय युवा देवानन्द सिंहले भन, घटनाले पूरा गाउँ स्तब्ध छ। परिवारले एउटा सदस्यमात्रै हैन हामीले समाजकै एउटा खम्बा गुमाएको बोध भइरहेको छ। सरकारले नै युवालाई विदेश जानुपर्ने बाध्यता बनाएको स्थानीय लालेन्द्र सिंह बताउँछन्। सरकार युवालाई विदेश पठाएर रेमिट्यान्समा मोज गरिरहेको उनको आरोप छ। स्वदेशमै रोजगारीको अवस्था सिर्जना गर्नुपर्छ भन्नेतिर सरकारको ध्यान छैन। नेताहरूले त झन् विदेश जान विभिन्न प्रलोभनहरू देखाइरहेको सबैलाई थाहै त, आक्रोश पोख्दै सिंहले भने, विदेशमा हुने यस्ता सबै घटनाको जिम्मेवार सरकार र देशका नेताहरू छन्।"
बालबालिकाको एउटै स्वर रोकियोस् बालविवाह,"दैलेख : कर्णालीका बालबालिकाहरूले बालविवाह रोक्न आह्वान गरेका छन्। वीरेन्द्रनगर सुर्खेतमा तीन दिनसम्म चलेको प्रदेश बाल भेलाले सो आह्वान गरेको हो। भेलाले कर्णालीमा भएका बालबालिकाका सवालहरूलाई पहिचान तथा प्राथमिकीकरण गरी सम्बोधनका लागि १२ बुँदे कर्णाली घोषणापत्र जारी गरेको छ। घोषणापत्रमा बालबालिकाहरूले सामाजिक तथा कानुनी अपराधका रूपमा रहेको बालविवाह रोक्न आह्वान गरेका हुन्। समावेशी गुणस्तरीय शिक्षामा सरकारी उदासीनता रहेको बालबालिकाले जनाएका छन्। किशोरकिशोरीमा लागूपदार्थ दूव्र्यसनी बढ्दो कुलतका रूपमा रहेको बालबालिकाहरूले बताएका छन्। सामाजिक कुसंस्कारको रूपमा रहेको छाउपडी जस्तो कुप्रथालाई अन्त्य गर्न उनीहरूले प्रदेश सरकारसँग आह्वान गरेका छन्। अपांगता भएका बालबालिकाको मैत्रीपूर्ण तथा समावेशी संरचना र अवसर नहुनु, बढ्दो घरेलु तथा लैंगिक हिंसाका कारण बालबालिकामाथि प्रभाव पारेको घोषणापत्रमा उल्लेख छ। जोखिमपूर्ण र निकृष्ट प्रकारका बालश्रम रोक्न तथा बालयौन शोषण तथा दुव्र्यवहारप्रति प्रदेश सरकार गम्भीर बन्नुपर्ने निष्कर्ष उनीहरूले निकालेका छन्। बालबालिकाले प्रथामिकीकरण गरेको बालअधिकारमा आधारित १२ बुँदे कर्णाली घोषणापत्र सामाजिक विकास मन्त्रालयका सचिव सन्तबहादुर सुनारलाई बुझाइएको छ। जसमा बालबालिकाले उठाएका सवालमा सामाजिक विकास मन्त्रालयको ध्यानाकर्षण भएको सचिव सुनारको भनाइ छ। उनले बालबालिकाले उठाएका सवालहरूको उचित सम्बोधन गर्न मन्त्रालय प्रतिबद्ध रहेको बताए। कर्णाली सरकारले नेपालमै पहिलो बालभेला गरेको र नेपालले राष्ट्रिय तथा अन्तर्राष्ट्रिय स्तरमा बालअधिकार संरक्षण र प्रर्वद्धनका लागि गरेको प्रतिवद्धता एवं कानुनको व्यवहारिक प्रयोगका रूपमा भेला आयोजना गरिएको राष्ट्रिय बालअधिकार परिषद्का डम्बर रोकायाले बताए। बालअधिकारको क्षेत्रमा कार्यरत बालअधिकारका लागि साझा अभियान कर्णालीका अध्यक्ष टीकाराम आचार्यले बालबालिकाको सवालमा उनीहरूको नेतृत्व स्थापित हुँदा सवालको गाम्भीर्यता र मर्यादामा वृद्धि हुने बताए। कर्णालीका नौ जिल्लाका बालप्रतिनिधिहरूको भेलाबाट २१ सदस्यीय प्रदेश स्तरीय बालक्लब सञ्जालको गठन भएको छ। भेलाले दैलेखका मधु थापा अध्यक्ष र वीरेन्द्रनगर सुर्खेतका गौमाया अधिकारी महासचिवमा चयन भएका छन्। तीन दिनसम्म सञ्चालन भएको बालभेलाबाट क्लव सञ्जालको विधानसमेत पारित गरिएको छ।"
"स्याउ खेतीमा रमाउँदै युवा, लाखौं आम्दानी","सोलुखुम्बु : सोलुद्धकुण्ड नगरपालिका ८ पत्तालेका युवाले स्याउ खेतीबाट राम्रो आम्दानी लिन थालेका छन्। सो क्षेत्रका आठ जना युवाहरुले करिब दुई वर्षअघि सामुहिक रुपमा सुरु गरेको व्यवसायिक स्याउ खेतीबाट अहिले राम्रो आम्दानी लिन थालेका हुन्। आफूहरुले कुषि एग्रो टुरीजम डेब्लोमेन्ट फर्म मार्फत १ सय ८६ रोपनी जग्गामा १८ हजार स्याउको बिरुवा रोपेको फर्म सञ्चालक कर्म शेर्पाले बताए। इटलियन जातको स्याउबाट यस आर्थिक वर्षमा ५ लाखभन्दा बढी आम्दानी लिएको सञ्चालक शेर्पाको भनाइ छ । पहिलो पटक उत्पादन भएको स्याउ २ महिना अघिसम्म घुम्न आउनेहरुले फार्ममै आएर किनेकाले बजार खोज्न नपरेको शेर्पाले बताए। आगामी दिनमा ठूलो संख्यामा उत्पादन भएको स्याउबाट जुस, जाम लगायत उत्पादन गर्ने योजना रहेको कृषकले बताएका छन् । आलु मात्रै उत्पादन हुने पत्ताले क्षेत्रमा युवाहरु मिलेर शुरुमा १ करोड लगानीमा ३ हजार स्याउको बिरुवाबाट सुरु गरेको खेतीमा अहिले १८ हजार बिरुवा पुगेका छन्। आलु खेतिबाटभन्दा स्याउबाट राम्रो आम्दानी लिन सकिने भएकोले यसतर्फ लागेको उनीहरुको भनाइ छ। व्यवसायीहरुले नेपाल सरकार अन्तर्गतको प्रधानमन्त्री कृषि आधुनीकीकरण परियोजनाबाट ५५ लाख ६२ हजार अनुदानसमेत प्राप्त गरेका छन्। यसरी सरकारले प्रदान गरेको अनुदानले आफूहरुलाई झन उत्साह थपिएको सञ्चालक शेर्पाले बताए। उनले भने, आलुमा भन्दा स्याउमा धेरै फाइदा रहेछ, हामी युवाहरु मिलेर जुनसुकै व्यवसाय गर्यौं भने पनि राम्रै आम्दानी लिन सकिने रहेछ, स्याउखेतीबाट हामी त धेरै सन्तुष्ट छौं। झण्डै २८ मिटरको उचाईमा पर्ने पत्ताले क्षेत्रमा यस अघि व्यवसायिक रुपमा स्याउ खेती गरिएको थिएन्। बुङको आलुको प्रख्यात पर्यटकिय स्थान पत्तालेलाई स्याउ उत्पादन हुने क्षेत्रको रुपमा समेत विकास गर्ने योजना रहेको युवा कृषकहरुले बताएका छन्।"
सकसपूर्ण ढंगमा दलले टुंग्याए समानुपातिक नाम,"काठमाडौं : समानुपातिक सांसद छनोटमा सबैभन्दा अप्ठ्यारोमा परेका थिए, प्रधानमन्त्री एवं कांग्रेस सभापति शेरबहादुर देउवा। कांग्रेसबाट ३ जना मात्रै पुरुषले समानुपातिकबाट सांसद बन्ने मौका पाउँंथे। तर, कांग्रेसमा ६ बढी केन्द्रीय नेता समानुपातिकबाट सांसद बन्न आकांक्षी थिए। त्यसमा पनि, चार जना त देउवा निकट नेता। देउवाले तीन जना पुरुष छान्दा आफू निकट पूर्वउपसभापति गोपालमान श्रेष्ठ छुटे। धेरै आकांक्षी देखिएपछि कांग्रेस कार्यसम्पादन समिति बैठकले अन्तिम निर्णय गर्ने अधिकार सभापति देउवालाई दिएको थियो। कांग्रेसबाट विमलेन्द्र निधि, जीवन परियार र डा प्रकाशशरण महतले समानुपातिक सांसद बन्ने मौका पाए। परियारलाई सांसद बनाउन शेखर कोइराला पक्षको जोड थियो। निधि र महत देउवा निकट हुन्। त्यसैकारण कांग्रेसका केन्द्रीय नेताहरू फरमुल्लाह मन्सुर र योगेन्द्र चौधरी पनि छुटे। मन्सुर मुस्लिम र चौधरी थारू क्लस्टरको पहिलो नम्बरमा थिए। एमालेले समानुपातिकमा छनोट गरेका नाम पनि विवादमुक्त हुन सकेनन्। कांग्रेसले समानुपातिकबाट ३२ सिट पाएको थियो। १४औं महाधिवेशनमा महामन्त्रीमा पराजित भएका महत पार्टीका प्रवक्ता हुन्। निर्वाचन अघि मात्रै जसपा त्यागेर कांग्रेस प्रवेश गरेकी चन्दा चौधरीले पनि सांसद बन्ने मौका पाइन्। राजनीतिक दलहरूले उम्मेदवार छनोटका क्रममा आन्दोलनमा योगदान, पार्टीप्रतिको निष्ठा, लोकप्रियता, संविधानअनुरूप सन्तुलन, समावेशीको सिद्धान्तलाई आधार मान्ने बताए पनि त्यसको कार्यान्वयनमा भने चुक्दै आएका छन्। यता, एमालेले समानुपातिकमा छनोट गरेका नाम पनि विवादमुक्त हुन सकेनन्। परिवार दलका अध्यक्ष एकनाथ ढकाल र केही व्यापारीलाई समानुपातिकबाट सांसद बनाएको भन्दै एमालेका नेताकार्यकर्ताले असन्तुष्टि जनाएका छन्। एमालेले प्रतिनिधिसभा समानुपातिकतर्फ ३४ सिट पाएको थियो। शनिबार बसेको एमाले सचिवालय बैठकले १२ पुरुष र २२ महिला गरी ३४ को नाम समानुपातिक सांसदमा छनोट गरि निर्वाचन आयोगमा बुझाएको छ। माओवादी केन्द्रका नेता जनार्दन शर्माकी बहिनी दाङकी नारायणी शर्मा समानुपातिकमा पर्न सफल भएकी छिन्। माओवादी केन्द्रले १४ जना समानुपातिकतर्फको सांसदको नाम निर्वाचन आयोगसमक्ष पेस गरेको छ। माओवादीबाट १२ जना महिला र दुई पुरुष चयन भएका छन्। माओवादीले पेस गरेको सूचीमा आदिवासी महिलातर्फ दुर्गा राई, मीना तामाङ, उर्मिला माझी पौडेल, छिरिङ ल्यामु लामा तामाङ परेका छन्। यस्तै, खसआर्य महिलातर्फ ज्ञानु बस्नेत सुवेदी, विमला सुवेदी र नारायणी शर्मा परेका छन्। खसआर्य पुरुषतर्फ हितराज पाण्डेको नाम परेको छ। मधेसी महिलातर्फबाट मीना यादवको नाम समेटिएको छ। मीना नेपाल समाजवादी पार्टीबाट संसद्को सूचीमा परेकी हुन्। माओवादी केन्द्रका नेता जनार्दन शर्माकी बहिनी दाङकी नारायणी शर्मा समानुपातिकमा पर्न सफल भएकी छिन्। लोसपाले बुझायो समानुपातिक सांसदको सूची, यी हुन् प्रदेशसभाका तीन सांसद रेशम चौधरीको पार्टीले टुंग्यायो समानुपातिक सांसदको सूची, यी हुन् पाँच सांसद यी हुन् राष्ट्रिय स्वतन्त्र पार्टीका समानुपातिक सांसद कांग्रेसले टुंग्यायो समानुपातिक सांसद, गोपालमान परेनन् (सूचीसहित) माओवादीले टुग्यांयो समानुपातिक सांसद, बाबुरामको पार्टीलाई एक सिट एमालेका ३४ समानुपातिक सांसद को को ? राप्रपाको समानुपातिक सांसदमा को को परे? सूचीसहित यी हुन् जसपाका पाँच समानुपातिक सांसद (सूचीसहित) यी हुन् समानुपातिकतर्फका ११० सांसद, आयोगले सोमबार घोषणा गर्ने राष्ट्रिय स्वतन्त्र पार्टीले पनि समानुपातिकतर्फ १३ सांसदको नाम आयोग समक्ष पेस गरेको छ। आदिवासी पुरुषतर्फ डा ढाकाकुमार श्रेष्ठ, खसआर्यतर्फ डोलप्रसाद अर्याल, मुस्लिम पुरुषतर्फ असिम साह समानुपातिक सांसद चयन भएका छन्। अर्याल पार्टी उपसभापति हुन्। यस्तै, मधेसी पुरुषबाट मनीष झा, आदिवासी महिलाबाट इन्दिरा राना मगर, सुमना श्रेष्ठ चयन भएका छन्। थारू पुरुषतर्फ अशोक चौधरी, मधेसी पुरुषतर्फ तपेश्वर यादव, खसआर्य महिलाबाट डा चन्दा कार्की, निशा डाँगी, दलित पुरुषतर्फ शिव नेपाली, सन्तोष परियार, पिछडिएको वर्ग महिलाबाट विनिता कठायत समानुपातिक सांसदमा चयन भएका छन्। निर्वाचन आयोगमा राष्ट्रिय दलको मान्यता प्राप्त ७ राजनीतिक दलले समानुपातिकतर्फको नाम पेस गरेका छन्। नेकपा एमाले, नेपाली कांग्रेस, नेकपा माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी र नेपाल जनमत पार्टीले समानुपातिकतर्फको नाम आयोग समक्ष पेस गरेका हुन्।"
ब्राजिलका राष्ट्रिय फुटबल टोलीका मुख्य प्रशिक्षक टिटेले दिए राजीनामा,"दोहा : ब्राजिलका राष्ट्रिय फुटबल टोलीका मुख्य प्रशिक्षक टिटेले पदबाट राजीनामा दिएका छन्। ब्राजिल कतार विश्वकपको क्वार्टरफाइनलबाटै बाहिरिएपछि मुख्य प्रशिक्षक टिटेले पदबाट राजीनामा दिएका हुन्। म शान्ति चाहन्छु। त्यसैले प्रशिक्षकको जिम्मेवारीबाट अलग्गिएँ, ६१ वर्षीय टिटेले भनेका छन्, प्रतियोगिता अघि मैले आफ्नो परवाह गरिनँ। टोलीकै बारेमा सोचें। यो मेरा लागि दर्दनाक हार हो। त्यसैले म शान्ति चाहन्छु। शुक्रबार राति दोहाको एजुकेसन सिटी रंगशालामा भएको खेलमा पाँच पटकको विजेता ब्राजिललाई क्रोएसियाले पेनाल्टी सुटआउटमा ४२ गोलले पराजित गरेको थियो। टिटे सन् २०१६ मा ब्राजिलको मुख्य प्रशिक्षक नियुक्त भएका थिए। डुंगाले छाडेपछि उनी ब्राजिलको मुख्य प्रशिक्षक नियुक्त भएका थिए। टिटेको नेतृत्वमा ब्राजिलले सन् २०१९ मा कोपा अमेरिका जितेको थियो। टिटेले ब्राजिललाई ८१ खेलमध्ये ६० खेलमा जित दिलाएका छन्। जसमा ब्राजिलले सात खेलमा मात्र हार बेहोरेको थियो। टिटेले आफू केही समय फुटबलबाट टाढा बस्न चाहेको बताउँदै खेलमा जित र हार एउटा चक्र भएको बताए। खेलमा जित र हार हुन्छन्। यो एउटा चक्र पनि हो, उनले भनेका छन्, तर, क्रोएसियासँगको हार बास्तवमै दर्दनाक छ। म केही समय एकान्तमा बसेर यसलाई भुल्न चाहन्छु। उनले आफू अहिले ब्राजिलको टोलीमा नरहेको प्रष्ट पार्दै भविष्यको कुरा भविष्यले नै तय गर्ने बताए।"
बिजुली गाडी भन्ने मात्रै कि ल्याउने पनि ?,"तत्कालीन केपी ओली सरकारले सन् २०२० सम्म मुलुकभर यातायातका साधनमध्ये २० प्रतिशत विद्युतीय पुर्याउने घोषणा गरेको थियो। बिडम्बना उनकै सरकारका अर्थमन्त्री युवराज खतिवडाले विद्युतीय गाडीमाथि कर वृद्धि गरी कथनी र करणीमा विरोधाभाष देखाएका थिए। जब कि सन् २०५० सम्म विश्वभर नै कार्बन उत्सर्जन शून्य अर्थात् नेट जेरो बनाउने अभियान छ र त्यो लक्ष्य पूरा गर्ने प्रतिबद्धता जनाएको मात्रै होइन नेपालले त २०४५ मै कार्यान्वयन पूरा गर्ने भनेको छ। सन् २०३० सम्म पूरा गरिसक्नुपर्ने दिगो विकास लक्ष्यमा पनि स्वच्छ ऊर्जाको प्रयोग बढाउने भन्ने छ। नेपाल भने ठीक उल्टो बाटोमा हिँडिरहेको छ। कार्बन उत्सर्जनमा यातायात क्षेत्रको योगदान २५ प्रतिशत छ। तसर्थ खुद शून्यको लक्ष्य पूरा गर्न यातायात क्षेत्रमा जीवाष्म (फोसिल) इन्धनको सट्टा विद्युतीयमा जान जरुरी छ। नेपाल सरकारको पछिल्लो घोषणा सन् २०२५ सम्म विद्युतीय गाडीको हिस्सा २५ प्रतिशत पुर्याउने भन्ने हो। विद्युतीय गाडीलाई प्रवद्र्धनमा सरकारको व्यवहारमा भने अपेक्षित छैन। सरकारले सय किलोवाटसम्मका गाडीमा १० प्रतिशतमात्रै भन्सार लगाएको छ भने त्यसभन्दा माथि धेरै छ। सरकार आफ्नै स्वामित्वमा प्राप्त भएका गाडीसमेत उसले चलाउन सकेको छैन। निजी क्षेत्र विद्युतीय गाडीप्रति आकर्षित देखिन्छ। उपभोक्ताको पनि रुचि छ तर, सरकारले त्यसलाई प्रवद्र्धन गर्न सकेको छैन। जस्तो कि नर्वेले विद्युतीय गाडीलाई छुट्टै लेन व्यवस्था गरेको छ, निःशुल्क पार्किङ दिने गरेको छ। चीनले त विद्युतीय गाडी उत्पादनमा अनुदान दिने गरेको छ, करमा छुट गरेको छ। जर्मनीले हरित प्याकेजहरू ल्याएको छ। सन् २०३० पछि जीवाष्म इन्धनबाट चल्ने गाडी उत्पादन गर्न नपाइने भनेको छ। जब कि अन्तर्राष्ट्रिय ख्यातिप्राप्त ब्रान्ड बीएमडब्लू, भोल्बो, पोर्से, मर्सिडिज, अडी र भक्सवागन जर्मनीमा छन्। फ्रान्सले सन् २०४० देखि पेट्रोल, डिजेल गाडीमा प्रतिबन्धको घोषणा गरेको छ। विश्व जीवाष्म इन्धन डढाएर धुवाँ फाल्ने गाडीलाई बिदा गर्ने दिशामा छ, हाम्रो सरकारलाई त्यसको अत्तोपत्तो नभएझै छ। मोटर गाडी उत्पादनमा अग्रणी उद्योगहरू धमाधम विद्युतीय र हाइड्रोजन गाडी बनाउन कम्मर कसेर लागेका छन्। तिनकै जोडबलले अर्थात् बजारको उपलब्धताकै आधारमा नेपालमा पनि हरित ऊर्जा खाले साधन भरिए बेग्लै नत्र हाम्रो सरकारको नीति नियम र कर्मले केही हुने छाँट देखिन्न। उसले त विद्युतीय गाडीलाई प्रवद्र्धन हैन, अर्घेलो गरिरहेको छ, नभए कर छुट किन छैन ? हालैका दिनमा महँगा गाडी र विलासिताका साधनमा प्रतिबन्ध लगाउँदा विद्युतीय गाडीका हकमा किन बेग्लै नीति अख्तियार गर्न सकेन ? अरू त अरू जीवाष्म इन्धनको खानी भएका अरब मुलुक साउदी अरेबिया, ओमानलगायत देशहरूले हरित हाइड्रोजन उत्पादनमा खर्बाैंको लगानी थालिसके। उनीहरूले देखेको भविष्य भनेकै हरित ऊर्जाको हो। जुन इन्धनबाट धनी बने, त्यसैको विकल्पमा आजै उनीहरू लागिसक्दा त्यसैको अपार सम्भावना भएको देश नेपाल हर्ष न विष्मातको मनोविज्ञानबाट गुज्रिरहेको छ। यो सारा हाम्रो राजनीतिक नेतृत्वको अकर्मण्यताको प्रतिफल हो। भन्ने बेलामा नेताहरू हरित अर्थतन्त्र पनि भन्न भ्याउँछन्। तर, त्यो कार्यान्वयन गर्ने योजना उनीहरूसँग के छभन्दा जवाफ भेटिन्न। राजनीतिक नेतृत्वमा सुझबुझ नहुनु र कुनै दृष्टिकोण नहुनु नै आजको दुर्भाग्य हो। जनताको आँखामा छारो हाल्ने, कुनै न कुनै राजनीतिक फन्डा फालेर त्यसैमा सबैलाई रुमल्याइदिने बिहारी शैलीको राजनीतिबाट देश मुक्त नहुँदासम्म विद्युतीय गाडीहरू अर्घेलो भइरहन्छन्। जुन देश, जनता र यो धर्तीकै लागि बिडम्बना हो। विद्युतीय मेसिनको प्रयोग गरे ४० प्रतिशत खर्च घट्छ स्वदेशमै विद्युत् फालाफाल : तर, अर्बौंको इन्धन आयात कहिले हुइँकिने विद्युतीय गाडी ?"
"आयोजनालाई जग्गा, सधैं समस्या","मासिक रूपमा बस्ने राष्ट्रिय विकास समस्या समाधान समितिको बैठकमा विकासे मन्त्रालयहरूले कार्यक्रमको लक्ष्यअनुरुप प्रगति नपुग्नुको प्रमुख कारण जग्गा प्राप्ति गर्न नसक्नु हो भन्दै आएका छन्। यो विकास समीक्षाका सानाठूला सबै बैठकको स्थायी कार्यसूची होस्, अन्तरमन्त्रालय, अन्तरतह र विकास साझेदारहरूको बैठकमा गहकिलो बहस हुने र कहिल्यै पनि समाधान भने नपाएको सवाल हो। जसले गर्दा आयोजना, लगानीकर्ता र जग्गाधनी तीनै पक्ष बेस्सरी प्रभावित हुँदै आएका छन्। तीनै पक्षलाई जितजितको अवस्थामा कसरी पुयाउने ? यो नै विकास व्यवस्थापनमा जग्गा प्राप्तिको गम्भीर चुनौती हो। जग्गा प्राप्ति किन यति गम्भीर छ त ? सीमित प्राकृतिक स्रोत भएकाले भूमिको व्यवस्थापन गर्न सकिन्छ, तर आयतन, क्षेत्र र सीमालाई बढाउन सकिँदैन। मानव जीवनका लागि जेजस्ता आवश्यकता पूरा गरिन्छ, त्यसको आधारस्रोत भूमि हो। सीमित हुनु भूमिको विशेषता भएकाले यसको महत्व र संवेदनशीलता पनि अधिक छ। स्वामित्व र प्रशासन गर्न भूमिलाई जग्गामा परिणत गरिएपछि यो सामाजिक हैसियत, आर्थिक साधन र शासकीय सम्बन्धमा गाँसिन पुग्छ, र झनै संवेदनशील बन्ने गर्छ। त्यसैले प्रत्येक मुलुकले आप्नो सीमित भूमिको व्यवस्थित उपयोग गरी आर्थिक समृद्धि, सामाजिक सम्बन्ध र वातावरणीय सन्तुलन कायम गर्न नीति, कानुन र व्यवस्थापन विधिहरू अभ्यास गर्दै आएका छन्। कतिपय मुलुकमा भूमि राज्य स्वामित्वको विषय बनाउने गरी कठोर कानुनी व्यवस्था गरिएको पाइन्छ। नेपालमा भने राज्यअधिनस्थतताको सिद्धान्तअन्तर्गत भूमि वैयक्तिक स्वामित्वको विषय हो। राज्यलाई तिरो तिरेर व्यक्तिले भूमिको उपयोग गर्न पाउँछ। संविधानतः व्यक्तिगत सम्पत्ति कानुनबाहेक अनतिक्रम्य छ। विकासका संरचनाका लागि जग्गा प्राप्ति र पुनस्र्थापना व्यवस्थापन कार्यव्यवस्थित हुन नसक्दा आयोजना समयमा सम्पन्न हुन नसकेको, स्थानीय समुदाय प्रभावित भएको र सरकार पनि आलोचित हुँदै आएकाले यो विषय सन् २००४ मा ज्वाइन्ट फाइनान्सिङ पार्टनरसँगको बैठकमा गहकिलो रूपमा उठ्यो । र,, छिट्टै नीतिमार्फत सम्बोधन गर्ने प्रतिबद्धता पनि गरियो। प्रतिबद्धता अनुरूप नीति तर्जुमा गर्ने कामको औपचारिक थालनी २००६ (वि सं २०६३) बाट भयो तर नीति पारित भने करिव ८ वर्षपछि भयो, २०७१ मा। विकास निर्माणका लागि जग्गा प्राप्ति, पुनःस्थापना तथा पुनर्वास नीति, २०७१ पारित हुन यति लामो समय लाग्नुले नीतिको महत्व र संवेदनशीलतालाई पनि संकेत गर्छ भने अर्कोतर्फ नीतिमा स्वामित्व नलिने, प्रतिबद्धता जारी गर्ने तर नीति अन्तर्यको पक्षमा ध्यान नदिने नेपाली नीति संस्कृतिलाई पनि उद्घाटन गरेको छ। यसले थुप्रै नीति शिक्षा लिनुपर्ने क्षेत्र उघारिएको छ। विकास आयोजनाका लागि चाहिने जग्गा सर्वसाधारण वा सरकारको स्वामित्वमा रहने विषय भएकाले आयोजना, लगानीकर्ता (सरकार वा निजी क्षेत्र) र जग्गा उपलब्ध गराउने सर्वसाधारणका भावनालाई सम्बोधन गर्नुपर्छ। यो राष्ट्रिय आवश्यकता र अन्तर्राष्ट्रिय मान्यता अनुरूप हुनुपर्छ, साथै सर्वसाधारणको विश्वास जित्ने हुनुपर्छ। यसरी सबैको जितजितको अवस्था प्राप्त गर्नु जग्गा प्राप्ति (सोसल सेफगार्ड) नीतिको आधार मूल्य हो। हाम्रो विकास निर्माणका लागि जग्गा प्राप्ति, पुनःस्थापना तथा पुनर्वास नीति, २०७१ ले चार सिद्धान्तलाई आत्मसात गरेको छ, (क) पहिलो संविधानले निर्दिष्ट गरेको सम्पत्तिको हक, (ख) दोस्रो, जग्गा प्राप्ति प्रक्रिया पारदर्शी र उचित हुनुपर्ने विषय, (ग) तेस्रो, जग्गा प्राप्ति गर्दा जग्गा धनीलाई उचित मुआब्जा वा क्षतिपूर्ति (कम्तीमा पूर्ववत् अवस्थाको प्रत्याभूत हुने गरी) दिने विषय र चौथो, (घ) वातावरणीय प्रभाव र जोखिमप्रति उचित सावधानी अवलम्बन। यी सिद्धान्त सोसल सेफगार्डका असल अभ्यास भएका मुलुकहरूभन्दा अलिकति पनि निम्छरो छैनन्। नीतिले विस्थापन न्यूनीकरण, विस्थापितका लागि जीविकोपार्जन, पुनर्वास योजना कार्यान्वयन, क्षतिपूर्ति, थप सहायता र समावेशीकरणका लागि राखेका मान्यताहरू पनि उम्दा छन्। नीतिका चार लक्ष्य लिएको छ, सार्वजनिक हित र विकास संरचनाका लागि जग्गा प्राप्ति, न्यायोचित मुआब्जा, उपयुक्त पुनर्वास तथा पुनस्र्थापना र प्रभावित परिवारको सामाजिकआर्थिक सुदृढीकरण। प्रजातन्त्र स्थापना हुनुअघि जग्गा धनीको पक्षबाट सोचिँदैन थियो। उतिबेला जग्गा प्राप्ति भनेको सर्वसाधारणको जग्गा अधिग्रहण गर्नुमात्र थियो, सनद र हुकुम प्रमाङ्गीबाट जग्गा प्राप्तिलाई निर्दिष्ट गथ्र्यो। तर, नीतिले अधिग्रहण गर्ने कामलाई अन्तिम उपायका रूपमा लिएको छ। जग्गा प्राप्तिका सबै मान्य विधिहरू जस्तो कि स्वेच्छिक जग्गा दान, प्रत्यक्ष वार्ता, जग्गा विकास र अधिग्रहणमध्ये उपयुक्त विधि अवलम्बन गर्ने आशय राखेको छ। सहरी क्षेत्रमा सहरी पूर्वाधार सेवा विकासका गर्दा जग्गा विकास कार्यक्रमका विधिहरू अपनाउन सकिन्छ तर विमानस्थल, विद्युत् परियोजना, रणनीतिक सडकजस्ता संरचनामा अधिग्रहण गर्नुपर्ने हुनसक्छ। सामाजिक धार्मिक कार्यका लागि स्वेच्छिक दान उपयोग हुनसक्छ। सबै प्रक्रियामा वार्ताले विश्वास जित्न सक्छ। लामो प्रयासपछि तर्जुमा भै कार्यान्वयनका लागि जारी भएको नीति अहिले पनि पूर्ण कार्यान्वयनमा आएको छैन। नीति तर्जुृमाका समयमा उत्साह देखाउने तर कार्यान्वयनमा अग्रसर नहुने प्रवृत्तिबाट यो नीति पनि अपवाद रहेन। यसले सिद्धान्त तथा उद्देश्य र कार्यविधिको उल्लेख गरेको छ तर आयोजनाको विशेषता र सम्बद्धताका आधारमा क्षेत्रगत मापदण्डहरू बनाउने काम अहिले पनि वेवारिस छ। सिँचाइ, ऊर्जा, सडक, पुल, विमानस्थल, प्रसारण लाइन, खानेपानी तथा भवन संरचनाका लागि फरकफरक कार्य मापदण्ड आवश्यक छ। सबै आयोजनालाई प्रभाव र सन्दर्भका आधारमा फरकफरक व्यवहार गर्नुपर्ने हुन आउँछ। साथै आयोजनाबाट सर्वसाधारणलाई पर्ने असरका आधारमा क्षतिपूर्ति निर्धारण गर्नुपर्छ। आयोजनाले पार्ने असरलाई चार आधारमा पहिचान र मूल्याङ्कन गरी क्षतिपूर्ति तथा सुविधा उपलव्ध गराउनु पर्छ। जस्तो कि अति असर पर्ने व्यक्ति परिवार, उल्लेख्य असर पर्ने परिवार, सामान्य असर पर्ने परिवार र खासै असर नपर्ने परिवारका लागि क्ष्ाितपूर्ति फरक हुुन्छ। तर मुआब्जाको विषय प्रभाव, दबाब, आन्दोलन र केही हदमा मध्यस्थतकर्ता (विचौलिया) बाट प्रभावित हुँदै आएको छ। जब नीति जारी भयो, कार्यान्वयनका लागि कानुनी समर्थन आवश्यक थियो। २०३४ मा जारी भएको जग्गा प्राप्ति ऐन निकै पुरानो भएकोले जग्गा प्राप्तिका सबै आयामलाई सम्बोधन गर्न सक्दैन। यसले सरकारी प्रयोजनका लागि अधिग्रहण गर्ने कतिपय विषय समेटे पनि निजी क्षेत्र, सार्वजनिकनिजी साझेदारीका लागि जग्गा प्राप्तिका विषयलाई सम्बोधन गर्न सक्दैन। नीतिले जग्गा प्राप्ति ऐन, २०३४ लाई विस्थापन गर्ने अर्को ऐन मागेको थियो जसले नीतिका सबै भावना क्याप्चर गर्न सकोस्। नीति जारीपछि सम्बन्धित मन्त्रालयबाट नेतृत्व लिन विलम्ब भयो, परिणामतः तीन महिनामा बन्नुपर्ने कानुनको मस्यौदा वर्षौंपछि पनि बनेन। नयाँ संविधानले शासकीय तहहरूमा कार्यभूमिका र क्षेत्राधिकार अधिकार वर्गीकृत गर्नपुग्यो। संविधानको अनुसूची ५ अनुसार भूमि नीति, नीति मापदण्ड संघको हो भने अनुसूची ६ अनुसार भूमि व्यवस्थापन र जग्गाको अभिलेख प्रदेश सरकारको र अनुसूची ८ अनुसार जग्गाधनी पूर्जा वितरण स्थानीय सरकारको कार्यक्षेत्रमा छ। अप्रत्यक्ष रूपमा अनुसूची ९ ले तीनै तहको सरकारको भूमिका आकर्षित गरेको छ। साझा सूचीमा परेका कानुनको तर्जुमा सबै शासकीय तह र सरोकारवालाको अपनत्व रहने गरी संघले बनाउने हो। सबैको सहयोग र समर्थन चाहिने विषय भएकाले विस्तृत अभ्यास र सहकार्य त्यत्तिकै जरुरी छ। संघीय शासन क्रियाशील भएको सात बर्षमा पनि यो कानुन नबन्दा ठूला आयोजना, विशेषतः राष्ट्रिय गौरवका आयोजना, रुपान्तरणकारी कार्यक्रम र पहिलो प्राथमिकताका आयोजनाहरू प्रभावित भैरहेका छन्। पुँजीगत खर्च हुन सकेको छैन, वैदेशिक सहायता आयोजना बेस्सरी प्रभावित छन्। वाह्य क्षेत्रको लगानी आउन डराएको छ, सार्वजनिक निजी साझेदारीका र निजी क्षेत्रका लगानी आयोजनाहरू प्रभावित छन्।"
आकर्षणको केन्द्र दूधकुण्ड,"दोलखा : दोलखाको रोल्वालिङ पदमार्गमा पर्ने दूधकुण्डमा जनै पूर्णिमाको दिन ठूलो मेला लाग्छ । प्राकृतिक सुन्दरतासँगै सांस्कृतिक महत्वको पर्यटकीय गन्तव्य दूधकुण्डमा पुजा गर्दा पशुलाई नोक्सानी नहुने स्थानीयको विश्वास रहेको छ। च्छो रोल्पा हिमतालबाट दुई घण्टा उकालो गएपछि पुगिने दूधकुण्ड चार हजार पाँच सय मिटरको उचाइमा रहेको छ। विभिन्न हिमश्रृंखलाले घेरिएको दुधकुण्ड निक्कै आकर्षक पर्यटकीय गन्तव्य रहेको स्थानीय फुर्वाठिले शेर्पा बताउँछन्। रोल्वालिङ पदमार्गमा पर्ने बेदीङ, ना, ठाङ्दीङमालगायतका शेर्पा समुदायका मानिसले चौंरी गोठ विभिन्न स्थानमा सार्ने बेलामा दूधकुण्डमा पुजा गर्ने र यसरी पुजा गर्दा पशुलाई कुनै रोग नलाग्ने, जंगली जनावरलेसमेत नोक्सान नगर्ने र गाँउलेलाई कुनै समस्या नहुने जनविश्वास रहेको ठाङ्दीङकी स्थानीय रिकु शेर्पाले बताइन्। विगतमा रोल्वालिङ पदमार्गमा आउने पर्यटकहरूको अन्तिम गन्तव्य च्छो रोल्पा हिमताल हुने गरेकोमा अहिले दुईघण्टा माथि रहेको दूधकुण्ड र त्यो भन्दा एक घण्टा माथि रहेको हलेसी गुफासम्म पनि पुग्ने गरेको रिकु शेर्पाको भनाइ छ। दूधकुण्ड पुग्न सदरमुकाम चरिकोटबाट दुई घण्टाको बस यात्रामा सिमिगाँउ पुगिने र त्यहाँबाट तीन दिनको पैदल यात्रा गर्नुपर्ने शेर्पाले बताइन्। रोल्वालिङ पदमार्गमा अहिले पर्याप्त संख्यामा होम स्टे र केही सुविधासम्पन्न होटलहरू समेत रहेकोले च्छो रोल्पा, दूधकुण्ड, हलेसी गुफालगायतका पर्यटकीय गन्तव्यमा पुग्न समस्या नहुने स्थानीयको भनाइ छ। पाँच हजार मिटरको उचाइमा रहेको हलेसी गुफामा गुरु रिम्पोचे ज्ञान प्राप्तिका लागि बसेको विश्वास रोल्वालिङ क्षेत्रका स्थानीयको छ। गौरीशंकर, यलुङ री, रम्दुङ, फर्छेमुलगायतका हिमश्रृंखलाले घेरिएको च्छो रोल्पा, दूधकुण्ड र हलेसी गुफामा चैत बैशाखदेखि साउन, भदौसम्म दुई सयभन्दा बढी स्वदेशी तथा विदेशी पर्यटक पुग्ने गरेका छन् ।"
नीतिकथा : मान्छेको मूल्य,"एकजनालाई साह्रै छटपटी भएछ। बुद्धसँग सोधेछ हे भगवान् मान्छेको वास्तविक मूल्य कति हुन्छ ? बुद्धले उसको कुरा सुने। आफ्नो भिक्षा पात्रोमा रहेको एउटा चम्किलो पत्थर त्यो मान्छेलाई दिए। अनि, त्यो मान्छेलाई भने, बाबु, तिमी यो पत्थर लिएर बजारमा जाउँ र यस पत्थरको मूल्य बुझेर आउँ। तर, यो पत्थरचाहिँ नबेच्नु। बुद्ध भने अनुसार त्यो मान्छे त्यस ठाउँको ठूलो बजारमा गयो। एकएक मान्छेलाई त्यो पत्थरको मूल्य सोध्न थाल्यो। सबैभन्दा पहिले उसले तरकारी पसलेलाई पत्थरको मूल्य सोध्यो। तरकारी पसलेले भन्यो, त्यो पत्थर मलाई देऊ र यो एक डोको तरकारी लिएर जाउँ। त्यसपछि उ आलु पसलेलाई सोध्न थाल्यो। आलु पसलेले भन्यो, भाइ त्यो पत्थर मलाई दिए म तिमीलाई सय धार्नीको एक बोरा आलु दिन्छु। त्यसपछि उ, व्यापारीकहाँ पुग्यो। व्यापारीले भन्यो, यो पत्थरको मूल्य ५० लाख हो। मलाई देऊ, म पैसा दिन्छु। फेरि उ अर्को व्यापारीलाई सोध्न थाल्यो। अर्को व्यापारीले भने, म तिमीलाई १ करोड रुपैयाँ दिन्छु। मलाई त्यो पत्थर बेच। त्यो मान्छे हीरा व्यापारीकहाँ पुग्यो। हीरा व्यापारीले भन्यो, तिमिले ल्याएको पत्थर संसार कै सबैभन्दा दुर्लभ हीरा हो। संसारभरि कै सबै सम्पत्तिहरू दिँदा पनि यो हीरालाई किन्न असम्भव छ। त्यसपछि त्यो मान्छे बुद्ध भएको ठाउँ फक्र्यो। अनि, पत्थरको मूल्य बजारका मान्छेहरूले फरकफरक बताएको कुराहरू बुद्धलाई सुनायो। बुद्धले सबै कुरा ध्यानपूर्वक सुनेका थिए। अनि, बुद्धले त्यो मान्छेलाई भने, बाबु, तिमी पनि त्यो बहुमूल्य पत्थर जस्तै हौं। संसारमा मान्छेहरूले आफ्नो औकात, क्षमता, स्वार्थ, ज्ञानअनुसार तिम्रो मूल्य लगाउने गर्छन्। त्यसैले कसैले तिमीलाई १ डोको तरकारीको मूल्य बराबरको ठान्छन्। तिमीले बुझ्नुपर्छ कि त्यो मान्छेको हैसियत नै १ डोको तरकारी बराबरको मात्र रहेछ । एकदिन तिम्रो बहुमूल्यतालाई बुझ्ने मान्छे पनि तिमीले अवश्य भेटाउने छौं। नैतिक शिक्षा ः मान्छेको जीवन अमुल्य छ। मान्छेले आफ्नो औकात र हैसियत अनुसार मूल्य निर्धारण गर्छन। त्यसैले एकबारको जीवनलाई कति मूल्यवान बनाउने भन्ने कुरा मान्छेको आफ्नै हातमा छ।"
गोरखाले पायो १० सांसद,"गोरखा : दुई प्रतिनिधिसभा र चार प्रदेशसभा क्षेत्र रहेको गोरखामा यसवर्ष १० जना सांसद निर्वाचित भएका छन्। विभिन्न पार्टीबाट प्रत्यक्षतर्फ ६ जना र समानुपातिकतर्फ ४ जना गरी १० सांसद निर्वाचित भएका हुन्। सबैभन्दा धेरै माओवादी केन्द्रबाट चारजना सांसद यस पटक गोरखाबाट निर्वाचित भएका छन्। त्यस्तै, प्रतिनिधिसभा र प्रदेशसभामा गरी कांग्रेसबाट तीन, एमालेबाट एक, परिवार दलबाट एक र नेपाल समाजवादी पार्टीका एकजना निर्वाचित भएका छन्। माओवादीबाट प्रतिनिधिसभामा प्रत्यक्षतर्फबाट पुष्पकमल दाहाल र समानुपातिकबाट हितराज पाण्डे निर्वाचित भएका छन्। प्रदेशसभातर्फ प्रत्यक्षबाट कृष्ण धिताल र समानुपातिकबाट सुशीला सिंखडा निर्वाचित भएका छन्। त्यस्तै, कांग्रेसबाट प्रतिनिधिसभामा प्रत्यक्षबाट राजेन्द्र बजगाईं र प्रदेशसभामा प्रत्यक्षबाट सुरेन्द्रराज पाण्डे र नन्दप्रसाद न्यौपाने निर्वाचित भएका छन्। त्यसैगरी, नेकपा एमालेबाट प्रदेशसभामा समानुपातिकबाट दिनेशचन्द्र देवकोटा र एमालेबाटै नेपाल परिवार दलका एकनाथ ढकाल प्रतिनिधिसभामा सांसद चयन भएका छन्। नेपाल समाजवादी पार्टीबाट प्रत्यक्षबाट फणिन्द्र देवकोटा निर्वाचित भएका छन्। यसअघि २०६३ को संविधानसभामा गोरखाबाट सबैभन्दा धेरै १४ जना सांसदले प्रतिनिधित्व गरेका थिए।"
जुम्लामा ३१ वर्षमुनिका तीन सांसद,"जुम्ला : देशभरका समानुपातिक मत परिणाम सार्वजनिक भएसँगै जुम्लामा एकजना प्रत्यक्ष सहित ४ जना संघीय सांसद निर्वाचित भएका छन्। प्रत्यक्षतर्फ निर्वाचित भएका राप्रपा प्रवक्ता ज्ञानबहादुर शाही(ज्ञानेन्द्र) अहिले ३० वर्षका भएका छन्। जुम्लामा समानुपातिकतर्फ पनि तीन अरु सांसद निर्वाचित भएका छन्। जसमा राष्ट्रिय स्वतन्त्र पार्टीका विनिता कठायत, नेपाली कांग्रेसका केन्द्रीय सदस्य कान्तिका सेंजुवाल र नेकपा माओवादी केन्द्रका छिरिङ लामा निर्वाचित भएका छन्। उनीअरु तीनजनामध्ये विनिता २७ वर्षकी भइन् भने छिरिङ ३१ वर्षकी भइन् । समानुपातिकमा १० हजार ५ सय ४८ मतसहित पहिलो बनेको नेकपा एमालेबाट भने जुम्लामा कोही पनि पर्न सकेनन्। नेपाली कांग्रेसले १० हजार ४ सय ७६ मत प्राप्त गरेको थियो भने माओवादी केन्द्रले ८ हजार ९ सय ६० मत प्राप्त गरेको थियो। त्यसैगरी, राप्रपाले ५ हजार ७ सय ९६ मत प्राप्त गरेको थियो भने राष्ट्रिय स्वतन्त्र पार्टीले ८९९ मत प्राप्त गरेको थियो।"
बंगलादेश पनि बिजुली किन्न तयार,"काठमाडौं : बंगलादेश पनि नेपालको बिजुली किन्नका लागि तत्पर देखिन्छ। बंगलादेशले सन् २०४० सम्म ९ हजार मेगावाटसम्म बिजुली आयात गर्ने नीतिगत निर्णय गरेको छ। तर, बंगलादेश नेपालको विद्युत् व्यापारमा भारतको सहमति आवश्यक छ। नेपाल बेच्न तयार छ बंगलादेश किन्न तर भारत भएर जानुपर्ने भएकाले भारतको सहमतिको पर्खाइ छ। नेपालको बिजुली बंगलादेख बेच्न भारत र बंगलादेशको प्रसारण पूर्वाधारमा काम गर्न आवश्यक देखिन्छ। अहिले भारत र बंगलादेश जोड्ने प्रसारणलाइन करिब ६० मेगावाट क्षमताको मात्रै छ। अहिले नेपालले ६० मेगावाट मात्र बंगलादेश निर्यात गर्न सक्छ। पछिल्लो समयमा भारत र बंगलादेशको बीच ठूलो प्रसारणलाइन बनाउने सम्बन्धमा दुई देशबीच छलफल भइरहेको प्राधिकरणका कार्यकारी निर्देशक घिसिङले जानकारी दिए। दुई देशबीच प्रधानमन्त्रीस्तरमा छलफल भइरहेको उनले बताए। यता ऊर्जा सचिव दिनेश घिमिरेका अनुसार चाँडै नै हुन गइरहेको नेपालभारत ऊर्जा छलफलमा थप निर्यात र बंगलादेशमा निर्यातलाई प्राथमिकतामा राखेर एजेन्डा बनाएको छ। १८ घण्टासम्मको लोडसेडिङ हुने गरेकामा अहिले निर्यातदेखि इनर्जी ट्रान्जिसनको अवस्थामा पुगिएको प्राधिकरणको भनाइ छ। विश्वले नै कार्बन जेरोलाई मुख्य एजेन्डा बनाइरहेको हुँदा नेपालको स्वच्छ ऊर्जाको बजार फराकिलो देखिन्छ। बिजुली गाडी, बिजुली चुलो प्रयोग बढ्दै गइरहेको छ। तर, अपेक्षित खपत भने हुन नसकिरहेको पूर्वऊर्जासचिव देवेन्द्र कार्की बताउँछन्। खपत बढाउने गरी प्रणालीको विकास गर्न जरुरी रहेको उनको भनाइ छ। काठमाडौं उपत्यकामा सबैले एकैपटक इन्डक्सन चलाए भने त्यो लोड धान्ने अवस्था छैन। बिजुली छ तर प्रसारणलाइन तथा वितरण लाइन क्षमताका कारण समस्या भइरहेको छ। ऊर्जा सुरक्षाको प्रत्याभूति दिन सक्नुपर्यो, उनी बताउँछन्। खपतको विषय प्राधिकरणको मात्र नभएको र राज्यको अरू संयन्त्रले पनि सहकार्य गर्नुपर्ने भनाइ प्राधिकरणको छ। नीति बनाउने राज्यले हो। हामीले गर्ने भनेको इलेक्ट्रिक चार्जिङ स्टेसन बनाउने, मूल्य घटाउने हो, त्यो हामीले गरेका छौं, भन्दै घिसिङले अहिलेलाई आवश्यक पूर्वाधार तयार रहेको दाबी गरे। थप प्रसारण, वितरण प्रणाली, सबस्टेसनहरू बनाइरहेका भन्दै कार्यकारी निर्देशक घिसिङले आजको भोलिनै पूर्वाधार नबन्ने समय र बजेट लाग्ने बताए। पूर्वाधार निर्माणका क्रममा अन्तर निकाय समन्वयको अभाव, जग्गा अधिग्रहणमा समस्या, स्थानीयको अवरोध, बजेट अभावजस्ता समस्या आउने गरेका छन्। वनले ४ वर्षसम्म रूख काट्न दिँदैन, जग्गा अधिग्रहरणमा वर्षौं लाग्छ। यी समस्याका कारण वर्षौं लागेका आयोजनाहरू थुप्रै छन्। समस्याका बाबजुद हाम्रा पूर्वाधार धेरै विकास भइरहेको जस्तो लाग्छ, उनी बताउँछन्।"
क्रोएसियाको अविश्वसनीय सफलता,"दोहा : क्रोएसियन प्रशिक्षक ज्लाटको डालिच ब्राजिलविरुद्धको अविश्वसनीय जितपछि पनि भब्य सेलेब्रेसनमा सहभागी भएनन्। उनी अवाक भएर गोललाइनमै उभिरहेका थिए। उनका वरिपरि क्रोएसियाको टिमले सेमिफाइनल यात्राको खुसी मनाइरहेको थियो। उनकै रणनीतिमा क्रोएसियाले अविश्वसनीय यात्रा तय गर्यो। ब्राजिलियन स्टार फरवार्ड नेमारले अतिरिक्त समयमा गरेको उत्कृष्ट गोलसँगै आफ्नो टिम विश्वकपबाट बाहिरिइरहेको डालिचले देखेका थिए। तर, त्यसपछि उनकै रणनीतिमा कमजोर आँकिएको क्रोएसियाले उत्कृष्ट पुनरागमन गर्यो। अन्तिम समयमा ब्राजिलका धेरै खेलाडी आक्रामक बनेर अगाडि बढ्दा क्रोएसियाले त्यसको फाइदा उठायो। ब्राजिलको एक्सपोज भएको रक्षापंक्तिको फाइदा उठाउँदै क्रोएसियाले खेलमा बाजी मारेको थियो। अतिरिक्त समयमा ११ गोलको बराबरीसँगै क्रोएसियाले पाँच पटकको च्याम्पियन ब्राजिललाई पेनाल्टी सुटआउटमा धकेलेको थियो। जहाँ ब्राजिल चुक्यो र क्रोएसियाले अनपेक्षित रूपमा लगातार दोस्रो पटक विश्व फुटबलको सबैभन्दा ठूलो प्रतियोगिताको सेमिफाइनलमा स्थान बनायो। यो जित यति विशाल बन्यो कि, प्रशिक्षक डालिचलाई पनि स्विकार्न समय लाग्यो। उनको आश्चर्य गर्विलो मुस्कानमा छचल्किएको थियो। उनले आफ्नो र टिमको पछिल्लो केही वर्षको यात्रा सम्झिरहेका थिए। साँच्चै यो टिमको यात्रा अविश्वसनीय छ। सुरुवाती सफलतापछि लामो प्रतीक्षा क्रोएसियाले इस्टोनियाविरुद्ध सन् १९९४ मा पहिलो आधिकारिक फुटबल खेलेको थियो। सुरुवाती दिनमा क्रोएसियासँग क्षमतावान टिम र प्यासोनेट फ्यान थिए। विश्व फुटबलको नक्सामा भर्खरै जन्मिएको मुलुकले अपत्यारिला सपना त्यही बेला साकार पारेको थियो। आधिकारिक फुटबल खेलेको दुई वर्षपछि सन् १९९६ युरोपियन च्याम्पियनसिपमा क्रोएसिया क्वार्टरफाइनलसम्म पुगेको थियो। त्योभन्दा पनि अविश्वसनीय यात्रा त्यसको दुई वर्षपछि क्रोएसियाले तय गर्यो, सन् १९९८ को विश्वकपमा। पहिलो पटक विश्व फुटबलको सर्वोच्च मञ्चमा उत्रिएको क्रोएसियाले सेमिफाइनल यात्रा तय गरेको थियो। पहिलो सहभागितामै सेमिफाइनल पुग्नेतेस्रो हुने हालसम्मकै पहिलो मुलुक क्रोएसिया हो। युरोपेली फुटबलका महारथि टिमहरूमा व्यावसायिक फुटबल खेल्ने डाभोर सुकेर, भोनिमिर बोबान त्यो समयका क्रोएसियन फुटबल स्टार बने। त्यसबेला विश्वकपमा तेस्रो हुँदै गर्दा क्रोएसियन टिमले गरेको प्रदर्शनले त्यहाँको समाजमा फुटबललाई स्थापित गरेको थियो। तर, सुरुवाती सफलता लामो समय टिकेन। गोल्डेन जेनेरेसनका खेलाडीको ढल्कँदो उमेरसँगै क्रोएसियन टिमको प्रदर्शन पनि खस्किँदै गयो। क्रोएसियाको लामो समयको निरन्तर प्रयासले सन् २००८ को युरोकपमा सफलता हासिल गर्यो। त्यो युरोपियन च्याम्पियनसिपबाट केही क्षमतावान नयाँ खेलाडीको उदय भयो। तर, आउँदो पुस्ताका तीन उत्कृष्ट खेलाडी लुका मोड्रिच, म्लाडेन पेट्रिच र इभान राकिटिचले टर्कीविरुद्धको पेनाल्टी सुटआउटमा गोल गर्न सकेनन्। त्यसपछि सन् २०१६ युरोकपसम्म क्रोएसियाले उल्लेख प्रदर्शन गर्न सकेन। फ्रान्समा भएको त्यो युरोपियन च्याम्पियनसिपमा स्पेन भएको समूहबाट विजेता बन्दै नकआउटमा पुगेको थियो। अन्तिम १६ मा त्यही संस्करणमा च्याम्पियन बनेको पोर्चुगलसँग पराजित हुँदै बाहिरियो। अन्तिम १६ बाट बाहिरिनु पर्दा सन् १९९८ विश्वकप यात्रा तय गर्ने क्रोएसियाको लक्ष्य फेरि चकनाचुर भयो। गोल्डेन जेनेरेसनबाट नयाँ उचाइ सन् २०१६ को युरोकपको असफलतापछि प्रशिक्षकको जिम्मेवारी डालिचमाथि आयो। उनले सन् २०१७ बाट राष्ट्रिय टिमको प्रशिक्षण सम्हाले। डालिचले सन् २०१६ मा यूएईको क्लब अल ऐनलाई एसियाली क्लब फुटबलको सबैभन्दा ठूलो प्रतियोगिता एएफसी च्याम्पियन्स लिगको फाइनलसम्म पर्ुयाएका थिए। जहाँ उनको टिम जापानी क्लब जियोनबुक हुन्डाई मोटर्ससँग ३२ गोलले पराजित भएको थियो। व्यावसायिक फुटबलमा त्यो उल्लेख्य सफलता थियो। तर, डालिचको अन्तर्राष्ट्रिय फुटबलको शीर्ष स्तरमा भने परीक्षण भएको थिएन। विश्वकपको तयारीमा रहेको टिमको प्रशिक्षकको रूपमा उनलाई नियुक्त गरिएकोमा आलोचनासमेत भएको थियो। युरोपेली फुटबलमा सफल प्रशिक्षकहरू धेरै हुँदाहुँदै उनलाई नियुक्त गरिएको भन्दै समर्थकहरू पनि तीब्र आलोचनामा उत्रिएका थिए। अन्ततः डालिच क्रोएसियालाई चाहिएजस्तै प्रशिक्षक बने। क्रोएसिया नयाँ क्षमतावान खेलाडीको युगमा प्रवेश गर्दैथियो। जसलाई उपयुक्त सययमा उपयुक्त मार्गनिर्देशनको मात्रै खाँचो थियो। मोड्रिच, राकिटिच, मारिया मान्जुकिच र डानिजेल सुबासिच करियरको उत्कृष्ट लयमा थिए। उनीहरूको तुलनामा कम उमेरका माटेओ कोभासिच, इभान पेरिसिच, मार्सेलो ब्रोजोभिचजस्ता खेलाडीहरू पनि उकालो यात्रामै थिए। क्षमतावान खेलाडीको जमातलाई उत्कृष्ट टिममा परिणत गर्न मात्रै आवश्यक छ भन्ने डालिचलाई थाहा थियो। त्यसैले खेलाडीको क्षमताअनुसार जिम्मेवारी दिँदै संगठित रक्षापंक्ति, खेल काबुमा राख्न सक्ने मिडफिल्ड र मौकाको फाइदा उठाउन सक्ने अग्रपंक्ति निर्माण गरे। यो टिम निर्माण गर्न डालिचले कुनै क्रान्ति गर्नुपरेन। त्यो उनको व्यवस्थापकीय क्षमताको प्रभाव थियो। उनले टिममा असहमति राख्ने निकाला कालिनिचलाई सन् २०१८ को विश्वकपको समूह चरणमै हुँदा घर फर्काइदिएका थिए। सोही संस्करणमा क्रोएसिया विश्वकपको फाइनलमा पुगेको थियो। दुर्भाग्यबस, फाइनलमा पराजित हुँदा क्रोएसियाले फेरि सन् १९९८ को जस्तै तीतो अनुभवको सामना गर्नुपर्यो। तर, उनीहरूले उपाधि नजिते पनि फुटबलका शक्तिकेन्द्र भनिने मुलुकहरूलाई पछाडि पार्दै फाइनल यात्रा तय गर्दा राष्ट्रलाई गर्वान्वित बनाएका थिए। क्षमतावान टिमबाट त्यो संस्करणमा उत्कृष्ट आउटपुटका लागि क्रोएसियाले लामो प्रतीक्षा गरेको थियो। त्यो सफलतापछि क्रोएसियन टिम जाग्रेब विमानस्थलमा पुग्दा भव्य स्वागत पाएको थियो र, त्यसको आकर्षणको केन्द्र लुका मोड्रिच थिए। ज्युँदा अवतार मोड्रिच मिडफिल्ड मास्ट्रेसो मोड्रिचले करियरले सबैभन्दा धेरै राष्ट्रिय टिमको सफलतापछि स्टारडम पायो। उनका हजुरबुबा गृहयुद्धका क्रममा मारिएका थिए। ग्रामीण भुभागको एउटा झुप्रोमा मोड्रिच हुर्किएका थिए। त्यो झुपडीबाट शरणार्थी शिविर हुँदै अहिलेको स्तरमा उनी पुग्दा एउटा मात्रै स्थिर चिज भनेको फुटबल थियो। कयौं देशवासीलाई जस्तै मोड्रिचलाई पनि फुटबलले नै जीवन जिउने आधार दियो। बाल्यकालदेखि नै असामान्य क्षमता भएका मोड्रिच जन्मसिद्ध लिडर थिए। आगलागी र विस्फोटका माझ खेल्दाखेल्दै उनी डाइनामो जाग्रेबबाट खेल्न थाले। त्यसपछि, टोट्टनहाम अनि रियल म्याड्रिड पुगे। रियालबाट उनले धेरै पटक युरोयिन च्याम्पियन्स लिगको उपाधि उचालेका छन्। त्यति मात्रै होइन, मड्रिडको सर्वकालिन सफल क्लबको मिडफिल्डका मुटु, मोड्रिच नै हुन्। क्लबबाट अपार सफलता हात पारेका मोड्रिचले राष्ट्रिय टिमलाई पनि अद्भूत सफलताको शिखरमा पुर्याएका छन्। त्यसैले उनी देशबासीका लागि एक हिसाबले भगवान् बनेका छन्। मोड्रिच हालसम्मका सबैभन्दा उत्कृष्ट क्रोएसियन खेलाडी हुन्। जसले चार वर्षअघि रुसमा विश्वकपका उत्कृष्ट खेलाडी बन्दै गोल्डेन बल जितेका थिए। कतारमा साबित भयो, चार वर्षअघि संयोग मात्रै थिएन कतारमा सेमिफाइनलमा पुगेसँगै चार वर्षअघि संयोगले मात्रै फाइनलमा पुगेको होइन भन्ने क्रोएसियाले साबित गरेको छ। डालिचले प्रशिक्षण सम्हालेयता क्रोएसिया स्थिर र बलियो टिम छ। फिफा बरीयतामा पनि शीर्ष १५ मा पर्दै आएको छ। उमेर ढल्किँदै गएपछि सुबासिच र मान्जुकिच बाहिरिए तर नयाँ खेलाडीरू जोस्को भार्डियोल, निकोला भ्लासिच र पेनाल्टी सुटआउटका हिरो डोमिनिक लिभाकोभिच उदाएका छन्। सन् १९९८ विश्वकपको गोल्डेन जेनेरेसनभन्दा उत्कृष्ट नहोला तर कम्ति पनि छैन। सेमिफाइनलमा लियोनेल मेसीको अर्जेन्टिनासँग हार्यो भने पनि क्रोएसिया लज्जित हुनेछैन।"
मुख्यमन्त्रीका लागि रस्साकस्सी,"प्रत्यक्ष र समानुपातिकतर्फको प्रदेशसभा सदस्यको मत परिणाम सार्वजनिक भएसँगै प्रदेश मुख्यमन्त्रीका लागि प्रमुख दल र ती दलका नेताबीच रस्साकस्सी सुरु भएको छ। मुख्यमन्त्रीका दाबेदार नेता लविङमा छन्। कुनै पनि दलको एकल सरकार बन्ने अवस्था छैन। लुम्बिनी प्रदेशमा नेकपा (एमाले), कर्णाली र सुदूरपश्चिम प्रदेशमा नेपाली कांग्रेस पहिलो दल बनेका छन्। सुदूरपश्चिममा हानथाप संघमा पुरानै सत्ता गठबन्धनको निरन्तरताको निर्णय भएसँगै प्रदेशहरूमा पनि नेतृत्वका लागि हानथाप सुरु भएको छ। पहिलो पूरै कार्यकाल नेकपा (माओवादी केन्द्र)ले चलाएको सुदूरपश्चिममा यसपटक पनि उसको दाबी कायमै छ तर ठूलो दल नेपाली कांग्रेस भएकाले उसले पनि नेतृत्वको दाबी गरिरहेको छ। चुनावका बेला, प्रधानमन्त्री तथा नेपाली कांग्रेसका सभापति शेरबहादुर देउवाले आफ्नै गृह जिल्ला डडेलधुराबाट प्रदेशसभा सदस्य लडेका माओवादी केन्द्रका प्रदेश इञ्चार्ज खगराज भट्टलाई भाषणमै भावी मुख्यमन्त्री प्रचार गरेपछि माओवादीले प्रदेश सरकारको नेतृत्व पाउने सम्भावना बढेर गएको छ। प्रधानमन्त्री ज्यूले आफैं भाषण गरेर मलाई मुख्यमन्त्री भनेको कुरा तपाईहरूले पनि सुन्नु भएकै हो। त्यसैले यो प्रदेशमा नेतृत्वका लागि हाम्रो दाबी रहन्छ, माओवादी केन्द्रका सुदूरपश्चिम इञ्चार्जसमेत रहेका भट्टले भने। उनले डडेलधुरा (१) बाट जितेका छन्। प्रदेशको ५३ सदस्यीय प्रदेशसभामा १९ सिट जितेर कांग्रेस पहिलो दल, माओवादी केन्द्र ११ सिट जितेर दोस्रो र एमाले १० सिट जितेर तेस्रो दल भएको छ। यसवर्ष मात्रै चुनावमा आएको नागरिक उन्मुक्ति पार्टी ७ सिट, नेकपा एकीकृत समाजवादी ४ सिट, राप्रपा र स्वतन्त्रका एकएक सांसद छन्। कांग्रेसका अछामका नेता मेखराज खडका भन्छन, सुदूरपश्चिम प्रदेश सरकारको नेतृत्वका लागि जनताले जनमत दिएका छन्। त्यसैले कांग्रेसको नेतृत्वमा सरकार बन्छ। उनले, केन्द्रमा सत्ता गठबन्धनले गरेको भागबन्डाका आधारमा प्रदेश भाग गर्ने बताए। एमालेका प्रदेश अध्यक्ष दामोदर भण्डारीले जनताले प्रतिपक्षको भूमिका दिएकाले प्रत्यक्षमा बस्ने बताएका छन्। हामीलाई जनताले प्रतिपक्षमै बस्ने जनमत दिएको छ, हामी प्रतिपक्षमै बस्छौं तर परिस्थितिले नेतृत्वको जिम्मेवारी आयो भने एमाले त्यसमा पनि तयार छ, अध्यक्ष भण्डारीले भने। ५३ सदस्यीय प्रदेश सभामा २७ जनाले बहुमत पुग्छ। सत्ता गठबन्धनमा रहेका काँग्रेस, माओवादी र समाजवादीका मात्रै ३४ सिट पुग्छन्। त्यसैले सत्ता गठबन्धनले अरू दललाई सरकारमा सहभागी गराउने सम्भावना भने न्यून भएको छ। लुम्बिनीमा साना दल निर्णायक लुम्बिनी प्रदेशमा सरकार निर्माणका लागि साना दल निर्णायक भएका छन्। सत्ता गठबन्धन र विपक्षी गठबन्धन कुनैको पनि स्पष्ट बहुमत नआएपछि नयाँ दल निर्णायक शक्ति भएका हुन्।सरकार बन्नका लागि ८७ मध्ये ४४ सिट आवश्यक पर्छ। एमाले २९ सिटसहित पहिलो दल बने पनि सरकार बनाउन सक्ने हैसियतमा छैन। उसलाई १५ सिट अपुग छ। दोस्रो दल रहेको कांग्रेसको २७ सिट छ। अहिले चुनावमा गठबन्धन गरेका दलबाट पनि सरकार बन्ने अवस्था छैन। माओवादीसंग ९ सिट, लोसपासंग ३ र जनमोर्चासँग १ सिट रहेको छ। यीबाहेक अन्य ४ सांसदको समर्थन पाएमात्रै कांग्रेस नेतृत्वमा सरकार बन्न सक्नेछ। लुम्बिनी प्रदेशमा पहिलो पटक प्रवेश पाएका राप्रपा, नागरिक उन्मुक्ति पार्टी, जनमत पार्टीको समर्थनले सरकार निर्माण गर्नमा सघाउ पुराउनेछ। राप्रपा र नागरिक उन्मुक्तिका ४४ सांसद र जनमतका तीन सांसद प्रदेशसभामा आएका छन्। लुम्बिनीमा कुन दलले सरकार बनाउछ भन्ने निर्धारण भने संघीय सरकारमा हुने गठबन्धनमा भर पर्नेछ। संघीय सरकारमा सिके राउत नेतृत्वको नागरिक उन्मुक्ति पार्टीले सत्तागठबन्धनको सरकारमा साझेदार बन्ने बताइसकेको छ। यो दलले समर्थन दियो भने लुम्बिनी प्रदेशमा सत्ता गठबन्धनको सरकार बन्ने छ। लुम्बिनी प्रदेशका लागि मुख्यमन्त्रीको टुंगो गठबन्धन बनेसँगै देखिनेछ। एमालेबाट लिला गिरी, माओवादीबाट जोखबहादुर महरा मुख्यमन्त्री बन्ने बताइएको छ। कांग्रेसबाट अब्दुल रज्जाक, डिल्ली चौधरी र राजु खनालको चर्चा छ। कर्णालीमा मुख्यमन्त्री शाही नै बलियो कणाली प्रदेशमा सत्तागठबन्धनका दलको बहुमत पुग्छ। बहालवाला मुख्यमन्त्री जीवनबहादुर शाही पुनः मुख्यमन्त्रीमा दोहोरिन चाहेका छन्। अरू प्रदेशभन्दा माओवादीको आधार क्षेत्र हो कर्णाली प्रदेश। त्यही भएर अघिल्लो पटक २०७४ सालमा माओवादीले एमालेसँगको गठबन्धनका बेला सुदूरपश्चिम प्रदेश र कर्णाली प्रदेश रोजेको थियो। अहिले पनि माओवादीले सातमध्ये कति प्रदेश पाउने र कुन प्रदेशमा मुख्यमन्त्री लिने भन्ने निर्णयमा भर पर्छ। कांग्रेसको भागमा परे हालकै मुख्य मन्त्री शाही आफूले निरन्तरता पाउनेमा ढुक्क छन्। यद्यपि जाजरकोट प्रदेश २ बाट निर्वाचित कांग्रेसका केन्द्रीय सदस्य राजीवविक्रम शाह प्रतिनिधिसभा छोडेर प्रदेशमा मुख्यमन्त्रीकै लागि आएको बताउँछन्। शंकरप्रसाद खनालनेपालगन्ज शिवराज भट्टधनगढी लक्ष्मण पोखरेलबुटवल राजेन्द्र कार्कीजाजरकोट"
