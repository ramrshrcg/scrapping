शीर्षक,विवरण
म्याग्दीको गुर्जामा सबै पदमा निर्विरोध,"म्याग्दी : म्याग्दीको धवलागिरि गाउँपालिका१ गुर्जाका सबै पदमा निर्विरोध जनप्रतिनिधि चयन भएका छन्। वैशाख १२ गते मनोनयन दर्ता गराएकाहरुले आज फिर्ता गरेपछि एकल उम्मेदवारी कायम भएर निर्विरोध निर्वाचित भएको निर्वाचन अधिकृतको कार्यालयले जनाएको छ। निर्वाचन अधिकृत भोलाराज रेग्मीका अनुसार चारजना नेकपा माओवादी केन्द्र र एकजना स्वतन्त्र उम्मेदवार निर्विरोध भएका हुन्। वडाध्यक्ष दलित महिला सदस्य र महिला सदस्यमा क्रमश: नेकपा माओवादी केन्द्रका झकबहादुर छन्त्याल, सतमाया विक र सीता छन्त्याल निर्विरोध भएका हुन्। यसैगरी माओवादी केन्द्रकै चुनाव चिह्नबाट मनोनयन दर्ता गराएका नेपाली कांग्रेसका वडा सभापति केआइसिङ छन्त्याल पनि निर्विरोध भए। स्वतन्त्र उम्मेदवारी दर्ता गराएका गुनराम छन्त्याल पनि निर्विरोध भएको निर्वाचन अधिकृतको कार्यालयले जनाएको छ । वडाध्यक्षमा स्वतन्त्र उम्मेदवार भवीन्द्र छन्त्याल, वडा सदस्यमा उम्मेदवारी दर्ता गरेका नेकपा माओवादी केन्द्रका अमृता छन्त्याल र स्वतन्त्र उम्मेदवार तारामान विकले मनोनयन फिर्ता गरेका हुन्। झक र सीता यसअघि २०७४ को स्थानीय तह चुनावमा पनि निर्वाचित हुनुभएको थियो। धवलागिरि गाउँपालिकामा नेपाली कांग्रेस र नेकपा माओवादी केन्द्रले तालमेल गरेर उम्मेदवार बनाएका छन्। गुर्जाको वडाध्यक्ष माओवादीको भागमा परेको थियो।"
हात्तीको आक्रमणबाट महिलाको मृत्यु,"सप्तरी : सप्तरीमा हात्तीको आक्रमणबाट एक महिलाको मृत्यु भएको छ। हात्तीले अग्नीसाइर कृष्णसवरन गाउँपालिका१ स्थित कैली खोला नजिक आक्रमण गर्दा सोही गाउँपालिका६ की ५३ वर्षीय कृष्णमाया नेपालीको मृत्यु भएको डिभिजन वन कार्यालय सप्तरीका रेञ्जर लक्ष्मण साफीले बताए। दाउरा काट्न गएकी नेपालीलाई कोशी टप्पु वन्य जन्तु आरक्षबाट आएको हात्तीले आक्रमण गरेको गाउँलेले बताएका छन्। घाँस काट्दै गरेकी उनकी साथी भागेर ज्यान जोगाएकी र दाउरा काटिरहेकी कैली भाग्न नसक्दा हात्तीले कुल्चेर मृत्यु भएको स्थानीय बाबुराम बस्नेतले जानकारी दिए। मोहनपुरस्थित सुकुम्वासी टोलमा बसोबास गर्ने सुकुम्वासी कैलीका श्रीमान्, छोरा र बुहारी छन्। शव पोष्टमार्टमका लागि राजविराजस्थित गजेन्द्रनारायण सिंह अस्पताल ल्याइएको छ।"
पार्टीले कारबाहीको चेतावनी दिएपछि फिर्ता भयो बागी उम्मेदवारी,"रसुवा : रसुवाको पाँच वटा पालिकाका नेपाली कांग्रेसबाट बागी उम्मेदवारी दर्ता गरेका अधिकांसले उम्मेदवारी फिर्ता लिएका छन्। बागी उम्मेदवारी फिर्ता नलिए पार्टीले कारबाही गर्ने चेतावनी दिइएको थियो। नेपाली कांग्रेसबाट उम्मेदवारी दर्ता गरेका अधिकांसले उम्मेदवारी फिर्ता लिएका पार्टी सभापति पेम्बाछिरिङ तामाङले बताए। उनका अनुसार उम्मेदवारी फिर्ता लिने समय अवधिभित्र नौकुण्डका ९ जना, कालिकाका १ र उत्तरगयाका १ जनाले ले उम्मेदवारी फिर्ता लिएका छन्। जिल्लाको उत्तरगयामा ५, गोसाइँकुण्डमा १, कालिकामा ८, आमाछोदिङ्मोमा ५ र नौकुण्डमा ११ जनाले उम्मेदवारी फिर्ता लिएका छन्। जिल्लामा ५ वटा पालिका छन्। जसमा २७ वटा वडा रहेका छन्। यसपटकको चुनावमा जिल्लामा १७ वटा राजनीतिक दलले भाग लिएका छन्। यस पटकको निर्वाचनमा ४६७ जना प्रतिस्पर्धामा छन्। जिल्लामा १४५ पदको लागि निर्वाचन हुनेछ। जसमा ५ जना निर्विरोध भइसकेका छन् भने तीन पदमा उम्मेदवारी नै परेको छैन। अब १ सय ३७ पदका लागि मात्रै निर्वाचन हुने छ। जिल्लामा ३८ हजार ५ सय ४५ मतदाता छन्।"
नवलपरासीमा ३० जनाको उम्मेदवारी फिर्ता,"परासी : पश्चिम नवलपरासीमा नगर उपप्रमुख र गाउँपालिका अध्यक्षमा बागी उम्मेदवारी दिएका नेकपा एमाले र नेपाली कांग्रेसका २ सहित ३० जनाले उम्मेदवारी फिर्ता लिएका छन्। फिर्ता लिनेमा सुनवल नगरपालिकाको उपप्रमुखमा बागी उम्मेदवारी दिएका नेपाली कांग्रेसका सोम बहादुर रायमाझी छन्। उनी कांग्रेस नगर समितिका सभापति हुन्। त्यस्तै उम्मेदवारी फिर्ता लिनेमा सरावल गाउँपालिकाको अध्यक्षमा उम्मेदवारी दिएका नेकपा एमालेका पञ्चराम चौधरी छन्। उनी एमाले जिल्ला कमिटी सदस्य हुन्। उम्मेदवारी फिर्ता लिनेमा माओवादी केन्द्र, नेकपा एस (एकीकृत समाजवादी), राप्रपा र जनमत पार्टीलगायतका छन्। राजनीतिक दलबाहेक स्वतन्त्रबाट उम्मेदवारी फिर्ता लिनेमा अधिकांश वडाअध्यक्षमा उम्मेदवारी दिएका छन्। ६ जनाको उम्मेदवारी रद्द भएको छ। रद्द हुनेमा बन्दसूचीमा रहेका र मतदाता नामावलीमा नाम नभएका छन्। त्यस्तै १ जनाको पेश्की फर्छ्यौट नगरेकाले उम्मेदवारी रद्द भएको छ। पेश्की फछ्यौट नगरेका कारण उम्मेदवारी रद्द हुनेमा सरावल गाउँपालिकाको वडा नं ३ बाट उम्मदेवारी दिएका राष्ट्रिय जनता पार्टी(राजपा) बाट अध्यक्ष पदमा उम्मेदवारी दिएका छन्। ३ नगरपालिका र ४ गाउँपालिसहित ७ स्थानीय तह रहेको जिल्लामा ७४ वडा छन्। ३ सय ८४ पद आवश्यक रहेको जिल्लामा कुल २१ सय ९ जनाको उम्मेदवारी कायम भएको मुख्य निर्वाचन कार्यालयका सहायक निर्वाचन अधिकारी रुद्र प्रसाद रेग्मीले जानकारी दिए। ३ नगरपालिकाबाट प्रमुख पदमा ३४ जनाको उम्मेदवारी परेको छ। उपप्रमुखमा १९ जनाको उम्मेदवारी परेको छ। ४ गाउँपालिकाबाट अध्यक्षमा ४४ जनाको उम्मेदवारी परेको छ। उपाध्यक्षमा ३५ जनाको उम्मेदवारी परेको छ। ७४ वडाका लागि ४ सय ५० जना वडाअध्यक्ष पदमा उम्मेदवारी परेको छ। ७४ जना महिला सदस्यका लागि ३ सय ८२ जनाको उम्मेदवारी परेको छ। भने ७४ जना दलित महिला सदस्यका लागि ३ सय ७६ जनाको उम्मेदवारी परेको छ। १ सय ४८ जना खुला सदस्यतर्फ ७ सय ६९ जनाको उम्मेदवारी परेको मुख्य निर्वाचन अधिकृतको कार्यालयले जनाएको छ।"
विराटनगरमा मेयर पदका तीन जनाको उम्मेदवारी फिर्ता,"विराटगर : आसन्न स्थानीय तह निर्वाचनका लागि विराटनगर महानगरपालिकाको मेयर पदमा उम्मेदवारी दिएकामध्ये तीन जनाले फिर्ता लिएका छन्। मेयरमा मनोनयन दर्ता गराएका राष्ट्रिय जनमोर्चाका टंकप्रसाद गौतम, नेपाल परिवार दलका महेश निरौला र स्वतन्त्र उम्मेदवार नेकपा (माओवादी केन्द्र)की केमुना ओडारी (मैनाली)ले उम्मेदवारी फिर्ता लिएका हुन्। मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीका अनुसार उम्मेदवारी फिर्ताको समय सकिँदासम्म तीन जना मेयर र दुई जना उपमेयर पदका उम्मेदवारले मनोनयन फिर्ता लिए। उपमेयरको उम्मेदवारी फिर्ता लिनेमा परिवार दलका दीपा दाहाल र स्वतन्त्र उम्मेदवार उद्धबप्रसाद कोइराला छन्। महानगरभित्र जम्मा २३ जनाले उम्मेदवारी फिर्ता लिएको बुढाथोकीले बताए। उनका अनुसार ७ जना वडाध्यक्ष र ११ जना वडा सदस्यहरुले मनोनयन फिर्ता लिए। जनता समाजवादी पार्टी (जसपा) परित्याग गरेर मेयरमा स्वतन्त्र उम्मेदवारी दिएका उमेश यादव र उपमेयरकी उम्मेदवार माओवादीकी केन्द्रकी नमिता न्यौपानेले मनोनयन फिर्ता लिएनन्। उनीहरुको उम्मेदवारी कायमै छ। न्यौपानेले गठबन्धन दलले गठबन्धनको आवश्यकता महशुस नगरेकोले कार्यकर्ताको भावना अनुसार उम्मेदवारी दिएको बताइन्। उनी माओवादीको विराटनगर महानगर कमिटी सचिव थिइन्। अहिले राजीनामा दिइसकेकी छन्। विराटनगरमा सत्तारुढ गठबन्धनबाट मेयरमा नागेश कोइराला र उपमेयरमा अमरेन्द्र यादव उम्मेदवार छन्। नेकपा (एमाले)ले सागर थापालाई मेयर र शिल्पा निराला कार्कीलाई उपमेयरको उम्मेदवार बनाएको छ। विगतको परिणामलाई हेर्दा वैशाख ३० गतेको स्थानीय तह निर्वाचनमा गठबन्धन र एमालेबीच मुख्य प्रतिस्पर्धा हुने देखिन्छ।"
उम्मेदवारको नाम प्रकाशन नगरेको भन्दै सम्सीमा प्रर्दशन,"महोत्तरी : उम्मेदवारी सूचीबाट नाम हटाईएको भन्दै महोत्तरीको सम्सी गाँउपालिकास्थित निर्वाचन आयोगको कार्यालय अगाडि नेकपा माओवादी समर्थीत कार्यकर्ताहरुले धर्ना दिएका छन्। शुक्रबार दिउँसो सम्सी गाँउपालिकाको निर्वाचन अधिकृत कार्यालय अगाडि आफ्नो पक्षको उम्मेदवारको नाम प्रकाशन नगरेको भन्दै उम्मेदवार समर्थित कार्यकर्ताहरुले विरोध प्रदर्शन गरेका छन्। हात हातमा पार्टीका झण्डा लिएका कार्यकर्ताहरु निर्वाचन अधिकृतको कार्यालयको मुलगेटमा नाराबाजी गर्दै प्रर्दशनमा उत्रेका थिए। उनीहरु टायर बालेर विरोध प्रर्दशन गरेका थिए भनेपछि मूलगेटमा धर्नामा बसेका थिए। निर्वाचन आयोगले जारी गरेको उम्मेदवारको अन्तिम नामावालीमा आफ्नो पार्टी समर्थित वडा नं ६ का वडाध्यक्ष शेष उमैद, वडा नं २ का वडाध्यक्ष शेष मकसुद र वडा नं ७ का वडा सदस्य दशै महतो नुनियाको नाम हटाईएको नेकपा माओवादीका नेता विजय यादवले बताए। उनले भने, हरतवरले कागजात पूरा हुँदासमेत आयोगका प्रतिनिधिले विपक्षीको ईशारामा बिना कारण नाम हटाईएको हो। पालिकामा स्थापना भएको निर्वाचन अधिकृतको कार्यालयमा प्रत्यक्षरुपमा उम्मेदवारहरुको पहुँच नहुँदा कागजात बुझाउनलगायतका अन्य जानकारी समयमा पाउनका लागि मुश्किल सिर्जना भएको छ। निर्वाचन अधिकृतको कार्यालयमा उम्मेदवारहरुको पहुँचमा अवरोध सिर्जना भएको छ। नियम संगत एवम् कागजातकै अधारमा उम्मेदवारहरुको नामावाली प्रकाशन गरिएको निर्वाचन अधिकृत दिलीपकुमार प्रधानले जानकारी दिएका छन्। अधिकृत प्रधानका अनुसार उनीहरुमध्ये कागजात अपुग भएकोले उनीहरुको नाम वैधानिक नभएपछि सूची प्रकाशन नगरिएको संचारकर्मीलाई बताएका छन्। अधिकृत प्रधानले भने, सम्सी गाँउपालिकाबाट वैशाख १५ गते प्राप्त भएको पत्रअनुसार उनीहरुको उम्मेदवारी खारेजी भएको हो। गाँउपालिकाबाट पाएका पत्रअनुसार वडाअध्यक्षमा उम्मेदवारी दिएका निवर्तमान वडाध्यक्षद्वय शेख मकसुद आलम र मो मकसुदले नगद तथा जिन्सी कार्यालयलाई बरबुझारथ नगरिएको र बेरुजु हालसम्म फछर्यौट नगरिएको देखिएको छ। निर्वाचन आयोगको कानुन अनुसार उनीहरुको उम्मेदवारी रद्द गरिएको हो। यता वडासदस्यका उम्मेदवारहरु दशै महतो नुनिया र तेज नारायण यादवको हकमा उनीहरुको अधुरा कागजातको कारण कानुन बमोजिम नाम प्रकाशन गर्न नसकिएको निर्वाचन अधिकृतको कार्यालयले जनाएको छ। निर्वाचन अधिकृतको कार्यालयले आधिकारीक अवधारण सार्वजानिक भएपछि कार्यालय अगाडि रहेको भिडलाई नियन्त्रण गरिएको ईलाका प्रहरी कार्यालय गौशालाका प्रहरी निरीक्षक रंजन मिश्रले जानकारी दिएका छन्। अहिले त्यहाँको वातावरण सामान्य रहेको जनाएको छ।"
राजनीतिक दल र सरकारका मन्त्रीबाट निर्वाचन आचारसंहिताको उल्लघंन !,"काठमाडौं : निर्वाचन आयोगले जारी गरेको निर्वाचन आचारसंहिताको राजनीतिक दलकै नेतृत्वबाट उल्लंघन भएको पाइएको छ । वैशाख ३० गते तोकिएको स्थानीय तह निर्वाचनलाई मध्यनजर गर्दै आयोगले आचारसंहिता जारी गरेको छ। आचारसंहिता पालना गर्नुको सट्टा सरकारका मन्त्रीदेखि राजनीतिक दलका अधिकारीले नै धज्जी उडाएका छन्। आचारसंहिता २०७८ चैत २५ देखि कार्यान्वयनमा आएको हो । निर्वाचन आउन अब १४ दिन मात्रै बाँकी छ । यो अवधिमा दलहरुले आचारसंहिता कडाइका साथ कार्यान्वयन गर्नुपर्ने हो । दलका नेतादेखि सरकारका मन्त्री आचारसंहिता पालनाप्रति कटिवद्ध छैनन् । आचारसंहितामा सरकारको मन्त्री कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचार प्रसार गर्न नहुने भनिएको छ । तर, आचारसंहिता उल्लघंन गर्दै बिहीबार गृहमन्त्री बालकृष्ण खाँण भरतपुर महानगरमा मेयर पदका उम्मेदवार जगन्नाथ पौडेललाई उम्मेदवारी फिर्ता गराउन भन्दै चितवन पुगे। यस्तै, सरकारका राज्यमन्त्री उमेश श्रेष्ठ पनि आचारसंहिताको उल्लंघन गर्दै मेयर विवाद मिलाउन चितवन पुगेका थिए। दलका नेताहरुले निर्वाचन प्रयोजनका लागि सवारी साधन प्रयोग गर्दा निर्वाचन आयोगको अनुमति लिनुपर्ने हुन्छ । निर्वाचन आयोगको अनुमति वेगर दलका नेताहरुले सवारी साधन मनलाग्दी प्रयोग गरेका छन् । माओवादी केन्द्रका अध्यक्ष पुष्पकमल दाहाल प्रचण्ड बागी मिलाउन भन्दै बुधबार भरतपुर पुगेका थिए । आचारसंहितामा कुनै योजनाको शिलन्यास गर्ने, उद्घाटन गर्ने, सर्वेक्षण गर्ने, अध्ययन गर्ने वा सोको लागि अनुदान दिने जस्ता कार्यक्रम गर्न नहुने उल्लेख छ । तर, चैत २९ मा सरकारका खानेपानी मन्त्री खानेपानीमन्त्री उमाकान्त चौधरी मेलम्ची खानेपानी आयोजनास्थल अम्बाथान पुगी मेलम्ची खानेपानी आयोजनाको उद्घाटन गरेका थिए । आयोजनाको सुरुङमा पानी पठाएर मन्त्री चौधरीले मेलम्ची खानेपानी आयोजनाको नवौं उद्घाटन गरेका थिए । नेपाली कांग्रेसका नेता शशांक कोइरालाले एक कार्यक्रममा नवलपरासी क्षेत्र नम्बर १ मा तीन पटक सांसद उठ्दाको खर्च विवरण सुनाएका थिए । उनले पहिलो संविधानसभा निर्वाचनमा ८० हजार, दोस्रोमा ३ करोड र तेस्रो निर्वाचनमा ६ करोड खर्च भएको सुनाएका थिए । तर, निर्वाचन आयोगमा कोइरालाले आफ्नो खर्च विवरण पेश गर्दा २१ लाख ७५ हजार देखाएका थिए । लगत्तै निर्वाचन आयोगले विवादास्पद अभिव्यक्ति दिएको भन्दै जवाफ मागेको थियो । आचारसंहितामा कुनै सरकारी कार्यालय वा सामुदायीक विश्वविद्यालय वा विद्यालय क्षेत्रको प्रयोग गरी निर्वाचन सम्बन्धी भेला वा प्रचारप्रसार गर्न वा गराउन नहुने भनिएको छ । तर, बिहीबार काठमाडौंस्थित नेसनल कलेजले निर्वाचनसँग सम्बन्धित कार्यक्रम गरेको थियो । सो कार्यक्रममा काठमाडौं महानगरका मेयर पदका उम्मेदवार केशव स्थापित, बालेन शाह, समीक्षा बाँस्कोटाको उपस्थिति रहेको थियो । कार्यक्रममा काठमाडौं महानगरका उम्मेदवार स्थापितले सहभागीलाई होच्याउने शब्द प्रयोग गरेका थिए । कार्यक्रममा सहभागी भावना राउतले मीटुबारे प्रश्न गर्दा स्थापितले युआर नाइस लेडी, तपाइँको थुतुनो ठीक छैन भन्दै जवाफ फर्काएका थिए । आचारसंहितामा कसैलाई पनि व्यक्तिगत लाञ्छना,मानहानी गर्न नहुने भनिएको छ। स्थानीय तहको अनुमति नलिइ सार्वजनिक स्थानमा कुनै किसिमका जुलुस , आम सभा,कोण सभा, एवं भेला गर्न नहुने भनिएपनि यो बुँदा कार्यान्वयनमा आउन सकेको छैन । अहिले पनि विभिन्न स्थानमा प्रशासनको अनुमति वेगर भेला जुलुसहरु भइरहेका छन् । कुनैपनि उम्मेदवारले आफ्नो कार्यालय बाहेकका स्थानमा झण्डा, दल वा उम्मेदवारको चुनाव चिन्ह, कुनै किसिमको डिजिटल बोर्ड,फ्लेक्स प्रयोग गर्न नहुने आचारसंहितामा उल्लेख छ। तर, सार्वजनिक सवारी साधनदेखि विद्यालयलगायतका स्थानमा समेत उम्मेदवारको चुनाव चिन्ह टाँसिएको पाइएको छ । अठार वर्ष पूरा नभएका बालबालिकालाई निर्वाचन प्रचारप्रसारमा प्रयोग गर्न वा गराउन नपाइने उल्लेख छ । तर, केहि स्थानमा निर्वाचन प्रचार प्रसारको क्रममा बालबालिकाको प्रयोग गरिएको देखिएको छ । निर्वाचन आयोगले निर्वाचन आचारसंहिता विपरितका गतिविधि नगर्न आग्रह गर्दै आएको छ । आयोगका प्रवक्ता शालीग्राम शर्मा पौडेलले सम्बद्ध निकायले आचारसंहिता कडाइ पूर्वक पालना गर्नुपर्ने बताए । आयोगले उम्मेदवारी दर्ता गराएकाहरुलाई फिर्ता गराउन दबाब नदिन राजनीतिक दललाई आग्रह गरेको छ। आयोगले शुक्रबार सार्वजनिक सूचना जारी गर्दै उम्मेदवारी दर्ताको मनोनयन गराएका कतिपय उम्मेदवारहरूलाई मनोनयन फिर्ता गराउन डर, धाक, धम्की, धरपकड र प्रलोभन नदेखाउन आग्रह गरेको हो।"
जिम्बावेसँगको खेल नेपाली खेलाडीका लागि एक्सपोजर पाउने अवसर हो : दशानायके,"काठमाडौं : नेपाली क्रिकेट टोलीका मुख्य प्रशिक्षक पुवुदु दशानायकेले जिम्बावेसँगको खेलले नेपाली टोलीलाई फाइदा पुग्ने बताएका छन्। शुक्रबार काठमाडौंमा आयोजित प्रि म्याच कन्फ्रेन्समा प्रशिक्षक दशानायकेले नेपाली टोलीमा युवा खेलाडीहरु रहेकाले उनीहरुले एक्सपोजर पाउने बताए। उनले आफू विस्तारै नेपाली टिम राम्रो बनाउने अभियानमा अघि बढेको बताए। 'अब धेरै प्रयोग नगर्ने, बलिङ र ब्याटिङको युनिटलाई बलियो बनाउने गरी अघि बढेको छु,' उनले भने। त्यस्तै कप्तान सन्दीप लामिछानेले नेपाली टिम अहिले सन्तुलित रहेको बताउँदै पछिल्लो सिरिजभन्दा केही परिवर्तन देख्न सकिने बताए। जिम्बावेसँग खेल्दा नेपाली टिमले धेरै कुराहरु सिक्नसक्ने बताउँदै अमेरिकाको सिरिज अगाडि यो प्रतियोगिताले टिमलाई थप ऊर्जा दिने उनले बताए। जिम्बावेका प्रमुख प्रशिक्षक डगलस होन्डोले आफ्नो टिमले पनि उताको सिरिजबाट धेरै सिकेर आएको बताउँदै नयाँ खेलाडीहरु रहेकाले प्रतिस्पर्धात्मक खेल हुने बताए। अमेरिकामा हुने आइसीसी विश्वकप लिग टूअन्तर्गतको तयारीका क्रममा रहेको नेपाली टिमले जिम्बावेको ए टिमसँग ३ वटा मैत्रीपूर्ण एक दिवसीय म्याच खेल्न लागेको हो। भोलिदेखि टियु मैदानमा हुने खेलको सम्पूर्ण तयारी पूरा भएको क्यानले जनाएको छ।"
जनकपुरमा कांग्रेसका बागी उम्मेदवार साहको उम्मेदवारी कायमै,"जनकपुरधाम : जनकपुरधाम उपमहानगरपालिकाका प्रमुख पदमा बागी उम्मेदवारी दिएका नेपाली कांग्रेसका नगरसभापति मनोज साहले उम्मेदवारी कायम राखेका छन्। सत्ता गठबन्धनकोतर्फबाट जनता समाजवादी पार्टी नेपालको तर्फबाट लालकिशोर साहले उम्मेदवारी दिएपनि त्यसकाविरुद्धमा साहले उम्मेदवारी दिएका हुन्। निर्वाचन आयोगले उम्मेदवारी फिर्ता लिने समय शुक्रबार अपरान्ह ५ बजेसम्मको लागि तोकेको थियो। तर त्यससमयमा दावी विरोध फिर्ता लिने समयमा साहले उम्मेदवारी फिर्ता लिन निर्वाचन अधिकृतको कार्यालयमा गएनन्। भ्रष्टाचार गरेको मान्छे जसपाको उम्मेदवार भएर आएको छ, त्यस्ता व्यक्तिलाई सहयोग गर्न सकिँदैन, राजीनामा मैले घोषणा गरिसकेको छु उनले भने,मधेस प्रदेस र जनकपुरलाई नेताहरुले कांग्रेसको उर्वरभूमि भन्ने गर्नुभएको छ। तर, केन्द्रीय समितिबाटै मधेस र जनकपुरलाई पाखा लगाउने काम भएको छ। त्यो कदापी मान्य हुन्न। मेरो उम्मेदवारी अटल छ। कांग्रेसले गठबन्धनमा जनकपुरधामलाई अरुलाई दिएर आफ्नै घरमा आफैंले आगो लगाएको भन्दै उनले अब आफू स्वतन्त्र भएको बताए। उनले भने, नेपाली कांग्रेसको २५ वटै वडाका सदस्यहरुको भावना अनुरुप मैले राजीनामा दिएर स्वतन्त्र उम्मेदवारी दिएको हुँ। कांग्रेसले रुख छाप मै मत हाल्छ अरुमा मत हाल्दैन् साथीहरुको भनाइ रह्यो, स्वतन्त्र उम्मेदवारी दिँदा रूख चिह्न त रहँदैन तर म रहन्छु,उनले भने,कांग्रेस र कांग्रेसको मतदाता जोगाउन राजीनामा गरेर स्वतन्त्रबाट उम्मेदवारी दिएको हुँ। अन्नपूर्णसंगको कुराकानीमा गठबन्धन आफूले कुनै पनि हालतमा नमान्ने र काँग्रेसको कुनै पनि निर्देशन दबाव नमान्ने बताए। मैले केन्द्रीय नेताहरुलाई भन्दै आएको छु, अब गठबन्धनको उम्मेदवारी फिर्ता त हुँदैन तर सम्पुर्ण काँग्रेसीहरुलाई मलाई मतदान गर्नुस् म फेरि काँग्रेसमा फर्किन्छु अन्यथा कसैको केही लाग्दैन्।"
"अफगानिस्तानमा बम विस्फोट, कम्तीमा १० जनाको मृत्यु",काबुल : अफगानिस्तानमा पछिल्लो समय निरन्तर बम विस्फोटनका घटना हुन लागेका छन्। तत्कालीन विद्रोहीले सत्ता कब्जा गरेपछि शान्ति छाउने अपेक्षा गरिएकोमा अहिले पनि विस्फोटनका घटना फेरि बढ्न थालेका हुन्। सरकारी अधिकारीहरूले दिएको जानकारी अनुसार अफगानिस्तानको संघीय राजधानी काबुलमा रहेको सुन्नी मस्जिदमा शुक्रबार अर्को विस्फोटन भएको छ। विस्फोटनमा परी कम्तीमा १० जनाको मृत्यु भएको गृह मन्त्रालयले जनाएको छ। अघिल्लो शुक्रबार पनि विस्फोटनको घटनामा परी मानवीय क्षति भएको थियो। पछिल्लो समय विषेश गरेर हरेक शुक्रबार विस्फोटनका घटना हुने गरेको पाइएको हो। यस शुक्रबार पनि साप्ताहिक नियमित प्रार्थना सकिएको केही समयपछि प्रार्थनास्थल मस्जिदमा विस्फोटन भएको हो। घटनामा परी कम्तीमा १५ जना घाइते भएको र उनीहरूको विभिन्न अस्पतालहरूमा उपचार भइरहेको अधिकारीहरूले जनाएका छन्।
माओवादीको लुम्बिनी प्रदेश कमिटी सदस्य चौधरीले गरे पार्टी छाड्ने घोषणा,"काठमाडौं : नेकपा माओवादी केन्द्रका नेता एवं बर्दियाको राजापुरका हालका मेयर शिवप्रसाद थारुले पार्टी छोड्ने घोषणा गरेका छन्। लुम्बिनी प्रदेश कमिटीको निर्णयमा असहमति जनाउँदै पार्टी छाड्ने घोषणा गरेका हुन्। 'बर्दियाको राजापुरमा नेकपा (मा_बादी केन्द्र )बाट ४ जना लुम्बिनी प्रदेश कमिटी सदस्य शिवप्रसाद चौधरी,सुरेश बहादुर भुल, शान्ति चौधरी, रामबहादुर चौधरीसहित ५०० जना कार्यकर्ताद्वारा सामूहिक राजीनामा,' फेसबुकमा उनले लेखेका छन्। उनीहरुले राजापुर नगरपालिका५ को वडाध्यक्षमा विवाद भएको बताएका छन्। उक्त वडामा जिल्ला समन्वय समितिले रामबहादुर थारुलाई टिकट दिए पनि प्रदेश कमिटीले हस्तक्षेप गरेको उनीहरुको आरोप छ। प्रदेश कमिटीले पत्र लेख्दै माओवादीको आधिकारिक उम्मेदवार रमेश चौधरी भएको बताएको थियो।"
सिन्धुली दुर्घटना अपडेट : मृतक सबैको पहिचान खुल्यो,"सिन्धुली : सिन्धुलीको तिनपाटन गाउँपालिका१ र ५ को सिमना नक्कलेमा बागमती प्रदेश०१०२६ च ०४५६ नम्बरको बोलेरो जीप दुर्घटना हुँदा मृत्यु हुने तीन जनाको पहिचान खुलेको छ। दुर्घटनामा सात जना बढी घाइते भएका छन्। दुई जनाको अवस्था गम्भीर रहेको छ। जिल्ला प्रहरी कार्यालय सिन्धुलीका प्रहरी नायव उपरिक्षक मनोज लामाका अनुसार दुर्घटनामा तिनपाटन गाउँपालिका९ आम्बोटेका वर्ष ४५ का कालु परियार, वर्ष ५१ का रामजीप्रसाद भण्डारी र कमलामाई नगरपालिका७ की वर्ष ३० की रुपा लुंगेली मगरको घटनास्थलमै मृत्यु भएको हो। घाइतेको स्थानीय र प्रहरीले उद्धार गरेर बेलघार स्वास्थ्य चौकीमा उपचारका लागि लगीएको छ। गम्भीर घाइते दुईजनालाई थप उपचारका लागि सिन्धुली अस्पतालतर्फ ल्याइदैँ गरिएको बताइएको छ। जीपमा चालकसहित १२ जना सवार थिए। स्थानीयका अनुसार बोलेरो सिन्धुलीबाट चकमकेको वाङरिङतर्फ जाँदै थियो।"
"गभर्नरको पक्षमा सर्वोच्चको आदेश, पाए काम गर्ने निरन्तरता",काठमाडौंः सर्वोच्च अदालतले नेपाल राष्ट्र बैंकका गभर्नर महाप्रसाद अधिकारीमाथि कामकारबाहीलाई यथास्थितमा राख्ने यसअघिको आदेशलाई निरन्तरता दिएको छ । योसँगै गभर्नर अधिकारीले कामलाई निरन्तरता दिन पाउने भएका छन्। अधिकारीले दायर गरेको रिटको सुनुवाइ गर्दै सर्वोच्चले यसअघिको अल्पकालीन अन्तरिम आदेशलाई निरन्तरता दिएको हो। सर्वोच्चले वैशाख ६ गते अल्पकालिन अन्तरिम आदेश दिएपछि अधिकारी काममा फर्किएका थिए। न्यायाधीशद्वय सपना प्रधान मल्ल र टंकबहादुर मोक्तानको संयुक्त इजलासले रिटमाथि शुक्रबार सुनुवाइ गर्दै गभर्नर अधिकारीलाई निरन्तरता दिने आदेश दिएको हो । चैत २५ गते सरकारले सूचना चुहाएको र असहयोग गरेको आरोप लगाउँदै सर्वोच्चका पूर्वन्यायाधीश पुरुषोत्तम भण्डारीको अध्यक्षतामा तीन सदस्यीय छानविन समिति गठन गरी गभर्नर अधिकारीलाई निलम्बन पत्र थमाएको थियो । त्यसविरुद्ध वैशाख ४ गते अधिकारीले छानविन र निलम्बन अवैध रहेकाले खारेज गरी काममा फर्किन पाउनुपर्ने अन्तरिम आदेश माग गर्दै सर्वोच्चमा रिट दायर गरेका थिए ।
सिन्धुलीमा जीप दुर्घटना हुँदा तीन जनाको मृत्यु,सिन्धुली : सिन्धुलीमा जीप दुर्घटना हुँदा तीन जनाको मृत्यु भएको छ। सिन्धुलीको तिनपाटन गाउँपालिका५ नक्कलेमा बागमती प्रदेश०१०२६ च०४५६ नम्बरको बोलेरो जीप दुर्घटना भएको हो। दुर्घटनामा तीन जनाको घटनास्थलमै मृत्यु भएको छ भने केही घाइते भएका छन्। घाइतेको संख्या भने अहिलसम्म एकिन भएको छैन। जिल्ला प्रहरी कार्यालय सिन्धुलीका प्रहरी नायव उपरिक्षक मनोज लामाका अनुसार घटनास्थलमा स्थानीय र प्रहरीले उद्धार गरिरहेका छन्। स्थानीय रुपा लुंगेलीसहित अन्य दुई पुरुषको घटनास्थलमै मृत्यु भएको स्थानीय तथा नेकपा एमालेका नेता शंकर कार्कीको भनाई छ। सिन्धुलीचकमके सडकको भित्री सडक खण्डमा खाद्यान्न तथा तरकारी बोकेको बोलेरो जीप दुर्घटना भएको हो। दुर्घटनाको विस्तृत विवरण आउन बाँकी छ।
सर्वोच्चले भन्योः गभर्नरका विषयमा छानबिन गर्न गठित जाँचबुझ समिति संविधानको मर्म विपरीत,"काठमाडौं : सर्वोच्च अदालतले गभर्नर निलम्बन गर्ने मन्त्रिपरिषद्को निर्णय कानुनविपरित भएको बताएको छ। शुक्रबार सर्वोच्च अदालतले गर्भनर महाप्रसाद अधिकारीमाथिको कारबाही यथास्थितिमा राख्नु भन्ने आदेशलाई निरन्तरता दिन आदेश दिएको छ। २०७२ सालको नेपालको संविधानले सर्वोच्च अदालतको न्यायाधीश भइसकेको व्यक्ति यस संविधानमा अन्यथा उल्लेख भएकोमा बाहेक कुनै पनि सरकारी पदमा नियुक्तिका लागि ग्राह्य नहुने भन्ने कानूनी व्यवस्था रहेको रहँदा रहँदै तथा धारा १३५ ले सर्वोच्च अदालतको न्यायाधीशले सेवानिवृत्त भएपछि कुनै पनि अड्डा अदालतमा बहस पैरवी गर्न समेत बन्देज लगाइएको अवस्थामा सर्वोच्च अदालतको पूर्व न्यायाधीशको अध्यक्षतामा गठन भएको जाँचबुझ समिति नेपालको संविधानको मर्म विपरीत रहेको छ, आदेशमा भनिएको छ। आदेशको पूर्ण पाठमा भनिएको छ, आज देश आर्थिक संकटतर्फ गईरहेको स्थितिमा अर्थतन्त्रलाई बलियो र दीगो बनाउन नेपाल राष्ट्र बैंक, अर्थ मन्त्रालय, नेपाल सरकारको आआफ्नो संवैधानिक कानूनी भूमिका र दायित्व रहेको ,निजहरुको समन्वयात्मक र रणनीतिमूलक दृष्टिकोण, स्पष्ट नीति र सहकार्यबाट आर्थिक चुनौतीको सामना गर्नुपर्ने अवस्था आएको स्थितिमा प्रस्तुत विवादको प्रकृतिलाई हेर्दा यो मुद्दाको अन्तिम निरुपण समयमा नै हुन आवश्यक हँदा सबै प्रत्यर्थीहरुको लिखित जवाफ परेको एक महिनाभित्र पेशी तोकी नियमानुसार पेश गर्ने।"
राजनीतिक संस्कार सिक्न ओलीलाई 'मदन भण्डारी' किताब पढ्न विश्वप्रकाश शर्माको सुझाव,"काठमाडौं : नेपाली कांग्रेसका महामन्त्री विश्वप्रकाश शर्माले एमाले अध्यक्ष केपी शर्मा ओलीलाई मदन भण्डारी नामक किताब पढ्न आग्रह गरेका छन्। कांग्रेस नेताहरुप्रति लक्षित गर्दै ओलीले 'पागल' भनेपछि महामन्त्री शर्माले उक्त किताब पढेर संस्कार सिक्न आग्रह गरे। 'मेरै जिल्लाबासी, जो बालकोटमा बस्नुहुन्छ। यो देशको प्रधानमन्त्री भइसक्नुभएको छ। उहाँले विपक्षीप्रति गर्ने टिप्पणी, आफ्नै पार्टीको विपीक्षहरुसँग गरेको व्यवहार, फरक विचार राख्नेसँग गरेको व्यवहार देखेर भन्न मन लाग्छ,' राजधानीमा आयोजित कार्यक्रममा उनले भने, 'उहाँले कांग्रेसबाट केही सिक्नु पर्दैन। मदन भण्डारी नामक पुस्तक पढ्नुभयो भने धेरै कुरा सिक्न सक्नुहुन्छ।' उनले विपक्षी दलको रुपमा बोल्दै गर्दा वा प्रधानमन्त्रीको रुपमा बोल्दैगर्दा अर्को पार्टीको सभापतिको बारेमा भद्दा टिप्पणी गरेको आरोप लगाए। त्यसैले स्वच्छ ढंगले आलोचना, टिप्पणी र बहस गर्न उनले आग्रह गरे। उनले जनताको बहुदलीय जनवाद भनेरमात्रै देश समृद्ध नबन्ने तर्क गरे। त्यसका लागि लागि राजनीतिक संस्कार पनि हुनुपर्ने उनले बताए। 'त्यही भएर म आग्रह गर्न चाहन्छु, निर्वाचनमा स्वच्छ प्रतिस्पर्धा गरौं। हामीबाट केही सिक्न पर्दैन, कम्तिमा मदन भण्डारीलाई विश्वास गर्नुहुन्छ भने मदन भण्डारीकै विचार र संस्कार सिक्न आग्रह गर्छु,' उनले भने।"
कांग्रेसले कारबाहीको चेतावनी दिएपछि पोखरामा मेयरका बागी तिवारी र सापकोटाको उम्मेदवारी फिर्ता,पोखरा : पोखरा महानगरपालिकाको मेयर पदमा नेपाली कांग्रेसबाट बागी हालेका दुईजनाले मनोनयन फिर्ता लिएका छन् । निर्वाचन कार्यालयकाअनुसार मेयरमा बागी उम्मेदवारी दिएका नन्दप्रसाद तिवारी र ऋषिराम सापकोटाले मनोनयन फिर्ता लिएका हुन्। पोखरा महानगरपालिकामा सत्ता गठबन्धनको तर्फबाट मेयरमा एकीकृत समाजवादीका धनराज आचार्यले उम्मेदवारी दिएका छन् । गठबन्धनको निर्णयविरुद्ध बागी दिएका माथि नेपाली कांग्रेसले साधारण सदस्य समेत नरहने गरी कडा कारबाहीको तयारी गरेपछि पोखराको मेयरमा बागी उम्मेदवारी दिएका तिवारी र सापकाटाले मनोनयन फिर्ता लिएका हुन् ।
ओलीको अश्वासनपछि महतोले लिए उम्मेदवारी फिर्ता,"ढल्केवर(धनुषा) : धनुषाको मिथिला नगरपालिकामा नेकपा एमालेका बागी उम्मेदवार बनेका निवर्तमान मेयर हरिनारायण महतोले आफ्नो उम्मेदवारी फिर्ता लिएका छन्। अन्तिम समयमा एमालेले राजाराम महतोलाई उम्मेदवार बनाएपछि आक्रोशित बनेका हरिनारायणले मेयर पदमा स्वतन्त्र उम्मेदवारी दिएका थिए। एमालेका केन्द्रीय सदस्य एवं धनुषाको सहइन्चार्जसमेत रहेका हरिनारायणले साधारण सदस्यसमेत नरहने गरी पार्टी परित्यागको घोषणा गर्दै स्वतन्त्रबाट मेयरमा मनोनयन दर्ता गराएका थिए। तर पार्टीका हाई कमाण्डको आग्रहमा उनी मनोनयन फिर्ताको अन्तिम समयमा निर्वाचन अधिकृतको कार्यालय पुगेर आफ्नो उम्मेदवारी फिर्ता लिएका हुन्। पछिल्लो समय मेधसमा एमाले अध्यक्ष केपी शर्मा ओलीको विश्वास पात्र मानिएको हरिनारायणले पार्टी निर्णयविरुद्धमा उभिएपछि उनलाई फकाउन ओलीले काठमाडौंनै बोलाएका थिए। ओलीसँग सहमतिपछि उम्मेदवारी फिर्ता लिएर एमालेबाटै मेयरमा उठेका राजाराम महतोलाई सघाउन हरिनारायण तयार भएका हुन्। आफ्नो उम्मेदवारी फिर्ता लिँदै हरिनारायण महतोले पार्टीमा हिटलर प्रवृति हावी भएको प्रतिक्रिया दिए। पार्टीभित्रका केही तानाशाह र हिटलरहरुले पार्टीलाई ध्वस्त बनाउने षड्यन्त्र गर्यो, त्यसविरुद्ध हामी सचेत भएका हौं। अध्यक्ष ओलीले उम्मेदवारी फिर्ता लिएर पार्टीको जिम्मेवारीमा फर्किनुस् हामी तपाईको व्यवस्थापन गर्छौ भनेर निर्देशन दिएपछि आफ्नो उम्मेदवारी फिर्ता लिएको हुँ, महतोले अन्नपूर्णसँग भने। अध्यक्ष ओलीले हरिनारायणलाई प्रदेशसभा सदस्यको अश्वासन दिएपछि सहमति जुटेको उनी निकट एक नेताले बताए। २०७४ को स्थानीय तह निर्वाचनमा एमालेका हरिनारायणले कांग्रेसमाओवादी गठबन्धनलाई पराजित गर्दै मिथिला नगरपालिकाको मेयरमा विजयी भएका थिए। मेयरका लागि उनले दोस्रो पटक दोहोरिन पार्टीमा आकांक्षा राखेका थिए। तर पार्टीको नगर कमिटीले एमालेबाट मेयरका लागि एकल सिफारिस भएर चुनावी प्रचारप्रसारमा जुटिरहेको बेला हरिनारायणलाई बाइपास गरेर अन्तिमसमयमा राजाराम महतोलाई टिकट दिएपछि असन्तुष्ट भएर स्वतन्त्र उम्मेदवारी दर्ता गराएका थिए। यस्तै नेकपा माओवादी केन्द्र र जनता समाजवादी पार्टीबीच तालमेल भएको छ। दुई दलबीच गठबन्धन गर्ने सहमति भएपछि जनता समाजवादी पार्टीका मेयरका प्रत्यासी उम्मेदवार चन्देश्वर महतो र माओवादी केन्द्रका उपमेयरका प्रत्यासी उम्मेदवार बिमला अधिकारीले आफ्नो उम्मेदवारी फिर्ता लिएका हुन्। मिथिला नगरपालिकाको मयरका लागि नेपाली कांग्रेसबाट महेन्द्र महतो, नेकपा माओवादी केन्द्रबाट रामकुमार महतो, नेकपा एकीकृत समाजवादीबाट सुर्यप्रसाद पुडासैनी, लोकतान्त्रिक समाजवादी पाटी नेपालबाट राजकुमार थापा, जनमत पार्टीबाट सरोज कुमार सिंह र राष्ट्रिय जनता पार्टीबाट जनक कुमार कार्कीलगायत २१ जनाले मनोनयन दर्ता गराएर चुनावी मैदानमा छन्। त्यमध्ये एकमात्र महिला कौशल्या कुमारी महतोले मेयरमा स्वतन्त्रबाट मनोनयन दर्ता गराएको निर्वाचन अधिकृत दिपक धितालले जानकारी दिए।"
लुम्बिनी प्रदेशसभाको बैठक २० गतेका लागि बोलाइयो,बुटवल : लुम्बिनी प्रदेशका प्रमुख अमिक शेरचनले लुम्बिनी प्रदेशसभाको दशौँ अधिवेशन आह्वान गरेका छन्। प्रमुख शेरचनले यही वैशाख २० गते दिउँसो १ बजेका लागि प्रदेशसभाको बैठक आह्वान गरेको प्रदेशसभाका सचिव दुर्लभकुमार पुनमगरले जानकारी दिए। प्रदेशसभा नियमावली २०७४ को नियम ३ को उपनियम १ बमोजिम प्रदेशसभाका सदस्य उपस्थित हुन अनुरोध गरिएको छ।
सरकारद्धारा शून्य लागतसहितको रोजगारीको व्यवस्था गर्न मलेसियासँग आग्रह,"काठमाडौं : मलेसियाको भ्रमणमा रहेका श्रम, रोजगार तथा सामाजिक सुरक्षामन्त्री कृष्णकुमार श्रेष्ठले त्यहाँका मानव संसाधनमन्त्री दातुक सेरी एम सराभननसँग भेटवार्ता गरेका छन्। त्यस अवसरमा उनले नेपाल र मलेसियाबीचको मैत्रीपूर्ण सम्बन्धलाई नेपाली युवाको मलेसियाली श्रम बजारमा रहेको उपस्थितिले थप मजबुत बनाएकामा प्रसन्नता व्यक्त गर्दै पारस्परिक सम्बन्धलाई अझ सुदृढ एवं सुमधुर तुल्याउन आफूहरू प्रतिबद्ध रहेको बताए। दुवै पक्षले दुई देशबीच सन् २०१८ मा हस्ताक्षर भई हाल कार्यान्वयनमा रहेको द्विपक्षीय समझदारीपत्रलाई थप प्रभावकारी रूपमा कार्यान्वयन गर्ने, मलेसियाको श्रमबजारको आवश्यकता बमोजिम नेपाली युवालाई सीपयुक्त बनाई थप रोजगारीका अवसरहरू प्रदान गर्ने, रोजगारीको लागि युवाका छनोट तथा नियुक्तिलाई शून्य लागतसहितको स्वच्छ नियुक्तिको सिद्धान्तलाई थप प्रभावकारी बनाउने, मलेसियामा रोजगारीमा रहेका नेपाली नागरिकहरूको स्वास्थ्य, सामाजिक सुरक्षा र सामाजिक कल्याणलाई थप सवलीकरण गर्ने, चौबिसै घण्टा प्रभावकारी हुने बिमा सुविधाको व्यवस्था गर्नेबारेमा विचारविमर्श गरेको क्वालालम्पुरस्थित नेपाली दूतावासले जनाएको छ। नेपाली श्रमिकलाई आफ्ना अधिकार र आफूले पालना गर्नुपर्ने शर्त मलेसिया प्रवेश गर्नुअघि नै सचेत गराई कामको सिलसिलामा कुनै समस्या आइपरे तुरुन्त गुनासो गर्ने र प्राप्त गुनासाहरूको समयमै सम्बोधन गर्ने व्यवस्था मिलाउनेलगायत विषयमा पनि मन्त्रीद्वयबीच छलफल भएको थियो। मन्त्री श्रेष्ठले मलेसियाको निजी सुरक्षा गार्डको रूपमा नेपाली युवालाई अवसर दिएकामा कृतज्ञता ज्ञापन गर्दै उनीहरूको आधारभूत तलब बढाउन, स्वास्थ्य उपचारमा विशेष ध्यान दिन, सामाजिक सुरक्षा र कल्याणका क्षेत्रमा सुविधा वृद्धि गर्न आग्रह गरेका थिए। रासस"
भरतपुरमा रेणु दाहालका बागी कांग्रेस नेता पौडेलले लिएनन् उम्मेदवारी फिर्ता,चितवन : भरतपुर महानगरपाकिलामा प्रमुख पदका लागि स्वतन्त्र उम्मेदवारी दिएका कांग्रेस नेता जगन्नाथ पौडेलले उम्मेदवारी फिता गरेनन्। सत्ता गठबन्धनको तर्फबाट माओवादीबाट रेणु दाहालले उम्मेदवारी दिए पनि त्यसकाविरुद्धमा पौडेलले उम्मेदवारी दिएका थिए। कांग्रेसका केन्द्रदेखि जिल्लाका नेताहरुले गरेको आग्रहलाई अस्विकार गर्दै उनले निर्वाचन लड्ने बताएका छन्। जगन्नाथ पौडेललाई उम्मेदवारी गराउन गृहमन्त्री बालकृष्ण खाण र प्रधानमन्त्री कार्यालयका राज्यमन्त्री नै चितवन आएका थिए। केन्द्रका नेताहरुको बारम्बार फोन आए पनि पौडेलले त्यसलाई अस्विकार गरेर निर्वाचनमा होमिएका छन्। अघिल्लो पटक नै माओवादीलाई मेयर दिँदा रुष्ट भएका चितवनका कांग्रेसी नेताकार्यकर्ताले पौडेललाई उम्मेदवारीबाट पछि नहट्न बारम्बार प्रयास गरेका थिए। कार्यकर्ताको भावना विपरित नेतृत्वले निर्णय गरेको भन्दै उनले असन्तुष्ट पोखेका थिए। आज ५ बजेसम्म उम्मेदवारी फिर्ताका लागि निर्धारित समयमा पौडेलले उम्मेदवारी फिर्ता लिएनन्। राष्ट्रियसभाका पूर्व सांसद पौडेल पार्टीबाट निष्काशित भएा छन्। उनीसँग उनका प्रस्तावक रहेका पूर्व जिल्ला सभापति कृष्णलाल सापकोटा र महासमिति सदस्य मिना खरेल पनि कारबाहीमा परेका छन्। केन्द्रीय कार्यालयले उम्मेदवारी फिर्ता नलिए स्वतः कारबाही हुने जनाएको थियो। पार्टीको विधानको दफा ४ को १३ को स्वतन्त्र उम्मेदवार बनेका पौडेलसहित साधारण सदस्यसमेत नरहने गरी स्वतः निष्कासन हुने विज्ञप्तिमा जनाइएको छ।
नेपालगन्जमा माओवादीका उपप्रमुख र कोहलपुरमा कांग्रेसका प्रमुख पदका बागीको उम्मेदवारी फिर्ता,"नेपालगन्ज : बाँकेका दुई नगरमा सत्ता गठबन्धनबाट बागी बनेका प्रमुख र उपप्रमुख दुई जनाले उम्मेदवारी फिर्ता लिएका छन्। मुख्य निर्वाचन अधिकृतको कार्यालय नेपालगन्जका सहायक निर्वाचन अधिकृत नगेन्द्र चैलागाईका अनुसार स्वतन्त्रबाट उपप्रमुखकी उम्मेदवार ताराकुमारी खत्रीले उम्मेदवारी फिर्ता लिएकी छन्। माओवादी केन्द्रकी नेतृ रोकायले सत्तागठबन्धनसँग असन्तुष्टि जनाउँदै स्वतन्त्रबाट उम्मेदवारी दिएकी थिइन्। नेपालगन्जमा ६ जना वडाध्यक्ष, ३ जना महिला सदस्य, २ जना सदस्य र १ जना दलित सदस्यले पनि उम्मेदवारी फिर्ता लिएका छन्। त्यसैगरी कोहलपुरका निर्वाचन अधिकृत तीर्थराज भट्टका अनुसार नगर प्रमुखका स्वतन्त्र उम्मेदवार बलराम शर्मासहित १६ जनाले उम्मेदवारी फिर्ता लिएका छन्। नेपाली कांग्रेसबाट नगर प्रमुखका आकांक्षी शर्माले टिकट नपाएपछि उम्मेदवारी दिएका थिए। एक वडाध्यक्षसहित ३ को उम्मेदवारी रद्द स्थानीय तह निर्वाचनमा नेपालगन्ज उपमहानगरपालिकामा उम्मेदवारी दिएका एक वडा अध्यक्ष र दुई वडा सदस्यको उम्मेदवारी रद्द भएको छ। मुख्य निर्वाचन अधिकृतको कार्यालय नेपालगन्जका सहायक निर्वाचन अधिकृत नगेन्द्र चैलागाईका अनुसार नेपालगन्ज१७ मा एमालेबाट वडाध्यक्ष पदका उम्मेदवार अजयकुमार पाठकलाई बैंकले कालो सूचीमा राखेकाले र वाड नं ३ दलित सदस्य पदका उम्मेदवार निर्मलादेवी वंशाकार र वडा नं ७ का सञ्जु वंशाकारले रीतपूर्वक सबै डकुमेन्ट पेश नभएका कारण उम्मेदवारी रद्द भएको हो।"
आयोगको अफ्ठेरो विषय भनेको आचारसंहिता कार्यान्वयन हो : प्रमुख निर्वाचन आयुक्त,"काठमाडौंः प्रमुख निर्वाचन आयुक्त दिनेशकुमार थपलियाले निर्वाचन आचारसंहिता कार्यान्वयन गर्न दलहरु प्रतिवद्ध हुनुपर्ने बताएका छन् । नेपाल कानुन समाजले आयोजना गरेको कार्यक्रममा प्रमुख निर्वाचन आयुक्त थपलियाले आचारसंहिता कार्यान्वयनमा दलहरु जिम्मेवार हुनुपर्ने बताए। उनले भने, आलोचनालाई मैले सम्पत्ती ठान्छु । आयोगको अफ्ठेरो विषय भनेको आचारसंहिता कार्यान्वयन हो । हामी यसमा अत्यन्त गम्भीर छौं।' उनले आचारसंहिता भित्र गरिएको निर्वाचन खर्चको विषय पनि अति संवेदनशिल रहेको बताए। 'आयोगले यो पटक नीति अनुसन्धान प्रतिष्ठानसँगको सहकार्यमा पहिलो पटक पोलिटिकल फाइनान्सको मनिटरिङ गर्ने सोच राखेको छ । निर्वाचनसम्बन्धी नयाँ कानुन तर्जुमा गर्ने प्रकृयामा छौं,' उनले भने।"
निर्माणाधीन घरको ढलमा भेटियो पुरुषको शव,"विराटनगर : मोरङको उर्लाबारी नगरपालिकामा निर्माणाधीन घरको ढलमा शुक्रबार दिउँसो एक जना पुरुषको शव फेला परेको छ। उर्लाबारी नगरपालिका५ स्थित सञ्जीव तामाङको निर्माणाधीन घरको ढलमुनि शव भेटिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार शव नग्न अवस्थामा भेटिएको छ। प्रहरीको प्रारम्भिक अनुसन्धानबाट शव उर्लाबारी७ का अन्दाजी ४० वर्षीय ज्ञाने दर्जीको भएको खुलेको छ। उनी ५ दिनदेखि परिवारबाट सम्पर्कविहीन बनेका थिए। शंकास्पद अवस्थामा भेटिएको शव प्रहरीले पोस्मार्टमका लागि बीपी कोइराला स्वास्थ्य विज्ञान प्रतिष्ठान धरान लगेको छ। डीएसपी श्रेष्ठका अनुसार सडेको अवस्थामा दुर्गन्धित शव देखेपछि स्थानीयले प्रहरीलाई जानकारी गराएका हुन्। निर्माणाधीन घरको ढलमा निवस्त्र अवस्थामा पुरुषलाई मृत फेला पारिएको छ, उनले भने, शव पोस्टमार्टमका लागि पठाएर घटनाको अनुसन्धान सुरु गरिएको छ। प्रारम्भिक अनुसन्धानबाट मृत्युको कारण खुल्न नसकेको र पोस्टमार्टम रिपोर्ट आएपछि घटना यकिन हुने श्रेष्ठले बताए।"
मतगणनास्थलमा सिसी क्यामरा अनिवार्य,"काठमाडौं : निर्वाचन आयोगले स्थानीय तह सदस्य निर्वाचन, २०७९ मा ७५३ वटै स्थानीय तहका गतगणनास्थलमा अनिवार्यरुपमा सिसी क्यामराको प्रबन्ध गर्न लगाएको छ। मतगणना कार्यलाई पारदर्शी र सुरक्षित राखी कुनै विवाद उत्पन्न भएको पाइएमा विद्युतीय अभिलेखीकरणका लागिसमेत उपयोगी हुने भएकाले सिसी क्यामराको प्रबन्ध गर्न निर्देशन दिइएको हो। सो प्रयोजनका लागि आयोगले नेपाल सरकारको सङ्घीय मामिला तथा सामान्य प्रशासन मन्त्रालयमार्फत सबै स्थानीय तहलाई परिपत्र पनि गरिसकेको छ। आयोगका प्रवक्ता एवं सहसचिव शालिग्राम शर्मा पौडेलले कुनैकुनै पालिकामा उक्त क्यामरा राख्नैपर्ने नपर्ने भनेर सोधनी भएको उल्लेख गर्दै आयोगको निर्णय कार्यान्वयन गर्न आनाकानी गरिए मान्य नहुने र राख्न नचाहनुको अर्थ त्यहाँ कुनै गडबडी गर्न लागिएको त होइन ? भन्ने प्रश्न उत्पन्न बताए। गत निर्वाचनमा चितवनको भरतपुर महानगरपालिका र केही पालिकामा मतगणनामा विवाद हुँदा केही वडामा पुनःमतदानसमेत भएको थियो। निर्वाचनका लागि कूल १० हजार ७५६ मतदानस्थल र २१ हजार ९५५ मतदान केन्द्र निर्धारण गरिएको छ। यसैगरी यसपटकको निर्वाचनमा फोटोसहितको नामावलीलाई लाहा छाप लगाएर मात्रै मुख्य निर्वाचन अधिकृत र निर्वाचन अधिकृतलाई पठाइएको छ। आयोगले रङ्गिन र श्यामवेत दुवै रंगमा प्रिन्ट गरी फोटोसहितको मतदाता नामावली दल सम्बन्धित पालिकागत आधारमा पठाएको आयोगका प्रवक्ता एवं सहसचिव पौडेलले बताए। मतदाताले हेर्न चाहेमा आयोगका वेबसाइटमा नामावलीको सूची मात्रै हेर्न सक्नेछन्। निर्वाचनका लागि कूल एक करोड ७७ लाख ३३ हजार ७२३ मतदाता रहेका छन्। यसैबीच आयोगले प्रदेश निर्वाचन अधिकारी र जिल्ला निर्वाचन अधिकारीसँग आज भर्चुअल माध्यमबाट बैठक गरी निर्वाचन सामग्री र मतपत्रको ढुवानी र समग्र व्यवस्थापकीय तयारीबारे जानकारी लिएको छ। निर्वाचनका लागि पठाइएका सामग्री र मतपत्रको सुरक्षा, पालिका तहमा वितरण, आयोगका परिपत्रको कार्यान्वयन, मुख्य निर्वाचन अधिकृत र निर्वाचन अधिकृतसँगको समन्वय आदिबारे सो बैठकमा छलफल भएको छ। बैठकमा प्रदेश र जिल्लास्तरबाट उठाइएका विषयमा स्पष्ट पार्दै आयोगका प्रवक्ता पौडेलले निर्वाचनको मिति आउन दुई साता मात्रै बाँकी रहेको स्थितिमा जिम्मेवारीको संवेदनशीलतालाई बोध गरी सक्रिय र प्रोएक्टिभ हुन निर्देशन दिँदै जिल्लास्तरमा जनशक्ति नियुक्त गर्दा व्यावसायिकता र सक्षमतालाई प्राथमिकता दिन आग्रह गरे। उनले निर्वाचनसम्बन्धी सूचना र तथ्याङ्क आयोगको प्रणालीमा प्रविष्टिका क्रममा कुनै समस्या भएका जिल्लास्तरबाट समाधान गर्नुपर्ने भएकाले चनाखो हुन आग्रह गर्दै प्राप्त सामग्री र बजेटलाई राम्रोसँग रुजु (अध्ययन) गरेर अपुग भएमा माग गर्न वा स्थानीयरुपमा व्यवस्थापन गर्न सकिने खालका भएमा त्यहीँ व्यवस्थापन गर्न सुझाव दिए। उनले फोटोसहितको मतदाता नामावलीमा यसपटक लाहाछाप लगाएर निर्वाचन अधिकृतलाई पठाइएको, मतगणनास्थलमा अनिवार्यरुपमा सिसी क्यामराको व्यवस्था गर्न भनिएको स्मरण गराए। आयोगका उपसचिव सूर्यप्रसाद अर्यालले मतदाता शिक्षासम्बन्धी कतिपय सामग्री कुरियरबाट पनि पठाइएकाले सोको उचित वितरण प्रबन्ध गर्न आग्रह गरे। उनले निर्वाचनका क्रममा बारम्बार सोधिने प्रश्न, मतदान गर्ने सही तरिका, आचारसंहितासम्बन्धी ब्रोसर, साझेदार संस्थाबाट प्राप्त जानकारीमूलक पुस्तक, जनस्वास्थ्य मापदण्डको पालनासम्बन्धी पोष्टर आदि पठाइको जानकारी दिए। आयोगका उपसचिव कमल ज्ञवालीले स्थानीयरुपमै हुनसक्ने व्यवस्थापकीय तयारी त्यहीँ गर्न वा सानातिना समस्याको आफैँ समाधान गर्न आग्रह गर्दै विद्यमान, ऐन, नियम, निर्देशिका, आयोगका निर्णय र परिपत्रको सूक्ष्म अध्ययन गरेर निर्वाचनलाई व्यवस्थापकीयरुपमा सफल तुल्याउन प्रदेश र जिल्लास्तरका अधिकारीको भूमिका हुने अपेक्षा व्यक्त गरे। यही वैशाख ११ र १२ गते प्राप्त उम्मेदवारको मनोनयनपत्र दर्ता भएकामा आज उम्मेदवारको अन्तिम नामावली सार्वजनिक गर्ने र वैशाख १७ गते निर्वाचन चिन्ह वितरण गर्ने कार्यसूची छ। रासस"
सर्वोच्चको आदेशपछि गर्भनर अधिकारीले भने मैले न्याय पाएँ,"काठमाडौं : नेपाल राष्ट्र बैंकका गभर्नर महाप्रसाद अधिकारीले आफूले न्याय पाएको बताएका छन्। शुक्रबार सर्वोच्च अदालतले अधिकारीमाथिको कारबाही यथास्थितिमा राख्नु भन्ने आदेशलाई निरन्तरता दिएपछि उनले निर्णयको स्वागत गरेका छन्। अदालतको अन्तरिम आदेशबाट मैले न्याय पाएको छु। यो आदेशले म खुसी छु, उनले अन्नपूर्णसँग भने। गत वैशाख ४ मा अधिकारीले छानविन र निलम्बन अवैध रहेकाले खारेज गरी काममा फर्किन पाउनुपर्ने मागसहित सर्वोच्चमा रिट निवेदन दायर गरेका थिए।"
उम्मेदवारी फिर्तापछि लोमान्थाङमा दलित महिला कोटा शून्य,"जोमसोम : दुई जना दलित महिला सदस्यले शुक्रबार आफ्नो उम्मेदवारी फिर्ता लिएपछि लोमान्थाङ गाउँपालिकाको ५ वटै वडा दलित महिला सदस्य शून्य भएको छ। लोमान्थाङको ५ वटा वडा मध्ये वडा नं ५ मात्र कांग्रेस र एमालेको दुई जना दलित महिला सदस्यले उम्मेदवारी मनोनयनपत्र निर्वाचन कार्यालयमा दर्ता गराएको थिए। बैशाख ३० गते हुने स्थानीय तह निर्वाचनका लागि देशभरै बैशाख ११ गते उम्मेदवारी मनोनयनपत्र दर्ता गर्ने समय निर्वाचन आयोगले तोकेको थियो।जसअनुसार लोमान्थाङ५ को लागि दलित महिला सदस्य पदमा नेपाली कांग्रेसबाट भिपिक विश्वकर्मा र नेकपा एमालेबाट धावा पामो ल्होवाले उम्मेदवारी दर्ता गराएका थिए। आयोगले तोकेको समयअवधि आज सकिने दिनमा कांग्रेस र एमालेका दुबै जना दलित महिला सदस्यले आफ्नो उम्मेदवारी फिर्ता लिएको लोमान्थाङका निर्वाचन अधिकृत घनश्याम सुवेदीले जानकारी दिए। दुबै पार्टीका दलित महिला सदस्य एकैसाथ कार्यालय आएर नाम फिर्ता लिएको निर्वाचन अधिकृत सुवेदीको भनाई छ। निर्वाचन कार्यालयमा उम्मेदवारी फिर्ता लिन आएका दुबै पार्टीका दलित महिला सदस्यहरुले राम्ररी आखा नदेख्ने, बुढेसकाल भईसकेको, काम गर्न पनि नजान्ने र सही पनि गर्न नआउने भएकाले आफूहरुले उम्मेदवारी फिर्ता लिन परेको बताएका छन्। ५ दिन अघि दलित महिला सदस्य कोटामा उम्मेदवारी दिएका दुबै पार्टीका दलित महिला उम्मेदवार किन एकाएक यूटर्न भए भन्ने बिषय अर्थपूर्ण रहेको छ। उनीहरुसंगै आएका एक ब्यक्तिले निर्वाचन कार्यालयमा सुनाए अनुसार उनीहरु दलित भएकैले हिनताबोध भएर उम्मेदवारी फिर्ता लिएको हुनसक्ने अनुमान गरिएको छ। श्रोत भन्छ,यहाँ दलित भन्ने बिक्तिकै हेला र अपहेलितको नजरले हेरिन्छ। दलित कोटाबाट जितेर के गर्ने यसको कुनै मूल्य हुँदैन। यसैले राजनीतिक झमेलामा नफसी आफ्नै काम गरी स्वतन्त्र बस्ने उनीको इच्छा बुझियो। यसअघि उपल्लो मुस्ताङको लोमान्थाङ र लोघेकर दामोदरकुण्ड गाउँपालिकाको १० वटा वडा मध्ये ८ वटा वडामा दलित महिला सदस्यको उम्मेदवारी मनोनयपत्र दर्ता भएको थिएन। लोघेकर दामोदरकुण्ड२ मा टसी ल्हामो सुन्चौरीले मात्र एकल उम्मेदवारी दर्ता गराएकी थिईन। यो सगैं उपल्लो मुस्ताङको दुई पालिकामा दलित महिला सदस्य कोटामा उम्मेदवारी मनोनयपत्र दर्ता गरी निर्विरोध हुने सुन्चौरी एक मात्र दलित महिला सदस्य भएकी छिन्। उपल्लो मुस्ताङका कतिपय वडाहरुमा दलित महिला सदस्यहरु भएपनि समाजमा अपहेलित हुने डरले खुलेर राजनितिमा आउन नसकेका हुन्।"
दार्चुला तिंकर सडकको गल्फै तुषारपानी ट्रयाक खुल्यो,काठमाडौं : वर्षाका कारण अवरुद्धरहेको दार्चुला तिंकर सडकखण्ड अन्तर्गतको गल्फैदेखि तुषारपानी खोलाको १५ किलोमिटर सडकको ट्रयाक खुलाइएको नेपाली सेनाले जनाएको छ। नेपाल सरकारले दार्चुला तिंकर सडक अन्तर्ग तुषारपानी कोठैधारसम्मको ४ किलोमिटर ट्रयाक निर्माणको जिम्मेवारी नेपाली सेनालाईदिएसँगै सेना वर्षाका कारण पहिरो गइ क्षतिभएको उक्त सडक खण्ड पुन: खोलेको नेपाली सेनाले जनाएको छ।
बेनीमा मेयर र उपमेयरमा कांग्रेसमाओवादीको तालमेल,"बेनी : आसन्न स्थानीय तह निर्वाचनमा म्याग्दीको बेनी नगरपालिकामा नेपाली कांग्रेस र नेकपा माओवादी केन्द्रले तालमेल गर्ने भएका छन्। बेनीको नगर प्रमुख र उपप्रमुखमा साझा उम्मेदवार बनाउने सहमति गरेका दुवै पार्टीका उम्मेदवारले मुख्य निर्वाचन अधिकृतको कार्यालयमा शुक्रबार अन्तिम समयमा मनोनयन फिर्ता गरेका हुन्। नेकपा माओवादीका मेयरका उम्मेदवार धनलाल जैसी र नेपाली कांग्रेसका उपप्रमुखका उमेद्वार अमृतादेवी बानियाको मनोनयन फिर्ता भएको हो। कांग्रेसले मेयरमा चिरञ्जिवी शर्मा र उपमेयरमा माओवादीले ज्योती लामिछाने पौडेललाई उम्मेदवार बनाएका छन्। दुई पार्टीको सहमति अनुसार मनोनयन फिर्ता गरेको माओवादीबाट मेयरका उमेद्वार बनेका जैसीले बताए। पार्टी सभापति शेरबहादुर देउबाले हस्ताक्षर गरेको पत्र कांग्रेसका जिल्ला सभापति खम्बिर गर्बुजाले मुख्य निर्वाचन अधिकृतको कार्यालयमा बुझाएर मनोनयनपत्र फिर्ता गराएका हुन्। यसअघि म्याग्दीको धवलागिरी गाउँपालिका र बेनी नगरपालिकाको २, ६, ७, ८ र ९ नम्बर वडामा कांग्रेस माओवादीले साझा उम्मेदवारी दर्ता गरेका थिए। अन्य स्थानीय तहमा भने मित्रवत प्रतिस्पर्धा गर्ने नेताहरुले बताएका छन्। कांग्रेस र माओवादीको सहमतिप्रति असहमति जनाउँदै सत्ता साझेदार नेकपा एकिकृत समाजवादी म्याग्दीमा पाँच दलीय संयन्त्रबाट बाहिरएको छ। सो पार्टीका जिल्ला इञ्चार्ज मुना बानियाले संयन्त्रबाट बाहिरिएको र जिल्लाका सबै स्थानीय तहमा दर्ता गरेको मनोनयन फिर्ता गरिएको बताइन्। कांग्रेस र माओवादीले छलफल र ताममेलमा बेवास्ता गरेको नेकपा एकीकृत समाजवादीका नेताहरुले गुनासो गरेका छन्। बेनीको मेयरमा नेकपा एकीकृत समाजवादीबाट कृष्णकुमार विश्वकर्मा, उपमेयरमा मुना बानियाले मनोनयन दर्ता गराएका थिए।"
युवकलाई अपहरण गरी बन्धक बनाउने पाँच जना प्रक्राउ,"काठमाडौं : सिराहाका पवनकुमार यादवलाई अपहरण गरेर बन्धक बनाएको अभियोगमा गौसालाबाट पाँच जना पक्राउ परेका छन्। महानगरीय प्रहरी परिसर काठमाडौंका प्रमुख सुदिप गिरीका अनुसार विशेष सूचनाको आधारमा उनीहरुलाई प्रक्राउ गरेको हो। प्रक्राउ पर्नेमा निरज केसी, सौजन्य सिंह, आशिष कोजु, सन्तोष न्यौपाने र सन्जन ओली रहेका छन्। उनीहरु सबै जना भक्तपुरका बासिन्दा रहेको प्रहरीले जनाएको छ। घटनाको प्रारम्भिक अनुसन्धानका क्रममा अपहरित युवक र लैजाने समूह लागुऔषध प्रयोगकर्ता रहेको खुलेको छ। घटनाको थप अनुसन्धान भइरहेको र म्याद थपका लागि उनीहरुलाई जिल्ला अदालत काठमाडौंमा लगिएको प्रहरील जनाएको छ।"
अघोषित लोडसेडिङ नहटाए आन्दोलन गर्छौ : उद्योगी,"विराटनगर : सुनसरीमोरङ औद्योगिक करिडोरका उद्योगी व्यवसायीले अघोषित लोडसेडिङ तत्काल हटाउनुपर्ने माग गरेका छन्। माग पूरा नभए आन्दोलन गर्ने चेतावनी उनीहरुले दिएका छन्। तालिका बिना नै मनलाग्दी लोडसेडिङ गरिँदा औद्योगिक क्षेत्र संकटमा परेको गुनासो उनीहरुको छ। विराटनगरमा शुक्रबार पत्रकार सम्मेलन गर्दै उनीहरुले तत्काल समस्याको समाधान नभए आगामी बुधबारबाट आन्दोलनमा उत्रने चेतावनी दिएका छन्। समस्या सुल्झाउन विद्युत प्राधिकरणले चासो नदिएको गुनासो उद्योगी व्यवसायीको छ। विद्युत सेवा नियमित नहुँदा उद्योग तथा कलकारखाना प्रभावित हुन पुगेको मोरङ व्यापार संघका अध्यक्ष नवीन रिजालले बताए। विद्युत सेवा ठप्प छ। यस्तो अवस्थामा औद्योगिक उत्पादन कटौती भएका छन्, उनले भने, उद्योगी व्यवसायी समयमा परेका छौँ। विद्युत सेवालाई निरन्तरता दिन नसक्दा प्राधिकरणको प्रतिष्ठामाथि नै प्रश्न चिन्ह खडा भएको छ। विद्युतका कारण उत्पादन प्रक्रियाअवरुद्ध बनेको रिजालले बताए। उनका अनुसार अघोषित लोडसेडिङका कारण औद्योगिक करिडोरका कम्तीमा ५ सय उद्योग प्रभावित बनेका छन्। व्यापार संघ, उद्योग संगठन मोरङ र नेपाल उद्योग परिसंघ प्रदेश १ ले गरेको संयुक्त पत्रकार सम्मेलनमा उद्योगी व्यवसायीले पूर्वसूचना र तालिका बिना विद्युत सेवा अवरुद्ध गरिनु गलत भएको बताए। लोडसेडिङ गर्ने हो भने हामीलाई तालिका दिनु पर्यो। हैन भने बिना जानकारी यस्तो गर्न पाइँदैन, रिजाल भन्छन्। मुलुकका विद्युत उत्पादक कम्पनीहरुले स्वदेशी विद्युत उत्पादन क्षमताको अधिकतम उपयोग गर्नुपर्ने सुझावसमेत उनीहरुको छ। उद्योगी व्यवसायीले विद्युत वितरण समानुपातिक हुनुपर्ने, विद्युत डिमाण्ड शुल्क खारेज गरिनुपर्ने, विद्युतमा देखिएको समस्या समाधानका लागि सरकारले कूटनीतिक पहल गर्नुपर्ने, औद्योगिक क्षेत्रमा भइरहेको क्षतिलाई कम गर्नेतर्फ ध्यान दिनुपर्नेलगायतका माग राखेका छन्। उनीहरुले आपूर्ति नियमित नभएर समग्र औद्योगिक क्षेत्र प्रभावित बनेका बेला विद्युत डिमाण्ड शुल्क लगाउन नहुने धारणा पनि राखेका छन्। समस्या समाधानतर्फ चासो नदिएर विद्युत प्राधिकरणमा तालाबन्दी गर्नेसम्मको चेतावनी उनीहरुले दिएका छन्।"
खोलामा बग्दा बालिका बेपत्ता,विराटनगर : मोरङको बूढीगंगा गाउँपालिका२ स्थित बूढी खोलामा बग्दा शुक्रबार दिउँसो एक बालिका बेपत्ता भएकी छिन्। पौडी खेल्ने क्रममा मजुलम मियाकी ८ वर्षीया छोरी रुसिना खातुन खोलामा बग्दा बेपत्ता भएको मोरङ प्रहरी प्रमुख एसपी शान्तिराज कोइरालाले बताए। उनका अनुसार दिदी सुहाना खातुनसँगै पौडी खेल्न पसेका बेला रुसिनालाई दिउँसो १ बजेतिर खोलाले बगाएको पाइएको छ। पौडिएर बाहिर निस्कन सफल भएकी सुहानाले घटनाका बारेमा प्रहरी र स्थानीयलाई जानकारी गराएकी हुन्। स्थानीयको सहयोगमा घटनास्थल वरपर खोजी तीव्र पारिए पनि बेपत्ता भएकी बालिकालाई फेला पार्न नसकिएको प्रहरीले जनाएको छ।
बर्दियाका ५ पालिकामा नेतृत्वका लागि पुरानै अनुहार,"गुलरिया : आसन्न स्थानीय तहको निर्वाचनमा बर्दियाका ५ वटा पालिकाहरुमा पुरानै जनप्रतिनिधिहरुले उम्मेदवारी दोहोर्याएका छन्। गुलरिया, ठाकुरबाबा नगरपालिकाको प्रमुख, राजापुर नगरपालिको उपप्रमुख र बढैयाताल तथा गेरुवा गाउँपालिकाका अध्यक्षहरुले आआफ्ना दलहरुबाट पुनः उम्मेदवारी दर्ता गराएका हुन्। बर्दियाको सदरमुकाम गुलरिया नगरपालिकामा नेपाली काँग्रेसबाट अघिल्लो निर्वाचनका विजेता मुक्तिनाथ यादवले नगरप्रमुख पदमा पुनः उम्मेदवारी दिएका छन्। त्यस्तै ठाकुरबाबा नगरपालिकामा नेकपा एमालेबाट पूर्व विजेता घननारायण श्रेष्ठले पुनः नगरप्रमुख पदमा उम्मेदवारी दिएका हुन्। राजापुर नगरपालिकामा माओवादी केन्द्रबाट उपप्रमुख पदकी विजेता मनकला कुमारी चौधरीले पुनः उपप्रमुख पदमा उम्मेदवारी दिएको जिल्ला निर्वाचन कार्यालय बर्दियाले जनाएको छ। बढैयाताल गाउँपालिकामा पूर्वगाउँपालिका प्रमुख नेकपा एमालेका लाल बहादुर श्रेष्ठले पुन: अध्यक्ष पदमा उम्मेदवारी दर्ता गराएका छन्। गेरुवा गाउँपालिका अध्यक्ष जमान सिंह केसीले नेपाली काँग्रेसबाट पुन गेरुवाको अध्यक्ष पदमा उम्मेदवारी दिएका हुन्। बर्दियामा ५ दलिय गठबन्धन नजोडिएपछि सत्तासिन दलहरु स्थानीय तहको निर्वाचनमा अलगअलग होमिएका छन्। गुलरिया नगरपालिकाको नगरप्रमुख पदमा नेकपा एमालेबाट अमर बहादुर खड्का, माओवादी केन्द्रबाट गेहेन्द्र प्रसाद ढकाल, नेकपा एकीकृत समाजवादीबाट बालकृष्ण वलीले उम्मेदवारी दिएका छन्। गुलरियामै लोसपाबाट केशवकुमार यादव, जनमत पार्टीबाट मंगरे गोडिया, राप्रपाबाट सुजितराज श्रीवास्तव, जनता समाजवादी पार्टीबाट सुधाकर मिश्र, राष्ट्रिय जनमोर्चाबाट युवराज ढकाल, नेश्नलिष्ट पिपल्स पार्टीबाट अजय सदाशंकर विक र नागरिक उन्मुक्ति पार्टीबाट सोमई थारुले उम्मेदवारी दर्ता गराएका हुन्। गुलरिया नगरपालिकाको नगर प्रमुख पदमा ११ वटा दल र ४ स्वतन्त्र गरी १५ जनाले उम्मेदवारी दर्ता गराएका छन्। स्वतन्त्र उम्मेदवारी दर्ता गराउनेहरुमा दिपिका शर्मा, दिपक विसी, अनिल यादव र राजु भण्डारी छन्। ठाकुरबाबा नगरपालिकाको नगरप्रमुख पदमा नेपाली काँग्रेसबाट तिलकराम लम्साल, माओवादी केन्द्र नेत्रराज आचार्य, नेकपा एस दुर्गाप्रसाद जैसी, राप्रपा कुमारी पार्वती लम्साल, नेमकिपा पवित्रा शाही र स्वतन्त्रबाट धर्मराज रिजालले उम्मेदवारी दिएका हुन्। बारबर्दिया नगरपालिकामा नेपाली काँग्रेसबाट छविलाल थारु, माओवादी केन्द्रबाट दशरथ अगलपथ थारु, एमाले पदम प्रसाद ढकाल, नेमकिपा मञ्जु चौधरी, राजमो नुमलाल रेग्मी, नेपाल दलित पार्टी कृष्ण ढकाल, राप्रपा रामभरोसे थारु, लोसपा महेन्द्र किशोर झा र स्वतन्त्रबाट अशोक केसी, सोमाला थारुले उम्मेदवारी दर्ता गरेका छन्। बाँसगढी नगरपालिकाको प्रमुख पदमा माओवादी केन्द्रबाट भवन कुमार थारु, नेकपा एमाले खडक बहादुर खड्का, नेपाली काँग्रेस सविनकुमार थापा, राप्रपा रामबहादुर शाही, जनमत पार्टी लेखराज यादव, जसपा विपिन पौडेल, नेमकिपा हरिलाल न्यौपाने र नेश्नलिष्ट पिपल्स पार्टीबाट हुकम बहादुर बुढामगरले उम्मेदवारी दिएका हुन्। मधुवन नगरपालिकाको नगरप्रमुख पदमा एमालेबाट धर्मराज थापा, माओवादी केन्द्र लक्ष्मी प्रसाद शर्मा, नेपाली काँग्रेस तेजबहादुर भाट, राप्रपा गिरीराज न्यौपाने, नेकपा एस दुर्गाबहादुर रिमाल, जसपा निशा सिंह र नेश्नलिष्ट पिपल्स पार्टीबाट अनिशा थारु छन्। राजपुर नगरपालिकाको नगरप्रमुखमा नेपाली काँग्रेसबाट दिपक जंग शाह, माओवादी केन्द्र दिपेश थारु, एमाले पहारी चौधरी, राप्रपा राममणी उपाध्याय, राजमो शिवलाल उपाध्याय, नागरिक उन्मुक्ती पार्टी रामगोपाल चौधरी र स्वतन्त्रबाट मोहनलाल चौधरीले उम्मेदवारी दिएका छन्। गेरुवा गाउँपालिकाको अध्यक्ष पदमा माओवादी केन्द्रबाट विश्व बहादुर थारु, एमाले भरत बहादुर धामी, राप्रपा सोनपति थारु, राजमो देवबहादुर जिसी, नागरिक उन्मुक्ती पार्टी छेत्रपाल थारुको उम्मेदवारी दर्ता भएको छ। बढैयाताल गाउँपालिकाको अध्यक्षमा नेपाली काँग्रेसबाट भगत बहादुर नेपाली, माओवादी केन्द्र हिमालय त्रिपाठी, राप्रपा चुडामणी पौडेल, नेकपा एस कौशिला सिंह ठकुरी तथा स्वतन्त्रबाट दामोदर वास्तोला र देवेन्द्र मल्लले उम्मेदवारी दर्ता गराएका हुन्। मनोनयन पत्र दर्ता गरेका गुलरियाका पूर्व नगरप्रमुख तस्विर ः यादव आचार्य"
"निर्वाचन आयोगले भन्यो : उम्मेदवारी फिर्ता गराउन धम्की, धरपकड र प्रलोभन नदेखाउनू","काठमाडौं : निर्वाचन आयोगले उम्मेदवारी दर्ता गराएकाहरुलाई फिर्ता गराउन दबाब नदिन राजनीतिक दललाई आग्रह गरेको छ । आयोगले शुक्रबार सार्वजनिक सूचना जारी गर्दै उम्मेदवारी दर्ताको क्रममा मनोनयन गराएका कतिपय उम्मेदवारलाई मनोनयन फिर्ता गराउन डर, धाक, धम्की, धरपकड र प्रलोभन नदेखाउन आग्रह गरेको हो । सूचनामा भनिएको छ, '२०७९ वैशाख १६ उम्मेदवारको नाम फिर्ता लिने सम्बन्धमा स्थानीय तह सदस्य निर्वाचन, २०७९ मा उम्मेदवारी दर्ताको मनोनयन गराउनु भएका कतिपय उम्मेदवारहरूलाई मनोनयन फिर्ता गराउनका लागि डर, धाक, धम्की, धरपकड र प्रलोभन देखाएको भन्ने समेतका सूचना तथा जानकारी आयोगमा प्राप्त भइरहेको प्रति आयोगको गम्भीर ध्यानाकर्षण भएको छ । यस्ता गतिविधिले संविधान र प्रचलित कानून बमोजिम योग्यता पुगेका कुनै पनि नेपाली नागरिकले राजनीतिमा भाग लिन, उम्मेदवारी दर्ता गर्न, निर्वाचित हुन र शासकीय प्रणालीमा संलग्न हुन पाउने नैसर्गिक संवैधानिक एवम् कानूनी अधिकार कुण्ठित हुन जान्छ ।' 'निर्वाचनलाई प्रभाव पार्ने गतिविधि जुनसुकै प्रकृति र मात्राका भएपनि त्यसले संविधान, कानुन र लोकतन्त्रमाथि आघात पुर्याउने भएकाले यस्ता हर्कत नगर्न नगराउन आयोग सरोकारवालाहरु सबैप्रति आग्रह गर्दछ,' आयोगले प्रकाशित गरेको सूचनामा भनिएको छ।"
सबै स्थानीय तहका मतगणनास्थलमा सीसी क्यामरा राख्न निर्देशन,"काठमाडौं : निर्वाचन आयोगले स्थानीय तह सदस्य निर्वाचन, २०७९ मा ७५३ वटै स्थानीय तहका गतगणनास्थलमा अनिवार्यरुपमा सीसी क्यामराको प्रबन्ध गर्न भनेको छ। आयोगले मतगणना कार्यलाई पारदर्शी र सुरक्षित राख्नका लागि सीसी क्यामराको प्रबन्ध गर्न निर्देशन दिइएको हो । कुनै विवाद उत्पन्न भएको पाइएमा विद्युतीय अभिलेखीकरणका लागि समेत उपयोगी हुने भएकाले मतगणनास्थला सीसी क्यामरा अनिवार्य बनाएको आयोगले जनाएको छ। सो प्रयोजनका लागि आयोगले नेपाल सरकारको सङ्घीय मामिला तथा सामान्य प्रशासन मन्त्रालयमार्फत सबै स्थानीय तहलाई परिपत्र पनि गरिसकेको छ । आयोगका प्रवक्ता एवं सहसचिव शालिग्राम शर्मा पौडेलले कुनैकुनै पालिकामा क्यामरा आवश्यक नभएको कुरा आएको भन्दै आयोगको निर्णय कार्यान्वयन गर्न आनाकानी गरिए मान्य नहुने बताए। उनले क्यामरा राख्न नचाहनुको अर्थ त्यहाँ कुनै गडबडी गर्न लागिएको त होइन ? भन्ने प्रश्न उत्पन्न भएको बताए। गत निर्वाचनमा चितवनको भरतपुर महानगरपालिका र केही पालिकामा मतगणनामा विवाद हुँदा केही वडामा पुनःमतदानसमेत भएको थियो । निर्वाचनका लागि कूल १० हजार ७५६ मतदानस्थल र २१ हजार ९५५ मतदान केन्द्र निर्धारण गरिएको छ । यसैगरी यसपटकको निर्वाचनमा फोटोसहितको नामावलीलाई लाहा छाप लगाएर मात्रै मुख्य निर्वाचन अधिकृत र निर्वाचन अधिकृतलाई पठाइएको छ । आयोगले रङ्गिन र श्यामवेत दुवै रंगमा प्रिन्ट गरी फोटोसहितको मतदाता नामावली दल सम्बन्धित पालिकागत आधारमा पठाएको आयोगका प्रवक्ता एवं सहसचिव पौडेलले बताए। मतदाताले हेर्न चाहेमा आयोगका वेबसाइटमा नामावलीको सूची मात्रै हेर्न सक्नेछन् । निर्वाचनका लागि कूल एक करोड ७७ लाख ३३ हजार ७२३ मतदाता रहेका छन् । यसैबीच आयोगले प्रदेश निर्वाचन अधिकारी र जिल्ला निर्वाचन अधिकारीसँग आज भर्चुअल माध्यमबाट बैठक गरी निर्वाचन सामग्री र मतपत्रको ढुवानी र समग्र व्यवस्थापकीय तयारीबारे जानकारी लिएको छ । निर्वाचनका लागि पठाइएका सामग्री र मतपत्रको सुरक्षा, पालिका तहमा वितरण, आयोगका परिपत्रको कार्यान्वयन, मुख्य निर्वाचन अधिकृत र निर्वाचन अधिकृतसँगको समन्वय आदिबारे सो बैठकमा छलफल भएको छ । बैठकमा प्रदेश र जिल्लास्तरबाट उठाइएका विषयमा स्पष्ट पार्दै आयोगका प्रवक्ता पौडेलले निर्वाचनको मिति आउन दुई साता मात्रै बाँकी रहेको स्थितिमा जिम्मेवारीको संवेदनशीलतालाई बोध गरी सक्रिय र प्रोएक्टिभ हुन निर्देशन दिँदै जिल्लास्तरमा जनशक्ति नियुक्त गर्दा व्यावसायिकता र सक्षमतालाई प्राथमिकता दिन आग्रह गरे। उनले निर्वाचनसम्बन्धी सूचना र तथ्याङ्क आयोगको प्रणालीमा प्रविष्टिका क्रममा कुनै समस्या भएका जिल्लास्तरबाट समाधान गर्नुपर्ने भएकाले चनाखो हुन आग्रह गर्दै प्राप्त सामग्री र बजेटलाई राम्रोसँग रुजु (अध्ययन) गरेर अपुग भएमा माग गर्न वा स्थानीयरुपमा व्यवस्थापन गर्न सकिने खालका भएमा त्यहीँ व्यवस्थापन गर्न सुझाव दिनुभयो । उनले फोटोसहितको मतदाता नामावलीमा यसपटक लाहाछाप लगाएर निर्वाचन अधिकृतलाई पठाइएको, मतगणनास्थलमा अनिवार्यरुपमा सीसी क्यामराको व्यवस्था गर्न भनिएको स्मरण गराए। आयोगका उपसचिव सूर्यप्रसाद अर्यालले मतदाता शिक्षासम्बन्धी कतिपय सामग्री कुरियरबाट पनि पठाइएकाले सोको उचित वितरण प्रबन्ध गर्न आग्रह गरे। उनले निर्वाचनका क्रममा बारम्बार सोधिने प्रश्न, मतदान गर्ने सही तरिका, आचारसंहितासम्बन्धी ब्रोसर, साझेदार संस्थाबाट प्राप्त जानकारीमूलक पुस्तक, जनस्वास्थ्य मापदण्डको पालनासम्बन्धी पोष्टर आदि पठाइको जानकारी दिए। आयोगका उपसचिव कमल ज्ञवालीले स्थानीयरुपमै हुनसक्ने व्यवस्थापकीय तयारी त्यहीँ गर्न वा सानातिना समस्याको आफैं समाधान गर्न आग्रह गर्दै विद्यमान, ऐन, नियम, निर्देशिका, आयोगका निर्णय र परिपत्रको सूक्ष्म अध्ययन गरेर निर्वाचनलाई व्यवस्थापकीयरुपमा सफल तुल्याउन प्रदेश र जिल्लास्तरका अधिकारीको भूमिका हुने अपेक्षा व्यक्त गरे। यही वैशाख ११ र १२ गते प्राप्त उम्मेदवारको मनोनयनपत्र दर्ता भएकामा आज उम्मेदवारको अन्तिम नामावली सार्वजनिक गर्ने र वैशाख १७ गते निर्वाचन चिन्ह वितरण गर्ने कार्यसूची छ । रासस"
वैदेशिक रोजगारीका लागि सर्वीया खुला,"काठमाडौंः सरकारले वैदेशिक रोजगारीका लागि सर्वीया जान खुल्ला गरेको छ । श्रम रोजगार तथा सामाजिक सुरक्षा मन्त्रालयका प्रवक्ता डण्डुराज घिमिरेले नेपालबाट वैदेशिक रोजगारीमा जान सर्वीया खुला गरिएको जानकारी दिए । उनले अन्नपूर्णसँग भने,' सरकारले ११० वटा देश वैदेशिक रोजगारीका लागि खुल्ला गरेको थियो । अब सर्वीया थपिएको छ ।' श्रम रोजगार तथा सामाजिक सुरक्षा मन्त्रालयले सूचना प्रकाशित गर्दै अब सर्वीयामा पनि वैदेशिक रोजगार व्यवसाय गर्न पाउने निर्णय भएको जनाएको थियो । योसहित वैदेशिक रोजगारका लागि खुला गरिएका देशको संख्या १११ पुगेको छ।"
तालमेलको विषय सैद्धान्तिक भएको भन्दै पछि हटे गगन थापा,"काठमाडौं : नेपाली कांग्रेसका महामन्त्री गगन कुमार थापाले तालमेलको विषयमा जेजस्तो बहस भए पनि अब पार्टीको निर्णयअनुसार अघि बढ्नुपर्ने बताएका छन्। शुक्रबार काठमाडौंमा आयोजित कार्यक्रममा उनले मतभेद् हुनु स्वभाविक भएको बताए। 'पार्टीभित्र तालमेलका बिषयमा जेजस्तो बहस भए पनि अब पार्टीले गरेको निर्णयअनुसार सबै अघि बढ्नुपर्छ,' उनले भने, 'बहस, मतभेद हुनु स्वभाविक हो। पार्टीको आधिकारिक निर्णय सबैले पालना गरौं।' उनले तालमेलको विषयमा आफूले उठाएको बहस सैद्धान्तिक विषय भएकाले यसलाई पछि छलफल गर्न सकिने बताए। 'निर्वाचनमा अब एकढिक्का भएर पार्टीलाई विजयी गराऔं। टिकटलाई लिएर असन्तुष्टि राख्ने सबैलाई समेटेर लैजाऔं।'"
वैशाख २० गतेका लागि लुम्बिनी प्रदेश सभा बैठक आह्वान,बुटवल : लुम्बिनी प्रदेश सभाको बैठक आह्वान भएको छ । संविधानत ६ महिनाभन्दा बढी समय संसद बैठकको अन्तर राख्न नपाइने भएपछि बैठक बोलाइएको हो । प्रतिपक्षी दल एमालेले अवरोध गरेपछि साढे ५ महिना यता संसद बैठक स्थगित छ । प्रदेश प्रमुख अमिक शेरचनले वैशाख २० गते दिनको १ बजेका लागि बैठक आह्वान गरेका हुन् । यो बैठक एक दिन बस्नासाथ पुन स्थगित हुने जनाइएको छ । संवैधानिक व्यवस्था टार्नका लागि मात्रै बैठक आह्वान गरिएको हो ।
चीनमा ५ हजार ६०० भन्दा बढी कोरोना संक्रमित,चीन : चीनमा पछिल्ला केही दिनमा कोरोना भाइरसका संक्रमितहरुको संख्या बढिरहेका बेला गएको २४ घन्टायता धेरै संक्रमित भेटिएका जनाइएको छ। यहाँका अधिकारीहरुले दिएको जानकारीअनुसार चीनमा बिहीबार मात्र ५ हजार ६४६ जना संक्रमित भेटिएका हुन्। पछिल्लो समयमा यहाँ चीनको सांघाइ सहरमा धेरै संक्रमित देखिएका छन्। यस सहरमा मात्र गएको २४ घन्टायता ५ हजार ४८७ जना संक्रमित देखिएका बताइएको छ। चीनका विभिन्न सहर र राजधानी बेइजिङमा थप संक्रमितहरु देखिने क्रम जारी नै रहेको बताइएको छ। चिनियाँ राजधानी सहरमा चीन सरकारले पछिल्लो समयमा संक्रमणबाट बच्न सुरक्षाका मापदण्डहरु अपनाउने गरेको भए पनि संक्रमितहरु भने प्रत्येक दिन देखिएका छन्। पछिल्ला हप्ताहरुमा चीनको सांघाइ सहरमा सबैभन्दा धेरै संक्रमितहरु देखिन थालेका हुन्। सांघाइ सहरमा पछिल्लो समयमा संक्रमितहरु अन्यत्रभन्दा धेरै देखिन थालेका बताइएको छ। यहाँ हरेक दिन एक हजारभन्दा बढी संक्रमितहरु देखिन थालेका छन् र ती मध्ये अधिकांश चीनभित्रै संक्रमणमा परेका हुन्। रासससिन्ह्वा
बैंक अफ काठमाण्डूको नयाँ शाखा पोखराको पारवरहाउसमा,काठमाडौं : बैंक अफ काठमाण्डू लिमिटेडको नयाँ शाखा पोखरा महानगरपालिका३० पावरहाउसमा स्थापना भएको छ। शाखाको शुक्रबार एक समारोहकाबीच लेखनाथ उद्योग वाणिज्य संघका अध्यक्ष छत्रधर आत्रेय र बैंकका संचालक मोहना लोहनीले संयुक्तरुपमा औपचारिक समुद्घाटन गरेका हुन्। बैंकले अगामी दिनहरुमा सम्भावित क्षेत्रमा आफ्ना ग्राहकलाई उत्कृष्ट सेवा उपलब्ध गराउने अभिप्रायले थप शाखाहरु संचालन गर्ने योजना रहेको जनाएको छ।
मोरङमा वडा सदस्यका उम्मेदवारको मृत्यु,विराटनगर : मोरङको केराबारी गाउँपालिका२ को वडा सदस्य पदमा उम्मेदवारी दिएका नवीन लिम्बूको शुक्रबार बिहान मृत्यु भएको छ । नेपाली कांग्रेसबाट उनी उम्मेदवार बनेका थिए । गाउँपालिकाका निवर्तमान अध्यक्ष एवं कांग्रेसबाट गाउँपालिका प्रमुखको उम्मेदवार रहेका रोहितबहादुर कार्कीका अनुसार बिहीबार पार्टीको चुनावी कार्यक्रममा लिम्बू सहभागी भएका थिए । कार्यक्रमपछि घर फर्किएर सुतेका उनी शुक्रबार बिहान अचानक बेहोस भएर ढलेको कार्कीको भनाइ छ । उनका अनुसार उपचारका लागि अस्पताल लैजाने क्रममा लिम्बूको मृत्यु भएको हो । मृत्युको कारण नखुलेको र शव पोस्टमार्टमका लागि पठाइएको कार्कीले बताए।
जिम्बावेसँग एकदिवसीय खेलका लागि नेपाली टोली घोषणा,"काठमाडौं : नेपाल क्रिकेट संघ(क्यानले) जिम्बावेसँग खेल्ने एकदिवसीय खेलका लागि नेपाली टोलीको घोषणा गरेको छ। नेपालले शनिबारबाट किर्तिपुर खेल मैदानमा जिम्बावेसँग तीन एक दिवसिय र तीन टी२० खेल खेल्नेछ। क्यानले घोषणा गरेको टोलीमा कप्तान सन्दीप लामिछाने, आशिफ शेख, देव खनाल, दिपेन्द्रसिं ऐरी, रोहित पौडेल, आरिफ शेख र बिनोद भण्डारी रहेका छन्। यस्तै करन केसी, सोमपाल कामी, कुशल भुर्तेल, सागर ढकाल, बिक्रम सोब, किशोर महतो, सुनिल धमाला, सुशन भारी र आदिल अन्सारी रहेका छन्। खेल बिहान ९ बजेदेखि हुनेछ।"
अमेरिकानेपालको सम्बन्धन बहुपुस्ताको जग हो : अमेरिकी राजदूत,"काठमाडौं : नेपालस्थित अमेरिकी राजदूत र्यान्डी बेरीले अमेरिकानेपालको सम्बन्धन बहुपुस्ताको जग भएको बताएका छन्। शुक्रबार नेपालअमेरिका सम्बन्धको ७५औं वर्षगाँठको अवसरमा शुभकामना सन्देश जारी गर्दै उनले जनताजनताबीचको सम्बन्ध, सार्वभौमिकता र लोकतान्त्रिक मूल्यमान्यता यस बहुपुस्ताको अमेरिकानेपाल सम्बन्धको जग भएको बताए। उनले जलवायु संकट र बढ्दो अधिनायकवादबाट लोकतन्त्रलाई जोगाउन दुई देशको आवश्यकता रहेको बताए। त्यसका लागि दुई देशले मिलेर काम गर्नुपर्ने उनले बताए। 'आजको दिनमा जलवायु संकटलाई सम्बोधन गर्ने र बढ्दो अधिनायकवादबाट लोकतन्त्रलाई जोगाउने जस्ता कठिन समस्याहरूलाई समाधान गर्नका लागि हामीलाई पहिलेभन्दा बढी एकअर्काको आवश्यकता छ। यो काम हामी एकअर्कासँग मिलेर गर्न उत्सुक छौँ र यसबाट फल प्राप्त गर्नेछौं, जसरी पुस्तौँदेखिको हाम्रो मित्रताले हामीलाई प्रतिफल दिँदै आएको छ,' उनले भनेका छन्। यसैबीच अमेरिकानेपालको सम्बन्ध ७५ वर्ष पुगेको अवसरमा अमेरिकाको उच्च स्तरीय भ्रमण तयारी भइरहेको परराष्ट्र मन्त्रालयले जनाएको छ। बिहीबार पत्रकार सम्मेलन गर्दै दुई देशको सम्बन्धनलाई अझ सुदृढ बनाउन अमेरिकाबाट उच्च स्तरीय भ्रमणको तयारी भइरहेको परराष्ट्र मन्त्रालयकी प्रवक्ता सेवा लम्सालले बताएकी थिइन्। दूतावासले प्रेस विज्ञप्ति जारी गर्दै नेपालको समृद्ध इतिहासको अमेरिका प्रशंसा गर्ने जनाएको छ। 'सांस्कृतिक संरक्षणका लागि राजदूत कोष नामक कार्यक्रमले विश्वभरका सांस्कृतिक सम्पदाको संरक्षणमा मद्दत गर्दछ। झन्डै २० वर्षको अवधिमा यस कार्यक्रमले नेपालमा २५ वटा सांस्कृतिक संरक्षण परियोजनालाई सहयोग गरी ३८ लाख डलरभन्दा बढी लगानी गरेको छ। यस कार्यक्रमका परिणाममध्ये काठमाडौँको सुन्दर गद्दी बैठकको जीर्णोद्धार पनि पर्दछ,' जारी विज्ञप्तिमा भनिएको छ। दूतावासले नेपालको स्वास्थ्य क्षेत्रमा अमेरिकाको ऐतिहासिक सहयोगले हाम्रो साझेदारीको सशक्त परिणामलाई झल्काउने उल्लेख गरेको छ।' सन् १९५० को दशकमा औलोले लगभग २५ प्रतिशत जनसङ्ख्यालाई असर गरेको थियो। युएसएआईडीमार्फत अमेरिकी सरकारले औलो नियन्त्रण कार्यक्रमलाई सहयोग गर्यो र सन् १९६८ भित्र औलोका बिरामीहरूको सङ्ख्या राष्ट्रव्यापी रूपमा २० लाखभन्दा बढीबाट २ हजार ४६८ मा झर्यो,' विज्ञप्तिमा भनिएको छ। महामारी सुरु भएयताका पछिल्ला दुई वर्षमा अमेरिकाले नेपाललाई झन्डै ३८ लाख कोभिड१९ खोपका मात्रा र १२ करोड ४८ लाख डलरभन्दा बढीको कोभिड सहायता प्रदान गरेको जनाएको छ। 'गत फागुनमा नेपाल सरकारले मिलेनियम च्यालेन्ज कर्पोरेसनको नेपाल कम्प्याक्ट सम्झौतालाई अनुमोदन गर्यो । यस कम्प्याक्ट कार्यक्रमको प्रतिफलस्वरूप नेपालमा ऊर्जा र यातायात क्षेत्रको आधुनिकीकरणमा मद्दत पुग्नेछ र २ करोड ३० लाखभन्दा बढी नेपाली जनतालाई सहयोग पुग्नेछ,' विज्ञप्तिमा भनिएको छ।"
नेकपा एकीकृत समाजवादीको विजयी सुरुवात भइसकेको छ : नेपाल,"काठमाडौंः नेकपा एकीकृत समाजवादीका अध्यक्ष माधवकुमार नेपालले स्थानीय तहको निर्वाचनमा पार्टीको विजयी सुरुवात भइसकेको बताएका छन्। राजधानीमा माओवादीका पूर्वजनमुक्ति सेनालाई पार्टी प्रवेश गराउँदै अध्यक्ष नेपालले केही स्थानमा विजयी सुरुवात भइसकेको बताए। 'हामीहरु चुनावमा होमिएका छौं। मनोनयन दर्ताका क्रममा केही स्थानमा निर्विरोध हुनुभयो। विजयीको झण्डा फहराइसक्नुभयो। हाम्रो पार्टीको विजयी सुरुवात भइसक्यो,' उनले भने। उनले थपे, 'पुरानो पार्टीहरु कुहिने अवस्थामा पुग्यो। दक्षिणपन्थी भासमा भासिने अवस्थामा पुगेपछि कम्युनिस्ट सिद्धान्त रक्षा गर्न नयाँ पार्टी गठन गरेका हौं। हामीले बनाएको पार्टीलाई कसैले प्राइभेट बनाएपछि यो पार्टी गठन गर्न बाध्य हुनुपरेको हो।'"
सुनसरी : स्थानीय निर्वाचनमा निजी हतियार चुनौती,धरान : स्थानीय निर्वाचन नजिकिदैँ जाँदा सुनसरीमा निजी हतियार मूख्य चुनौतीकारुपमा देखा परेको छ। जिल्ला प्रशासन कार्यालय सुनसरीले महिनादिन अगाडि नै निजी हतियार बुझाउन सम्बन्धित व्यक्तिलाई सूचनाजारी गरेको भएपनि अधिकांशले हतियार बुझाउन अटेर गरेका छन्। जिल्ला प्रशासन कार्यालय सुनसरीले मातहतका सबै प्रहरी कार्यालयलाई लाईसेन्स लिएर राखेका हतियार बुझाउन पत्रचार गरेको भएपनि सुनसरी प्रहरीले हतियार संकलनमा खास्सै चासो देखाएको छैन्। सुनसरीमा शुक्रबारसम्म ३६ जनाले आफ्ना निजी हतियार बुझाएको सुनसरीका प्रमुख जिल्ला अधिकारी इन्द्रदेव यादवले जानकारी दिएका छन्। उनले अन्य हतियार संकलन गर्न प्रहरीलाई निर्देशन दिएको बताए। सुनसरी प्रशासनले चैत ९ गते सुचना जारी गरि १५ दिन भित्र निजी हतियार र गोली बुझाउन सार्वजनिक सूचनाजारी गरेको थियो। प्रशासनले दिएको समय सिमामासमेत निजी हतियार नबुझाए निर्वाचनमा समस्या थपिने छ। इलाका प्रहरी कार्यालय धरानका डिएसपी बुद्ध श्रेष्ठले धरानमा मात्र १६ जनाले निजी हतियार बुझाएको बताए। उनले निजी हतियार राखेका सबैलाई बुझाउन निर्देशन गरिएको बताउदै अटेर गरे जफत गर्ने चेतावनी दिएका छन्। प्रमुख जिल्ला अधिकारी यादवले पनि निजी हतियार निर्वाचनको सुरक्षामा चुनौती हुने बताउछन्। उनका अनुसार ४ हजार ८८ जनाले जिल्ला प्रशासन कार्यालय सुनसरीमा अनुमति लिएर हतियार राखेका छन्। उनले हतियार अनुमति लिएका सर्वसाधारणलाई नजिकैको प्रहरी कार्यालयमा बुझाउन भनिए पनि हालसम्म ३६ वटामात्र हतियार संकलन हुनु संख्या कम भएको भन्दै प्रहरीलाई थप ताकेता गर्न निर्देशन दिएको बताए। सर्वसाधारणले दर्ता गरेर राखेका निजी हतियार नजिकैको प्रहरी कार्यालयमा राख्न निर्देशन गरिएको बताए। मानवअधिकार संजाल सुनसरीका अध्यक्ष रमेश भट्टराईले निजी हतियारले निर्वाचनमा दुरुपयोग हुने भएकाले स्थानीय प्रशासनले उच्च सर्तकता अपनाउनुपर्ने बताए। प्रहरीको कमजोरीका कारण सबै हतियार संकलनमा ढिलाई भएकाले प्रहरीलाई तदारुकताका साथ हतियार संकलनमा परिचालन गरिए निर्वाचन शान्तिपूर्वक सम्पन्न हुने उनको सुझाव छ। निजी हतियार संकलन नगरिएको विषयमा बुझ्न सुनसरीका प्रहरी प्रमुख एसपी संजयसिंह थापालाई फोन सम्पर्क गर्दा उनले फोन उठाएनन्।
१४ जना कोरोना संक्रमित थपिँदा १९ जना संक्रमण मुक्त,काठमाडौं : पछिल्लो २४ धन्टामा देशभर १४ जना कोरोना संक्रमित थपिएका छन्। स्वास्थ्य तथा जनसंख्या मन्त्रालयका अनुसार पछिल्लो २४ धन्टामा २ हजार ७ सय ७१ जनाको परिक्षण गर्दा १४ जना संक्रमित थपिएका हुन्। त्यस्तै १९ जना संक्रमुण मुक्त भएका छन्। पछिल्लो २४ धन्टामा देशभर २ लाख ९ हजार ५६ जनाले कोरोनाविरुद्धको खोप लगाएका छन्। हाल देशभर २ सय ४३ जना कोरोनाका संक्रिय संक्रमित रहेका छन्।
विद्यालय भर्ना अभियानकालागि र्याली तथा नाटक प्रदर्शन,"जाजरकोट : जाजरकोटमा विद्यालय भर्ना अभियान २०७९ को सचेतनामुलक र्याली तथा सडक नाटक आयोजना गरी सुरुवात गरिएको छ। विद्यालय उमेरका सवै बालबालिकाहरुलाई विद्यालय पठाऔं, बालअधिकारको सुनिश्चित गरौं भन्ने नाराका साथ र्याली प्रदर्शन गरिएको छ। कारितास अष्ट्रेलियाको आर्थिक सहयोग तथा कारितास नेपाल र युवा जागरण विकास केन्द्र नेपाल (यार्सन) जाजरकोटको साझेदारीमा संचालित नेपाल जीविकोपार्जन तथा उत्थानशीलता कार्यक्रम अन्तर्गत शिव माध्यमिक विद्यालय कालेगाउँमा रहेको नवश्रीजनशील शान्ति बाल क्लव र दिपेन्द्र प्रावि रावतगाउँले भर्ना अभियान सुरुवात गरेका हुन्। शिव माध्यमिक विद्यालय कालेगाउँदेखि विद्यार्थी, सुरक्षाकर्मी, अभिभावक, शिक्षक, विद्यालय व्यवस्थापन समितिका पदाधकारी, जनप्रतिनिधि र्यालीसहित २ सय जनाको सहभागितामा रावतगाउँसम्म पुगेर कार्यक्रम समापन भएको थियो। विद्यालय भर्ना अभियान सफल पारौं, गुणस्तरिय शिक्षा हाम्रो अधिकार, बालश्रम अन्त्य गरौं, असल अभिभावकको पहिचान दिऔं भन्ने जस्ता नारासहित सबै अभिभावकहरुलाई आआफ्ना छोराछोरी विद्यालय पठाउना आह्वान गरिएको थियो। यार्सन जाजरकोटका फिल्ड संयोजक धर्मराज परियारले विद्यालय भर्ना अभिायान २०७९ सफल पार्नका लागि बालबालिकाहरुले सन्चालन गरेको र्याली तथा सडक नाटक ले महत्वपूर्ण भूमिका खेल्ने बताए।"
"लोसपा घोषणापत्र : नेपालका कम्युनिस्ट पार्टीहरु विचारशून्य, सत्तालोलुप र राजनीतिक उद्यमी (पूर्णपाठसहित)","काठमाडौंः लोकतान्त्रिक समाजवादी नेपाल (लोसपा) ले नेपालका कम्युनिस्ट पार्टीहरु विचारशून्य, सत्तालोलुप र राजनीतिक उद्यमी रहेको बताएको छ । लोसपाले शुक्रबार चुनावी घोषणापत्र सार्वजनिक गर्दै कम्युनिस्ट पार्टीहरु राष्ट्रिय विकासमा तगारो हाल्ने अग्रणी संगठनहरु रहेको बताएको हो । घोषणापत्रमा भनिएको छ, 'नेपालको राजनीतिमा संख्यात्मक उपस्थिति जनाएपनि कम्युनिस्ट पार्टीहरुले आफ्नो औचित्य सावित गर्न सकेका छैनन् । जुन पार्टीले नश्लीय सोचका आधारमा आफ्नो विचार, कार्यक्रम र मुद्दाहरुको चयन गर्छ ।' यस्तै लोसपाले कांग्रेसलाई ठूलो पार्टी सानो काममा अल्झिएको जनाएको छ।"
"हेटौँडामा बर्डफ्लू भेटियो, तीन हजार ४५३ कुखुरा नष्ट","बागमती : बागमती प्रदेशको राजधानी हेटौडाको एक कुखुरा फार्ममा बर्डफ्लू भेटिएको पुष्टि भएको छ। बर्डफ्लू देखिएपछि शुक्रबार तीन हजार ४५३ कुखुरा, ५८० अण्डा र ५० केजी दाना नष्ट गरिएको छ । भेटनरी अस्पताल तथा पशुसेवा केन्द्र मकवानपुरका अनुसार हेटौडा उपमहानगरपालिका७ नागस्वतीस्थित व्यवसायी राजन खतिवडाको आदर्श कुखुरा फार्ममा बर्डफ्लू भेटिएपछि प्राविधिकसहितको टोली खटाएर उक्त परिमाणको कुखुरा, अण्डा र दाना नष्ट गरिएको हो । कुखुरा फार्ममा रहेका चार हजार कुखुरामध्ये सयौं सङ्ख्यामा कुखुरा मरेपछि शंका लागेर वैशाख ९ गते कुखुराको नमूना पशु विभाग काठमाडौँ पठाइएको र सात दिनपछि बिहीबार बर्डफ्लू प्रमाणित भएको रिपोर्टको आधारमा कुखुरा नष्ट गरिएको केन्द्रका प्रमुख डा ब्रजकिशोर ठाकुरले राससलाई जानकारी दिए। उनका अनुसार आदर्श पोल्ट्री फार्ममा रहेको कुखुरासँगै छिमेकमा रहेका अन्य पोल्ट्री फार्मको नमूना जाँच गर्दा बर्डफ्लू पुष्टि भएको छ। रिपोर्ट आएपछि जिल्ला प्रशासन कार्यालय हेटौँडामा बिहीबार बैठक गरी बर्डफ्लू प्रमाणित भएको फार्मका कुखुरा नष्ट गर्न टोली पठाइएको मकवानपुरका सहायक प्रमुख जिल्ला अधिकारी बद्रीनाथ गैरेले बताए। पशुपक्षी तथा मत्स्य निर्देशनालय हेटौंडाका निर्देशक गोपालप्रसाद शाहले बर्डफ्लू नियन्त्रण नियमावलीअनुसार बर्डफ्लू भएको स्थानमा नियन्त्रण तथा नियमन गरिने र कानुनी प्रवधानअनुसार किसानलाई राहत उपलब्ध गराउने बताए। रासस"
आईपीएल : लखनऊ र पन्जाब भिड्दै,काठमाडौं : इन्डियन प्रिमियर लिग(आईपीएल) अन्तर्गत आज लखनऊ सुपर जायन्ट्स र पन्जाब किंग्स भिड्दै छन्। खेल महराष्ट्र क्रिकेट स्टेडियमा साझ ७:४५ बजेदेखि हुनेछ। पन्जाब ८ खेलमा ४ खेल जित्दै अंक तालिकाको ७औं स्थानमा रहेको छ भने लखनऊ ८ खेलमा ५ खेल जित्दै अंक तालिकाको चौथो नम्बरमा रहेको छ।
स्थानीय तह निर्वाचन : स्याङ्जाका ३ पालिकामा महिला प्रमुख प्रतिस्पर्धामा,"स्याङ्जा : स्याङ्जामा ३ जना महिलाले प्रमुख तथा अध्यक्ष पदमा उम्मेदवारी दर्ता गरेका छन्। आसन्न स्थानीय तह निर्वाचनका लागि तीनैजना पुरुषसँगै प्रतिस्पर्धामा उत्रिएका हुन्। एघार पालिकामध्ये एक नगरपालिका र २ गाउँपालिकामा महिला प्रमुख पदमा चुनाव लड्ने भएका हुन्। यहाँको पुतलीबजार नगरपालिकामा सीमा क्षत्री, कालीगण्डकी गाउँपालिकामा माया राना र अर्जुनचौपारी गाउँपालिकामा चिनुमाया गुरुङ् चुनावी प्रतिस्पर्धामा उत्रिएका छन्। यसअघि पनि पुतलीबजार नगरप्रमुखमा क्षत्री र अर्जुनचौपारी गाउँ उपाध्यक्षमा गुरुङ थिइन्। उनीहरु दुबैलाई नेकपा एमालेले उम्मेदवार बनाएको हो। महाधिवेशन प्रतिनिधि रानालाई नेपाली कांग्रेसले उम्मेदवार बनाएको हो। विद्यालय तहदेखि राजनीतिमा क्रियाशिल राना यसअघि कुनै पनि पदमा उम्मेदवार थिइनन्। जिल्लाका ५ नगरसहित ११ पालिकामा गरी २ लाख ४० हजार ५३५ मतदाता छन्। तीमध्ये एक अन्यसहित १ लाख १६ हजार ६६६ पुरुष र १ लाख २३ हजार ८६८ महिला मतदाताा रहेको निर्वाचन कार्यालय प्रमुख गुरुप्रसाद मरासीनीले जानकारी दिए।"
मोहम्मद अफताव आलमविरुद्धको मुद्दा 'हेर्दाहेर्दै' मा,"काठमाडौंः पूर्वमन्त्री मोहम्मद अफताव आलमविरुद्धको रिट हेर्दहेर्दैमा राखिएको छ। न्यायाधीशद्वय सुष्मालता माथेमा र नहकुल सुवेदीको संयुक्त इजलासमा मुद्दाको पेशी तोकिए पनि हेर्दाहेर्दैमा राखिएको हो । आलममाथि विस्फोटक पदार्थको ओसारपसार तथा कर्तव्य ज्यान, ज्यान मार्ने उद्योग मुद्दा लागेको छ । आलमले सरकारलाई विपक्षी बनाइ रिट दायर गरेका थिए । मुद्दाको पेशी तोकिएपनि पटक पटक सर्दै आएको छ।"
पश्चिम वायुको प्रभाव : कुनकुन प्रदेशमा हुँदैछ मेघ गर्जनसहित वर्षा ?,"काठमाडौं : पहाडी भूभागमा स्थानीय वायु तथा पश्चिम वायुको प्रभाव रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाले शुक्रबार जारी गरेको बुलेटिनमा प्रदेश १, मधेश प्रदेश, बागमती प्रदेश र गण्डकी प्रदेशका पहाडी भूभागका मेघ गर्जनचट्याङ्गसहित वर्षाको सम्भावना रहेको जनाएको छ। राती प्रदेश १ र गण्डकी प्रदेश लगायत देशका पहाडी भूभागमा आंशिकदेखि सामान्य बदली रहि बाँकी भूभागमा मौसम सामान्यता सफा रहने छ। गण्डकी प्रदेशको पहाडी भूभागको थोरै स्थानहरुमा र प्रदेश १ र कर्णाली प्रदेशको पहाडी भूभागको एक वा दुई स्थानमा मेघ गर्जनचट्याङ्गसहित वर्षाको सम्भावना रहेको महाशाखाले जनाएको छ। शनिबार पनि प्रदेश १, मधेश प्रदेश, बागमती प्रदेश र गण्डकी प्रदेशका केही स्थानहरू र बाँकी प्रदेशका पहाडी भूभागका थोरै स्थानमा मेघ गर्जनचट्याङ्ग सहित क्षणिकहल्का वर्षाको सम्भावना रहेको छ। आइतबार देशको पहाडी भूभागमा आंशिक देखि सामान्य बदली रही बाँकी भूभागमा आंशिक बदली रहने छ। प्रदेश १, मधेश प्रदेश, बागमती प्रदेश, गण्डकी प्रदेश, कर्णाली प्रदेश र सुदूरपश्चिम प्रदेशका केही स्थानहरूमा र लुम्बिनी प्रदेशको पहाडी भूभागका थोरै स्थानमा मेघ गर्जनचट्याङ्गसहित क्षणिकहल्का वर्षाको सम्भावना रहेको छ। देशका तराई तथा चुरे क्षेत्रमा तापक्रम बढ्दोक्रममा रहेकोले गर्मीका कारण हुन सक्ने असरबाट बच्न महाशाखाले अनुरोध गरेको छ।"
भारतमा पछिल्लो २४ घण्टामा कोरोनाबाट ६० जनाको मृत्यु,नयाँ दिल्ली : भारतमा कोरोना संक्रमण लगातार तीव्र गतिमा बढिरहेको छ। भारतीय स्वास्थ्य मन्त्रालयको पछिल्लो तथ्यांकअनुसार पछिल्लो २४ घण्टामा ३ हजार ३ सय ७७ नयाँ कोरोना संक्रमित थपिएका छन्। साथै २४ घन्टामा २ हजार ४९६ कोरोना संक्रमित निको भएका छन् भने ६० बिरामीको मृत्यु भएको छ। हालसम्म भारमा कोरोनाका कारण मृत्यु हुनेको संख्या ५ लाख २३ हजार ७५३ पुगेको छ भने सक्रिय सङ्क्रमितको सङ्ख्या १७ हजार ८०१ पुगेको छ।
अमेरिकाले क्वाड बैठकमा रुसविरुद्ध संयुक्त प्रतिक्रियाको लागि आह्वान गर्ने,"वासिङटन डिसी : अमेरिकी राष्ट्रपति जो बाइडेनले अर्को महिना टोकियोमा हुने क्वाड शिखर सम्मेलनमा रुसविरुद्धको एकीकृत प्रतिक्रियाको मुद्दा उठाउने बताइएको छ। सो अवसरमा युक्रेनलाई सहयोग गर्न वासिङटनले चालेका कदमबारे अद्यावधिक जानकारी पनि दिइनेछ। ह्वाइट हाउसले बिहीबार बताएअनुसार जापानले मे २४ मा टोकियोमा क्वाड्रिलेटरल सेक्युरिटी डायलग (क्वाड) राष्ट्रका नेताहरूको शिखर सम्मेलनको घोषणा गरेपछि यो कुरा आएको हो। बाइडेनले रुसलाई एकीकृत प्रतिक्रियाको मुद्दा उठाउने कि नउठाउने भन्ने प्रश्नको जवाफमा ह्वाइट हाउसका प्रेस सचिव जेन साकीले भने, 'हामी यस बैठकमा पनि त्यही भावना व्यक्त गर्नेछौं।' 'अब, यो बैठक केही हप्ता टाढा छ। त्यसैले यस बीचमा धेरै कुरा विकसित हुन पनि हुन सक्छ,' साकीले भने, 'निश्चय पनि, राष्ट्रपतिले हामीले के गर्दैछौं र त्यस समयमा चीजहरू कहाँ खडा छन् भन्ने बारे बताउनुहनेछ ।' अमेरिका र दुई राष्ट्रबीचको सहकार्यलाई बढावा दिन बाइडेनले मे २०२४ मा दक्षिण कोरिया र जापानको भ्रमण गर्ने समेत, ह्वाइट हाउसले बुधबार घोषणा गरेको छ। टोकियोमा, राष्ट्रपति बाइडेनले अष्ट्रेलिया, जापान, भारत र संयुक्त राज्य अमेरिकाका क्वाड समूहका नेताहरूसँग पनि भेट गर्नेछन्। 'हामी यस यात्राको बारेमा छिट्टै थप विवरण सार्वजनिक गर्न तत्पर छौं,' ह्वाइट हाउसले जनाएको छ। गत वर्ष सेप्टेम्बरमा, राष्ट्रपति बाइडेनले अष्ट्रेलियाका प्रधानमन्त्री स्कट मोरिसन, भारतका प्रधानमन्त्री नरेन्द्र मोदी र तत्कालीन जापानी प्रधानमन्त्री योशिहिदे सुगालाई ह्वाइट हाउसमा क्वाडको प्रत्यक्षरूपमा आयोजित पहिलो शिखर सम्मेलनमा स्वागत गरेका थिए। रासस"
कांग्रेसले भन्यो : विद्रोही उम्मेदवार फिर्ता नलिए प्रस्तावक र समर्थकलाई कारबाही हुन्छ,"काठमाडौं : नेपाली कांग्रेसले पार्टीका उम्मेदवारका विरूद्ध विद्रोही उम्मेदवारी दर्ता गरेकालाई फिर्ता गर्न निर्देशन दिएको छ। कांग्रेसका मुख्य सचिव कृष्णप्रसाद पौडेलले शुक्रबार विज्ञप्ति जारी गर्दै ५ बजेसम्म उम्मेदवारी फिर्ता लिई पार्टीका आधिकारिक उम्मेदवारलाई विजयी बनाउन निर्देशन दिएका हुन्। विज्ञप्तिमा तोकिएको मिति र समयभित्र आफ्नो उम्मेदवारी फिर्ता नलिएमा विद्रोही उम्मेदवार, नीजको प्रस्तावक र समर्थकको पार्टी सदस्यता नेपाली कांग्रेसको विधान, २०१७ (संशोधन सहित) को धारा ४ (१३) (ग) बमोजिम समाप्त भई पार्टीबाट स्वतः निष्काशित हुने उल्लेख छ। २०७९ बैशाख ३० गते सम्पन्न हुन गइरहेको स्थानीय तहको निर्वाचनमा नेपाली कांग्रेस पार्टीका आधिकारिक उम्मेदवारका विरूद्ध पार्टीका कुनै सदस्यले विद्रोही उम्मेदवारी दर्ता गरेगराएको भए, निर्वाचन आयोगद्वारा तोकिएको मिति र समय (आज वैशाख १६ गते शुक्रबार विहान १० (दश) बजेदेखि ५ (पाँच) बजेसम्म) उम्मेदवारी फिर्ता लिई पार्टीका आधिकारिक उम्मेदवारलाई विजयी बनाउन सक्रिय भूमिका निर्वाह गर्नु हुन निर्देशानुसार अनुरोध गरिन्छ। विज्ञप्तिमा भनिएको छ,तोकिएको मिति र समयभित्र आफ्नो उम्मेदवारी फिर्ता नलिएमा त्यस्ता विद्रोही उम्मेदवार, नीजको प्रस्तावक र समर्थकको पार्टी सदस्यता नेपाली कांग्रेसको विधान, २०१७ (संशोधन सहित) को धारा ४ (१३) (ग) बमोजिम समाप्त भई पार्टीबाट स्वतः निष्काशित हुने व्यहोरा जानकारी गराईन्छ।"
नेपालले गरेको शासन प्रणाली र आर्थिक विकासप्रति गर्व गछौं : अमेरिकी विदेशमन्त्री,"काठमाडौं : नेपाल र अमेरिकाबीच कुटनीतिक सम्बन्ध स्थापना भएको ७५ वर्ष पुगेको छ। नेपालअमेरिका सम्बन्धको ७५ औ वर्षगाँठको अवसरमा अमेरिकी विदेशमन्त्री एन्थोनी ब्लिंकेनले शुभकामना सन्देश दिएका छन्। अमेरिकी विदेशमन्त्री ब्लिंकेनले दिएको सन्देशमा भनिएको छ,नेपालले आफ्नो शासन प्रणाली, आर्थिक विकास तथा अन्तराष्ट्रिय सहभागिताहरुमा उल्लेख्य परिवर्तन गरेको छ। एक साझेदारको रुपमा हासिल गरेका उपलब्धिहरुमा हामी गर्व गर्दछौं। विदेशमन्त्री ब्लिंकेनले आउने अनेकौं दशकहरुसम्म नेपाल र अमेरिकाको मित्रता कायम रहनेमा विश्वास गरेका छन्।"
"सत्ता गठबन्धनको निर्णय : सहमतिबाहिरको तालमेल खारेज गर्ने, बागी उम्मेदवारी फिर्ता नलिए तत्काल कारबाही गर्ने","काठमाडौं : पाँच दलीय गठबन्धनको बैठकले अन्य दलहरुसँग भएको तालमेल तत्काल खारेज गर्ने निर्णय गरेको छ। शुक्रबार बिहान प्रधानमन्त्री एवं कांग्रेस सभापति शेरबहादर देउवा अध्यक्षतामा बसेको बैठकले सहमति विपरीत गठबन्धन दलबाट दर्ता भएका उम्मेदवारीहरु तत्काल फिर्ता लिने निर्णय गरेका हुन्। बैठकपछि जारी विज्ञप्तिमा भनिएको छ, पाँच दलीय गठबन्धनबीच यस अघि केन्द्रबाट भएको सहमति अनुसार ६ महानगरपालिकार ११ उपमहानगरपालिकाका प्रमुख र उपप्रमुख पदमा भएको सहमति बिपरीत गठबन्धन दलबाट दर्ता भएका उम्मेदवारीहरु तत्काल फिर्ता लिने । गठबन्धन बाहिरको तालमेल खारेज नगरे सम्बन्धित दलले तत्काल कारबाही गर्ने निर्णय समेत भएको छ। तल्लो तहमा एमालेसँग कांग्रेस, माओवादी र समाजवादीकै तालमेल, केन्द्रबाट खारेज गर्ने निर्णय कांग्रेसले भन्यो : विद्रोही उम्मेदवार फिर्ता नलिए प्रस्तावक र समर्थकलाई कारबाही हुन्छ बैठक अगाडि बस्न अगावै आजै कांग्रेसले पनि पार्टीका उम्मेदवारका विरूद्ध विद्रोही उम्मेदवारी दर्ता गरेकालाई फिर्ता गर्न निर्देशन दिएको छ। कांग्रेसका मुख्य सचिव कृष्णप्रसाद पौडेलले शुक्रबार विज्ञप्ति जारी गर्दै आज ५ बजेभित्र उम्मेदवारी फिर्ता लिइ पार्टीका आधिकारिक उम्मेदवारलाई विजयी बनाउन निर्देशन दिएका छन्। विज्ञप्तिमार्फत कांग्रेसले उम्मेदवारी फिर्ता नलिएमा विद्रोही उम्मेदवार, नीजको प्रस्तावक र समर्थकको पार्टी सदस्यता नेपाली कांग्रेसको विधान, २०१७ (संशोधन सहित) को धारा ४ (१३) (ग) बमोजिम समाप्त भई पार्टीबाट स्वतः निष्काशित हुने चेतावनी दिएको छ। निर्वाचन आयोगले आज अपराह्न ५ बजेसम्म स्थानीय तह सदस्य निर्वाचनमा मनोनयन गरेका व्यक्तिले आफ्नो उम्मेदवारी फिर्ता लिन सक्ने जनाएको छ । निर्वाचन कार्यतालिका अनुसार आजै उम्मेदवारको अन्तिम नामावली प्रकाशन हुनेछ। विज्ञप्तिमा नेपाली कांग्रेसका सभापति देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड',नेकपा (एकीकृत समाजवादी)का अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव, राष्ट्रिय जनमोर्चाकी उपाध्यक्ष दुर्गा पौडेलले हस्ताक्षर गरेका छन्।"
भोट कसलाई दिऊँ ?,"मोटरबाटोको सुविधा भए पनि लगभग जनशून्य भएको रहेछ मेरो गाउँ। बिजुली पुगे पनि त्यो बाल्ने घरहरू प्रायः खण्डहर भइसकेका रहेछन्। बाँकीमा पनि ताला झुन्डिएका ! बाल्यकालमा हिँड्ने गरेको गोरेटोको त नामोनिशान नै छैन। त्यो त जंगल र झाडीले पुरिएछ। लहलह बाली लहराउने गराहरू तीतेपातीले ढाकेको बाँझो भूमि पो भएछ। खानेपानीको सुविधा भएर के गर्नु ? त्यहाँ थापिने गाग्राहरू छैनन्। बिरानिएको गाउँमा आफन्त खोज्दै गर्दा भेटिएकी एउटी आमै बिदेसिएको छोराको पर्खाइमा थिइन्। वेदनामिश्रित सुस्केरा हाल्दै आमै भन्न थालिन्, खेतीकिसानीले खान नपुगेपछि खेत बन्धकी राखेर छोरो साउदी गयो। उता कमाइ भएपछि छोराछोरी पढाउन भनी बुहारी पनि सहरतिर लागी। म बूढीलाई पुर्खाको थलो छोड्न मन लागेन। यहीँ बसेकी छु। गाउँमा मान्छे छैनन्, जग्गा बाँझो छ। खेती गरे बिउ पनि उठ्दैन भनी सबै बजारतिर काम खोज्न जान थाले। अब यो गाउँका मान्छे फर्कंदैनन् र नानी ? चुनाव आउन लाग्यो भन्दै भोट माग्न आउनेहरू त भन्थे हाम्रो पार्टीले जित्यो भने यो गाउँलाई पहिलाजस्तै बनाइदिन्छौं। भन्न त उहिले चुनावमा पनि त्यसै भन्थे। न गाउँ पहिलाजस्तो भयो न त मेरो छोरो नै फर्केर आयो ! भन न नानी, अब चुनावमा भोट दिऊँ कि नदिउँ ? आमैका प्रश्नको कुनै जबाफ छैन। स्वयं दोधारमा छु भोट दिने कि नदिने भनेर ! तीन दशकदेखि विकास र समृद्धिका सपना देख्दै आएकी छु म पनि। तर, ती सपना कहिल्यै पूरा हुन सकेका छैनन्। हाम्रो दलीय राजनीतिका दलहरूले सत्ता र नेताहरूले पदबाहेक अन्य केही नदेख्नाले प्रजातन्त्रको पुनस्र्थापनाको यति लामो समयसम्म पनि न यहाँ राजनीतिक स्थिरता हुन सक्यो न त विकासले गति नै लिन सक्यो। यस अवधिमा मौलायो त केवल भ्रष्टाचार र कमिसनतन्त्र। मुठ्ठीभर व्यक्तिहरू सम्पन्नताको शिखर आरोहण गर्न सफल भए। उनीहरूको जीवनशैलीका कारण यो देश धनीहरूको गरिब देश कहलाएको छ। आमजनता भने गरिबीको चपेटामा थिचिएका थिचियै छन्। सर्वसाधारणलाई दैनिक गुजारा चलाउन धौ धौ छ। चरम बेरोजगारीका कारण युवाशक्ति बाहिरिएको छ अनि त्यसबाट प्राप्त रेमिट्यान्स पनि अनुत्पादक र विलासितामा खर्च भएर पुनः विदेशै गइरहेको छ। यसबारे कुन दल र नेताले चिन्तन गरेको छ ? कृषि प्रधान देशका नागरिक हामी खुर्सानी र पिठोसम्म विदेशबाट आयात गरी खान बाध्य छौं ! यस्तोमा कृषि क्षेत्रको विकास गरी मुलुकलाई आत्मनिर्भर बनाउँछु भनेकाहरूलाई कसरी भोट दिने ? कृषि क्षेत्रलाई प्राथमिकतामा राखेर देश विकासको योजना बनाउने योजनाकारको खाँचो छ आज। कृषियोग्य भूमि बाँझो राख्ने तथा गरिएको खेतीमा पनि विषादी र रसायन हालेर उपभोक्ताको स्वास्थ्यमाथि खेलवाड गर्ने प्रवृत्तिको अन्त्य गर्ने दल र नेताको खोजीमा छन् आमजनता। एकातिर उपभोक्ता विदेशबाट आयातित महँगो खाद्यान्न उपभोग गर्न बाध्य हुने अर्कातिर किसानलाई आफ्नो उत्पादन सस्तोमा बेच्न बाध्य पार्ने बिचौलिया र कमिसनखोरको पञ्जाबाट यो देशको कृषि क्षेत्रलाई मुक्त पारेर किसान र उपभोक्ताका बीच पुल बन्न सक्ने नेताको खाँचो छ हामीलाई। गाउँमा उत्पादित तरकारी र फलपूलले बजार नपाएर गाई र भैंसीलाई खुवाउनुपर्ने अवस्था छ। सहरमा विदेशबाट आयातित तरकारी र फलफूल महँगोमा खानुपर्ने बाध्यताको अन्त्य गराउनुपर्छ। कृषिमा आधुनिक प्रविधि भिœयाउने नेतृत्व खोजेको छ आज देशले ! तर हरेक दलभित्र तँछाडमछाड गरिरहेका उनै पुराना अनुहार देख्दा म पनि तिनै आमैसँग एकाकार हुँदै प्रश्न गरिरहेछु म कसलाई भोट दिऊँ ? हरेक दिन अन्तर्राष्ट्रिय विमानस्थलबाट असंख्य युवाशक्ति बिदेसिन्छन्। एकथरी शिक्षाका लागि अर्काथरी विदेशी भूमिमा रगतपसिना बगाउन जान्छन्। शिक्षाका लागि जानेहरू फर्केर आउँदैनन् भने श्रमका लागि जानेहरू रोग र बुढ्यौली लिएर अझ कतिपय त बाकसमा बन्द भएर फर्कने गर्छन्। यसरी पलायन हुने युवाशक्तिलाई स्वदेश फर्काउन, विदेशी भूमि हराभरा र उन्नत बनाउनु आजको खाँचो हो। उनीहरूको श्रम र सीपलाई स्वदेशमा उपयोग गर्ने वातावरण बनाउने, उच्चशिक्षा र रोजगारीका अवसर सिर्जना गरी युवालाई देशभित्रै राख्ने नेतृत्वको खाँचो छ आज ! तर यी त केवल चुनावी नारा र भाषण बन्छन्। त्यसपछिको सत्ता र कुर्सीको जोडघटाउमा जनप्रतिनिधि यति व्यस्त हुन्छन् कि उनलाई आफ्ना प्रतिबद्धताको हेक्का नै रहँदैन। यही कटु यथार्थबीच प्रश्न गर्दैछु, कसलाई दिऊँ भोट ? घोकन्ते विद्या र सैद्धान्तिक शिक्षा होइन, बालबालिकालाई व्यावहारिक र सीपमूलक शिक्षा चाहिएको छ। किताबको गरुंगो भारीले थिचिएर वर्षौं पढ्दा पनि अन्त्यमा जागिरका लागि भौतारिनुपर्ने बाध्यताबाट मुक्त हुनु छ। अनि आफ्ना लागि मात्र नभएर अरूका लागि पनि रोजगारी सिर्जना गर्न सक्नुपर्छ अब युवाले। अबको सरकारबाट यस्तै नीति र त्यसको सही कार्यान्वयनको आशा छ हामीलाई ! तर, हाम्रो शिक्षा पद्धति कारिन्दामुखी छ। जसरी हुन्छ प्रमाणपत्र हात पारी जागिरको खोजीमा धाउने। निजी शिक्षण संस्था सर्वसाधारणको पहुँचबाहिर बन्दैछन् भने सरकारी शिक्षण संस्थाको लगानी बालुवमा पानी बन्दैछ। शिक्षालाई व्यापार बनाउने दुष्प्रवृत्तिका संरक्षक बनेका छन्, दलीय राजनीतिका अगुवाहरू। शैक्षिक क्षेत्रमा हुने चरम राजनीतिका कारण विद्यार्थीको भविष्यमाथि नै प्रश्न उठिरहेको छ। यस्तो अवस्थामा शिक्षालाई राजनीतिबाट मुक्त गराउने इमानदार राजनीतिज्ञको खाँचो छ यहाँ ! विडम्बना ! राजनीतिक दलको कोटाबाट नियुक्त भई शैक्षिक क्षेत्रलाई राजनीतिबाट मुक्त राख्छु भन्ने शैक्षिक नेतृत्व झेल्न बाध्य छौं। शैक्षिक एवं प्राज्ञिक क्षेत्रलाई राजनीतिक भागबन्डाका आधारमा नभई योग्यता र क्षमताका आधारमा नेतृत्व दिइनुपर्ने आजको आवश्यकता हो। विद्यार्थीको बुइँ चढेर कुर्सीमा पुग्ने प्रवृत्तिबाट के यो सम्भव होला ? त्यसैले त म नो भोट को अधिकार खोज्दैछु ! घरघरबाट निस्कने ढल खोलामा निकास गर्ने सहरी विकास छ यहाँ। फोहोरको डंगुर र दुर्गन्धले प्रायः सहरबजारको परिचय दिइरहेको हुन्छ। महानगरको फोहोर त फोहोरी राजनीतिको एउटा अंग नै बनिसकेको छ। त्यसैले त जुनसुकै नेतृत्व आए पनि यसको स्थायी समाधान निस्कँदैन। किन ? महानगरको नेतृत्वले फोहोरमैला व्यवस्थापनका लागि प्रविधिसहितको दीर्घकालीन योजना ल्याउन सक्दैन ? अव्यवस्थित सहरीकरण, धूलोप्रदूषण आदिबाट आजित छन् नगरवासी। विकासका नाममा खेतीयोग्य जमिनमा बस्ती बसाल्ने अनि अन्धाधुन्ध डोजर चलाएर पर्यावरण नष्ट गराउने प्रवृत्तिको विकल्प खोजिरहेछौं हामी ! तर, हाम्रा राजनीतिज्ञहरू यिनै तत्त्वसँग मितेरी लाएर चुनाव जित्छन्। अनि बन्छन् आफूमात्र समृद्ध। यस्तै यथार्थबीच अन्योलमा छु कसलाई दिऊँ भोट ? असुरक्षित छन् महिला र बालिका। यौनहिंसाका घटनामा दोषीलाई राजनीतिले संरक्षण गर्छ। राजनीतिक दलको मुकुण्डोभित्र असंख्य अपराधी लुकेका हुन्छन्। सानालाई ऐन ठूलालाई चयन भन्ने उक्ति सदा सार्थक हुनाले सर्वसाधारण निराश छन्। बढ्दो महँगीले जनजीवन कष्टकर बन्दा पनि सरकारको ध्यान त्यता जाँदैन। केही सीमित सम्पन्न वर्गलाई हेरेर समृद्धिका सूचकांक प्रस्तुत गर्छ सरकार। एकातिर सर्वसाधारणका छोराछोरीले सर्वसुलभ गुणस्तरीय शिक्षा पाएका छैनन्। अर्कोतिर निःशुल्क स्वास्थ्य सेवा नाम मात्रको छ। विपन्न वर्गका झुप्रोमा दुई छाक पाक्न कठिन छ। सरकार समृद्धिको प्रमाणस्वरूप भ्यु टावर ठड्याउँदैछ। भ्यु टावरको उचाइ नाप्ने क्षमता छैन नेपाली नागरिकसँग ! नागरिक त चाहन्छ आफ्नो झुप्रामा उज्यालो। सुपथ बजार, सर्वसुलभ शिक्षा र स्वास्थ्य अनि ग्रामीण पूर्वाधारको विकास पो चाहिएको छ सर्वसाधारणलाई त। कसले गर्ला हाम्रा चाहनाको सम्बोधन ? कसलाई दिने हामीले भोट ? राजनीति त सेवामुखी हुनुपर्ने हो। राजनीतिक व्यक्ति सादा जीवन उच्च विचारको अनुयायी बन्नुपर्ने हो। जनताका इच्छाचाहना अनि उन्नति र समृद्धिमा आफ्नो भविष्य देख्ने त्यागी राजनेताको खाँचो छ मेरो देशलाई ! तर विडम्बना ! यहाँ त नेताहरू जोगी हुन कसले राजनीति गर्छ र ? भन्दै राजनीतिलाई नाफामुखी व्यापार बनाउँदैछन्। जनमतले भन्दा आर्थिक हैसियतका आधारमा जनप्रतिनिधि र नेता बन्ने संस्कृति दलभित्र मौलाइरहेछ। आचारविचार, सिद्धान्त अनि नैतिकता र इमानदारीको तिलाञ्जलि दिएर जस्तोसुकै गठबन्धन गरेर भए पनि चुनाव जित्ने र सत्ताभोग गर्ने होडबाजी चलिरहेछ नेपाली राजनीतिमा। भ्रष्टाचारी, कालोबजारी, कमिसनखोरघुसखोर, अपराधी आदि जोसुकैलाई हितैषी मानी गरिने राजनीतिको परिणाम के होला ?त्यसैले वर्षौंदेखि धमिलिएको दलीय राजनीतिमा स्वच्छता चाहेका छौं ! राजनीतिमा जनमुखी र सेवामुखी संस्कृतिको विकास खोज्दैछौं हामी ! उजाडिएका गाउँघर पुनः जगमग भएको देख्न चाहन्छौं ! नागरिकका चाहना र मर्म बुझ्ने नेता को होला ? त्यसैले त प्रश्न गर्दैछु कसलाई दिऊँ भोट ?"
अब ट्राफिक जरिवाना क्युआर कोर्डमार्फत तिर्न सकिने,"काठमाडौं : उपत्यकामा ट्राफिक जरिवना क्युआर कोर्डमार्फत तिर्न सकिने भएको छ। उपत्यका ट्राफिक प्रहरी कार्यालयले ट्राफिक नियम उलङ्घन गर्ने चालकको सहजताका लागि क्युआर स्क्यान पे फाइन एण्ड विथड डकुमेन्ट सुविधाको थालनी गरेको हो। कुमारी बैंक लिमिटेडको सहकार्यमा बिहीबारदेखि सुरु गरिएको उक्त सेवाको कार्यालयका प्रमुख, प्रहरी वरिष्ठ उपरीक्षक उमेशराज जोशी र बैंकका डिजिटल प्रमुख अनिश ताम्राकारले संयुक्तरुपमा शुभारम्भ गरे। उक्त सेवा प्रारम्भ भएसँगै जरिवाना रकम तिर्न बैंक खोज्न भौतारिनुपर्ने वा नगद पैसा बोकेर बैंकमा घण्टौँ लाइनमा बस्नुपर्ने बाध्यताको अन्त्य हुने कार्यालय प्रमुख जोशीले बताए। उनले ट्राफिक प्रहरीले ट्राफिक व्यवस्थापनमा नयाँनयाँ प्रविधिको उच्चतम प्रयोगलाई बढाउँदै लगेकाले आम सडक प्रयोगकर्तालाई थप सहज, सरल, छिटो र भरपर्दो भएको उल्लेख गरे। कुमारी बैंकका डिजिटल बैंकिङ प्रमुख ताम्राकारले उक्त व्यवस्थाबाट नागरिकलाई थप सुविधा भएको र आगामी दिनमा अझ सुलभ तथा उत्कृष्ट सेवाका लागि ट्राफिक प्रहरीसँग सहकार्य गर्दै जाने प्रतिबद्धता व्यक्त गरे। रासस"
रौतहटमा ८३ वटा मतदानस्थल अति संवेदनशील,"रौतहट : स्थानीय तहको निर्वाचनका लागि स्थानीय प्रशासनले रौतहटमा ८३ वटा मतदान स्थललाई अति संवेदनशील सुचिमा राखेको छ। भारतसँग सीमा जोडिएका विभिन्न पालिकाहरु भुगोलको विकटता, यातायातको असुविधा र चुरेक्षेत्रसँग जोडिएको स्थानलाई अति संवेदनशील मतदान स्थलको सूचीमा राखेको हो। जिल्ला प्रशासन कार्यालय रौतहटका अनुसार २०६४ सालदेखि नै अति संवेदनशीलको सूचीमा रहेका मतदान स्थल, स्थानीय अवस्था, भुगोलको अवस्था, सीमाको अवस्थालाई हेरेर जिल्ला सुरक्षा समितिको बैठकले संवेदनशील केन्द्र छुट्याएको हो। गत चुनावमा १ सय २१ मतदान स्थलबाट ८३ वटालाई अति संवेदनशील मतदान स्थलको सूचीमा राखिएको थियो। भारतसँग सिमाना जोडिएको राजदेवी, गौर, इशनाथ, परोहा, बौधीमाई, चुरेसँग जोडिएका चन्द्रपुर नगरपालिका सहित १४ पालिकाको ८३ वटा मतदान स्थल अति संवेदनशीलको सूचीमा रहेको रौतहटका प्रमुख जिल्ला अधिकारी कृष्णबहादुर शाहीले बताए। जिल्लामा १ सय १९ संवेदनशील र ७४ सामान्य गरेर २ सय ७६ मतदानस्थलमा ४ सय ७७ मतदान केन्द्र छन्। गरुडा, माधवनारायण, गुजरा नगरपालिका र यमुनामाई गाउँपालिकामा मतदान स्थल अति संवेदनशील सुचिमा छैन। स्थानीय तहको निर्वाचनमा पूर्ण रुपमा सुरक्षा व्यवस्था मिलाइएको, अति संवेदनशील, संवेदनशील मतदान स्थलमा सुरक्षाको विशेष ब्यवस्था मिलाइएको जिल्ला प्रशासन कार्यालय रौतहटले जनाएको छ। सुरक्षाका लागि म्यादी प्रहरी, नेपाल प्रहरी, सशस्त्र प्रहरी र नेपाली सेनालाई परिचालन गरिने जनाइएको छ।"
"लोसपाको चुनावी घोषणापत्र सार्वजनिक : सडक छेउमा अनिवार्य वृक्षारोपण, बालबालिकालाई घरमै खोप","काठमाडौंः लोकतान्त्रिक समाजवादी पार्टी (लोसपा) नेपालले चुनावी घोषणापत्र सार्वजनिक गरेको छ । पार्टी अध्यक्ष महन्त ठाकुर,नेता राजेन्द्र महतोलगायतको उपस्थितिमा शुक्रबार पार्टी कार्यालयमा आयोजित कार्यक्रममा स्थानीय तह निर्वाचन घोषणापत्र सार्वजनिक गरेको हो । घोषणापत्रमा गुणस्तरीय खानेपानी, वडामा पर्याप्त बजेट छुट्याउने विषय समेटिएको छ । स्थानीय सरकारले आफ्नो कर्मचारी आफै भर्ना गर्ने प्रतिवद्धतापत्रमा उल्लेख छ । यस्तै, सहज र छरितो सरकारी सेवा, नगर सरसफाइ गरिने उल्लेख छ । सर्वसुलभ र गुणस्तरीय स्वास्थ्य सेवा, पर्याप्त चिकित्सक, बालबालिकालाई घरमै नियमित खोप उपलब्ध, जेष्ठ नागरिकलाई घरमै स्वास्थ्य परीक्षण गरिने भनिएको छ । घोषणापत्रमा निशुल्क र व्यवहारिक शिक्षा, स्नातक र स्नातकोत्तरमा छात्रवृत्तीको व्यवस्था गरिने भनिएको छ । यस्तै, सडकको छेउमा अनिवार्य वृक्षारोपण गर्ने उल्लेख छ । स्थानीय सरकारलाई भ्रष्टाचारमुक्त बनाउन जनप्रतिनिधिले सम्पत्ती विवरण सार्वजनिक गर्ने उल्लेख छ ।"
वृद्धतामा दृढता,"थेसिस, एन्टिथेसिस, सेन्थेसिस। समाज उपरोक्त फ्रेमवर्कभित्र निरन्तर परिवर्तन भइरहन्छ भन्थे हेगेल। बीज टुसाउँछ, वृक्षको आकार लिन्छ, अनि एक दिन खङ्ग्रङ्ग सुक्छ, मर्छ। भलै भौतिक जगत्मा आउने परिवर्तनका कतिपय पहलहरू सजिलै ज्ञात नहुन पनि सक्छन्। तर सत्य के हो भने वस्तु हिजो जस्तो थियो आज त्यही रूपमा छैन। आज जस्तो छ भोलि पक्कै रहँदैन। यस अर्थमा सृष्टि, विकास अनि विनाश, यही चक्रमा अविचलित घुमिरहन्छ जगत्। अर्थात् आजको कलिलो बालक कुनै दिन जवान बन्नेछ, बूढो हुनेछ अनि मर्नेछ। यो नै सांसारिक नियम हो। मृत्यु शाश्वत सत्य हो। संसारमा अस्तित्वमा रहेका हरेक वस्तु एक दिन झर्छन्, मर्छन्। मृत्यु शब्द उच्चारण गर्नासाथ भयाक्रान्त हुन्छ मानिस। मानिसको जोड चल्थ्यो भने ऊ कहिल्यै मर्न तयार हुने थिएन। किनकि मृत्युपछिको दुनियाँ अज्ञात छ। त्यसो त गीताले सान्त्वना पनि दिएको छ शरीर मर्छ तर आत्मा मर्दैन। चौरासी लाख योनीको चक्र पूरा गरी पुनः मनुष्य योनीमा फर्किन्छ ! पुरानो वस्त्र फ्याँकेर नयाँ लगाएजस्तै हो जीवन। भनिन्छ, स्रष्टा द्रष्टा पनि हुन्। सेक्सपियर भन्थे जिन्दगी नाटक हो, हामी नाटकका कलाकार। नाटकमा पात्रहरू आउँछन्। कहिले रुन्छन्। कहिले हाँस्छन्। अन्त्यमा आआफ्नो भूमिका निर्वाह गरी जान्छन्। आउनु प्रियकर छ। जानु दुःखदायी। आगमनमा खुसीले नाच्छ मानिस। जाँदा शोकको समुद्रमा चुर्लुम्म डुब्छ। मानिस असीम कामनाको भण्डार हो। जब ऊ शून्यमा हुन्छ तब भन्छ, कमसेकम एक हुन पाए। जब एक हुन्छ तव भन्न थाल्छ, एक होइन दस हुन पाए। जब दस हुन्छ अनि भन्न थाल्छ, दस के हो र ! सय हुन पाए। यो क्रम सयबाट हजार, हजारबाट लाख, लाखबाट, अरबखरब अनन्त अनन्तसम्म टुंगिँदैन। त्यसो त जिउनका लागि कामना आवश्यक छ। कामना सजीवताको लक्षण हो। कामना छैन त जीवन छैन। चितामा लम्पसार मनुष्यको न कुनै कामना हुन्छ, न पीरव्यथा ! जुन दिन इच्छा, कामना सकिनेछ, त्यो दिन जिन्दगीकै अन्तिम क्षण हुनेछ। नेल्सन मण्डेला, वाल्ट डिज्ने, रोनाल्ड रेगन आदि जीवन यात्राको माथिल्लो बिसौनीमा पुगेर पनि विचारले जवान मानिस बने। बुढ्यौली जीवन यात्राको सर्वाेच्च बिसौनी हो। बुढ्यौलीलाई फुटेको बेलुन मान्छन् कति। मेरा एकजना आदरणीय व्यक्तित्व भन्नुहुन्थ्यो जे गर्नुछ ४० वर्षभित्र गर्नू ! ४० कट्यो त उत्साह घट्यो। जोशजाँगर आधा भयो ! तर मानिस उमेरले भन्दा पहिले विचारले बूढो हुन्छ। कैयौं मानिसले वृद्धतालाई चुनौती पनि दिएका छन्। धेरै पहिलेको कुरा हो। केही मानिस एकसाथ एउटा जहाजमा यात्रा गरिरहेका थिए। यात्रामा ९० वर्षको जर्मनी पनि थियो जो जहाजको डेकमा बसेर एकाग्र चित्तका साथ चिनियाँ भाषा सिकिरहेको थियो। अन्य यात्री वृद्धालाई देखेर छक्क पर्थे। आपसमा कुरा पनि गर्थे बूढाले मृत्युलोक पुग्ने बेलामा चिनियाँ भाषा सिकेर के गर्ला ! यस्तैमा एउटाले वृद्धालाई सोधिहाल्यो तपाईं यो उमेरमा चिनियाँ भाषा सिकेर के गर्नुहुन्छ ? म जबसम्म सिकिरहेको हुन्छु, बूढो भएँ भन्ने सोच्दिनँ। बच्चा नै छु भन्ने मान्छु। ममा मर्ने ख्याल आउँदैन। जब सिकिसक्नेछु, तब सोचुँला, बूढो भएँ, एक दिन मर्नेछु भनेर। मृत्यु त जन्मँदैको समयदेखि मेरोसामु उपस्थित थियो। मृत्युदेखि डराएको हुन्थे भने त्यसै दिनदेखि सिक्न छोडिदिन्थें। बृद्धाले जबाफ दिए। उदाहरण अरू पनि छन्। हरलेन सैन्डर्सले ६० वर्षको उमेरमा केन्टुकी फ्राइड चिकेन (केएफसी) को व्यवसाय सुरु गरेर अपार नेमफेम कमाए। मैकडोनाल्ड फ्रैन्चाइजी स्थापना गर्ने समयमा रे क्राकको उमेर ५३ वर्षको थियो। रोनाल्ड रेगन ७० वर्षको उमेरमा पहिलो पटक अमेरिकाको राष्ट्रपति भए। वाल्ट डिज्नेले ५४ वर्षको उमेरमा डिज्नील्यान्ड बनाई अपार ख्याति कमाए। कार्ल माक्र्सले ५९ वर्षको उमेरमा दास क्यापिटल लेखे। बिल लियरले ६० पर्षको उमेरमा लियर जेट बनाए। नेल्सन मण्डेला ७५ वर्षको उमेरमा दक्षिण अफ्रिकाको राष्ट्रपति बने। जीवन यात्राको माथिल्लो बिसौनीमा पुगेर पनि विचारले जवान मानिस हुन् ती। जो उमेरले बूढो हुँदाहुँदै विचारले जवान रहे। हिन्दीमा एउटा कहावत छ, मन हारा तो जग हारा। अर्थात् मन हार्यो त जितको सम्भावना हार्यो। मन हार्यो त जीवन जीउने उमंग हार्यो। आखिर मृत्यु त एक दिन आउँछ नै। मृत्यु जीवनको अन्तिम गन्तव्य हो। मृत्यु विश्व विजेताको पनि विजेता हो। निराकार मुक्केबाज हो, मृत्यु। त्यस्तो मुक्केबाज जसको प्रहारबाट मैं हुँ भन्नेहरू पनि कहिल्यै नउठ्ने गरी ढल्छन्। कहिल्यै नबौरने चीर निद्रामा निदाउँछन्। यसर्थ हामीले आफ्नो सोचलाई त्यस ९० वर्षका जर्मन यात्रीको झैं बनाउनु छ। अनि भन्नु छ, जब म केही नयाँ सिकिरहेको हुन्छु, बूढो भएँ भन्ने सोच्दिनँ। बच्चा नै छु भन्ने मान्छु। ममा मर्ने ख्याल आउँदैन। जब सिकिसक्नेछु, तब सोचुँला, बूढो भएँ, एक दिन मर्नेछु भनेर !"
"धनगढी एमालेको चुनावी घोषणापत्र : हरेक वडामा प्राविधिक विद्यालय,भूमिहीनलाई जग्गा","धनगढी : समृद्ध धनगढी बनाउने प्रणसहित सुदूरपश्चिमको एकमात्र उपमहानगरपालिका धनगढीका लागि एमालेले घोषणा पत्र सार्वजनिक गरेको छ । नेकपा एमालेको पार्टी कार्यालयमा आयोजना गरिएको कार्यक्रममा पूर्वमन्त्री तथा नेकपा एमालेका कैलाली जिल्ला ईञ्चार्ज नारदमुनी राना, पार्टीका पोलिट व्यूरो सदस्य लिला भण्डारी, धनगढी उपमहानरपालिका लागि मेयर पदका उमेदवार रणबहादुर चन्द, उपमेयरका उमेदवार कन्दकला रानालगायतका नेताहरुले घोषणा पत्र सार्वजनिक गरेका हुन् । उपमहानरपालिकाका हरेक सडक कालोपत्रे गर्ने घोषणपत्रमा उल्लेख छ । अहिले धनगढीको मुख्य बजार, नगरभित्रका सडक धुलाम्य छन् । नेकपा एमालेले यसअघिको स्थानीय सरकारले प्राथमिकताभन्दा पनि मुख्य बजार बाहिरका भोट बैंकमा मात्र विकास गरेको आरोप लगाउँदै अब प्राथमिकताका आधारमा विकास गरिने प्रतिवद्धता व्यक्त गरेको छ। १६ बुँदे घोषणा पत्रमा उपमहानगरको फजुल खर्च कटौटी गर्ने, भ्रष्टाचार शून्यमा झार्ने, हरेक वडामा एकएक प्राविधिक विद्यालय स्थापना गर्ने, नगरका हरेक संस्थागत विद्यालयमा अंग्रेजी माध्यमबाट पढाइ सञ्चालन गर्ने, हरेक घरमा शुद्ध खानेपानीको धारा पुर्याउने प्रतिवद्धता गरिएका छन् । घोषणा पत्रमा 'निरोगी नेपाल , स्वस्थ नेपाली भन्ने नारासहित धनगढीमा ट्रमा सेन्टर र सुविधासम्पन्न सरकारी अस्पताल सञ्चालनमा ल्याउने, प्रत्येक सुत्केरीलाई एम्बुलेन्स सेवा निशुल्क गर्ने, जेष्ठ नागरिकलाइ घरमै स्वास्थ्य सेवा दिने उल्लेख छ । धनगढी उपमहानगर क्षेत्र प्लटिङ भइ कृषियोग्य जमिन ह्रास भइरहेको छ । एमालेले नगरभित्रको खाली जग्गामा तरकारी खेती गरी किसानको आयआर्जनमुखी कार्यक्रम गर्ने, फलफूलको उत्पादन बढाउने र फूल खेती गरी आय आर्जन गर्ने, पशु बधशालाहरु व्यवस्थित गर्ने घोषणापत्रमा उल्लेख छ । धनगढीको मुख्य बजार अहिले चार किलोमिटर लामो एउटै गल्लीमा छ । त्यहाँ केही स्थानमा डबल लेन र केही स्थानमा त सिंगल लेनको मात्रै सडक छ । एमाललेले त्यो सडक चौडा गरी यातायात सहज बनाउने प्रतिवद्धता गरेको छ । युवाहरु देशका भविष्य हुन भन्ने अवधारणा अनुसार नगरक विकासका लागि युवाहरु परिचालन गरिने, हरेक वडामा खेल मैदान बनाएर स्वस्थ युवा बनाउने र युवा केन्द्रित उद्यमसिलतामा जोड दिइने घोषणापत्रमा उल्लेख छ । यस्तै उपमहानरभित्रका आवासबिहीनहरुका लागि आवास निर्माण गर्ने, भूमिहीन सुकुम्बासीलाई जग्गा प्रदान गरिने, राना थारु समुदायको उत्थानका लागि भाषा, कला, संस्कृति जगर्ने र प्रबर्धन गर्ने, धनगढीको डुबानको समस्या समाधान गर्ने एमालेको घोषणा पत्रमा उल्लेख छ । धनगढी उपमहानगरमा यसअघि नेपाली कांग्रेसका तर्फबाट नृपबहादुर ओड मेयर, नेपाली कांग्रेसकै तर्फबाट उपमेयरमा शुसीला मीश्र भट्टसहित कांग्रेसको कार्यपालिकामा बहुमत थियो । यसपाली पनि गठबन्धनका तर्फबाट उमेदवार ओडसँग एमालेका रणबहादुर चन्द र गठबन्धनकै उपमेयर शान्ति अधिकारी क्षेत्री (नेकपा माओवादी केन्द्र)सँग एमालेकी कन्दकला राना थारु चुनावी मैदानमा छन् । स्वतन्त्ररुपमा यसअघि पनि ओडका निकटतम प्रतिद्वन्दी भएका गोपाल हमाल पनि चुनावी मैदानमा छन । को हुन रण बहादुर चन्द ? रणबहादुर चन्द धनगढी उपमहानगरको वडा नम्बर ४ बस्छन् । विद्यार्थी राजनीतिबाट पार्टी राजनीतिमा आएका उनी नेकपा एमालेको जिल्ला सचिव, उपाध्यक्ष भइसकेका छन् । माओवादी र एमालेको एकीकरणका बेला उनी केन्द्रीय सदस्य पनि भएका थिए । २०३६ सालमा बैतडीको तत्कालिन सलेना गाविस ८ अर्थात अहिलेको मेलौली नगरपालिका वडा नम्बर ३ मा जन्मेर तराई झरेका उनी धनगढी उपमहानगरका लागि निस्कलंक व्यक्ति हुन् । सालिन स्वभाव उनको विशेषता हो । कक्षा ८ देखि धनगढीको पञ्चोदया माध्यमिक विद्यालय र त्यसपछि, कैलाली बहुमुखी क्याम्पसबाट स्नातक तह पास गरेका उनको बलियो आधार भनेको राना थारु समुदाय हो । कैलाली बहुमुखी क्याम्पसको प्रारम्भिक कमिटि अध्यक्ष, त्यसपछि सेती अञ्चल सदस्य हुँदै केन्द्रिय सदस्यसम्म पुगे । उनी पार्टीको धनगढी इन्चार्ज पनि भइसकेका व्यक्ति हुन्।"
हुम्लामा म्यादी प्रहरीको मृत्यु,हुम्ला : हुम्ला सदरमुकाम सिमकोटमा एक म्यादी प्रहरीको मृत्यु भएको छ। सिमकोटको माथिल्लो बजारमा साथीको डेरामा बस्दै आएका सर्केगाड गाउँपालिका६ का ४५ वर्षीय जसबहादुर रोकायाको मृत्यु भएको हो। जिल्ला प्रहरी कार्यालयका प्रहरी नायव उपरीक्षक कृष्णराज ओझाका अनुसार कोठामा झ्याल ढोका सबै बन्द गरेर सुतेका रोकाया बिहीबार मृत अवस्थामा भेटिएका थिए। मृत्युको कारण खुल्न सकेको छैन। घटनाबारे प्रहरीले अनुसन्धान थालेको छ। रासस
त्रिभुवन विमानस्थलबाट २ केजी ३३२ ग्राम सुनसहित ५ जना पक्राउ,"काठमाडौं : नेपाल प्रहरीले २ केजी ३३२ ग्राम सुनसहित ५ जनालाई पक्राउ गरेको छ। बिहीबार विमानस्थलबाट भिमकुमार माबोले र सुमन तामाङले बोकेको मनि पर्स भित्र टेपले बेरिएको २ केजी ३३२ ग्राम सुनसहित पक्राउ गरेको प्रहरी उपरीक्षक प्रवक्ता एवं सूचना अधिकारी हिमालय कुमार श्रेष्ठले जानकारी दिए। श्रेष्ठका अनुसार माबोले र तामाङसहित सोधपुछको क्रममा उदयपुर लिम्चुङबुङ गाउँपालिका २ का २८ वर्षीय राजेश राई, दोलखा गौरीशंकर गाउँपालिका२ का ट्याक्सी चालक ४१ वर्षीय हेम बहादुर थापा र सुनगाभा सप्लायर्स एण्ड सरसफाई प्रालिमार्फत विमान भित्र सरसफाई गर्न सुपरभाईजरको रुपमा ड्यूटी खटिएका सप्तरी सुरुङ्गा नगरपालिका ४ का ३६ वर्षीय ताराकान्त चौधरी समेतलाई पक्राउ गरेको छ। प्रहरीले उनीहरुलाई नियन्त्रणमा लिई बरामद सुनसहित आवश्यक अनुसन्धान एवं कारबाहीको लागि त्रिभुवन विमानस्थल भन्सार कार्यालय, गौचरमा बुझाइएको जनाएको छ। प्रहरीले उनीहरुलाई पक्राउ गरेसँगै त्रिभुवन अन्तर्राष्ट्रिय विमानस्थलमार्फत पुन : संगठित रुपमा सुन तस्करी हुन थालेको पुष्टि भएको छ। हिमालय एयरको विमानभित्र सुनगाभा सप्लायर्स एण्ड सरसफाई प्रालिमार्फत सरसफाई गर्ने भिम कुमारले विमानको शौचालयभित्र फोहरसँगै रहेको सुनको विस्कुटहरु बाहिर ल्याएर फोहोर जम्मा गर्ने स्थानमा आई उनीसँगै काम गर्ने सहकर्मी सुमनलाई बोलाई फोहोरसँगै रहेको सुनको बिस्कुटहरु बाँडेका थिए। उनीहरुले आआफ्नो मनि पर्स भित्र लुकाई त्रिभुवन अन्तर्राष्ट्रिय विमानस्थलको फलामे गेट भएर बाहिर निस्कने क्रममा सरसामानहरु चेकजाँचको क्रममा माबो र सुमनले बोकेको ११६६ ११६६ ग्राम सुन प्रहरीले बरामद गरेको हो।"
पूरा भएन ७ प्रतिशत लक्ष्य,"काठमाडौं : केही दिनअघिसम्म अर्थमन्त्री जनार्दन शर्माको एउटै ढिँड थियो, आर्थिक वृद्धिदर ७ प्रतिशत नै हुन्छ। तर, आफैंले निर्धारण गरेको वृद्धिदर लक्ष्य भेटाउन सरकार असफल भयो। आर्थिक वर्षको अन्तसम्म ५८४ प्रतिशत मात्रै आर्थिक वृद्धिदर हुने प्रक्षेपण केन्द्रीय तथ्यांक विभागको छ। कृषि क्षेत्रमा भएको क्षतिका कारण आर्थिक वृद्धिदरमा ह्रास आएको विभागका निर्देशक ईश्वरीप्रसाद भण्डारी बताउँछन्। भन्छन्, कृषि क्षेत्रले सहयोग गरेको भए लक्ष्य भेट्टाउन सहज हुने थियो। बेमौसमी बाढीले ८७ प्रतिशत धान उत्पादन घट्नु पनि एउटा कारण हो। विभिन्न सरकारी अनुमानहरूको अध्ययन गर्दा चालू आर्थिक वर्ष २०७८७९ मा उपभोक्ता मूल्यमा ५८४ प्रतिशत र आधारभूत मूल्यमा कुल गार्हस्थ्य उत्पादन वृद्धिदर ५४९ प्रतिशत आर्थिक वृद्धि हुने विभागले जनाएको छ। विभागले ६ महिनाको वास्तविक तथ्यांक र बाँकी तीन महिनाको अनुमानका आधारमा आर्थिक वृद्धिद्धरको नयाँ लक्ष्य आकलन गरेको हो। कोभिडको असर अब नरहेकाले आर्थिक वृद्धिदर प्रक्षेपणभन्दा खासै फरक नपर्ने विभागका महानिर्देशक नेबिनलाल श्रेष्ठले बताए। बेमौसमी बाढीले कृषि उत्पदनमा ठूलो क्षति पुर्याएकाले लक्ष्य भेट्टाउन मुस्किल भएको उनको भनाइ छ। सरकारले कोभिडको समय कायमै रहेका बेला लक्ष्य भेट्टाउन सकिने आकलन गरेको थियो। तर, अर्थविद्हरूले केन्द्रीय तथ्यांक विभागले जारी गरेको तथ्यांक वास्तविकताभन्दा पर रहेको बताउँदै आएका छन्। अर्थविद् डाडिल्लीराज खनालले अर्थतन्त्रमा देखिएका संकट, प्रवृत्ति, आयात रोक्न चालेका कदम र यसले पार्ने बहुपक्षीय प्रभाव हेर्दा विभागको अनुमान नहुने बताए। यस्तो तथ्यांकमा बजेट बनाउँदा अरू दुर्घटना हुन सक्छ, उनले भने, तथ्यांक केलाउँदा वास्तविकताभन्दा फरक छ। सरकारको दबाबका कारण विभागले यस्तो तथ्यांक निकालेको हुन सक्ने उनको आकलन छ। पछिल्लो समयमा आयात उच्च हुँदै गएको छ। ९ महिनासम्म १४ खर्ब बढी आयात भइसकेको बेला यो आर्थिक वर्षको अन्तसम्म २० खर्बको आयात हुने आकलन गरेको छ। व्यापारघाटा नै १७ खर्बभन्दा बढी हुने विभागको अनुमान छ। निर्यात ३ खर्ब २० अर्बको हुने विभागको अनुमान छ। बैंक तथा वित्तीय संस्थाहरूबाट प्रवाह हुने ऋणको झन्डै ५० प्रतिशत आयातमै गइरहेको छ। चालू आर्थिक वर्षमा सरकारले पुँजीगत खर्च पनि गर्न सकेको छैन। विविध कारणले अर्थतन्त्र प्रभावित हुँदा सरकारले लिएको लक्ष्य भेट्टाउन मुस्किल भएको महानिर्देशक श्रेष्ठले बताए। वर्ष ३५, आर्थिक वर्ष २०७६७७ मा २४ ऋणात्मक, आब २०७५७६ मा ६४ प्रतिशत आर्थिक वृद्धि भएको थियो। त्यस्तै २०७४७५ मा ७४ र २०७३७४ मा ५६ प्रतिशत आर्थिक वृद्धिदर हासिल भएको थियो। विभागका अनुसार एक वर्ष अवधिमा अर्थतन्त्रको आकार ५ खर्ब रुपैयाँले बढेको छ। चालू मूल्यअनुसार आधारभूत मूल्यमा ४१ खर्ब ५ अर्ब रुपैयाँ बराबर अर्थतन्त्रको आकार पुगेको छ। चालू मूल्यअनुसार कुल गार्हस्थ्य उत्पादन उपभोक्ता मूल्यमा भने ४८ खर्ब ५१ अर्ब ६३ करोडको अर्थतन्त्रको आकार पुगेको छ। चालू मूल्यअनुसार आधारभूत मूल्यमा गत आर्थिक वर्ष २०७७७८ मा अर्थतन्त्रको आकार ३६ खर्ब ६२ अर्ब रुपैयाँको थियो। त्यस्तै आर्थिक वर्ष २०७६७७ मा ३४ खर्ब २९ अर्ब रुपैयाँको थियो। त्यस्तै चालू मूल्यअनुसार कुल उत्पादन आधारभूत मूल्यमा ७३ खर्ब ५६ अर्ब ६१ करोड पुगेको छ। चालू मूल्यअनुसार कुल मध्यवर्ती उपभोक्ता मूल्यमा भने ३२ खर्ब ५१ अर्ब पुगेको छ। चालू मूल्यमा कुल स्थिर पुँजी निर्माण १४ खर्ब २५ अर्ब ८ करोड भएको छ। त्यस्तै चालू मूल्यमा अन्तिम उपभोग खर्च ४४ खर्ब १ अर्ब ६७ करोड र चाल मूल्यमा वस्तु तथा सेवा निर्यात ३ खर्ब २० अर्ब ७१ करोड रहेको केन्द्रीय तथ्यांक विभागले जनाएको छ। प्राथमिक क्षेत्रले कुल गार्हस्थ्य उत्पादनमा २४५ प्रतिशत योगदान दिने अनुमान छ। यस क्षेत्रभित्र कृषि, वन, तथा मत्स्य र खानी तथा उत्खनन क्षेत्र पर्छन्। यस वर्ष कुल मूल्य अभिवृद्धि वृद्धिदर स्थिर मूल्यमा २४४ प्रतिशत हुने प्रारम्भिक अनुमान छ।"
उपमेयरको टिकट खोसिएपछि ममताले भनिन् : राणाभन्दा ठूलो शासक जन्मिएको अनुभूति भयो,"जनकपुरधाम : सम्वादका लागि फोन गर्नासाथ ममताले भनिन, 'म उम्मेदवार होइन नि !' हामीलाई थाहा छ भनेपछि उनी सम्वादका लागि तयार भइन् । उनी पहिलो पटक नेपाली कांग्रेसका लागि महोत्तरीको बलवा नगरपालिकाको उपमेयरमा सर्वसम्मत उम्मेदवार थिइन् । तर, पार्टीको जातीय र गुटको कारण टिकट खोसियो र कांग्रेसकै अन्य व्यक्त उठे । तर, कांग्रेसकी जिल्ला सदस्य रहेकी ममताले म उम्मेदवार होइन भन्दै स्पष्टिकरण मात्र दिएर पुगेको छैन, बलवामा कांग्रेसको मेरो उम्मेदवार हो,' भनेर चिनाउँदै हिँड्नु परेको छ । उनकै शब्दमा उनी यो स्थानीय तहको निर्वाचनरुपी महाभारतका कृष्ण हुन् भने बलवा प्रमुखउपप्रमुख प्रत्यासी विनोद यादव र रामदुलारी ठाकुर अर्जुन ! उनको यो तर्क यस अर्थमा जायज छ कि बलवा नगरपालिकाको जितहारमा कांग्रेसकै निर्भर छ । उनी भन्छिन, ' त्यहाँ हारे ममताले पार्टीमा अन्तरघात गरेर हराइन भन्ने भन्न बेर लाउँदैन, जिते त ठीकै छ, त्यसैले विद्रोह गरेर कांग्रेसलाई हराउन भनेर कलंक बोक्नुभन्दा बरु पार्टीसँगै हिँडेर जिताउन लागि पर्या छु ।' ममताको खोसिएको सपना विसं २०६६ सालमा स्कुले जीवनसँगै नेपाल विद्यार्थी संघको राजनीतिमा होमिएकी ममता विद्यार्थी हुँदै पार्टी राजनीतिमा आइन् । महोत्तरीकी रैथाने उनी राजनीतिक शास्त्रमा स्नाकोत्तर गरेकी छिन् । बीए एलएलबी पढ्दै गरेकी ममता २०७३ भदौमा नेविसंघ संघका महाधिवेशन प्रतिनिधिहुँदै काठमाडौं ११ औं महाधिवेशनबाट केन्द्रीय सदस्यमा सबैभन्दा सर्वाधिक मत ल्याएर विजयी भएकी थिइन् । ०७४ को स्थानीय तह निर्वाचनमा पनि ममताले नै टिकट पाउने कुराको सहमति भएको थियो । तर, त्यतिबेला पनि नेत्री किरण यादवले आफ्नो जोडबलमा राम दुलारी ठाकुरलाई टिकट दिइन् । जो निर्वाचनमा भारी मतले पराजित भइन् । ०७० सालकै प्रतिनिधिसभा र प्रदेशसभाको निर्वाचनमा जिल्लाबाट समानुपातिक सांसदको सूचीमा ममताको नाम सिफारिसमा पर् यो । ममताले सम्झिदै भनिन, 'त्यो बेलामा समानुपातिक सूचिमा मेरो नाम त अटायो तर अन्ततः मेरो भाग्य ठीक थिएन । टुङ्गो लगाएर निर्वाचन आयोगमा पठाएको नाम फेरि फिर्ता आयो । दुर्भाग्य मेरो के भयो भने उमेरको छेकबारले निर्वाचन आयोगमा पुगेको मेरो नाम फिर्ता पठाइदियो । सांसद बन्न २५ वर्ष अनिवार्य हुन्छ, तर मेरो केही महिना घटी थियो, अनि सांसद हुन पाइन् ।' अध्ययन, पार्टी राजनीतिक र घरपरिवारलाई एकसाथ हाक्दै आएकी ममताले अघिल्लो निर्वाचनमा आफूलाई टिकट नदिएपनि कांग्रेस जिताउन बलवादेखि लोहारपट्टी नगरपालिकामा अहोरात्र खटिएको सम्झिन्छिन् । सिंगो पार्टी पंक्तिको मेहनतको फलले अघिल्लो स्थानीय चुनाव म खटिएको दुवै नगरपालिकामा विजयी भयो । कांग्रेसले नगरपालिकासहित अधिकांश वडाहरु जित्यो । कसरी लाग्यो उपमेयरमा बिराम जिल्ला सभापतिसहित पूर्वसभापतिले उपमेयरमा सर्वसम्मत ममताको नाम सिफारिस गरेपछि बधाईको ओइरो लाग्यो । नेपाली कांग्रेसको मधेश प्रदेश समितिले ममतालाई उपमेयरको टिकट टुंगो लगाइसकेपछि झनै समाजिक सञ्जालदेखि फोनमा बधाइको ओइरो लाग्न थाल्यो। काठमाडौंमा स्थानीय निर्वाचन घोषणा समितिको बैठकमा हुँदा समेत उपमेयरको टिकट ममताले पाउने सुनिश्चित भइसकेपछि प्रत्यक्ष तथा भेटेरै समेत नजिकका साथी भाण र पार्टी पंक्तिका शीर्षस्थ नेताहरुले नै बधाइ दिएका थिए । कांग्रेसी नेताकार्यकर्ता मात्र होइन, अन्य पार्टीका समर्थकरुबाट पनि बधाइ ओइरो थापिनसक्नु थियो । जिल्ला समितिबाट सर्वसम्मतले आफ्नो नाम सिफारिस हुँदा ममता पनि ढुक्क थिइन्, उपमेयरको टिकट पाउनेमा । प्रदेश समिति सदस्यीय बोर्ड र महोत्तरीबाट प्रतिनिधित्व गर्ने चारजना केन्द्रीय सदस्यहरु महेन्द्र राय, मन्जु यादव, नगिना यादव र कल्याण गुरुङबीच पनि ममतालाई नै टिकट दिनुपर्नेमा सर्वसहमति भएको थियो । 'प्रदेश सभापति कृष्ण यादवले सोमबार बिहान ७ बजे जनकपुर स्थित प्रदेश कार्यालयमा मसंगै जिल्ला सभापति नागेश्वर यादवलाई बोलाएर उपमेयर ममतालाई दिनुपर्छ भनेर हस्ताक्षर गरेको खाली टिकट थमाए । त्यतिबेला म पनि संगै थिए । त्यसमा मेरो मात्र नभई अन्य पालिकाहरुको टिकट पनि थियो,'उनले भनिनन्। 'अघिल्लो चुनावमा पनि ममतासँग अन्याय भएको छ, अब जसरी पनि ममताले नै टिकट पाउनुपर्छ, सभापति कृष्णको भनाइ उद्धृत गर्दै ममताले भनिन्। त्यतिबेला जिल्ला सभापति नागेश्वरले पनि निष्पक्ष रूपमै टिकट दिने प्रतिवद्धता जनाए । यति भएपछि म टिकट पाउनेमा ममता विश्वस्त भइन् । तर, सोमबार मनोनयन दर्ता गर्नुअघि मैले थाहा पाइनटिकट खोसिएर अर्कौलाई दिइएको रहेछ,' उनले भनिन, 'जिल्ला सभापति नागेश्वरले टिकट बुझिसकेपछि प्रदेश कार्यालयमा सँगै रहेकी ममतालाई टिकट नदिएर महोत्तरीकै लोहारपट्टी नगरपालिकाका निवर्तमान मेयर शैलेन्द्र यादवको जनकपुर स्थित घरमा टिकट दिने कुरा भयो । तर लोहारपट्टीका निवर्तमान मेयर शैलेन्द्रको घरमा पूर्व केन्द्रीय सदस्य किरण यादवले पहिल्यै देखि ममतालाई टिकट दिनु हुदैन, भन्नेमा मेयरहरु र किरणबीच आपसी सहमति भईसकेको थियो । मेयरको टिकट विनोद यादवले पायो तर पक्का भइसकेको मेरो उपमेयरको टिकट अरुलाई दिइयो । आफ्नै अगाडि प्रदेशका सभापति कृष्ण यादवले दिएको टिकट नेपाली कांग्रेसकी पूर्वकेन्द्रीय सदस्य किरणले आफ्नो जोडबलमा खोसिदिए । राजनीतिक प्रतिशोध साध्न किरणले आफ्नो टिकट जबरजस्ती खोसिदियो । म मेयरको घरबाट हत्तर हत्तर मेरो टिकट किन खोसियो भनेर सोधखोज गर्न नेत्री किरण यादवको घरमा पुगिन्, तर त्यहाँ अर्कै माहोल थियो । मेरो टिकट किन खोस्नुभयो भनेर सोधे, 'उहाँले तिम्रो पावर चल्यो, नाम सिफारिस गरायौ । अब यहाँ मेरो पावर चल्यो मैले खोसिदिएँ । जे गर्नुछ गर भनेर जवाफ दिनुभयो,' उनकै शब्दमा यसरी जवाफ किरण यादवले फर्काए । अघिल्लो स्थानीय तह निर्वाचनमा पनि ममताले नै टिकट पाउने कुरा भएको थियो । तर, त्यतिबेला पनि नेतृ किरणकै जोडबलमा रामदुलारी ठाकुरलाई टिकट दिइएको ममताको दुखेसो छ । अघिल्लो चुनावमा पराजित भएकी उनै ठाकुरलाई यसपटक पनि टिकट दिइएको छ । क्षेत्रका केही सीमित व्यक्तिहरुको एकतन्त्रीय शासन प्रणाली र अरुलाई वास्तै नगर्ने तथा राणा शैलीमा पार्टीलाई हाक्न खोज्दा क्षेत्रमा सबै स्थानीय पालिकाहरुमा नेपाली कांग्रेस निर्वाचित भएपनि प्रदेश र प्रतिनिधिसभामा सबै क्षेत्र पराजय भोग्नुपरेको ममताले सुनाइन् । 'राणाभन्दा पनि ठूलो शासक जन्मिएको अनुभूत भइरहेको छ, यो नियोजित षडयन्त्रले कुनै व्यक्तिको स्वार्थ त पूरा होला, तर सिंगो नेपाली कांग्रेसको मूल्यमान्यता र विचारलाई कुल्चेर राणा शासनको शैलीमा जानु राम्रो होइन ।' कांग्रेसको महोत्तरी जिल्ला अधिवेशनमा पनि मलाई हराउन हरसम्भव प्रयास भयो । 'म महतो भएकै कारण बलवा नगरपालिकामा नेपाली कांग्रेसबाट उपमेयरको टिकट सर्वसम्मत मेरो नाममा हुँदा पनि अर्कैको उम्मेवारी गराएको हो ? नेत्री किरण यादव ज्यूले मलाई आफ्नो प्रतिस्पर्धीको रुपमा आंकलन गर्नुहुन्छ, त्यही भएर मलाई हरेक कुरामा पटकपटक रोक्ने प्रयास हुन्छ,' ममताले भनिन् ।"
"बालुवाटारमा गठबन्धन बैठक, बागी उम्मेदवारीबारे छलफल गर्ने","काठमाडौं : सत्ता गठबन्धनको बैठक प्रधानमन्त्री निवास बालुवाटारमा सुरु भएको छ । स्थानीय तह निर्वाचनमा साझा उम्मेदवारविरुद्ध परेका बागी उम्मेदवारीबारे छलफल गर्न बैठक बसेको हो। बैठकमा गठबन्धनको निर्यणविपरित दिइएका उम्मेदवारीबारे छलफल हुने प्रधानमन्त्रीको सचिवालयले जनाएको छ। साझा गठबन्धनका उम्मेदवारविरुद्ध कतिपय क्षेत्रमा बागी उम्मेदवारी परेका छन्। यसअघि गठबन्धनको बैठकले बागी उम्मेदवारी फिर्ता लिन र एमालेलगायत गठबन्धन बाहिरका दलसँग गरिएको तालमेल खारेज गर्ने निर्देशन दिइसकेको छ। आजै कांग्रेसले पार्टीका उम्मेदवारका विरूद्ध विद्रोही उम्मेदवारी दर्ता गरेकालाई फिर्ता गर्न निर्देशन दिएको छ। कांग्रेसका मुख्य सचिव कृष्णप्रसाद पौडेलले शुक्रबार विज्ञप्ति जारी गर्दै आज ५ बजेभित्र उम्मेदवारी फिर्ता लिइ पार्टीका आधिकारिक उम्मेदवारलाई विजयी बनाउन निर्देशन दिएका छन्। विज्ञप्तिमार्फत उम्मेदवारी फिर्ता नलिएमा विद्रोही उम्मेदवार, नीजको प्रस्तावक र समर्थकको पार्टी सदस्यता नेपाली कांग्रेसको विधान, २०१७ (संशोधन सहित) को धारा ४ (१३) (ग) बमोजिम समाप्त भई पार्टीबाट स्वतः निष्काशित हुने चेतावनी दिएको छ। निर्वाचन आयोगले आज अपराह्न ५ बजेसम्म स्थानीय तह सदस्य निर्वाचनमा मनोनयन गरेका व्यक्तिले आफ्नो उम्मेदवारी फिर्ता लिन सक्ने जनाएको छ । निर्वाचन कार्यतालिका अनुसार आजै उम्मेदवारको अन्तिम नामावली प्रकाशन हुनेछ"
स्थानीय तह निर्वाचन : मनोनयन फिर्ता आज अपराह्न ५ बजेसम्म,"काठमाडौं : निर्वाचन आयोगले शुक्रबार अपराह्न ५ बजेसम्म स्थानीय तह सदस्य निर्वाचनमा मनोनयन गरेका व्यक्तिले आफ्नो उम्मेदवारी फिर्ता लिन सक्ने जनाएको छ। उम्मेदवारी फिर्ता लिन चाहने उम्मेवारले साँझ ५ बजेसम्म निर्वाचन अधिकृतको कार्यालयमा पुगेर मनोयन फिर्ता लिन सक्ने छन्। निर्वाचन कार्यतालिका अनुसार आजै उम्मेदवारको अन्तिम नामावली प्रकाशन हुनेछ। आयोगले शनिबार उम्मेदवारलाई निर्वाचन चिह्न प्रदान गर्नेछ। सात सय ५३ स्थानीय तहमा स्थापना भएका निर्वाचन अधिकृतको कार्यालयले उम्मेदवारलाई निर्वाचन चिह्न प्रदान गर्ने आयोगले जनाएको छ। ७५३ स्थानीय तहका प्रमुख, उपप्रमुख, अध्यक्ष र उपाध्यक्ष, ६ हजार ७४३ वडाध्यक्ष, सोही सङ्ख्यामा महिला सदस्य र दलित महिला सदस्य तथा १३ हजार ४८३ सदस्य गरी कूल ३५ हजार २२१ सदस्यका लागि यही वैशाख ३० गते स्थानीय तहको निर्वाचन हुँदैछ। यही वैशाख ११ र १२ गते उम्मेदवारको मनोयन दर्ता गरिएको थियो। बिहीबार साँझसम्मको तथ्याङ्कअनुसार स्थानीय तह सदस्य निर्वाचनमा एक लाख ५३ हजार १४५ जनाको उम्मेदवारी मनोनयन दर्ता भएको छ। प्रमुखमा तीन हजार ५१८, उपप्रमुखमा दुई हजार १७४, अध्यक्षमा तीन हजार ३९२ र उपाध्यक्षमा दुई हजार ४०७ जनाको मनोनयन दर्ता भएको आयोगले जनाएको छ। यस्तै वडाध्यक्षमा ३५ हजार ३८०, महिला सदस्यमा २६ हजार ५५६, दलित महिला सदस्यमा २३ हजार ८५१ र सदस्यमा ५५ हजार ७६७ जनाको उम्मेदवारी दर्ता भएको छ।"
गभर्नर अधिकारीको मुद्दामा सुनुवाइ जारी,"काठमाडौं : नेपाल राष्ट्र बैंकका गभर्नर महाप्रसाद अधिकारी निलम्बन तथा छानविनसम्बन्धी मुद्दाको सुनुवाइ शुक्रबार पनि जारी छ। उनको मुद्दा न्यायाधीशद्वय सपना प्रधान मल्ल र टंकबहादुर मोक्तानको इजलासमा सुनुवाई भइरहेको छ। चैत २५ गते सरकारले सूचना चुहाएको र असहयोग गरेको आरोप लगाउँदै सर्वोच्चका पूर्वन्यायाधीश पुरुषोत्तम भण्डारीको अध्यक्षतामा तीन सदस्यीय छानविन समिति गठन गरी गभर्नर अधिकारीलाई निलम्बन पत्र थमाएको थियो। त्यसविरुद्ध वैशाख ४ गते अधिकारीले छानविन र निलम्बन अवैध रहेकाले खारेज गरी काममा फर्किन पाउनुपर्ने अन्तरिम आदेश माग गर्दै सर्वोच्चमा रिट निवेदन दायर गरेका थिए। न्यायाधीशद्वय सपना प्रधान मल्ल र टंक बहादुर मोक्तानको इजलासमा बिहीबार पनि सुनुवाइ नसकिएपछि शुक्रबारलाई पेसी तोकेर हेर्दाहेर्दैमा राखिएको थियो। मन्त्रिपरिषद्ले गरेको निलम्बनको निर्णयविरुद्ध गभर्नर अधिकारी सर्वोच्च गएका थिए। त्यसमा न्यायाधीश हरिप्रसाद फुयाँलको एकल इजलासले प्रारम्भिक सुनुवाइ गर्दै अल्पकालीन अन्तरिम आदेश दिएको थियो। पूर्ण सुनुवाइका लागि वैशाख १३ गते मंगलबार दुबै पक्षलाई बोलाउने आदेश गरेको थियो। त्यससँगै गभर्नर अधिकारी ७ वैशाखदेखि नेपाल राष्ट्र बैंकमा काममा फर्किएका छन्। २४ चैतमा बसेको मन्त्रिपरिषद्को बैठकले गभर्नरमाथि छानबिन गर्न सर्वोच्च अदालतका पूर्वन्यायाधीश पुरुषोत्तम भण्डारीको संयोजकत्वमा तीन सदस्यीय जाँचबुझ समिति गठन गरेको थियो। त्यससँगै उनी निलम्बनमा परेका थिए। समिति सदस्यमा डा सूर्य थापा र डा चन्द्रकान्त पौडेल छन्। समितिले एक महिनाभित्र प्रतिवेदन दिने कार्यदेश पाएको छ। अधिकारी २०७६ चैत २४ गते गभर्नर नियुक्त भएका थिए। अमेरिकाबाट व्यापारि पृथ्वीबहादुर शाहको खातामा आएको शंकास्पद ४० करोड रुपैयाँ भुक्तानीका लागि अर्थमन्त्री जनार्दन शर्माले दबाब दिएका थिए। तर, नेपाल राष्ट्र बैंकले शंकास्पद रकम भुक्तानीका लागि रोकेको थियो। यस रकमको सम्पत्ति शुद्धीकरण अनुसन्धान विभाग र राष्ट्र बैंकले अनुसन्धान सुरु गरेको सार्वजनिक भएपछि अर्थमन्त्री शर्मा चिढिएका थिए। अर्थतन्त्र खस्काउने सरकार, निलम्बनमा पर्ने गभर्नर अराजक अर्थमन्त्री, ढाकछोप गर्न गभर्नरमाथि कारबाही प्रतिशोधमा अर्थमन्त्री शर्मा गभर्नरमाथि दोष थोपरेर अर्थमन्त्री उम्किन मिल्दैन खस्किँदै अर्थतन्त्र, ढाकछोप गर्दै सरकार अर्थमन्त्री जनार्दन शर्माको अनर्थ कदम अर्थतन्त्र : चरित्र फेरियो, बहस उस्तै गभर्नर अधिकारीमाथिको निलम्बन फुकुवा र काममा फर्किन बाटो खोल्ने आदेशमा के छ? पुनर्बहाली भएका थिए ३ गभर्नर गभर्नर अधिकारी निलम्बन प्रकरण : सरकारबाट अन्याय, अदालतबाट न्याय गभर्नर महाप्रसाद अधिकारी काममा फर्किए (तस्बिरहरु) काममा फर्किएका गभर्नर अधिकारीले भने  व्यक्तिभन्दा सिस्टम ठूलो प्रश्नको कठघरामा गभर्नरमाथिका लाञ्छना शोधनान्तरमा रुमलिएको अर्थतन्त्र अर्थतन्त्र डामाडोल छ, हामी ढाकछोप गर्दैछौं : पूर्व गभर्नर रावल गभर्नर अधिकारीको मुद्दा हेर्दाहेर्दैमा, सकिएन सरकारी वकिलको बहस जहाँ स्वार्थ समूहले चलाउँछ अर्थतन्त्र गभर्नर अधिकारीको मुद्दामा सुनुवाइ जारी"
नीति कथा : अवस्था हेरी निर्णय,"कछुवा र स्यालबीच गहिरो मित्रता थियो। कछुवा जंगल र बस्तीको बीचको भागमा बस्थ्यो भने स्याल जंगलको बीचमा। छिटो दौडन सक्ने भएकाले स्याल नै कछुवा भएको ठाउँमा पुगिरहन्थ्यो। दुवैले एकअर्कालाई आपत् परेको बेला सहयोग गर्दथे। स्याल चतुरे स्वभावको भएकाले चारैतिर दौडँदा धेरै पटक समस्या पनि भोगिरहेको हुन्थ्यो। कामले हिँडिरहेको कछुवाले अप्ठ्यारोमा परेको स्याललाई विभिन्न सन्दर्भमा धेरैपटक सहयोग गर्ने मौका पाएको थियो। स्याललाई छटपटी भएको थियो, कछुवालाई सहयोग गर्न पाएको छैन भनेर। ऊ सहयोग गर्ने सोचमा प्रायः हुन्थ्यो। एकदिन एउटा बाघले कछुवालाई समात्यो। कछुवा अत्तालियो। उसले सबैभन्दा पहिले स्याललाई सम्झियो। तर, स्याल साथमा थिएन। कछुवालाई समातेपछि बाघले त्यसलाई खानका निम्ति उसको खपटामा दाँत गाड्यो। तर, बाघले जति प्रयत्न गर्दा पनि कछुवाको खपटामा दाँत गाड्न सकेन। यो दृश्य केही परबाट स्यालले हेरिरहेको थियो। त्यसपछि स्यालले भन्यो ए, बाघ मित्र! किन व्यर्थैको प्रयत्न गरिरहेका छौ तिमी ? यदि त्यसलाई चपाएर खाने हो भने पानीमा भिजाएर खाऊ। होइन भने दुःख गर्नुको अर्थ छैन। किन व्यर्थै दुःख गरिरहेका छौ ? स्यालको कुरा बाघलाई चित्त बुझ्यो। बाघले कछुवालाई नरम गरेर खाने उद्देश्यले नजिकैको नदीमा लगेर छाड्यो। स्याल अलि परै बसेर यो दृश्य हेरिरहेको थियो। मनमनै हाँस्दै रमाउँदै गरेको बाठो स्यालको जुक्ति बाघले बुझेन। बाघ भने कछुवा नदीबाट निस्कन्छ र खाउँला भनेर पर्खी बसेको थियो। कछुवा नदीमा पसेपछि कता बिलायो कता ? बाघले पत्तै पाएन। नैतिक शिक्षा : शक्तिशाली छु भनेर पनि सधैं काम लागिँदैन। बाघ जंगलको राजा हो तर उसले बुद्धि नपुर्याउँदा मुखमा आएको सिकार गुमाउनु पर्यो। अरूलाई चाँडो विश्वास गर्ने र सही निर्णय नगर्नेले दुःख पाउँछ।"
"हाम्रा होइन, राम्रा छानौं","अबको तीन साताभित्र स्थानीय निर्वाचन हुँदैछ। नागरिकले मताधिकार प्रयोग गर्ने दिन नजिकिँदै छ। गत चुनावमा पनि जनताले मत प्रयोग गरी रोजेका नेतालाई मत दिएकै थिए। कसले जिते, कसले हारे, त्यो आफ्नै ठाउँमा छ। फेरि मत दिने अवसर प्राप्त भएको छ। देशमा लोकतान्त्रिक गणतन्त्र स्थापित भइसकेको छ। त्यसैले राजनीतिको अर्थ र ज्ञानको महत्त्वका सम्बन्धमा धेरै खर्च गरिराख्न नपर्ला। राजनीतिक दल र तिनका नेताको पछिल्ला गतिविधिले निर्वाचनमा राजनीति कस्तो ढंगले अघि बढेको भन्ने स्पष्ट पारिरहेकै छ। बुझ्ने, नबुझ्ने सबै नेता भएकै छन्। नागरिक पनि राजनीतिमा सहभागी भइरहेकै छन्। देशको समग्र अवस्थालाई सही दिशामा हाँक्न सक्ने व्यवहारगत व्यवस्था राजनीति हो भन्ने सिद्धान्तमा सीमित हुन पुगिसकेको छ। राजनीतिक दलहरूले आफ्नो घोषणापत्र घोषणा गर्दै छन्। गत चुनावमा पनि यस्ता घोषणापत्रबाट प्रभावित नागरिकले सपना बुनेका थिए। फेरि सपना देख्ने समय आएको छ। तर अहिले समय बदलिएको छ। जनता सुझबुझका साथ अगाडि बढ्न थालेका छन्। आँखा चिम्लेर पछाडि कुद्ने परम्परा विस्थापित हुने क्रम बढ्दो छ। विगतमा राजनीतिक दलले जनतालाई झुट्टा आश्वासन मात्र बाँडेका कारण राजनीतिक दलहरूप्रतिको सोच बदलिएको छ। राजनीतिक दलहरू आफैंले जनताको विश्वासलाई दिनप्रतिदिन धराशायी बनाउँदै गए। आफूले गरेका वाचा बिर्सने संस्कार र गरेको कामहरूको नतिजा छुट्ट्याउन नसक्दा राजनीतिक दलहरू आलोचित हुनु परेको यथार्थता हामी माझ लुकेको छैन। मौलाउँदै गएको छेपारो प्रवृत्तिमा नेताहरू रमाउँदा राजनीतिक दलहरूप्रति जनताको वितृष्णा बढ्दो छ। जनताका लागि भनेर गरिएको राजनीतिले जनताले प्राप्त गर्नुपर्ने सबै सेवासुविधा प्राप्त गर्नुपर्ने हो। दुर्भाग्य, जनता र राजनीतिक दलको सम्बन्ध सुमधुर तथा प्रगाढ हुँदै जानुको साटो बिग्रँदै गइरहेको छ। त्यसैले हिजोआज नो भोट अधिकारका बहस चल्न थालेका छन्। चुनाव अगाडि र चुनाव पछाडिका दृश्य र विचारहरू फरक देखिन्छन्। चुनावको सकारात्मक परिणामबाट सत्तामा पुग्नु राजनीतिक दलहरूको लक्ष्यमा जनताका सपनाहरू पनि जोडिएका हुन्छन्। राजनीतिक दलले सत्ताको बागडोर सम्हालिरहँदा सबैलाई हेर्ने समान दृष्टिकोण नबनाउँदा जनता एकापसमा विभाजित हुनुपर्ने अवस्था सिर्जना हुन्छ। यसकारण देश विकासमा असर पारिरहेको हुन्छ। जनतालाई अनुभव हुने गरी समानरूपमा विकास हुन सक्दैन। जनताका लागि राजनीति गर्नुपर्छ भन्ने मानसिकता विस्थापित हुन पुग्छ। राजनीतिलाई जनतामुखी बनाउँदै राजनीतिक दलले सकारात्मक रूपमा प्रभावकारी नीतिलाई आत्मसात् गर्नुपर्छ। अहिले मुलुकको वातावरण निर्वाचनमय बनेको छ। निर्वाचन आयोग र सबै राजनीतिक दलका गतिविधि आगामी स्थानीय निर्वाचनमा केन्द्रित भएका छन्। यद्यपि राजनीतिक दलका नेताहरूबाट समयसमयमा आउने फरक आभासका अभिव्यक्तिले जनतालाई सशंकित बनाएको छ। तोकिएकै समयमा निर्वाचन हुन्छ कि हुन्न भन्नेमा आशंकित देखिन्छ। निर्वाचनसम्बन्धी कार्यक्रमहरू केन्द्रबाट प्रदेश हुँदै स्थानीय तहतर्फ उन्मुख भइरहँदा पनि जनता किन विश्वस्त छैनन् ? दलले स्वार्थ र लाभलाई अंकगणितीय हिसाबमा जोड्नाले नेताहरूको अभिव्यक्ति फरक हुनु कुनै नौलो होइन। प्रचलित कानुनले दिएका अधिकार र सीमाहरूको स्वार्थअनुरूप दलका नेताहरू व्याख्या गर्न पछि पर्दैनन्। निर्वाचनमा उम्मेदवारले के कतिसम्म रकम खर्च गर्ने भन्ने एउटा सीमा निर्धारण गरिएको छ। खर्चको हिसाब निर्वाचन आयोगमा पेस गर्ने प्रणाली पनि छ। विगतका चुनावमा हिसाब पनि दिएका छन्। तर, देखाइएका खर्चका हिसाबहरू देखाउनकै लागि मात्र हो भन्ने दलका नेताहरूका पछिल्ला अभिव्यक्तिले पुष्टि गरिरहेको छ। केही नेतालाई आयोगले स्पष्टीकरण सोधिरहेको समाचार आइरहेका छन्। कागजमा देखाइने खर्च र वास्तवमा गरिएका खर्च आनकातान फरक देखिन्छ। नेताहरूबाटै आउने यस्ता कुराले हाम्रो निर्वाचन कति महँगो छ भन्ने स्पष्ट हुन्छ। यति महँगो निर्वाचनमा आँखा चिम्लेर किन लगानी गरिरहेका छन् त नेताहरू ? सामान्य छ उत्तर ! मान प्रतिष्ठा शक्तिसँगै लगानीपछिको प्रतिफलको अपेक्षा पक्कै होला। त्यसैले हुनपर्छ महँगो निर्वाचनले भ्रष्टाचारलाई जन्माउँछ भनिएको। भनिन्छ, राजनीतिमा स्थायी शत्रु र स्थायी मित्र कोही हुँदैनन् रे ! नेपालीले नेपालीलाई शत्रुको नजरबाट हेर्नु हुन्न पनि। जब जनता र देशको कुरा आउँछ, समृद्धिको लक्ष्य आउँछ। स्थायी होइन, अस्थायी शत्रुताले पनि मुलुकलाई अधोगतितर्फ लान्छ। विकासका लागि एकता चाहिन्छ। पारदर्शिताले एकताको वातावरण निर्माण गर्छ। विश्वासका आधारहरू सिर्जना गर्छ। यहाँ त आफू राम्रो छु भन्नुभन्दा अर्कोलाई गलत देखाउन लागिपर्छन्। मञ्च पाए एकअर्कोलाई गालीगलौजमा उत्रन्छन्। भाषणमा विकासका भावी रणनीतिहरू आउँदैनन्। दलको भूमिका झल्किँदैन। आउँछ त एकअर्काप्रतिको आक्रोशपूर्ण दोहोरी। हुन पनि किन आउँथे र विकासका भावी रणनीतिहरू ? रणनीतिहरू त घोषणापत्रमा छँदैछन् नि ! पूरा हुन सक्ने र पूरा गर्न नसक्ने सबै। साँच्चै मनको लड्डु भएको छ दलहरूको घोषणापत्र जनताका लागि। जनतासँगको यो अविश्वासको घेरा दलहरू आफैंले निर्माण गरेका हुन्। अब समय बदलिइसकेको छ। हिजोका जनताहरू आज बुझ्ने भइसकेका छन्। मनको लड्डु होइन, अब जनतालाई दलहरूले आर्थिक, सामाजिक रूपान्तरणको रेखाहरू बाँड्न सक्नुपर्छ। आकाशका तारा झार्ने अनि सागरका मोती बटुल्ने होइन, आफ्नै माटोमा नंग्रा खियाउने वातावरणको सुनिश्चितता बाँड्न सक्नुपर्छ। यतिले मात्र पुग्दैन, स्वाभिमान र स्वाधीनतासँग गाँसिएर बाँच्न सक्ने आधारहरू निर्माण गर्नुपर्छ। निर्वाचनमा हुने हार र जितलाई व्यक्तिको प्रतिष्ठासँग भन्दा समग्र देश विकासमा जनताले डोहोर्याउने बेला आएको छ। हाम्रोलाई होइन, राम्रोलाई चयन गर्न आफ्नो मताधिकारको प्रयोग गरौं।"
थुनुवालाई प्रतिबन्धित औषधि पुर्याउने तीन जना पक्राउ,"विराटनगर : प्रहरी हिरासतमा रहेका थुनुवालाई प्रतिबन्धित औषधि पुर्याउने तीन जनालाई प्रहरीले मोरङको उर्लाबारीबाट पक्राउ गरेको छ। मोरङ प्रहरी प्रमुख एससपी शान्तिराज कोइरालाका अनुसार पथरीशनिश्चरे नगरपालिका४ का २० वर्षीय सन्दीप लिम्बू, २१ वर्षीय सागर राई र पथरीशनिश्चरे२ का १९ वर्षीय दीपक लिम्बूलाई पक्राउ गरिएको हो। प्रतिबन्धित औषधि लगेर अभद्र व्यवहार मुद्दामा अनुसन्धान भइरहेका थुनुवा पथरीशनिश्चरे२ का २२ वर्षीय रूपन राईलाई दिन खोजेको पाइएपछि उनीहरुलाई पक्राउ गरिएको एसपी कोइरालाले बताए। इलाका प्रहरी कार्यालय उर्लाबारीले राईलाई गत वैशाख ६ गते पक्राउ गरेर अभद्र व्यवहार मुद्दामा अनुसन्धान गरिरहेको थियो। उनलाई भेट्न र कपडा पुर्याउन भनेर आएका युवाले प्रतिबन्धित औषधि ल्याएर दिन खोजेको पाइएपछि प्रहरी निरीक्षक मिलन थापा नेतृत्वको टोलीले बिहीबार दिउँसो तीनै जनालाई पक्राउ गरेको हो। रूपनका लागि भनेर उनीहरुले ल्याएको कपडा चेकजाँच गर्दा औषधि फेला परेको प्रहरीले जनाएको छ। कपडाभित्र प्रतिबन्धित औषधि स्पासपेन ३ चक्की र डिस्पोक्यानन् अल्कोहल स्वार्ड ३ प्याकेट फेला परेको एसपी कोइरालाले बताए। पक्राउ परेका तीनै जनाविरुद्ध प्रहरीले अभद्र व्यवहार मुद्दामै अनुसन्धान अघि बढाउने भएको छ। नेपालमा प्रयोगमा प्रतिबन्ध लगाइएको औषधिलाई मिलाएर दुर्व्यसनीले लागुऔषधका रूपमा प्रयोग गर्ने गरेको प्रहरीले जनाएको छ। प्रहरीको प्रारम्भिक अनुसन्धानबाट हिरासतमा रहेका रूपन र उनलाई प्रतिबन्धित औषधि पुर्याउन गएका युवाहरु लागुऔषधको दुव्र्यसनी रहेको पत्ता लागेको छ।"
सुर्तीमा बढाऔं कर,"राजधानी काठमाडौं आउनुअघि एउटा लोकोक्ति सुनेको थिएँ, पशुपतिको जात्रा सिद्राको व्यापार। यसको अर्थ एउटा काममा जाँदा दुई तीनवटा फाइदा लिन सक्नुपर्छ भन्ने बुझिन्थ्यो। आएपछि हिन्दी उक्ति सुनें, एक पन्थ दो काज। एउटा बाटोमा हिँडेको बखत कम्तीमा दुई तीनवटा काम गर्न वा फाइदा लिन सक्नुपर्छ भन्ने अर्थ यसले दिन्छ। सरकारले शासन सञ्चालन गर्दा जनतालाई मनपर्ने कामहरू गरेमा लोकप्रिय बन्छ। सकेसम्म सबैलाई मन पर्ने अन्यथा बहुसंख्यकलाई मन पर्ने काम गर्नुपर्छ। यस्तो सरकारको आगामी कार्यकाल सुनिश्चित हुन्छ। तर, सरकारले गर्ने केही काम यस्ता पनि हुन्छन् जुन अधिकांशलाई मन नपर्ने हुन्छन्। त्यसमध्ये एक हो, करसम्बन्धी विषय। कर तिर्न कसैलाई पनि मन पर्दैन। नेपालीलाई मात्रै होइन, शायद विश्वमै कसैलाई पनि मन पर्ने विषय होइन। त्यसैले कर प्रशासनमा काम गर्नेलाई पनि अरूहरूले अव्यावहारिक ठान्छन्। सरकारले गर्ने एउटै मात्र कामबाट धेरै प्रकारका मानिसलाई एकै पटक खुसी पार्न सकिने उपायको उजागर गर्न खोजिएको छ। त्यो काम हो सुर्तीजन्य वस्तुमा लाग्ने वा लाग्दै आएको अन्तःशुल्कलगायतका अप्रत्यक्ष करको वृद्धि। हुन त कर बृद्धि शब्द देख्ने बित्तिकै कतिपयको रक्तचाप बढ्न थाल्छ होला। नआत्तिनुहोस्, सुर्तीजन्य वस्तुमा कर बढाउँदाका फाइदा धेरै छन्। यो एउटा यस्तो काम हो जसबाट सरकार स्वयं सुर्तीजन्य वस्तुका सर्वसाधारण उपभोगकर्ता, तिनकै जीवन रक्षार्थ लागि परेका धूमपान विरोधी अधिकारकर्मीहरू, न्यून आय भएका वर्ग जो धूमपानको लत त्याग्न चाहन्छन्। त्यस्ता वस्तुहरूको उपयोगबाट जनता र देशकै अर्थतन्त्रले नोक्सानी बेहोर्नु परेको कुराको वकालत गर्नु हुने अभियन्ताहरू सबै एकै पटक खुसी हुनेछन्। गहिरिएर सोच्दा समाजका कुनै पनि वर्ग यस प्रकृतिको करवृद्धिबाट बेखुसी हुनुपर्ने लाग्दैन। करवृद्धिबाट सरकारलाई राजस्वको प्रत्यक्ष लाभ हुन्छ। तर, यसका अम्मलीलाई त सरकारभन्दा बढी आर्थिक र स्वास्थ्यको फाइदा हुने गर्छ। सुर्तीजन्य वस्तुका उपभोगकर्ताको जीवनरक्षाका लागि बहस पैरवी गर्ने अधिकारकर्मीलाई पनि सन्तोष प्राप्त हुनेछ। विश्व स्वास्थ्य संगठनले धूमपान प्रयोगकर्ताको संख्यामा कटौती ल्याउन कर वृद्धिको माध्यमबाट महँगो पार्न भनेको छ। धूमपानका कारण मानव शरीरमा सिर्जित क्यान्सरजस्ता घातक रोगबाट त्यस्ता अम्मलीहरूको अल्पायुमै अकल्पनीय मृत्यु हुने गरेको पाइन्छ। यो तथ्य विभिन्न राष्ट्रिय तथा अन्तर्राष्ट्रिय संस्थाहरूबाट गरिएका अनुसन्धानबाट पुष्टि भएको विषय हो। यदि सुर्तीजन्य वस्तुमा करवृद्धि गरेमा त्यस्ता वस्तुको मूल्य बढ्न जाँदा अम्मलीहरूले उपभोग कम गर्न सकिन्छ। धूमपान नै त्याग गर्ने भई अल्पायुमै हुने जीवनको क्षति टाल्न वा मृत्युलाई सार्न सकिन्छ। डाक्टरहरूले कतिपय बिरामी ग्राहकलाई खानपान, रहनसहन वा दिनचर्यामा परिवर्तन नगरेमा मरिन्छ भन्ने सन्देश दिन्छन्। बिरामीले दिनचर्यामा फेरबदल गरेका अनुभव हामी सबैलाई छ। त्यसैले धूमपानका अम्मलीहरूलाई पनि यसको सेवनले प्राणघातक रोगको सिकार बनाउँछ। जनधन दुवैको क्षति हुने तथ्यलाई जनमानसमा व्यापक प्रचार गरी सचेत गराउनु जरुरी छ। किनकि मानिस मृत्युसँग डराउँछ। मानिसको जन्मपछि मृत्यु अवश्यंभावी छ। यो अन्तिम सत्य हो भनेर सरकारले सुर्तीजन्य वस्तुको आयात वा उत्पादन, ओसारपसार र खरिदबिक्रीमा नियन्त्रणका उपाय अपनाउनु पर्छ। दीर्घकालसम्म सुर्तीजन्य पदार्थको अमल गर्नेहरू क्यान्सरबाट पीडित हुने गरेको अध्ययनहरूले प्रमाणित गरेका छन्। सुर्तीजन्य पदार्थको सक्रिय सेवनका कारण सिर्जना हुने विभिन्न प्रकृतिका रोगबाट ग्रसित हुनु सामान्य भइसकेको छ। जसबाट विश्वमा वार्षिक ७० लाखभन्दा बढी मानिसले अकालमा जीवन गुमाउँछन्। त्यस्ता पदार्थको अप्रत्यक्ष सेवनबाट करिब १० लाखभन्दा बढीले जीवन गुमाउँछन्। विश्व स्वास्थ्य संगठनले प्रकाशन गरेका प्रतिवेदनहरूमा लेखिएको तथ्यांक हो यो। नेपालको हकमा यस्तो संख्या वार्षिक ३७ हजारभन्दा बढी छ। प्रतिघण्टा चार जनाभन्दा बढीले ज्यान गुमाउने गरेको पाइन्छ। केही वर्षदेखि नेपालमा सुर्तीजन्य वस्तुको उपभोग लगायतका विषयमा अध्ययन र अनुसन्धान गरिरहेको छ, नेपाल विकास अनुसन्धान प्रतिष्ठानले। यसबारेको प्रतिवेदनमा उक्त तथ्यांक पाइन्छ। यस हिसाबले नेपालमा अनुमानित १ लाख ५० हजारले बर्सेनि आफन्त गुमाउने गरेको पुष्टि हुन्छ। धूमपानका कारण बर्सेनि नेपालको कुल गार्हस्थ्य उत्पादनको १०४ प्रतिशत बराबरको नेपाली रुपैयाँको आर्थिक नोक्सानी हुने गरेको पाइन्छ। सुर्तीजन्य पदार्थको प्रयोगबाट नेपाल र नेपालीको आर्थिक र स्वास्थ्य अवस्थामा के कति क्षति पुगेको छ भन्ने बारेमा विभिन्न राष्ट्रिय एवं अन्तर्राष्ट्रिय सरकारी तथा गैरसरकारी संस्थाबाट खोज अध्ययन भइरहेका छन्। गम्भीर प्रकृतिका तथ्य र तथ्यांकहरू जनमानसमा नपुगेको पाइन्छ। बजारमा सुर्तीजन्य पदार्थ सस्तो मूल्यमा सर्वत्र र सर्वसुलभ प्राप्त हुनु पनि समस्या हो। ती वस्तुको मूल्य वृद्धिभन्दा जनताको क्रयशक्ति सामथ्र्यको वृद्धि बढी भएका कारण त्यस्ता पदार्थको उपभोगमा खासै कमी आएको छैन। फलस्वरूप नेपालमा सुर्तीजन्य पदार्थको सेवनकर्ताको संख्या १५ देखि ६९ वर्ष उमेरसमूहका जनसंख्याको करिब ३२ प्रतिशत छ। जुन यस क्षेत्रका अन्य देशको तुलनामा निकै उच्च हो। नेपालले सहस्राब्दी विकास लक्ष्यमार्फत स्वास्थ्य क्षेत्रमा विभिन्न उपलब्धि प्राप्त गर्न विश्व समुदायसमक्ष प्रतिबद्धता व्यक्त गरेको छ। जसमा धूमपानका अम्मली घटाउने लक्ष्य पनि छ। मुख्यतः १५ देखि ६९ वर्ष उमेरसमूहका चुरोट पिउनेको संख्यालाई ५२ प्रतिशतमा झार्ने लक्ष्य छ। हालको प्रयोगकर्ताको प्रतिशतबाट घटाएर यो लक्ष्यमा पुग्न कठिन हुने देखिन्छ। सुर्तीजन्य वस्तुमा कर वृद्धि गरेमा त्यस्ता वस्तुको मूल्य बढ्छ। अम्मलीहरूले उपभोग कम गर्न सक्छन्। धूमपान नै त्याग गर्ने भई अल्पायुमै हुने जीवनको क्षति टाल्न पनि सकिन्छ। धूमपानका कारण लाग्ने क्यान्सर, मधुमेह, मुटु, फोक्सो र श्वासप्रश्वाससम्बन्धी नसर्ने रोगबाट जीवन गुमाउने बिरामीको संंख्यामा २२ प्रतिशतबाट ७३ प्रतिशतमा झार्ने लक्ष्य छ। सरकारले सन् २०३० सम्ममा हासिल गर्न राखेका यी लक्ष्य प्राप्त गर्न पनि धूमपानको प्रयोगमा व्यापक कटौती गराउन सक्नुपर्ने देखिन्छ। त्यो भनेको जनचेतनाको अभिवृद्धि गर्नु र धूमपानमा प्रयोग हुने वस्तु महँगो पार्नु हो। विश्व स्वास्थ्य संगठनले धूमपान प्रयोगकर्ताको संख्यामा कटौती ल्याउन कर वृद्धिको माध्यमबाट महँगो पार्न भनेको छ। त्यस्ता वस्तुको बजार मूल्यमा ७० देखि ७५ प्रतिशतसम्म करको अंश हुनु उपयुक्त छ भनी संगठनले सिफारिस गरेको छ। अधिकांश विकसित र धनी देशले यस्ता वस्तुमा उच्च दरले करारोपण गरेको पाइन्छ। सार्क क्षेत्रका श्रीलंका, बंगलादेश, पाकिस्तान, भारतलगायतका छिमेकी देशमा पनि ती वस्तुमा लाग्ने करको दर मूल्यको ५८ प्रतिशतभन्दा बढी देखिन्छ। तर, नेपालमा केवल ३८ प्रतिशत मात्र रहेको तथ्य प्रकाशित छ। मानिसले धूमपानका कारण लागेका क्यान्सरजस्ता घातक र नसर्ने प्रकृतिका रोगहरूबाट मुक्त हुन ठूलो धनराशि खर्च गर्नुपर्छ। फलस्वरूप अधिकांशः गरिबीमा परिणत हुन्छन्। कतिपयले जीवन नै समाप्त पार्छन्। कतिपयले आफन्त गुमाउँछन्। यो दुष्चक्रका कारण सरकारले सहस्राब्दी विकास लक्ष्यमा राखेको गरिबी निवारणको लक्ष्य पनि हासिल हुन कठिन हुने देखिन्छ। नेपालको संविधानले जनताका स्वास्थ्यसम्बन्धी हकको प्रत्याभूत गरेको छ। संविधानप्रदत्त नेपालीको यस हकको संरक्षणका निमित्त सरकारले सर्वसाधारण जनताको सार्वजनिक स्वास्थ्य प्रतिकूल हुने कार्यमा रोक लगाउन पाउने संवैधानिक व्यवस्था छ। त्यसैले सरकारले जनताको सुस्वास्थ्यलाई ध्यानमा राखेर सुर्तीजन्य वस्तुहरूमा करको माध्यमबाट मूल्यवृद्धि गराएर दीर्घ जीवनसम्म बाँच्न पाउने अधिकारको संरक्षण गर्न सक्छ। धूमपानका अम्मलीले पनि पूरा आयु बाँच्न पाउने अधिकारको रक्षा अधिकारकर्मीले गर्नुपर्छ। सरकारले आर्थिक वर्ष २०७८०७९ को बजेटमार्फत सुर्तीजन्य वस्तुमा लाग्ने अन्तःशुल्कमा करिब २५ प्रतिशतले वृद्धि गर्यो। तैपनि २०७७०७८ को पहिलो ८ महिनाको र चालू आर्थिक वर्षको सोही अवधिको आयातको तथ्यांक केलाउँदा सबै किसिमका सुर्ती र हुक्का फ्लेभरको पैठारी परिमाण बढेको देखिएको छ। विगत तीन वर्षको पहिलो आठ महिनाको सुर्तीजन्य वस्तुको आयात र निर्यात व्यापारतर्फ निर्यात बर्सेनि घटिरहेको देखिन्छ। आयात गत आर्थिक वर्षभन्दा चालू आर्थिक वर्षमा बढेको छ। यसले व्यापार असन्तुलन बर्सेनि बढिरहेको देखिन्छ। नीतिनिर्माताहरू अहिले आगामी वर्षका लागि सरकारको नीति तथा कार्यक्रम र बजेटको तर्जुमामा तल्लीन रहेको वेला उनीहरूको ध्यानाकर्षण गरिएको हो। गरिबी निवारणलगायतका सहस्राब्दी विकास लक्ष्य हासिल गर्न प्रयत्नशील हुने, धूमपान विरोधी अधिकारकर्मी र सामाजिक अभियन्ताको मनोबल बढाउने काम हुनु आवश्यक छ। शर्मा धूमपान विरोधी अभियन्ता हुन्।"
"बागी फकाउन राज्यशक्ति, आयोगको चासो","काठमाडौंचितवन : स्थानीय निर्वाचन आचारसंहिताको दफा ५ (क)मा लेखिएको छ, कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने। यो व्यवस्था मन्त्री र स्थानीय जनप्रतिनिधिले पालना गर्नुपर्ने आचरण हो। तर, संघीय सरकारका दुई मन्त्री बागी उम्मेदवारी फिर्ता गराउन लागिपरेका छन्। त्यो पनि प्रधानमन्त्री शेरबहादुर देउवाकै निर्देशनमा। गृहमन्त्री बालकृष्ण खाँण र प्रधानमन्त्री तथा मन्त्रिपरिषद्को कार्यालयका राज्यमन्त्री उमेश श्रेष्ठले कांग्रेसका बागीलाई फकाएका हुन्। यो विषयमा निर्वाचन आयोगकै ध्यानाकर्षण भएको छ। सञ्चारमाध्यममा आएकाले ध्यानाकर्षण भएको आयोगका सहप्रवक्ता सूर्यप्रसाद अर्याल बताउँछन्। गठबन्धन र त्यस सन्दर्भको कुरालाई लिएर र उहाँहरूको हिसाबमा उठ्न नपर्ने मान्छेहरू उठिदिनुभयो। अप्ठ्यारो भयो भन्ने हिसावले मन्त्रीज्यूहरू नै गएको भन्ने जुन कुरा छ, पक्कै पनि आयोगको ध्यानाकर्षण भएको छ, सहायक प्रवक्ता अर्याल भन्छन्, सार्वजनिक पद र सार्वजनिक स्रोतसाधनमा सार्वजनिक उत्तरदायित्व हुन्छ। यो हिसाबले हाम्रो आचारसंहिताले त्यो खालको अपेक्षा गर्दैन। यसबारे आयोगले थप निर्णय गर्नेछ। मन्त्री नै यो विषयमा सचेत हुनुपर्ने उनको भनाइ छ। पूर्वनिर्वाचन आयुक्त प्राडा वीरेन्द्रप्रसाद मिश्र मन्त्रीको हैसियतले चुनावी प्रचारप्रसारमा जान नमिल्ने बताउँछन्। मन्त्रीले यसरी राज्यको खर्चको दुरुपयोग गरेर जाने कुरा आचारसंहिताविरुद्ध भएको प्राडा मिश्रको तर्क छ। कसको खर्चमा गएको हो ? मन्त्रीले राज्यको ढुकुटीबाट पार्टीको प्रचारप्रसार गर्न मिल्दैन, प्राडा मिश्र भन्छन्, यो आचारसहिताको उल्लंघन हो। निर्वाचन आचारसंहिता २०७८ ५ नेपाल सरकार, प्रदेश सरकार, नेपाल सरकार वा प्रदेश सरकारका मन्त्री, स्थानीय कार्यपालिका तथा स्थानीय कार्यपालिकाका पदाधिकारीले देहायका आचरण पालना गर्नुपर्ने : (क) कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने, तर, निर्वाचनमा आफैं उम्मेदवार भएका त्यस्ता मन्त्री वा स्थानीय कार्यपालिकाका पदाधिकारीले आफू उम्मेदवार भएको निर्वाचन क्षेत्रमा प्रचारप्रसार यस खण्डले बाधा पुर्याएको मानिने छैन। आचारसंहिताको विषयमा सार्वजनिक तहमा रहेका व्यक्ति जिम्मेवार हुनुपर्ने उनी बताउँछन्। भन्छन्, आयोगले यत्रो आचारसंहिता जारी गरेको छ। त्यसमा सार्वजनिक तहका रहेको व्यक्तिले ध्यान दिनुपर्छ। कांग्रेस प्रवक्ता डा प्रकाशशरण महत भने पार्टीको विषय मिलाउन पार्टीकै नेता जाने विषय आन्तरिक भएको बताउँछन्। पार्टी नेता पार्टीका विषय मिलाउन किन जान नहुने ?, प्रवक्ता डा महत भन्छन्, केपी शर्मा ओलीले त्यस्तो बोलिरहनुभएको छ। त्यसमा आयोगको ध्यान छैन। हाम्रोचाहिँ सानो कुरामा पनि कुरा उठ्छ। भरतपुर महानगरपालिकाको मेयरमा उम्मेदवारी दिएका जगन्नाथ पौडेललाई फकाउन गृहमन्त्री खाँण चितवनमै छन्। यसअघि राज्यमन्त्री श्रेष्ठ गएका थिए। पौडेलले आफू धेरै अगाडि बढिसकेकाले उम्मेदवारी फिर्ता लिन नसक्ने जवाफ मन्त्री खाँणलाई दिएका छन्। मलाई कुनै प्रस्तावले छुँदैन। म फिर्ता नहुने ठाउँसम्म पुगेको छु। चितवनका साथीहरूको मानमर्यादा, प्रतिष्ठा, भविष्यसँग जोडिएको विषय हो। यो एक्लै निर्णय गर्ने विषय होइन, पौडेल भन्छन्, ३२ जना दावेदारमध्ये म एक हुँ। मेरो कारण केन्द्रीय गठबन्धनलाई असर गर्ने देख्दिनँ। मैले एउटा सामान्य नागरिकको हैसियतमा उम्मेदवारी दिएँ। अनुशासनको सीमा नाघ्यो भनेर कारबाही हुन्छ भने त्यसमा मलाई आपत्ति गुनासो हुँदैन। पार्टी र गठबन्धनको संकटसँग जोडेर आफूलाई नहेर्न उनको आग्रह छ। व्यक्तिगत रूपमा कांग्रेस कार्यकर्ताले उम्मेदवारी दिएको भन्ने परिस्थिति धेरै अगाडि बढेको हो। म एउटा व्यक्ति, एउटा राजनैतिक मुद्दा त्यसकारण फिर्ता गर्न संभव देख्दिनँ भने, उनी भन्छन्। कांग्रेस जिल्ला सभापति राजेश्वर खनाल शुक्रबार अन्तिम कुरा हुने बताउँछन्। हामीले भेटघाट गरी पार्टीको मूल्य र मान्यतासँगै गठबन्धन अहिलेको अपरिहार्यता हो। त्यसलाई आत्मसाथ गरांै भन्ने कुरा गर्यौं, जिल्ला सभापति खनाल भन्छन्, पार्टीमा नयाँ राजनैतिक यात्रा सुरु गरांै भनेर निरन्तर छलफल गरेका छौं। भरतपुरमा सत्ता गठबन्धनबाट माओवादी केन्द्रकी रेनु दाहालले पुनः उम्मेदवार दिएकी छन्। कांग्रेसका कतिपय स्थानीय नेता कार्यकर्ता भने उनको उम्मेदवारीप्रति असन्तुष्ट देखिएका छन्।"
जहाँ स्वार्थ समूहले चलाउँछ अर्थतन्त्र,"मुलुकको आर्थिक अवस्था जर्जर अवस्थामा पुग्दैछ। विज्ञहरूले यसै भनिरहेका छन्। अर्थमन्त्री र सरकारले जसरी तसरी ढाकछोप गर्न खोज्दा पनि तथ्यांकहरूले उनीहरूको दाबी सत्य सावित गर्दैनन्। सत्य त विज्ञहरूकै चेतावनी नजिक देखिन्छ। अर्थात्, अर्थतन्त्र संकटोन्मुख छ। विदेशी मुद्राको सञ्चिति निख्रने डर पैदा भएको छ। आयात औधी बढेको छ। चालू आर्थिक वर्षको ९ महिना चैतसम्म १४ खर्ब ६६ अर्ब रुपैयाँको आयात भएको छ। चैतमा मात्रै १ खर्ब ५७ अर्ब रुपैयाँको सामान नेपालले बाहिरबाट किनेको छ। यो बितेको यही समयावधिको दाँजोमा ३१९७ प्रतिशत बढी हो। सामान विदेशबाट किनेर उपभोग गर्ने क्षमता हुनु त राम्रै हो, तर त्यसको नकारात्मक असर के भने देशको विदेशी मुद्राको ढुकुटी घट्दै जान्छ र अर्थतन्त्र कमजोर हुन्छ। जति धेरै विदेशी मुद्राको सञ्चय, त्यति नै धेरै अर्थतन्त्रको अवस्था मजबुद हुने हो। २०७८ असारसम्म १३ खर्ब ९९ अर्ब ३ करोड बराबर थियो मुलुकको ढुकुटीमा विदेशी विनिमय सञ्चिति। त्यसमा १६३ प्रतिशतले कमी आयो र फागुनमा ११ खर्ब ७१ अर्ब कायम भएको छ। विदेशबाट सामान किनेर ल्याउँदा नेपाली पैसामा कारोबार हुँदैन, विदेशी मुद्रा खर्चनु पर्छ। जति धेरै सामान किन्यो, उति धेरै विदेशी विनिमय सञ्चिति घट्छ। आयात यति ठूलो रफ्तारमा बढेको छ कि अब चालू आवमै आयात २० खर्बको हुने प्रक्षेपण तथ्यांक विभागबाट आइसकेको छ। यो त निकै डरलाग्दो अवस्था हो। आयातको रफ्तार र विदेशी मुद्राको सञ्चितिको सन्तुलन कायम गर्नकै लागि सरकारले विलासिताका वस्तुमाथि रोक लगाएको छ। एकातिर आयातीत वस्तुमा लाग्ने भन्सार राज्यको आम्दानीको स्रोत पनि हो। राजस्वको ठूलो हिस्सा भन्सार छ। अर्कातिर आयात धेरै हुँदा विदेशी मुद्राको सञ्चिति निख्रने डर छ। यसैमा सन्तुलन खोज्दा विलासी वस्तुको आयात रोक्नु परेको छ। तर बेइमानी कहाँनिर भएको छ भने मानव स्वास्थ्यका लागि अहितकर वस्तुको आयात खुलै छ। उदाहरणका लागि लेज, कुरकुरेजस्ता खाद्यवस्तुमा रोक लगाएको सरकारले बिँडी बेर्ने पात, रजनीगन्धा गुट्खा, तमाखुजस्ता वस्तु मात्र होइन, अल्कोहलजन्य वस्तुका कच्चा पदार्थ खुलै छाडेको छ । आयात रोख्नु र निरन्तरता दिनुमा कुनै मापदण्ड बनाएको छैन । स्वार्थ समूहको चलखेल र व्यावसायिक शक्तिको प्रभावमा निर्णय भएको छर्लंङ्गै देखिन्छ । ठूलो मात्रामा डलर बाहिरिने हानिकारक वस्तुलाई ल्याउन दिइराखेर थोरै कारोबार हुने सामान्य वस्तुलाई रोकिएको छ । अत्यावश्यक नभएका वस्तुको आयात खुलै राख्नु तिनका व्यापारीसँगको सेटिङ भन्ने आशंकालाई असत्य कसरी मान्ने ? जानकारहरूलाई मान्ने हो भने आयात रोक्नुमात्रै प्रमुख उपाय हुँदै होइन। मुख्य उपाय त निर्यात बढाउनु हो। निर्यात बढाउनुको फाइदा के भने विदेशी मुद्रा भित्रिन्छ। स्वदेशमा रोजगारी सिर्जना हुन्छ, आन्तरिक राजस्व वृद्धि हुन्छ। जस्तो कि नेपालमा टायर कारखाना थियो, बन्द भयो। वर्षमा ९ अर्बको टायर नै भित्रियो। यो एउटा उदाहरण हो जुन वस्तु नेपालमै उत्पादन सम्भव हुन्छ, त्यो स्वदेशमै उत्पादन गर्नेतिर मुलुकलाई नडोर्याएसम्म सबै उपाय अल्पकालीन हुन्छन् । नुन, तेल र साबुनजस्ता अत्यावश्यक र दैनिक उपभोग्य वस्तुमै परनिर्भरताले पराकाष्ठा नाघेको छ। नुन त समुद्र नभएको देशले उत्पादन गर्न नसक्ला तर, सकिने थुप्रै दैनिक उपभोग्य वस्तुको उत्पादन स्वदेशमै गर्न सकिन्छ । त्यसो भए बिचौलिया र स्वार्थ समूहका कमाउ धन्दा पनि बन्द हुनेछ । कडाइले पनि घटाएन आयात मोटरसाइकल, मोबाइल, मदिरालगायत १० प्रकारका सामान नेपाल आयात गर्न बन्देज (सूचीसहित) रोकिएका १० वस्तु आयातमा ५७ अर्ब बाहिरियो, राष्ट्र बैंककै सुझावमा आयात रोक आयात बन्देजमा चलखेल"
"अरू रोकिन्छ, सुपारी रोकिँदैन किन ?","काठमाडौं : महिनापिच्छे आयात अत्यधिक बढ्दा नेपालको विदेशी विनिमय सञ्चिति झन्झन् घट्दो छ। अर्थतन्त्रको अवस्था पनि संकटोन्मुख छ। त्यही भएर सरकारले १० प्रकारका वस्तु आयातमा रोक लगाएको छ। तर, स्वास्थ्यमा हानि पुर्याउने सुपारी आयात खुलै छ। औषधि, खाद्यान्नजस्ता अत्यावश्यक नभएकाले यो बेला उक्त वस्तु आयात नगर्दा हुने जानकार बताउँछन्। सरकारले भने औद्योगिक प्रयोजनलाई भनेर फागुनमा मात्रै खुला गरेको हो। पूर्वगभर्नर डा चिरञ्जीवी नेपाल स्वदेशमै उत्पादन हुने वस्तुलाई प्राथमिकता दिएर आवश्यकताका आधारमा वस्तु आयातमा बन्देज लगाउनुपर्ने बताउँछन्। कच्चापदार्थ आयातपछि त्यसैलाई निर्यात गर्दा दीर्घकालीन रूपमा फाइदा नपुर्याउने भएकाले बढी सजग हुनुपर्ने डा नेपालको धारणा छ। यसको नाममा विदेशी मुद्रा सकाउने काम गर्न नहुने उनी बताउँछन्। कच्चा पदार्थ आयात गरेर थोरै भ्यालु एड हुन्छ भन्दैमा विदेशी मुद्रा सक्काउने काम गर्नुभएन, उनी भन्छन्, अहिले सञ्चितिमा दबाब परेको छ। यसमा सरकारले धेरै ध्यान दिन जरुरी छ। मुलुकको हित हेर्नुपर्यो। नेपालमै बर्सेनि हजारौं मेट्रिक टन उत्पादन हुन्छ। तर, विदेशी मुलुकबाट डलरमा किनेर आयात रोकिएको छैन। इन्डोनेसियाबाट डलरमा किनेको सुपारी यहाँबाट भारतमा निर्यात भइरहेको भन्सार विभागको तथ्यांकले देखाउँछ। गुट्खा, पान मसलालगायत उद्योगलाई उत्पादन गर्ने उद्देश्यले आयात गर्न उद्योग विभागले सिफारिस गर्ने गरेको छ। इन्डोनेसियाबाट चालू आवको ९ महिनामा २ अर्ब ४२ करोड ४३ लाख रुपैयाँको सुपारी भित्रिएको छ। यसको परिमाण भनेको १ करोड २० लाख ३६ हजार ९ सय ५५ किलो हो। फागुनको तुलनामा चैतमा मात्रै १६ लाख ९३ हजार ९ सय किलो भित्रिएको छ। चैतसम्म कुल आयात १४ खर्ब ६६ अर्ब ६६ करोड २० लाख रुपैयाँबराबरको हुँदा सुपारीको हिस्सा ०१७ प्रतिशत छ। आयातीत सुपारी नेपालमा मात्रै खपत हुँदैन। यहाँबाट भारतमा निर्यात हुने गरेको छ। भारतभन्दा नेपालमा यसको मूल्य सस्तो छ। नेपाल र भारतबीच स्थिर विनिमयदर भएकाले भारुमै बेच्नुपर्ने हुन्छ। भारतमा बिक्री गरेको वस्तुबाट नेपालले डलर कमाउँदैन। यसो हुँदा इन्डोनेसियाबाट डलरमा किनेर भारुमा बिक्री गरिएको मात्रै देखिन्छ। यसो गर्दा उद्योगी व्यवसायीलाई केही फाइदा हुने तर सीमित मात्रामा मुलुकका लागि कर उठ्ने र केहीले रोजगारी प्राप्त मात्रै हुने नेपाल राष्ट्र बैंकका पूर्वकार्यकारी निर्देशक नरबहादुर थापा बताउँछन्। विभागको तथ्यांकअनुसार ९ महिनामा सिंगो सुपारी र सुर्तीबिनाको सुगन्धित सुपारी गरी ६ लाख ५० हजार किलो २६ करोड २० लाख २७ हजार रुपैयाँको निर्यात भएको छ। सो वस्तु अत्यधिक रूपमा भारत र थोरै जापानमा पठाइएको तथ्यांकले देखाउँछ। पूर्वअर्थसचिव सुमन शर्मा बाहिरबाट ल्याएर उत्पादन गर्नु गलत नभएको तर भ्यालुएड (अतिरिक्त मूल्य) हुनुपर्ने औंल्याउँछन्। भन्छन्, सकभर आफ्नै देशको उत्पादन प्रवद्र्धन गरेर निर्यात गर्न सके राम्रो हुन्छ। निर्यात गर्दा स्वदेशी वस्तुको भार धेरै हुनुपर्यो। विदेशबाट ल्याएर भ्यालुएड गर्दा कम देखियो भने डलरमा किनेर भारुमा बेच्नु उचित नहुने उनको तर्क छ। नेपालमै हजारौं मेट्रिक टन उत्पादन वार्षिक ८ हजार ७ सय ८२ मेट्रिक टन (८७ लाख ८२ हजार किलोग्राम) नेपालमै उत्पादन हुने गरेको कृषि तथा पशुपन्छी विकास मन्त्रालयको तथ्यांक छ। मन्त्रालयले २०७६७७ मा संकलन गरेको तथ्यांकअनुसार १५ जिल्लामा उत्पादन भएको हो। सबैभन्दा बढी सुपारी फल्ने क्षेत्रमा इलाम, उदयपुर, झापा, मोरङ, सुनसरी छन्। प्रदेश १ का यी पाँच जिल्लामा ८ हजार ७ सय ५ मेट्रिक टन अर्थात् ८७ लाख ५ हजार किलो उत्पादन भएको अध्ययनले देखाएको छ। उक्त जिल्लामा २ हजार ७ सय १६ हेक्टरमा सुपारी लगाइए पनि उत्पादन भने २ हजार ६ सय ७ हेक्टरबाट भएको हो। मधेसका सप्तरी, सिरहा, रौतहट, बारा, पर्सा, धनुषा, महोत्तरी, सर्लाहीबाट ६९ मेट्रिक टन अर्थात् ६९ हजार किलो उत्पादन भएको छ। यी जिल्लामा ५६ हेक्टर क्षेत्रफलमा खेती गरिएकामा उत्पादन भने ४३ हेक्टरबाट मात्रै भएको छ। बागमतीका रामेछाप, चितवनबाट ७ मेट्रिक टन अर्थात् ७ हजार किलो उत्पादन भएको छ। यी क्षत्रमा ५ हेक्टर जमिनमा खेती गरे पनि ३ हेक्टरबाट उत्पादन भइरहेको छ। बिरुवा रोपेको वर्ष नै फल नदिने भएकाले उत्पादन गर्ने क्षेत्र कम देखिएको हो। कृषि तथा पशुपन्छी विकास मन्त्रालयका सहसचिव रामकृष्ण रेग्मी बिरुवा रोपेको तीन वर्षपछि मात्रै फल दिने बताउँछन्। उत्पादनको आँकडा वर्षैपिच्छे खासै फरक पर्दैन। आयात निर्यातको फरक पर्ला। तर, उत्पादनमा धान, मकै, कोदो, सुपारीलगायतको ५८ प्र्रतिशतले मात्रै घटबढ हुन्छ। सहसचिव रेग्मी नेपाली बजारमा अधिक माग भएकाले यहाँको उत्पादनले पनि नपुगेर आयात गर्नुपरेको हुन सक्ने बताउँछन्। यद्यपि, नेपालकै उत्पादन चित्तबुझ्दो रहेको उनको भनाइ छ। उनका अनुसार सर्वसाधारणले काँचो सुपारी, गुट्खा खाने गरेका छन्। विशेष गरेर सुपारी औद्योगिक उत्पादनमा खपत हुन्छ। यससँगै नेपाली, दक्षिण एसियाली खानालगायतमा पनि प्रयोग हुन्छ, उनी भन्छन्, नेपाली धार्मिक प्रचलनअनुसार पूजापाठमा पनि प्रयोग गरिन्छ। भारततिर तस्करी नेपालभारत खुला सीमा भएकाले गैरकानुनी धन्दा हुने वस्तुमध्ये सुपारी पनि एक हो। प्रहरी प्रवक्ता विष्णुकुमार केसी नेपालभन्दा भारतमा सुपारीको मूल्य महँगो भएकाले अधिकांशले झोलाझोलामा लाने गरेको भेटिएको बताउँछन्। उनका अनुसार भारतमा माग अधिक हुने गरेको तर नेपालमा खपत कम भएकाले पनि चोरी निकासी हुने गरेको हो। सुपारीको चोरी तस्करी छिटफुट रूपमा हुने गरेको छ। भारतमा बढी प्रयोग हुने र महगो भएकाले नेपालबाट लुकिछिपी लाने गरेको भेटिएको छ। भेटिएकाहरूलाई भन्सार विभागमा बुझाउने गरेका छौं, प्रवक्ता केसी भन्छन्। उनका अनुसार कहिलेकाहीँ धेरै बरामत हुन्छ। नेपालमै कम आयात हुँदा भने सुपारीको चोरी निकासी खासै नभेटिएको उनको भनाइ छ। कोटादेखि औद्योगिक प्रयोजनसम्म सरकारले सुपारी, केराउ र मरीचलाई औद्योगिक प्रयोजनका लागि आयात खुला गरेको छ। यी वस्तुलाई कहिले खुला गर्ने, कहिले कोटा छुट्याउने गर्ने गरिएको छ। विदेशी मुद्रा सञ्चितिमा दबाब पर्न थालेपछि गत फागुन २६ गते सरकारले औद्योगिक प्रयोजनका लागि खुलाएको हो। उद्योग विभागको सिफारिसमा सम्बन्धित उद्योगले आफैं आयात गर्न सक्ने व्यवस्था गरी वाणिज्य, आपूर्ति तथा उपभोक्ता संरक्षण विभागले २०७८७९ का लागि आयात अनुमति दिन सरकारले निर्णय गरेको थियो। यस्ता वस्तुको आयात औद्योगिक प्रयोजनका लागि मात्रै व्यवस्था गरेको उद्योग, वाणिज्य तथा आपूर्ति मन्त्रालयले बताएको छ। सरकारले निकासी पैठारी (नियन्त्रण) ऐन, २०१३ को दफा ३ को उपदफा (१) बमोजिम वस्तु पैठारीमा २०७६ चैत २४ गते बन्देज लगाएको थियो। सरकारले २०७६ चैत २४ गते राजपत्रमा सूचना प्रकाशन गर्र्दै केराउ, सुपारी, छोकडा र मरीच आयातमा रोक लगाएको थियो। त्यसपछि नधुल्याएको मरीच २०७७ असार ८ गते परिमाणात्मक रूपमा खुला गरियो। सरकारले निकासी पैठरी (नियन्त्रण) ऐन, २०१३ को दफा ३ को उपदफा (१) बमोजिम वस्तु पैठरीमा बन्देज लगाएको थियो। नेपाल राजपत्र भाग ५ मा सूचना प्रकाशन गरेकामा सोही दफाका (उपदफा (२) ले दिएको अधिकार प्रयोग गरी केराउ, सुपारी, छोकडा र मरीचको बन्देज हटाइएको छ, राजपत्रमा उल्लेख छ। सो व्यवस्थाअनुसार औद्योगिक कच्चा पदार्थका रूपमा आवश्यक पर्ने मरीच सम्बन्धित उद्योगको उत्पादन क्षमता र खपतको प्रवृत्तिको आधारमा उद्योग विभागले प्रमाणित गरेको परिमाणबमोजिम सम्बन्धित उद्योग आफैंले आयात गर्न सकिने व्यवस्था गरेको थियो। यसअनुसार सरकारले केराउ वार्षिक ८० हजार मेट्रिक टन, सुपारी २५ हजार मेट्रिक टन, छोकडा ५ हजार मेट्रिक टन र मरीच १५ हजार मेट्रिक टन आयात गर्न कोटा प्रणाली लागू गर्यो। यसपछि वाणिज्य, आपूर्ति तथा उपभोक्ता संरक्षण विभागले उक्त वस्तु आयातका लागि आवेदन मागेको थियो। यसरी सीमित कोटा राखेर आयात खुला गरिएका वस्तु करिब तीन महिनापछि फेरि बन्द गरिएको थियो। किन गरियो बन्देज र खुला ? प्रायः व्यवसायीले उद्योग वाणिज्य संघबाट आयातीत वस्तुलाई २० प्रतिशत भ्यालु एड गरेर बस्तु उत्पादन गर्न अनुमति लिएका हुन्छन्। त्यसपछि आयातीत वस्तु सबै नेपाली बजारमा खपत हुँदैनन्। यसकारण पनि २० प्रतिशत थप भ्यालु एड गरेर भारतमै निर्यात गरिँदै आएको थियो। तर, अब भारतमा निर्यात गर्न यस्ता कच्चापदार्थ ल्याउन नपाउने र स्वदेशभित्र मात्रै खपत हुने आधारमा उद्योग विभागको सिफारिसमा मात्रै आयात गर्न पाउने उद्योग, वाणिज्य तथा आपूर्ति मन्त्रालयकी उपसचिव उर्मिला केसी बताउँछिन्। सुपारी छोडाएर सुकाउन पकाएर बोरामा ओसार्दै मजदुर र सुकाएको सुपारीको अवस्था जाँच गर्दै स्थानीय व्यापारी। सरकारले यसअघि परिमाणात्मक बन्देज लगाउँदै आएको थियो। यद्यपि अहिले यसलाई झन् कडाइ गरिएको हो। उपसचिव तथा सहप्रवक्ता केसीका अनुसार औद्योगिक प्रयोजनका लागि मात्रै उद्योग विभागको सिफारिसमा वाणिज्य आपूर्ति तथा उपभोक्ता संरक्षण विभागले इजाजत दिएपछि मात्रै व्यवसायीले सो वस्तु ल्याउन पाउँछन्। अब औद्योगिक प्रयोजनका लागि भनेर नेपालमा खपत हुने जति मात्रै वस्तु ल्याउन पाउने छन्। सोभन्दा बढी ल्याउन पाउँदैनन्। यसमा उद्योग विभागको भूमिका हुन्छ। विभागले आवश्यकताको आधारमा ल्याउन सिफारिस गर्नेछ। यो व्यवस्थाले यसअघिको परिमाणात्मक बन्देज खारेज भएको उनी बताउँछिन्। सरकारले केराउ, सुपारी, मरीचजस्ता वस्तु आयातमा कहिले बन्देज लगाउने, कहिले खोल्ने, कहिले कोटामा र कहिले औद्योगिक प्रयोजनमा मात्रै गर्नुको कारण मुलुकको विदेशी विनिमय सञ्चितिमा परेको दबाबलाई कम गर्न हो, उनी भन्छिन्। साथै, बैंकहरूसँग पनि लगानीयोग्य पुँजी अभाव भएकाले सरकारले यस्ता वस्तुलाई नियन्त्रण गरेको उनको भनाइ छ। यससँगै नेपाल राष्ट्र बैंकले पेट्रोलियम पदार्थबाट चल्ने सवारी साधनलाई निरुत्साहित गरी विद्युतीयलाई जोड दिइरहेको उनी बताउँछिन्। अर्थतन्त्रलाई सहज बनाउननै यस्तो कडाइ गरेको उनको तर्क छ। सरकारले सुपारीलाई पनि कोटाका रूपमा व्यवस्थित गरेको थियो। तर, सम्बन्धित उद्योग जस्तै गुट्का, पानलगायतको प्रयोजनका लागि खुलाउन व्यवसायीले दबाब दिएपछि उद्योग विभागले तोकेअनुसार परिमाणमा ल्याउन पाउने व्यवस्था गरेको हो। सरकारले पटकपटक गरेर आयातमा पूर्ण र परिमाणात्मक बन्देज लगाएको छ। सरकारले औद्योगिक प्रयोजनका लागि उद्योगको आवश्यकता पहिचान गरेर कच्चापदार्थलाई उद्योग विभागले सिफारिस गरेको हदसम्म आयात गर्न दिइनेछ। तर, यो ल्याएर सोझै बिक्री वितरण गर्न पाइँदैन। उद्योग विभागका महानिर्देशक रामचन्द्र तिवारी मरीच, केराउ र सुपारीसँग सम्बन्धित उद्योगले बिगतमा गरेको खपतलाई हेरेर बजारमा कतिसम्म भए पुग्ने भनेर आकलनअनुसार अनुमति दिने तयारीमा जुटेको बताउँछन्। उद्योग विभागमा दर्ता भएका यस्ता सबै उद्योगीले क्रमशः माग लिएर आएका छन्। अहिले करिब ७ वटा मरीच उद्योगलाई सिफारिस पनि गरिसकेका छौं, तिवारी भन्छन्, मसला बनाउनलगायतको औद्योगीक कच्चापदार्थमा प्रयोग गर्न सिफारिस दिइएको हो। केराउका दाल बनाउने उद्योगहरू छन। सुपारीका गुट्का बनाउने उद्योगहरू छन्। उनका अनुसार सिफारीसको व्यवस्थापछि सुपारी र केराउसम्बन्धी २०२० उद्योगले निवेदन दिएका छन्। अब हामीले सरकारले तोकेको मापदण्डमा रहेर औद्योगिक प्रयोजनका लागि मात्रै अनुमति दिन्छौं, उनी भन्छन्। सुपारीसँग सम्बन्धित उद्योगले धेरै माग गरे पनि आवश्यकताका आधारमा दिन स्वीकृत स्किम केलाउँदै गरेको उनको भनाइ छ। महानिर्देशक तिवारीका अनुसार देशभर वार्षिक २२ हजार मेट्रिक टन सुपारी आवश्यक पर्ने उद्योग छन्। सुपारीजन्य उत्पादन गर्ने उद्योग २८ वटा छन्। भन्सार विभागका महानिर्देशक कमलप्रसाद भट्टराई सरकारको नीतिअनुसार कति परिमाणको वस्तु आयात गर्न दिने भन्ने मापदण्डअनुसार कडाइ गरिएको बताउँछन्। सरकारले प्रतिबन्ध लगाएका वस्तुको एउटा दाना पनि भन्सार कार्यालयबाट ल्याउन दिइएको छैन। साथै कोटा अर्थात् सिफारिसका आधारमा ल्याएको वस्तु पनि सोहीअनुसार मात्रै चेकजाँच गरिएको छ, महानिर्देशक भट्टराई भन्छन्। एकातिर सरकारले उद्योग खोल्न नीति बनाइ दिने र अर्कोतर्फ कच्चापदार्थ आयातमा कडाइ गर्यो भने उद्योग सञ्चालनमा चुनौती हुने भएकाले यसतर्फ पनि सोच्नुपर्ने उनको भनाइ छ। यसकारण औद्योगिक प्रयोजनका लागि पनि आवश्यक कच्चापदार्थ आयात गर्न सरकार लचिलो हुनुपर्ने उनी बताउँछन्। सरकारले धेरै पक्ष हेर्नुपर्छ। हिजो उद्योग खोल्न अनुमति दिएको छ। आज सामान ल्याउन बन्द गरे उद्योग धरासायी हुन्छ। यससँगै विदेशी मुद्रामा अत्याधिक चाप परिहाले पनि परिस्थिति हेरेर केही समय रोक लगाउन सकिएला। तर, उद्योग सञ्चालनमा पनि प्रभाव पर्नु भएन, उनी भन्छन्। सरकारले सिफारिसको व्यवस्था गरेपछि सुपारी र केराउसम्बन्धी करिब २०२० वटा उद्योगले निवेदन दिएका छन्। करिब ७ वटा मरीच उद्योगलाई भने सिफारिस पनि गरिसकेका छौं। मसला बनाउन औद्योगिक कच्चापदार्थमा प्रयोग गर्न सिफारिस दिइएको हो। केही सिफारिस दिनेमा केराउका दाल बनाउने र सुपारीका गुट्का बनाउने उद्योग पनि छन्। रामचन्द्र तिवारी, महानिर्देशक, उद्योग विभाग सरकारले बर्सेनि केराउ, सुपारी, मरीच जस्ता वस्तु आयातमा कहिल्यै बन्देज लगाउने त कहिले खोल्ने काम गरेको छ। कहिले कोटामा र कहिल्यै औद्योगिक प्रयोजनमा मात्रै यसो गरिनुले मुलुकको विदेशी विनिमय सञ्चितिमा परेको दबाबलाई कम गर्छ। उर्मिला केसी , उपसचिव, उद्योग, वाणिज्य तथा आपूर्ति मन्त्रालय कच्चा पदार्थ आयात गरेर थोरै भ्यालु एड हुन्छ भन्दैमा विदेशी मुद्रा सक्काउने काम गर्नु भएन। अहिले सञ्चितिमा दबाब परेको छ। यसमा सरकारले धेरै ध्यान दिन जरुरी छ। मुलुकको हितका लागि हेर्नुपर्यो। डा चिरञ्जीवी नेपाल, पूर्वगभर्नर तथा अर्थविद् बाहिरबाट ल्याएर उत्पादन गर्नु गलत होइन तर भ्यालुएड (अतिरिक्त मूल्य) हुनुपर्छ। सकभर आफ्नै देशको उत्पादन प्रवद्र्धन गरेर निर्यात गर्न सके राम्रो हुन्छ। निर्यात गर्दा स्वदेशी वस्तुको भार धेरै हुनुपर्यो। सुमन शर्मा, पूर्वअर्थसचिव"
'युक्रेन संकटमा संयुक्त राष्ट्रसंघ असफल भयो',"वासिङटन डिसी : एन्टोनियो गुटेरेसले युक्रेनमा युद्ध रोक्न र अन्त्य गर्न सुरक्षा परिषद् असफल भएको बताए। यो ठूलो निराशा, रिस र क्रोधको कारण भएको उनले बताए। युक्रेनमा रुसले आक्रमण गरेको दुई महिनाभन्दा बढी भइसकेको छ। यसै क्रममा संयुक्त राष्ट्रसंघका महासचिव एन्टोनियो गुटेरेसले पहिलो पटक युक्रेनको भ्रमण गरेका छन्। आफ्नो भ्रमणका क्रममा गुटेरेसले सुरक्षा परिषद्को आलोचना गरेका छन्। 'युद्धलाई टार्ने र अन्त्य गर्ने प्रयासमा संयुक्त राष्ट्र संघ असफल भएको छ,' उनले भने। संयुक्त राष्ट्र सुरक्षा परिषद् विशेष गरी विश्व शान्ति र सुरक्षाको लागि हो, तर युक्रेन संकटको मामलामा यो पूर्ण रूपमा असफल भएको छ। फेब्रुअरीबाट युक्रेनमा भएको युद्ध रोक्न संयुक्त राष्ट्र सुरक्षा परिषद् असफल भएको भन्दै यसको आलोचना समेत भइरहेको छ। युक्रेन सरकारले पनि यसको निन्दा गरेको छ। रसिया संयुक्त राष्ट्र सुरक्षा परिषद्को पाँच स्थायी सदस्यहरू मध्ये एक हो । रुसले उक्त मुद्दामा एक पटक भन्दा बढी आफ्नो भिटो शक्ति प्रयोग गरिसकेको छ। संयुक्त राष्ट्रका महासचिवले युक्रेनी राष्ट्रपति भ्लादिमिर जेलेन्स्कीसँग बिहीबार संयुक्त पत्रकार सम्मेलनलाई सम्बोधन गरेका थिए। आफ्नो सम्बोधनमा गुटेर्रेसले राष्ट्रपति जेलेन्स्की र युक्रेनका जनतालाई सम्बोधन गर्दै भने, हामी हार मान्दैनौं भन्नको लागि म यहाँ आएको हुँ।' उनले सुरक्षा परिषद् असफल भए पनि संयुक्त राष्ट्रसंघले अन्य महत्वपूर्ण कदम चालेको भन्दै राष्ट्रसंघको बचाउ गरे। बीबीसी"
गौतमबुद्ध अन्तर्राष्ट्रिय विमानस्थलमा वाइडबडी उडान,"भैरहवा : भैरहवास्थित गौतमबुद्ध अन्तर्राष्ट्रिय विमानस्थलमा सफल अप्रेसन फ्लाइट (परीक्षण उडान) भएको छ। यो परीक्षण उडान राष्ट्रिय ध्वजावाहक नेपाल वायुसेवा निगमको ए३३० वाइडबडीमार्फत गरिएको हो। मुलुकमा यो काठमाडौंपछिको दोस्रो अन्तर्राष्ट्रिय विमानस्थल हो। नयाँ वर्षका दिन वैशाख १ गते परीक्षण उडान हुने भनिए पनि स्थगित गरिएको थियो। अघिल्लो हप्तादेखि आन्तरिक उडानहरू नयाँ धावनमार्गबाट भइरहेका छन्। परीक्षण उडानको विमानमा संस्कृति, पर्यटन तथा नागरिक उड्डयनमन्त्री प्रेम आलेका साथै पर्यटन मन्त्रालयका सचिव, नागरिक उड्डयन प्राधिकरणका महानिर्देशकलगायतको टोली भैरहवा आएको थियो। परीक्षण उडानका यात्रुलाई यस क्षेत्रका उद्योगी, व्यवसायी, पर्यटक व्यवसायी, स्थानीय तथा विभिन्न एयरलाइन्सका प्रतिनिधिले स्वागत गरेका थिए। संस्कृति, पर्यटन तथा नागरिक उड्डयन मन्त्रालयका सचिव महेश्वर न्यौपानेले झन्डै ७४ वर्षपछि मुलुकमा अन्तर्राष्ट्रिय विमानस्थल सञ्चालनमा आउनु खुसीको कुरा भएको बताए। उनले भने, सबैको अथक प्रयासपछि हामीले सफल परीक्षण उडान गरेका छौं। उनले विमानस्थललाई पूर्ण क्षमतामा सञ्चालन गर्न मन्त्रालयले अब बाँकी कामलाई तीव्रता दिने बताए। यो विमानस्थलबाट अन्तर्राष्ट्रिय उडानका लागि पहिलोपटक कुबेतको जजिरा एयरलायन्सले अनुमति पाएको छ। जजिराले आउँदो जेठ २ गतेदेखि हप्ताको तीन दिन कुबेतबाट गौतम बुद्ध विमानस्थलमा उडान भर्ने गरी अनुमति लिएको हो। उसले हप्ताको तीन दिन सोमबार, बुधबार र शुक्रबार उडान भर्नेछ। यहाँबाट नेपाल वायुसेवा, श्रीलंकन एयर, सलाम एयर, थाई स्माइल, कतार एयर, फ्लाई दुबई, गल्फ एयर, गो एयर र ओमन एयरले पनि उडान भर्ने भनेर चासो देखाएका छन्। गौतम बुद्ध विमानस्थलबाट उडान भर्न सरकारले हवाई कम्पनीलाई औपचारिक आग्रह गरिसकेको छ। विमानस्थलमा व्यावसायिक उडान गर्न ११ भन्दा बढी मुलुकका कम्पनीले चासो देखाएका छन्। यद्यपि व्यावसायिक उडानका लागि औपचारिक पत्र भने जजिराबाहेक अन्यले पठाएका छैनन् । यो विमानस्थल २४सैं घण्टा सञ्चालनमा ल्याइने नेपाल नागरिक उड्डयन प्राधिकरणका महानिर्देशक प्रदीप अधिकारीले बताए। आज सिंगो मुलुक खुसी छ, उनले भने, हामीले जेठ २ मा व्यावसायिक उडान सुरु भएपछि चौबीसै घण्टा यसलाई सञ्चालनमा ल्याउँछौं । तर, विमानस्थलमा केही भौतिक संरचना बनाउन बाँकी रहेकाले फुलफेजमा सञ्चालनमा आउन भने अझै पाँच वर्ष जति लाग्ने अधिकारीले बताए। एसियाली विकास बैंकको सहुलियतपूर्ण ऋणमा निर्माण भएको यो आयोजनाको पहिलो चरणमा करिब ११ अर्ब रुपैयाँ खर्च भएको प्राधिकरणले जनाएको छ। गौतम बुद्ध विमानस्थले बौद्धमार्गी पर्यटकलाई आकर्षित गर्ने बताउँदै अधिकारीले लुम्बिनी क्षेत्र र सिंगो मुलुकको पर्यटन व्यवसायलाई टेवा पुग्ने बताए। कोरोना महामारीका कारण विमानस्थल सञ्चालनमा आउन भने दुई वर्ष ढिलाइ भएको उनको भनाइ छ। यसअघि नेपालकै एक ठाउँबाट अर्को ठाउँमा अहिलेसम्म ठूला जहाज उडानअवतरण गरिएको थिएन। काठमाडौंमा मात्र उडान अवतरण गरिरहेका थिए। गौतम बुद्ध अन्तर्राष्ट्रिय विमानस्थल गत जेठ ८ गतेदेखि विधिवत् रूपमा सञ्चालनमा आइसकेपछि पहिलोपल्ट बिहीबार ठूलो जहाज अवतरण गरिएको हो। अब व्यावसायिक उडान सुरुपछि गौतमबुद्ध विमानस्थलमा न्यारोबडी र वाइडबडी जहाजले उडानअवतरण गर्नेछन्। त्रिभुवन अन्तर्राष्ट्रिय विमानस्थलकै क्षमतामा गौतमबुद्ध अन्तर्राष्ट्रिय विमानस्थल सञ्चालन हुने प्राधिकरणले जनाएको छ। यो विमानस्थल सञ्चालनमा आएपछि काठमाडौंमा अवतरण हुन नसकेका जहाज अन्य मुलुक अवतरणका लागि लैजानुपर्ने बाध्यतासमेत हटेको छ। विगतमा विविध कारणले काठमाडौं अवतरण हुन नसकेका जहाज भारत, बंगलादेशलगायतका मुलुकमा लगेर अवतरण गर्नुपथ्र्यो, अब भने यो समस्या हटेको छ, प्राधिकरणका महानिर्देशक अधिकारीले भने। विमानस्थलमा जोडिएको उपकरणका कारण काठमाडौंमा भिजिविलिटी कम हुँदा अवतरण हुन नसक्ने जहाज पनि यहाँ अवतरण हुन सक्नेछन्। सन् २०१७ डिसेम्बरभित्र निर्माण सक्ने गरी सन् २०१५ मा निर्माण सुरु भएको विमानस्थलको काम बीचमा विभिन्न समस्याका कारण धकेलिँदै आएको थियो। एसियाली विकास बैंकको सहुलियतपूर्ण ऋणमा निर्माण भएको यो आयोजनाको पहिलो चरणमा करिब ११ अर्ब रुपैयाँ खर्च भएको प्राधिकरणले जनाएको छ। अब दोस्रो चरणको टर्मिनल भवन पनि छिट्टै निर्माण प्रक्रिया अघि बढाइने अधिकारीले बताए। गौतमबुद्ध अन्तर्राष्ट्रिय विमानस्थलबाट आगामी जेठ २ गते बुद्ध पूर्णिमाका दिन व्यावसायिक अन्तर्राष्ट्रिय उडान गर्ने तयारी छ। अहिले पहिलाको १ हजार ५ सय मिटर लम्बाइ र ३० मिटर चौडाइको धावनमार्गलाई ट्याक्सीवे (विमान पार्किङस्थल) को रूपमा प्रयोगमा ल्याइएको छ। नयाँ सञ्चालनमा आएको धावनमार्ग ३ हजार मिटर लम्बाइ र ४५ मिटर चौडाइको छ।"
युद्धभूमिमा रुसले ल्यायोजासुसी डल्फिन,मस्को : रुस र युक्रेनबीच पछिल्लो दुई महिनादेखि युद्ध चलिरहेको छ । यी २ महिनामा रुसले युक्रेनका धेरै ठूला सहर ध्वस्त पारेको छ । लाखौं मानिस आफ्नो देश छोडेर छिमेकी मुलुकमा पलायन हुन बाध्य छन् । यस्तो समयमा रसियाले युद्धभूमिमा डल्फिन छाडेको जानकारी स्याटेलाइट तस्विरबाट बाहिर आएको एबीपी लाइभमा समाचार छ। रुसले कालो सागरको नौसेना सैन्य आधारमा ट्रेन्ड मिलिटरी डल्फिन तैनाथ गरेको छ। यो तस्विर बाहिर आएपछि रुसले पानीमुनिको नौसैनिक जहाजमाथि आक्रमण रोक्न डल्फिनको प्रयोग गरिरहेको अनुमान गरिएको छ । यूएस नेभल इन्स्टिच्युटले स्याटेलाइट तस्बिरको जाँच गरेको थियो। रुसले फेब्रुअरीमा युक्रेनमा आक्रमण सुरु गर्दा नै दुई डल्फिनलाई सैन्य अखडामा लगिएको अनुसन्धानले देखाएको छ। सैन्य कामको लागि डल्फिनलाई प्रशिक्षण गरिने लामो इतिहास रहेको समाचारमा उल्लेख छ। रूसले यी डल्फिनहरूको प्रयोग समुद्रमुनि रहेका सामान खोज्न र दुश्मनका गोताखोरहरू पत्ता लगाउन प्रयोग गरेको छ। यो तस्विर भेटिएको बन्दरगाहको नाम सेभास्टोपोल बन्दरगाह हो । उक्त बन्दरगाह रुसी सेनाका लागि निकै महत्वपूर्ण छ । यो क्रिमियाको दक्षिणमा छ। युएसएनआईका अनुसार धेरै रुसी जहाजहरू यहाँ बस्छन्। सेनाहरूले यहाँ क्याम्प राख्नुको सबैभन्दा ठूलो कारण यो बन्दरगाह शत्रुको क्षेप्यास्त्रको दायराभन्दा बाहिर छ। यति हुँदाहुँदै पनि सेनामाथि पानीमुनिबाट आक्रमण हुने खतरा सधैं रहन्छ। त्यसैले पानीमुनिबाट हुने हमलाबाट जोगिन रुसले सेभास्टोपोल नजिकैको एक एक्वेरियममा डल्फिनलाई तालिम दिएको छ । एबीपी
कांग्रेसमा चरम असन्तुष्टि,"काठमाडौं : नेपाली कांग्रेसभित्र स्थानीय निर्वाचनको पूर्वसन्ध्यामा शीर्ष नेतादेखि स्थानीय तहका नेतासम्ममा तिक्तता छरपस्ट भएको छ। पार्टीमा वर्षौंदेखि कार्यकर्तादेखि केन्द्रीय राजनीतिसम्म दाबी गर्ने शीर्ष नेतृत्वसम्मले सामाजिक सञ्जालमा असन्तुष्टि जनाउँदै आएका छन्। कतिपयले राजीनामासमेत दिइसकेका छन्। सुदूरपश्चिम प्रदेशसभा सदस्य कर्ण मल्लले राजीनामा घोषणा गरेका छन्। उनलाई कांग्रेसले पार्टीबाट निस्कासन गरेपछि मल्लले राजीनामा दिने भएका हुन्। राणाकालमा तत्कालीन श्री ३ शासकहरूले आफ्नो गणका हाकिम हटाएझैं पार्टीको विधिविधान कुल्चेर मलाई दोस्रोपटक कांग्रेसको साधारण सदस्यसमेत नरहने गरी हटाइएको छ, बिहीबार डँडेलधुरामा पत्रकार सम्मेलन गर्दै मल्लले भने, मलाई पार्टीबाट प्रदेशसभाको निर्वाचित सांसद पदमा रहन नैतिकताले दिँदैन। आजैदेखि म प्रदेशसभा सांसद पनि नरहेको घोषणा गर्दछु। डँडेलधुरामा कांग्रेस सभापति शेरबहादुर देउवा र मल्ल पक्षबीच लामो समयदेखि विवाद थियो। स्थानीय तह निर्वाचनमा मल्ल समूहले एमालेसँग तालमेल गरेपछि कांग्रेसले कारबाही गरेको थियो। त्यस्तै, पोखरामा बिहीबार घोषणापत्र सार्वजनिक गर्ने कार्यक्रममा सत्तारुढ पाँच दलीय गठबन्धनले आफ्नो घोषणापत्र तथा प्रतिबद्धता सार्वजनिक गर्ने कार्यक्रमस्थल बाहिर कांग्रेसका कार्यकर्ताले नाराबाजी गरे। पोखराका विभिन्न वडामा उम्मेदवारी घोषणा गरेर प्रचारप्रसारमा लागिसक्दा पनि भागबन्डामा एकअर्कालाई दिन लागिएको भन्दै उनीहरूले कार्यक्रमस्थलको गेटमा ताला लगाए। पोखरा महानगरपालिका१८, २४ र २२ मा नेकपा माओवादी केन्द्रलाई दिन लागिएको भन्दै कांग्रेस कार्यकर्ताले नाराबाजी गरेका छन्। पोखराको मेयर नेकपा एकीकृत समाजवादीलाई दिएपछि पोखराका कांग्रेस कार्यकर्ता शीर्ष नेतृत्वप्रति आक्रोशित थिए। बाँकी ३ वटा वडा पनि माओवादीलाई दिन लागेपछि उनीहरू झनै आक्रोशित भएका हुन्। बुधबार कांग्रेसका नेता डाशेखर कोइरालाले गठबन्धनका नाममा कांग्रेसका कैयन साथीहरूको राजनीतिक जीवन समाप्त पार्ने योजनाबद्ध प्रयत्नहरू भएको दाबी गरेका छन्। कांग्रेसको टिकट वितरणमा मनोमानी गरेको बताउँदै कार्यकर्ताहरू प्रति न्याय हुन नसकेको बताए। उनले विज्ञप्तिमार्पत भनेका छन्, कांग्रेसबाट स्थानीय तहमा उम्मेदवारी दिन इच्छुक नेता र कार्यकर्ताहरूको पंक्ति लामो थियो। अधिकांश योग्य र सक्षम पनि थिए। टिकट वितरणमा एउटा मापदण्ड बनाइ अगाडि बढ्दा सबैप्रति न्याय गर्न सकिनेछ। तर, दुःखका साथ भन्नुपर्छ टिकट वितरणको जिम्मेवारी पाएका साथीहरूले न्याय गर्न सक्नुभएन। उनले स्वतन्त्र उमेदवारका रूपमा चुनावी मैदानमा जान बाध्य साथीहरूलाई कांग्रेसको मूल प्रवाहमा फर्कन आग्रह पनि विज्ञप्तिमार्फत गरेका छन्। कतिपय ठाउँमा नियम उल्लंघन भएको छ त्यस्तै, कांग्रेसका महामन्त्री गगनकुमार थापाले काठमाडौंमा बुधबार स्थानीय तह निर्वाचन अभियान र सम्पर्क समितिको भूमिका विषयक एक कार्यक्रममा सहभागी भएका थिए। त्यहाँ, केन्द्रमा तालमेल गरेर जाने भनिए पनि तलका स्थानीय तहमा गठबन्धन हुन नसक्नु र बागी उठिदिनु पार्टीका कार्यकर्ता साथीहरूको असन्तुष्टि हो भनेर बुझिन्छ, भने। अहिले गठबन्धनका कारण विशेष परिस्थिति सिर्जना भएको उनको भनाइ छ। यसलाई कार्यकर्ताले बुझिदिनुपर्छ। निर्वाचनका बेला साना ठूला तिक्तता हुने गर्छन्, थापाले भने, कतिपय ठाउँमा पार्टीको निर्णय उल्लंघन पनि भएको छ। हामी मात्रै निर्वाचनमा प्रतिस्पर्धा गर्दा त अप्ठ्यारो थियो भने अहिले त गठबन्धन छ। कतिपय ठाउँमा नमिठो अनुभव भएका छन्। थापाले कतिपय स्थानीय तहमा प्रदेश कमिटीले समयमा निर्णय नदिँदा उजुरीसमेत परेको बताए। पार्टी भित्र जिम्मेवारी पाउँ भन्दै गर्दा नपाएको अवस्था छ। संसदीय राजनीतिमा पार्टी चुनावमा होमिराख्दा पार्टीको निर्णलाई सबै तिक्तता बिर्सिदिएर मान्नु पर्छ। उनले पार्टी बाट बागी उठेकालाई केन्द्रित गर्दै भने, पार्टीको निर्णयभन्दा बाहिर गएर उम्मेदवारी दिँदै गर्दा त्यही पार्टीमा फर्किने अवस्था रहँदैन। एक पटक निर्णय उल्लंघन गरेर आएपछि त्यसले राम्रो मेसेज दिँदैन। पार्टीभित्र न्यायको गुञ्जायस नै रहेन त्यसैगरी कांग्रेसका नेता गुरुराज घिमिरेले मंगलबार बिहान सामाजिक सञ्जालमा लेखे, सक्रिय राजनीतिबाट बिदा लिऊँ कि भन्ने लागेको छ। स्थानीय चुनावलगत्तै निर्णय लिन्छु। स्थानीय तहमा देशभरि उम्मेदवार बन्नुभएका साथीहरूलाई विजयको शुभकामना छ ! उनको उक्त विचार सामाजिक सञ्जालमा आए सँगै डा शेखर कोइरालाले उनकै निवासमा भेटवार्ताका लागि बोलाएका थिए। दुई जनाको भेटमा कोइरालाले राजनीतिको मैदान नछाड्न उनलाई सुझाव दिएका थिए। तपाईं जत्तिको मान्छे हतोत्साही हुन मिल्दैन साथीहरूलाई सम्झाउने बेलामा हामीले नै यो किसिमको मनस्थिति बनाउनुहुँदैन भन्नुभयो, घिमिरेले भने। विराटनगर स्रोतका अनुसार घिमिरेको क्षेत्रमा उनी पक्षका १ जनालाई पनि विराटनगर महानगरको सदस्य पदमा टिकट दिइएको छैन। यस कारण कारबाहीमा परे कर्ण मल्ल डँडेलधुराका निवर्तमान सभापतिसमेत रहेका कर्णबहादुर मल्ललाई देउवाले कांग्रेसबाट निष्कासित गरेका छन्। कांग्रेस मुख्यसचिव कृष्णप्रसाद पौडेलले पार्टीको विधान २०१७ विपरीत गतिविधि गरेकोले मल्ललाई साधारण सदस्यसमेत नरहने गरी हटाइएको जनाएका छन्। १४औं महाधिवेशनमा क्रियाशील सदस्यता वितरणमा असन्तुष्टि जनाएपछि डँडेलधुरामा देउवा पक्षले एकलौटी जिल्ला अधिवेशन गरेको थियो। त्यसयता असन्तुष्ट रहेका मल्लले आफूनिकट नेता कार्यकर्तालाई स्थानीय तह निर्वाचनमा डँडेलधुराका स्थानीय तहमा स्वतन्त्र उम्मेदवारी दिन लगाएका छन्। मल्लले डँडेल्धुरामा नेकपा एमालेसँग पनि गठबन्धन गरेर कार्यकर्तालाई उम्मेदवारी दिन लगाएको अर्को कारण पनि मल्ललाई निष्कासित गरेको भनिएको छ। निष्कासित भएको विषयमा मल्लले छोटो प्रतिक्रिया दिँदै भने, मेरो लागि यो आश्चर्यजनक हैन। मलाई यो कारबाहीले केही फरक पर्दैन। म कांग्रेसकै मान्छे हुँ। मसँग बलियो जनाधार छ। मलाई कारबाही गरेर देउवाजीकै राम्रो हुन्छ भने पनि ठिकै छ। उता चितवनमा गठबन्धनको साझा उम्मेदवारका रूपमा नेकपा माओवादी केन्द्रबाट रेणु दाहाल भरतपुर महानगरपालिकामा मेयरकी उमेदवार हुन्। दाहालविरूद्घ चितवन कांग्रेसका नेता थिए। उनीहरूलाई गृहमन्त्री खाँणले सम्झाउन चितवन पुगेका छन्। खाँणले भने, गठबन्धनमा आबद्ध अर्को राजनीतिक शक्तिसँग छलफल हुनुपर्छ। कहिलेकाहीँ एक कदम पछाडि पनि हट्नुपर्छ, उनले भने, संविधान र लोकतन्त्रका लागि पनि गठबन्धनको रक्षा गर्नु हाम्रो दायित्व हो। गठबन्धनका कारण पार्टीले मतदाता नगुम्ने उनले दाबी गरे। त्यस्तै, नुवाकोटमा मंगलबार एकैपटक १३० भन्दा बढीले पार्टी त्यागेका छन्। उनीहरूले केन्द्रको नेतृत्वले कार्यकर्ताको भावना तथा धारणा लत्याएको जनाउँदै विदुरस्थित जिल्ला पार्टी कार्यालय पुगेर सामूहिक राजीनामा दिएका छन्। कांग्रेसका अर्का महामन्त्री विश्वप्रकाश शर्माले स्थानीय तह निर्वाचनमा पार्टीको निर्णयविरुद्व उम्मेदवारी दिएका नेता तथा कार्यकर्तालाई उम्मेदवारी फिर्ता लिन आग्रह गरेका छन्। काठमाडौंमा बिहीबार आयोजित एक कार्यक्रममा बोल्दै महामन्त्री शर्माले भने, अहिले मुख हेर्नेभन्दा रूख हेरेर मतदान गर्नुपर्ने बेला हो। देउवाका प्रिय पात्र कसरी पुगे एमालेनजिक ? डाशेखर कोइरालाले भने, कांग्रेसभित्र असहमत हुनेको राजनीतिक जीवन समाप्त पार्ने प्रयास जारी छ कांग्रेसको टिकट वितरणमा आर्थिक चलखेल र विकृति भयो : डाशेखर कोइराला माओवादीका नेता भन्छन्, कांग्रेससँगको देशव्यापी गठबन्धन मिठो भ्रम मात्र रहेछ पाँचदलीय गठबन्धनका उम्मेदवारलाई विजयी बनाऔं : देउवा साथीको उम्मेदवारी नै मेरो उम्मेदवारी भन्ने उच्चतम भावना राखौं : देउवा प्रदेश सांसदबाट राजीनामा दिँदै कर्ण मल्लले भने, देउवाले एकलौटी रुपमा पेले"
जहाँ स्वार्थ समूहले चलाउँछ अर्थतन्त्र,"मुलुकको आर्थिक अवस्था जर्जर अवस्थामा पुग्दैछ। विज्ञहरूले यसै भनिरहेका छन्। अर्थमन्त्री र सरकारले जसरी तसरी ढाकछोप गर्न खोज्दा पनि तथ्यांकहरूले उनीहरूको दाबी सत्य सावित गर्दैनन्। सत्य त विज्ञहरूकै चेतावनी नजिक देखिन्छ। अर्थात्, अर्थतन्त्र संकटोन्मुख छ। विदेशी मुद्राको सञ्चिति निख्रने डर पैदा भएको छ। आयात औधी बढेको छ। चालू आर्थिक वर्षको ९ महिना चैतसम्म १४ खर्ब ६६ अर्ब रुपैयाँको आयात भएको छ। चैतमा मात्रै १ खर्ब ५७ अर्ब रुपैयाँको सामान नेपालले बाहिरबाट किनेको छ। यो बितेको यही समयावधिको दाँजोमा ३१९७ प्रतिशत बढी हो। सामान विदेशबाट किनेर उपभोग गर्ने क्षमता हुनु त राम्रै जति धेरै विदेशी मुद्राको सञ्चय, त्यति नै धेरै अर्थतन्त्रको अवस्था मजबुद हुने हो। २०७८ असारसम्म १३ खर्ब ९९ अर्ब ३ करोड बराबर थियो मुलुकको ढुकुटीमा विदेशी विनिमय सञ्चिति। त्यसमा १६३ प्रतिशतले कमी आयो र फागुनमा ११ खर्ब ७१ अर्ब कायम भएको छ। विदेशबाट सामान किनेर ल्याउँदा नेपाली पैसामा कारोबार हुँदैन, विदेशी मुद्रा खर्चनु पर्छ। जति धेरै सामान किन्यो, उति धेरै विदेशी विनिमय सञ्चिति घट्छ। आयात यति ठूलो रफ्तारमा बढेको छ कि अब चालू आवमै आयात २० खर्बको हुने प्रक्षेपण तथ्यांक विभागबाट आइसकेको छ। यो त निकै डरलाग्दो अवस्था हो। आयातको रफ्तार र विदेशी मुद्राको सञ्चितिको सन्तुलन कायम गर्नकै लागि सरकारले विलासिताका वस्तुमाथि रोक लगाएको छ। एकातिर आयातीत वस्तुमा लाग्ने भन्सार राज्यको आम्दानीको स्रोत पनि हो। राजस्वको ठूलो हिस्सा भन्सार छ। अर्कातिर आयात धेरै हुँदा विदेशी मुद्राको सञ्चिति निख्रने डर छ। यसैमा सन्तुलन खोज्दा विलासी वस्तुको आयात रोक्नु परेको छ। तर बेइमानी कहाँनिर भएको छ भने मानव स्वास्थ्यका लागि अहितकर वस्तुको आयात खुलै छ। उदाहरणका लागि लेज, कुरकुरेजस्ता खाद्यवस्तुमा रोक लगाएको सरकारले बिँडी बेर्ने पात, रजनीगन्धा गुट्खा, तमाखुजस्ता वस्तु मात्र होइन, अल्कोहलजन्य वस्तुका कच्चा पदार्थ खुलै छाडेको छ । आयात रोख्नु र निरन्तरता दिनुमा कुनै मापदण्ड बनाएको छैन । स्वार्थ समूहको चलखेल र व्यावसायिक शक्तिको प्रभावमा निर्णय भएको छर्लंङ्गै देखिन्छ । ठूलो मात्रामा डलर बाहिरिने हानिकारक वस्तुलाई ल्याउन दिइराखेर थोरै कारोबार हुने सामान्य वस्तुलाई रोकिएको छ । अत्यावश्यक नभएका वस्तुको आयात खुलै राख्नु तिनका व्यापारीसँगको सेटिङ भन्ने आशंकालाई असत्य कसरी मान्ने ? जानकारहरूलाई मान्ने हो भने आयात रोक्नुमात्रै प्रमुख उपाय हुँदै होइन। मुख्य उपाय त निर्यात बढाउनु हो। निर्यात बढाउनुको फाइदा के भने विदेशी मुद्रा भित्रिन्छ। स्वदेशमा रोजगारी सिर्जना हुन्छ, आन्तरिक राजस्व वृद्धि हुन्छ। जस्तो कि नेपालमा टायर कारखाना थियो, बन्द भयो। वर्षमा ९ अर्बको टायर नै भित्रियो। यो एउटा उदाहरण हो जुन वस्तु नेपालमै उत्पादन सम्भव हुन्छ, त्यो स्वदेशमै उत्पादन गर्नेतिर मुलुकलाई नडोर्याएसम्म सबै उपाय अल्पकालीन हुन्छन् । नुन, तेल र साबुनजस्ता अत्यावश्यक र दैनिक उपभोग्य वस्तुमै परनिर्भरताले पराकाष्ठा नाघेको छ। नुन त समुद्र नभएको देशले उत्पादन गर्न नसक्ला तर, सकिने थुप्रै दैनिक उपभोग्य वस्तुको उत्पादन स्वदेशमै गर्न सकिन्छ । त्यसो भए बिचौलिया र स्वार्थ समूहका कमाउ धन्दा पनि बन्द हुनेछ ।"
उम्मेदवारी फिर्तापछि लोमान्थाङमा दलित महिला कोटा शून्य,"जोमसोम : दुई जना दलित महिला सदस्यले शुक्रबार आफ्नो उम्मेदवारी फिर्ता लिएपछि लोमान्थाङ गाउँपालिकाको ५ वटै वडा दलित महिला सदस्य शून्य भएको छ। लोमान्थाङको ५ वटा वडा मध्ये वडा नं ५ मात्र कांग्रेस र एमालेको दुई जना दलित महिला सदस्यले उम्मेदवारी मनोनयनपत्र निर्वाचन कार्यालयमा दर्ता गराएको थिए। बैशाख ३० गते हुने स्थानीय तह निर्वाचनका लागि देशभरै बैशाख ११ गते उम्मेदवारी मनोनयनपत्र दर्ता गर्ने समय निर्वाचन आयोगले तोकेको थियो।जसअनुसार लोमान्थाङ५ को लागि दलित महिला सदस्य पदमा नेपाली कांग्रेसबाट भिपिक विश्वकर्मा र नेकपा एमालेबाट धावा पामो ल्होवाले उम्मेदवारी दर्ता गराएका थिए। आयोगले तोकेको समयअवधि आज सकिने दिनमा कांग्रेस र एमालेका दुबै जना दलित महिला सदस्यले आफ्नो उम्मेदवारी फिर्ता लिएको लोमान्थाङका निर्वाचन अधिकृत घनश्याम सुवेदीले जानकारी दिए। दुबै पार्टीका दलित महिला सदस्य एकैसाथ कार्यालय आएर नाम फिर्ता लिएको निर्वाचन अधिकृत सुवेदीको भनाई छ। निर्वाचन कार्यालयमा उम्मेदवारी फिर्ता लिन आएका दुबै पार्टीका दलित महिला सदस्यहरुले राम्ररी आखा नदेख्ने, बुढेसकाल भईसकेको, काम गर्न पनि नजान्ने र सही पनि गर्न नआउने भएकाले आफूहरुले उम्मेदवारी फिर्ता लिन परेको बताएका छन्। ५ दिन अघि दलित महिला सदस्य कोटामा उम्मेदवारी दिएका दुबै पार्टीका दलित महिला उम्मेदवार किन एकाएक यूटर्न भए भन्ने बिषय अर्थपूर्ण रहेको छ। उनीहरुसंगै आएका एक ब्यक्तिले निर्वाचन कार्यालयमा सुनाए अनुसार उनीहरु दलित भएकैले हिनताबोध भएर उम्मेदवारी फिर्ता लिएको हुनसक्ने अनुमान गरिएको छ। श्रोत भन्छ,यहाँ दलित भन्ने बिक्तिकै हेला र अपहेलितको नजरले हेरिन्छ। दलित कोटाबाट जितेर के गर्ने यसको कुनै मूल्य हुँदैन। यसैले राजनीतिक झमेलामा नफसी आफ्नै काम गरी स्वतन्त्र बस्ने उनीको इच्छा बुझियो। यसअघि उपल्लो मुस्ताङको लोमान्थाङ र लोघेकर दामोदरकुण्ड गाउँपालिकाको १० वटा वडा मध्ये ८ वटा वडामा दलित महिला सदस्यको उम्मेदवारी मनोनयपत्र दर्ता भएको थिएन। लोघेकर दामोदरकुण्ड२ मा टसी ल्हामो सुन्चौरीले मात्र एकल उम्मेदवारी दर्ता गराएकी थिईन। यो सगैं उपल्लो मुस्ताङको दुई पालिकामा दलित महिला सदस्य कोटामा उम्मेदवारी मनोनयपत्र दर्ता गरी निर्विरोध हुने सुन्चौरी एक मात्र दलित महिला सदस्य भएकी छिन्। उपल्लो मुस्ताङका कतिपय वडाहरुमा दलित महिला सदस्यहरु भएपनि समाजमा अपहेलित हुने डरले खुलेर राजनितिमा आउन नसकेका हुन्।"
म्याग्दीको गुर्जामा सबै पदमा निर्विरोध,"म्याग्दी : म्याग्दीको धवलागिरि गाउँपालिका१ गुर्जाका सबै पदमा निर्विरोध जनप्रतिनिधि चयन भएका छन्। वैशाख १२ गते मनोनयन दर्ता गराएकाहरुले आज फिर्ता गरेपछि एकल उम्मेदवारी कायम भएर निर्विरोध निर्वाचित भएको निर्वाचन अधिकृतको कार्यालयले जनाएको छ। निर्वाचन अधिकृत भोलाराज रेग्मीका अनुसार चारजना नेकपा माओवादी केन्द्र र एकजना स्वतन्त्र उम्मेदवार निर्विरोध भएका हुन्। वडाध्यक्ष दलित महिला सदस्य र महिला सदस्यमा क्रमश: नेकपा माओवादी केन्द्रका झकबहादुर छन्त्याल, सतमाया विक र सीता छन्त्याल निर्विरोध भएका हुन्। यसैगरी माओवादी केन्द्रकै चुनाव चिह्नबाट मनोनयन दर्ता गराएका नेपाली कांग्रेसका वडा सभापति केआइसिङ छन्त्याल पनि निर्विरोध भए। स्वतन्त्र उम्मेदवारी दर्ता गराएका गुनराम छन्त्याल पनि निर्विरोध भएको निर्वाचन अधिकृतको कार्यालयले जनाएको छ । वडाध्यक्षमा स्वतन्त्र उम्मेदवार भवीन्द्र छन्त्याल, वडा सदस्यमा उम्मेदवारी दर्ता गरेका नेकपा माओवादी केन्द्रका अमृता छन्त्याल र स्वतन्त्र उम्मेदवार तारामान विकले मनोनयन फिर्ता गरेका हुन्। झक र सीता यसअघि २०७४ को स्थानीय तह चुनावमा पनि निर्वाचित हुनुभएको थियो। धवलागिरि गाउँपालिकामा नेपाली कांग्रेस र नेकपा माओवादी केन्द्रले तालमेल गरेर उम्मेदवार बनाएका छन्। गुर्जाको वडाध्यक्ष माओवादीको भागमा परेको थियो।"
माओवादीको लुम्बिनी प्रदेश कमिटी सदस्य चौधरीले गरे पार्टी छाड्ने घोषणा,"काठमाडौं : नेकपा माओवादी केन्द्रका नेता एवं बर्दियाको राजापुरका हालका मेयर शिवप्रसाद थारुले पार्टी छोड्ने घोषणा गरेका छन्। लुम्बिनी प्रदेश कमिटीको निर्णयमा असहमति जनाउँदै पार्टी छाड्ने घोषणा गरेका हुन्। 'बर्दियाको राजापुरमा नेकपा (मा_बादी केन्द्र )बाट ४ जना लुम्बिनी प्रदेश कमिटी सदस्य शिवप्रसाद चौधरी,सुरेश बहादुर भुल, शान्ति चौधरी, रामबहादुर चौधरीसहित ५०० जना कार्यकर्ताद्वारा सामूहिक राजीनामा,' फेसबुकमा उनले लेखेका छन्। उनीहरुले राजापुर नगरपालिका५ को वडाध्यक्षमा विवाद भएको बताएका छन्। उक्त वडामा जिल्ला समन्वय समितिले रामबहादुर थारुलाई टिकट दिए पनि प्रदेश कमिटीले हस्तक्षेप गरेको उनीहरुको आरोप छ। प्रदेश कमिटीले पत्र लेख्दै माओवादीको आधिकारिक उम्मेदवार रमेश चौधरी भएको बताएको थियो।"
जनकपुरमा कांग्रेसका बागी उम्मेदवार साहको उम्मेदवारी कायमै,"जनकपुरधाम : जनकपुरधाम उपमहानगरपालिकाका प्रमुख पदमा बागी उम्मेदवारी दिएका नेपाली कांग्रेसका नगरसभापति मनोज साहले उम्मेदवारी कायम राखेका छन्। सत्ता गठबन्धनकोतर्फबाट जनता समाजवादी पार्टी नेपालको तर्फबाट लालकिशोर साहले उम्मेदवारी दिएपनि त्यसकाविरुद्धमा साहले उम्मेदवारी दिएका हुन्। निर्वाचन आयोगले उम्मेदवारी फिर्ता लिने समय शुक्रबार अपरान्ह ५ बजेसम्मको लागि तोकेको थियो। तर त्यससमयमा दावी विरोध फिर्ता लिने समयमा साहले उम्मेदवारी फिर्ता लिन निर्वाचन अधिकृतको कार्यालयमा गएनन्। भ्रष्टाचार गरेको मान्छे जसपाको उम्मेदवार भएर आएको छ, त्यस्ता व्यक्तिलाई सहयोग गर्न सकिँदैन, राजीनामा मैले घोषणा गरिसकेको छु उनले भने,मधेस प्रदेस र जनकपुरलाई नेताहरुले कांग्रेसको उर्वरभूमि भन्ने गर्नुभएको छ। तर, केन्द्रीय समितिबाटै मधेस र जनकपुरलाई पाखा लगाउने काम भएको छ। त्यो कदापी मान्य हुन्न। मेरो उम्मेदवारी अटल छ। कांग्रेसले गठबन्धनमा जनकपुरधामलाई अरुलाई दिएर आफ्नै घरमा आफैंले आगो लगाएको भन्दै उनले अब आफू स्वतन्त्र भएको बताए। उनले भने, नेपाली कांग्रेसको २५ वटै वडाका सदस्यहरुको भावना अनुरुप मैले राजीनामा दिएर स्वतन्त्र उम्मेदवारी दिएको हुँ। कांग्रेसले रुख छाप मै मत हाल्छ अरुमा मत हाल्दैन् साथीहरुको भनाइ रह्यो, स्वतन्त्र उम्मेदवारी दिँदा रूख चिह्न त रहँदैन तर म रहन्छु,उनले भने,कांग्रेस र कांग्रेसको मतदाता जोगाउन राजीनामा गरेर स्वतन्त्रबाट उम्मेदवारी दिएको हुँ। अन्नपूर्णसंगको कुराकानीमा गठबन्धन आफूले कुनै पनि हालतमा नमान्ने र काँग्रेसको कुनै पनि निर्देशन दबाव नमान्ने बताए। मैले केन्द्रीय नेताहरुलाई भन्दै आएको छु, अब गठबन्धनको उम्मेदवारी फिर्ता त हुँदैन तर सम्पुर्ण काँग्रेसीहरुलाई मलाई मतदान गर्नुस् म फेरि काँग्रेसमा फर्किन्छु अन्यथा कसैको केही लाग्दैन्।"
पार्टीले कारबाहीको चेतावनी दिएपछि फिर्ता भयो बागी उम्मेदवारी,"रसुवा : रसुवाको पाँच वटा पालिकाका नेपाली कांग्रेसबाट बागी उम्मेदवारी दर्ता गरेका अधिकांसले उम्मेदवारी फिर्ता लिएका छन्। बागी उम्मेदवारी फिर्ता नलिए पार्टीले कारबाही गर्ने चेतावनी दिइएको थियो। नेपाली कांग्रेसबाट उम्मेदवारी दर्ता गरेका अधिकांसले उम्मेदवारी फिर्ता लिएका पार्टी सभापति पेम्बाछिरिङ तामाङले बताए। उनका अनुसार उम्मेदवारी फिर्ता लिने समय अवधिभित्र नौकुण्डका ९ जना, कालिकाका १ र उत्तरगयाका १ जनाले ले उम्मेदवारी फिर्ता लिएका छन्। जिल्लाको उत्तरगयामा ५, गोसाइँकुण्डमा १, कालिकामा ८, आमाछोदिङ्मोमा ५ र नौकुण्डमा ११ जनाले उम्मेदवारी फिर्ता लिएका छन्। जिल्लामा ५ वटा पालिका छन्। जसमा २७ वटा वडा रहेका छन्। यसपटकको चुनावमा जिल्लामा १७ वटा राजनीतिक दलले भाग लिएका छन्। यस पटकको निर्वाचनमा ४६७ जना प्रतिस्पर्धामा छन्। जिल्लामा १४५ पदको लागि निर्वाचन हुनेछ। जसमा ५ जना निर्विरोध भइसकेका छन् भने तीन पदमा उम्मेदवारी नै परेको छैन। अब १ सय ३७ पदका लागि मात्रै निर्वाचन हुने छ। जिल्लामा ३८ हजार ५ सय ४५ मतदाता छन्।"
विराटनगरमा मेयर पदका तीन जनाको उम्मेदवारी फिर्ता,"विराटगर : आसन्न स्थानीय तह निर्वाचनका लागि विराटनगर महानगरपालिकाको मेयर पदमा उम्मेदवारी दिएकामध्ये तीन जनाले फिर्ता लिएका छन्। मेयरमा मनोनयन दर्ता गराएका राष्ट्रिय जनमोर्चाका टंकप्रसाद गौतम, नेपाल परिवार दलका महेश निरौला र स्वतन्त्र उम्मेदवार नेकपा (माओवादी केन्द्र)की केमुना ओडारी (मैनाली)ले उम्मेदवारी फिर्ता लिएका हुन्। मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीका अनुसार उम्मेदवारी फिर्ताको समय सकिँदासम्म तीन जना मेयर र दुई जना उपमेयर पदका उम्मेदवारले मनोनयन फिर्ता लिए। उपमेयरको उम्मेदवारी फिर्ता लिनेमा परिवार दलका दीपा दाहाल र स्वतन्त्र उम्मेदवार उद्धबप्रसाद कोइराला छन्। महानगरभित्र जम्मा २३ जनाले उम्मेदवारी फिर्ता लिएको बुढाथोकीले बताए। उनका अनुसार ७ जना वडाध्यक्ष र ११ जना वडा सदस्यहरुले मनोनयन फिर्ता लिए। जनता समाजवादी पार्टी (जसपा) परित्याग गरेर मेयरमा स्वतन्त्र उम्मेदवारी दिएका उमेश यादव र उपमेयरकी उम्मेदवार माओवादीकी केन्द्रकी नमिता न्यौपानेले मनोनयन फिर्ता लिएनन्। उनीहरुको उम्मेदवारी कायमै छ। न्यौपानेले गठबन्धन दलले गठबन्धनको आवश्यकता महशुस नगरेकोले कार्यकर्ताको भावना अनुसार उम्मेदवारी दिएको बताइन्। उनी माओवादीको विराटनगर महानगर कमिटी सचिव थिइन्। अहिले राजीनामा दिइसकेकी छन्। विराटनगरमा सत्तारुढ गठबन्धनबाट मेयरमा नागेश कोइराला र उपमेयरमा अमरेन्द्र यादव उम्मेदवार छन्। नेकपा (एमाले)ले सागर थापालाई मेयर र शिल्पा निराला कार्कीलाई उपमेयरको उम्मेदवार बनाएको छ। विगतको परिणामलाई हेर्दा वैशाख ३० गतेको स्थानीय तह निर्वाचनमा गठबन्धन र एमालेबीच मुख्य प्रतिस्पर्धा हुने देखिन्छ।"
राजनीतिक दल र सरकारका मन्त्रीबाट निर्वाचन आचारसंहिताको उल्लघंन !,"काठमाडौं : निर्वाचन आयोगले जारी गरेको निर्वाचन आचारसंहिताको राजनीतिक दलकै नेतृत्वबाट उल्लंघन भएको पाइएको छ । वैशाख ३० गते तोकिएको स्थानीय तह निर्वाचनलाई मध्यनजर गर्दै आयोगले आचारसंहिता जारी गरेको छ। आचारसंहिता पालना गर्नुको सट्टा सरकारका मन्त्रीदेखि राजनीतिक दलका अधिकारीले नै धज्जी उडाएका छन्। आचारसंहिता २०७८ चैत २५ देखि कार्यान्वयनमा आएको हो । निर्वाचन आउन अब १४ दिन मात्रै बाँकी छ । यो अवधिमा दलहरुले आचारसंहिता कडाइका साथ कार्यान्वयन गर्नुपर्ने हो । दलका नेतादेखि सरकारका मन्त्री आचारसंहिता पालनाप्रति कटिवद्ध छैनन् । आचारसंहितामा सरकारको मन्त्री कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचार प्रसार गर्न नहुने भनिएको छ । तर, आचारसंहिता उल्लघंन गर्दै बिहीबार गृहमन्त्री बालकृष्ण खाँण भरतपुर महानगरमा मेयर पदका उम्मेदवार जगन्नाथ पौडेललाई उम्मेदवारी फिर्ता गराउन भन्दै चितवन पुगे। यस्तै, सरकारका राज्यमन्त्री उमेश श्रेष्ठ पनि आचारसंहिताको उल्लंघन गर्दै मेयर विवाद मिलाउन चितवन पुगेका थिए। दलका नेताहरुले निर्वाचन प्रयोजनका लागि सवारी साधन प्रयोग गर्दा निर्वाचन आयोगको अनुमति लिनुपर्ने हुन्छ । निर्वाचन आयोगको अनुमति वेगर दलका नेताहरुले सवारी साधन मनलाग्दी प्रयोग गरेका छन् । माओवादी केन्द्रका अध्यक्ष पुष्पकमल दाहाल प्रचण्ड बागी मिलाउन भन्दै बुधबार भरतपुर पुगेका थिए । आचारसंहितामा कुनै योजनाको शिलन्यास गर्ने, उद्घाटन गर्ने, सर्वेक्षण गर्ने, अध्ययन गर्ने वा सोको लागि अनुदान दिने जस्ता कार्यक्रम गर्न नहुने उल्लेख छ । तर, चैत २९ मा सरकारका खानेपानी मन्त्री खानेपानीमन्त्री उमाकान्त चौधरी मेलम्ची खानेपानी आयोजनास्थल अम्बाथान पुगी मेलम्ची खानेपानी आयोजनाको उद्घाटन गरेका थिए । आयोजनाको सुरुङमा पानी पठाएर मन्त्री चौधरीले मेलम्ची खानेपानी आयोजनाको नवौं उद्घाटन गरेका थिए । नेपाली कांग्रेसका नेता शशांक कोइरालाले एक कार्यक्रममा नवलपरासी क्षेत्र नम्बर १ मा तीन पटक सांसद उठ्दाको खर्च विवरण सुनाएका थिए । उनले पहिलो संविधानसभा निर्वाचनमा ८० हजार, दोस्रोमा ३ करोड र तेस्रो निर्वाचनमा ६ करोड खर्च भएको सुनाएका थिए । तर, निर्वाचन आयोगमा कोइरालाले आफ्नो खर्च विवरण पेश गर्दा २१ लाख ७५ हजार देखाएका थिए । लगत्तै निर्वाचन आयोगले विवादास्पद अभिव्यक्ति दिएको भन्दै जवाफ मागेको थियो । आचारसंहितामा कुनै सरकारी कार्यालय वा सामुदायीक विश्वविद्यालय वा विद्यालय क्षेत्रको प्रयोग गरी निर्वाचन सम्बन्धी भेला वा प्रचारप्रसार गर्न वा गराउन नहुने भनिएको छ । तर, बिहीबार काठमाडौंस्थित नेसनल कलेजले निर्वाचनसँग सम्बन्धित कार्यक्रम गरेको थियो । सो कार्यक्रममा काठमाडौं महानगरका मेयर पदका उम्मेदवार केशव स्थापित, बालेन शाह, समीक्षा बाँस्कोटाको उपस्थिति रहेको थियो । कार्यक्रममा काठमाडौं महानगरका उम्मेदवार स्थापितले सहभागीलाई होच्याउने शब्द प्रयोग गरेका थिए । कार्यक्रममा सहभागी भावना राउतले मीटुबारे प्रश्न गर्दा स्थापितले युआर नाइस लेडी, तपाइँको थुतुनो ठीक छैन भन्दै जवाफ फर्काएका थिए । आचारसंहितामा कसैलाई पनि व्यक्तिगत लाञ्छना,मानहानी गर्न नहुने भनिएको छ। स्थानीय तहको अनुमति नलिइ सार्वजनिक स्थानमा कुनै किसिमका जुलुस , आम सभा,कोण सभा, एवं भेला गर्न नहुने भनिएपनि यो बुँदा कार्यान्वयनमा आउन सकेको छैन । अहिले पनि विभिन्न स्थानमा प्रशासनको अनुमति वेगर भेला जुलुसहरु भइरहेका छन् । कुनैपनि उम्मेदवारले आफ्नो कार्यालय बाहेकका स्थानमा झण्डा, दल वा उम्मेदवारको चुनाव चिन्ह, कुनै किसिमको डिजिटल बोर्ड,फ्लेक्स प्रयोग गर्न नहुने आचारसंहितामा उल्लेख छ। तर, सार्वजनिक सवारी साधनदेखि विद्यालयलगायतका स्थानमा समेत उम्मेदवारको चुनाव चिन्ह टाँसिएको पाइएको छ । अठार वर्ष पूरा नभएका बालबालिकालाई निर्वाचन प्रचारप्रसारमा प्रयोग गर्न वा गराउन नपाइने उल्लेख छ । तर, केहि स्थानमा निर्वाचन प्रचार प्रसारको क्रममा बालबालिकाको प्रयोग गरिएको देखिएको छ । निर्वाचन आयोगले निर्वाचन आचारसंहिता विपरितका गतिविधि नगर्न आग्रह गर्दै आएको छ । आयोगका प्रवक्ता शालीग्राम शर्मा पौडेलले सम्बद्ध निकायले आचारसंहिता कडाइ पूर्वक पालना गर्नुपर्ने बताए । आयोगले उम्मेदवारी दर्ता गराएकाहरुलाई फिर्ता गराउन दबाब नदिन राजनीतिक दललाई आग्रह गरेको छ। आयोगले शुक्रबार सार्वजनिक सूचना जारी गर्दै उम्मेदवारी दर्ताको मनोनयन गराएका कतिपय उम्मेदवारहरूलाई मनोनयन फिर्ता गराउन डर, धाक, धम्की, धरपकड र प्रलोभन नदेखाउन आग्रह गरेको हो।"
नवलपरासीमा ३० जनाको उम्मेदवारी फिर्ता,"परासी : पश्चिम नवलपरासीमा नगर उपप्रमुख र गाउँपालिका अध्यक्षमा बागी उम्मेदवारी दिएका नेकपा एमाले र नेपाली कांग्रेसका २ सहित ३० जनाले उम्मेदवारी फिर्ता लिएका छन्। फिर्ता लिनेमा सुनवल नगरपालिकाको उपप्रमुखमा बागी उम्मेदवारी दिएका नेपाली कांग्रेसका सोम बहादुर रायमाझी छन्। उनी कांग्रेस नगर समितिका सभापति हुन्। त्यस्तै उम्मेदवारी फिर्ता लिनेमा सरावल गाउँपालिकाको अध्यक्षमा उम्मेदवारी दिएका नेकपा एमालेका पञ्चराम चौधरी छन्। उनी एमाले जिल्ला कमिटी सदस्य हुन्। उम्मेदवारी फिर्ता लिनेमा माओवादी केन्द्र, नेकपा एस (एकीकृत समाजवादी), राप्रपा र जनमत पार्टीलगायतका छन्। राजनीतिक दलबाहेक स्वतन्त्रबाट उम्मेदवारी फिर्ता लिनेमा अधिकांश वडाअध्यक्षमा उम्मेदवारी दिएका छन्। ६ जनाको उम्मेदवारी रद्द भएको छ। रद्द हुनेमा बन्दसूचीमा रहेका र मतदाता नामावलीमा नाम नभएका छन्। त्यस्तै १ जनाको पेश्की फर्छ्यौट नगरेकाले उम्मेदवारी रद्द भएको छ। पेश्की फछ्यौट नगरेका कारण उम्मेदवारी रद्द हुनेमा सरावल गाउँपालिकाको वडा नं ३ बाट उम्मदेवारी दिएका राष्ट्रिय जनता पार्टी(राजपा) बाट अध्यक्ष पदमा उम्मेदवारी दिएका छन्। ३ नगरपालिकाबाट प्रमुख पदमा ३४ जनाको उम्मेदवारी परेको छ। उपप्रमुखमा १९ जनाको उम्मेदवारी परेको छ। ४ गाउँपालिकाबाट अध्यक्षमा ४४ जनाको उम्मेदवारी परेको छ। उपाध्यक्षमा ३५ जनाको उम्मेदवारी परेको छ। ७४ वडाका लागि ४ सय ५० जना वडाअध्यक्ष पदमा उम्मेदवारी परेको छ। ७४ जना महिला सदस्यका लागि ३ सय ८२ जनाको उम्मेदवारी परेको छ। भने ७४ जना दलित महिला सदस्यका लागि ३ सय ७६ जनाको उम्मेदवारी परेको छ। १ सय ४८ जना खुला सदस्यतर्फ ७ सय ६९ जनाको उम्मेदवारी परेको मुख्य निर्वाचन अधिकृतको कार्यालयले जनाएको छ।"
उम्मेदवारको नाम प्रकाशन नगरेको भन्दै सम्सीमा प्रर्दशन,"महोत्तरी : उम्मेदवारी सूचीबाट नाम हटाईएको भन्दै महोत्तरीको सम्सी गाँउपालिकास्थित निर्वाचन आयोगको कार्यालय अगाडि नेकपा माओवादी समर्थीत कार्यकर्ताहरुले धर्ना दिएका छन्। शुक्रबार दिउँसो सम्सी गाँउपालिकाको निर्वाचन अधिकृत कार्यालय अगाडि आफ्नो पक्षको उम्मेदवारको नाम प्रकाशन नगरेको भन्दै उम्मेदवार समर्थित कार्यकर्ताहरुले विरोध प्रदर्शन गरेका छन्। नियम संगत एवम् कागजातकै अधारमा उम्मेदवारहरुको नामावाली प्रकाशन गरिएको निर्वाचन अधिकृत दिलीपकुमार प्रधानले जानकारी दिएका छन्। अधिकृत प्रधानका अनुसार उनीहरुमध्ये कागजात अपुग भएकोले उनीहरुको नाम वैधानिक नभएपछि सूची प्रकाशन नगरिएको संचारकर्मीलाई बताएका छन्। अधिकृत प्रधानले भने, सम्सी गाँउपालिकाबाट वैशाख १५ गते प्राप्त भएको पत्रअनुसार उनीहरुको उम्मेदवारी खारेजी भएको हो। गाँउपालिकाबाट पाएका पत्रअनुसार वडाअध्यक्षमा उम्मेदवारी दिएका निवर्तमान वडाध्यक्षद्वय शेख मकसुद आलम र मो मकसुदले नगद तथा जिन्सी कार्यालयलाई बरबुझारथ नगरिएको र बेरुजु हालसम्म फछर्यौट नगरिएको देखिएको छ। निर्वाचन आयोगको कानुन अनुसार उनीहरुको उम्मेदवारी रद्द गरिएको हो। यता वडासदस्यका उम्मेदवारहरु दशै महतो नुनिया र तेज नारायण यादवको हकमा उनीहरुको अधुरा कागजातको कारण कानुन बमोजिम नाम प्रकाशन गर्न नसकिएको निर्वाचन अधिकृतको कार्यालयले जनाएको छ। निर्वाचन अधिकृतको कार्यालयले आधिकारीक अवधारण सार्वजानिक भएपछि कार्यालय अगाडि रहेको भिडलाई नियन्त्रण गरिएको ईलाका प्रहरी कार्यालय गौशालाका प्रहरी निरीक्षक रंजन मिश्रले जानकारी दिएका छन्। अहिले त्यहाँको वातावरण सामान्य रहेको जनाएको छ।"
सबै स्थानीय तहका मतगणनास्थलमा सीसी क्यामरा राख्न निर्देशन,"काठमाडौं : निर्वाचन आयोगले स्थानीय तह सदस्य निर्वाचन, २०७९ मा ७५३ वटै स्थानीय तहका गतगणनास्थलमा अनिवार्यरुपमा सीसी क्यामराको प्रबन्ध गर्न भनेको छ। आयोगले मतगणना कार्यलाई पारदर्शी र सुरक्षित राख्नका लागि सीसी क्यामराको प्रबन्ध गर्न निर्देशन दिइएको हो । कुनै विवाद उत्पन्न भएको पाइएमा विद्युतीय अभिलेखीकरणका लागि समेत उपयोगी हुने भएकाले मतगणनास्थला सीसी क्यामरा अनिवार्य बनाएको आयोगले जनाएको छ। सो प्रयोजनका लागि आयोगले नेपाल सरकारको सङ्घीय मामिला तथा सामान्य प्रशासन मन्त्रालयमार्फत सबै स्थानीय तहलाई परिपत्र पनि गरिसकेको छ । आयोगका प्रवक्ता एवं सहसचिव शालिग्राम शर्मा पौडेलले कुनैकुनै पालिकामा क्यामरा आवश्यक नभएको कुरा आएको भन्दै आयोगको निर्णय कार्यान्वयन गर्न आनाकानी गरिए मान्य नहुने बताए। उनले क्यामरा राख्न नचाहनुको अर्थ त्यहाँ कुनै गडबडी गर्न लागिएको त होइन ? भन्ने प्रश्न उत्पन्न भएको बताए। गत निर्वाचनमा चितवनको भरतपुर महानगरपालिका र केही पालिकामा मतगणनामा विवाद हुँदा केही वडामा पुनःमतदानसमेत भएको थियो । निर्वाचनका लागि कूल १० हजार ७५६ मतदानस्थल र २१ हजार ९५५ मतदान केन्द्र निर्धारण गरिएको छ । यसैगरी यसपटकको निर्वाचनमा फोटोसहितको नामावलीलाई लाहा छाप लगाएर मात्रै मुख्य निर्वाचन अधिकृत र निर्वाचन अधिकृतलाई पठाइएको छ । आयोगले रङ्गिन र श्यामवेत दुवै रंगमा प्रिन्ट गरी फोटोसहितको मतदाता नामावली दल सम्बन्धित पालिकागत आधारमा पठाएको आयोगका प्रवक्ता एवं सहसचिव पौडेलले बताए। मतदाताले हेर्न चाहेमा आयोगका वेबसाइटमा नामावलीको सूची मात्रै हेर्न सक्नेछन् । निर्वाचनका लागि कूल एक करोड ७७ लाख ३३ हजार ७२३ मतदाता रहेका छन् । यसैबीच आयोगले प्रदेश निर्वाचन अधिकारी र जिल्ला निर्वाचन अधिकारीसँग आज भर्चुअल माध्यमबाट बैठक गरी निर्वाचन सामग्री र मतपत्रको ढुवानी र समग्र व्यवस्थापकीय तयारीबारे जानकारी लिएको छ । निर्वाचनका लागि पठाइएका सामग्री र मतपत्रको सुरक्षा, पालिका तहमा वितरण, आयोगका परिपत्रको कार्यान्वयन, मुख्य निर्वाचन अधिकृत र निर्वाचन अधिकृतसँगको समन्वय आदिबारे सो बैठकमा छलफल भएको छ । बैठकमा प्रदेश र जिल्लास्तरबाट उठाइएका विषयमा स्पष्ट पार्दै आयोगका प्रवक्ता पौडेलले निर्वाचनको मिति आउन दुई साता मात्रै बाँकी रहेको स्थितिमा जिम्मेवारीको संवेदनशीलतालाई बोध गरी सक्रिय र प्रोएक्टिभ हुन निर्देशन दिँदै जिल्लास्तरमा जनशक्ति नियुक्त गर्दा व्यावसायिकता र सक्षमतालाई प्राथमिकता दिन आग्रह गरे। उनले निर्वाचनसम्बन्धी सूचना र तथ्याङ्क आयोगको प्रणालीमा प्रविष्टिका क्रममा कुनै समस्या भएका जिल्लास्तरबाट समाधान गर्नुपर्ने भएकाले चनाखो हुन आग्रह गर्दै प्राप्त सामग्री र बजेटलाई राम्रोसँग रुजु (अध्ययन) गरेर अपुग भएमा माग गर्न वा स्थानीयरुपमा व्यवस्थापन गर्न सकिने खालका भएमा त्यहीँ व्यवस्थापन गर्न सुझाव दिनुभयो । उनले फोटोसहितको मतदाता नामावलीमा यसपटक लाहाछाप लगाएर निर्वाचन अधिकृतलाई पठाइएको, मतगणनास्थलमा अनिवार्यरुपमा सीसी क्यामराको व्यवस्था गर्न भनिएको स्मरण गराए। आयोगका उपसचिव सूर्यप्रसाद अर्यालले मतदाता शिक्षासम्बन्धी कतिपय सामग्री कुरियरबाट पनि पठाइएकाले सोको उचित वितरण प्रबन्ध गर्न आग्रह गरे। उनले निर्वाचनका क्रममा बारम्बार सोधिने प्रश्न, मतदान गर्ने सही तरिका, आचारसंहितासम्बन्धी ब्रोसर, साझेदार संस्थाबाट प्राप्त जानकारीमूलक पुस्तक, जनस्वास्थ्य मापदण्डको पालनासम्बन्धी पोष्टर आदि पठाइको जानकारी दिए। आयोगका उपसचिव कमल ज्ञवालीले स्थानीयरुपमै हुनसक्ने व्यवस्थापकीय तयारी त्यहीँ गर्न वा सानातिना समस्याको आफैं समाधान गर्न आग्रह गर्दै विद्यमान, ऐन, नियम, निर्देशिका, आयोगका निर्णय र परिपत्रको सूक्ष्म अध्ययन गरेर निर्वाचनलाई व्यवस्थापकीयरुपमा सफल तुल्याउन प्रदेश र जिल्लास्तरका अधिकारीको भूमिका हुने अपेक्षा व्यक्त गरे। यही वैशाख ११ र १२ गते प्राप्त उम्मेदवारको मनोनयनपत्र दर्ता भएकामा आज उम्मेदवारको अन्तिम नामावली सार्वजनिक गर्ने र वैशाख १७ गते निर्वाचन चिन्ह वितरण गर्ने कार्यसूची छ । रासस"
कांग्रेसले कारबाहीको चेतावनी दिएपछि पोखरामा मेयरका बागी तिवारी र सापकोटाको उम्मेदवारी फिर्ता,पोखरा : पोखरा महानगरपालिकाको मेयर पदमा नेपाली कांग्रेसबाट बागी हालेका दुईजनाले मनोनयन फिर्ता लिएका छन् । निर्वाचन कार्यालयकाअनुसार मेयरमा बागी उम्मेदवारी दिएका नन्दप्रसाद तिवारी र ऋषिराम सापकोटाले मनोनयन फिर्ता लिएका हुन्। पोखरा महानगरपालिकामा सत्ता गठबन्धनको तर्फबाट मेयरमा एकीकृत समाजवादीका धनराज आचार्यले उम्मेदवारी दिएका छन् । गठबन्धनको निर्णयविरुद्ध बागी दिएका माथि नेपाली कांग्रेसले साधारण सदस्य समेत नरहने गरी कडा कारबाहीको तयारी गरेपछि पोखराको मेयरमा बागी उम्मेदवारी दिएका तिवारी र सापकाटाले मनोनयन फिर्ता लिएका हुन् ।
मोहम्मद अफताव आलमविरुद्धको मुद्दा 'हेर्दाहेर्दै' मा,"काठमाडौंः पूर्वमन्त्री मोहम्मद अफताव आलमविरुद्धको रिट हेर्दहेर्दैमा राखिएको छ। न्यायाधीशद्वय सुष्मालता माथेमा र नहकुल सुवेदीको संयुक्त इजलासमा मुद्दाको पेशी तोकिए पनि हेर्दाहेर्दैमा राखिएको हो । आलममाथि विस्फोटक पदार्थको ओसारपसार तथा कर्तव्य ज्यान, ज्यान मार्ने उद्योग मुद्दा लागेको छ । आलमले सरकारलाई विपक्षी बनाइ रिट दायर गरेका थिए । मुद्दाको पेशी तोकिएपनि पटक पटक सर्दै आएको छ।"
राजनीतिक संस्कार सिक्न ओलीलाई 'मदन भण्डारी' किताब पढ्न विश्वप्रकाश शर्माको सुझाव,"काठमाडौं : नेपाली कांग्रेसका महामन्त्री विश्वप्रकाश शर्माले एमाले अध्यक्ष केपी शर्मा ओलीलाई मदन भण्डारी नामक किताब पढ्न आग्रह गरेका छन्। कांग्रेस नेताहरुप्रति लक्षित गर्दै ओलीले 'पागल' भनेपछि महामन्त्री शर्माले उक्त किताब पढेर संस्कार सिक्न आग्रह गरे। 'मेरै जिल्लाबासी, जो बालकोटमा बस्नुहुन्छ। यो देशको प्रधानमन्त्री भइसक्नुभएको छ। उहाँले विपक्षीप्रति गर्ने टिप्पणी, आफ्नै पार्टीको विपीक्षहरुसँग गरेको व्यवहार, फरक विचार राख्नेसँग गरेको व्यवहार देखेर भन्न मन लाग्छ,' राजधानीमा आयोजित कार्यक्रममा उनले भने, 'उहाँले कांग्रेसबाट केही सिक्नु पर्दैन। मदन भण्डारी नामक पुस्तक पढ्नुभयो भने धेरै कुरा सिक्न सक्नुहुन्छ।' उनले विपक्षी दलको रुपमा बोल्दै गर्दा वा प्रधानमन्त्रीको रुपमा बोल्दैगर्दा अर्को पार्टीको सभापतिको बारेमा भद्दा टिप्पणी गरेको आरोप लगाए। त्यसैले स्वच्छ ढंगले आलोचना, टिप्पणी र बहस गर्न उनले आग्रह गरे। उनले जनताको बहुदलीय जनवाद भनेरमात्रै देश समृद्ध नबन्ने तर्क गरे। त्यसका लागि लागि राजनीतिक संस्कार पनि हुनुपर्ने उनले बताए। 'त्यही भएर म आग्रह गर्न चाहन्छु, निर्वाचनमा स्वच्छ प्रतिस्पर्धा गरौं। हामीबाट केही सिक्न पर्दैन, कम्तिमा मदन भण्डारीलाई विश्वास गर्नुहुन्छ भने मदन भण्डारीकै विचार र संस्कार सिक्न आग्रह गर्छु,' उनले भने।"
ओलीको अश्वासनपछि महतोले लिए उम्मेदवारी फिर्ता,"ढल्केवर(धनुषा) : धनुषाको मिथिला नगरपालिकामा नेकपा एमालेका बागी उम्मेदवार बनेका निवर्तमान मेयर हरिनारायण महतोले आफ्नो उम्मेदवारी फिर्ता लिएका छन्। अन्तिम समयमा एमालेले राजाराम महतोलाई उम्मेदवार बनाएपछि आक्रोशित बनेका हरिनारायणले मेयर पदमा स्वतन्त्र उम्मेदवारी दिएका थिए। एमालेका केन्द्रीय सदस्य एवं धनुषाको सहइन्चार्जसमेत रहेका हरिनारायणले साधारण सदस्यसमेत नरहने गरी पार्टी परित्यागको घोषणा गर्दै स्वतन्त्रबाट मेयरमा मनोनयन दर्ता गराएका थिए। तर पार्टीका हाई कमाण्डको आग्रहमा उनी मनोनयन फिर्ताको अन्तिम समयमा निर्वाचन अधिकृतको कार्यालय पुगेर आफ्नो उम्मेदवारी फिर्ता लिएका हुन्। पछिल्लो समय मेधसमा एमाले अध्यक्ष केपी शर्मा ओलीको विश्वास पात्र मानिएको हरिनारायणले पार्टी निर्णयविरुद्धमा उभिएपछि उनलाई फकाउन ओलीले काठमाडौंनै बोलाएका थिए। ओलीसँग सहमतिपछि उम्मेदवारी फिर्ता लिएर एमालेबाटै मेयरमा उठेका राजाराम महतोलाई सघाउन हरिनारायण तयार भएका हुन्। आफ्नो उम्मेदवारी फिर्ता लिँदै हरिनारायण महतोले पार्टीमा हिटलर प्रवृति हावी भएको प्रतिक्रिया दिए। पार्टीभित्रका केही तानाशाह र हिटलरहरुले पार्टीलाई ध्वस्त बनाउने षड्यन्त्र गर्यो, त्यसविरुद्ध हामी सचेत भएका हौं। अध्यक्ष ओलीले उम्मेदवारी फिर्ता लिएर पार्टीको जिम्मेवारीमा फर्किनुस् हामी तपाईको व्यवस्थापन गर्छौ भनेर निर्देशन दिएपछि आफ्नो उम्मेदवारी फिर्ता लिएको हुँ, महतोले अन्नपूर्णसँग भने। अध्यक्ष ओलीले हरिनारायणलाई प्रदेशसभा सदस्यको अश्वासन दिएपछि सहमति जुटेको उनी निकट एक नेताले बताए। २०७४ को स्थानीय तह निर्वाचनमा एमालेका हरिनारायणले कांग्रेसमाओवादी गठबन्धनलाई पराजित गर्दै मिथिला नगरपालिकाको मेयरमा विजयी भएका थिए। मेयरका लागि उनले दोस्रो पटक दोहोरिन पार्टीमा आकांक्षा राखेका थिए। तर पार्टीको नगर कमिटीले एमालेबाट मेयरका लागि एकल सिफारिस भएर चुनावी प्रचारप्रसारमा जुटिरहेको बेला हरिनारायणलाई बाइपास गरेर अन्तिमसमयमा राजाराम महतोलाई टिकट दिएपछि असन्तुष्ट भएर स्वतन्त्र उम्मेदवारी दर्ता गराएका थिए। यस्तै नेकपा माओवादी केन्द्र र जनता समाजवादी पार्टीबीच तालमेल भएको छ। दुई दलबीच गठबन्धन गर्ने सहमति भएपछि जनता समाजवादी पार्टीका मेयरका प्रत्यासी उम्मेदवार चन्देश्वर महतो र माओवादी केन्द्रका उपमेयरका प्रत्यासी उम्मेदवार बिमला अधिकारीले आफ्नो उम्मेदवारी फिर्ता लिएका हुन्। मिथिला नगरपालिकाको मयरका लागि नेपाली कांग्रेसबाट महेन्द्र महतो, नेकपा माओवादी केन्द्रबाट रामकुमार महतो, नेकपा एकीकृत समाजवादीबाट सुर्यप्रसाद पुडासैनी, लोकतान्त्रिक समाजवादी पाटी नेपालबाट राजकुमार थापा, जनमत पार्टीबाट सरोज कुमार सिंह र राष्ट्रिय जनता पार्टीबाट जनक कुमार कार्कीलगायत २१ जनाले मनोनयन दर्ता गराएर चुनावी मैदानमा छन्। त्यमध्ये एकमात्र महिला कौशल्या कुमारी महतोले मेयरमा स्वतन्त्रबाट मनोनयन दर्ता गराएको निर्वाचन अधिकृत दिपक धितालले जानकारी दिए।"
बेनीमा मेयर र उपमेयरमा कांग्रेसमाओवादीको तालमेल,"बेनी : आसन्न स्थानीय तह निर्वाचनमा म्याग्दीको बेनी नगरपालिकामा नेपाली कांग्रेस र नेकपा माओवादी केन्द्रले तालमेल गर्ने भएका छन्। बेनीको नगर प्रमुख र उपप्रमुखमा साझा उम्मेदवार बनाउने सहमति गरेका दुवै पार्टीका उम्मेदवारले मुख्य निर्वाचन अधिकृतको कार्यालयमा शुक्रबार अन्तिम समयमा मनोनयन फिर्ता गरेका हुन्। नेकपा माओवादीका मेयरका उम्मेदवार धनलाल जैसी र नेपाली कांग्रेसका उपप्रमुखका उमेद्वार अमृतादेवी बानियाको मनोनयन फिर्ता भएको हो। कांग्रेसले मेयरमा चिरञ्जिवी शर्मा र उपमेयरमा माओवादीले ज्योती लामिछाने पौडेललाई उम्मेदवार बनाएका छन्। दुई पार्टीको सहमति अनुसार मनोनयन फिर्ता गरेको माओवादीबाट मेयरका उमेद्वार बनेका जैसीले बताए। पार्टी सभापति शेरबहादुर देउबाले हस्ताक्षर गरेको पत्र कांग्रेसका जिल्ला सभापति खम्बिर गर्बुजाले मुख्य निर्वाचन अधिकृतको कार्यालयमा बुझाएर मनोनयनपत्र फिर्ता गराएका हुन्। यसअघि म्याग्दीको धवलागिरी गाउँपालिका र बेनी नगरपालिकाको २, ६, ७, ८ र ९ नम्बर वडामा कांग्रेस माओवादीले साझा उम्मेदवारी दर्ता गरेका थिए। अन्य स्थानीय तहमा भने मित्रवत प्रतिस्पर्धा गर्ने नेताहरुले बताएका छन्। कांग्रेस र माओवादीको सहमतिप्रति असहमति जनाउँदै सत्ता साझेदार नेकपा एकिकृत समाजवादी म्याग्दीमा पाँच दलीय संयन्त्रबाट बाहिरएको छ। सो पार्टीका जिल्ला इञ्चार्ज मुना बानियाले संयन्त्रबाट बाहिरिएको र जिल्लाका सबै स्थानीय तहमा दर्ता गरेको मनोनयन फिर्ता गरिएको बताइन्। कांग्रेस र माओवादीले छलफल र ताममेलमा बेवास्ता गरेको नेकपा एकीकृत समाजवादीका नेताहरुले गुनासो गरेका छन्। बेनीको मेयरमा नेकपा एकीकृत समाजवादीबाट कृष्णकुमार विश्वकर्मा, उपमेयरमा मुना बानियाले मनोनयन दर्ता गराएका थिए।"
लुम्बिनी प्रदेशसभाको बैठक २० गतेका लागि बोलाइयो,बुटवल : लुम्बिनी प्रदेशका प्रमुख अमिक शेरचनले लुम्बिनी प्रदेशसभाको दशौँ अधिवेशन आह्वान गरेका छन्। प्रमुख शेरचनले यही वैशाख २० गते दिउँसो १ बजेका लागि प्रदेशसभाको बैठक आह्वान गरेको प्रदेशसभाका सचिव दुर्लभकुमार पुनमगरले जानकारी दिए। प्रदेशसभा नियमावली २०७४ को नियम ३ को उपनियम १ बमोजिम प्रदेशसभाका सदस्य उपस्थित हुन अनुरोध गरिएको छ।
"लोसपा घोषणापत्र : नेपालका कम्युनिस्ट पार्टीहरु विचारशून्य, सत्तालोलुप र राजनीतिक उद्यमी (पूर्णपाठसहित)","काठमाडौंः लोकतान्त्रिक समाजवादी नेपाल (लोसपा) ले नेपालका कम्युनिस्ट पार्टीहरु विचारशून्य, सत्तालोलुप र राजनीतिक उद्यमी रहेको बताएको छ । लोसपाले शुक्रबार चुनावी घोषणापत्र सार्वजनिक गर्दै कम्युनिस्ट पार्टीहरु राष्ट्रिय विकासमा तगारो हाल्ने अग्रणी संगठनहरु रहेको बताएको हो । घोषणापत्रमा भनिएको छ, 'नेपालको राजनीतिमा संख्यात्मक उपस्थिति जनाएपनि कम्युनिस्ट पार्टीहरुले आफ्नो औचित्य सावित गर्न सकेका छैनन् । जुन पार्टीले नश्लीय सोचका आधारमा आफ्नो विचार, कार्यक्रम र मुद्दाहरुको चयन गर्छ ।' यस्तै लोसपाले कांग्रेसलाई ठूलो पार्टी सानो काममा अल्झिएको जनाएको छ।"
आयोगको अफ्ठेरो विषय भनेको आचारसंहिता कार्यान्वयन हो : प्रमुख निर्वाचन आयुक्त,"काठमाडौंः प्रमुख निर्वाचन आयुक्त दिनेशकुमार थपलियाले निर्वाचन आचारसंहिता कार्यान्वयन गर्न दलहरु प्रतिवद्ध हुनुपर्ने बताएका छन् । नेपाल कानुन समाजले आयोजना गरेको कार्यक्रममा प्रमुख निर्वाचन आयुक्त थपलियाले आचारसंहिता कार्यान्वयनमा दलहरु जिम्मेवार हुनुपर्ने बताए। उनले भने, आलोचनालाई मैले सम्पत्ती ठान्छु । आयोगको अफ्ठेरो विषय भनेको आचारसंहिता कार्यान्वयन हो । हामी यसमा अत्यन्त गम्भीर छौं।' उनले आचारसंहिता भित्र गरिएको निर्वाचन खर्चको विषय पनि अति संवेदनशिल रहेको बताए। 'आयोगले यो पटक नीति अनुसन्धान प्रतिष्ठानसँगको सहकार्यमा पहिलो पटक पोलिटिकल फाइनान्सको मनिटरिङ गर्ने सोच राखेको छ । निर्वाचनसम्बन्धी नयाँ कानुन तर्जुमा गर्ने प्रकृयामा छौं,' उनले भने।"
स्थानीय तह निर्वाचन : स्याङ्जाका ३ पालिकामा महिला प्रमुख प्रतिस्पर्धामा,"स्याङ्जा : स्याङ्जामा ३ जना महिलाले प्रमुख तथा अध्यक्ष पदमा उम्मेदवारी दर्ता गरेका छन्। आसन्न स्थानीय तह निर्वाचनका लागि तीनैजना पुरुषसँगै प्रतिस्पर्धामा उत्रिएका हुन्। एघार पालिकामध्ये एक नगरपालिका र २ गाउँपालिकामा महिला प्रमुख पदमा चुनाव लड्ने भएका हुन्। यहाँको पुतलीबजार नगरपालिकामा सीमा क्षत्री, कालीगण्डकी गाउँपालिकामा माया राना र अर्जुनचौपारी गाउँपालिकामा चिनुमाया गुरुङ् चुनावी प्रतिस्पर्धामा उत्रिएका छन्। यसअघि पनि पुतलीबजार नगरप्रमुखमा क्षत्री र अर्जुनचौपारी गाउँ उपाध्यक्षमा गुरुङ थिइन्। उनीहरु दुबैलाई नेकपा एमालेले उम्मेदवार बनाएको हो। महाधिवेशन प्रतिनिधि रानालाई नेपाली कांग्रेसले उम्मेदवार बनाएको हो। विद्यालय तहदेखि राजनीतिमा क्रियाशिल राना यसअघि कुनै पनि पदमा उम्मेदवार थिइनन्। जिल्लाका ५ नगरसहित ११ पालिकामा गरी २ लाख ४० हजार ५३५ मतदाता छन्। तीमध्ये एक अन्यसहित १ लाख १६ हजार ६६६ पुरुष र १ लाख २३ हजार ८६८ महिला मतदाताा रहेको निर्वाचन कार्यालय प्रमुख गुरुप्रसाद मरासीनीले जानकारी दिए।"
अमेरिकानेपालको सम्बन्धन बहुपुस्ताको जग हो : अमेरिकी राजदूत,"काठमाडौं : नेपालस्थित अमेरिकी राजदूत र्यान्डी बेरीले अमेरिकानेपालको सम्बन्धन बहुपुस्ताको जग भएको बताएका छन्। शुक्रबार नेपालअमेरिका सम्बन्धको ७५औं वर्षगाँठको अवसरमा शुभकामना सन्देश जारी गर्दै उनले जनताजनताबीचको सम्बन्ध, सार्वभौमिकता र लोकतान्त्रिक मूल्यमान्यता यस बहुपुस्ताको अमेरिकानेपाल सम्बन्धको जग भएको बताए। उनले जलवायु संकट र बढ्दो अधिनायकवादबाट लोकतन्त्रलाई जोगाउन दुई देशको आवश्यकता रहेको बताए। त्यसका लागि दुई देशले मिलेर काम गर्नुपर्ने उनले बताए। 'आजको दिनमा जलवायु संकटलाई सम्बोधन गर्ने र बढ्दो अधिनायकवादबाट लोकतन्त्रलाई जोगाउने जस्ता कठिन समस्याहरूलाई समाधान गर्नका लागि हामीलाई पहिलेभन्दा बढी एकअर्काको आवश्यकता छ। यो काम हामी एकअर्कासँग मिलेर गर्न उत्सुक छौँ र यसबाट फल प्राप्त गर्नेछौं, जसरी पुस्तौँदेखिको हाम्रो मित्रताले हामीलाई प्रतिफल दिँदै आएको छ,' उनले भनेका छन्। यसैबीच अमेरिकानेपालको सम्बन्ध ७५ वर्ष पुगेको अवसरमा अमेरिकाको उच्च स्तरीय भ्रमण तयारी भइरहेको परराष्ट्र मन्त्रालयले जनाएको छ। बिहीबार पत्रकार सम्मेलन गर्दै दुई देशको सम्बन्धनलाई अझ सुदृढ बनाउन अमेरिकाबाट उच्च स्तरीय भ्रमणको तयारी भइरहेको परराष्ट्र मन्त्रालयकी प्रवक्ता सेवा लम्सालले बताएकी थिइन्। दूतावासले प्रेस विज्ञप्ति जारी गर्दै नेपालको समृद्ध इतिहासको अमेरिका प्रशंसा गर्ने जनाएको छ। 'सांस्कृतिक संरक्षणका लागि राजदूत कोष नामक कार्यक्रमले विश्वभरका सांस्कृतिक सम्पदाको संरक्षणमा मद्दत गर्दछ। झन्डै २० वर्षको अवधिमा यस कार्यक्रमले नेपालमा २५ वटा सांस्कृतिक संरक्षण परियोजनालाई सहयोग गरी ३८ लाख डलरभन्दा बढी लगानी गरेको छ। यस कार्यक्रमका परिणाममध्ये काठमाडौँको सुन्दर गद्दी बैठकको जीर्णोद्धार पनि पर्दछ,' जारी विज्ञप्तिमा भनिएको छ। दूतावासले नेपालको स्वास्थ्य क्षेत्रमा अमेरिकाको ऐतिहासिक सहयोगले हाम्रो साझेदारीको सशक्त परिणामलाई झल्काउने उल्लेख गरेको छ।' सन् १९५० को दशकमा औलोले लगभग २५ प्रतिशत जनसङ्ख्यालाई असर गरेको थियो। युएसएआईडीमार्फत अमेरिकी सरकारले औलो नियन्त्रण कार्यक्रमलाई सहयोग गर्यो र सन् १९६८ भित्र औलोका बिरामीहरूको सङ्ख्या राष्ट्रव्यापी रूपमा २० लाखभन्दा बढीबाट २ हजार ४६८ मा झर्यो,' विज्ञप्तिमा भनिएको छ। महामारी सुरु भएयताका पछिल्ला दुई वर्षमा अमेरिकाले नेपाललाई झन्डै ३८ लाख कोभिड१९ खोपका मात्रा र १२ करोड ४८ लाख डलरभन्दा बढीको कोभिड सहायता प्रदान गरेको जनाएको छ। 'गत फागुनमा नेपाल सरकारले मिलेनियम च्यालेन्ज कर्पोरेसनको नेपाल कम्प्याक्ट सम्झौतालाई अनुमोदन गर्यो । यस कम्प्याक्ट कार्यक्रमको प्रतिफलस्वरूप नेपालमा ऊर्जा र यातायात क्षेत्रको आधुनिकीकरणमा मद्दत पुग्नेछ र २ करोड ३० लाखभन्दा बढी नेपाली जनतालाई सहयोग पुग्नेछ,' विज्ञप्तिमा भनिएको छ।"
नेपालगन्जमा माओवादीका उपप्रमुख र कोहलपुरमा कांग्रेसका प्रमुख पदका बागीको उम्मेदवारी फिर्ता,"नेपालगन्ज : बाँकेका दुई नगरमा सत्ता गठबन्धनबाट बागी बनेका प्रमुख र उपप्रमुख दुई जनाले उम्मेदवारी फिर्ता लिएका छन्। मुख्य निर्वाचन अधिकृतको कार्यालय नेपालगन्जका सहायक निर्वाचन अधिकृत नगेन्द्र चैलागाईका अनुसार स्वतन्त्रबाट उपप्रमुखकी उम्मेदवार ताराकुमारी खत्रीले उम्मेदवारी फिर्ता लिएकी छन्। माओवादी केन्द्रकी नेतृ रोकायले सत्तागठबन्धनसँग असन्तुष्टि जनाउँदै स्वतन्त्रबाट उम्मेदवारी दिएकी थिइन्। नेपालगन्जमा ६ जना वडाध्यक्ष, ३ जना महिला सदस्य, २ जना सदस्य र १ जना दलित सदस्यले पनि उम्मेदवारी फिर्ता लिएका छन्। त्यसैगरी कोहलपुरका निर्वाचन अधिकृत तीर्थराज भट्टका अनुसार नगर प्रमुखका स्वतन्त्र उम्मेदवार बलराम शर्मासहित १६ जनाले उम्मेदवारी फिर्ता लिएका छन्। नेपाली कांग्रेसबाट नगर प्रमुखका आकांक्षी शर्माले टिकट नपाएपछि उम्मेदवारी दिएका थिए। एक वडाध्यक्षसहित ३ को उम्मेदवारी रद्द स्थानीय तह निर्वाचनमा नेपालगन्ज उपमहानगरपालिकामा उम्मेदवारी दिएका एक वडा अध्यक्ष र दुई वडा सदस्यको उम्मेदवारी रद्द भएको छ। मुख्य निर्वाचन अधिकृतको कार्यालय नेपालगन्जका सहायक निर्वाचन अधिकृत नगेन्द्र चैलागाईका अनुसार नेपालगन्ज१७ मा एमालेबाट वडाध्यक्ष पदका उम्मेदवार अजयकुमार पाठकलाई बैंकले कालो सूचीमा राखेकाले र वाड नं ३ दलित सदस्य पदका उम्मेदवार निर्मलादेवी वंशाकार र वडा नं ७ का सञ्जु वंशाकारले रीतपूर्वक सबै डकुमेन्ट पेश नभएका कारण उम्मेदवारी रद्द भएको हो।"
"निर्वाचन आयोगले भन्यो : उम्मेदवारी फिर्ता गराउन धम्की, धरपकड र प्रलोभन नदेखाउनू","काठमाडौं : निर्वाचन आयोगले उम्मेदवारी दर्ता गराएकाहरुलाई फिर्ता गराउन दबाब नदिन राजनीतिक दललाई आग्रह गरेको छ । आयोगले शुक्रबार सार्वजनिक सूचना जारी गर्दै उम्मेदवारी दर्ताको क्रममा मनोनयन गराएका कतिपय उम्मेदवारलाई मनोनयन फिर्ता गराउन डर, धाक, धम्की, धरपकड र प्रलोभन नदेखाउन आग्रह गरेको हो । सूचनामा भनिएको छ, '२०७९ वैशाख १६ उम्मेदवारको नाम फिर्ता लिने सम्बन्धमा स्थानीय तह सदस्य निर्वाचन, २०७९ मा उम्मेदवारी दर्ताको मनोनयन गराउनु भएका कतिपय उम्मेदवारहरूलाई मनोनयन फिर्ता गराउनका लागि डर, धाक, धम्की, धरपकड र प्रलोभन देखाएको भन्ने समेतका सूचना तथा जानकारी आयोगमा प्राप्त भइरहेको प्रति आयोगको गम्भीर ध्यानाकर्षण भएको छ । यस्ता गतिविधिले संविधान र प्रचलित कानून बमोजिम योग्यता पुगेका कुनै पनि नेपाली नागरिकले राजनीतिमा भाग लिन, उम्मेदवारी दर्ता गर्न, निर्वाचित हुन र शासकीय प्रणालीमा संलग्न हुन पाउने नैसर्गिक संवैधानिक एवम् कानूनी अधिकार कुण्ठित हुन जान्छ ।' 'निर्वाचनलाई प्रभाव पार्ने गतिविधि जुनसुकै प्रकृति र मात्राका भएपनि त्यसले संविधान, कानुन र लोकतन्त्रमाथि आघात पुर्याउने भएकाले यस्ता हर्कत नगर्न नगराउन आयोग सरोकारवालाहरु सबैप्रति आग्रह गर्दछ,' आयोगले प्रकाशित गरेको सूचनामा भनिएको छ।"
भरतपुरमा रेणु दाहालका बागी कांग्रेस नेता पौडेलले लिएनन् उम्मेदवारी फिर्ता,चितवन : भरतपुर महानगरपाकिलामा प्रमुख पदका लागि स्वतन्त्र उम्मेदवारी दिएका कांग्रेस नेता जगन्नाथ पौडेलले उम्मेदवारी फिता गरेनन्। सत्ता गठबन्धनको तर्फबाट माओवादीबाट रेणु दाहालले उम्मेदवारी दिए पनि त्यसकाविरुद्धमा पौडेलले उम्मेदवारी दिएका थिए। कांग्रेसका केन्द्रदेखि जिल्लाका नेताहरुले गरेको आग्रहलाई अस्विकार गर्दै उनले निर्वाचन लड्ने बताएका छन्। जगन्नाथ पौडेललाई उम्मेदवारी गराउन गृहमन्त्री बालकृष्ण खाण र प्रधानमन्त्री कार्यालयका राज्यमन्त्री नै चितवन आएका थिए। केन्द्रका नेताहरुको बारम्बार फोन आए पनि पौडेलले त्यसलाई अस्विकार गरेर निर्वाचनमा होमिएका छन्। अघिल्लो पटक नै माओवादीलाई मेयर दिँदा रुष्ट भएका चितवनका कांग्रेसी नेताकार्यकर्ताले पौडेललाई उम्मेदवारीबाट पछि नहट्न बारम्बार प्रयास गरेका थिए। कार्यकर्ताको भावना विपरित नेतृत्वले निर्णय गरेको भन्दै उनले असन्तुष्ट पोखेका थिए। आज ५ बजेसम्म उम्मेदवारी फिर्ताका लागि निर्धारित समयमा पौडेलले उम्मेदवारी फिर्ता लिएनन्। राष्ट्रियसभाका पूर्व सांसद पौडेल पार्टीबाट निष्काशित भएा छन्। उनीसँग उनका प्रस्तावक रहेका पूर्व जिल्ला सभापति कृष्णलाल सापकोटा र महासमिति सदस्य मिना खरेल पनि कारबाहीमा परेका छन्। केन्द्रीय कार्यालयले उम्मेदवारी फिर्ता नलिए स्वतः कारबाही हुने जनाएको थियो। पार्टीको विधानको दफा ४ को १३ को स्वतन्त्र उम्मेदवार बनेका पौडेलसहित साधारण सदस्यसमेत नरहने गरी स्वतः निष्कासन हुने विज्ञप्तिमा जनाइएको छ।
वैशाख २० गतेका लागि लुम्बिनी प्रदेश सभा बैठक आह्वान,बुटवल : लुम्बिनी प्रदेश सभाको बैठक आह्वान भएको छ । संविधानत ६ महिनाभन्दा बढी समय संसद बैठकको अन्तर राख्न नपाइने भएपछि बैठक बोलाइएको हो । प्रतिपक्षी दल एमालेले अवरोध गरेपछि साढे ५ महिना यता संसद बैठक स्थगित छ । प्रदेश प्रमुख अमिक शेरचनले वैशाख २० गते दिनको १ बजेका लागि बैठक आह्वान गरेका हुन् । यो बैठक एक दिन बस्नासाथ पुन स्थगित हुने जनाइएको छ । संवैधानिक व्यवस्था टार्नका लागि मात्रै बैठक आह्वान गरिएको हो ।
मोरङमा वडा सदस्यका उम्मेदवारको मृत्यु,विराटनगर : मोरङको केराबारी गाउँपालिका२ को वडा सदस्य पदमा उम्मेदवारी दिएका नवीन लिम्बूको शुक्रबार बिहान मृत्यु भएको छ । नेपाली कांग्रेसबाट उनी उम्मेदवार बनेका थिए । गाउँपालिकाका निवर्तमान अध्यक्ष एवं कांग्रेसबाट गाउँपालिका प्रमुखको उम्मेदवार रहेका रोहितबहादुर कार्कीका अनुसार बिहीबार पार्टीको चुनावी कार्यक्रममा लिम्बू सहभागी भएका थिए । कार्यक्रमपछि घर फर्किएर सुतेका उनी शुक्रबार बिहान अचानक बेहोस भएर ढलेको कार्कीको भनाइ छ । उनका अनुसार उपचारका लागि अस्पताल लैजाने क्रममा लिम्बूको मृत्यु भएको हो । मृत्युको कारण नखुलेको र शव पोस्टमार्टमका लागि पठाइएको कार्कीले बताए।
"गभर्नरको पक्षमा सर्वोच्चको आदेश, पाए काम गर्ने निरन्तरता",काठमाडौंः सर्वोच्च अदालतले नेपाल राष्ट्र बैंकका गभर्नर महाप्रसाद अधिकारीमाथि कामकारबाहीलाई यथास्थितमा राख्ने यसअघिको आदेशलाई निरन्तरता दिएको छ । योसँगै गभर्नर अधिकारीले कामलाई निरन्तरता दिन पाउने भएका छन्। अधिकारीले दायर गरेको रिटको सुनुवाइ गर्दै सर्वोच्चले यसअघिको अल्पकालीन अन्तरिम आदेशलाई निरन्तरता दिएको हो। सर्वोच्चले वैशाख ६ गते अल्पकालिन अन्तरिम आदेश दिएपछि अधिकारी काममा फर्किएका थिए। न्यायाधीशद्वय सपना प्रधान मल्ल र टंकबहादुर मोक्तानको संयुक्त इजलासले रिटमाथि शुक्रबार सुनुवाइ गर्दै गभर्नर अधिकारीलाई निरन्तरता दिने आदेश दिएको हो । चैत २५ गते सरकारले सूचना चुहाएको र असहयोग गरेको आरोप लगाउँदै सर्वोच्चका पूर्वन्यायाधीश पुरुषोत्तम भण्डारीको अध्यक्षतामा तीन सदस्यीय छानविन समिति गठन गरी गभर्नर अधिकारीलाई निलम्बन पत्र थमाएको थियो । त्यसविरुद्ध वैशाख ४ गते अधिकारीले छानविन र निलम्बन अवैध रहेकाले खारेज गरी काममा फर्किन पाउनुपर्ने अन्तरिम आदेश माग गर्दै सर्वोच्चमा रिट दायर गरेका थिए ।
तालमेलको विषय सैद्धान्तिक भएको भन्दै पछि हटे गगन थापा,"काठमाडौं : नेपाली कांग्रेसका महामन्त्री गगन कुमार थापाले तालमेलको विषयमा जेजस्तो बहस भए पनि अब पार्टीको निर्णयअनुसार अघि बढ्नुपर्ने बताएका छन्। शुक्रबार काठमाडौंमा आयोजित कार्यक्रममा उनले मतभेद् हुनु स्वभाविक भएको बताए। 'पार्टीभित्र तालमेलका बिषयमा जेजस्तो बहस भए पनि अब पार्टीले गरेको निर्णयअनुसार सबै अघि बढ्नुपर्छ,' उनले भने, 'बहस, मतभेद हुनु स्वभाविक हो। पार्टीको आधिकारिक निर्णय सबैले पालना गरौं।' उनले तालमेलको विषयमा आफूले उठाएको बहस सैद्धान्तिक विषय भएकाले यसलाई पछि छलफल गर्न सकिने बताए। 'निर्वाचनमा अब एकढिक्का भएर पार्टीलाई विजयी गराऔं। टिकटलाई लिएर असन्तुष्टि राख्ने सबैलाई समेटेर लैजाऔं।'"
आईपीएल : लखनऊ र पन्जाब भिड्दै,काठमाडौं : इन्डियन प्रिमियर लिग(आईपीएल) अन्तर्गत आज लखनऊ सुपर जायन्ट्स र पन्जाब किंग्स भिड्दै छन्। खेल महराष्ट्र क्रिकेट स्टेडियमा साझ ७:४५ बजेदेखि हुनेछ। पन्जाब ८ खेलमा ४ खेल जित्दै अंक तालिकाको ७औं स्थानमा रहेको छ भने लखनऊ ८ खेलमा ५ खेल जित्दै अंक तालिकाको चौथो नम्बरमा रहेको छ।
बर्दियाका ५ पालिकामा नेतृत्वका लागि पुरानै अनुहार,"गुलरिया : आसन्न स्थानीय तहको निर्वाचनमा बर्दियाका ५ वटा पालिकाहरुमा पुरानै जनप्रतिनिधिहरुले उम्मेदवारी दोहोर्याएका छन्। गुलरिया, ठाकुरबाबा नगरपालिकाको प्रमुख, राजापुर नगरपालिको उपप्रमुख र बढैयाताल तथा गेरुवा गाउँपालिकाका अध्यक्षहरुले आआफ्ना दलहरुबाट पुनः उम्मेदवारी दर्ता गराएका हुन्। बर्दियाको सदरमुकाम गुलरिया नगरपालिकामा नेपाली काँग्रेसबाट अघिल्लो निर्वाचनका विजेता मुक्तिनाथ यादवले नगरप्रमुख पदमा पुनः उम्मेदवारी दिएका छन्। त्यस्तै ठाकुरबाबा नगरपालिकामा नेकपा एमालेबाट पूर्व विजेता घननारायण श्रेष्ठले पुनः नगरप्रमुख पदमा उम्मेदवारी दिएका हुन्। राजापुर नगरपालिकामा माओवादी केन्द्रबाट उपप्रमुख पदकी विजेता मनकला कुमारी चौधरीले पुनः उपप्रमुख पदमा उम्मेदवारी दिएको जिल्ला निर्वाचन कार्यालय बर्दियाले जनाएको छ। बढैयाताल गाउँपालिकामा पूर्वगाउँपालिका प्रमुख नेकपा एमालेका लाल बहादुर श्रेष्ठले पुन: अध्यक्ष पदमा उम्मेदवारी दर्ता गराएका छन्। गेरुवा गाउँपालिका अध्यक्ष जमान सिंह केसीले नेपाली काँग्रेसबाट पुन गेरुवाको अध्यक्ष पदमा उम्मेदवारी दिएका हुन्। बर्दियामा ५ दलिय गठबन्धन नजोडिएपछि सत्तासिन दलहरु स्थानीय तहको निर्वाचनमा अलगअलग होमिएका छन्। गुलरिया नगरपालिकाको नगरप्रमुख पदमा नेकपा एमालेबाट अमर बहादुर खड्का, माओवादी केन्द्रबाट गेहेन्द्र प्रसाद ढकाल, नेकपा एकीकृत समाजवादीबाट बालकृष्ण वलीले उम्मेदवारी दिएका छन्। गुलरियामै लोसपाबाट केशवकुमार यादव, जनमत पार्टीबाट मंगरे गोडिया, राप्रपाबाट सुजितराज श्रीवास्तव, जनता समाजवादी पार्टीबाट सुधाकर मिश्र, राष्ट्रिय जनमोर्चाबाट युवराज ढकाल, नेश्नलिष्ट पिपल्स पार्टीबाट अजय सदाशंकर विक र नागरिक उन्मुक्ति पार्टीबाट सोमई थारुले उम्मेदवारी दर्ता गराएका हुन्। गुलरिया नगरपालिकाको नगर प्रमुख पदमा ११ वटा दल र ४ स्वतन्त्र गरी १५ जनाले उम्मेदवारी दर्ता गराएका छन्। स्वतन्त्र उम्मेदवारी दर्ता गराउनेहरुमा दिपिका शर्मा, दिपक विसी, अनिल यादव र राजु भण्डारी छन्। ठाकुरबाबा नगरपालिकाको नगरप्रमुख पदमा नेपाली काँग्रेसबाट तिलकराम लम्साल, माओवादी केन्द्र नेत्रराज आचार्य, नेकपा एस दुर्गाप्रसाद जैसी, राप्रपा कुमारी पार्वती लम्साल, नेमकिपा पवित्रा शाही र स्वतन्त्रबाट धर्मराज रिजालले उम्मेदवारी दिएका हुन्। बारबर्दिया नगरपालिकामा नेपाली काँग्रेसबाट छविलाल थारु, माओवादी केन्द्रबाट दशरथ अगलपथ थारु, एमाले पदम प्रसाद ढकाल, नेमकिपा मञ्जु चौधरी, राजमो नुमलाल रेग्मी, नेपाल दलित पार्टी कृष्ण ढकाल, राप्रपा रामभरोसे थारु, लोसपा महेन्द्र किशोर झा र स्वतन्त्रबाट अशोक केसी, सोमाला थारुले उम्मेदवारी दर्ता गरेका छन्। बाँसगढी नगरपालिकाको प्रमुख पदमा माओवादी केन्द्रबाट भवन कुमार थारु, नेकपा एमाले खडक बहादुर खड्का, नेपाली काँग्रेस सविनकुमार थापा, राप्रपा रामबहादुर शाही, जनमत पार्टी लेखराज यादव, जसपा विपिन पौडेल, नेमकिपा हरिलाल न्यौपाने र नेश्नलिष्ट पिपल्स पार्टीबाट हुकम बहादुर बुढामगरले उम्मेदवारी दिएका हुन्। मधुवन नगरपालिकाको नगरप्रमुख पदमा एमालेबाट धर्मराज थापा, माओवादी केन्द्र लक्ष्मी प्रसाद शर्मा, नेपाली काँग्रेस तेजबहादुर भाट, राप्रपा गिरीराज न्यौपाने, नेकपा एस दुर्गाबहादुर रिमाल, जसपा निशा सिंह र नेश्नलिष्ट पिपल्स पार्टीबाट अनिशा थारु छन्। राजपुर नगरपालिकाको नगरप्रमुखमा नेपाली काँग्रेसबाट दिपक जंग शाह, माओवादी केन्द्र दिपेश थारु, एमाले पहारी चौधरी, राप्रपा राममणी उपाध्याय, राजमो शिवलाल उपाध्याय, नागरिक उन्मुक्ती पार्टी रामगोपाल चौधरी र स्वतन्त्रबाट मोहनलाल चौधरीले उम्मेदवारी दिएका छन्। गेरुवा गाउँपालिकाको अध्यक्ष पदमा माओवादी केन्द्रबाट विश्व बहादुर थारु, एमाले भरत बहादुर धामी, राप्रपा सोनपति थारु, राजमो देवबहादुर जिसी, नागरिक उन्मुक्ती पार्टी छेत्रपाल थारुको उम्मेदवारी दर्ता भएको छ। बढैयाताल गाउँपालिकाको अध्यक्षमा नेपाली काँग्रेसबाट भगत बहादुर नेपाली, माओवादी केन्द्र हिमालय त्रिपाठी, राप्रपा चुडामणी पौडेल, नेकपा एस कौशिला सिंह ठकुरी तथा स्वतन्त्रबाट दामोदर वास्तोला र देवेन्द्र मल्लले उम्मेदवारी दर्ता गराएका हुन्। मनोनयन पत्र दर्ता गरेका गुलरियाका पूर्व नगरप्रमुख तस्विर ः यादव आचार्य"
कांग्रेसले भन्यो : विद्रोही उम्मेदवार फिर्ता नलिए प्रस्तावक र समर्थकलाई कारबाही हुन्छ,"काठमाडौं : नेपाली कांग्रेसले पार्टीका उम्मेदवारका विरूद्ध विद्रोही उम्मेदवारी दर्ता गरेकालाई फिर्ता गर्न निर्देशन दिएको छ। कांग्रेसका मुख्य सचिव कृष्णप्रसाद पौडेलले शुक्रबार विज्ञप्ति जारी गर्दै ५ बजेसम्म उम्मेदवारी फिर्ता लिई पार्टीका आधिकारिक उम्मेदवारलाई विजयी बनाउन निर्देशन दिएका हुन्। विज्ञप्तिमा तोकिएको मिति र समयभित्र आफ्नो उम्मेदवारी फिर्ता नलिएमा विद्रोही उम्मेदवार, नीजको प्रस्तावक र समर्थकको पार्टी सदस्यता नेपाली कांग्रेसको विधान, २०१७ (संशोधन सहित) को धारा ४ (१३) (ग) बमोजिम समाप्त भई पार्टीबाट स्वतः निष्काशित हुने उल्लेख छ। २०७९ बैशाख ३० गते सम्पन्न हुन गइरहेको स्थानीय तहको निर्वाचनमा नेपाली कांग्रेस पार्टीका आधिकारिक उम्मेदवारका विरूद्ध पार्टीका कुनै सदस्यले विद्रोही उम्मेदवारी दर्ता गरेगराएको भए, निर्वाचन आयोगद्वारा तोकिएको मिति र समय (आज वैशाख १६ गते शुक्रबार विहान १० (दश) बजेदेखि ५ (पाँच) बजेसम्म) उम्मेदवारी फिर्ता लिई पार्टीका आधिकारिक उम्मेदवारलाई विजयी बनाउन सक्रिय भूमिका निर्वाह गर्नु हुन निर्देशानुसार अनुरोध गरिन्छ। विज्ञप्तिमा भनिएको छ,तोकिएको मिति र समयभित्र आफ्नो उम्मेदवारी फिर्ता नलिएमा त्यस्ता विद्रोही उम्मेदवार, नीजको प्रस्तावक र समर्थकको पार्टी सदस्यता नेपाली कांग्रेसको विधान, २०१७ (संशोधन सहित) को धारा ४ (१३) (ग) बमोजिम समाप्त भई पार्टीबाट स्वतः निष्काशित हुने व्यहोरा जानकारी गराईन्छ।"
"सत्ता गठबन्धनको निर्णय : सहमतिबाहिरको तालमेल खारेज गर्ने, बागी उम्मेदवारी फिर्ता नलिए तत्काल कारबाही गर्ने","काठमाडौं : पाँच दलीय गठबन्धनको बैठकले अन्य दलहरुसँग भएको तालमेल तत्काल खारेज गर्ने निर्णय गरेको छ। शुक्रबार बिहान प्रधानमन्त्री एवं कांग्रेस सभापति शेरबहादर देउवा अध्यक्षतामा बसेको बैठकले बैठकपछि जारी विज्ञप्तिमा भनिएको छ, पाँच दलीय गठबन्धनबीच यस अघि केन्द्रबाट भएको सहमति अनुसार ६ महानगरपालिकार ११ उपमहानगरपालिकाका प्रमुख र उपप्रमुख पदमा भएको सहमति बिपरीत गठबन्धन दलबाट दर्ता भएका उम्मेदवारीहरु तत्काल फिर्ता लिने । गठबन्धन बाहिरको तालमेल खारेज नगरे सम्बन्धित दलले तत्काल कारबाही गर्ने निर्णय समेत भएको छ। बैठक अगाडि बस्न अगावै आजै कांग्रेसले पनि पार्टीका उम्मेदवारका विरूद्ध विद्रोही उम्मेदवारी दर्ता गरेकालाई फिर्ता गर्न निर्देशन दिएको छ। कांग्रेसका मुख्य सचिव कृष्णप्रसाद पौडेलले शुक्रबार विज्ञप्ति जारी गर्दै आज ५ बजेभित्र उम्मेदवारी फिर्ता लिइ पार्टीका आधिकारिक उम्मेदवारलाई विजयी बनाउन निर्देशन दिएका छन्। विज्ञप्तिमार्फत कांग्रेसले उम्मेदवारी फिर्ता नलिएमा विद्रोही उम्मेदवार, नीजको प्रस्तावक र समर्थकको पार्टी सदस्यता नेपाली कांग्रेसको विधान, २०१७ (संशोधन सहित) को धारा ४ (१३) (ग) बमोजिम समाप्त भई पार्टीबाट स्वतः निष्काशित हुने चेतावनी दिएको छ। निर्वाचन आयोगले आज अपराह्न ५ बजेसम्म स्थानीय तह सदस्य निर्वाचनमा मनोनयन गरेका व्यक्तिले आफ्नो उम्मेदवारी फिर्ता लिन सक्ने जनाएको छ । निर्वाचन कार्यतालिका अनुसार आजै उम्मेदवारको अन्तिम नामावली प्रकाशन हुनेछ। विज्ञप्तिमा नेपाली कांग्रेसका सभापति देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड',नेकपा (एकीकृत समाजवादी)का अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव, राष्ट्रिय जनमोर्चाकी उपाध्यक्ष दुर्गा पौडेलले हस्ताक्षर गरेका छन्।"
"बागी फकाउन राज्यशक्ति, आयोगको चासो","काठमाडौंचितवन : स्थानीय निर्वाचन आचारसंहिताको दफा ५ (क)मा लेखिएको छ, कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने। यो व्यवस्था मन्त्री र स्थानीय जनप्रतिनिधिले पालना गर्नुपर्ने आचरण हो। तर, संघीय सरकारका दुई मन्त्री बागी उम्मेदवारी फिर्ता गराउन लागिपरेका छन्। त्यो पनि प्रधानमन्त्री शेरबहादुर देउवाकै निर्देशनमा। गृहमन्त्री बालकृष्ण खाँण र प्रधानमन्त्री तथा मन्त्रिपरिषद्को कार्यालयका राज्यमन्त्री उमेश श्रेष्ठले कांग्रेसका बागीलाई फकाएका हुन्। यो विषयमा निर्वाचन आयोगकै ध्यानाकर्षण भएको छ। सञ्चारमाध्यममा आएकाले ध्यानाकर्षण भएको आयोगका सहप्रवक्ता सूर्यप्रसाद अर्याल बताउँछन्। गठबन्धन र त्यस सन्दर्भको कुरालाई लिएर र उहाँहरूको हिसाबमा उठ्न नपर्ने मान्छेहरू उठिदिनुभयो। अप्ठ्यारो भयो भन्ने हिसावले मन्त्रीज्यूहरू नै गएको भन्ने जुन कुरा छ, पक्कै पनि आयोगको ध्यानाकर्षण भएको छ, सहायक प्रवक्ता अर्याल भन्छन्, सार्वजनिक पद र सार्वजनिक स्रोतसाधनमा सार्वजनिक उत्तरदायित्व हुन्छ। यो हिसाबले हाम्रो आचारसंहिताले त्यो खालको अपेक्षा गर्दैन। यसबारे आयोगले थप निर्णय गर्नेछ। मन्त्री नै यो विषयमा सचेत हुनुपर्ने उनको भनाइ छ। पूर्वनिर्वाचन आयुक्त प्राडा वीरेन्द्रप्रसाद मिश्र मन्त्रीको हैसियतले चुनावी प्रचारप्रसारमा जान नमिल्ने बताउँछन्। मन्त्रीले यसरी राज्यको खर्चको दुरुपयोग गरेर जाने कुरा आचारसंहिताविरुद्ध भएको प्राडा मिश्रको तर्क छ। कसको खर्चमा गएको हो ? मन्त्रीले राज्यको ढुकुटीबाट पार्टीको प्रचारप्रसार गर्न मिल्दैन, प्राडा मिश्र भन्छन्, यो आचारसहिताको उल्लंघन हो। निर्वाचन आचारसंहिता २०७८५ नेपाल सरकार, प्रदेश सरकार, नेपाल सरकार वा प्रदेश सरकारका मन्त्री, स्थानीय कार्यपालिका तथा स्थानीय कार्यपालिकाका पदाधिकारीले देहायका आचरण पालना गर्नुपर्ने : (क) कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने, तर, निर्वाचनमा आफैं उम्मेदवार भएका त्यस्ता मन्त्री वा स्थानीय कार्यपालिकाका पदाधिकारीले आफू उम्मेदवार भएको निर्वाचन क्षेत्रमा प्रचारप्रसार यस खण्डले बाधा पुर्याएको मानिने छैन। आचारसंहिताको विषयमा सार्वजनिक तहमा रहेका व्यक्ति जिम्मेवार हुनुपर्ने उनी बताउँछन्। भन्छन्, आयोगले यत्रो आचारसंहिता जारी गरेको छ। त्यसमा सार्वजनिक तहका रहेको व्यक्तिले ध्यान दिनुपर्छ। कांग्रेस प्रवक्ता डा प्रकाशशरण महत भने पार्टीको विषय मिलाउन पार्टीकै नेता जाने विषय आन्तरिक भएको बताउँछन्। पार्टी नेता पार्टीका विषय मिलाउन किन जान नहुने ?, प्रवक्ता डा महत भन्छन्, केपी शर्मा ओलीले त्यस्तो बोलिरहनुभएको छ। त्यसमा आयोगको ध्यान छैन। हाम्रोचाहिँ सानो कुरामा पनि कुरा उठ्छ। भरतपुर महानगरपालिकाको मेयरमा उम्मेदवारी दिएका जगन्नाथ पौडेललाई फकाउन गृहमन्त्री खाँण चितवनमै छन्। यसअघि राज्यमन्त्री श्रेष्ठ गएका थिए। पौडेलले आफू धेरै अगाडि बढिसकेकाले उम्मेदवारी फिर्ता लिन नसक्ने जवाफ मन्त्री खाँणलाई दिएका छन्। मलाई कुनै प्रस्तावले छुँदैन। म फिर्ता नहुने ठाउँसम्म पुगेको छु। चितवनका साथीहरूको मानमर्यादा, प्रतिष्ठा, भविष्यसँग जोडिएको विषय हो। यो एक्लै निर्णय गर्ने विषय होइन, पौडेल भन्छन्, ३२ जना दावेदारमध्ये म एक हुँ। मेरो कारण केन्द्रीय गठबन्धनलाई असर गर्ने देख्दिनँ। मैले एउटा सामान्य नागरिकको हैसियतमा उम्मेदवारी दिएँ। अनुशासनको सीमा नाघ्यो भनेर कारबाही हुन्छ भने त्यसमा मलाई आपत्ति गुनासो हुँदैन। पार्टी र गठबन्धनको संकटसँग जोडेर आफूलाई नहेर्न उनको आग्रह छ। व्यक्तिगत रूपमा कांग्रेस कार्यकर्ताले उम्मेदवारी दिएको भन्ने परिस्थिति धेरै अगाडि बढेको हो। म एउटा व्यक्ति, एउटा राजनैतिक मुद्दा त्यसकारण फिर्ता गर्न संभव देख्दिनँ भने, उनी भन्छन्। कांग्रेस जिल्ला सभापति राजेश्वर खनाल शुक्रबार अन्तिम कुरा हुने बताउँछन्। हामीले भेटघाट गरी पार्टीको मूल्य र मान्यतासँगै गठबन्धन अहिलेको अपरिहार्यता हो। त्यसलाई आत्मसाथ गरांै भन्ने कुरा गर्यौं, जिल्ला सभापति खनाल भन्छन्, पार्टीमा नयाँ राजनैतिक यात्रा सुरु गरांै भनेर निरन्तर छलफल गरेका छौं। भरतपुरमा सत्ता गठबन्धनबाट माओवादी केन्द्रकी रेनु दाहालले पुनः उम्मेदवार दिएकी छन्। कांग्रेसका कतिपय स्थानीय नेता कार्यकर्ता भने उनको उम्मेदवारीप्रति असन्तुष्ट देखिएका छन्।"
"धनगढी एमालेको चुनावी घोषणापत्र : हरेक वडामा प्राविधिक विद्यालय,भूमिहीनलाई जग्गा","धनगढी : समृद्ध धनगढी बनाउने प्रणसहित सुदूरपश्चिमको एकमात्र उपमहानगरपालिका धनगढीका लागि एमालेले घोषणा पत्र सार्वजनिक गरेको छ । नेकपा एमालेको पार्टी कार्यालयमा आयोजना गरिएको कार्यक्रममा पूर्वमन्त्री तथा नेकपा एमालेका कैलाली जिल्ला ईञ्चार्ज नारदमुनी राना, पार्टीका पोलिट व्यूरो सदस्य लिला भण्डारी, धनगढी उपमहानरपालिका लागि मेयर पदका उमेदवार रणबहादुर चन्द, उपमेयरका उमेदवार कन्दकला रानालगायतका नेताहरुले घोषणा पत्र सार्वजनिक गरेका हुन् । उपमहानरपालिकाका हरेक सडक कालोपत्रे गर्ने घोषणपत्रमा उल्लेख छ । अहिले धनगढीको मुख्य बजार, नगरभित्रका सडक धुलाम्य छन् । नेकपा एमालेले यसअघिको स्थानीय सरकारले प्राथमिकताभन्दा पनि मुख्य बजार बाहिरका भोट बैंकमा मात्र विकास गरेको आरोप लगाउँदै अब प्राथमिकताका आधारमा विकास गरिने प्रतिवद्धता व्यक्त गरेको छ। १६ बुँदे घोषणा पत्रमा उपमहानगरको फजुल खर्च कटौटी गर्ने, भ्रष्टाचार शून्यमा झार्ने, हरेक वडामा एकएक प्राविधिक विद्यालय स्थापना गर्ने, नगरका हरेक संस्थागत विद्यालयमा अंग्रेजी माध्यमबाट पढाइ सञ्चालन गर्ने, हरेक घरमा शुद्ध खानेपानीको धारा पुर्याउने प्रतिवद्धता गरिएका छन् । घोषणा पत्रमा 'निरोगी नेपाल , स्वस्थ नेपाली भन्ने नारासहित धनगढीमा ट्रमा सेन्टर र सुविधासम्पन्न सरकारी अस्पताल सञ्चालनमा ल्याउने, प्रत्येक सुत्केरीलाई एम्बुलेन्स सेवा निशुल्क गर्ने, जेष्ठ नागरिकलाइ घरमै स्वास्थ्य सेवा दिने उल्लेख छ । धनगढी उपमहानगर क्षेत्र प्लटिङ भइ कृषियोग्य जमिन ह्रास भइरहेको छ । एमालेले नगरभित्रको खाली जग्गामा तरकारी खेती गरी किसानको आयआर्जनमुखी कार्यक्रम गर्ने, फलफूलको उत्पादन बढाउने र फूल खेती गरी आय आर्जन गर्ने, पशु बधशालाहरु व्यवस्थित गर्ने घोषणापत्रमा उल्लेख छ । धनगढीको मुख्य बजार अहिले चार किलोमिटर लामो एउटै गल्लीमा छ । त्यहाँ केही स्थानमा डबल लेन र केही स्थानमा त सिंगल लेनको मात्रै सडक छ । एमाललेले त्यो सडक चौडा गरी यातायात सहज बनाउने प्रतिवद्धता गरेको छ । युवाहरु देशका भविष्य हुन भन्ने अवधारणा अनुसार नगरक विकासका लागि युवाहरु परिचालन गरिने, हरेक वडामा खेल मैदान बनाएर स्वस्थ युवा बनाउने र युवा केन्द्रित उद्यमसिलतामा जोड दिइने घोषणापत्रमा उल्लेख छ । यस्तै उपमहानरभित्रका आवासबिहीनहरुका लागि आवास निर्माण गर्ने, भूमिहीन सुकुम्बासीलाई जग्गा प्रदान गरिने, राना थारु समुदायको उत्थानका लागि भाषा, कला, संस्कृति जगर्ने र प्रबर्धन गर्ने, धनगढीको डुबानको समस्या समाधान गर्ने एमालेको घोषणा पत्रमा उल्लेख छ । धनगढी उपमहानगरमा यसअघि नेपाली कांग्रेसका तर्फबाट नृपबहादुर ओड मेयर, नेपाली कांग्रेसकै तर्फबाट उपमेयरमा शुसीला मीश्र भट्टसहित कांग्रेसको कार्यपालिकामा बहुमत थियो । यसपाली पनि गठबन्धनका तर्फबाट उमेदवार ओडसँग एमालेका रणबहादुर चन्द र गठबन्धनकै उपमेयर शान्ति अधिकारी क्षेत्री (नेकपा माओवादी केन्द्र)सँग एमालेकी कन्दकला राना थारु चुनावी मैदानमा छन् । स्वतन्त्ररुपमा यसअघि पनि ओडका निकटतम प्रतिद्वन्दी भएका गोपाल हमाल पनि चुनावी मैदानमा छन । को हुन रण बहादुर चन्द ? रणबहादुर चन्द धनगढी उपमहानगरको वडा नम्बर ४ बस्छन् । विद्यार्थी राजनीतिबाट पार्टी राजनीतिमा आएका उनी नेकपा एमालेको जिल्ला सचिव, उपाध्यक्ष भइसकेका छन् । माओवादी र एमालेको एकीकरणका बेला उनी केन्द्रीय सदस्य पनि भएका थिए । २०३६ सालमा बैतडीको तत्कालिन सलेना गाविस ८ अर्थात अहिलेको मेलौली नगरपालिका वडा नम्बर ३ मा जन्मेर तराई झरेका उनी धनगढी उपमहानगरका लागि निस्कलंक व्यक्ति हुन् । सालिन स्वभाव उनको विशेषता हो । कक्षा ८ देखि धनगढीको पञ्चोदया माध्यमिक विद्यालय र त्यसपछि, कैलाली बहुमुखी क्याम्पसबाट स्नातक तह पास गरेका उनको बलियो आधार भनेको राना थारु समुदाय हो । कैलाली बहुमुखी क्याम्पसको प्रारम्भिक कमिटि अध्यक्ष, त्यसपछि सेती अञ्चल सदस्य हुँदै केन्द्रिय सदस्यसम्म पुगे । उनी पार्टीको धनगढी इन्चार्ज पनि भइसकेका व्यक्ति हुन्।"
"लोसपाको चुनावी घोषणापत्र सार्वजनिक : सडक छेउमा अनिवार्य वृक्षारोपण, बालबालिकालाई घरमै खोप","काठमाडौंः लोकतान्त्रिक समाजवादी पार्टी (लोसपा) नेपालले चुनावी घोषणापत्र सार्वजनिक गरेको छ । पार्टी अध्यक्ष महन्त ठाकुर,नेता राजेन्द्र महतोलगायतको उपस्थितिमा शुक्रबार पार्टी कार्यालयमा आयोजित कार्यक्रममा स्थानीय तह निर्वाचन घोषणापत्र सार्वजनिक गरेको हो । घोषणापत्रमा गुणस्तरीय खानेपानी, वडामा पर्याप्त बजेट छुट्याउने विषय समेटिएको छ । स्थानीय सरकारले आफ्नो कर्मचारी आफै भर्ना गर्ने प्रतिवद्धतापत्रमा उल्लेख छ । यस्तै, सहज र छरितो सरकारी सेवा, नगर सरसफाइ गरिने उल्लेख छ । सर्वसुलभ र गुणस्तरीय स्वास्थ्य सेवा, पर्याप्त चिकित्सक, बालबालिकालाई घरमै नियमित खोप उपलब्ध, जेष्ठ नागरिकलाई घरमै स्वास्थ्य परीक्षण गरिने भनिएको छ । घोषणापत्रमा निशुल्क र व्यवहारिक शिक्षा, स्नातक र स्नातकोत्तरमा छात्रवृत्तीको व्यवस्था गरिने भनिएको छ । यस्तै, सडकको छेउमा अनिवार्य वृक्षारोपण गर्ने उल्लेख छ । स्थानीय सरकारलाई भ्रष्टाचारमुक्त बनाउन जनप्रतिनिधिले सम्पत्ती विवरण सार्वजनिक गर्ने उल्लेख छ ।"
उपमेयरको टिकट खोसिएपछि ममताले भनिन् : राणाभन्दा ठूलो शासक जन्मिएको अनुभूति भयो,"जनकपुरधाम : सम्वादका लागि फोन गर्नासाथ ममताले भनिन, 'म उम्मेदवार होइन नि !' हामीलाई थाहा छ भनेपछि उनी सम्वादका लागि तयार भइन् । उनी पहिलो पटक नेपाली कांग्रेसका लागि महोत्तरीको बलवा नगरपालिकाको उपमेयरमा सर्वसम्मत उम्मेदवार थिइन् । तर, पार्टीको जातीय र गुटको कारण टिकट खोसियो र कांग्रेसकै अन्य व्यक्त उठे । तर, कांग्रेसकी जिल्ला सदस्य रहेकी ममताले म उम्मेदवार होइन भन्दै स्पष्टिकरण मात्र दिएर पुगेको छैन, बलवामा कांग्रेसको मेरो उम्मेदवार हो,' भनेर चिनाउँदै हिँड्नु परेको छ । उनकै शब्दमा उनी यो स्थानीय तहको निर्वाचनरुपी महाभारतका कृष्ण हुन् भने बलवा प्रमुखउपप्रमुख प्रत्यासी विनोद यादव र रामदुलारी ठाकुर अर्जुन ! उनको यो तर्क यस अर्थमा जायज छ कि बलवा नगरपालिकाको जितहारमा कांग्रेसकै निर्भर छ । उनी भन्छिन, ' त्यहाँ हारे ममताले पार्टीमा अन्तरघात गरेर हराइन भन्ने भन्न बेर लाउँदैन, जिते त ठीकै छ, त्यसैले विद्रोह गरेर कांग्रेसलाई हराउन भनेर कलंक बोक्नुभन्दा बरु पार्टीसँगै हिँडेर जिताउन लागि पर्या छु ।' ममताको खोसिएको सपना विसं २०६६ सालमा स्कुले जीवनसँगै नेपाल विद्यार्थी संघको राजनीतिमा होमिएकी ममता विद्यार्थी हुँदै पार्टी राजनीतिमा आइन् । महोत्तरीकी रैथाने उनी राजनीतिक शास्त्रमा स्नाकोत्तर गरेकी छिन् । बीए एलएलबी पढ्दै गरेकी ममता २०७३ भदौमा नेविसंघ संघका महाधिवेशन प्रतिनिधिहुँदै काठमाडौं ११ औं महाधिवेशनबाट केन्द्रीय सदस्यमा सबैभन्दा सर्वाधिक मत ल्याएर विजयी भएकी थिइन् । ०७४ को स्थानीय तह निर्वाचनमा पनि ममताले नै टिकट पाउने कुराको सहमति भएको थियो । तर, त्यतिबेला पनि नेत्री किरण यादवले आफ्नो जोडबलमा राम दुलारी ठाकुरलाई टिकट दिइन् । जो निर्वाचनमा भारी मतले पराजित भइन् । ०७० सालकै प्रतिनिधिसभा र प्रदेशसभाको निर्वाचनमा जिल्लाबाट समानुपातिक सांसदको सूचीमा ममताको नाम सिफारिसमा पर् यो । ममताले सम्झिदै भनिन, 'त्यो बेलामा समानुपातिक सूचिमा मेरो नाम त अटायो तर अन्ततः मेरो भाग्य ठीक थिएन । टुङ्गो लगाएर निर्वाचन आयोगमा पठाएको नाम फेरि फिर्ता आयो । दुर्भाग्य मेरो के भयो भने उमेरको छेकबारले निर्वाचन आयोगमा पुगेको मेरो नाम फिर्ता पठाइदियो । सांसद बन्न २५ वर्ष अनिवार्य हुन्छ, तर मेरो केही महिना घटी थियो, अनि सांसद हुन पाइन् ।' अध्ययन, पार्टी राजनीतिक र घरपरिवारलाई एकसाथ हाक्दै आएकी ममताले अघिल्लो निर्वाचनमा आफूलाई टिकट नदिएपनि कांग्रेस जिताउन बलवादेखि लोहारपट्टी नगरपालिकामा अहोरात्र खटिएको सम्झिन्छिन् । सिंगो पार्टी पंक्तिको मेहनतको फलले अघिल्लो स्थानीय चुनाव म खटिएको दुवै नगरपालिकामा विजयी भयो । कांग्रेसले नगरपालिकासहित अधिकांश वडाहरु जित्यो । कसरी लाग्यो उपमेयरमा बिराम जिल्ला सभापतिसहित पूर्वसभापतिले उपमेयरमा सर्वसम्मत ममताको नाम सिफारिस गरेपछि बधाईको ओइरो लाग्यो । नेपाली कांग्रेसको मधेश प्रदेश समितिले ममतालाई उपमेयरको टिकट टुंगो लगाइसकेपछि झनै समाजिक सञ्जालदेखि फोनमा बधाइको ओइरो लाग्न थाल्यो। काठमाडौंमा स्थानीय निर्वाचन घोषणा समितिको बैठकमा हुँदा समेत उपमेयरको टिकट ममताले पाउने सुनिश्चित भइसकेपछि प्रत्यक्ष तथा भेटेरै समेत नजिकका साथी भाण र पार्टी पंक्तिका शीर्षस्थ नेताहरुले नै बधाइ दिएका थिए । कांग्रेसी नेताकार्यकर्ता मात्र होइन, अन्य पार्टीका समर्थकरुबाट पनि बधाइ ओइरो थापिनसक्नु थियो । जिल्ला समितिबाट सर्वसम्मतले आफ्नो नाम सिफारिस हुँदा ममता पनि ढुक्क थिइन्, उपमेयरको टिकट पाउनेमा । प्रदेश समिति सदस्यीय बोर्ड र महोत्तरीबाट प्रतिनिधित्व गर्ने चारजना केन्द्रीय सदस्यहरु महेन्द्र राय, मन्जु यादव, नगिना यादव र कल्याण गुरुङबीच पनि ममतालाई नै टिकट दिनुपर्नेमा सर्वसहमति भएको थियो । 'प्रदेश सभापति कृष्ण यादवले सोमबार बिहान ७ बजे जनकपुर स्थित प्रदेश कार्यालयमा मसंगै जिल्ला सभापति नागेश्वर यादवलाई बोलाएर उपमेयर ममतालाई दिनुपर्छ भनेर हस्ताक्षर गरेको खाली टिकट थमाए । त्यतिबेला म पनि संगै थिए । त्यसमा मेरो मात्र नभई अन्य पालिकाहरुको टिकट पनि थियो,'उनले भनिनन्। 'अघिल्लो चुनावमा पनि ममतासँग अन्याय भएको छ, अब जसरी पनि ममताले नै टिकट पाउनुपर्छ, सभापति कृष्णको भनाइ उद्धृत गर्दै ममताले भनिन्। त्यतिबेला जिल्ला सभापति नागेश्वरले पनि निष्पक्ष रूपमै टिकट दिने प्रतिवद्धता जनाए । यति भएपछि म टिकट पाउनेमा ममता विश्वस्त भइन् । तर, सोमबार मनोनयन दर्ता गर्नुअघि मैले थाहा पाइनटिकट खोसिएर अर्कौलाई दिइएको रहेछ,' उनले भनिन, 'जिल्ला सभापति नागेश्वरले टिकट बुझिसकेपछि प्रदेश कार्यालयमा सँगै रहेकी ममतालाई टिकट नदिएर महोत्तरीकै लोहारपट्टी नगरपालिकाका निवर्तमान मेयर शैलेन्द्र यादवको जनकपुर स्थित घरमा टिकट दिने कुरा भयो । तर लोहारपट्टीका निवर्तमान मेयर शैलेन्द्रको घरमा पूर्व केन्द्रीय सदस्य किरण यादवले पहिल्यै देखि ममतालाई टिकट दिनु हुदैन, भन्नेमा मेयरहरु र किरणबीच आपसी सहमति भईसकेको थियो । मेयरको टिकट विनोद यादवले पायो तर पक्का भइसकेको मेरो उपमेयरको टिकट अरुलाई दिइयो । आफ्नै अगाडि प्रदेशका सभापति कृष्ण यादवले दिएको टिकट नेपाली कांग्रेसकी पूर्वकेन्द्रीय सदस्य किरणले आफ्नो जोडबलमा खोसिदिए । राजनीतिक प्रतिशोध साध्न किरणले आफ्नो टिकट जबरजस्ती खोसिदियो । म मेयरको घरबाट हत्तर हत्तर मेरो टिकट किन खोसियो भनेर सोधखोज गर्न नेत्री किरण यादवको घरमा पुगिन्, तर त्यहाँ अर्कै माहोल थियो । मेरो टिकट किन खोस्नुभयो भनेर सोधे, 'उहाँले तिम्रो पावर चल्यो, नाम सिफारिस गरायौ । अब यहाँ मेरो पावर चल्यो मैले खोसिदिएँ । जे गर्नुछ गर भनेर जवाफ दिनुभयो,' उनकै शब्दमा यसरी जवाफ किरण यादवले फर्काए । अघिल्लो स्थानीय तह निर्वाचनमा पनि ममताले नै टिकट पाउने कुरा भएको थियो । तर, त्यतिबेला पनि नेतृ किरणकै जोडबलमा रामदुलारी ठाकुरलाई टिकट दिइएको ममताको दुखेसो छ । अघिल्लो चुनावमा पराजित भएकी उनै ठाकुरलाई यसपटक पनि टिकट दिइएको छ । क्षेत्रका केही सीमित व्यक्तिहरुको एकतन्त्रीय शासन प्रणाली र अरुलाई वास्तै नगर्ने तथा राणा शैलीमा पार्टीलाई हाक्न खोज्दा क्षेत्रमा सबै स्थानीय पालिकाहरुमा नेपाली कांग्रेस निर्वाचित भएपनि प्रदेश र प्रतिनिधिसभामा सबै क्षेत्र पराजय भोग्नुपरेको ममताले सुनाइन् । 'राणाभन्दा पनि ठूलो शासक जन्मिएको अनुभूत भइरहेको छ, यो नियोजित षडयन्त्रले कुनै व्यक्तिको स्वार्थ त पूरा होला, तर सिंगो नेपाली कांग्रेसको मूल्यमान्यता र विचारलाई कुल्चेर राणा शासनको शैलीमा जानु राम्रो होइन ।' कांग्रेसको महोत्तरी जिल्ला अधिवेशनमा पनि मलाई हराउन हरसम्भव प्रयास भयो । 'म महतो भएकै कारण बलवा नगरपालिकामा नेपाली कांग्रेसबाट उपमेयरको टिकट सर्वसम्मत मेरो नाममा हुँदा पनि अर्कैको उम्मेवारी गराएको हो ? नेत्री किरण यादव ज्यूले मलाई आफ्नो प्रतिस्पर्धीको रुपमा आंकलन गर्नुहुन्छ, त्यही भएर मलाई हरेक कुरामा पटकपटक रोक्ने प्रयास हुन्छ,' ममताले भनिन् ।"
रौतहटमा ८३ वटा मतदानस्थल अति संवेदनशील,"रौतहट : स्थानीय तहको निर्वाचनका लागि स्थानीय प्रशासनले रौतहटमा ८३ वटा मतदान स्थललाई अति संवेदनशील सुचिमा राखेको छ। भारतसँग सीमा जोडिएका विभिन्न पालिकाहरु भुगोलको विकटता, यातायातको असुविधा र चुरेक्षेत्रसँग जोडिएको स्थानलाई अति संवेदनशील मतदान स्थलको सूचीमा राखेको हो। जिल्ला प्रशासन कार्यालय रौतहटका अनुसार २०६४ सालदेखि नै अति संवेदनशीलको सूचीमा रहेका मतदान स्थल, स्थानीय अवस्था, भुगोलको अवस्था, सीमाको अवस्थालाई हेरेर जिल्ला सुरक्षा समितिको बैठकले संवेदनशील केन्द्र छुट्याएको हो। गत चुनावमा १ सय २१ मतदान स्थलबाट ८३ वटालाई अति संवेदनशील मतदान स्थलको सूचीमा राखिएको थियो। भारतसँग सिमाना जोडिएको राजदेवी, गौर, इशनाथ, परोहा, बौधीमाई, चुरेसँग जोडिएका चन्द्रपुर नगरपालिका सहित १४ पालिकाको ८३ वटा मतदान स्थल अति संवेदनशीलको सूचीमा रहेको रौतहटका प्रमुख जिल्ला अधिकारी कृष्णबहादुर शाहीले बताए। जिल्लामा १ सय १९ संवेदनशील र ७४ सामान्य गरेर २ सय ७६ मतदानस्थलमा ४ सय ७७ मतदान केन्द्र छन्। गरुडा, माधवनारायण, गुजरा नगरपालिका र यमुनामाई गाउँपालिकामा मतदान स्थल अति संवेदनशील सुचिमा छैन। स्थानीय तहको निर्वाचनमा पूर्ण रुपमा सुरक्षा व्यवस्था मिलाइएको, अति संवेदनशील, संवेदनशील मतदान स्थलमा सुरक्षाको विशेष ब्यवस्था मिलाइएको जिल्ला प्रशासन कार्यालय रौतहटले जनाएको छ। सुरक्षाका लागि म्यादी प्रहरी, नेपाल प्रहरी, सशस्त्र प्रहरी र नेपाली सेनालाई परिचालन गरिने जनाइएको छ।"
गभर्नर अधिकारीको मुद्दामा सुनुवाइ जारी,"काठमाडौं : नेपाल राष्ट्र बैंकका गभर्नर महाप्रसाद अधिकारी निलम्बन तथा छानविनसम्बन्धी मुद्दाको सुनुवाइ शुक्रबार पनि जारी छ। उनको मुद्दा न्यायाधीशद्वय सपना प्रधान मल्ल र टंकबहादुर मोक्तानको इजलासमा सुनुवाई भइरहेको छ। चैत २५ गते सरकारले सूचना चुहाएको र असहयोग गरेको आरोप लगाउँदै सर्वोच्चका पूर्वन्यायाधीश पुरुषोत्तम भण्डारीको अध्यक्षतामा तीन सदस्यीय छानविन समिति गठन गरी गभर्नर अधिकारीलाई निलम्बन पत्र थमाएको थियो। त्यसविरुद्ध वैशाख ४ गते अधिकारीले छानविन र निलम्बन अवैध रहेकाले खारेज गरी काममा फर्किन पाउनुपर्ने अन्तरिम आदेश माग गर्दै सर्वोच्चमा रिट निवेदन दायर गरेका थिए। न्यायाधीशद्वय सपना प्रधान मल्ल र टंक बहादुर मोक्तानको इजलासमा बिहीबार पनि सुनुवाइ नसकिएपछि शुक्रबारलाई पेसी तोकेर हेर्दाहेर्दैमा राखिएको थियो। मन्त्रिपरिषद्ले गरेको निलम्बनको निर्णयविरुद्ध गभर्नर अधिकारी सर्वोच्च गएका थिए। त्यसमा न्यायाधीश हरिप्रसाद फुयाँलको एकल इजलासले प्रारम्भिक सुनुवाइ गर्दै अल्पकालीन अन्तरिम आदेश दिएको थियो। पूर्ण सुनुवाइका लागि वैशाख १३ गते मंगलबार दुबै पक्षलाई बोलाउने आदेश गरेको थियो। त्यससँगै गभर्नर अधिकारी ७ वैशाखदेखि नेपाल राष्ट्र बैंकमा काममा फर्किएका छन्। २४ चैतमा बसेको मन्त्रिपरिषद्को बैठकले गभर्नरमाथि छानबिन गर्न सर्वोच्च अदालतका पूर्वन्यायाधीश पुरुषोत्तम भण्डारीको संयोजकत्वमा तीन सदस्यीय जाँचबुझ समिति गठन गरेको थियो। त्यससँगै उनी निलम्बनमा परेका थिए। समिति सदस्यमा डा सूर्य थापा र डा चन्द्रकान्त पौडेल छन्। समितिले एक महिनाभित्र प्रतिवेदन दिने कार्यदेश पाएको छ। अधिकारी २०७६ चैत २४ गते गभर्नर नियुक्त भएका थिए। अमेरिकाबाट व्यापारि पृथ्वीबहादुर शाहको खातामा आएको शंकास्पद ४० करोड रुपैयाँ भुक्तानीका लागि अर्थमन्त्री जनार्दन शर्माले दबाब दिएका थिए। तर, नेपाल राष्ट्र बैंकले शंकास्पद रकम भुक्तानीका लागि रोकेको थियो। यस रकमको सम्पत्ति शुद्धीकरण अनुसन्धान विभाग र राष्ट्र बैंकले अनुसन्धान सुरु गरेको सार्वजनिक भएपछि अर्थमन्त्री शर्मा चिढिएका थिए।"
नेपालले गरेको शासन प्रणाली र आर्थिक विकासप्रति गर्व गछौं : अमेरिकी विदेशमन्त्री,"काठमाडौं : नेपाल र अमेरिकाबीच कुटनीतिक सम्बन्ध स्थापना भएको ७५ वर्ष पुगेको छ। नेपालअमेरिका सम्बन्धको ७५ औ वर्षगाँठको अवसरमा अमेरिकी विदेशमन्त्री एन्थोनी ब्लिंकेनले शुभकामना सन्देश दिएका छन्। अमेरिकी विदेशमन्त्री ब्लिंकेनले दिएको सन्देशमा भनिएको छ,नेपालले आफ्नो शासन प्रणाली, आर्थिक विकास तथा अन्तराष्ट्रिय सहभागिताहरुमा उल्लेख्य परिवर्तन गरेको छ। एक साझेदारको रुपमा हासिल गरेका उपलब्धिहरुमा हामी गर्व गर्दछौं। विदेशमन्त्री ब्लिंकेनले आउने अनेकौं दशकहरुसम्म नेपाल र अमेरिकाको मित्रता कायम रहनेमा विश्वास गरेका छन्।"
"बालुवाटारमा गठबन्धन बैठक, बागी उम्मेदवारीबारे छलफल गर्ने","काठमाडौं : सत्ता गठबन्धनको बैठक प्रधानमन्त्री निवास बालुवाटारमा सुरु भएको छ । स्थानीय तह निर्वाचनमा साझा उम्मेदवारविरुद्ध परेका बागी उम्मेदवारीबारे छलफल गर्न बैठक बसेको हो। बैठकमा गठबन्धनको निर्यणविपरित दिइएका उम्मेदवारीबारे छलफल हुने प्रधानमन्त्रीको सचिवालयले जनाएको छ। साझा गठबन्धनका उम्मेदवारविरुद्ध कतिपय क्षेत्रमा बागी उम्मेदवारी परेका छन्। यसअघि गठबन्धनको बैठकले बागी उम्मेदवारी फिर्ता लिन र एमालेलगायत गठबन्धन बाहिरका दलसँग गरिएको तालमेल खारेज गर्ने निर्देशन दिइसकेको छ। आजै कांग्रेसले पार्टीका उम्मेदवारका विरूद्ध विद्रोही उम्मेदवारी दर्ता गरेकालाई फिर्ता गर्न निर्देशन दिएको छ। कांग्रेसका मुख्य सचिव कृष्णप्रसाद पौडेलले शुक्रबार विज्ञप्ति जारी गर्दै आज ५ बजेभित्र उम्मेदवारी फिर्ता लिइ पार्टीका आधिकारिक उम्मेदवारलाई विजयी बनाउन निर्देशन दिएका छन्। विज्ञप्तिमार्फत उम्मेदवारी फिर्ता नलिएमा विद्रोही उम्मेदवार, नीजको प्रस्तावक र समर्थकको पार्टी सदस्यता नेपाली कांग्रेसको विधान, २०१७ (संशोधन सहित) को धारा ४ (१३) (ग) बमोजिम समाप्त भई पार्टीबाट स्वतः निष्काशित हुने चेतावनी दिएको छ। निर्वाचन आयोगले आज अपराह्न ५ बजेसम्म स्थानीय तह सदस्य निर्वाचनमा मनोनयन गरेका व्यक्तिले आफ्नो उम्मेदवारी फिर्ता लिन सक्ने जनाएको छ । निर्वाचन कार्यतालिका अनुसार आजै उम्मेदवारको अन्तिम नामावली प्रकाशन हुनेछ"
कांग्रेसमा चरम असन्तुष्टि,"काठमाडौं : नेपाली कांग्रेसभित्र स्थानीय निर्वाचनको पूर्वसन्ध्यामा शीर्ष नेतादेखि स्थानीय तहका नेतासम्ममा तिक्तता छरपस्ट भएको छ। पार्टीमा वर्षौंदेखि कार्यकर्तादेखि केन्द्रीय राजनीतिसम्म दाबी गर्ने शीर्ष नेतृत्वसम्मले सामाजिक सञ्जालमा असन्तुष्टि जनाउँदै आएका छन्। कतिपयले राजीनामासमेत दिइसकेका छन्। सुदूरपश्चिम प्रदेशसभा सदस्य कर्ण मल्लले राजीनामा घोषणा गरेका छन्। उनलाई कांग्रेसले पार्टीबाट निस्कासन गरेपछि मल्लले राजीनामा दिने भएका हुन्। राणाकालमा तत्कालीन श्री ३ शासकहरूले आफ्नो गणका हाकिम हटाएझैं पार्टीको विधिविधान कुल्चेर मलाई दोस्रोपटक कांग्रेसको साधारण सदस्यसमेत नरहने गरी हटाइएको छ, बिहीबार डँडेलधुरामा पत्रकार सम्मेलन गर्दै मल्लले भने, मलाई पार्टीबाट प्रदेशसभाको निर्वाचित सांसद पदमा रहन नैतिकताले दिँदैन। आजैदेखि म प्रदेशसभा सांसद पनि नरहेको घोषणा गर्दछु। डँडेलधुरामा कांग्रेस सभापति शेरबहादुर देउवा र मल्ल पक्षबीच लामो समयदेखि विवाद थियो। स्थानीय तह निर्वाचनमा मल्ल समूहले एमालेसँग तालमेल गरेपछि कांग्रेसले कारबाही गरेको थियो। त्यस्तै, पोखरामा बिहीबार घोषणापत्र सार्वजनिक गर्ने कार्यक्रममा सत्तारुढ पाँच दलीय गठबन्धनले आफ्नो घोषणापत्र तथा प्रतिबद्धता सार्वजनिक गर्ने कार्यक्रमस्थल बाहिर कांग्रेसका कार्यकर्ताले नाराबाजी गरे। पोखराका विभिन्न वडामा उम्मेदवारी घोषणा गरेर प्रचारप्रसारमा लागिसक्दा पनि भागबन्डामा एकअर्कालाई दिन लागिएको भन्दै उनीहरूले कार्यक्रमस्थलको गेटमा ताला लगाए। पोखरा महानगरपालिका१८, २४ र २२ मा नेकपा माओवादी केन्द्रलाई दिन लागिएको भन्दै कांग्रेस कार्यकर्ताले नाराबाजी गरेका छन्। पोखराको मेयर नेकपा एकीकृत समाजवादीलाई दिएपछि पोखराका कांग्रेस कार्यकर्ता शीर्ष नेतृत्वप्रति आक्रोशित थिए। बाँकी ३ वटा वडा पनि माओवादीलाई दिन लागेपछि उनीहरू झनै आक्रोशित भएका हुन्। बुधबार कांग्रेसका नेता डाशेखर कोइरालाले गठबन्धनका नाममा कांग्रेसका कैयन साथीहरूको राजनीतिक जीवन समाप्त पार्ने योजनाबद्ध प्रयत्नहरू भएको दाबी गरेका छन्। कांग्रेसको टिकट वितरणमा मनोमानी गरेको बताउँदै कार्यकर्ताहरू प्रति न्याय हुन नसकेको बताए। उनले विज्ञप्तिमार्पत भनेका छन्, कांग्रेसबाट स्थानीय तहमा उम्मेदवारी दिन इच्छुक नेता र कार्यकर्ताहरूको पंक्ति लामो थियो। अधिकांश योग्य र सक्षम पनि थिए। टिकट वितरणमा एउटा मापदण्ड बनाइ अगाडि बढ्दा सबैप्रति न्याय गर्न सकिनेछ। तर, दुःखका साथ भन्नुपर्छ टिकट वितरणको जिम्मेवारी पाएका साथीहरूले न्याय गर्न सक्नुभएन। उनले स्वतन्त्र उमेदवारका रूपमा चुनावी मैदानमा जान बाध्य साथीहरूलाई कांग्रेसको मूल प्रवाहमा फर्कन आग्रह पनि विज्ञप्तिमार्फत गरेका छन्। कतिपय ठाउँमा नियम उल्लंघन भएको छ त्यस्तै, कांग्रेसका महामन्त्री गगनकुमार थापाले काठमाडौंमा बुधबार स्थानीय तह निर्वाचन अभियान र सम्पर्क समितिको भूमिका विषयक एक कार्यक्रममा सहभागी भएका थिए। त्यहाँ, केन्द्रमा तालमेल गरेर जाने भनिए पनि तलका स्थानीय तहमा गठबन्धन हुन नसक्नु र बागी उठिदिनु पार्टीका कार्यकर्ता साथीहरूको असन्तुष्टि हो भनेर बुझिन्छ, भने। अहिले गठबन्धनका कारण विशेष परिस्थिति सिर्जना भएको उनको भनाइ छ। यसलाई कार्यकर्ताले बुझिदिनुपर्छ। निर्वाचनका बेला साना ठूला तिक्तता हुने गर्छन्, थापाले भने, कतिपय ठाउँमा पार्टीको निर्णय उल्लंघन पनि भएको छ। हामी मात्रै निर्वाचनमा प्रतिस्पर्धा गर्दा त अप्ठ्यारो थियो भने अहिले त गठबन्धन छ। कतिपय ठाउँमा नमिठो अनुभव भएका छन्। थापाले कतिपय स्थानीय तहमा प्रदेश कमिटीले समयमा निर्णय नदिँदा उजुरीसमेत परेको बताए। पार्टी भित्र जिम्मेवारी पाउँ भन्दै गर्दा नपाएको अवस्था छ। संसदीय राजनीतिमा पार्टी चुनावमा होमिराख्दा पार्टीको निर्णलाई सबै तिक्तता बिर्सिदिएर मान्नु पर्छ। उनले पार्टी बाट बागी उठेकालाई केन्द्रित गर्दै भने, पार्टीको निर्णयभन्दा बाहिर गएर उम्मेदवारी दिँदै गर्दा त्यही पार्टीमा फर्किने अवस्था रहँदैन। एक पटक निर्णय उल्लंघन गरेर आएपछि त्यसले राम्रो मेसेज दिँदैन। त्यसैगरी कांग्रेसका नेता गुरुराज घिमिरेले मंगलबार बिहान सामाजिक सञ्जालमा लेखे, सक्रिय राजनीतिबाट बिदा लिऊँ कि भन्ने लागेको छ। स्थानीय चुनावलगत्तै निर्णय लिन्छु। स्थानीय तहमा देशभरि उम्मेदवार बन्नुभएका साथीहरूलाई विजयको शुभकामना छ ! उनको उक्त विचार सामाजिक सञ्जालमा आए सँगै डा शेखर कोइरालाले उनकै निवासमा भेटवार्ताका लागि बोलाएका थिए। दुई जनाको भेटमा कोइरालाले राजनीतिको मैदान नछाड्न उनलाई सुझाव दिएका थिए। तपाईं जत्तिको मान्छे हतोत्साही हुन मिल्दैन साथीहरूलाई सम्झाउने बेलामा हामीले नै यो किसिमको मनस्थिति बनाउनुहुँदैन भन्नुभयो, घिमिरेले भने। विराटनगर स्रोतका अनुसार घिमिरेको क्षेत्रमा उनी पक्षका १ जनालाई पनि विराटनगर महानगरको सदस्य पदमा टिकट दिइएको छैन। डँडेलधुराका निवर्तमान सभापतिसमेत रहेका कर्णबहादुर मल्ललाई देउवाले कांग्रेसबाट निष्कासित गरेका छन्। कांग्रेस मुख्यसचिव कृष्णप्रसाद पौडेलले पार्टीको विधान २०१७ विपरीत गतिविधि गरेकोले मल्ललाई साधारण सदस्यसमेत नरहने गरी हटाइएको जनाएका छन्। १४औं महाधिवेशनमा क्रियाशील सदस्यता वितरणमा असन्तुष्टि जनाएपछि डँडेलधुरामा देउवा पक्षले एकलौटी जिल्ला अधिवेशन गरेको थियो। त्यसयता असन्तुष्ट रहेका मल्लले आफूनिकट नेता कार्यकर्तालाई स्थानीय तह निर्वाचनमा डँडेलधुराका स्थानीय तहमा स्वतन्त्र उम्मेदवारी दिन लगाएका छन्। मल्लले डँडेल्धुरामा नेकपा एमालेसँग पनि गठबन्धन गरेर कार्यकर्तालाई उम्मेदवारी दिन लगाएको अर्को कारण पनि मल्ललाई निष्कासित गरेको भनिएको छ। निष्कासित भएको विषयमा मल्लले छोटो प्रतिक्रिया दिँदै भने, मेरो लागि यो आश्चर्यजनक हैन। मलाई यो कारबाहीले केही फरक पर्दैन। म कांग्रेसकै मान्छे हुँ। मसँग बलियो जनाधार छ। मलाई कारबाही गरेर देउवाजीकै राम्रो हुन्छ भने पनि ठिकै छ। उता चितवनमा गठबन्धनको साझा उम्मेदवारका रूपमा नेकपा माओवादी केन्द्रबाट रेणु दाहाल भरतपुर महानगरपालिकामा मेयरकी उमेदवार हुन्। दाहालविरूद्घ चितवन कांग्रेसका नेता थिए। उनीहरूलाई गृहमन्त्री खाँणले सम्झाउन चितवन पुगेका छन्। खाँणले भने, गठबन्धनमा आबद्ध अर्को राजनीतिक शक्तिसँग छलफल हुनुपर्छ। कहिलेकाहीँ एक कदम पछाडि पनि हट्नुपर्छ, उनले भने, संविधान र लोकतन्त्रका लागि पनि गठबन्धनको रक्षा गर्नु हाम्रो दायित्व हो। गठबन्धनका कारण पार्टीले मतदाता नगुम्ने उनले दाबी गरे। त्यस्तै, नुवाकोटमा मंगलबार एकैपटक १३० भन्दा बढीले पार्टी त्यागेका छन्। उनीहरूले केन्द्रको नेतृत्वले कार्यकर्ताको भावना तथा धारणा लत्याएको जनाउँदै विदुरस्थित जिल्ला पार्टी कार्यालय पुगेर सामूहिक राजीनामा दिएका छन्। कांग्रेसका अर्का महामन्त्री विश्वप्रकाश शर्माले स्थानीय तह निर्वाचनमा पार्टीको निर्णयविरुद्व उम्मेदवारी दिएका नेता तथा कार्यकर्तालाई उम्मेदवारी फिर्ता लिन आग्रह गरेका छन्। काठमाडौंमा बिहीबार आयोजित एक कार्यक्रममा बोल्दै महामन्त्री शर्माले भने, अहिले मुख हेर्नेभन्दा रूख हेरेर मतदान गर्नुपर्ने बेला हो।"
स्थानीय तह निर्वाचन : मनोनयन फिर्ता आज अपराह्न ५ बजेसम्म,"काठमाडौं : निर्वाचन आयोगले शुक्रबार अपराह्न ५ बजेसम्म स्थानीय तह सदस्य निर्वाचनमा मनोनयन गरेका व्यक्तिले आफ्नो उम्मेदवारी फिर्ता लिन सक्ने जनाएको छ। उम्मेदवारी फिर्ता लिन चाहने उम्मेवारले साँझ ५ बजेसम्म निर्वाचन अधिकृतको कार्यालयमा पुगेर मनोयन फिर्ता लिन सक्ने छन्। निर्वाचन कार्यतालिका अनुसार आजै उम्मेदवारको अन्तिम नामावली प्रकाशन हुनेछ। आयोगले शनिबार उम्मेदवारलाई निर्वाचन चिह्न प्रदान गर्नेछ। सात सय ५३ स्थानीय तहमा स्थापना भएका निर्वाचन अधिकृतको कार्यालयले उम्मेदवारलाई निर्वाचन चिह्न प्रदान गर्ने आयोगले जनाएको छ। ७५३ स्थानीय तहका प्रमुख, उपप्रमुख, अध्यक्ष र उपाध्यक्ष, ६ हजार ७४३ वडाध्यक्ष, सोही सङ्ख्यामा महिला सदस्य र दलित महिला सदस्य तथा १३ हजार ४८३ सदस्य गरी कूल ३५ हजार २२१ सदस्यका लागि यही वैशाख ३० गते स्थानीय तहको निर्वाचन हुँदैछ।"
सिन्धुली दुर्घटना अपडेट : मृतक सबैको पहिचान खुल्यो,"सिन्धुली : सिन्धुलीको तिनपाटन गाउँपालिका१ र ५ को सिमना नक्कलेमा बागमती प्रदेश०१०२६ च ०४५६ नम्बरको बोलेरो जीप दुर्घटना हुँदा मृत्यु हुने तीन जनाको पहिचान खुलेको छ। दुर्घटनामा सात जना बढी घाइते भएका छन्। दुई जनाको अवस्था गम्भीर रहेको छ। जिल्ला प्रहरी कार्यालय सिन्धुलीका प्रहरी नायव उपरिक्षक मनोज लामाका अनुसार दुर्घटनामा तिनपाटन गाउँपालिका९ आम्बोटेका वर्ष ४५ का कालु परियार, वर्ष ५१ का रामजीप्रसाद भण्डारी र कमलामाई नगरपालिका७ की वर्ष ३० की रुपा लुंगेली मगरको घटनास्थलमै मृत्यु भएको हो। घाइतेको स्थानीय र प्रहरीले उद्धार गरेर बेलघार स्वास्थ्य चौकीमा उपचारका लागि लगीएको छ। गम्भीर घाइते दुईजनालाई थप उपचारका लागि सिन्धुली अस्पतालतर्फ ल्याइदैँ गरिएको बताइएको छ। जीपमा चालकसहित १२ जना सवार थिए। स्थानीयका अनुसार बोलेरो सिन्धुलीबाट चकमकेको वाङरिङतर्फ जाँदै थियो।"
युवकलाई अपहरण गरी बन्धक बनाउने पाँच जना प्रक्राउ,"काठमाडौं : सिराहाका पवनकुमार यादवलाई अपहरण गरेर बन्धक बनाएको अभियोगमा गौसालाबाट पाँच जना पक्राउ परेका छन्। महानगरीय प्रहरी परिसर काठमाडौंका प्रमुख सुदिप गिरीका अनुसार विशेष सूचनाको आधारमा उनीहरुलाई प्रक्राउ गरेको हो। प्रक्राउ पर्नेमा निरज केसी, सौजन्य सिंह, आशिष कोजु, सन्तोष न्यौपाने र सन्जन ओली रहेका छन्। उनीहरु सबै जना भक्तपुरका बासिन्दा रहेको प्रहरीले जनाएको छ। घटनाको प्रारम्भिक अनुसन्धानका क्रममा अपहरित युवक र लैजाने समूह लागुऔषध प्रयोगकर्ता रहेको खुलेको छ। घटनाको थप अनुसन्धान भइरहेको र म्याद थपका लागि उनीहरुलाई जिल्ला अदालत काठमाडौंमा लगिएको प्रहरील जनाएको छ।"
दार्चुला तिंकर सडकको गल्फै तुषारपानी ट्रयाक खुल्यो,काठमाडौं : वर्षाका कारण अवरुद्धरहेको दार्चुला तिंकर सडकखण्ड अन्तर्गतको गल्फैदेखि तुषारपानी खोलाको १५ किलोमिटर सडकको ट्रयाक खुलाइएको नेपाली सेनाले जनाएको छ। नेपाल सरकारले दार्चुला तिंकर सडक अन्तर्ग तुषारपानी कोठैधारसम्मको ४ किलोमिटर ट्रयाक निर्माणको जिम्मेवारी नेपाली सेनालाईदिएसँगै सेना वर्षाका कारण पहिरो गइ क्षतिभएको उक्त सडक खण्ड पुन: खोलेको नेपाली सेनाले जनाएको छ।
सरकारद्धारा शून्य लागतसहितको रोजगारीको व्यवस्था गर्न मलेसियासँग आग्रह,"काठमाडौं : मलेसियाको भ्रमणमा रहेका श्रम, रोजगार तथा सामाजिक सुरक्षामन्त्री कृष्णकुमार श्रेष्ठले त्यहाँका मानव संसाधनमन्त्री दातुक सेरी एम सराभननसँग भेटवार्ता गरेका छन्। त्यस अवसरमा उनले नेपाल र मलेसियाबीचको मैत्रीपूर्ण सम्बन्धलाई नेपाली युवाको मलेसियाली श्रम बजारमा रहेको उपस्थितिले थप मजबुत बनाएकामा प्रसन्नता व्यक्त गर्दै पारस्परिक सम्बन्धलाई अझ सुदृढ एवं सुमधुर तुल्याउन आफूहरू प्रतिबद्ध रहेको बताए। दुवै पक्षले दुई देशबीच सन् २०१८ मा हस्ताक्षर भई हाल कार्यान्वयनमा रहेको द्विपक्षीय समझदारीपत्रलाई थप प्रभावकारी रूपमा कार्यान्वयन गर्ने, मलेसियाको श्रमबजारको आवश्यकता बमोजिम नेपाली युवालाई सीपयुक्त बनाई थप रोजगारीका अवसरहरू प्रदान गर्ने, रोजगारीको लागि युवाका छनोट तथा नियुक्तिलाई शून्य लागतसहितको स्वच्छ नियुक्तिको सिद्धान्तलाई थप प्रभावकारी बनाउने, मलेसियामा रोजगारीमा रहेका नेपाली नागरिकहरूको स्वास्थ्य, सामाजिक सुरक्षा र सामाजिक कल्याणलाई थप सवलीकरण गर्ने, चौबिसै घण्टा प्रभावकारी हुने बिमा सुविधाको व्यवस्था गर्नेबारेमा विचारविमर्श गरेको क्वालालम्पुरस्थित नेपाली दूतावासले जनाएको छ। नेपाली श्रमिकलाई आफ्ना अधिकार र आफूले पालना गर्नुपर्ने शर्त मलेसिया प्रवेश गर्नुअघि नै सचेत गराई कामको सिलसिलामा कुनै समस्या आइपरे तुरुन्त गुनासो गर्ने र प्राप्त गुनासाहरूको समयमै सम्बोधन गर्ने व्यवस्था मिलाउनेलगायत विषयमा पनि मन्त्रीद्वयबीच छलफल भएको थियो। मन्त्री श्रेष्ठले मलेसियाको निजी सुरक्षा गार्डको रूपमा नेपाली युवालाई अवसर दिएकामा कृतज्ञता ज्ञापन गर्दै उनीहरूको आधारभूत तलब बढाउन, स्वास्थ्य उपचारमा विशेष ध्यान दिन, सामाजिक सुरक्षा र कल्याणका क्षेत्रमा सुविधा वृद्धि गर्न आग्रह गरेका थिए। रासस"
मतगणनास्थलमा सिसी क्यामरा अनिवार्य,"काठमाडौं : निर्वाचन आयोगले स्थानीय तह सदस्य निर्वाचन, २०७९ मा ७५३ वटै स्थानीय तहका गतगणनास्थलमा अनिवार्यरुपमा सिसी क्यामराको प्रबन्ध गर्न लगाएको छ। मतगणना कार्यलाई पारदर्शी र सुरक्षित राखी कुनै विवाद उत्पन्न भएको पाइएमा विद्युतीय अभिलेखीकरणका लागिसमेत उपयोगी हुने भएकाले सिसी क्यामराको प्रबन्ध गर्न निर्देशन दिइएको हो। सो प्रयोजनका लागि आयोगले नेपाल सरकारको सङ्घीय मामिला तथा सामान्य प्रशासन मन्त्रालयमार्फत सबै स्थानीय तहलाई परिपत्र पनि गरिसकेको छ। आयोगका प्रवक्ता एवं सहसचिव शालिग्राम शर्मा पौडेलले कुनैकुनै पालिकामा उक्त क्यामरा राख्नैपर्ने नपर्ने भनेर सोधनी भएको उल्लेख गर्दै आयोगको निर्णय कार्यान्वयन गर्न आनाकानी गरिए मान्य नहुने र राख्न नचाहनुको अर्थ त्यहाँ कुनै गडबडी गर्न लागिएको त होइन ? भन्ने प्रश्न उत्पन्न बताए। गत निर्वाचनमा चितवनको भरतपुर महानगरपालिका र केही पालिकामा मतगणनामा विवाद हुँदा केही वडामा पुनःमतदानसमेत भएको थियो। निर्वाचनका लागि कूल १० हजार ७५६ मतदानस्थल र २१ हजार ९५५ मतदान केन्द्र निर्धारण गरिएको छ। यसैगरी यसपटकको निर्वाचनमा फोटोसहितको नामावलीलाई लाहा छाप लगाएर मात्रै मुख्य निर्वाचन अधिकृत र निर्वाचन अधिकृतलाई पठाइएको छ। आयोगले रङ्गिन र श्यामवेत दुवै रंगमा प्रिन्ट गरी फोटोसहितको मतदाता नामावली दल सम्बन्धित पालिकागत आधारमा पठाएको आयोगका प्रवक्ता एवं सहसचिव पौडेलले बताए। मतदाताले हेर्न चाहेमा आयोगका वेबसाइटमा नामावलीको सूची मात्रै हेर्न सक्नेछन्। निर्वाचनका लागि कूल एक करोड ७७ लाख ३३ हजार ७२३ मतदाता रहेका छन्। यसैबीच आयोगले प्रदेश निर्वाचन अधिकारी र जिल्ला निर्वाचन अधिकारीसँग आज भर्चुअल माध्यमबाट बैठक गरी निर्वाचन सामग्री र मतपत्रको ढुवानी र समग्र व्यवस्थापकीय तयारीबारे जानकारी लिएको छ। निर्वाचनका लागि पठाइएका सामग्री र मतपत्रको सुरक्षा, पालिका तहमा वितरण, आयोगका परिपत्रको कार्यान्वयन, मुख्य निर्वाचन अधिकृत र निर्वाचन अधिकृतसँगको समन्वय आदिबारे सो बैठकमा छलफल भएको छ। बैठकमा प्रदेश र जिल्लास्तरबाट उठाइएका विषयमा स्पष्ट पार्दै आयोगका प्रवक्ता पौडेलले निर्वाचनको मिति आउन दुई साता मात्रै बाँकी रहेको स्थितिमा जिम्मेवारीको संवेदनशीलतालाई बोध गरी सक्रिय र प्रोएक्टिभ हुन निर्देशन दिँदै जिल्लास्तरमा जनशक्ति नियुक्त गर्दा व्यावसायिकता र सक्षमतालाई प्राथमिकता दिन आग्रह गरे। उनले निर्वाचनसम्बन्धी सूचना र तथ्याङ्क आयोगको प्रणालीमा प्रविष्टिका क्रममा कुनै समस्या भएका जिल्लास्तरबाट समाधान गर्नुपर्ने भएकाले चनाखो हुन आग्रह गर्दै प्राप्त सामग्री र बजेटलाई राम्रोसँग रुजु (अध्ययन) गरेर अपुग भएमा माग गर्न वा स्थानीयरुपमा व्यवस्थापन गर्न सकिने खालका भएमा त्यहीँ व्यवस्थापन गर्न सुझाव दिए। उनले फोटोसहितको मतदाता नामावलीमा यसपटक लाहाछाप लगाएर निर्वाचन अधिकृतलाई पठाइएको, मतगणनास्थलमा अनिवार्यरुपमा सिसी क्यामराको व्यवस्था गर्न भनिएको स्मरण गराए। आयोगका उपसचिव सूर्यप्रसाद अर्यालले मतदाता शिक्षासम्बन्धी कतिपय सामग्री कुरियरबाट पनि पठाइएकाले सोको उचित वितरण प्रबन्ध गर्न आग्रह गरे। उनले निर्वाचनका क्रममा बारम्बार सोधिने प्रश्न, मतदान गर्ने सही तरिका, आचारसंहितासम्बन्धी ब्रोसर, साझेदार संस्थाबाट प्राप्त जानकारीमूलक पुस्तक, जनस्वास्थ्य मापदण्डको पालनासम्बन्धी पोष्टर आदि पठाइको जानकारी दिए। आयोगका उपसचिव कमल ज्ञवालीले स्थानीयरुपमै हुनसक्ने व्यवस्थापकीय तयारी त्यहीँ गर्न वा सानातिना समस्याको आफैँ समाधान गर्न आग्रह गर्दै विद्यमान, ऐन, नियम, निर्देशिका, आयोगका निर्णय र परिपत्रको सूक्ष्म अध्ययन गरेर निर्वाचनलाई व्यवस्थापकीयरुपमा सफल तुल्याउन प्रदेश र जिल्लास्तरका अधिकारीको भूमिका हुने अपेक्षा व्यक्त गरे। यही वैशाख ११ र १२ गते प्राप्त उम्मेदवारको मनोनयनपत्र दर्ता भएकामा आज उम्मेदवारको अन्तिम नामावली सार्वजनिक गर्ने र वैशाख १७ गते निर्वाचन चिन्ह वितरण गर्ने कार्यसूची छ। रासस"
अघोषित लोडसेडिङ नहटाए आन्दोलन गर्छौ : उद्योगी,"विराटनगर : सुनसरीमोरङ औद्योगिक करिडोरका उद्योगी व्यवसायीले अघोषित लोडसेडिङ तत्काल हटाउनुपर्ने माग गरेका छन्। माग पूरा नभए आन्दोलन गर्ने चेतावनी उनीहरुले दिएका छन्। तालिका बिना नै मनलाग्दी लोडसेडिङ गरिँदा औद्योगिक क्षेत्र संकटमा परेको गुनासो उनीहरुको छ। विराटनगरमा शुक्रबार पत्रकार सम्मेलन गर्दै उनीहरुले तत्काल समस्याको समाधान नभए आगामी बुधबारबाट आन्दोलनमा उत्रने चेतावनी दिएका छन्। समस्या सुल्झाउन विद्युत प्राधिकरणले चासो नदिएको गुनासो उद्योगी व्यवसायीको छ। विद्युत सेवा नियमित नहुँदा उद्योग तथा कलकारखाना प्रभावित हुन पुगेको मोरङ व्यापार संघका अध्यक्ष नवीन रिजालले बताए। विद्युत सेवा ठप्प छ। यस्तो अवस्थामा औद्योगिक उत्पादन कटौती भएका छन्, उनले भने, उद्योगी व्यवसायी समयमा परेका छौँ। विद्युत सेवालाई निरन्तरता दिन नसक्दा प्राधिकरणको प्रतिष्ठामाथि नै प्रश्न चिन्ह खडा भएको छ। विद्युतका कारण उत्पादन प्रक्रियाअवरुद्ध बनेको रिजालले बताए। उनका अनुसार अघोषित लोडसेडिङका कारण औद्योगिक करिडोरका कम्तीमा ५ सय उद्योग प्रभावित बनेका छन्। व्यापार संघ, उद्योग संगठन मोरङ र नेपाल उद्योग परिसंघ प्रदेश १ ले गरेको संयुक्त पत्रकार सम्मेलनमा उद्योगी व्यवसायीले पूर्वसूचना र तालिका बिना विद्युत सेवा अवरुद्ध गरिनु गलत भएको बताए। लोडसेडिङ गर्ने हो भने हामीलाई तालिका दिनु पर्यो। हैन भने बिना जानकारी यस्तो गर्न पाइँदैन, रिजाल भन्छन्। मुलुकका विद्युत उत्पादक कम्पनीहरुले स्वदेशी विद्युत उत्पादन क्षमताको अधिकतम उपयोग गर्नुपर्ने सुझावसमेत उनीहरुको छ। उद्योगी व्यवसायीले विद्युत वितरण समानुपातिक हुनुपर्ने, विद्युत डिमाण्ड शुल्क खारेज गरिनुपर्ने, विद्युतमा देखिएको समस्या समाधानका लागि सरकारले कूटनीतिक पहल गर्नुपर्ने, औद्योगिक क्षेत्रमा भइरहेको क्षतिलाई कम गर्नेतर्फ ध्यान दिनुपर्नेलगायतका माग राखेका छन्। उनीहरुले आपूर्ति नियमित नभएर समग्र औद्योगिक क्षेत्र प्रभावित बनेका बेला विद्युत डिमाण्ड शुल्क लगाउन नहुने धारणा पनि राखेका छन्। समस्या समाधानतर्फ चासो नदिएर विद्युत प्राधिकरणमा तालाबन्दी गर्नेसम्मको चेतावनी उनीहरुले दिएका छन्।"
निर्माणाधीन घरको ढलमा भेटियो पुरुषको शव,"विराटनगर : मोरङको उर्लाबारी नगरपालिकामा निर्माणाधीन घरको ढलमा शुक्रबार दिउँसो एक जना पुरुषको शव फेला परेको छ। उर्लाबारी नगरपालिका५ स्थित सञ्जीव तामाङको निर्माणाधीन घरको ढलमुनि शव भेटिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार शव नग्न अवस्थामा भेटिएको छ। प्रहरीको प्रारम्भिक अनुसन्धानबाट शव उर्लाबारी७ का अन्दाजी ४० वर्षीय ज्ञाने दर्जीको भएको खुलेको छ। उनी ५ दिनदेखि परिवारबाट सम्पर्कविहीन बनेका थिए। शंकास्पद अवस्थामा भेटिएको शव प्रहरीले पोस्मार्टमका लागि बीपी कोइराला स्वास्थ्य विज्ञान प्रतिष्ठान धरान लगेको छ। डीएसपी श्रेष्ठका अनुसार सडेको अवस्थामा दुर्गन्धित शव देखेपछि स्थानीयले प्रहरीलाई जानकारी गराएका हुन्। निर्माणाधीन घरको ढलमा निवस्त्र अवस्थामा पुरुषलाई मृत फेला पारिएको छ, उनले भने, शव पोस्टमार्टमका लागि पठाएर घटनाको अनुसन्धान सुरु गरिएको छ। प्रारम्भिक अनुसन्धानबाट मृत्युको कारण खुल्न नसकेको र पोस्टमार्टम रिपोर्ट आएपछि घटना यकिन हुने श्रेष्ठले बताए।"
सिन्धुलीमा जीप दुर्घटना हुँदा तीन जनाको मृत्यु,सिन्धुली : सिन्धुलीमा जीप दुर्घटना हुँदा तीन जनाको मृत्यु भएको छ। सिन्धुलीको तिनपाटन गाउँपालिका५ नक्कलेमा बागमती प्रदेश०१०२६ च०४५६ नम्बरको बोलेरो जीप दुर्घटना भएको हो। दुर्घटनामा तीन जनाको घटनास्थलमै मृत्यु भएको छ भने केही घाइते भएका छन्। घाइतेको संख्या भने अहिलसम्म एकिन भएको छैन। जिल्ला प्रहरी कार्यालय सिन्धुलीका प्रहरी नायव उपरिक्षक मनोज लामाका अनुसार घटनास्थलमा स्थानीय र प्रहरीले उद्धार गरिरहेका छन्। स्थानीय रुपा लुंगेलीसहित अन्य दुई पुरुषको घटनास्थलमै मृत्यु भएको स्थानीय तथा नेकपा एमालेका नेता शंकर कार्कीको भनाई छ। सिन्धुलीचकमके सडकको भित्री सडक खण्डमा खाद्यान्न तथा तरकारी बोकेको बोलेरो जीप दुर्घटना भएको हो। दुर्घटनाको विस्तृत विवरण आउन बाँकी छ।
हात्तीको आक्रमणबाट महिलाको मृत्यु,"सप्तरी : सप्तरीमा हात्तीको आक्रमणबाट एक महिलाको मृत्यु भएको छ। हात्तीले अग्नीसाइर कृष्णसवरन गाउँपालिका१ स्थित कैली खोला नजिक आक्रमण गर्दा सोही गाउँपालिका६ की ५३ वर्षीय कृष्णमाया नेपालीको मृत्यु भएको डिभिजन वन कार्यालय सप्तरीका रेञ्जर लक्ष्मण साफीले बताए। दाउरा काट्न गएकी नेपालीलाई कोशी टप्पु वन्य जन्तु आरक्षबाट आएको हात्तीले आक्रमण गरेको गाउँलेले बताएका छन्। घाँस काट्दै गरेकी उनकी साथी भागेर ज्यान जोगाएकी र दाउरा काटिरहेकी कैली भाग्न नसक्दा हात्तीले कुल्चेर मृत्यु भएको स्थानीय बाबुराम बस्नेतले जानकारी दिए। मोहनपुरस्थित सुकुम्वासी टोलमा बसोबास गर्ने सुकुम्वासी कैलीका श्रीमान्, छोरा र बुहारी छन्। शव पोष्टमार्टमका लागि राजविराजस्थित गजेन्द्रनारायण सिंह अस्पताल ल्याइएको छ।"
हुम्लामा म्यादी प्रहरीको मृत्यु,हुम्ला : हुम्ला सदरमुकाम सिमकोटमा एक म्यादी प्रहरीको मृत्यु भएको छ। सिमकोटको माथिल्लो बजारमा साथीको डेरामा बस्दै आएका सर्केगाड गाउँपालिका६ का ४५ वर्षीय जसबहादुर रोकायाको मृत्यु भएको हो। जिल्ला प्रहरी कार्यालयका प्रहरी नायव उपरीक्षक कृष्णराज ओझाका अनुसार कोठामा झ्याल ढोका सबै बन्द गरेर सुतेका रोकाया बिहीबार मृत अवस्थामा भेटिएका थिए। मृत्युको कारण खुल्न सकेको छैन। घटनाबारे प्रहरीले अनुसन्धान थालेको छ। रासस
अब ट्राफिक जरिवाना क्युआर कोर्डमार्फत तिर्न सकिने,"काठमाडौं : उपत्यकामा ट्राफिक जरिवना क्युआर कोर्डमार्फत तिर्न सकिने भएको छ। उपत्यका ट्राफिक प्रहरी कार्यालयले ट्राफिक नियम उलङ्घन गर्ने चालकको सहजताका लागि क्युआर स्क्यान पे फाइन एण्ड विथड डकुमेन्ट सुविधाको थालनी गरेको हो। कुमारी बैंक लिमिटेडको सहकार्यमा बिहीबारदेखि सुरु गरिएको उक्त सेवाको कार्यालयका प्रमुख, प्रहरी वरिष्ठ उपरीक्षक उमेशराज जोशी र बैंकका डिजिटल प्रमुख अनिश ताम्राकारले संयुक्तरुपमा शुभारम्भ गरे। उक्त सेवा प्रारम्भ भएसँगै जरिवाना रकम तिर्न बैंक खोज्न भौतारिनुपर्ने वा नगद पैसा बोकेर बैंकमा घण्टौँ लाइनमा बस्नुपर्ने बाध्यताको अन्त्य हुने कार्यालय प्रमुख जोशीले बताए। उनले ट्राफिक प्रहरीले ट्राफिक व्यवस्थापनमा नयाँनयाँ प्रविधिको उच्चतम प्रयोगलाई बढाउँदै लगेकाले आम सडक प्रयोगकर्तालाई थप सहज, सरल, छिटो र भरपर्दो भएको उल्लेख गरे। कुमारी बैंकका डिजिटल बैंकिङ प्रमुख ताम्राकारले उक्त व्यवस्थाबाट नागरिकलाई थप सुविधा भएको र आगामी दिनमा अझ सुलभ तथा उत्कृष्ट सेवाका लागि ट्राफिक प्रहरीसँग सहकार्य गर्दै जाने प्रतिबद्धता व्यक्त गरे। रासस"
विद्यालय भर्ना अभियानकालागि र्याली तथा नाटक प्रदर्शन,"जाजरकोट : जाजरकोटमा विद्यालय भर्ना अभियान २०७९ को सचेतनामुलक र्याली तथा सडक नाटक आयोजना गरी सुरुवात गरिएको छ। विद्यालय उमेरका सवै बालबालिकाहरुलाई विद्यालय पठाऔं, बालअधिकारको सुनिश्चित गरौं भन्ने नाराका साथ र्याली प्रदर्शन गरिएको छ। कारितास अष्ट्रेलियाको आर्थिक सहयोग तथा कारितास नेपाल र युवा जागरण विकास केन्द्र नेपाल (यार्सन) जाजरकोटको साझेदारीमा संचालित नेपाल जीविकोपार्जन तथा उत्थानशीलता कार्यक्रम अन्तर्गत शिव माध्यमिक विद्यालय कालेगाउँमा रहेको नवश्रीजनशील शान्ति बाल क्लव र दिपेन्द्र प्रावि रावतगाउँले भर्ना अभियान सुरुवात गरेका हुन्। शिव माध्यमिक विद्यालय कालेगाउँदेखि विद्यार्थी, सुरक्षाकर्मी, अभिभावक, शिक्षक, विद्यालय व्यवस्थापन समितिका पदाधकारी, जनप्रतिनिधि र्यालीसहित २ सय जनाको सहभागितामा रावतगाउँसम्म पुगेर कार्यक्रम समापन भएको थियो। विद्यालय भर्ना अभियान सफल पारौं, गुणस्तरिय शिक्षा हाम्रो अधिकार, बालश्रम अन्त्य गरौं, असल अभिभावकको पहिचान दिऔं भन्ने जस्ता नारासहित सबै अभिभावकहरुलाई आआफ्ना छोराछोरी विद्यालय पठाउना आह्वान गरिएको थियो। यार्सन जाजरकोटका फिल्ड संयोजक धर्मराज परियारले विद्यालय भर्ना अभिायान २०७९ सफल पार्नका लागि बालबालिकाहरुले सन्चालन गरेको र्याली तथा सडक नाटक ले महत्वपूर्ण भूमिका खेल्ने बताए।"
नीति कथा : अवस्था हेरी निर्णय,"कछुवा र स्यालबीच गहिरो मित्रता थियो। कछुवा जंगल र बस्तीको बीचको भागमा बस्थ्यो भने स्याल जंगलको बीचमा। छिटो दौडन सक्ने भएकाले स्याल नै कछुवा भएको ठाउँमा पुगिरहन्थ्यो। दुवैले एकअर्कालाई आपत् परेको बेला सहयोग गर्दथे। स्याल चतुरे स्वभावको भएकाले चारैतिर दौडँदा धेरै पटक समस्या पनि भोगिरहेको हुन्थ्यो। कामले हिँडिरहेको कछुवाले अप्ठ्यारोमा परेको स्याललाई विभिन्न सन्दर्भमा धेरैपटक सहयोग गर्ने मौका पाएको थियो। स्याललाई छटपटी भएको थियो, कछुवालाई सहयोग गर्न पाएको छैन भनेर। ऊ सहयोग गर्ने सोचमा प्रायः हुन्थ्यो। एकदिन एउटा बाघले कछुवालाई समात्यो। कछुवा अत्तालियो। उसले सबैभन्दा पहिले स्याललाई सम्झियो। तर, स्याल साथमा थिएन। कछुवालाई समातेपछि बाघले त्यसलाई खानका निम्ति उसको खपटामा दाँत गाड्यो। तर, बाघले जति प्रयत्न गर्दा पनि कछुवाको खपटामा दाँत गाड्न सकेन। यो दृश्य केही परबाट स्यालले हेरिरहेको थियो। त्यसपछि स्यालले भन्यो ए, बाघ मित्र! किन व्यर्थैको प्रयत्न गरिरहेका छौ तिमी ? यदि त्यसलाई चपाएर खाने हो भने पानीमा भिजाएर खाऊ। होइन भने दुःख गर्नुको अर्थ छैन। किन व्यर्थै दुःख गरिरहेका छौ ? स्यालको कुरा बाघलाई चित्त बुझ्यो। बाघले कछुवालाई नरम गरेर खाने उद्देश्यले नजिकैको नदीमा लगेर छाड्यो। स्याल अलि परै बसेर यो दृश्य हेरिरहेको थियो। मनमनै हाँस्दै रमाउँदै गरेको बाठो स्यालको जुक्ति बाघले बुझेन। बाघ भने कछुवा नदीबाट निस्कन्छ र खाउँला भनेर पर्खी बसेको थियो। कछुवा नदीमा पसेपछि कता बिलायो कता ? बाघले पत्तै पाएन। नैतिक शिक्षा : शक्तिशाली छु भनेर पनि सधैं काम लागिँदैन। बाघ जंगलको राजा हो तर उसले बुद्धि नपुर्याउँदा मुखमा आएको सिकार गुमाउनु पर्यो। अरूलाई चाँडो विश्वास गर्ने र सही निर्णय नगर्नेले दुःख पाउँछ।"
खोलामा बग्दा बालिका बेपत्ता,विराटनगर : मोरङको बूढीगंगा गाउँपालिका२ स्थित बूढी खोलामा बग्दा शुक्रबार दिउँसो एक बालिका बेपत्ता भएकी छिन्। पौडी खेल्ने क्रममा मजुलम मियाकी ८ वर्षीया छोरी रुसिना खातुन खोलामा बग्दा बेपत्ता भएको मोरङ प्रहरी प्रमुख एसपी शान्तिराज कोइरालाले बताए। उनका अनुसार दिदी सुहाना खातुनसँगै पौडी खेल्न पसेका बेला रुसिनालाई दिउँसो १ बजेतिर खोलाले बगाएको पाइएको छ। पौडिएर बाहिर निस्कन सफल भएकी सुहानाले घटनाका बारेमा प्रहरी र स्थानीयलाई जानकारी गराएकी हुन्। स्थानीयको सहयोगमा घटनास्थल वरपर खोजी तीव्र पारिए पनि बेपत्ता भएकी बालिकालाई फेला पार्न नसकिएको प्रहरीले जनाएको छ।
सुनसरी : स्थानीय निर्वाचनमा निजी हतियार चुनौती,धरान : स्थानीय निर्वाचन नजिकिदैँ जाँदा सुनसरीमा निजी हतियार मूख्य चुनौतीकारुपमा देखा परेको छ। जिल्ला प्रशासन कार्यालय सुनसरीले महिनादिन अगाडि नै निजी हतियार बुझाउन सम्बन्धित व्यक्तिलाई सूचनाजारी गरेको भएपनि अधिकांशले हतियार बुझाउन अटेर गरेका छन्। जिल्ला प्रशासन कार्यालय सुनसरीले मातहतका सबै प्रहरी कार्यालयलाई लाईसेन्स लिएर राखेका हतियार बुझाउन पत्रचार गरेको भएपनि सुनसरी प्रहरीले हतियार संकलनमा खास्सै चासो देखाएको छैन्। सुनसरीमा शुक्रबारसम्म ३६ जनाले आफ्ना निजी हतियार बुझाएको सुनसरीका प्रमुख जिल्ला अधिकारी इन्द्रदेव यादवले जानकारी दिएका छन्। उनले अन्य हतियार संकलन गर्न प्रहरीलाई निर्देशन दिएको बताए। सुनसरी प्रशासनले चैत ९ गते सुचना जारी गरि १५ दिन भित्र निजी हतियार र गोली बुझाउन सार्वजनिक सूचनाजारी गरेको थियो। प्रशासनले दिएको समय सिमामासमेत निजी हतियार नबुझाए निर्वाचनमा समस्या थपिने छ। इलाका प्रहरी कार्यालय धरानका डिएसपी बुद्ध श्रेष्ठले धरानमा मात्र १६ जनाले निजी हतियार बुझाएको बताए। उनले निजी हतियार राखेका सबैलाई बुझाउन निर्देशन गरिएको बताउदै अटेर गरे जफत गर्ने चेतावनी दिएका छन्। प्रमुख जिल्ला अधिकारी यादवले पनि निजी हतियार निर्वाचनको सुरक्षामा चुनौती हुने बताउछन्। उनका अनुसार ४ हजार ८८ जनाले जिल्ला प्रशासन कार्यालय सुनसरीमा अनुमति लिएर हतियार राखेका छन्। उनले हतियार अनुमति लिएका सर्वसाधारणलाई नजिकैको प्रहरी कार्यालयमा बुझाउन भनिए पनि हालसम्म ३६ वटामात्र हतियार संकलन हुनु संख्या कम भएको भन्दै प्रहरीलाई थप ताकेता गर्न निर्देशन दिएको बताए। सर्वसाधारणले दर्ता गरेर राखेका निजी हतियार नजिकैको प्रहरी कार्यालयमा राख्न निर्देशन गरिएको बताए। मानवअधिकार संजाल सुनसरीका अध्यक्ष रमेश भट्टराईले निजी हतियारले निर्वाचनमा दुरुपयोग हुने भएकाले स्थानीय प्रशासनले उच्च सर्तकता अपनाउनुपर्ने बताए। प्रहरीको कमजोरीका कारण सबै हतियार संकलनमा ढिलाई भएकाले प्रहरीलाई तदारुकताका साथ हतियार संकलनमा परिचालन गरिए निर्वाचन शान्तिपूर्वक सम्पन्न हुने उनको सुझाव छ। निजी हतियार संकलन नगरिएको विषयमा बुझ्न सुनसरीका प्रहरी प्रमुख एसपी संजयसिंह थापालाई फोन सम्पर्क गर्दा उनले फोन उठाएनन्।
वैदेशिक रोजगारीका लागि सर्वीया खुला,"काठमाडौंः सरकारले वैदेशिक रोजगारीका लागि सर्वीया जान खुल्ला गरेको छ । श्रम रोजगार तथा सामाजिक सुरक्षा मन्त्रालयका प्रवक्ता डण्डुराज घिमिरेले नेपालबाट वैदेशिक रोजगारीमा जान सर्वीया खुला गरिएको जानकारी दिए । उनले अन्नपूर्णसँग भने,' सरकारले ११० वटा देश वैदेशिक रोजगारीका लागि खुल्ला गरेको थियो । अब सर्वीया थपिएको छ ।' श्रम रोजगार तथा सामाजिक सुरक्षा मन्त्रालयले सूचना प्रकाशित गर्दै अब सर्वीयामा पनि वैदेशिक रोजगार व्यवसाय गर्न पाउने निर्णय भएको जनाएको थियो । योसहित वैदेशिक रोजगारका लागि खुला गरिएका देशको संख्या १११ पुगेको छ।"
थुनुवालाई प्रतिबन्धित औषधि पुर्याउने तीन जना पक्राउ,"विराटनगर : प्रहरी हिरासतमा रहेका थुनुवालाई प्रतिबन्धित औषधि पुर्याउने तीन जनालाई प्रहरीले मोरङको उर्लाबारीबाट पक्राउ गरेको छ। मोरङ प्रहरी प्रमुख एससपी शान्तिराज कोइरालाका अनुसार पथरीशनिश्चरे नगरपालिका४ का २० वर्षीय सन्दीप लिम्बू, २१ वर्षीय सागर राई र पथरीशनिश्चरे२ का १९ वर्षीय दीपक लिम्बूलाई पक्राउ गरिएको हो। प्रतिबन्धित औषधि लगेर अभद्र व्यवहार मुद्दामा अनुसन्धान भइरहेका थुनुवा पथरीशनिश्चरे२ का २२ वर्षीय रूपन राईलाई दिन खोजेको पाइएपछि उनीहरुलाई पक्राउ गरिएको एसपी कोइरालाले बताए। इलाका प्रहरी कार्यालय उर्लाबारीले राईलाई गत वैशाख ६ गते पक्राउ गरेर अभद्र व्यवहार मुद्दामा अनुसन्धान गरिरहेको थियो। उनलाई भेट्न र कपडा पुर्याउन भनेर आएका युवाले प्रतिबन्धित औषधि ल्याएर दिन खोजेको पाइएपछि प्रहरी निरीक्षक मिलन थापा नेतृत्वको टोलीले बिहीबार दिउँसो तीनै जनालाई पक्राउ गरेको हो। रूपनका लागि भनेर उनीहरुले ल्याएको कपडा चेकजाँच गर्दा औषधि फेला परेको प्रहरीले जनाएको छ। कपडाभित्र प्रतिबन्धित औषधि स्पासपेन ३ चक्की र डिस्पोक्यानन् अल्कोहल स्वार्ड ३ प्याकेट फेला परेको एसपी कोइरालाले बताए। पक्राउ परेका तीनै जनाविरुद्ध प्रहरीले अभद्र व्यवहार मुद्दामै अनुसन्धान अघि बढाउने भएको छ। नेपालमा प्रयोगमा प्रतिबन्ध लगाइएको औषधिलाई मिलाएर दुर्व्यसनीले लागुऔषधका रूपमा प्रयोग गर्ने गरेको प्रहरीले जनाएको छ। प्रहरीको प्रारम्भिक अनुसन्धानबाट हिरासतमा रहेका रूपन र उनलाई प्रतिबन्धित औषधि पुर्याउन गएका युवाहरु लागुऔषधको दुव्र्यसनी रहेको पत्ता लागेको छ।"
पश्चिम वायुको प्रभाव : कुनकुन प्रदेशमा हुँदैछ मेघ गर्जनसहित वर्षा ?,"काठमाडौं : पहाडी भूभागमा स्थानीय वायु तथा पश्चिम वायुको प्रभाव रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाले शुक्रबार जारी गरेको बुलेटिनमा प्रदेश १, मधेश प्रदेश, बागमती प्रदेश र गण्डकी प्रदेशका पहाडी भूभागका मेघ गर्जनचट्याङ्गसहित वर्षाको सम्भावना रहेको जनाएको छ। राती प्रदेश १ र गण्डकी प्रदेश लगायत देशका पहाडी भूभागमा आंशिकदेखि सामान्य बदली रहि बाँकी भूभागमा मौसम सामान्यता सफा रहने छ। गण्डकी प्रदेशको पहाडी भूभागको थोरै स्थानहरुमा र प्रदेश १ र कर्णाली प्रदेशको पहाडी भूभागको एक वा दुई स्थानमा मेघ गर्जनचट्याङ्गसहित वर्षाको सम्भावना रहेको महाशाखाले जनाएको छ। शनिबार पनि प्रदेश १, मधेश प्रदेश, बागमती प्रदेश र गण्डकी प्रदेशका केही स्थानहरू र बाँकी प्रदेशका पहाडी भूभागका थोरै स्थानमा मेघ गर्जनचट्याङ्ग सहित क्षणिकहल्का वर्षाको सम्भावना रहेको छ। आइतबार देशको पहाडी भूभागमा आंशिक देखि सामान्य बदली रही बाँकी भूभागमा आंशिक बदली रहने छ। प्रदेश १, मधेश प्रदेश, बागमती प्रदेश, गण्डकी प्रदेश, कर्णाली प्रदेश र सुदूरपश्चिम प्रदेशका केही स्थानहरूमा र लुम्बिनी प्रदेशको पहाडी भूभागका थोरै स्थानमा मेघ गर्जनचट्याङ्गसहित क्षणिकहल्का वर्षाको सम्भावना रहेको छ। देशका तराई तथा चुरे क्षेत्रमा तापक्रम बढ्दोक्रममा रहेकोले गर्मीका कारण हुन सक्ने असरबाट बच्न महाशाखाले अनुरोध गरेको छ।"
"हेटौँडामा बर्डफ्लू भेटियो, तीन हजार ४५३ कुखुरा नष्ट","बागमती : बागमती प्रदेशको राजधानी हेटौडाको एक कुखुरा फार्ममा बर्डफ्लू भेटिएको पुष्टि भएको छ। बर्डफ्लू देखिएपछि शुक्रबार तीन हजार ४५३ कुखुरा, ५८० अण्डा र ५० केजी दाना नष्ट गरिएको छ । भेटनरी अस्पताल तथा पशुसेवा केन्द्र मकवानपुरका अनुसार हेटौडा उपमहानगरपालिका७ नागस्वतीस्थित व्यवसायी राजन खतिवडाको आदर्श कुखुरा फार्ममा बर्डफ्लू भेटिएपछि प्राविधिकसहितको टोली खटाएर उक्त परिमाणको कुखुरा, अण्डा र दाना नष्ट गरिएको हो । कुखुरा फार्ममा रहेका चार हजार कुखुरामध्ये सयौं सङ्ख्यामा कुखुरा मरेपछि शंका लागेर वैशाख ९ गते कुखुराको नमूना पशु विभाग काठमाडौँ पठाइएको र सात दिनपछि बिहीबार बर्डफ्लू प्रमाणित भएको रिपोर्टको आधारमा कुखुरा नष्ट गरिएको केन्द्रका प्रमुख डा ब्रजकिशोर ठाकुरले राससलाई जानकारी दिए। उनका अनुसार आदर्श पोल्ट्री फार्ममा रहेको कुखुरासँगै छिमेकमा रहेका अन्य पोल्ट्री फार्मको नमूना जाँच गर्दा बर्डफ्लू पुष्टि भएको छ। रिपोर्ट आएपछि जिल्ला प्रशासन कार्यालय हेटौँडामा बिहीबार बैठक गरी बर्डफ्लू प्रमाणित भएको फार्मका कुखुरा नष्ट गर्न टोली पठाइएको मकवानपुरका सहायक प्रमुख जिल्ला अधिकारी बद्रीनाथ गैरेले बताए। पशुपक्षी तथा मत्स्य निर्देशनालय हेटौंडाका निर्देशक गोपालप्रसाद शाहले बर्डफ्लू नियन्त्रण नियमावलीअनुसार बर्डफ्लू भएको स्थानमा नियन्त्रण तथा नियमन गरिने र कानुनी प्रवधानअनुसार किसानलाई राहत उपलब्ध गराउने बताए। रासस"
