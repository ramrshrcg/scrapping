शीर्षक,विवरण
"मुस्ताङमा वर्षा: मार्फाको स्याउबारीमा पस्यो बाढी, सडक र पुलमा क्षति, हवाई सेवा ठप्प","जोमसोम : गत मंगलबारदेखिको निरन्तर परिरहेको अविरल वर्षाले मुस्ताङको जनजीवन प्रभावित बनेको छ । वर्षाले बेनीजोमसोम सडक अन्तर्गत म्याग्दी र मुस्ताङखण्डका दर्जनौ स्थानमा सडक अवरुद्ध भएको छ भने मुस्ताङ भ्रमणमा आएका पर्यटक ५ दिनदेखि होल्डिङ गर्दै बसेका छन् । कुनै बेला पानीनै नपर्ने भनेर चिनिने हिमाली जिल्ला मुस्ताङमा यसपटक भने दशैको अघिल्लोदिनदेखि निरन्तर अबिरल वर्षा भईरहेको छ । निरन्तरको वर्षाले स्थानीय समुदाय र मुस्ताङ भ्रमण गर्ने आन्तरिक तथा बाह्य पर्यटकले निकै सास्ती भोग्न बाध्य भएका छन् । वर्षासँगै आएको फाराम खोला बाढीले मुस्ताङको मार्फास्थित स्याउबारी बगरमा परिणत भएको छ । मार्फाको शितोष्ण बागबानी फार्म स्थित फाराम खोलाबाढीले स्थानीय र फार्मको करोडौं मुल्य बराबरको स्याउबारीमा ठुलो क्षति पुर्याएको छ । केन्द्रको सी र डी स्याउ ब्लगमा बाढी पस्दा स्याउबारी जलमग्न भई बगरमा परिणत भएको हो । यसै गरी मार्फाका स्थानीय गोपाल गौचनको करिव २५ रोपनी जग्गामा लगाईएको स्याउबारी खोलाले धार परिवर्तन गर्दा करोडौंको क्षति पुगेको छ भने स्याउबारी पुरै बगरमा परिणत भएको छ । मार्फा स्थित फाराम खोलाले धार परिवर्तन गर्दा मार्फाछैरो जोड्ने झोलुङे पुल भत्किएको छ भने राष्ट्रिय गौरवको बेनीजोमसोम सडकको मार्फा सडकमा बाढी पस्दा सडक संरचनामा क्षति पुगेको छ । मार्फाको दुई स्थानको मुख्य सडकमा करिब १ हजार मिटर सडक क्षति भएको हो । बाढीले मार्फाको दुई स्थानको सडकमा पुरै बालुवा,लेदो माटो,ग्रेगान र रुखहरु बगाएर थुपारिदा मुख्य सडक अवरुद्ध भएको मुस्ताङका प्रमुख जिल्ला अधिकारी नेत्रप्रसाद शर्माले जानकारी दिए । प्रजिअ शर्माले अविरल वर्षाले मुस्ताङको ६ स्थानमा सडक अवरुद्ध भएको छ भने म्याग्दी खण्डमा पनि उस्तै समस्या रहेको बताए । उनका अनुसार निरन्तरको वर्षाले बेनीजोमसोम सडक, जोमसोममुक्तिनाथ सडक र जोमसोमउपल्लो मुस्ताङ सडकको ठाउँमा बाढी पहिरोले क्षति पुगेको बताए । वर्षासँगै आएको फाराम खोला बाढीले स्थानीय र बागवानी फार्मको करोडौ मुल्यको जमिन बगरमा परिणत छ भने वर्षाले वारागुङ मुक्तिक्षेत्र गापामा परम्पराग ढुङ्गा माटोले बनेका १४ घर पूर्ण रुपमा क्षति पुगेको प्रजिअ शर्माको भनाइ छ । उनले वर्षाले लगातार ५ दिनदेखि म्याग्दी र मुस्ताङखण्डमा सडक अवरुद्ध हुँदा मुस्ताङ भ्रमण गर्ने पर्यटक समेत बिचल्लीमा परेको बताए । अविरल वर्षाले दशै अघि मुस्ताङ आएका पर्यटक ठाउँ ठाउँमा होल्डिङ गरी बाटो सहज हुने पखाईमा बसेका छन् । मुस्ताङको जोमसोम,मार्फा,टुकुचे, लेते र घाँसा र म्याग्दीको तातोपानीमा सयौं पर्यटक बाटो सहज हुने पखाईमा होल्डिङ गरी बसेका छन् । मुस्ताङका प्रहरी नायव उपरिक्षक रविन्द्रनाथ शर्माले अविरल वर्षाले मुस्ताङमा सडक,स्याउबारी र परम्परागत घरहरुमा क्षति पुगेको बताए । मार्फामा फाराम खोला बाढीले स्याउबारी,पुल र सडकमा क्षति पुगेको र खोला नियन्त्रणमा लिन नेपाल प्रहरी ,सशस्त्र प्रहरी, नेपाली सेना ,स्थानीय तह र गाउँले मिलेर सयुक्त रुपमा खोला नियन्त्रणमा लिने प्रयास भइरहेको जानकारी दिए । बिहीबारदेखिको फाराम खोला बाढीको बाहव उच्च हुँदा मार्फाका आधा दर्जन घर उच्च जोखिममा परेका छन् । सडक पुरै बगरमा परिणत भएको छ । घरपझोङ गापाका अध्यक्ष मोहनसिंह लालचनले फाराम खोलाको बाढीले मानवीय क्षति नभएपनि करोडौं मुल्य बराबरको स्याउबारी नष्ट भएको बताए । बाढीले छिनछिनमा धार परिवर्तन गर्दा खोला नियन्त्रणमा लिन अप्ठ्यारो परेको अध्यक्ष लालचनले बताए । बस्ती र स्याउबारी जोगाउन गाउँपालिका, गाउबासी र सुरक्षा निकायले ३६ घण्टा प्रयास गर्दा समेत खोला ट्याकमा ल्याउन नसकेको जनाए । अविरल वर्षाले सडक, पुल र खेतीयोग्य भुमीमा बाढी पसेपछि घरपझोङ र वारागुङ मुक्तिक्षेत्रले जनजिवन सहज बनाउन डोजर भाडामा लिएर काम गरिरहेका छ । दशै बिदामा बेनीजोमसोम सडकका मजदुर र उपकरण चालक घर जादा मुस्ताङमा सडक खुलाउन र खोला नियन्त्रणमा लिन समस्या परेको हो । यस्तै, मंगलबारदेखिको अविरल वर्षाले बेनीजोमसोम सडकको म्याग्दी खण्डमा पर्ने घुमाउने ताल,बैसरी,बेग खोला,लाटो खोला,दाना, रुप्से झरना र काभ्रेभीर लगायतका स्थानमा सडक ध्वस्त भएको थियो । शनिबारसम्म मुस्ताङको कोवाङदेखि म्याग्दीको तातोपानीसम्म सडक सूचारु भएको बताइएको छ । कतिपय स्थानमा पर्यटक तथा सर्वसाधारणले सवारी फेरबदल गरी यात्रा गरेका छन् भने अधिकाँश स्थानमा जोखिम मोलेर पैदलयात्रा गर्नेुपर्ने अवस्था छ । धौलागिरी सर्किटको यात्रा गर्ने क्रममा आफ्ना ८ जना साथीसहित मुस्ताङ आएका बङ्गलादेशी पर्यटक माझारुतले मौसम प्रतिकुलताका कारण आफ्नो टोली धौलागिरी सर्किट नपुगी फर्किन परेको बताए । उनले मुस्ताङ र म्याग्दी सडक ठाउँ ठाउँमा अवरुद्ध हुँदा ५ दिनदेखि मुस्ताङर्मै अलपत्र परेको र बाटो खुल्ने पखाईमा रहेको बताए । मौसम प्रतिकुलताका कारण मुस्ताङमा लगातार ५ दिनदेखि हवाई सेवा ठप्प छ । दशै बिदामा मुस्ताङ भ्रमण गर्न चाहेका पर्यटक समेत सहज रुमा मुस्ताङ भ्रमण गर्नसक्ने अवस्था छैन । अविरल वर्षाले दर्जनौं स्थानमा सडक अवरुद्ध हुँदा मुस्ताङमा उत्पादित स्याउ पोखरा लैजान समस्या परेको छ । यस्तै, सडक अवरुद्ध मुस्ताङमा खाद्यान्न,ईन्धन र अतिआवश्यकीय सामाग्री ढुवानी गर्न समेत सकिएको छैन । सडक असहजताका कारण आन्तरिक तथा बाह्य पर्यटक मुस्ताङ आउन सक्ने अवस्था नहुँदा स्थानीय पर्यटन व्यवसायी समेत चिन्तित देखिएका छन् ।"
पहिरोले कुलो बगाएपछि सन्धिखर्कमा ७ सय रोपनी खेत सिंचाइविहीन,"सन्धिखर्क : अर्घाखाँचीको सन्धिखर्क १० जलजलेमा पहिरोले २ वटा कुला बगाएको छ। सन्धिखर्क १० घोचेखोलाको जलजलेमा पहिरो जाँदा साठीको जलजले सिंचाइ कुलो र माझको कुलो पहिरोले लगेको स्थानीय तथा कुलोका मोही विष्णु बहादुर घर्तीले बताए। खेतमा सिंचाइ हुने कुला पहिरोले लगेपछि स्थानीय कृषकहरु चिन्तित बनेका छन् । फुल खेल्न लागेको धानमा सदाभन्दा बढी पानी चाहिने अवस्थामा कुलो पहिरोले बगाएपछि कृषकहरू चिन्तित बनेका हुन् । पहिरोले कुलो बगाएपछि साठीको जलजले सिंचाइ कुलोको २ सय रोपनी र माझको कुलोको झन्डै ५ सय रोपनी खेत सिंचाइविहीन बनेको हो । जलजलेमा गएको पहिरोले जलजले सारनटारी धरमपानी कृषि सडक पनि अवरुद्ध भएको छ । स्थानीय मानिसहरु पैदल पनि हिँड्न नसक्ने गरी गएको पहिरोले कृषकहरुले दूध र तरकारी समेत सन्धिखर्क र चुत्राबेसीमा ल्याउन सकेका छैनन् । बाटो अवरुद्ध भएपछि दूध समेत बिक्री गर्न बजारमा लैजान नसकेको स्थानीय कृषक गोविन्द बन्जाडेले बताए । घोचेखोला हुँदै आपखोला जाने सडक घोचेखोलाले कटान गरेपछि बाटो पूर्णरुपमा अवरुद्ध बनेको छ । सन्धिखर्क किमडाडा, धारापानी, प्युठान सडक, सन्धिखर्क, खिल्जी, जैटारी, प्युठान सडक, सन्धिखर्क बलकोट तम्घास सडक, गच्छे, धनचौर, भालुबांग सडक पनि ठाउँठाउँमा गएको पहिराले अवरुद्ध भएको छ ।"
"तनहुँमा एमाले र राप्रपाले टुङ्गाए उम्मेदवार, नेकपा एसले भागबण्डा पाएन","तनहुँ : आगामी मंसिर ४ गते हुने प्रतिनिधि तथा प्रदेश सभाको निर्वाचनका लागि तनहुँमा नेकपा एमाले र राप्रपाले उम्मेदवारको टुङ्गो लगाएका छन्। एमालेले तनहुँ क्षेत्र नं १ को प्रतिनिधिसभामा एकबहादुर राना वा तालमेल हुन सक्ने जनाएको छ। तनहुँ क्षेत्र नं१ को प्रदेश सभा (क) मा रामबहादुर गुरुङ र प्रदेश सभा (ख) मा पूर्णबहादुर गुरुङलाई टिकट दिएको छ। रामबहादुर २०७४ को निर्वाचनमा सोही क्षेत्रबाट विजयी भएका थिए। पूर्णबहादुर भने केही दिन अघि मात्र कांग्रेस परित्याग गरी एमाले प्रवेश गरेका हुन्। त्यस्तै, तनहुँ क्षेत्र नं २ को प्रतिनिधिसभामा किरण गुरुङले टिकट पाएका छन्। गुरुङ पार्टीका स्थायी कमिटी सदस्य तथा पुर्वमन्त्री हुन्। २०७४ को प्रदेशसभा निर्वाचनमा विजयी भएर गण्डकी प्रदेशको अर्थमन्त्री बनेका थिए। क्षेत्र नं२ को प्रदेशसभा (क) मा श्यामराजा महत र प्रदेशसभा (ख) मा केदार सिग्देलले टिकट पाएका छन्। २०७४ को प्रतिनिधि सभा निर्वाचनमा सिग्देल विजयी भएका थिए। तनहुँबाट प्रतिनिधि सभामा राप्रपाका घर्ती र महतलाई टिकट राष्ट्रिय प्रजातन्त्र पार्टी (राप्रपा) ले तनहुँको क्षेत्र नं १ को प्रतिनिधि सभामा विनोद घर्तीलाई उम्मेदवार बनाएको छ। घर्ती पार्टीको जिल्ला अध्यक्ष हुन्। क्षेत्र नं २ को प्रतिनिधि सभामा नरेन्द्रप्रताप महतले टिकट पाएका छन्। क्षेत्र नं १ को प्रदेश सभा क मा विवेक न्यौपाने र ख मा राजु गोतामे उम्मेदवार बन्नेछन्। क्षेत्र नं २ को प्रदेशसभा क मा रेशमराज अधिकारी र प्रदेश सभा ख मा श्यामकुमारी राईलाई टिकट दिइएको छ। तनहुँमा प्रतिनिधि सदस्य दुवै कांग्रेसलाई, माओवादीलाई दुई सिट दुई प्रतिनिधि सभा तथा चार प्रदेश सभा रहेको तनहुँमा कांग्रेसले प्रतिनिधितर्फ दुवै क्षेत्र र प्रदेश सभामा दुई सिट पाउने सहमति भएको छ। त्यस्तै, दुई प्रदेश सभा क्षेत्र भने नेकपा माओवादीको भागमा परेको छ। तनहुँ क्षेत्र नं१ र २ संगै प्रदेशसभातर्फ क्षेत्र नं१ को (क) र क्षेत्र नं२ को (ख) कांग्रेसको भागमा परेको छ। माओवादीले क्षेत्र नं १ को (ख) र क्षेत्र नं २ को (क) पाएको छ। गठबन्धनको अर्को दल नेकपा एकीकृत समाजवादी पार्टी भने जिल्लामा टिकटविहिन भएको हो। जसका कारण एसका जिल्ला तहका नेता कार्यकताहरुमा असन्तुष्टि देखिएको छ। कांग्रेसमा टिकट वितरणमा रस्साकस्सी जारी छ। अहिलेसम्म उम्मेद्वार छनौट गर्न सकेको छैन। माओवादी केन्द्र पनि उम्मेदवार छनौटको गृहकार्यमा जुटिरहेको छ।"
गोरखामा एकै परिवारका तीन जना मृत फेला,"गोरखा : गोरखामा रुखमा झुण्डिएको अवस्थामा एकै परिवारका तीन जनाको शव फेला परेको छ। भीमसेन थापा गाउँपालिका६ स्थित मेरियाटोलका ३४ वर्षका हेमबहादुर राना र उनका जुम्ल्याहा छोराको शव झुण्डिएको अवस्थामा आज बिहान फेला परेको जिल्ला प्रहरी कार्यालयका प्रमुख प्रहरी उपरीक्षक केदार खनालले जानकारी दिए। 'सात वर्षका दुई बालकको काप्राको रुखमा झुण्डिएको अवस्था फेला परेको छ', उनले भने, 'बुबा हेमबहादुरको शव अर्कै रुखमा भेटिएको छ।' घटनाको प्रकृति हेर्दा रानाले दुई छोरालाई रुखमा झुण्ड्याएर हत्या गरी आफूले आत्माहत्या गरेको हुनसक्ने अनुमान गरिएको उनको भनाइ छ। घरबाट झण्डै डेढ किलोमिटर पश्चिम दक्षिणमा छोराहरूको शव एउटै डोरीमा झुण्डिएको अवस्थामा फेला परेको उनले बताए। हेमबहादुरको शव भने बालकहरू झुण्डिएको रुखभन्दा केही पर अर्को रुखमा फेला परेको प्रहरीले जनाएको छ। घटनास्थलमा अहिले प्रहरीको टोली पुगेर अनुसन्धान सुरु गरेको उनले बताए। 'घटना कसरी घट्यो भनेर खुल्न बाँकी नै छ', उनले भने, 'शवको मुचुल्का उठाउनका लागि प्रहरीको टोली घटनास्थलमा पुगिसकेको छ, तिनै जनाको शव पोष्टमार्टमका लागि शव गोरखा अस्पतालमा ल्याउने तयारी भइरहेको छ।' बिहान स्थानीयले रुखमा मान्छे भुण्डिएको देखेपछि घटनाका बारेमा जानकारी पाएको वडाध्यक्ष रन्जन रिमालले जानकारी दिए। मृतक राना डेढ महिनाअघि मात्र श्रीमतीसँग सम्बन्ध बिच्छेद गरेर बसेका थिए।"
पूर्वमन्त्री खतिवडाले पाए छैटौं पटक टिकट,हेटौंडा : पूर्व स्वास्थ्यमन्त्री तथा नेकपा एकीकृत समाजवादी पार्टीका स्थायी कमिटी सदस्य विरोध खतिवडाले छैटौं पटक टिकट पाएका छन्। आसन्न मंसिर ४ गते हुने निर्वाचनमा सत्तारुढ गठबन्धन दलको तर्फबाट प्रतिनिधि सभा सदस्य पदको लागि मकवानपुर क्षेत्र नम्वर२ बाट खतिवडा उम्मेदवार भएका हुन्। भागबण्डामा क्षेत्र नम्बर२ एकीकृत समाववादीलाई परेपछि खतिवडालाई उम्मेदवारको रुपमा अघि सारिएको हो। पञ्चयाती व्यवस्थादेखि नै सोही क्षेत्रबाट चुनाव लड्दै आएका खतिवडाले बहुदलपछि मात्रै ५ पटक सो क्षेत्रमा जीत हात पारिसकेका छन्। ४ पटक नेकपा एमालेबाट जित हात पारेका उनले २०७४ को निर्वाचनमा भने नेकपा माओवादी केन्द्रको पनि सहयोग पाए। पटकपटक एमालेबाट चुनाव जितेका खतिवडा पहिलो पटक एमालेकै उम्मेदवारसँग चुनाव लड्दै छन्। एमालेले सो क्षेत्रबाट महेशकुमार बर्तौलालाई उम्मेदवार बनाएको छ। त्यस्तै गठबन्धनबाटै प्रतिनिधिसभा क्षेत्र नम्वर २ (क) मा नेकपा माओवादी केन्द्रकी कुमारी मोक्तानले टिकट पाएकी छिन् भने प्रतिनिधिसभा क्षेत्र नम्बर १ (क) मा माओवादी केन्द्रकै प्रेमबहादुर पुलामीले टिकट पाएका छन्। उनीहरु दुवै जनाले २०७४ को प्रदेश सभाको निर्वाचनबाट सोही क्षेत्रबाट चुनाव जितेका थिए।
उम्मेदवारी मनोनयन दर्ताको समय थप हुँदैन : निर्वाचन आयोग,"काठमाडौं : निर्वाचन आयोगले मंसिर ४ गतेको प्रतिनिधिसभा र प्रदेशसभा निर्वाचनका लागि उम्मेदवारी मनोनयनमा दुई दिन समय दिन नसक्ने बताएको छ । शनिबार आयोगमा आयोजित पत्रकार सम्मेलनमा प्रमुख निर्वाचन आयुक्त दिनेश थपलियाले स्थानीय तह निर्वाचनको मनोनयन, प्रतिनिधिसभा र प्रदेशसभा निर्वाचनको समानुपातिक पद्धतिको बन्द सूची बुझाउँदा जस्तै दुई दिन समय दिन नसक्ने बताएका हुन् । प्रतिनिधिसभा र प्रदेशसभा निर्वाचनको उम्मेदवारी दर्ताको समय आइतबारलाई तोकिएको छ । देशभर वर्षा, बाढी, पहिरो र डुवानको समस्या देखिएपछि दलहरुले निर्वाचन कार्यक्रम सार्न वा मनोनयनको समय २ दिन राख्न आयोगलाई आग्रह गरेका छन् । तर, आयोगले निर्वाचन कानुनले प्राकृतिक विपत्तिका कारण मनोनयन पछि सार्न छुट नदिएको जवाफ दिएको छ । प्राकृतिक विपत्ति आइपरे मतदानको काम स्थगित गर्न सकिने कानुनी व्यवस्था भएको तर निर्वाचन कार्यक्रम सार्ने व्यवस्था नभएको प्रमुख आयुक्त थपलियाले बताए। उम्मेदवार आफैं जान नसके प्रतिनिधि वा वारेसमार्फत पनि मनोनयन दर्ता गराउन सकिने थपलियाले बताए। उनले आइतबार बिहान १० देखि ५ बजेसम्म देशभरका मुख्य निर्वाचन अधिकृतको कार्यालय र निर्वाचन अधिकृतको कार्यालयमा उम्मेदवारी दर्ताका लागि आवश्यक संरचना, जनशक्ति र सुरक्षा प्रबन्ध भइसकेको बताए। त्यस्तै प्रमुख निर्वाचन आयुक्त थपलियाले जित्ने उम्मेदवारलाई पराजित उम्मेदवारले खुसीका साथ माला लगाइदिने वातावरण बनाउन आग्रह समेत गरे।उनले निर्वाचनलाई सफलतापूर्वक सम्पन्न गर्न सबै पक्षको सहयोग अपरिहार्य रहेको बताए । मतदानको अधिकारलाई सुरक्षित राख्न र मतदानलाई कुनै पनि तरिकाबाट प्रभावित गर्नेहरूलाई कुनै पनि किसिमको दण्ड तथा कारबाहीका लागि आयोग तत्परताका साथ लागू गर्ने थपलियाले बताए। प्रमुख आयुक्त थपलियाले विभिन्न मतदानस्थलहरुमा सुरक्षा अवस्था हेरेर वर्गीकरण गरिएको बताए । उनले निर्वाचन आचारसंहिता कार्यान्वयनका लागि आयोग प्रतिबद्ध रहेको बताए। त्यस्तै आयोगले समानुपातिक प्रतिनिधित्व सुनिश्चित हुने गरी उम्मेदवारी मनोनयनपत्र दर्ता गराउन राजनीतिक दलहरुलाई आग्रह गरेको छ । संविधान, कानुनको व्यवस्था र मर्मबमोजिम सबै वर्ग, क्षेत्र, लिंग, समुदायको समानुपातिक प्रतिनिधित्व सुनिश्चित हुने गरी उम्मेदवारी दिन आग्रह गरेको हो । आयोगले ७७ वटै जिल्लामा मुख्य निर्वाचन अधिकृतहरुको कार्यालय र ८८ वटा निर्वाचन अधिकृत कार्यालय स्थापना गरिसकिएको जानकारी दिएको छ । मंसिर ४ गतेका लागि तय गरिएको प्रतिनिधिसभा र प्रदेशसभा निर्वाचन आउन अब ४३ दिन बाँकी छ ।"
निर्वाचन अधिकृतको कार्यालयमा मनोनयन दर्ता गर्न अवरोध भए निर्वाचन आयोगले सहजीकरण गर्छ,"काठमाडौं : निर्वाचन आयोगले बाढी, पहिरो र अन्य कारणले यातायात अवरोधले मनोनयन दर्ता गर्न समस्या भए निर्वाचन आयोगले सहजिकरण गरिदिने जनाएको छ। प्रतिनिधि र प्रदेश सभा सदस्यको सदस्यको उम्मेदवारलाई सम्बन्धित निर्वाचन अधिकृतको कार्यालयमा मनोनयन दर्ता गर्न बाढी,पहिरो तथा यातायात अवरोधका कारण कुनै समस्या परेमा सहजीकरण गरिदिने जनाएको हो। आइतबार बिहान १० बजेभित्र निर्वाचनआयोगमा आवश्यक कागजात उपलब्ध गराएमा आवश्यक सहजीकरण गरिदिने व्यवस्था मिलाएको उल्लेख गरेको छ। मंसिर ४ गते हुने निर्वाचनका लागि आइतबार बिहान १० बजेदेखि अपरान्ह ५ बजेसम्म मुख्य निर्वाचन अधिकृत तथा निर्वाचन अधिकृतको कार्यालयमा पहिलो हुने निर्वाचित हुने निर्वाचन प्रणालीतर्फ उम्मेदवारको मनोनयनपत्र दर्ताको कार्यक्रम रहेको छ। शनिबार भएको पत्रकार सम्मेलनमा प्रमुख आयुक्त दिनेशकुमार थपलियाले विविध कारणवश केही दलले पहिलो हुने निर्वाचित हुने निर्वाचन प्रणालीतर्फ उम्मेदवारको मनोनयनपत्र दर्ताको कार्यक्रम केही पर सारिदिन वा थप समय दिन आग्रह गरेको भएपनि विद्यमान कानुनी अवस्थाभित्र निर्वाचन कार्यक्रम हेरफेर गर्ने आधार नदेखिएकाले कार्यक्रम यथावत राखिएको स्पष्ट पारेका थिए। उनले उम्मेदवारले निर्वाचन प्रतिनिधिका माध्यमबाट पनि मनोनयनपत्र दर्ता गराउन सक्ने भएकाले सोका लागि दलले मनोनयन गरेको औपचारिक पत्र, मनोनयनपत्र र निस्सालगायतका कागजातहरू सम्बन्धित निर्वाचन अधिकृतको कार्यालयमा उपलब्धसम्म गराएर दल र उम्मेदवारलाई सहजीकरण गर्न आयोग तत्पर रहेको स्पष्ट पारेका थिए । निर्वाचनको दिन यातायात पूरै निषेध हुँदैन : निर्वाचन आयोग उम्मेदवारी मनोनयन दर्ताको समय थप हुँदैन : निर्वाचन आयोग थपलियाले उम्मेदवारी मनोनयनपत्र दर्ता गर्दा नेपालको संविधान र विद्यमान कानुनको व्यवस्था र मर्मबमोजिम सबै वर्ग, लिङ्ग, जाति, क्षेत्र र समुदायको समानुपातिक प्रतिनिधित्व सुनिश्चित हुने गरी उम्मेदवारी मनोनयन गर्न सम्पूर्ण राजनीतिक दललाई विशेष आग्रह गरेका थिए। थपलियाले विगतको अनुभव र प्रतिक्रियालाई आधार मानेर मतदानका दिन व्यवस्थित रुपमा सार्वजनिक सवारी साधन सञ्चालन गराउने सम्बन्धमा सरोकारवाला निकायका प्रतिनिधिसहितको कार्यदल गठन गरिएकाले सोको प्रतिवेदनबमोजिम कार्यान्वयन गरिने जानकारी दिए।"
"पाल्पामा बाढी र पहिरोमा परी तीनजनाको मृत्यु, चार घाइते",पाल्पा : पाल्पामा बाढी पहिरोमा परी ३ जनाको मृत्यु भएको छ भने ४ जना घाइते भएका छन् । पूर्वी पाल्पाको निस्दी गाउँपालिका १ अर्मलामा बसोबास गर्दै आएका ३५ वर्षी टकबहादुर बराई मगरको निस्दी १ सार्खर्दी खोलाले बगाउँदा मृत्यु भएको हो। रामपुर नगरपालिका १ बाट निस्दीको अर्मला जाँदै गर्दा खोला तर्ने क्रममा सार्खदी खोलाले बगाउँदा उनी शुक्रबार बेपत्ता भएका थिए । उनको खोजविनको क्रममा शनिबार दिउँसो खोलाको किनारमा शव भेटिएको पाल्पा प्रहरीले जनाएको छ । यसैगरी रिव्दीकोट गाउँपालिका ५ नयाँटोलाबाट ४ रानीठाटी जाने क्रममा बिहीबार ५ वर्षीय बालिका प्रिन्स पचभैयालाई मन्द्रिखोलाले बगाउँदा मृत्यु भएको छ । सँगै रहेका ३४ वर्षीया कविता पचभैया र ३२ वर्षीया मिना रानालाई खोलाले बगाउँदै गर्दा स्थानीयले उद्धार गरेका थिए । मृतक बालिका कविता पचभैयाकी छोरी हुन् । खोलाले बगाउँदा घाइते भएकी रानाको तानसेनको लुम्बिनी मेडिकल कलेजमा उपचार भइरहेको छ । यसैगरी निस्दी गाउँपालिका ३ झिरवासका २३ वर्षीय विरेन्द्र सोमै बुधबार दसैंको दिन स्थानीय काफलखोलामा मृत अवस्थामा भेटिएका छन् । सोही गाउँपालिका वडा नं ५ ढुङ्गानावेशी पाखरी खोलाको किनारामा एक व्यक्ति मृत अवस्थामा भेटिएको उनको शव पहिचान नभएको जिल्ला प्रहरी कार्यालय पाल्पाले जनाएको छ । भारी वर्षाका कारण तिनाउँ गाउँपालिका ६ मस्याम चिदिसमा निरबहादुर सारुको घर पहिरोले पुरिदा २१ वर्षीया विष्णुमाया सारु र डेढ वर्षीया अरुषी सारु घाइते भएका छन् । जिल्ला प्रहरी पाल्पाका सूचना अधिकारी विरेन्द्र थापाले सबै प्रहरी चौकी र स्थानीयवासीबाट बाढी पहिरोको क्षति संकलनको काम भइरहेको सम्पूर्ण क्षतिको विवरण आउन एक दुई लाग्ने बताए । बाढी र पहिरोका कारण सिद्धार्थ राजमार्ग र तानसेन तम्घास राजमार्गमा खसेको पहिरो हटाई यातायात सञ्चालन गरेपनि ग्रामिण क्षेत्रमा खसेको पहिरो स्थानीय पालिकाले नहटाउँदा सवारी साधन चल्न नसकेको यतायात व्यवसायीले बताएका छन् । गाउँघरमा दसैं मनाउन पुगेको यात्रुहरु सडक अवरुद्ध हुँदा गाउँमै अलपत्र परेका छन्।
"दार्चुलाको छाङ्गरु र तिंकरमा हिमपात, जनजीवन प्रभावित","दार्चुला : तीन दिनदेखि लगातार परिरहेको वर्षापछि दार्चुलाको व्याँस गाउँपालिका१ को छाङ्गरु र तिंकरमा हिमपात सुरु भएको छ । शुक्रबार बिहानबाटै हिमपात सुरु भएको हो । चीनको सीमा नजिकै रहेको तिंकर गाउँ र भारतीय अतिक्रमणमा रहेको कालापानी नजिकैको गाउँ छाङ्गरुमा हिमपात भएको हो । हिउँ पर्ने क्रम जारी रहेको जिल्ला प्रहरी कार्यालय दार्चुलाका प्रहरी निरीक्षक एवं प्रहरी प्रवक्ता राजेश शाहीले बताए । हिउँ पर्न थालेका कारण चिसो अत्यधिक बढेको छ । यो वर्ष पहिलो पटक गाउँमा हिउँ परेको हो । हिउँ परेपछि चौरी, झुपु, घोडा लगायतका गाईवस्तु चरिचरनमा समस्या भएको छ । चिसो बढेका कारण स्थानीय आगो तापेर दिन बिताउन बाध्य छन् । उच्च भूभागमा वर्षाका कारण हिमपात सुरु भएको हो । यस्तै निरन्तरको वर्षाका कारण दार्चुलाका सबै भूभागमा चिसो बढेको शाहीले बताए।"
"रामेछापमा एमालेको उम्मेदवार टुंगियो : संघमा कैलाश, प्रदेशमा शान्ति र मिलन","काठमाडौं : नेकपा एमालेले रामेछाप जिल्लाको प्रतिनिधि सभा र प्रदेश सभाको उम्मेदवार टुंगो लगाएको छ। प्रतिनिधि सभामा एक र प्रदेश सभामा दुई निर्वाचन क्षेत्र रहेको रामेछापमा आगामी मंसिर ४ गते हुने निर्वाचनको लागि एमालेले उम्मेदवार टुंगो लगाएको हो। एमालेले प्रतिनिधि सभा सदस्यमा कैलाशप्रसाद ढुङ्गेल र प्रदेश सभातर्फ निर्वाचन क्षेत्र नं १ मा शान्तिप्रसाद पौडेल, निर्वाचन क्षेत्र नं २ मा मिलन घिसिङले टिकट पाएको एमाले जिल्ला कमिटी सचिव पुरुषोत्तम कडेरियाले जानकारी दिए। उनले निर्वाचन आयोगको कार्यतालिका अनुसार बुधबार एमालेको तर्फबाट रामेछापमा आफ्ना उम्मेदवार दर्ता गर्न आवश्यक तयारी पूरा गरेकोसमेत बताए। ढुङ्गेल २०७४ सालको निर्वाचनमा प्रदेश सभातर्फ निर्वाचन क्षेत्र नं २ बाट निर्वाचित भएका थिए। नेकपा एमाले केन्द्रीय सदस्य तथा रामेछाप जिल्ला इञ्चार्ज रहेका ढुङ्गेल डोरमणी पौडेल मुख्यमन्त्री रहँदा बागमती प्रदेशको आर्थिक मामिला तथा योजना मन्त्रीसमेत बनेका थिए। यसैगरी २०७४ सालको निर्वाचनमा प्रदेश सभातर्फ निर्वाचन क्षेत्र नं १ बाट निर्वाचित भएका थिए। पौडेल पनि अष्टलक्ष्मी शाक्य मुख्यमन्त्री हुँदा बागमती प्रदेशको पर्यटन मन्त्री बनेका थिए। निर्वाचन क्षेत्र नं २ बाट उम्मेदवार बनेका घिसिङ भने नयाँ अनुहार हुन् । सामाजिक क्षेत्रमा लामो समयदेखि क्रियाशिल घिसिङ गैरसरकारी संस्था महासंघको केन्द्रीय सदस्य समेत हुन्।"
यी हुन् जसपाले टुंगो लगाएका प्रतिनिधि तथा प्रदेशसभाका उम्मेदवार,"काठमाडौं : जनता समाजवादी पार्टीले प्रतिनिधि सभा तथा प्रदेशसभा निर्वाचनको उम्मेदवार टुंगो लगाएको छ । शनिबार दिउँसो जसपाले उम्मेदवारको टुंगो लगाएको हो । एमालेसँग तालमेल गरेको जसपाले प्रतिनिधिसभामा १७ सिट पाएको छ। एमाले अध्यक्ष केपी शर्मा ओली र जसपा अध्यक्ष उपेन्द्र यादवबीच शुक्रबार भएको सहमति अनुसार जसपालाई प्रदेश १ मा दुई सिट, मधेस प्रदेशको १४ सिट र लुम्बिनी प्रदेशमा एक सिटमा तालमेल गर्ने भएको हो। बाँकी ठाउँमा मित्रवत प्रतिस्पर्धा हुने भएको छ। त्यस्तै प्रदेशसभातर्फ प्रदेश १ मा ४ सिट, मधेस प्रदेशमा ३२ सिट, लुम्बिनीमा ५ सिट र सूदुरपश्चिम प्रदेशमा १ सिटमा तालमेल गर्ने सहमति भएको हो।जसपा स्रोतका अनुसार केहि निर्वाचन क्षेत्रमा भने उम्मेदवारको टुंगो लगाउन बाँकी रहेको छ। हेर्नुहोस् जसपाका उम्मेदवारको सूची : सुनसरी १  अशोक राई सप्तरी ३२  विदेश्वर यादव सिरहा १२  राजकुमार गुप्ता सिरहा २  राज किशोर यादव सिरहा २२  बिजय यादव सिरहा ३२  रेणु यादव सिरहा ४  डा विरेन्द्र महतो सिरहा ४२  सुरेश मंडल धनुषा १  दिपक काकिॅ धनुषा ११  सुकेश्वर यादव धनुषा २  गंगाराम यादव धनुषा २१  शैलेन्द्र यादव धनुषा २२  राम अशिष यादव धनुषा ३१  जितेन्द्र यादव धनुषा ४१  ज्ञानेन्द्र यादव महोत्तरी १२  राम श्रेष्ठ महतो महोत्तरी २१  घमेॅन्द्र साह महोत्तरी ३  हरि नारायण यादव महोत्तरी ३१  दिपेन्द्र झा महोत्तरी ४  डा सुरेन्द्र यादव महोत्तरी ४२  सरोज कुमार सिंह सर्लाही १  प्रमोद साह सर्लाही ११  सर्लाही २२  अशोक यादव सर्लाही ३२  संजय यादव सर्लाही ४  राकेश मिश्रा सर्लाही ४२  उदय कान्त मिश्र रौतहट १२  योगेन्द्र यादव रौतहट २२  सर्लाही ३१  रामाश्रय चौघरी सर्लाही ४२  शेष अबुल कलाम बारा १२  सरोज कुमार यादव बारा २  राम सहाय प्रसाद यादव बारा २२  बच्चा राउत अहिर बारा ३  रामबाबू कुमार यादव बारा ३१  भरत खडगा बारा ३२  पारस प्रसाद साह बारा ४२  आत्मा राम साह पर्सा १  प्रदिप यादव पर्सा १२ लाल बाबू राउत पर्सा २  सुरेन्द्र कुमिॅ पर्सा २१  राम नरेश यादव पर्सा ३२  डा मघु गुप्ता पर्सा ४२  सिंहासन साह कलवार बाँके २  मो ईस्तियाक राई"
"अर्घाखाँचीमा उम्मेदवारी दर्ता गर्न छुट्टाछुट्टै समय, कुन दललाई कति बजे?","अर्घाखाँची : अर्घाखाँचीमा प्रतिनिधि सभा र प्रदेश सभाको निर्वाचनको लागि भोलि हुने मनोनयनका लागि दलहरुको लागि समय निर्धारण गरिएको छ । आज मुख्य निर्वाचन अधिकृतको कार्यालयमा भएको सर्बपक्षीय बैठकमा दलहरूले पालना गर्नुपर्ने आचारसंहिता र उम्मेदवारको योग्यताको बारेमा मुख्य निर्वाचन अधिकृत डा श्रीकृष्ण भट्टराईले जानकारी गराएका थिए। मनोनयनका लागि स्वतन्त्रको लागि १० बजेदेखि ११ बजेसम्म, राजमोलाई ११ बजे, १२ बजे जसपा, एमालेलाई १ देखि २ बजेसम्म, नेपाली कांग्रेसलाई २ बजे , नेकपा माओवादीलाई २:३० बजे र राप्रपालाई ३ बजेको समय तोकिएको छ । प्रतिनिधि सभाको लागि १ र प्रदेशको लागि २ निर्वाचन क्षेत्र रहेको अर्घाखाँची जिल्लामा १ लाख ६४ हजार ७ सय ६८ जना मतदाता रहेको जिल्ला निर्वाचन कार्यालयका प्रमुख सुरेस भण्डारीले जानकारी दिए। निर्वाचनको मनोनयनका समयमा र अन्य समयमा पनि राजनीतिक दलहरु तथा स्वतन्त्रहरूलाई ढुक्क भएर मनोनयन तथा निर्वाचन केन्द्रीत कार्यक्रमहरु आचारसंहिता भित्र बसेर गर्न प्रमुख जिल्ला अधिकारी शसिधर घिमिरेले आग्रह गरे। बैठकमा सुरक्षा निकायका प्रमुख, राजनीतिक दलका प्रमुख तथा प्रतिनिधि र सञ्चारकर्मीहरुको उपस्थिति रहेको थियो ।"
निर्वाचनको दिन यातायात पूरै निषेध हुँदैन : निर्वाचन आयोग,"काठमाडौं : निर्वाचन आयोगले प्रतिनिधि सभा र प्रदेश सभा निर्वाचनको दिन मंसिर ४ गते यातायात सञ्चालन गर्न दिने तयारी गरेको छ। शनिबार पत्रकार सम्मेलनमा प्रमुख निर्वाचन आयुक्त दिनेश थपलियाले निर्वाचनको दिन व्यवस्थित ढंगले यातायात सञ्चालन गर्न अनुमति दिने तयारी गरेको हो। उनले भने, निर्वाचन आयोग, यातायात व्यवस्था विभाग, नेपाल प्रहरी, गृह मन्त्रालय रहेको कार्यदल गठन भएको छ। सो कार्यदलले दिएको सुझावका आधारमा आयोगले उक्त दिन व्यवस्थित ढंगले यातायातका साधन चलाउन अनुमति दिन्छ। मतदानका दिन सवारी साधन नचल्दा ज्येष्ठ नागरिक, अशक्त व्यक्ति र मतदान केन्द्रबाट टाढा भएका मतदातालाई मतदानस्थलसम्म पुग्न असुविधा भएकोले मापदण्ड अनुसार सवारी चल्न दिइने उनको भनाई छ। थपलियाले भने, विगतमा जस्तो निर्वाचनको दिन हो कि नेपाल बन्दको आह्वानको दिन हो भन्नेजस्ता अभिव्यक्ति सुन्नुपर्ने छैन।"
"नवौँ राष्ट्रिय खेलकुद : महिला क्रिकेट आइतबारदेखि, गण्डकी र मधेस प्रदेश भिड्दै","पोखरा : नवौँ राष्ट्रिय खेलकुद प्रतियोगिताअन्तर्गतका खेल आइतबारदेखि पोखरामा सुरु हुँदैछन् । प्रतियोगिताको औपचारिक उद्घाटन यही असोज २८ गते हुने भएपनि त्यसअघि नै केही खेल सञ्चालन गर्न लागिएको हो । प्रतियोगिताअन्तर्गत महिला क्रिकेट आइतबारदेखि पोखरा रङ्गशालाभित्रको क्रिकेट मैदानमा सञ्चालन हुँदैछ । महिला क्रिकेटको उद्घाटन खेल आयोजक गण्डकी प्रदेश र मधेस प्रदेशकाबीचमा हुने कास्की जिल्ला क्रिकेट सङ्घका अध्यक्ष सञ्जयकान्त सिग्देलले बताए । यसैगरी आइतबारको दोस्रो खेल सुदूरपश्चिम प्रदेश र बागमती प्रदेशकाबीचमा हुँदैछ । महिला क्रिकेटमा नौ टोलीले सहभागिता जनाएका छन् । सहभागी टोलीलाई दुई समूहमा विभाजन गरिएको छ । समूह क मा आयोजक गण्डकी प्रदेशसहित सशस्त्र प्रहरीको एपिएफ, मधेसप्रदेश, सुदूरपश्चिम र बागमती प्रदेश छन् । यसैगरी समूह ख मा नेपाल प्रहरी, कर्णाली प्रदेश, प्रदेश नं १ र लुम्बिनी प्रदेश रहेका छन् । नवौँ राष्ट्रिय खेलकुद औपचारिकरुपमा यही असोज २८ देखि कात्तिक ३ गतेसम्म गण्डकी प्रदेशका आठ जिल्लामा हुँदैछ । तोकिएको मितिमा समय अपुग हुने भएकाले केही खेलअघि नै सञ्चालन गर्न लागिएको हो । राष्ट्रिय खेलकुदको मिति नजिकिँदै जाँदा तयारीलाई तीव्र बनाइएको छ । केही दिनयताको लगातार वर्षाले तयारीका काम प्रभावित बनाएको पश्चिमाञ्चल क्षेत्रीय खेलकुद विकास समितिका कार्यालय प्रमुख लक्ष्मण योगीले बताए । उनका अनुसार प्रतियोगिताको औपचारिक उद्घाटनलगायत अधिकांश खेलको मिति आउन अझै एक साता समय बाँकी रहेकाले खेलस्थल मर्मत, सरसफाइ र रङरोगनका काम भइरहेका छन् । गण्डकी प्रदेशमा ४० वर्षपछि दोस्रोपटक राष्ट्रिय खेलकुद हुँदैछ । प्रतियोगितामा देशका सात प्रदेश, तीन विभागीय टोली र एनआरएनएको एक गरी ११ टोलीले सहभागिता जनाएका छन् । पोखरासहित गण्डकी प्रदेशका आठ जिल्लामा राष्ट्रिय खेलकुदअन्तर्गतका ३६ मध्ये ३५ खेल हुँदैछन् । पूर्वाधार अभावमा सुटिङ खेल राजधानी काठमाडौँमा हुने तय गरिएको छ । अधिकांश खेलसहित प्रतियोगिताको उद्घाटन र समापन समारोह पोखरा रङ्गशालामा हुने प्रतियोगिताको खेलस्थल व्यवस्थापन उपसमितिका संयोजक एवं राष्ट्रिय खेलकुद परिषद्का सदस्य राजेश गुरुङले बताए । प्रतियोगितामा तीन सय ९२ स्वर्ण, तीन सय ९२ रजत र ६०० कास्य गरी एक हजार तीन सय ८४ पदकका लागि खेलाडीकाबीच प्रतिस्पर्धा हुनेछ । प्रतियोगितामा गण्डकी प्रदेशबाट सर्वाधिक सात सय दुई खेलाडी सहभागी हुँदैछन् । गण्डकीले प्रतियोगिताका सबै खेलमा भाग लिएको छ । राखेपको प्राविधिक उपसमितिका अनुसार गण्डकी प्रदेशपछि विभागीय नेपाली सेनाका छ सय ७३ खेलाडी सहभागी हुँदैछन् । यसैगरी सशस्त्र प्रहरीको एपिएफ क्लबले पाँच सय २२, नेपाल प्रहरीले चार सय ८८ र सुदूरपश्चिम प्रदेशले प्रतियोगिताका लागि चार सय ३६ खेलाडीको नाम दर्ता गराएको छ । बागमती प्रदेशबाट चार सय ३०, प्रदेश नं १ बाट तीन सय ७१, मधेस प्रदेशले दुई सय ६२, कर्णाली प्रदेशले एक सय ९७, एनआरएनएले एक सय ३१ र लुम्बिनी प्रदेशबाट एक सय २३ खेलाडीले प्रतियोगितामा सहभागिता जनाएका छन् । रासस"
झापा५ बाट उम्मेदवारी दिन एमाले अध्यक्ष ओली गृह जिल्लामा,झापा : नेकपा (एमाले) का अध्यक्ष केपी शर्मा ओली गृहजिल्ला झापा आएका छन् । झापा क्षेत्र नम्बर ५ बाट उम्मेदवारी दिन एमाले अध्यक्ष ओली झापा आएका हुन् । सौर्य एयरलाइन्सबाट आएका अध्यक्ष ओली आज दिउँसो साढे २ बजे भद्रपुरस्थित चन्द्रगढी विमानस्थल ओर्लिएका थिए । अध्यक्ष ओलीलाई विमानस्थलमा सुभाषचन्द्र नेम्बाङलगायत नेता तथा कार्यकर्ताहरू स्वागत गर्न पुगेका थिए । भोलि (आइतबार) प्रतिनिधिसभा तथा प्रदेशसभा सदस्य उम्मेदवार मनोनयन दर्ताको समय छ। एमाले अध्यक्ष ओली भोलि दिउँसो १२ बजे दमक नगरपालिकास्थित निर्वाचन अधिकृतको कार्यालयमा उम्मेदवार मनोनयन दर्ता गर्ने कार्यक्रम रहेको जनाइएको छ । ओली सातौँ पटक आफ्नो निर्वाचनबाट चुनाव लडदैछन् ।
आसन्न निर्वाचनमा उम्मेदवारी नदिने सभामुख सापकोटाको घोषणा,"काठमाडौं : सभामुख अग्निप्रसाद सापकोटाले आफू उम्मेदवार नबन्ने घोषणा गरेका छन्। काठमाडौंमा पत्रकार सम्मेलन गर्दै उनले आसन्न निर्वाचनमा उम्मेदवार नबन्ने घोषणा गरेका हुन्। पार्टी, सिन्धुपाल्चोक र खासगरी क्षेत्र नम्बर १ का मतदाता तथा शुभचिन्तकहरुले पुनः पनप्रतिनिधिको भूमिका निर्वाह गरोस् भन्ने शुभेच्छा राख्नु भएकोमा धन्यवाद दिँदै आगामी २०७९ मंसिर ४ को प्रतिनिधिसभा निर्वाचनमा उम्मेदवार नबन्ने निर्णय गरेको निवेदन गर्न चाहन्छु, उनले भनेका छन्। यसअघि उनी सिन्धुपाल्चोक १ बाट चुनाव जितेका थिए।"
पाल्पामा एमाले र नेकपा एकीकृत समाजवादीले टुंगो लगायो उम्मेदवार,"तानसेन : आगामी मंसिर ४ गते हुने आम निर्वाचनको लागि नेकपा एमाले प्रतिनिधिसभा र प्रदेशसभा सदस्यको उम्मेदवारहरु नाम टुंगो लगाउँदै सार्वजनिक गरेको छ । पाल्पा क्षेत्र नं १ मा प्रतिनिधिसभा सदस्यका लागि नारायण प्रसाद आचार्य र क्षेत्र नं २ मा ठाकुर गैरेलाई नेकपा एमालेले उम्मेदवार बनाएको छ । यसैगरी प्रदेशसभा सदस्यतर्फ नेकपा एमालेले क्षेत्र नं १ क मा राजु प्रसाद श्रेष्ठ, १ ख मा खेम बहादुर सारु, क्षेत्र नं २ क मा पर्सुराम भट्टराई, २ ख मा ओमबहादुर घर्ती मगरलाई उम्मेदवार बनाएको नेकपा एमाले पाल्पाका अध्यक्ष धनेन्द्रराज घिमिरेले जानकारी दिए । यसैगरी गठबन्धनको तर्फबाट नेपाली कांग्रेसलाई पाल्पा क्षेत्र नं १ प्रतिनिधिसभा सदस्य, क्षेत्र नं १ क र ख प्रदेश सभा सदस्य, क्षेत्र नं २ को क प्रदेश सभा सदस्य भागबण्डामा परेको भएपनि शनिबार बेलुकासम्म उम्मेरवारहरुको टुंगो लाग्ने नेपाली कांग्रेसका सचिव सन्तोष कुमार थापा मगरले बताए । पाल्पा क्षेत्र नं २ प्रतिनिधि सभा सदस्यमा गठबन्धनको तर्फबाट नेकपा एकीकृत समाजवादीका सोम प्रसाद पाण्डेको उम्मेदवारी पाएका छन । क्षेत्र नं २ ख प्रदेश सभा सदस्य नेकपा माओवादी केन्द्रको भागमा परेपनि उम्मेदवार भने शनिबार बेलुकासम्म तय गर्ने माओवादी केन्द्र पाल्पाका सह इन्चार्ज अनिल किशोर घिमिरेले बताए । पाल्पामा एमालेले प्रतिनिधि सभा र प्रदेश सभामाका ६ जना उम्मेदवार नयाँ अनुहारका रहेका छन् । पाल्प क्षेत्र नं २ मा यस पटकको चुनावी प्रतिष्पर्धा रोचक देखिएको छ । ठाकुर गैरे र सोम प्रसाद पाण्डेबीच प्रतिष्प्रर्धा हुने भएको हो । गैरे एमालेबाट र पाण्डे गठबन्धनको तर्फबाट नेकपा एकीकृत समाजवादीबाट उम्मेदवार बनेका छन ।"
"त्रिभुवन राजपथको बाह्र घुम्तीमा पहिरो, यातायात अवरुद्ध",काठमाडौं : त्रिभुवन राजपथको बाह्र घुम्तीमा केहीबेर अघि सुक्खा पहिरो जाँदा हेटौंडादेखि काठमाडौंतर्फको यातायात अवरुद्ध भएको भैंसे प्रहरी चौकी मकवानपुरले जनाएको छ। उक्त राजपथको बाह्र घुम्ती भीमफेदी गाउँपालिका२ मा पर्ने भैंसेबाट करिब १२ किलोमिटर उत्तरतर्फ रहेको राजपथ पर्छ। केही घण्टाभित्रै सुक्खा पहिरो हटाएर दुवैतर्फको यातायात सञ्चालन गर्ने तयारी भइरहेको जिल्ला प्रहरी कार्यालय मकवानपुरले जनाएको छ। काठमाडौंबाट आएका र हेटौंडाबाट काठमाडौंतर्फ जाने विभिन्न सवारी साधन बाह्र घुम्तीमा लामबद्ध रुपमा राखिएको भैंसे प्रहरीले जानकारी दिएको छ।
एमाले परित्याग गरेको घनश्याम भुसालको घोषणा,"काठमाडौं : नेकपा एमालेका स्थायी कमिटी सदस्य घनश्याम भुसालले पार्टी परित्याग गरेको घोषणा गरेका छन्। पार्टी अध्यक्ष केपी शर्मा ओलीले आसन्न चुनावमा टिकेट नदिएपछि उनले पार्टी परित्याग गरेका हुन्। 'नेकपा एमालेको गौरवलाई कुनै दिन पुनर्स्थापित गर्न सकिन्छ भन्ने आशा र विश्वासले चरम अपमान र विभेद् सहँदै मैले पार्टीमा नीति र विधिको पक्षमा सङ्घर्ष गर्दै आएको कुरा सर्वविदित नै छ। तर म स्वयंले ४५ वर्षसम्म आफ्नो सम्पूर्ण सामर्थ्य समर्पित गरेको यो पार्टीमा नीति र विधिको पुनर्स्थापना हुने कुनै सम्भावनासमेत नदेखेपछि, अध्यक्ष ओलीसँगै रहेर आन्दोलन र आफैँप्रति पनि इमान्दार रहन नसकिने भएपछि यस पार्टीमा नरहने निष्कर्षमा पुगेको छु,' उनले भनेका छन्। उनले सामाजिक सञ्जालमा लेखेका छन् देशभक्ति, जनजीविका र लोकतन्त्रका लागि लाखौँ सदस्य र जनसमुदायलाई गोलबन्द गर्दै र आन्तरिक लोकतन्त्रको भव्य अभ्यास गर्दै हामीले नेकपा एमालेजस्तो गौरवपूर्ण पार्टीको निर्माण गरेका हौँ । यसै सन्दर्भमा पार्टीको पाँचौँ महाधिवेशनले नेपालको कम्युनिष्ट आन्दोलनलाई विचारको एउटा नयाँ मोडमा पुर्यायो । नवौँ महाधिवेशनले नेकपा एमाले र समग्र कम्युनिष्ट आन्दोलनका अनुभवलाई समेट्दै हाम्रो आन्दोलनालाई कार्यदिशा र सिद्धान्तको ऐतिहासिक उँचाइमा लग्यो । तर, दुर्भाग्यवश त्यस महाधिवेशनले आफ्नै कार्यदिशा र सिद्धान्त विपरीत चरित्रको पार्टी नेतृत्वको चयन गरेर ठूलो गल्ती गर्यो । त्यसपछि पार्टी संस्थागतरुपले गुटबन्दीको मैदान बन्दै गयो । आन्तरिक लोकतन्त्र, लोकतान्त्रिक व्यवस्था र वामपन्थी मूल्यहरुमाथि योजनावद्ध आक्रमण बढ्दै गयो । र, अहिले यो पार्टी कमरेड के पी शर्मा ओलीको दम्भ र स्वेच्छाचारिताले केवल दम्भ र स्वेच्छाचारिताको कैदी हुन पुगेको छ । नेकपा एमालेको गौरवलाई कुनै दिन पुनस्र्थापित गर्न सकिन्छ भन्ने आशा र विश्वासले चरम अपमान र विभेद सहँदै मैले पार्टीमा नीति र विधिको पक्षमा सङ्घर्ष गर्दै आएको कुरा सर्वविदित नै छ । तर म स्वयम्ले ४५ वर्षसम्म आफ्नो सम्पूर्ण सामथ्र्य समर्पित गरेको यो पार्टीमा नीति र विधिको पुनस्र्थापना हुने कुनै सम्भावनासमेत नदेखेपछि, अध्यक्ष ओलीसँगै रहेर आन्दोलन र आफैप्रति पनि इमान्दार रहन नसकिने भएपछि यस पार्टीमा नरहने निष्कर्षमा पुगेको छु । नेकपा एमाले भित्र रहँदा विधि, पद्धति र सही नीतिका लागि सङ्घर्षमा लागेका सहयोद्धा र सहकर्मीहरुप्रति सदा मेरो ऐक्यवद्धता रहनेछ । राष्ट्रको सर्वोपरी हितका लागि म उत्तिकै सक्रिय रहने छु । कमरेडहरु ! सत्य र सही बाटाको खोजमा इतिहासको कुनै विन्दुमा हामी पुनः भेट हुनेछौं । घनश्याम भुसाल मणिग्राम, रुपन्देही २०७९ असोज २२"
बबईको बाढीले जब्दीघाटको पुल बगाउँदा आवागमन बन्द,"गुलरिया : बर्दियाको गुलरिया नगरपालिका र बारबर्दिया नगरपालिकासँगै पूर्वपश्चिम राजमार्ग जोड्ने बबई नदीको जब्दीघाटमा निर्मित भाँसिएको पक्की पुल बाढीले बगाउँदा दुई पालिका बीचको आवागमन अवरुद्ध भएको छ । पाँच वर्षअघि बबई नदीको बाढीले क्षति पुर्याएको पुलको स्ल्याब पुन बाढीले बगाएपछि राजमार्गसँगै दुई पालिका बीचको छोटो दुरीको आवागमन बन्द भएको हो । हस्तान्तरण नहुँदै बबईको बाढीले पुल भाँसिएपछि निर्माण कम्पनी पप्पु कन्ट्रक्सनविरुद्ध अख्तियारमा उजुरी परेको थियो । लामो समयको अख्तियारको छानविन पछि पुल निर्माण कम्पनीले नै डिजाइन अनुसारको पुल तयार गरी सरकारलाई बुझाउने सहमति भएअनुसार निर्माण कम्पनीले पुलको क्षतिग्रस्त संरचना निर्माणको थालनी गरेको थियो । मंगलबारदेखि परेको अविरल वर्षाका कारण बबई नदीमा आएको बाढीले पुलको क्षतिग्रस्त स्ल्याव बगाएको प्रमुख जिल्ला अधिकारी बन्धु प्रसाद बास्तोलाले बताए । पुल क्षतिग्रस्त र जोखिम युक्त भएपनि दुई पालिकालाई छोटो दुरीको रुपमा हल्का सवारी साधन र मानिसको आवतजावतमा सहजता पुर्याइरहेको थियो । उनले भने ,'बाढीले पुलको स्ल्याब बगाउँदा बारबर्दिया र गुलरिया नगरपालिका बीचको आवागमन टुटेको छ । हामीले तत्काल विपद व्यवस्थापन समितिको बैठक बसी सडक विभागलाई पुल मर्मत गरी संचालनमा ल्याइदिन अनुरोध गर्ने निर्णय गरेका छौं । सम्बन्धित सरोकारवालाहरुको पनि पुल मर्मतका लागि ध्यानाकर्षण गराउँछौं।' क्षतिग्रस्त भएका कारण साइकल, मोटारसाइकललगायतका सवारी साधन तथा मानवीय आवागमन बन्द भएको छ । पुल पूर्णरुपमा क्षति भएपछि दुई पालिकाको दुरी बढेको छ । नदीमा पुन: डुंगा सञ्चालन गर्नुपर्ने अवस्था आएको छ । पुल बगेपछि स्थानीयहरु चिन्तित बनेका छन् । राजमार्ग र बारबर्दिया नगरपालिका पुग्ने छोटो दुरीमा रहेको पुल बग्दा हामी मर्कामा पर्यौं गुलरिया नगरपालिका वडा नम्बर ४ निवासी रंगीलाल थारुले भने । उनले भने,'बाढी सकिने वित्तिकै पुल बनाउनुपर्यो । पुलका कारण हामी थप पीडित भएका छौं । पुल बनेदेखि नै हामीले पुलको राम्रो अवस्था कहिल्यै सदुपयोग गर्न पाएनौं ।'"
सिट बाँडफाँटमा सहमति जुटाउन कांग्रेस र लोसपाका नेता बालुवाटारमा,"काठमाडौं : आगामी निर्वाचनमा सिट बाँडफाँटको विषयमा सहमति जुटाउन नेपाली कांग्रेस र लोकतान्त्रिक समाजवादी पार्टी (लोसपा) का नेताहरु निरन्तर छलफलमा जुटिरहेका छन् । प्रधानमन्त्री निवास बालुवाटारमा जारी छलफलमा सिट बाँडफाँटको विषय टुङ्ग्याउने गरी नेताहरु सकारात्मक प्रयासमा रहेको लोसपाका नेता केशव झाले जानकारी दिए । उनले भने, उहाँ (नेताहरु) सात घण्टादेखि निरन्तर छलफलमै हुनुहुन्छ । सिट बाँडफाँटको टुङ्गो लगाएर मात्रै फर्किनुहुन्छ । सत्ता गठबन्धनको सहयात्री दल जनता समाजवादी पार्टी (जसपा) बाहिरिएपछि लोसपा गठबन्धनमा सहभागी भएको छ । छलफलमा कांग्रेसकातर्फबाट प्रधानमन्त्री एवम् कांग्रेस सभापति शेरबहादुर देउवासहित नेताहरू सहभागी छन् भने लोसपाका अध्यक्ष महन्थ ठाकुर, वरिष्ठ नेता राजेन्द्र महतो, नेताहरु शरत्सिंह भण्डारी, अनिल झा, जितेन्द्र सोनाललगायत सहभागी छन्। रासस"
नेकपा एसले टुंग्यायो १९ सिटमा उम्मेदवार (सूचीसहित),"काठमाडौं : नेकपा एकीकृत समाजवादी (एस)ले आगामी मङ्सिर ४ गते हुने निर्वाचनमा प्रतिनिधिसभाका लागि प्रत्यक्षतर्फका उम्मेदवारको नाम टुंगो लगाएको छ। गठबन्धनका तर्फबाट एक सय ६५ निर्वाचन क्षेत्रमध्ये १९ सिट प्राप्त गरेको सो पार्टीले सबै उम्मेदवारको नाम टुङ्गो लगाएको महासचिव डा वेदुराम भुसालले जानकारी दिए। पार्टी अध्यक्ष माधवकुमार नेपाल रौतहट क्षेत्र नं १ बाट र नेता झलनाथ खनाल इलाम क्षेत्र नं १ बाट उम्मेदवार बन्नेछन्। उपाध्यक्ष तथा बागमती प्रदेशका मुख्यमन्त्री राजेन्द्र पाण्डे धादिङ क्षेत्र नं १, पार्टी उपमहासचिव एवं प्रचार विभाग प्रमुख जगन्नाथ खतिवडा उदयपुर क्षेत्र नं २ र किसान श्रेष्ठ बारा क्षेत्र नं ४ बाट उम्मेदवारका रुपमा सिफारिस भएका छन्। त्यसैगरी जीवनराम श्रेष्ठ काठमाडौँ क्षेत्र नं ८, कृष्णलाल महर्जन ललितपुर क्षेत्र नं २, विरोध खतिवडा मकवानपुर क्षेत्र नं २, श्रीनाथ बराल कास्की क्षेत्र नं २, रामकुमारी झाँक्री गुल्मी क्षेत्र नं २, सोमप्रसाद पाण्डे पाल्पा क्षेत्र नं २, राजु गुरुङ रुपन्देही क्षेत्र नं २, मेटमणि चौधरी दाङ क्षेत्र नं १, प्रकाश ज्वाला सल्यान, धनबहादुर बुढा डोल्पा, अम्बर थापा दैलेख क्षेत्र नं १, भानुभक्त जोशी बझाङ र प्रेमबहादुर आलेले डोटीबाट उम्मेदवारी दिनेछन्। प्रदेशसभा सदस्यका उम्मेदवारको छनोटका लागि गृहकार्य गरिरहेको सो पार्टीले जनाएको छ। पार्टीले दुवै सभाका समानुपातिक उम्मेदवारको नाम भने निर्वाचन आयोगमा बुझाइसकेको छ।"
अछाममा एमाले नेताले दिए पदबाट सामूहिक राजीनामा,"अछाम : भीम रावललाई टिकट नदिएपछि नेकपा एमाले अछामका नेताहरुले सामूहिक राजीनामा दिएका छन्। अछाम क्षेत्र नं १ बाट रावलको एकल नाम सिफारिस हुँदासमेत टिकट नदिएको भन्दै १२२ जनाले राजिनामा दिएका हुन्। अहिलेसम्म ४१ जना जिल्ला कमिटी सदस्य र ८१ जना नगरकमिटीका पदाधिकारी सदस्यहरुले पदबाट राजिनामा दिएका छन्। क्षेत्र नं १ क्षेत्रिय निर्वाचन कमिटी संयोजक तथा जिल्ला सचिवालय सदस्य प्रकाश शाह, उपसंयोजक केशर मियाँ, जिल्ला कमिटी सदस्य दुतकला बिष्ट, बालगिरी कुँवर, टंक रावल लगायत १२२ जना नेताहरुले पदबाट राजिनामा दिएको घोषणा गरेका हुन्। पार्टीको केन्द्रले टिकट वितरण गर्दा तल्लो कमिटीले गरेको सर्वसम्मत निर्णयलाई पूरै बेवास्ता गरेको, पार्टीको नेता तथा कार्यकर्ता र जनभावना विपरीत निर्णय भएकाले आफूहरुले राजीनामा दिएको निर्वाचन कमिटी संयोजक प्रकाश शाहले बताए। भीम रावलको क्षेत्रबाट झपट बोहोरा एमालेको उम्मेदवार उनले भने, यहाँको कार्यकर्ताको मनोबल गिराउने काम भयो, भीम रावलको विकल्प खोज्ने जुन काम पार्टीले गरेको छ, यसकाविरुद्ध हाम्रो संघर्ष हो। पदबाट राजीनामा गरेका छौं, पार्टी परित्याग गर्देनौ, यहि पार्टी भित्र बसेर अन्तर्संघर्ष गर्नेछौं। पार्टीका अन्य नेताहरुले राजीनामा दिने क्रमपनि चलिरहेकाले संख्या बढ्न सक्ने बताएका छन्। गत भदौ १९ गते बसेको क्षेत्रिय निर्वाचन समन्वय समितिको बैठकले अछाम क्षेत्र नं १ बाट सर्वसम्मत रावलको एकल नाम सिफारिस गरेको थियो। केन्द्रको निर्णयको विरुद्ध विद्रोह गर्न राजीनामा दिएको साँफेबगर नगरकमिटी अध्यक्ष ढकेन्द्र कुँवरले बताए। उनले भने,नगरकमिटीका ८१ जनाले राजिनामा गरेका छौं, अरुको समेत आउँदै छ राजिनामा। एमालेले रावलको क्षेत्रमा झपट बोहरालाई टिकट दिएको छ। बोहरा नेकपा माओवादी केन्द्र त्याग गरी एमाले प्रवेश गरेका हुन्।"
"एमाले र जसपाबीच चुनावी तालमेल गर्ने सहमति, जसपाले संघमा १७ र प्रदेशमा ४२ सिट पाउने","काठमाडौं : नेकपा एमाले र जनता समाजवादी पार्टी (जसपा)बीच आसन्न प्रतिनिधिसभा एवं प्रदेशसभा निर्वाचनमा तालमेल गर्ने सहमति भएको छ। एमाले अध्यक्ष केपी शर्मा ओली र जसपा अध्यक्ष उपेन्द्र यादवबीच शुक्रबार भएको हस्ताक्षरमा प्रदेश १ मा दुई सिट, मधेस प्रदेशको १४ सिट र लुम्बिनी प्रदेशमा एक सिटमा तालमेल गर्ने सहमति भएको हो। बाँकी ठाउँमा मित्रवत प्रतिस्पर्धा हुने भएको छ। जसपाले मोरङ क्षेत्र ५, सुनसरी क्षेत्र १, मधेस प्रदेशअन्तर्गत सप्तरीको १, २ र ४, सिरहाको २ र ४, धनुषाको १, महोत्तरीको ३ र ४, सर्लाहीको १ र ४, रौतहटको २, बाराको २, पर्साको १ र २ र रुपन्देहीको ४ मा चुनावी तालमेल गर्ने भएको हो। त्यस्तै प्रदेशसभातर्फ प्रदेश १ मा ४ सिट, मधेस प्रदेशमा ३२ सिट, लुम्बिनीमा ५ सिट र सूदुरपश्चिम प्रदेशमा १ सिटमा तालमेल गर्ने सहमति भएको हो।"
बाथरुममा मृत भेटिए एमाले नेता बालकृष्ण ढुंगेल,काठमाडौं : एमाले पोलिटब्युरो सदस्य एवं पूर्वसांसद बालकृष्ण ढुंगेलको निधन भएको छ। ओखलढुंगाका नेता ढुंगेलको काठमाडौं काँडाघारीस्थित निवासमा निधन भएको हो। जिल्ला प्रहरी परिसर काठमाडौंका प्रमुख भरत बोहोराका अनुसार घरमा एक्लै रहेका ढुंगेल आज विहान बाथरुममा मृत भेटिएका थिए। उनी चिप्लिएर लडेको हुनसक्ने बताइएको छ। पारिवारिक सदस्य अर्जुन ढुंगेलका अनुसार नेता ढुंगेल लामो समयदेखि किड्नीका बिरामी थिए। डेंगु भएपछि उनी घरमै आराम गरिरहेका थिए।
"मकवानपुरमा एमालेले टुंग्यायो उम्मेदवार, कमल थापा पनि लविङ गर्दै","हेटौंडा: मंसिर ४ गते हुने प्रतिनिधिसभा र प्रदेशसभा सदस्य पदको निर्वाचनका लागि मकवानपुरको दुवै क्षेत्रमा नेकपा एमालेले उम्मेदवार तय गरेको छ । मकवानपुरमा राष्ट्रिय प्रजातन्त्र पार्टी (राप्रपा) नेपालसँग तालमेल गरी कमल थापालाई प्रतिनिधिसभा क्षेत्र नम्बर १ मा सघाउने चर्चाकाबीच एमालेले आफ्नै उम्मेदवार तय गरेको हो । सो क्षेत्रमा एमालेले रामेश्वर रानालाई टिकट दिएको एमाले मकवानपुरका अध्यक्ष एकलाल श्रेष्ठले बताए । हामीले राप्रपा नेपाललाई सघाउने भन्ने कुरा हल्ला मात्रै हो । हामी एक्लै प्रतिस्पर्धामा जान्छौँ । अब कुनै दलले सहयोग गर्छौँ भनेर आउनुभयो भने, सहयोग लिने कुरा त छँदैछ । तर, मकवानपुरमा उम्मेदवार एमालेबाटै हुनेछन्,' श्रेष्ठले भने । त्यस्तै प्रदेश सभातर्फ १ (क) मा कमल विष्ट र १ (ख) मा एकलाल श्रेष्ठले टिकट पाएका छन् । त्यसैगरी प्रतिनिधिसभा क्षेत्र नम्बर २ मा महेशकुमार बर्तौलाले टिकट पाउदा प्रदेश सभातर्फ (क) मा विष्णु ढकाल र (ख) मा लालबहादुर थापाले टिकट पाएका हुन् । एमाले मकवानपुरका केही नेताहरुले अध्यक्ष केपी ओलीसँग केही दिनअघि भेट गरी मकवानपुरमा राप्रपा नेपालको भोट नभएको र कमल थापालाई जिताउन सक्ने अवस्था नरहेको बताएका थिए । थापाले झण्डै एक महिनाअघिदेखि क्षेत्र नम्बर १ मा चुनाव लक्षित भेटघाट तथा विभिन्न कार्यक्रमलाई तीव्रता दिँदै आएका छन् । केही दिनअघि एमाले मकवानपुरले आयोजना गरेको चियापान कार्यक्रममा पनि थापा अतिथिको रुपमा सहभागी थिए । क्षेत्र नम्बर १ बाटै टिकट लिन थापाले एमाले नेतृत्वसँग लविङ गरिरहेको राप्रपा नेपालका एक नेताले बताए ।"
"मधेसमा एमालेजसपाको भागमा १४१४ सिट, यी ४ सिटमा प्रतिस्पर्धा हुने","काठमाडौं : नेकपा एमाले र जनता समाजवादी पार्टी (जसपा)बीच मधेस प्रदेशमा १४१४ सिट बाँड्ने सहमति भएको छ। बाँकी ४ सिटमा मित्रवत् प्रतिस्पर्धा हुने भएको छ। दुई पार्टीबीच धनुषा २, महोत्तरी २, रौतहट १ र बारा ३ मा मित्रवत् प्रतिस्पर्धा हुने भएको छ। त्यस्तै मधेसको प्रदेशसभातर्फ जसपाले १४ र एमालेले ३० सिटमा तालमेल गर्ने सहमति भएको हो। ६४ सिट रहेको प्रदेशसभामा बाँकी ठाउँमा मित्रवत् प्रतिस्पर्धा हुने सहमति भएको छ। नेकपा एमालेले सप्तरी क्षेत्र ३ लिँदा जसपाले १, २ र ४ क्षेत्र लिएको छ। सिरहामा १ र ३ एमालेले लिँदा २ र ४ जसपाले लिने सहमति भएको छ। त्यस्तै धनुषाको ३ र ४ एमालेले लिँदा क्षेत्र १ जसपाले लिएको छ। महोत्तरी १ भने एमाले र ३ र ४ जसपाले लिने सहमति भएको छ। त्यस्तै सर्लाही २ र ३ एमालेले लिँदा १ र ४ जसपाले लिने सहमति भएको छ। रौतहटको ३ र ४ एमालेले लिँदा जसपाले २ लिने सहमति भएको छ। त्यस्तै बाराको १ र ४ एमाले र २ जसपाले लिने सहमति भएको छ। पर्साको ३ र ४ एमाले र १ र २ जसपाले लिने सहमति भएको छ।"
राष्ट्रपति भण्डारी अस्पताल भर्ना,"काठमाडौं : राष्ट्रपति विद्यादेवी भण्डारी अस्पताल भर्ना भएकी छन्। डेंगुको लक्ष्ण देखिएपछि उनी आज विहान ११ बजे महाराजगञ्जस्ति शिक्षण अस्पतालमा भर्ना भएकी हुन्। शिक्षण अस्पतालका सूचना अधिकारी रामविक्रम अधिकारीका अनुसार राष्ट्रपति भण्डारीलाई एनेक्स २ को बेड ६०१ मा भर्ना गरिएको छ। उपचार संलग्न डा निरज बमले राष्ट्रपति भण्डारीलाई डेंगुको लक्ष्ण देखिएको बताए। 'तीन चार दिनदेखि ज्वरो आउने, टाउको दुख्ने, वान्ता आउने लक्ष्ण देखिएपछि उहाँ अस्पताल भर्ना हुनुभएको हो,' डा बमले अन्नपूर्णसँग भने, 'रगतलगायतका परीक्षण गरेका छौं। ल्याबाट रिपोर्ट आएपछिमात्रै के भएको थाहा हुन्छ।' उनले आफूहरु रिपोर्ट कुरिरहेको बताए।"
जुम्लामा पहिरोले पुरिँदा एकै परिवारका पाँचसहित ७ जनाको मृत्यु,"जुम्ला : जुम्लाको कनकासुन्दरी गाउँपालिका५ बार्कोटेवाडा (मकैरिवाडा)मा आज बिहान करिब ५:३० बजे पहिरोले घर पुरिँदा एकै घरका पाँचसहित ७ जनाको मृत्यु भएको छ। मृत्यु हुनेमा कनकासुन्दरी५ कै ६५ वर्षे गणेशबहादुर शाही, उनका २४ वर्षीय छोरा रमेशबहादुर शाह, बुहारी २३ वर्षीया पानसरा शाही, नाती ६ वर्षीय मिलन शाही, नाती ३ वर्षीय अनमल शाहीको मृत्यु भएको प्रहरीले जनाएको छ। त्यस्तै सुरेन्द्र शाही र विद्या कमारी शाहीको पनि मृत्यु भएको प्रहरीले जनाएको छ। पहिरोले पुरिँदा तीन जना घाइते भएका छन्। घाइते हुनेमा कनकासुन्दरी५ कै रामबहादुर हमाल, सरस्वती हमाल र रामदेबी शाही छन्।"
ससुराली गएका राईको भीरबाट लडेर मृत्यु,हेटौंडा : मकवानपुरको भीमफेदी गाउँपालिका६ निवासी ४० वर्षीय मनोज राईको शनिबार बिहान लडेर मृत्यु भएको छ । राईको मनहरी गाउँपालिका ९ स्थित ससुराली घर नजिकैको भीरबाट लडेर मृत्यु भएको जिल्ला प्रहरी कार्यालय मकवानपुरका प्रहरी उपरीक्षक बामदेव गौतमले जानकारी दिए । ससुराली घरबाट मदिरा सेवन गरी आफ्नै सुरमा निस्किएका राई अबेरसम्म नफर्किएपछि आफन्तले खोजतलास गर्ने क्रममा बिहान साढे ८ बजे ससुराली घरदेखि २ किलोमिटर दक्षिणतर्फ उनको शव फेला पारेका थिए । राईको धुरु भीरबाट लडी मृत्यु भएको प्रहरीको प्रारम्भीक अनुसन्धानबाट खुलेको छ । मृतकको शव पोष्टमार्टमको लागि ल्याउने तयारी भइरहेको प्रहरीले जनाएको छ ।
अविरल वर्षाका कारण डोटीका ग्रामीण भेगका सडक पूर्णरूपमा बन्द,डोटी : चार दिनदेखिको अविरल वर्षाका कारण डोटीका ग्रामीण भेगका सबै सडकहरू बन्द रहेका छन् । १९ गते रातिदेखिको लगातारको वर्षाका कारण आवतजावतमा समस्या हुनुका साथै ग्रामीण भेगका सडकको ठाउँठाउँमा पहिरो जाँदा सडक अवरुद्ध भएको जिल्ला प्रहरी कार्यालयले जानकारी दिएको छ । लगातारको वर्षाका कारण जनजीवन समेत प्रभावित भएको छ। शनिबार दिउँसोदेखि केआईसिंह राजमार्गअन्तर्गत डडेल्धुराको रडुवामा पहिरो जाँदा मुख्य सडक अवरुद्ध भएको जिल्ला प्रहरी कार्यालय डोटीका इन्सपेक्टर देवेन्द्र जोशीले जानकारी दिए । वर्षाका कारण सेती नदीको सतह बढ्दै गइरहेकाले नदी छेउछाउका बस्तीलाई समेत जोखिम बढ्दै गइरहेको छ । प्राकृतिक प्रकोपबाट आउने क्षतिबाट बच्न सर्बसाधारण सबैलाई सचेत रहन प्रशासनलगायत स्थानीय निकायले आग्रह गर्दै आइरहेका छन् ।
"स्याङ्जा एमालेले उम्मेदवारको टुंगो लगायो, कांग्रेस अझै अलमलमै","स्याङ्जा : आगामी मंसिर ४ को निर्वाचनका लागि मनोनयन दर्ताको समय नजिकिदै गर्दा स्याङ्जामा नेकपा एमालेले आफना उम्मेदवार सार्वजनिक गरिसकेको छ। तर, नेपाली कांग्रेस भने अझै अलमलमा छ। जोडघटाउ मै व्यस्त छ। आसन्न प्रतिनिधिसभा र प्रदेशसभा निर्वाचनको उम्मेदवार मनोनयनको अघिल्लो दिन शनिबारसम्म पनि यहाँका कांग्रेसजनले आफना उम्मेदवार को हुन् भनेर चिन्न पाएका छैनन्। केन्द्रदेखि जिल्ला तहका नेताहरु आन्तरिक जोडघटाउमै व्यस्त छन्। त्यसो त, गठबन्धनका कारण पनि कठिनाइ भएको बताइएको छ। दुई संघ र ४ प्रदेश निर्वाचन क्षेत्र रहेको यहाँ २ वटा प्रदेश क्षेत्रमा नेकपा एस र नेकपा माओवादीका भागमा परेका छन्। निर्वाचनका लागि स्याङ्जामा नेपाली कांग्रेस र नेकपा एमाले नै मुख्य प्रतिस्पर्धी हुन्। नेकपा एमालेले प्रतिनिधिसभा क्षेत्र नं १ मा नारायणप्रसाद मरासिनी र क्षेत्र नं २ मा पदमा अर्याल भन्दै उनीहरुका तस्विरहरु सार्वजनिक भइसकेका छन्। यसैगरी क्षेत्र नं १ प्रदेश (क) मा मीनप्रसाद गुरुङ, (ख) मा सुधीर पौडेल, क्षेत्र नं २ को प्रदेश (क) मा मोहन रेग्मी र (ख) मा डा बुद्धिमान श्रेष्ठलाई उम्मेदवारका रुपमा सार्वजनिक गरिएका हुन्। एमालेले प्रतिनिधिसभाका दुबै क्षेत्रमा अघिल्ला सांसद मरासीनी र अर्याललाई नै उम्मेदवार बनाएको हो। अघिल्लो निर्वाचनमा बामगठबन्धन हुदाँ एक प्रदेशसभा नेकपा माओवादीले पाएको थियो। नेपाली कांग्रेसले भने आफना उम्मेदवार अहिलेसम्म सार्वजनिक गरिसकेको छैन।"
सभामुख सापकोटासँग चिनियाँ राजदूत यान्छीको विदाइ भेट,काठमाडौं : सभामुख अग्निप्रसाद सापकोटासँग नेपालका लागि चिनियाँ राजदूत होउ यान्छीले विदाइ भेट गरेकी छन्। राजदूत यान्छीले आज सभामुखसँग उनको सरकारी निवास लैनचौरमा विदाइ भेट गरेकी हुन्। भेटमा सभामुख सापकोटाले राजदूत होउको कार्यकालमा चीनबाट महत्वपूर्ण भ्रमण भएको स्मरण गर्दै सफल रुपमा कार्यकाल सम्पन्न गरेकामा बधाइ दिए। उनले राजदूत होउलाई नयाँ जिम्मेवारीको सफलताको शुभकामना व्यक्त गरेको सभामुखको सचिवालयले जनाएको छ। सो अवसरमा राजदूत यान्छीले आफ्नो कार्यकालमा सङ्घीय संसदबाट भएको सहयोगका लागि आभार व्यक्त गरिन्।
दाङदेखि कञ्चनपुरसम्म यी हुन् नागरिक उन्मुक्ति पार्टीका उम्मेदवारहरू (सूचीसहित),"काठमाडौं : नागरिक उन्मुक्ति पार्टीले आसन्न प्रतिनिधिसभा एवं प्रदेशसभातर्फको उम्मेदवार टुंगो लगाएको छ। पार्टीले कैलाली क्षेत्र नं १ रेशम चौधरी पत्नी एवं अध्यक्ष रञ्जिता श्रेष्ठलाई उठाउने निर्णय गरेको छ भने प्रदेशतर्फ १ (क)मा लक्ष्मण जोगेठ्वा र १ (ख)मा कैलाश चौधरीलाई टिकट दिने निर्णय गरेको छ। त्यस्तै क्षेत्र २ मा संघतर्फ अरुण चौधरीले टिकट पाएका छन् भने २ (क)मा एमालेबाट प्रवेश गरेका रतन थापा र २(ख)मा रामेश्वर चौधरीले टिकट पाएका छन्। त्यस्तै क्षेत्र ३ मा संघतर्फ गंगा डंगौराले उम्मेदवारी दिने भएका छन् भने ३(क)मा खुसीराम चौधरीले टिकट पाएका छन्। ३(ख)मा भने साँझसम्म टुंगो लाग्ने बताइएको छ। त्यस्तै क्षेत्र ४ को संघतर्फ कैँया चौधरीले उम्मेदवारी दिँदैछन् भने ४(क)मा राजेन्द्र देवकोटा र ४(ख)मा कमलराज भट्टले टिकट पाएका छन्। त्यस्तै क्षेत्र ५ मा संघतर्फ लक्ष्मण थारुले उम्मेदवारी दिनेछन् भने ५(क)मा श्रीराम थारु र ५(ख)मा गोठुराम थारुले टिकट पाएका छन्। त्यस्तै कञ्चनपुरको क्षेत्र १ मा संघतर्फ नन्दकुमार रानाले उम्मेदवारी दिनेछन् भने १(क)मा नेत्रलाल चौधरी र १(ख)मा पल्टु चौधरीले टिकट पाएका छन्। त्यस्तै क्षेत्र २ मा डा फूलाराम चौधरीले उम्मेदवारी दिनेछन् भने २(क)मा पिताम्बर चौधरी र २(ख)मा सञ्जित चौधरीले टिकट पाएका छन्। क्षेत्र ३ को संघतर्फ भने मुन्नी चौधरीले उम्मेदवारी दिँदैछन्। प्रदेशतर्फ भने आज साँझसम्म टुंगो लाग्ने बताइएको छ। त्यस्तै बर्दिया क्षेत्र १ मा पत्रकारसमेत रहेका ठाकुरसिंह थारु संघतर्फ उम्मेदवार बन्नेछन् भने १(क)मा खेमबहादुर थारु र १(ख)मा श्यामु चौधरीले टिकट पाएका छन्। त्यस्तै बर्दिया क्षेत्र २ मा पार्टी संरक्षकसमेत रहेका रेशम चौधरीले संघतर्फ उम्मेदवारी दिनेछन् भने २(क)मा दर्पण कुसुम्या (परदेशी) र २(ख)मा धर्म चौधरीले टिकट पाएका छन्। त्यस्तै दाङ क्षेत्र १ मा संघतर्फ सुरेन्द्र चौधरी, क्षेत्र २ मा रेशम चौधरी र क्षेत्र ३ मा कुमार चौधरीले टिकट पाएका छन्। प्रदेशतर्फ भने साँझसम्म टुंगो लाग्ने बताइएको छ।"
हतियार बुझाउन नुवाकोट प्रशासनको आग्रह,"नुवाकोट : प्रदेश तथा संघीय निर्वाचनको मिति नजिकिएसँगै नुवाकोटमा इजाजतपत्र प्राप्त हतियारहरु बुझाउन जिल्ला प्रशासन कार्यालय नुवाकोटले सर्वसाधारणलाई आग्रह गरेको छ । आगामी मंसिर ४ गतेको निर्वाचनलाई लक्षित गरी कानुनीरुपमा राखिएका हतियारहरु नजिकको प्रहरी कार्यालयमा बुझाउन आग्रह गरिएको हो। सर्वसाधारणसँग रहेका अनुमतिपत्र प्राप्त हातहतियारहरु (बन्दुक) यथाशिघ्र नजिकको प्रहरी कार्यालयमा बुझाउन आग्रह गरिएको प्रमुख जिल्ला अधिकारी नारायणप्रसाद रिसालको भनाइ छ । गृहमन्त्रालयको शान्ति सुरक्षा तथा अपराध नियन्त्रण शाखाबाट प्राप्त पत्रअनुसार जिल्ला प्रशासन कार्यालयले सम्बन्धित व्यक्तिलाई निर्वाचन सकिएपछि फिर्ता हुने गरी हतियार बुझाउन आग्रह गरेको हो । आउँदो मंसिर ४ गते हुने निर्वाचनलाई स्वच्छ, निष्पक्ष र सुरक्षित वातावरणमा सम्पन्न गराउन सर्वसाधारणसित भएको हतियार प्रहरी प्रशासनमा बुझाउन आग्रह गरिएको प्रजिअ रिसालले जानकारी दिए । उनका अनुसार विधिवत्रूपमा बुझाएको हतियार सम्बन्धित प्रहरी कार्यालयले चुनाव सकिएपछि सम्बन्धित व्यक्तिलाई नै फिर्ता गर्नेछ ।"
जोमसोममुक्तिनाथलोमान्थाङ सडक अवरुद्ध,"जोमसोम : बिहीबार राति परेको अविरल वर्षाले जोमसोममुक्तिनाथलोमान्थाङ सडक शुक्रबार विहानदेखि अवरुद्ध भएको छ। सडक अवरुद्ध भएसँगै जोमसोममुक्तिनाथ र जोमसोमलोमान्थाङ सडकमा सवारी साधन चल्न सकेनन्। अविरल वर्षाले जोमसोममुक्तिनाथ सडकखण्डको पाण्डाखोला, पाक्लिङ पुलको सडक र कागबेनी माथि काभ्रेभीरलगायतका दर्जनौं स्थानमा सडक संरचनामा क्षति पुगेको गाउँपालिका अध्यक्ष रिङझिङ नाम्गेल गुरुङले जानकारी दिए। उनका अनुसार जोमसोममुक्तिनाथ २१ किमी सडकको ठाउँठाउँमा पहिरो खस्दा सडक अवरुद्ध भएको छ भने कतिपय स्थानमा सडक बेस भासिएको गापा अध्यक्ष गुरुङले बताए। सडक अवरुद्ध भएसँगै मुक्तिनाथ दर्शन गर्न जाने र फर्किने पर्यटक पैदल हिँड्न बाध्य भए। सडक अवरुद्ध भएसँगै वारागुङ मुक्तिक्षेत्र गाउँपालिकाले सन्त निर्माण सेवाको डोजर भाडामा लिएर सडक मर्मत सुरु गरेको अध्यक्ष गुरुङले जानकारी दिए। उनले वर्षा रोकिएमा शनिबारसम्म जोमसोममुक्तिनाथ सडक सूचारु गर्ने गरी काम अघि बढाइएको बताए।"
आजको मौसम : लुम्बिनी र सुदूरपश्चिममा भारी वर्षाको सम्भावना,"काठमाडौं : नेपालमा मध्यपश्चिम बङ्गालको खाडी र आसपास रहेको न्यून चापीय क्षेत्रको प्रभाव रहेको छ। जसका कारण केही स्थानमा आंशिकदेखि सामान्य बदली हुने मौसम पूर्वानुमान महाशाखाले जनाएको छ। प्रदेश १ र मधेस प्रदेशमा आंशिक देखि सामान्य बदली भएको र बागमती, गण्डकी, लुम्बिनी र कर्णाली प्रदेशका केही स्थानहरूमा हल्का वर्षा भइरहेको महाशाखाले जनाएको छ। आजै दिउँसो कर्णाली प्रदेश र सुदूरपश्चिम प्रदेशमा सामान्यदेखि पूर्ण बदली रहने महाशाखाको बुलेटिनमा उल्लेख छ। त्यस्तै लुम्बिनी प्रदेश, कर्णाली प्रदेश र सुदूरपश्चिम प्रदेशका धेरै तथा बाँकी प्रदेशहरूका केही स्थानहरूमा मेघ गर्जन चट्याङसहित वर्षाको सम्भावना रहेको छ। सुदूरपश्चिम प्रदेश र लुम्बिनी प्रदेशका एकदुई स्थानमा भारी वर्षाको सम्भावना रहेको महाशाखाले जनाएको छ।"
फेरिँदै भक्तपुरमा दही बनाउने संस्कृति,"भक्तपुर : दही स्वादिलो र स्वास्थ्यका लागि लाभदायिक मानिन्छ। सौन्दर्यका लागि पनि उत्तिकै उपयोगी मानिन्छ दही। गर्मीसँग दहीको सम्बन्ध अझ प्रगाढ छ । किनकि दही गर्मीमा बढी खाइन्छ । गर्मीमा दही खाँदा शितल हुने गर्दछ । दही खाँदा गर्मी कम हुने गर्दछ । त्यसकारण दही खाने समय नै गर्मी हो । त्यसो त दही जहिले पनि खाइन्छ । न गर्मी न जाडो । तर पनि गर्मीमा बढी खाइन्छ । गर्मीमा दही खानेहरु विशेष देखिन्छ । चिसो कोकाकोला, पेप्सी जस्तै काठमाडौं उपत्यकामा दही खानेहरु पनि उतिकै देखिन्छ । दहीको कुरा गर्दा भक्तपुर जोडिन्छ । किनकि भक्तपुरको दही विशेष हुन्छ । भक्तपुरको दहीको स्वाद नै विशेष रहन्छ । यहाँको दही काठमाडौं उपत्यकाभरि बेचिन्छ । भक्तपुरबाट दही बनाएर काठमाडौंका गल्लीगल्लीमा बेच्न लगिन्छ । एकाबिहानै दही भक्तपुरबाट बोकेर काठमाडौं लगेर बेच्न लाने गरिन्छ । जुजु धौ जुजु नेवारी भाषाको शब्द हो । जसको अर्थ राजा हो । जुजु धौको अर्थ दहीको राजा हो । यस अर्थमा यो शब्द प्रख्यात भएको हो कि दहीको राजा भक्तपुरमा छ । मूल्य अहिले एउटा दही घटीमा ४० रुपैयाँदेखि बढीमा माग अनुसारको बनाइन्छ । प्रतिगोटा ४०, ९०, एक सय ८०, पाँच सय ५०, सात सय ५० का दही बढी चलनचल्तीमा रहेको छ । बिहे भोजका लागि अडर अनुसारको बनाइन्छ । पछिल्लो ट्रेन्ड भक्तपुरको जुजु धौ (दही)ले लोकप्रियता कमाउँदै गएपनि संस्कृति भने परिवतर्न हुँदै गएको छ । कटारोमा राखेर बनाइने दही हिजोआज प्लाष्टिकको भाडामा राखेर बनाइन्छ । कटारो किन्ने नपाइने भएकाले बाध्य भएर प्लाष्टिकको भाडामा राखेर दही बेच्नु परेको व्यवसायी बताउँछन् । कटारोको तुलनामा प्लाष्टिकमा राखेर बनाएको स्वाद उति नभए पनि बाध्य भएर कटारोको सटा प्लाष्टिकको भाडामा राखेर दही बनाउने गरेको उनीहरुको भनाइ छ । कटारोमा जस्तो प्लाष्टिकमा पानी नसोस्ने भएकाले मिठाइमा केही कमी हुने उनीहरुको भनाइ छ । अहिले कटारोमा बनाएर दही बनाएको फाटफुट मात्रै भेटिन्छन् । कटारोको सटा प्लाष्टिकमा राखेर दही बनाउन लान भने सजिलो छ । मोटरसाइकलमै झुण्डाएर लान मिल्ने भएकाले प्लाष्टिकमा राखेर बनाएको दही लान सजिलो भएको हो । आकर्षण माटोकै भक्तपुरमा जुजु धौ पसलहरु धेरै छन् । तीमध्ये सुरेश सैजुले पनि १५ वर्ष देखि पसल चलाउँदै आएका छन् । उनले पहिलाको जाडो याममा भन्दा गर्मी मौसमा दही खान आउनेको घुइँचो लाग्ने गरेको बताए । नेवार समुदायमा त जुनसुकै भोजमा दही चाहिन्छ। तर बाहिरको मान्छेहरु चाहि गर्मी महिनामा मात्रै दही खान आउने गरेको उनले सुनाए । उनले भने, 'पहिला पहिला भए सानो ठूलो दही सबै माटोको भाडोमा नै राखिन्थ्यो । तर अहिले प्लास्टिकको भाडामा राख्ने भएको छ । उनले थपे, माटोको भाडाको मूल्य बढेको कारण हामीले अहिले प्लास्टिकको भाडामा नै घेरै दही बनाउने गरेका छौं ।' ग्राहकहरुले धेरै माटोको भाडामा खोज्ने गरेको उनले जानकारी गराए । झन त विदेशीहरु त माटोको भाडामा भएन भने फर्केर जाने गरेको उनले जनाए । माटोको भाडामा बनाउनुको कारण पहिला पहिला अहिलेको जस्तो फ्रिज हुँदैनथ्यो । त्यसैले भुल ओछ्याएर दहीको माटोको भाडाले लाइले ओछ्एर त्यसको माथि दूध हालिसकेपछि बोराले छोप्ने गरिन्थ्यो । त्यसपछि दही जम्छ। माटोको भाडामा राख्दा खेरी मात्र दही जम्ने भएकाले माटोको भाडामा दही बनाउने गरिन्थ्यो। तर अहिले त्यो परम्परागत दही जमाउने तरिका विस्तारै लोप हुँदै गएको छ। अहिले त कुनै पनि भाडामा दूध राख्यो अनि फ्रिजमा राख्यो जम्दैन भन्ने टेन्सन नै छैन् । माटोको भाडामा राखेको दही खादा स्वास्थ्यमा पनि लाभ हुन्छ भन्ने जनविश्वास छ । समस्या भक्तपुरका दही बनाउने व्यवसायीका धेरै समस्यामध्ये एउटा समस्या हो दूधको । दूध नपाउँदा उनीहरु हैरान छन् । विशेष गरेर भूकम्पपछि दूधको अभाव देखिएको उनीहरु बताउँछन् । गाउँका घरहरु भत्केपछि गाईगोठमा मान्छे बस्नु परेपछि गाईगोठ राख्ने ठाउँको अभावमा दूध पाइन छाडेको व्यवसायी बताउँछन् । विशेष गरेर आफूहरुले भैसीको दूधबाट दही बनाउने गरेको व्यवसायीहरुले बताएका छन् । दहीको स्वाद सबैभन्दा राम्रो भैंसीको दूधबाट हुने उनीहरु बताउँछन् । भैंसीको दूध पाउन नपाएपछि गाईको दूधबाट दही बनाउने गरेको उनीहरु बताउँछन् । भक्तपुर जुजु धौ एसोसिएसनका अध्यक्ष कृष्णगोपाल सैंजूका अनुसार गर्मी महिना धेरै व्यापार हुन्छ । गर्मीमा घुम्न आउने मान्छेहरु धेरै हुन्छन्, गर्मी भएपछि सितलताका लागि यहाँका दही अनिवार्य खाने भएकाले व्यापार बढेको हो, 'उनले भने, गर्मीका बेला काठमाडौं, ललितपुर, काभ्रेपलान्चोकल,पर्यटकलगायतका भक्तपुरसँग जोडिएका जिल्लाबासी पनि उतिकै दही खान र किन्न आउँछन् । यही कारण दही व्यापारीलाई गर्मीमा भ्याईनभ्याई हुने उनले सुनाए । एसोसिएसनको अनुमानमा भक्तपुरमा ६५ परिवार दही बनाउने पेशामा आवद्ध छन् । त्यसमध्ये ५० परिवार एसोसिएसनमा आवद्ध छन् । यहाँका व्यापारीले प्रतिदिन दैनिक ४० लिटरदेखि आठ सय लिटरसम्मको दही बनाउने गरेका छन् । उनीहरुले विशेष गरेर भैसी र गाईको दूधबाट दही बनाउने गरेका छन् । पहिला पहिला भए भक्तपुरबासीहरुले दहि खर्कानमा बोकेर दहि ओसार पसार गर्ने चलन थियो । भक्तपुरबासीहरु काठमाडौं, ललितपुर, काभेलगायतका ठाउँमा जुजु धौ बोकेर लाने गथ्र्यो ।एक दिन लगाएर भएपनि । अहिले जस्तो गाडिको सुविधा थिएन। अहिले भने जुजु धौ बोकेर नभइकन गाडीबाट ओसारपसार हुन थालेका छन् । त्यसैले गर्दा पनि माटोको भाडाले अलि बढि ठाउँ ओगटेको हुन्छ प्यास्टिकको भाडाभन्दा । त्यसैपनि व्यापारीहरु बाहिर पठाउनको लागि प्यास्टिक कै भाडामा दहि जमाउन थालेको देखिन्छ । तर अहिले पनि भक्तपुरका केही व्यापारीले नजिकको ठाउँमा लानु परेमा खर्कोनमा बोकेर लगेको हामी देख्न सक्छौं ।"
टीकाको चौथो दिन : नवदुर्गाको प्रसाद र आशीर्वाद थाप्नेको लर्को,"काठमाडौं : आश्विनशुक्ल त्रयोदशीका दिन आज नवदुर्गाको प्रसादस्वरुप टीका लगाउन र आशीर्वाद थाप्न मान्यजनका घरमा जानेको लर्को लागेको देखिन्छ। नौ दिनसम्म पूजा आराधना गरी विजयादशमीका दिन देवी विसर्जन गरेपछि सुरु भएको प्रसाद लगाउने र मान्यजनबाट आशीर्वाद लिने क्रम कोजाग्रत पूर्णिमाका दिनसम्म जारी रहन्छ। पहिलो र दोस्रो दिन निरन्तरको वर्षाले मान्यजनकहाँ जान नपाएकाहरु तेस्रो दिन दिउँसो १ बजेसम्म भने राजधानीमा आकाश खुलेकाले निर्धक्क भएर हिँड्न पाएका थिए। तेस्रो दिन शुक्रबार दिउँसो फेरि सुरु भएको वर्षाले आशीर्वाद लिन हिँड्नेहरुलाई असर परेको थियो। विजयादशमीका दिन बुधबार दिउँसो केही समय वर्षा रोकिए पनि बेलुकीदेखि निरन्तर वर्षा भएपछि टाढाटाढा आफन्तकहाँ नवदुर्गाको प्रसाद स्वरुप टीका, जमरा र आशीर्वाद लिन जान समस्या भएको थियो। जल तथा मौसम विज्ञान विभाग, मौसम पूर्वानुमान महाशाखाले नेपालमा दक्षिणपश्चिम बङ्गालको खाडी र आन्ध्र प्रदेश आसपास बनेको न्यून चापीय क्षेत्रको असरले गर्दा वर्षा भएको जनाएको छ। महानवमीदेखि देशभर सामान्यदेखि पूर्ण बदली रही बागमती, गण्डकी, लुम्बिनी र कर्णाली प्रदेशका धेरै एवं बाँकी प्रदेशका थोरै स्थानमा सामान्यदेखि मध्यम वर्षा भइरहेको महाशाखाले जनाएको छ। पश्चिम नेपालका केही जिल्लामा भने विजयादशमीका दिनमात्र दुर्गाको प्रसाद लगाउने र आशीर्वाद थाप्ने प्रचलन रहेको छ। नेपाल पञ्चाङ्ग निर्णायक विकास समितिका अध्यक्ष प्रा श्रीकृष्ण अधिकारीले भने कोजाग्रत पूर्णिमाका दिन अखिल बलिपूर्ति नभएसम्म नवदुर्गाको प्रसाद लगाउन शास्त्रीयरुपमा कुनै बाधा नरहेको बताए। केही दिन सुनसान रहेको राजधानी सहरमा आज बिहानदेखि भने केही चहलपहल देखिन थालेको छ। मानिसको चहलपहल बढे पनि सवारीसाधन कम हुँदा यात्रा सहज हुन सकेको छैन। सार्वजनिक यातायातमा कोचाकोच गरेर टीका थाप्न र आशीर्वाद लिन हिँड्नेको चहलपहल भने बजारमा हिजोका दिनभन्दा बढी छ।"
बेमौसमी वर्षाले धानबालीमा क्षति (तस्बिर),भक्तपुर : बेमौसमी वर्षाका कारण भक्तपुरमा धानबालीमा क्षति पुगेको छ। हावाहुरी र वर्षाले पाक्न लागेको धान ढालेको छ। पाकेको धान काट्ने बेलामा वर्षाले क्षति गरेपछि किसान चिन्तित छन्।
"जुम्लामा पहिरोमा पुरिएर ५ जनाको मृत्यु, २ बेपत्ता",जुम्ला : जुम्लाको कनकासुन्दरी गाउँपालिका ५ मा पहिरोमा पुरिएर ५ जनाको मृत्यु भएको छ । प्रमुख जिल्ला अधिकारी मुकेशकुमार केसरीका अनुसार पहिरोमा परी दुईजना बेपत्ता छन् भने दुईजनाको गम्भीर अवस्थामा उद्धार गरिएको छ । प्रमुख जिल्ला अधिकारी केसरीका अनुसार घाइतेहरुलाई उपचारका लागि अस्पतालतर्फ पठाइएको छ। घटनाको विस्तृत जानकारी आउन बाँकी छ । गृहमन्त्री बालकृष्ण खाणले घाइतेको उद्धार र पुनरस्थापनामा कुनै कसुर बाँकी नराख्न गृहप्रशासन र प्रजिअलाई निर्देशन दिएका छन्।
आणविक युद्ध को खतरा रहेको अमेरिकी राष्ट्रपति बाइडेनको चेतावनी,"न्युयोर्क : अमेरिकी राष्ट्रपति जो बाइडेन शीतयुद्धपछि पहिलो पटक विश्वले आणविक युद्ध को जोखिम मोल्ने खतरा रहेको र युक्रेन द्वन्द्वमा रुसी राष्ट्रपति भ्लादिमिर पुटिनले कसरी युद्ध अन्त्य गर्न चाहन्छन् भन्ने पत्ता लगाउने प्रयास गरिरहेको बताएका छन्। 'सन् १९६२ मा केनेडी र क्युबाको क्षेप्यास्त्र सङ्कटपछि हामीले आणविक युद्धको सम्भावनाको सामना गरेका छैनौं,' पूर्व अमेरिकी राष्ट्रपति जोन एफ केनेडीलाई उद्धृत गर्दै बाइडेनले न्युयोर्कमा आयोजित डेमोक्र्याटिक पार्टीको आर्थिक सङ्कलन कार्यक्रममा भने। पुटिनले युक्रेनमाथि आक्रमण गर्न आणविक हतियार प्रयोग गर्ने धम्की दिँदा पुटिनले ठट्टा नगरेको बाइडेनले बताए। राष्ट्रपति पुटिनको आणविक धम्कीका कारण सिर्जित जोखिमबारे बोल्दै र ६० वर्षअघि सोभियत सङ्घले क्युबामा क्षेप्यास्त्र तैनाथ गरेपछि उत्पन्न आणविक गतिरोधलाई सङ्केत गर्दै उनले भने, 'क्युबाको क्षेप्यास्त्र सङ्कटपछि पहिलो पटक आणविक हतियारको प्रयोगबाट हामीलाई प्रत्यक्ष खतरा छ।' बाइडेनले भपे, 'हामी पुटिनको युद्ध अन्त्य रणनीतिबारे पत्ता लगाउने प्रयास गरिरहेका छौं।' पुटिनले युक्रेनी भूमि कब्जा गर्ने प्रयासमा विकल्पहरू समाप्त भएको महसुस गरेमा आणविक हतियार प्रयोग गर्ने धम्की दिएका छन्। विज्ञहरूका अनुसार यी आक्रमणहरू तुलनात्मक रूपमा साना र रणनीतिक आक्रमणहरू हुनेछन्। तर बाइडनले सीमित क्षेत्रमा हुने यस्ता आक्रमणले अझै व्यापक द्वन्द्व निम्त्याउने चेतावनी दिए। बाइडेनले भने, 'हामीले राम्रोसँग चिनेका छौं। पुटिनले सामरिक आणविक हतियार वा जैविक वा रासायनिक हतियारको सम्भावित प्रयोगको बारेमा कुरा गर्दा ठट्टा गर्दैनन्।'"
अझै तीनदिन वर्षाः मंगलबारदेखि मात्रै मौसममा सुधार आउने,"काठमाडौं : मनसुन न्यून चापीय क्षेत्रको असरले नेपालमा विगत पाँच दिनदेखि बदली र वर्षा भइरहेको छ । उक्त मौसमी प्रणालीका कारण अझै तीनदिन वर्षा हुने जल तथा मौसम विज्ञान विभाग, मौसम पूर्वानुमान महाशाखाले जनाएको छ । महाशाखाका मौसमविद् विनु महर्जनका अनुसार मनसुन न्यून चापीय क्षेत्रको असर कायमै रहेकाले केही दिन वर्षाको सम्भावना रहेको हो । आगामी मङ्गलबारदेखि मौसम क्रमिकरुपमा सुधार हुनेछ । उनले भने, 'अबको तीन दिनसम्म वर्षाको सम्भावना रहेको छ । पश्चिमी क्षेत्रमा बढी असर पर्ने देखिन्छ । एकदुई स्थानमा भारी वर्षाको सम्भावना पनि रहेको छ ।' नेपालमा मनसुन अझै सक्रिय रहेकाले वर्षा भइरहे पनि विगतका दिनभन्दा कम असर पर्ने मौसमविद् महर्जनले बताए । हाल नेपालमा मध्यपश्चिम बङ्गालको खाडी र आसपास रहेको न्यून चापीय क्षेत्रको असर रहेको छ । प्रदेश १ र मधेस प्रदेशमा आंशिकदेखि सामान्य बदली र बाँकी स्वदेशमा सामान्य बदली रहेको छ । प्रदेश १, बागमती, गण्डकी, लुम्बिनी र कर्णाली प्रदेशका थोरै स्थानमा हल्का वर्षा भइरहेको महाशाखाले जारी गरेको मौसम बुलेटिनमा उल्लेख छ । दिउँसो कर्णाली प्रदेश र सुदूरपश्चिम प्रदेशमा सामान्यदेखि पूर्ण बदली रही बाँकी प्रदेशमा आंशिकदेखि सामान्य बदली रहने छ भने लुम्बिनी, कर्णाली र सुदूरपश्चि प्रदेशमा थोरै र बाँकी प्रदेशका केही स्थानमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको छ । सुदूरपश्चिम प्रदेश र लुम्बिनी प्रदेशका एक दुई स्थानमा भारी वर्षाको सम्भावना रहेको बताइएको छ। रातिको समयमा पनि सोही मौसमी प्रणाली कायम रहने जनाइएको छ । महाशाखाका अनुसार गत २४ घण्टामा वीरेन्द्रनगरमा एक सय ६९ र नेपालगञ्जमा एक सय ६५ मिलिमिटर वर्षा मापन गरिएको छ । घोराहीमा एक सय चार, धनगढीमा ९०, दिपायलमा ६३ र डडेलधुरामा ४४ मिलिमिटर वर्षा भएको छ । काठमाडौँम नौ दशमलव पाँच मिलिमिटर वर्षा भएको महाशाखाले जनाएको छ । आज काठमाडौं न्यूनतम तपक्रम १७ र अधिकतम तापक्रम २८ डिग्री सेल्सियस रहेको छ । रासस"
बर्दियाको जब्दीघाटको पुल बाढीले बगायो,"बर्दिया : मङ्गलबार रातिदेखिको अविरल वर्षापछि आएको बाढीले बबई नदीको जब्दीघाटको पुल बगाएको छ । बारबर्दिया नगरपालिका र गुलरिया नगरपालिका जोड्ने पुल आठ वर्ष अघि निर्माण भएको थियो । विसं २०७१ मा बबईमा आएको बाढीले उक्त पुलको बीच भागको पिलर धस्सिएपछि क्षतिग्रस्त भएको थियो । केही दिनयताको लगातारको वर्षापछि बबई नदीको सतह बढ्ने क्रममा क्षतिग्रस्त बनेको पुलको बीच भागको स्पान, स्पर पिलर बगाएको प्रमुख जिल्ला अधिकारी बन्धु बास्तोलाले जानकारी दिए। रासस"
दिनभरि बाढी पीडितको उद्धारमा खटिएर फर्किँदै गरेका दुई सशस्त्र प्रहरीको दुर्घटनामा मृत्यु,देउखुरी : दाङको देउखुरीमा मोटरसाइकल दुर्घटना हुँदा दुई सशस्त्र प्रहरीको मृत्यु भएको छ। पूर्वपश्चिम राजमार्गअन्तर्गत राप्ती गाउँपालिका३ मुसरियामा शुक्रबार राति करिब १० बजे लु४०प ४९२२ नम्बरको मोटरसाइकल दुर्घटना हुँदा त्यसमा सवार भालुवाङस्थित सशस्त्र प्रहरी बल ज्वालामाई गण २९ नम्बरमा कार्यरत दुवै सशस्त्र प्रहरीको मृत्युु भएको हो। मृत्यु हुनेमा लमही नगरपालिका१ का लहानु चौधरी र राप्ती गाउँपालिका६ का सुलेश चौधरी रहेका छन्। दुर्घटनामा परी लहानुको घटनास्थलमै र सुलेशको उपचारका लागि कोहलपुर लैजाने क्रममा मृत्यु भएको सशस्त्र प्रहरी उपरीक्षक विनोद केसीले जानकारी दिए। मृतकद्वय लगातारको वर्षाका कारण देउखुरीका विभिन्न ठाउँमा उद्धारमा खटिएका र डिउटी सकाएर गणमा फर्किने क्रममा दुर्घटनामा परेका उनले जानकारी दिए। घटनाबारे थप अनुसन्धान भइरहेकोे बताइएको छ।
"कांग्रेसमा देउवासहित दस उम्मेदवारको लाग्यो टुंगो, नेताहरू अन्योलमा","काठमाडौं : सत्तारुढ दल नेपाली कांग्रेसले आसन्न प्रतिनिधिसभा एवं प्रदेशसभा निर्वाचनका लागि दस सिटको बाँडफाँट टुंग्याएको छ। शुक्रबार राति बसेको बैठकले प्रधानमन्त्री शेरबहादुर देउवासहित दस सिटको उम्मेदवार टुंग्याएको हो। देउवा डडेलधुराबाट चुनाव लड्नेछन्। त्यसबाहेक दार्चुलामा दिलेन्द्र बडु, बाजुरामा बद्री पाण्डे, अछाम २ मा पुष्प शाह, मुगुमा ऐन बहादुर शाही, मनाङमा टेक प्रसाद गुरुङ र तेह्रथुममा सीता गुरुङ रहेका छन्। त्यस्तै प्रदेशसभातर्फ जुम्ला (ख)मा लतित जंग शाही, तेह्रथुम (क)मा सन्तोष सुब्बा र ताप्लेजुङ (ख)मा खगेन सिंह हाङ्वाङको टिकट सुनिश्चित भएको छ। बाँकी क्षेत्रमा शनिबारको बैठकले टुंगो लगाउने बताइएको छ। आसन्त प्रतिनिधिसभा एवं प्रदेशसभा निर्वाचनका लागि भोलि (आइतबार) मनोनयन दर्ता गर्ने कार्यक्रम रहेको छ।"
पूर्वी नवलपरासीमा एकसय ४४ घर डुबानमा,"कावासोती : अविरल वर्षा पछि नारायणी नदी र अन्य खोलामा आएको बाढीमा परेर पूर्वी नवलपरासीका एकसय शुक्रबार ४४ घर डुबानमा परेका छन्। बुधबार रातिदेखि परेको अविरल वर्षा पछि जिल्ला हुँदै बग्ने नारायणी नदी र अन्य खोलामा आएको बाढीमा परेर उक्त सङ्ख्याका घर डुबानमा परेका पूर्वी नवलपरासी जिल्लाप्रहरी कार्यालयका प्रवक्ता सन्तोष पाठकले बताए। उनका अनुसार बाढीका कारण गैंडाकोट मा ८०, मध्यविन्दुमा २०, विनयी त्रिवेणीमा २८ र हुप्सेकोटमा १६ घर गरेर १ सय ४४ घर डुबानमा परेका हुन्। त्यसैगरी लगातार वर्षाले गर्दा खसेको पहिरोका कारण जिल्ला सदरमुकामबाट पहाडी क्षेत्रका स्थानीय तह बौदीकाली र बुलिङ्गटार जोडने दलदलेकुमसोतपोखरी सडकको पाङ्ग्रेमा पहिरो जाँदा अवरुद्ध भएको सडक चालु हुन सकेको छैन भने जिल्लाको गैंडाकोटबाट पहाडी क्षेत्र जोडने कालीगण्डकी करिडोरमा गएको पहिरोसमेत पन्छाउन नसक्दा कालीगण्डकी करिडोरसमेत अवरुद्ध भएको प्रवक्ता पाठकले बताए। पहाडीक्षेत्र जोडने मुख्यसडकहरु पहिरोले अवरुद्ध हुँदा त्यहाँ पछिल्लो ७२ घण्टादेखि सडक सम्पर्कबाट विच्छेद भएको छ। सडक सम्पर्क बिच्छेद भए पछि दसैं मान्न घर गएकाहरु फर्किन पाएका छैनन् भने बिरामी भएर सदरमुकाम र चितवनसम्म पुग्नु पर्ने बिरामीहरु समस्यामा परेका छन्। पहाडी क्षेत्रलाई जोड्ने सडक अवरुद्ध भएपछि सो क्षेत्रका बासिन्दा सदरमुकाम आउनु परे तनहुँको भिमान खैरेनीटारमुग्लिननारायणगढ हुँदै कावासोती आउनुपर्ने बाध्यता भएको छ। लगातार परेको वर्षा पछि खसेको पहिरोका कारण जिल्लाको बौदिकाली र बुलिङ्गटारमा दुईवटा घर र बुलिङ्गटारमा एउटा गोठमा क्षति पुगेको प्रहरीले जनाएको छ। त्यस्तै जिल्लाकै विनयी त्रिवेणी१ बगुवनमा नारायणीमा आएको बाढी पस्दा दुईसय हेक्टर बढी पाक्न लागेको धानबालीमा पूर्णरुपमा क्षति पुगेको छ। नारायणी नदीमा यस वर्षकै उच्च बाढी आएका कारण जिल्लाको नदीतटीय क्षेत्रको जनजीवन पूर्णरुपमा क्षति भएको छ। गण्डक बाँधमा शुक्रबार साँझ ८ बजे चारलाख १२ हजार पानीको बहाब मापन गरिएको जिल्लाका प्रहरी प्रमुख भुवनेश्वर तिवारीले बताए।"
सगरमाथा क्षेत्रको पर्यटन लयमा फर्किदै : १५ महिनामा ३२ हजार बढीले गरे भ्रमण,"सोलुखुम्बु : कोरोना कहरका कारण थलिएको सगरमाथा क्षेत्रको पर्यटन व्यवसाय विस्तारै लयमा फर्किन थालेको छ । कोरोना संक्रमणका कारण भएको लकडाउनले झण्डै दुई वर्षसम्म पर्यटक आवगमन ठप्प बनेको खुम्बु क्षेत्रमा पर्यटकको चाप विस्तारै बढ्न थालेको हो । मुलुकको प्रमुख पर्यटकीय गन्तव्य यस क्षेत्रमा लकडाउनपछि ३२ हजार बढी पर्यटक भ्रमणका लागि पुगेको सगरमाथा राष्ट्रिय निकुञ्जको कार्यालय नाम्चे सोलुखुम्बुले जनाएको छ । कार्यालयका सूचना अधिकारी विष्णु रोकायका अनुसार २०७८ को असारदेखि हालसम्म ३२ हजार ६ सय ५८ जना पर्यटकले सो क्षेत्रको भ्रमण गरेका छन् । जसमा २६ हजार ६ सय ३८ विदेशी र ६ हजार २० जना नेपाली रहेका छन् । पर्यटन गतिविधि चलायमान भएसँगै सो क्षेत्रका व्यवसायीहरु समेत उत्साहित बनेको लुक्लाका होटल व्यवसायी कामी शेर्पाले बताइन् । सन् १९५३ मा भएको प्रथम सगरमाथा आरोहण यता पहिलोपटक कोरोनाको कहरको चपेटामा सगरमाथा क्षेत्र परेको थियो । सन २०२० र २०२१ मा खुम्बु क्षेत्र लगभग सुनसान नै बनेको थियो । सो समयमा होटल मजदूर, पथप्रदर्शक, भरिया र ट्रेकिङ एजेन्सी लगायतले काम गुमाएका थिए । तर सन् २०२२ बाट भने विस्तारै पर्यटन क्षेत्र लयमा फर्किदा पर्यटन व्यवसायीलाई राहत मिलेको व्यवसायी सुबास बस्नेतको भनाइ छ । थला परेको पर्यटन क्षेत्रलाई विशेष प्याकेजका साथ अघि लैजाने सवालमा सरकारसँग छलफल भइरहेको ट्रेकिङ एजेन्सिज एसोसियसन अफ नेपाल (टान) का अध्यक्ष निलहरी बास्तोलाले बताए ।"
