शीर्षक,विवरण
डेंगु नियन्त्रण गर्न सरकारले लार्भा खोज र नष्ट गर अभियान चलाउने,"काठमाडौं : सरकारले डेंगु रोग सार्ने लामखुट्टेको लार्भा खोज र नष्ट गर को अभियानलाई तीव्र बनाउने भएको छ। सरकारका मुख्य सचिव शंकरदास बैरागीको अध्यक्षतामा बुधबार बसेको बैठकले डेंगु रोग रोकथामका लागि सचेतनामूलक कार्यक्रम गर्ने निर्णय गरेको हो। बैठकले रोग रोकथाम तथा नियन्त्रणका लागि यथाशिघ्र मोबाइल रिङ्गटोन बनाई प्रचार प्रसार गर्ने व्यवस्था मिलाउने निर्णय गरेको छ। रोगको पहिचान तथा उपचारमा कमी हुन नदिन आवश्यक व्यवस्था मिलाउने निर्णय भएको स्वास्थ्य तथा जनसंख्या मन्त्रालयका प्रवक्ता डा सञ्जयकुमार ठाकुरले जानकारी दिए। स्वास्थ्य, खानेपानी, संघीय मामिला तथा सामान्य प्रशासन मन्त्रालय, प्रधानमन्त्री तथा मन्त्रिपरिषद्को कार्यालयका सचिव एवम् अन्य उच्चपदस्थ पदाधिकारीहरुको उपस्थितिमा नेपालमा हाल देखिएको डेंगु रोगको प्रकोपको प्रतिकार्य, नियन्त्रण तथा रोकथामसम्बन्धी विषयमा छलफल गर्न उच्चस्तरीय बैठक बसेको थियो।"
"सुर्खेतमा भ्रष्टाचारविरुद्ध निसाना, ३६ जनाका ५० वटा कार्टुन प्रदर्शनी","सुर्खेत : कर्णाली प्रदेशको राजधानी सुर्खेतमा भ्रष्टाचारविरुद्ध कार्टुन प्रदर्शन गरिएको छ। वीरेन्द्रनगरमा बुधबारबाट सुरु भएको प्रदर्शनीको प्रदेश प्रमुख तिलक परियारले उद्घाटन गरे। बिहीबारसम्म सञ्चालन हुने प्रदर्शनीमा भ्रष्टाचार, अनियमितता र बेतिथिविरुद्धका कार्टुनहरु राखिएका छन्। भ्रष्टाचारविरुद्ध निसाना नाम दिइएको प्रदर्शनीमा विभिन्न ३६ जना कार्टुनिष्टका ५० वटा कार्टुन राखिएका छन्। कार्टुनिष्ट क्लब अफ नेपालको आयोजनामा भएको प्रदर्शनीको उद्घाटन गर्दै कर्णालीका प्रदेश प्रमुख तिलक परियारले भ्रष्टाचारविरुद्ध सामूहिक अभियान आवश्यक रहेको बताए। उनले भने, हाम्रो समाज भ्रष्टाचारले जेलिएको छ, भ्रष्टाचार नियन्त्रण गर्ने निकायहरुको भूमिका कमजोर भयो। नियमनकारी निकायहरु गम्भीर नहुने हो भने, देश नै आर्थिक संकटमा फस्न सक्छ। प्रदर्शनीमा राखिएको कार्टुनको अवलोकन गर्दै प्रदेश प्रमुख परियारले समाज रुपान्तरण र पारदर्शिता कायम गर्न मिडियाको महत्वपूर्ण भूमिका हुने बताए। कार्टुनले बेतिथिविरुद्ध खबरदारी गर्ने भन्दै उनले यो अभियानलाई निरन्तरता दिनुपर्ने सुझाव दिए। त्यस्तै कर्णालीका पूर्व कानुनमन्त्री नरेश भण्डारीले देशमा भ्रष्टाचार संस्थागत भएको बताए। उनले भने, धेरै धन कमाउने लोभ र संस्कृति हाबी भयो, धन कमाउने नाममा व्यक्तिहरु भ्रष्टाचार गर्न थाले। भ्रष्टाचार नियन्त्रण नहुँदा व्यक्ति मोटाउने र देश दुब्लाउने अवस्था आयो। सामाजिक चेतना जगाउन र भ्रष्टाचारविरुद्ध निसाना केन्द्रित गर्न कार्टुन प्रदर्शनीले सहयोग पुग्ने उनको भनाइ छ। त्यस्तै मध्यपश्चिम विश्वविद्यालयका उपकुलपति नन्दबहादुर सिंहले अबको निसाना भ्रष्टाचारीविरुद्ध हुनुपर्ने बताए। समाजमा क्यान्सर सरह भ्रष्टाचार मौलाएको भन्दै उनले शिक्षामा हुने अनियमिततालाई मात्र रोक्न सके भ्रष्टाचारमा कमी आउने दाबी गरे। ठूला अनियमितता र बेतिथिका घटना बाहिर नै आउँदैनन्, उनले भने, राजनीतिक संरक्षणमा हुने भ्रष्टाचारका काण्डहरु पनि छानबिन हुनुपर्छ, राजनीतिक भ्रष्टाचार अन्त्य नभएसम्म बेतिथि रोक्न कठिन हुन्छ। प्रदर्शनीको अवलोकनमा पुगेका सुर्खेत उद्योग वाणिज्य संघका अध्यक्ष लक्ष्मण कँडेलले अब घुस खानेलाई मात्र नभइ घुस दिनेलाई पनि कारबाही हुनुपर्ने बताए। भ्रष्टाचारका कारण आर्थिक समृद्धिमा अवरोध भइरहेको भन्दै उनले भ्रष्टाचारविरुद्ध निसाना केन्द्रीत हुनुपर्ने धारणा राखे। साहित्यकार देवकी तिमिल्सेनाले समाजलाई सही मार्गमा लैजान सचेतना आवश्यक रहेको बताइन्। समाजलाई सचेत बनाउन सकेमा मात्र पारदर्शिता कायम गर्न सकिने उनको भनाइ छ। देशका सातवटै प्रदेशमा प्रदर्शनी आयोजना गरिएको कार्टुनिष्ट क्लब अफ नेपालका अध्यक्ष वासु क्षितिजले जानकारी दिए। उनले भने, देशमा भ्रष्टाचार बढेको छ, राज्यका निकायहरु नै नीतिगत भ्रष्टाचारको जालोमा छन्। यसलाई निर्मूल गर्न सामूहिक प्रयास आवश्यक छ। यसैका लागि हामीले नागरिकलाई जागरुक बनाउन यो प्रदर्शनी आयोजना गरेका हौं। उनका अनुसार प्रदर्शनीमा कार्टुन अवलोकनका लागि सर्वसाधारण र विद्यार्थीको भीड लागेको छ। प्रदर्शनीले भ्रष्टाचारविरुद्ध निसाना केन्द्रित गर्न र नागरिकलाई बेतिथिविरुद्ध आवाज उठाउन उत्प्रेरित गर्ने उनको विश्वास छ।"
सप्तकोसीको भंगालोमा डुबेर बालिकाको मृत्यु,धरान : सुनसरीको कोसी गाउँपालिकास्थित भ्याण्टाबारीमा सप्तकोसीको भंगालोमा नुहाउने क्रममा डुबेर एक बालिकाको मृत्यु भएको छ । खातुनको शव पानीमुनी बालुवामा गाडिएको अवस्थामा फेला परेको सशस्त्र प्रहरी बल ४ नम्बर गण सुनसरीका प्रमुख विक्रम हुमागाइले जानकारी दिए। उनका अनुसा शव परिवारलाई जिम्मा लगाइएको छ। मंगलबार भंगालोमा डुबेर बेपत्ता भएकी कोशी गाउँपलिका८ बस्ने मुर्सिद मियाको छोरी ११ वर्षीया नजराना खातुनको शव सशस्त्र प्रहरीले बुधबार फेला पारेको हो। खातुनको खोततलासमा सशस्त्र प्रहरी बल नेपाल नम्बर १ बराह बाहिनी पकलिबाट गएको विपद व्यवस्थापन टोलीले शव फेला पारेको थियो ।
दसैंका लागि अग्रिम टिकट बुकिङ असोज १ गतेबाट,"काठमाडौंः दसैंलाई मध्येनजर गर्दै असोज १ गतेबाट अग्रिम टिकट बुकिङ खुल्ने भएको छ । यातायात व्यवस्था विभागले असोज १ देखि बसको अनलाइन टिकट बुकिङ खुला गर्ने जनाएको हो । यातायात व्यवसायी र विभागबीच छलफलले चाडपर्वलाई लक्षित गरी मध्यम तथा लामो दूरीका सार्वजनिक यातायातको असोज १ गते शनिबारदेखि अग्रिम टिकट बुकिङ खुला गर्ने निर्णय गरेको हो । यातायात व्यवसायीहरूले अग्रिम टिकट बुकिङ गर्दा यथासक्य अनलाइन बुकिङ गर्ने व्यवस्था मिलाउनुपर्नेछ । अग्रिम टिकट बुकिङ तथा उपत्यकाबाट बाहिरिने र उपत्यकामा भित्रिने यात्रुवाहक सवारी साधनको यातायात व्यवस्था विभाग, ट्राफिक प्रहरी, उपभोक्ता मञ्च, व्यवसायी र मजदूरहरूसँग सहकार्य गरी प्रभावकारी अनुगमन गर्नेगराउने निर्णय भएको विभागका निर्देशक ईश्वरी दत्त पनेरुले जानकारी दिए । असोज १९ गते विजयदशमी परेको छ ।"
महिला साफ च्याम्पियनसिप : भारतविरुद्धको खेलमा पाकिस्तानको आत्मघाति गोल,"काठमाडौं : नेपालमा जारी छैटौं संस्करणको महिला साफ च्याम्पियनसिप फुटबलमा साविक विजेता भारतले पाकिस्तानलाई पराजित गरेको छ। त्रिपुरेश्वरस्थित दशरथ रंगशालामा बुधबार भएको खेलमा पाकिस्तानलाई ३० गोल अन्तरले हराउँदै भारतले सुखद सुरुआत गरेको हो । भारतले पाकिस्तानविरुद्ध सुरुआती अग्रता भने आत्मघाति गोलबाट बनाएको थियो। खेलको २१औं मिनेटमा पाकिस्तानका कप्तान मारिया खानको आत्मघाति गोल गरेपछि भारतले १० को अग्रता बनाएको थियो। खेलको २३औं मिनेटमा ग्रेस डाङमेईले गोल गर्दै भारतलाई २० को अग्रता दिलाइन्। त्यसपछि खेलको इन्जुरी समयमा सौम्याले गोल गर्दै भारतलाई ३० को जित दिलाइन्। जितसँगै समूह ए को भारतले ३ अंक जोडेको छ। प्रतियोगितामा आयोजक नेपाल, भारत, श्रीलंका, भुटान, बंगलादेश, पाकिस्तान र माल्दिभ्सको सहभागिता रहेको छ। समूह चरणको खेलपछि समूहको शीर्ष दुई टोलीले सेमिफाइनलमा स्थान बनाउने छन्। फाइनल खेल असोज ३ गते हुनेछ।"
सेयर बजार निरन्तर ओरालोतिर : दोहोरो अंकले नेप्से घट्दा ८२ करोडको मात्रै कारोबार,काठमाडौं : नेप्से परिसूचक तीन दिन लगातार ओरालो लागेको छ। आज नेप्से दोहोरो अंकले घटेको छ। सेयर कारोबारको पहिलो दिन आइतबार ६६८ अंकले बढेको थियो। त्यसपछि सोमबार र मंगलबार लगातार क्रमश ४२९ र २११६ अंकले ओरालो लाग्यो। आज नेप्से परिसूचक ११९७ प्रतिशतले ओरालो लागेर १९३९८८ विन्दुमा बन्द भएको छ। नेप्से घटेसँगै कारोबार रकम पनि मंगलबारको तुलनामा घटेको छ। आज ८२ करोड बराबरको सेयर कारोबार भएको छ। मंगलबार १ अर्ब १९ करोड ७ लाख ६५ हजार ६१३ रुपैयाँमा सेयर खरिदबिक्री भएको थियो। आज २२४ कम्पनीको २९ लाख ४३ हजार ७६९ कित्ता सेयर ८२ करोड ६२ लाख ३० हजार ५८३ रुपैयाँमा खरिदबिक्री भयो। कारोबारमा आएका १३ समूहमध्ये १२ को सूचक घट्यो भने १ को मात्रै बढ्यो। यसदिन ट्रेडिङ समूहको सूचक सर्वाधिक २४३ प्रतिशतले घट्दा डेभलपमेन्ट समूहको १०७ प्रतिशतले घट्यो। १२ समूहको सुचक घट्दा म्युचुअल फन्डको ०७८ प्रतिशतले बढ्यो। आज कुनै पनि कम्पनीको सेयर मूल्यमा सकारात्मक सर्किट लेभलमा कारोबार भएन। कारोबार रकमका आधारमा नेपाल दूरसंचार कम्पनी शीर्षस्थानमा रह्यो। सो कम्पनीको ५ करोड १५ लाख रुपैयाँ बराबरको सेयर कारोबार भयो।
सिट भागबण्डामा उपेक्षा गरिए जसपा एक्लै चुनाव लड्छ : उपेन्द्र यादव,"वीरगन्ज : जनता समाजवादी पार्टी (जसपा) का राष्ट्रिय अध्यक्ष उपेन्द्र यादवले गठबन्धनमा उपेक्षा गरिए जसपा एक्लै चुनाव लड्न तयार रहेको बताएका छन् । वीरगन्जमा बुधबार जसपाको अगुवा कार्यकर्ता भेलालाइ सम्बोधन गर्दै अध्यक्ष यादवले भने , गठबन्धनको बैठकमा सिट बाँडफाँटको छलफल हुँदा जसपालाई उपेक्षा गरिएको जस्तो महशुस हुन्छ , यदि साँच्चै उपेक्षा गरियो भने जसपा एक्लै चुनाव लड्न तयार छ । ' यादवले जसपाको हैसियतअनुसार सिट बाँडफाँट नगरिए एक्लै चुनाव लड्ने उद्घोष गर्दै त्यहिअनुसारको तयारीमा लाग्न नेता कार्यकर्तालाइ निर्देशन पनि दिए । आफूहरु गठबन्धनको विरोधी नभएको प्रस्ट्याउँदै उनले अहिलेको गठबन्धनलाइ निरन्तरता दिनुपर्ने आजको आवश्यकता भएको बताए । उनले भने, प्रतिगमनकारी शक्तिहरु फेरि पनि सल्बलाउन खोजी रहेका छन् , त्यसैले उनीहरुले फेरि टाउको नउठाउन भनेर अहिलेको गठबन्धनलाई निरन्तरता दिनु आजको आवश्यकता हो । ' अध्यक्ष यादवले आगामी निर्वाचनमा संघीयता र गणतन्त्र विरोधी प्रतिगमनकारी शक्तिलाई जसरी भएपनि परास्त गर्नुपर्ने पनि बताए । आगामी निर्वाचनमा संघीयता र गणतन्त्रका पक्षधरहरु पराजित भए प्रतिगमनकारी शक्तिले संघीयता र लोकतन्त्रलाई समाप्त पार्ने र मधेस फेरि गुलाम (नोकर) बन्ने खतरा रहेको यादवको भनाइ छ। संघीयता र गणतन्त्रको जननी मधेसी दल रहेको दाबी गर्दै उनले मधेस विद्रोहकै कारण मुलुकमा संघीयता र गणतन्त्र आएको दावी गरे। यादवले भने,मधेस विद्रोहकै कारण संघीयता र गणतन्त्र आएको हो , यदि मधेस विद्रोह नभएको भए यो देशमा न संघीयता आउँथ्यो न गणतन्त्र नै ।' त्यसैले संघीयता , गणतन्त्रलगायतका प्राप्त राजनीतिक उपलब्धीको रक्षा गर्ने मुख्य अभिभारा जसपाकै भएको उनले बताए । जसपा पर्साका अध्यक्ष रामनरेश प्रसाद यादवको अध्यक्षतामा भएको अगुवा कार्यकर्ता भेलालाई जसपाका राजनीतिक समिति सदस्यहरु हरिनारायण रौनीयार, देवेन्द्र मिश्रा , बालकिशोर यादव ,मोहन चौधरी , केन्द्रीय सदस्य करिमा बेगम , सलमा खातुन ,जिल्ला इन्चार्ज सिंहासन साह कलवारलगायतकाले पनि सम्बोधन गरेका थिए।"
"थप २३० जनामा कोरोना पुष्टि, ७८ डिस्चार्ज",काठमाडौं : पछिल्लो २४ घन्टामा थप २३० जनामा कोरोना भाइरस संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा ३८३६ नमूना परीक्षण गरिएकोमा २३० नमूनाको रिपोर्ट पोजिटिभ आएको हो। मन्त्रालयका अनुसार पीसीआरबाट १२८ र एन्टिजेनबाट १०२ जनामा कोरोना पुष्टि भएको हो। बुधबार कोरोनाबाट दुईजनाको मृत्यु भएको छ। आज थप ७८ जना कोरोनामुक्त भएका छन्। हाल २५०५ जना कोरोनाका सक्रिय संक्रमित रहेको मन्त्रालयले जनाएको छ। पछिल्लो २४ घन्टामा एक लाख ६५ हजार २०६ जनाले कोरोनाविरुद्धको खोप लगाएका छन्।
दुई वर्षभित्र पूर्ण विद्युतीकरण गर्ने लक्ष्य छ : मन्त्री भुसाल,"काठमाडौं : ऊर्जा, जलस्रोत तथा सिँचाइ मन्त्री पम्फा भुुसालले आगामी दुई वर्षभित्र मुलुकमा पूर्ण विद्युतीकरण गर्ने लक्ष्य रहेको जनाउँदै सोही अनुसार काम भइरहेको बताएकी छन्। प्रतिनिधिसभाको आजको बैठकमा सांसद डा भीमबहादुर रावलले, माथिल्लो कर्णाली जलविद्युत् आयोजना विकास सम्झौताको कार्यान्वयन गर्न गराउन तथा राष्ट्रिय हितमा प्रयोग हुनेगरी संरक्षण र संवर्द्धन गर्न आवश्यक भएकाले भन्ने जरुरी सार्वजनिक महत्वको विषयमाथि छलफलका क्रममा उनले सो कुरा बताएकी हुन्। देशभित्र उपलब्ध जलविद्युत्को उत्पादन तथा समुचित विकासबाट उज्यालो नेपाल बनाउन सरकारसँग स्पष्ट मार्गचित्र रहेको उल्लेख गर्दै उनले आर्थिक र प्राविधिक कारण अपेक्षाअनुसार उत्पादन गर्न नसकिएको बताइन्। मुलुकभित्र लोड सेडिङ अन्त्य भएको जनाउँदै मन्त्री भुसालले जलविद्युत् उत्पादनका क्षेत्रमा निजी क्षेत्रले गरेको भूमिका प्रसंशीय रहेको बताइन्। जलाशययुक्त जलविद्युत् आयोजनामध्ये धेरैको अध्ययन भइरहेको र बुढीगङ्गा र दूधकोसी आयोजना निर्माणको अन्तिम चरणमा पुगेको जानकारी दिइन्। माथिल्लो कर्णाली आयोजनाका सन्दर्भमा जीएम आर कम्पनीसँग भएको सम्झौताका बारेमा जानकारी गराउँदै यसबाट उत्पादित विद्युत् बंगलादेशसम्म निर्यात गर्न सकिने मन्त्री भुसालले बताइन्। उनले पश्चिम सेती जलविद्युत् आयोजनाका विषयमा हालसम्म भएका कामका बारेमा सदनलाई जानकारी गराइन्। सांसद रावलले उक्त जरुरी सार्वजनिक महत्वको विषयमाथि ऊर्जा, जलस्रोत तथा सिँचाइ मन्त्रीको ध्यानाकर्षण गराएका थिए। उनले माथिल्लो जलविद्युत् आयोजना भारतीय जीएमआर कम्पनीले बनाउने गरी आजभन्दा १४ वर्ष अगाडि गरिएको सम्झौता आजसम्म पनि अगाडि बढ्न नसकेको र अहिले आएर अर्को कम्पनीसँग थप सम्झौता गरेको जनाउँदै त्यस्ता काम नगर्ने तथा आयोजना ओगटेर मात्र राख्ने सम्झौता खारेज गर्न माग गरे।"
महामन्त्री विश्वप्रकाश शर्मालाई कांग्रेसको घोषणापत्र बनाउने जिम्मा,काठमाडौं : नेपाली कांग्रेसले निर्वाचन घोषणापत्र तयारी समितिको संयोजकमा पार्टीका महामन्त्री विश्वप्रकाश शर्मालाई मनोनयन गरेको छ। पार्टी सभापति शेरबहादुर देउवाले महामन्त्री शर्मालाई प्रतिनिधिसभा सदस्य र प्रदेश सभा सदस्य निर्वाचन २०७९ घोषणापत्र तयारी समितिको संयोजकमा मनोनयन गरेका हुन्। शर्मालाई विधानबमोजिम मनोनित गरिएको कांग्रेसले जनाएको छ।
लोसपाको रुपन्देही४ (क) बाट कन्हैया बनियाँ सिफारिस,भैरहवा : लोकतान्त्रिक समाजवादी पार्टी नेपालले रुपन्देही निर्वाचन क्षेत्र नम्बर ४ (क) बाट लुम्बिनी प्रदेश सभा सदस्य उम्मेदवारका लागि कन्हैया बनियाँको नाम सर्वसम्मत सिफारिस गरेको छ । लोसपाको रुपन्देही ४ को क्षेत्रिय समितीको बैठकले कन्हैयाँको नाम सर्वसम्मत उम्मेदवारको रुपमा सिफारिस गरेको क्षेत्रिय अध्यक्ष गणेश पालले बताए । सर्वसम्मत एकल नाम सिफारिस गरिएकोले उक्त क्षेत्रमा उनी नै उम्मेदवार हुने देखिएको छ । कन्हैया समाजसेवी युवा हुन् । उम्मेदवार सिफारिस भएको ४(क) मर्चवार क्षेत्र अन्तर्गत पर्छ । मर्चवार रुपन्देहीको विकट क्षेत्र मानिन्छ । ०७४ को निर्वाचनमा काँग्रेस उम्मेदवार विजयी भएको क्षेत्रमा लोसपाले आफ्नो झण्डा गाड्नका लागि शिक्षित युवालाई चुनावी मैदानमा उतार्ने निर्णय गरेको हो । चिनमा समेत गरी उच्च शिक्षा हासिल गरेका उनले व्यक्तिगत खर्चमा वर्षाै देखि समाज सेवा गर्दै आएका छन् । एक महिना अघि पानीको अभावमा खेतमा धानको रोपे पहेलिन थालेपछि तीनै तहको सरकारले नगरेको काम उनले सिचाईको लागि निर्मित नहरको व्यक्तिखर्चमा सरसफाइ गराएर किसानको खेतसम्म पानी पुराएर उनीहरुको अनुहारमा मुस्कान छरेका थिए । मर्चवार कृषि क्षेत्र हो र यहाँका वासिन्दाको मुख्य आय स्रोतनै कृषि हो । वर्षा नभएपछि धान उत्पादन नहुने चिन्तामा रहेको बेला उनले किसानको खेतखेतमा पानी पुर्याएका थिए । आर्थिक अवस्थाले सम्पन्न उनले एम्बुलेन्सको अभावमा गाउँघरका विरामीलाई आफ्नै गाडीमा सहरको अस्पताल लगेर उपचार गराउने देखि लिएर विकासका लागि व्यक्तिगत रुपमा विभिन्न निकायमा पहल गरी विकास समेतमा सहयोग पुर्याउँदै आएका छन् । उनी ०७४ को निर्वाचनमा उम्मेदवारी दिएर चुनावमा होमिदा दोस्रो स्थानमा रहेका थिए ।
रास्कोटको नमुना बस्ती समुदायलाई हस्तान्त्रण,"कालिकोट : रास्कोट नगरपालिका वडा नं ७ मा निर्माण गरिएको एकिकृत नमुना बस्ती समुदायलाई हस्तान्त्रण गरिएको छ। कर्णाली प्रदेश सरकारको लगानीमा रास्कोट नगरपालिकाको वडा ७ पुच्छेगाँउ स्थित पांग्रिमा निर्माण गरिएको एकीकृत नमुना बस्ती कर्णाली प्रदेश सरकारका प्रथम मुख्यमन्त्री महेन्द्रबहादुर शाहीले समुदायलाई हस्तान्त्रण गरेका हुन्। रास्कोट नगरपालिकाले छरिएर रहेको बस्तीलाई एकीकृत बनाउनका लागि नमुनाका रुपमा अगाडि बढाएको एकिकृत नमुना बस्तीमा एक सय घर निर्माण गर्नका लागि कर्णाली प्रदेश सरकारले गत बर्ष ५ करोड बजेट बिनियोजन गरेको थियो। प्रति घर ५ लाखको लगानीमा सुविधा सम्पन्न निर्माण गर्ने योजनाका साथ अगाडी सारिएको योजनामा कुल ३ करोड ६५ लाखमा ७३ घरहरु मात्र निर्माण भएका छन्। बाँकी २७ वटा घरहरु समयमै सम्पन्न गर्न नसक्दा १ करोड ३५ लाख रुपैया बजेट फ्रिज भएको छ। नमुना बस्ती निर्माण उपभोक्ता समितिका अध्यक्ष रत्न महत्तराले भौगोलिक विकट्ता, सरकारी निकायको ढिलासुस्ती, सामाग्रीको उपलब्धता सहज नहुँनु जस्ता कारणले सबै घरहरु निर्माण गर्न नसकिएको बताए। तर निर्माण गरिएका ७३ घरहरु निकै आकर्षक देखिएको उनको भनाई छ। उनले भने, 'विगतमा मानिसहरु आफ्नो घर एकान्तमा नै भएको मन पराउँथ्यो। यो नमुना बस्तीले मानिसहरुलाई सबैको घरहरु एकै ठाँउमा हुँदा थप सुविधा हुने महसुस गरेका छन्।' रास्कोट नगरपालिका प्रमूख धर्मराज शाहीले गाँउमा छरिएर रहेको बस्तीमा विकास पुगाउन सहज नभएको भन्दै एकीकृत नमुना बस्तीको सुरुवात गरिएको बताए। यसले बिस्तारै सबै मानिसहरुमा एकीकृत भएर बस्ने बानीको पनि विकास हुने उनको दाबी छ। एकिकृत नमुना बस्तीमा बिद्यालय, स्वास्थ्य संस्था, खानेपानी, सडक, हाट बजार लगायतका मानिसहरुलाई आबश्यक पर्ने सबै किसिमका सेवाहरु उपलब्ध गराईने उनले बताए। रास्कोट नगरपालिका प्रमूख प्रशासकिय अधिकृत जवानसिंह बमले रास्कोटमा निर्माण गरिएको एकिकृत नमुना बस्ती सहरिकरणको लागि पनि नमुना रहेको बताए। उनले भने, 'बिस्तारै गाँउलाई सुविधायुक्त बनाएर सहरीकरण गर्नु आवश्यक छ। मानिसहरुले सहरमा बस्नकै लागि बसाई सराई गर्ने गर्छन्। गाँउको मानिसहरुका लागि गाँउमै सहर बनाएपछि यहाँको विकासले पनि गति लिन्छ। धेरै बसाई सराई पनि हुँदैन। गाँउमा सबैको पहुँचमा सुविधाहरु पनि पुग्छन्। नागरिकको जिउ धनको सुरक्षा पनि हुन्छ।'"
सार्वजनिक मञ्चमा प्रचण्ड र जनार्दनको सबाल जवाफ (भिडियोसहित),काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले आफ्नो चाहना पार्टीमा राम्रा उत्तराधिकारी तयार हुन भन्ने नै रहेको बताएका छन्। काठमाडौंमा पार्टी निकट विद्यार्थी संगठन अखिल क्रान्तिकारीको क्रान्तिकारी फोर्स घोषणा कार्यक्रममा प्रचण्डले आफ्नै तयारीमा र नेतृत्वमा जनयुद्ध भएको र शान्ति प्रक्रिया र संविधानसभाको पनि नेतृत्वका साथै संघीय लोकतान्त्रिक गणतन्त्रको पनि नेतृत्व गरेकाले अवको चाहना पार्टीमा राम्रा उत्तराधिकारी तयार हुन भन्ने नै रहेको बताए। उनले माओवादीको विरासत र परम्परालाई अगाडि बढाउन ठूलो छातीका साथ अगाडि बढ्नुपर्ने धारणा राखे। कार्यक्रममा पार्टीका नेता जनार्दन शर्माले पार्टीको नीति र नेतृत्वको आलोचना गरेपछि प्रचण्डले पार्टीको नीति र नेतृत्वको रक्षाको कुरा गर्ने शर्मालाई रक्षा र हुर्काउन पनि आफ्नो मुख्य भूमिका रहेको बताए। त्यस्तै प्रचण्डले सडक सदन र सरकारबाटै आन्दोलनको उपलब्धिलाई रक्षा गर्नुपर्ने भएकाले युवाहरु सडकमा आउनुपर्ने बताए। उनले निर्वाचन प्रणालीमा सुधार र शासकीय प्रणालीमा सुधार गर्नुपर्ने आफूहरुको नैतिक दायित्व भएको जिकिर गरे। कार्यक्रममा अर्थमन्त्रीसमेत रहेका शर्माले आफू उपमहासचिवको हैसियतमा नभइ पार्टीको संगठन विभागको प्रमुखको हैसियतले बोलेको बताए। शर्माले अहिले पनि नीति र नेतृत्व सही ढंगले अघि बढ्नुपर्ने उल्लेख गरे। पार्टीको नीति र नेतृत्वको रक्षा गर्न सकिएन भने आन्दोलन अघि बढ्न नसक्ने भएकाले आफूले नेतृत्वको आलोचना गरेको उनले स्पष्ट पारेका थिए। भिडियो हेर्नुस्:
पेट्रोलियम ढुवानी ठप्प पार्ने व्यवसायीको चेतावनी,"काठमाडौं : नेपाल पेट्रोलियम ढुवानी व्यवसायीहरुले आन्दोलनका कार्यक्रम सार्वजनिक गरेका छन्। नेपाल आयल निगम समक्ष पटकपटक डिजेलबाहेक अन्य सञ्चालन खर्च वृद्धिको अनुपातमा ढुवानी भडा वृद्धिको माग गर्दै आएका व्यवसायीहरुले माग सम्बोधन नभएको भन्दै आन्दोलनका कार्यक्रम घोषणा गरेका हुन्। महासंघले हालसम्म ढुवानी भाडा समायोजन हुन नसकेको हुँदा महासंघको प्रतिनिधिसमेत रहेको कार्यदलले पेस गरेको प्रतिवेदनअनुसार हुने ढुवानी भाडा भदौ २४ सम्ममा समायोजन गर्न माग गरेका छन्। सञ्चालन खर्चमा अत्यधिक वृद्धि भएका कारण हालको खर्चबाट टैंकर सञ्चालन गर्न ठूलो नोक्सानी हुने गरेकाले भदौ २४ गतेदेखि भारतबाट ल्याउने पेट्रोलियम पदार्थको पीडीओ नलिने चेतावनी दिएका छन्। भदौ २५ देखि सबै नाकाबाट भारततर्फ लोडिङ गर्न नजाने निर्णय निर्णय गरेका छन्। असोज १ गतेबाट आन्तरिक ढुवानीसमेत गर्न नसकिने नेपाल पेट्रोलियम दुवानी व्यवसायी महासंघले जनाएको छ। महासंघले जारी गरेको सूचनामा भनिएको छ, शिघ्र ढुवानी भाडा समायोजन गरिदिन र नेपालीहरुको महान पर्व एवं आम निर्वाचनको महत्वपूर्ण समयमा आपूर्ति व्यवस्था सहजीकरण गरिदिनसमेत माग गर्दछौं। भाद्र २६ गते आन्दोलनका अन्य कार्यक्रम जानकारी गराउने छौं। यथास्थितीमा निगमले संचालन खर्च ब्यहोरेर सञ्चालन गर्न चाहेमा टैकर उपलब्ध गराउने जानकारी गराउँदै यसबाट पर्न जाने असुविधाको जिम्मेवार स्वयं मन्त्रालय हुनेसमेत जानकारी गराउँदछौं।"
गण्डकी गाउँपालिकाको कार्यालय तोमनडाँडामा सारियो,"गोरखा : गण्डकी गाउँपालिकाले प्रशासकीय काम गर्ने कार्यालय तोमनडाँडा स्थानान्तरण गरेको छ। यसअघि अस्थायी रुपमा कार्यालय सञ्चालन भइरहेको ओखलडाँडाबाट बुधबार तोमनडाँडामा स्थानान्तरण गरिएको गाउँपालिकाका अध्यक्ष दीपक तिमिल्सिनाले जानकारी दिए। स्थानान्तरण गरिएको कार्यालय अध्यक्ष तिमिल्सिना र उपाध्यक्ष ललिता अधिकारीले एक समारोहका बीच उद्घाटन गरेका थिए। उद्घाटन समारोहमा सबै पार्टीका पालिका स्तरका नेता, कार्यपालिका सदस्यहरु र सर्वसाधारणहरुको सहभागिता रहेको थियो। केही दिनअघिको कार्यपालिका बैठकले निर्णय गरेर कार्यालय बुधबारदेखि तोमनडाँडामा स्थान्तरण गरेको तिमिल्सिनाले जानकारी दिए। राजमार्गबाट पनि नजिक पर्ने र यसअघिको कार्यालय भन्दा तोमनडाँडाको कार्यालय सबै वडाहरुबाट सुगम भएकाले स्थानान्तरण गरिएको उनले बताए। हाललाई विद्यालयको नाममा रहेको तर उपयोग नभएको भवन र तरकारी संकलन केन्द्रका लागि निर्माण गरिएको भवनबाट सेवा दिने उनले बताए। भवन निर्माणका लागि यथेष्ट बजेट प्राप्त भइरहे पनि स्थानको बिषयमा विवाद हुँदा बिगत पाँच बर्षदेखि कार्यालय भवन निर्माण हुन सकेको थिएन। विवादकै कारण भवन निर्माणका लागि आव्हान गरिएको टेण्डर पनि स्थगित गरिएको थियो। तोमनडाँडामा जग्गा प्राप्त भएपछि नयाँ टेण्डर प्रक्रिया सुरु गरी भवन निर्माण गर्ने अध्यक्ष तिमिल्सिनाले बताए। स्थानीयबासीबाट निशुल्क रुपमा जग्गा प्राप्त हुने भएको छ, उनले भने, जग्गा प्राप्त भएपछि"
महामारीकाबीच स्वास्थ्य क्षेत्रमा उल्लेख्य उपलब्धि,"काठमाडौं : स्वास्थ्य तथा जनसंख्या राज्यमन्त्री हीराचन्द्र केसीले स्वास्थ्य क्षेत्रको सुदृढीकरण कुनै पनि आकस्मिक अवस्थाको तयारी तथा प्रतिकार्यको प्रयासहरुको अभिन्न अंग हुनुपर्ने बताएका छन्। विश्व स्वास्थ्य संगठन क्षेत्रीय समितिको दक्षिणपूर्व एसियाको ७५औं अधिवेशनमा भाग लिन भुटान पुगेका स्वास्थ्य राज्यमन्त्री केसीले सो अवसरमा बहुजोखिमका जनस्वास्थ्यका आकस्मिक अवस्थाहरुलाई सामना गर्न सक्षम स्वास्थ्य क्षेत्र तयार गर्नका लागि धेरै लगानी तथा मिहिनेत गर्नुपर्ने बताएका हुन्। उनले भने, 'महामारीकाबीचमा पनि नेपालले स्वास्थ्य क्षेत्रमा केही उल्लेख्य उपलब्धि हासिल गर्न सफल भएको छ। नेपालले दादुरा रुबेला तथा औँलो रोगको निवारणको लक्ष्य प्राप्तितर्फ उल्लेख्य उपलब्धि हासिल गरेको छ। प्रयोगशालाको सञ्जालको सुदृढीकरणमार्फत् जनस्वास्थ्यको निगरानी सबल बनाएका छौं भने स्वास्थ्य क्षेत्रको मानव स्रोत, स्वास्थ्य क्षेत्रको वित्तीयकरण, नसर्ने रोगको लागि बहुक्षेत्रीय कार्य योजनालगायतका नीतिगत सुधारका कदमसमेत चालेका छौं। सन् २०२१ मा कोभिड१९ विरुद्धको राष्ट्रिय खोप कार्यक्रम लागू गर्ने यस क्षेत्रकै अग्रणी राष्ट्रहरुमध्ये नेपाल पर्न सफल भएको छ। आकस्मिक अवस्थाहरुमा समेत अत्यावश्यक स्वास्थ्य सेवाहरुलाई सुचारु राख्न वैकल्पिक सेवा प्रवाहका माध्यम तथा सञ्जालहरु अवलम्बन गर्नुपर्ने बताए। स्वास्थ्य राज्यमन्त्री केसी भोलि नेपाल फर्किने कार्यक्रम छ।"
अदालतको अवहेलना मुद्दामा बालेनको जवाफ आलोचनात्मक विचार अभिव्यक्त पाउनुपर्छ,"काठमाडौं : सर्वोच्च अदालतको अवहेलनासम्बन्धी मुद्दामा काठमाडौं महानगरपालिकाका प्रमुख बालेन्द्र साह (बालेन)ले लिखित जवाफ पेस गरेका छन्। उनले लोकतान्त्रिक मूल्यपद्धति अपनाएको खुला समाजमा आलोचनात्मक विचार अभिव्यक्त पाउनुपर्ने बताएका छन्। 'हाम्रोजस्तो लोकतान्त्रिक मूल्यपद्धति अपनाएको खुला समाजमा न्याय प्रशासन ऐन, २०७३ को दफा १७(१) विपरीत नहुने गरी आलोचनात्मक विचार अभिव्यक्त गर्न पाइन्छ भन्ने कुरामा विश्वास गर्दछु,' उनले भनेका छन्। नर्भिक अस्पतालले बनाएको संरचना तत्काल नहटाउन सर्वोच्चले दिएको अन्तरकालीन आदेशको विरुद्धमा अभिव्यक्ति दिएपछि अधिवक्ता दीपकराज जोशीले बालेनविरुद्ध अदालतको अवहेलना मुद्दा दर्ता गरेका थिए। यस्तो छ जवाफ १ काठमाडौं महानगरपालिकाका मेयर बालेन्द्र शाहले बालेन नामबाट चलाइरहेको बालेन नामक भेरिफाइड फेसबुक पेज मार्फत नक्सा पास नगरी बनाइएका संरचनाहरुलाई कारवाही गर्ने तथा नक्सा पास गर्ने अधिकार बरु संविधान नै संशोधन गरेर सर्वाेच्च अदालतलाई दिने व्यवस्था गर्न हार्दिक अनुरोध गर्दछौं । भनी गरेको टिप्पणी अशोभनीय मात्र होइन, सम्मानीत अदालतको अवहेलना समेत हुने गरी गरिएको भद्दा टिप्पणी उपर चित्त नबुझी सम्मानीत अदालतको शरणमा आएका छौं । यस्तो प्रकारको नकारात्मक र भ्रामक अभिव्यक्तिलाई अदालतको अवहेलना मान्नु पर्छ । कानून बमोजिम कारवाही गरी पाउँ । भन्ने निवेदकको मुख्य मागदावी रहेछ । २ विपक्षीको निवेदन खारेज भागी रहेको सम्बन्धमा स्पष्टीकरण सहितको जिकिर निम्नानुसार प्रस्तुत गर्दछु २१ मेरो अभिव्यक्तिबाट सम्मानित सर्वाेच्च अदालतको न्याय सम्पादनको कार्यमा अवरोध पुगेको वा आदेश वा फैसलाको अवज्ञा भएको अवस्था नभएको हुँदा निवेदकको दावी निराधार रहेको कुरा प्रारम्भ मै स्पष्ट गर्दछु । हाम्रो जस्तो लोकतान्त्रिक मूल्यपद्धति अपनाएको खुला समाजमा न्याय प्रशासन ऐन, २०७३ को दफा १७(१) विपरीत नहुने गरी आलोचनात्मक विचार अभिव्यक्त गर्न पाइन्छ भन्ने कुरामा विश्वास गर्दछु । २२ संविधानको धारा १७(२) को खण्ड (क) ले प्रत्येक नागरिकको विचार र अभिव्यक्तिको स्वतन्त्रता सम्बन्धी मौलिक हकको प्रत्याभूति गरेको छ । त्यसको संरक्षक स्वयं न्यायालय पनि हो । उक्त मौलिक हकको अभ्यास गर्दा अदालतको अवहेलना हुन्छ भनी अर्थ गर्नु संविधान सम्मत हुदैन । राज्यका कुनै पनि अंग वा निकायले सम्पादन गरेको काम कारवाहीका सम्बन्धमा विचार प्रकट गरेकोमा त्यसको गलत अर्थ गरी नागरिकमा दण्डको भय उत्पन्न गर्न खोज्नु लोकतान्त्रिक मूल्यपद्धति विपरित हुन्छ । २३ नेपालको न्यायालय नागरिकको व्यक्तिगत स्वतन्त्रताको हिमायती भएको कुरा यसले अनगिन्ती फैसलामा गरेका व्याख्या वा प्रतिपादन गरेका सिद्धान्तहरुबाट पुष्टी हुन्छ । कुनै नागरिकले न्यायिक काम कारवाहीको सम्बन्धमा आलोचनात्मक दृष्टिकोण प्रकट गर्दैमा न्यायालय आफ्नो न्यायिक कार्य सम्पादनबाट विचलित हुदैन भनी सर्वाेच्च अदालत स्वयंले प्रतिपादन गरेको सिद्धान्तमा अभिव्यक्त भएको कुरा हो । बरु, न्यायालय विचलित हुन्छ कि भन्ने विपक्षी निवेदकको जस्तो मनोगत आशंका वा अपेक्षाबाट चाँहि न्यायालय प्रतिको जनआस्था कमजोर बन्न सक्छ । वास्तवमा रचनात्मक आलोचनाबाट मात्र लोकतान्त्रिक राज्य व्यवस्थाको न्यायालय अझ बढी स्वतन्त्र, सुदृढ र जवाफदेही बन्न सक्दछ भन्ने आम विश्वास छ । २४ जनप्रतिनिधि संस्थाको प्रमुखको जवाफदेहीताका आयामहरु कानूनी मात्र हुदैनन् । मैले प्रतिनिधित्व गर्ने महानगरवासी वा आम नागरिकसंग सामाजिक सञ्जाल वा अन्य कुनै माध्यमबाट विचार विमर्श गर्दा मेरो जवाफदेहीताका विभिन्न आयामहरुको सन्तुलन मिलाउनु पर्ने हुन्छ । यदि वहुआयामिक सन्तुलनमा आधारित मेरो विचार अभिव्यक्तिको स्वतन्त्रतालाई संकुचित गरिन्छ भने त्यसबाट प्रकारान्तरले महानगरवासी तथा आम नागरिकको मौलिक अधिकार समेत कुण्ठित हुन जान्छ । यस कुरालाई विपक्षी निवेदकले नजर अन्दाज गर्नु भएको देखिन्छ । २५ कानूनले काठमाडौं महानगरपालिकाको प्रमुखलाई केहि हदसम्म न्यायिक भूमिका समेत प्रदान गरेको छ । मेरो पदीय जिम्मेवारीको हिसावले समेत न्यायिक कार्य सम्पादनको संवेदनशीलताको विशेष रुपमा सम्मान गर्दछु । सम्मानीत सर्वाेच्च अदालत प्रति मेरो पूर्ण सम्मान रहेको स्पष्ट गर्दछु । ३ अतः माथि उल्लिखित तथ्यगत तथा कानूनी आधार कारणबाट विपक्षी निवेदकको औचित्यहीन दावी खारेजयोग्य रहेको हुँदा पूर्णरुपमा खारेज गरी पाऊँ भनी सादर अनुरोध गर्दछु । ४ मेरो तर्फबाट नियुक्त हुने कानून व्यवसायीको बहस बुँदालाई यसै लिखित जवाफको अभिन्न अंग मानी पाऊँ । ५ यसमा लेखिएको व्यहोरा ठिक साँचो छ, झुठा ठहरे कानून बमोजिम सहुँला बुझाउँला ।"
अन्नपूर्ण केबलकार चढेर पञ्चमुखी गणेशको दर्शन,"पोखरा : फेवातालको किनारबाट सराङकोटको डाँडासम्म अचेल १० मिनेटभन्दा कमै समयमा पुगिन्छ। अन्नपूर्ण केबलकार बनेपछि पर्यटकलाई सराङकोट पुगेर झुल्के घाम र सूर्यास्त हेर्न जान आउन सजिलो भएको छ। सराङकोट अन्नपूर्ण हिमशृंखला र फेवातालको दृश्य पनि हेर्न जाने गन्तव्य हो। त्यतिमात्रै होइन अन्नपूर्ण केबल कार चढेर जाँदा अब भने पञ्चमुखी गणेशको दर्शन पनि गर्न पाइने भएको छ। सराङकोट धार्मिक तथा पर्यटन क्षेत्र विकास समितिले डाँडाको टाकुरामै पञ्चमुखी गणेश मूर्ति स्थापना गर्न लागेको छ। अन्नपूर्ण केबलकार प्रालिका अध्यक्ष कालु गुरुङको अध्यक्षतामा मूर्ति निर्माण उपसमिति गठन भएको छ। पोखरा महानगरपालिकाका मेयर धनराज आचार्यले बुधबार मूर्ति स्थापनाका लागि शिलान्यास तथा भूमिपूजा गरे। त्यस अवसरमा मेयर आचार्यले पञ्चमुखी गणेश मूर्ति बनेपछि सराङकोटमा पर्यटकको बसाइ लम्बिने विश्वास व्यक्त गरे। उनले पर्यटकीय विकासका लागि महानगरको सहयोग हुने आश्वासनसमेत दिए। अन्नपूर्ण केबल कारका निर्देशक तीर्थराज त्रिपाठीले गणेशको मूर्ति निर्माण आउँदो शिवरात्रिभित्रै पूरा गरिने जानकारी दिए। द्रूत गतिका काम गर्ने हो, उनले भने। केबलकारका अध्यक्ष गुरुङको उपसमितिले निर्माण पूरा गरेपछि सराङकोट धार्मिक तथा पर्यटन क्षेत्र विकास समितिलाई हस्तान्तरण गरिने बताए। मूर्ति निर्माण गर्न ५ देखि ९ करोड रुपैयाँ लाग्ने अनुमान छ। समितिका अध्यक्ष प्रेमबहादुर जिसीले गणेश मूर्ति ६१ फिट अग्लो हुने जानकारी दिए। सराङकोटको डाँडाको टावरभन्दा केही होचो हुनेछ, उनले भने । पञ्चमुखी गणेशको मूर्ति नेपालमै पहिलोपटक निर्माण गर्न लागिएको उनले सुनाए। दक्षिण भारतमा मात्रै यस्तो मूर्ति रहेको उनको भनाइ थियो। पञ्चमुखी गणेश मूर्ति दर्शनका साथै पोखराको दृश्यावलोकनको स्थान पनि यो परियोजनामा समेटिएको छ।"
मिडिया विधेयक छलफलका लागि समितिमा,"काठमाडौं : नेपाल मिडिया काउन्सिल विधेयक२०७६ लाई दफावार छलफलका लागि संसदीय समितिका पठाइएको छ । प्रतिनिधिसभाको बुधबारको बैठकमा सञ्चार तथा सूचना प्रविधिमन्त्री ज्ञानेन्द्रबहादुर कार्कीले राष्ट्रियसभाको सन्देशसहितको नेपाल मिडिया काउन्सिल विधेयक, २०७६ लाई दफावार छलफलका लागि सम्बन्धित समितिमा पठाइयोस्भन्ने प्रस्ताव प्रस्तुत गरेका थिए। उक्त प्रस्तावलाई बैठकले सर्वसम्मतिले स्वीकृत गरेको हो । उक्त प्रस्ताव निर्णयार्थ पेश गर्नुअघि सांसद प्रेम सुवालले बैठकको गणपुरक सङ्ख्या नपुगेको भन्दै नियमापत्ति जनाएका थिए। त्यसपछि सभामुख अग्निप्रसाद सापकोटाले गणपुरक सङ्ख्या यकिन गर्न निर्देशन दिएका थिए। गणपुरक सङ्ख्या पुगेपछि प्रस्ताव निर्णयार्थ प्रस्तुत भएको थियो ।"
धरानबाट १४ बालकसहित ३२ सडक मानवको उद्दार,"धरान : धरान उपमहानगरपालिकाभित्र सडकमा बसेर जीवन गुजारा गर्दै आएका ३२ सडक मानवलाई उद्धार गरिएको छ । मंगलबार राति १२ बजेतिर इलाका प्रहरी कार्यालय धरानको सहयोगमा धरान उपमहानगरपालिकाले उनीहरुको उद्दार गरेको हो । सडकमा जथाभावी हिँड्ने र बाटो काट्ने कारणले सवारी सञ्चालनमा असर पर्दै आएको थियो। सडक मानवले गर्ने फोहोरका कारण धरान दुर्घन्धित भएको थियो । सडकमा जथाभावी बालकदेखि वृद्धावृद्धाहरु जथाभावी हिँड्ने र भेला गर्ने भएकाले शान्ति सुरक्षामा असर पुर्याउँदै आएका थिए । धरानलाई सडक मानव मुक्त सहर बनाउने उद्देश्यले उनीहरुलाई उद्धार गरिएको धरान उपमहानगरपालिकाका उपमेयर अइन्द्रविक्रा बेघााले बताए । धरानको विभिन्न चोक र गल्लीमा बसेर कष्टकर जीवन विताउँदै आएका १४ बालक, पाँच महिला र १३ पुरुषलाई उद्धार गरिएको उनले बताए । उनीहरुलाई धरानको भानु चोक, बुद्ध चोक, लाघांली चोक, पुतली लाइन, छाता चोकलगायतका स्थानबाट उद्धार गरिएको हो। उद्धार गरिएका महिलालाई माया घर इटहरी, बालकहरुलाई बालबालिका खोज तथा उद्दार केन्द्र बेलवारी, अन्यलाई भियोसी इटहरी र विराटेश्वर मानव आश्रम विराटनगरमा पठाइएको इलाका प्रहरी कार्यालय धरानका डीएसपी बुद्ध श्रेष्ठले बताएका छन् । बालबालिकासहित सडक मानवहरु लागुऔषद्य सेवन गर्ने र चोरी डकैतिका घटनामा संलग्न हुने गरेकाले उनीहरुको उद्दार गरिएको डीएसपी श्रेष्ठको भनाइ छ ।"
डेगुं तत्काल नियन्त्रण गर्न सांसदको माग,काठमाडौं : प्रतिनिधिसभाको शून्य समयमा बोल्ने सांसदहरुले महामारीका रुपमा फैलिँदै गरेको डेगुंलाई तत्काल नियन्त्रण गर्नका लागि सरकारको ध्यानाकर्षण गराएका छन्। बैठकमा सांसद प्रकाशमान सिंहले देशमा हैजादेखि डेङ्गुजस्ता रोग फैलिँदै गएकाले त्यसको नियन्त्रण गर्न सरकारसँग माग गरे। सांसद देवप्रसाद तिमिल्सिनाले हालसम्म ७१ जिल्लामा डेगुं फैलिसकेको र बढ्ने क्रम जारी भएकाले निःशुल्क उपचारको व्यवस्था गर्न सरकारको ध्यानाकर्षण गराउँदै तराईमा विपन्नलाई निःशुल्क झुलको व्यवस्था गर्न आग्रह गरे। सांसद तेजुलाल चौधरीले शिक्षालाई सरकारले ध्यान दिन नसक्दा १२ कक्षामा ४१ प्रतिशतमात्र नतिजा आएको उल्लेख गर्दै सबैको तलब बढ्दा विद्यालयका कर्मचारीको तलब पनि बढ्नुपर्ने माग गरे। सांसद नरमाया ढकाल र सांसद पार्वता डिसी चौधरीले थारु समुदायका होनाहार युवालाई थुनामा राखेर निर्वाचनमा जानु सही नभएको धारणा राखे। सांसद नवराज सिलवालले नेपालको अन्तर्राष्ट्रिय त्रिभुवन विमानस्थलमा हुने गरेको अस्तव्यस्त र गैरकानुनी क्रियाकलाप रोक्नुपर्ने माग गर्दै भिजिट भिसाका कारण मानव तस्कार बढ्दै गएकाप्रति सरकारको ध्यानाकर्षण गराए। सांसद पद्यमनारायण चौधरीले भूउपयोग नीति अवलम्बन गरेको हुनाले जगाको कित्ताकाट गर्न नसक्दा किसान मारमा परेको हुँदा कित्ताकाट गर्ने व्यवस्था सरकारले मिलाउनुपर्ने सुझाव दिए। सांसद पार्वतीकुमारी विसङखेले संविधानअनुसार गठन गरिएको राष्ट्रिय समावेशी आयोगले तयार पारेको प्रतिवेदनमा आरक्षण नै आवश्यक छैन भन्ने पूर्वाग्रही प्रतिवेदन सार्वजनिक गरेको उल्लेख गर्दे उक्त सुझाव दिने र प्रतिवेदन निकाल्ने पदाधिकारीलाई कारबाही गर्न सरकारसँग माग गरिन्। सांसद पुष्पकुमारी कर्णले सांसदले समसामयिक विषयमा शून्य समय र विशेष समयमा उठेका विषयको पाँच दिनभित्र सम्बन्धित मन्त्रालयले जवाफ दिनुपर्ने तर त्यो हुन नसकेकोप्रति दुःख व्यक्त गरिन्। सांसद प्रमिला राईले समावेशी र समानुपातिकाको प्रावधान भए पनि आगामी मङ्सिर ४ गते हुन लागेको निर्वाचनमा महिलाको नाम सिफारिस भएको नदेखिएकोप्रति दुःख व्यक्त गर्दै प्रत्यक्ष तथा समानुपातिकमा ३३ प्रतिशत हुनुपर्ने संवैधानिक व्यवस्थालाई नकार्न नमिल्ने बताइन्।
"कर्जाको प्रवाह घटाऔं, ब्याजदर बढाऔं","हामी जस्ता विकासशील राष्ट्रहरूले उच्च आर्थिक वृद्धिदरको अपेक्षा राखेका हुन्छन्। देश विकासका लागि प्रत्येक नागरिकको आय बढ्नुपर्छ र समग्र आर्थिक विकासका लागि उच्च आर्थिक वृद्धिदर हुनैपर्छ। हाम्रो सरकारले प्रायःजसो बजेट वक्तव्यमा उच्च आर्थिक वृद्धिदरको लक्ष्य राखेको हुन्छ। तर, औसतमा ४ प्रतिशतको आर्थिक वृद्धि छ। चालू आर्थिक वर्षमा पनि सरकारले ८ प्रतिशतको आर्थिक वृद्धिदरको लक्ष्य बजेटमा लिएको छ। उच्च आर्थिक वृद्धिदर हासिल गर्ने उपायका विषयमा धेरै अनुसन्धानहरू भएका छन्। आर्थिक वृद्धिले बर्सेनि अर्थतन्त्रभित्र वस्तु तथा सेवाको उत्पादनको वृद्धिलाई जनाउँछ। उत्पादन बढ्न उत्पादनका साधनहरूको उपलब्धता बढ्नुपर्छ। उत्पादनका साधन भनेका श्रम, पुँजी, भूमि र प्रविधि हुन्। यिनीहरूको समन्वय र संयोजनबाट नै उत्पादन बढ्ने हो। तर, उत्पादनको कार्य हुनको लागि लगानीको वातावरण चाहिन्छ। शान्ति सुरक्षा, भौतिक पूर्वाधार, ऊर्जाको उपलब्धता, लगानीमैत्री कर प्रणालीका साथै कर्जाको उपलब्धता र ब्याजदरले पनि लगानीको वातावरणलाई निर्धारण गर्दछ। उत्पादनको लागि ब्याजदर र कर्जा एउटा सानो कारण हो। पक्कै पनि कम ब्याजदरमा कर्जा उपलब्ध भएमा उत्पादन कार्य बढ्ने अपेक्षा राखिन्छ । तर विगतमा कम ब्याजदर भएको बेलामा पनि आर्थिक वृद्धिदर खासै बढ्न नसकेको यथार्थता भने हाम्रा सामु छ। तर, अहिले आर्थिक वृद्धिको मुख्य जिम्मेवारी नै मौद्रिक नीति हो जस्तो गरी चर्चा हुने गरेका छन्। चालू आर्थिक वर्षको मौद्रिक नीति केही कसिलो भएको भन्दै आर्थिक वृद्धिदरलाई सहयोग नपुर्याउने भनेर आलोचना भएको छ। जबकि मौद्रिक नीतिले आर्थिक वृद्धिलाई सहज होस् भनेर नै पुनर्कर्जा सुविधा र कर्जा निक्षेप अनुपात गणना गर्दा स्रोतको रूपमा बैंक तथा वित्तीय संस्थाले आफूले जारी गरेको डिबेन्चरबाट उठेको रकमलाई समावेश गर्न पाइने व्यवस्था कायमै राखेको छ। साथै, काउन्टर साइकिल क्यापिटल बफर लागू गर्ने समय अझ पर सारेको छ। मुलुकमा आर्थिक वर्ष २०६८।६९ देखि २०७७।७८ सम्मको कर्जाको वृद्धिदर औसत १९ प्रतिशत रह्यो। तर यो अवधिमा औसत आर्थिक वृद्धिदर ४४ प्रतिशत मात्रै रह्यो। कर्जाको वृद्धिदर दक्षिण एसियामा नै उच्च छ। कर्जाको कुल गार्हस्थ्य उत्पादनको अनुपात शतप्रतिशतभन्दा बढी पुगिसकेको छ। यसले के देखाउँछ भने मुुलुकमा कर्जा वृद्धि अनुरूप आर्थिक वृद्धि हुन सकेको छैन। यो हुनुमा आर्थिक वृद्धिका अन्य कारकहरू मुख्य रूपमा जिम्मेवार छन्। बरु कर्जाले आयात बढाउन सहयोग पुर्याउँदै आएको छ। ब्याजदर कम भई कर्जा बढी बढेका वर्षहरूमा घरजग्गा र सेयर सूचकजस्ता सम्पत्तिका मूल्यहरू बढ्ने गरेको पाइन्छ। यसले उपभोग बढाइ आयात थप बढाउने गरेको छ। कोभिड१९ महामारीका अघिल्लो तीन आर्थिक वर्ष मुलुकको औसत आर्थिक वृद्धिदर ७७५ प्रतिशत थियो। त्यसबेला बाहेक मुलुकको आर्थिक वृद्धिदर कमै रहने गरेको छ। यस पटकको बजेटले परिलक्षित गरेको आर्थिक वृद्धि दर जसरी भए पनि हासिल हुनुपर्छ भने आशय सरकारले व्यक्त गरेको पाइन्छ। अनि त्यो काम मौद्रिक नीतिले जसरी भए पनि गर्नु पर्छ भन्ने तर्कहरू सुन्न पाइन्छ। कसिलो मौद्रिक नीति आएको अवस्थामा बजेटमा उल्लेखित आर्थिक वृद्धिदर हासिल गर्न मौद्रिक नीतिले सहयोग गरेन भनेर आलोचना हुने गरेको छ। जुन अहिलेको अर्थतन्त्रको माग र अवस्थासँग मेल खाँदैन। हिजोको दिनहरूमा सहज रूपमा कर्जा प्रवाह हुँदा आर्थिक वृद्धि दर नबढेको देख्दा देख्दै पनि यस वर्ष कर्जा प्रवाह कम भयो भने आर्थिक वृद्धिदर चौपट्ट पर्छ कि जस्तो गरिएको छ। स्थिरतासँगै अर्थतन्त्रमा भएका संरचनात्मक समस्या समाधान भए थौरै कर्जाको वृद्धिदरमा पनि आर्थिक वृद्धिदर बढ्न सक्छ। साथै, चालू आर्थिक वर्ष संसदीय चुनावका कारण हुने बलियो आन्तरिक माग, सात सय मेगावाटको विद्युत् राष्ट्रिय प्रसारण लाइनमा जोडिन जान लागेकोले कर्जा प्रवाह कमै भए पनि आर्थिक वृद्धिदर औसतभन्दा माथि रहने देखिन्छ। साथै, उल्लेख्य संख्यामा रहेका सिमेन्ट उद्योगहरूले सिमेन्ट निर्यात गरी पूर्ण क्षमतामा सञ्चालनमा आएमा उच्च आर्थिक वृद्धिदर हासिल गर्न थप सहयोग पुग्ने निश्चित छ। मौद्रिक नीतिले आफ्नो उपकरणहरूबारे निर्णय गर्दा वर्तमान समष्टिगत आर्थिक अवस्था र सम्भावित परिदृश्यलाई मध्यनजर राख्नुपर्ने हुन्छ। आर्थिक वर्ष २०७८।०७९ भरि शोधनान्तर घाटाको अवस्थामा रह्यो भने विदेशी विनिमय सञ्चिति घट्दै गयो। खासगरी उल्लेख्य आयातले गर्दा चालू खाता उच्च दरले बढ्न गएको छ। आर्थिक वर्ष २०७८।०७९ मा चालू खाता घाटा कुल गार्हस्थ्य उत्पादनको १३ प्रतिशत पुगेको छ। यसले गर्दा आर्थिक वर्ष सुरु हुँदा १०२ महिनाको वस्तु तथा सेवा आयात गर्न सक्ने विदेशी विनिमय सञ्चिति रहेकोमा २०७९ जेठ महिनासम्म आइपुग्दा विदेशी विनिमय सञ्चिति घटेर ६७ महिनाको वस्तु तथा सेवा आयात गर्न मात्र पुग्ने रहेको छ। जवकि मौद्रिक नीतिले सात महिनाको वस्तु तथा सेवा आयात धान्न सक्ने विदेशी विनिमय सञ्चिति हुनुपर्ने लक्ष्य लिएको छ। तसर्थ, विदेशी विनिमय सञ्चिति थप घट्न नदिन ध्यान दिनुपर्ने आजको आवश्यकता हो। त्यस्तै पछिल्ला महिनाहरूमा मुद्रास्फीति बढ्दै गएको छ। आर्थिक वर्ष २०७८।०७९ को पहिलो महिनामा उपभोक्ता मूल्य सूचकांकमा आधारित मूल्यवृद्धि ४३५ प्रतिशत थियो भने २०७९ जेठ महिनामा आइपुग्दा ८५६ प्रतिशत पुगेको छ। विश्व बजारमा पेट्रोलियम पदार्थको मूल्यवृद्धि, अमेरिकी डलरसँग नेपाली रुपैयाँको अवमूल्यन, रुस युक्रेन युद्धले खाद्यान्नलगायतका वस्तुहरूको मूल्यवृद्धिले गर्दा मुद्रास्फीति बढ्ने क्रममा रहेको छ। केही समय अझै रहने देखिन्छ। अर्थतन्त्रमा माग थप बढेमा मूल्यमा अझ बढी चाप पर्न जान्छ। नेपाल राष्ट्र बैंक ऐन, २०५८ बमोजिम नेपाल राष्ट्र बैंकको मुख्य उद्देश्य आर्थिक स्थायित्व र अर्थतन्त्रको दिगो विकासको निमित्त मूल्य र शोधनान्तर स्थिरता कायम गर्नका लागि आवश्यक मौद्रिक तथा विदेशी विनिमय नीति निर्माण गरी सोको व्यवस्थापन गर्ने हो । ऐनअनुसार मूल्य र शोधनान्तर स्थिरता कायम राख्नु मौद्रिक नीतिको प्रमुख दायित्व हो। अहिले दुवै चरणहरू दबाबमा परेको हुँदा सोही अनुरूप मौद्रिक उपकरणहरू तय गर्नुपर्ने आवश्यकता र बाध्यता दुवै रहेको छ। दुवै स्थिरता कायम हुन सकेन भने आर्थिक गतिविधिहरू अझै प्रताडित हुन्छन्। फलस्वरूप, सामान्य आर्थिक वृद्धिदर हासिल गर्न पनि कठिन हुन्छ। पर्याप्त विदेशी विनिमय सञ्चिति कायम भएन भने बाह्य अस्थिरता मात्र होइन वित्तीय र आर्थिक अस्थिरता पनि आउन सक्छ। यस्तो अवस्थामा आर्थिक वृद्धिदर नकारात्मकसमेत हुन सक्छ। चालू खाता घाटा बढिरहेकोले विदेशी विनिमय सञ्चितिमा दबाब पारिरहेको अवस्थामा मौद्रिक नीति कडा हुनुपर्ने हुन्छ। किनभने कडा मौद्रिक नीतिले कर्जा प्रवाह घटाउने र कर्जाको ब्याजदर बढाउने गर्नुपर्छ। कर्जा प्रवाह घट्दा आयात घटाउन सहयोग पुर्याउँछ। प्रवाहित कर्जा कुनै न कुनै रूपमा आयात बढाउनमा सहयोगी हुन पुग्छ। त्यस्तै, अर्थतन्त्रमा ब्याजदर बढेमा मानिसले बचत गर्न प्रेरित हुने र उपभोग कम गर्ने हुँदा आयात कम हुने हुन्छ। फलस्वरूप, चालू खाता कम गर्न र विदेशी विनिमय सञ्चिति थप क्षय हुन नदिन सहयोग गर्न सक्छ। हुन त, विदेशी विनिमय सञ्चिति जोगाउन कडा मौद्रिक नीतिमात्र पर्याप्त नहुन सक्छ। निर्यात, विप्रेषण आप्रवाह, वैदेशिक सहयोग र वैदेशिक लगानी बढाउने उपायतर्फ पनि त्यति नै ध्यान दिनु पर्छ। पक्कै पनि चालू आर्थिक वर्ष केही कसिलो मौद्रिक नीतिले गर्दा ब्याजदरहरू केही बढ्ने छन्। तर, विगतमा पनि योभन्दा बढी ब्याजदरहरू रहेका थिए। मुद्रास्फीति समायोजन गर्ने हो भने वास्तविक ब्याजदरहरू अझै कमै छन्। आयात प्रतिस्थापन र निर्यात प्रवद्र्धनमा ध्यान नदिने हो भने हाम्रो बाह्य क्षेत्र सदैव कमजोर रहने देखिन्छ। जसले गर्दा अहिलेको जस्तो तरलता अभाव समय समयमा आइनै रहन्छ। चालू आर्थिक वर्ष आर्थिक वृद्धिदरको होइन विदेशी विनिमय सञ्चिति जोगाउने र कमाउने विषयलाई प्राथमिकता दिनु पर्छ । विप्रेषण आप्रवाह बढ्नुको साथै आयात प्रतिस्थापन र निर्यात प्रवद्र्धन भई विदेशी विनिमय सञ्चिति बढेमा बैंकिङ प्रणालीमा तरलता प्रवाह बढेर स्वतः ब्याजदरहरू घट्न पुग्ने हुन्छ। विश्वबजारमा पेट्रोलियम पदार्थको मूल्य घट्न सक्ने सम्भावना बढेको, वैदेशिक रोजगारीमा जानेको संख्या बढेको, पर्यटक आगमन सुधार हुँदै गएकोे र अहिलेको कसिलो मौद्रिक नीतिले आयात केही घटाउन सकेमा केही महिनापछि बाह्य क्षेत्रलगायत बैंकिङ क्षेत्रको तरलतामा सुधार हुने अपेक्षा गर्न सकिन्छ।"
"शैलुनबाटै पहिचान, कपाल काटेर लाखौं कमाइ","हेटौंडा : हेटौंडा उपमहानगर४ का दुर्गाबहादुर बिष्ट सबेरै शैलुनमा भेटिन्छन्। राति अबेरसम्म पनि उनी कपाल काटिरहेका हुन्छन्। उनले हेटौंडामा शैलुन सञ्चालन गरेको २३ वर्ष भयो। ५२ वर्षीय बिष्टको कामप्रतिको जाँगर कत्ति घटेको छैन। उनको हँसिलो अनुहार र मिजासिलो व्यवहारले ग्राहक आकर्षित गर्छ। केही नयाँ कुरा सिक्न खोज्ने, सकेसम्म छिटो सेवा दिने उनको स्वभाव हो। यही कारण उनको शैलुनमा कपाल काट्नेको भीड लाग्छ। स्नातक गरेका बिष्ट आम्दानीको गतिलो स्रोत मानेर कपाल काट्ने पेसा रोजे। यही पेसाले उनलाई फरक पहिचान दियो। २०५२ सालमा स्नातक गरेका बिष्ट कपाल काटेरै मासिक डेढ लाखसम्म आम्दानी गर्छन्। कपाल काट्न थालेको वर्षौँ भयो। आफूले गरेको पेसाप्रति म सन्तुष्ट छु, उनी भने, आम्दानी पनि राम्रै छ। कर्मचारीहरूलाई तलब दिएर महिनाको १ डेढ लाखसम्म बचाउँछु। उनको शैलुनमा ३ जनालले रोजगारी पाएका छन्। स्थानीय तहका जनप्रतिनिधि, सुरक्षा तथा प्रशासनिक क्षेत्रका उच्च पदस्थ अधिकारीहरू, बागमती प्रदेशका मन्त्री तथा कर्मचारीहरू उनकै शैलुनमा कपाल काट्न आउँछन्। डेरा लिएर शैलुन सुरु गरेका उनले अहिले आफ्नै ६ तलाको घर बनाएका छन्। आफ्नै घरमा व्यवसाय गरेका छन्। शैलुनकै व्यवसायबाट यो घर बनाएँ। आफ्नै घरमा सरेँ। बैंक तथा वित्तीय संस्थाहरू, सिमेन्टका डिलरहरू पनि भाडामा बसेका छन्। अन्य पसल व्यवसायहरू पनि छन्। मासिक डेढ लाख जति घरमाडाबापत आम्दानी हुन्छ, उनी भन्छन्, सिप नै सबैभन्दा ठूलो सम्पत्ति रहेछ। बाध्यताले विदेश होमिँदा सिप सिकें २०२७ वैशाख १९ गते ताप्लेजुङमा जन्मिएका बिष्टको बाल्यकाल सामान्य रह्यो। उनले झापामा एसएलसीसम्मको अध्ययन पूरा गरे। भद्रपुर बहुमुखी क्याम्पसबाट व्यवस्थापन संकायमा स्नातक गरे। अध्ययनकै क्रममा बिष्टले नुवाकोट र सिन्धुपाल्चोक जिल्लामा पुगेर एक वर्ष शिक्षण पेसा अँगाले। उनी भूगोल, अंग्रेजी विषय अध्यापन गर्थेँ। कपाल काट्न नजान्दा ढिलो हुन्थ्यो। धेरैपटक गाली खाइयो। धेरैपटक कटिङ बिगारेको पनि छु, उनले भने, ती दिनहरू संघर्षरत थिए। तर, दुःखले नै मानिसलाई परिपक्क बनाउने रहेछ। बिष्टले सिंगापुरमा कपाल काट्न सिकेका हुन्। पारिवारिक जिम्मेवारी बढ्दै गएपछि आर्थिक समस्या थपिँदै गयो। सत्ताइस वर्षअघि रोजगारको सिलसिलामा गएका उनलाई भाषाको ज्ञान नहुँदा होटलमा काम गर्न सकेनन्। साथीको सुझाव मानेर फुर्सदमा कपाल काट्न सिके। अहिले स्वदेशमै विदेशको कमाइ गरिरहेका छन्। पाँचतारे होटलमा फोन उठाउने काम थियो। अंग्रेजी सामान्य जाने पनि अन्य भाषा नआउँदा काम गर्न समस्या भयो, उनले भने, १ लाख २५ हजार रुपैयाँ ऋण गरेर विदेश गएको, महिनौंसम्म पनि तलब नपाउँदा निकै समस्या भयो। गर कि मरको अवस्थामा साथीले भनेपछि कपाल काट्न सिकें। अहिले सन्तुष्ट छु। सिंगापुरमा २ वर्ष बसेपछि बिष्ट नेपाल फर्किए। त्यसलगत्तै उनी कतार, बंगलादेश र पाकिस्तानमा ६६ महिनाको अवधि रहेर हेयर कटिङको काम गरे। झण्डै ४ वर्षको अवधि परदेशमा बिताएँ। त्यसबेला सिकेको सिपले अहिले राम्रो आम्दानी भइरहेको छ, उनले भने। बिजुलीको पोलमा शैलुनको प्रचार विदेशबाट फर्किएपछि स्वदेशमै केही गरौं भन्ने मनसायले बिष्टले हेटौंडामा शैलुन सुरु गरे। काम गर्ने सिप भए पनि नयाँ ठाउँ, नयाँ परिवेश त्यतिबेला निकै कठीन परिस्थितिको सामना गर्नुपर्यो। ताप्लेजुङ जिल्लाको भनेर हामीलाई ढाँटेको हो कि भनेर भन्थें। डेरा नपाएर निकै समस्या झेलेको छु। हजाम पेसामा पहाडी समुदायका मान्छे त्यति हुँदैनथे। त्यसैले मलाई तिमीले साँच्चै कपाल काट्छौं त भनेर सोध्थे, क्षेत्री ब्राह्मण होइन ढाँट्यो कि भनेर शंका गर्थे, उनले भने। ३ लाख रुपैयाँ लगानी गरेर बिष्टले २०५६ मा शैलुन खोलेका हुन्। उनी बिजुलीका पोलमा शैलुनको प्रचार गर्थे। प्रचार सामग्री बनाएर पोलपोलमा टाँस्दै हिँड्थे। केहीले पहाडी समुदायको मान्छेले गतिलो काट्दैन भन्थे। केहीले सहयोग गर्न खोज्थे, उनी भन्छन्, निरन्तर प्रयास गर्नुपर्ने रहेछ। सफलता मिल्ने रहेछ। उनीसँग ३ सय जनाभन्दा बढीले कपाल काट्ने सिप सिकेका छन्। ६ जना महिलाले काठमाडौंमा पार्लर व्यवसाय गरिरहेका छन्। १० जनाले हेटौंडामा आफैंले व्यवसाय सुरु गरेका छन्। उनीसँगै सिकेका ५० जनाभन्दा बढी अष्टेेलिया, क्यानडा अमेरिकालगायतका देशहरूमा हेयर कटिङ क्षेत्रमै छन्। केहीले विदेशमा नै आफ्नै पार्लर खोलेका छन्। हालसम्म मसँग उनीहरू अधिकांश पेसामै आवद्ध छन्, उनी भन्छन्, गुरु पूर्णिमाको दिन सम्झेर विदेशबाट फोन गर्छन्। नेपाल आउँदा उपहार पनि ल्याइदिन्छन्। बिष्टले स्कीन फेड, बज, मुलेट, स्लोपलगायतका हेयर कटिङ गर्छन्। त्यस्तै, उनको शैलुनमा फेसवास, फेसियल, हाइलाइट, ब्लीच र कलर गर्न मानिस आउने गरेका छन्। राजाको कपाल काट्न प्रस्ताव बिष्टले लाखौँको कपाल काटिसकेका छन्। दैनिक १ सयदेखि डेढ सयको संख्यामा उनको शैलुनमा कपाल काट्न आउँछन्। हेटौंडा उपमहानगरका पूर्वमेयर हरिबोल महत, बागमती प्रदेशका पूर्वमुख्यमन्त्री डोरमणि पौडेल, पूर्वसामाजिक विकासमन्त्री युवराज दुलालदेखि हालका मन्त्रीहरू, कांग्रेस बागमती प्रदेश सभापति इन्द्रबहादुर बानियाँलगायतका नेताहरू उनकै शैलुनमा कपाल काट्न पुग्छन्। त्यतिबेलाको क्षेत्रीय प्रशासक रवीन्द्र चक्रवर्ती, प्रमुख जिल्ला अधिकारी मोदराज डोटेलको धेरैपटक कपाल काटेको छु, उनले भने, २०६२ मा क्षेत्रीय प्रशासक चक्रवर्तीले राजा ज्ञानेन्द्र हेटौंडा आउँदै हुनुहुन्छ। डेढ महिनासम्म बस्नुहुन्छ। उहाँको सेवा गर्नुपर्छ भनी प्रस्ताव गर्नुभएको थियो। तर, राजा आउनुभएन। उहाँको कपाल काट्ने अवसर जुरेन। ७० वर्ष कटेकालाई निःशुल्क बिष्टले व्यवसायसँगै सेवा पनि गरिरहेका छन्। उनले ७० वर्ष उमेर कटेका ज्येष्ठ नागरिकहरूलाई निःशुल्क कपाल काटिदिन्छन्। असहाय तथा विपन्न वर्गको मानिसलाई केही सहुलियत पनि दिन्छन्। उनी रोटरी क्लबमार्फत समाजिक क्षेत्रमा पनि सक्रिय छन्। वर्षको १ लाखभन्दा बढी सामाजिक सेवामा खर्च गर्छन्। हेटौंडा८ कमानेस्थित रोटरी सिर्जना माविका दुई सय विपन्न बालबालिकाहरूको निःशुल्क कपाल काट्छन्। हाल रोटरी क्लब अफ हेटौंडाको एडमिनिस्ट्रेसन चेयर पर्सनको जिम्मेवारीमा पनि छु। शिक्षा, स्वास्थ्य तथा ग्रामीण भेगमा सिँचाइ योजना पुयाउने सन्दर्भमा पनि हामीले काम गरिरहेका छौं, उनले भने। राज्यले हेयर कटिङ सिपलाई सिकाउने अवधारणा अघि सारे युवा पुस्तालाई पनि आफ्नो सिप हस्तान्तरण गर्ने उनी बताउँछन्। यो पेसामा अधिकांश भारतीय नागरिकहरू छन्। उनीहरू नेपालमा आएर मनग्य कमाइरहेका छन्। यता, नेपाली दाजुभाई दिदीबहिनीहरू भने वैदेशिक रोजगारीका लागि मातृभूमि छाड्न बाध्य छन्। उहाँहरूलाई सिप सिकाउन पाए स्वदेशमा नै रोजगारी हुने थियो, उनले भने। मलाई मिहिनेती व्यक्ति मनपर्छ इन्द्र बानियाँ, नेपाली कांग्रेस बागमती प्रदेश सभापति एवं संसदीय दलका नेता श्रमिक, मजदुर तथा किसान वर्गप्रति मेरो सधैं सम्मान छ। दुर्गाजी एकदमै मिहिनेती व्यक्ति हुनुहुन्छ। मलाई मिहिनेती व्यक्ति एकदमै मन पर्छ। मिहिनेतबाटै सफलता मिल्ने हो। श्रम गर्ने, पसिना बगाउने, र वैधानिक रूपमा कुनै व्यापार व्यवसाय गर्ने, राज्यलाई कर तिर्ने कार्य राम्रो कुरा हो। आफू स्वरोजगार हुनुको साथै अरूलाई पनि रोजगारी दिनु झनै राम्रो हो। आवश्यक पर्दा उहाँले सकेसम्म चाँडै सेवा दिनुहुन्छ। उहाँ निकै सक्रिय लाग्छ। उमेरले पाको, भरपर्दो व्यक्ति भएकाले म हेटौंडा छँदा कपाल काट्न त्यहाँ जाने गरेको छु।"
विधान मिचेर जिल्ला कार्यसमिति सिरहाले सिफारिस भएका उम्मेदवारको नाम हटायो,"सिरहा : आगामी मंसिर ४ मा हुन गइरहेको निर्वाचनका लागि सिरहामा कांग्रेसका प्रदेश र प्रतिनिधिसभा क्षेत्रीय कार्यसमितिले महामन्त्रीको परिपत्र र विधानअनुसार सिफारिस गरेका उम्मेदवारलाई जिल्ला कार्यसमितिले नाम हटाएर मधेस प्रदेश समितिलाई सिफारिस गरेको छ । कांग्रेसको विधान र केन्द्रीय महामन्त्रीको परिपत्र अनुसार सर्वसम्मत वा बहुमतले प्रदेशसभा समितिबाट सिफारिस भएको उम्मेदवारबारे प्रतिनिधिसभा समितिले राय सुझाव लेख्ने, त्यसपछि प्रतिनिधि र प्रदेशसभा कार्यसमितिले सिफारिस गरेको उम्मेदवारहरुको बारेमा जिल्ला कार्यसमितिले राय लेखेर माथिल्लो निकायलाई पठाउने भनिएको छ । तर, विधिपूर्वक सिफारिस भएका उम्मेदवारहरुलाई जिल्ला कार्यसमितिले नाम हटाउनेथप्ने र क्रमागत हेरफेर गरी प्रदेशलाई उम्मेदवारको सूची बुझाएको छ । यहाँ जिल्ला कार्यसमितिमा सभापति तथा प्रधानमन्त्री शेरबहादुर देउवा पक्षका बहुमत छन् । बहुमतकै दम्भमा प्रदेश र प्रतिनिधिसभा कार्यसमितिबाट शेखर कोइराला पक्षका अधिकांश नेताहरु उम्मेदवारको रुपमा सिफारिस भएर आएपनि जिल्ला कार्यसमितिले हटाउने र सिफारिस क्रमागत तलमाथि गरेको छ । प्रदेश र प्रतिनिधिसभा कार्यसमितिबाट सिफारिस नै नभएको व्यक्तिलाई पनि सिफारिस गरेको छ । शेखर पक्षका धेरै नेताहरुको नाम हटाइएको छ । जिल्ला सचिव शैलेन्द्र यादवका अनुसार जिल्ला कार्यसमितिबाट ४ वटै निर्वाचन क्षेत्रका प्रतिनिधि र प्रदेशसभाको प्रत्यक्ष र समानुपातिक गरी १४० जनाको नाम उम्मेदवारको रुपमा सिफारिस भएको छ । जसमा प्रदेश र प्रतिनिधिसभा क्षेत्रीय कार्यसमितिले सिफारिस गरी पठाएको उम्मेदवारहरुमा फेरबदल भएको उनले स्वीकार गरेका छन् । क्षेत्र नम्बर ३ का क्षेत्रीय सभापति संजयप्रकाश यादवको अध्यक्षतामा भदौँ १६ गते भएको बैठकले प्रतिनिधिसभा सदस्य प्रत्यक्षमा पूर्व मन्त्री तथा पूर्व केन्द्रीय कोषाध्यक्ष सितादेवी यादव र महासमिति सदस्य डाक्टर सुभाष् चन्द्र यादव तथा प्रतिनिधिसभा समानुपातिकमा महासमिति सदस्य अमर रेग्मीको नाम सिफारिस गरेको थियो । प्रदेशसभा (क) प्रत्यक्षमा महाधिवेशन प्रतिनिधि चन्द्रदेव यादव, जागेश्वर यादव, रामबाबु महतो, रामचन्द्र यादव, राजकुमार यादव समानुपातिकमा महिला तर्फ कृष्णादेवी यादव पुरुषतर्फ पुरुषोतम गौतम, बुधराम सिंह दनुवार, मुरली राय माझी, मायादेव चौधरी र रामदेव यादवको नाम सिफारिस गरेको थियो । प्रदेशसभा (खं) प्रत्यक्षमा संजयप्रकाश यादव, गंगाराम यादव, अशिषलाल यादव समानुपातिकतर्फ महिला विणाकुमारी यादव र पुरुषमा योगेन्द्र नारायण बडबरियाको नाम सिफारिस गरेको हो । यहाँ प्रदेशसभा (खं)का सभापति रामनारायण महतो रामचन्द्र यादव पक्षका मानिन्छ। सभापतिलाई कार्यसमितिका दुई तिहाई सदस्यले बैठक गर्न माग गर्दा बैठक गरेनन । बैठक नगरेपछि प्रदेशसभा (खं) उपभापति रामचन्द्र यादवको अध्यक्षतामा बैठक बसेर उम्मेदवार सिफारिस गरेको थियो । क्षेत्रीय कार्यसमितिबाट भएको निर्णयलाई केही सुनुवाई नै नगरी जिल्ला सभापति रामचन्द्र यादवले प्रदेशसभा (खं) सभापति महतोको अध्यक्षतामा कार्यसमिति भन्दा बाहिरको व्यक्तिहरुलाई पनि बोलाएर उम्मेदवार सिफारिस गर्न लगाएको एक क्षेत्रीय सदस्यले जानकारी गराए । जिल्ला कार्यसमितिबाट यहाँ सभापति आफूलाई प्रतिनिधिसभा सदस्यमा एकल सिफारिस गरेको छ । प्रतिनिधिसभा समानुपातिकमा मधुसुदन यादव, बेचन महतो र सन्तोषी यादवको सिफारिस गरेको छ । प्रदेशसभा (कं)मा रामसगुन यादव, रामनारायण महतो, राजकुमार सिंह र समानुपातिकमा कौशल मण्डल, गंगाप्रसाद यादव, विशेश्वर यादव, रेखा यादव, समरिकादेवी महतो, जमुनीदेवी पासमानलाई सिफारिस गरेको छ । प्रदेशसभा (ख) प्रत्यक्षमा रामबाबु यादव समानुपातिकमा उपेन्द्र यादव, तारकेश्वर यादव, कुसुमदेवी यादव, बबिता यादवको नाम सिफारिस जिल्ला कार्यसमितिले गरेको छ । क्षेत्र नम्बर ३ का बाट मात्रै होइन, कांग्रेस पूर्वकोषाध्यक्ष सितादेवी यादव र महासमिति सदस्य डाक्टर सुभाष चन्द्र यादवको नाम क्षेत्र नम्बर ४ बाट पनि प्रतिनिधिसभा सदस्यको उम्मेदवारको रुपमा सिफारिस गरेको थियो । तर, उनको नाम जिल्ला कार्यसमितिबाट हटाएको छ । सिरहा क्षेत्र नम्बर १ (क) मा प्रदेशसभा कार्यसमितिबाट रासुन्दर चौधरी प्रदेशसभा सदस्य प्रत्यक्षमा र समानुपातिकमा पुनम चौधरी प्रदेशसभा (ख) प्रत्यक्षमा नवल किशोर यादव सिफारिस भएको थियो । तर, उनीहरुको नाम जिल्ला कार्यसमितिले हटाएको छ । प्रदेशसभा समितिको सिफारिसमा नपरेका फुलेश्वर महतोलाई (क) र देवनाथ यादवको नाम (ख)मा जिल्ला कार्यसमितिले सिफारिस गरेको छ । यस्तै चित्रलेखा यादवको नाम क्षेत्रीय समितिबाट सिफारिस नभएपनि जिल्ला कार्यसमितिले थपेको छ । यहाँ १४ औँ जिल्ला अधिवेशनमा नेतृत्व चयनको लागि चुनाव नै भएको थियो । त्यसमा रामसुन्दर चौधरी सभापतिमा रामचन्द्र यादवसँग प्रतिस्पर्धा गरेका थिए । मतदानको क्रममा रामचन्द्र यादवको पक्षबाट धान्धली भएको भन्दै पुनः निश्पक्ष निर्वाचनको माग गर्दै रामसुन्दर चौधरी पक्ष आफ्नो अडान राखिरहेको छ । पछि चौधरीले आफ्नै नेतृत्वमा नेपाली कांग्रेस समानान्तर जिल्ला कार्यसमिति गठन गरी घोषणा गरेका थिए । विवाद उग्र भयो । समानान्तर समितिले गरेको बैठक भेलामा सहभागी नेताकार्यकर्ताहरुलाई रामचन्द्र पक्षले वाइपास गर्न थाले । स्थानीय तह निर्वाचनको बेला रामसुन्दर चौधरी र पद्मनारायणको बर्चस्व रहेका वडामा रामचन्द्र यादव पक्षलाई सिफारिस रोक्न खोजे । रामसुन्दर पक्षमाथि जिल्ला अधिवेशनमा अन्याय भयो भनेर बोल्ने केही व्यक्तिलाई स्थानीय तहमा निर्वाचनमा पनि रामचन्द्रले टिकट सिफारिस हुनै दिएनन । वडाको टिकट नै खोसिदिए । स्थानीय तहको निर्वाचनमा पार्टीका अर्को पक्षबाट अन्र्तघात भएर चुनाव हारेको रामचन्द्र पक्षको भनाइ छ । जिल्ला कार्यसमितिबाट पार्टीका उम्मेदवारलाई हराएको भन्दै दर्जनौं व्यक्तिलाई कारवाही पनि गरेको छ । अर्कोतिर प्रदेशसभाको उम्मेदवार सिफारिसमा मतदान गराएपछि क्षेत्र नं १ मा कमजोर रहेका कारण रामचन्द्र यादव पक्षका नेताहरु छनौट हुन पाएका थिएनन । जिल्ला अधिवेशनको परिणाम जे जस्तो भएपनि नस्वीकारेको र उम्मेदवार छनौटमा मतदान भएको निहुँमा जिल्ला कार्यसमितिबाट उम्मेदवार काटछाट र क्रमागत हेरफेर गरिएको एक कांग्रेस नेताको दाबी छ । सिरहा कांग्रेसमा विवाद उग्र रुप लिएपनि कुनै केन्द्रीय नेताहरुले समाधानका लागि पहल गरिरहेको छैन् । आन्तरिक विवाद समाधान नभए गठबन्धन गर्दा पनि उम्मेदवारलाई चुनावमा अप्ठयारो पर्ने कांग्रेस नेताहरुको भनाइ छ ।"
अवैध काठसहित पाँचजना पक्राउ,"झापा : वनजंगलबाट तस्करी गरी ल्याएको काठ साइकलमा हालेर ओसारपसार गर्दै गरेको अवस्थामा पाँचजना पक्राउ परेका छन् । पक्राउ पर्नेहरूमा इलाम जिल्ला चुलाचुली ५ निवासी १९ वर्षीय नवीन लिम्बू , चुलाचुली ३ निवासी २० वर्षीय सुजन श्रेष्ठ, सोही ठाउँका ३० वर्षीय धनपति न्यौपाने, फाकफोकथुम ३ निवासी २० वर्षीय रमेश लिम्बु र पाँचथर तुममेवा १ निवासी २२ वर्षीय विवेक लिम्बू रहेको प्रहरी कार्यालय झापाका प्रहरी निरीक्षक कैलाश अधिकारीले जानकारी दिए । इलाका प्रहरी कार्यालय दमकबाट खटिएको प्रहरी टोलीले उनीहरूलाई बुधबार बिहान ३ बजे दमक नगरपालिका २ स्थित आम्दा रोडबाट अवैध काठसहित पक्राउ गरेको हो । उनीहरूको साथबाट सिसौको जातको गोलिया ५ थान २६८५ क्युवि र सखुवा जातको चिरान काठ १४ थान ११९५ क्युवि गरी जम्मा ३८८० क्युवि काठ र काठ काट्ने औजार समेत फेला परेको प्रहरी निरीक्षक अधिकारीले बताए । बरामद गरिएको काठसहित पाँचैजनालाई आवश्यक कारवाहीका लागि सब डिभिजन वन कार्यालय बेलडाँगी दमकमा बुझाइसकेको प्रहरीले जनाएको छ ।"
सेयर बजार निरन्तर ओरालोतिर : दोहोरो अंकले नेप्से घट्दा ८२ करोडको मात्रै कारोबार,काठमाडौं : नेप्से परिसूचक तीन दिन लगातार ओरालो लागेको छ। आज नेप्से दोहोरो अंकले घटेको छ। सेयर कारोबारको पहिलो दिन आइतबार ६६८ अंकले बढेको थियो। त्यसपछि सोमबार र मंगलबार लगातार क्रमश ४२९ र २११६ अंकले ओरालो लाग्यो। आज नेप्से परिसूचक ११९७ प्रतिशतले ओरालो लागेर १९३९८८ विन्दुमा बन्द भएको छ। नेप्से घटेसँगै कारोबार रकम पनि मंगलबारको तुलनामा घटेको छ। आज ८२ करोड बराबरको सेयर कारोबार भएको छ। मंगलबार १ अर्ब १९ करोड ७ लाख ६५ हजार ६१३ रुपैयाँमा सेयर खरिदबिक्री भएको थियो। आज २२४ कम्पनीको २९ लाख ४३ हजार ७६९ कित्ता सेयर ८२ करोड ६२ लाख ३० हजार ५८३ रुपैयाँमा खरिदबिक्री भयो। कारोबारमा आएका १३ समूहमध्ये १२ को सूचक घट्यो भने १ को मात्रै बढ्यो। यसदिन ट्रेडिङ समूहको सूचक सर्वाधिक २४३ प्रतिशतले घट्दा डेभलपमेन्ट समूहको १०७ प्रतिशतले घट्यो। १२ समूहको सुचक घट्दा म्युचुअल फन्डको ०७८ प्रतिशतले बढ्यो। आज कुनै पनि कम्पनीको सेयर मूल्यमा सकारात्मक सर्किट लेभलमा कारोबार भएन। कारोबार रकमका आधारमा नेपाल दूरसंचार कम्पनी शीर्षस्थानमा रह्यो। सो कम्पनीको ५ करोड १५ लाख रुपैयाँ बराबरको सेयर कारोबार भयो।
वीरगन्जमा बच्चा चोर्न आएको आशंकामा तीन भारतीय महिला पक्राउ,"वीरगन्ज : वीरगन्जमा बच्चा चोर्न आएको आशंकामा तीन भारतीय महिलालाई स्थानीयले नियन्त्रणमा लिएर प्रहरीमा बुझाएका छन् । वीरगन्ज महानगरपालिका वडा नम्बर १ बजार छपकैयाबाट स्थानीयले तीन भारतीय महिलालाई नियन्त्रणमा लिएर प्रहरीमा बुझाएका हुन् । वडा प्रहरी कार्यालय विर्ताका प्रहरी निरीक्षक विशाल मल्लका अनुसार , बुधबार बिहान ९ बजे तिर बजार छपकैयाका स्थानीय एक व्याक्तिको घरमा छिरेका ती महिलालाई बच्चा चोर्न आएको आशंकामा स्थानीयले नियन्त्रणमा लिएर प्रहरीको जिम्मा लगाएका हुन् । भारत बिहारको पश्चिमी चम्पारण जिल्लाको नरकटीयागन्जको पकडी ढाला घर भएका अन्दाजी ५०५५ वर्षीया सयरी खातुन , मयरुन नेशा र छतौटी खातुनलाई स्थानीयले नियन्त्रणमा लिएर प्रहरीमा बुझाएको प्रहरी निरीक्षक मल्लले जानकारी दिए । स्थानीयले तीनैजना भारतीय महिलाले घरमा छिरेर बच्चा चोर्ने प्रयास गरेको आरोप लगाएपनि उनीहरुले बच्चा चार्ने प्रयास गरेको यथेष्ट प्रमाण भने नभेटिएको प्रहरी निरीक्षक मल्लले बताए । वडा प्रहरी कार्यालयको हिरासतमा रहेका तीनैजना महिलाले आफूहरु बच्चा चोर्न नभइ औंठीमा जडान गरिने पत्थर , जन्तर र जडिबुटी बेच्न वीरगन्ज आएको बयान दिएको मल्लले जानकारी दिए । मल्लले भने,' स्थानीयको घरमा शंकास्पद अवस्थामा पसेको देखिएकाले तीनैजना महिलालाई प्रहरी हिरासतमा राखेर थप अनुसन्धान गरिरहेका छौं। '"
लमजुङमा प्रत्यक्षतर्फ एक मात्रै महिला उम्मेदवार सिफारिस,"बेंसीसहर : प्रत्यक्षतर्फ महिला उम्मेदवारको संख्या बढाउन आवाज उठिरहे पनि लमजुङमा भने एकजना महिला मात्र प्रत्यक्षतर्फ सिफारिस भएकी छन्। आगामी मंसिर ४ गते हुन लागेको प्रतिनिधि तथा प्रदेश सभा निर्वाचनका लागि नेकपा (माओवादी केन्द्र) बाट प्रदेशसभा सदस्य पदका लागि प्रत्यक्षतर्फ महिला उम्मेदवार सिफारिस भएकी हुन् । सो दलबाट गण्डकी प्रदेशकी स्वास्थ्य तथा जनसंख्यामन्त्री मधु अधिकारी गुरुङ प्रदेश सभा (क) मा प्रत्यक्षतर्फ उम्मेदवार सिफारिस भएकी छन् । उनी प्रतिनिधि सभामा समानुपातिक तर्फबाट पनि सिफारिसमा परेकी छन् । उनी २०६४ सालको पहिलो संविधानसभा निर्वाचनमा लमजुङ क्षेत्र नम्बर २ मा प्रत्यक्षतर्फ निर्वाचन लडेकी थिइन् । त्यसयता २०७० र ०७४ मा उनी समानुपातिकमा बसेकी थिइन् । नेकपा एमाले, नेपाली कांग्रेस, नेकपा (एकीकृत समाजवादी), जनता समाजवादी पार्टी, नेपाल समाजवादी पार्टीबाट प्रत्यक्षतर्फ महिलाको नाम सिफारिस भएको छैन । लमजुङमा समानुपातिक तर्फ भने २९ जना महिलाको नाम सिफारिस भएको छ । प्रतिनिधि सभातर्फ ८ जना र प्रदेश सभा सदस्यतर्फ २१ जना महिलाको नाम सिफारिस भएको हो । प्रतिनिधि सभातर्फ नेपाली काँग्रेसबाट तीनजना, नेकपा एमालेबाट दुईजना, माओवादी केन्द्रबाट दुईजना र नेपाल समाजवादी पार्टीबाट एकजना महिलाको नाम उम्मेदवारका लागि सिफारिस भएको छ । नेकपा एमालेबाट प्रतिनिधिसभा तर्फ केन्द्रीय सदस्य एवं संविधान सभा सदस्य टुकाभद्र हमाल र केन्द्रीय सदस्य कल्पना थापाको नाम सिफारिस भएको छ । सो दलबाट प्रदेश सभा समानुपातिकमा लक्ष्मीदेवी अधिकारी, यशोदा रिमाल, शान्ता भुजेल, लोका अधिकारी र राममाया राना मगरको नाम सिफारिस भएको छ । नेपाली काँग्रेसबाट प्रतिनिधिसभा तर्फ कोपिला विक, तिरकाशी गुरुङ र कृष्णमाया विकको नाम सिफारिस गरेको छ । यस्तै प्रदेशसभातर्फ प्रदेश (क) मा खुसीमाया (अस्मिता) गुरुङ, छुपीमाया गुरुङ, धनकुमारी गुरुङ, सप्रिया जोशी, विष्णुमाया न्यौपाने धितालको नाम सिफारिस गरेको छ । प्रदेश (ख) मा टीकाकुमारी बस्याल, पार्वती तामाङ, सुस्मिता अधिकारी क्षेत्री, ज्ञानु शाह, सूर्यकला बराल कोइराला, सिर्जना गुरुङ, राधा श्रेष्ठको नाम सिफारिस गरेको छ । माओवादी केन्द्रबाट समानुपातिकमा गण्डकी प्रदेशका स्वास्थ्य तथा जनसंख्या मन्त्री मधु अधिकारी गुरुङ र माझी राष्ट्रिय मुक्ति मोर्चाकी महासचिव उर्मिला माझीको नाम सिफारिस भएको छ । प्रदेश सभातर्फ सतीमाया तामाङ, शोभा थापा र जुना विकको नाम सिफारिस भएको छ । नेपाल समाजवादी पार्टीले शोभा गिरीलाई प्रतिनिधि सभा र रेलकुमारी गुरुङलाई प्रदेशसभामा सिफारिस गरेको छ ।"
इन्द्रजात्रा हेर्न १८ देशका नगर प्रमुखलाई काठमाडौं महानगरपालिकाले निम्तो,"काठमाडौं : काठमाडौं महानगरपालिकाले काठमाडौंको ऐतिहासिक पर्व इन्द्रजात्राका अवसरमा भगिनी सम्बन्ध भएका विभिन्न देशका १८ नगर प्रमुखलाई जात्रा हेर्न निम्तो गरिएको छ । इन्द्रजात्राका सन्दर्भमा बुधबार काठमाडौंमा पत्रकार सम्मेलन गर्दै महानगरले चीन, जापान, अमेरिका, दक्षिण कोरिया, भारत लगायतका देशका भगिनी नगरहरुलाई जात्रा हेर्न निम्तो गरिएको जानकारी दिएको हो । पत्रकार सम्मेलनमा काठमाडौं महानगरका प्रमुख बालेन्द्र साहले नेपालमा आएका नगरप्रमुखले आफ्नो देशमा फर्किपछि नेपालको संस्कृतिको प्रचार हुने भएकाले बिदेशी पाहुनालाई बोलाइएको जानकारी दिए । उनले देशकै महत्वपूर्ण जात्रालाई भव्य रुपमा मनाइने भन्दै सम्पदा र संस्कृतिको जर्गेना गर्नसक्ने सांस्कृतिक पर्यटन भित्राउन सहज हुने विश्वास व्यक्त गरे। त्यस्तै, महानगरकी उपप्रमुख सुनिता डंगोलले इन्द्रजात्राका लागि भगिनी सम्बन्ध भएका देश र स्वदेशमा रहेका पालिकाहरूलाई निम्तो दिइसकेको बताइन् । काठमाडौं महानगरपालिकाले इन्द्रजात्रालाई राष्ट्रिय र अन्तर्राष्ट्रियकरण गर्नुपर्ने उनको भनाइ छ। बुधबार हनुमानढोका अगाडि धार्मिक विधिपूर्वक इन्द्रध्वजासहितको लिङ्गो ठडयाइएपछि प्रारम्भ भएको जात्रा रथयात्रा र देवदेवताको पूजाआजा गरी मनाइन्छ ।"
"सडक पुग्यो, गाडी कहिले ?","कालीकोट : पचाल झरना गाउँपालिका७ नुवाघर गाउँ सडक सञ्जालसँग जोडिएको छ। तर, यहाँका बासिन्दाले गाडी भने चढ्न पाएका छैनन्। गाउँको बीचबाट खेतीयोग्य जमिन मासेर सडक निर्माण गरिएको छ। तर, पनि नुवाघरका नागरिकहरू थाप्लोमै भारी बोक्न बाध्य छन्। गाउँमा सडक सञ्जाल जोडिए पनि यातायात सेवाबाट भने यहाँका नागरिक वञ्चित नै छन्। थाप्लोको भारीले छुटकारा पाएको छैन। नुवाघरका ६० वर्षीय जयधन बोहोरा भन्छन्, गाउँमा अन्न फल्ने जमिन मासेर सडक बनाए। गाउँमा गाडी आएपछि सुख होला भन्ने ठानेका थियौं। तर, हाम्रा दुःख जस्ताका त्यस्तै छन्। सडक बने पनि गाउँमा गाडी आउँदैनन्। पचाल झरना८ का रती टमट्टा र टेक टमट्टाका पीडा पनि उस्तै छन्। रति टमट्टा भन्छन्, हामीलाई बोक्ने गाडी गाउँमै कहिले आउला ? गाउँमा सडक निर्माण भएको छ। गाडी आउँदैन। निर्माण भएका सडक पनि सडक जस्ता छैनन्। गाउँमा भएको विकासको उपभोग गर्न नागरिकले पाएका छैनन्। शिक्षा, स्वास्थ्य, खानेपानी, सिँचाइ, यातायत, विद्युत् सबै किसिमका विकासका पूर्वाधारहरू गाउँमा पुग्नै मुस्किल छ। जिल्लाको तिलागुफा नगरपालिका१० का धीरेन्द्र थापाले भने, भएको विकास पनि सबै नागरिकका लागि छैन। गाउँमा आएका स्थानीय सरकारले गरेको विकास सबैका लागि भएन। गाउँमा सडक छ। तर, नागरिक यातायात सेवाबाट वञ्चित छन्। उनले तत्काल गाउँमा सार्वजानिक यातायात सञ्चालन गर्नुपर्ने बताए। जिल्लाका ९ वटै स्थानीय तहमा ग्रामीण सडकहरू निर्माण भएका छन्। तर, ती सडकमा सार्वजनिक यातायात भने सञ्चालनमा आएका छैनन्। तिलागुफाका प्रमुख शंकरप्रसाद उपाध्यायले भने, हामीले नगरस्तरमा सार्वजनिक यातायात सञ्चालन गर्ने तयारी गरेका छौं। गाडी चलाउन मिल्ने सडकको अवस्थाका विषयमा प्रशासनसँग समन्वय गरेका छौं। प्रशासनले रुटपरमिट दिएपछि गाउँमा यातायात सेवा सञ्चालन गर्ने तयारी छ। कालीकोटका प्रमुख जिल्ला अधिकारी रामहरी शर्माले जिल्लाका ९ वटै पालिकाहरूमा निर्माण भएका सडक र उनीहरूको अवस्थाका विषयमा विवरण मागिएको बताए। उनले भने, गाउँमा सडक निर्माण भएका छन्। तर, प्रयोग भएका छैनन्। निर्माण भएका गाडी गुडाउन मिल्ने सडकमा रुटपरमिट दिएर यातायात सञ्चालन गरी नागरिकहरूलाई सहज सेवा दिने उद्देश्यले नै हामीले सबै पालिकासँग विवरण माग गरेका हौं। केही पालिकाबाट विवरण प्राप्त भएको छ। उनले गाडी गुडाउन मिल्ने सडकमा यातायात सञ्चालन गर्न रुटपरमिट दिइने बताए।"
चुनावको मिति घोषणापछि गरिएका सरुवा बदर गर्न एमालेको माग,काठमाडौं : प्रमुख प्रतिपक्षी नेकपा एमालेले सरकारले निर्वाचनलाई प्रभावित पार्ने गरि आस्थाका आधारमा कर्मचारीको सरुवा गरिएको भन्दै आपत्ती जनाएको छ । प्रतिनिधिसभाको बुधबारको बैठकमा एमाले प्रमुख सचेतक विशाल भट्टराईले विभिन्न स्थानका प्रहरी प्रमुख तथा प्रमुख जिल्ला अधिकारी लगायतका अन्य कर्मचारीको आस्थाका आधारमा निर्वाचनमा आफूलाई अनुकूल हुनेगरी सरुवा गर्ने काम भएको भन्दै आपत्ती जनाएका हुन्। उनले चुनावको मिति घोषणा भएपछि गरिएका सरुवा बदर गर्न पनि माग गरे। कामचलाउ सरकारको रुपमा रहेको सरकारले धमाधम दूरगामी महत्वका विधेयक ल्याउने र कर्मचारीको जथाभावी सरुवा गर्नु उचित नभएको नहाको भनाइ छ। उनले स्थानीय तहको निर्वाचनमा जस्तै अबको निर्वाचनमा पनि कुनै प्रकारको हस्तक्षेप भए प्रतिवाद गर्ने चेतावनी पनि दिए। उनले मंसिरसम्म अहिलेकै कर्मचारी कायम राख्न माग गरे।
सुस्ताए पुराना बजार,"फिदिम : फिदिम नगरपालिका४ मा पर्ने जोरसाल पाँचथरको सबैभन्दा पुरानो बजार हो। २०२५ सालदेखि जिल्लाको व्यापारिक केन्द्रका रूपमा विकसित भएको यो बजारमा दशक अघिसम्म थोक बिक्री केन्द्रसमेत थियो। तर, अहिले यो बजार सुनसान छ। यहाँ व्यापारिक गतिविधि शून्य छ। सदरमुकाम फिदिम बजारमा पनि व्यापारिक गतिविधि सुस्त छ। केही वर्षयता व्यापारमा मन्दी आएको यहाँका व्यापारी बताउँछन्। नयाँ सहर आयोजनाले फिदिम बजारलाई व्यवस्थित गर्दै गज्जबको केन्द्र बन(ाउने लक्ष्य राखेर काम थालेपछि यहाँको व्यापारिक गतिविधि ओरालो लागेको छ। पहाडको जनसंख्या क्रमिक रूपमा घट्नुका साथै ग्रामीण क्षेत्रसम्म सडक विस्तार भएपछि पुराना बजारहरू सुस्ताएका हुन्। संघीयता कार्यान्वयन भएसँगै व्यापारिक गतिविधि विकेन्द्रित भएको छ। जसको असर पुराना बजारहरूमा परेको हो। फिदिमको व्यापारै सुकेको छ, कपडा व्यापारी जीवन तुम्बापो भन्छन् गाउँसम्म सडक पुगेपछि बजार सुस्ताएको हो। गाउँका ग्राहक व्यापारिक कारोबारका लागि यहाँ आउन छाडेकाले बजार सुस्ताएको हो। सडकको सुविधा पुगेपछि ग्रामीण क्षेत्रका व्यापारीले सीधै झापाको बिर्तामोडदेखि कारोबार गर्न थालेका छन्। बिर्तामोडबाट गाडीमा लोड गरेको सामान सोझै गाउँमा झर्छ। यसले सदरमुकामसहितका पुराना बजार सुस्ताएका हुन्। फिदिम र जोरसालजस्तै हिलिहाङ गाउँपालिकामा अवस्थित जोरपोखरी बजार र याङवरक गाउँपालिकाको थर्पु बजारमा पनि व्यापारिक गतिविधि सुस्ताएको छ। ग्रामीण क्षेत्रसम्म सडकको विस्तार नभएसम्म व्यापारिक गतिविधिका लागि यी बजार निकै चर्चामा थिए। तर, अहिले यी बजार पनि सुनसान भएको थर्पुका व्यापारी प्रकाश न्यौपानेले बताए। पाँचथरका नागी, ओयाम, फलैँचा, च्याङथापु र ताप्लेजुङका दर्जनभन्दा बढी गाविसको केन्द्रबिन्दुको रूपमा रहेको थर्पु बजारको गतिविधि ती क्षेत्रमा सडक पुगेपछि सुस्ताएको हो। ग्रामीण क्षेत्रका मानिसलाई सडकले सदरमुकाम र बिर्तामोडसँग नाता गाँसिदिएपछि जिल्लाका पुराना बजारको व्यापारिक कारोबार शून्य प्रायः बनेको थर्पुका स्थानीय ताराहाङ तावाले बताए। यो बजार करिब १० गाविसको केन्द्रबिन्दु थियो, तावाले भने, अहिले सुनसान छ। विगतमा सिदिन, याङनाम, मेमेङ, एकतीन, प्राङबुङ, सुभाङ, पञ्चमीलगायतका ग्राहकबाट उर्लेको जोरपोखरी बजार पनि ती क्षेत्रमा सडक पुगेसँगै सुस्ताएको छ। सडक विस्तारले जिल्लाका ग्रामीण क्षेत्रमा कतै नयाँ बजार विस्तार गरेको छ। केही पुराना बजारहरूलाई विस्थापित हुने स्थितिमा पुर्याएको छ। मेची राजमार्गको कारण मौलाएका पुराना बजारहरू ग्रामीण सडकको विकाससँगै सुस्ताएका हुन्। पहाडको जनसंख्या घट्दै गएकाले पनि यहाँका बजारमा व्यापारिक गतिविधि सुस्ताएको हो। यहाँ हुनेखानेले तराईमा लगानी गरेका छन्, पाँचथर उद्योग वाणिज्य संघका अध्यक्ष नवराज घिमिरेले भने, जनसंख्या पनि क्रमिक रूपमा घट्दै जानु र पहाडका बजारमा ठूलो लगानी पनि नभएकाले बजार सुस्ताएका हुन्।"
माफी,"हेमन्त र पुष्प असाध्यै मिल्ने साथी थिए। दुवै उत्तिकै कडा मिहिनेत गर्थे र मिलेर गरेको व्यवसाय पनि फस्टाएको थियो। एकदिन साह्रै गर्मीको थियो। पुष्पलाई खोलामा पौडी खेल्न मन लाग्यो। पुष्पको उपाय हेमन्तले सुन्नेबित्तिकै मन परायो। बाटोमा हिँड्दै गर्दा सानो कुरामा विवाद भयो। हेमन्त एक्कासि झोक्किए र पुष्पको गालामा एक थप्पड हाने। तर पुष्पले कुनै प्रतिक्रिया जनाएन। ऊ खोलातर्फ अगाडि बढिरह्यो। झापड हान्नेबित्तिकै हेमन्तलाई गल्तीको पश्चाताप भयो। ऊ केही नबोली पुष्पलाई पछ्याउँदै खोलासम्म पुग्यो। खोलामा पुग्नेबित्तिकै दुवैजना नुहाउन ठीक परे। हेमन्त खोलामा छिर्यो तर पुष्प बगरमा केही लेख्न थाल्यो। केहीबेरपछि जब पुष्प खोलामा पस्यो तब हेमन्त आएर पुष्पले लेख्दै गरेको पढ्यो। त्यहाँ लेखिएको थियो, हेमन्तले आज मलाई झापड हान्यो। उसले त्यो पढेर खोलामा पुष्पलाई हेर्यो। पुष्प खोलाको बीचतिर डुब्न लाग्दैरहेछ। ऊ खोलाको किनारमा आउने प्रयास गर्दै थियो तर खोलाले झन् बीचतिर लाग्दै थियो। हेमन्त दौडदै पुष्प भए ठाउँमा पुग्यो। पुष्पलाई पकडेर किनारमा ल्यायो। आत्तिएको पुष्प केहीबेरमा शान्त भयो। नजिकैको ठूलो ढुंगामा लेख्यो, आज मलाई हेमन्तले डुब्नबाट बचायो। हेमन्त छक्क पर्दै सोध्यो, अघि झापड हान्दा खोलामा लेख्यौ र अहिले बचाएको चाहिँ ढुंगामा लेख्यौ, किन ? जब कसैले चित्त दुखाउँछ, त्यो कुरालाई भुल्दा राम्रो हुन्छ। त्यसैले बगरमा लेखें ताकि हावा र पानीले त्यो मेटाओस्। पुष्पले भन्यो, तर जब कसैले राम्रो काम गर्छ, तब त्यसलाई सम्झिराख्नु पर्छ। त्यसैले ढुंगामा लेखें ता कि त्यो सधैं रहोस् र कसैका लागि प्रेरणा बनोस्। पुष्पको कुरा सुनेर हेमन्तले साथीलाई अंकमाल गर्दै माफी माग्यो। पुष्पले माफी दियो। माफी माग्ने र दिने कुराले मित्रता थप पारदर्शी र मजबुत बन्यो।"
कर्मचारीको सहयोगविना मुलुकको विकास सम्भव छैन : प्रधानमन्त्री,"काठमाडौं : प्रधानमन्त्री शेरबहादुर देउवाले मुलुकको विकास निर्माणमा कर्मचारीतन्त्रको महत्वपूर्ण जिम्मेवारी रहेको बताएका छन्। १९ औं निजामति सेवा दिवसको अवसरमा बुधबार आयोजित कार्यक्रममा बोल्दै प्रधानमन्त्री देउवाले कर्मचारीको सहयोगबिना मुलुकको विकास सम्भव नभएको बताएका हुन्। प्रधानमन्त्री भने,''हामीलाई जनताले मत दिएर जिताए मात्र सरकारमा आउने हो,' प्रधानमन्त्री देउवाले भने, 'तर कर्मचारीहरु स्थायी सरकार हो । मुलुक बनाउने तपाईंहरुको हातमा छ ।' गुणस्तरीय र प्रभावकारी सेवा प्रवाहमा कर्मचारी वर्गले विशेष ध्यान दिन उनले आग्रह गरे। उनले कर्मचारीहरुले गुणस्तरीय सेवा दिनुपर्नेमा जोड दिए। कर्मचारीलाई आवश्यक सेवा सुविधा दिन आफू तयार रहेको प्रधानमन्त्रीको भनाइ छ।"
माओवादी बलियो नहुँदासम्म प्रतिगमनको खतरा रहिरहन्छ : प्रचण्ड,"काठमाडौंः नेकपा माओवादी केन्द्रका अध्यक्ष पुष्पकमल दाहाल प्रचण्डले माओवादी बलियो नहुँदासम्म प्रतिगमनको खतरा बढिरहने बताएका छन् । क्रान्तिकारी फोर्स घोषणा कार्यक्रममा प्रचण्डले माओवादी बलियो भएर नआउँदासम्म देशमा प्रतिगमन र प्रतिक्रान्तिको खतरा रहिरहने उनले बताए। उनले भने, 'माओवादी बलियो भएर नआउँदासम्म देशमा प्रतिगमन र प्रतिक्रान्तिको खतरा रहिराख्छ । माओवादी आन्दोलन बलियो बनाउन तपाईहरु फिल्डमा जानुहुनेछ । प्रचण्डले समाजवादी क्रान्तिको नयाँ चरणमा प्रवेश गरेको बताए । प्रचण्डले भने, जनवादी क्रान्तिमा नेतृत्वको भूमिका खेल्यौं । समाजवाद निर्माणको महाअभियानमा लागौं । विचार र सिद्धान्तलाई उच्च प्राथमिकता दिनुपर्छ । निर्वाचनको व्याटलमा जाँदैछौं । पार्टीको नीति के छ भने सडक, सदन र सरकारबाट आन्दोलन गरेर मात्रै उपलब्धी हाँसिल गर्न सकिन्छ । उनले विद्यार्थीहरुलाई कम्युनिस्ट आन्दोलनको उत्तराधिकारी भएको संज्ञा दिए ।"
राष्ट्रियसभाका विषयगत चार समितिका सभापति सर्वसम्मत,"काठमाडौं : राष्ट्रिय सभाका विषयगत चार समितिका सभापतिहरु सर्वसम्मत भएका छन्। यसका लागि बुधबार उम्मेदवारी मनोनयन दर्ताको समय तोकिएको थियो। चार विषयगत समितिमा सभापति पदका लागि एकएक जनाको मात्रै उम्मेदवारी परेको छ। सबै समितिमा एक एक जनाको मात्र उम्मेदवारी परेका कारण सबै सर्वसम्मत भएका हुन् । सभापतिका लागि भोलि निर्वाचन गर्ने तय भएको छ। राष्ट्रियसभाको दिगो विकास तथा सुशासन समितिमा प्रकाश पन्थ, विधायन व्यस्थापन समितिमा बेदुराम भुषाल, प्रत्यायोजित व्यस्थापन तथा सरकारी आश्वासन समितिमा माया प्रसाद शर्मा र राष्ट्रिय सरोकार तथा समन्वय समितिको सभापतिमा पुन दिलकुमारी रावलले उम्मेदवारी दिएका थिए।"
सुनिता डंगोलले सार्वजनिक गरिन् सय दिनका १५ काम,"काठमाडौं : काठमाडौं महानगरपालिकाकी उपमेयर सुनिता डंगोलले पदभार सम्हालेको सय दिन पुगेको अवसरमा स्वेतपत्र सार्वजनिक गरेकी छन्। स्वेतपत्रमा एक सय दिनमा गरेका १५ काम र सुरुवात गरेका १० योजना उल्लेख छन्। उनले आफू सकारात्मक थालनीको संकेत दिने दिशातर्फ उन्मुख भएको दावी गरेकी छन्। गर्नुपर्ने काम धेरै बाँकी रहेकाले त्यसका लागि सबैको सहयोग र सद्भाव आवश्यक रहेको उनको भनाइ छ। पदभार सम्हालेको १ सय दिनमा पूरानो २४४ वटा विवादमा न्यायिक सुनुवाई भएको र ५१ वटा विवादको किनारा लागेको स्वेतपत्रमा उल्लेख छ। सय दिन महानगरवासी सँगसँगै काम गरेको बताउँदै उनले विभिन्न संघसंस्था, समूदाय, गुठी आदिले आयोजना गरेका १ सय भन्दा बढी कार्यक्रममा सहभागी भै महानगरवासीसँग प्रत्यक्ष अन्तरक्रिया गरी सुझाव लिने, समस्या बुझ्ने कार्य गरिएको छ। जसले काठमाडौँवासीसँगसँगै रहेर यहाँका समस्याका बारेमा साक्षात्कार हुने अवसर प्राप्त भयो । त्यसैले समस्याको समाधानका लागि आवश्यक निर्देशन दिने कार्य गरिएको सार्वजनिक गरेकी छन्। यस्तै, फोहोर व्यवस्थापनका लागि सकारात्मक पहलको सुरुवात भएको बताएकी छन्। 'महानगर प्रमुखसहित मेरो प्रत्यक्ष उपस्थितिमा नुवाकोट जिल्लाको सिसडोल र नुवाकोटकै बञ्चरे डाँडा, टेकुस्थित ट्रान्सफर स्टेशनलगायतका क्षेत्रको अनुगमन गर्ने र त्यहाँको बस्तुस्थिति बुझ्ने लगायतका काम भएका छन् । पटकपटकको प्रयासपछि सिसडोल र बञ्चरेडाँडामा अल्पकालिन फोहोर व्यवस्थापन गर्ने कार्य भएको छ । दीर्घकालिन फोहोर व्यवस्थापनका लागि छिमेकी नगर ठिमीलगायतका पालिकाले गरेका योजनाको अवलोकन गर्ने र उहाँहरुका समेत अनुभवलाई ग्रहण गर्दै दीर्घकालिन फाहोर व्यवस्थापनका लागि आवश्यक कार्यहरु अघि बढाएका छौँ,' स्वेतपत्रमा उल्लेख छ। यस्तो छ स्वेतपत्र नेपालको सबैभन्दा ठूलो र पूरानो महानगर काठमाडौँ महानगरपालिकाको उपप्रमुखमा निर्वाचित भएर कार्यभार सम्हालेको १ सय दिन पूरा भएको छ । सर्वप्रथम, लोकतान्त्रिक गणतन्त्र स्थापना भएसँगैको स्थानीय तहको दोस्रो निर्वाचनबाट निर्वाचित भएपछिका यी १ सय दिनमा काठमाडौँ महानगरवासीबाट प्राप्त साथ, सहयोग, समर्थन र सकारात्मक सुझावलाई अन्तरात्मादेखि नै स्वीकार गर्न चाहन्छु र सवैलाई हार्दिक धन्यवाद पनि दिन चाहन्छु । मैले गरेको, मेरा कारणले भएको र म भएकाले मात्रै भएको हो भन्ने आत्मकेन्द्रित चिन्तनबाट प्रेरित भई आत्मपरक हुने कुरामा म पटक्कै विश्वास गर्दिन । काठमाडौँ महानगरपालिकाको विकास र समृद्धि हामी सबैको साझा सपना हो । यहाँको विकास र समृद्धिमा राजनीतिक लेप लगाएर एकअर्काप्रति दोषारोपण गर्ने कुरा किमार्थ उचित होइन र हुँदैन पनि । त्यसैले यहाँको विकास र समृद्धिमा सबैको हातेमालो आवश्यक हुन्छ । हामीले १ सय दिनमा के गर्यौं भनेर फेहरिस्त सार्वजनिक गर्नु भन्दा पनि हामीले जिम्मेवारी सम्हालेपछि काठमाडौँ महानगरवासीले केकति फरक अनुभूति गरे त्यो महत्वपूर्ण हो । म नेकपा (एमाले) को तर्फबाट उम्मेदवार बनेर उपप्रमुख पदमा निर्वाचित भएको कुरा विदितै छ । हो, म कुनै एक पार्टीको उम्मेदवार थिएँ । तर, निर्वाचित भएपछि म काठमाडौँ महानगरवासी सबैको साझा जनप्रतिनिधिको हैसियतमा काम गरिरहेको छु र निरन्तर गरिरहने प्रण गर्दछु । धेरैले विश्वास र भरोसा गरेको युवा नेतृत्वहरु अहिले काठमाडौँ महानगरमा छन् । त्यसैले हामीले गल्ती गर्ने र दोष अरुमाथि नै थुपारेर उम्किने छुट पटक्कै छैन । म समावेशी लोकतन्त्रमा विश्वास गर्ने भएकाले आत्मगत भन्दा पनि सहकार्य, सहमति र सह अस्तित्वको भावनलाई आत्मबोध गर्दै अघि बढ्नुपर्छ भन्ने ठान्दछु । हामीले यो १ सय दिनमा बिहानीले दिनको संकेत गर्छ भने झैँ केही सकारात्मक कामको थालनी गरी काठमाडौँ महानगरवासीमा आशाको बत्ती बाल्ने प्रयास भने गरेका छौँ । केही सकारात्मक योजनालाई हामीले अघि बढाएका छौँ । यो म एक्लैबाट सम्भव भएको भने अवश्य होइन । काठमाडौँ महानगरपालिकाका प्रमुखज्यु, वडाका अध्यक्ष तथा सदस्यहरु, काठमाडौँ महानगरपालिकाका कर्मचारी मित्रहरु र महानगरवासीको एकमुष्ठ साथ, सहयोग, समर्थन र केही नयाँ गरौँ, केही नयाँ देखाऔँ भन्ने नेतृत्वको हुटहुटीको एकमुष्ठ प्रतिफल हो भन्ने मैले ठानेकी छु । हामी केही सकारात्मक थालनीको संकेत दिने दिशातर्फ उन्मुख भएका छौँ तर, यो पूर्ण भने होइन । हामीले गर्नुपर्ने धेरै काम छन् । हामीसँग चुनौतीका पहाड छन् । ती पहाडलाई फुटाउँदै गन्तव्यमा पुग्नुपर्ने छ । त्यसैले अहिले नै हामी हतार गर्ने र थोरबहुत गरेका कामको पुलिन्दालाई फुकाएर त्यसमा लेपन गरी विज्ञापन गरिहाल्नुपर्छ भन्नेमा पनि छैनौँ । हामी नीति तथा कार्यक्रम र बजेटमा समावेश गरिएका योजनालाई प्राथमिकतामा राखेर अघि बढिरहेका छौँ । त्यसैले हामीले १ सय दिनमा गरेका सकारात्मक कामको थालनी र अघि बढाइएका योजनाका बारेमा सामान्य चर्चा गर्नू अघि आर्थिक वर्ष ०७९८० को नीति तथा कार्यक्रम र बजेटको सामान्य चर्चा गर्न चाहन्छु । काठमाडौँ महानगरपालिकाका तर्फबाट प्रमुखज्यूले साँस्कृतिक सहर, समृद्ध महानगर भन्ने नाराका साथ विभिन्न महत्वपूर्ण नीति तथा कार्यक्रमहरु २०७९०३०५ गते पेश गर्नुभएको थियो । त्यस्तै मिति २०७९०३१० गते म आफैँले आर्थिक वर्ष ०७९८० का लागि २५ अर्ब ४१ करोड ९६ लाख ९६ हजारको अनुमानित बजेट प्रस्तुत गरेकी थिएँ । बजेट, नीति तथा कार्यक्रममा पनि काठमाडौं महानगरलाई साँच्चिकै स्वच्छ, सुन्दर, जीवन्त र व्यवस्थित सांस्कृतिक नगरका रूपमा थप विकास गर्ने उदेश्यलाई समावेश गरिएको छ । बजेट, नीति तथा कार्यक्रमका बारेमा स्मरण गराउँदै गर्दा काठमाडौं महानगरलाई साँच्चिकै स्वच्छ, सुन्दर, जीवन्त र व्यवस्थित सांस्कृतिक नगरका रूपमा थप विकास गर्ने मेरो चुनावी एजेण्डाप्रति म सजग र सचेत रहेको कुरा यहाँ स्मरण गराउन चाहन्छु । मैले चुनावी दौरानमा काठमाडौंको विकास गर्ने अल्पकालीन, मध्यकालीन र दीर्घकालीन तीन प्रकारका योजना अघि सार्दै आफ्नो घोषणपत्र सार्वजनिक गरेकी थिएँ । जहाँ स्वच्छ, जीवन्त, सांस्कृतिक नगर, व्यवस्थित काठमाडौं महानगर भन्ने मूल नारालाई आत्मसाथ गर्दै अघि बढ्ने प्रण गरेको कुरा यहाँ पनि व्यक्त गर्न चाहन्छु । मैले मेरो ८ खम्बे विकास मोडलमा स्वच्छ वातावरण, यातायात व्यवस्थापन, पूर्वाधार विकास, सांस्कृतिक नगर, सामाजिक विकास, डिजिटल काठमाडौं लगायतका विषय समेटेकी थिएँ । नीति तथा कार्यक्रम र बजेटमा लगभग यी सबै विषयहरुलाई समावेश गरेका छौँ जुन कार्यान्वयनको चरणमा रहेको छ । त्यसैले नीति तथा कार्यक्रम र बजेटमा समावेश गरेका कुरालाई पूर्णता दिने मेरो पहिलो प्रयास रहने छ । यसका लागि सबैको सकारात्मक सहयोगको अपेक्षा पनि गरेकी छु । यति उल्लेख गरेपछि १ सय दिनमा हामीले गरेका केही सकारात्मक काम र थालनी गरेका योजनाहरुका बारेमा केही जानकारी दिनु उपयुक्त होला भन्ने हेतूले संक्षिप्त र बुँदागत रुपमा प्रस्तुत गरेकी छु । मेरो क्षेत्राधिकार भित्र परेका एक सय दिनमा सम्पन्न भइसकेका र थालनी गरेका केही सकारात्मक कार्यहरु ः १) पूरानो २४४ वटा विवादमा न्यायिक सुनुवाई भएको र ५१ वटा विवादको किनारा नेपालको संविधानको भाग १७ धारा २१७ बमोजिम प्रत्येक पालिकामा एक न्यायिक समिति रहने व्यवस्था छ । नगरसभावाट न्यायिक समितिका दुई जना सदस्यहरु निर्वाचित भएपछि मेरो संयोजकत्वमा स्थानीय विवाद निरुपण गर्न न्यायिक समिति सक्रिय भैसकेको छ । संविधानले दिएको अधिकार अनुसार न्यायिक समितिको संयोजकको जिम्मेवारीमा रहेर मैले कार्यभार सम्हालेको १ सय दिनमा पेशी भएका मुद्धामा सुनुवाइको माध्ययमबाट विवाद निरुपण गर्ने प्रक्रिया अन्तर्रगत हालसम्म पुरानो २४४ वटा विवादमा न्यायिक सुनुवाई गरी ५१ वटा विवाद किनारा लागेको छ । २) फोहोर व्यवस्थापनका लागि सकारात्मक पहल महानगर प्रमुखसहित मेरो प्रत्यक्ष उपस्थितिमा नुवाकोट जिल्लाको सिसडोल र नुवाकोटकै बञ्चरे डाँडा, टेकुस्थित ट्रान्सफर स्टेशनलगायतका क्षेत्रको अनुगमन गर्ने र त्यहाँको बस्तुस्थिति बुझ्ने लगायतका काम भएका छन् । पटकपटकको प्रयासपछि सिसडोल र बञ्चरेडाँडामा अल्पकालिन फोहोर व्यवस्थापन गर्ने कार्य भएको छ । दीर्घकालिन फोहोर व्यवस्थापनका लागि छिमेकी नगर ठिमीलगायतका पालिकाले गरेका योजनाको अवलोकन गर्ने र उहाँहरुका समेत अनुभवलाई ग्रहण गर्दै दीर्घकालिन फाहोर व्यवस्थापनका लागि आवश्यक कार्यहरु अघि बढाएका छौँ । ३) वडास्तरीय महिला सेल गठन पदभार ग्रहणलगत्तै मेरो चुनावी प्रतिबद्धता अनुसार हिंसा, अन्यायमा परेका र पीडित महिलाहरूको संरक्षण, आवश्यक कानुनी सहयोग तथा समस्या समाधान गर्न महानगरका सबै वडामा महिला सेल गठन गर्ने पहिलो निर्णय गरेकी थिएँ । सोही बमोजिम सबै वडामा गठन महिला सेलले न्यायिक समितिसँग समेत समन्वय गरी अन्यायमा परेका र पीडित महिला तथा बालबालिकाहरुका लागि आवश्यक सहयोग गर्नेछ । ४) सय दिन महानगरवासी सँगसँगै विभिन्न संघसंस्था, समूदाय, गुठी आदिले आयोजना गरेका १ सय भन्दा बढी कार्यक्रममा सहभागी भै महानगरवासीसँग प्रत्यक्ष अन्तरक्रिया गरी सुझाव लिने, समस्या बुझ्ने कार्य गरिएको छ जसले काठमाडौँवासीसँगसँगै रहेर यहाँका समस्याका बारेमा साक्षात्कार हुने अवसर प्राप्त भयो । त्यसैले समस्याको समाधानका लागि आवश्यक निर्देशन दिने कार्य गरिएको छ । ५) आर्थिक वर्ष ०७९८० का लागि नीति तथा कार्यक्रमको प्रस्ताव तयार म संयोजक रहेको बजेट तथा कार्यक्रम तर्जुमा समितिले छोटो समयमा आर्थिक वर्ष ०७९८० लागि नीति तथा कार्यक्रमको प्रस्ताव तयार गर्ने, बजेट तथा कार्यक्रमको प्राथमिकिकरण निर्धारण गर्ने, बजेट तथा कार्यक्रमको प्रस्तावलाई विषय क्षेत्रगत रुपमा गहन छलफल तथा विश्लेषण गरी योजना तथा कार्यक्रमा दोहोरोपना नपर्ने गरी आपसी तादम्यता तथा परिपुरकता कायम गर्ने र काठमाडौँ महानगरपालिकाको वस्तुगत अवस्थाको विश्लेषण गरी आवश्यकता पहिचान गरिए वमोजिमको बजेट तथा कार्यक्रम तर्जुमा गरी कार्यपालिकामार्फत नगरसभामा पेश गरिएको र नगरसभाबाट स्वीकृत भई हाल कार्यान्वयनमा आइसकेको अवस्था छ । ६) मेलमिलापकर्ता छनौट प्रक्रिया विवादको समाधान सकेसम्म मेलमिलापको माध्ययमबाट गर्नगराउन पदवहालीकै दिन दोस्रो निर्णयका रुपमा सबै वडा र केन्द्रमा मेलमिलाप केन्द्र सञ्चालन गर्ने उदेश्यले मेलमिलापकर्ताहरुको सूचि तयार गर्न सूचना प्रकाशन भई प्राप्त आवेदनबाट ७७ जना मेलमिलापकर्ताको सूचि कार्यपालिकाको बैठकले अनुमोदन गरिसकेको छ । प्रत्येक वडामा मेलमिलाप केन्द्र गठन गरी सानातिना विवाद वडा तहबाटै निरुपण गर्न मेलमिलाप केन्द्रहरूलाई थप प्रभावकारी बनाउने जस्ता कुरालाई पनि प्राथमिकताका साथ अघि बढाएका छौँ । ७) मानव बेचबिखन ओसारपसार नियन्त्रणको प्रयास मानव बेचबिखन ओसारपसार नियन्त्रण नगर स्तरीय समितिको संयोजक रहि मानव बेचबिखन ओसारपसार नियन्त्रण कार्यविधि २०७८ को नियमानुसार वडा नं ६, ७, ८, ९, १०, ११, १२, १३, १६ र २६ गरी जम्मा १० वटा वडामा वडा समिति गठन भइसकेको छ । बाँकी वडामा पनि आवश्यक व्यवस्था गर्ने कार्यको थालनी भैसकेको छ । ८) शिक्षा क्षेत्रमा सुधार शिक्षा क्षेत्रलाई पहिलो प्राथमिकतामा राखी विद्यार्थीहरुलाई प्राविधिक सीप, विद्यार्थी लकर कार्यक्रम, सुविधायुक्त शौचालय, पूर्वाधार निर्माण, डिजिटल शिक्षा, सुत्केरी विदामा बसेका महिला शिक्षकको कक्षा व्यवस्थापनको लागि सट्टा कक्षा व्यवस्थापन लगायतका कार्यक्रमहरु अघि सारिएको छ । ९) इन्द्रजात्रालाई राष्ट्रिय तथा अन्तर्राष्ट्रियकरण नेपालको ऐतिहासिक तथा सांस्कृतिक महत्वको पर्वलाई अन्तर्राष्ट्रियकरण गर्दै यो पर्वको महत्वलाई विश्वसामू पनि परिचित गराउने उदेश्यले म सहितको पहलमा ईन्द्रजात्रालाई भव्य र व्यवस्थित बनाउने प्रयासहरु भएका छन् । त्यसको तयारीका लागि इन्द्रजात्रा व्यवस्थापन समितिलगायत विभिन्न गुथिहरुसँग नियमित रुपमा बैठकहरु बसी तीव्र गतिमा तयारी गर्दैैं आएका छौं । १०) नेपालभाषाको डिजिटल शव्दकोष निर्माण कार्य स्थानीय भाषाको अध्ययनअध्यापनलाई निरन्तरता दिंदै नेपालभाषाका केही डिजिटल शव्दकोष जस्ता सन्दर्भ सामग्री तयार पार्ने क्रममा रहेको छ । ११) सम्पदा संरक्षण, पुनर्निर्माण र अनुगमन कार्यलाई प्राथमिकता कार्यविधि २०७९०३१० मितिमा कार्यपालिका बैठकबाट गठन भएको योजना तथा अनुगमन समितिको संयोजक रही सम्पदा तथा पर्यटन विभाग मातहतमा रहेका सम्पदाहरुको पुनर्निर्माणका लागि छनौट भएका १० वटा योजना मध्ये १० वटाकै अनुगमन सम्पन्न भएको छ । त्योसँगै अनुगमनको कार्यलाई निरन्तरता दिइएको छ । सम्पदाको संरक्षण र प्रवद्र्धनका क्षेत्रमा सकारात्मक प्रयासहरु भएका छन् । हराएका सम्पदाको खोजी गरि पुर्नस्थापना गर्ने लगायतका काम पनि यो विचमा भएका छन् । १२) राजश्व परामर्श समितिको गठन र कार्यान्वयन राजश्व परामर्श समितिको गठन तदारुकताका साथ गरी आर्थिक वर्ष ०७९८० का लागि राजस्व सम्वन्धि नीति तर्जुमा गरिनुका साथै राजश्वका स्रोत, दायरा र दरसमेतको विश्लेषण गरी नगर कार्यपालिका मार्फत नगरसभामा पेश गरियो । आन्तरिक आयको विश्लेषण र अनुमान, करराजश्व, गैर कर राजश्व, सेवा शुल्क, दस्तुर आदिको दर विश्लेषण गरी राजश्व प्रशासन सुधारका लागि राजश्व ऐन २०७५ मा आवश्यक संशोधन समेतका व्यवस्था यसै समिति मार्फत नगरसभामा पेश गरी स्वीकृत भए वमोजिम कान्यान्वयनमा आइसकेको छ । १३) पारस्परिक र कूटनीतिक सम्बन्ध विस्तार काठमाडौँ महानगरको दीगो विकासका लागि सहकार्यको प्रयास गर्ने हेतूले विभिन्न मुलुकका राजदूतहरुसँगसँगै युएनडीपी, आईएलओ, युनिसेफ, वल्र्ड बैँङ्क र एसियन फाउण्डेशन लगायतका प्रतिनिधिसँग छलफल गरी अनुभव आदनप्रदान गर्ने, पारस्परिक सम्बन्ध विस्तार गर्ने कार्यको थालनी गरिएको छ । १४) अपाङ्गता परिचयपत्र वितरण काठमाडौ महानगरपालिका सामाजिक सेवा विभाग अन्र्तरगत मेरो नेतृत्वमा अपाङ्गता भएका नागरिकको परिचयपत्र वितरण गर्ने कार्य भएको छ । जसमध्ये केही आवश्यक परेका व्यक्तिहरुको म स्वयँ घरघरमै गएर उक्त परिचयपत्र वितरण गरिएको छ । शारीरिक अपाङ्गता भएका, सुस्त श्रवण, वौद्धिक अपाङ्गता भएका, दृष्टिविहिन, बहिरा, अटिज्म लगायतका ५ सय ७२ नागरिकलाई अहिलेसम्म परिचयपत्र वितरण गरिएको छ । १५) सहरी व्यवस्थापन महानगरपालिकाको नगरसभाबाट स्वीकृत नीति, बजेट तथा कार्यक्रम, महानगरपालिकाबाट स्वीकृत भएका कानुन, विभिन्न तहबाट भएका निर्णय समेतका आधारमा महानगर प्रमुखको नेतृत्वमा महानगरपालिकाको सवै जनप्रतिनिधिहरु र कर्मचारीहरुको समेत साथ सहयोगमा अनधिकृत संरचना हटाउने, पार्किङ व्यवस्थापनलाई प्रवद्र्धन गर्ने, बाह्य विज्ञापन सामग्रीलाई नियमन गर्ने, फुटपाथ व्यवस्थापनलाई प्रभावकारी बनाउने तथा सार्वजनिक, सरकारी जग्गाहरुको संरक्षण गर्ने, हरियाली प्रवद्र्धन गर्ने र प्रदुषण घटाउने जस्ता सहरी व्यवस्थापनका कार्यहरुमा उल्लेख्य नतिजा प्राप्त भएको छ । थालनी गरिएका केही योजनाहरुः १) दरबार हाइस्कूल र कन्या मावि लाई राष्ट्रियस्तरको नमूना विद्यालयको रुपमा विकास गर्ने जस्ता कार्यक्रम पनि अघि बढाइएको छ । २) घरजग्गा बहालमा लिनेदिने व्यक्तिहरुका बिच हुने विवादलाई समाधान गर्न र बहाल कर असुलीलाई प्राथमिकता दिन बहाल व्यवस्था कार्यविधि तर्जूमा गर्ने गरी स्वीकृत भएपछि कार्यान्वयन गर्न राजश्व परामर्श समितिले कारवाही अघि बढाएको छ । ३) करको दायरा बृद्धि गरी बैज्ञानिक कर निर्धारण विधिलाई आत्मसाथ गर्न राजश्व परामर्श समितिबाट नगरसभाको निर्णय वमोजिम सहजिकरण भैरहेको छ । ४) सबै मेलमिलाप केन्द्रको स्तरीकरण गरी वडा तहमै विवाद समाधान गर्नका लागि प्रयासहरु थालनी गरिएको छ । ५) सूचना प्रविधिको माध्यमबाट न्याय सम्पादनलाई छिटो, छरितो र प्रभावकारी बनाउनेतर्फ कारवाही अघि बढेको छ । ६) न्यायिक समितिको अनुभव आदानप्रदान गर्ने र असल तथा सफल अभ्यासहरुको अनुसरण गर्न न्यायिक समितिको राष्ट्रिय सम्मेलनको आयोजना काठमाडौँ महानगरपालिकाले गर्ने भएको छ । ७) अनुगमन, सुपरीवेक्षण तथा मूल्याङ्कन प्रणालीलाई नियमित र संसगत गरी सार्वजनिक सेवालाई थप गुणस्तरीय बनाउने योजना कार्यान्वयनको चरणमा रहेको छ । ८) गैरसरकारी संघसंस्थाको कामकारवाहीलाई महानगरपालिकाको नीति, योजना तथा कार्यक्रमको प्राथमिकता अनुकुल बनाउनेतर्फ कारवाही अघि बढाएको छ । ९) उपभोक्ता हित, संरक्षण तथा मानवअधिकार संरक्षणका कार्यक्रमहरुलाई विशेष प्राथमिकतामा राखी नीति तथा योजना तर्जुमा गरिएको छ । १०) महानगरपालिकाको योजनाबद्ध र दिगो विकासका लागि यसै आर्थिक वर्ष भित्र आवधिक योजनालाई अन्तिम रुप दिई कार्यान्वयनमा ल्याउन महानगरपालिकाले आवश्यक कार्य अघि बढाइसकेको छ । माथि उल्लेखित कार्यहरु १ सय दिन भित्रै सम्पन गरिएका, थालनी भएका संक्षिप्त विषयहरु हुन् । यस बाहेक पनि अनगिन्ती विषयहरुमा उपप्रमुखको हैसियतले सम्पादन गर्न सक्रिय र नेतृत्वदायी भूमिका निर्वाह गर्नुपर्ने हुनसक्दछ । त्यसका लागि आम महानगरवासीको चाहना, आवश्यकता र सहभागितासहित सम्पादन गर्न, गराउन हामी सबै जनप्रतिनिधि तथा कर्मचारीहरुको कर्तव्य हुनेछ । आगामी दिनमा सबै तहका सरकार, नागरिक समाज, निजी क्षेत्र र महानगरवासीको प्रत्यक्ष वा अप्रत्यक्ष समन्वयमा कार्य हुने कुरामा विश्वस्त र प्रतिवद्ध छु । धन्यवाद ।"
विद्यालय तहबाटै खेल क्षेत्रको विकास गर्न सरकार प्रतिबद्ध छ,काठमाडौं : खेलकुदमन्त्री महेश्वरजंग गहतराजले खेल क्षेत्रको विकासका लागि सरकार प्रतिबद्ध रहेको बताएका छन्। बुधबार काठमाडौंमा नेपाल भलिबल संघको ९ औं चूनावी साधारणसभा उद्घाटन गर्दै मन्त्री गहतराजले खेल क्षेत्रलाई विद्यालय तहबाटै नै विकास गर्नका लागि सरकार प्रतिवद्ध रहेको बताएका हुन्। उनले एक विद्यालय एक पूर्वाधार सरकारको प्राथमिकतामा रहेको र एक पालिका एक खेल ग्रामको कार्यक्रमलाई प्रभावकारी रुपमा अघि बढाउने जानकारी दिए। त्यस्तै सात वटै प्रदेशमा अन्तराष्ट्रिय स्तरका पूर्वाधार बनाउने योजना सरकारको रहेको बताए। मन्त्री गहतराजले अन्तराष्ट्रिय खेलमा पदक विजेता खेलाडीलाई प्रोत्साहन स्वरुप पुरस्कार दिने कामलाई वर्तमान सरकारले दीर्घकालिन रुप दिएको दाबी गरे। भलिबल खेलको विकासका लागि पनि एकतावद्ध भएर काम गर्न उनले संघलाई सुझाव दिए। कार्यक्रममा राष्ट्रिय खेलकुद परिषद्का सदस्य सचिव टंकलाल घिसिङले भलिबलको ठूला अन्तराष्ट्रिय प्रतियोगिताका लागि छुट्टै कवर्ड हल बनाउनका लागि विभिन्न तीन स्थानको अध्ययन भइरहेको जानकारी दिए। संघको चुनावी साधारण सभाले चार वर्षका लागि नयाँ नेतृत्व समेत चयन गर्नेछ। नयाँ नेतृत्वका लागि वर्तमान उपाध्यक्ष निरोज मास्के र महासचिव जितेन्द्र चन्द चुनावी प्रतिस्पर्धामा उत्रिएका छन्। संघको केन्द्रिय निर्वाचनमा १ सय ३१ जना मतदाता रहेका छन्।
व्यापार निर्यातमा प्रोत्साहन,"सूचना प्रविधिको द्रुततर विकासले विश्वको आर्थिक संरचनामा निकै नै परिवर्तन आएको छ। सञ्चार तथा यातायात, कृषि तथा उद्योग र सेवा क्षेत्रमा भएको व्यापक विकास र विस्तारले अन्तर्राष्ट्रिय व्यापार अभिवृद्धि गरेको छ। विश्वका अर्थतन्त्रहरूबीच बढ्दो अन्तर्निहित आर्थिक सम्बन्धहरूले पुँजी तथा वित्तीय प्रवाहमा अत्यधिक वृद्धि ल्याएको छ। आर्थिक समृद्धिका लागि नेपालले पनि यो प्रक्रियामा सहभागिता जनाउनुपर्छ। यसका लागि उदार र लचिलो आर्थिक संरचना अपनाइएका छन्। गतिशील आर्थिक नीतिकै कारण कतिपय देश विकासमा निकै अगाडि बढेका छन्। भौगोलिक बाध्यताले यस्तो नीतिको औचित्य अझ बढी स्पष्ट पार्दछ। हाम्रोमा भने आर्थिक स्वतन्त्रता प्राप्त गर्ने गरी देशलाई आत्मनिर्भर बनाउने विकास कार्यनीतिले खास गति लिन सकेको छैन। पहिले आयात विस्थापन नीतिअन्तर्गत उच्च संरक्षणभित्र औद्योगीकरण गर्दा प्रतिस्पर्धात्मक अर्थतन्त्रको विकास भएन। उद्योगमुखी आर्थिक नीतिले कृषि व्यापारका सर्तहरू प्रतिकूल भई कृषि विकासले पनि गति लिन सकेन। कृषि र उद्योगबीचका अन्तरसम्बन्धहरू मजबुत भएमात्र विकास दिगो र गतिशील हुन्छ। तर कतिपय कृषि र औद्यौगिक नीतिहरूका कारण त्यसो हुन सकेको छैन। फलस्वरूप देशको निकासीको आधार साँघुरो बन्दै गएको छ। ऊनी गलैंचा, तयारी पोसाक, छाला र जुटका सामान, पश्मिना तथा ऊनीका सामानहरू, फलामका सामानहरू, धागो, कपडाजस्ताको निकासीमा बढी निर्भर रहनु परेको छ। त्यसैकारण व्यापार घाटा बढेर गएको छ। टेवामूलक उपायहरूको अभावमा आयात प्रतिस्थापन तथा निर्यात प्रवद्र्धन नीतिहरू कार्यान्वयनमा ल्याइए पनि निर्यात प्रवद्र्धन हुन गाह्रो भइरहेको छ । सीमित आन्तरिक बजार र कुशल व्यवस्थापन तथा समुचित प्रविधिको अभावले निकासीलाई गतिशील पार्न सकेमा क्षेत्रगत अन्तरसम्बन्धहरू बढेर उत्पादकत्व, उत्पादन तथा रोजगार बढ्न जान्छन । निकासी प्रवद्र्धनबाट विदेशी मुद्रा बढी आर्जन हुन्छ। अन्य आर्थिक क्रियाकलापहरू पनि बढन जान्छन्। साथै छिमेकी देशहरूले उदार व्यापार नीति धेरै पहिले अँगालिसकेका छन । अन्तर्राष्ट्रिय परिप्रेक्ष्य अनुसार हाम्रा विकासका बाध्यताहरूलाई विचार गर्दा व्यापार नीति तथा नेपाल व्यापार एकीकृत रणनीति २०७३ बढी उदार छन । निर्यात वृद्धिमा निर्भर रहने हुँदा बजारमुखी स्तरीय तथा सुनिश्चित सामान तथा सेवाको उत्पादन तथा आपूर्ति बढाउने गरी कार्यनीतिको कार्यान्वयन गराउनु अत्यावश्यक छ । व्यापारमा वृद्धि ल्याउन निजी क्षेत्रको बढी संलग्नता गराएर स्वस्थ प्रतिस्पर्धा बढाए विकासमा गति आउँछ। अतः निजी क्षेत्रलाई स्वस्थ प्रतिस्पर्धात्मक रूपले आर्थिक कार्यहरूमा बढी मात्रामा संलग्न गराउने गरी सरल तथा पारदर्शक, र सुनिश्चित प्रशासनिक प्रक्रिया अँगालेर आधुनिक प्रविधिको व्यवस्था र आवश्यक भौतिक तथा संस्थागत आधारशिलाहरूको निर्माणका साथै मानव साधनको उपयुक्त विकास गराउनमा सरकारी क्षेत्र कटिबद्ध हुनु नितान्त आवश्यक छ। गरिबी हटाउनु नै देशको मूल लक्ष्य हो। यसका लागि उत्पादनमा द्रुततर अभिवृद्धि गर्नुपर्छ । रोजगारी बढाएर नेपाली मानव साधनको समुचित विकास गराउनु पर्छ । कम उत्पादकत्व भएको कृषि क्षेत्रमा ध्यान दिनुपर्छ । सीमित कृषियोग्य जमिन तथा वनसम्पदा र प्रचुर जलस्रोत तथा पर्यटनजस्ता साधनहरूको उपयुक्त परिचालन गराई क्षेत्रगत उत्पादकत्वमा अभिवृद्धि ल्याएर विकासलाई द्रुततर गराउनु आवश्यक छ। जस्को लागि कुशल व्यवस्थापन अत्यावश्यक छ । उद्योग तथा व्यापारको विकासमा स्वस्थ प्रतिस्पर्धा हुनुपर्छ । बढी मात्रामा विदेशी मुद्रा आर्जन हुने गरी स्तरीय निकासी बढाएर देशको शोधानान्तर स्थितिलाई सुव्यवस्थित गर्ने लक्ष्य लिई उदार तथा गतिशील व्यापार नीतिको भावना नेपालको व्यापार नीति र नेपाल एकीकृत व्यापार नीति २०७३ मा अवलम्बन गरिएको छ। छिमेकी देशहरूसँग निकासी बढाउन विशेष प्रयत्नशील रही आएको छ। देशभित्र उत्पादन बढाई निर्यात अभिवृद्धि गर्न र आन्तरिक मागको आपूर्ति गर्न आधुनिक उपयुत व्यवस्थापन तथा प्रविधि प्रवाह गराउने र बजार विकासको व्यवस्था मिलाउनुको साथै प्रत्यक्ष विदेशी लगानी आमन्त्रण गर्ने प्रयास गरिएको छ। उपरोक्त कार्यहरूका लागि निजी क्षेत्रमुखी हुने गरी उदार मौद्रिक तथा वित्तीय नीतिहरू बनाउनुपर्छ । प्रशासनिक प्रक्रियालाई आमूल परिवर्तन गरी सरल, छिटो, पारदर्शी र गतिशील बनाइएको छ। व्यापारको अभिवृद्धि गराउन सञ्चारलगायत संस्थागत तथा भौतिक आधारशिलाहरू तथा मानव साधनको समुचित विकास गराउनेतर्फ सरकारी क्षेत्रको प्रयत्न दृढताका साथ भइरहेको छ। देशको आवश्यकता परिपूर्ति गर्नका लागि विदेशी मुद्रा बढी आम्दानी गर्ने लक्ष्य राखेर वस्तुगत तथा सेवागत निकासीको स्तरीय रूपमा विविधीकरण गराई निकासी बढाउन समुचित प्रयत्नको सुरुवात भइसकेको छ। परम्परागत एवम् नवपरम्परागत निकासी वस्तुहरूको स्तरीय रूपमा उत्पादन बढाएर निकासीयोग्य वस्तुहरूको निकासी बढाइने भनिएको छ। बढी फाइदा हुने प्रशोधित तथा तयारी वस्तुका निकासी बढाउन बढी जोड दिइएको छ। लाभदायक रोजगारी बढाउने गरी उपयुक्त निकासीयोग्य प्रशोधित एवं औद्योगिक वस्तु तथा नयाँ वस्तुका पहिचान गरी उत्पादन बढाएर विदेशी मुद्राको आर्जनमा केन्द्रित गरिएको छ। सेवामूलक व्यापार तथा व्यवसायलाई समुचित रूपले विकास गराई विदेशी मुद्राको आर्जनमा बढी जोड दिइएको छ। निकासीयोग्य वस्तुहरू तथा सेवाका समुचित विकास गर्न, गराउन आधुनिक उपयुक्त प्रविधी प्रवाह गराउनुका साथै संस्थागत तथा भौतिक आधारशिलाहरूको विकास गराउने वातावरण नेपाल व्यापार एकीकृत रणनीतिमा छन । व्यापार नीति तथा रणनीतिहरूमा उल्लेखित कार्यहरूलाई छिटो, छरितो र पारदर्शक रूपले सञ्चालन गराउन उदार सरोकार नीतिहरू निर्माण गरी प्रशासनिक प्रक्रियाहरूमा आमुल परिवर्तन गरी अझ उदारता, सरलता र गतिशीलता अपरिहार्य देखिन्छ। पूर्णबन्देज वा परिमाणात्मक बन्देज लगाइएका सामानबाहेक अन्य वस्तुहरूको निकासी गर्न इजाजत चाहिने छैन। परिमाणात्मक बन्देज लगाइएका वस्तुको हकमा सोधखोज गरी निकासी इजाजतपत्र दिइनेछ। तर वैदेशिक मुद्राको कमी हुने अवस्था लागेकाले २०७८ माघ पछि केही वस्तुमा आयातमा पूर्व प्रतीतपत्र लिन पर्ने गरिएको छ। निकासी बढाउनको लागि सरकारले पारवहन तथा ढुवानी व्यवस्थामा सुधार ल्याउन संस्थागत तथा भौतिक आधारशिलाहरूको विकास गराउँदै प्रशासनिक प्रक्रियालाई पारदर्शक, छिटो र छरितो बनाइने भनिएको छ। निकासी प्रवद्र्धन गर्न कन्टेनर सेवाको प्रयोग बढाइने तथा वन्डेड वायरहाउस व्यवस्थालाई अझ विस्तार तथा सुधार गर्दै जानु नितान्त आवश्यक छ। निकासीयोग्य वस्तु उत्पादन गर्न चाहिने कच्चा पदार्थहरू, माध्यामिक सामान तथा पुँजीगत सामानका पार्टपुर्जाहरूमा सरल तरिकाले भन्सार महसुल र अन्तशुल्क तथा भ्याट तथा अन्य करमा सुविधा दिई यस्ता आयातीत सामानहरू उद्योगका प्रशोधनमा प्रयोग नभएमा असुल उपर गरी दण्डको व्यवस्था गरेमा औद्योगीकरण हुन जाने हुन्छ। अन्यथा आयातीत औद्योगिक कच्चा पदार्थ दुरुपयोग भइरहेको छ। सरकारले राजपत्रमा सूचना दीर्घकालीन रूपमा सामान निकासीयोग्य वस्तुहरूका गुणस्तरमा सुधार ल्याउन समयसमयमा गुणस्तर परीक्षण गर्नुका साथै सो गर्नको लागि चाहिने आवश्यक नीतिहरु नेपाल व्यापार एकीकृत रणनीतिमा समेटिएका छन्।"
हटाइयो संसद्को कार्यकाल लम्ब्याउने व्यवस्था,"काठमाडौं : प्रतिनिधिसभा र प्रदेशसभाको कार्यकाल लम्ब्याउने व्यवस्था हटाएर मंगलबार प्रतिनिधिसभाले केही नेपाल ऐनलाई संशोधन गर्न बनेको विधेयक पारित गरेको छ । संसद्को कार्यकालसम्बन्धी प्रस्तावमा सांसदले विरोध गर्दै संशोधन प्रस्ताव दर्ता गराएका थिए । कानुन, न्याय तथा संसदीय मामिलामन्त्री गोविन्दप्रसाद शर्मा (कोइराला)ले दफा १३, १४ र १५ लाई हटाउनुपर्ने संशोधन स्वीकार गरेपछि धेरै सांसदले प्रस्ताव फिर्ता लिए । दफा १३ मा निर्वाचन आयोग ऐन, २०७३, १४ मा प्रतिनिधिसभा सदस्य निर्वाचन, २०७४ र १५ मा प्रदेशसभा सदस्य निर्वाचन ऐन, २०७४ मा संशोधन प्रस्ताव गरिएको थियो । दफा १४ र १५ मा क्रमशः प्रतिनिधिसभा र प्रदेशसभाको कार्यकालसम्बन्धी व्यवस्था थियो । संसद्को कार्यकाल थप्ने गरी विधेयक आएपछि त्यसको चर्को विरोध भएको थियो । सत्ता गठबन्धनकै केही नेता र प्रतिपक्षी एमालेले विरोध जनाएका थिए । निर्वाचन आयोगले पनि सोमबार साँझ विज्ञप्ति जारी गर्दै आपत्ति जनाएको थियो । कानुनमन्त्री शर्माले संशोधन स्वीकार गरेपछि गणपूरक संख्या नपुगेका कारण प्रतिनिधिसभाको मंगलबारको पहिलो बैठकबाट विधेयक पारित हुन सकेको थिएन । नेपाल मजदुर किसान पार्टीका सांसद प्रेम सुवालले गणपूरक संख्या यकिन गर्न माग गरेका थिए । एकचौथाइ अर्थात् ६९ सांसदको उपस्थिति हुनुपर्नेमा ५८ जना मात्र रहेको पाइएपछि बैठक १५ मिनेट रोकिएको थियो । मंगलबार नै बसेको दोस्रो बैठकले विधेयक बहुमतबाट पारित गरेको हो । प्रतिनिधिसभाबाट पारित विधेयक अब राष्ट्रियसभामा जानेछ । राष्ट्रियसभाले पनि पारित गरेपछि प्रमाणीकरणका लागि राष्ट्रपति कहाँ पठाइनेछ । पाँच जनाले संशोधन प्रस्ताव फिर्ता लिन अस्वीकार गरेका थिए । त्यसपछि ती प्रस्ताव बहुमतले अस्वीकृत गरेको थियो । जसमा सांसदहरू विशाल भट्टराई, पार्वती विशुंखे, प्रेम सुवाल, नवराज सिलवाल, गगन थापाका प्रस्ताव छन् । प्रतिनिधिसभाको अर्को बैठक बुधबार दिउँसो १ बजे बस्ने तय भएको छ । संसद्को कार्यकाल लम्ब्याउनु हुँदैन प्रतिनिधिसभा र प्रदेशसभाको कार्यकाल लम्ब्याउने सरकारको कदमप्रति आपत्ति छ : एमाले माओवादी सांसदको माग प्रधानन्यायाधीश राणाको मानसिक स्वास्थ्य परीक्षण गरियोस् सांसदको कार्यकाल मनोनयनसँगै समाप्त हुन्छ : गगन थापा संसद्को कार्यकालका सम्बन्धमा राजनीति गरियो : कानूनमन्त्री कोइराला संसदको कार्यकालको व्यवस्थालाई हटाएर विधेयक पारित"
"सम्पत्ति शुद्धीकरणको जोखिम, १८ ऐन संशोधन गरिँदै","काठमाडौं : सम्पत्ति शुद्धीकरणको जोखिमबाट बच्न सरकारले १८ वटा ऐनमा संशोधन गर्ने भएको छ। केही नेपाल ऐनमा संशोधन विधेयकमार्फत सरकारले एकैपटक सम्पत्ति शुद्धीकरणसँग सम्बन्धित डेढ दर्जन कानुन संशोधन गर्न लागेको हो। कानुनमन्त्री गोविन्द शर्माले मंगलबार प्रतिनिधिसभा बैठकमा उक्त विधेयक प्रस्तुत गरे। तर, संसद्को कोरम नपुगेपछि बैठक स्थगित भयो। अन्तर्राष्ट्रिय निकायले सम्पत्ति शुद्धीकरणका विषयमा मुलुकको अवस्थाबारे अनुगमन सुरु गरेसँगै सरकारले कानुन संशोधन गर्न लागेको हो। फाइनान्सियल एक्सन टास्क फोर्स (एफएटीएफ) र एसिया प्रशान्त समूह (एपीजी) ले नेपालको सम्पत्ति शुद्धीकरणबारे असारदेखि नै अडिट र मूल्यांकन सुरु गरेका छन्। यससँगै सरकार कानुन संशोधन गर्न तातेको हो। एपीजीको टोलीले असोज २६ देखि २९ गतेसम्म नेपालको स्थलगत अनुगमन गर्नेछ। पहिलो चरणको स्थलगत भ्रमणपछि प्रतिवेदन दिनेछ। त्यसपछि अर्को टोली मंसिर १९ गते आएर अन्तिम चरणको मूल्यांकन गर्द्देछ। अन्तिम प्रतिवेदन भने वैशाखमा मात्रै आउनेछ। सम्पत्ति शुद्धीकरणमा अनुगमन गर्दा ४० बढी मानक परिपालना भएनभएको हेरेर मूल्यांकन गरिन्छ। सम्पत्ति शुद्धीकरण अनुसन्धान विभागका निर्देशक ऋषिराम पोखरेलले १८ वटा ऐन संशोधन भएमा सम्पत्ति शुद्धीकरणसम्बन्धी जोखिम घट्ने बताए। कानुन संशोधन हुँदैमा उत्रिहाल्यौं भन्ने त हुँदैन पोखरेल भन्छन्, तर मूल्यांकन हुँदा प्राविधिक पक्षमा (कानुनी र संस्थागत) राम्रै छौं भन्ने सन्देश जान्छ। ऐन संशोधन भए पूर्णरूपमा सकारात्मक नभए पनि सन्तोषजनक हुने उनले बताए। हामी प्रभावकारिता मूल्यांकनमा कमजोर छौं, पोखरेल भन्छन्, प्रभावकारिता कार्यान्वयन कत्तिको भएको छ भनेर अन्तर्राष्ट्रिय निकायले हेर्छन्। विभागले गत वर्ष तीन वटा मुद्दा दायर गरेको छ। सिभिल सहकारीका पूर्वअध्यक्ष इच्छाराज तामाङलगायतका विरुद्ध विशेष अदालतमा दायर भएको छ। सरकारले कानुन संशोधन गरेर सम्पत्ति शुद्धीकरण मुद्दालाई फराकिलो बनाउन प्रस्ताव गरेको छ। ठगी र आतंकवादीमा प्रहरीले अनुसन्धान गर्ने, अकुत सम्पत्ति आर्जन गरेको मुद्दामा प्रहरीको केन्द्रीय अनुसन्धान ब्युरो र राजस्व छलीको मुद्दा राजस्व अनुसन्धान विभागले हेर्ने प्रावधान ल्याइएको छ। अख्तियार क्षेत्रका बाहेक सम्पत्ति शुद्धीकरणको मुद्दाको अनुसन्धान विभागले नै गर्न पाउनेछ। सम्पत्ति शुद्धीकरण निवारण ऐन २०६४ मा धेरै व्यवस्था थपिएका छन्। अन्य ऐनमा सामान्य सुधार गरे पनि सम्पत्ति शुद्धीकरणमा धेरै व्यवस्था संशोधन गर्नुपर्ने देखिएको विभागले जनाएको छ। सम्पत्ति शुद्धीकरण ऐनको परिच्छेद ३ ख मा अर्थमन्त्रीको अध्यक्षतामा निर्देशक समिति तथा समन्वय समितिसम्बन्धी व्यवस्था गठन हुने व्यवस्था राखिएको छ। यसले सम्पत्ति शुद्धीकरण, आतंकवादी क्रियाकलाप वा आमविनाशका हातहतियार निर्माण तथा विस्तारमा लगानी निवारणसम्बन्धी काम काबाहीको प्रभावकारी अनुगमन गर्नेछ। कानुनमन्त्री, महान्यायाधिवक्ता, मुख्यसचिव, गभर्नर, अर्थ र कानुन सचिव सदस्य र मन्त्रिपरिषद् कार्यालय सचिव सदस्यसचिव रहने व्यवस्था गरिएको छ। कम्तीमा तीन महिनामा एक पटक बैठक बस्नेछ। राष्ट्रिय नीति तथा कार्यक्रम कार्यान्वयन गर्ने र सोको पुनरावलोकन गर्ने उल्लेख छ। तीनै तहका सरकारले त्यससम्बन्धी गर्नुपर्ने काम गर्न समन्वय गर्ने, आवश्यक निर्देशन दिने, जोखिम मूल्यांकन प्रतिवेदन स्वीकृति गर्नुपर्ने, वार्षिक प्रतिवेदन सरकारलाई पेस गर्नुपर्ने प्रावधान ल्याइएको छ। प्रधानमन्त्री तथा मन्त्रिपरिषद् कार्यालयका कानुन सचिवको संयोजकत्वमा समन्वय समिति गठन हुनेछ। यसले सम्पत्ति शुद्धीकरण, आतंकवादी क्रियाकलाप र आमविनाशका हातहतियार निर्माण तथा विस्तारमा वित्तीय लगानी निवारणसम्बन्धी कार्यमा संलग्न निकायको कार्य प्रभावकारी अभिवृद्धिका लागि समन्वय गर्नेछ। राष्ट्र बैंकका प्रथम श्रेणीका कर्मचारीलाई वित्तीय जानकारी इकाइको प्रमुखमा नियुक्त गर्ने व्यवस्था गरिएको छ। यसले सम्पत्ति शुद्धीकरण, आतंकवादी क्रियाकलाप वा आमनिवासका हातहतियार निर्माण वा विस्तारमा वित्तीय लगानी तथा कसुरसम्बन्धी शंकास्पद कारोबारसम्बन्धी प्रतिवेदन एवं सूचना प्राप्त गरी विश्लेषण गर्छ। शंकास्पद कारोबारसम्बन्धी प्रतिवदेन नदिने, आदेश वा तोकिएका सर्त पालना नगर्ने, कागजात वा जानकारी उपलब्ध नगराउने निक(ायलाई अब एक करोडसम्म जरिबाना गर्ने प्रस्ताव गरिएको छ। यसअघि १० लाखसम्म जरिबाना गर्ने व्यवस्था थियो। सम्पत्ति शुद्धीकरण निवारण ऐन, २०६४ संशोधन गर्दै कसुर गर्न सहयोग पुग्ने गरी काम गर्न नहुने उल्लेख गरिएको छ। प्रचलित कानुनबमोजिम प्रकट गर्नुपर्ने अवस्थामा बाहेक गोप्य राख्नुपर्ने व्यवस्था गरिएको छ। गोप्यता उल्लंघन गरे नियामक निकायले कारबाही गर्न सक्नेछ। दफा ७ को ध को उफदफा १ मा तीन दिनभित्र यथाशक्य चाँडो दिनुपर्ने व्यवस्था संशोधन गरी जाँचबुझ गरी तत्काल राखिएका छन्। यी ऐन संशोधन हुदैछन् सम्पत्ति शुद्धीकरण निवारण ऐन, २०६४ मानव बेचबिखन ओसारपसार ऐन, २०६४ संगठित अपराध निवारण ऐन, २०७० मुलुकी अपराध संहिता, २०७४ सहकारी ऐन, २०७४ विदेशी लगानी तथा प्रविधि हस्तान्तरण ऐन, २०७५ विद्युत् नियमन आयोग ऐन, २०७४ प्रदेशसभा सदस्य निर्वाचन, २०७४ प्रतिनिधिसभा सदस्य निर्वाचन, २०७४ निर्वाचन आयोग ऐन, २०७३ पारस्परिक कानुनी सहायता ऐन, २०७० धितोपत्र ऐन, २०६३ दामासाही ऐन, २०६३ भवन ऐन, २०५५ पर्यटन ऐन, २०३५ मालपोत ऐन, २०३४ पानीजहाज दर्ता ऐन, २०२७ कसुरजन्य सम्पति रोक्का ऐन, २०७०"
संक्रमणमै चलिरहेछ निजामती प्रशासन,"काठमाडौं : देश संघीय गणतन्त्र भएको डेढ दशक भइसकेको छ। नयाँ संविधान बनेको पनि ८ वर्ष बितिसकेको छ। संविधान बनेपछिको दोस्रो आमनिर्वाचन नजिकिँदै छ । मंसिर ४ मा दोस्रो प्रतिनिधिसभा तथा प्रदेशसभाको निर्वाचन हुँदैछ। वैशाख ३० मै स्थानीय तहको निर्वाचन भइसकको छ। तर, राज्यको स्थायी सरकार निजामती प्रशासन संक्रमणमै छ। देश संघीयतामा गयो तर कर्मचारी प्रशासन संघीयकरण हुन सकेकै छैन। नयाँ संविधानको आधारमा बन्नुपर्ने संघीय निजामती सेवा ऐन अहिले बन्न सकेको छैन । संविधानअनुसार कर्मचारी प्रशासन अघि बढ्न नसकेको विज्ञहरू बताउँछन्। निजामती प्रशासन ३० वर्ष पुरानो ऐन कानुनबाटै चलिरहेको छ। संघीय निजामती सेवा ऐन ल्याउने विषयमा सरकारले कुनै गम्भीरता देखाएको छैन। २०७५ माघ २७ मा दर्ता भएको संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक वर्तमान देउवा सरकारले फिर्ता लियो । तर, त्यो विधेयक फिर्ता ल्याएमा नयाँ विधेयक भने यो सरकार ल्याउन सकेको छैन। प्रशासनको सुधारमा राजनीतिक नेतृत्व र प्रशासनिक नेतृत्व दुवै बेवस्ता गरिरहेका छन्। सरुवा, बढुवामा मनपरी छ। पछिल्लो समयमा सरुवा बढुवामा चलखेल र पैसाको बार्गेनिङसमेत हुन थालेको छ। कर्मचारीहरू भ्रष्टाचार लिप्त हुन थालेको छन् । नीतिगत भ्रष्टाचार बढेको छ। सार्वजनिक सेवा प्रवाह लथालिंग छ। कर्मचारी तन्त्रमा राजनीतिक हस्तक्षेप यस्तै छ । वृत्ति विकासमा समस्या नयाँ ऐन नबन्दा कर्मचारीको वृत्ति विकास नै रोकिएको छ । जसले कर्मचारीको मनोबल पनि खस्किएको छ। कर्मचारीको क्षमता विकास पनि हुन सकेको छैन। कर्मचारीको तीन तहमा समयोजन गरिएको भए पनि धेरै कर्मचारी संघमै राखिएको छन्। काम नभएको ठाउँमा धेरै कर्मचारी छन्। संघमा कर्मचारीको दरबन्दी थपिएको थपिएकै छ। २०७५ चैत ११ मा एक लाख ३१ जना कर्मचारीलाई तीनै तहमा समायोजन गरेको थियो। त्यतिबेला सरकारले संघमा ४८ हजार चार सय नौ कर्मचारी दरबन्दी स्वीकृत गरेकोमा ३९ हजार नौ सय ६०, प्रदेशमा २२ हजार दुई सय ९७ दरबन्दीमा १३ हजार आठ सय २१ र स्थानीय तहमा ६६ हजार नौ सय आठ दरबन्दीमा ५१ हजार चार सय ५७ कर्मचारी समायोजन गरेको थियो। अहिले संघमा ६० हजारको हाराहारी दरबन्दी पुर्याइसकिएको छ। प्रदेश र स्थानीय तहमा क्रमशः १८ हजार र ६५ हजारमा झारिएको छ। प्रदेश र स्थानीय तह कर्मचारी अभाव छ। जहाँ सेवा प्रवाह हुनु पर्ने हो, त्यहाँ कर्मचारी नै छैन । तर, संघमा कामविहीन कर्मचारी थुपारिएको छ। ऐन बन्दा मनपरी रूपमा कर्मचारीको दरबन्दी सिर्जना गरेर आफू अनुकूलको भर्ना गर्ने काम पनि भइरहेको छ। पठाइएका कर्मचारीको क्षमता विकासमा हुन नसकेको छैन। फरक परिवेशमा भर्ना भएका र काम गरिरहेका कर्मचारीलाई फरक ठाउँमा पठाउँदा प्रशिक्षित गर्नुपर्ने थियो । तर, त्यो पनि हुन सकेको छैन। मुलुक संघीयमा गएपछि तीन तहको सरकार छ। त्यो तीनै तहको सरकार लागि स्थानीय सरकारका रूपमा कर्मचारीको आवश्यकता पर्छ। तर, प्रदेश र स्थानीय तहका संघीयतासँगै काम गएको छ । तर, कर्मचारी गएका छैन्। धेरै स्थानीय तहको पहिलो कार्यकाल सकिएर दोस्रो कार्यकाल सुरु हुँदासम्म पनि दरबन्दीअनुसारका कर्मचारी पुग्न सकेका छैनन्। जसले तल्लो तहको सेवा प्रवाह नराम्रोसँग प्रभावित भएको छ। ती सरकारबाट आगनमा मै सेवा पाउँछु भनेर कुरिरहेका जनताको सपना सपनामा नै सीमित भएको छ। घरमै सिंहदबार भन्ने आशाका साथ संघीयतामा गएका जनतामा यो पाँच वर्षको अवधिका नै निरासा छाएको छ। पूर्वसचिव पूर्णचन्द्र भट्टराई नयाँ प्रणालीमा गएपछि निजामती प्रशासनको विधि नै बन्न नसकेको बताए। संघ, प्रदेश र स्थानीय तह गरी तीनै तहको विधि बन्न नसकेकोले कर्मचारी प्रशासनमा समस्या भएको उनको भनाइ छ। विधि भएन,यस्तै समस्या भएको छ, उनले भने, पहिला संघीय निजामती सेवा ऐन बन्नु पर्यो । त्यसपछि प्रदेश निजामती ऐन र स्थानीय ऐन पनि बन्नै छ। लोक सेवा आयोगका पूर्वसदस्य गोविन्दप्रसाद कुसुम संविधानले व्यवस्था गरेअनुसार निजामती प्रशासन अघि बढ्न नसकेको बताए। कर्मचारी प्रशासन ठीक बाटो जान नसक्नुमा राजनीतिक नेतृत्व, स्वयम कर्मचारी र जनता तीन पक्षका कमी कमजोरी रहेको उनको विश्लेषण छ। उनका अनुसार कर्मचारीतन्त्रलाई कसरी अगाडि लाने भन्ने विषयमा राजनीतिक नेतृत्वको स्पष्टता छैन । राजनीतिक नेतृत्वले कर्मचारीलाई पार्टी सदस्य वा आफ्ना व्यक्तिगग सहयोगीका रूपमा हेरेका छन्। कर्मचारी प्रशासन शासकको हातको कठपुतली भएको छ। निजामती सेवा देशभरि फैलिएको कर्मचारीतन्त्रको जालो हो। यसको सफलता राष्ट्र र जनताको भविष्य टिकेको हुन्छ। कर्मचारी प्रशासन राष्ट्रिय एकताको माध्यम पनि हो। कर्मचारी प्रशासनको काम सरकारका ऐन, नियम, नीति तथा निर्देशिकाहरू तर्जुमा गरी कार्यान्वयनमा ल्याउनु हो। तर, कर्मचारी नेतृत्व पनि कामबाट च्युत भइरहेको छ। अधिकांश कर्मचारीहररू कुनै निर्णय गर्न नसक्ने, काम नगर्ने, मोलमाइजामा लाग्ने प्रवृत्ति हाबी भएको छ । कर्मचारीहरू दबाब प्रभाव, लोभ र आशामा लिप्त हुन प्रवृत्तिले आचरणभन्दा बाहिर बेतिथि देखापरेको छ। आमनागरिकले पनि सराकात्मक रूपमा खबरदारी गर्ने सकिरहेका छैनन्। कर्मचारीको आधिकारिक टेड युनियनका कार्यवाहक अध्यक्ष भोलानाथ पोखरलले देश संघीयतामा गएको एक दशक हुन लाग्दा पनि कर्मचारीसम्बन्धी ऐन बन्न नसक्दा कर्मचारीतन्त्र तदर्थवादमा चलेको बताए। २०७२ सालमा संविधान बन्यो, २०७५ संघीय निजामति सेवासम्बन्धी विधेयक संसद्मा दर्ता भयो तर यो ऐन अहिलेसम्म बनेको छैन् । न संघीय निजामती ऐन छ, न प्रदेश र स्थानीय तहका नै ऐन बनेका छन्, उनले भने, यो ऐन जारी गर्ने की नगर्ने ? सरकारका तीनै तह संघीय मोडलमा अघि नबढेकोले कर्मचारी प्रशासन प्रणालीमा चलेको उनको भनाइ छ। स्थानीय तहले सेवा प्रवाह गर्ने, प्रदेशले समन्वय र विकास निर्माण गर्ने र संघले समन्वय र नीति निर्माणमा लाग्नुपर्ने उनको भनाइ छ। कर्मचारी समायोजनमा भएको त्रुटिको कारण पनि कर्मचारी प्रशासनमा समस्या आएको उनको भनाइ छ। कर्मचारीको समायोजन त गरियो तर त्यसले कर्मचारीलाई उत्साहित बनाएन, उत्साह नै नभएका कर्मचारीबाट के आशा गर्ने, उनले भने, तल्ला तहमा गएका कर्मचारी सेवा सुविधामा हालै अर्थ मन्त्रालयले गरेको तलब मानमा विभेद भयो । अनि कसरी उनीहरूले काम गर्छन् त, शक्ति सन्तुलनको हिसाबले कर्मचारी तल जान मानिरहेका हुँदैनन् अनि उनीहरू तलब नै कटौती गरिदिएपछि के होला ? माथिल्लो तहका कर्मचारीमा स्वार्थ हाबी भएकाले पनि समस्या भएको उनको भनाइ छ। सहसहसचिव र सचिवहरू अवकाशपछि विभिन्न क्षेत्रमा नियुक्त खानेतिर उन्मुख हुने हुँदा पनि विकृत्ति बढेको छ। ऐनमा नै अवकाशको ५ वर्षसम्म अर्को नियुक्त खान नपाउने व्यवस्था गर्नुपर्ने देखिन्छ। माथिल्लो तहका कर्मचारीमा अवसरवाद हाबी भएकोले कर्मचारीतन्त्रको मूल्य मान्यता गर्दै गएको उनको आरोप छ। उनले निजामती सेवा दिवसका अवसरमा उनले राजनीतिक शक्ति कमजोर हुँदा देश जोगाउने काम गरेको कर्मचारी तन्त्र थप प्रभावकारी बनाउन सरकारको विशेष ध्यान जानुपर्ने बताए । राजनीतिक शक्ति र कर्मचारीकै माथिल्लो तहले गरेको काम कारबाहीले कर्मचारीमाथि चौतर्फी आक्रमण भइरहेको उनको भनाइ छ । सेवाग्राही, राजनीतिक नेतृत्व, आफैंभित्रको एउटा शक्तिले कर्मचारी कमजोर बनाउन लागिरहेको उनको भनाइ छ। जनप्रतिनधि नहुँदा, द्वन्द्वकाल, संक्रमणमा समेत देश कर्मचारीले धानेको उनको दाबी छ। नयाँ प्रविधि र चुनौती सामाना गर्न सक्ने कर्मचारी बनाउन सबै लाग्नुपर्ने उनको सुझाव छ। अहिले कर्मचारी व्यावसायिक, उत्पादनमुलक, तत्पर र जागरुक बन्न नसकेको उनको भनाइ छ। सरकारले २०६१सालले निजामति सेवा दिवस मनाउँदै आइरहेको छ। निजामती संस्कृतिका आयाम निजामती सेवामा सामयिक सुधार संघीय निजामती सेवा ऐन जारी गर्न माग निजामती सेवा ऐन अविलम्ब ल्याउन माग गर्दै ज्ञापनपत्र निजामती प्रशासनको विकृति : अनुभव एकातिर, जिम्मेवारी अर्कोतिर निजामतीमा संघीयता खोइ ? निजामति कर्मचारी अस्पताल : साढे दुई वर्षदेखिको आन्दोलन फिर्ता सिंहदरबारको गेटमा कर्मचारीले बाँडे पर्चा, सङ्घीय निजामती ऐन जारी गर्न माग"
अधिकार बाँडफाँटबारे संघ र प्रदेशबीच जुहारी,"हेटौंडा : अधिकार बाँडफाँटको सन्दर्भमा संघ र प्रदेशबीच जुहारी चलेको छ। हेटौंडामा राष्ट्रियसभाको संघीयता कार्यान्वयन अध्ययन तथा अनुगमन संसदीय विशेष समितिले सोमबार हेटौंडामा आयोजना गरेको संघीय शासन प्रणालीको सबलीकरण विषयक कार्यक्रममा अधिकार क्षेत्र र कार्य प्रगतिको बारेमा जुहारी चलेको हो। राष्ट्रियसभाका अध्यक्ष गणेशप्रसाद तिमिल्सिनाले सबै तहले आआफ्नो अधिकार प्रयोग गर्नुपर्ने बताए। तर, बागमती प्रदेशमा मन्त्रालय र मन्त्रीको संख्या बढेकोतर्फ संकेत गर्दै उनले प्रदेशहरूले आफूखुसी मन्त्री र मन्त्रालय थपेर खर्चको बोझ बढाएको जिकिर गरे। अधिकार संघले मात्र राख्यो भन्ने कुरा हैन। प्रदेशले पनि ५५ लाखको योजना बाँड्दै हिँड्न भएन, उनले भने। प्रदेश सरकारले साना योजना बाँडेर आफ्नो अस्तित्व कमजोर बनाएको तिमल्सिनाको दाबी छ। कार्यक्रममा बोल्दै बागमती प्रदेशका मुख्यमन्त्री राजेन्द्रप्रसाद पाण्डेले संघीय सरकारविरुद्ध मुद्दा हाल्ने चेतावनी दिए। संघीय संसद् राष्ट्रियसभाबाट हालै पारित काठमाडौं उपत्यका सार्वजनिक यातायात व्यवस्थापन प्राधिकरण विधेयक २०७६, नेपाल प्रहरी र प्रदेश प्रहरी कार्य सञ्चालन सुपरीवेक्षण र समन्वय ऐन, २०७६ लाई संशोधन गर्न बनेको विधेयक संघीयता र संविधान विरोधी रहेको उनको जिकिर छ। संघीयता विरोधी विधेयक पारित गर्ने राष्ट्रियसभालाई संघीयता कार्यान्वयनको बारेमा छलफल गर्दै हिँड्ने अधिकार छैन, उनले भने, संघीय सरकारले अधिकार बाँडफाँटको सवालमा कुनै चासो दिएको छैन। मुख्यमन्त्री पाण्डेले प्रदेश सरकारलाई तत्काल हस्तान्तरण गर्नुपर्ने २९ वटा अधिकार अझै हस्तान्तरण नगरेको भन्दै प्रधानमन्त्री शेरबहादुर देउवासँग पनि गुनासो गरे। प्रधानमन्त्री तथा मन्त्रिपरिषद्को कार्यालयका राज्यमन्त्री उमेश श्रेष्ठले स्थानीय, प्रदेश र संघबीच संविधानले दिएको अधिकार प्रयोग गर्न पाउने सुविधा रहेको बताए। स्थानीय सरकारलाई थप बलियो बनाउनुपर्नेमा उनको जोड छ। बागमतीका पूर्वमुख्यमन्त्री डोरमणि पौडेलले सिंहदरबारले प्रदेश र स्थानीय तहलाई अधिकार दिन नचाहेको बताए। संघीय सरकारका कारण स्थानीय र प्रदेश सरकारले प्रभावकारी काम गर्न नसकेको उनको आरोप छ। सिंहदरबार अधिकार दिन चाहँदैन, उनले भने, संघीयता भनेको प्रदेश हो। प्रदेशले काम गर्न सकेन भनेर जुन प्रचार गरिएको छ। संघ र स्थानीय सरकारको तुलनामा भर्खरै जन्मेको प्रदेशले धेरै काम गरेको छ। संघीय सरकारको मानसिकतामा परिवर्तन नभएसम्म प्रदेश र स्थानीय सरकारका काम कारबाही प्रभावकारी बन्न नसक्ने पौडेलको भनाइ छ। संघीयतालाई सबल बनाउन सुझाव लिने उद्देश्यले संघीयता कार्यान्वयन अध्ययन तथा अनुगमन संसदीय विशेष समितिले आयोजना गरेको कार्यक्रममा राष्ट्रिय सभाका सदस्यहरू, प्रदेश सरकारका मन्त्रीहरू, सचिव तथा, प्रमुख जिल्ला अधिकारीहरू र स्थानीय तहका प्रतिनिधिहरू थिए। सातै प्रदेशमा कार्यक्रम गरियो। बागमती अन्तिम प्रदेश हो, समितिका संयोजक खिमलाल देवकोटाले भने, प्राप्त सुझावका आधारमा तीनै तहको सरकारको सम्बन्ध बलियो बनाउन र अधिकार बाँडफाँटको सन्दर्भमा संधिानत काम गर्न काम गर्न हामीले दबाब दिनेछौं।"
सुशासन नारामै सीमित,"२०१३ भदौ २२ गते तत्कालीन प्रधानमन्त्री टंकप्रसाद आचार्यको पालामा निजामती सेवा ऐन जारी भयो। त्यसकै सम्झनामा हरेक वर्ष भदौ २२ गते निजामती सेवा दिवस मनाइन्छ। २०६१ सालबाट नियमित रूपमा यो दिवस मनाउन थालिएको हो। पहिलोपटक मनाइएको निजामती सेवा दिवसको नारा थियो सुशासन र प्रदान गरिने सेवाको प्रभावकारिता। २०६२ सालमा सबल प्रशासन, स्वच्छ प्रशासन भन्ने नारा दिइयो। आगामी पाँच वर्षको लागि (विसं २०७८२०८२) सम्म व्यावसायिक र सिजनशीलः विकास, समृद्धि र सुशासन भन्ने नारा दिइएको छ। हरेक वर्ष तय गरिने नारामा सेवाप्रवाह, जनसेवा, सुशासन, विकास र समृद्धिजस्ता शब्द आकर्षक रूपमा समेटिएका हुन्छन्। दिवसका नारा घोक्ने सरकारी निकाय र कर्मचारी संयन्त्रले काम कर्तव्य त्यसअनुसार बनाउन नसक्दा नागरिकस्तरमा कर्मचारीतन्त्रप्रति अझै पनि विश्वास जाग्न सकेको छैन। हाम्रो निजामती प्रशासनले तोकिएका सार्वजनिक सेवा प्रवाहका जिम्मेवारी के, कति, कसरी पूरा गर्न सक्यो वा सकेन ? आत्मसमीक्षा जरुरी छ। निजामती स्थायी सरकारले २००७ सालदेखि नै राजनीतिक परिवर्तनबाट सत्तासीन भएका विविध पृष्ठभूमि र चरित्रका राजनीतिज्ञको निर्देशन र सुपरिवेक्षणमा काम गरिसकेको छ। मुलुकको संविधानले केन्द्रीकृत व्यवस्थालाई संघीय संरचनामा परिवर्तन गरेको छ। संघ, प्रदेश र स्थानीय गरी तीन सरकारका लागि बेग्लाबेग्लै सेवा गठन हुने व्यवस्था संविधानले गरेको छ। मुलुकभर करिब ८० हजार निजामती कर्मचारी छन्। यसर्थ सेवा प्रवाह गर्ने क्रममा सेवाग्राहीको मानसम्मानमा कमी नगरी सेवा प्रवाह गर्न सके निजामती सेवा दिवसको नाराको सार्थकता हुनेछ। मुलुकको निजामती सेवालाई अवलोकन गर्ने हो भने ज्ञान, सीप र पहुँचको पर्याय बनेको निजामती सेवाले स्थायी सरकारका रूपमा राजनीतिक, सामाजिक एवं सांस्कृतिक रूपान्तरणका प्रत्येक चरणमा आफूलाई परिवर्तनको संवाहक बनाई राजनीतिक नेतृत्वलाई स्थापित गर्छ। विकसित मुलुकमा प्रशासनमा जनता पहिले भन्ने अवधारणा विकास भए पनि हाम्रोमा छैन। पहिला जनतालाई सेवा दिने भन्ने मूल मर्म आत्मसात् गर्दै संयुक्त राष्ट्रसंघले सन् २००३ को २३ जुनदेखि पब्लिक सर्भिस डे अर्थात् विश्व सार्वजनिक सेवा दिवसका रूपमा मनाउँदै आएको छ। विश्वमा ईशापूर्व चौथो शताब्दीमा चीनमा आविष्कार भएको सार्वजनिक प्रशासन करिब २४ सय वर्षपछि २०१३ सालमा नेपालमा औपचारिक रूपमा सुरु भएको थियो। यसरी देशको निजामती सेवाले लामो कालखण्डमा उज्याला र अँध्यारा पक्ष उदघाटित भएका छन्। निजामती सेवाप्रति आमधारणा राम्रो छैन। जनतालाई दिनु पर्ने सेवामुखी नभएको र भ्रष्टाचार र अनियमिततामा संलग्न भएको आरोप निजामती प्रशासनमाथि लागेको छ। मुख्य कारण नै नीति कार्यान्वयनमा सदाबहार कमजोरी छ। राजनीतिक परिवर्तन भइरहे पनि विकास नभएको केही जिम्मेवारी यसको पनि हुन्छ। यसरी राजनीतिज्ञ त कर्मचारीकै कारण सरकारले काम गर्न नसकेको आरोप लगाउँछन्। अतः मुलुकको संघीय निजामती सेवाको विधेयक संघीय संसद् विचाराधीन छ। जसमा लामो समयमा कानुनी रूप पाउन नसक्दा विद्यमान सेवा र गठन हुने प्रदेश र स्थानीय सेवा अन्योलमा छ। जसले गर्दा सरकारको दृष्टिकोण नै प्रष्ट नभएको संकेत गरेको छ। सेवामुखी नभएको, भ्रष्टाचार र अनियमिततामा संलग्न भएको आरोप निजामती प्रशासनमाथि लागेको छ। यसैगरी संघको काम प्रदेश वा स्थानीय तहमार्फत नगराउने गरी आफ्नै कर्मचारी प्रशासनको व्यवस्था गरेका छन्। जबकि भारतलगायत कतिपय मुलुकले न्याय सम्पादन र प्रशासनको सञ्चालनद्वारा राष्ट्रिय एकतालाई सुदृढ गर्ने उद्देश्यले एकीकृत स्वरूपको न्यायप्रणाली र प्रशासन सञ्चालन र व्यवस्थापनका आधारभूत सिद्धान्तमा एकरूपता कायम गर्ने व्यवस्था अपनाएका छन्। हाम्रो देशले पनि एकीकृत स्वरूपकै न्यायप्रणाली अवलम्बन गरेको छ। जबकि संविधानको धारा २८५ ले संघ, प्रदेश र स्थानीय तहको कर्मचारी प्रशासन सञ्चालन गर्न अलगअलग तहले अलगअलग कानुन बनाई सञ्चालन गर्ने व्यवस्था गरेको भए पनि संघ, प्रदेश र स्थानीय तहले कर्मचारी प्रशासन सम्बन्धित कानुन बनाउँदा संविधानको धारा ५१ को खण्ड (ख) को देहाय (४) ले निर्दिष्ट गरेको सार्वजनिक प्रशासनलाई स्वच्छ, सक्षम, निष्पक्ष, पारदर्शी, भ्रष्टाचारयुक्त, जनउत्तरदायी र सहभागितामूलक बनाउँदै राज्यबाट प्राप्त हुने सेवासुविधामा जनताको समान र सहज पहुँच सुनिश्चित गरी सुशासनको प्रत्याभूति गर्ने सिद्धान्तको पालना गर्नुपर्नेछ। सुशासन नारामै सीमित छ। यसमा सेवाप्रवाह र सुशासन हात्तीको देखाउने दाँतजस्तै बनिदिँदा समृद्धि यात्रा झनै टाढिँदै गएको छ। कुनै पनि कर्मचारीको मानसम्मानमा सरकारले कमी हुन दिनु हुँदैन। कर्मचारीले पनि सेवाग्राहीको मानसम्मानमा कमी हुन दिनु हुँदैन। यो नै कर्मचारीतन्त्र र राज्यबीचको समझदारीको सही कदम पनि हो। निजामती सेवा भन्नाले राष्ट्रको संविधान र कानुनले परिभाषित गरेको, योग्यता प्रणालीबाट छनोट भएका जनशक्ति रहेको, गैरसैनिक प्रकृतिको, सरकारको नीति व्यवस्थापन र कानुनको कार्यान्वयनमा संलग्न रहने एवं आधारभूत सार्वजनिक सेवा प्रदान गर्ने सार्वजनिक प्रशासनको प्रमुख अंग हो। देशमा हाल ७ सय ६१ वटा सरकारहरू छन्। यिनीहरूले नै आफ्नो कार्य स्थलमा सिंहदरवारको आभाष हुने खालका विभिन्न किसिमका सेवाहरू तथा सुविधाहरू जनसमक्ष लगेको अनुभूति हुनु स्वाभाविकै हो। यी सरकारहरूबाट जनताले सोचेअनुसारको सेवा तथा सुविधा पाउनुपर्ने राज्यको पनि दायित्व हो। यसरी नै संघ, प्रदेश र स्थानीय तहबाट उचित रूपमा सेवाग्राहीको काम गर्ने र लक्षित योजना कार्यान्वयन हुनु नै सरकारको सफलता हो।"
चीनमा अड्किएका सामान आयात यही साता,"काठमाडौं : नाका बन्द हुँदा चीनका विभिन्न स्थानमा रोकिएका सामग्री नेपाल पठाउन चिनियाँ पक्षले विवरण संकलन सुरु गरेको छ। नेपाली व्यापारीले मगाएका सामग्री चीनको स्वशासित क्षेत्र तिब्बतस्थित सिगात्से, केरुङ, ल्हासालगायत स्थानका गोदाममा थन्किएका र बाटामा रोकिएका छन््। कोरोनाको कारण देखाउँदै चीनले नेपालसँगको रसुवागढी र तातोपानी नाका बन्द गरेका कारण लामो समयदेखि सामग्री आयात हुन सकेको छैन। नेपालचीन व्यापार गर्दै आएका धर्म पौडेलका अनुसार त्यहाँ रहेका एजेन्ट र ट्रान्सपोर्टले यससम्बन्धी जानकारी दिएका हुन्। चीनको सरकारी निकायसँग हाम्रो कुराकानी भएको होइन। त्यहाँ रहेका एजेन्ट तथा ट्रान्सपोर्टसँग हाम्रो कुराकानी भइरहेको छ, पौडेलले भने, उनीहरूले दिएका जानकारीअनुसार यही साता सामग्री आउने सम्भावना छ। बाटोमा रोकिएकाबाहेक अरू सामग्री जलमार्ग हुँदै ल्याइरहेको उनले बताए। उनका अनुसार चीनमा अडकएका दसैंका सामग्री यही साता आउन सुरु हुने सम्भावना छ। लत्ताकपडा, विद्युतीय सामग्री, जुत्ताचप्पललगायत सामाना रोकिएको छ। पछिल्लो समय स्याउ, अदुवा, लसुनलगायत सामग्री रसुवागढी नाकाबाट आउन छाडेको छ। रसुवा भन्सार कार्यालय प्रमुख भन्सार अधिकृत राम मैनालीले चिनियाँ पक्षले अडकएका सामग्री पठाउने तयारी गरेको बताए। हामीलाई औपचारिक जानकारी आएको छैन। तर, अड्किएका सामग्री मात्र पठाउने तयारी गरेको अनौपचारिक रूपमा सुन्नमा आएको छ, मैनालीले भने। चीनले नाका बन्द गर्दा पनि औपचारिक जानकारी नदिएको मैनालीले बताए। कोभिड१९ सुरु भएयता रसुवागढी र तातोपानी नाका वान वे सञ्चालन हुँदै आएको छ। दुई वर्षदेखि नै नाका पूर्णरूपमा सञ्चालनमा नआएका कारण नेपाल र चीनबीच व्यापार प्रभावित हुँदै आएको छ। रसुवागढी नाकाबाट केही अघिसम्म दैनिक १४ वटा चिनियाँ गाडीले सामग्री आयात गर्दै आएका थिए। तर, पछिल्लो समय ठप्प छ। नाका बन्द हुनुअघि तातोपानी नाकाबाट दैनिक दुइटा चिनियाँ गाडीले सामग्री आयात गरिरहेका थिए। भूकम्प जानुअघिसम्म तातोपानी नाकाबाट आयात तथा निर्यात ठूलो परिमाणमा हुने गरेको थियो। तातोपानी नाका बन्द भएपछि मात्र रसुवागढीबाट नियमित कारोबार सुरु भएको थियो। कोरोना महामारीका कारण २०७६ माघ २५ देखि २०७७ जेठ २२ गतेसम्म रसुवागढी नाका बन्द भएको थियो। त्यसयता नाका सञ्चालनमा आए पनि न्यून मात्र सामग्रीको आयात हुँदै आएको थियो। रसुवागढी नाकाबाट तयारी कपडा, स्याउ, विद्युतीय सामग्री, निर्माण सामग्री, जुत्ताचप्पल, चस्माको फ्रेमलगायत सामग्री आयात हुने गरेको छ। यस्तै नेपालबाट बाँसको मुडा, काठका सामग्री, हस्तकलाका सामग्री निर्यात हुने गरेको छ।"
कर्मचारी अर्थात् कर्मका आचारी,"एकजना सेवा निवृत्त कर्मचारीले नागरिक सेवा लिन अतिरिक्त हैरानी भएको गुनासो हालैको एउटा कार्यक्रममा गर्दै थिए। उनका अनुसार आफू पूर्वकर्मचारी भएकोले चिनजानका आधारमा मात्र काम हुन सकेको, चिनेका कर्मचारी निख्रँदै गएपछि सामान्य सेवा लिन पनि असजिलो हुने स्थिति छ। म उनको कुरामा सहमति हुन नसकी प्रतिकार गर्न खोज्दै थिएँ। त्यहीबेला एक पूर्वसचिवले फोन गर्दै कुनै कामका लागि अमूक कार्यालयमा भनिदिनु आग्रह गर्नुभयो। अर्को दिन एक गोष्ठीमा धेरै जनसम्पर्क हुने विभागका प्रमुखसँग सर्वसाधारणले सेवा पाउन हैरानी भएको कुरा गर्दै थिएँ, उनी भन्दै थिए भनसुन गर्ने कर्मचारी, पूर्वकर्मचारी वा अन्य व्यक्तिहरू आफूहरू सर्वसाधारणभन्दा उपल्लो भएको सोचवृत्ति राख्नाले कार्यालयहरूले सबैलाई समान व्यवहार गर्न नसकेको दुःखेसो व्यक्त गरे। उनको आशय सेवाग्राही सबै समान हुन्, सेवाग्राहीले अरू सेवाग्राहीको पनि हकहित बुझिदिनु पर्छ, भनसुन गरेर पालो मिचिदिनु हुन्न भन्ने थियो। त्यसपछि मनमनै गम्दै एउटा समाजसेवा पुरस्कार वितरण समारोहमा आएँ। आफ्ना सन्तान गुमाएपछि सबै दुःखी बच्चाहरू आफ्नै सन्तान मानी पवित्र सेवा गर्दै सयौं दुःखी बालकको भविष्य निर्माण गरिरहेका समाजसेवीले सरकारी कार्यालयमा संस्था नवीकरण गर्न जाँदा भोगेको दुःखको कथा सुनाएर समारोहलाई नै सन्नाटामा पुर्याए। हामी कर्मचारीहरू र पूर्वकर्मचारीहरू फेरि स्तब्ध भयौं। एउटा स्थापित सञ्चारगृहले त कर्मचारीलाई राष्ट्रसेवक कि राष्ट्रबाधक भनेर छलफल कार्यक्रम नै आयोजना गर्न पुग्यो। धेरै कर्मचारी छन्, केही अपवादका आधारमा दृष्टिकोण नबनाउन अनुरोध गर्दै थिएँ। तर दर्शकलाई आश्वस्त गराउन हम्मे पर्यो। उनीहरू आफ्ना भोगाइहरू राख्दै थिए। भोगाइ र अनुभूति सामु तर्क र सिद्धान्तहरू कमजोर हुन्छन्। सहकारीबाट पीडित सहकारी सदस्यहरू सरकारले समयमै सहकारी नियमन गर्न नसेकोमा सरकारप्रति अवधारणा बनाइरहेका छन्। समयमा मल नपाउँदा कृषक, पाठ्यपुस्तक नपाउँदा अभिभावक, राहदानीपरिचयपत्रका लामो लाइनमा बसेका सर्वसाधारण, समयमा न्याय नपाएका पीडितहरू वा जो जहाँबाट समयमा सेवासुविधा पाउन सकिरहेका छैनन्, उनीहरू स्थायी सरकारका रूपमा चिनिएको संस्था निजामती सेवालाई आलोचना गरिरहेका छन्। एक स्थानमा भएको कामको ढिलासुस्तीले अन्यत्र पनि यस्तै हुन्छ भन्ने अनुभूूति विकास भैरहेको छ, र संस्थाहरू आलोचित भैरहेका छन्। यी आरोपहरू तिक्त लाग्न सक्छन्। धेरैजसो कर्मचारीहरू सेवाप्रति समर्पित पनि छन्। तर कर्मचारीमाथि बारम्बार यस्ता आरोप किन आउँछन् ? किन निजामती प्रशासन सधैं आलोचित छ भन्नेतर्फ गहन समीक्षा भएको छैन। परिणामतः सरकार, निजामती सेवा र प्रणालीप्रति जनविश्वास घट्दै गएको छ। के गरे कार्यालयहरू सेवास्थल बन्न सक्छन्, के गरे कर्मचारी कर्मका आचारी बन्न सक्छन् र नागरिकहरू आफ्ना संस्थालाई आफ्नो भनेर माया गर्ने अवस्थामा पुग्छन् भन्ने संवेदनशीलता नदेखाउँदाको परिणाम हो यो। राज्यको निर्माण नै सेवा व्यवस्थापनका लागि भएको हो। सरकार र राज्यका अन्य संरचनाको साख तथा वैधता नागरिक सेवा अनुभूतिबाट हुन्छ। नागरिक सेवा वितरण गर्नु नै राज्यको पहिलो र अन्तिम कर्तव्य हो। २००७ अघि नागरिकहरू रैतीको रूपमा थिए, राज्यले प्रतिरक्षा र सुरक्षा प्रशासनबाहेक अन्य सेवा कार्यमा ध्यान दिएको थिएन। पञ्चायत व्यवस्थाका समयमा जनतामा अधिकारको बोध थिएन, आलोचना गर्ने स्वतन्त्रता थिएन, सरकारी संरचनाबाट जेजस्ता सेवा दिइयो, त्यसैमा चित्त बुझाउथे। लोकतन्त्रको स्थापनापछि उत्तरदायी सरकार स्थापना भयो, पहिलो निर्वाचित प्रधानमन्त्री गिरिजाप्रसाद कोइराला नेतृत्वको सरकारले प्रधानमन्त्रीकै संयोजकत्वमा गठन गरेको उच्चस्तरीय प्रशासन सुधार आयोगको प्रतिवेदनले सेवाग्राही र सेवाप्रदाताबीच सम्बन्ध सुधार गर्न उल्लेख्य प्रयास गर्यो। प्रथम चरणको सुधारका नाममा अघि सारिएका यी प्रयासहरूले सेवाग्राही आफ्ना गुनासो र सुझाव राख्ने कामहरू गर्न थाले। कतिपय सेवा राज्यबाहिरका संरचनाबाट दिने गरी नीति संरचना परिवर्तन गरियो। निजामती सेवा ऐन, २०४९ ले पनि कर्मचारी आचरणका केही प्रावधानहरू राख्न पुग्यो। २०५६ मा प्रधानमन्त्री कृष्णप्रसाद भट्टराईले निमुखालाई न्याय, विपन्नलाई आय को आदर्श वाक्यसहित नागरिक सेवा सुविधालाई प्रभावकारी तुल्याउने निर्देशिका, २०५६ जारी गर्यो। यो बेलायतमा प्रधानमन्त्री जोन मेजरले जारी गरेको नागरिक बडापत्रको पहिलो नेपाली रूप थियो। त्यसलाई कार्यान्वयन गर्न स्वयं प्रधानमन्त्री, उपप्रधानमन्त्री उपस्थित भएर सरकारका सचिवलगायत उच्च पदाधिकारीलाई निर्देशनसहित अभिमुखित पनि गरियो। राजाको प्रत्यक्ष शासनकालमा गुनासो व्यवस्थापन, दौडाहा टोली, सार्वजनिक सुनुवाइलगायतका प्रावधान राखी सरकारी सेवासुविधालाई प्रभावकारी तुल्याउने निर्देशिका, २०६१ जारी गरियो। गणतन्त्र स्थापना भएपछि बनेको १३औं योजनाले पहिलो पटक आवधिक योजनाको ६ रणनीतिमध्ये एक सार्वजनिक सेवाका पहुँच, गुणस्तर र उपयोग विस्तार गर्ने घोषणा गर्यो। क्षतिपूर्तिसमेतको सेवा वडापत्र पनि जारी गरियो। घुम्ती सरकार, हेलो सरकार, सिफ्ट प्रणाली, मुस्कानसहितको सेवालगायत अनेकन प्रयासहरू भए। संघीयता कार्यान्वयनपछि स्थानीय सरकारलाई साधन, स्रोत, अधिकार र जिम्मेवारी दिइएको छ, प्रदेश तथा संघीय संरचनाका निकाय पनि सशक्तीकृत छन्। देशविदेश पढेकातालिम पाएका कर्मचारीहरू मुलुकले पाएको छ। तर पनि नागरिक स्तरमा सेवामा प्रशस्तै गुनासा छन्। ट्रान्सपरेन्सी इन्टरनेसनले त नेपालको छवि नै बिग्रिने गरी कार्यकारी प्रमुखले नै भ्रष्टाचारको नेतृत्व गरेको जस्ता निकै आपत्तिजनक कुरासमेत प्रतिवेदनमा उल्लेख गर्यो। निकै तिक्त लाग्ने यस्ता आरोप र गुनासाहरू जे जस्ता रहे पनि नागरिकहरू सार्वजनिक सेवा व्यवस्थापनबाट खुसी छैनन् भन्ने यथार्थ हो। नागरिक सेवा जनताको मन जित्ने गरी नभएसम्म जनताहरू राज्यप्रति खुसी हुँदैनन्। आफ्नो संस्था सबल, स्वच्छ र नैतिक बनोस् र आफूले पाउनुपर्ने सेवा समयमा पाउ भन्ने आशय जनतामा रहन्छ। सेवाग्राहीहरू नयाँनयाँ स्वाद र सन्तुष्टिका पारखी हुन्, सेवास्तरको निरन्तर सुधारको माग गर्छन्। राज्यको निर्माण नै सेवा व्यवस्थापनका लागि भएको हो। सरकार र राज्यका अन्य संरचनाको साख तथा वैधता नागरिक सेवा अनुभूतिबाट हुन्छ। सेवा व्यवस्थापनको प्रभावकारिताका लागि नै राज्यले नीति निकाय, सहजकारी निकाय, सेवा प्रदायक निकाय र निगरानी निकायहरू क्रियाशील बनाउने गर्छ। यस्ता निकायहरूलाई जनभावना अनुरूप परिस्कृत बनाउँदै लानुपर्छ। उदारीकृत लोकतन्त्रमा राज्य संरचना र यसभन्दा बाहिरका पात्र नागरिक सेवा व्यवस्थापनमा संलग्न हुन्छन्। अन्य पात्रले दिएको सेवामा पनि राज्य नै जिम्मेवार हुन्छ। ९० को दशकपछि नेपालमा पनि सेवा व्यवस्थापनमा राज्य बाहिरका पत्रहरू परिचालन भए पनि उनीहरूले अनुभूत गर्ने सेवा भावनाको बोध, समयबोध, गुणस्तर र पहुँच नै सेवा प्रभावकारिताका आधार हुन्। तर न सार्वजनिक क्षेत्र वा निजी क्षेत्र सेवा भावनाबाट परिचालित भए। सरकारी तथा गैरसरकारी संस्थाबाट भएको अध्ययन तथा सर्वेक्षणहरूले सेवा व्यवस्थापनमा प्रभावकारिताको कमी रहेको देखाएको छ। २०४८ मा उच्चस्तरीय प्रशासन सुधार आयोगले जे जस्ता कमजोरी देखाएको थियो, ती विषय अहिले पनि उस्तै छन्, झनै कमजोर बनेका छन्। सार्वजनिक सेवाले जनताका अनुभूूत आवश्यकतालाई सम्बोधन गर्न सकेका छैनन्, पुर्याइएका सेवा लक्षित वर्गसम्ममा पुग्न सकेको छैन। सेवास्तर पनि सन्तोषजनक छैन। सेवा पुगे नपुगेको विषयमा अनुगमन र मूल्यांकन गर्ने संयन्त्र भए पनि परिपाटीको अभाव छ। सेवा प्रदान गर्ने जिम्मेवार व्यक्ति, निकाय वा सेवाको प्रकारजस्ता कुराहरू निर्दिष्ट हुने व्यवस्था कि अस्पष्ट वा औपचारिक छ। सेवाप्रदायक अग्रपंक्तिका कर्मचारीलाई सेवाग्राहीप्रति प्रत्यक्ष उत्तरदायी बनाउन सकिएको छैन, उनीहरू काममा उत्साही पनि छैनन्। सबैभन्दा महत्त्वपूर्ण कुरा सेवासंस्कृतिको अभाव छ। घरआँगनबाट सेवा दिने उद्देश्यले संघीय शासन प्रणाली लागू गरिएको छ। सर्वसाधारणहरू सबै प्रकारका समस्याको एकमुष्ट समाधान संघीयताले दिन्छ भन्ने सोचमा थिए। तर संघीय शासन पद्धति क्रियाशील भएको पाँच वर्ष बितिसक्दा पनि कतिपय स्थानीय तहहरूमा प्रणाली निमाण भैसकेको छैन, सेवा व्यवस्थापनमा दोहोरोपन छ। संघीयता सेवा हुनुपर्नेमा शासन भएको अनुभूति हुँदैछ। पञ्चायती व्यवस्थामा जनतामा अधिकारको बोध थिएन। आलोचना गर्ने स्वतन्त्रता थिएन। सरकारी संरचनाबाट जेजस्ता सेवा दिइयो, त्यसैमा चित्ता बुझाँउथे। सेवा व्यवस्थापन सुधारका लागि सेवा बडापत्र जारी गर्ने काम पनि प्रराम्भमा उत्साह र पछि औपचारिकतामा परिणत भयो। सेवाका क्षेत्रगत मापदण्ड विकास गरिएका छैनन्। सेवास्थलमा सेवाग्राहीप्रतिको व्यवहारमा शिष्टता, विनम्रता छैन, कतिपय महत्त्वपूर्ण सेवास्थलमा बिचौलियाको हाबी छ। सेवा व्यवस्थापन र विकास आयोजनाको कार्यान्वयनमा जिम्मेवार व्यक्तिलाई नै जिम्मेवार बनाउने गरी प्रचलनमा ल्याएको कार्यसम्पादन करार विस्तारै विस्थापित भयो। सेवा र सेवाग्राही सम्बन्धको प्रभावकारी अनुगमन र सहजीकरण हुन सकेको छैन। परिणामतः निजामती सेवा आरोपित मात्र होइन, अस्तित्वको क्रसरोडमा छ। सेवा व्यवस्था सुधार गर्ने काम कुनै पक्षमा मात्र केन्द्रित गरेर पर्याप्त हँुदैन, यो नीतिदेखि नतिजासम्मको सुधार शृंखलामा रहनु पर्छ। नीतिगत क्षेत्रमा केही सुधार गर्नुपर्ने देखिन्छ। जस्तो कि निजामती सेवाको मूल्यको घोषणा, कार्यक्षेत्र निर्धारण, सेवामापदण्ड निर्धारण, क्षेत्रगत मापदण्ड निर्धारणजस्ता विषयहरू नीति सुधारका क्षेत्र हुन्। नीतिले मात्र काम गर्दैन, त्यसलाई कार्यरूप दिन कर्मचारी अभिमुखीकरण, क्षमता विकास, मूल्यसंस्कृति अभिमुखीकरणमार्फत सामथ्र्य र स्वभाव सुधार गर्नुपर्छ। त्यस्तै सेवाग्रहीसँगको सम्बन्ध सुधारका लागि सेवा बडापत्र, पृष्ठपोषण प्रणाली, सेवास्थलमा सहजीकरण, सहभागिता, सेवासंवाद प्रणाली, सार्वजनिक परीक्षणजस्ता नागरिक विवेचना पद्धति पनि चाहिन्छ। सेवाग्राहीको मन जित्ने सेवा भएन भने त्यसको कुनै अर्थ रहँदैन। कार्यालयको लेआउट, ठूला कार्यालयमा सोधपुछ, सम्पर्क व्यक्ति व्यवस्था, पोसाकपहिचान, एकद्वार प्रणाली, निर्णय सरलीकरणजस्ता कार्यालय व्यवस्थापनमा ध्यान दिनु जरुरी छ। सेवा प्रवाहका समयमा रहने व्यक्तिगत आग्रह हटाउन सके जति सूचना प्रविधिको उपयोग, भर्चुएल संगठनको अभ्यास, वर्कफ्रेम होम, सिस्टम इन्टरफेसिङ आदिलाई अभ्यासमा ल्याउनु पर्छ। अग्रपंक्तिका कार्यालयमा काम गर्ने कर्मचारीलाई सेवाग्राहीप्रति प्रत्यक्ष उत्तरदायी बनाउने कार्यसम्पादन प्रणाली चाहिन्छ। कार्यालयमा आउनेबित्तिकै मीठो शब्दले स्वागत अभिवादन, विनम्र प्रस्तुती र सकारात्मक संवादले पनि सेवासंस्कृति विकास गर्न सकिन्छ। दक्षिण अफ्रिकाले अवलम्बन गरेको वाथोपेले रणनीतिले व्यवहार र शिष्टतालाई प्रधानता दिन्छ। साथै सेवा वितरणको नियमित अनुगमन, सुपरिवेक्षण र यसैका आधारमा कर्मचारीको मूल्यांकन गर्ने, कर्मचारी स्वमूल्यांकित हुने प्रणाली बसाउनु पर्छ। सार्वजनिक कार्यालयहरू सेवास्थल हुन्। सेवास्थलमा जनताका भावना परिचालित भएमा मात्र नागरिक निकायहरू सच्चा अर्थमा सेवा स्थल बन्न सक्छन्। सार्वजनिक निकाय सर्वसाधारणका भावना आवश्यकता र अपेक्षा पूरा गर्न निरन्तर क्रियाशील हुनुपर्छ। नीति संरचनादेखि कार्यव्यवहार सुधारका निरन्तर प्रक्रियाबाट नै अग्रपंक्तिका कार्यालय वास्तविक रूपमा नै जनभावनाका केन्द्र बन्दछन्। निजामती सेवा दिवसका उपलक्ष्यमा गर्ने प्रण यिनै विषयमा केन्द्रित हुनुपर्छ, अनिमात्र व्यावसायिक र सिर्जनशील प्रशासनः विकास, समद्धि र सुशासन को आदर्श वाक्यले सार्थकता पाउँछ।"
राष्ट्रिय सभा अध्यक्ष तिमिल्सिना पर्वतबाट प्रतिनिधि सभा उम्मेदवार सिफारिस,"कुश्मा : राष्ट्रिय सभाका अध्यक्ष गणेशप्रसाद तिमिल्सिना प्रतिनिधि सभा सदस्यका लागि पर्वतवाट सिफारीस भएका छन्। एमाले पर्वतको छैटौ बैठकले आगामी मङ्सिर ४ गते हुन लागेको प्रदेश तथा प्रतिनिधिसभा सदस्य निर्वाचनको लागि उम्मेदवार छनौट गर्ने क्रममा तिमिल्सिनाको नाम सिफारीस गरेको हो। राष्ट्रिय सभामा अध्यक्ष तिमिल्सिनाको कार्यकाल अझै एक वर्षभन्दा बढी रहेको भएपनि गृह जिल्लामा प्रत्यक्ष उम्मेदवार बन्ने इच्छा देखाएमा उम्मेदवार बन्न सक्ने भन्दै बैठकमा प्रस्ताव आएपछि उम्मेदवार सिफारिस गरिएको एमाले जिल्ला सचिव गोविन्द पहाडीले जानकारी दिए। राष्ट्रियसभाका अध्यक्ष तिमिल्सिना उम्मेदवारीका लागि इच्छुक नरहेको तर संसदमा खेलेको भूमिकाको सम्मानस्वरुप नाम राखेर पठाउनुपर्ने कुरा उठेपछि नाम राखेर पठाइएको हो। अध्यक्ष तिमिल्सिनासँगै एमालले केन्द्रीय सदस्य तथा संविधान सभा सदस्य कल्पना चापागाई, केन्द्रीय सदस्य तथा प्रतिनिधि सभा सदस्य पदम गिरी, संविधान सभा सदस्य तथा गण्डकी प्रदेशका पूर्व मन्त्री विकास लम्सालको नाम सिफारिस गरेको छ। प्रतिनिधिसभाको समानुपातिकतर्फको उम्मेदवारको सूचीमा जिल्ला समन्वय समिति पर्वतका निवर्तमान प्रमुखसमेत रहेका मनोहर विश्वकर्मा पौडेलको नाम सिफारिस गरी पठाइएको छ। १ प्रतिनिधिसभा र २ प्रदेशसभा निर्वाचनमा दुई वटा क्षेत्र रहेको पर्वतमा प्रत्यक्ष निर्वाचनतर्फका उम्मेदवारको सङ्ख्या ३ जना मात्र हुन्छ। आकांक्षीहरूको सङ्ख्या सकेसम्म घटाउने प्रयासस्वरूप पार्टीभित्रको भेला र बैठकमा निकै कसरत गरेको भएपनि जिल्लाबाट ३७ जनाको नाम प्रदेश कमिटीमा सिफारिस गरिएको एमाले पर्वतले जनाएको छ। एमालेभित्रका आकांक्षीहरूको नाम बाहिर ल्याउँदा इच्छुकहरूबीच नै तीतो मैलो उत्पन्न हुनसक्ने तथा अनावश्यक टीका टिप्पणी हुनसक्ने भन्दै इच्छुकहरूको नामावली सङ्कलन गरेको एमालेले जिल्लामा सार्वजनिक नगरी प्रदेशमा सिफारीस गरेको हो। प्रदेशसभा निर्वाचन क्षेत्र १ को प्रत्यक्षतर्फका उम्मेदवारका रूपमा एमाले पर्वतका सचिव गोविन्द पहाडीसहित मेघनाथ सुवेदी, भक्तबहादुर कुँवर, प्रकाश लामिछाने, जुनादेवी नेपाली, शान्त पौडेल, यज्ञप्रसाद पौडेल, दाताराम चपाई, हरिओम शर्मा लामिछाने, प्रेम शर्मा पौडेल र विकास तिमिल्सिनाको नाम सिफारिश भएको छ। समानुपातिकतर्फ प्रेमकुमार लामिछाने, मुगाकुमारी शर्मा, दुर्गाप्रसाद शर्मा, महेन्द्रकुमार जोशी, सुजन बिक, सूर्यप्रसाद शर्मा र जङ्गबहादुर पुनको नाम सिफारिस गरेको एमालेले जनाएको छ। प्रदेशसभा निर्वाचन क्षेत्र २ को प्रत्यक्ष उम्मेदवारका रूपमा मित्रलाल बस्याल, कमलप्रसाद भुसाल, सुन्दर भुसाल, बिन्दु अधिकारी र राजुप्रसाद पौडेलको नाम तथा समानुपातिकमा शारदाकुमारी शर्मा, कविता बिक,झबिकला काफ्ले, पुष्पराज पौडेल, एकबहादुर हमाल, केसकुमारी दमिनी, तुलाकान्त सुनार र अनिलप्रसाद मास्केको नाम सिफारिस गरिएको छ। जिल्ला कमिटीले नाम काँटछाँट गर्दा नेताहरूबीच मनमुटाव हुने सक्ने र त्यसैका कारण गठबन्धन भारी पर्नसक्ने आँकलन गरेको एमालेले आकांक्षी नेताहरूलाई रिसाउने कारण नदिनका लागि आकांक्षी सबैको नाम प्रदेश कमिटीमा आवश्यक रायसहित पेश गरेको हो। पठाइएका नामहरूलाई काँटछाँट गर्ने अधिकार प्रदेश कमिटीमा पनि रहेका कारण आवश्यक ठानेको अवस्थामा प्रदेशले पनि नाम काँटछाँट गरेर केन्द्रीय कमिटीमा सिफारिस गर्ने जिल्ला उपाध्यक्ष पदमपाणी शर्माले बताए।"
जनकपुरका अस्पताल ९० प्रतिशत अवैध,"जनकपुरधाम : सर्लाहीको ब्रह्मपुरी गाउँपालिका३ त्रिभुवन नगरकी चञ्चला देवीलाई सोमबार रातिदेखि प्रसव पीडा भयो। प्रसूति गराउन जनकपुरधामस्थित प्रादेशिक अस्पतालमा लगियो। डा अभय मण्डलले शल्यक्रिया गरी बच्चा निकाले। नवजात शिशुको स्वास्थ्य अवस्था कमजोर रहेको भन्दै एनआईसीयूमा भर्ना गरी उपचार गर्नुपर्ने सुझाव डा मण्डलले बुवा रवीन्द्र साहलाई दिए। उक्त अस्पतालमा एनआईसीयू खाली नरहेको भन्दै रामानन्दचोकस्थित नैना अस्पतालमा पठाए। तर, नैनाका चिकित्सकको लापरवाहीका कारण शिशुको जन्मिएको दोस्रो दिनमा ज्यान गयो। प्रादेशिक अस्पतालकै महिला तथा प्रसूति रोग विशेषज्ञ डा बृजमोहन रजकले सञ्चालन गरेको ५० शय्याको नैना १६ महिनादेखि बिनादर्ता सञ्चालनमा छ। जुन सरकारले जारी गरेको स्वास्थ्य संस्था स्थापना, सञ्चालन तथा स्तरोन्नति मापदण्ड निर्देशिका र जनस्वास्थ्य सेवा नियमावली, २०७७ विपरीत पाइएको छ। यही अस्पतालमा कार्यरत डा मण्डलले प्रादेशिकमा आएका बिरामीलाई यता सिफारिस गरेका हुन्। तर, उपचारको राम्रो बन्दोबस्त नहुँदा नवजात शिशुले ज्यान गुमाउनु परेको पीडित पक्षको भनाइ छ। बच्चा ठीक छैन भने अर्कै अस्पतालमा लग्छु। तपाईंले सम्हाल्न सक्नुहुन्न भने रेफर गरिदिनु भन्दै धेरै पटक आग्रह गरेँ। तर, डाक्टरले उसको अवस्थामा सुधार आएको भनी टार्दै गए, बुवा रवीन्द्रले भने, पहिला ठीक छ, ठीक छ भन्यो। तर, एक्कासि बुधबार बिहान बच्चा मर्यो भनी जानकारी गरायो। डा मण्डलले नैनामा एनआईसीयू छ भनेर प्रादेशिकबाट पठाए पनि यहाँ पनि एनआईसीयू नभएकै कारण बच्चाको मृत्यु भएको रवीन्द्रले बताए। पहिला बिरामीलाई रेफर गर्न नमानेको अस्पतालले बच्चालाई मारेर उल्टै दुई दिनमा ३२ हजार रुपैयाँको बिल थमायो। म त कहीँको रहिनँ, रवीन्द्रले गहभरि आँसु भर्दै दुखेसो पोखे। दोस्रो सन्तान पाएपछि रवीन्द्र मंगलबार हर्षित थिए। तर, उनको त्यो खुसी २४ घण्टा पनि टिक्न सकेन। नवजात शिशुलाई काखमा लिएर खेलाउन नपाउँदै उनको खुसी खोसियो। डामण्डल बच्चा जन्मिँदै मुटुको धड्कन कम भई अवस्था नाजुक भएकाले एनआईसीयूमा राख्न आफूले नै नैना अस्पताल ल्याउन सुझाव दिएको स्वीकार गर्छन्। भन्छन्, हामीले बच्चालाई बचाउन प्रयास गरेकै हौं। तर, सकिएन। अब यस्तोमा के गर्ने ? १६ महिनादेखि बिनादर्ता मनमौजी रूपमा अस्पताल सञ्चालन गर्दै आएका डा रजक अब दर्ता प्रक्रियामा जाने बताउँछन्। गलत उपचार र चिकित्सकको लापरवाहीका कारण बिरामीको जीवनसँग पटकपटक खेलबाँड हुँदै आएको छ। रामानन्द चोेकमै रहेको तराई राजधानी अस्पतालमा २०७८ माघ १९ गते चिकित्सकको लापरवाहीले एक नवजातले ज्यान गुमाउनुपरेको थियो। तर, उपचार खर्च मिनाहा गरेर अस्पताल सञ्चालकले घटना थामथुम पारेका थिए। बिनादर्ता नै सञ्चालित तराई राजधानीमा महोत्तरीको बर्दिबास नगरपालिका६ किसाननगर चौलेखा बजारका आसिक साह श्रीमतीको प्रसूति गराउन गएका थिए। साह दम्पतीका नवजात शिशुको पनि अस्पतालको लापरवाहीले मृत्यु भएको थियो। यस्तै अर्को अस्पताल रामजानकीमा हात भाँचिएका बिरामीको शल्यक्रिया गर्दा ज्यानै गएको थियो। ज्यान गुमाउनेमा सिरहाको लक्ष्मीपुर पतारी गाउँपालिका१ पिपरा बस्ने ५० वर्षीया चन्द्रकला कामत छन्। कामतको शल्यक्रिया डा सञ्जय साहले गरेका थिए। शल्यक्रियापछि स्वास्थ्य अवस्था सामान्य रहेकी कामतलाई सामान्य वार्डमा सारिएको थियो। तर, चिकित्सकले सामान्य भनेको तीन घण्टा नबित्दै आमाको मृत्यु भएको छोरा रामसकल कामत बताउँछन्। अस्पताल प्रशासनले बिरामीको मुुटुको चाल कम हुँदा मृत्यु भएको दाबी गर्दै आएको छ। रामसकलले भने उचित उपचारको अभावका कारण आमाको मृत्यु भएको दाबी गर्छन्। यही अस्पतालमा २२ साउन २०७७ मा सुत्केरी गराउन भर्ना भएकी महोत्तरी गौशाला नगरपालिकाकी २३ वर्षीया गंगादेवी महतोको गलत समूहको रगत चढाउँदा ज्यान गएको थियो। उनलाई ओ पोजिटिभ रगत आवश्यक भएकोमा चिकित्सकले बी पोजिटिभ समूहको रगत चढाएका थिए। धनुषाको क्षिरेश्वरनाथ नगरपालिका१० गोपालपुरका २४ वर्षीय सुदीप दास तत्मा गत फागुन २१ गते राति मोटरसाइकल दुर्घटनामा गम्भीर घाइते भए। उपचार गर्न रामजानकीमा भर्ना भएका तत्माको ज्यान गयो। गम्भीर घाइतेको उपचार त्यहाँ सम्भव थिएन। तर, त्यहाँका चिकित्सकले हामी जसरी पनि बिरामी ठीक पार्छौं भन्दै भर्ना लिए। अर्को दिन बिहानै उनको मृत्यु भयो। अवैध रूपमा सञ्चालित रामजानकी अस्पताल जनकपुर क्षेत्रमा निजी क्लिनिकबाट भएका यस्ता थुप्रै स्वास्थ्यसम्बन्धी लापरवाहीका कारण कैयौं बिरामीले अकालमै ज्यान गुमाएका छन्। कतिपयको अवस्था झन् बढी सिकिस्त भएको छ। तर, अधिकांश लापरवाहीका घटना कि आर्थिक लेनदेनमा ढाकछोप गर्ने कि त डरधाक देखाएर लुकाउने गरिएको छ। ९० प्रतिशत अस्पताल अवैध जनकपुरधाम उपमहानगरपालिका क्षेत्रमा सञ्चालित ९० प्रतिशत अस्पताल र ९५ प्रतिशत औषधि पसल अवैध रहेको मधेस प्रदेशको सामाजिक विकास मन्त्रालय मातहत रहेको स्वास्थ्य निर्देशनालयका निर्देशक विजय झा स्वीकार गर्छन्। हामीले निजी रूपमा सञ्चालित अस्पतालहरूको तथ्यांक संकलनको काम गर्दैछौं, स्वास्थ्य निर्देशक झाले भने । जनकपुरमा उद्योगधन्दा तथा कलकारखाना फस्टाउन नसके पनि स्वास्थ्य क्षेत्रको बजार तथा कारोबार फस्टाउँदो छ। सरकारी अस्पतालका रूपमा जनकपुर प्रादेशिक अस्पताल मात्र रहे पनि निजी अस्पताल तथा क्लिनिकको संख्या बढ्दो छ। अस्पताल रोडमा रहेका पुराना भवन भत्काएर नयाँ बनाएर त्यसमा स्वास्थ्यको व्यापार भइरहेको छ। हुन त जनकपुर प्रवेश गर्ने सबै नाकाको प्रवेशमार्गमै पनि नर्सिङ होम सञ्चालित छन्। जटही नाकाबाट प्रवेश गर्दा सञ्जीवनी अस्पताल, पूर्वपश्चिम राजमार्गबाट जनकपुर प्रवेश गर्ने बाटोमा रमदैयामै जानकी मेडिकल कलेज र उत्तरबाट आउने बिरामीका लागि सिटी अस्पताल, नवजीवन अस्पताल, तराई राजधानी अस्पताल, उत्तरी क्षेत्रबाट आउने मार्गमा धनुषा अस्पताल, सिटी अस्पताल केयर नर्सिङ होमलगायत थुप्रै अस्पताल तथा क्लिनिक सञ्चालित छन्। तर, तीमध्ये अधिकांश दर्तानै नभएका र स्वास्थ्य मापदण्डसमेत पूरा नगरी नियमविपरीत सञ्चालनमा छन्। अस्पतालजस्तै प्याथोलोजी, डिजिटलदेखि जनरल एक्सरेसम्म, अल्ट्रासाउन्डसहितका चेकजाँच क्लिनिक उल्लेख संख्यामा छन्। तर, अधिकांश अवैध रहेको जानकार बताउँछन्। स्वास्थ्य सेवा प्रदान गर्ने उद्देश्यले निजी अस्पताल सञ्चालन गर्दा प्रचलित कम्पनी कानुनबमोजिम स्थापना भई अनुमति प्रदान गर्ने निकायबाट स्वास्थ्य सेवा सञ्चालन गर्न अनुमति प्राप्त गरेको हुनुपर्छ। २५ शय्यासम्मका सामान्य अस्पतालका लागि सम्बन्धित स्थानीय तहबाट, २५ शय्यादेखि माथिका अस्पताल सम्बन्धित स्थानीय तहको सिफारिसमा प्रादेशिक स्वास्थ्य संरचना वा मन्त्रालयबाट स्वीकृति लिएर मात्र सञ्चालन गर्न पाउने व्यवस्था छ। तर, जनकपुरधाममा अवस्था फरक छ। यहाँका अधिकांश अस्पताल शक्ति र पहुँचका भरमा बिनादर्ता वर्षौंदेखि अवैध रूपमा सञ्चालनमा छन्। तर, अनुगमनकारी निकाय भने मौन छ। स्वास्थ्यजस्तो संवेदनशील विषयमा सबैभन्दा बढी खेलबाड भइरहेको छ। न स्थानीय तहले यसको व्यवस्थापनतर्फ चासो देखाएको छ नत प्रदेश सरकारले नै, युवा अभियन्ता सरोज मि श्र भन्छन्, च्याउ उम्रेझैं नगर क्षेत्रमा स्वास्थ्य संस्थाहरू खुलेका छन्। उपचार गर्ने चिकित्सकहरू पनि अनुभवहीनहरू छन्। यस्तोमा भगवान् भरोसा नै बिरामीको स्वास्थ्य छ। सरकारीका डाक्टर नै बिचौलिया ड्युटी अवधिमा कुनै पनि चिकित्सकले निजी क्लिनिक वा अस्पतालमा सेवा दिनु गैरकानुनी हो। तर, प्रादेशिक अस्पताल जनकपुरमा कार्यरत अधिकांश चिकित्सक ड्युटी अवधिमै आआफ्नो क्लिनिक वा स्वास्थ्य संस्थामा बस्ने गरेको पाइन्छन्। उनीहरूका निजी स्वास्थ्य संस्था अस्पतालकै छेउछाउ छन्। सरकारी अस्पतालमा उपचारका लागि आउने बिरामीलाई प्रारम्भिक उपचार मात्रै गरेर निजी क्लिनिक वा स्वास्थ्य संस्थामा सम्पर्क गर्न चिकित्सकले नै दबाब दिने गरेका छन्। निःशुल्क वा निकै न्यून शुल्कमा सरकारी अस्पतालमा पाउन सकिने सेवासुविधाका लागि पनि सरकारी अस्पतालकै चिकित्सकको निजी स्वास्थ्य संस्थामा हजारौं रुपैयाँ तिर्नुपर्ने बाध्यता बिरामीको छ। चिकित्सकले ड्युटीको समयमा अन्यत्र सेवा दिने गरेको स्वीकार गर्छन्, जनकपुर प्रादेशिक अस्पतालका मेडिकल सुपरिटेन्डेन्ट डा प्रमोद यादव। यस क्षेत्रको स्वास्थ्य अवस्था निकै लथालिंग छ। अस्पतालमा बिचौलियाको बिगबिगी छ। बिरामीलाई डरत्रास देखाएर निजी अस्पतालहरूमा लग्ने र उनीहरूसँग लाखौं ठगी गर्ने क्रियाकलाप पनि व्यापक भइरहेको मलाई जानकारी छ, डा यादव भन्छन्, तर, यी सबैको सुधारका लागि प्रदेश सरकार, स्थानीय तह र स्थानीय सरोकारवालाहरूसँग समन्वय गरी कामकारवाही अगाडि बढाउनु आवश्यक छ। उनका अनुसार अस्पतालमा भौतिक पूर्वाधार अभाव छ। बिरामीको चाप निकै बढी हुन्छ। यस्तो अवस्थामा निजी स्वास्थ्य सेवाप्रदायकले फाइदा उठाउँछन्। तर, निजी रूपमा पनि रकम बढी लिएर राम्रो सेवा भने दिने गरेको पाइँदैन, उनी भन्छन्, अधिकांशले बिरामीलाई ठग्ने काम गरेका छन्। अब म पनि एउटा मिसन नै बनाएर प्रादेशिक अस्पताल सुधारतर्फ प्रयास गर्नेछु। भवन मापदण्डविपरीत अस्पताल सञ्चालनका लागि पूर्वाधार र स्वास्थ्य मापदण्डको पालना गर्नु अनिवार्य छ। तर, जनकपुरमा सञ्चालित अधिकांश निजी अस्पताल र क्लिनिक स्वास्थ्य मापदण्डविपरीतका छन्। जस्ताको छानो हालेको भवनमा न पार्किङको उचित बन्दोबस्त मिलाइएको हुन्छ। नत खानेपानी र शौचालयकै। सरसफाइ त अझ न्यून स्तरको हुने गरेको छ। बिरामी र कुरुवालाई राम्रो र स्वस्थ्य वातावरणसमेत उपलब्ध नगराउने यी स्वास्थ्य संस्थाहरूले उपचारको नाममा लाखौं असुली गर्दै आएको छ। अधिकांश फार्मेसी अवैध नगरक्षेत्रमा सञ्चालित अधिकांश फार्मेसी अवैध र तिनीहरूले नियमविपरीत कारोबार गरिरहेका छन्। नैना अस्पतालले सञ्चालनमा ल्याएको फार्मेसी पनि बिना दर्ता सञ्चालित छ। चिकित्सकले फार्मेसीको नामै तोकेर फलानोबाटै औषधि किनेर ल्याउनु भनी बिरामीलाई दबाब दिने गरेका छन्। फार्मेसीले औषधिको दररेटभन्दा दोब्बर रकम लिएर बिरामीलाई सास्ती दिने गरे पनि यसको अनुगमन र नियन्त्रणतर्फ सम्बन्धित निकायको ध्यान पुग्न सकेको देखिँदैन। अवैध रूपमा सञ्चालित नैना अस्पताल जनस्वास्थ्य सेवा नियमावली, २०७७ को नियम १२ (१)मा कसैले पनि इजाजतपत्र नलिमई निजी गैरसरकारी, सहकारी वा गैरनाफामूलक सामुदायिक स्वास्थ्य संस्था सञ्चालन गर्न वा त्यस्तो संस्थाबाट स्वास्थ्य सेवा उपलब्ध गराउन नहुने उल्लेख छ। यो नियमावलीले कुन निकायले कुन तहको स्वास्थ्य संस्थालाई इजाजतपत्र दिने भनेर व्यवस्था गरेको छ। इजाजतपत्र नलिने स्वास्थ्य संस्थाको अनुमति स्वतः खारेज हुने व्यवस्था उपनियम ७ ले गरेको छ। जहाँ लेखिएको छ, यसरी खारेज भएपछि त्यस्तो स्वास्थ्य संस्थाको सम्पत्ति तथा दायित्व प्रचलित कानुनबमोजिम हुनेछ। जनकपुर नगरक्षेत्रमा वा मधेस प्रदेशभरि के कति स्वास्थ्य संस्थाहरू छन् ? तीमध्ये कति दर्ता छन् वा कति अवैध छन् वा कतिले मापदण्ड पूरा गरेका छन् भने तथ्यांक प्रदेश सरकारसँग नरहेको स्वास्थ्य निर्देशक विजय झा बताउँछन्। यहाँ विभिन्न स्तरका अस्पताल र क्लिनिक सञ्चालित छन्। प्रदेशको १ सय ३६ पालिकामा कहाँ कुन स्वास्थ्य संस्थाले स्वीकृति प्राप्त गरेको छ र कसले गरेको छैन भनेर एउटा प्रभावकारी सर्भेको आवश्यकता छ, झा भन्छन्, यस क्षेत्रमा रहेका अधिकांश औषधि पसल र औषधि पसलहरूसमेत अवैध छन्। यसको कुनै अनुगमन भएको छैन। उनका अनुसार प्रदेश सरकारले निजी क्षेत्रका स्वास्थ्य संस्थाको स्थापना, सञ्चालन तथा स्तरोन्नति मापदण्ड निर्देशिका बनाउने तयारी गरेको छ। प्रदेश अन्तर्गतका जति पनि निजी अस्पतालहरू छन् तिनको कसरी स्थापना गर्ने र कसरी व्यवस्थापन गर्ने त्यसलाई व्यवस्थित गर्न एउटा प्रयास हामी गरिरहेका छौं, उनी भन्छन्, तर, यसको दोस्रो चरणमा यदि स्वास्थ्य संस्थाको सर्वे भयो भने त्यसले स्वास्थ्यको असल चित्रण प्रदेशमा गर्न सकिन्थ्यो होला। स्वास्थ्य संस्थाको अनुगमन तथा सर्भेका लागि निर्देशनालयसँग बजेट अभाव रहेको उनको भनाइ छ। आवश्यक बजेट मन्त्रालयबाट उपलब्ध नगराइएको हुँदा तथ्यांक संकलनमा समस्या आइपरेको उनी बताउँछन्। जनस्वास्थ्य सेवा नियमावली, २०७७ स्वास्थ्य संस्थाको इजाजतपत्र तथा नवीकरण १२ इजाजतपत्र लिनुपर्ने : (१) कसैले पनि इजाजतपत्र नलिई निजी, गैरसकारी, सहकारी वा गैरनाफामूलक सामुदायिक स्वास्थ्य संस्था सञ्चालन गर्न वा त्यस्तो संस्थाबाट स्वास्थ्य सेवा उपलब्ध गराउनु हुँदैन । (२) अनुसूची९ बमोजिमका स्वास्थ्य संस्थाको लागि सोही अनुसूचीबमोजिमका निकायबाट इजाजतपत्र लिनुपर्नेछ । (७) उपनियम (१) मा जुनसुकै कुरा लेखिएको भए तापनि यो नियमावली प्रारम्भ हुँदाका बखत कुनै निकायबाट अनुमति नलिई सञ्चालनमा रहेका स्वास्थ्य संस्थाले नियम ९ बमोजिमको मापदण्ड वा नियम ११ बमोजिमको सञ्चालनको मापदण्ड पूरा गर्न समय माग गरेमा इजाजतपत्र दिने निकायले त्यस्तो स्वास्थ्य संस्थालाई औचित्य हेरी बढीमा ६ महिनाको समयावधि थप गर्न सक्नेछ । सो अवधिभित्र इजाजतपत्र नलिने स्वास्थ्य संस्थाको अनुमित स्वतः खारेज हुनेछ । यसरी खारेज भएपछि त्यस्तो स्वास्थ्य संस्थाको सम्पत्ति तथा दायित्व प्रचलित कानुनबमोजिम हुनेछ । जनस्वास्थ्य सेवा नियमावली, २०७७ अनुसूची९ (नियम १२ को उपनियम (२)सँग सम्बन्धित) (१) मन्त्रालय वा मन्त्रालयले तोकेको निकायबाट इजाजतपत्र लिनुपर्ने र नवीकरण गराउनुपर्ने स्वास्थ्य संस्था ः (क) २०० शय्या माथिका जनरल अस्पताल (ख) विशेषज्ञ अस्पताल (ग) विशिष्टीकृत अस्पताल (घ) बाल अस्पताल (ङ) ५० शय्या माथिका आयुर्वेद अस्पताल, विशेषज्ञ आयुर्वेद अस्पताल (च) निजी, गैरसरकारी, सहकारी वा गैरनाफामूलक सामुदायिक शिक्षण कलेजले सञ्चालन गर्ने शिक्षण अस्पताल (छ) होमियोप्याथी अस्पताल (ज) जेरियाट्रिक केयार सेन्टर (झ) क श्रेणीको रेडियो इमेजिङ सेन्टर (ञ) रक्तसञ्चार केन्द्र (ट) ए र बी वर्गको प्रयोगशाला (ठ) टेस्टट्युब बेबी सेन्टर (ड) डायलासिस केन्द्र (२५ शय्याभन्दा माथि) (ढ) पुनःस्थापना केन्द्र (२५ शय्याभन्दा माथि) (ण) अन्य कुनै पनि तहको सूचीमा नपरेको र स्पष्ट नभएको स्वास्थ्य सेवा (२) प्रदेश सरकार वा प्रदेश सरकारले तोकेको निकायबाट इजाजतपत्र लिनुपर्ने र नवीकरण गराउनुपर्ने स्वास्थ्य संस्थाहरू ः (क) २५ देखि २०० शय्यासम्मका जनरल तथा विशेषज्ञ अस्पताल (ख) २५ देखि ५० शय्यासम्मका आयुर्वेद अस्पताल (ग) डेन्टल क्लिनिक, विशेषज्ञ क्लिनिक, पोलिक्लिनिक (घ) आँखा उपचार केन्द्र (ङ) सी वर्गको प्रयोगशाला (च) ख श्रेणीको रेडियो इमेजिङ सेन्टर (छ) डायलासिस केन्द्र (२५ शय्यासम्म) (ज) पुनःस्थापना केन्द्र (२५ शय्यासम्म) (झ) हस्पिस सेन्टर (३) स्थानीय तह वा स्थानीय तहले तोकेको सो तहको निकायले इजाजतपत्र दिने र नवीकरण गर्ने स्वास्थ्य संस्थाहरू : (क) स्वास्थ्य क्लिनिक, आयुर्वेद क्लिनिक, सोवारिग्पा क्लिनिक, होमियोप्याथी क्लिनिक र यस्तै प्रकारका अन्य क्लिनिकहरू (ख) फिजियोथेरापी केन्द्र, पुनःस्थापना केन्द्र (मनोसामाजिक), प्राकृतिक उपचार केन्द्र, अकुपन्चर, अकुप्रेसर केन्द्र, युनानी उपचार केन्द्र, योग ध्यान तथा शारीरिक व्यायाम केन्द्र, परम्परागत सेवा क्लिनिक र यस्तै प्रकारका अन्य क्लिनिक तथा सेवा केन्द्रहरू (ग) जेरियाट्रिक परामर्श केन्द्र (घ) डी र ई वर्गको प्रयोगशाला (ङ) १५ शय्या सम्मको अस्पताल"
यसरी ठड्याइयो इन्द्रजात्राको य:सिं (फोटोफिचर),"काठमाडौं : इन्द्र देवताको प्रतिकको रूपमा य:सिं (लिंगो) बुधबार हनुमानढोकामा ठड्याइएको छ। भक्तपुरको यसिगुँबाट तानेर हनुमानढोका पुर्याइएको य:सिंलाई बुधबार बिहान ९ बजेर १७ मिनेटको शुभ साइतमा इन्द्रध्वज फहराएर ठड्याइएको हो। हनुमानढोकास्थित कालभैरवको मूर्ति अगाडि वर्षा र सहकालका देवता इन्द्रको नाममा गरिने इन्द्रजात्राको इन्द्रध्वजोत्थान य:सिं ठड्याएसँगै आजबाट विधिवत् रुपमा येँया: (इन्द्रजात्रा) सुरु भएको छ। आठ दिनसम्म मनाइने यो जात्रा शासन सत्ता परिवर्तन भएसँगै परिमार्जन हुँदै आएको छ। यो जात्रा शासन सत्ता परिवर्तन भएसँगै परिमार्जन हुँदै आएको छ। इन्द्रजात्राका अवसरमा मरुटोलमा रहेको मरुसत्तल र सिंल्यंसत्तःको बीचमा अग्लो डबली बनाई चार सिंहमाथि रहेको खटमा डोरीले बाँधेर राखिने इन्द्र सत्ताको प्रतीक मानिन्छ। आफ्नो पूजा नगर्ने डरका कारण इन्द्रले धर्तीमा अतिवृष्टि गराएर खेतीबाली सखाप पारिदिएका थिए। आफूप्रतिको आस्थामा कमी आउन नदिन कहिले अनावृष्टि गराउने त कहिले अतिवृष्टि गराएर तर्साउँथे। एक दिन आमालाई वसुन्धराको व्रतका निम्ति पूजा सजाउन स्वर्गलोकका राजा इन्द्र काठमाडौं आए। पारिजातको फूल टिप्न लाग्दा यहाँका किसानहरूले उनलाई चोरको संज्ञादिई डोरीले पाता कसी बीच सडकमै उभाएका थिए। आफूहरूलाई दुःख दिने राजा इन्द्रलाई नियन्त्रण गर्न सकेको खुसियालीमा इन्द्रजात्रा मनाउन थालिएको हो भन्ने किंवदन्ती छ। यो जात्रा सैयौं वर्षदेखि चल्दैं आएको छ। सास्कृतिक शहर काठमाडौं, भक्तपुर ललिलतपुरमा बिशेष रूपमा इन्द्रजात्रा मनाइन्छ। इन्द्रजात्राको उद्गम स्थल हनुमानढोका दरबार क्षेत्र हो। यहाँ १२ औँ देखि १८ औँ शताब्दीमा निर्मित थुप्रै मठ मन्दिर छन्। भाद्र शुक्लपक्ष द्वादशीका दिन लिंगो उठाएपछि इन्द्रजात्रा विधिवत् सुरु भएको मानिन्छ। र उक्त लिंगो वाग्मती नदीमा विसर्जन गरेपछि जात्रा औपचारिक रुपमा समापन हुन्छ। मौलिक नाच, गान, रथयात्रा इन्द्रजातको रौनक र विशेषता हो। जहाँ हामी मात्रै होइन् विदेशी पर्यटक पनि औंधी रमाउँछन्। इन्द्र जात्राको अर्को मुख्य आकर्षण कुमारी, गणेश भैरवको रथयात्रा हुन्। जहाँ ३३ कोटी देवताको भगवान्को उपस्थि भएको जनविश्वास रहेको इन्द्रजात्रा व्यवस्थापन समितिका अध्यक्ष गौतम रतन शाक्य बताउँछन्। इन्द्रजात्राको महत्व धार्मिक र साँस्कृतिक रुपमा जति छ त्यति नै महत्व राजनीतिक रुपमा पनि छ। साढे दुई सय वर्ष अगाडि पृथ्वी नारायण शाहले कान्तिपुर (हाल काठमाडौं) मा आक्रमण गरेका थिए। उक्त आक्रमणपछि उनले कान्तिपुर नगरी जिते। जितसँगै विजय उत्सव निकालियो। संयोगबस त्यो समयमा इन्द्र जात्रा चलिरहेको थियो। तस्बिर : दिपेन श्रेष्ठ"
कोरियामा एकै दिन ९९ हजार संक्रमित,सोल (सिन्ह्वा) : विश्व स्वास्थ्य संगठनले विश्वव्यापी रूपमा कोभिड१९ संक्रमण र मृत्युदर घटेको बताए पनि दक्षिण कोरियामा भने उल्लेखनीय रुपमा घटेको छैन। सोमबार मध्यरातसम्म सार्वजनिक विवरणअनुसार ९९ हजार ८ सय ३७ जना नयाँ संक्रमित थपिएका छन्। हाल दक्षिण कोरियामा संक्रमितको संख्या २ करोड ३७ लाख ६ हजार ४ सय ७७ पुगेको स्वास्थ्य अधिकारीहरूले मंगलबार जानकारी दिएका छन्। सोमबार कोरोना संक्रमणका कारण ४३ जनाको मृत्यु भएसँगै कोरियामा कोभिड लागेर ज्यान गुमाउनेको संख्या २७ हजार १ सय ९३ पुगेको छ। भारतमा भने एक दिनमा ४ हजारभन्दा बढीमा कोरोना संक्रमण भएको छ। यहाँ २४ घण्टाको समयावधी अर्थात सोमबार मध्यरातिसम्म ४ हजार ४ सय १७ जना संक्रमित भएका संघीय स्वास्थ्य मन्त्रालयले मंगलबार सार्वजनिक गरेको छ।
"छोरी सरकारीमा, छोरा बोर्डिङमा","गोरखा : गोरखा नगरपालिका७ को एक दम्पतीका दुई मात्र सन्तान छन्। छोरा निजी र छोरी सरकारी स्कुलमा पढ्छन्। अभिभावक घरायसी काममा व्यस्त हुने हुँदा दिनहुँ भाइलाई बोर्डिङ पुर्याउने जिम्मा दिदीको हुन्छ। भाइलाई बोर्डिङको गेटसम्म पुर्याएर फर्किँदा उनी स्कुल पुग्न प्रायः ढिला हुने गर्छ। छोरा पढ्ने द वल्र्ड क्यापिटल स्कुलको शिशु कक्षामा २ सय ४१ विद्यार्थी छन्। त्यहाँ छोराको संख्या १ सय ४२ छ। छोरीको संख्या जम्मा ९९ छ। छोरी पढ्ने शक्ति माविको कक्षा २ मा जम्मा २३ जना विद्यार्थी छन्। त्यहाँ छोरा ७ र छोरी १६ जना पढ्छन्। छोरालाई महँगो खर्च गरी बोर्डिङ र छोरीलाई काम चलाउका लागि मात्र पढाउने विभेद गोरखा सदरमुकाममा अझै व्याप्त छ। द वल्र्ड क्यापिटल बोर्डिङमा १ हजार ७ सय ५७ विद्यार्थी पढ्छन्। जसमा छोराको संख्या १ हजार ६६ छ। छोरीको संख्या त्योभन्दा कम ६ सय ९१ छ। शक्ति माविमा पढ्ने जम्मा ६ सय १९ विद्यार्थीमध्ये छोरीको संख्या ३ सय ३० छ। छोराको संख्या त्योभन्दा कम २ सय ८९ छ। छोराको संख्या बोर्डिङमा धेरै, छोरीको संख्या सरकारी स्कुलमा धेरै रहेको यो दृश्य यी दुई विद्यालयमा मात्र होइन। आफूलाई जति आधुनिक भएको दाबी गरे पनि छोरा र छोरीमा जन्मेदेखि नै विभेद गर्ने कहालीलाग्दो अवस्था समाजमा अहिले पनि रहेको सरोकारवालाको भनाइ छ। बिहे नहुञ्जेल त पढाइ राख्नुपर्यो भनेर देखाउन मात्र छोरीलाई स्कुल पठाएको जस्तो देखिन्छ। श्याम लामिछाने, सचिव, शिक्षक महासंघ गोरखा नगरपालिकामा ४७ सामुदायिक र २२ बोर्डिङ स्कुल छन्। सामुदायिकमा पढ्ने ८ हजार ६४ विद्यार्थीमध्ये छात्रको संख्या ३ हजार ९ सय ३२ छ। छात्राको संख्या ४ हजार १ सय ३२ छ। यसको ठीक उल्टो ६ हजार ७ सय १२ विद्यार्थी पढ्ने बोर्डिङ स्कुलमा छात्रको संख्या ३ हजार ७ सय ६९ र छात्राको संख्या जम्मा २ हजार ९ सय ४३ छ। गर्भावस्थादेखि नै छोरा र छोरीलाई विभेद गर्ने पितृसत्तात्मक सोचका कारण यस्तो देखिएको गोरखा नगरपालिकाका शिक्षा शाखाका कर्मचारी ध्रुव अर्याल बताउँछन्। छोरा र छोरीलाई गर्भावस्थादेखि नै विभेद गर्ने गरिएको हाम्रो समाजको कटु यथार्थ लुकाएर लुक्न सक्दैन, अर्याल भन्छन्, छोरालाई सक्षम बनाउनुपर्छ। स्मार्ट बनाउनुपर्छ। तर, छोरीलाई फाल्टुचाहिँ राख्नु हुन्न सक्षम भए पनि भो, नभए पनि भो भन्ने सोचले यस्तो भएको हो। सरकारी विद्यालयमा निःशुल्क पढाइ हुन्छ। खर्च गरेर पढाइयो भने मात्र समाजमा सान, मान बढ्छ भन्ने गलत सोचले समाज जकडिएको उनको तर्क छ। छोरी ठूलो हुञ्जेलसम्म गाउँको सामुदायिक विद्यालयमा पढाइराख्ने अभिभावक पनि छोरा जन्मनासाथ बोर्डिङमा पढाउनुपर्छ भनेर सहरमा डेरा लिन आइपुग्छन्, उनी भन्छन्, महँगो खर्च गरेर छोरालाई बोर्डिङ पढाएको देखाउने देखासिकीले गर्दा पनि यस्तो भएको हो। माध्यमिक तहको शिक्षा उत्तीर्ण गरिसकेपछि छोरालाई पढ्न सहर पठाउने र छोरीलाई गाउँकै प्लस टुमा पढाउने जमात पनि ठूलै रहेको शिक्षक महासंघका सचिव श्याम लामिछानेको भनाइ छ। बिहे नहुञ्जेल त पढाइ राख्नुपर्यो भनेर देखाउन मात्र छोरीलाई स्कुल पठाएको जस्तो देखिन्छ। छोरालाई चाहिँ उपलब्धि सुनिश्चित हुनुपर्छ भनेर बोर्डिङ स्कुलमा पठाउने गरेको पाइन्छ, लामिछाने भन्छन्, यो दृश्य अझै क्याम्पस पढ्न थालेपछि देखिन्छ। जब १० कक्षा पार गर्छन्, अनि छोरीलाई गाउँकै स्कुलमा ११, १२ पढाउँछन्। छोरालाई प्रायःले सहर पठाउँछन्। छोरा र छोरीमा कहालीलाग्दो विभेद रहेको उनको भनाइ छ।"
लघुवित्तको ऋण दुरुपयोग,"काठमाडौं : लघुवित्त वित्तीय संस्थाको संख्या धेरै भएको सरोकारवालाले औंल्याएका छन्। नेपाल राष्ट्र बैंकका पूर्वगभर्नर गणेशबहादूर थापाले यसबाट ऋण लिनेले पनि दुरुपयोग गरेको बताएका हुन्। निर्धन उत्थान लघुवित्तले मंगलबार आयोजना गरेको गरेको कार्यक्रममा उनले लघुवित्तको विकृति अन्त्य गर्न जोड दिएका हुन्। डा हरिहरदेव पन्तको सातौं वार्षिक पुण्य स्मृति दिवसका अवसरमा उनले डा पन्तको सोचलाई बिचलन गर्ने काम गरिएकोमा चिन्ता व्यक्त गरे। लघुवित्तको संख्या पनि धेरै छ। यसबाट ऋणी सदस्यले लिएको कर्जा पनि सदुपयोग भएन। एक शीर्षकमा ऋण लिएर अर्को शीर्षकमा खर्च गर्ने विकृति देखिएको छ, पूर्वगभर्नर थापाले भने, यसैले यस्ता विकृति अन्त्य गर्नुपर्छ । लघुवित्त वित्तीय संस्थाका सञ्चालकको लघुवित्त संघ नेपालका अध्यक्ष जगत पोखरेल डा पन्तले लघुवित्तलाई दिएको योगदानको प्रशंसा गरे। कतिपय लघुवित्तमा विचलनको समस्या रहेको नेपाल लघुवित्त बैंकर्स संघका अध्यक्ष प्रकाशराज शर्माले स्विकार गरे। लघुवित्तामा १ शीर्षकमा ऋण लिएर अर्को शीर्षकमा खर्च गर्ने प्रवृत्तिा हाबी विकृति नेपाल राष्ट्र बैंकका डेपुटी गभर्नर डानीलम ढुंगानाले लघुवित्त वित्तीय संस्थाबाट प्रवाह भएको कर्जा सदुपयोग तथा दुरुपयोग भए नभएकाबारे नियमनमा जोड दिनुपर्ने बताइन्। यद्यपि लघुवित्तहरूले विवेकशील ढंगबाट व्यवसाय गर्न पनि डा ढुंगानाको अनुरोध छ। लघुवित्त संस्थाको कर्जा प्रवाह उत्पादनमूलक क्षेत्रमा गर्नैपर्ने उनले बताइन्। असार मसान्तसम्म मुलुकभर ६६ वटा लघुवित्तमार्फत कुल ५८ लाख ६८ हजार ऋणी सदस्य छन्। यसमध्ये ५६ लाख ५३ हजार मात्रै महिलाले कर्जा लिएर उद्यमशील बनेको उनले जानकारी दिइन्। डेपुटी गभर्नर डा ढुंगानाका अनुसार उक्त ऋणीबाट असारसम्ममा ४ खर्ब ४९ अर्ब रुपैयाँ कर्जा प्रवाह भएको र वचत संकलन १ खर्ब ५९ अर्ब रुपैयाँ रहेको छ। यस्तै निर्धन उत्थान लघुवित्तका प्रमुख कार्यकारी अधिकृत जनार्दनदेव पन्तले उद्यमीहरूलाई कर्जा लिएपछि उत्पादनमूलक क्षेत्रमा लगानी गर्न चेतना जगाइरहेको जानकारी दिए।"
बझाङको बुंगल नगरपालिकाले बजेट अझैं पेस गरेन,बझाङ : नयाँ आर्थिक वर्ष सुरु भएर दुई महिना बित्न लाग्दा पनि अझै बझाङको बुंगल नगरपालिकाले चालु आर्थिक वर्ष २०७९८० को बजेट पेस गरेको छैन। संघीय मामिला तथा सामान्य प्रशासन मन्त्रालयका अनुसार अटेरी गरी बजेट पेश नगर्ने स्थानीय तहमा सुदूरपश्चिम प्रदेशमा २ वटा स्थानीय तह रहेका छन् । नियममा स्थानीय तहले असार मसान्त भित्र चालु आर्थिक वर्षको बजेट पेश गरिसक्नु पर्ने व्यवस्था रहेको छ । तर सुदुरपश्चिम प्रदेशका दुई स्थानीय तहले भने अटेरी गरी बजेट नै पेश नगरी बसेका छन् । आगामी आर्थिक वर्षका लागि बुंगल नगरपालिकामा ४६ करोड २३ लाख बजेट गत जेठमा नगरसभा मार्फत नीति तथा कार्यक्रम पेश गरिएको थियो । सुदूरपश्चिम प्रदेशका बुंगल नगरपालिका र पञ्चदेवल विनायक नगरपालिकाले हालसम्म बजेट पेस गरेका छैनन् । यता बुंगल नगरपालिकाका प्रमुख प्रशासकीय अधिकृत देवराज जोशीले बजेट पेस गरिसकेको भनेर आलटाल गरिरहेका बताए। उपमेयर धनबहादुर बोहराले भने आफूले बेलाबेला बजेट पेस गर्न भने पनि नेटले काम नगर्दा पेस गर्न नसकेको कर्मचारीबाट जवाफ आएको बताएका छन् । २ हप्तादेखि आमा बिरामी भएर धनगढी अस्पतालमा रहेकाले यस विषयमा आफूलाई थप जानकारी नभएको समेत उपमेयर बोहराको भनाइ छ।
मिडिया नियन्त्रण गर्ने विधेयकको विरोध,"काठमाडौं : मिडिया नियन्त्रण गर्ने गरी आएको भन्दै नेपाल मिडिया काउन्सिल विधेयक, २०७६ प्रति सरोकारवालाले चर्को आपत्ति जनाएका छन्। यसलाई बृहत् संशोधन गरेर मात्रै अघि बढाउनुपर्ने माग सम्बद्ध पक्षको छ। बुधबार बस्ने प्रतिनिधिसभा बैठकको सम्भावित कार्यसूचीमा यो विधेयकलाई राखिएको छ। सञ्चार तथा सूचना प्रविधिमन्त्री ज्ञानेन्द्रबहादुर कार्कीले राष्ट्रियसभाको सन्देशसहितको विधेयकमाथिको दफावार छलफल सदनमा गरियोस् भनी प्रस्ताव प्रस्तुत गर्ने तय भएको छ। यस्तै, संशोधनहरूलाई निर्णयार्थ प्रस्तुत गरिने भएको छ। बुधबारकै बैठकमा विधेयक पारित गरियोस् भनी प्रस्ताव गर्ने कार्यक्रम छ। सरकारले स्वतन्त्र प्रेसलाई आफ्नो अधीनमा राख्ने गरी विधेयक ल्याएपछि सम्बद्ध संघसंस्थाले विरोध गर्दै आएका छन्। उनीहरूले पत्रकारितालाई अंकुश लगाउने कुनै पनि प्रावधान विधेयकमा हुन नहुने बताएका छन्। नेपाल पत्रकार महासंघका अध्यक्ष विपुल पोख्रेल संशोधनमा राखिएका विषय, मुद्दा संशोधन हुनेमा विश्वास व्यक्त गर्छन्। चार जना सांसदले विधेयकमा संशोधन पेश गर्नुभएको सुनिएको छ। पक्कै संशोधन होला। यदि हामीले संशोधन गर्न भनेका विषय संशोधन नभए मान्य हुनेछैन, अध्यक्ष पोख्रेल भन्छन्, काउन्सिल अध्यक्ष मन्त्रालयका सचिवको नेतृत्वमा बनेको समितिको सिफारिसका आधारमा सरकारले नियुक्त गर्ने भनिएकोमा महासंघको आपत्ति छ। प्रेस युनियनका अध्यक्ष शिव लम्साल मिडिया काउन्सिल विधेयक पत्रकारको हितमा आउन लागेको बताउँछन्। सुधार गर्नुपर्ने केही कुरामा संशोधन हालिएको लम्सालको भनाइ छ। यो अहिले ल्याएको विधेयक होइन। चार वर्षअघि ल्याइएको हो। अहिले राष्ट्रियसभाबाट प्रतिनिधिसभामा आइपुग्दा २१ वटा संशोधन गरिएको छ, लम्साल भन्छन्, तर एउटा बुँदा थपियो त्यो के हो भने पत्रकारले परीक्षा दिनुपर्ने बुँदा थपिएको छ। यो दक्षिण एसियामै छैन। विकसित कुनै मुलुकमा पनि छैन। त्यो बुँदा थपेर सूचनाको हक कुण्ठित गर्न खोजियो। उनका अनुसार प्रेस स्वतन्त्रतालाई कुण्ठित गर्ने उद्देश्यले विधेयक आएको थियो। सबैको प्रयासमा २१ दफा संशोधन गरेका छौं। अगाडि बढेको छ। केही प्रावधान अहिले पनि संशोधन गर्नुपर्ने छन्। तर, अध्यक्ष नियुक्तिको प्रावधान हेर्दा त्यस्तो देखिँदैन। यसमा हामीले विरोध गरेका छौं, उनी भन्छन्, राष्ट्रियसभाका अध्यक्ष वा प्रतिनिधिसभाका सभामुखबाट नियुक्त गराउँदा काउन्सिल स्वायत्त हुने विषय हामीले छलफलमा राख्यौं। यसमा मन्त्रीज्यू सकारात्मक हुनुहुन्छ। उनका अनुसार अन्य देशमा नभएको कुरा अंकुश लगाइएको थियो। जुन अब समाधान हुदै छ। केही माननीयले पनि संशोधन प्रस्ताव पेश गर्नुभएको छ। जुन जुन बुँदा संशोधनका लागी राखिएको छ। ती संशोधन भएर आए भने पत्रकारिता प्रेस तथा अभिव्याक्ति स्वतन्त्रतालाई कुण्ठित हँुदैन, उनले भने। प्रेस चौतारी उपाध्यक्ष राजेश राई निर्वाचनका बेला हतार गर्नु गलत रहेको बताउँछन्। पहिलो आपत्ती गठन कसले गर्छ ? मन्त्रालयका सचिवले काउन्सिल अध्यक्ष सिफारिस गर्ने भनेर कर्मचारीको अन्डरमा राख्न खोजिएको छ, राई भन्छन्, उच्चस्तरीय समितिबाट गठन गर्नुपर्छ। एउटा कर्मचारीलाई अधिकार दिएर दायरा घटाउन खोजिएको छ। पत्रकारको स्वतन्त्रतामाथि अंकुश लगाएको मान्य नहुने उनको भनाइ छ। आमसञ्चारको कानुन बनाउँदै गर्दा काउन्सिलको अध्यक्ष नियुक्तिको प्रावाधानमा सचिवले गर्नेलगायतका कुराहरू, लाइसेन्सलगायत विषयहरू मान्य छैन, उनी भन्छन्, पत्रकारको हरेक क्षण परीक्षा हुन्छ। लाइसेन्स परीक्षालगायत कुरा पनि स्वीकार्य हुँदैन। आचारसंहिता उल्लंघनका नाममा पत्रपत्रिकाको वर्गीकरण घटुवा गर्ने, दर्ता खारेजी गर्ने, पत्रकार परिचयपत्र निलम्बन गर्ने, अदालतले क्षतिपूर्ति भराउनेलगायत विषयमा आपत्ति रहेको उनको भनाइ छ। भइरहेको प्रेस काउन्सिललाई नै अझ बढी जिम्मेवार बनाउनुपर्छ, उनी भन्छन्। यसमा नै पत्रकार र पत्रकारिताको हित हुने उनी बताउँछन्। काउन्सिल अध्यक्षका लागि इच्छुक उम्मेदवारले कम्तीमा १५ वर्ष सञ्चार क्षेत्रमा काम गरेको र सर्वोच्च अदालतका न्यायाधीशसरह योग्यताको व्यक्ति हुनुपर्ने व्यवस्था विधेयकमा छ। जसको सिफारिस मन्त्रालयका सचिवको नेतृत्वमा गठित समितिले गर्ने भनिएको छ। यो व्यवस्था काउन्सिललाई सरकारबाट पूर्ण स्वायत्त र स्वतन्त्र बनाउने सिद्धान्तविपरीत भएको सरोकारवालाको भनाइ छ।"
सिट बाँडफाँटमा गठबन्धन दल लचिलो,"काठमाडौं : प्रतिनिधिसभा र प्रदेशसभा चुनावमा सिट बाँडफाँटको अन्तिम संघर्षमा रहेका सत्तारूढ गठबन्धन दलहरू सिट बाँडफाँट र निर्वाचन क्षेत्र तोक्ने विषयमा निष्कर्ष नजिक रहेको गठबन्धनका नेताहरूले बताएका छन्। गठबन्धनभित्रै विविध असन्तुष्टिका बाबजुद पनि सिट बाँडफाँटको विषय गठबन्धनले बनाएको कार्यदलले टुंग्याउने चरणमा पुगेको छ। यस अवधिमा कुनै दल आफ्नै अडानमा बसे पनि कुनै दल भने लचिलो बनेको नेताहरूले बताएका छन् । नेपाली कांग्रेसका प्रवक्ता प्रकाशशरण महतले आफूहरू गठबन्धनमा भएको कुरामा स्पष्ट भएको बताए। उनले भने, कांग्रेस ठूलो पार्टी भएकाले पनि लचकता देखाएको हो। कांग्रेस ८५ मा रहन्छ। कांग्रेस लचक भएसँगै अन्य दलले पनि लचकता देखाउनैपर्छ। अब करिब सबै सहमतिमा आइसक्नु भएको छ, उनले भने, अब निर्वाचन क्षेत्रको विषयमा केही विवाद रहन सक्छ। ती पनि अधिकांश स्थानमा टुंगिसकेको छ। अन्तिम निष्कर्षमा पुगेको छ। कांग्रेसभित्रै पनि सिट बाँडफाँटमा दुई मत प्रष्ट देखिँदै आएको थियो। कांग्रेसको संस्थापन पक्ष केही लचिलो भएर जाने भन्दै आएको थियो भने संस्थापन इत्तर पक्ष भने सय सिटको दाबीमा अडान थियो। कांग्रेसकै नेता अर्जुननरसिंह केसीले भने पार्टीभित्रकै ४० प्रतिशतलाई बेवास्ता गर्दै अघि बढ्ने हो भने पार्टीभित्रै विद्रोह हुने गठबन्धनको नाममा सभापतिले पार्टीभित्रकै अर्को पक्षको प्रतिनिधित्वलाई बेवास्ता गर्न नमिल्ने बताए। उनले भने, पार्टीभित्रकै ४० प्रतिशतको आवाजलाई सभापतिजिले कसरी हेर्नुभएको छ। त्यसलाई हामीले पनि हेरिहेकै छौं। गठबन्धन हो भन्दैमा कुन हदसम्मको लचकता देखाउने हो ? अरू दलका साथीहरूले के गर्नुहुन्छ त्यो उहाँहरूको कुरा हो। हाम्रो सभापतिले पार्टीको सबै पक्षलाई समेट्नुपर्छ भन्ने हाम्रो कुरा हो। नेकपा माओवादीका अध्यक्ष पुष्पकमल दाहाल प्रचण्ड ले मंगलबारै धनगढी पुगेर सञ्चारकर्मी समक्ष प्रतिनिधिसभाको सिट संख्या र निर्वाचन क्षेत्रको भागबण्डा आजसम्म टुंगिसक्ने बताएका छन्। पार्टीको सुदूरपश्चिम प्रदेश प्रशिक्षणका लागि धनगढी पुगेका दाहालले कांग्रेस ८० सिट आसपास बस्न तयार भएसँगै सिट बाँडफाँड एउटा निष्कर्षमा पुगेको बताए। दाहालले भने, कांग्रेसले सय सिटको अडानबाट तल झरेसँगै सिट बाँडफाँटको विषय टुंगिएको छ। कांग्रेस ८० को आसपास बढीमा ४ सिट सम्ममा मानेको छ। हामीले पनि ६० सिट दाबी गरेका हौं। एकीकृत समाजवादीले २५ र जनता समाजवादीले २५ मागिरहेका छन्। यसमा फेरि पनि हेरफेर हुनेछ। गठबन्धन दलहरू सिट बाँडफाँट र निर्वाचन क्षेत्र तोक्ने विषयमा निष्कर्ष नजिक कुनै दल आफ्नै अडानमा, कुनै दल भने लचिलो सत्ता गठबन्धनले गठन गरेको सिट बाँडफाँटका लागि बनेको कार्यदलले आजसम्ममा प्रतिवेदन बुझाउने भएको छ। सिट बाँडफाँटको विषय निष्कर्षमा पुगेसँगै पछिल्लो समय निर्वाचन क्षेत्रबारे छलफल सुरु भएको छ। निर्वाचन क्षेत्रका विषयमा पनि कार्यदलले छलफल टुंग्याएर प्रतिवेदन गठबन्धनदलको नेतृत्वलाई बुझाउने तयारीमा छ। सबै निर्वाचन क्षेत्र बाँडफाँट गरेर अब गठबन्धनका शीर्ष नेतृत्वलाई दिने तयारीमा कार्यदल रहेको कार्यदलमै रहेका माओवादी महासचिव देव गुरूङले बताए। लोसपाका केही नेताहरूलाई पनि मिलाउनुपर्ने भन्दै कांग्रेसले केही सिट थपेको पनि दाहालले बताए। उनले भने, कांग्रेसले ८४ सिट लिने र २ सिट महन्थ ठाकुर र राजेन्द्र महतोलाई छोड्ने प्रस्ताव प्रधानमन्त्रीजीले राख्नुभएको थियो। एकीकृत समाजवादीले ४० सिट माग गरेको भए पनि २६ भन्दा तल नझर्ने अडान राखिराख्यो। अर्कोतिर जसपाले ३२ सिट दाबी गरे पनि २५ भन्दा तल झर्न नसक्ने अडान राख्यो। जसपा अध्यक्ष उपेन्द्र यादवले आफू एक्लै लडे पनि ९१० सिट जित्ने भएकाले गठबन्धनसँग मिलेर १४१५ सिट मात्रै पाउने भए गठबन्धन बाट निस्केर एक्लै चुनाव लड्ने कुरा पनि केही दिनअघि गठबन्धनको बैठकमै राखेका थिए। कम्तीमा २०२५ सिटभन्दा तल नझर्ने मनस्थितिमा रहेका जसपा र एकीकृत समाजवादीले ३२ सिटमा बराबर भाग लिँदा पनि १६१६ पाउने सम्भावना रहेको कार्यदलका एक सदस्यले बताए। बैठकमा शीर्ष नेता समक्ष उनले भने, थौरै सिटमा लड्दा पार्टीभित्र विद्रोह सुरु हुने र असन्तुष्टि बढ्ने भन्दै समानुपातिकतर्फको मत पनि घट्ने भएकाले बरु एक्लै निर्वाचनमा जाँदा राम्रो हुन्छ। सिट बाँडफाँटमा टुंगो लगाउँदा नेकपा (एमाले) बलियो भएका ठाउँमा कसरी र कसले लिने भन्ने विषय केही दिनसम्म छलफलको मुद्दा बन्यो। एक सदस्यले भने, निर्वाचन क्षेत्रको विषयमा पनि ठूलो विवाद यथावत छ। कतिपय निर्वाचन क्षेत्रको विवाद भने मनोनयन दिनसम्म पनि रहने निश्चित प्रायः छ।"
प्रत्यक्षतर्फ महिला उम्मेदवार बढाउन जोड,"काठमाडौं : संघ र प्रदेशको निर्वाचनमा महिलाको अर्थपूर्ण सहभागिता विषयक एक अन्तरसंवाद कार्यक्रम सम्पन्न भएको छ। संकल्प र महिला गैरसरकारी संस्था महासंघको आयोजनामा राजधानीमा सोमबार सम्पन्न कार्यक्रममा आगामी मंसिर ४ गते हुने संघ र प्रदेश निर्वाचनमा प्रत्यक्षतर्फ महिलाको उम्मेदवारी बढाउनुपर्नेमा दलका नेताहरूले जोड दिएका छन्। कार्यक्रममा वरिष्ठ पत्रकार आरती चतौटले विभिन्न पार्टीका नेताहरूलाई आगामी निर्वाचनमा प्रत्यक्षतर्फ महिला उम्मेदवारी कसरी बढाउन सकिन्छ भन्ने विषयमा बहस चलाइन्। बहसमा सहभागी नेपाली कांग्रेसका केन्द्रीय सदस्य नयनसिंह महरले पार्टीले हालै जारी गरेको परिपत्रमा सिफारिस गर्दा समानुपातिकतर्फ एक पुरुष एक महिला तथा प्रत्यक्षततर्फ एक महिलासहित तीन जना पठाउनू भनेर तोकिएको बताए। कांग्रेस समावेशी पार्टी भएकाले आगामी निर्वाचनमा सकेसम्म प्रत्यक्षतर्फ महिलाको उम्मेदवारी बढी दिलाउने विषयमा सकारात्मक रहेको उनले जनाए। कार्यक्रममा नेकपा एमालेकी पोलिट ब्यूरो सदस्य सीता पौडेलले महिलाको कोटा आरक्षणमै सीमित हुने अवस्था देखिएको बताउँदै प्रत्यक्ष निर्वाचनमा पनि महिलालाई आरक्षणको व्यवस्था नगर्ने हो भने प्रत्यक्षबाट महिला सहभागिता बढाउन सक्ने अवस्था नदेखिएको बताइन्। नेकपा एकीकृत समाजवादीका उपमहासचिव प्रकाश ज्वालाले प्रत्यक्षतर्फ महिला उम्मेदवारी बढाउनेतर्फ आफ्नो पार्टीभित्र विभिन्न बहस र छलफल चलिरहेको बताए। त्यसैगरी, जसपाका पोलिट ब्यूरो सदस्य रेखा यादवले विगत ३ महिनादेखि नै आफ्नो पार्टीभित्र यही विषयमा बहस केन्द्रित रहेको बताइन्। हालै सम्पन्न उनको दलको केन्द्रीय समिति बैठकले संघ र प्रदेशका लागि प्रत्येक जिल्लाबाट ३३ जनाको नाम पठाउनुपर्ने र त्यसमा महिला अनिवार्य हुनुपर्ने व्यवस्था गरेको बताइन्। यद्यपि, महिला उम्मेदवारी बढ्छ भन्नेमा आफू अझै सुनिश्निचत हुन नसकेको बताउँदै उनले भनिन्, म आफैं पनि अझै विश्वस्त हुन सकेको छैन। किनकि जिल्लाबाट त महिलाका नाम सिफारिस भएर आउँछन्। तर, प्रदेशमा आइपुगेपछि छाँटिने डर हुन्छ। त्यसैले पार्टीले महिलालाई प्रत्यक्षतर्फ पनि ल्याउनुपर्छ भनेर कानुनी रूपमै बाध्यकारी नबनाएर यो सम्भव हुँदैन। कार्यक्रममा नेकपा माओवादीका पोलिट ब्यूरो सदस्य झक्कुप्रसाद सुवेदी, लोसपाका कार्यकारिणी समिति सदस्य केशव झालगायतले पनि आगामी निर्वाचनमा प्रत्यक्षतर्फ महिला उम्मेदवारी बढाउनुपर्नेमा आआफ्नो पार्टीभित्र बहस र छलफल भइरहेको बताए। कार्यक्रममा संकल्पकी अध्यक्ष संगीता लामाले आगामी संघ र प्रदेशको निर्वाचनमा प्रत्यक्षतर्फ महिलाको उम्मेदवारी बढाउनुका साथै जित्नेको संख्या बढाउने उद्देश्यले उक्त बहस चलाइएको बताइन्। संविधानले तोकेको ३३ प्रतिशत सहभागिताको अधिकारलाई राजनीतिक दलहरूले बल्लतल्ल समानुपातिकततर्फबाट तानेर पुर्याई महिलाको सहभागिता ३३ प्रतिशतमै सीमित राख्दै आएको जनाइन्। उनले आगामी चुनावमा प्रत्यक्षतर्फ महिला उम्मेदवारी बढाउनुका साथै महिलाभित्रको दलित, जनजाति, एकल, भौगोलिक रूपमा पछाडि पारिएकालगायतका समावेशीतामा विषयमा पनि ध्यान दिनुपर्ने बताइन्। हालसम्म २ वटा संविधानसभा निर्वाचन र संघ एवं प्रदेशको निर्वाचन भइसक्दा पनि महिलालाई सधैं कोटामा सीमित राख्दै आइएको बताउँदै अध्यक्ष लामाले प्रश्न गरिन्, महिलालाई कहिलेसम्म ३३ प्रतिशतमा सीमित राख्ने ? अबको चुनावमा महिला सहभागिता बढाउन जरुरी छ। त्यसैगरी, महिला गैरसरकारी संस्था महासंघकी अध्यक्ष डाशशी अधिकारी राउतले प्रत्यक्षतर्फ महिलाको उम्मेदवारी बढाउनुका साथै जित्ने ठाउँमा महिलालाई टिकट दिने विषयमा पहल गरिनुपर्ने बताइन्। गत स्थानीय निर्वाचनमा ४१ प्रतिशत महिलाले जित हासिल गरे पनि गठबन्धनका कारणले महिला उपप्रमुखको संख्या धेरै घटेकाले आगामी संघ र प्रदेशको निर्वाचनमा हरेक पार्टीले सकेसम्म बढी महिलालाई प्रत्यक्षतर्फ उम्मेदवारी दिने र जित सुनिश्चित गर्नेमा पहल गरिनुपर्नेमा अध्यक्ष राउतको जोड थियो।"
क्रिकेटर सन्दिप लामिछानेविरुद्ध जबरजस्ती करणी गरेको आरोपमा उजुरी,काठमाडौं : नेपाली क्रिकेट टिमका कप्तान सन्दिप लामिछानेविरुद्ध प्रहरीमा जबरजस्ती करणीको आरोपमा उजुरी परेको छ। लामिछानेले १७ वर्षीया नाबालिकालाई जबरजस्ती गरेको भन्दै प्रहरी वृत्त गौशालामा किटानी जाहेरी आएको प्रहरीले जनाएको छ। लामिछानेले ती किशोरीलाई काठमाडौं र भक्तपुरका विभिन्न स्थानमा लगि भदौ ६ गते राति जबरजस्ती गरेको उजुरीमा उल्लेख छ। काठमाडौं ९ स्थित एक होटलको ३०५ नम्बर कोठामा लामिछानेले आफूमाथि जबरजस्ती गरेको ती किशोरीको दावी छ। जाहेरी दर्तासँगै पीडित किशोरीको एकद्वार संकट व्यवस्थापन केन्द्रमा लगि स्वास्थ्य परीक्षण गराइएको प्रहरीले जनाएको छ। प्रहरीले घटनाको अनुसन्धान अघि बढाएको छ।
स्वदेश फर्कियो राष्ट्रिय क्रिकेट टोली,"काठमाडौं : नेपाली क्रिकेट टोली स्वदेश फर्किएको छ। टोलीलाई नेपाल क्रिकेट संघ (क्यान) का पदाधिकारीले स्वागत गरेको थियो । नेपालले केन्याविरुद्ध टीट्वान्टी र एकदिवसीय सिरिज खेलेको थियो । नेपालले घरेलु टोलीविरुद्धको ५ खेलको टीट्वान्टी अन्तराष्ट्रिय सिरिज ३२ ले जितेको थियो । यस्तै, ३ खेलको एकदिवसीय सिरिज ३० ले क्लिन स्विप गरेको थियो । स्वदेश फर्किलगतै एकदिवसीय सिरिजको कप्तान सम्हालेका रोहित कुमार पौडेल प्रतियोगीतामा नयाँ अनुभव प्राप्त भएको बताए। । उनले आफूले कप्तानको भूमिकामा सबै खेलाडीको साथ पाएको बताए। त्यस्तै, खेलाडी ज्ञानेन्द्र मल्लले जुनसुकै भूमिकामा पनि देशका लागि खेल्दा खुसी नै लागेको बताए । लामो समयपछि टीममा जोडिदा सुरुमा केहि कठिनाई भएपनि सन्तोषजनक खेल प्रदर्शन गरेको उनको भनाइ छ । नेपाल फर्किएका खेलाडी अब नबौं राष्ट्रिय खेलकुद अन्तर्गतको पुरुष क्रिकेट खेलका लागि आआफ्नो टोलीसँग जोडिने तयारी गरेका छन् ।"
बसुन्धारा क्षेत्रका अनधिकृत संरचनामा चल्यो डोजर (भिडियो),काठमाडौं : काठमाडौं महानगरपालिकाले अनधिकृत संरचना हटाउने कार्यलाई तीव्रता दिएको छ। बुधबार बिहानै महानगरको टोलीले काठमाडौंको बसुन्धारा क्षेत्रमा रहेका अनधिकृत संरचनालाई डोजर लगाएर हटाएको हो। त्यस्तै सो क्षेत्रमा नक्सापास विपरित बनाइएका घर टहराका साथै सडक मिचेर बनाइएका कम्पाउण्ड पनि महानगरले भत्काएको छ भने सडक छेउमा फुटपाथ अतिक्रमण गरेर व्यापार नगर्न चेतावनी दिएको छ। काठमाडौं महानगरपालिकाले सबै वडामा निर्माण गरिएका अवैध संरचना हटाइरहेको छ। महानगरपलिकाले नक्सा पास नगरी निर्माण गरिएका संरचना र नक्सामा उल्लेख गरिएको भन्दाविपरीत प्रयोग गरिएका संरचना हटाउन थालेको हो। त्यस्तै व्यापारिक भवनको बेसमेन्टमा पार्किङ उल्लेख गरेर नक्सा पास गरिए पार्किङ नराखिएका संरचना हटाउने अभियानलाई महानगरले जारी राखेको छ।
"लामखुट्टेले टोक्ला, डेंगु होला !","एकताका कोभिड १९ को कहरले विश्व त्राहिमाम थियो। अहिले भने नेपालको राजधानी काठमाडौंसहित थुप्रै सहर र जिल्लाहरूमा अर्काे संक्रमणले त्राहित्राहि बनाएको छ। त्यो हो डेंगु। राजधानी काठमाडौं त डेंगु संक्रमणको पनि राजधानी नै बनिरहेको छ। जहाँ दिनहुँ झन्डै सय बिरामी डेंगुका भेटिएका छन्। झापा, उदयपुर, चितवन, मकवानपुर, सिन्धुली, रामेछाप, बुटवल र जाजरकोटमा डेंगुका संक्रमित भेटिएका छन्। अझ थुप्रै जिल्लामा यो संक्रमण परीक्षणको कीट नै छैन। त्यसैले भए जति संक्रमित पहिचान हुन सकेका छैनन्। कतिपय ठाउँमा परीक्षण कीट कमसल हुनाले रोग पहिचान भएको छैन। धेरै भएको छैन नेपालीले यो रोगको संक्रमण बेहोर्नुपरेको। केही वर्षयता यो रोगको बर्सेनि संक्रमण देखिन थालेको छ। यो लामखुट्टेले टोकेर हुने संक्रामक रोग हो। लामखुट्टे देखा पर्ने भनेकै बर्खायाम हो। त्यसैले बर्खायाममा यसको संक्रमण हुन्छ। एडिस एजेप्टी र एडिस एल्बोपिक्टस प्रजातिको लामखुट्टेले मात्रै यसको संक्रमण गराउँछ, जसले राति होइन दिउँसोमात्रै मानिसलाई टोक्छ। साह्रै धेरै टाउको दुख्ने, हनहन्ती ज्वरो आउने, सासफेर्न गाह्रो हुने, रक्तस्राव हुने, शरीर गल्ने, रिंगटा लाग्ने र बान्ता हुनेजस्ता यो संक्रामक रोगको लक्षण हो। डरलाग्दो कुरा के भने संक्रामक हुनुका कारण यो एकबाट अर्काे व्यक्तिमा सर्छ। भय त्यसैको हो कि अहिले जुन रूपमा बिरामी देखिएका छन्, कतै यसले महामारीकै रूप लिने त होइन ? हो, त्यही विपत्ति आउला कि भनेर सचेत हुनुपर्नेछ। डेंगुबाट जोगिन लामखुट्टेको टोकाइबाट बच्नुपर्छ। डेंगु फैलाउने लामखुट्टे कालो रङको हुन्छ, जसमा सेतो थोप्लो पनि देखिन्छ। सचेत हुनुपर्ने सर्वसाधारण नागरिक हो। सरकारको काम सचेतना फैलाउने, परीक्षणको दायरा फैलाउने र उपचारको प्रबन्ध मिलाउने हो। तर नागरिक सजग भइदिने हो भने संक्रमण फैलन पाउँदैन। आफूलाई नभएसम्म हेलचेक्र्याइँ गर्ने बानी धेरैजनासँग हुन्छ। त्यही कारणले नै यस्ता संक्रामक रोगहरू फैलने हुन्। तसर्थ सर्वसाधारण सबैले पहिला आफू संक्रमित नहुने र अरूलाई पनि संक्रमण नहोस् भन्नेतिर ध्यान पुर्याएर व्यवहार गर्न जरुरी छ। जस्तो कि लामखुट्टेको बासस्थान पहिचान गरी संक्रमण फैलाउने त्यो जीवलाई आफ्नो वरिपरि नै हुन नदिन सकिन्छ। जमेको खाल्डाखुल्डी, गमलाको पानी, टायरमा जमेको पानी जहाँ कहीँ पनि लामखुट्टेले आफ्नो बासस्थान बनाउँछ। आफू वरिपरि त्यसरी पानी जम्न नदिनु बुद्धिमत्ता हुन्छ। कोठामा लामखुट्टे छिर्न दिनु हुँदैन, झ्यालढोलामा राम्ररी जाली लगाउनुपर्छ। त्यसमाथि पनि झुल लगाएर सुत्नु राम्रो हुन्छ। होइन भने डेंगुकै कारण ज्यान पनि जान सक्छ। ज्वरो आउनेलगायत जुन लक्षण देखिएपछि सबैभन्दा पहिला त अस्पताल पुगेर उपचार गराउनुपर्छ। धेरैजसो नेपाली भने सिकिस्त नभई अस्पताल जाने गर्दैनन्। त्यो भनेको आफ्नै ज्यानलाई जोखिममा पार्नु हो। अर्काेतिर घरमै बस्दा पनि तातो र झोलिला चिजहरू खानुपर्ने चिकित्सकहरूको सल्लाह छ। व्यक्तिव्यक्ति र आफ्नो बासस्थानतिर लामखुट्टेको बासस्थान नष्ट गर्न आफैं तदारुकता देखाउने र सरकारी निकायले सार्वजनिक ठाउँहरूमा डेंगु सार्ने लामखुट्टेको बासस्थान नष्ट गर्ने उपाय अपनाउनुपर्छ। विभिन्न औषधि छर्कने र ठाउँकुठाउँ जमेको पानी फाल्ने र जम्न नदिने गर्नुपर्छ। सरकारी निकाय तात्यो र सचेतना फैलाउँदै लामखुट्टेका बासस्थान नष्ट गर्नपट्टि लाग्यो भने नागरिकस्तरमा स्वतः जागरण पैदा हुन्छ। जो जहाँ छौं, आआफ्नो ठाउँबाट डेंगु नियन्त्रणमा योगदान गरी यसको संक्रमणको जोखिम घटाऔं।"
"लामखुट्टेले टोक्ला, डेंगु होला !","एकताका कोभिड १९ को कहरले विश्व त्राहिमाम थियो। अहिले भने नेपालको राजधानी काठमाडौंसहित थुप्रै सहर र जिल्लाहरूमा अर्काे संक्रमणले त्राहित्राहि बनाएको छ। त्यो हो डेंगु। राजधानी काठमाडौं त डेंगु संक्रमणको पनि राजधानी नै बनिरहेको छ। जहाँ दिनहुँ झन्डै सय बिरामी डेंगुका भेटिएका छन्। झापा, उदयपुर, चितवन, मकवानपुर, सिन्धुली, रामेछाप, बुटवल र जाजरकोटमा डेंगुका संक्रमित भेटिएका छन्। अझ थुप्रै जिल्लामा यो संक्रमण परीक्षणको कीट नै छैन। त्यसैले भए जति संक्रमित पहिचान हुन सकेका छैनन्। कतिपय ठाउँमा परीक्षण कीट कमसल हुनाले रोग पहिचान भएको छैन। धेरै भएको छैन नेपालीले यो रोगको संक्रमण बेहोर्नुपरेको। केही वर्षयता यो रोगको बर्सेनि संक्रमण देखिन थालेको छ। यो लामखुट्टेले टोकेर हुने संक्रामक रोग हो। लामखुट्टे देखा पर्ने भनेकै बर्खायाम हो। त्यसैले बर्खायाममा यसको संक्रमण हुन्छ। एडिस एजेप्टी र एडिस एल्बोपिक्टस प्रजातिको लामखुट्टेले मात्रै यसको संक्रमण गराउँछ, जसले राति होइन दिउँसोमात्रै मानिसलाई टोक्छ। साह्रै धेरै टाउको दुख्ने, हनहन्ती ज्वरो आउने, सासफेर्न गाह्रो हुने, रक्तस्राव हुने, शरीर गल्ने, रिंगटा लाग्ने र बान्ता हुनेजस्ता यो संक्रामक रोगको लक्षण हो। डरलाग्दो कुरा के भने संक्रामक हुनुका कारण यो एकबाट अर्काे व्यक्तिमा सर्छ। भय त्यसैको हो कि अहिले जुन रूपमा बिरामी देखिएका छन्, कतै यसले महामारीकै रूप लिने त होइन ? हो, त्यही विपत्ति आउला कि भनेर सचेत हुनुपर्नेछ। डेंगुबाट जोगिन लामखुट्टेको टोकाइबाट बच्नुपर्छ। डेंगु फैलाउने लामखुट्टे कालो रङको हुन्छ, जसमा सेतो थोप्लो पनि देखिन्छ। सचेत हुनुपर्ने सर्वसाधारण नागरिक हो। सरकारको काम सचेतना फैलाउने, परीक्षणको दायरा फैलाउने र उपचारको प्रबन्ध मिलाउने हो। तर नागरिक सजग भइदिने हो भने संक्रमण फैलन पाउँदैन। आफूलाई नभएसम्म हेलचेक्र्याइँ गर्ने बानी धेरैजनासँग हुन्छ। त्यही कारणले नै यस्ता संक्रामक रोगहरू फैलने हुन्। तसर्थ सर्वसाधारण सबैले पहिला आफू संक्रमित नहुने र अरूलाई पनि संक्रमण नहोस् भन्नेतिर ध्यान पुर्याएर व्यवहार गर्न जरुरी छ। जस्तो कि लामखुट्टेको बासस्थान पहिचान गरी संक्रमण फैलाउने त्यो जीवलाई आफ्नो वरिपरि नै हुन नदिन सकिन्छ। जमेको खाल्डाखुल्डी, गमलाको पानी, टायरमा जमेको पानी जहाँ कहीँ पनि लामखुट्टेले आफ्नो बासस्थान बनाउँछ। आफू वरिपरि त्यसरी पानी जम्न नदिनु बुद्धिमत्ता हुन्छ। कोठामा लामखुट्टे छिर्न दिनु हुँदैन, झ्यालढोलामा राम्ररी जाली लगाउनुपर्छ। त्यसमाथि पनि झुल लगाएर सुत्नु राम्रो हुन्छ। होइन भने डेंगुकै कारण ज्यान पनि जान सक्छ। ज्वरो आउनेलगायत जुन लक्षण देखिएपछि सबैभन्दा पहिला त अस्पताल पुगेर उपचार गराउनुपर्छ। धेरैजसो नेपाली भने सिकिस्त नभई अस्पताल जाने गर्दैनन्। त्यो भनेको आफ्नै ज्यानलाई जोखिममा पार्नु हो। अर्काेतिर घरमै बस्दा पनि तातो र झोलिला चिजहरू खानुपर्ने चिकित्सकहरूको सल्लाह छ। व्यक्तिव्यक्ति र आफ्नो बासस्थानतिर लामखुट्टेको बासस्थान नष्ट गर्न आफैं तदारुकता देखाउने र सरकारी निकायले सार्वजनिक ठाउँहरूमा डेंगु सार्ने लामखुट्टेको बासस्थान नष्ट गर्ने उपाय अपनाउनुपर्छ। विभिन्न औषधि छर्कने र ठाउँकुठाउँ जमेको पानी फाल्ने र जम्न नदिने गर्नुपर्छ। सरकारी निकाय तात्यो र सचेतना फैलाउँदै लामखुट्टेका बासस्थान नष्ट गर्नपट्टि लाग्यो भने नागरिकस्तरमा स्वतः जागरण पैदा हुन्छ। जो जहाँ छौं, आआफ्नो ठाउँबाट डेंगु नियन्त्रणमा योगदान गरी यसको संक्रमणको जोखिम घटाऔं।"
"शैलुनबाटै पहिचान, कपाल काटेर लाखौं कमाइ","हेटौंडा : हेटौंडा उपमहानगर४ का दुर्गाबहादुर बिष्ट सबेरै शैलुनमा भेटिन्छन्। राति अबेरसम्म पनि उनी कपाल काटिरहेका हुन्छन्। उनले हेटौंडामा शैलुन सञ्चालन गरेको २३ वर्ष भयो। ५२ वर्षीय बिष्टको कामप्रतिको जाँगर कत्ति घटेको छैन। उनको हँसिलो अनुहार र मिजासिलो व्यवहारले ग्राहक आकर्षित गर्छ। केही नयाँ कुरा सिक्न खोज्ने, सकेसम्म छिटो सेवा दिने उनको स्वभाव हो। यही कारण उनको शैलुनमा कपाल काट्नेको भीड लाग्छ। स्नातक गरेका बिष्ट आम्दानीको गतिलो स्रोत मानेर कपाल काट्ने पेसा रोजे। यही पेसाले उनलाई फरक पहिचान दियो। २०५२ सालमा स्नातक गरेका बिष्ट कपाल काटेरै मासिक डेढ लाखसम्म आम्दानी गर्छन्। कपाल काट्न थालेको वर्षौँ भयो। आफूले गरेको पेसाप्रति म सन्तुष्ट छु, उनी भने, आम्दानी पनि राम्रै छ। कर्मचारीहरूलाई तलब दिएर महिनाको १ डेढ लाखसम्म बचाउँछु। उनको शैलुनमा ३ जनालले रोजगारी पाएका छन्। स्थानीय तहका जनप्रतिनिधि, सुरक्षा तथा प्रशासनिक क्षेत्रका उच्च पदस्थ अधिकारीहरू, बागमती प्रदेशका मन्त्री तथा कर्मचारीहरू उनकै शैलुनमा कपाल काट्न आउँछन्। डेरा लिएर शैलुन सुरु गरेका उनले अहिले आफ्नै ६ तलाको घर बनाएका छन्। आफ्नै घरमा व्यवसाय गरेका छन्। शैलुनकै व्यवसायबाट यो घर बनाएँ। आफ्नै घरमा सरेँ। बैंक तथा वित्तीय संस्थाहरू, सिमेन्टका डिलरहरू पनि भाडामा बसेका छन्। अन्य पसल व्यवसायहरू पनि छन्। मासिक डेढ लाख जति घरमाडाबापत आम्दानी हुन्छ, उनी भन्छन्, सिप नै सबैभन्दा ठूलो सम्पत्ति रहेछ। बाध्यताले विदेश होमिँदा सिप सिकें २०२७ वैशाख १९ गते ताप्लेजुङमा जन्मिएका बिष्टको बाल्यकाल सामान्य रह्यो। उनले झापामा एसएलसीसम्मको अध्ययन पूरा गरे। भद्रपुर बहुमुखी क्याम्पसबाट व्यवस्थापन संकायमा स्नातक गरे। अध्ययनकै क्रममा बिष्टले नुवाकोट र सिन्धुपाल्चोक जिल्लामा पुगेर एक वर्ष शिक्षण पेसा अँगाले। उनी भूगोल, अंग्रेजी विषय अध्यापन गर्थेँ। कपाल काट्न नजान्दा ढिलो हुन्थ्यो। धेरैपटक गाली खाइयो। धेरैपटक कटिङ बिगारेको पनि छु, उनले भने, ती दिनहरू संघर्षरत थिए। तर, दुःखले नै मानिसलाई परिपक्क बनाउने रहेछ। बिष्टले सिंगापुरमा कपाल काट्न सिकेका हुन्। पारिवारिक जिम्मेवारी बढ्दै गएपछि आर्थिक समस्या थपिँदै गयो। सत्ताइस वर्षअघि रोजगारको सिलसिलामा गएका उनलाई भाषाको ज्ञान नहुँदा होटलमा काम गर्न सकेनन्। साथीको सुझाव मानेर फुर्सदमा कपाल काट्न सिके। अहिले स्वदेशमै विदेशको कमाइ गरिरहेका छन्। पाँचतारे होटलमा फोन उठाउने काम थियो। अंग्रेजी सामान्य जाने पनि अन्य भाषा नआउँदा काम गर्न समस्या भयो, उनले भने, १ लाख २५ हजार रुपैयाँ ऋण गरेर विदेश गएको, महिनौंसम्म पनि तलब नपाउँदा निकै समस्या भयो। गर कि मरको अवस्थामा साथीले भनेपछि कपाल काट्न सिकें। अहिले सन्तुष्ट छु। सिंगापुरमा २ वर्ष बसेपछि बिष्ट नेपाल फर्किए। त्यसलगत्तै उनी कतार, बंगलादेश र पाकिस्तानमा ६६ महिनाको अवधि रहेर हेयर कटिङको काम गरे। झण्डै ४ वर्षको अवधि परदेशमा बिताएँ। त्यसबेला सिकेको सिपले अहिले राम्रो आम्दानी भइरहेको छ, उनले भने। बिजुलीको पोलमा शैलुनको प्रचार विदेशबाट फर्किएपछि स्वदेशमै केही गरौं भन्ने मनसायले बिष्टले हेटौंडामा शैलुन सुरु गरे। काम गर्ने सिप भए पनि नयाँ ठाउँ, नयाँ परिवेश त्यतिबेला निकै कठीन परिस्थितिको सामना गर्नुपर्यो। ताप्लेजुङ जिल्लाको भनेर हामीलाई ढाँटेको हो कि भनेर भन्थें। डेरा नपाएर निकै समस्या झेलेको छु। हजाम पेसामा पहाडी समुदायका मान्छे त्यति हुँदैनथे। त्यसैले मलाई तिमीले साँच्चै कपाल काट्छौं त भनेर सोध्थे, क्षेत्री ब्राह्मण होइन ढाँट्यो कि भनेर शंका गर्थे, उनले भने। ३ लाख रुपैयाँ लगानी गरेर बिष्टले २०५६ मा शैलुन खोलेका हुन्। उनी बिजुलीका पोलमा शैलुनको प्रचार गर्थे। प्रचार सामग्री बनाएर पोलपोलमा टाँस्दै हिँड्थे। केहीले पहाडी समुदायको मान्छेले गतिलो काट्दैन भन्थे। केहीले सहयोग गर्न खोज्थे, उनी भन्छन्, निरन्तर प्रयास गर्नुपर्ने रहेछ। सफलता मिल्ने रहेछ। उनीसँग ३ सय जनाभन्दा बढीले कपाल काट्ने सिप सिकेका छन्। ६ जना महिलाले काठमाडौंमा पार्लर व्यवसाय गरिरहेका छन्। १० जनाले हेटौंडामा आफैंले व्यवसाय सुरु गरेका छन्। उनीसँगै सिकेका ५० जनाभन्दा बढी अष्टेेलिया, क्यानडा अमेरिकालगायतका देशहरूमा हेयर कटिङ क्षेत्रमै छन्। केहीले विदेशमा नै आफ्नै पार्लर खोलेका छन्। हालसम्म मसँग उनीहरू अधिकांश पेसामै आवद्ध छन्, उनी भन्छन्, गुरु पूर्णिमाको दिन सम्झेर विदेशबाट फोन गर्छन्। नेपाल आउँदा उपहार पनि ल्याइदिन्छन्। बिष्टले स्कीन फेड, बज, मुलेट, स्लोपलगायतका हेयर कटिङ गर्छन्। त्यस्तै, उनको शैलुनमा फेसवास, फेसियल, हाइलाइट, ब्लीच र कलर गर्न मानिस आउने गरेका छन्। राजाको कपाल काट्न प्रस्ताव बिष्टले लाखौँको कपाल काटिसकेका छन्। दैनिक १ सयदेखि डेढ सयको संख्यामा उनको शैलुनमा कपाल काट्न आउँछन्। हेटौंडा उपमहानगरका पूर्वमेयर हरिबोल महत, बागमती प्रदेशका पूर्वमुख्यमन्त्री डोरमणि पौडेल, पूर्वसामाजिक विकासमन्त्री युवराज दुलालदेखि हालका मन्त्रीहरू, कांग्रेस बागमती प्रदेश सभापति इन्द्रबहादुर बानियाँलगायतका नेताहरू उनकै शैलुनमा कपाल काट्न पुग्छन्। त्यतिबेलाको क्षेत्रीय प्रशासक रवीन्द्र चक्रवर्ती, प्रमुख जिल्ला अधिकारी मोदराज डोटेलको धेरैपटक कपाल काटेको छु, उनले भने, २०६२ मा क्षेत्रीय प्रशासक चक्रवर्तीले राजा ज्ञानेन्द्र हेटौंडा आउँदै हुनुहुन्छ। डेढ महिनासम्म बस्नुहुन्छ। उहाँको सेवा गर्नुपर्छ भनी प्रस्ताव गर्नुभएको थियो। तर, राजा आउनुभएन। उहाँको कपाल काट्ने अवसर जुरेन। ७० वर्ष कटेकालाई निःशुल्क बिष्टले व्यवसायसँगै सेवा पनि गरिरहेका छन्। उनले ७० वर्ष उमेर कटेका ज्येष्ठ नागरिकहरूलाई निःशुल्क कपाल काटिदिन्छन्। असहाय तथा विपन्न वर्गको मानिसलाई केही सहुलियत पनि दिन्छन्। उनी रोटरी क्लबमार्फत समाजिक क्षेत्रमा पनि सक्रिय छन्। वर्षको १ लाखभन्दा बढी सामाजिक सेवामा खर्च गर्छन्। हेटौंडा८ कमानेस्थित रोटरी सिर्जना माविका दुई सय विपन्न बालबालिकाहरूको निःशुल्क कपाल काट्छन्। हाल रोटरी क्लब अफ हेटौंडाको एडमिनिस्ट्रेसन चेयर पर्सनको जिम्मेवारीमा पनि छु। शिक्षा, स्वास्थ्य तथा ग्रामीण भेगमा सिँचाइ योजना पुयाउने सन्दर्भमा पनि हामीले काम गरिरहेका छौं, उनले भने। राज्यले हेयर कटिङ सिपलाई सिकाउने अवधारणा अघि सारे युवा पुस्तालाई पनि आफ्नो सिप हस्तान्तरण गर्ने उनी बताउँछन्। यो पेसामा अधिकांश भारतीय नागरिकहरू छन्। उनीहरू नेपालमा आएर मनग्य कमाइरहेका छन्। यता, नेपाली दाजुभाई दिदीबहिनीहरू भने वैदेशिक रोजगारीका लागि मातृभूमि छाड्न बाध्य छन्। उहाँहरूलाई सिप सिकाउन पाए स्वदेशमा नै रोजगारी हुने थियो, उनले भने। इन्द्र बानियाँ, नेपाली कांग्रेस बागमती प्रदेश सभापति एवं संसदीय दलका नेता श्रमिक, मजदुर तथा किसान वर्गप्रति मेरो सधैं सम्मान छ। दुर्गाजी एकदमै मिहिनेती व्यक्ति हुनुहुन्छ। मलाई मिहिनेती व्यक्ति एकदमै मन पर्छ। मिहिनेतबाटै सफलता मिल्ने हो। श्रम गर्ने, पसिना बगाउने, र वैधानिक रूपमा कुनै व्यापार व्यवसाय गर्ने, राज्यलाई कर तिर्ने कार्य राम्रो कुरा हो। आफू स्वरोजगार हुनुको साथै अरूलाई पनि रोजगारी दिनु झनै राम्रो हो। आवश्यक पर्दा उहाँले सकेसम्म चाँडै सेवा दिनुहुन्छ। उहाँ निकै सक्रिय लाग्छ। उमेरले पाको, भरपर्दो व्यक्ति भएकाले म हेटौंडा छँदा कपाल काट्न त्यहाँ जाने गरेको छु।"
सुस्ताए पुराना बजार,"फिदिम : फिदिम नगरपालिका४ मा पर्ने जोरसाल पाँचथरको सबैभन्दा पुरानो बजार हो। २०२५ सालदेखि जिल्लाको व्यापारिक केन्द्रका रूपमा विकसित भएको यो बजारमा दशक अघिसम्म थोक बिक्री केन्द्रसमेत थियो। तर, अहिले यो बजार सुनसान छ। यहाँ व्यापारिक गतिविधि शून्य छ। सदरमुकाम फिदिम बजारमा पनि व्यापारिक गतिविधि सुस्त छ। केही वर्षयता व्यापारमा मन्दी आएको यहाँका व्यापारी बताउँछन्। नयाँ सहर आयोजनाले फिदिम बजारलाई व्यवस्थित गर्दै गज्जबको केन्द्र बन(ाउने लक्ष्य राखेर काम थालेपछि यहाँको व्यापारिक गतिविधि ओरालो लागेको छ। पहाडको जनसंख्या क्रमिक रूपमा घट्नुका साथै ग्रामीण क्षेत्रसम्म सडक विस्तार भएपछि पुराना बजारहरू सुस्ताएका हुन्। संघीयता कार्यान्वयन भएसँगै व्यापारिक गतिविधि विकेन्द्रित भएको छ। जसको असर पुराना बजारहरूमा परेको हो। फिदिमको व्यापारै सुकेको छ, कपडा व्यापारी जीवन तुम्बापो भन्छन् गाउँसम्म सडक पुगेपछि बजार सुस्ताएको हो। गाउँका ग्राहक व्यापारिक कारोबारका लागि यहाँ आउन छाडेकाले बजार सुस्ताएको हो। सडकको सुविधा पुगेपछि ग्रामीण क्षेत्रका व्यापारीले सीधै झापाको बिर्तामोडदेखि कारोबार गर्न थालेका छन्। बिर्तामोडबाट गाडीमा लोड गरेको सामान सोझै गाउँमा झर्छ। यसले सदरमुकामसहितका पुराना बजार सुस्ताएका हुन्। फिदिम र जोरसालजस्तै हिलिहाङ गाउँपालिकामा अवस्थित जोरपोखरी बजार र याङवरक गाउँपालिकाको थर्पु बजारमा पनि व्यापारिक गतिविधि सुस्ताएको छ। ग्रामीण क्षेत्रसम्म सडकको विस्तार नभएसम्म व्यापारिक गतिविधिका लागि यी बजार निकै चर्चामा थिए। तर, अहिले यी बजार पनि सुनसान भएको थर्पुका व्यापारी प्रकाश न्यौपानेले बताए। पाँचथरका नागी, ओयाम, फलैँचा, च्याङथापु र ताप्लेजुङका दर्जनभन्दा बढी गाविसको केन्द्रबिन्दुको रूपमा रहेको थर्पु बजारको गतिविधि ती क्षेत्रमा सडक पुगेपछि सुस्ताएको हो। ग्रामीण क्षेत्रका मानिसलाई सडकले सदरमुकाम र बिर्तामोडसँग नाता गाँसिदिएपछि जिल्लाका पुराना बजारको व्यापारिक कारोबार शून्य प्रायः बनेको थर्पुका स्थानीय ताराहाङ तावाले बताए। यो बजार करिब १० गाविसको केन्द्रबिन्दु थियो, तावाले भने, अहिले सुनसान छ। विगतमा सिदिन, याङनाम, मेमेङ, एकतीन, प्राङबुङ, सुभाङ, पञ्चमीलगायतका ग्राहकबाट उर्लेको जोरपोखरी बजार पनि ती क्षेत्रमा सडक पुगेसँगै सुस्ताएको छ। सडक विस्तारले जिल्लाका ग्रामीण क्षेत्रमा कतै नयाँ बजार विस्तार गरेको छ। केही पुराना बजारहरूलाई विस्थापित हुने स्थितिमा पुर्याएको छ। मेची राजमार्गको कारण मौलाएका पुराना बजारहरू ग्रामीण सडकको विकाससँगै सुस्ताएका हुन्। पहाडको जनसंख्या घट्दै गएकाले पनि यहाँका बजारमा व्यापारिक गतिविधि सुस्ताएको हो। यहाँ हुनेखानेले तराईमा लगानी गरेका छन्, पाँचथर उद्योग वाणिज्य संघका अध्यक्ष नवराज घिमिरेले भने, जनसंख्या पनि क्रमिक रूपमा घट्दै जानु र पहाडका बजारमा ठूलो लगानी पनि नभएकाले बजार सुस्ताएका हुन्।"
यसरी ठड्याइयो इन्द्रजात्राको य:सिं (फोटोफिचर),"काठमाडौं : इन्द्र देवताको प्रतिकको रूपमा य:सिं (लिंगो) बुधबार हनुमानढोकामा ठड्याइएको छ। भक्तपुरको यसिगुँबाट तानेर हनुमानढोका पुर्याइएको य:सिंलाई बुधबार बिहान ९ बजेर १७ मिनेटको शुभ साइतमा इन्द्रध्वज फहराएर ठड्याइएको हो। हनुमानढोकास्थित कालभैरवको मूर्ति अगाडि वर्षा र सहकालका देवता इन्द्रको नाममा गरिने इन्द्रजात्राको इन्द्रध्वजोत्थान य:सिं ठड्याएसँगै आजबाट विधिवत् रुपमा येँया: (इन्द्रजात्रा) सुरु भएको छ। आठ दिनसम्म मनाइने यो जात्रा शासन सत्ता परिवर्तन भएसँगै परिमार्जन हुँदै आएको छ। यो जात्रा शासन सत्ता परिवर्तन भएसँगै परिमार्जन हुँदै आएको छ। इन्द्रजात्राका अवसरमा मरुटोलमा रहेको मरुसत्तल र सिंल्यंसत्तःको बीचमा अग्लो डबली बनाई चार सिंहमाथि रहेको खटमा डोरीले बाँधेर राखिने इन्द्र सत्ताको प्रतीक मानिन्छ। आफ्नो पूजा नगर्ने डरका कारण इन्द्रले धर्तीमा अतिवृष्टि गराएर खेतीबाली सखाप पारिदिएका थिए। आफूप्रतिको आस्थामा कमी आउन नदिन कहिले अनावृष्टि गराउने त कहिले अतिवृष्टि गराएर तर्साउँथे। एक दिन आमालाई वसुन्धराको व्रतका निम्ति पूजा सजाउन स्वर्गलोकका राजा इन्द्र काठमाडौं आए। पारिजातको फूल टिप्न लाग्दा यहाँका किसानहरूले उनलाई चोरको संज्ञादिई डोरीले पाता कसी बीच सडकमै उभाएका थिए। आफूहरूलाई दुःख दिने राजा इन्द्रलाई नियन्त्रण गर्न सकेको खुसियालीमा इन्द्रजात्रा मनाउन थालिएको हो भन्ने किंवदन्ती छ। यो जात्रा सैयौं वर्षदेखि चल्दैं आएको छ। सास्कृतिक शहर काठमाडौं, भक्तपुर ललिलतपुरमा बिशेष रूपमा इन्द्रजात्रा मनाइन्छ। इन्द्रजात्राको उद्गम स्थल हनुमानढोका दरबार क्षेत्र हो। यहाँ १२ औँ देखि १८ औँ शताब्दीमा निर्मित थुप्रै मठ मन्दिर छन्। भाद्र शुक्लपक्ष द्वादशीका दिन लिंगो उठाएपछि इन्द्रजात्रा विधिवत् सुरु भएको मानिन्छ। र उक्त लिंगो वाग्मती नदीमा विसर्जन गरेपछि जात्रा औपचारिक रुपमा समापन हुन्छ। मौलिक नाच, गान, रथयात्रा इन्द्रजातको रौनक र विशेषता हो। जहाँ हामी मात्रै होइन् विदेशी पर्यटक पनि औंधी रमाउँछन्। इन्द्र जात्राको अर्को मुख्य आकर्षण कुमारी, गणेश भैरवको रथयात्रा हुन्। जहाँ ३३ कोटी देवताको भगवान्को उपस्थि भएको जनविश्वास रहेको इन्द्रजात्रा व्यवस्थापन समितिका अध्यक्ष गौतम रतन शाक्य बताउँछन्। इन्द्रजात्राको महत्व धार्मिक र साँस्कृतिक रुपमा जति छ त्यति नै महत्व राजनीतिक रुपमा पनि छ। साढे दुई सय वर्ष अगाडि पृथ्वी नारायण शाहले कान्तिपुर (हाल काठमाडौं) मा आक्रमण गरेका थिए। उक्त आक्रमणपछि उनले कान्तिपुर नगरी जिते। जितसँगै विजय उत्सव निकालियो। संयोगबस त्यो समयमा इन्द्र जात्रा चलिरहेको थियो। तस्बिर : दिपेन श्रेष्ठ"
सिट बाँडफाँटमा गठबन्धन दल लचिलो,"काठमाडौं : प्रतिनिधिसभा र प्रदेशसभा चुनावमा सिट बाँडफाँटको अन्तिम संघर्षमा रहेका सत्तारूढ गठबन्धन दलहरू सिट बाँडफाँट र निर्वाचन क्षेत्र तोक्ने विषयमा निष्कर्ष नजिक रहेको गठबन्धनका नेताहरूले बताएका छन्। गठबन्धनभित्रै विविध असन्तुष्टिका बाबजुद पनि सिट बाँडफाँटको विषय गठबन्धनले बनाएको कार्यदलले टुंग्याउने चरणमा पुगेको छ। यस अवधिमा कुनै दल आफ्नै अडानमा बसे पनि कुनै दल भने लचिलो बनेको नेताहरूले बताएका छन् । नेपाली कांग्रेसका प्रवक्ता प्रकाशशरण महतले आफूहरू गठबन्धनमा भएको कुरामा स्पष्ट भएको बताए। उनले भने, कांग्रेस ठूलो पार्टी भएकाले पनि लचकता देखाएको हो। कांग्रेस ८५ मा रहन्छ। कांग्रेस लचक भएसँगै अन्य दलले पनि लचकता देखाउनैपर्छ। अब करिब सबै सहमतिमा आइसक्नु भएको छ, उनले भने, अब निर्वाचन क्षेत्रको विषयमा केही विवाद रहन सक्छ। ती पनि अधिकांश स्थानमा टुंगिसकेको छ। अन्तिम निष्कर्षमा पुगेको छ। कांग्रेसभित्रै पनि सिट बाँडफाँटमा दुई मत प्रष्ट देखिँदै आएको थियो। कांग्रेसको संस्थापन पक्ष केही लचिलो भएर जाने भन्दै आएको थियो भने संस्थापन इत्तर पक्ष भने सय सिटको दाबीमा अडान थियो। कांग्रेसकै नेता अर्जुननरसिंह केसीले भने पार्टीभित्रकै ४० प्रतिशतलाई बेवास्ता गर्दै अघि बढ्ने हो भने पार्टीभित्रै विद्रोह हुने गठबन्धनको नाममा सभापतिले पार्टीभित्रकै अर्को पक्षको प्रतिनिधित्वलाई बेवास्ता गर्न नमिल्ने बताए। उनले भने, पार्टीभित्रकै ४० प्रतिशतको आवाजलाई सभापतिजिले कसरी हेर्नुभएको छ। त्यसलाई हामीले पनि हेरिहेकै छौं। गठबन्धन हो भन्दैमा कुन हदसम्मको लचकता देखाउने हो ? अरू दलका साथीहरूले के गर्नुहुन्छ त्यो उहाँहरूको कुरा हो। हाम्रो सभापतिले पार्टीको सबै पक्षलाई समेट्नुपर्छ भन्ने हाम्रो कुरा हो। नेकपा माओवादीका अध्यक्ष पुष्पकमल दाहाल प्रचण्ड ले मंगलबारै धनगढी पुगेर सञ्चारकर्मी समक्ष प्रतिनिधिसभाको सिट संख्या र निर्वाचन क्षेत्रको भागबण्डा आजसम्म टुंगिसक्ने बताएका छन्। पार्टीको सुदूरपश्चिम प्रदेश प्रशिक्षणका लागि धनगढी पुगेका दाहालले कांग्रेस ८० सिट आसपास बस्न तयार भएसँगै सिट बाँडफाँड एउटा निष्कर्षमा पुगेको बताए। दाहालले भने, कांग्रेसले सय सिटको अडानबाट तल झरेसँगै सिट बाँडफाँटको विषय टुंगिएको छ। कांग्रेस ८० को आसपास बढीमा ४ सिट सम्ममा मानेको छ। हामीले पनि ६० सिट दाबी गरेका हौं। एकीकृत समाजवादीले २५ र जनता समाजवादीले २५ मागिरहेका छन्। यसमा फेरि पनि हेरफेर हुनेछ। सत्ता गठबन्धनले गठन गरेको सिट बाँडफाँटका लागि बनेको कार्यदलले आजसम्ममा प्रतिवेदन बुझाउने भएको छ। सिट बाँडफाँटको विषय निष्कर्षमा पुगेसँगै पछिल्लो समय निर्वाचन क्षेत्रबारे छलफल सुरु भएको छ। निर्वाचन क्षेत्रका विषयमा पनि कार्यदलले छलफल टुंग्याएर प्रतिवेदन गठबन्धनदलको नेतृत्वलाई बुझाउने तयारीमा छ। सबै निर्वाचन क्षेत्र बाँडफाँट गरेर अब गठबन्धनका शीर्ष नेतृत्वलाई दिने तयारीमा कार्यदल रहेको कार्यदलमै रहेका माओवादी महासचिव देव गुरूङले बताए। लोसपाका केही नेताहरूलाई पनि मिलाउनुपर्ने भन्दै कांग्रेसले केही सिट थपेको पनि दाहालले बताए। उनले भने, कांग्रेसले ८४ सिट लिने र २ सिट महन्थ ठाकुर र राजेन्द्र महतोलाई छोड्ने प्रस्ताव प्रधानमन्त्रीजीले राख्नुभएको थियो। एकीकृत समाजवादीले ४० सिट माग गरेको भए पनि २६ भन्दा तल नझर्ने अडान राखिराख्यो। अर्कोतिर जसपाले ३२ सिट दाबी गरे पनि २५ भन्दा तल झर्न नसक्ने अडान राख्यो। जसपा अध्यक्ष उपेन्द्र यादवले आफू एक्लै लडे पनि ९१० सिट जित्ने भएकाले गठबन्धनसँग मिलेर १४१५ सिट मात्रै पाउने भए गठबन्धन बाट निस्केर एक्लै चुनाव लड्ने कुरा पनि केही दिनअघि गठबन्धनको बैठकमै राखेका थिए। कम्तीमा २०२५ सिटभन्दा तल नझर्ने मनस्थितिमा रहेका जसपा र एकीकृत समाजवादीले ३२ सिटमा बराबर भाग लिँदा पनि १६१६ पाउने सम्भावना रहेको कार्यदलका एक सदस्यले बताए। बैठकमा शीर्ष नेता समक्ष उनले भने, थौरै सिटमा लड्दा पार्टीभित्र विद्रोह सुरु हुने र असन्तुष्टि बढ्ने भन्दै समानुपातिकतर्फको मत पनि घट्ने भएकाले बरु एक्लै निर्वाचनमा जाँदा राम्रो हुन्छ। सिट बाँडफाँटमा टुंगो लगाउँदा नेकपा (एमाले) बलियो भएका ठाउँमा कसरी र कसले लिने भन्ने विषय केही दिनसम्म छलफलको मुद्दा बन्यो। एक सदस्यले भने, निर्वाचन क्षेत्रको विषयमा पनि ठूलो विवाद यथावत छ। कतिपय निर्वाचन क्षेत्रको विवाद भने मनोनयन दिनसम्म पनि रहने निश्चित प्रायः छ।"
"लामखुट्टेले टोक्ला, डेंगु होला !","एकताका कोभिड १९ को कहरले विश्व त्राहिमाम थियो। अहिले भने नेपालको राजधानी काठमाडौंसहित थुप्रै सहर र जिल्लाहरूमा अर्काे संक्रमणले त्राहित्राहि बनाएको छ। त्यो हो डेंगु। राजधानी काठमाडौं त डेंगु संक्रमणको पनि राजधानी नै बनिरहेको छ। जहाँ दिनहुँ झन्डै सय बिरामी डेंगुका भेटिएका छन्। झापा, उदयपुर, चितवन, मकवानपुर, सिन्धुली, रामेछाप, बुटवल र जाजरकोटमा डेंगुका संक्रमित भेटिएका छन्। अझ थुप्रै जिल्लामा यो संक्रमण परीक्षणको कीट नै छैन। त्यसैले भए जति संक्रमित पहिचान हुन सकेका छैनन्। कतिपय ठाउँमा परीक्षण कीट कमसल हुनाले रोग पहिचान भएको छैन। धेरै भएको छैन नेपालीले यो रोगको संक्रमण बेहोर्नुपरेको। केही वर्षयता यो रोगको बर्सेनि संक्रमण देखिन थालेको छ। यो लामखुट्टेले टोकेर हुने संक्रामक रोग हो। लामखुट्टे देखा पर्ने भनेकै बर्खायाम हो। त्यसैले बर्खायाममा यसको संक्रमण हुन्छ। एडिस एजेप्टी र एडिस एल्बोपिक्टस प्रजातिको लामखुट्टेले मात्रै यसको संक्रमण गराउँछ, जसले राति होइन दिउँसोमात्रै मानिसलाई टोक्छ। साह्रै धेरै टाउको दुख्ने, हनहन्ती ज्वरो आउने, सासफेर्न गाह्रो हुने, रक्तस्राव हुने, शरीर गल्ने, रिंगटा लाग्ने र बान्ता हुनेजस्ता यो संक्रामक रोगको लक्षण हो। डरलाग्दो कुरा के भने संक्रामक हुनुका कारण यो एकबाट अर्काे व्यक्तिमा सर्छ। भय त्यसैको हो कि अहिले जुन रूपमा बिरामी देखिएका छन्, कतै यसले महामारीकै रूप लिने त होइन ? हो, त्यही विपत्ति आउला कि भनेर सचेत हुनुपर्नेछ। डेंगुबाट जोगिन लामखुट्टेको टोकाइबाट बच्नुपर्छ। डेंगु फैलाउने लामखुट्टे कालो रङको हुन्छ, जसमा सेतो थोप्लो पनि देखिन्छ। सचेत हुनुपर्ने सर्वसाधारण नागरिक हो। सरकारको काम सचेतना फैलाउने, परीक्षणको दायरा फैलाउने र उपचारको प्रबन्ध मिलाउने हो। तर नागरिक सजग भइदिने हो भने संक्रमण फैलन पाउँदैन। आफूलाई नभएसम्म हेलचेक्र्याइँ गर्ने बानी धेरैजनासँग हुन्छ। त्यही कारणले नै यस्ता संक्रामक रोगहरू फैलने हुन्। तसर्थ सर्वसाधारण सबैले पहिला आफू संक्रमित नहुने र अरूलाई पनि संक्रमण नहोस् भन्नेतिर ध्यान पुर्याएर व्यवहार गर्न जरुरी छ। जस्तो कि लामखुट्टेको बासस्थान पहिचान गरी संक्रमण फैलाउने त्यो जीवलाई आफ्नो वरिपरि नै हुन नदिन सकिन्छ। जमेको खाल्डाखुल्डी, गमलाको पानी, टायरमा जमेको पानी जहाँ कहीँ पनि लामखुट्टेले आफ्नो बासस्थान बनाउँछ। आफू वरिपरि त्यसरी पानी जम्न नदिनु बुद्धिमत्ता हुन्छ। कोठामा लामखुट्टे छिर्न दिनु हुँदैन, झ्यालढोलामा राम्ररी जाली लगाउनुपर्छ। त्यसमाथि पनि झुल लगाएर सुत्नु राम्रो हुन्छ। होइन भने डेंगुकै कारण ज्यान पनि जान सक्छ। ज्वरो आउनेलगायत जुन लक्षण देखिएपछि सबैभन्दा पहिला त अस्पताल पुगेर उपचार गराउनुपर्छ। धेरैजसो नेपाली भने सिकिस्त नभई अस्पताल जाने गर्दैनन्। त्यो भनेको आफ्नै ज्यानलाई जोखिममा पार्नु हो। अर्काेतिर घरमै बस्दा पनि तातो र झोलिला चिजहरू खानुपर्ने चिकित्सकहरूको सल्लाह छ। व्यक्तिव्यक्ति र आफ्नो बासस्थानतिर लामखुट्टेको बासस्थान नष्ट गर्न आफैं तदारुकता देखाउने र सरकारी निकायले सार्वजनिक ठाउँहरूमा डेंगु सार्ने लामखुट्टेको बासस्थान नष्ट गर्ने उपाय अपनाउनुपर्छ। विभिन्न औषधि छर्कने र ठाउँकुठाउँ जमेको पानी फाल्ने र जम्न नदिने गर्नुपर्छ। सरकारी निकाय तात्यो र सचेतना फैलाउँदै लामखुट्टेका बासस्थान नष्ट गर्नपट्टि लाग्यो भने नागरिकस्तरमा स्वतः जागरण पैदा हुन्छ। जो जहाँ छौं, आआफ्नो ठाउँबाट डेंगु नियन्त्रणमा योगदान गरी यसको संक्रमणको जोखिम घटाऔं।"
कर्मचारी अर्थात् कर्मका आचारी,"एकजना सेवा निवृत्त कर्मचारीले नागरिक सेवा लिन अतिरिक्त हैरानी भएको गुनासो हालैको एउटा कार्यक्रममा गर्दै थिए। उनका अनुसार आफू पूर्वकर्मचारी भएकोले चिनजानका आधारमा मात्र काम हुन सकेको, चिनेका कर्मचारी निख्रँदै गएपछि सामान्य सेवा लिन पनि असजिलो हुने स्थिति छ। म उनको कुरामा सहमति हुन नसकी प्रतिकार गर्न खोज्दै थिएँ। त्यहीबेला एक पूर्वसचिवले फोन गर्दै कुनै कामका लागि अमूक कार्यालयमा भनिदिनु आग्रह गर्नुभयो। अर्को दिन एक गोष्ठीमा धेरै जनसम्पर्क हुने विभागका प्रमुखसँग सर्वसाधारणले सेवा पाउन हैरानी भएको कुरा गर्दै थिएँ, उनी भन्दै थिए भनसुन गर्ने कर्मचारी, पूर्वकर्मचारी वा अन्य व्यक्तिहरू आफूहरू सर्वसाधारणभन्दा उपल्लो भएको सोचवृत्ति राख्नाले कार्यालयहरूले सबैलाई समान व्यवहार गर्न नसकेको दुःखेसो व्यक्त गरे। उनको आशय सेवाग्राही सबै समान हुन्, सेवाग्राहीले अरू सेवाग्राहीको पनि हकहित बुझिदिनु पर्छ, भनसुन गरेर पालो मिचिदिनु हुन्न भन्ने थियो। त्यसपछि मनमनै गम्दै एउटा समाजसेवा पुरस्कार वितरण समारोहमा आएँ। आफ्ना सन्तान गुमाएपछि सबै दुःखी बच्चाहरू आफ्नै सन्तान मानी पवित्र सेवा गर्दै सयौं दुःखी बालकको भविष्य निर्माण गरिरहेका समाजसेवीले सरकारी कार्यालयमा संस्था नवीकरण गर्न जाँदा भोगेको दुःखको कथा सुनाएर समारोहलाई नै सन्नाटामा पुर्याए। हामी कर्मचारीहरू र पूर्वकर्मचारीहरू फेरि स्तब्ध भयौं। एउटा स्थापित सञ्चारगृहले त कर्मचारीलाई राष्ट्रसेवक कि राष्ट्रबाधक भनेर छलफल कार्यक्रम नै आयोजना गर्न पुग्यो। धेरै कर्मचारी छन्, केही अपवादका आधारमा दृष्टिकोण नबनाउन अनुरोध गर्दै थिएँ। तर दर्शकलाई आश्वस्त गराउन हम्मे पर्यो। उनीहरू आफ्ना भोगाइहरू राख्दै थिए। भोगाइ र अनुभूति सामु तर्क र सिद्धान्तहरू कमजोर हुन्छन्। सहकारीबाट पीडित सहकारी सदस्यहरू सरकारले समयमै सहकारी नियमन गर्न नसेकोमा सरकारप्रति अवधारणा बनाइरहेका छन्। समयमा मल नपाउँदा कृषक, पाठ्यपुस्तक नपाउँदा अभिभावक, राहदानीपरिचयपत्रका लामो लाइनमा बसेका सर्वसाधारण, समयमा न्याय नपाएका पीडितहरू वा जो जहाँबाट समयमा सेवासुविधा पाउन सकिरहेका छैनन्, उनीहरू स्थायी सरकारका रूपमा चिनिएको संस्था निजामती सेवालाई आलोचना गरिरहेका छन्। एक स्थानमा भएको कामको ढिलासुस्तीले अन्यत्र पनि यस्तै हुन्छ भन्ने अनुभूूति विकास भैरहेको छ, र संस्थाहरू आलोचित भैरहेका छन्। यी आरोपहरू तिक्त लाग्न सक्छन्। धेरैजसो कर्मचारीहरू सेवाप्रति समर्पित पनि छन्। तर कर्मचारीमाथि बारम्बार यस्ता आरोप किन आउँछन् ? किन निजामती प्रशासन सधैं आलोचित छ भन्नेतर्फ गहन समीक्षा भएको छैन। परिणामतः सरकार, निजामती सेवा र प्रणालीप्रति जनविश्वास घट्दै गएको छ। के गरे कार्यालयहरू सेवास्थल बन्न सक्छन्, के गरे कर्मचारी कर्मका आचारी बन्न सक्छन् र नागरिकहरू आफ्ना संस्थालाई आफ्नो भनेर माया गर्ने अवस्थामा पुग्छन् भन्ने संवेदनशीलता नदेखाउँदाको परिणाम हो यो। राज्यको निर्माण नै सेवा व्यवस्थापनका लागि भएको हो। सरकार र राज्यका अन्य संरचनाको साख तथा वैधता नागरिक सेवा अनुभूतिबाट हुन्छ। नागरिक सेवा वितरण गर्नु नै राज्यको पहिलो र अन्तिम कर्तव्य हो। २००७ अघि नागरिकहरू रैतीको रूपमा थिए, राज्यले प्रतिरक्षा र सुरक्षा प्रशासनबाहेक अन्य सेवा कार्यमा ध्यान दिएको थिएन। पञ्चायत व्यवस्थाका समयमा जनतामा अधिकारको बोध थिएन, आलोचना गर्ने स्वतन्त्रता थिएन, सरकारी संरचनाबाट जेजस्ता सेवा दिइयो, त्यसैमा चित्त बुझाउथे। लोकतन्त्रको स्थापनापछि उत्तरदायी सरकार स्थापना भयो, पहिलो निर्वाचित प्रधानमन्त्री गिरिजाप्रसाद कोइराला नेतृत्वको सरकारले प्रधानमन्त्रीकै संयोजकत्वमा गठन गरेको उच्चस्तरीय प्रशासन सुधार आयोगको प्रतिवेदनले सेवाग्राही र सेवाप्रदाताबीच सम्बन्ध सुधार गर्न उल्लेख्य प्रयास गर्यो। प्रथम चरणको सुधारका नाममा अघि सारिएका यी प्रयासहरूले सेवाग्राही आफ्ना गुनासो र सुझाव राख्ने कामहरू गर्न थाले। कतिपय सेवा राज्यबाहिरका संरचनाबाट दिने गरी नीति संरचना परिवर्तन गरियो। निजामती सेवा ऐन, २०४९ ले पनि कर्मचारी आचरणका केही प्रावधानहरू राख्न पुग्यो। २०५६ मा प्रधानमन्त्री कृष्णप्रसाद भट्टराईले निमुखालाई न्याय, विपन्नलाई आय को आदर्श वाक्यसहित नागरिक सेवा सुविधालाई प्रभावकारी तुल्याउने निर्देशिका, २०५६ जारी गर्यो। यो बेलायतमा प्रधानमन्त्री जोन मेजरले जारी गरेको नागरिक बडापत्रको पहिलो नेपाली रूप थियो। त्यसलाई कार्यान्वयन गर्न स्वयं प्रधानमन्त्री, उपप्रधानमन्त्री उपस्थित भएर सरकारका सचिवलगायत उच्च पदाधिकारीलाई निर्देशनसहित अभिमुखित पनि गरियो। राजाको प्रत्यक्ष शासनकालमा गुनासो व्यवस्थापन, दौडाहा टोली, सार्वजनिक सुनुवाइलगायतका प्रावधान राखी सरकारी सेवासुविधालाई प्रभावकारी तुल्याउने निर्देशिका, २०६१ जारी गरियो।गणतन्त्र स्थापना भएपछि बनेको १३औं योजनाले पहिलो पटक आवधिक योजनाको ६ रणनीतिमध्ये एक सार्वजनिक सेवाका पहुँच, गुणस्तर र उपयोग विस्तार गर्ने घोषणा गर्यो। क्षतिपूर्तिसमेतको सेवा वडापत्र पनि जारी गरियो। घुम्ती सरकार, हेलो सरकार, सिफ्ट प्रणाली, मुस्कानसहितको सेवालगायत अनेकन प्रयासहरू भए। संघीयता कार्यान्वयनपछि स्थानीय सरकारलाई साधन, स्रोत, अधिकार र जिम्मेवारी दिइएको छ, प्रदेश तथा संघीय संरचनाका निकाय पनि सशक्तीकृत छन्। देशविदेश पढेकातालिम पाएका कर्मचारीहरू मुलुकले पाएको छ। तर पनि नागरिक स्तरमा सेवामा प्रशस्तै गुनासा छन्। ट्रान्सपरेन्सी इन्टरनेसनले त नेपालको छवि नै बिग्रिने गरी कार्यकारी प्रमुखले नै भ्रष्टाचारको नेतृत्व गरेको जस्ता निकै आपत्तिजनक कुरासमेत प्रतिवेदनमा उल्लेख गर्यो। निकै तिक्त लाग्ने यस्ता आरोप र गुनासाहरू जे जस्ता रहे पनि नागरिकहरू सार्वजनिक सेवा व्यवस्थापनबाट खुसी छैनन् भन्ने यथार्थ हो। नागरिक सेवा जनताको मन जित्ने गरी नभएसम्म जनताहरू राज्यप्रति खुसी हुँदैनन्। आफ्नो संस्था सबल, स्वच्छ र नैतिक बनोस् र आफूले पाउनुपर्ने सेवा समयमा पाउ भन्ने आशय जनतामा रहन्छ। सेवाग्राहीहरू नयाँनयाँ स्वाद र सन्तुष्टिका पारखी हुन्, सेवास्तरको निरन्तर सुधारको माग गर्छन्। राज्यको निर्माण नै सेवा व्यवस्थापनका लागि भएको हो। सरकार र राज्यका अन्य संरचनाको साख तथा वैधता नागरिक सेवा अनुभूतिबाट हुन्छ। सेवा व्यवस्थापनको प्रभावकारिताका लागि नै राज्यले नीति निकाय, सहजकारी निकाय, सेवा प्रदायक निकाय र निगरानी निकायहरू क्रियाशील बनाउने गर्छ। यस्ता निकायहरूलाई जनभावना अनुरूप परिस्कृत बनाउँदै लानुपर्छ। उदारीकृत लोकतन्त्रमा राज्य संरचना र यसभन्दा बाहिरका पात्र नागरिक सेवा व्यवस्थापनमा संलग्न हुन्छन्। अन्य पात्रले दिएको सेवामा पनि राज्य नै जिम्मेवार हुन्छ। ९० को दशकपछि नेपालमा पनि सेवा व्यवस्थापनमा राज्य बाहिरका पत्रहरू परिचालन भए पनि उनीहरूले अनुभूत गर्ने सेवा भावनाको बोध, समयबोध, गुणस्तर र पहुँच नै सेवा प्रभावकारिताका आधार हुन्। तर न सार्वजनिक क्षेत्र वा निजी क्षेत्र सेवा भावनाबाट परिचालित भए। सरकारी तथा गैरसरकारी संस्थाबाट भएको अध्ययन तथा सर्वेक्षणहरूले सेवा व्यवस्थापनमा प्रभावकारिताको कमी रहेको देखाएको छ। २०४८ मा उच्चस्तरीय प्रशासन सुधार आयोगले जे जस्ता कमजोरी देखाएको थियो, ती विषय अहिले पनि उस्तै छन्, झनै कमजोर बनेका छन्। सार्वजनिक सेवाले जनताका अनुभूूत आवश्यकतालाई सम्बोधन गर्न सकेका छैनन्, पुर्याइएका सेवा लक्षित वर्गसम्ममा पुग्न सकेको छैन। सेवास्तर पनि सन्तोषजनक छैन। सेवा पुगे नपुगेको विषयमा अनुगमन र मूल्यांकन गर्ने संयन्त्र भए पनि परिपाटीको अभाव छ। सेवा प्रदान गर्ने जिम्मेवार व्यक्ति, निकाय वा सेवाको प्रकारजस्ता कुराहरू निर्दिष्ट हुने व्यवस्था कि अस्पष्ट वा औपचारिक छ। सेवाप्रदायक अग्रपंक्तिका कर्मचारीलाई सेवाग्राहीप्रति प्रत्यक्ष उत्तरदायी बनाउन सकिएको छैन, उनीहरू काममा उत्साही पनि छैनन्। सबैभन्दा महत्त्वपूर्ण कुरा सेवासंस्कृतिको अभाव छ।घरआँगनबाट सेवा दिने उद्देश्यले संघीय शासन प्रणाली लागू गरिएको छ। सर्वसाधारणहरू सबै प्रकारका समस्याको एकमुष्ट समाधान संघीयताले दिन्छ भन्ने सोचमा थिए। तर संघीय शासन पद्धति क्रियाशील भएको पाँच वर्ष बितिसक्दा पनि कतिपय स्थानीय तहहरूमा प्रणाली निमाण भैसकेको छैन, सेवा व्यवस्थापनमा दोहोरोपन छ। संघीयता सेवा हुनुपर्नेमा शासन भएको अनुभूति हुँदैछ। पञ्चायती व्यवस्थामा जनतामा अधिकारको बोध थिएन। आलोचना गर्ने स्वतन्त्रता थिएन। सरकारी संरचनाबाट जेजस्ता सेवा दिइयो, त्यसैमा चित्ता बुझाँउथे। सेवा व्यवस्थापन सुधारका लागि सेवा बडापत्र जारी गर्ने काम पनि प्रराम्भमा उत्साह र पछि औपचारिकतामा परिणत भयो। सेवाका क्षेत्रगत मापदण्ड विकास गरिएका छैनन्। सेवास्थलमा सेवाग्राहीप्रतिको व्यवहारमा शिष्टता, विनम्रता छैन, कतिपय महत्त्वपूर्ण सेवास्थलमा बिचौलियाको हाबी छ। सेवा व्यवस्थापन र विकास आयोजनाको कार्यान्वयनमा जिम्मेवार व्यक्तिलाई नै जिम्मेवार बनाउने गरी प्रचलनमा ल्याएको कार्यसम्पादन करार विस्तारै विस्थापित भयो। सेवा र सेवाग्राही सम्बन्धको प्रभावकारी अनुगमन र सहजीकरण हुन सकेको छैन। परिणामतः निजामती सेवा आरोपित मात्र होइन, अस्तित्वको क्रसरोडमा छ। सेवा व्यवस्था सुधार गर्ने काम कुनै पक्षमा मात्र केन्द्रित गरेर पर्याप्त हँुदैन, यो नीतिदेखि नतिजासम्मको सुधार शृंखलामा रहनु पर्छ। नीतिगत क्षेत्रमा केही सुधार गर्नुपर्ने देखिन्छ। जस्तो कि निजामती सेवाको मूल्यको घोषणा, कार्यक्षेत्र निर्धारण, सेवामापदण्ड निर्धारण, क्षेत्रगत मापदण्ड निर्धारणजस्ता विषयहरू नीति सुधारका क्षेत्र हुन्। नीतिले मात्र काम गर्दैन, त्यसलाई कार्यरूप दिन कर्मचारी अभिमुखीकरण, क्षमता विकास, मूल्यसंस्कृति अभिमुखीकरणमार्फत सामथ्र्य र स्वभाव सुधार गर्नुपर्छ। त्यस्तै सेवाग्रहीसँगको सम्बन्ध सुधारका लागि सेवा बडापत्र, पृष्ठपोषण प्रणाली, सेवास्थलमा सहजीकरण, सहभागिता, सेवासंवाद प्रणाली, सार्वजनिक परीक्षणजस्ता नागरिक विवेचना पद्धति पनि चाहिन्छ। सेवाग्राहीको मन जित्ने सेवा भएन भने त्यसको कुनै अर्थ रहँदैन। कार्यालयको लेआउट, ठूला कार्यालयमा सोधपुछ, सम्पर्क व्यक्ति व्यवस्था, पोसाकपहिचान, एकद्वार प्रणाली, निर्णय सरलीकरणजस्ता कार्यालय व्यवस्थापनमा ध्यान दिनु जरुरी छ। सेवा प्रवाहका समयमा रहने व्यक्तिगत आग्रह हटाउन सके जति सूचना प्रविधिको उपयोग, भर्चुएल संगठनको अभ्यास, वर्कफ्रेम होम, सिस्टम इन्टरफेसिङ आदिलाई अभ्यासमा ल्याउनु पर्छ। अग्रपंक्तिका कार्यालयमा काम गर्ने कर्मचारीलाई सेवाग्राहीप्रति प्रत्यक्ष उत्तरदायी बनाउने कार्यसम्पादन प्रणाली चाहिन्छ। कार्यालयमा आउनेबित्तिकै मीठो शब्दले स्वागत अभिवादन, विनम्र प्रस्तुती र सकारात्मक संवादले पनि सेवासंस्कृति विकास गर्न सकिन्छ। दक्षिण अफ्रिकाले अवलम्बन गरेको वाथोपेले रणनीतिले व्यवहार र शिष्टतालाई प्रधानता दिन्छ। साथै सेवा वितरणको नियमित अनुगमन, सुपरिवेक्षण र यसैका आधारमा कर्मचारीको मूल्यांकन गर्ने, कर्मचारी स्वमूल्यांकित हुने प्रणाली बसाउनु पर्छ। सार्वजनिक कार्यालयहरू सेवास्थल हुन्। सेवास्थलमा जनताका भावना परिचालित भएमा मात्र नागरिक निकायहरू सच्चा अर्थमा सेवा स्थल बन्न सक्छन्। सार्वजनिक निकाय सर्वसाधारणका भावना आवश्यकता र अपेक्षा पूरा गर्न निरन्तर क्रियाशील हुनुपर्छ। नीति संरचनादेखि कार्यव्यवहार सुधारका निरन्तर प्रक्रियाबाट नै अग्रपंक्तिका कार्यालय वास्तविक रूपमा नै जनभावनाका केन्द्र बन्दछन्। निजामती सेवा दिवसका उपलक्ष्यमा गर्ने प्रण यिनै विषयमा केन्द्रित हुनुपर्छ, अनिमात्र व्यावसायिक र सिर्जनशील प्रशासनः विकास, समद्धि र सुशासन को आदर्श वाक्यले सार्थकता पाउँछ।"
"छोरी सरकारीमा, छोरा बोर्डिङमा","गोरखा : गोरखा नगरपालिका७ को एक दम्पतीका दुई मात्र सन्तान छन्। छोरा निजी र छोरी सरकारी स्कुलमा पढ्छन्। अभिभावक घरायसी काममा व्यस्त हुने हुँदा दिनहुँ भाइलाई बोर्डिङ पुर्याउने जिम्मा दिदीको हुन्छ। भाइलाई बोर्डिङको गेटसम्म पुर्याएर फर्किँदा उनी स्कुल पुग्न प्रायः ढिला हुने गर्छ। छोरा पढ्ने द वल्र्ड क्यापिटल स्कुलको शिशु कक्षामा २ सय ४१ विद्यार्थी छन्। त्यहाँ छोराको संख्या १ सय ४२ छ। छोरीको संख्या जम्मा ९९ छ। छोरी पढ्ने शक्ति माविको कक्षा २ मा जम्मा २३ जना विद्यार्थी छन्। त्यहाँ छोरा ७ र छोरी १६ जना पढ्छन्। छोरालाई महँगो खर्च गरी बोर्डिङ र छोरीलाई काम चलाउका लागि मात्र पढाउने विभेद गोरखा सदरमुकाममा अझै व्याप्त छ। द वल्र्ड क्यापिटल बोर्डिङमा १ हजार ७ सय ५७ विद्यार्थी पढ्छन्। जसमा छोराको संख्या १ हजार ६६ छ। छोरीको संख्या त्योभन्दा कम ६ सय ९१ छ। शक्ति माविमा पढ्ने जम्मा ६ सय १९ विद्यार्थीमध्ये छोरीको संख्या ३ सय ३० छ। छोराको संख्या त्योभन्दा कम २ सय ८९ छ। छोराको संख्या बोर्डिङमा धेरै, छोरीको संख्या सरकारी स्कुलमा धेरै रहेको यो दृश्य यी दुई विद्यालयमा मात्र होइन। आफूलाई जति आधुनिक भएको दाबी गरे पनि छोरा र छोरीमा जन्मेदेखि नै विभेद गर्ने कहालीलाग्दो अवस्था समाजमा अहिले पनि रहेको सरोकारवालाको भनाइ छ। बिहे नहुञ्जेल त पढाइ राख्नुपर्यो भनेर देखाउन मात्र छोरीलाई स्कुल पठाएको जस्तो देखिन्छ। श्याम लामिछाने, सचिव, शिक्षक महासंघ गोरखा नगरपालिकामा ४७ सामुदायिक र २२ बोर्डिङ स्कुल छन्। सामुदायिकमा पढ्ने ८ हजार ६४ विद्यार्थीमध्ये छात्रको संख्या ३ हजार ९ सय ३२ छ। छात्राको संख्या ४ हजार १ सय ३२ छ। यसको ठीक उल्टो ६ हजार ७ सय १२ विद्यार्थी पढ्ने बोर्डिङ स्कुलमा छात्रको संख्या ३ हजार ७ सय ६९ र छात्राको संख्या जम्मा २ हजार ९ सय ४३ छ। गर्भावस्थादेखि नै छोरा र छोरीलाई विभेद गर्ने पितृसत्तात्मक सोचका कारण यस्तो देखिएको गोरखा नगरपालिकाका शिक्षा शाखाका कर्मचारी ध्रुव अर्याल बताउँछन्। छोरा र छोरीलाई गर्भावस्थादेखि नै विभेद गर्ने गरिएको हाम्रो समाजको कटु यथार्थ लुकाएर लुक्न सक्दैन, अर्याल भन्छन्, छोरालाई सक्षम बनाउनुपर्छ। स्मार्ट बनाउनुपर्छ। तर, छोरीलाई फाल्टुचाहिँ राख्नु हुन्न सक्षम भए पनि भो, नभए पनि भो भन्ने सोचले यस्तो भएको हो। सरकारी विद्यालयमा निःशुल्क पढाइ हुन्छ। खर्च गरेर पढाइयो भने मात्र समाजमा सान, मान बढ्छ भन्ने गलत सोचले समाज जकडिएको उनको तर्क छ। छोरी ठूलो हुञ्जेलसम्म गाउँको सामुदायिक विद्यालयमा पढाइराख्ने अभिभावक पनि छोरा जन्मनासाथ बोर्डिङमा पढाउनुपर्छ भनेर सहरमा डेरा लिन आइपुग्छन्, उनी भन्छन्, महँगो खर्च गरेर छोरालाई बोर्डिङ पढाएको देखाउने देखासिकीले गर्दा पनि यस्तो भएको हो। माध्यमिक तहको शिक्षा उत्तीर्ण गरिसकेपछि छोरालाई पढ्न सहर पठाउने र छोरीलाई गाउँकै प्लस टुमा पढाउने जमात पनि ठूलै रहेको शिक्षक महासंघका सचिव श्याम लामिछानेको भनाइ छ। बिहे नहुञ्जेल त पढाइ राख्नुपर्यो भनेर देखाउन मात्र छोरीलाई स्कुल पठाएको जस्तो देखिन्छ। छोरालाई चाहिँ उपलब्धि सुनिश्चित हुनुपर्छ भनेर बोर्डिङ स्कुलमा पठाउने गरेको पाइन्छ, लामिछाने भन्छन्, यो दृश्य अझै क्याम्पस पढ्न थालेपछि देखिन्छ। जब १० कक्षा पार गर्छन्, अनि छोरीलाई गाउँकै स्कुलमा ११, १२ पढाउँछन्। छोरालाई प्रायःले सहर पठाउँछन्। छोरा र छोरीमा कहालीलाग्दो विभेद रहेको उनको भनाइ छ।"
सुशासन नारामै सीमित,"२०१३ भदौ २२ गते तत्कालीन प्रधानमन्त्री टंकप्रसाद आचार्यको पालामा निजामती सेवा ऐन जारी भयो। त्यसकै सम्झनामा हरेक वर्ष भदौ २२ गते निजामती सेवा दिवस मनाइन्छ। २०६१ सालबाट नियमित रूपमा यो दिवस मनाउन थालिएको हो। पहिलोपटक मनाइएको निजामती सेवा दिवसको नारा थियो सुशासन र प्रदान गरिने सेवाको प्रभावकारिता। २०६२ सालमा सबल प्रशासन, स्वच्छ प्रशासन भन्ने नारा दिइयो। आगामी पाँच वर्षको लागि (विसं २०७८२०८२) सम्म व्यावसायिक र सिजनशीलः विकास, समृद्धि र सुशासन भन्ने नारा दिइएको छ। हरेक वर्ष तय गरिने नारामा सेवाप्रवाह, जनसेवा, सुशासन, विकास र समृद्धिजस्ता शब्द आकर्षक रूपमा समेटिएका हुन्छन्। दिवसका नारा घोक्ने सरकारी निकाय र कर्मचारी संयन्त्रले काम कर्तव्य त्यसअनुसार बनाउन नसक्दा नागरिकस्तरमा कर्मचारीतन्त्रप्रति अझै पनि विश्वास जाग्न सकेको छैन। हाम्रो निजामती प्रशासनले तोकिएका सार्वजनिक सेवा प्रवाहका जिम्मेवारी के, कति, कसरी पूरा गर्न सक्यो वा सकेन ? आत्मसमीक्षा जरुरी छ। निजामती स्थायी सरकारले २००७ सालदेखि नै राजनीतिक परिवर्तनबाट सत्तासीन भएका विविध पृष्ठभूमि र चरित्रका राजनीतिज्ञको निर्देशन र सुपरिवेक्षणमा काम गरिसकेको छ। मुलुकको संविधानले केन्द्रीकृत व्यवस्थालाई संघीय संरचनामा परिवर्तन गरेको छ। संघ, प्रदेश र स्थानीय गरी तीन सरकारका लागि बेग्लाबेग्लै सेवा गठन हुने व्यवस्था संविधानले गरेको छ। मुलुकभर करिब ८० हजार निजामती कर्मचारी छन्। यसर्थ सेवा प्रवाह गर्ने क्रममा सेवाग्राहीको मानसम्मानमा कमी नगरी सेवा प्रवाह गर्न सके निजामती सेवा दिवसको नाराको सार्थकता हुनेछ। मुलुकको निजामती सेवालाई अवलोकन गर्ने हो भने ज्ञान, सीप र पहुँचको पर्याय बनेको निजामती सेवाले स्थायी सरकारका रूपमा राजनीतिक, सामाजिक एवं सांस्कृतिक रूपान्तरणका प्रत्येक चरणमा आफूलाई परिवर्तनको संवाहक बनाई राजनीतिक नेतृत्वलाई स्थापित गर्छ। विकसित मुलुकमा प्रशासनमा जनता पहिले भन्ने अवधारणा विकास भए पनि हाम्रोमा छैन। पहिला जनतालाई सेवा दिने भन्ने मूल मर्म आत्मसात् गर्दै संयुक्त राष्ट्रसंघले सन् २००३ को २३ जुनदेखि पब्लिक सर्भिस डे अर्थात् विश्व सार्वजनिक सेवा दिवसका रूपमा मनाउँदै आएको छ। विश्वमा ईशापूर्व चौथो शताब्दीमा चीनमा आविष्कार भएको सार्वजनिक प्रशासन करिब २४ सय वर्षपछि २०१३ सालमा नेपालमा औपचारिक रूपमा सुरु भएको थियो। यसरी देशको निजामती सेवाले लामो कालखण्डमा उज्याला र अँध्यारा पक्ष उदघाटित भएका छन्। निजामती सेवाप्रति आमधारणा राम्रो छैन। जनतालाई दिनु पर्ने सेवामुखी नभएको र भ्रष्टाचार र अनियमिततामा संलग्न भएको आरोप निजामती प्रशासनमाथि लागेको छ। मुख्य कारण नै नीति कार्यान्वयनमा सदाबहार कमजोरी छ। राजनीतिक परिवर्तन भइरहे पनि विकास नभएको केही जिम्मेवारी यसको पनि हुन्छ। यसरी राजनीतिज्ञ त कर्मचारीकै कारण सरकारले काम गर्न नसकेको आरोप लगाउँछन्। अतः मुलुकको संघीय निजामती सेवाको विधेयक संघीय संसद् विचाराधीन छ। जसमा लामो समयमा कानुनी रूप पाउन नसक्दा विद्यमान सेवा र गठन हुने प्रदेश र स्थानीय सेवा अन्योलमा छ। जसले गर्दा सरकारको दृष्टिकोण नै प्रष्ट नभएको संकेत गरेको छ। सेवामुखी नभएको, भ्रष्टाचार र अनियमिततामा संलग्न भएको आरोप निजामती प्रशासनमाथि लागेको छ। यसैगरी संघको काम प्रदेश वा स्थानीय तहमार्फत नगराउने गरी आफ्नै कर्मचारी प्रशासनको व्यवस्था गरेका छन्। जबकि भारतलगायत कतिपय मुलुकले न्याय सम्पादन र प्रशासनको सञ्चालनद्वारा राष्ट्रिय एकतालाई सुदृढ गर्ने उद्देश्यले एकीकृत स्वरूपको न्यायप्रणाली र प्रशासन सञ्चालन र व्यवस्थापनका आधारभूत सिद्धान्तमा एकरूपता कायम गर्ने व्यवस्था अपनाएका छन्। हाम्रो देशले पनि एकीकृत स्वरूपकै न्यायप्रणाली अवलम्बन गरेको छ। जबकि संविधानको धारा २८५ ले संघ, प्रदेश र स्थानीय तहको कर्मचारी प्रशासन सञ्चालन गर्न अलगअलग तहले अलगअलग कानुन बनाई सञ्चालन गर्ने व्यवस्था गरेको भए पनि संघ, प्रदेश र स्थानीय तहले कर्मचारी प्रशासन सम्बन्धित कानुन बनाउँदा संविधानको धारा ५१ को खण्ड (ख) को देहाय (४) ले निर्दिष्ट गरेको सार्वजनिक प्रशासनलाई स्वच्छ, सक्षम, निष्पक्ष, पारदर्शी, भ्रष्टाचारयुक्त, जनउत्तरदायी र सहभागितामूलक बनाउँदै राज्यबाट प्राप्त हुने सेवासुविधामा जनताको समान र सहज पहुँच सुनिश्चित गरी सुशासनको प्रत्याभूति गर्ने सिद्धान्तको पालना गर्नुपर्नेछ। सुशासन नारामै सीमित छ। यसमा सेवाप्रवाह र सुशासन हात्तीको देखाउने दाँतजस्तै बनिदिँदा समृद्धि यात्रा झनै टाढिँदै गएको छ। कुनै पनि कर्मचारीको मानसम्मानमा सरकारले कमी हुन दिनु हुँदैन। कर्मचारीले पनि सेवाग्राहीको मानसम्मानमा कमी हुन दिनु हुँदैन। यो नै कर्मचारीतन्त्र र राज्यबीचको समझदारीको सही कदम पनि हो। निजामती सेवा भन्नाले राष्ट्रको संविधान र कानुनले परिभाषित गरेको, योग्यता प्रणालीबाट छनोट भएका जनशक्ति रहेको, गैरसैनिक प्रकृतिको, सरकारको नीति व्यवस्थापन र कानुनको कार्यान्वयनमा संलग्न रहने एवं आधारभूत सार्वजनिक सेवा प्रदान गर्ने सार्वजनिक प्रशासनको प्रमुख अंग हो। देशमा हाल ७ सय ६१ वटा सरकारहरू छन्। यिनीहरूले नै आफ्नो कार्य स्थलमा सिंहदरवारको आभाष हुने खालका विभिन्न किसिमका सेवाहरू तथा सुविधाहरू जनसमक्ष लगेको अनुभूति हुनु स्वाभाविकै हो। यी सरकारहरूबाट जनताले सोचेअनुसारको सेवा तथा सुविधा पाउनुपर्ने राज्यको पनि दायित्व हो। यसरी नै संघ, प्रदेश र स्थानीय तहबाट उचित रूपमा सेवाग्राहीको काम गर्ने र लक्षित योजना कार्यान्वयन हुनु नै सरकारको सफलता हो।"
लघुवित्तको ऋण दुरुपयोग,"काठमाडौं : लघुवित्त वित्तीय संस्थाको संख्या धेरै भएको सरोकारवालाले औंल्याएका छन्। नेपाल राष्ट्र बैंकका पूर्वगभर्नर गणेशबहादूर थापाले यसबाट ऋण लिनेले पनि दुरुपयोग गरेको बताएका हुन्। निर्धन उत्थान लघुवित्तले मंगलबार आयोजना गरेको गरेको कार्यक्रममा उनले लघुवित्तको विकृति अन्त्य गर्न जोड दिएका हुन्। डा हरिहरदेव पन्तको सातौं वार्षिक पुण्य स्मृति दिवसका अवसरमा उनले डा पन्तको सोचलाई बिचलन गर्ने काम गरिएकोमा चिन्ता व्यक्त गरे। लघुवित्तको संख्या पनि धेरै छ। यसबाट ऋणी सदस्यले लिएको कर्जा पनि सदुपयोग भएन। एक शीर्षकमा ऋण लिएर अर्को शीर्षकमा खर्च गर्ने विकृति देखिएको छ, पूर्वगभर्नर थापाले भने, यसैले यस्ता विकृति अन्त्य गर्नुपर्छ । लघुवित्त वित्तीय संस्थाका सञ्चालकको लघुवित्त संघ नेपालका अध्यक्ष जगत पोखरेल डा पन्तले लघुवित्तलाई दिएको योगदानको प्रशंसा गरे। कतिपय लघुवित्तमा विचलनको समस्या रहेको नेपाल लघुवित्त बैंकर्स संघका अध्यक्ष प्रकाशराज शर्माले स्विकार गरे। लघुवित्तामा १ शीर्षकमा ऋण लिएर अर्को शीर्षकमा खर्च गर्ने प्रवृत्तिा हाबी विकृति नेपाल राष्ट्र बैंकका डेपुटी गभर्नर डानीलम ढुंगानाले लघुवित्त वित्तीय संस्थाबाट प्रवाह भएको कर्जा सदुपयोग तथा दुरुपयोग भए नभएकाबारे नियमनमा जोड दिनुपर्ने बताइन्। यद्यपि लघुवित्तहरूले विवेकशील ढंगबाट व्यवसाय गर्न पनि डा ढुंगानाको अनुरोध छ। लघुवित्त संस्थाको कर्जा प्रवाह उत्पादनमूलक क्षेत्रमा गर्नैपर्ने उनले बताइन्। असार मसान्तसम्म मुलुकभर ६६ वटा लघुवित्तमार्फत कुल ५८ लाख ६८ हजार ऋणी सदस्य छन्। यसमध्ये ५६ लाख ५३ हजार मात्रै महिलाले कर्जा लिएर उद्यमशील बनेको उनले जानकारी दिइन्। डेपुटी गभर्नर डा ढुंगानाका अनुसार उक्त ऋणीबाट असारसम्ममा ४ खर्ब ४९ अर्ब रुपैयाँ कर्जा प्रवाह भएको र वचत संकलन १ खर्ब ५९ अर्ब रुपैयाँ रहेको छ। यस्तै निर्धन उत्थान लघुवित्तका प्रमुख कार्यकारी अधिकृत जनार्दनदेव पन्तले उद्यमीहरूलाई कर्जा लिएपछि उत्पादनमूलक क्षेत्रमा लगानी गर्न चेतना जगाइरहेको जानकारी दिए।"
जनकपुरका अस्पताल ९० प्रतिशत अवैध,"जनकपुरधाम : सर्लाहीको ब्रह्मपुरी गाउँपालिका३ त्रिभुवन नगरकी चञ्चला देवीलाई सोमबार रातिदेखि प्रसव पीडा भयो। प्रसूति गराउन जनकपुरधामस्थित प्रादेशिक अस्पतालमा लगियो। डा अभय मण्डलले शल्यक्रिया गरी बच्चा निकाले। नवजात शिशुको स्वास्थ्य अवस्था कमजोर रहेको भन्दै एनआईसीयूमा भर्ना गरी उपचार गर्नुपर्ने सुझाव डा मण्डलले बुवा रवीन्द्र साहलाई दिए। उक्त अस्पतालमा एनआईसीयू खाली नरहेको भन्दै रामानन्दचोकस्थित नैना अस्पतालमा पठाए। तर, नैनाका चिकित्सकको लापरवाहीका कारण शिशुको जन्मिएको दोस्रो दिनमा ज्यान गयो। प्रादेशिक अस्पतालकै महिला तथा प्रसूति रोग विशेषज्ञ डा बृजमोहन रजकले सञ्चालन गरेको ५० शय्याको नैना १६ महिनादेखि बिनादर्ता सञ्चालनमा छ। जुन सरकारले जारी गरेको स्वास्थ्य संस्था स्थापना, सञ्चालन तथा स्तरोन्नति मापदण्ड निर्देशिका र जनस्वास्थ्य सेवा नियमावली, २०७७ विपरीत पाइएको छ। यही अस्पतालमा कार्यरत डा मण्डलले प्रादेशिकमा आएका बिरामीलाई यता सिफारिस गरेका हुन्। तर, उपचारको राम्रो बन्दोबस्त नहुँदा नवजात शिशुले ज्यान गुमाउनु परेको पीडित पक्षको भनाइ छ। बच्चा ठीक छैन भने अर्कै अस्पतालमा लग्छु। तपाईंले सम्हाल्न सक्नुहुन्न भने रेफर गरिदिनु भन्दै धेरै पटक आग्रह गरेँ। तर, डाक्टरले उसको अवस्थामा सुधार आएको भनी टार्दै गए, बुवा रवीन्द्रले भने, पहिला ठीक छ, ठीक छ भन्यो। तर, एक्कासि बुधबार बिहान बच्चा मर्यो भनी जानकारी गरायो। डा मण्डलले नैनामा एनआईसीयू छ भनेर प्रादेशिकबाट पठाए पनि यहाँ पनि एनआईसीयू नभएकै कारण बच्चाको मृत्यु भएको रवीन्द्रले बताए। पहिला बिरामीलाई रेफर गर्न नमानेको अस्पतालले बच्चालाई मारेर उल्टै दुई दिनमा ३२ हजार रुपैयाँको बिल थमायो। म त कहीँको रहिनँ, रवीन्द्रले गहभरि आँसु भर्दै दुखेसो पोखे। दोस्रो सन्तान पाएपछि रवीन्द्र मंगलबार हर्षित थिए। तर, उनको त्यो खुसी २४ घण्टा पनि टिक्न सकेन। नवजात शिशुलाई काखमा लिएर खेलाउन नपाउँदै उनको खुसी खोसियो। डामण्डल बच्चा जन्मिँदै मुटुको धड्कन कम भई अवस्था नाजुक भएकाले एनआईसीयूमा राख्न आफूले नै नैना अस्पताल ल्याउन सुझाव दिएको स्वीकार गर्छन्। भन्छन्, हामीले बच्चालाई बचाउन प्रयास गरेकै हौं। तर, सकिएन। अब यस्तोमा के गर्ने ? १६ महिनादेखि बिनादर्ता मनमौजी रूपमा अस्पताल सञ्चालन गर्दै आएका डा रजक अब दर्ता प्रक्रियामा जाने बताउँछन्। गलत उपचार र चिकित्सकको लापरवाहीका कारण बिरामीको जीवनसँग पटकपटक खेलबाँड हुँदै आएको छ। रामानन्द चोेकमै रहेको तराई राजधानी अस्पतालमा २०७८ माघ १९ गते चिकित्सकको लापरवाहीले एक नवजातले ज्यान गुमाउनुपरेको थियो। तर, उपचार खर्च मिनाहा गरेर अस्पताल सञ्चालकले घटना थामथुम पारेका थिए। बिनादर्ता नै सञ्चालित तराई राजधानीमा महोत्तरीको बर्दिबास नगरपालिका६ किसाननगर चौलेखा बजारका आसिक साह श्रीमतीको प्रसूति गराउन गएका थिए। साह दम्पतीका नवजात शिशुको पनि अस्पतालको लापरवाहीले मृत्यु भएको थियो। यस्तै अर्को अस्पताल रामजानकीमा हात भाँचिएका बिरामीको शल्यक्रिया गर्दा ज्यानै गएको थियो। ज्यान गुमाउनेमा सिरहाको लक्ष्मीपुर पतारी गाउँपालिका१ पिपरा बस्ने ५० वर्षीया चन्द्रकला कामत छन्। कामतको शल्यक्रिया डा सञ्जय साहले गरेका थिए। शल्यक्रियापछि स्वास्थ्य अवस्था सामान्य रहेकी कामतलाई सामान्य वार्डमा सारिएको थियो। तर, चिकित्सकले सामान्य भनेको तीन घण्टा नबित्दै आमाको मृत्यु भएको छोरा रामसकल कामत बताउँछन्। अस्पताल प्रशासनले बिरामीको मुुटुको चाल कम हुँदा मृत्यु भएको दाबी गर्दै आएको छ। रामसकलले भने उचित उपचारको अभावका कारण आमाको मृत्यु भएको दाबी गर्छन्। यही अस्पतालमा २२ साउन २०७७ मा सुत्केरी गराउन भर्ना भएकी महोत्तरी गौशाला नगरपालिकाकी २३ वर्षीया गंगादेवी महतोको गलत समूहको रगत चढाउँदा ज्यान गएको थियो। उनलाई ओ पोजिटिभ रगत आवश्यक भएकोमा चिकित्सकले बी पोजिटिभ समूहको रगत चढाएका थिए। धनुषाको क्षिरेश्वरनाथ नगरपालिका१० गोपालपुरका २४ वर्षीय सुदीप दास तत्मा गत फागुन २१ गते राति मोटरसाइकल दुर्घटनामा गम्भीर घाइते भए। उपचार गर्न रामजानकीमा भर्ना भएका तत्माको ज्यान गयो। गम्भीर घाइतेको उपचार त्यहाँ सम्भव थिएन। तर, त्यहाँका चिकित्सकले हामी जसरी पनि बिरामी ठीक पार्छौं भन्दै भर्ना लिए। अर्को दिन बिहानै उनको मृत्यु भयो। अवैध रूपमा सञ्चालित रामजानकी अस्पताल जनकपुर क्षेत्रमा निजी क्लिनिकबाट भएका यस्ता थुप्रै स्वास्थ्यसम्बन्धी लापरवाहीका कारण कैयौं बिरामीले अकालमै ज्यान गुमाएका छन्। कतिपयको अवस्था झन् बढी सिकिस्त भएको छ। तर, अधिकांश लापरवाहीका घटना कि आर्थिक लेनदेनमा ढाकछोप गर्ने कि त डरधाक देखाएर लुकाउने गरिएको छ। ९० प्रतिशत अस्पताल अवैध जनकपुरधाम उपमहानगरपालिका क्षेत्रमा सञ्चालित ९० प्रतिशत अस्पताल र ९५ प्रतिशत औषधि पसल अवैध रहेको मधेस प्रदेशको सामाजिक विकास मन्त्रालय मातहत रहेको स्वास्थ्य निर्देशनालयका निर्देशक विजय झा स्वीकार गर्छन्। हामीले निजी रूपमा सञ्चालित अस्पतालहरूको तथ्यांक संकलनको काम गर्दैछौं, स्वास्थ्य निर्देशक झाले भने । जनकपुरमा उद्योगधन्दा तथा कलकारखाना फस्टाउन नसके पनि स्वास्थ्य क्षेत्रको बजार तथा कारोबार फस्टाउँदो छ। सरकारी अस्पतालका रूपमा जनकपुर प्रादेशिक अस्पताल मात्र रहे पनि निजी अस्पताल तथा क्लिनिकको संख्या बढ्दो छ। अस्पताल रोडमा रहेका पुराना भवन भत्काएर नयाँ बनाएर त्यसमा स्वास्थ्यको व्यापार भइरहेको छ। हुन त जनकपुर प्रवेश गर्ने सबै नाकाको प्रवेशमार्गमै पनि नर्सिङ होम सञ्चालित छन्। जटही नाकाबाट प्रवेश गर्दा सञ्जीवनी अस्पताल, पूर्वपश्चिम राजमार्गबाट जनकपुर प्रवेश गर्ने बाटोमा रमदैयामै जानकी मेडिकल कलेज र उत्तरबाट आउने बिरामीका लागि सिटी अस्पताल, नवजीवन अस्पताल, तराई राजधानी अस्पताल, उत्तरी क्षेत्रबाट आउने मार्गमा धनुषा अस्पताल, सिटी अस्पताल केयर नर्सिङ होमलगायत थुप्रै अस्पताल तथा क्लिनिक सञ्चालित छन्। तर, तीमध्ये अधिकांश दर्तानै नभएका र स्वास्थ्य मापदण्डसमेत पूरा नगरी नियमविपरीत सञ्चालनमा छन्। अस्पतालजस्तै प्याथोलोजी, डिजिटलदेखि जनरल एक्सरेसम्म, अल्ट्रासाउन्डसहितका चेकजाँच क्लिनिक उल्लेख संख्यामा छन्। तर, अधिकांश अवैध रहेको जानकार बताउँछन्। स्वास्थ्य सेवा प्रदान गर्ने उद्देश्यले निजी अस्पताल सञ्चालन गर्दा प्रचलित कम्पनी कानुनबमोजिम स्थापना भई अनुमति प्रदान गर्ने निकायबाट स्वास्थ्य सेवा सञ्चालन गर्न अनुमति प्राप्त गरेको हुनुपर्छ। २५ शय्यासम्मका सामान्य अस्पतालका लागि सम्बन्धित स्थानीय तहबाट, २५ शय्यादेखि माथिका अस्पताल सम्बन्धित स्थानीय तहको सिफारिसमा प्रादेशिक स्वास्थ्य संरचना वा मन्त्रालयबाट स्वीकृति लिएर मात्र सञ्चालन गर्न पाउने व्यवस्था छ। तर, जनकपुरधाममा अवस्था फरक छ। यहाँका अधिकांश अस्पताल शक्ति र पहुँचका भरमा बिनादर्ता वर्षौंदेखि अवैध रूपमा सञ्चालनमा छन्। तर, अनुगमनकारी निकाय भने मौन छ। स्वास्थ्यजस्तो संवेदनशील विषयमा सबैभन्दा बढी खेलबाड भइरहेको छ। न स्थानीय तहले यसको व्यवस्थापनतर्फ चासो देखाएको छ नत प्रदेश सरकारले नै, युवा अभियन्ता सरोज मि श्र भन्छन्, च्याउ उम्रेझैं नगर क्षेत्रमा स्वास्थ्य संस्थाहरू खुलेका छन्। उपचार गर्ने चिकित्सकहरू पनि अनुभवहीनहरू छन्। यस्तोमा भगवान् भरोसा नै बिरामीको स्वास्थ्य छ। ड्युटी अवधिमा कुनै पनि चिकित्सकले निजी क्लिनिक वा अस्पतालमा सेवा दिनु गैरकानुनी हो। तर, प्रादेशिक अस्पताल जनकपुरमा कार्यरत अधिकांश चिकित्सक ड्युटी अवधिमै आआफ्नो क्लिनिक वा स्वास्थ्य संस्थामा बस्ने गरेको पाइन्छन्। उनीहरूका निजी स्वास्थ्य संस्था अस्पतालकै छेउछाउ छन्। सरकारी अस्पतालमा उपचारका लागि आउने बिरामीलाई प्रारम्भिक उपचार मात्रै गरेर निजी क्लिनिक वा स्वास्थ्य संस्थामा सम्पर्क गर्न चिकित्सकले नै दबाब दिने गरेका छन्। निःशुल्क वा निकै न्यून शुल्कमा सरकारी अस्पतालमा पाउन सकिने सेवासुविधाका लागि पनि सरकारी अस्पतालकै चिकित्सकको निजी स्वास्थ्य संस्थामा हजारौं रुपैयाँ तिर्नुपर्ने बाध्यता बिरामीको छ। चिकित्सकले ड्युटीको समयमा अन्यत्र सेवा दिने गरेको स्वीकार गर्छन्, जनकपुर प्रादेशिक अस्पतालका मेडिकल सुपरिटेन्डेन्ट डा प्रमोद यादव। यस क्षेत्रको स्वास्थ्य अवस्था निकै लथालिंग छ। अस्पतालमा बिचौलियाको बिगबिगी छ। बिरामीलाई डरत्रास देखाएर निजी अस्पतालहरूमा लग्ने र उनीहरूसँग लाखौं ठगी गर्ने क्रियाकलाप पनि व्यापक भइरहेको मलाई जानकारी छ, डा यादव भन्छन्, तर, यी सबैको सुधारका लागि प्रदेश सरकार, स्थानीय तह र स्थानीय सरोकारवालाहरूसँग समन्वय गरी कामकारवाही अगाडि बढाउनु आवश्यक छ। उनका अनुसार अस्पतालमा भौतिक पूर्वाधार अभाव छ। बिरामीको चाप निकै बढी हुन्छ। यस्तो अवस्थामा निजी स्वास्थ्य सेवाप्रदायकले फाइदा उठाउँछन्। तर, निजी रूपमा पनि रकम बढी लिएर राम्रो सेवा भने दिने गरेको पाइँदैन, उनी भन्छन्, अधिकांशले बिरामीलाई ठग्ने काम गरेका छन्। अब म पनि एउटा मिसन नै बनाएर प्रादेशिक अस्पताल सुधारतर्फ प्रयास गर्नेछु। अस्पताल सञ्चालनका लागि पूर्वाधार र स्वास्थ्य मापदण्डको पालना गर्नु अनिवार्य छ। तर, जनकपुरमा सञ्चालित अधिकांश निजी अस्पताल र क्लिनिक स्वास्थ्य मापदण्डविपरीतका छन्। जस्ताको छानो हालेको भवनमा न पार्किङको उचित बन्दोबस्त मिलाइएको हुन्छ। नत खानेपानी र शौचालयकै। सरसफाइ त अझ न्यून स्तरको हुने गरेको छ। बिरामी र कुरुवालाई राम्रो र स्वस्थ्य वातावरणसमेत उपलब्ध नगराउने यी स्वास्थ्य संस्थाहरूले उपचारको नाममा लाखौं असुली गर्दै आएको छ। नगरक्षेत्रमा सञ्चालित अधिकांश फार्मेसी अवैध र तिनीहरूले नियमविपरीत कारोबार गरिरहेका छन्। नैना अस्पतालले सञ्चालनमा ल्याएको फार्मेसी पनि बिना दर्ता सञ्चालित छ। चिकित्सकले फार्मेसीको नामै तोकेर फलानोबाटै औषधि किनेर ल्याउनु भनी बिरामीलाई दबाब दिने गरेका छन्। फार्मेसीले औषधिको दररेटभन्दा दोब्बर रकम लिएर बिरामीलाई सास्ती दिने गरे पनि यसको अनुगमन र नियन्त्रणतर्फ सम्बन्धित निकायको ध्यान पुग्न सकेको देखिँदैन। अवैध रूपमा सञ्चालित नैना अस्पताल जनस्वास्थ्य सेवा नियमावली, २०७७ को नियम १२ (१)मा कसैले पनि इजाजतपत्र नलिमई निजी गैरसरकारी, सहकारी वा गैरनाफामूलक सामुदायिक स्वास्थ्य संस्था सञ्चालन गर्न वा त्यस्तो संस्थाबाट स्वास्थ्य सेवा उपलब्ध गराउन नहुने उल्लेख छ। यो नियमावलीले कुन निकायले कुन तहको स्वास्थ्य संस्थालाई इजाजतपत्र दिने भनेर व्यवस्था गरेको छ। इजाजतपत्र नलिने स्वास्थ्य संस्थाको अनुमति स्वतः खारेज हुने व्यवस्था उपनियम ७ ले गरेको छ। जहाँ लेखिएको छ, यसरी खारेज भएपछि त्यस्तो स्वास्थ्य संस्थाको सम्पत्ति तथा दायित्व प्रचलित कानुनबमोजिम हुनेछ। जनकपुर नगरक्षेत्रमा वा मधेस प्रदेशभरि के कति स्वास्थ्य संस्थाहरू छन् ? तीमध्ये कति दर्ता छन् वा कति अवैध छन् वा कतिले मापदण्ड पूरा गरेका छन् भने तथ्यांक प्रदेश सरकारसँग नरहेको स्वास्थ्य निर्देशक विजय झा बताउँछन्। यहाँ विभिन्न स्तरका अस्पताल र क्लिनिक सञ्चालित छन्। प्रदेशको १ सय ३६ पालिकामा कहाँ कुन स्वास्थ्य संस्थाले स्वीकृति प्राप्त गरेको छ र कसले गरेको छैन भनेर एउटा प्रभावकारी सर्भेको आवश्यकता छ, झा भन्छन्, यस क्षेत्रमा रहेका अधिकांश औषधि पसल र औषधि पसलहरूसमेत अवैध छन्। यसको कुनै अनुगमन भएको छैन। उनका अनुसार प्रदेश सरकारले निजी क्षेत्रका स्वास्थ्य संस्थाको स्थापना, सञ्चालन तथा स्तरोन्नति मापदण्ड निर्देशिका बनाउने तयारी गरेको छ। प्रदेश अन्तर्गतका जति पनि निजी अस्पतालहरू छन् तिनको कसरी स्थापना गर्ने र कसरी व्यवस्थापन गर्ने त्यसलाई व्यवस्थित गर्न एउटा प्रयास हामी गरिरहेका छौं, उनी भन्छन्, तर, यसको दोस्रो चरणमा यदि स्वास्थ्य संस्थाको सर्वे भयो भने त्यसले स्वास्थ्यको असल चित्रण प्रदेशमा गर्न सकिन्थ्यो होला। स्वास्थ्य संस्थाको अनुगमन तथा सर्भेका लागि निर्देशनालयसँग बजेट अभाव रहेको उनको भनाइ छ। आवश्यक बजेट मन्त्रालयबाट उपलब्ध नगराइएको हुँदा तथ्यांक संकलनमा समस्या आइपरेको उनी बताउँछन्। स्वास्थ्य संस्थाको इजाजतपत्र तथा नवीकरण १२ इजाजतपत्र लिनुपर्ने : (१) कसैले पनि इजाजतपत्र नलिई निजी, गैरसकारी, सहकारी वा गैरनाफामूलक सामुदायिक स्वास्थ्य संस्था सञ्चालन गर्न वा त्यस्तो संस्थाबाट स्वास्थ्य सेवा उपलब्ध गराउनु हुँदैन । (२) अनुसूची९ बमोजिमका स्वास्थ्य संस्थाको लागि सोही अनुसूचीबमोजिमका निकायबाट इजाजतपत्र लिनुपर्नेछ । (७) उपनियम (१) मा जुनसुकै कुरा लेखिएको भए तापनि यो नियमावली प्रारम्भ हुँदाका बखत कुनै निकायबाट अनुमति नलिई सञ्चालनमा रहेका स्वास्थ्य संस्थाले नियम ९ बमोजिमको मापदण्ड वा नियम ११ बमोजिमको सञ्चालनको मापदण्ड पूरा गर्न समय माग गरेमा इजाजतपत्र दिने निकायले त्यस्तो स्वास्थ्य संस्थालाई औचित्य हेरी बढीमा ६ महिनाको समयावधि थप गर्न सक्नेछ । सो अवधिभित्र इजाजतपत्र नलिने स्वास्थ्य संस्थाको अनुमित स्वतः खारेज हुनेछ । यसरी खारेज भएपछि त्यस्तो स्वास्थ्य संस्थाको सम्पत्ति तथा दायित्व प्रचलित कानुनबमोजिम हुनेछ । अनुसूची९ (नियम १२ को उपनियम (२)सँग सम्बन्धित) (१) मन्त्रालय वा मन्त्रालयले तोकेको निकायबाट इजाजतपत्र लिनुपर्ने र नवीकरण गराउनुपर्ने स्वास्थ्य संस्था ः (क) २०० शय्या माथिका जनरल अस्पताल (ख) विशेषज्ञ अस्पताल (ग) विशिष्टीकृत अस्पताल (घ) बाल अस्पताल (ङ) ५० शय्या माथिका आयुर्वेद अस्पताल, विशेषज्ञ आयुर्वेद अस्पताल (च) निजी, गैरसरकारी, सहकारी वा गैरनाफामूलक सामुदायिक शिक्षण कलेजले सञ्चालन गर्ने शिक्षण अस्पताल (छ) होमियोप्याथी अस्पताल (ज) जेरियाट्रिक केयार सेन्टर (झ) क श्रेणीको रेडियो इमेजिङ सेन्टर (ञ) रक्तसञ्चार केन्द्र (ट) ए र बी वर्गको प्रयोगशाला (ठ) टेस्टट्युब बेबी सेन्टर (ड) डायलासिस केन्द्र (२५ शय्याभन्दा माथि) (ढ) पुनःस्थापना केन्द्र (२५ शय्याभन्दा माथि) (ण) अन्य कुनै पनि तहको सूचीमा नपरेको र स्पष्ट नभएको स्वास्थ्य सेवा (२) प्रदेश सरकार वा प्रदेश सरकारले तोकेको निकायबाट इजाजतपत्र लिनुपर्ने र नवीकरण गराउनुपर्ने स्वास्थ्य संस्थाहरू ः (क) २५ देखि २०० शय्यासम्मका जनरल तथा विशेषज्ञ अस्पताल (ख) २५ देखि ५० शय्यासम्मका आयुर्वेद अस्पताल (ग) डेन्टल क्लिनिक, विशेषज्ञ क्लिनिक, पोलिक्लिनिक (घ) आँखा उपचार केन्द्र (ङ) सी वर्गको प्रयोगशाला (च) ख श्रेणीको रेडियो इमेजिङ सेन्टर (छ) डायलासिस केन्द्र (२५ शय्यासम्म) (ज) पुनःस्थापना केन्द्र (२५ शय्यासम्म) (झ) हस्पिस सेन्टर (३) स्थानीय तह वा स्थानीय तहले तोकेको सो तहको निकायले इजाजतपत्र दिने र नवीकरण गर्ने स्वास्थ्य संस्थाहरू : (क) स्वास्थ्य क्लिनिक, आयुर्वेद क्लिनिक, सोवारिग्पा क्लिनिक, होमियोप्याथी क्लिनिक र यस्तै प्रकारका अन्य क्लिनिकहरू (ख) फिजियोथेरापी केन्द्र, पुनःस्थापना केन्द्र (मनोसामाजिक), प्राकृतिक उपचार केन्द्र, अकुपन्चर, अकुप्रेसर केन्द्र, युनानी उपचार केन्द्र, योग ध्यान तथा शारीरिक व्यायाम केन्द्र, परम्परागत सेवा क्लिनिक र यस्तै प्रकारका अन्य क्लिनिक तथा सेवा केन्द्रहरू (ग) जेरियाट्रिक परामर्श केन्द्र (घ) डी र ई वर्गको प्रयोगशाला (ङ) १५ शय्या सम्मको अस्पताल"
संक्रमणमै चलिरहेछ निजामती प्रशासन,"काठमाडौं : देश संघीय गणतन्त्र भएको डेढ दशक भइसकेको छ। नयाँ संविधान बनेको पनि ८ वर्ष बितिसकेको छ। संविधान बनेपछिको दोस्रो आमनिर्वाचन नजिकिँदै छ । मंसिर ४ मा दोस्रो प्रतिनिधिसभा तथा प्रदेशसभाको निर्वाचन हुँदैछ। वैशाख ३० मै स्थानीय तहको निर्वाचन भइसकको छ। तर, राज्यको स्थायी सरकार निजामती प्रशासन संक्रमणमै छ। देश संघीयतामा गयो तर कर्मचारी प्रशासन संघीयकरण हुन सकेकै छैन। नयाँ संविधानको आधारमा बन्नुपर्ने संघीय निजामती सेवा ऐन अहिले बन्न सकेको छैन । संविधानअनुसार कर्मचारी प्रशासन अघि बढ्न नसकेको विज्ञहरू बताउँछन्। निजामती प्रशासन ३० वर्ष पुरानो ऐन कानुनबाटै चलिरहेको छ। संघीय निजामती सेवा ऐन ल्याउने विषयमा सरकारले कुनै गम्भीरता देखाएको छैन। २०७५ माघ २७ मा दर्ता भएको संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक वर्तमान देउवा सरकारले फिर्ता लियो । तर, त्यो विधेयक फिर्ता ल्याएमा नयाँ विधेयक भने यो सरकार ल्याउन सकेको छैन। प्रशासनको सुधारमा राजनीतिक नेतृत्व र प्रशासनिक नेतृत्व दुवै बेवस्ता गरिरहेका छन्। सरुवा, बढुवामा मनपरी छ। पछिल्लो समयमा सरुवा बढुवामा चलखेल र पैसाको बार्गेनिङसमेत हुन थालेको छ। कर्मचारीहरू भ्रष्टाचार लिप्त हुन थालेको छन् । नीतिगत भ्रष्टाचार बढेको छ। सार्वजनिक सेवा प्रवाह लथालिंग छ। कर्मचारी तन्त्रमा राजनीतिक हस्तक्षेप यस्तै छ । नयाँ ऐन नबन्दा कर्मचारीको वृत्ति विकास नै रोकिएको छ । जसले कर्मचारीको मनोबल पनि खस्किएको छ। कर्मचारीको क्षमता विकास पनि हुन सकेको छैन। कर्मचारीको तीन तहमा समयोजन गरिएको भए पनि धेरै कर्मचारी संघमै राखिएको छन्। काम नभएको ठाउँमा धेरै कर्मचारी छन्। संघमा कर्मचारीको दरबन्दी थपिएको थपिएकै छ। २०७५ चैत ११ मा एक लाख ३१ जना कर्मचारीलाई तीनै तहमा समायोजन गरेको थियो। त्यतिबेला सरकारले संघमा ४८ हजार चार सय नौ कर्मचारी दरबन्दी स्वीकृत गरेकोमा ३९ हजार नौ सय ६०, प्रदेशमा २२ हजार दुई सय ९७ दरबन्दीमा १३ हजार आठ सय २१ र स्थानीय तहमा ६६ हजार नौ सय आठ दरबन्दीमा ५१ हजार चार सय ५७ कर्मचारी समायोजन गरेको थियो। अहिले संघमा ६० हजारको हाराहारी दरबन्दी पुर्याइसकिएको छ। प्रदेश र स्थानीय तहमा क्रमशः १८ हजार र ६५ हजारमा झारिएको छ। प्रदेश र स्थानीय तह कर्मचारी अभाव छ। जहाँ सेवा प्रवाह हुनु पर्ने हो, त्यहाँ कर्मचारी नै छैन । तर, संघमा कामविहीन कर्मचारी थुपारिएको छ। ऐन बन्दा मनपरी रूपमा कर्मचारीको दरबन्दी सिर्जना गरेर आफू अनुकूलको भर्ना गर्ने काम पनि भइरहेको छ। पठाइएका कर्मचारीको क्षमता विकासमा हुन नसकेको छैन। फरक परिवेशमा भर्ना भएका र काम गरिरहेका कर्मचारीलाई फरक ठाउँमा पठाउँदा प्रशिक्षित गर्नुपर्ने थियो । तर, त्यो पनि हुन सकेको छैन। मुलुक संघीयमा गएपछि तीन तहको सरकार छ। त्यो तीनै तहको सरकार लागि स्थानीय सरकारका रूपमा कर्मचारीको आवश्यकता पर्छ। तर, प्रदेश र स्थानीय तहका संघीयतासँगै काम गएको छ । तर, कर्मचारी गएका छैन्। धेरै स्थानीय तहको पहिलो कार्यकाल सकिएर दोस्रो कार्यकाल सुरु हुँदासम्म पनि दरबन्दीअनुसारका कर्मचारी पुग्न सकेका छैनन्। जसले तल्लो तहको सेवा प्रवाह नराम्रोसँग प्रभावित भएको छ। ती सरकारबाट आगनमा मै सेवा पाउँछु भनेर कुरिरहेका जनताको सपना सपनामा नै सीमित भएको छ। घरमै सिंहदबार भन्ने आशाका साथ संघीयतामा गएका जनतामा यो पाँच वर्षको अवधिका नै निरासा छाएको छ। पूर्वसचिव पूर्णचन्द्र भट्टराई नयाँ प्रणालीमा गएपछि निजामती प्रशासनको विधि नै बन्न नसकेको बताए। संघ, प्रदेश र स्थानीय तह गरी तीनै तहको विधि बन्न नसकेकोले कर्मचारी प्रशासनमा समस्या भएको उनको भनाइ छ। विधि भएन,यस्तै समस्या भएको छ, उनले भने, पहिला संघीय निजामती सेवा ऐन बन्नु पर्यो । त्यसपछि प्रदेश निजामती ऐन र स्थानीय ऐन पनि बन्नै छ। लोक सेवा आयोगका पूर्वसदस्य गोविन्दप्रसाद कुसुम संविधानले व्यवस्था गरेअनुसार निजामती प्रशासन अघि बढ्न नसकेको बताए। कर्मचारी प्रशासन ठीक बाटो जान नसक्नुमा राजनीतिक नेतृत्व, स्वयम कर्मचारी र जनता तीन पक्षका कमी कमजोरी रहेको उनको विश्लेषण छ। उनका अनुसार कर्मचारीतन्त्रलाई कसरी अगाडि लाने भन्ने विषयमा राजनीतिक नेतृत्वको स्पष्टता छैन । राजनीतिक नेतृत्वले कर्मचारीलाई पार्टी सदस्य वा आफ्ना व्यक्तिगग सहयोगीका रूपमा हेरेका छन्। कर्मचारी प्रशासन शासकको हातको कठपुतली भएको छ। निजामती सेवा देशभरि फैलिएको कर्मचारीतन्त्रको जालो हो। यसको सफलता राष्ट्र र जनताको भविष्य टिकेको हुन्छ। कर्मचारी प्रशासन राष्ट्रिय एकताको माध्यम पनि हो। कर्मचारी प्रशासनको काम सरकारका ऐन, नियम, नीति तथा निर्देशिकाहरू तर्जुमा गरी कार्यान्वयनमा ल्याउनु हो। तर, कर्मचारी नेतृत्व पनि कामबाट च्युत भइरहेको छ। अधिकांश कर्मचारीहररू कुनै निर्णय गर्न नसक्ने, काम नगर्ने, मोलमाइजामा लाग्ने प्रवृत्ति हाबी भएको छ । कर्मचारीहरू दबाब प्रभाव, लोभ र आशामा लिप्त हुन प्रवृत्तिले आचरणभन्दा बाहिर बेतिथि देखापरेको छ। आमनागरिकले पनि सराकात्मक रूपमा खबरदारी गर्ने सकिरहेका छैनन्। कर्मचारीको आधिकारिक टेड युनियनका कार्यवाहक अध्यक्ष भोलानाथ पोखरलले देश संघीयतामा गएको एक दशक हुन लाग्दा पनि कर्मचारीसम्बन्धी ऐन बन्न नसक्दा कर्मचारीतन्त्र तदर्थवादमा चलेको बताए। २०७२ सालमा संविधान बन्यो, २०७५ संघीय निजामति सेवासम्बन्धी विधेयक संसद्मा दर्ता भयो तर यो ऐन अहिलेसम्म बनेको छैन् । न संघीय निजामती ऐन छ, न प्रदेश र स्थानीय तहका नै ऐन बनेका छन्, उनले भने, यो ऐन जारी गर्ने की नगर्ने ? सरकारका तीनै तह संघीय मोडलमा अघि नबढेकोले कर्मचारी प्रशासन प्रणालीमा चलेको उनको भनाइ छ। स्थानीय तहले सेवा प्रवाह गर्ने, प्रदेशले समन्वय र विकास निर्माण गर्ने र संघले समन्वय र नीति निर्माणमा लाग्नुपर्ने उनको भनाइ छ। कर्मचारी समायोजनमा भएको त्रुटिको कारण पनि कर्मचारी प्रशासनमा समस्या आएको उनको भनाइ छ। कर्मचारीको समायोजन त गरियो तर त्यसले कर्मचारीलाई उत्साहित बनाएन, उत्साह नै नभएका कर्मचारीबाट के आशा गर्ने, उनले भने, तल्ला तहमा गएका कर्मचारी सेवा सुविधामा हालै अर्थ मन्त्रालयले गरेको तलब मानमा विभेद भयो । अनि कसरी उनीहरूले काम गर्छन् त, शक्ति सन्तुलनको हिसाबले कर्मचारी तल जान मानिरहेका हुँदैनन् अनि उनीहरू तलब नै कटौती गरिदिएपछि के होला ? माथिल्लो तहका कर्मचारीमा स्वार्थ हाबी भएकाले पनि समस्या भएको उनको भनाइ छ। सहसहसचिव र सचिवहरू अवकाशपछि विभिन्न क्षेत्रमा नियुक्त खानेतिर उन्मुख हुने हुँदा पनि विकृत्ति बढेको छ। ऐनमा नै अवकाशको ५ वर्षसम्म अर्को नियुक्त खान नपाउने व्यवस्था गर्नुपर्ने देखिन्छ। माथिल्लो तहका कर्मचारीमा अवसरवाद हाबी भएकोले कर्मचारीतन्त्रको मूल्य मान्यता गर्दै गएको उनको आरोप छ। उनले निजामती सेवा दिवसका अवसरमा उनले राजनीतिक शक्ति कमजोर हुँदा देश जोगाउने काम गरेको कर्मचारी तन्त्र थप प्रभावकारी बनाउन सरकारको विशेष ध्यान जानुपर्ने बताए । राजनीतिक शक्ति र कर्मचारीकै माथिल्लो तहले गरेको काम कारबाहीले कर्मचारीमाथि चौतर्फी आक्रमण भइरहेको उनको भनाइ छ । सेवाग्राही, राजनीतिक नेतृत्व, आफैंभित्रको एउटा शक्तिले कर्मचारी कमजोर बनाउन लागिरहेको उनको भनाइ छ। जनप्रतिनधि नहुँदा, द्वन्द्वकाल, संक्रमणमा समेत देश कर्मचारीले धानेको उनको दाबी छ। नयाँ प्रविधि र चुनौती सामाना गर्न सक्ने कर्मचारी बनाउन सबै लाग्नुपर्ने उनको सुझाव छ। अहिले कर्मचारी व्यावसायिक, उत्पादनमुलक, तत्पर र जागरुक बन्न नसकेको उनको भनाइ छ। सरकारले २०६१सालले निजामति सेवा दिवस मनाउँदै आइरहेको छ।"
चीनमा अड्किएका सामान आयात यही साता,"काठमाडौं : नाका बन्द हुँदा चीनका विभिन्न स्थानमा रोकिएका सामग्री नेपाल पठाउन चिनियाँ पक्षले विवरण संकलन सुरु गरेको छ। नेपाली व्यापारीले मगाएका सामग्री चीनको स्वशासित क्षेत्र तिब्बतस्थित सिगात्से, केरुङ, ल्हासालगायत स्थानका गोदाममा थन्किएका र बाटामा रोकिएका छन््। कोरोनाको कारण देखाउँदै चीनले नेपालसँगको रसुवागढी र तातोपानी नाका बन्द गरेका कारण लामो समयदेखि सामग्री आयात हुन सकेको छैन। नेपालचीन व्यापार गर्दै आएका धर्म पौडेलका अनुसार त्यहाँ रहेका एजेन्ट र ट्रान्सपोर्टले यससम्बन्धी जानकारी दिएका हुन्। चीनको सरकारी निकायसँग हाम्रो कुराकानी भएको होइन। त्यहाँ रहेका एजेन्ट तथा ट्रान्सपोर्टसँग हाम्रो कुराकानी भइरहेको छ, पौडेलले भने, उनीहरूले दिएका जानकारीअनुसार यही साता सामग्री आउने सम्भावना छ। बाटोमा रोकिएकाबाहेक अरू सामग्री जलमार्ग हुँदै ल्याइरहेको उनले बताए। उनका अनुसार चीनमा अडकएका दसैंका सामग्री यही साता आउन सुरु हुने सम्भावना छ। लत्ताकपडा, विद्युतीय सामग्री, जुत्ताचप्पललगायत सामाना रोकिएको छ। पछिल्लो समय स्याउ, अदुवा, लसुनलगायत सामग्री रसुवागढी नाकाबाट आउन छाडेको छ। रसुवा भन्सार कार्यालय प्रमुख भन्सार अधिकृत राम मैनालीले चिनियाँ पक्षले अडकएका सामग्री पठाउने तयारी गरेको बताए। हामीलाई औपचारिक जानकारी आएको छैन। तर, अड्किएका सामग्री मात्र पठाउने तयारी गरेको अनौपचारिक रूपमा सुन्नमा आएको छ, मैनालीले भने। चीनले नाका बन्द गर्दा पनि औपचारिक जानकारी नदिएको मैनालीले बताए। कोभिड१९ सुरु भएयता रसुवागढी र तातोपानी नाका वान वे सञ्चालन हुँदै आएको छ। दुई वर्षदेखि नै नाका पूर्णरूपमा सञ्चालनमा नआएका कारण नेपाल र चीनबीच व्यापार प्रभावित हुँदै आएको छ। रसुवागढी नाकाबाट केही अघिसम्म दैनिक १४ वटा चिनियाँ गाडीले सामग्री आयात गर्दै आएका थिए। तर, पछिल्लो समय ठप्प छ। नाका बन्द हुनुअघि तातोपानी नाकाबाट दैनिक दुइटा चिनियाँ गाडीले सामग्री आयात गरिरहेका थिए। भूकम्प जानुअघिसम्म तातोपानी नाकाबाट आयात तथा निर्यात ठूलो परिमाणमा हुने गरेको थियो। तातोपानी नाका बन्द भएपछि मात्र रसुवागढीबाट नियमित कारोबार सुरु भएको थियो। कोरोना महामारीका कारण २०७६ माघ २५ देखि २०७७ जेठ २२ गतेसम्म रसुवागढी नाका बन्द भएको थियो। त्यसयता नाका सञ्चालनमा आए पनि न्यून मात्र सामग्रीको आयात हुँदै आएको थियो। रसुवागढी नाकाबाट तयारी कपडा, स्याउ, विद्युतीय सामग्री, निर्माण सामग्री, जुत्ताचप्पल, चस्माको फ्रेमलगायत सामग्री आयात हुने गरेको छ। यस्तै नेपालबाट बाँसको मुडा, काठका सामग्री, हस्तकलाका सामग्री निर्यात हुने गरेको छ।"
अदालतको अवहेलना मुद्दामा बालेनको जवाफ आलोचनात्मक विचार अभिव्यक्त पाउनुपर्छ,"काठमाडौं : सर्वोच्च अदालतको अवहेलनासम्बन्धी मुद्दामा काठमाडौं महानगरपालिकाका प्रमुख बालेन्द्र साह (बालेन)ले लिखित जवाफ पेस गरेका छन्। उनले लोकतान्त्रिक मूल्यपद्धति अपनाएको खुला समाजमा आलोचनात्मक विचार अभिव्यक्त पाउनुपर्ने बताएका छन्। 'हाम्रोजस्तो लोकतान्त्रिक मूल्यपद्धति अपनाएको खुला समाजमा न्याय प्रशासन ऐन, २०७३ को दफा १७(१) विपरीत नहुने गरी आलोचनात्मक विचार अभिव्यक्त गर्न पाइन्छ भन्ने कुरामा विश्वास गर्दछु,' उनले भनेका छन्। नर्भिक अस्पतालले बनाएको संरचना तत्काल नहटाउन सर्वोच्चले दिएको अन्तरकालीन आदेशको विरुद्धमा अभिव्यक्ति दिएपछि अधिवक्ता दीपकराज जोशीले बालेनविरुद्ध अदालतको अवहेलना मुद्दा दर्ता गरेका थिए। यस्तो छ जवाफ१ काठमाडौं महानगरपालिकाका मेयर बालेन्द्र शाहले बालेन नामबाट चलाइरहेको बालेन नामक भेरिफाइड फेसबुक पेज मार्फत नक्सा पास नगरी बनाइएका संरचनाहरुलाई कारवाही गर्ने तथा नक्सा पास गर्ने अधिकार बरु संविधान नै संशोधन गरेर सर्वाेच्च अदालतलाई दिने व्यवस्था गर्न हार्दिक अनुरोध गर्दछौं । भनी गरेको टिप्पणी अशोभनीय मात्र होइन, सम्मानीत अदालतको अवहेलना समेत हुने गरी गरिएको भद्दा टिप्पणी उपर चित्त नबुझी सम्मानीत अदालतको शरणमा आएका छौं । यस्तो प्रकारको नकारात्मक र भ्रामक अभिव्यक्तिलाई अदालतको अवहेलना मान्नु पर्छ । कानून बमोजिम कारवाही गरी पाउँ । भन्ने निवेदकको मुख्य मागदावी रहेछ । २ विपक्षीको निवेदन खारेज भागी रहेको सम्बन्धमा स्पष्टीकरण सहितको जिकिर निम्नानुसार प्रस्तुत गर्दछु २१ मेरो अभिव्यक्तिबाट सम्मानित सर्वाेच्च अदालतको न्याय सम्पादनको कार्यमा अवरोध पुगेको वा आदेश वा फैसलाको अवज्ञा भएको अवस्था नभएको हुँदा निवेदकको दावी निराधार रहेको कुरा प्रारम्भ मै स्पष्ट गर्दछु । हाम्रो जस्तो लोकतान्त्रिक मूल्यपद्धति अपनाएको खुला समाजमा न्याय प्रशासन ऐन, २०७३ को दफा १७(१) विपरीत नहुने गरी आलोचनात्मक विचार अभिव्यक्त गर्न पाइन्छ भन्ने कुरामा विश्वास गर्दछु । २२ संविधानको धारा १७(२) को खण्ड (क) ले प्रत्येक नागरिकको विचार र अभिव्यक्तिको स्वतन्त्रता सम्बन्धी मौलिक हकको प्रत्याभूति गरेको छ । त्यसको संरक्षक स्वयं न्यायालय पनि हो । उक्त मौलिक हकको अभ्यास गर्दा अदालतको अवहेलना हुन्छ भनी अर्थ गर्नु संविधान सम्मत हुदैन । राज्यका कुनै पनि अंग वा निकायले सम्पादन गरेको काम कारवाहीका सम्बन्धमा विचार प्रकट गरेकोमा त्यसको गलत अर्थ गरी नागरिकमा दण्डको भय उत्पन्न गर्न खोज्नु लोकतान्त्रिक मूल्यपद्धति विपरित हुन्छ । २३ नेपालको न्यायालय नागरिकको व्यक्तिगत स्वतन्त्रताको हिमायती भएको कुरा यसले अनगिन्ती फैसलामा गरेका व्याख्या वा प्रतिपादन गरेका सिद्धान्तहरुबाट पुष्टी हुन्छ । कुनै नागरिकले न्यायिक काम कारवाहीको सम्बन्धमा आलोचनात्मक दृष्टिकोण प्रकट गर्दैमा न्यायालय आफ्नो न्यायिक कार्य सम्पादनबाट विचलित हुदैन भनी सर्वाेच्च अदालत स्वयंले प्रतिपादन गरेको सिद्धान्तमा अभिव्यक्त भएको कुरा हो । बरु, न्यायालय विचलित हुन्छ कि भन्ने विपक्षी निवेदकको जस्तो मनोगत आशंका वा अपेक्षाबाट चाँहि न्यायालय प्रतिको जनआस्था कमजोर बन्न सक्छ । वास्तवमा रचनात्मक आलोचनाबाट मात्र लोकतान्त्रिक राज्य व्यवस्थाको न्यायालय अझ बढी स्वतन्त्र, सुदृढ र जवाफदेही बन्न सक्दछ भन्ने आम विश्वास छ । २४ जनप्रतिनिधि संस्थाको प्रमुखको जवाफदेहीताका आयामहरु कानूनी मात्र हुदैनन् । मैले प्रतिनिधित्व गर्ने महानगरवासी वा आम नागरिकसंग सामाजिक सञ्जाल वा अन्य कुनै माध्यमबाट विचार विमर्श गर्दा मेरो जवाफदेहीताका विभिन्न आयामहरुको सन्तुलन मिलाउनु पर्ने हुन्छ । यदि वहुआयामिक सन्तुलनमा आधारित मेरो विचार अभिव्यक्तिको स्वतन्त्रतालाई संकुचित गरिन्छ भने त्यसबाट प्रकारान्तरले महानगरवासी तथा आम नागरिकको मौलिक अधिकार समेत कुण्ठित हुन जान्छ । यस कुरालाई विपक्षी निवेदकले नजर अन्दाज गर्नु भएको देखिन्छ । २५ कानूनले काठमाडौं महानगरपालिकाको प्रमुखलाई केहि हदसम्म न्यायिक भूमिका समेत प्रदान गरेको छ । मेरो पदीय जिम्मेवारीको हिसावले समेत न्यायिक कार्य सम्पादनको संवेदनशीलताको विशेष रुपमा सम्मान गर्दछु । सम्मानीत सर्वाेच्च अदालत प्रति मेरो पूर्ण सम्मान रहेको स्पष्ट गर्दछु । ३ अतः माथि उल्लिखित तथ्यगत तथा कानूनी आधार कारणबाट विपक्षी निवेदकको औचित्यहीन दावी खारेजयोग्य रहेको हुँदा पूर्णरुपमा खारेज गरी पाऊँ भनी सादर अनुरोध गर्दछु । ४ मेरो तर्फबाट नियुक्त हुने कानून व्यवसायीको बहस बुँदालाई यसै लिखित जवाफको अभिन्न अंग मानी पाऊँ । ५ यसमा लेखिएको व्यहोरा ठिक साँचो छ, झुठा ठहरे कानून बमोजिम सहुँला बुझाउँला ।"
दुई वर्षभित्र पूर्ण विद्युतीकरण गर्ने लक्ष्य छ : मन्त्री भुसाल,"काठमाडौं : ऊर्जा, जलस्रोत तथा सिँचाइ मन्त्री पम्फा भुुसालले आगामी दुई वर्षभित्र मुलुकमा पूर्ण विद्युतीकरण गर्ने लक्ष्य रहेको जनाउँदै सोही अनुसार काम भइरहेको बताएकी छन्। प्रतिनिधिसभाको आजको बैठकमा सांसद डा भीमबहादुर रावलले, माथिल्लो कर्णाली जलविद्युत् आयोजना विकास सम्झौताको कार्यान्वयन गर्न गराउन तथा राष्ट्रिय हितमा प्रयोग हुनेगरी संरक्षण र संवर्द्धन गर्न आवश्यक भएकाले भन्ने जरुरी सार्वजनिक महत्वको विषयमाथि छलफलका क्रममा उनले सो कुरा बताएकी हुन्। देशभित्र उपलब्ध जलविद्युत्को उत्पादन तथा समुचित विकासबाट उज्यालो नेपाल बनाउन सरकारसँग स्पष्ट मार्गचित्र रहेको उल्लेख गर्दै उनले आर्थिक र प्राविधिक कारण अपेक्षाअनुसार उत्पादन गर्न नसकिएको बताइन्। मुलुकभित्र लोड सेडिङ अन्त्य भएको जनाउँदै मन्त्री भुसालले जलविद्युत् उत्पादनका क्षेत्रमा निजी क्षेत्रले गरेको भूमिका प्रसंशीय रहेको बताइन्। जलाशययुक्त जलविद्युत् आयोजनामध्ये धेरैको अध्ययन भइरहेको र बुढीगङ्गा र दूधकोसी आयोजना निर्माणको अन्तिम चरणमा पुगेको जानकारी दिइन्। माथिल्लो कर्णाली आयोजनाका सन्दर्भमा जीएम आर कम्पनीसँग भएको सम्झौताका बारेमा जानकारी गराउँदै यसबाट उत्पादित विद्युत् बंगलादेशसम्म निर्यात गर्न सकिने मन्त्री भुसालले बताइन्। उनले पश्चिम सेती जलविद्युत् आयोजनाका विषयमा हालसम्म भएका कामका बारेमा सदनलाई जानकारी गराइन्। सांसद रावलले उक्त जरुरी सार्वजनिक महत्वको विषयमाथि ऊर्जा, जलस्रोत तथा सिँचाइ मन्त्रीको ध्यानाकर्षण गराएका थिए। उनले माथिल्लो जलविद्युत् आयोजना भारतीय जीएमआर कम्पनीले बनाउने गरी आजभन्दा १४ वर्ष अगाडि गरिएको सम्झौता आजसम्म पनि अगाडि बढ्न नसकेको र अहिले आएर अर्को कम्पनीसँग थप सम्झौता गरेको जनाउँदै त्यस्ता काम नगर्ने तथा आयोजना ओगटेर मात्र राख्ने सम्झौता खारेज गर्न माग गरे।"
डेगुं तत्काल नियन्त्रण गर्न सांसदको माग,काठमाडौं : प्रतिनिधिसभाको शून्य समयमा बोल्ने सांसदहरुले महामारीका रुपमा फैलिँदै गरेको डेगुंलाई तत्काल नियन्त्रण गर्नका लागि सरकारको ध्यानाकर्षण गराएका छन्। बैठकमा सांसद प्रकाशमान सिंहले देशमा हैजादेखि डेङ्गुजस्ता रोग फैलिँदै गएकाले त्यसको नियन्त्रण गर्न सरकारसँग माग गरे। सांसद देवप्रसाद तिमिल्सिनाले हालसम्म ७१ जिल्लामा डेगुं फैलिसकेको र बढ्ने क्रम जारी भएकाले निःशुल्क उपचारको व्यवस्था गर्न सरकारको ध्यानाकर्षण गराउँदै तराईमा विपन्नलाई निःशुल्क झुलको व्यवस्था गर्न आग्रह गरे। सांसद तेजुलाल चौधरीले शिक्षालाई सरकारले ध्यान दिन नसक्दा १२ कक्षामा ४१ प्रतिशतमात्र नतिजा आएको उल्लेख गर्दै सबैको तलब बढ्दा विद्यालयका कर्मचारीको तलब पनि बढ्नुपर्ने माग गरे। सांसद नरमाया ढकाल र सांसद पार्वता डिसी चौधरीले थारु समुदायका होनाहार युवालाई थुनामा राखेर निर्वाचनमा जानु सही नभएको धारणा राखे। सांसद नवराज सिलवालले नेपालको अन्तर्राष्ट्रिय त्रिभुवन विमानस्थलमा हुने गरेको अस्तव्यस्त र गैरकानुनी क्रियाकलाप रोक्नुपर्ने माग गर्दै भिजिट भिसाका कारण मानव तस्कार बढ्दै गएकाप्रति सरकारको ध्यानाकर्षण गराए। सांसद पद्यमनारायण चौधरीले भूउपयोग नीति अवलम्बन गरेको हुनाले जगाको कित्ताकाट गर्न नसक्दा किसान मारमा परेको हुँदा कित्ताकाट गर्ने व्यवस्था सरकारले मिलाउनुपर्ने सुझाव दिए। सांसद पार्वतीकुमारी विसङखेले संविधानअनुसार गठन गरिएको राष्ट्रिय समावेशी आयोगले तयार पारेको प्रतिवेदनमा आरक्षण नै आवश्यक छैन भन्ने पूर्वाग्रही प्रतिवेदन सार्वजनिक गरेको उल्लेख गर्दे उक्त सुझाव दिने र प्रतिवेदन निकाल्ने पदाधिकारीलाई कारबाही गर्न सरकारसँग माग गरिन्। सांसद पुष्पकुमारी कर्णले सांसदले समसामयिक विषयमा शून्य समय र विशेष समयमा उठेका विषयको पाँच दिनभित्र सम्बन्धित मन्त्रालयले जवाफ दिनुपर्ने तर त्यो हुन नसकेकोप्रति दुःख व्यक्त गरिन्। सांसद प्रमिला राईले समावेशी र समानुपातिकाको प्रावधान भए पनि आगामी मङ्सिर ४ गते हुन लागेको निर्वाचनमा महिलाको नाम सिफारिस भएको नदेखिएकोप्रति दुःख व्यक्त गर्दै प्रत्यक्ष तथा समानुपातिकमा ३३ प्रतिशत हुनुपर्ने संवैधानिक व्यवस्थालाई नकार्न नमिल्ने बताइन्।
लोसपाको रुपन्देही४ (क) बाट कन्हैया बनियाँ सिफारिस,भैरहवा : लोकतान्त्रिक समाजवादी पार्टी नेपालले रुपन्देही निर्वाचन क्षेत्र नम्बर ४ (क) बाट लुम्बिनी प्रदेश सभा सदस्य उम्मेदवारका लागि कन्हैया बनियाँको नाम सर्वसम्मत सिफारिस गरेको छ । लोसपाको रुपन्देही ४ को क्षेत्रिय समितीको बैठकले कन्हैयाँको नाम सर्वसम्मत उम्मेदवारको रुपमा सिफारिस गरेको क्षेत्रिय अध्यक्ष गणेश पालले बताए । सर्वसम्मत एकल नाम सिफारिस गरिएकोले उक्त क्षेत्रमा उनी नै उम्मेदवार हुने देखिएको छ । कन्हैया समाजसेवी युवा हुन् । उम्मेदवार सिफारिस भएको ४(क) मर्चवार क्षेत्र अन्तर्गत पर्छ । मर्चवार रुपन्देहीको विकट क्षेत्र मानिन्छ । ०७४ को निर्वाचनमा काँग्रेस उम्मेदवार विजयी भएको क्षेत्रमा लोसपाले आफ्नो झण्डा गाड्नका लागि शिक्षित युवालाई चुनावी मैदानमा उतार्ने निर्णय गरेको हो । चिनमा समेत गरी उच्च शिक्षा हासिल गरेका उनले व्यक्तिगत खर्चमा वर्षाै देखि समाज सेवा गर्दै आएका छन् । एक महिना अघि पानीको अभावमा खेतमा धानको रोपे पहेलिन थालेपछि तीनै तहको सरकारले नगरेको काम उनले सिचाईको लागि निर्मित नहरको व्यक्तिखर्चमा सरसफाइ गराएर किसानको खेतसम्म पानी पुराएर उनीहरुको अनुहारमा मुस्कान छरेका थिए । मर्चवार कृषि क्षेत्र हो र यहाँका वासिन्दाको मुख्य आय स्रोतनै कृषि हो । वर्षा नभएपछि धान उत्पादन नहुने चिन्तामा रहेको बेला उनले किसानको खेतखेतमा पानी पुर्याएका थिए । आर्थिक अवस्थाले सम्पन्न उनले एम्बुलेन्सको अभावमा गाउँघरका विरामीलाई आफ्नै गाडीमा सहरको अस्पताल लगेर उपचार गराउने देखि लिएर विकासका लागि व्यक्तिगत रुपमा विभिन्न निकायमा पहल गरी विकास समेतमा सहयोग पुर्याउँदै आएका छन् । उनी ०७४ को निर्वाचनमा उम्मेदवारी दिएर चुनावमा होमिदा दोस्रो स्थानमा रहेका थिए ।
रास्कोटको नमुना बस्ती समुदायलाई हस्तान्त्रण,"कालिकोट : रास्कोट नगरपालिका वडा नं ७ मा निर्माण गरिएको एकिकृत नमुना बस्ती समुदायलाई हस्तान्त्रण गरिएको छ। कर्णाली प्रदेश सरकारको लगानीमा रास्कोट नगरपालिकाको वडा ७ पुच्छेगाँउ स्थित पांग्रिमा निर्माण गरिएको एकीकृत नमुना बस्ती कर्णाली प्रदेश सरकारका प्रथम मुख्यमन्त्री महेन्द्रबहादुर शाहीले समुदायलाई हस्तान्त्रण गरेका हुन्। रास्कोट नगरपालिकाले छरिएर रहेको बस्तीलाई एकीकृत बनाउनका लागि नमुनाका रुपमा अगाडि बढाएको एकिकृत नमुना बस्तीमा एक सय घर निर्माण गर्नका लागि कर्णाली प्रदेश सरकारले गत बर्ष ५ करोड बजेट बिनियोजन गरेको थियो। प्रति घर ५ लाखको लगानीमा सुविधा सम्पन्न निर्माण गर्ने योजनाका साथ अगाडी सारिएको योजनामा कुल ३ करोड ६५ लाखमा ७३ घरहरु मात्र निर्माण भएका छन्। बाँकी २७ वटा घरहरु समयमै सम्पन्न गर्न नसक्दा १ करोड ३५ लाख रुपैया बजेट फ्रिज भएको छ। नमुना बस्ती निर्माण उपभोक्ता समितिका अध्यक्ष रत्न महत्तराले भौगोलिक विकट्ता, सरकारी निकायको ढिलासुस्ती, सामाग्रीको उपलब्धता सहज नहुँनु जस्ता कारणले सबै घरहरु निर्माण गर्न नसकिएको बताए। तर निर्माण गरिएका ७३ घरहरु निकै आकर्षक देखिएको उनको भनाई छ। उनले भने, 'विगतमा मानिसहरु आफ्नो घर एकान्तमा नै भएको मन पराउँथ्यो। यो नमुना बस्तीले मानिसहरुलाई सबैको घरहरु एकै ठाँउमा हुँदा थप सुविधा हुने महसुस गरेका छन्।' रास्कोट नगरपालिका प्रमूख धर्मराज शाहीले गाँउमा छरिएर रहेको बस्तीमा विकास पुगाउन सहज नभएको भन्दै एकीकृत नमुना बस्तीको सुरुवात गरिएको बताए। यसले बिस्तारै सबै मानिसहरुमा एकीकृत भएर बस्ने बानीको पनि विकास हुने उनको दाबी छ। एकिकृत नमुना बस्तीमा बिद्यालय, स्वास्थ्य संस्था, खानेपानी, सडक, हाट बजार लगायतका मानिसहरुलाई आबश्यक पर्ने सबै किसिमका सेवाहरु उपलब्ध गराईने उनले बताए। रास्कोट नगरपालिका प्रमूख प्रशासकिय अधिकृत जवानसिंह बमले रास्कोटमा निर्माण गरिएको एकिकृत नमुना बस्ती सहरिकरणको लागि पनि नमुना रहेको बताए। उनले भने, 'बिस्तारै गाँउलाई सुविधायुक्त बनाएर सहरीकरण गर्नु आवश्यक छ। मानिसहरुले सहरमा बस्नकै लागि बसाई सराई गर्ने गर्छन्। गाँउको मानिसहरुका लागि गाँउमै सहर बनाएपछि यहाँको विकासले पनि गति लिन्छ। धेरै बसाई सराई पनि हुँदैन। गाँउमा सबैको पहुँचमा सुविधाहरु पनि पुग्छन्। नागरिकको जिउ धनको सुरक्षा पनि हुन्छ।'"
मिडिया विधेयक छलफलका लागि समितिमा,"काठमाडौं : नेपाल मिडिया काउन्सिल विधेयक२०७६ लाई दफावार छलफलका लागि संसदीय समितिका पठाइएको छ । प्रतिनिधिसभाको बुधबारको बैठकमा सञ्चार तथा सूचना प्रविधिमन्त्री ज्ञानेन्द्रबहादुर कार्कीले राष्ट्रियसभाको सन्देशसहितको नेपाल मिडिया काउन्सिल विधेयक, २०७६ लाई दफावार छलफलका लागि सम्बन्धित समितिमा पठाइयोस्भन्ने प्रस्ताव प्रस्तुत गरेका थिए। उक्त प्रस्तावलाई बैठकले सर्वसम्मतिले स्वीकृत गरेको हो । उक्त प्रस्ताव निर्णयार्थ पेश गर्नुअघि सांसद प्रेम सुवालले बैठकको गणपुरक सङ्ख्या नपुगेको भन्दै नियमापत्ति जनाएका थिए। त्यसपछि सभामुख अग्निप्रसाद सापकोटाले गणपुरक सङ्ख्या यकिन गर्न निर्देशन दिएका थिए। गणपुरक सङ्ख्या पुगेपछि प्रस्ताव निर्णयार्थ प्रस्तुत भएको थियो ।"
सार्वजनिक मञ्चमा प्रचण्ड र जनार्दनको सबाल जवाफ (भिडियोसहित),काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले आफ्नो चाहना पार्टीमा राम्रा उत्तराधिकारी तयार हुन भन्ने नै रहेको बताएका छन्। काठमाडौंमा पार्टी निकट विद्यार्थी संगठन अखिल क्रान्तिकारीको क्रान्तिकारी फोर्स घोषणा कार्यक्रममा प्रचण्डले आफ्नै तयारीमा र नेतृत्वमा जनयुद्ध भएको र शान्ति प्रक्रिया र संविधानसभाको पनि नेतृत्वका साथै संघीय लोकतान्त्रिक गणतन्त्रको पनि नेतृत्व गरेकाले अवको चाहना पार्टीमा राम्रा उत्तराधिकारी तयार हुन भन्ने नै रहेको बताए। उनले माओवादीको विरासत र परम्परालाई अगाडि बढाउन ठूलो छातीका साथ अगाडि बढ्नुपर्ने धारणा राखे। कार्यक्रममा पार्टीका नेता जनार्दन शर्माले पार्टीको नीति र नेतृत्वको आलोचना गरेपछि प्रचण्डले पार्टीको नीति र नेतृत्वको रक्षाको कुरा गर्ने शर्मालाई रक्षा र हुर्काउन पनि आफ्नो मुख्य भूमिका रहेको बताए। त्यस्तै प्रचण्डले सडक सदन र सरकारबाटै आन्दोलनको उपलब्धिलाई रक्षा गर्नुपर्ने भएकाले युवाहरु सडकमा आउनुपर्ने बताए। उनले निर्वाचन प्रणालीमा सुधार र शासकीय प्रणालीमा सुधार गर्नुपर्ने आफूहरुको नैतिक दायित्व भएको जिकिर गरे। कार्यक्रममा अर्थमन्त्रीसमेत रहेका शर्माले आफू उपमहासचिवको हैसियतमा नभइ पार्टीको संगठन विभागको प्रमुखको हैसियतले बोलेको बताए। शर्माले अहिले पनि नीति र नेतृत्व सही ढंगले अघि बढ्नुपर्ने उल्लेख गरे। पार्टीको नीति र नेतृत्वको रक्षा गर्न सकिएन भने आन्दोलन अघि बढ्न नसक्ने भएकाले आफूले नेतृत्वको आलोचना गरेको उनले स्पष्ट पारेका थिए। भिडियो हेर्नुस्:
महामन्त्री विश्वप्रकाश शर्मालाई कांग्रेसको घोषणापत्र बनाउने जिम्मा,काठमाडौं : नेपाली कांग्रेसले निर्वाचन घोषणापत्र तयारी समितिको संयोजकमा पार्टीका महामन्त्री विश्वप्रकाश शर्मालाई मनोनयन गरेको छ। पार्टी सभापति शेरबहादुर देउवाले महामन्त्री शर्मालाई प्रतिनिधिसभा सदस्य र प्रदेश सभा सदस्य निर्वाचन २०७९ घोषणापत्र तयारी समितिको संयोजकमा मनोनयन गरेका हुन्। शर्मालाई विधानबमोजिम मनोनित गरिएको कांग्रेसले जनाएको छ।
महामारीकाबीच स्वास्थ्य क्षेत्रमा उल्लेख्य उपलब्धि,"काठमाडौं : स्वास्थ्य तथा जनसंख्या राज्यमन्त्री हीराचन्द्र केसीले स्वास्थ्य क्षेत्रको सुदृढीकरण कुनै पनि आकस्मिक अवस्थाको तयारी तथा प्रतिकार्यको प्रयासहरुको अभिन्न अंग हुनुपर्ने बताएका छन्। विश्व स्वास्थ्य संगठन क्षेत्रीय समितिको दक्षिणपूर्व एसियाको ७५औं अधिवेशनमा भाग लिन भुटान पुगेका स्वास्थ्य राज्यमन्त्री केसीले सो अवसरमा बहुजोखिमका जनस्वास्थ्यका आकस्मिक अवस्थाहरुलाई सामना गर्न सक्षम स्वास्थ्य क्षेत्र तयार गर्नका लागि धेरै लगानी तथा मिहिनेत गर्नुपर्ने बताएका हुन्। उनले भने, 'महामारीकाबीचमा पनि नेपालले स्वास्थ्य क्षेत्रमा केही उल्लेख्य उपलब्धि हासिल गर्न सफल भएको छ। नेपालले दादुरा रुबेला तथा औँलो रोगको निवारणको लक्ष्य प्राप्तितर्फ उल्लेख्य उपलब्धि हासिल गरेको छ। प्रयोगशालाको सञ्जालको सुदृढीकरणमार्फत् जनस्वास्थ्यको निगरानी सबल बनाएका छौं भने स्वास्थ्य क्षेत्रको मानव स्रोत, स्वास्थ्य क्षेत्रको वित्तीयकरण, नसर्ने रोगको लागि बहुक्षेत्रीय कार्य योजनालगायतका नीतिगत सुधारका कदमसमेत चालेका छौं। सन् २०२१ मा कोभिड१९ विरुद्धको राष्ट्रिय खोप कार्यक्रम लागू गर्ने यस क्षेत्रकै अग्रणी राष्ट्रहरुमध्ये नेपाल पर्न सफल भएको छ। आकस्मिक अवस्थाहरुमा समेत अत्यावश्यक स्वास्थ्य सेवाहरुलाई सुचारु राख्न वैकल्पिक सेवा प्रवाहका माध्यम तथा सञ्जालहरु अवलम्बन गर्नुपर्ने बताए। स्वास्थ्य राज्यमन्त्री केसी भोलि नेपाल फर्किने कार्यक्रम छ।"
सिट भागबण्डामा उपेक्षा गरिए जसपा एक्लै चुनाव लड्छ : उपेन्द्र यादव,"वीरगन्ज : जनता समाजवादी पार्टी (जसपा) का राष्ट्रिय अध्यक्ष उपेन्द्र यादवले गठबन्धनमा उपेक्षा गरिए जसपा एक्लै चुनाव लड्न तयार रहेको बताएका छन् । वीरगन्जमा बुधबार जसपाको अगुवा कार्यकर्ता भेलालाइ सम्बोधन गर्दै अध्यक्ष यादवले भने , गठबन्धनको बैठकमा सिट बाँडफाँटको छलफल हुँदा जसपालाई उपेक्षा गरिएको जस्तो महशुस हुन्छ , यदि साँच्चै उपेक्षा गरियो भने जसपा एक्लै चुनाव लड्न तयार छ । ' यादवले जसपाको हैसियतअनुसार सिट बाँडफाँट नगरिए एक्लै चुनाव लड्ने उद्घोष गर्दै त्यहिअनुसारको तयारीमा लाग्न नेता कार्यकर्तालाइ निर्देशन पनि दिए । आफूहरु गठबन्धनको विरोधी नभएको प्रस्ट्याउँदै उनले अहिलेको गठबन्धनलाइ निरन्तरता दिनुपर्ने आजको आवश्यकता भएको बताए । उनले भने, प्रतिगमनकारी शक्तिहरु फेरि पनि सल्बलाउन खोजी रहेका छन् , त्यसैले उनीहरुले फेरि टाउको नउठाउन भनेर अहिलेको गठबन्धनलाई निरन्तरता दिनु आजको आवश्यकता हो । ' अध्यक्ष यादवले आगामी निर्वाचनमा संघीयता र गणतन्त्र विरोधी प्रतिगमनकारी शक्तिलाई जसरी भएपनि परास्त गर्नुपर्ने पनि बताए । आगामी निर्वाचनमा संघीयता र गणतन्त्रका पक्षधरहरु पराजित भए प्रतिगमनकारी शक्तिले संघीयता र लोकतन्त्रलाई समाप्त पार्ने र मधेस फेरि गुलाम (नोकर) बन्ने खतरा रहेको यादवको भनाइ छ। संघीयता र गणतन्त्रको जननी मधेसी दल रहेको दाबी गर्दै उनले मधेस विद्रोहकै कारण मुलुकमा संघीयता र गणतन्त्र आएको दावी गरे। यादवले भने,मधेस विद्रोहकै कारण संघीयता र गणतन्त्र आएको हो , यदि मधेस विद्रोह नभएको भए यो देशमा न संघीयता आउँथ्यो न गणतन्त्र नै ।' त्यसैले संघीयता , गणतन्त्रलगायतका प्राप्त राजनीतिक उपलब्धीको रक्षा गर्ने मुख्य अभिभारा जसपाकै भएको उनले बताए । जसपा पर्साका अध्यक्ष रामनरेश प्रसाद यादवको अध्यक्षतामा भएको अगुवा कार्यकर्ता भेलालाई जसपाका राजनीतिक समिति सदस्यहरु हरिनारायण रौनीयार, देवेन्द्र मिश्रा , बालकिशोर यादव ,मोहन चौधरी , केन्द्रीय सदस्य करिमा बेगम , सलमा खातुन ,जिल्ला इन्चार्ज सिंहासन साह कलवारलगायतकाले पनि सम्बोधन गरेका थिए।"
सुनिता डंगोलले सार्वजनिक गरिन् सय दिनका १५ काम,"काठमाडौं : काठमाडौं महानगरपालिकाकी उपमेयर सुनिता डंगोलले पदभार सम्हालेको सय दिन पुगेको अवसरमा स्वेतपत्र सार्वजनिक गरेकी छन्। स्वेतपत्रमा एक सय दिनमा गरेका १५ काम र सुरुवात गरेका १० योजना उल्लेख छन्। उनले आफू सकारात्मक थालनीको संकेत दिने दिशातर्फ उन्मुख भएको दावी गरेकी छन्। गर्नुपर्ने काम धेरै बाँकी रहेकाले त्यसका लागि सबैको सहयोग र सद्भाव आवश्यक रहेको उनको भनाइ छ। पदभार सम्हालेको १ सय दिनमा पूरानो २४४ वटा विवादमा न्यायिक सुनुवाई भएको र ५१ वटा विवादको किनारा लागेको स्वेतपत्रमा उल्लेख छ। सय दिन महानगरवासी सँगसँगै काम गरेको बताउँदै उनलेविभिन्न संघसंस्था, समूदाय, गुठी आदिले आयोजना गरेका १ सय भन्दा बढी कार्यक्रममा सहभागी भै महानगरवासीसँग प्रत्यक्ष अन्तरक्रिया गरी सुझाव लिने, समस्या बुझ्ने कार्य गरिएको छ। जसले काठमाडौँवासीसँगसँगै रहेर यहाँका समस्याका बारेमा साक्षात्कार हुने अवसर प्राप्त भयो । त्यसैले समस्याको समाधानका लागि आवश्यक निर्देशन दिने कार्य गरिएको सार्वजनिक गरेकी छन्। यस्तै, फोहोर व्यवस्थापनका लागि सकारात्मक पहलको सुरुवात भएको बताएकी छन्। 'महानगर प्रमुखसहित मेरो प्रत्यक्ष उपस्थितिमा नुवाकोट जिल्लाको सिसडोल र नुवाकोटकै बञ्चरे डाँडा, टेकुस्थित ट्रान्सफर स्टेशनलगायतका क्षेत्रको अनुगमन गर्ने र त्यहाँको बस्तुस्थिति बुझ्ने लगायतका काम भएका छन् । पटकपटकको प्रयासपछि सिसडोल र बञ्चरेडाँडामा अल्पकालिन फोहोर व्यवस्थापन गर्ने कार्य भएको छ । दीर्घकालिन फोहोर व्यवस्थापनका लागि छिमेकी नगर ठिमीलगायतका पालिकाले गरेका योजनाको अवलोकन गर्ने र उहाँहरुका समेत अनुभवलाई ग्रहण गर्दै दीर्घकालिन फाहोर व्यवस्थापनका लागि आवश्यक कार्यहरु अघि बढाएका छौँ,' स्वेतपत्रमा उल्लेख छ। यस्तो छ स्वेतपत्र नेपालको सबैभन्दा ठूलो र पूरानो महानगर काठमाडौँ महानगरपालिकाको उपप्रमुखमा निर्वाचित भएर कार्यभार सम्हालेको १ सय दिन पूरा भएको छ । सर्वप्रथम, लोकतान्त्रिक गणतन्त्र स्थापना भएसँगैको स्थानीय तहको दोस्रो निर्वाचनबाट निर्वाचित भएपछिका यी १ सय दिनमा काठमाडौँ महानगरवासीबाट प्राप्त साथ, सहयोग, समर्थन र सकारात्मक सुझावलाई अन्तरात्मादेखि नै स्वीकार गर्न चाहन्छु र सवैलाई हार्दिक धन्यवाद पनि दिन चाहन्छु । मैले गरेको, मेरा कारणले भएको र म भएकाले मात्रै भएको हो भन्ने आत्मकेन्द्रित चिन्तनबाट प्रेरित भई आत्मपरक हुने कुरामा म पटक्कै विश्वास गर्दिन । काठमाडौँ महानगरपालिकाको विकास र समृद्धि हामी सबैको साझा सपना हो । यहाँको विकास र समृद्धिमा राजनीतिक लेप लगाएर एकअर्काप्रति दोषारोपण गर्ने कुरा किमार्थ उचित होइन र हुँदैन पनि । त्यसैले यहाँको विकास र समृद्धिमा सबैको हातेमालो आवश्यक हुन्छ । हामीले १ सय दिनमा के गर्यौं भनेर फेहरिस्त सार्वजनिक गर्नु भन्दा पनि हामीले जिम्मेवारी सम्हालेपछि काठमाडौँ महानगरवासीले केकति फरक अनुभूति गरे त्यो महत्वपूर्ण हो । म नेकपा (एमाले) को तर्फबाट उम्मेदवार बनेर उपप्रमुख पदमा निर्वाचित भएको कुरा विदितै छ । हो, म कुनै एक पार्टीको उम्मेदवार थिएँ । तर, निर्वाचित भएपछि म काठमाडौँ महानगरवासी सबैको साझा जनप्रतिनिधिको हैसियतमा काम गरिरहेको छु र निरन्तर गरिरहने प्रण गर्दछु । धेरैले विश्वास र भरोसा गरेको युवा नेतृत्वहरु अहिले काठमाडौँ महानगरमा छन् । त्यसैले हामीले गल्ती गर्ने र दोष अरुमाथि नै थुपारेर उम्किने छुट पटक्कै छैन । म समावेशी लोकतन्त्रमा विश्वास गर्ने भएकाले आत्मगत भन्दा पनि सहकार्य, सहमति र सह अस्तित्वको भावनलाई आत्मबोध गर्दै अघि बढ्नुपर्छ भन्ने ठान्दछु । हामीले यो १ सय दिनमा बिहानीले दिनको संकेत गर्छ भने झैँ केही सकारात्मक कामको थालनी गरी काठमाडौँ महानगरवासीमा आशाको बत्ती बाल्ने प्रयास भने गरेका छौँ । केही सकारात्मक योजनालाई हामीले अघि बढाएका छौँ । यो म एक्लैबाट सम्भव भएको भने अवश्य होइन । काठमाडौँ महानगरपालिकाका प्रमुखज्यु, वडाका अध्यक्ष तथा सदस्यहरु, काठमाडौँ महानगरपालिकाका कर्मचारी मित्रहरु र महानगरवासीको एकमुष्ठ साथ, सहयोग, समर्थन र केही नयाँ गरौँ, केही नयाँ देखाऔँ भन्ने नेतृत्वको हुटहुटीको एकमुष्ठ प्रतिफल हो भन्ने मैले ठानेकी छु । हामी केही सकारात्मक थालनीको संकेत दिने दिशातर्फ उन्मुख भएका छौँ तर, यो पूर्ण भने होइन । हामीले गर्नुपर्ने धेरै काम छन् । हामीसँग चुनौतीका पहाड छन् । ती पहाडलाई फुटाउँदै गन्तव्यमा पुग्नुपर्ने छ । त्यसैले अहिले नै हामी हतार गर्ने र थोरबहुत गरेका कामको पुलिन्दालाई फुकाएर त्यसमा लेपन गरी विज्ञापन गरिहाल्नुपर्छ भन्नेमा पनि छैनौँ । हामी नीति तथा कार्यक्रम र बजेटमा समावेश गरिएका योजनालाई प्राथमिकतामा राखेर अघि बढिरहेका छौँ । त्यसैले हामीले १ सय दिनमा गरेका सकारात्मक कामको थालनी र अघि बढाइएका योजनाका बारेमा सामान्य चर्चा गर्नू अघि आर्थिक वर्ष ०७९८० को नीति तथा कार्यक्रम र बजेटको सामान्य चर्चा गर्न चाहन्छु । काठमाडौँ महानगरपालिकाका तर्फबाट प्रमुखज्यूले साँस्कृतिक सहर, समृद्ध महानगर भन्ने नाराका साथ विभिन्न महत्वपूर्ण नीति तथा कार्यक्रमहरु २०७९०३०५ गते पेश गर्नुभएको थियो । त्यस्तै मिति २०७९०३१० गते म आफैँले आर्थिक वर्ष ०७९८० का लागि २५ अर्ब ४१ करोड ९६ लाख ९६ हजारको अनुमानित बजेट प्रस्तुत गरेकी थिएँ । बजेट, नीति तथा कार्यक्रममा पनि काठमाडौं महानगरलाई साँच्चिकै स्वच्छ, सुन्दर, जीवन्त र व्यवस्थित सांस्कृतिक नगरका रूपमा थप विकास गर्ने उदेश्यलाई समावेश गरिएको छ । बजेट, नीति तथा कार्यक्रमका बारेमा स्मरण गराउँदै गर्दा काठमाडौं महानगरलाई साँच्चिकै स्वच्छ, सुन्दर, जीवन्त र व्यवस्थित सांस्कृतिक नगरका रूपमा थप विकास गर्ने मेरो चुनावी एजेण्डाप्रति म सजग र सचेत रहेको कुरा यहाँ स्मरण गराउन चाहन्छु । मैले चुनावी दौरानमा काठमाडौंको विकास गर्ने अल्पकालीन, मध्यकालीन र दीर्घकालीन तीन प्रकारका योजना अघि सार्दै आफ्नो घोषणपत्र सार्वजनिक गरेकी थिएँ । जहाँ स्वच्छ, जीवन्त, सांस्कृतिक नगर, व्यवस्थित काठमाडौं महानगर भन्ने मूल नारालाई आत्मसाथ गर्दै अघि बढ्ने प्रण गरेको कुरा यहाँ पनि व्यक्त गर्न चाहन्छु । मैले मेरो ८ खम्बे विकास मोडलमा स्वच्छ वातावरण, यातायात व्यवस्थापन, पूर्वाधार विकास, सांस्कृतिक नगर, सामाजिक विकास, डिजिटल काठमाडौं लगायतका विषय समेटेकी थिएँ । नीति तथा कार्यक्रम र बजेटमा लगभग यी सबै विषयहरुलाई समावेश गरेका छौँ जुन कार्यान्वयनको चरणमा रहेको छ । त्यसैले नीति तथा कार्यक्रम र बजेटमा समावेश गरेका कुरालाई पूर्णता दिने मेरो पहिलो प्रयास रहने छ । यसका लागि सबैको सकारात्मक सहयोगको अपेक्षा पनि गरेकी छु । यति उल्लेख गरेपछि १ सय दिनमा हामीले गरेका केही सकारात्मक काम र थालनी गरेका योजनाहरुका बारेमा केही जानकारी दिनु उपयुक्त होला भन्ने हेतूले संक्षिप्त र बुँदागत रुपमा प्रस्तुत गरेकी छु । मेरो क्षेत्राधिकार भित्र परेका एक सय दिनमा सम्पन्न भइसकेका र थालनी गरेका केही सकारात्मक कार्यहरु ः १) पूरानो २४४ वटा विवादमा न्यायिक सुनुवाई भएको र ५१ वटा विवादको किनारा नेपालको संविधानको भाग १७ धारा २१७ बमोजिम प्रत्येक पालिकामा एक न्यायिक समिति रहने व्यवस्था छ । नगरसभावाट न्यायिक समितिका दुई जना सदस्यहरु निर्वाचित भएपछि मेरो संयोजकत्वमा स्थानीय विवाद निरुपण गर्न न्यायिक समिति सक्रिय भैसकेको छ । संविधानले दिएको अधिकार अनुसार न्यायिक समितिको संयोजकको जिम्मेवारीमा रहेर मैले कार्यभार सम्हालेको १ सय दिनमा पेशी भएका मुद्धामा सुनुवाइको माध्ययमबाट विवाद निरुपण गर्ने प्रक्रिया अन्तर्रगत हालसम्म पुरानो २४४ वटा विवादमा न्यायिक सुनुवाई गरी ५१ वटा विवाद किनारा लागेको छ । २) फोहोर व्यवस्थापनका लागि सकारात्मक पहल महानगर प्रमुखसहित मेरो प्रत्यक्ष उपस्थितिमा नुवाकोट जिल्लाको सिसडोल र नुवाकोटकै बञ्चरे डाँडा, टेकुस्थित ट्रान्सफर स्टेशनलगायतका क्षेत्रको अनुगमन गर्ने र त्यहाँको बस्तुस्थिति बुझ्ने लगायतका काम भएका छन् । पटकपटकको प्रयासपछि सिसडोल र बञ्चरेडाँडामा अल्पकालिन फोहोर व्यवस्थापन गर्ने कार्य भएको छ । दीर्घकालिन फोहोर व्यवस्थापनका लागि छिमेकी नगर ठिमीलगायतका पालिकाले गरेका योजनाको अवलोकन गर्ने र उहाँहरुका समेत अनुभवलाई ग्रहण गर्दै दीर्घकालिन फाहोर व्यवस्थापनका लागि आवश्यक कार्यहरु अघि बढाएका छौँ । ३) वडास्तरीय महिला सेल गठन पदभार ग्रहणलगत्तै मेरो चुनावी प्रतिबद्धता अनुसार हिंसा, अन्यायमा परेका र पीडित महिलाहरूको संरक्षण, आवश्यक कानुनी सहयोग तथा समस्या समाधान गर्न महानगरका सबै वडामा महिला सेल गठन गर्ने पहिलो निर्णय गरेकी थिएँ । सोही बमोजिम सबै वडामा गठन महिला सेलले न्यायिक समितिसँग समेत समन्वय गरी अन्यायमा परेका र पीडित महिला तथा बालबालिकाहरुका लागि आवश्यक सहयोग गर्नेछ । ४) सय दिन महानगरवासी सँगसँगै विभिन्न संघसंस्था, समूदाय, गुठी आदिले आयोजना गरेका १ सय भन्दा बढी कार्यक्रममा सहभागी भै महानगरवासीसँग प्रत्यक्ष अन्तरक्रिया गरी सुझाव लिने, समस्या बुझ्ने कार्य गरिएको छ जसले काठमाडौँवासीसँगसँगै रहेर यहाँका समस्याका बारेमा साक्षात्कार हुने अवसर प्राप्त भयो । त्यसैले समस्याको समाधानका लागि आवश्यक निर्देशन दिने कार्य गरिएको छ । ५) आर्थिक वर्ष ०७९८० का लागि नीति तथा कार्यक्रमको प्रस्ताव तयारम संयोजक रहेको बजेट तथा कार्यक्रम तर्जुमा समितिले छोटो समयमा आर्थिक वर्ष ०७९८० लागि नीति तथा कार्यक्रमको प्रस्ताव तयार गर्ने, बजेट तथा कार्यक्रमको प्राथमिकिकरण निर्धारण गर्ने, बजेट तथा कार्यक्रमको प्रस्तावलाई विषय क्षेत्रगत रुपमा गहन छलफल तथा विश्लेषण गरी योजना तथा कार्यक्रमा दोहोरोपना नपर्ने गरी आपसी तादम्यता तथा परिपुरकता कायम गर्ने र काठमाडौँ महानगरपालिकाको वस्तुगत अवस्थाको विश्लेषण गरी आवश्यकता पहिचान गरिए वमोजिमको बजेट तथा कार्यक्रम तर्जुमा गरी कार्यपालिकामार्फत नगरसभामा पेश गरिएको र नगरसभाबाट स्वीकृत भई हाल कार्यान्वयनमा आइसकेको अवस्था छ । ६) मेलमिलापकर्ता छनौट प्रक्रिया विवादको समाधान सकेसम्म मेलमिलापको माध्ययमबाट गर्नगराउन पदवहालीकै दिन दोस्रो निर्णयका रुपमा सबै वडा र केन्द्रमा मेलमिलाप केन्द्र सञ्चालन गर्ने उदेश्यले मेलमिलापकर्ताहरुको सूचि तयार गर्न सूचना प्रकाशन भई प्राप्त आवेदनबाट ७७ जना मेलमिलापकर्ताको सूचि कार्यपालिकाको बैठकले अनुमोदन गरिसकेको छ । प्रत्येक वडामा मेलमिलाप केन्द्र गठन गरी सानातिना विवाद वडा तहबाटै निरुपण गर्न मेलमिलाप केन्द्रहरूलाई थप प्रभावकारी बनाउने जस्ता कुरालाई पनि प्राथमिकताका साथ अघि बढाएका छौँ । ७) मानव बेचबिखन ओसारपसार नियन्त्रणको प्रयास मानव बेचबिखन ओसारपसार नियन्त्रण नगर स्तरीय समितिको संयोजक रहि मानव बेचबिखन ओसारपसार नियन्त्रण कार्यविधि २०७८ को नियमानुसार वडा नं ६, ७, ८, ९, १०, ११, १२, १३, १६ र २६ गरी जम्मा १० वटा वडामा वडा समिति गठन भइसकेको छ । बाँकी वडामा पनि आवश्यक व्यवस्था गर्ने कार्यको थालनी भैसकेको छ । ८) शिक्षा क्षेत्रमा सुधार शिक्षा क्षेत्रलाई पहिलो प्राथमिकतामा राखी विद्यार्थीहरुलाई प्राविधिक सीप, विद्यार्थी लकर कार्यक्रम, सुविधायुक्त शौचालय, पूर्वाधार निर्माण, डिजिटल शिक्षा, सुत्केरी विदामा बसेका महिला शिक्षकको कक्षा व्यवस्थापनको लागि सट्टा कक्षा व्यवस्थापन लगायतका कार्यक्रमहरु अघि सारिएको छ । ९) इन्द्रजात्रालाई राष्ट्रिय तथा अन्तर्राष्ट्रियकरण नेपालको ऐतिहासिक तथा सांस्कृतिक महत्वको पर्वलाई अन्तर्राष्ट्रियकरण गर्दै यो पर्वको महत्वलाई विश्वसामू पनि परिचित गराउने उदेश्यले म सहितको पहलमा ईन्द्रजात्रालाई भव्य र व्यवस्थित बनाउने प्रयासहरु भएका छन् । त्यसको तयारीका लागि इन्द्रजात्रा व्यवस्थापन समितिलगायत विभिन्न गुथिहरुसँग नियमित रुपमा बैठकहरु बसी तीव्र गतिमा तयारी गर्दैैं आएका छौं । १०) नेपालभाषाको डिजिटल शव्दकोष निर्माण कार्यस्थानीय भाषाको अध्ययनअध्यापनलाई निरन्तरता दिंदै नेपालभाषाका केही डिजिटल शव्दकोष जस्ता सन्दर्भ सामग्री तयार पार्ने क्रममा रहेको छ । ११) सम्पदा संरक्षण, पुनर्निर्माण र अनुगमन कार्यलाई प्राथमिकता कार्यविधि २०७९०३१० मितिमा कार्यपालिका बैठकबाट गठन भएको योजना तथा अनुगमन समितिको संयोजक रही सम्पदा तथा पर्यटन विभाग मातहतमा रहेका सम्पदाहरुको पुनर्निर्माणका लागि छनौट भएका १० वटा योजना मध्ये १० वटाकै अनुगमन सम्पन्न भएको छ । त्योसँगै अनुगमनको कार्यलाई निरन्तरता दिइएको छ । सम्पदाको संरक्षण र प्रवद्र्धनका क्षेत्रमा सकारात्मक प्रयासहरु भएका छन् । हराएका सम्पदाको खोजी गरि पुर्नस्थापना गर्ने लगायतका काम पनि यो विचमा भएका छन् । १२) राजश्व परामर्श समितिको गठन र कार्यान्वयन राजश्व परामर्श समितिको गठन तदारुकताका साथ गरी आर्थिक वर्ष ०७९८० का लागि राजस्व सम्वन्धि नीति तर्जुमा गरिनुका साथै राजश्वका स्रोत, दायरा र दरसमेतको विश्लेषण गरी नगर कार्यपालिका मार्फत नगरसभामा पेश गरियो । आन्तरिक आयको विश्लेषण र अनुमान, करराजश्व, गैर कर राजश्व, सेवा शुल्क, दस्तुर आदिको दर विश्लेषण गरी राजश्व प्रशासन सुधारका लागि राजश्व ऐन २०७५ मा आवश्यक संशोधन समेतका व्यवस्था यसै समिति मार्फत नगरसभामा पेश गरी स्वीकृत भए वमोजिम कान्यान्वयनमा आइसकेको छ । १३) पारस्परिक र कूटनीतिक सम्बन्ध विस्तार काठमाडौँ महानगरको दीगो विकासका लागि सहकार्यको प्रयास गर्ने हेतूले विभिन्न मुलुकका राजदूतहरुसँगसँगै युएनडीपी, आईएलओ, युनिसेफ, वल्र्ड बैँङ्क र एसियन फाउण्डेशन लगायतका प्रतिनिधिसँग छलफल गरी अनुभव आदनप्रदान गर्ने, पारस्परिक सम्बन्ध विस्तार गर्ने कार्यको थालनी गरिएको छ । १४) अपाङ्गता परिचयपत्र वितरणकाठमाडौ महानगरपालिका सामाजिक सेवा विभाग अन्र्तरगत मेरो नेतृत्वमा अपाङ्गता भएका नागरिकको परिचयपत्र वितरण गर्ने कार्य भएको छ । जसमध्ये केही आवश्यक परेका व्यक्तिहरुको म स्वयँ घरघरमै गएर उक्त परिचयपत्र वितरण गरिएको छ । शारीरिक अपाङ्गता भएका, सुस्त श्रवण, वौद्धिक अपाङ्गता भएका, दृष्टिविहिन, बहिरा, अटिज्म लगायतका ५ सय ७२ नागरिकलाई अहिलेसम्म परिचयपत्र वितरण गरिएको छ । १५) सहरी व्यवस्थापन महानगरपालिकाको नगरसभाबाट स्वीकृत नीति, बजेट तथा कार्यक्रम, महानगरपालिकाबाट स्वीकृत भएका कानुन, विभिन्न तहबाट भएका निर्णय समेतका आधारमा महानगर प्रमुखको नेतृत्वमा महानगरपालिकाको सवै जनप्रतिनिधिहरु र कर्मचारीहरुको समेत साथ सहयोगमा अनधिकृत संरचना हटाउने, पार्किङ व्यवस्थापनलाई प्रवद्र्धन गर्ने, बाह्य विज्ञापन सामग्रीलाई नियमन गर्ने, फुटपाथ व्यवस्थापनलाई प्रभावकारी बनाउने तथा सार्वजनिक, सरकारी जग्गाहरुको संरक्षण गर्ने, हरियाली प्रवद्र्धन गर्ने र प्रदुषण घटाउने जस्ता सहरी व्यवस्थापनका कार्यहरुमा उल्लेख्य नतिजा प्राप्त भएको छ । थालनी गरिएका केही योजनाहरुः १) दरबार हाइस्कूल र कन्या मावि लाई राष्ट्रियस्तरको नमूना विद्यालयको रुपमा विकास गर्ने जस्ता कार्यक्रम पनि अघि बढाइएको छ । २) घरजग्गा बहालमा लिनेदिने व्यक्तिहरुका बिच हुने विवादलाई समाधान गर्न र बहाल कर असुलीलाई प्राथमिकता दिन बहाल व्यवस्था कार्यविधि तर्जूमा गर्ने गरी स्वीकृत भएपछि कार्यान्वयन गर्न राजश्व परामर्श समितिले कारवाही अघि बढाएको छ । ३) करको दायरा बृद्धि गरी बैज्ञानिक कर निर्धारण विधिलाई आत्मसाथ गर्न राजश्व परामर्श समितिबाट नगरसभाको निर्णय वमोजिम सहजिकरण भैरहेको छ । ४) सबै मेलमिलाप केन्द्रको स्तरीकरण गरी वडा तहमै विवाद समाधान गर्नका लागि प्रयासहरु थालनी गरिएको छ । ५) सूचना प्रविधिको माध्यमबाट न्याय सम्पादनलाई छिटो, छरितो र प्रभावकारी बनाउनेतर्फ कारवाही अघि बढेको छ । ६) न्यायिक समितिको अनुभव आदानप्रदान गर्ने र असल तथा सफल अभ्यासहरुको अनुसरण गर्न न्यायिक समितिको राष्ट्रिय सम्मेलनको आयोजना काठमाडौँ महानगरपालिकाले गर्ने भएको छ । ७) अनुगमन, सुपरीवेक्षण तथा मूल्याङ्कन प्रणालीलाई नियमित र संसगत गरी सार्वजनिक सेवालाई थप गुणस्तरीय बनाउने योजना कार्यान्वयनको चरणमा रहेको छ । ८) गैरसरकारी संघसंस्थाको कामकारवाहीलाई महानगरपालिकाको नीति, योजना तथा कार्यक्रमको प्राथमिकता अनुकुल बनाउनेतर्फ कारवाही अघि बढाएको छ । ९) उपभोक्ता हित, संरक्षण तथा मानवअधिकार संरक्षणका कार्यक्रमहरुलाई विशेष प्राथमिकतामा राखी नीति तथा योजना तर्जुमा गरिएको छ । १०) महानगरपालिकाको योजनाबद्ध र दिगो विकासका लागि यसै आर्थिक वर्ष भित्र आवधिक योजनालाई अन्तिम रुप दिई कार्यान्वयनमा ल्याउन महानगरपालिकाले आवश्यक कार्य अघि बढाइसकेको छ । माथि उल्लेखित कार्यहरु १ सय दिन भित्रै सम्पन गरिएका, थालनी भएका संक्षिप्त विषयहरु हुन् । यस बाहेक पनि अनगिन्ती विषयहरुमा उपप्रमुखको हैसियतले सम्पादन गर्न सक्रिय र नेतृत्वदायी भूमिका निर्वाह गर्नुपर्ने हुनसक्दछ । त्यसका लागि आम महानगरवासीको चाहना, आवश्यकता र सहभागितासहित सम्पादन गर्न, गराउन हामी सबै जनप्रतिनिधि तथा कर्मचारीहरुको कर्तव्य हुनेछ । आगामी दिनमा सबै तहका सरकार, नागरिक समाज, निजी क्षेत्र र महानगरवासीको प्रत्यक्ष वा अप्रत्यक्ष समन्वयमा कार्य हुने कुरामा विश्वस्त र प्रतिवद्ध छु । धन्यवाद ।"
राष्ट्रिय सभा अध्यक्ष तिमिल्सिना पर्वतबाट प्रतिनिधि सभा उम्मेदवार सिफारिस,"कुश्मा : राष्ट्रिय सभाका अध्यक्ष गणेशप्रसाद तिमिल्सिना प्रतिनिधि सभा सदस्यका लागि पर्वतवाट सिफारीस भएका छन्। एमाले पर्वतको छैटौ बैठकले आगामी मङ्सिर ४ गते हुन लागेको प्रदेश तथा प्रतिनिधिसभा सदस्य निर्वाचनको लागि उम्मेदवार छनौट गर्ने क्रममा तिमिल्सिनाको नाम सिफारीस गरेको हो। राष्ट्रिय सभामा अध्यक्ष तिमिल्सिनाको कार्यकाल अझै एक वर्षभन्दा बढी रहेको भएपनि गृह जिल्लामा प्रत्यक्ष उम्मेदवार बन्ने इच्छा देखाएमा उम्मेदवार बन्न सक्ने भन्दै बैठकमा प्रस्ताव आएपछि उम्मेदवार सिफारिस गरिएको एमाले जिल्ला सचिव गोविन्द पहाडीले जानकारी दिए। राष्ट्रियसभाका अध्यक्ष तिमिल्सिना उम्मेदवारीका लागि इच्छुक नरहेको तर संसदमा खेलेको भूमिकाको सम्मानस्वरुप नाम राखेर पठाउनुपर्ने कुरा उठेपछि नाम राखेर पठाइएको हो। अध्यक्ष तिमिल्सिनासँगै एमालले केन्द्रीय सदस्य तथा संविधान सभा सदस्य कल्पना चापागाई, केन्द्रीय सदस्य तथा प्रतिनिधि सभा सदस्य पदम गिरी, संविधान सभा सदस्य तथा गण्डकी प्रदेशका पूर्व मन्त्री विकास लम्सालको नाम सिफारिस गरेको छ। प्रतिनिधिसभाको समानुपातिकतर्फको उम्मेदवारको सूचीमा जिल्ला समन्वय समिति पर्वतका निवर्तमान प्रमुखसमेत रहेका मनोहर विश्वकर्मा पौडेलको नाम सिफारिस गरी पठाइएको छ। १ प्रतिनिधिसभा र २ प्रदेशसभा निर्वाचनमा दुई वटा क्षेत्र रहेको पर्वतमा प्रत्यक्ष निर्वाचनतर्फका उम्मेदवारको सङ्ख्या ३ जना मात्र हुन्छ। आकांक्षीहरूको सङ्ख्या सकेसम्म घटाउने प्रयासस्वरूप पार्टीभित्रको भेला र बैठकमा निकै कसरत गरेको भएपनि जिल्लाबाट ३७ जनाको नाम प्रदेश कमिटीमा सिफारिस गरिएको एमाले पर्वतले जनाएको छ। एमालेभित्रका आकांक्षीहरूको नाम बाहिर ल्याउँदा इच्छुकहरूबीच नै तीतो मैलो उत्पन्न हुनसक्ने तथा अनावश्यक टीका टिप्पणी हुनसक्ने भन्दै इच्छुकहरूको नामावली सङ्कलन गरेको एमालेले जिल्लामा सार्वजनिक नगरी प्रदेशमा सिफारीस गरेको हो। प्रदेशसभा निर्वाचन क्षेत्र १ को प्रत्यक्षतर्फका उम्मेदवारका रूपमा एमाले पर्वतका सचिव गोविन्द पहाडीसहित मेघनाथ सुवेदी, भक्तबहादुर कुँवर, प्रकाश लामिछाने, जुनादेवी नेपाली, शान्त पौडेल, यज्ञप्रसाद पौडेल, दाताराम चपाई, हरिओम शर्मा लामिछाने, प्रेम शर्मा पौडेल र विकास तिमिल्सिनाको नाम सिफारिश भएको छ। समानुपातिकतर्फ प्रेमकुमार लामिछाने, मुगाकुमारी शर्मा, दुर्गाप्रसाद शर्मा, महेन्द्रकुमार जोशी, सुजन बिक, सूर्यप्रसाद शर्मा र जङ्गबहादुर पुनको नाम सिफारिस गरेको एमालेले जनाएको छ। प्रदेशसभा निर्वाचन क्षेत्र २ को प्रत्यक्ष उम्मेदवारका रूपमा मित्रलाल बस्याल, कमलप्रसाद भुसाल, सुन्दर भुसाल, बिन्दु अधिकारी र राजुप्रसाद पौडेलको नाम तथा समानुपातिकमा शारदाकुमारी शर्मा, कविता बिक,झबिकला काफ्ले, पुष्पराज पौडेल, एकबहादुर हमाल, केसकुमारी दमिनी, तुलाकान्त सुनार र अनिलप्रसाद मास्केको नाम सिफारिस गरिएको छ। जिल्ला कमिटीले नाम काँटछाँट गर्दा नेताहरूबीच मनमुटाव हुने सक्ने र त्यसैका कारण गठबन्धन भारी पर्नसक्ने आँकलन गरेको एमालेले आकांक्षी नेताहरूलाई रिसाउने कारण नदिनका लागि आकांक्षी सबैको नाम प्रदेश कमिटीमा आवश्यक रायसहित पेश गरेको हो। पठाइएका नामहरूलाई काँटछाँट गर्ने अधिकार प्रदेश कमिटीमा पनि रहेका कारण आवश्यक ठानेको अवस्थामा प्रदेशले पनि नाम काँटछाँट गरेर केन्द्रीय कमिटीमा सिफारिस गर्ने जिल्ला उपाध्यक्ष पदमपाणी शर्माले बताए।"
कर्मचारीको सहयोगविना मुलुकको विकास सम्भव छैन : प्रधानमन्त्री,"काठमाडौं : प्रधानमन्त्री शेरबहादुर देउवाले मुलुकको विकास निर्माणमा कर्मचारीतन्त्रको महत्वपूर्ण जिम्मेवारी रहेको बताएका छन्। १९ औं निजामति सेवा दिवसको अवसरमा बुधबार आयोजित कार्यक्रममा बोल्दै प्रधानमन्त्री देउवाले कर्मचारीको सहयोगबिना मुलुकको विकास सम्भव नभएको बताएका हुन्। प्रधानमन्त्री भने,''हामीलाई जनताले मत दिएर जिताए मात्र सरकारमा आउने हो,' प्रधानमन्त्री देउवाले भने, 'तर कर्मचारीहरु स्थायी सरकार हो । मुलुक बनाउने तपाईंहरुको हातमा छ ।' उनले कर्मचारीहरुले गुणस्तरीय सेवा दिनुपर्नेमा जोड दिए। कर्मचारीलाई आवश्यक सेवा सुविधा दिन आफू तयार रहेको प्रधानमन्त्रीको भनाइ छ।"
लमजुङमा प्रत्यक्षतर्फ एक मात्रै महिला उम्मेदवार सिफारिस,"बेंसीसहर : प्रत्यक्षतर्फ महिला उम्मेदवारको संख्या बढाउन आवाज उठिरहे पनि लमजुङमा भने एकजना महिला मात्र प्रत्यक्षतर्फ सिफारिस भएकी छन्। आगामी मंसिर ४ गते हुन लागेको प्रतिनिधि तथा प्रदेश सभा निर्वाचनका लागि नेकपा (माओवादी केन्द्र) बाट प्रदेशसभा सदस्य पदका लागि प्रत्यक्षतर्फ महिला उम्मेदवार सिफारिस भएकी हुन् । सो दलबाट गण्डकी प्रदेशकी स्वास्थ्य तथा जनसंख्यामन्त्री मधु अधिकारी गुरुङ प्रदेश सभा (क) मा प्रत्यक्षतर्फ उम्मेदवार सिफारिस भएकी छन् । उनी प्रतिनिधि सभामा समानुपातिक तर्फबाट पनि सिफारिसमा परेकी छन् । उनी २०६४ सालको पहिलो संविधानसभा निर्वाचनमा लमजुङ क्षेत्र नम्बर २ मा प्रत्यक्षतर्फ निर्वाचन लडेकी थिइन् । त्यसयता २०७० र ०७४ मा उनी समानुपातिकमा बसेकी थिइन् । नेकपा एमाले, नेपाली कांग्रेस, नेकपा (एकीकृत समाजवादी), जनता समाजवादी पार्टी, नेपाल समाजवादी पार्टीबाट प्रत्यक्षतर्फ महिलाको नाम सिफारिस भएको छैन । लमजुङमा समानुपातिक तर्फ भने २९ जना महिलाको नाम सिफारिस भएको छ । प्रतिनिधि सभातर्फ ८ जना र प्रदेश सभा सदस्यतर्फ २१ जना महिलाको नाम सिफारिस भएको हो । प्रतिनिधि सभातर्फ नेपाली काँग्रेसबाट तीनजना, नेकपा एमालेबाट दुईजना, माओवादी केन्द्रबाट दुईजना र नेपाल समाजवादी पार्टीबाट एकजना महिलाको नाम उम्मेदवारका लागि सिफारिस भएको छ । नेकपा एमालेबाट प्रतिनिधिसभा तर्फ केन्द्रीय सदस्य एवं संविधान सभा सदस्य टुकाभद्र हमाल र केन्द्रीय सदस्य कल्पना थापाको नाम सिफारिस भएको छ । सो दलबाट प्रदेश सभा समानुपातिकमा लक्ष्मीदेवी अधिकारी, यशोदा रिमाल, शान्ता भुजेल, लोका अधिकारी र राममाया राना मगरको नाम सिफारिस भएको छ । नेपाली काँग्रेसबाट प्रतिनिधिसभा तर्फ कोपिला विक, तिरकाशी गुरुङ र कृष्णमाया विकको नाम सिफारिस गरेको छ । यस्तै प्रदेशसभातर्फ प्रदेश (क) मा खुसीमाया (अस्मिता) गुरुङ, छुपीमाया गुरुङ, धनकुमारी गुरुङ, सप्रिया जोशी, विष्णुमाया न्यौपाने धितालको नाम सिफारिस गरेको छ । प्रदेश (ख) मा टीकाकुमारी बस्याल, पार्वती तामाङ, सुस्मिता अधिकारी क्षेत्री, ज्ञानु शाह, सूर्यकला बराल कोइराला, सिर्जना गुरुङ, राधा श्रेष्ठको नाम सिफारिस गरेको छ । माओवादी केन्द्रबाट समानुपातिकमा गण्डकी प्रदेशका स्वास्थ्य तथा जनसंख्या मन्त्री मधु अधिकारी गुरुङ र माझी राष्ट्रिय मुक्ति मोर्चाकी महासचिव उर्मिला माझीको नाम सिफारिस भएको छ । प्रदेश सभातर्फ सतीमाया तामाङ, शोभा थापा र जुना विकको नाम सिफारिस भएको छ । नेपाल समाजवादी पार्टीले शोभा गिरीलाई प्रतिनिधि सभा र रेलकुमारी गुरुङलाई प्रदेशसभामा सिफारिस गरेको छ ।"
राष्ट्रियसभाका विषयगत चार समितिका सभापति सर्वसम्मत,"काठमाडौं : राष्ट्रिय सभाका विषयगत चार समितिका सभापतिहरु सर्वसम्मत भएका छन्। यसका लागि बुधबार उम्मेदवारी मनोनयन दर्ताको समय तोकिएको थियो। सबै समितिमा एक एक जनाको मात्र उम्मेदवारी परेका कारण सबै सर्वसम्मत भएका हुन् । सभापतिका लागि भोलि निर्वाचन गर्ने तय भएको छ। राष्ट्रियसभाको दिगो विकास तथा सुशासन समितिमा प्रकाश पन्थ, विधायन व्यस्थापन समितिमा बेदुराम भुषाल, प्रत्यायोजित व्यस्थापन तथा सरकारी आश्वासन समितिमा माया प्रसाद शर्मा र राष्ट्रिय सरोकार तथा समन्वय समितिको सभापतिमा पुन दिलकुमारी रावलले उम्मेदवारी दिएका थिए।"
विधान मिचेर जिल्ला कार्यसमिति सिरहाले सिफारिस भएका उम्मेदवारको नाम हटायो,"सिरहा : आगामी मंसिर ४ मा हुन गइरहेको निर्वाचनका लागि सिरहामा कांग्रेसका प्रदेश र प्रतिनिधिसभा क्षेत्रीय कार्यसमितिले महामन्त्रीको परिपत्र र विधानअनुसार सिफारिस गरेका उम्मेदवारलाई जिल्ला कार्यसमितिले नाम हटाएर मधेस प्रदेश समितिलाई सिफारिस गरेको छ । कांग्रेसको विधान र केन्द्रीय महामन्त्रीको परिपत्र अनुसार सर्वसम्मत वा बहुमतले प्रदेशसभा समितिबाट सिफारिस भएको उम्मेदवारबारे प्रतिनिधिसभा समितिले राय सुझाव लेख्ने, त्यसपछि प्रतिनिधि र प्रदेशसभा कार्यसमितिले सिफारिस गरेको उम्मेदवारहरुको बारेमा जिल्ला कार्यसमितिले राय लेखेर माथिल्लो निकायलाई पठाउने भनिएको छ । तर, विधिपूर्वक सिफारिस भएका उम्मेदवारहरुलाई जिल्ला कार्यसमितिले नाम हटाउनेथप्ने र क्रमागत हेरफेर गरी प्रदेशलाई उम्मेदवारको सूची बुझाएको छ । यहाँ जिल्ला कार्यसमितिमा सभापति तथा प्रधानमन्त्री शेरबहादुर देउवा पक्षका बहुमत छन् । बहुमतकै दम्भमा प्रदेश र प्रतिनिधिसभा कार्यसमितिबाट शेखर कोइराला पक्षका अधिकांश नेताहरु उम्मेदवारको रुपमा सिफारिस भएर आएपनि जिल्ला कार्यसमितिले हटाउने र सिफारिस क्रमागत तलमाथि गरेको छ । प्रदेश र प्रतिनिधिसभा कार्यसमितिबाट सिफारिस नै नभएको व्यक्तिलाई पनि सिफारिस गरेको छ । शेखर पक्षका धेरै नेताहरुको नाम हटाइएको छ । जिल्ला सचिव शैलेन्द्र यादवका अनुसार जिल्ला कार्यसमितिबाट ४ वटै निर्वाचन क्षेत्रका प्रतिनिधि र प्रदेशसभाको प्रत्यक्ष र समानुपातिक गरी १४० जनाको नाम उम्मेदवारको रुपमा सिफारिस भएको छ । जसमा प्रदेश र प्रतिनिधिसभा क्षेत्रीय कार्यसमितिले सिफारिस गरी पठाएको उम्मेदवारहरुमा फेरबदल भएको उनले स्वीकार गरेका छन् । क्षेत्र नम्बर ३ का क्षेत्रीय सभापति संजयप्रकाश यादवको अध्यक्षतामा भदौँ १६ गते भएको बैठकले प्रतिनिधिसभा सदस्य प्रत्यक्षमा पूर्व मन्त्री तथा पूर्व केन्द्रीय कोषाध्यक्ष सितादेवी यादव र महासमिति सदस्य डाक्टर सुभाष् चन्द्र यादव तथा प्रतिनिधिसभा समानुपातिकमा महासमिति सदस्य अमर रेग्मीको नाम सिफारिस गरेको थियो । प्रदेशसभा (क) प्रत्यक्षमा महाधिवेशन प्रतिनिधि चन्द्रदेव यादव, जागेश्वर यादव, रामबाबु महतो, रामचन्द्र यादव, राजकुमार यादव समानुपातिकमा महिला तर्फ कृष्णादेवी यादव पुरुषतर्फ पुरुषोतम गौतम, बुधराम सिंह दनुवार, मुरली राय माझी, मायादेव चौधरी र रामदेव यादवको नाम सिफारिस गरेको थियो । प्रदेशसभा (खं) प्रत्यक्षमा संजयप्रकाश यादव, गंगाराम यादव, अशिषलाल यादव समानुपातिकतर्फ महिला विणाकुमारी यादव र पुरुषमा योगेन्द्र नारायण बडबरियाको नाम सिफारिस गरेको हो । यहाँ प्रदेशसभा (खं)का सभापति रामनारायण महतो रामचन्द्र यादव पक्षका मानिन्छ। सभापतिलाई कार्यसमितिका दुई तिहाई सदस्यले बैठक गर्न माग गर्दा बैठक गरेनन । बैठक नगरेपछि प्रदेशसभा (खं) उपभापति रामचन्द्र यादवको अध्यक्षतामा बैठक बसेर उम्मेदवार सिफारिस गरेको थियो । क्षेत्रीय कार्यसमितिबाट भएको निर्णयलाई केही सुनुवाई नै नगरी जिल्ला सभापति रामचन्द्र यादवले प्रदेशसभा (खं) सभापति महतोको अध्यक्षतामा कार्यसमिति भन्दा बाहिरको व्यक्तिहरुलाई पनि बोलाएर उम्मेदवार सिफारिस गर्न लगाएको एक क्षेत्रीय सदस्यले जानकारी गराए । जिल्ला कार्यसमितिबाट यहाँ सभापति आफूलाई प्रतिनिधिसभा सदस्यमा एकल सिफारिस गरेको छ । प्रतिनिधिसभा समानुपातिकमा मधुसुदन यादव, बेचन महतो र सन्तोषी यादवको सिफारिस गरेको छ । प्रदेशसभा (कं)मा रामसगुन यादव, रामनारायण महतो, राजकुमार सिंह र समानुपातिकमा कौशल मण्डल, गंगाप्रसाद यादव, विशेश्वर यादव, रेखा यादव, समरिकादेवी महतो, जमुनीदेवी पासमानलाई सिफारिस गरेको छ । प्रदेशसभा (ख) प्रत्यक्षमा रामबाबु यादव समानुपातिकमा उपेन्द्र यादव, तारकेश्वर यादव, कुसुमदेवी यादव, बबिता यादवको नाम सिफारिस जिल्ला कार्यसमितिले गरेको छ । क्षेत्र नम्बर ३ का बाट मात्रै होइन, कांग्रेस पूर्वकोषाध्यक्ष सितादेवी यादव र महासमिति सदस्य डाक्टर सुभाष चन्द्र यादवको नाम क्षेत्र नम्बर ४ बाट पनि प्रतिनिधिसभा सदस्यको उम्मेदवारको रुपमा सिफारिस गरेको थियो । तर, उनको नाम जिल्ला कार्यसमितिबाट हटाएको छ । सिरहा क्षेत्र नम्बर १ (क) मा प्रदेशसभा कार्यसमितिबाट रासुन्दर चौधरी प्रदेशसभा सदस्य प्रत्यक्षमा र समानुपातिकमा पुनम चौधरी प्रदेशसभा (ख) प्रत्यक्षमा नवल किशोर यादव सिफारिस भएको थियो । तर, उनीहरुको नाम जिल्ला कार्यसमितिले हटाएको छ । प्रदेशसभा समितिको सिफारिसमा नपरेका फुलेश्वर महतोलाई (क) र देवनाथ यादवको नाम (ख)मा जिल्ला कार्यसमितिले सिफारिस गरेको छ । यस्तै चित्रलेखा यादवको नाम क्षेत्रीय समितिबाट सिफारिस नभएपनि जिल्ला कार्यसमितिले थपेको छ । यहाँ १४ औँ जिल्ला अधिवेशनमा नेतृत्व चयनको लागि चुनाव नै भएको थियो । त्यसमा रामसुन्दर चौधरी सभापतिमा रामचन्द्र यादवसँग प्रतिस्पर्धा गरेका थिए । मतदानको क्रममा रामचन्द्र यादवको पक्षबाट धान्धली भएको भन्दै पुनः निश्पक्ष निर्वाचनको माग गर्दै रामसुन्दर चौधरी पक्ष आफ्नो अडान राखिरहेको छ । पछि चौधरीले आफ्नै नेतृत्वमा नेपाली कांग्रेस समानान्तर जिल्ला कार्यसमिति गठन गरी घोषणा गरेका थिए । विवाद उग्र भयो । समानान्तर समितिले गरेको बैठक भेलामा सहभागी नेताकार्यकर्ताहरुलाई रामचन्द्र पक्षले वाइपास गर्न थाले । स्थानीय तह निर्वाचनको बेला रामसुन्दर चौधरी र पद्मनारायणको बर्चस्व रहेका वडामा रामचन्द्र यादव पक्षलाई सिफारिस रोक्न खोजे । रामसुन्दर पक्षमाथि जिल्ला अधिवेशनमा अन्याय भयो भनेर बोल्ने केही व्यक्तिलाई स्थानीय तहमा निर्वाचनमा पनि रामचन्द्रले टिकट सिफारिस हुनै दिएनन । वडाको टिकट नै खोसिदिए । स्थानीय तहको निर्वाचनमा पार्टीका अर्को पक्षबाट अन्र्तघात भएर चुनाव हारेको रामचन्द्र पक्षको भनाइ छ । जिल्ला कार्यसमितिबाट पार्टीका उम्मेदवारलाई हराएको भन्दै दर्जनौं व्यक्तिलाई कारवाही पनि गरेको छ । अर्कोतिर प्रदेशसभाको उम्मेदवार सिफारिसमा मतदान गराएपछि क्षेत्र नं १ मा कमजोर रहेका कारण रामचन्द्र यादव पक्षका नेताहरु छनौट हुन पाएका थिएनन । जिल्ला अधिवेशनको परिणाम जे जस्तो भएपनि नस्वीकारेको र उम्मेदवार छनौटमा मतदान भएको निहुँमा जिल्ला कार्यसमितिबाट उम्मेदवार काटछाट र क्रमागत हेरफेर गरिएको एक कांग्रेस नेताको दाबी छ । सिरहा कांग्रेसमा विवाद उग्र रुप लिएपनि कुनै केन्द्रीय नेताहरुले समाधानका लागि पहल गरिरहेको छैन् । आन्तरिक विवाद समाधान नभए गठबन्धन गर्दा पनि उम्मेदवारलाई चुनावमा अप्ठयारो पर्ने कांग्रेस नेताहरुको भनाइ छ ।"
चुनावको मिति घोषणापछि गरिएका सरुवा बदर गर्न एमालेको माग,काठमाडौं : प्रमुख प्रतिपक्षी नेकपा एमालेले सरकारले निर्वाचनलाई प्रभावित पार्ने गरि आस्थाका आधारमा कर्मचारीको सरुवा गरिएको भन्दै आपत्ती जनाएको छ । प्रतिनिधिसभाको बुधबारको बैठकमा एमाले प्रमुख सचेतक विशाल भट्टराईले विभिन्न स्थानका प्रहरी प्रमुख तथा प्रमुख जिल्ला अधिकारी लगायतका अन्य कर्मचारीको आस्थाका आधारमा निर्वाचनमा आफूलाई अनुकूल हुनेगरी सरुवा गर्ने काम भएको भन्दै आपत्ती जनाएका हुन्। उनले चुनावको मिति घोषणा भएपछि गरिएका सरुवा बदर गर्न पनि माग गरे। कामचलाउ सरकारको रुपमा रहेको सरकारले धमाधम दूरगामी महत्वका विधेयक ल्याउने र कर्मचारीको जथाभावी सरुवा गर्नु उचित नभएको नहाको भनाइ छ। उनले स्थानीय तहको निर्वाचनमा जस्तै अबको निर्वाचनमा पनि कुनै प्रकारको हस्तक्षेप भए प्रतिवाद गर्ने चेतावनी पनि दिए। उनले मंसिरसम्म अहिलेकै कर्मचारी कायम राख्न माग गरे।
बझाङको बुंगल नगरपालिकाले बजेट अझैं पेस गरेन,बझाङ : नयाँ आर्थिक वर्ष सुरु भएर दुई महिना बित्न लाग्दा पनि अझै बझाङको बुंगल नगरपालिकाले चालु आर्थिक वर्ष २०७९८० को बजेट पेस गरेको छैन। संघीय मामिला तथा सामान्य प्रशासन मन्त्रालयका अनुसार अटेरी गरी बजेट पेश नगर्ने स्थानीय तहमा सुदूरपश्चिम प्रदेशमा २ वटा स्थानीय तह रहेका छन् । नियममा स्थानीय तहले असार मसान्त भित्र चालु आर्थिक वर्षको बजेट पेश गरिसक्नु पर्ने व्यवस्था रहेको छ । तर सुदुरपश्चिम प्रदेशका दुई स्थानीय तहले भने अटेरी गरी बजेट नै पेश नगरी बसेका छन् । आगामी आर्थिक वर्षका लागि बुंगल नगरपालिकामा ४६ करोड २३ लाख बजेट गत जेठमा नगरसभा मार्फत नीति तथा कार्यक्रम पेश गरिएको थियो । सुदूरपश्चिम प्रदेशका बुंगल नगरपालिका र पञ्चदेवल विनायक नगरपालिकाले हालसम्म बजेट पेस गरेका छैनन् । यता बुंगल नगरपालिकाका प्रमुख प्रशासकीय अधिकृत देवराज जोशीले बजेट पेस गरिसकेको भनेर आलटाल गरिरहेका बताए। उपमेयर धनबहादुर बोहराले भने आफूले बेलाबेला बजेट पेस गर्न भने पनि नेटले काम नगर्दा पेस गर्न नसकेको कर्मचारीबाट जवाफ आएको बताएका छन् । २ हप्तादेखि आमा बिरामी भएर धनगढी अस्पतालमा रहेकाले यस विषयमा आफूलाई थप जानकारी नभएको समेत उपमेयर बोहराको भनाइ छ।
हटाइयो संसद्को कार्यकाल लम्ब्याउने व्यवस्था,"काठमाडौं : प्रतिनिधिसभा र प्रदेशसभाको कार्यकाल लम्ब्याउने व्यवस्था हटाएर मंगलबार प्रतिनिधिसभाले केही नेपाल ऐनलाई संशोधन गर्न बनेको विधेयक पारित गरेको छ । संसद्को कार्यकालसम्बन्धी प्रस्तावमा सांसदले विरोध गर्दै संशोधन प्रस्ताव दर्ता गराएका थिए । कानुन, न्याय तथा संसदीय मामिलामन्त्री गोविन्दप्रसाद शर्मा (कोइराला)ले दफा १३, १४ र १५ लाई हटाउनुपर्ने संशोधन स्वीकार गरेपछि धेरै सांसदले प्रस्ताव फिर्ता लिए । दफा १३ मा निर्वाचन आयोग ऐन, २०७३, १४ मा प्रतिनिधिसभा सदस्य निर्वाचन, २०७४ र १५ मा प्रदेशसभा सदस्य निर्वाचन ऐन, २०७४ मा संशोधन प्रस्ताव गरिएको थियो । दफा १४ र १५ मा क्रमशः प्रतिनिधिसभा र प्रदेशसभाको कार्यकालसम्बन्धी व्यवस्था थियो । संसद्को कार्यकाल थप्ने गरी विधेयक आएपछि त्यसको चर्को विरोध भएको थियो । सत्ता गठबन्धनकै केही नेता र प्रतिपक्षी एमालेले विरोध जनाएका थिए । निर्वाचन आयोगले पनि सोमबार साँझ विज्ञप्ति जारी गर्दै आपत्ति जनाएको थियो । कानुनमन्त्री शर्माले संशोधन स्वीकार गरेपछि गणपूरक संख्या नपुगेका कारण प्रतिनिधिसभाको मंगलबारको पहिलो बैठकबाट विधेयक पारित हुन सकेको थिएन । नेपाल मजदुर किसान पार्टीका सांसद प्रेम सुवालले गणपूरक संख्या यकिन गर्न माग गरेका थिए । एकचौथाइ अर्थात् ६९ सांसदको उपस्थिति हुनुपर्नेमा ५८ जना मात्र रहेको पाइएपछि बैठक १५ मिनेट रोकिएको थियो । मंगलबार नै बसेको दोस्रो बैठकले विधेयक बहुमतबाट पारित गरेको हो । प्रतिनिधिसभाबाट पारित विधेयक अब राष्ट्रियसभामा जानेछ । राष्ट्रियसभाले पनि पारित गरेपछि प्रमाणीकरणका लागि राष्ट्रपति कहाँ पठाइनेछ । पाँच जनाले संशोधन प्रस्ताव फिर्ता लिन अस्वीकार गरेका थिए । त्यसपछि ती प्रस्ताव बहुमतले अस्वीकृत गरेको थियो । जसमा सांसदहरू विशाल भट्टराई, पार्वती विशुंखे, प्रेम सुवाल, नवराज सिलवाल, गगन थापाका प्रस्ताव छन् । प्रतिनिधिसभाको अर्को बैठक बुधबार दिउँसो १ बजे बस्ने तय भएको छ ।"
सिट बाँडफाँटमा गठबन्धन दल लचिलो,"काठमाडौं : प्रतिनिधिसभा र प्रदेशसभा चुनावमा सिट बाँडफाँटको अन्तिम संघर्षमा रहेका सत्तारूढ गठबन्धन दलहरू सिट बाँडफाँट र निर्वाचन क्षेत्र तोक्ने विषयमा निष्कर्ष नजिक रहेको गठबन्धनका नेताहरूले बताएका छन्। गठबन्धनभित्रै विविध असन्तुष्टिका बाबजुद पनि सिट बाँडफाँटको विषय गठबन्धनले बनाएको कार्यदलले टुंग्याउने चरणमा पुगेको छ। यस अवधिमा कुनै दल आफ्नै अडानमा बसे पनि कुनै दल भने लचिलो बनेको नेताहरूले बताएका छन् । नेपाली कांग्रेसका प्रवक्ता प्रकाशशरण महतले आफूहरू गठबन्धनमा भएको कुरामा स्पष्ट भएको बताए। उनले भने, कांग्रेस ठूलो पार्टी भएकाले पनि लचकता देखाएको हो। कांग्रेस ८५ मा रहन्छ। कांग्रेस लचक भएसँगै अन्य दलले पनि लचकता देखाउनैपर्छ। अब करिब सबै सहमतिमा आइसक्नु भएको छ, उनले भने, अब निर्वाचन क्षेत्रको विषयमा केही विवाद रहन सक्छ। ती पनि अधिकांश स्थानमा टुंगिसकेको छ। अन्तिम निष्कर्षमा पुगेको छ। कांग्रेसभित्रै पनि सिट बाँडफाँटमा दुई मत प्रष्ट देखिँदै आएको थियो। कांग्रेसको संस्थापन पक्ष केही लचिलो भएर जाने भन्दै आएको थियो भने संस्थापन इत्तर पक्ष भने सय सिटको दाबीमा अडान थियो। कांग्रेसकै नेता अर्जुननरसिंह केसीले भने पार्टीभित्रकै ४० प्रतिशतलाई बेवास्ता गर्दै अघि बढ्ने हो भने पार्टीभित्रै विद्रोह हुने गठबन्धनको नाममा सभापतिले पार्टीभित्रकै अर्को पक्षको प्रतिनिधित्वलाई बेवास्ता गर्न नमिल्ने बताए। उनले भने, पार्टीभित्रकै ४० प्रतिशतको आवाजलाई सभापतिजिले कसरी हेर्नुभएको छ। त्यसलाई हामीले पनि हेरिहेकै छौं। गठबन्धन हो भन्दैमा कुन हदसम्मको लचकता देखाउने हो ? अरू दलका साथीहरूले के गर्नुहुन्छ त्यो उहाँहरूको कुरा हो। हाम्रो सभापतिले पार्टीको सबै पक्षलाई समेट्नुपर्छ भन्ने हाम्रो कुरा हो। नेकपा माओवादीका अध्यक्ष पुष्पकमल दाहाल प्रचण्ड ले मंगलबारै धनगढी पुगेर सञ्चारकर्मी समक्ष प्रतिनिधिसभाको सिट संख्या र निर्वाचन क्षेत्रको भागबण्डा आजसम्म टुंगिसक्ने बताएका छन्। पार्टीको सुदूरपश्चिम प्रदेश प्रशिक्षणका लागि धनगढी पुगेका दाहालले कांग्रेस ८० सिट आसपास बस्न तयार भएसँगै सिट बाँडफाँड एउटा निष्कर्षमा पुगेको बताए। दाहालले भने, कांग्रेसले सय सिटको अडानबाट तल झरेसँगै सिट बाँडफाँटको विषय टुंगिएको छ। कांग्रेस ८० को आसपास बढीमा ४ सिट सम्ममा मानेको छ। हामीले पनि ६० सिट दाबी गरेका हौं। एकीकृत समाजवादीले २५ र जनता समाजवादीले २५ मागिरहेका छन्। यसमा फेरि पनि हेरफेर हुनेछ। सत्ता गठबन्धनले गठन गरेको सिट बाँडफाँटका लागि बनेको कार्यदलले आजसम्ममा प्रतिवेदन बुझाउने भएको छ। सिट बाँडफाँटको विषय निष्कर्षमा पुगेसँगै पछिल्लो समय निर्वाचन क्षेत्रबारे छलफल सुरु भएको छ। निर्वाचन क्षेत्रका विषयमा पनि कार्यदलले छलफल टुंग्याएर प्रतिवेदन गठबन्धनदलको नेतृत्वलाई बुझाउने तयारीमा छ। सबै निर्वाचन क्षेत्र बाँडफाँट गरेर अब गठबन्धनका शीर्ष नेतृत्वलाई दिने तयारीमा कार्यदल रहेको कार्यदलमै रहेका माओवादी महासचिव देव गुरूङले बताए। लोसपाका केही नेताहरूलाई पनि मिलाउनुपर्ने भन्दै कांग्रेसले केही सिट थपेको पनि दाहालले बताए। उनले भने, कांग्रेसले ८४ सिट लिने र २ सिट महन्थ ठाकुर र राजेन्द्र महतोलाई छोड्ने प्रस्ताव प्रधानमन्त्रीजीले राख्नुभएको थियो। एकीकृत समाजवादीले ४० सिट माग गरेको भए पनि २६ भन्दा तल नझर्ने अडान राखिराख्यो। अर्कोतिर जसपाले ३२ सिट दाबी गरे पनि २५ भन्दा तल झर्न नसक्ने अडान राख्यो। जसपा अध्यक्ष उपेन्द्र यादवले आफू एक्लै लडे पनि ९१० सिट जित्ने भएकाले गठबन्धनसँग मिलेर १४१५ सिट मात्रै पाउने भए गठबन्धन बाट निस्केर एक्लै चुनाव लड्ने कुरा पनि केही दिनअघि गठबन्धनको बैठकमै राखेका थिए। कम्तीमा २०२५ सिटभन्दा तल नझर्ने मनस्थितिमा रहेका जसपा र एकीकृत समाजवादीले ३२ सिटमा बराबर भाग लिँदा पनि १६१६ पाउने सम्भावना रहेको कार्यदलका एक सदस्यले बताए। बैठकमा शीर्ष नेता समक्ष उनले भने, थौरै सिटमा लड्दा पार्टीभित्र विद्रोह सुरु हुने र असन्तुष्टि बढ्ने भन्दै समानुपातिकतर्फको मत पनि घट्ने भएकाले बरु एक्लै निर्वाचनमा जाँदा राम्रो हुन्छ। सिट बाँडफाँटमा टुंगो लगाउँदा नेकपा (एमाले) बलियो भएका ठाउँमा कसरी र कसले लिने भन्ने विषय केही दिनसम्म छलफलको मुद्दा बन्यो। एक सदस्यले भने, निर्वाचन क्षेत्रको विषयमा पनि ठूलो विवाद यथावत छ। कतिपय निर्वाचन क्षेत्रको विवाद भने मनोनयन दिनसम्म पनि रहने निश्चित प्रायः छ।"
प्रत्यक्षतर्फ महिला उम्मेदवार बढाउन जोड,"काठमाडौं : संघ र प्रदेशको निर्वाचनमा महिलाको अर्थपूर्ण सहभागिता विषयक एक अन्तरसंवाद कार्यक्रम सम्पन्न भएको छ। संकल्प र महिला गैरसरकारी संस्था महासंघको आयोजनामा राजधानीमा सोमबार सम्पन्न कार्यक्रममा आगामी मंसिर ४ गते हुने संघ र प्रदेश निर्वाचनमा प्रत्यक्षतर्फ महिलाको उम्मेदवारी बढाउनुपर्नेमा दलका नेताहरूले जोड दिएका छन्। कार्यक्रममा वरिष्ठ पत्रकार आरती चतौटले विभिन्न पार्टीका नेताहरूलाई आगामी निर्वाचनमा प्रत्यक्षतर्फ महिला उम्मेदवारी कसरी बढाउन सकिन्छ भन्ने विषयमा बहस चलाइन्। बहसमा सहभागी नेपाली कांग्रेसका केन्द्रीय सदस्य नयनसिंह महरले पार्टीले हालै जारी गरेको परिपत्रमा सिफारिस गर्दा समानुपातिकतर्फ एक पुरुष एक महिला तथा प्रत्यक्षततर्फ एक महिलासहित तीन जना पठाउनू भनेर तोकिएको बताए। कांग्रेस समावेशी पार्टी भएकाले आगामी निर्वाचनमा सकेसम्म प्रत्यक्षतर्फ महिलाको उम्मेदवारी बढी दिलाउने विषयमा सकारात्मक रहेको उनले जनाए। कार्यक्रममा नेकपा एमालेकी पोलिट ब्यूरो सदस्य सीता पौडेलले महिलाको कोटा आरक्षणमै सीमित हुने अवस्था देखिएको बताउँदै प्रत्यक्ष निर्वाचनमा पनि महिलालाई आरक्षणको व्यवस्था नगर्ने हो भने प्रत्यक्षबाट महिला सहभागिता बढाउन सक्ने अवस्था नदेखिएको बताइन्। नेकपा एकीकृत समाजवादीका उपमहासचिव प्रकाश ज्वालाले प्रत्यक्षतर्फ महिला उम्मेदवारी बढाउनेतर्फ आफ्नो पार्टीभित्र विभिन्न बहस र छलफल चलिरहेको बताए। त्यसैगरी, जसपाका पोलिट ब्यूरो सदस्य रेखा यादवले विगत ३ महिनादेखि नै आफ्नो पार्टीभित्र यही विषयमा बहस केन्द्रित रहेको बताइन्। हालै सम्पन्न उनको दलको केन्द्रीय समिति बैठकले संघ र प्रदेशका लागि प्रत्येक जिल्लाबाट ३३ जनाको नाम पठाउनुपर्ने र त्यसमा महिला अनिवार्य हुनुपर्ने व्यवस्था गरेको बताइन्। यद्यपि, महिला उम्मेदवारी बढ्छ भन्नेमा आफू अझै सुनिश्निचत हुन नसकेको बताउँदै उनले भनिन्, म आफैं पनि अझै विश्वस्त हुन सकेको छैन। किनकि जिल्लाबाट त महिलाका नाम सिफारिस भएर आउँछन्। तर, प्रदेशमा आइपुगेपछि छाँटिने डर हुन्छ। त्यसैले पार्टीले महिलालाई प्रत्यक्षतर्फ पनि ल्याउनुपर्छ भनेर कानुनी रूपमै बाध्यकारी नबनाएर यो सम्भव हुँदैन। कार्यक्रममा नेकपा माओवादीका पोलिट ब्यूरो सदस्य झक्कुप्रसाद सुवेदी, लोसपाका कार्यकारिणी समिति सदस्य केशव झालगायतले पनि आगामी निर्वाचनमा प्रत्यक्षतर्फ महिला उम्मेदवारी बढाउनुपर्नेमा आआफ्नो पार्टीभित्र बहस र छलफल भइरहेको बताए। कार्यक्रममा संकल्पकी अध्यक्ष संगीता लामाले आगामी संघ र प्रदेशको निर्वाचनमा प्रत्यक्षतर्फ महिलाको उम्मेदवारी बढाउनुका साथै जित्नेको संख्या बढाउने उद्देश्यले उक्त बहस चलाइएको बताइन्। संविधानले तोकेको ३३ प्रतिशत सहभागिताको अधिकारलाई राजनीतिक दलहरूले बल्लतल्ल समानुपातिकततर्फबाट तानेर पुर्याई महिलाको सहभागिता ३३ प्रतिशतमै सीमित राख्दै आएको जनाइन्। उनले आगामी चुनावमा प्रत्यक्षतर्फ महिला उम्मेदवारी बढाउनुका साथै महिलाभित्रको दलित, जनजाति, एकल, भौगोलिक रूपमा पछाडि पारिएकालगायतका समावेशीतामा विषयमा पनि ध्यान दिनुपर्ने बताइन्। हालसम्म २ वटा संविधानसभा निर्वाचन र संघ एवं प्रदेशको निर्वाचन भइसक्दा पनि महिलालाई सधैं कोटामा सीमित राख्दै आइएको बताउँदै अध्यक्ष लामाले प्रश्न गरिन्, महिलालाई कहिलेसम्म ३३ प्रतिशतमा सीमित राख्ने ? अबको चुनावमा महिला सहभागिता बढाउन जरुरी छ। त्यसैगरी, महिला गैरसरकारी संस्था महासंघकी अध्यक्ष डाशशी अधिकारी राउतले प्रत्यक्षतर्फ महिलाको उम्मेदवारी बढाउनुका साथै जित्ने ठाउँमा महिलालाई टिकट दिने विषयमा पहल गरिनुपर्ने बताइन्। गत स्थानीय निर्वाचनमा ४१ प्रतिशत महिलाले जित हासिल गरे पनि गठबन्धनका कारणले महिला उपप्रमुखको संख्या धेरै घटेकाले आगामी संघ र प्रदेशको निर्वाचनमा हरेक पार्टीले सकेसम्म बढी महिलालाई प्रत्यक्षतर्फ उम्मेदवारी दिने र जित सुनिश्चित गर्नेमा पहल गरिनुपर्नेमा अध्यक्ष राउतको जोड थियो।"
अधिकार बाँडफाँटबारे संघ र प्रदेशबीच जुहारी,"हेटौंडा : अधिकार बाँडफाँटको सन्दर्भमा संघ र प्रदेशबीच जुहारी चलेको छ। हेटौंडामा राष्ट्रियसभाको संघीयता कार्यान्वयन अध्ययन तथा अनुगमन संसदीय विशेष समितिले सोमबार हेटौंडामा आयोजना गरेको संघीय शासन प्रणालीको सबलीकरण विषयक कार्यक्रममा अधिकार क्षेत्र र कार्य प्रगतिको बारेमा जुहारी चलेको हो। राष्ट्रियसभाका अध्यक्ष गणेशप्रसाद तिमिल्सिनाले सबै तहले आआफ्नो अधिकार प्रयोग गर्नुपर्ने बताए। तर, बागमती प्रदेशमा मन्त्रालय र मन्त्रीको संख्या बढेकोतर्फ संकेत गर्दै उनले प्रदेशहरूले आफूखुसी मन्त्री र मन्त्रालय थपेर खर्चको बोझ बढाएको जिकिर गरे। अधिकार संघले मात्र राख्यो भन्ने कुरा हैन। प्रदेशले पनि ५५ लाखको योजना बाँड्दै हिँड्न भएन, उनले भने। प्रदेश सरकारले साना योजना बाँडेर आफ्नो अस्तित्व कमजोर बनाएको तिमल्सिनाको दाबी छ। कार्यक्रममा बोल्दै बागमती प्रदेशका मुख्यमन्त्री राजेन्द्रप्रसाद पाण्डेले संघीय सरकारविरुद्ध मुद्दा हाल्ने चेतावनी दिए। संघीय संसद् राष्ट्रियसभाबाट हालै पारित काठमाडौं उपत्यका सार्वजनिक यातायात व्यवस्थापन प्राधिकरण विधेयक २०७६, नेपाल प्रहरी र प्रदेश प्रहरी कार्य सञ्चालन सुपरीवेक्षण र समन्वय ऐन, २०७६ लाई संशोधन गर्न बनेको विधेयक संघीयता र संविधान विरोधी रहेको उनको जिकिर छ। संघीयता विरोधी विधेयक पारित गर्ने राष्ट्रियसभालाई संघीयता कार्यान्वयनको बारेमा छलफल गर्दै हिँड्ने अधिकार छैन, उनले भने, संघीय सरकारले अधिकार बाँडफाँटको सवालमा कुनै चासो दिएको छैन। मुख्यमन्त्री पाण्डेले प्रदेश सरकारलाई तत्काल हस्तान्तरण गर्नुपर्ने २९ वटा अधिकार अझै हस्तान्तरण नगरेको भन्दै प्रधानमन्त्री शेरबहादुर देउवासँग पनि गुनासो गरे। प्रधानमन्त्री तथा मन्त्रिपरिषद्को कार्यालयका राज्यमन्त्री उमेश श्रेष्ठले स्थानीय, प्रदेश र संघबीच संविधानले दिएको अधिकार प्रयोग गर्न पाउने सुविधा रहेको बताए। स्थानीय सरकारलाई थप बलियो बनाउनुपर्नेमा उनको जोड छ। बागमतीका पूर्वमुख्यमन्त्री डोरमणि पौडेलले सिंहदरबारले प्रदेश र स्थानीय तहलाई अधिकार दिन नचाहेको बताए। संघीय सरकारका कारण स्थानीय र प्रदेश सरकारले प्रभावकारी काम गर्न नसकेको उनको आरोप छ। सिंहदरबार अधिकार दिन चाहँदैन, उनले भने, संघीयता भनेको प्रदेश हो। प्रदेशले काम गर्न सकेन भनेर जुन प्रचार गरिएको छ। संघ र स्थानीय सरकारको तुलनामा भर्खरै जन्मेको प्रदेशले धेरै काम गरेको छ। संघीय सरकारको मानसिकतामा परिवर्तन नभएसम्म प्रदेश र स्थानीय सरकारका काम कारबाही प्रभावकारी बन्न नसक्ने पौडेलको भनाइ छ। संघीयतालाई सबल बनाउन सुझाव लिने उद्देश्यले संघीयता कार्यान्वयन अध्ययन तथा अनुगमन संसदीय विशेष समितिले आयोजना गरेको कार्यक्रममा राष्ट्रिय सभाका सदस्यहरू, प्रदेश सरकारका मन्त्रीहरू, सचिव तथा, प्रमुख जिल्ला अधिकारीहरू र स्थानीय तहका प्रतिनिधिहरू थिए। सातै प्रदेशमा कार्यक्रम गरियो। बागमती अन्तिम प्रदेश हो, समितिका संयोजक खिमलाल देवकोटाले भने, प्राप्त सुझावका आधारमा तीनै तहको सरकारको सम्बन्ध बलियो बनाउन र अधिकार बाँडफाँटको सन्दर्भमा संधिानत काम गर्न काम गर्न हामीले दबाब दिनेछौं।"
मिडिया नियन्त्रण गर्ने विधेयकको विरोध,"काठमाडौं : मिडिया नियन्त्रण गर्ने गरी आएको भन्दै नेपाल मिडिया काउन्सिल विधेयक, २०७६ प्रति सरोकारवालाले चर्को आपत्ति जनाएका छन्। यसलाई बृहत् संशोधन गरेर मात्रै अघि बढाउनुपर्ने माग सम्बद्ध पक्षको छ। सरकारले स्वतन्त्र प्रेसलाई आफ्नो अधीनमा राख्ने गरी विधेयक ल्याएपछि सम्बद्ध संघसंस्थाले विरोध गर्दै आएका छन्। उनीहरूले पत्रकारितालाई अंकुश लगाउने कुनै पनि प्रावधान विधेयकमा हुन नहुने बताएका छन्। प्रेस युनियनका अध्यक्ष शिव लम्साल मिडिया काउन्सिल विधेयक पत्रकारको हितमा आउन लागेको बताउँछन्। सुधार गर्नुपर्ने केही कुरामा संशोधन हालिएको लम्सालको भनाइ छ। यो अहिले ल्याएको विधेयक होइन। चार वर्षअघि ल्याइएको हो। अहिले राष्ट्रियसभाबाट प्रतिनिधिसभामा आइपुग्दा २१ वटा संशोधन गरिएको छ, लम्साल भन्छन्, तर एउटा बुँदा थपियो त्यो के हो भने पत्रकारले परीक्षा दिनुपर्ने बुँदा थपिएको छ। यो दक्षिण एसियामै छैन। विकसित कुनै मुलुकमा पनि छैन। त्यो बुँदा थपेर सूचनाको हक कुण्ठित गर्न खोजियो। उनका अनुसार प्रेस स्वतन्त्रतालाई कुण्ठित गर्ने उद्देश्यले विधेयक आएको थियो। सबैको प्रयासमा २१ दफा संशोधन गरेका छौं। अगाडि बढेको छ। केही प्रावधान अहिले पनि संशोधन गर्नुपर्ने छन्। तर, अध्यक्ष नियुक्तिको प्रावधान हेर्दा त्यस्तो देखिँदैन। यसमा हामीले विरोध गरेका छौं, उनी भन्छन्, राष्ट्रियसभाका अध्यक्ष वा प्रतिनिधिसभाका सभामुखबाट नियुक्त गराउँदा काउन्सिल स्वायत्त हुने विषय हामीले छलफलमा राख्यौं। यसमा मन्त्रीज्यू सकारात्मक हुनुहुन्छ। उनका अनुसार अन्य देशमा नभएको कुरा अंकुश लगाइएको थियो। जुन अब समाधान हुदै छ। केही माननीयले पनि संशोधन प्रस्ताव पेश गर्नुभएको छ। जुन जुन बुँदा संशोधनका लागी राखिएको छ। ती संशोधन भएर आए भने पत्रकारिता प्रेस तथा अभिव्याक्ति स्वतन्त्रतालाई कुण्ठित हँुदैन, उनले भने। प्रेस चौतारी उपाध्यक्ष राजेश राई निर्वाचनका बेला हतार गर्नु गलत रहेको बताउँछन्। पहिलो आपत्ती गठन कसले गर्छ ? मन्त्रालयका सचिवले काउन्सिल अध्यक्ष सिफारिस गर्ने भनेर कर्मचारीको अन्डरमा राख्न खोजिएको छ, राई भन्छन्, उच्चस्तरीय समितिबाट गठन गर्नुपर्छ। एउटा कर्मचारीलाई अधिकार दिएर दायरा घटाउन खोजिएको छ। पत्रकारको स्वतन्त्रतामाथि अंकुश लगाएको मान्य नहुने उनको भनाइ छ। आमसञ्चारको कानुन बनाउँदै गर्दा काउन्सिलको अध्यक्ष नियुक्तिको प्रावाधानमा सचिवले गर्नेलगायतका कुराहरू, लाइसेन्सलगायत विषयहरू मान्य छैन, उनी भन्छन्, पत्रकारको हरेक क्षण परीक्षा हुन्छ। लाइसेन्स परीक्षालगायत कुरा पनि स्वीकार्य हुँदैन। आचारसंहिता उल्लंघनका नाममा पत्रपत्रिकाको वर्गीकरण घटुवा गर्ने, दर्ता खारेजी गर्ने, पत्रकार परिचयपत्र निलम्बन गर्ने, अदालतले क्षतिपूर्ति भराउनेलगायत विषयमा आपत्ति रहेको उनको भनाइ छ। भइरहेको प्रेस काउन्सिललाई नै अझ बढी जिम्मेवार बनाउनुपर्छ, उनी भन्छन्। यसमा नै पत्रकार र पत्रकारिताको हित हुने उनी बताउँछन्। काउन्सिल अध्यक्षका लागि इच्छुक उम्मेदवारले कम्तीमा १५ वर्ष सञ्चार क्षेत्रमा काम गरेको र सर्वोच्च अदालतका न्यायाधीशसरह योग्यताको व्यक्ति हुनुपर्ने व्यवस्था विधेयकमा छ। जसको सिफारिस मन्त्रालयका सचिवको नेतृत्वमा गठित समितिले गर्ने भनिएको छ। यो व्यवस्था काउन्सिललाई सरकारबाट पूर्ण स्वायत्त र स्वतन्त्र बनाउने सिद्धान्तविपरीत भएको सरोकारवालाको भनाइ छ।"
संक्रमणमै चलिरहेछ निजामती प्रशासन,"काठमाडौं : देश संघीय गणतन्त्र भएको डेढ दशक भइसकेको छ। नयाँ संविधान बनेको पनि ८ वर्ष बितिसकेको छ। संविधान बनेपछिको दोस्रो आमनिर्वाचन नजिकिँदै छ । मंसिर ४ मा दोस्रो प्रतिनिधिसभा तथा प्रदेशसभाको निर्वाचन हुँदैछ। वैशाख ३० मै स्थानीय तहको निर्वाचन भइसकको छ। तर, राज्यको स्थायी सरकार निजामती प्रशासन संक्रमणमै छ। देश संघीयतामा गयो तर कर्मचारी प्रशासन संघीयकरण हुन सकेकै छैन। नयाँ संविधानको आधारमा बन्नुपर्ने संघीय निजामती सेवा ऐन अहिले बन्न सकेको छैन । संविधानअनुसार कर्मचारी प्रशासन अघि बढ्न नसकेको विज्ञहरू बताउँछन्। निजामती प्रशासन ३० वर्ष पुरानो ऐन कानुनबाटै चलिरहेको छ। संघीय निजामती सेवा ऐन ल्याउने विषयमा सरकारले कुनै गम्भीरता देखाएको छैन। २०७५ माघ २७ मा दर्ता भएको संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक वर्तमान देउवा सरकारले फिर्ता लियो । तर, त्यो विधेयक फिर्ता ल्याएमा नयाँ विधेयक भने यो सरकार ल्याउन सकेको छैन। प्रशासनको सुधारमा राजनीतिक नेतृत्व र प्रशासनिक नेतृत्व दुवै बेवस्ता गरिरहेका छन्। सरुवा, बढुवामा मनपरी छ। पछिल्लो समयमा सरुवा बढुवामा चलखेल र पैसाको बार्गेनिङसमेत हुन थालेको छ। कर्मचारीहरू भ्रष्टाचार लिप्त हुन थालेको छन् । नीतिगत भ्रष्टाचार बढेको छ। सार्वजनिक सेवा प्रवाह लथालिंग छ। कर्मचारी तन्त्रमा राजनीतिक हस्तक्षेप यस्तै छ । नयाँ ऐन नबन्दा कर्मचारीको वृत्ति विकास नै रोकिएको छ । जसले कर्मचारीको मनोबल पनि खस्किएको छ। कर्मचारीको क्षमता विकास पनि हुन सकेको छैन। कर्मचारीको तीन तहमा समयोजन गरिएको भए पनि धेरै कर्मचारी संघमै राखिएको छन्। काम नभएको ठाउँमा धेरै कर्मचारी छन्। संघमा कर्मचारीको दरबन्दी थपिएको थपिएकै छ। २०७५ चैत ११ मा एक लाख ३१ जना कर्मचारीलाई तीनै तहमा समायोजन गरेको थियो। त्यतिबेला सरकारले संघमा ४८ हजार चार सय नौ कर्मचारी दरबन्दी स्वीकृत गरेकोमा ३९ हजार नौ सय ६०, प्रदेशमा २२ हजार दुई सय ९७ दरबन्दीमा १३ हजार आठ सय २१ र स्थानीय तहमा ६६ हजार नौ सय आठ दरबन्दीमा ५१ हजार चार सय ५७ कर्मचारी समायोजन गरेको थियो। अहिले संघमा ६० हजारको हाराहारी दरबन्दी पुर्याइसकिएको छ। प्रदेश र स्थानीय तहमा क्रमशः १८ हजार र ६५ हजारमा झारिएको छ। प्रदेश र स्थानीय तह कर्मचारी अभाव छ। जहाँ सेवा प्रवाह हुनु पर्ने हो, त्यहाँ कर्मचारी नै छैन । तर, संघमा कामविहीन कर्मचारी थुपारिएको छ। ऐन बन्दा मनपरी रूपमा कर्मचारीको दरबन्दी सिर्जना गरेर आफू अनुकूलको भर्ना गर्ने काम पनि भइरहेको छ। पठाइएका कर्मचारीको क्षमता विकासमा हुन नसकेको छैन। फरक परिवेशमा भर्ना भएका र काम गरिरहेका कर्मचारीलाई फरक ठाउँमा पठाउँदा प्रशिक्षित गर्नुपर्ने थियो । तर, त्यो पनि हुन सकेको छैन। मुलुक संघीयमा गएपछि तीन तहको सरकार छ। त्यो तीनै तहको सरकार लागि स्थानीय सरकारका रूपमा कर्मचारीको आवश्यकता पर्छ। तर, प्रदेश र स्थानीय तहका संघीयतासँगै काम गएको छ । तर, कर्मचारी गएका छैन्। धेरै स्थानीय तहको पहिलो कार्यकाल सकिएर दोस्रो कार्यकाल सुरु हुँदासम्म पनि दरबन्दीअनुसारका कर्मचारी पुग्न सकेका छैनन्। जसले तल्लो तहको सेवा प्रवाह नराम्रोसँग प्रभावित भएको छ। ती सरकारबाट आगनमा मै सेवा पाउँछु भनेर कुरिरहेका जनताको सपना सपनामा नै सीमित भएको छ। घरमै सिंहदबार भन्ने आशाका साथ संघीयतामा गएका जनतामा यो पाँच वर्षको अवधिका नै निरासा छाएको छ। पूर्वसचिव पूर्णचन्द्र भट्टराई नयाँ प्रणालीमा गएपछि निजामती प्रशासनको विधि नै बन्न नसकेको बताए। संघ, प्रदेश र स्थानीय तह गरी तीनै तहको विधि बन्न नसकेकोले कर्मचारी प्रशासनमा समस्या भएको उनको भनाइ छ। विधि भएन,यस्तै समस्या भएको छ, उनले भने, पहिला संघीय निजामती सेवा ऐन बन्नु पर्यो । त्यसपछि प्रदेश निजामती ऐन र स्थानीय ऐन पनि बन्नै छ। लोक सेवा आयोगका पूर्वसदस्य गोविन्दप्रसाद कुसुम संविधानले व्यवस्था गरेअनुसार निजामती प्रशासन अघि बढ्न नसकेको बताए। कर्मचारी प्रशासन ठीक बाटो जान नसक्नुमा राजनीतिक नेतृत्व, स्वयम कर्मचारी र जनता तीन पक्षका कमी कमजोरी रहेको उनको विश्लेषण छ। उनका अनुसार कर्मचारीतन्त्रलाई कसरी अगाडि लाने भन्ने विषयमा राजनीतिक नेतृत्वको स्पष्टता छैन । राजनीतिक नेतृत्वले कर्मचारीलाई पार्टी सदस्य वा आफ्ना व्यक्तिगग सहयोगीका रूपमा हेरेका छन्। कर्मचारी प्रशासन शासकको हातको कठपुतली भएको छ। निजामती सेवा देशभरि फैलिएको कर्मचारीतन्त्रको जालो हो। यसको सफलता राष्ट्र र जनताको भविष्य टिकेको हुन्छ। कर्मचारी प्रशासन राष्ट्रिय एकताको माध्यम पनि हो। कर्मचारी प्रशासनको काम सरकारका ऐन, नियम, नीति तथा निर्देशिकाहरू तर्जुमा गरी कार्यान्वयनमा ल्याउनु हो। तर, कर्मचारी नेतृत्व पनि कामबाट च्युत भइरहेको छ। अधिकांश कर्मचारीहररू कुनै निर्णय गर्न नसक्ने, काम नगर्ने, मोलमाइजामा लाग्ने प्रवृत्ति हाबी भएको छ । कर्मचारीहरू दबाब प्रभाव, लोभ र आशामा लिप्त हुन प्रवृत्तिले आचरणभन्दा बाहिर बेतिथि देखापरेको छ। आमनागरिकले पनि सराकात्मक रूपमा खबरदारी गर्ने सकिरहेका छैनन्। कर्मचारीको आधिकारिक टेड युनियनका कार्यवाहक अध्यक्ष भोलानाथ पोखरलले देश संघीयतामा गएको एक दशक हुन लाग्दा पनि कर्मचारीसम्बन्धी ऐन बन्न नसक्दा कर्मचारीतन्त्र तदर्थवादमा चलेको बताए। २०७२ सालमा संविधान बन्यो, २०७५ संघीय निजामति सेवासम्बन्धी विधेयक संसद्मा दर्ता भयो तर यो ऐन अहिलेसम्म बनेको छैन् । न संघीय निजामती ऐन छ, न प्रदेश र स्थानीय तहका नै ऐन बनेका छन्, उनले भने, यो ऐन जारी गर्ने की नगर्ने ? सरकारका तीनै तह संघीय मोडलमा अघि नबढेकोले कर्मचारी प्रशासन प्रणालीमा चलेको उनको भनाइ छ। स्थानीय तहले सेवा प्रवाह गर्ने, प्रदेशले समन्वय र विकास निर्माण गर्ने र संघले समन्वय र नीति निर्माणमा लाग्नुपर्ने उनको भनाइ छ। कर्मचारी समायोजनमा भएको त्रुटिको कारण पनि कर्मचारी प्रशासनमा समस्या आएको उनको भनाइ छ। कर्मचारीको समायोजन त गरियो तर त्यसले कर्मचारीलाई उत्साहित बनाएन, उत्साह नै नभएका कर्मचारीबाट के आशा गर्ने, उनले भने, तल्ला तहमा गएका कर्मचारी सेवा सुविधामा हालै अर्थ मन्त्रालयले गरेको तलब मानमा विभेद भयो । अनि कसरी उनीहरूले काम गर्छन् त, शक्ति सन्तुलनको हिसाबले कर्मचारी तल जान मानिरहेका हुँदैनन् अनि उनीहरू तलब नै कटौती गरिदिएपछि के होला ? माथिल्लो तहका कर्मचारीमा स्वार्थ हाबी भएकाले पनि समस्या भएको उनको भनाइ छ। सहसहसचिव र सचिवहरू अवकाशपछि विभिन्न क्षेत्रमा नियुक्त खानेतिर उन्मुख हुने हुँदा पनि विकृत्ति बढेको छ। ऐनमा नै अवकाशको ५ वर्षसम्म अर्को नियुक्त खान नपाउने व्यवस्था गर्नुपर्ने देखिन्छ। माथिल्लो तहका कर्मचारीमा अवसरवाद हाबी भएकोले कर्मचारीतन्त्रको मूल्य मान्यता गर्दै गएको उनको आरोप छ। उनले निजामती सेवा दिवसका अवसरमा उनले राजनीतिक शक्ति कमजोर हुँदा देश जोगाउने काम गरेको कर्मचारी तन्त्र थप प्रभावकारी बनाउन सरकारको विशेष ध्यान जानुपर्ने बताए । राजनीतिक शक्ति र कर्मचारीकै माथिल्लो तहले गरेको काम कारबाहीले कर्मचारीमाथि चौतर्फी आक्रमण भइरहेको उनको भनाइ छ । सेवाग्राही, राजनीतिक नेतृत्व, आफैंभित्रको एउटा शक्तिले कर्मचारी कमजोर बनाउन लागिरहेको उनको भनाइ छ। जनप्रतिनधि नहुँदा, द्वन्द्वकाल, संक्रमणमा समेत देश कर्मचारीले धानेको उनको दाबी छ। नयाँ प्रविधि र चुनौती सामाना गर्न सक्ने कर्मचारी बनाउन सबै लाग्नुपर्ने उनको सुझाव छ। अहिले कर्मचारी व्यावसायिक, उत्पादनमुलक, तत्पर र जागरुक बन्न नसकेको उनको भनाइ छ। सरकारले २०६१सालले निजामति सेवा दिवस मनाउँदै आइरहेको छ।"
माओवादी बलियो नहुँदासम्म प्रतिगमनको खतरा रहिरहन्छ : प्रचण्ड,"काठमाडौंः नेकपा माओवादी केन्द्रका अध्यक्ष पुष्पकमल दाहाल प्रचण्डले माओवादी बलियो नहुँदासम्म प्रतिगमनको खतरा बढिरहने बताएका छन् । क्रान्तिकारी फोर्स घोषणा कार्यक्रममा प्रचण्डले माओवादी बलियो भएर नआउँदासम्म देशमा प्रतिगमन र प्रतिक्रान्तिको खतरा रहिरहने उनले बताए। उनले भने, 'माओवादी बलियो भएर नआउँदासम्म देशमा प्रतिगमन र प्रतिक्रान्तिको खतरा रहिराख्छ । माओवादी आन्दोलन बलियो बनाउन तपाईहरु फिल्डमा जानुहुनेछ । प्रचण्डले समाजवादी क्रान्तिको नयाँ चरणमा प्रवेश गरेको बताए । प्रचण्डले भने, जनवादी क्रान्तिमा नेतृत्वको भूमिका खेल्यौं । समाजवाद निर्माणको महाअभियानमा लागौं । विचार र सिद्धान्तलाई उच्च प्राथमिकता दिनुपर्छ । निर्वाचनको व्याटलमा जाँदैछौं । पार्टीको नीति के छ भने सडक, सदन र सरकारबाट आन्दोलन गरेर मात्रै उपलब्धी हाँसिल गर्न सकिन्छ । उनले विद्यार्थीहरुलाई कम्युनिस्ट आन्दोलनको उत्तराधिकारी भएको संज्ञा दिए ।"
"सुर्खेतमा भ्रष्टाचारविरुद्ध निसाना, ३६ जनाका ५० वटा कार्टुन प्रदर्शनी","सुर्खेत : कर्णाली प्रदेशको राजधानी सुर्खेतमा भ्रष्टाचारविरुद्ध कार्टुन प्रदर्शन गरिएको छ। वीरेन्द्रनगरमा बुधबारबाट सुरु भएको प्रदर्शनीको प्रदेश प्रमुख तिलक परियारले उद्घाटन गरे। बिहीबारसम्म सञ्चालन हुने प्रदर्शनीमा भ्रष्टाचार, अनियमितता र बेतिथिविरुद्धका कार्टुनहरु राखिएका छन्। भ्रष्टाचारविरुद्ध निसाना नाम दिइएको प्रदर्शनीमा विभिन्न ३६ जना कार्टुनिष्टका ५० वटा कार्टुन राखिएका छन्। कार्टुनिष्ट क्लब अफ नेपालको आयोजनामा भएको प्रदर्शनीको उद्घाटन गर्दै कर्णालीका प्रदेश प्रमुख तिलक परियारले भ्रष्टाचारविरुद्ध सामूहिक अभियान आवश्यक रहेको बताए। उनले भने, हाम्रो समाज भ्रष्टाचारले जेलिएको छ, भ्रष्टाचार नियन्त्रण गर्ने निकायहरुको भूमिका कमजोर भयो। नियमनकारी निकायहरु गम्भीर नहुने हो भने, देश नै आर्थिक संकटमा फस्न सक्छ। प्रदर्शनीमा राखिएको कार्टुनको अवलोकन गर्दै प्रदेश प्रमुख परियारले समाज रुपान्तरण र पारदर्शिता कायम गर्न मिडियाको महत्वपूर्ण भूमिका हुने बताए। कार्टुनले बेतिथिविरुद्ध खबरदारी गर्ने भन्दै उनले यो अभियानलाई निरन्तरता दिनुपर्ने सुझाव दिए। त्यस्तै कर्णालीका पूर्व कानुनमन्त्री नरेश भण्डारीले देशमा भ्रष्टाचार संस्थागत भएको बताए। उनले भने, धेरै धन कमाउने लोभ र संस्कृति हाबी भयो, धन कमाउने नाममा व्यक्तिहरु भ्रष्टाचार गर्न थाले। भ्रष्टाचार नियन्त्रण नहुँदा व्यक्ति मोटाउने र देश दुब्लाउने अवस्था आयो। सामाजिक चेतना जगाउन र भ्रष्टाचारविरुद्ध निसाना केन्द्रित गर्न कार्टुन प्रदर्शनीले सहयोग पुग्ने उनको भनाइ छ। त्यस्तै मध्यपश्चिम विश्वविद्यालयका उपकुलपति नन्दबहादुर सिंहले अबको निसाना भ्रष्टाचारीविरुद्ध हुनुपर्ने बताए। समाजमा क्यान्सर सरह भ्रष्टाचार मौलाएको भन्दै उनले शिक्षामा हुने अनियमिततालाई मात्र रोक्न सके भ्रष्टाचारमा कमी आउने दाबी गरे। ठूला अनियमितता र बेतिथिका घटना बाहिर नै आउँदैनन्, उनले भने, राजनीतिक संरक्षणमा हुने भ्रष्टाचारका काण्डहरु पनि छानबिन हुनुपर्छ, राजनीतिक भ्रष्टाचार अन्त्य नभएसम्म बेतिथि रोक्न कठिन हुन्छ। प्रदर्शनीको अवलोकनमा पुगेका सुर्खेत उद्योग वाणिज्य संघका अध्यक्ष लक्ष्मण कँडेलले अब घुस खानेलाई मात्र नभइ घुस दिनेलाई पनि कारबाही हुनुपर्ने बताए। भ्रष्टाचारका कारण आर्थिक समृद्धिमा अवरोध भइरहेको भन्दै उनले भ्रष्टाचारविरुद्ध निसाना केन्द्रीत हुनुपर्ने धारणा राखे। साहित्यकार देवकी तिमिल्सेनाले समाजलाई सही मार्गमा लैजान सचेतना आवश्यक रहेको बताइन्। समाजलाई सचेत बनाउन सकेमा मात्र पारदर्शिता कायम गर्न सकिने उनको भनाइ छ। देशका सातवटै प्रदेशमा प्रदर्शनी आयोजना गरिएको कार्टुनिष्ट क्लब अफ नेपालका अध्यक्ष वासु क्षितिजले जानकारी दिए। उनले भने, देशमा भ्रष्टाचार बढेको छ, राज्यका निकायहरु नै नीतिगत भ्रष्टाचारको जालोमा छन्। यसलाई निर्मूल गर्न सामूहिक प्रयास आवश्यक छ। यसैका लागि हामीले नागरिकलाई जागरुक बनाउन यो प्रदर्शनी आयोजना गरेका हौं। उनका अनुसार प्रदर्शनीमा कार्टुन अवलोकनका लागि सर्वसाधारण र विद्यार्थीको भीड लागेको छ। प्रदर्शनीले भ्रष्टाचारविरुद्ध निसाना केन्द्रित गर्न र नागरिकलाई बेतिथिविरुद्ध आवाज उठाउन उत्प्रेरित गर्ने उनको विश्वास छ।"
क्रिकेटर सन्दिप लामिछानेविरुद्ध जबरजस्ती करणी गरेको आरोपमा उजुरी,काठमाडौं : नेपाली क्रिकेट टिमका कप्तान सन्दिप लामिछानेविरुद्ध प्रहरीमा जबरजस्ती करणीको आरोपमा उजुरी परेको छ। लामिछानेले १७ वर्षीया नाबालिकालाई जबरजस्ती गरेको भन्दै प्रहरी वृत्त गौशालामा किटानी जाहेरी आएको प्रहरीले जनाएको छ। लामिछानेले ती किशोरीलाई काठमाडौं र भक्तपुरका विभिन्न स्थानमा लगि भदौ ६ गते राति जबरजस्ती गरेको उजुरीमा उल्लेख छ। काठमाडौं ९ स्थित एक होटलको ३०५ नम्बर कोठामा लामिछानेले आफूमाथि जबरजस्ती गरेको ती किशोरीको दावी छ। जाहेरी दर्तासँगै पीडित किशोरीको एकद्वार संकट व्यवस्थापन केन्द्रमा लगि स्वास्थ्य परीक्षण गराइएको प्रहरीले जनाएको छ। प्रहरीले घटनाको अनुसन्धान अघि बढाएको छ।
धरानबाट १४ बालकसहित ३२ सडक मानवको उद्दार,"धरान : धरान उपमहानगरपालिकाभित्र सडकमा बसेर जीवन गुजारा गर्दै आएका ३२ सडक मानवलाई उद्धार गरिएको छ । मंगलबार राति १२ बजेतिर इलाका प्रहरी कार्यालय धरानको सहयोगमा धरान उपमहानगरपालिकाले उनीहरुको उद्दार गरेको हो । सडकमा जथाभावी हिँड्ने र बाटो काट्ने कारणले सवारी सञ्चालनमा असर पर्दै आएको थियो। सडक मानवले गर्ने फोहोरका कारण धरान दुर्घन्धित भएको थियो । सडकमा जथाभावी बालकदेखि वृद्धावृद्धाहरु जथाभावी हिँड्ने र भेला गर्ने भएकाले शान्ति सुरक्षामा असर पुर्याउँदै आएका थिए । धरानलाई सडक मानव मुक्त सहर बनाउने उद्देश्यले उनीहरुलाई उद्धार गरिएको धरान उपमहानगरपालिकाका उपमेयर अइन्द्रविक्रा बेघााले बताए । धरानको विभिन्न चोक र गल्लीमा बसेर कष्टकर जीवन विताउँदै आएका १४ बालक, पाँच महिला र १३ पुरुषलाई उद्धार गरिएको उनले बताए । उनीहरुलाई धरानको भानु चोक, बुद्ध चोक, लाघांली चोक, पुतली लाइन, छाता चोकलगायतका स्थानबाट उद्धार गरिएको हो। उद्धार गरिएका महिलालाई माया घर इटहरी, बालकहरुलाई बालबालिका खोज तथा उद्दार केन्द्र बेलवारी, अन्यलाई भियोसी इटहरी र विराटेश्वर मानव आश्रम विराटनगरमा पठाइएको इलाका प्रहरी कार्यालय धरानका डीएसपी बुद्ध श्रेष्ठले बताएका छन् । बालबालिकासहित सडक मानवहरु लागुऔषद्य सेवन गर्ने र चोरी डकैतिका घटनामा संलग्न हुने गरेकाले उनीहरुको उद्दार गरिएको डीएसपी श्रेष्ठको भनाइ छ ।"
"सडक पुग्यो, गाडी कहिले ?","कालीकोट : पचाल झरना गाउँपालिका७ नुवाघर गाउँ सडक सञ्जालसँग जोडिएको छ। तर, यहाँका बासिन्दाले गाडी भने चढ्न पाएका छैनन्। गाउँको बीचबाट खेतीयोग्य जमिन मासेर सडक निर्माण गरिएको छ। तर, पनि नुवाघरका नागरिकहरू थाप्लोमै भारी बोक्न बाध्य छन्। गाउँमा सडक सञ्जाल जोडिए पनि यातायात सेवाबाट भने यहाँका नागरिक वञ्चित नै छन्। थाप्लोको भारीले छुटकारा पाएको छैन। नुवाघरका ६० वर्षीय जयधन बोहोरा भन्छन्, गाउँमा अन्न फल्ने जमिन मासेर सडक बनाए। गाउँमा गाडी आएपछि सुख होला भन्ने ठानेका थियौं। तर, हाम्रा दुःख जस्ताका त्यस्तै छन्। सडक बने पनि गाउँमा गाडी आउँदैनन्। पचाल झरना८ का रती टमट्टा र टेक टमट्टाका पीडा पनि उस्तै छन्। रति टमट्टा भन्छन्, हामीलाई बोक्ने गाडी गाउँमै कहिले आउला ? गाउँमा सडक निर्माण भएको छ। गाडी आउँदैन। निर्माण भएका सडक पनि सडक जस्ता छैनन्। गाउँमा भएको विकासको उपभोग गर्न नागरिकले पाएका छैनन्। शिक्षा, स्वास्थ्य, खानेपानी, सिँचाइ, यातायत, विद्युत् सबै किसिमका विकासका पूर्वाधारहरू गाउँमा पुग्नै मुस्किल छ। जिल्लाको तिलागुफा नगरपालिका१० का धीरेन्द्र थापाले भने, भएको विकास पनि सबै नागरिकका लागि छैन। गाउँमा आएका स्थानीय सरकारले गरेको विकास सबैका लागि भएन। गाउँमा सडक छ। तर, नागरिक यातायात सेवाबाट वञ्चित छन्। उनले तत्काल गाउँमा सार्वजानिक यातायात सञ्चालन गर्नुपर्ने बताए। जिल्लाका ९ वटै स्थानीय तहमा ग्रामीण सडकहरू निर्माण भएका छन्। तर, ती सडकमा सार्वजनिक यातायात भने सञ्चालनमा आएका छैनन्। तिलागुफाका प्रमुख शंकरप्रसाद उपाध्यायले भने, हामीले नगरस्तरमा सार्वजनिक यातायात सञ्चालन गर्ने तयारी गरेका छौं। गाडी चलाउन मिल्ने सडकको अवस्थाका विषयमा प्रशासनसँग समन्वय गरेका छौं। प्रशासनले रुटपरमिट दिएपछि गाउँमा यातायात सेवा सञ्चालन गर्ने तयारी छ। कालीकोटका प्रमुख जिल्ला अधिकारी रामहरी शर्माले जिल्लाका ९ वटै पालिकाहरूमा निर्माण भएका सडक र उनीहरूको अवस्थाका विषयमा विवरण मागिएको बताए। उनले भने, गाउँमा सडक निर्माण भएका छन्। तर, प्रयोग भएका छैनन्। निर्माण भएका गाडी गुडाउन मिल्ने सडकमा रुटपरमिट दिएर यातायात सञ्चालन गरी नागरिकहरूलाई सहज सेवा दिने उद्देश्यले नै हामीले सबै पालिकासँग विवरण माग गरेका हौं। केही पालिकाबाट विवरण प्राप्त भएको छ। उनले गाडी गुडाउन मिल्ने सडकमा यातायात सञ्चालन गर्न रुटपरमिट दिइने बताए।"
यसरी ठड्याइयो इन्द्रजात्राको य:सिं (फोटोफिचर),"काठमाडौं : इन्द्र देवताको प्रतिकको रूपमा य:सिं (लिंगो) बुधबार हनुमानढोकामा ठड्याइएको छ। भक्तपुरको यसिगुँबाट तानेर हनुमानढोका पुर्याइएको य:सिंलाई बुधबार बिहान ९ बजेर १७ मिनेटको शुभ साइतमा इन्द्रध्वज फहराएर ठड्याइएको हो। हनुमानढोकास्थित कालभैरवको मूर्ति अगाडि वर्षा र सहकालका देवता इन्द्रको नाममा गरिने इन्द्रजात्राको इन्द्रध्वजोत्थान य:सिं ठड्याएसँगै आजबाट विधिवत् रुपमा येँया: (इन्द्रजात्रा) सुरु भएको छ। आठ दिनसम्म मनाइने यो जात्रा शासन सत्ता परिवर्तन भएसँगै परिमार्जन हुँदै आएको छ। यो जात्रा शासन सत्ता परिवर्तन भएसँगै परिमार्जन हुँदै आएको छ। इन्द्रजात्राका अवसरमा मरुटोलमा रहेको मरुसत्तल र सिंल्यंसत्तःको बीचमा अग्लो डबली बनाई चार सिंहमाथि रहेको खटमा डोरीले बाँधेर राखिने इन्द्र सत्ताको प्रतीक मानिन्छ। आफ्नो पूजा नगर्ने डरका कारण इन्द्रले धर्तीमा अतिवृष्टि गराएर खेतीबाली सखाप पारिदिएका थिए। आफूप्रतिको आस्थामा कमी आउन नदिन कहिले अनावृष्टि गराउने त कहिले अतिवृष्टि गराएर तर्साउँथे। एक दिन आमालाई वसुन्धराको व्रतका निम्ति पूजा सजाउन स्वर्गलोकका राजा इन्द्र काठमाडौं आए। पारिजातको फूल टिप्न लाग्दा यहाँका किसानहरूले उनलाई चोरको संज्ञादिई डोरीले पाता कसी बीच सडकमै उभाएका थिए। आफूहरूलाई दुःख दिने राजा इन्द्रलाई नियन्त्रण गर्न सकेको खुसियालीमा इन्द्रजात्रा मनाउन थालिएको हो भन्ने किंवदन्ती छ। यो जात्रा सैयौं वर्षदेखि चल्दैं आएको छ। सास्कृतिक शहर काठमाडौं, भक्तपुर ललिलतपुरमा बिशेष रूपमा इन्द्रजात्रा मनाइन्छ। इन्द्रजात्राको उद्गम स्थल हनुमानढोका दरबार क्षेत्र हो। यहाँ १२ औँ देखि १८ औँ शताब्दीमा निर्मित थुप्रै मठ मन्दिर छन्। भाद्र शुक्लपक्ष द्वादशीका दिन लिंगो उठाएपछि इन्द्रजात्रा विधिवत् सुरु भएको मानिन्छ। र उक्त लिंगो वाग्मती नदीमा विसर्जन गरेपछि जात्रा औपचारिक रुपमा समापन हुन्छ। मौलिक नाच, गान, रथयात्रा इन्द्रजातको रौनक र विशेषता हो। जहाँ हामी मात्रै होइन् विदेशी पर्यटक पनि औंधी रमाउँछन्। इन्द्र जात्राको अर्को मुख्य आकर्षण कुमारी, गणेश भैरवको रथयात्रा हुन्। जहाँ ३३ कोटी देवताको भगवान्को उपस्थि भएको जनविश्वास रहेको इन्द्रजात्रा व्यवस्थापन समितिका अध्यक्ष गौतम रतन शाक्य बताउँछन्। इन्द्रजात्राको महत्व धार्मिक र साँस्कृतिक रुपमा जति छ त्यति नै महत्व राजनीतिक रुपमा पनि छ। साढे दुई सय वर्ष अगाडि पृथ्वी नारायण शाहले कान्तिपुर (हाल काठमाडौं) मा आक्रमण गरेका थिए। उक्त आक्रमणपछि उनले कान्तिपुर नगरी जिते। जितसँगै विजय उत्सव निकालियो। संयोगबस त्यो समयमा इन्द्र जात्रा चलिरहेको थियो। तस्बिर : दिपेन श्रेष्ठ"
अवैध काठसहित पाँचजना पक्राउ,"झापा : वनजंगलबाट तस्करी गरी ल्याएको काठ साइकलमा हालेर ओसारपसार गर्दै गरेको अवस्थामा पाँचजना पक्राउ परेका छन् । पक्राउ पर्नेहरूमा इलाम जिल्ला चुलाचुली ५ निवासी १९ वर्षीय नवीन लिम्बू , चुलाचुली ३ निवासी २० वर्षीय सुजन श्रेष्ठ, सोही ठाउँका ३० वर्षीय धनपति न्यौपाने, फाकफोकथुम ३ निवासी २० वर्षीय रमेश लिम्बु र पाँचथर तुममेवा १ निवासी २२ वर्षीय विवेक लिम्बू रहेको प्रहरी कार्यालय झापाका प्रहरी निरीक्षक कैलाश अधिकारीले जानकारी दिए । इलाका प्रहरी कार्यालय दमकबाट खटिएको प्रहरी टोलीले उनीहरूलाई बुधबार बिहान ३ बजे दमक नगरपालिका २ स्थित आम्दा रोडबाट अवैध काठसहित पक्राउ गरेको हो । उनीहरूको साथबाट सिसौको जातको गोलिया ५ थान २६८५ क्युवि र सखुवा जातको चिरान काठ १४ थान ११९५ क्युवि गरी जम्मा ३८८० क्युवि काठ र काठ काट्ने औजार समेत फेला परेको प्रहरी निरीक्षक अधिकारीले बताए । बरामद गरिएको काठसहित पाँचैजनालाई आवश्यक कारवाहीका लागि सब डिभिजन वन कार्यालय बेलडाँगी दमकमा बुझाइसकेको प्रहरीले जनाएको छ ।"
वीरगन्जमा बच्चा चोर्न आएको आशंकामा तीन भारतीय महिला पक्राउ,"वीरगन्ज : वीरगन्जमा बच्चा चोर्न आएको आशंकामा तीन भारतीय महिलालाई स्थानीयले नियन्त्रणमा लिएर प्रहरीमा बुझाएका छन् । वीरगन्ज महानगरपालिका वडा नम्बर १ बजार छपकैयाबाट स्थानीयले तीन भारतीय महिलालाई नियन्त्रणमा लिएर प्रहरीमा बुझाएका हुन् । वडा प्रहरी कार्यालय विर्ताका प्रहरी निरीक्षक विशाल मल्लका अनुसार , बुधबार बिहान ९ बजे तिर बजार छपकैयाका स्थानीय एक व्याक्तिको घरमा छिरेका ती महिलालाई बच्चा चोर्न आएको आशंकामा स्थानीयले नियन्त्रणमा लिएर प्रहरीको जिम्मा लगाएका हुन् । भारत बिहारको पश्चिमी चम्पारण जिल्लाको नरकटीयागन्जको पकडी ढाला घर भएका अन्दाजी ५०५५ वर्षीया सयरी खातुन , मयरुन नेशा र छतौटी खातुनलाई स्थानीयले नियन्त्रणमा लिएर प्रहरीमा बुझाएको प्रहरी निरीक्षक मल्लले जानकारी दिए । स्थानीयले तीनैजना भारतीय महिलाले घरमा छिरेर बच्चा चोर्ने प्रयास गरेको आरोप लगाएपनि उनीहरुले बच्चा चार्ने प्रयास गरेको यथेष्ट प्रमाण भने नभेटिएको प्रहरी निरीक्षक मल्लले बताए । वडा प्रहरी कार्यालयको हिरासतमा रहेका तीनैजना महिलाले आफूहरु बच्चा चोर्न नभइ औंठीमा जडान गरिने पत्थर , जन्तर र जडिबुटी बेच्न वीरगन्ज आएको बयान दिएको मल्लले जानकारी दिए । मल्लले भने,' स्थानीयको घरमा शंकास्पद अवस्थामा पसेको देखिएकाले तीनैजना महिलालाई प्रहरी हिरासतमा राखेर थप अनुसन्धान गरिरहेका छौं। '"
इन्द्रजात्रा हेर्न १८ देशका नगर प्रमुखलाई काठमाडौं महानगरपालिकाले निम्तो,"काठमाडौं : काठमाडौं महानगरपालिकाले काठमाडौंको ऐतिहासिक पर्व इन्द्रजात्राका अवसरमा भगिनी सम्बन्ध भएका विभिन्न देशका १८ नगर प्रमुखलाई जात्रा हेर्न निम्तो गरिएको छ । इन्द्रजात्राका सन्दर्भमा बुधबार काठमाडौंमा पत्रकार सम्मेलन गर्दै महानगरले चीन, जापान, अमेरिका, दक्षिण कोरिया, भारत लगायतका देशका भगिनी नगरहरुलाई जात्रा हेर्न निम्तो गरिएको जानकारी दिएको हो । पत्रकार सम्मेलनमा काठमाडौं महानगरका प्रमुख बालेन्द्र साहले नेपालमा आएका नगरप्रमुखले आफ्नो देशमा फर्किपछि नेपालको संस्कृतिको प्रचार हुने भएकाले बिदेशी पाहुनालाई बोलाइएको जानकारी दिए । उनले देशकै महत्वपूर्ण जात्रालाई भव्य रुपमा मनाइने भन्दै सम्पदा र संस्कृतिको जर्गेना गर्नसक्ने सांस्कृतिक पर्यटन भित्राउन सहज हुने विश्वास व्यक्त गरे। त्यस्तै, महानगरकी उपप्रमुख सुनिता डंगोलले इन्द्रजात्राका लागि भगिनी सम्बन्ध भएका देश र स्वदेशमा रहेका पालिकाहरूलाई निम्तो दिइसकेको बताइन् । काठमाडौं महानगरपालिकाले इन्द्रजात्रालाई राष्ट्रिय र अन्तर्राष्ट्रियकरण गर्नुपर्ने उनको भनाइ छ। बुधबार हनुमानढोका अगाडि धार्मिक विधिपूर्वक इन्द्रध्वजासहितको लिङ्गो ठडयाइएपछि प्रारम्भ भएको जात्रा रथयात्रा र देवदेवताको पूजाआजा गरी मनाइन्छ ।"
जनकपुरका अस्पताल ९० प्रतिशत अवैध,"जनकपुरधाम : सर्लाहीको ब्रह्मपुरी गाउँपालिका३ त्रिभुवन नगरकी चञ्चला देवीलाई सोमबार रातिदेखि प्रसव पीडा भयो। प्रसूति गराउन जनकपुरधामस्थित प्रादेशिक अस्पतालमा लगियो। डा अभय मण्डलले शल्यक्रिया गरी बच्चा निकाले। नवजात शिशुको स्वास्थ्य अवस्था कमजोर रहेको भन्दै एनआईसीयूमा भर्ना गरी उपचार गर्नुपर्ने सुझाव डा मण्डलले बुवा रवीन्द्र साहलाई दिए। उक्त अस्पतालमा एनआईसीयू खाली नरहेको भन्दै रामानन्दचोकस्थित नैना अस्पतालमा पठाए। तर, नैनाका चिकित्सकको लापरवाहीका कारण शिशुको जन्मिएको दोस्रो दिनमा ज्यान गयो। प्रादेशिक अस्पतालकै महिला तथा प्रसूति रोग विशेषज्ञ डा बृजमोहन रजकले सञ्चालन गरेको ५० शय्याको नैना १६ महिनादेखि बिनादर्ता सञ्चालनमा छ। जुन सरकारले जारी गरेको स्वास्थ्य संस्था स्थापना, सञ्चालन तथा स्तरोन्नति मापदण्ड निर्देशिका र जनस्वास्थ्य सेवा नियमावली, २०७७ विपरीत पाइएको छ। यही अस्पतालमा कार्यरत डा मण्डलले प्रादेशिकमा आएका बिरामीलाई यता सिफारिस गरेका हुन्। तर, उपचारको राम्रो बन्दोबस्त नहुँदा नवजात शिशुले ज्यान गुमाउनु परेको पीडित पक्षको भनाइ छ। बच्चा ठीक छैन भने अर्कै अस्पतालमा लग्छु। तपाईंले सम्हाल्न सक्नुहुन्न भने रेफर गरिदिनु भन्दै धेरै पटक आग्रह गरेँ। तर, डाक्टरले उसको अवस्थामा सुधार आएको भनी टार्दै गए, बुवा रवीन्द्रले भने, पहिला ठीक छ, ठीक छ भन्यो। तर, एक्कासि बुधबार बिहान बच्चा मर्यो भनी जानकारी गरायो। डा मण्डलले नैनामा एनआईसीयू छ भनेर प्रादेशिकबाट पठाए पनि यहाँ पनि एनआईसीयू नभएकै कारण बच्चाको मृत्यु भएको रवीन्द्रले बताए। पहिला बिरामीलाई रेफर गर्न नमानेको अस्पतालले बच्चालाई मारेर उल्टै दुई दिनमा ३२ हजार रुपैयाँको बिल थमायो। म त कहीँको रहिनँ, रवीन्द्रले गहभरि आँसु भर्दै दुखेसो पोखे। दोस्रो सन्तान पाएपछि रवीन्द्र मंगलबार हर्षित थिए। तर, उनको त्यो खुसी २४ घण्टा पनि टिक्न सकेन। नवजात शिशुलाई काखमा लिएर खेलाउन नपाउँदै उनको खुसी खोसियो। डामण्डल बच्चा जन्मिँदै मुटुको धड्कन कम भई अवस्था नाजुक भएकाले एनआईसीयूमा राख्न आफूले नै नैना अस्पताल ल्याउन सुझाव दिएको स्वीकार गर्छन्। भन्छन्, हामीले बच्चालाई बचाउन प्रयास गरेकै हौं। तर, सकिएन। अब यस्तोमा के गर्ने ? १६ महिनादेखि बिनादर्ता मनमौजी रूपमा अस्पताल सञ्चालन गर्दै आएका डा रजक अब दर्ता प्रक्रियामा जाने बताउँछन्। गलत उपचार र चिकित्सकको लापरवाहीका कारण बिरामीको जीवनसँग पटकपटक खेलबाँड हुँदै आएको छ। रामानन्द चोेकमै रहेको तराई राजधानी अस्पतालमा २०७८ माघ १९ गते चिकित्सकको लापरवाहीले एक नवजातले ज्यान गुमाउनुपरेको थियो। तर, उपचार खर्च मिनाहा गरेर अस्पताल सञ्चालकले घटना थामथुम पारेका थिए। बिनादर्ता नै सञ्चालित तराई राजधानीमा महोत्तरीको बर्दिबास नगरपालिका६ किसाननगर चौलेखा बजारका आसिक साह श्रीमतीको प्रसूति गराउन गएका थिए। साह दम्पतीका नवजात शिशुको पनि अस्पतालको लापरवाहीले मृत्यु भएको थियो। यस्तै अर्को अस्पताल रामजानकीमा हात भाँचिएका बिरामीको शल्यक्रिया गर्दा ज्यानै गएको थियो। ज्यान गुमाउनेमा सिरहाको लक्ष्मीपुर पतारी गाउँपालिका१ पिपरा बस्ने ५० वर्षीया चन्द्रकला कामत छन्। कामतको शल्यक्रिया डा सञ्जय साहले गरेका थिए। शल्यक्रियापछि स्वास्थ्य अवस्था सामान्य रहेकी कामतलाई सामान्य वार्डमा सारिएको थियो। तर, चिकित्सकले सामान्य भनेको तीन घण्टा नबित्दै आमाको मृत्यु भएको छोरा रामसकल कामत बताउँछन्। अस्पताल प्रशासनले बिरामीको मुुटुको चाल कम हुँदा मृत्यु भएको दाबी गर्दै आएको छ। रामसकलले भने उचित उपचारको अभावका कारण आमाको मृत्यु भएको दाबी गर्छन्। यही अस्पतालमा २२ साउन २०७७ मा सुत्केरी गराउन भर्ना भएकी महोत्तरी गौशाला नगरपालिकाकी २३ वर्षीया गंगादेवी महतोको गलत समूहको रगत चढाउँदा ज्यान गएको थियो। उनलाई ओ पोजिटिभ रगत आवश्यक भएकोमा चिकित्सकले बी पोजिटिभ समूहको रगत चढाएका थिए। धनुषाको क्षिरेश्वरनाथ नगरपालिका१० गोपालपुरका २४ वर्षीय सुदीप दास तत्मा गत फागुन २१ गते राति मोटरसाइकल दुर्घटनामा गम्भीर घाइते भए। उपचार गर्न रामजानकीमा भर्ना भएका तत्माको ज्यान गयो। गम्भीर घाइतेको उपचार त्यहाँ सम्भव थिएन। तर, त्यहाँका चिकित्सकले हामी जसरी पनि बिरामी ठीक पार्छौं भन्दै भर्ना लिए। अर्को दिन बिहानै उनको मृत्यु भयो। अवैध रूपमा सञ्चालित रामजानकी अस्पताल जनकपुर क्षेत्रमा निजी क्लिनिकबाट भएका यस्ता थुप्रै स्वास्थ्यसम्बन्धी लापरवाहीका कारण कैयौं बिरामीले अकालमै ज्यान गुमाएका छन्। कतिपयको अवस्था झन् बढी सिकिस्त भएको छ। तर, अधिकांश लापरवाहीका घटना कि आर्थिक लेनदेनमा ढाकछोप गर्ने कि त डरधाक देखाएर लुकाउने गरिएको छ। ९० प्रतिशत अस्पताल अवैध जनकपुरधाम उपमहानगरपालिका क्षेत्रमा सञ्चालित ९० प्रतिशत अस्पताल र ९५ प्रतिशत औषधि पसल अवैध रहेको मधेस प्रदेशको सामाजिक विकास मन्त्रालय मातहत रहेको स्वास्थ्य निर्देशनालयका निर्देशक विजय झा स्वीकार गर्छन्। हामीले निजी रूपमा सञ्चालित अस्पतालहरूको तथ्यांक संकलनको काम गर्दैछौं, स्वास्थ्य निर्देशक झाले भने । जनकपुरमा उद्योगधन्दा तथा कलकारखाना फस्टाउन नसके पनि स्वास्थ्य क्षेत्रको बजार तथा कारोबार फस्टाउँदो छ। सरकारी अस्पतालका रूपमा जनकपुर प्रादेशिक अस्पताल मात्र रहे पनि निजी अस्पताल तथा क्लिनिकको संख्या बढ्दो छ। अस्पताल रोडमा रहेका पुराना भवन भत्काएर नयाँ बनाएर त्यसमा स्वास्थ्यको व्यापार भइरहेको छ। हुन त जनकपुर प्रवेश गर्ने सबै नाकाको प्रवेशमार्गमै पनि नर्सिङ होम सञ्चालित छन्। जटही नाकाबाट प्रवेश गर्दा सञ्जीवनी अस्पताल, पूर्वपश्चिम राजमार्गबाट जनकपुर प्रवेश गर्ने बाटोमा रमदैयामै जानकी मेडिकल कलेज र उत्तरबाट आउने बिरामीका लागि सिटी अस्पताल, नवजीवन अस्पताल, तराई राजधानी अस्पताल, उत्तरी क्षेत्रबाट आउने मार्गमा धनुषा अस्पताल, सिटी अस्पताल केयर नर्सिङ होमलगायत थुप्रै अस्पताल तथा क्लिनिक सञ्चालित छन्। तर, तीमध्ये अधिकांश दर्तानै नभएका र स्वास्थ्य मापदण्डसमेत पूरा नगरी नियमविपरीत सञ्चालनमा छन्। अस्पतालजस्तै प्याथोलोजी, डिजिटलदेखि जनरल एक्सरेसम्म, अल्ट्रासाउन्डसहितका चेकजाँच क्लिनिक उल्लेख संख्यामा छन्। तर, अधिकांश अवैध रहेको जानकार बताउँछन्। स्वास्थ्य सेवा प्रदान गर्ने उद्देश्यले निजी अस्पताल सञ्चालन गर्दा प्रचलित कम्पनी कानुनबमोजिम स्थापना भई अनुमति प्रदान गर्ने निकायबाट स्वास्थ्य सेवा सञ्चालन गर्न अनुमति प्राप्त गरेको हुनुपर्छ। २५ शय्यासम्मका सामान्य अस्पतालका लागि सम्बन्धित स्थानीय तहबाट, २५ शय्यादेखि माथिका अस्पताल सम्बन्धित स्थानीय तहको सिफारिसमा प्रादेशिक स्वास्थ्य संरचना वा मन्त्रालयबाट स्वीकृति लिएर मात्र सञ्चालन गर्न पाउने व्यवस्था छ। तर, जनकपुरधाममा अवस्था फरक छ। यहाँका अधिकांश अस्पताल शक्ति र पहुँचका भरमा बिनादर्ता वर्षौंदेखि अवैध रूपमा सञ्चालनमा छन्। तर, अनुगमनकारी निकाय भने मौन छ। स्वास्थ्यजस्तो संवेदनशील विषयमा सबैभन्दा बढी खेलबाड भइरहेको छ। न स्थानीय तहले यसको व्यवस्थापनतर्फ चासो देखाएको छ नत प्रदेश सरकारले नै, युवा अभियन्ता सरोज मि श्र भन्छन्, च्याउ उम्रेझैं नगर क्षेत्रमा स्वास्थ्य संस्थाहरू खुलेका छन्। उपचार गर्ने चिकित्सकहरू पनि अनुभवहीनहरू छन्। यस्तोमा भगवान् भरोसा नै बिरामीको स्वास्थ्य छ। सरकारीका डाक्टर नै बिचौलिया ड्युटी अवधिमा कुनै पनि चिकित्सकले निजी क्लिनिक वा अस्पतालमा सेवा दिनु गैरकानुनी हो। तर, प्रादेशिक अस्पताल जनकपुरमा कार्यरत अधिकांश चिकित्सक ड्युटी अवधिमै आआफ्नो क्लिनिक वा स्वास्थ्य संस्थामा बस्ने गरेको पाइन्छन्। उनीहरूका निजी स्वास्थ्य संस्था अस्पतालकै छेउछाउ छन्। सरकारी अस्पतालमा उपचारका लागि आउने बिरामीलाई प्रारम्भिक उपचार मात्रै गरेर निजी क्लिनिक वा स्वास्थ्य संस्थामा सम्पर्क गर्न चिकित्सकले नै दबाब दिने गरेका छन्। निःशुल्क वा निकै न्यून शुल्कमा सरकारी अस्पतालमा पाउन सकिने सेवासुविधाका लागि पनि सरकारी अस्पतालकै चिकित्सकको निजी स्वास्थ्य संस्थामा हजारौं रुपैयाँ तिर्नुपर्ने बाध्यता बिरामीको छ। चिकित्सकले ड्युटीको समयमा अन्यत्र सेवा दिने गरेको स्वीकार गर्छन्, जनकपुर प्रादेशिक अस्पतालका मेडिकल सुपरिटेन्डेन्ट डा प्रमोद यादव। यस क्षेत्रको स्वास्थ्य अवस्था निकै लथालिंग छ। अस्पतालमा बिचौलियाको बिगबिगी छ। बिरामीलाई डरत्रास देखाएर निजी अस्पतालहरूमा लग्ने र उनीहरूसँग लाखौं ठगी गर्ने क्रियाकलाप पनि व्यापक भइरहेको मलाई जानकारी छ, डा यादव भन्छन्, तर, यी सबैको सुधारका लागि प्रदेश सरकार, स्थानीय तह र स्थानीय सरोकारवालाहरूसँग समन्वय गरी कामकारवाही अगाडि बढाउनु आवश्यक छ। उनका अनुसार अस्पतालमा भौतिक पूर्वाधार अभाव छ। बिरामीको चाप निकै बढी हुन्छ। यस्तो अवस्थामा निजी स्वास्थ्य सेवाप्रदायकले फाइदा उठाउँछन्। तर, निजी रूपमा पनि रकम बढी लिएर राम्रो सेवा भने दिने गरेको पाइँदैन, उनी भन्छन्, अधिकांशले बिरामीलाई ठग्ने काम गरेका छन्। अब म पनि एउटा मिसन नै बनाएर प्रादेशिक अस्पताल सुधारतर्फ प्रयास गर्नेछु। भवन मापदण्डविपरीत अस्पताल सञ्चालनका लागि पूर्वाधार र स्वास्थ्य मापदण्डको पालना गर्नु अनिवार्य छ। तर, जनकपुरमा सञ्चालित अधिकांश निजी अस्पताल र क्लिनिक स्वास्थ्य मापदण्डविपरीतका छन्। जस्ताको छानो हालेको भवनमा न पार्किङको उचित बन्दोबस्त मिलाइएको हुन्छ। नत खानेपानी र शौचालयकै। सरसफाइ त अझ न्यून स्तरको हुने गरेको छ। बिरामी र कुरुवालाई राम्रो र स्वस्थ्य वातावरणसमेत उपलब्ध नगराउने यी स्वास्थ्य संस्थाहरूले उपचारको नाममा लाखौं असुली गर्दै आएको छ। अधिकांश फार्मेसी अवैध नगरक्षेत्रमा सञ्चालित अधिकांश फार्मेसी अवैध र तिनीहरूले नियमविपरीत कारोबार गरिरहेका छन्। नैना अस्पतालले सञ्चालनमा ल्याएको फार्मेसी पनि बिना दर्ता सञ्चालित छ। चिकित्सकले फार्मेसीको नामै तोकेर फलानोबाटै औषधि किनेर ल्याउनु भनी बिरामीलाई दबाब दिने गरेका छन्। फार्मेसीले औषधिको दररेटभन्दा दोब्बर रकम लिएर बिरामीलाई सास्ती दिने गरे पनि यसको अनुगमन र नियन्त्रणतर्फ सम्बन्धित निकायको ध्यान पुग्न सकेको देखिँदैन। अवैध रूपमा सञ्चालित नैना अस्पताल जनस्वास्थ्य सेवा नियमावली, २०७७ को नियम १२ (१)मा कसैले पनि इजाजतपत्र नलिमई निजी गैरसरकारी, सहकारी वा गैरनाफामूलक सामुदायिक स्वास्थ्य संस्था सञ्चालन गर्न वा त्यस्तो संस्थाबाट स्वास्थ्य सेवा उपलब्ध गराउन नहुने उल्लेख छ। यो नियमावलीले कुन निकायले कुन तहको स्वास्थ्य संस्थालाई इजाजतपत्र दिने भनेर व्यवस्था गरेको छ। इजाजतपत्र नलिने स्वास्थ्य संस्थाको अनुमति स्वतः खारेज हुने व्यवस्था उपनियम ७ ले गरेको छ। जहाँ लेखिएको छ, यसरी खारेज भएपछि त्यस्तो स्वास्थ्य संस्थाको सम्पत्ति तथा दायित्व प्रचलित कानुनबमोजिम हुनेछ। जनकपुर नगरक्षेत्रमा वा मधेस प्रदेशभरि के कति स्वास्थ्य संस्थाहरू छन् ? तीमध्ये कति दर्ता छन् वा कति अवैध छन् वा कतिले मापदण्ड पूरा गरेका छन् भने तथ्यांक प्रदेश सरकारसँग नरहेको स्वास्थ्य निर्देशक विजय झा बताउँछन्। यहाँ विभिन्न स्तरका अस्पताल र क्लिनिक सञ्चालित छन्। प्रदेशको १ सय ३६ पालिकामा कहाँ कुन स्वास्थ्य संस्थाले स्वीकृति प्राप्त गरेको छ र कसले गरेको छैन भनेर एउटा प्रभावकारी सर्भेको आवश्यकता छ, झा भन्छन्, यस क्षेत्रमा रहेका अधिकांश औषधि पसल र औषधि पसलहरूसमेत अवैध छन्। यसको कुनै अनुगमन भएको छैन। उनका अनुसार प्रदेश सरकारले निजी क्षेत्रका स्वास्थ्य संस्थाको स्थापना, सञ्चालन तथा स्तरोन्नति मापदण्ड निर्देशिका बनाउने तयारी गरेको छ। प्रदेश अन्तर्गतका जति पनि निजी अस्पतालहरू छन् तिनको कसरी स्थापना गर्ने र कसरी व्यवस्थापन गर्ने त्यसलाई व्यवस्थित गर्न एउटा प्रयास हामी गरिरहेका छौं, उनी भन्छन्, तर, यसको दोस्रो चरणमा यदि स्वास्थ्य संस्थाको सर्वे भयो भने त्यसले स्वास्थ्यको असल चित्रण प्रदेशमा गर्न सकिन्थ्यो होला। स्वास्थ्य संस्थाको अनुगमन तथा सर्भेका लागि निर्देशनालयसँग बजेट अभाव रहेको उनको भनाइ छ। आवश्यक बजेट मन्त्रालयबाट उपलब्ध नगराइएको हुँदा तथ्यांक संकलनमा समस्या आइपरेको उनी बताउँछन्। जनस्वास्थ्य सेवा नियमावली, २०७७ स्वास्थ्य संस्थाको इजाजतपत्र तथा नवीकरण १२ इजाजतपत्र लिनुपर्ने : (१) कसैले पनि इजाजतपत्र नलिई निजी, गैरसकारी, सहकारी वा गैरनाफामूलक सामुदायिक स्वास्थ्य संस्था सञ्चालन गर्न वा त्यस्तो संस्थाबाट स्वास्थ्य सेवा उपलब्ध गराउनु हुँदैन । (२) अनुसूची९ बमोजिमका स्वास्थ्य संस्थाको लागि सोही अनुसूचीबमोजिमका निकायबाट इजाजतपत्र लिनुपर्नेछ । (७) उपनियम (१) मा जुनसुकै कुरा लेखिएको भए तापनि यो नियमावली प्रारम्भ हुँदाका बखत कुनै निकायबाट अनुमति नलिई सञ्चालनमा रहेका स्वास्थ्य संस्थाले नियम ९ बमोजिमको मापदण्ड वा नियम ११ बमोजिमको सञ्चालनको मापदण्ड पूरा गर्न समय माग गरेमा इजाजतपत्र दिने निकायले त्यस्तो स्वास्थ्य संस्थालाई औचित्य हेरी बढीमा ६ महिनाको समयावधि थप गर्न सक्नेछ । सो अवधिभित्र इजाजतपत्र नलिने स्वास्थ्य संस्थाको अनुमित स्वतः खारेज हुनेछ । यसरी खारेज भएपछि त्यस्तो स्वास्थ्य संस्थाको सम्पत्ति तथा दायित्व प्रचलित कानुनबमोजिम हुनेछ । जनस्वास्थ्य सेवा नियमावली, २०७७ अनुसूची९ (नियम १२ को उपनियम (२)सँग सम्बन्धित) (१) मन्त्रालय वा मन्त्रालयले तोकेको निकायबाट इजाजतपत्र लिनुपर्ने र नवीकरण गराउनुपर्ने स्वास्थ्य संस्था ः (क) २०० शय्या माथिका जनरल अस्पताल (ख) विशेषज्ञ अस्पताल (ग) विशिष्टीकृत अस्पताल (घ) बाल अस्पताल (ङ) ५० शय्या माथिका आयुर्वेद अस्पताल, विशेषज्ञ आयुर्वेद अस्पताल (च) निजी, गैरसरकारी, सहकारी वा गैरनाफामूलक सामुदायिक शिक्षण कलेजले सञ्चालन गर्ने शिक्षण अस्पताल (छ) होमियोप्याथी अस्पताल (ज) जेरियाट्रिक केयार सेन्टर (झ) क श्रेणीको रेडियो इमेजिङ सेन्टर (ञ) रक्तसञ्चार केन्द्र (ट) ए र बी वर्गको प्रयोगशाला (ठ) टेस्टट्युब बेबी सेन्टर (ड) डायलासिस केन्द्र (२५ शय्याभन्दा माथि) (ढ) पुनःस्थापना केन्द्र (२५ शय्याभन्दा माथि) (ण) अन्य कुनै पनि तहको सूचीमा नपरेको र स्पष्ट नभएको स्वास्थ्य सेवा (२) प्रदेश सरकार वा प्रदेश सरकारले तोकेको निकायबाट इजाजतपत्र लिनुपर्ने र नवीकरण गराउनुपर्ने स्वास्थ्य संस्थाहरू ः (क) २५ देखि २०० शय्यासम्मका जनरल तथा विशेषज्ञ अस्पताल (ख) २५ देखि ५० शय्यासम्मका आयुर्वेद अस्पताल (ग) डेन्टल क्लिनिक, विशेषज्ञ क्लिनिक, पोलिक्लिनिक (घ) आँखा उपचार केन्द्र (ङ) सी वर्गको प्रयोगशाला (च) ख श्रेणीको रेडियो इमेजिङ सेन्टर (छ) डायलासिस केन्द्र (२५ शय्यासम्म) (ज) पुनःस्थापना केन्द्र (२५ शय्यासम्म) (झ) हस्पिस सेन्टर (३) स्थानीय तह वा स्थानीय तहले तोकेको सो तहको निकायले इजाजतपत्र दिने र नवीकरण गर्ने स्वास्थ्य संस्थाहरू : (क) स्वास्थ्य क्लिनिक, आयुर्वेद क्लिनिक, सोवारिग्पा क्लिनिक, होमियोप्याथी क्लिनिक र यस्तै प्रकारका अन्य क्लिनिकहरू (ख) फिजियोथेरापी केन्द्र, पुनःस्थापना केन्द्र (मनोसामाजिक), प्राकृतिक उपचार केन्द्र, अकुपन्चर, अकुप्रेसर केन्द्र, युनानी उपचार केन्द्र, योग ध्यान तथा शारीरिक व्यायाम केन्द्र, परम्परागत सेवा क्लिनिक र यस्तै प्रकारका अन्य क्लिनिक तथा सेवा केन्द्रहरू (ग) जेरियाट्रिक परामर्श केन्द्र (घ) डी र ई वर्गको प्रयोगशाला (ङ) १५ शय्या सम्मको अस्पताल"
सप्तकोसीको भंगालोमा डुबेर बालिकाको मृत्यु,धरान : सुनसरीको कोसी गाउँपालिकास्थित भ्याण्टाबारीमा सप्तकोसीको भंगालोमा नुहाउने क्रममा डुबेर एक बालिकाको मृत्यु भएको छ । खातुनको शव पानीमुनी बालुवामा गाडिएको अवस्थामा फेला परेको सशस्त्र प्रहरी बल ४ नम्बर गण सुनसरीका प्रमुख विक्रम हुमागाइले जानकारी दिए। उनका अनुसा शव परिवारलाई जिम्मा लगाइएको छ। मंगलबार भंगालोमा डुबेर बेपत्ता भएकी कोशी गाउँपलिका८ बस्ने मुर्सिद मियाको छोरी ११ वर्षीया नजराना खातुनको शव सशस्त्र प्रहरीले बुधबार फेला पारेको हो। खातुनको खोततलासमा सशस्त्र प्रहरी बल नेपाल नम्बर १ बराह बाहिनी पकलिबाट गएको विपद व्यवस्थापन टोलीले शव फेला पारेको थियो ।
दसैंका लागि अग्रिम टिकट बुकिङ असोज १ गतेबाट,"काठमाडौंः दसैंलाई मध्येनजर गर्दै असोज १ गतेबाट अग्रिम टिकट बुकिङ खुल्ने भएको छ । यातायात व्यवस्था विभागले असोज १ देखि बसको अनलाइन टिकट बुकिङ खुला गर्ने जनाएको हो । यातायात व्यवसायी र विभागबीच छलफलले चाडपर्वलाई लक्षित गरी मध्यम तथा लामो दूरीका सार्वजनिक यातायातको असोज १ गते शनिबारदेखि अग्रिम टिकट बुकिङ खुला गर्ने निर्णय गरेको हो । यातायात व्यवसायीहरूले अग्रिम टिकट बुकिङ गर्दा यथासक्य अनलाइन बुकिङ गर्ने व्यवस्था मिलाउनुपर्नेछ । अग्रिम टिकट बुकिङ तथा उपत्यकाबाट बाहिरिने र उपत्यकामा भित्रिने यात्रुवाहक सवारी साधनको यातायात व्यवस्था विभाग, ट्राफिक प्रहरी, उपभोक्ता मञ्च, व्यवसायी र मजदूरहरूसँग सहकार्य गरी प्रभावकारी अनुगमन गर्नेगराउने निर्णय भएको विभागका निर्देशक ईश्वरी दत्त पनेरुले जानकारी दिए । असोज १९ गते विजयदशमी परेको छ ।"
पेट्रोलियम ढुवानी ठप्प पार्ने व्यवसायीको चेतावनी,"काठमाडौं : नेपाल पेट्रोलियम ढुवानी व्यवसायीहरुले आन्दोलनका कार्यक्रम सार्वजनिक गरेका छन्। नेपाल आयल निगम समक्ष पटकपटक डिजेलबाहेक अन्य सञ्चालन खर्च वृद्धिको अनुपातमा ढुवानी भडा वृद्धिको माग गर्दै आएका व्यवसायीहरुले माग सम्बोधन नभएको भन्दै आन्दोलनका कार्यक्रम घोषणा गरेका हुन्। महासंघले हालसम्म ढुवानी भाडा समायोजन हुन नसकेको हुँदा महासंघको प्रतिनिधिसमेत रहेको कार्यदलले पेस गरेको प्रतिवेदनअनुसार हुने ढुवानी भाडा भदौ २४ सम्ममा समायोजन गर्न माग गरेका छन्। सञ्चालन खर्चमा अत्यधिक वृद्धि भएका कारण हालको खर्चबाट टैंकर सञ्चालन गर्न ठूलो नोक्सानी हुने गरेकाले भदौ २४ गतेदेखि भारतबाट ल्याउने पेट्रोलियम पदार्थको पीडीओ नलिने चेतावनी दिएका छन्। भदौ २५ देखि सबै नाकाबाट भारततर्फ लोडिङ गर्न नजाने निर्णय निर्णय गरेका छन्। असोज १ गतेबाट आन्तरिक ढुवानीसमेत गर्न नसकिने नेपाल पेट्रोलियम दुवानी व्यवसायी महासंघले जनाएको छ। महासंघले जारी गरेको सूचनामा भनिएको छ, शिघ्र ढुवानी भाडा समायोजन गरिदिन र नेपालीहरुको महान पर्व एवं आम निर्वाचनको महत्वपूर्ण समयमा आपूर्ति व्यवस्था सहजीकरण गरिदिनसमेत माग गर्दछौं। भाद्र २६ गते आन्दोलनका अन्य कार्यक्रम जानकारी गराउने छौं। यथास्थितीमा निगमले संचालन खर्च ब्यहोरेर सञ्चालन गर्न चाहेमा टैकर उपलब्ध गराउने जानकारी गराउँदै यसबाट पर्न जाने असुविधाको जिम्मेवार स्वयं मन्त्रालय हुनेसमेत जानकारी गराउँदछौं।"
अन्नपूर्ण केबलकार चढेर पञ्चमुखी गणेशको दर्शन,"पोखरा : फेवातालको किनारबाट सराङकोटको डाँडासम्म अचेल १० मिनेटभन्दा कमै समयमा पुगिन्छ। अन्नपूर्ण केबलकार बनेपछि पर्यटकलाई सराङकोट पुगेर झुल्के घाम र सूर्यास्त हेर्न जान आउन सजिलो भएको छ। सराङकोट अन्नपूर्ण हिमशृंखला र फेवातालको दृश्य पनि हेर्न जाने गन्तव्य हो। त्यतिमात्रै होइन अन्नपूर्ण केबल कार चढेर जाँदा अब भने पञ्चमुखी गणेशको दर्शन पनि गर्न पाइने भएको छ। सराङकोट धार्मिक तथा पर्यटन क्षेत्र विकास समितिले डाँडाको टाकुरामै पञ्चमुखी गणेश मूर्ति स्थापना गर्न लागेको छ। अन्नपूर्ण केबलकार प्रालिका अध्यक्ष कालु गुरुङको अध्यक्षतामा मूर्ति निर्माण उपसमिति गठन भएको छ। पोखरा महानगरपालिकाका मेयर धनराज आचार्यले बुधबार मूर्ति स्थापनाका लागि शिलान्यास तथा भूमिपूजा गरे। त्यस अवसरमा मेयर आचार्यले पञ्चमुखी गणेश मूर्ति बनेपछि सराङकोटमा पर्यटकको बसाइ लम्बिने विश्वास व्यक्त गरे। उनले पर्यटकीय विकासका लागि महानगरको सहयोग हुने आश्वासनसमेत दिए। अन्नपूर्ण केबल कारका निर्देशक तीर्थराज त्रिपाठीले गणेशको मूर्ति निर्माण आउँदो शिवरात्रिभित्रै पूरा गरिने जानकारी दिए। द्रूत गतिका काम गर्ने हो, उनले भने। केबलकारका अध्यक्ष गुरुङको उपसमितिले निर्माण पूरा गरेपछि सराङकोट धार्मिक तथा पर्यटन क्षेत्र विकास समितिलाई हस्तान्तरण गरिने बताए। मूर्ति निर्माण गर्न ५ देखि ९ करोड रुपैयाँ लाग्ने अनुमान छ। समितिका अध्यक्ष प्रेमबहादुर जिसीले गणेश मूर्ति ६१ फिट अग्लो हुने जानकारी दिए। सराङकोटको डाँडाको टावरभन्दा केही होचो हुनेछ, उनले भने । पञ्चमुखी गणेशको मूर्ति नेपालमै पहिलोपटक निर्माण गर्न लागिएको उनले सुनाए। दक्षिण भारतमा मात्रै यस्तो मूर्ति रहेको उनको भनाइ थियो। पञ्चमुखी गणेश मूर्ति दर्शनका साथै पोखराको दृश्यावलोकनको स्थान पनि यो परियोजनामा समेटिएको छ।"
गण्डकी गाउँपालिकाको कार्यालय तोमनडाँडामा सारियो,"गोरखा : गण्डकी गाउँपालिकाले प्रशासकीय काम गर्ने कार्यालय तोमनडाँडा स्थानान्तरण गरेको छ। यसअघि अस्थायी रुपमा कार्यालय सञ्चालन भइरहेको ओखलडाँडाबाट बुधबार तोमनडाँडामा स्थानान्तरण गरिएको गाउँपालिकाका अध्यक्ष दीपक तिमिल्सिनाले जानकारी दिए। स्थानान्तरण गरिएको कार्यालय अध्यक्ष तिमिल्सिना र उपाध्यक्ष ललिता अधिकारीले एक समारोहका बीच उद्घाटन गरेका थिए। उद्घाटन समारोहमा सबै पार्टीका पालिका स्तरका नेता, कार्यपालिका सदस्यहरु र सर्वसाधारणहरुको सहभागिता रहेको थियो। केही दिनअघिको कार्यपालिका बैठकले निर्णय गरेर कार्यालय बुधबारदेखि तोमनडाँडामा स्थान्तरण गरेको तिमिल्सिनाले जानकारी दिए। राजमार्गबाट पनि नजिक पर्ने र यसअघिको कार्यालय भन्दा तोमनडाँडाको कार्यालय सबै वडाहरुबाट सुगम भएकाले स्थानान्तरण गरिएको उनले बताए। हाललाई विद्यालयको नाममा रहेको तर उपयोग नभएको भवन र तरकारी संकलन केन्द्रका लागि निर्माण गरिएको भवनबाट सेवा दिने उनले बताए। भवन निर्माणका लागि यथेष्ट बजेट प्राप्त भइरहे पनि स्थानको बिषयमा विवाद हुँदा बिगत पाँच बर्षदेखि कार्यालय भवन निर्माण हुन सकेको थिएन। विवादकै कारण भवन निर्माणका लागि आव्हान गरिएको टेण्डर पनि स्थगित गरिएको थियो। तोमनडाँडामा जग्गा प्राप्त भएपछि नयाँ टेण्डर प्रक्रिया सुरु गरी भवन निर्माण गर्ने अध्यक्ष तिमिल्सिनाले बताए। स्थानीयबासीबाट निशुल्क रुपमा जग्गा प्राप्त हुने भएको छ, उनले भने, जग्गा प्राप्त भएपछि"
बसुन्धारा क्षेत्रका अनधिकृत संरचनामा चल्यो डोजर (भिडियो),काठमाडौं : काठमाडौं महानगरपालिकाले अनधिकृत संरचना हटाउने कार्यलाई तीव्रता दिएको छ। बुधबार बिहानै महानगरको टोलीले काठमाडौंको बसुन्धारा क्षेत्रमा रहेका अनधिकृत संरचनालाई डोजर लगाएर हटाएको हो। त्यस्तै सो क्षेत्रमा नक्सापास विपरित बनाइएका घर टहराका साथै सडक मिचेर बनाइएका कम्पाउण्ड पनि महानगरले भत्काएको छ भने सडक छेउमा फुटपाथ अतिक्रमण गरेर व्यापार नगर्न चेतावनी दिएको छ। काठमाडौं महानगरपालिकाले सबै वडामा निर्माण गरिएका अवैध संरचना हटाइरहेको छ। महानगरपलिकाले नक्सा पास नगरी निर्माण गरिएका संरचना र नक्सामा उल्लेख गरिएको भन्दाविपरीत प्रयोग गरिएका संरचना हटाउन थालेको हो। त्यस्तै व्यापारिक भवनको बेसमेन्टमा पार्किङ उल्लेख गरेर नक्सा पास गरिए पार्किङ नराखिएका संरचना हटाउने अभियानलाई महानगरले जारी राखेको छ।
"शैलुनबाटै पहिचान, कपाल काटेर लाखौं कमाइ","हेटौंडा : हेटौंडा उपमहानगर४ का दुर्गाबहादुर बिष्ट सबेरै शैलुनमा भेटिन्छन्। राति अबेरसम्म पनि उनी कपाल काटिरहेका हुन्छन्। उनले हेटौंडामा शैलुन सञ्चालन गरेको २३ वर्ष भयो। ५२ वर्षीय बिष्टको कामप्रतिको जाँगर कत्ति घटेको छैन। उनको हँसिलो अनुहार र मिजासिलो व्यवहारले ग्राहक आकर्षित गर्छ। केही नयाँ कुरा सिक्न खोज्ने, सकेसम्म छिटो सेवा दिने उनको स्वभाव हो। यही कारण उनको शैलुनमा कपाल काट्नेको भीड लाग्छ। स्नातक गरेका बिष्ट आम्दानीको गतिलो स्रोत मानेर कपाल काट्ने पेसा रोजे। यही पेसाले उनलाई फरक पहिचान दियो। २०५२ सालमा स्नातक गरेका बिष्ट कपाल काटेरै मासिक डेढ लाखसम्म आम्दानी गर्छन्। कपाल काट्न थालेको वर्षौँ भयो। आफूले गरेको पेसाप्रति म सन्तुष्ट छु, उनी भने, आम्दानी पनि राम्रै छ। कर्मचारीहरूलाई तलब दिएर महिनाको १ डेढ लाखसम्म बचाउँछु। उनको शैलुनमा ३ जनालले रोजगारी पाएका छन्। स्थानीय तहका जनप्रतिनिधि, सुरक्षा तथा प्रशासनिक क्षेत्रका उच्च पदस्थ अधिकारीहरू, बागमती प्रदेशका मन्त्री तथा कर्मचारीहरू उनकै शैलुनमा कपाल काट्न आउँछन्। डेरा लिएर शैलुन सुरु गरेका उनले अहिले आफ्नै ६ तलाको घर बनाएका छन्। आफ्नै घरमा व्यवसाय गरेका छन्। शैलुनकै व्यवसायबाट यो घर बनाएँ। आफ्नै घरमा सरेँ। बैंक तथा वित्तीय संस्थाहरू, सिमेन्टका डिलरहरू पनि भाडामा बसेका छन्। अन्य पसल व्यवसायहरू पनि छन्। मासिक डेढ लाख जति घरमाडाबापत आम्दानी हुन्छ, उनी भन्छन्, सिप नै सबैभन्दा ठूलो सम्पत्ति रहेछ। बाध्यताले विदेश होमिँदा सिप सिकें २०२७ वैशाख १९ गते ताप्लेजुङमा जन्मिएका बिष्टको बाल्यकाल सामान्य रह्यो। उनले झापामा एसएलसीसम्मको अध्ययन पूरा गरे। भद्रपुर बहुमुखी क्याम्पसबाट व्यवस्थापन संकायमा स्नातक गरे। अध्ययनकै क्रममा बिष्टले नुवाकोट र सिन्धुपाल्चोक जिल्लामा पुगेर एक वर्ष शिक्षण पेसा अँगाले। उनी भूगोल, अंग्रेजी विषय अध्यापन गर्थेँ। कपाल काट्न नजान्दा ढिलो हुन्थ्यो। धेरैपटक गाली खाइयो। धेरैपटक कटिङ बिगारेको पनि छु, उनले भने, ती दिनहरू संघर्षरत थिए। तर, दुःखले नै मानिसलाई परिपक्क बनाउने रहेछ। बिष्टले सिंगापुरमा कपाल काट्न सिकेका हुन्। पारिवारिक जिम्मेवारी बढ्दै गएपछि आर्थिक समस्या थपिँदै गयो। सत्ताइस वर्षअघि रोजगारको सिलसिलामा गएका उनलाई भाषाको ज्ञान नहुँदा होटलमा काम गर्न सकेनन्। साथीको सुझाव मानेर फुर्सदमा कपाल काट्न सिके। अहिले स्वदेशमै विदेशको कमाइ गरिरहेका छन्। पाँचतारे होटलमा फोन उठाउने काम थियो। अंग्रेजी सामान्य जाने पनि अन्य भाषा नआउँदा काम गर्न समस्या भयो, उनले भने, १ लाख २५ हजार रुपैयाँ ऋण गरेर विदेश गएको, महिनौंसम्म पनि तलब नपाउँदा निकै समस्या भयो। गर कि मरको अवस्थामा साथीले भनेपछि कपाल काट्न सिकें। अहिले सन्तुष्ट छु। सिंगापुरमा २ वर्ष बसेपछि बिष्ट नेपाल फर्किए। त्यसलगत्तै उनी कतार, बंगलादेश र पाकिस्तानमा ६६ महिनाको अवधि रहेर हेयर कटिङको काम गरे। झण्डै ४ वर्षको अवधि परदेशमा बिताएँ। त्यसबेला सिकेको सिपले अहिले राम्रो आम्दानी भइरहेको छ, उनले भने। बिजुलीको पोलमा शैलुनको प्रचार विदेशबाट फर्किएपछि स्वदेशमै केही गरौं भन्ने मनसायले बिष्टले हेटौंडामा शैलुन सुरु गरे। काम गर्ने सिप भए पनि नयाँ ठाउँ, नयाँ परिवेश त्यतिबेला निकै कठीन परिस्थितिको सामना गर्नुपर्यो। ताप्लेजुङ जिल्लाको भनेर हामीलाई ढाँटेको हो कि भनेर भन्थें। डेरा नपाएर निकै समस्या झेलेको छु। हजाम पेसामा पहाडी समुदायका मान्छे त्यति हुँदैनथे। त्यसैले मलाई तिमीले साँच्चै कपाल काट्छौं त भनेर सोध्थे, क्षेत्री ब्राह्मण होइन ढाँट्यो कि भनेर शंका गर्थे, उनले भने। ३ लाख रुपैयाँ लगानी गरेर बिष्टले २०५६ मा शैलुन खोलेका हुन्। उनी बिजुलीका पोलमा शैलुनको प्रचार गर्थे। प्रचार सामग्री बनाएर पोलपोलमा टाँस्दै हिँड्थे। केहीले पहाडी समुदायको मान्छेले गतिलो काट्दैन भन्थे। केहीले सहयोग गर्न खोज्थे, उनी भन्छन्, निरन्तर प्रयास गर्नुपर्ने रहेछ। सफलता मिल्ने रहेछ। उनीसँग ३ सय जनाभन्दा बढीले कपाल काट्ने सिप सिकेका छन्। ६ जना महिलाले काठमाडौंमा पार्लर व्यवसाय गरिरहेका छन्। १० जनाले हेटौंडामा आफैंले व्यवसाय सुरु गरेका छन्। उनीसँगै सिकेका ५० जनाभन्दा बढी अष्टेेलिया, क्यानडा अमेरिकालगायतका देशहरूमा हेयर कटिङ क्षेत्रमै छन्। केहीले विदेशमा नै आफ्नै पार्लर खोलेका छन्। हालसम्म मसँग उनीहरू अधिकांश पेसामै आवद्ध छन्, उनी भन्छन्, गुरु पूर्णिमाको दिन सम्झेर विदेशबाट फोन गर्छन्। नेपाल आउँदा उपहार पनि ल्याइदिन्छन्। बिष्टले स्कीन फेड, बज, मुलेट, स्लोपलगायतका हेयर कटिङ गर्छन्। त्यस्तै, उनको शैलुनमा फेसवास, फेसियल, हाइलाइट, ब्लीच र कलर गर्न मानिस आउने गरेका छन्। राजाको कपाल काट्न प्रस्ताव बिष्टले लाखौँको कपाल काटिसकेका छन्। दैनिक १ सयदेखि डेढ सयको संख्यामा उनको शैलुनमा कपाल काट्न आउँछन्। हेटौंडा उपमहानगरका पूर्वमेयर हरिबोल महत, बागमती प्रदेशका पूर्वमुख्यमन्त्री डोरमणि पौडेल, पूर्वसामाजिक विकासमन्त्री युवराज दुलालदेखि हालका मन्त्रीहरू, कांग्रेस बागमती प्रदेश सभापति इन्द्रबहादुर बानियाँलगायतका नेताहरू उनकै शैलुनमा कपाल काट्न पुग्छन्। त्यतिबेलाको क्षेत्रीय प्रशासक रवीन्द्र चक्रवर्ती, प्रमुख जिल्ला अधिकारी मोदराज डोटेलको धेरैपटक कपाल काटेको छु, उनले भने, २०६२ मा क्षेत्रीय प्रशासक चक्रवर्तीले राजा ज्ञानेन्द्र हेटौंडा आउँदै हुनुहुन्छ। डेढ महिनासम्म बस्नुहुन्छ। उहाँको सेवा गर्नुपर्छ भनी प्रस्ताव गर्नुभएको थियो। तर, राजा आउनुभएन। उहाँको कपाल काट्ने अवसर जुरेन। ७० वर्ष कटेकालाई निःशुल्क बिष्टले व्यवसायसँगै सेवा पनि गरिरहेका छन्। उनले ७० वर्ष उमेर कटेका ज्येष्ठ नागरिकहरूलाई निःशुल्क कपाल काटिदिन्छन्। असहाय तथा विपन्न वर्गको मानिसलाई केही सहुलियत पनि दिन्छन्। उनी रोटरी क्लबमार्फत समाजिक क्षेत्रमा पनि सक्रिय छन्। वर्षको १ लाखभन्दा बढी सामाजिक सेवामा खर्च गर्छन्। हेटौंडा८ कमानेस्थित रोटरी सिर्जना माविका दुई सय विपन्न बालबालिकाहरूको निःशुल्क कपाल काट्छन्। हाल रोटरी क्लब अफ हेटौंडाको एडमिनिस्ट्रेसन चेयर पर्सनको जिम्मेवारीमा पनि छु। शिक्षा, स्वास्थ्य तथा ग्रामीण भेगमा सिँचाइ योजना पुयाउने सन्दर्भमा पनि हामीले काम गरिरहेका छौं, उनले भने। राज्यले हेयर कटिङ सिपलाई सिकाउने अवधारणा अघि सारे युवा पुस्तालाई पनि आफ्नो सिप हस्तान्तरण गर्ने उनी बताउँछन्। यो पेसामा अधिकांश भारतीय नागरिकहरू छन्। उनीहरू नेपालमा आएर मनग्य कमाइरहेका छन्। यता, नेपाली दाजुभाई दिदीबहिनीहरू भने वैदेशिक रोजगारीका लागि मातृभूमि छाड्न बाध्य छन्। उहाँहरूलाई सिप सिकाउन पाए स्वदेशमा नै रोजगारी हुने थियो, उनले भने। मलाई मिहिनेती व्यक्ति मनपर्छ इन्द्र बानियाँ, नेपाली कांग्रेस बागमती प्रदेश सभापति एवं संसदीय दलका नेता श्रमिक, मजदुर तथा किसान वर्गप्रति मेरो सधैं सम्मान छ। दुर्गाजी एकदमै मिहिनेती व्यक्ति हुनुहुन्छ। मलाई मिहिनेती व्यक्ति एकदमै मन पर्छ। मिहिनेतबाटै सफलता मिल्ने हो। श्रम गर्ने, पसिना बगाउने, र वैधानिक रूपमा कुनै व्यापार व्यवसाय गर्ने, राज्यलाई कर तिर्ने कार्य राम्रो कुरा हो। आफू स्वरोजगार हुनुको साथै अरूलाई पनि रोजगारी दिनु झनै राम्रो हो। आवश्यक पर्दा उहाँले सकेसम्म चाँडै सेवा दिनुहुन्छ। उहाँ निकै सक्रिय लाग्छ। उमेरले पाको, भरपर्दो व्यक्ति भएकाले म हेटौंडा छँदा कपाल काट्न त्यहाँ जाने गरेको छु।"
"छोरी सरकारीमा, छोरा बोर्डिङमा","गोरखा : गोरखा नगरपालिका७ को एक दम्पतीका दुई मात्र सन्तान छन्। छोरा निजी र छोरी सरकारी स्कुलमा पढ्छन्। अभिभावक घरायसी काममा व्यस्त हुने हुँदा दिनहुँ भाइलाई बोर्डिङ पुर्याउने जिम्मा दिदीको हुन्छ। भाइलाई बोर्डिङको गेटसम्म पुर्याएर फर्किँदा उनी स्कुल पुग्न प्रायः ढिला हुने गर्छ। छोरा पढ्ने द वल्र्ड क्यापिटल स्कुलको शिशु कक्षामा २ सय ४१ विद्यार्थी छन्। त्यहाँ छोराको संख्या १ सय ४२ छ। छोरीको संख्या जम्मा ९९ छ। छोरी पढ्ने शक्ति माविको कक्षा २ मा जम्मा २३ जना विद्यार्थी छन्। त्यहाँ छोरा ७ र छोरी १६ जना पढ्छन्। छोरालाई महँगो खर्च गरी बोर्डिङ र छोरीलाई काम चलाउका लागि मात्र पढाउने विभेद गोरखा सदरमुकाममा अझै व्याप्त छ। द वल्र्ड क्यापिटल बोर्डिङमा १ हजार ७ सय ५७ विद्यार्थी पढ्छन्। जसमा छोराको संख्या १ हजार ६६ छ। छोरीको संख्या त्योभन्दा कम ६ सय ९१ छ। शक्ति माविमा पढ्ने जम्मा ६ सय १९ विद्यार्थीमध्ये छोरीको संख्या ३ सय ३० छ। छोराको संख्या त्योभन्दा कम २ सय ८९ छ। छोराको संख्या बोर्डिङमा धेरै, छोरीको संख्या सरकारी स्कुलमा धेरै रहेको यो दृश्य यी दुई विद्यालयमा मात्र होइन। आफूलाई जति आधुनिक भएको दाबी गरे पनि छोरा र छोरीमा जन्मेदेखि नै विभेद गर्ने कहालीलाग्दो अवस्था समाजमा अहिले पनि रहेको सरोकारवालाको भनाइ छ। बिहे नहुञ्जेल त पढाइ राख्नुपर्यो भनेर देखाउन मात्र छोरीलाई स्कुल पठाएको जस्तो देखिन्छ। श्याम लामिछाने, सचिव, शिक्षक महासंघ गोरखा नगरपालिकामा ४७ सामुदायिक र २२ बोर्डिङ स्कुल छन्। सामुदायिकमा पढ्ने ८ हजार ६४ विद्यार्थीमध्ये छात्रको संख्या ३ हजार ९ सय ३२ छ। छात्राको संख्या ४ हजार १ सय ३२ छ। यसको ठीक उल्टो ६ हजार ७ सय १२ विद्यार्थी पढ्ने बोर्डिङ स्कुलमा छात्रको संख्या ३ हजार ७ सय ६९ र छात्राको संख्या जम्मा २ हजार ९ सय ४३ छ। गर्भावस्थादेखि नै छोरा र छोरीलाई विभेद गर्ने पितृसत्तात्मक सोचका कारण यस्तो देखिएको गोरखा नगरपालिकाका शिक्षा शाखाका कर्मचारी ध्रुव अर्याल बताउँछन्। छोरा र छोरीलाई गर्भावस्थादेखि नै विभेद गर्ने गरिएको हाम्रो समाजको कटु यथार्थ लुकाएर लुक्न सक्दैन, अर्याल भन्छन्, छोरालाई सक्षम बनाउनुपर्छ। स्मार्ट बनाउनुपर्छ। तर, छोरीलाई फाल्टुचाहिँ राख्नु हुन्न सक्षम भए पनि भो, नभए पनि भो भन्ने सोचले यस्तो भएको हो। सरकारी विद्यालयमा निःशुल्क पढाइ हुन्छ। खर्च गरेर पढाइयो भने मात्र समाजमा सान, मान बढ्छ भन्ने गलत सोचले समाज जकडिएको उनको तर्क छ। छोरी ठूलो हुञ्जेलसम्म गाउँको सामुदायिक विद्यालयमा पढाइराख्ने अभिभावक पनि छोरा जन्मनासाथ बोर्डिङमा पढाउनुपर्छ भनेर सहरमा डेरा लिन आइपुग्छन्, उनी भन्छन्, महँगो खर्च गरेर छोरालाई बोर्डिङ पढाएको देखाउने देखासिकीले गर्दा पनि यस्तो भएको हो। माध्यमिक तहको शिक्षा उत्तीर्ण गरिसकेपछि छोरालाई पढ्न सहर पठाउने र छोरीलाई गाउँकै प्लस टुमा पढाउने जमात पनि ठूलै रहेको शिक्षक महासंघका सचिव श्याम लामिछानेको भनाइ छ। बिहे नहुञ्जेल त पढाइ राख्नुपर्यो भनेर देखाउन मात्र छोरीलाई स्कुल पठाएको जस्तो देखिन्छ। छोरालाई चाहिँ उपलब्धि सुनिश्चित हुनुपर्छ भनेर बोर्डिङ स्कुलमा पठाउने गरेको पाइन्छ, लामिछाने भन्छन्, यो दृश्य अझै क्याम्पस पढ्न थालेपछि देखिन्छ। जब १० कक्षा पार गर्छन्, अनि छोरीलाई गाउँकै स्कुलमा ११, १२ पढाउँछन्। छोरालाई प्रायःले सहर पठाउँछन्। छोरा र छोरीमा कहालीलाग्दो विभेद रहेको उनको भनाइ छ।"
