शीर्षक,विवरण
मिडियालाई मुठीमा राख्ने प्रपञ्च,"नेपालको संविधानको प्रस्तावनामै पूर्ण प्रेस स्वतन्त्रता प्रत्याभूत गरिएको छ। यसको अर्थ सरकारले कुनै कानुन बनाएर वा कानुनबिनै प्रेसमाथि अवाञ्छित नियन्त्रण गर्न पाउँदैन। मनसाय राखेर प्रेसमाथि लगाम लगाउनु संविधानको बर्खिलाप हुन्छ। तर, संसद्मा विचाराधीन मिडिया काउन्सिल विधेयक एउटा यस्तो जमर्को हो, जसलाई टेकेर सरकार मिडियालाई मुठीमा राख्न चाहन्छ। आज्ञाकारी कार्यकर्ता भर्ती गरेर अर्धन्यायिक अधिकारसहित मिडियालाई अनुकूलतामा उपयोग गर्ने यसको निहीतार्थ छ। पत्रकारिता पेसालाई मर्यादित, स्वतन्त्र र उत्तरदायी बनाउने भन्दै ल्याइएको विधेयकले उल्टै यो पेसाको मर्यादा र स्वतन्त्रतामा चोट पुर्याउन चाहेको छ। यो विधेयकमा सर्वाेच्च अदालतको न्यायाधीश बन्ने योग्यता भएका व्यक्ति अध्यक्ष हुने प्रावधान राखिएको छ। १५ वर्ष पत्रकारिता गरेको व्यक्तिलाई यसमा योग्य मानिएको छ। यसको अर्थ पत्रकारिताको आवरणमा वर्ष गुजारेको कार्यकर्ता छिराउन चाहेको छर्लंग छ। किनकि, न्यायाधीशसरहको अध्यक्ष नियुक्तिको सिफारिस गर्ने जिम्मा भने सञ्चार मन्त्रालयको सचिवलाई दिने प्रावधान छ। जब कि सर्वोच्च अदालतको न्यायाधीश १३औं तहको हुन्छ, सचिव भने १२ आंै तहको। आफूभन्दा विशिष्ट व्यक्ति सचिवले कसरी सिफारिस गर्न सक्छन् ? त्यस्तै आचारसंहिता उल्लंघनका नाममा कुनै पनि मिडिया वा पत्रकारलाई जरिवाना वा क्षतिपूर्ति तिराउने व्यवस्था गरिएको छ। यो व्यवस्था प्रतिशोध साँध्न उपयोगमा आउने प्रस्टै छ। त्यति मात्र होइन, समाचार लेखेकै कारण सञ्चार माध्यम, परिचयपत्र वा दर्ता खारेज गर्ने प्रावधान यसमा समेटिएको छ। संविधानले मिडियाको दर्ता खारेजलाई बर्जित गरेको छ। संविधानसँग बाझिने कानुन कसरी बनाउन मिल्छ ? अर्कातिर, मिडियालाई मन्त्रालयले निर्देशन दिने, मन्त्रालयका वार्षिक प्रतिवेदन बुझाउनुपर्नेजस्ता व्यवस्था पनि आपत्तिजनक छन्। मिडिया सधैं सत्ताको प्रतिपक्ष हुन्छ। सत्ताको आलोचक हुन्छ। जनताको आवाज बोल्छ। संविधानले ग्यारेन्टी गरेको नागरिकको अभिव्यक्ति स्वतन्त्रताको सबैभन्दा प्रभावकारी माध्यम नै मिडिया हो। तर जब मिडिया नियन्त्रित हुन्छ तब अभिव्यक्ति स्वतन्त्रता संकुचित हुन्छ। त्यो भनेको संविधानले दिएको अधिकार हनन् हुनु हो। लोकतान्त्रिक संघर्षमा स्वतन्त्र प्रेस अर्थात् मिडियाको महत्त्वको मूल्य आत्मसात् गरेरै संविधानमा त्यस्तो व्यवस्था गरिएको हो। मिडियाको नियमनै हुन नहुने भन्ने होइन। कुनै पनि पेसा व्यवसायको दुरुपयोग हुनु हुँदैन भन्नेमा पत्रकारिता क्षेत्र पनि सहमतसजग छ। गल्ती कमजोरी गर्दा नागरिकलाई हुने कानुनी कारबाहीबाट पत्रकारलाई छुट हुनुपर्छ भन्ने मान्यता पनि होइन। त्यस्ता घटनाक्रममा स्वतन्त्र न्यायपालिकाले नै न्यायिक निरूपण गर्छ। कार्यकर्ताको नेतृत्वको निकायले न्यायिक निरूपण गर्छ र पत्रकारितलाई नियमन गर्न भन्न चाहनु चाहिँ हास्यास्पद छ। विकसित र प्रजातान्त्रिक मुलुक कतिपयमा प्रेस वा मिडिया काउन्सिल भन्ने संस्थाको जरुरत महसुस गरिएको छैन। पत्रकारिता कानुनको अधीनमा स्वनियन्त्रित र स्वनियममा चल्नु झन् बढी उत्तरदायी बाटोमा हुनु हो। मिडियाले फेर्ने सास भनेको पाठक श्रोतादर्शकको विश्वास हो। नैतिकता र मर्यादा नाघ्नेबित्तिकै त्यो विश्वास घट्छ र मिडिया स्वयं संकटमा पर्छ। तसर्थ मिडियालाई स्वनियममा सञ्चालन हुने वातावरण र त्यस्तो मौका दिनेतिर सरकार लाग्नुपर्छ। आज सरकारमा हुँदा मुठीमा मिडिया राख्न खोज्नेहरूलाई हेक्का हुनुपर्छ, सत्ता अस्थायी हुन्छ। भोलि फेरि सत्ताले गरेका कमजोरीमाथि आवाज उठाउने माध्यमका लागि मिडिया नै चाहिन्छ। मूल कुरा त मिडिया काउन्सिल वा प्रेस काउन्सिल, नाम जे सुकै होस् सरकारले मन्त्रालयको एउटा शाखामहाशाखाजस्तो रूपमा बुझ्नु, अधिकारचाहिँ अर्धन्यायिक दिनु आफैंमा विरोधाभाषपूर्ण हो। चुनावको मुखमा तीव्र गतिमा संसद्मा यसलाई छिराउनु राजनीतिक लाभको साधन मात्र बनाइएको हो। यसलाई फिर्ता लिएर गहन अध्ययनपछि गरिमामय मिडिया काउन्सिल विधेयक ल्याउनु उचित हुन्छ। प्रेस काउन्सिलकै हालतको अर्को काउन्सिलको आवश्यकता देखिन्न।"
मिडियालाई मुठीमा राख्ने प्रपञ्च,"नेपालको संविधानको प्रस्तावनामै पूर्ण प्रेस स्वतन्त्रता प्रत्याभूत गरिएको छ। यसको अर्थ सरकारले कुनै कानुन बनाएर वा कानुनबिनै प्रेसमाथि अवाञ्छित नियन्त्रण गर्न पाउँदैन। मनसाय राखेर प्रेसमाथि लगाम लगाउनु संविधानको बर्खिलाप हुन्छ। तर, संसद्मा विचाराधीन मिडिया काउन्सिल विधेयक एउटा यस्तो जमर्को हो, जसलाई टेकेर सरकार मिडियालाई मुठीमा राख्न चाहन्छ। आज्ञाकारी कार्यकर्ता भर्ती गरेर अर्धन्यायिक अधिकारसहित मिडियालाई अनुकूलतामा उपयोग गर्ने यसको निहीतार्थ छ। पत्रकारिता पेसालाई मर्यादित, स्वतन्त्र र उत्तरदायी बनाउने भन्दै ल्याइएको विधेयकले उल्टै यो पेसाको मर्यादा र स्वतन्त्रतामा चोट पुर्याउन चाहेको छ। यो विधेयकमा सर्वाेच्च अदालतको न्यायाधीश बन्ने योग्यता भएका व्यक्ति अध्यक्ष हुने प्रावधान राखिएको छ। १५ वर्ष पत्रकारिता गरेको व्यक्तिलाई यसमा योग्य मानिएको छ। यसको अर्थ पत्रकारिताको आवरणमा वर्ष गुजारेको कार्यकर्ता छिराउन चाहेको छर्लंग छ। किनकि, न्यायाधीशसरहको अध्यक्ष नियुक्तिको सिफारिस गर्ने जिम्मा भने सञ्चार मन्त्रालयको सचिवलाई दिने प्रावधान छ। जब कि सर्वोच्च अदालतको न्यायाधीश १३औं तहको हुन्छ, सचिव भने १२ आंै तहको। आफूभन्दा विशिष्ट व्यक्ति सचिवले कसरी सिफारिस गर्न सक्छन् ? त्यस्तै आचारसंहिता उल्लंघनका नाममा कुनै पनि मिडिया वा पत्रकारलाई जरिवाना वा क्षतिपूर्ति तिराउने व्यवस्था गरिएको छ। यो व्यवस्था प्रतिशोध साँध्न उपयोगमा आउने प्रस्टै छ। त्यति मात्र होइन, समाचार लेखेकै कारण सञ्चार माध्यम, परिचयपत्र वा दर्ता खारेज गर्ने प्रावधान यसमा समेटिएको छ। संविधानले मिडियाको दर्ता खारेजलाई बर्जित गरेको छ। संविधानसँग बाझिने कानुन कसरी बनाउन मिल्छ ? अर्कातिर, मिडियालाई मन्त्रालयले निर्देशन दिने, मन्त्रालयका वार्षिक प्रतिवेदन बुझाउनुपर्नेजस्ता व्यवस्था पनि आपत्तिजनक छन्। मिडिया सधैं सत्ताको प्रतिपक्ष हुन्छ। सत्ताको आलोचक हुन्छ। जनताको आवाज बोल्छ। संविधानले ग्यारेन्टी गरेको नागरिकको अभिव्यक्ति स्वतन्त्रताको सबैभन्दा प्रभावकारी माध्यम नै मिडिया हो। तर जब मिडिया नियन्त्रित हुन्छ तब अभिव्यक्ति स्वतन्त्रता संकुचित हुन्छ। त्यो भनेको संविधानले दिएको अधिकार हनन् हुनु हो। लोकतान्त्रिक संघर्षमा स्वतन्त्र प्रेस अर्थात् मिडियाको महत्त्वको मूल्य आत्मसात् गरेरै संविधानमा त्यस्तो व्यवस्था गरिएको हो। मिडियाको नियमनै हुन नहुने भन्ने होइन। कुनै पनि पेसा व्यवसायको दुरुपयोग हुनु हुँदैन भन्नेमा पत्रकारिता क्षेत्र पनि सहमतसजग छ। गल्ती कमजोरी गर्दा नागरिकलाई हुने कानुनी कारबाहीबाट पत्रकारलाई छुट हुनुपर्छ भन्ने मान्यता पनि होइन। त्यस्ता घटनाक्रममा स्वतन्त्र न्यायपालिकाले नै न्यायिक निरूपण गर्छ। कार्यकर्ताको नेतृत्वको निकायले न्यायिक निरूपण गर्छ र पत्रकारितलाई नियमन गर्न भन्न चाहनु चाहिँ हास्यास्पद छ। विकसित र प्रजातान्त्रिक मुलुक कतिपयमा प्रेस वा मिडिया काउन्सिल भन्ने संस्थाको जरुरत महसुस गरिएको छैन। पत्रकारिता कानुनको अधीनमा स्वनियन्त्रित र स्वनियममा चल्नु झन् बढी उत्तरदायी बाटोमा हुनु हो। मिडियाले फेर्ने सास भनेको पाठक श्रोतादर्शकको विश्वास हो। नैतिकता र मर्यादा नाघ्नेबित्तिकै त्यो विश्वास घट्छ र मिडिया स्वयं संकटमा पर्छ। तसर्थ मिडियालाई स्वनियममा सञ्चालन हुने वातावरण र त्यस्तो मौका दिनेतिर सरकार लाग्नुपर्छ। आज सरकारमा हुँदा मुठीमा मिडिया राख्न खोज्नेहरूलाई हेक्का हुनुपर्छ, सत्ता अस्थायी हुन्छ। भोलि फेरि सत्ताले गरेका कमजोरीमाथि आवाज उठाउने माध्यमका लागि मिडिया नै चाहिन्छ। मूल कुरा त मिडिया काउन्सिल वा प्रेस काउन्सिल, नाम जे सुकै होस् सरकारले मन्त्रालयको एउटा शाखामहाशाखाजस्तो रूपमा बुझ्नु, अधिकारचाहिँ अर्धन्यायिक दिनु आफैंमा विरोधाभाषपूर्ण हो। चुनावको मुखमा तीव्र गतिमा संसद्मा यसलाई छिराउनु राजनीतिक लाभको साधन मात्र बनाइएको हो। यसलाई फिर्ता लिएर गहन अध्ययनपछि गरिमामय मिडिया काउन्सिल विधेयक ल्याउनु उचित हुन्छ। प्रेस काउन्सिलकै हालतको अर्को काउन्सिलको आवश्यकता देखिन्न।"
खाँडी कपडाले पाएन बजार,"धनकुटा : घरेलु प्रविधि तानबाट बुनिने खाँडी कपडाले उचित बजार र मूल्य नपाएको सहिदभूमि गाउँपालिकाका महिलाले गुनासो गरेका छन्। घरेलु तानबाट बुनिएको भन्दा मेसिनबाट उत्पादन भएको खाँडी कपडा बजारमा सस्तो मूल्यमा पाइने भएपछि बिक्री हुन छोडेको उनीहरूको भनाइ छ। खाँडी कपडा विक्री नहुँदा गोदाममा थन्किएका छन्। ६० जोर खाँडीका कपडा गोदाममा मौज्दात रहेको सहिदभूमि गाउँपालिका३ स्थित छिन्ताङ महिला समाजका अध्यक्ष प्रभा पराजुली राईले बताइन्। छिन्ताङ महिला समाजले गाउँपालिकाको विभिन्न स्थानका महिलालाई तान बुन्ने तालिम प्रदान गरेको थियो। तालिमपश्चात् महिलाले खाँडीका कपडा बुन्न थाले। तर, बिक्री नहुँदा समस्या परेको उनले बताइन्। न्यानो, टिकाउ, स्वास्थ्यवद्र्धक, आकर्षक देखिने खाँडीका कपडाबाट साडी, चोलो, बर्की, पटुका, दौरासुरुवाल, कोट, पछ्यौरालगायत सामग्री बन्ने उनले बताइन्। घरेलु प्रविधिबाट बुनेका खाँडी कपडा मूल्य १० हजार रुपैयाँसम्म पर्छ। तर बजारमा मेसिनबाट बुनेका खाँडी कपडा ८ हजारभन्दा सस्तोमा पाइन्छ। घरेलु प्रविधिबाट बुनेका कपडाको लागत महँगो भएकाले बिक्री नभएको उनले बताइन्। लागत खर्च महँगो हुँदा सस्तोमा बिक्री गर्दा घाटा हुने उनको भनाइ छ। महिलाले घरमा बुनेका कपडा खरिद गर्दा संस्थामा ऋण लागेको उनले बताइन्। मेहनतका साथ बुनेको कपडाले बजार नपाउँदा दुःख लागेको सहिदभूमि३ की रामकुमारी राई बताउँछिन् । उनका अनुसार खाँडीका कपडा बुन्नमा धेरै मेहनत पर्छ। काँचो धागो सहज रूपमा पाइए पनि कच्चा पदार्थ जोहो गर्न गाह्रो छ। जंगलबाट जडीबुटीको बोक्रा ल्याएर काँचो धागोसँग पकाउनुपर्छ । जंगलबाट बोक्रा ल्याउन एक दिनभन्दा बढी समय लाग्छ। एक सेट कपडा बुन्न एक हप्ताको समय लाग्छ। खाँडीका कपडा यस क्षेत्रको परम्परा र पहिचान पनि हो। यहाँका स्थानीयले पहिल्यै खाँडीबाट बुनेका कपडा लगाउँथे। खाँडी कपडाको बजार खोज्न गाउँपालिकाले पहलकदमी गरिरहेको अध्यक्ष मनोज राईले बताए। खाँडी कपडालाई खाल्साली खाँडी ब्रान्ड बनाएर प्रवद्र्धन गर्ने योजना बनाइरहेको उनेको भनाइ छ। जनप्रतिनिधिलाई औपचारिक कार्यक्रममा अनिवार्य खाँडीका कपडाबाट बनेका पोसाक लगाउन पहल गर्दैछु, उनले भने ।"
बालबालिका चोरी हल्ला मात्रै,"जनकपुरधाम : रौतहटको इशनाथ नगरपालिका८ मा स्थानीयहरूले गत शनिबार करिब ६० वर्षीय एक वृद्धलाई कुटपिट गर्दै बालबालिका चोरेको आरोपमा प्रहरीको जिम्मा लगाए। हिन्दी र बंगाली भाषा मात्रै बोल्न सक्ने ती वृद्ध प्रतिस्थानीयहरू निकै आक्रोशित भएका थिए। प्रहरीले समयमै उनलाई नलगेको भए अप्रिय घटना हुन सक्ने सम्भावनासमेत थियो। तर, पछि प्रहरीले ती व्यक्ति मानसिक रोगी रहेको भन्दै छाड्यो। गत बुधबार वीरगन्जमा बालबालिका चोर्न आएको आशंकामा तीन जना भारतीय महिलाहरूलाई स्थानीयहरूले नियन्त्रणमा लिएर प्रहरीमा बुझाए। भारत बिहारको पश्चिमी चम्पारण जिल्लाको नरकटीयागन्जको पकडी ढाला घर भएका अन्दाजी ५० वर्षीया सयरी खातुन, मयरुन नेशा र छतौटी खातुनलाई स्थानीयले छपकैया बजारबाट नियन्त्रणमा लिएका थिए। तीन दिन प्रहरीले हिरासतमा राखेपछि ती महिलाहरूको विरुद्ध बालबालिका चोर्ने प्रयास गरेको यथेष्ट प्रमाण फेला नपरेपछि प्रहरीले तीनै जनालाई छाडेको थियो। ती महिलाहरूले प्रहरीलाई दिएको बयानमा आफूहरू बालबालिका चोर्न नभई औंठीमा जडान गरिने पत्थर र जडीबुटीहरू बेच्न वीरगन्ज आएको बताएका थिए। बालबालिका चोरको आरोपमा सिरहाको विष्णुपुर गाउँपालिका५ लक्ष्मीपुर चोकमा दुईजना यौनिक अल्पसंख्यकमाथि शनिबार अपराह्न निर्घात कुटपिट भयो। जिल्लाको कल्याणपुर नगरपालिका९ डुमरीयाका ४३ वर्षीया मुन्नी किन्नर र धनुषा हंसपुर मलहनियाका ४७ वर्षीया चन्दा राउतलाई स्थानीयहरूले बालबालिका चोर भन्दै कुटपिट गरेका थिए। कुटपिटबाट मुन्नीको शरीर, हात र अनुहारका विभिन्न भागमा चोटपटक लागेको छ भने चन्दाको टाउको र ढाडलगायतका अंगमा चोट छ। गत बिहीबार महोत्तरीको सम्सी प्रहरी चौकीमा सर्वसाधारणबाट अत्यधिक कुटाइ खाइसकेका एक पुरुषलाई ल्याएर जिम्मा लगाइयो। स्थानीयहरूका अनुसार ती पुरुषले एउटा बालबालिकालाई चकलेट दिएर फकाउन खोजेको आरोप लगाएका थिए। तर, प्रहरीले बालबालिकालाई सोध्दा आफूलाई उसले कुनै चकलेट नदिएको तर, बिस्कुट खान्छौं भनेर सोधेको बताएको थियो। प्रहरीले थप अनुसन्धान गर्दै जाँदा कुटाइ खाएका ती व्यक्ति धनुषा जिल्लाको कुर्था घर भएका मानसिक रोगी रहेको बुझिएको थियो। उपचारका लागि भारत लग्ने क्रममा भिठामोड नाकाबाट बाटो बिराएर हराउँदै सम्सी पुगेका रहेछन्। पछि प्रहरीले ती पुरुषलाई परिवारको जिम्मा लगायो। पछिल्लो समय बालबालिका चोरको हल्लाले मधेस प्रदेशका अधिकांश जिल्लाहरूमा आतंक मच्चाएको छ। सामाजिक सञ्जालहरूमा सर्वसाधारणले थरीथरीका भिडियो र फोटोहरू पोस्ट गर्दै बालबालिका चोर समातियो, कुटियो भनि सन्देश फैलाएका छन्। यस्ता सन्देशहरूले एकातर्फ सामाजिक त्रास बढेको छ भने अर्कोतर्फ बालबालिका चोरको आशंकामा मानसिक रोगी, र यौनिक अल्पसंख्यक तथा भेषभुूषा छुट्टै भएका व्यक्तिहरू अनाहक रूपमा सर्वसाधारणबाट कुटपिटका सिकार भइरहेका छन्। यौनिक अल्पसंख्यकहरू सामान्य व्यक्ति जस्तो हुँुदैनौं। कोही पुरुष भएर पनि महिलाको पहिरन र हाउभावमा हुन्छ भने कोही महिला भएर पुरुषजस्तो व्यवहारमा हुन्छ तर, यस्तो हुँदैमा हामीलाई अपराधिक गतिविधिमा मुछ्ने, अनावश्यक आरोप लगाउने जस्ता क्रियाकलापहरू निन्दनीय हो, नील हिरा समाज धनुषाका संस्थापक प्रदीप यादव भन्छन्, बालबालिका चोरकोे आरोपमा यौनिक अल्पसंख्यकलाई निशाना बनाउनेहरूलाई प्रहरीले यथाशीघ्र कारबाही गर्नुपर्छ। महिला, अशक्त र मानसिक रोगीहरूलाई बालबालिका चोरको आरोप लगाएर अनाहक दुःख दिने काम भइरहेकाले यस्ता गतिविधि रोक्न प्रहरी प्रशासन गम्भीर भएर लाग्नुपर्ने महिला अधिकारकर्मी रोजलिन बछार बताउँछिन्। केही वर्षअघि पनि यस्तै भ्रामक प्रचारबाजीका कारण धनुषामा महिलाहरूलाई प्रताडित गरिएको थियो अनाहकमा यातना दिइएको थियो। त्यसैले यसप्रति समयमै सजग भइएन भने अप्रिय घटना पनि हुन सक्छ। पछिल्लो समय सामाजिक सञ्जालमार्फत फैलाइएको बालबालिका चोरसम्बन्धी भ्रामक सन्देशहरूको पछि नलाग्न जिल्ला प्रहरी कार्यालय धनुषाका उपरीक्षक बसन्त रजौरे सबैमा आग्रह गर्छन्। यो अनावश्यकको हल्ला मात्रै हो। यदि कसैको बालबालिका चोरी भएको हो भने उसले प्रहरीमा आएर जानकारी गराउनु पर्ने हो न कि मनलाग्दी कसैलाई कुटपिट गर्ने गाली बेइज्जती गर्ने। हामी यस्ता भ्रामक प्रचारबाजी गर्नेहरूमाथिनै अब कारबाही गर्ने तयारीमा छौं, उपरिक्षक रजौरेले भने। साँच्चिकै बालबालिका अपहरण भएका करिब आधादर्जन घटनाहरूमा प्रहरीले तत्कालै अनुसन्धान गरी अपहरणकारीहरूलाई पक्राउ गरेर कानुनको दायरामा ल्याइएको जानकारी गराउँदै उपरिक्षक रजौरेले भने, समाजका अराजकता फैलाउनका लागि बेलाबेला केही अराजक तत्वहरूले यस्ता भ्रामक प्रचारबाजी गर्ने गर्छन् त्यसको विरोध सामाजिक रूपमा पनि हुनुपर्छ। गलत कुराको पछाडि लाग्नु हुँदैन। बालबालिका चोरकै विषयमा नेपाल प्रहरी प्रधान कार्यालय, साइबर ब्युरो भोटाहिटीले भदौ ५ गतेनै एक विज्ञप्ति जारी गरेर यी सबै प्रचारबाजी भ्रामक रहेको सर्वसाधारणलाई जानकारी गराएको छ। विज्ञप्तिमा उल्लेख छ, भारतबाट जोगी र माग्नेको भेषमा बालबालिका चोरी गर्ने व्यक्तिहरू नेपालको विभिन्न भागमा भित्रिएर बालबालिकाहरू चोरी गरी भारत लगेर, मिर्गाैला, आँखालगायतका शरीरका विभिन्न अंगहरू झिकि बिक्री गर्ने गरेको भन्ने व्यहोरा लेखेर विभिन्न व्यक्तिका तस्बिरहरूसमेत सामाजिक सञ्जालमा फैलाइएको भ्रामक प्रचारप्रति नेपाल प्रहरीको गम्भीर ध्यानाकर्षण भएको छ।"
नेपाली खेलकुदका बोस,"काठमाडौं : राम श्रेष्ठ सानैदेखि खेलकुद भनेपछि हुरुक्क हुन्थे। विद्यालय र घरमा साथीभाइसँग विभिन्न खेल खेल्थे। रामले औपचारिक खेल भने क्योकुसिन कराते खेले। डेन्जर खेलका रुपमा हेरिने फुलकन्ट्याक्ट कराते २०४८ सालदेखि खेल्न थालेका हुन्। सातदोबाटोमा रामजी वज्राचार्यको डोजाङ थियो। उनले प्रारम्भिक प्रशिक्षण त्यहीं लिए। उनी करातेसँगै फुटबल खेल्थे। तर, त्यो शोखका लागि मात्रै थियो। फुलकन्ट्याक्ट कराते भने लामो समयसम्म खेले। करिब पाँच वर्ष कराते खेलेपछि उनको पाइला खेलकुद व्यवस्थापनतिर मोडियो। शोखका रुपमा फुटबल खेल्दाखेल्दै उनी त्यसकै व्यवस्थापनमा सक्रिय भए। भक्तपुरको मध्यपुर ठिमी४ मा जन्मिएका राम श्रेष्ठ ललितपुर९, च्यासलमा बस्थे। फुटबल खेल्ने क्रममा उनी थ्रीस्टार क्लबको फ्यान क्लबमा आवद्ध भए। क्लबको फ्यान भएपछि उनी थ्रीस्टारलाई खुबै पछ्याउँथे। क्लबको फ्यान हुँदाहुँदै लाइफ मेम्बर बने। क्लबको लाइफ मेम्बर भएपछि उनी बोर्ड मेम्बर पनि चुनिए। थ्रीस्टार क्लबको सदस्य बनेपछि उनले व्यवस्थापकको जिम्मेवारी सम्हाल्ने अवसर पाए। उनले २०६६०६७ देखि व्यवस्थापकको जिम्मेवारी सम्हाल्न थाले। उनको व्यवस्थापन र प्रदीप हुमागाईंको प्रशिक्षणमा थ्रीस्टारले २०६८०६९ मा सहिद स्मारक ए डिभिजन लिगको उपाधि जितेको थियो। ए डिभिजन लिगको उपाधि जितेपछि थ्रीस्टारले भारतको गुवाहाटीमा आयोजना भएको भारत रत्न लोकप्रिय गोपीनाथ बोदोरियो ट्रफीको ६४औं संस्करणमा प्रतिस्पर्धा गरेको थियो। उत्कृष्ट प्रदर्शन गर्दै फाइनलमा स्थान बनाएको थ्रीस्टारले इष्ट बंगाललाई पराजित गर्दै उपाधि जितेको थियो। राम श्रेष्ठ त्यो क्षण आफ्नो खेल जीवनकै उत्कृष्ट र महत्वपूर्ण उपलब्धिका रुपमा लिन्छन्। इष्ट बंगाललाई नेपालको राष्ट्रिय टोलीले पनि पराजित गर्न सकेको थिएन। मेघराज केसी प्रशिक्षक र म व्यवस्थापक भएर थ्रीस्टारलाई ऐतिहासिक उपलब्धि दिलाएका थियौं, उनी भन्छन्। यसैगरी सन् २०१२०१३ मा थ्रीस्टारले एएफसी प्रेसिडेन्ट कपको दोस्रो चरणसम्मको यात्रा तय गरेको थियो। त्यसअघि दशरथ रंगशालामा जित निकाल्दै थ्रीस्टारले मलेसियामा दोस्रो चरणको खेल खेलेको थियो। त्यतिबेला पनि राम श्रेष्ठ नै व्यवस्थापक थिए। थ्रीस्टारमा लामो समय केन्द्रीय सदस्य र व्यवस्थापकको भूमिका निर्वाह गरेका उनी अहिले क्लबका कोषाध्यक्ष छन्। राम श्रेष्ठले थ्रीस्टार क्लबको व्यवस्थापकको जिम्मेवारी मात्रै सम्हालेनन्, विभिन्न खेलका टोली लिएर विभिन्न राष्ट्रमा पनि पुगेका छन्। उनी जापान, सिंगापुर, थाइल्यान्ड, अमेरिका, अस्ट्रेलिया, हंगेरी, ब्राजिललगायतका ५० भन्दा बढी मुलुकमा खेलाडी लिएर पुगेका छन्। खेलाडीलाई सहयोग श्रेष्ठले २०६५ सालदेखि खेलाडीलाई सहयोग गर्दै आएका छन्। उनले सहयोग गरेका ट्रयाकसुट र टीसर्ट लगाएर धेरै खेलाडीले विभिन्न राष्ट्रमा पुगेर खेलिसकेका छन्। दक्षिण कोरियाको इन्चोनमा सन् २०१४ मा सम्पन्न १७औं एसियाली खेलकुदमा करातेकी विमला तामाङले नेपालका लागि एक मात्रै पदक जितेकी थिइन्। कराते महासंघको विवादका कारण उनी राष्ट्रिय खेलकुद परिषद्को कोटामा परिनन्। त्यही कारण उनी छुट्टै कोरिया गएकी थिइन्। उनका लागि राम श्रेष्ठले खेल पोसाक सहयोग गरेका थिए। विमलाले सोही पोसाक लगाएर एसियाली खेलकुदमा प्रतिस्पर्धा गरेकी थिइन्। श्रेष्ठले खेल पोसाकसँगै खेलाडीलाई आर्थिक सहयोग पनि गर्दै आएका छन्। सामाजिक काममा पनि सक्रिय राम श्रेष्ठ सामाजिक काममा पनि उक्तिकै सक्रिय छन्। विभिन्न सामाजिक संस्थामा आवद्ध उनले २०७२ सालको विनासकारी भूकम्पसँगै कोरोना महामारीमा महत्वपूर्ण भूमिका निभाएका थिए। भूकम्प पीडितका लागि गास, बासको व्यवस्था मिलाए। आफूले सक्दो आर्थिकलगायतका सहयोग पनि गरे। उनले आपतविपद्मा परेका सबैलाई सहयोग गर्दै आएका छन्। उनी नेपाल युथ ग्रुपका अध्यक्ष पनि हुन्। यो संस्थाले सामाजिक काम गर्दै आएको छ। हरेक वर्ष कृष्ण जन्माष्टमीमा ललितपुरको मंगलबजारमा संस्थाले पानी वितरण गर्दै आएको छ। यसैगरी विभिन्न जात्राहरूमा आर्थिक सहयोगसँगै भक्तजनहरूलाई पानी खुवाउँदै आएको छ। रामले विभिन्न सामाजिक संस्था र खेल संघमा सल्लाहकारको भूमिका पनि निर्वाह गर्दै आएका छन्। मायाले पाएको नाम बोस नेपाली खेलकुदमा उनी राम श्रेष्ठबाट भन्दा पनि राम बोसका रुपमा बढी चिनिन्छन्। उनले यो नाम खेलकुदमा लाग्नुअघि नै पाएका हुन्। उनी सानैदेखि निडर र सबैलाई समेट्न सक्ने खुवीका थिए। त्यही कारण साथीहरूले उनलाई बोस भनेर बोलाउँथे। खेलकुदमा लागेपछि त्यही नाम अझै विस्तारित भयो। सानैमा साथीभाइले बोस भनेर बोलाउँथे। पछि त्यही नाम लोकप्रिय भयो, उनी भन्छन्, साथीभाइले मायाले दिएको नाम हो। बोसभन्दा छुट्टै आनन्द आउँछ। भारोत्तोलनको नेतृत्व सन् २०१६ मा भारतको गुवाहाटीमा आयोजना भएको १२औं दक्षिण एसियाली खेलकुद (साग) मा राम बोसले भारोत्तोलन टोलीको व्यवस्थापकको जिम्मेवारी सम्हालेका थिए। त्यतिबेला उनी नेपाल भारोत्तोलन संघका मनोनित उपाध्यक्ष थिए। १२औं सागमा नेपालले एक रजत र तीन कांस्य जितेको थियो। विकास थापाले नेपाललाई रजत पदक दिलाएका थिए। आफ्नो नेतृत्वमा खेलाडीले अन्तर्राष्ट्रिय प्रतियोगितामा पदक जित्दाको क्षण अविष्मरणीय रहेको उनी बताउँछन्। मनोनित उपाध्यक्षका रुपमा एक कार्यकाल बिताएका उनी २०७६ माघ १८ मा भएको साधारणसभाबाट अध्यक्षमा निर्वाचित भए। मनोनित उपाध्यक्षका रुपमा संघमा प्रवेश गरेका उनी नेतृत्वका लागि चुनावी मैदानमा उत्र्ने योजनामा लिएनन्। तर, संघमा आवद्ध साथीभाइको आग्रहपछि उनी चुनावी मैदानमा उत्रिए। यसअघि सर्वसम्मत रुपमा नेतृत्व चयन हुँदै आएको संघमा उनी निर्वाचनमार्फत पहिलो पटक अध्यक्ष बने। भारोत्तोलन संघमा यसअघि निर्वाचन नै भएको रहेनछ। ४० वर्षको इतिहासमा पहिलो पटक निर्वाचित भएर संघको नेतृत्व लिने अवसर पाएँ, उनी भन्छन्। उनी भारोत्तोलनका खेलाडी होइनन्। खेलकुदलाई नजिकबाट बुझेकाले नेतृत्वमा आएपछि थुप्रै योजनाहरू बनाएका थिए। तर, कोरोना महामारी र लगातारको लकडाउनका कारण उनले काम गर्न पाएनन्। उनकै पहलमा सप्तरीमा देवसुन्दर यादव भारोत्तोलन च्याम्पियनसिप आयोजना भयो। प्रतियोगिताले खेलाडीहरूमा छुट्टै उत्साह जगाएको थियो। तर, त्यसपछि फेरि कोरोनाको महामारी बढ्यो र लकडाउन सुरु भयो। लकडाउनको समयमा पनि उनी भारोत्तोलनको विकास र विस्तारका लागि क्रियाशील भइरहे। उनकै पहलमा कमला श्रेष्ठ, सञ्जु चौधरीले ओलम्पिक कमिटीबाट स्कलरसिप पाए। स्कलरसिप पाएका खेलाडीका लागि पोखरा र उज्वेकिस्तानमा प्रशिक्षण सञ्चालन गरिएको थियो। लकडाउनकै समयमा टोकियो ओलम्पिकलाई लक्षित गरी प्रशिक्षण सञ्चालन पनि गरे। उनी दिनहुँजसो प्रशिक्षणस्थल पुगेर खेलाडीलाई हौसला बढाउँथे। कोरोना भाइरसको संक्रमण कम भएपछि २०७८ पुसमा २४औं पुरुष र नवौं महिला राष्ट्रिय भारोत्तोलन च्याम्पियनसिप आयोजना गरे। मध्यपुर ठिमीमा भएको प्रतियोगिता अन्तर्राष्ट्रिय स्तरको थियो। राष्ट्रिय खेलकुद परिषद्ले गत असारमा १९औं एसियाली खेलकुद प्रतियोगितालाई लक्षित गरी विशेष प्रशिक्षण सञ्चालन गरेको थियो। नयाँ आर्थिक वर्ष सुरु भएसँगै परिषद्को विशेष प्रशिक्षण रोकियो। तर, उनको पहलमा भारोत्तोलनको प्रशिक्षण भने निरन्तर रुपमा चलिरहेको छ। खेलकुदमा लागेर सन्तुष्ट राम श्रेष्ठ बोस खेलकुद क्षेत्रमा लागेर सन्तुष्ट रहेको बताउँछन्। उनी अहिले पनि नेपाली खेलकुद र खेलाडीका लागि के गर्न सकिन्छ भनेर लागिरहेका हुन्छन्। म केही पाउने आशा बोकेर खेलकुदमा लागेको होइन। नेपाली खेलकुद र खेलाडीका लागि केही गर्न सक्छु र केही दिन सक्छु भनेर लागेको हो। खेलाडीलाई सहयोग गर्न पाउँदा आफूलाई पनि खुसी लाग्छ, उनी भन्छन्, सबैको माया पाएको छु। यो नै मेरा लागि ठूलो कुरा हो। अहिले भारोत्तोलन संघको अध्यक्षको जिम्मेवारी सम्हालेकाले आफ्नो पहिलो दायित्व यही खेलका खेलाडीको वृत्ति विकासका लागि काम गर्ने रहेको बताउँछन्।"
"जति चुनाव, उही अनुहार","काठमाडौं : २०४८ सालदेखिका सबै चुनाव जित्नेमध्ये भाग्यमानी नेता हुन्, प्रधानमन्त्री शेरबहादुर देउवा। ०४८ मा डडेलधुराबाट निर्वाचित देउवा त्यसपछिका कुनै पनि निर्वाचनमा निराश हुनुपरेन। ०४८ मै गृहमन्त्री बनेका उनी पाँचपटक प्रधानमन्त्री बनिसके। ७६ वर्षीय देउवा मंसिर ४ गते हुने प्रतिनिधिसभा निर्वाचनमा पनि डडेलधुराबाट उम्मेदवार बन्दै छन्। ३० वर्षदेखि लगातार सांसद बन्ने अर्का भाग्यमानी नेता हुन्, कांग्रेसकै विजयकुमार गच्छदार। गच्छदारले ०४८, ०५१ र ०५६ को संसदीय चुनाव जिते। ०६४ र ०७० का दुवै संविधानसभामा जितेरै प्रतिनिधित्व गरे। ०७४ को चुनाव पनि जिते। र, यसपटक पनि उनी सुनसरीमा उम्मेदवार बन्दै छन्। संसदीय राजनीतिको उच्च सदुपयोग गर्ने नेतामा पर्छन् गच्छदार। माओवादीबाट ०४८ सालदेखि निरन्तर संसद्मा प्रतिनिधित्व गर्ने नेतामा पर्छन्, कृष्णबहादुर महरा। त्यस बेला तत्कालीन जनमोर्चाबाट रोल्पा २ बाट जितेर महरा पहिलो पटक संसद्मा पुगेका थिए। तर, पछि माओवादी भूमिगत भएपछि महरा पनि त्यतै लागे। शान्ति सम्झौतापछि ०६३ सालको अन्तरिम संसद्मा चुनावै नलडी उनी सांसद बने। त्यति बेला राजनीतिक सहमतिका आधारमा माओवादीलाई संसद्मा छिराइएको थियो। एमाले अध्यक्ष केपी शर्मा ओली ०४८ देखि नै संसद्मा छन्। तर, ०६४ को पहिलो संविधानसभा चुनावमा भने उनी पराजित भएका थिए। ०४८, ०५१ र ०५६ मा झापा ६ बाट निर्वाचित ओलीले ०७० को दोस्रो संविधानसभा चुनाव झापा ७ र ०७४ मा झापा ५ बाट जिते। ओली अब झापा ५ बाट उम्मेदवार बन्दै छन्। ०४६ को राजनीतिक परिवर्तनपछि पार्टीको नेतृत्वमा जो छन्, उनै नेता चुनाव लड्ने गरेका छन्। राजनीतिक विश्लेषक पुरञ्जन आचार्य पछिल्ला दिनमा जनताले मन पराए पनि नपराए पनि नेता बनिरहने संस्कार विकास भएको बताउँछन्। गिरिजाप्रसाद कोइराला, गणेशमान सिंह, मनमोहन अधिकारी, कृष्णप्रसाद भट्टराई, मदन भण्डारीहरू पार्टीका मात्रै थिएनन्। जनताका पनि नेता थिए, आचार्य भन्छन्, पछिल्ला दुई दशकमा जनताले मन पराए पनि नपाए पनि पार्टीले नेता भन्दिन्छन्। जनता पनि नेता भन्दिन बाध्य भए। एकीकृत समाजवादी अध्यक्ष माधवकुमार नेपाल ०४८ देखि ०५६ सम्म राष्ट्रियसभाका सांसद बने। २०५६ मा प्रतिनिधिसभाको चुनाव जिते। पहिलो संविधानसभा चुनावमा भने पराजित भए। पछि मनोनीतबाट संविधानसभा सदस्य बने। ०७० को दोस्रो संविधानसभा र ०७४ को संसदीय निर्वाचन जिते। अब रौतहटबाट चुनाव लड्ने तयारीमा छन्। एकीकृत समाजवादीकै नेता झलनाथ खनाल पनि ०४८ सालदेखि संसद्मा छन्। ०५६ सालको संसद्मा भने उनको उपस्थिति भएन। इलाम १ बाट प्रतिनिधित्व गरिरहेका उनी त्यस बेला पराजित भएका थिए। यसपटक उनी पनि इलाम १ बाटै उठ्दै छन्। जनता प्रगतिशील पार्टी अध्यक्ष हृदयेश त्रिपाठी ०४८ सालमै संसद्मा पुगेका थिए। ०५१ र ०५६ मा पनि जितेका त्रिपाठीले ०७० मा जित्न सकेनन्। ०७४ मा एमालेको सूर्य चिह्नबाट जिते। उनी आगामी निर्वाचनमा पनि एमालेकै सहयोग खोजिरहेका छन्। नवलपरासी १ मा उम्मेदवार बन्ने तयारीमा उनी छन्। लोसपा अध्यक्ष महन्थ ठाकुर ०४८ सालमा कांग्रेसबाट जितेर संसद्मा पुगे। ०५१ मा सर्लाहीबाट जितेका उनी ०६४ मा समानुपातिकबाट संविधानसभा सदस्य बने। उनले दुवै संविधानसभा चुनावमा हार बेहोरेका थिए। ०७४ मा महोत्तरी ३ बाट जिते। एमाले उपाध्यक्ष एवं पूर्वसभामुख सुवास नेम्बाङ जनताको बीचबाट जसले विश्वास जित्न सक्छ उसलाई नै पार्टीले टिकट दिने गरेको बताउँछन्। पार्टीले जित्ने उम्मेदवार छान्ने गर्छ, पूर्वसभामुख नेम्बाङ भन्छन्, कोही वाककला भएका हुन्छन्। तर, जनताको मन जित्दैनन्। कोही निर्वाचन जितेपछि जनताको मन जित्ने काम मात्र गरेर आफ्नो प्रभाव सदैव जमाइरहेका हुन्छन्। नागरिक समाजका अगुवा एवं पूर्वसभामुख दमननाथ ढुंगाना भने जति पटक जिते पनि नेताहरूमा जागिरे प्रवृत्ति देखिएको बताउँछन्। चुनाव जित्नेहरूले जनताको सेवक नभई कमाउने जागिरजस्तो भएर काम गरे, पूर्वसभामुख ढुंगाना भन्छन्, जनताको मतअनुसार काम गरेनन्। संविधानविद् भीमार्जुन आचार्य कुनै राम्रो काम नगर्दा पनि एकै व्यक्तिलाई पटकपटक चुनाव जिताउनु मतदातामाथिकै गम्भीर प्रश्न भएको बताउँछन्। देश, समाज र राष्ट्रका लागि काम गरेको भए पुरस्कार स्वरूप फेरि ल्यायौं भन्न हुन्थ्यो, आचार्य भन्छन्, तर, एउटै व्यक्ति पटकपटक सांसद, मन्त्री र प्रधानमन्त्री बनेका छन्। तर, कार्यसम्पादन निराशाजनक छ। एकीकृत समाजवादी नेता विरोध खतिवडाले ०४८ मा एमालेबाट चुनाव जिते। त्यसपछि पार्टीले टिकट दिएका तीनै (०५१, ०५६ र ०७४) चुनावमा विजय प्राप्त गरे। एमालेका बसन्त नेम्बाङ पनि युवा उमेरमै ०४८ मा सांसद बनेका थिए। उनले ०५६ र ०७४ को निर्वाचन जिते। एमाले नेता कृष्णगोपाल श्रेष्ठले पनि ०४८, २०५१ र ०७४ को निर्वाचन जिते। श्रेष्ठ पनि धेरै चुनाव लड्ने नेतामा पर्छन्। ०४८ देखि निरन्तर सांसद बन्दै आएका कांग्रेसका वरिष्ठ नेता रामचन्द्र पौडेल भने ०७४ मा भने पराजित भए। अब पौडेल तनहुँमा उम्मेदवार बन्ने तयारीमा छन्। कांग्रेस नेता कृष्णप्रसाद सिटौला पनि ०४८ मै सांसद बने। सुरुमा एमालेका द्रोणाचार्य क्षेत्रीसँग पराजित भएका थिए। उनको निधनपछि उपनिर्वाचन हुँदा सिटौलाले जितेका हुन्। ०७४ मा भने उनी झापा ३ बाट चुनाव हारे। अब पनि त्यही क्षेत्रमा उम्मेदवार बन्ने तयारीमा सिटौला छन्। कांग्रेसका अर्का नेताहरू अर्जुननरसिंह केसी, डा रामशरण महत, बलबहादुर केसी, दीपकुमार उपाध्याय पनि ०४८ देखि चुनाव लड्दै आएका छन्। कांग्रेस नेता प्रदीप पौडेल एउटै पुस्ताले दलको नेतृत्व सम्हालेका कारण संसद्मा पनि त्यही पुस्ता जाने गरेको बताउँछन्। पार्टीले उम्मेदवार उठाउने ठाउंँमा पनि पुरानै पुस्ता छ, पौडेल भन्छन्, उम्मेदवार मन नपरे पनि दलका कारणले जनताले चुनावमा भोट हाल्छन् र चुनाव जित्ने गरिएको छ। ठूला नेताका क्षेत्र केही हदसम्म बलियो हुन्छन्। ८० प्रतिशत मत ल्याइहाल्नु हुन्छ। त्यसकारण चुनाव पनि जित्नुहुन्छ। वामदेव गौतम पनि ०४८ देखि चुनाव लड्दै आएका छन्। पार्टी फुटाएर ०५६ मा मालेबाट उम्मेदवार बनेका गौतम पराजित भए। ०७४ मा वाम गठबन्धन भए पनि उनी कांग्रेसका सञ्जय गौतमबाट पराजित भए। ०४८ देखि लगातार चुनाव लड्नेमा पर्छन्, एकीकृत समाजवादीका रामचन्द्र झा र राजेन्द्र पाण्डे। पाण्डे बागमती प्रदेशका मुख्यमन्त्री छन्। पार्टी परिवर्तन गर्दै झा एकीकृत समाजवादीमा पुगेका छन्। लोसपा नेता राजेन्द्र महतो ०४८ मा तत्कालीन सद्भावना पार्टीबाट चुनाव जितेर संसद् पुगेका हुन्। ०७० को दोस्रो संविधानसभामा महेन्द्र रायसँग पराजित महतोे ०७४ मा निर्वाचित भए। नेपाल समाजवादी पार्टीकी युवा नेतृ मानुषी यमी भट्टराई राजनीतिक दलका संरचनामा लोकतान्त्रिक विधि नभएका कारण जनप्रतिनिधिमा नयाँ पुस्ता आउन नसकेको बताउँछिन्। जनताको मन जित्नेलाई टिकट सुवास नेम्बाङ, पूर्वसभामुख जसले जनताको विश्वास जितेर आउन सक्छ उसलाई नै पार्टीले टिकट दिने हो। पार्टीले आफूले जित्ने उम्मेदवार छान्ने गर्छ। केही विषय सापेक्षतामा हेर्नुपर्छ। सबैजना सबै विषयमा दक्ष हुँदैनन्। कोही वाक कला भएका हुन्छन्, जनताको मन जित्दैनन्। कोहीसँग दुवै क्षमता हुन्छ। कोही निर्वाचन जितेपछि जनताको मन जित्ने काम मात्र गरेर आफ्नो प्रभाव सदैव जमाइरहेका हुन्छन्। नयाँ पुस्ताको हकमा पनि पार्टीले क्षमता र दक्षता भएका साथीहरूलाई उम्मेदवार बन्नबाट रोक्दैन र रोकेको पनि छैन। जनप्रतिनिधि जागिरेजस्तो दमननाथ ढुंगाना, पूर्वसभामुख लोकतन्त्रमा कुनै व्यक्तिले जनताको विश्वास लिएर आउँछु भन्दा पाउँछ। अरू देशमा पनि निर्वाचन क्षेत्रले मन पराइरहेको व्यक्ति लामो अवधिसम्म त्यो क्षेत्रबाट निर्वाचित भइराख्छ। तर, जनताको अपेक्षाअनुसार काम गर्नुपर्छ। निर्वाचित भएर आउने व्यक्ति जनताको सेवक नभई कमाउने जागिरेजस्तो देखिएको छ। नेताले गफ बढी हाँके। त्योअनुसार काम गरेनन्। जनप्रतिनिधि आफूले आर्जन गरे। तर, जनताको जनजीवनमा प्रभाव पार्ने काम गर्न सकेनन्। टिकट दिनेमा पुरानै पुस्ता प्रदीप पौडेल, युवा नेता, कांग्रेस दलले टिकट दिएपछि जो कोही उम्मेदवार पनि बलियो भइहाल्छ। २०४८ देखि नै एकै पुस्ताका नेता नेतृत्वमा छन्। चुनावमा टिकट दिने पनि उहाँहरू नै हुुनुहुन्छ। उम्मेदवार मन नपरे पनि जनताले दलीय आस्थाका कारण मत दिन चलन छ। त्यसकारण ८० प्रतिशत पार्टीको मत आइहाल्छ। ठूला नेताको क्षेत्र केही हदसम्म बलियो पनि हुन्छ। सत्ता भनेको लालच भइरहने कुरा रैछ। सत्ता व्यक्तिले इच्छाएर छाड्दैन। झन् अनुभवि हुँदै जाँदा शक्ति आर्जन गर्ने लालच हुन्छ। यो कुरा विधिले विस्थापित गर्ने हो। युवामा सत्ता हस्तान्तरणमानुषी यमी भट्टराई, युवा नेतृ, नेपाल समाजवादी पार्टी हाम्रा पार्टीको संरचना लोकतान्त्रिक विधि अनुसारका छैनन्। त्यसैकारण नयाँ पुस्ता जनप्रतिनिधिको रूपमा आउन नसकेको हो। विषय विज्ञता छ। काम गर्ने क्षमता र दक्षता सबै छ। तर, पनि युवालाई उम्मेदवार बनाउन पार्टीहरू हिच्किचाइरहेका छन्। अब नयाँ पुस्तालाई सत्ता हस्तान्तरण गर्नुपर्छ। स्थानीय चुनावको सन्देश पुरञ्जन आचार्य, राजनीति विश्लेषक स्थानीय निर्वाचनदेखि मतदातामा धेरै चेतना जागेको छ। पार्टीमा पनि काफी दबाब छ। मुलुकमा परिवर्तनको लहर सुरु भएको भान हुन थालेको छ। भारतमा पनि सात दशकपछि नयाँ ढंगको माहोल आयो। स्वतन्त्रहरूको दबाब सुरु भएको छ। पार्टीहरूलाई नयाँ ढंगले सोच्न बाध्य पार्दै छन्। सबैभन्दा ठूला जनता हुन्। जबसम्म जनताले किक गर्दैनन् उनै अनुहार यसपालि पनि आउने हुन्। त्यसैले नेतृत्व छान्ने अवसर जनतामा आएको छ। मतदातामाथि गम्भीर प्रश्न हो भीर्माजुन आचार्य, संविधानविद् एकपटक जिम्मेवारी तहमा बसेको व्यक्तिले राष्ट्र र समाजका लागि राम्रो काम गरेको भए पुरस्कार स्वरूप फेरि ल्यायौं भन्नु हुन्थ्यो। एउटै व्यक्ति ५ पटकसम्म प्रधानमन्त्री भएका छन्। कार्यसम्पादन हेर्दा निराशाजनक छ। उ असफल पनि हुने र सजिलै जिताउने मृत समाजको उदाहरण हो। हामी मतदाता माथिको पनि गम्भीर प्रश्न हो।"
बयानमा नआउनेलाई महाभियोग सिफारिस समितिले के गर्छ ?,"काठमाडौं : सर्वोच्च अदालतका न्यायाधीशहरू महाभियोग सिफारिस समितिमा नजाने भएका छन्। प्रतिनिधिसभाअन्तर्गतको समितिले बुधबार कायममुकायम प्रधानन्यायाधीश दीपककुमार कार्कीसहित अन्य न्यायाधीशलाई बैठकमा उपस्थित हुन भन्दै पत्र पठाएपछि सर्वोच्च अदालतको पूर्ण बैठकले समितिमा उपस्थित हुन नमिल्ने निर्णय गरेको हो। उनीहरूलाई बिहीबार बिहान साढे ८ बजे बैठकमा बोलाइएको थियो। कायममुकायम मुख्य रजिस्ट्रार नारायणप्रसाद पन्थीले सर्वोच्चको पूर्ण बैठकबाट भएको निर्णय जानकारी गराउँदै समितिमा पत्र पठाएका छन्। कामु मुख्य रजिस्ट्रार पन्थीद्वारा हस्ताक्षरित पत्रमा लेखिएको छ, प्राप्त हुन आएको पत्रानुसार कोही पनि न्यायाधीश उपस्थित हुन नमिल्ने भएकाले सोही बेहोराको जानकारी महाभियोग सिफारिस समितिमा तत्काल लेखी पठाइदिने निर्णय भएको बेहोरा जानकारीका लागि अनुरोध गर्दछु। स्वतन्त्र न्यायपालिका र शक्ति पृथकीकरणको सिद्धान्त र संवैधानिक मान्यताअनुसार समितिमा उपस्थित नहुने निर्णय भएको सर्वोच्चले समितिलाई पठाएको पत्रमा जनाइएको छ। महाभियोगसम्बन्धी कारबाही प्रक्रियाका सन्दर्भमा यस अदालतका न्यायाधीशले उपरोक्त लेखी आएअनुसार महाभियोग सिफारिस समितिमा उपस्थित हुनु र निजसँग सोधपुछ, सवालजवाफ गरिनु स्वतन्त्र न्यायपालिका, शक्तिपृथकीकरणको सिद्धान्त र नेपालको संविधानले अंगीकार गरेका मान्यताहरू समेतका कुनै पनि दृष्टिले संविधानसम्मत, उचित र शोभनीय नहुने, पत्रमा लेखिएको छ। निलम्बित प्रधानन्यायाधीश चोलेन्द्रशमशेर जबराले बयानका क्रममा कायममुकायम प्रधानन्यायाधीश कार्कीसहित न्यायाधीशहरू हरिकृष्ण कार्की, मीरा खड्का (हाल सेवानिवृत्त), ईश्वर खतिवडा, आनन्दमोहन भट्टराई र प्रकाशमानसिंह राउतको नाम लिएका थिए। जबराले नेपाल बार एसोसिएसनका पूर्वअध्यक्ष चण्डेश्वर श्रेष्ठ र पूर्वमहासचिव लीलामणि पौडेल, सर्वोच्च बार एसोसिएएनका अध्यक्ष पूर्णमान शाक्य लगायतलाई पनि विभिन्न आरोप लगाएका थिए। उनले वरिष्ठअधिवक्ताहरू शम्भु थापा, रमण श्रेष्ठ, हरिहर दाहाल, अधिवक्ता ओमप्रकाश अर्यालको पनि नाम लिएका थिए। समिति सदस्य एवं सांसद एकवाल मियाँका अनुसार जबराले नाम लिएका अधिकांश व्यक्तिलाई सोधपुछका लागि पत्र पठाइएको छ। समिति सभापति रामबहादुर विष्टले कायममुकायम प्रधानन्यायाधीशसहित बहालवाला न्यायाधीश बयानमा नआउने विषयलाई इस्यु नबनाइने प्रतिक्रिया दिएका छन्। समितिको बैठकमा उपस्थित हुन अनुरोध गरिएको तर बाध्यकारी नबनाएको सभापति विष्टको भनाइ छ। यद्यपि यस सम्बन्धमा बिहीबार समितिको बैठक बसेर निर्णय गरिने सभापति विष्टले जानकारी दिए। समितिले पूर्वप्रधान न्यायाधीशहरू मीनबहादुर रायमाझी, अनुपराज शर्मा, कल्याण श्रेष्ठ, सुशीला कार्कीलाई पनि पत्र पठाएको जनाएको छ। त्यस्तै, सर्वोच्च अदालतका पूर्वन्यायाधीशहरू टोपबहादुर सिंह, पवनकुमार ओझा, शम्भु खड्कालाई पनि पत्र पठाइएको छ। सभापति विष्टका अनुसार निलम्बित प्रधानन्यायाधीश जबराले समितिको बैठकमा बयानका क्रममा नाम लिएको व्यक्तिलाई नबोलाउँदा पनि समस्या हुने देखिएकाले पत्र पठाइएको हो। सभापति विष्टका अनुसार पत्र पठाइएका अन्य व्यक्ति उपस्थित हुने अपेक्षा गरिएको छ। फोरमको ध्यानाकर्षण पूर्वन्यायाधीश फोरमले निलम्बित प्रधानन्यायाधीश जबराले महाभियोग सिफारिस समितिसमक्ष बयानका क्रममा पूर्वन्यायाधीशप्रति अमर्यादित शब्द प्रयोग गरेकोमा गम्भीर ध्यानाकर्षण भएको जनाएको छ।फोरमका अध्यक्ष टोपबहादुर सिंहले पूर्वन्यायाधीशको मर्यादामा भ्रम फैलने गरि व्यक्त बयानप्रति खेद व्यक्त गरे।"
सबै नाका केही दिनमा खुल्छन्,"काठमाडौ : राष्ट्रपति विद्यादेवी भण्डारीले नेपाल भ्रमणमा रहेको चिनियाँ जनकंग्रेसका अध्यक्ष ली चान्सुबीच भेटवार्तामा दुवै देशबीच भएको बहुआमिक सम्बन्धलाई अझ सुदृढ तुल्याउन मद्दत पुग्ने विश्वास व्यक्त गरेकी छन्। शीतल निवासमा बुधबार आयोजित शिष्टाचार भेटवार्तामा आएका अध्यक्ष लीलाई राष्ट्रपति भण्डारीले दुई मुलुकबीच हालसालै भएका सम्झौताहरूलाई कार्यान्वयनमा लगे नेपालको विकासमा टेवा पुग्ने पनि बताइन्। भेटका अवसरमा राष्ट्रपति भण्डारीले ऐतिहासिक कालदेखि नै नेपाल र चीन असल छिमेकी रहेको र यस प्रकारको उच्च तहको भ्रमणले दुई देशबीच रहिआएको बहुआयामिक सम्बन्धलाई अझ सुदृढ तुल्याउन मद्दत पुर्याउने विश्वास व्यक्त गरेको राष्ट्रपती कार्यालयले जनाएको छ। छलफलमा राष्ट्रपति भण्डारीले दुई देशबीच रही आएको सम्बन्ध र आपसी हितमा चासो राख्दै नेपालचीनबीच भएका सम्झौताहरूलाई कार्यान्वयनमा गर्न आवश्यक रहेको रहेको भन्दै सम्झौता कार्यन्वयन गर्न आग्रह गरेको उनका प्रेसविज्ञ टीका ढकालले बताए। चीन र नेपालबीच भएका महत्वपूर्ण सम्झौता समझदारी छन्। ती कार्यान्वयन गर्न आवश्यक छ। भ्रमण र मित्रता अगाडि बढाइरहनुपर्छ भन्ने कुरा भयो, राष्ट्रपति भण्डारीलाई उदृत गर्दै प्रेसविज्ञ ढकालले भने। राष्ट्रपतिले नेपाल एक चीन नीतिमा अडिग रहेको उल्लेख गर्दै चीनले नेपाललाई दिँदै आएको सहयोगका लागि धन्यवाद व्यक्त गरेको पनि ढकालले बताए। यसैगरी अध्यक्ष लीले कोभिड१९ का कारण बन्द भएको नेपालतर्फका केरुङ र तातोपानी नाकाहरू तत्काल सञ्चालन हुने राष्ट्रपति भण्डारीलाई दिएका थिए। ढकालका अनुसार अध्यक्ष लीले राष्ट्रपति भण्डारीसमक्ष आफूले नाकाहरू अन्य कुनै कारण नभई कोभिड महामारीका कारण बन्द रहेको बताए। उनले भने, महामारीका कारण नेपाली व्यापार नाका बन्द थिए। म यहाँ आउनुभन्दा अगाडि सञ्चालनका लागि त्यो क्षेत्रको क्षेत्रीय व्यापार हेर्ने अधिकारीसँग कुराकानी गरिसकेकाले चाँडै नाका खुल्नेछन्। अध्यक्ष लीले राष्ट्रपति भण्डारीको नेतृत्वमा महिला सहभागिताका लागि नेपालले हासिल गरेको प्रगति अनुकरणीय रहेको उल्लेख गर्दै यसबाट विश्वले सिक्न सक्ने बताएको ढकालले जानकारी दिए। सोमबार नेपाल आएका लीले सोमबार नै सभामुख अग्निप्रसाद सापकोटासँग भेटवार्ता गरेका थिए। मंगलबार प्रधानमन्त्री तथा कांग्रेस सभापति शेरबहादुर देउवा, एमाले अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल, परराष्ट्रमन्त्री नारायण खड्का र राष्ट्रिय सभाका अध्यक्ष गणेशप्रसाद तिमिल्सिनासँग भेटवार्ता गरेका थिए। सभामुख सापकोटाको निमन्त्रणमा चान्सु ६७ सदस्यीय टोलीको नेतृत्व गर्दै नेपाल भ्रमणमा आएका उनी बिहीबार स्वदेश फर्कने कार्यक्रम छ।"
राष्ट्रियसभाबाट बीमा विकेयक २०७५ पारित,काठमाडौं : राष्ट्रियसभाबाट बीमा विधेयक २०७५ पारित भएको छ । बिहीबार बसेको बैठकमा अर्थमन्त्री ऊर्जामन्त्री पम्फा भुसालले बीमा विधेयक २०७५ पारित गरियोस् भन्ने प्रस्ताव पेश गरेकी थिइन्। त्यस्तै बैठकले ऊर्जामन्त्री भुसालले नै प्रस्तुत गरेको सार्वजनिक ऋण व्यवस्थापन विधेयक २०७६ लाई पारित गरेको छ । त्यसअघि बिहीबार नै बसेको राष्ट्रियसभाको पहिलो बैठकले पशु स्वास्थ्य तथा पशु सेवा परिषद् विधेयकलाई पारित गरेको छ । राष्ट्रियसभाको अर्को बैठक शुक्रबार बस्नेछ।
कुनै एक राजनीतिक दलको विश्वास जितेपछि महाभियोग लाग्दैन कि भन्नेमा छन् जबरा : शम्भु थापा,"काठमाडौं : वरिष्ठ अधिवक्ता शम्भु थापाले निलम्बित प्रधानन्यायाधीश चोलेन्द्र शमशरे जबराले निराधार आरोप लगाएको बताएका छन्। बिहीबार महाभियोग सिफारिस समितिको बैठकमा उनले बयान दिने क्रममा बिना कसुर आफूहरुको नाम मुछिएको बताए। उनले जबराले विवादीत बयान दिएर कुनै एक दलको मन जित्न चाहेको आरोप लगाए। 'कुनै एक राजनीतिक दलको विश्वास जितियो भने महाभियोग लाग्दैन कि भन्ने दाउँमा छन् उहाँ। तर त्यसो हुन दिनु हुँदैन। उहाँले धेरै विवादीत फैसला गर्नुभएको छ,' बयानका क्रममा उनले भने। अधिवक्ता थापाले उच्च अदालतमा रहँदा न्यायाधीश खेल जुवा खेल नभएको विवादीत फैसला गरेको बयान दिएका थिए। त्यतिमात्र होइन उनले रञ्जन कोइरालाको मुद्दामा पनि लेनदेन गरेको हुनसक्ने आशंका व्यक्त गरे। 'उहाँ भ्रष्टाचारी हो। कुनै फैसला पनि यतिकै भएको छैन। रञ्जन कोइरालाको मुद्दामा पनि उहाँले पैसाको चलखेल नगरी त्यसो गर्नुभएको होइन। त्यसैले महाभियोग लाग्नुपर्छ।'"
टीकापुर घटनाका आरोपितहरूको मुद्दा खारेज गर्ने सरकारको निर्णय,"काठमाडौं : सरकारले टीकापुर घटनासम्बन्धी मुद्दा खारेज गर्ने निर्णय गरेको छ। भदौ २७ गते बसेको मन्त्रिपरिषद् बैठकले टीकापुर घटना सम्बन्धमा कानुन संशोधन गरी मुद्दा खारेज गर्ने निर्णय गरेको हो। सरकारले टीकापुर घटनासम्बन्धी मुद्दाको खारेजी प्रक्रिया अगाडि बढाउन गृह मन्त्रालयलाई निर्देशनसमेत दिएको छ। 'मन्त्रिपरिषद्को बैठकबाट राजनीतिक निर्णय गरी प्रशासनिक एवं अर्ध न्यायिक प्रकृतिका मुद्दाहरुलाई यथाशिघ्र फर्छ्यौट गर्न र कानुनसँग अन्तरविरोध राख्ने मुद्दाको हकमा कानुनी व्यवस्था वा कानुन संशोधन गरी मुद्दा खारेज गर्ने,' मन्त्रिपरिषद्को निर्णयमा उल्लेख छ। टीकापुर घटनासम्बन्धी आरोपितहरुको मुद्दा प्रक्रिया मिलाएर फिर्ता लिने मन्त्रिपरिषद्ले निर्णय गरेको एक मन्त्रीले अन्नपूर्णलाई बताए। 'टीकापुर घटनासम्बन्धी मुद्दा फिर्ता लिने प्रक्रिया अब गृहले अगाडि बढाउने छ,' ती मन्त्रीले भने। थरुहट थारुवान संयुक्त संघर्ष समिति र तत्कालीन केपी ओली नेतृ्त्वको सरकारबीच विसं २०७८ जेठ १८ गते ६ बुँदे सहमति भएको थियो। सहमतिको पहिलो बुँदामै थरुहट थारुवान आन्दोलनका क्रममा टीकापुरमा भएको दुःखद् घटनामा आरोपित थारु कल्याणकारिणी सभाका सभापति धनिराम चौधरी, रेशमलाल चौधरी र लक्ष्मण चौधरीलगायतमाथि लगाइएको सम्पूर्ण मुद्दा फिर्ता र रिहाइका लागि संविधान र कानुनसम्मत पहल गर्ने उल्लेख थियो। सरकारले सोसम्बन्धी निर्णय यही समितिलाई जानकारी गराएको स्रोतले जानकारी दिएको छ। तत्कालीन वार्ता टोलीमा सरकारको तर्फबाट कानुनमन्त्री लीलानाथ श्रेष्ठ, राजन भट्टराई र भगवती चौधरी रहेका थिए भने थारु कल्याणकारिणी सभा र संघर्ष समितिको तर्फबाट रुक्मिणी चौधरी, प्रेमीलाल चौधरी, पदमनारायण चौधरी, प्रभात चौधरी र चन्द्रप्रसाद चौधरी रहेका थिए। विसं २०७२ भदौ ७ मा कैलालीको टीकापुरमा आन्दोलनकारी र प्रहरीबीचच झडप हुँदा प्रहरी बरिष्ठ उपरीक्षक सेती अञ्चलका प्रमुख एसएसपी लक्ष्मण न्यौपानेसहित नेपाल प्रहरीका ५ जना तथा सशस्त्रका २ र १ बालकसहित ८ जनाको मृत्यु भएको थियो। टीकापुर घटनामा जिल्ला अदालत कैलाली र उच्च अदालत दीपायलले मुख्य अभियुक्त भनिएका रेशम चौधरीलाई जन्मकैदको फैसला सुनाएको थियो। यससँगै सरकारले विप्लव र स्वतन्त्र समूहको मुद्दा खारेजी प्रक्रिया पनि अगाडि बढाउने निर्णय गरेको छ।"
लालपुर्जा वितरण गर्न तथा वैदेशिक भ्रमणमा जान रोक,"काठमाडौं : निर्वाचन आयोगले राष्ट्रिय भूमि आयोगलाई लालपुर्जा वितरण गर्ने लगायतका सम्पूर्ण कार्यहरु स्थगित गर्न निर्देशन दिएको छ। साथै आयोगले नेपाल सरकार, प्रदेश सरकार तथा स्थानीय तहलाई वैदेशिक भ्रमण नगर्न नगराउन पनि निर्देशन दिएको छ। जग्गा वितरणसम्बन्धी निवेदन लिने, जग्गा नापजाँच गर्ने र जग्गाको निस्सा तथा लालपुर्जा वितरण गर्ने लगायतका सम्पूर्ण कार्यहरु तत्काल स्थगित गरी सोको यथार्थ जानकारी दुई दिनभित्र निर्वाचन आयोगलाई दिन निर्देशन दिएको आयोगका सहसचिव एवम् प्रवक्ता शालिग्राम शर्मा पौडेलले बताए। प्रतिनिधि सभा सदस्य र प्रदेश सभा सदस्य समानुपातिक निर्वाचन प्रणालीतर्फको निर्वाचन कार्यालय स्थापना भई यही असोज २ र ३ गते उम्मेदवार मनोनयनका लागि बन्दसूची पेश गर्ने कार्यक्रम रहेको छ। त्यसपछि निर्वाचनका अन्य कार्यक्रमहरू सञ्चालन हुने गरी राजपत्रमा सूचना प्रकाशित भइसकेका सन्दर्भमा आसन्न निर्वाचनमा स्वच्छता र निष्पक्षता कायम राख्न निर्वाचन सम्पन्न नभएसम्मका लागि उक्त काम रोक्नुपर्ने भएको हो। सम्बन्धित आयोजक तथा प्रायोजकबाट सम्पूर्ण खर्चहरू बेहोर्ने गरी स्वीकृत गरिने वैदेशिक भ्रमणबाहेक नेपाल सरकारलाई प्राप्त हुने अनुदान तथा सहयोग रकमबाट र नेपाल सरकार, प्रदेश सरकार वा स्थानीय तहको कोषबाट कुनै पनि रकम खर्च हुने गरी गरिने वैदेशिक भ्रमण नगर्न नगराउन पनि आयोगले निर्देशन जारी गरेको छ।"
"प्रतिनिधि सभाको बैठक सर्यो, शुक्रबार बिहान ११ बजे बस्ने","काठमाडौं : प्रतिनिधि सभाको बैठक सरेको छ। बिहीबार दिउँसो १ बजेका लागि तय भएको प्रतिनिधि सभाको बैठक शुक्रबार बिहान ११ बजे बोलाइएको प्रतिनिधि सभाका सचिव गोपालनाथ योगीले जानकारी दिए। संघीय संसद सचिवालयबाट जारी सूचनामा भनिएको छ, २०७९ साल भदौ ३० गते बिहीबार दिनको १:०० बजे बस्ने गरी निर्धारण भएको प्रतिनिधि सभाको बैठक विशेष कारणवश बस्न नसक्ने भएकोले प्रतिनिधि सभा नियमावली, २०७५ को नियम ६ को उपनियम (३) बमोजिम सम्माननीय सभामुखज्यूले उक्त बैठक मिति २०७९ साल भदौ ३१ गते शुक्रबार बिहान ११:०० बजे बस्ने गरी निर्धारण गर्नुभएको व्यहोरा मा० सदस्यहरुको जानकारीको लागि यो सूचना प्रकाशित गरिएको छ। आजको बैठकमा प्रधानमन्त्री शेरबहादुर देउवाले न्याय परिषद् र न्याय सेवा आयोगको वार्षिक प्रतिवेदन २०७७०७८ पेश गर्ने सम्भावित कार्यसूचि थियो।"
"गठबन्धनसँग तर्सिने होइन, आत्मसाथ अगाडि बढ्नुपर्छ : ओली","काठमाडौं : नेकपा एमाले अध्यक्ष केपी शर्मा ओलीले पाँच दलीय गठबन्धन उद्देश्यहीन भएको बताएका छन्। राजधानीमा आयोजित एमाले पार्टी प्रवेश कार्यक्रममा बोल्दै अध्यक्ष ओलीले यो गठबन्धन उद्देश्यहीन र विपरित उद्देश्य भएका शक्तिहरुको स्वार्थको गठन भएको बताए। उनले भने,' यो गठबन्धनसँग उद्देश्य छैन। विपरित स्वार्थ भएका शक्तिहरुको गठन हो।' उनले आगामी निर्वाचनमा एमालेलाई बहुमतका साथ जिताउन नेता तथा कार्यकर्तासँग आग्रह गरे। ' गठबन्धनसँग तर्सिने होइन, आत्मसाथ अगाडि बढ्नुपर्छ्,'उनले भने निर्वाचनमा एमालेलाई बहुमतसहित अगाडि ल्याउनुपर्छ।' उनले एमाले नै प्रमुख पार्टी भएको दावी गरे।"
इलामे जनताले भोट दिनेमा विश्वस्त छु : खनाल,"इलाम : नेकपा एकीकृत समाजवादी (एस) का बरिष्ठ नेता झलनाथ खनालले इलामका जनताले मत दिनेमा आफू ढुक्क भएको बताएका छन्। इलामको सूर्योदय नगरपालिकालाई बालमैत्री नगरपालिका घोषणा गर्ने कार्यक्रममा सहभागी हुन् इलाम आएका खनालले कार्यक्रमपछि पत्रकारसँग कुरा गर्दै मुलुकको प्रगतिका लागि पनि जनताले आफूलाई मतदान गर्ने बताएका हुन् । स्थानीय निर्वाचन पछि इलाम क्षेत्र न १ मा गठबन्धनको एक घटक नेपाली कांग्रेसका कार्यकर्ताले आफ्ना उम्मेदवारलाई मतदान नगरेको विवादास्पद अभिव्यक्त सञ्चार माध्यममा दिएपछि रुष्ट बनेका कांग्रेस कार्यकर्ताको बारेमा कुनै टिप्पणी नगरेका नेता खनालले इलाम जनताले गणतन्त्रका पक्षधर, संविधानका पक्षधर र मुलुकमा स्थायीत्व पक्षधर मतदाताले आफूलाई मतदान गर्ने बताए । उनले स्थानीय तह र अब हुने निर्वाचन फरक रहेको भन्दै यो निर्वाचनमा गठबन्दन दलका नेता कार्यकर्ता विभाजित नहुने बताए । खनालले यसअघि स्थानीय तह निर्वाचनमा कांग्रेस कार्यकर्ताले गठबन्धनलाई धोका दिएको प्रतिकृया दिएका थिए । निर्वाचन नजिकिर्दै गर्दा इलाम आइपुगेका उनले भने,' गणतन्त्रका पक्षधर, संविधानका पक्षधर, मुलुकमा स्थायीत्व प्रगतिका पक्षधर र सम्भव हुन्छ भने समाजवादका पक्षधरहरुलाई इलामे जनताले यस निर्वाचनमा सहयोग गर्नुपर्छ ।' सत्ता गठबन्धनबीच कार्यगत एकता भएकाले कतिपय विषयमा मतभिन्नता हुनु स्वभाविक भएको खनालले बताए । खनालले अहिलेको सरकारले कतिपय राम्रो काम गरेपनि सरकारको सबैकाम हेरेर पुरै उज्यालोभनेर टिप्पणी गर्ने अवस्था नरहेको बताए । प्रतिपक्षीको निरन्तरको अवरोधका कारणले पनि सरकाले काम गर्न नसकेको बताए । पाँच वर्ष संसदको भूमिकाबारे बोल्दै खानालले ओली सरकाको पालामा प्रतिपक्ष निदाएर बसेको बताए । खनालले बिहीबार आफ्नो निर्वाचन क्षेत्रका आधादर्जन योजनाको सिलान्यास गर्ने कार्यक्रम रहेको छ ।"
"महाभियोग सिफारिस समिति बैठक सुरु , कानुन व्यवसायीले बयान दिँदै","काठमाडौं : निलम्बित प्रधानन्यायाधीश चोलेन्द्र शमशेर जबराविरुद्धको महाभियोग सिफारिस समिति बैठक सुरु भएको छ। जबराविरुद्ध बयान दिन अधिवक्ताको टोली महाभियोग सिफारिस समितिमा पुगेको हो। निलम्बित प्रधानन्यायाधीश जबराले नाम लिएकामध्ये अधिवक्ताहरु समितिमा बयानका लागि पुगेका हुन् । बयानका क्रममा जबराले कानुन व्यवसायीहरुलाई पनि छलफलका लागि बोलाउन समितिसमक्ष आग्रह गरेका थिए। सोहिअनुसार समितिले कानुन व्यवसायीहरुलाई छलफलका लागि बोलाएको हो । नेपाल बारका पूर्वअध्यक्ष चण्डेश्वर श्रेष्ठ, पूर्वमहासचिव लीलामणि पौडेल, वर्तमान अध्यक्ष गोपाल कृष्ण घिमिरे, महासचिव अञ्जिता खनाल, वरिष्ठ अधिवक्ता शम्भु थापा, रमण श्रेष्ठ, ओमप्रकाश अर्याललगायत पुगेका छन् । यस्तै, सर्वोच्च बारका अध्यक्ष पूर्णमान शाक्य, वरिष्ठ अधिवक्ता हरिहर दाहाल, ज्येष्ठ अधिवक्ता कृष्णप्रसाद भण्डारी पनि समितिमा पुगेका छन् । समितिले सर्वोच्च अदालतका न्यायाधीश र पूर्वप्रधानन्यायाधीशलाई छलफलमा बोलाएको भएपनि उनीहरुले नजाने घोषणा गरिसकेका छन्।"
"एकताका लागि अँगालो हाल्दा, प्रचण्डले छुरा रोपे : ओली","काठमाडौं : नेकपा एमालेका अध्यक्ष केपी शर्मा ओलीले गठबन्धनले देशलाई अप्ठेरो अवस्थामा पुराएको बताएका छन्। पार्टी कार्यालय च्यासलमा बिहीबार आयोजित पार्टी प्रवेश कार्यक्रममा गठबन्धनले देशलाई आर्थिक, सांस्कृतिक, सामाजिक , राजनीतिक हरेक हिसावले निर्लज्ज ढंगले ओरालोतर्फ लगिरहेको बताए। मुलुकलाई शान्ति र स्थीरता तथा विकासको बाटोतर्फ अघि बढाउन अबको निर्वाचनमा एमालेले हार्न हुने उनले बताए। ओलीले गठबन्धनले निरन्तर असंवैधानिक काम गरिरहेको र अब यसलाई रोक्नुपर्ने धारणा राखे । एमालेलाई पराजित गर्न सजिलो नभएकै कारण गठबन्धन बनाएर परमादेशबाट सरकार बनाइएको उनको भनाइ छ । अध्यक्ष ओलीले अहिले पनि गठबन्धनमा रहेका दलहरु मध्ये कसैले पनि एक्लाएक्लै चूनाव लड्ने आँट गर्न नसकेको तर्क गरे। उनले एकताका लागि प्रचण्डलाई अँगालो हाल्दा छुरा रोपेको र आफूलाई नै साधारण सदस्यबाट निष्काशन गरेको बताए। कम्युनिष्ट आन्दोलनलाई प्रचण्डले बेईमानी र धोका दिएको उनको भनाइ छ । कार्यक्रममा अध्यक्ष ओलीले माओवादीका नेता यमबहादुर परियार लगायतका नेता तथा कार्यकर्तालाई एमालेमा प्रवेश गराएका थिए।"
अग्निपथबारे तत्काल निर्णय हुने सम्भावना छैन : परराष्ट्र मन्त्रालय,"काठमाडौं : परराष्ट्र मन्त्रालयले भारतको सैन्य भर्ती योजना अग्निपथका विषयमा तत्काल नेपालका तर्फबाट कुनै पनि निर्णय नहुने स्पष्ट पारेको छ। बिहीबार सिंहदरबारमा आयोजित नियमित पत्रकार सम्मेलनमा परराष्ट्र मन्त्रालयकी प्रवक्ता सेवा लम्सालले अग्निपथ योजनाबारे तत्काल निर्णय हुने सम्भावना नभएको बताएकी हुन्। अहिले सरकार पूर्ण रूपमा निर्वाचनको तयारीमा लागेको र यस विषयमा राष्ट्रिय सहमतिसमेत आवश्यकता पर्ने भएको हुँदा अहिले निर्णय नहुने उनको भनाइ छ। 'नेपाल सरकारको निर्णय भनेको नै नवनिर्वाचित सरकारले गर्ने भन्ने हो,' उनले भनिन्। प्रवक्ता लम्सालले प्राकृतिक प्रकोपमा फसेको पाकिस्तानलाई मानवीय हिसाबले नेपालले सक्ने सहयोग गरेको र आगामी दिनमा सहयोग आदान प्रदान हुने बताइन्।"
चिनियाँ जनकंग्रेसका अध्यक्ष ली स्वदेश फिर्ता,"काठमाडौ : नेपाल भ्रमणमा रहेको चिनियाँ जनकंग्रेसका अध्यक्ष ली चान्सु स्वदेश फर्किएका छन्। सोमबार सभामुख अग्नी सापकोटाको निमन्त्रणमा लिको नेतृत्वमा नेपाल भ्रमणमा आएको टोली बिहीबार स्वदेश फिर्ता भएको हो। उनलाई सभामुख सापकोटाले आज बिहान ८: ५० बजे त्रिभुवन अन्तर्राष्ट्रिय विमानस्थलमा बिदाइ गरेका थिए। अध्यक्ष लीले नेपाल भ्रमणमा रहँदा राष्ट्रपति विद्यादेवी भण्डारी, प्रधानमन्त्री तथा कांग्रेस सभापति शेरबहादुर देउवा, पूर्वप्रधानमन्त्री एमाले अध्यक्ष केपी शर्मा ओली, पूर्वप्रधानमन्त्री एवम् माओवादी केन्द्रका अध्यक्ष पुष्पकमल दाहाल, परराष्ट्रमन्त्री नारायण खड्का, सभामुख अग्निप्रसाद सापकोटा र राष्ट्रिय सभाका अध्यक्ष गणेशप्रसाद तिमिल्सिनासँग शिष्टाचार भेटवार्ता गरेका थिए। लिले बुधबार बिहान भक्तपुर दरबार स्क्वायरको अवलोकन भ्रमण गरेका थिए। अवलोकनका क्रममा अध्यक्ष लीले पाँचतले मन्दिर परिसरमा राखिएका भक्तपुरको कला, संस्कृति झल्किने तस्बिरबारे जानकारी लिएका थिए।"
"न्यायाधीश नियुक्तिमा मेरो चलखेल छैन, गल्ती भेटिए कारवाही होस् : चण्डेश्वर श्रेष्ठ","काठमाडौं : नेपाल बार एसोसिएसनका पूर्वअध्यक्ष चण्डेश्वर श्रेष्ठले न्यायाधीश नियुक्तिमा आफ्नो चलखेल नभएको दावी गरेका छन्। बिहीबार प्रतिनिधिसभाअन्तरगतको महाभियोग सिफारिस समिति बैठकमा बयान दिन पुगेका पूर्वअध्यक्ष श्रेष्ठले निलम्बित प्रधानन्यायाधीश जबराले आफूमाथि लगाएको आरोप निराधार भएको बताए। बयानका क्रममा जबराले न्यायाधीश नियु्क्तिमा श्रेष्ठको पनि चलखेल रहेको आरोप लगाएका थिए। उनले श्रेष्ठलाई छलफलमा बोलाउन समितिसमक्ष आग्रह गरेका थिए। सोही आग्रहअनुसार समितिले नेपाल बारका पूर्वअध्यक्ष श्रेष्ठलाई आज बोलाएको हो। उनले जबराले आफूमाथि लगाएका आरोपमाथि छानविनको माग गरेका छन्। श्रेष्ठले आफूले न्यायाधीश नियुक्तिमा चलखेल गरेको पाइए कारवाही गर्न पनि सिफारिससमक्ष माग गरे। उनले भने,' न्यायाधीश नियुक्तिमा मेरो कुनै चलखेल छैन। म उमेरले ७१ वर्षको भएँ। उहाँभन्दा अघिबाट निरन्तररुपमा वकालत पेशा गर्दै आएको छु। गल्ती गरेको भए कारवाही होस्।' उनले न्यायापालिका सुधारका लागि उच्चस्तरीय आयोग गठन गर्नुपर्ने माग गरे। जबराले बयानका क्रममा न्यायाधीश,पूर्वप्रधानन्यायाधीश,कानुन व्यवसायीलगायत व्यक्तिमाथि विभिन्न आरोप लगाएका छन्।"
ओलीले दुर्घटनातिर धकेलेको देशलाई गठबन्धनले ट्याकमा ल्यायो : सिंह,"काठमाडौं : नेपाली कांग्रेस नेता प्रकाशमान सिंहले मुलुकलाई दुर्घटनाबाट बचाउन गठबन्धन सरकारको ठूलो भूमिका रहेको बताएका छन्। उनले केपी ओली सरकारले दुर्घटनातिर धकेलेको मुलुकलाई अहिलेको सरकारले ट्याकमा ल्याएको दावी गरे। बिहीबार काठमाडौंमा आयोजित सरोकारवालासँग निकायसँगको छलफल कार्यक्रममा बोल्दै नेता सिंहले तत्कालीन नेकपाको सरकारले नेपालको संविधान, भावना र मर्म अनुसार काम नगरेको र संसदलाई दुईपटक भंग गरेको कारणले संविधानलाई जोगाउनका लागि गठबन्धनको सरकार बनेको दाबी गरे। गठबन्धन सरकारले देशलाई ठूलो दुर्घटना हुनबाट जोगाएको भन्दै आगामी निर्वाचनबाट देशलाई विकास र समृद्धिको दिशामा अघि बढाउन आम मतदाताहरूले विकास गर्ने पार्टी र नेताहरुलाई मतदान गरेर जिताउनुपर्ने बताए। तत्कालीन नेकपाको सरकारले संघीय कानुन समयमा नबनाइदिएका कारण अहिले स्थानीय सरकारलाई दिनुपर्ने अधिकार केन्द्रबाट नै हुने गरेको उनको भनाइ छ। स्थानीय सरकारलाई दिनुपर्ने अधिकार दिनुपर्छ भनेर जायज आवाज उठेका छन्, यो राजनीतिक कुरा नयाँ संविधान जारी भएपछि कार्यान्वयन गर्ने आदेश पाएका दलले संघीय कानून समयमा नबनाइदिएको कारण आएको हो । अहिले त तपाईंहरुकै सरकार छ भन्नुहोला । झन्डै दुई तिहाई बहुमत प्राप्त गरेको सरकारले नेपालको संविधान, भावना र मर्म अनुसार काम नगरेको र संसदलाई दुई पटक भंग गरेको कारणले संविधानलाई जोगाउनको लागि बनेको हो यो गठबन्धन सरकार । देश ठूलो दुर्घटनाबाट जोगाएर ट्रयाकमा लैजाने काम यो सरकारले गरिरहेको छ ।' उनले वागमती नदी किनारका अव्यवस्थित बस्तीहरुको दीर्घकालीन समस्या समाधानका गर्न आफू लागिपरेको बताए । काठमाडौं जिल्ला भूमि आयोगले थालनी गरेका कामलाई तदारुकताका साथ अघि बढाउन सहयोग गर्नुपर्ने औंल्याए। अहिले वागमतीको किनारमा बस्तीहरुको जुन कुरा छ, त्यहाँ अलि आक्रोश पनि छ । लोकतान्त्रिक पद्धतिमा काम गर्दा कानून बमोजिम विधि र प्रक्रिया पूरा गर्नुपर्छ । अव्यवस्थितपूर्ण बस्तीहरुको समाधान गर्नको लागि हामी अघि बढ्छौं,'उनले भने।"
नेपालको अर्थतन्त्र कमजोर हुँदै आएको छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले नेपालको अर्थतन्त्र कमजोर हुँदै आएको बताएका छन्। बिहीबार पार्टीनिकट नेपाल उद्योग व्यापार महासंघको प्रथम केन्द्रिय महाधिवेशनलाई सम्बोधन गर्दै उनले ५० वर्ष अगाडि खाद्यान्न निर्यात गर्ने नेपाल अहिले गुन्द्रुकसमेत आयात गर्ने अवस्थामा पुगेको बताएका हुन्। उनले आर्थिक अवस्था झन् जटिलतर्फ गएकाले अर्थतन्त्रको जग बसाउन लाग्नुपर्ने बताए। प्रचण्डले राजनीति भाषण र नीति परिवर्तन भएपनि ऐन कानुन परिवर्तन हुन नसकेको टिप्पणी गरे। उनले कर्मचारीतन्त्रले गर्नुपर्ने काम समेत नगरेको आरोप लगाए। उनले उद्योग व्यापार महासंघलाई आवश्यक परेको बेला संगठित भएर सडकमा निरन्तर आवाज उठाउन आग्रह गरे। आफूले केही मिसन र भिजन तयार पारेको बताउँदै प्रचण्डले अब देशलाई आर्थिक समृद्धि, आत्मनिर्भर अर्थतन्त्र र राजनीतिक सुधारका लागि आफू लागिपर्ने धारणा राखे। प्रचण्ड भने, राजनीतिक परिवर्तन ल्याउन जसले नेतृत्व गर्यो नयाँ आन्दोलन र परिवर्तन ल्याउन पनि उसैले नेतृत्व गर्नुपर्ने अवस्था आएको छ। उनले निजी उद्योग व्यवसायी पारदर्शी हुनुपर्ने बताए। उनले गलत तरिकाले आर्जन गरेको सम्पत्तिले आत्मसम्मान पाउन नसक्ने तर्क गरे। उनले राष्ट्रिय अर्थतन्त्र बनाउन, देशलाई आत्मनिर्भर बनाउन सबै मिलेर लाग्नुपर्ने स्पष्ट पारे। उनले अब आर्थिक क्रान्ति गर्नुपर्ने आवश्यकता रहेको टिप्पणी गरे।"
बयानमा नआउनेलाई महाभियोग सिफारिस समितिले के गर्छ ?,"काठमाडौं : सर्वोच्च अदालतका न्यायाधीशहरू महाभियोग सिफारिस समितिमा नजाने भएका छन्। प्रतिनिधिसभाअन्तर्गतको समितिले बुधबार कायममुकायम प्रधानन्यायाधीश दीपककुमार कार्कीसहित अन्य न्यायाधीशलाई बैठकमा उपस्थित हुन भन्दै पत्र पठाएपछि सर्वोच्च अदालतको पूर्ण बैठकले समितिमा उपस्थित हुन नमिल्ने निर्णय गरेको हो। उनीहरूलाई बिहीबार बिहान साढे ८ बजे बैठकमा बोलाइएको थियो। कायममुकायम मुख्य रजिस्ट्रार नारायणप्रसाद पन्थीले सर्वोच्चको पूर्ण बैठकबाट भएको निर्णय जानकारी गराउँदै समितिमा पत्र पठाएका छन्। कामु मुख्य रजिस्ट्रार पन्थीद्वारा हस्ताक्षरित पत्रमा लेखिएको छ, प्राप्त हुन आएको पत्रानुसार कोही पनि न्यायाधीश उपस्थित हुन नमिल्ने भएकाले सोही बेहोराको जानकारी महाभियोग सिफारिस समितिमा तत्काल लेखी पठाइदिने निर्णय भएको बेहोरा जानकारीका लागि अनुरोध गर्दछु। स्वतन्त्र न्यायपालिका र शक्ति पृथकीकरणको सिद्धान्त र संवैधानिक मान्यताअनुसार समितिमा उपस्थित नहुने निर्णय भएको सर्वोच्चले समितिलाई पठाएको पत्रमा जनाइएको छ। महाभियोगसम्बन्धी कारबाही प्रक्रियाका सन्दर्भमा यस अदालतका न्यायाधीशले उपरोक्त लेखी आएअनुसार महाभियोग सिफारिस समितिमा उपस्थित हुनु र निजसँग सोधपुछ, सवालजवाफ गरिनु स्वतन्त्र न्यायपालिका, शक्तिपृथकीकरणको सिद्धान्त र नेपालको संविधानले अंगीकार गरेका मान्यताहरू समेतका कुनै पनि दृष्टिले संविधानसम्मत, उचित र शोभनीय नहुने, पत्रमा लेखिएको छ। निलम्बित प्रधानन्यायाधीश चोलेन्द्रशमशेर जबराले बयानका क्रममा कायममुकायम प्रधानन्यायाधीश कार्कीसहित न्यायाधीशहरू हरिकृष्ण कार्की, मीरा खड्का (हाल सेवानिवृत्त), ईश्वर खतिवडा, आनन्दमोहन भट्टराई र प्रकाशमानसिंह राउतको नाम लिएका थिए। जबराले नेपाल बार एसोसिएसनका पूर्वअध्यक्ष चण्डेश्वर श्रेष्ठ र पूर्वमहासचिव लीलामणि पौडेल, सर्वोच्च बार एसोसिएएनका अध्यक्ष पूर्णमान शाक्य लगायतलाई पनि विभिन्न आरोप लगाएका थिए। उनले वरिष्ठअधिवक्ताहरू शम्भु थापा, रमण श्रेष्ठ, हरिहर दाहाल, अधिवक्ता ओमप्रकाश अर्यालको पनि नाम लिएका थिए। समिति सदस्य एवं सांसद एकवाल मियाँका अनुसार जबराले नाम लिएका अधिकांश व्यक्तिलाई सोधपुछका लागि पत्र पठाइएको छ। समिति सभापति रामबहादुर विष्टले कायममुकायम प्रधानन्यायाधीशसहित बहालवाला न्यायाधीश बयानमा नआउने विषयलाई इस्यु नबनाइने प्रतिक्रिया दिएका छन्। समितिको बैठकमा उपस्थित हुन अनुरोध गरिएको तर बाध्यकारी नबनाएको सभापति विष्टको भनाइ छ। यद्यपि यस सम्बन्धमा बिहीबार समितिको बैठक बसेर निर्णय गरिने सभापति विष्टले जानकारी दिए। समितिले पूर्वप्रधान न्यायाधीशहरू मीनबहादुर रायमाझी, अनुपराज शर्मा, कल्याण श्रेष्ठ, सुशीला कार्कीलाई पनि पत्र पठाएको जनाएको छ। त्यस्तै, सर्वोच्च अदालतका पूर्वन्यायाधीशहरू टोपबहादुर सिंह, पवनकुमार ओझा, शम्भु खड्कालाई पनि पत्र पठाइएको छ। सभापति विष्टका अनुसार निलम्बित प्रधानन्यायाधीश जबराले समितिको बैठकमा बयानका क्रममा नाम लिएको व्यक्तिलाई नबोलाउँदा पनि समस्या हुने देखिएकाले पत्र पठाइएको हो। सभापति विष्टका अनुसार पत्र पठाइएका अन्य व्यक्ति उपस्थित हुने अपेक्षा गरिएको छ। फोरमको ध्यानाकर्षण पूर्वन्यायाधीश फोरमले निलम्बित प्रधानन्यायाधीश जबराले महाभियोग सिफारिस समितिसमक्ष बयानका क्रममा पूर्वन्यायाधीशप्रति अमर्यादित शब्द प्रयोग गरेकोमा गम्भीर ध्यानाकर्षण भएको जनाएको छ।फोरमका अध्यक्ष टोपबहादुर सिंहले पूर्वन्यायाधीशको मर्यादामा भ्रम फैलने गरि व्यक्त बयानप्रति खेद व्यक्त गरे।"
सबै नाका केही दिनमा खुल्छन्,"काठमाडौ : राष्ट्रपति विद्यादेवी भण्डारीले नेपाल भ्रमणमा रहेको चिनियाँ जनकंग्रेसका अध्यक्ष ली चान्सुबीच भेटवार्तामा दुवै देशबीच भएको बहुआमिक सम्बन्धलाई अझ सुदृढ तुल्याउन मद्दत पुग्ने विश्वास व्यक्त गरेकी छन्। शीतल निवासमा बुधबार आयोजित शिष्टाचार भेटवार्तामा आएका अध्यक्ष लीलाई राष्ट्रपति भण्डारीले दुई मुलुकबीच हालसालै भएका सम्झौताहरूलाई कार्यान्वयनमा लगे नेपालको विकासमा टेवा पुग्ने पनि बताइन्। भेटका अवसरमा राष्ट्रपति भण्डारीले ऐतिहासिक कालदेखि नै नेपाल र चीन असल छिमेकी रहेको र यस प्रकारको उच्च तहको भ्रमणले दुई देशबीच रहिआएको बहुआयामिक सम्बन्धलाई अझ सुदृढ तुल्याउन मद्दत पुर्याउने विश्वास व्यक्त गरेको राष्ट्रपती कार्यालयले जनाएको छ। छलफलमा राष्ट्रपति भण्डारीले दुई देशबीच रही आएको सम्बन्ध र आपसी हितमा चासो राख्दै नेपालचीनबीच भएका सम्झौताहरूलाई कार्यान्वयनमा गर्न आवश्यक रहेको रहेको भन्दै सम्झौता कार्यन्वयन गर्न आग्रह गरेको उनका प्रेसविज्ञ टीका ढकालले बताए। चीन र नेपालबीच भएका महत्वपूर्ण सम्झौता समझदारी छन्। ती कार्यान्वयन गर्न आवश्यक छ। भ्रमण र मित्रता अगाडि बढाइरहनुपर्छ भन्ने कुरा भयो, राष्ट्रपति भण्डारीलाई उदृत गर्दै प्रेसविज्ञ ढकालले भने। राष्ट्रपतिले नेपाल एक चीन नीतिमा अडिग रहेको उल्लेख गर्दै चीनले नेपाललाई दिँदै आएको सहयोगका लागि धन्यवाद व्यक्त गरेको पनि ढकालले बताए। यसैगरी अध्यक्ष लीले कोभिड१९ का कारण बन्द भएको नेपालतर्फका केरुङ र तातोपानी नाकाहरू तत्काल सञ्चालन हुने राष्ट्रपति भण्डारीलाई दिएका थिए। ढकालका अनुसार अध्यक्ष लीले राष्ट्रपति भण्डारीसमक्ष आफूले नाकाहरू अन्य कुनै कारण नभई कोभिड महामारीका कारण बन्द रहेको बताए। उनले भने, महामारीका कारण नेपाली व्यापार नाका बन्द थिए। म यहाँ आउनुभन्दा अगाडि सञ्चालनका लागि त्यो क्षेत्रको क्षेत्रीय व्यापार हेर्ने अधिकारीसँग कुराकानी गरिसकेकाले चाँडै नाका खुल्नेछन्। अध्यक्ष लीले राष्ट्रपति भण्डारीको नेतृत्वमा महिला सहभागिताका लागि नेपालले हासिल गरेको प्रगति अनुकरणीय रहेको उल्लेख गर्दै यसबाट विश्वले सिक्न सक्ने बताएको ढकालले जानकारी दिए। सोमबार नेपाल आएका लीले सोमबार नै सभामुख अग्निप्रसाद सापकोटासँग भेटवार्ता गरेका थिए। मंगलबार प्रधानमन्त्री तथा कांग्रेस सभापति शेरबहादुर देउवा, एमाले अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल, परराष्ट्रमन्त्री नारायण खड्का र राष्ट्रिय सभाका अध्यक्ष गणेशप्रसाद तिमिल्सिनासँग भेटवार्ता गरेका थिए। सभामुख सापकोटाको निमन्त्रणमा चान्सु ६७ सदस्यीय टोलीको नेतृत्व गर्दै नेपाल भ्रमणमा आएका उनी बिहीबार स्वदेश फर्कने कार्यक्रम छ।"
महाभियोग सिफारिस समिति बैठक ३ बजे बस्ने,"काठमाडौं : प्रतिनिधिसभाअन्तरगतको महाभियोग सिफारिस समितिको बैठक ३ बजे बस्ने भएको छ। यसअघि आज दिउँसो १ बजेका लागि बोलाइएको बैठक ३ बजेलाई सारिएको कांग्रेस सांसद तथा समिति सदस्य मीनबहादुर विश्वकर्माले जानकारी दिए। आजको बैठकमा निलम्बित प्रधानन्यायाधीश चोलेन्द्र शमशेर जबराले बयानका क्रममा नाम लिएका सर्वोच्च अदातलका न्यायाधीश, पूर्वप्रधानन्यायाधीश र कानुन व्यवसायीसँग छलफल गर्ने समितिको तयारी थियो। तर, सर्वोच्चका न्यायाधीश र पूर्वप्रधानन्यायाधीशरुले छलफलमा नजाने बताएका छन्। जबराले बयानमा चार पूर्वप्रधानन्यायाधीश मीनबहादुर रायमाझी, अनुपराज शर्मा,कल्याण श्रेष्ठ र सुशीला कार्कीको नाम मुछेका थिए। यस्तै, समितिसमक्ष जबराले कामयमुकायम प्रधानन्यायाधीश दिपक कार्कीसहित न्यायाधीशहरु हरिकृष्ण कार्की, मीरा खड्का, ईश्वर खतिवडा,आनन्दमोहन भट्टराई र प्रकाशमान सिंहको नाम लिएका थिए। जबराले नेपाल बार एसोसिएसनका पूर्वअध्यक्ष चण्डेश्वर श्रेष्ठ र पूर्वमहासचिव लीलामणि पौडेल, सर्वोच्च बार एसोसिएसनका अध्यक्ष पूर्णमान शाक्यलगायतलाई पनि विभिन्न आरोप लगाएका छन्।"
विप्लव नेतृत्व नेकपाका नेताकार्यकर्ताको मुद्दा खारेज गर्ने सरकारको निर्णय,"काठमाडौं : सरकारले विप्लव नेतृत्व नेपाल कम्युनिस्ट पार्टी (नेकपा)का नेताकार्यकर्ताहरुको मुद्दा खारेज गर्ने निर्णय गरेको छ। गृह मन्त्रालय र नेकपाले यसको पुष्टिसमेत गरेको छ। पार्टी प्रवक्ता प्रकाण्डले प्रेस विज्ञप्ति जारी गर्दै गत २७ भदौको मन्त्रिपरिषद्ले मुद्दा खारेज गरेको दाबी गरेको छ। 'मन्त्रिपरिषद्को बैठकबाट राजनीतिक निर्णय गरी प्रशासनिक एवं अर्ध न्यायिक प्रकृतिका मुद्दाहरुलाई यथाशिघ्र फर्छ्यौट गर्न र कानुनसँग अन्तरविरोध राख्ने मुद्दाको हकमा कानुनी व्यवस्था वा कानुन संशोधन गरी मुद्दा खारेज गर्ने भनी भएको सहमति २०७९ भाद्र २७ गते बेलुकी बसेको मन्त्रीपरिषद्को वैठकले निर्णय गरेको छ,' विज्ञप्तिमा भनिएको छ। सरकारको यो कदमले तीन बुँदे सहमति कार्यान्वयनमा गुणात्मकता प्रदान गरेको विज्ञप्तिमा भनिएको छ। गृह मन्त्रालयका उच्च अधिकारीले पनि यसको पुष्टि गर्दै विप्लव नेतृत्वको पार्टीका नेताकार्यकर्ताहरुको मुद्दा खारेज हुने बताए। 'सरकार त्यस प्रक्रियामा अगाडि बढिसकेको छ। छिट्टै यसबारे औपचारिक धारणा सरकारको तर्फबाट आउनेछ,' ती अधिकारीले अन्नपूर्णसँग भने। आसन्न प्रतिनिधिसभा र प्रदेशसभा निर्वाचनको वातावरण बनाउन सरकारले यस्तो तयारी गरेको गृहको उच्च अधिकारीको भनाइ छ। सरकारको निर्णयलाई नेपाल कम्युनिस्ट पार्टीले स्वागत समेत गरेको छ। 'देउवा सरकारको यो निर्णयलाई नेपाल कम्युनिष्ट पार्टी स्वागत गर्दछ। प्रधानमन्त्री शेरबहादुर देउवा, गृहमन्त्री बालकृष्ण खाँण, कानुन मन्त्री गोबिन्द बन्दी कोइराला र महान्यायधिवत्ता खम्मबहादुर खातीलगायत वार्ता प्रक्रियामा सहभागी सबैलाई पार्टी धन्यवाद ज्ञापन गर्दछ,' विज्ञप्तिमा भनिएको छ। नेपाल कम्युनिष्ट पार्टीको धारणा १) नेपाल कम्युनिष्ट पार्टी र केपी ओली नेतृत्वको सरकार वीच वार्ता भई २०७७ फाल्गण २१ गते तिन वुँदे सहमतिमा हस्ताक्षर भएको विषय नेपाली राजनीतिमा स्थापित नै छ । अपशोच सहमति भएको पाँच महिनासम्म चलेको ओली सरकार सहमति कार्यान्वयन नगरेरै विगठन भयो । २) शेर बहादुर देउवाको नेतृत्वमा सरकार बनेको तेस्रो दिनमा प्रधानमन्त्री र नेपाल कम्युनिष्ट पार्टीका महासचिव क विप्लव र प्रवत्ता क प्रकाण्ड वीच वार्ता भई तिन वुँदे सहमति प्रति सरकार प्रतिबद्ध रही कार्यान्वयन गर्ने सहमति भएको थियो । ३) सहमति कार्यान्वयनको उदेश्यमा प्रधानमन्त्री देउवा, गृहमन्त्री वालकृष्ण खाड र नेकपाका वार्ता टोली प्रम्ुख क प्रकाण्ड वीच वालुवाटारमा भएको भेटवार्तामा तीन वुँदे सहमति कार्यान्वयनको प्रकृया अगाडी बढाउन देउवा सरकारका तर्फवाट गृहमन्त्री वालकृष्ण खाणलाई जिम्मा दिने सहमति भयो । ४) तत् पश्चात नेकपा र सरकारको वार्ता टोलीवीच तिन वुँदे सहमति कार्यान्वयन, मुद्धा खारेजी र बन्दी नेता कार्यकर्ता रिहा गर्ने विषयमा पटक पटक वार्ता र सहमति भई कार्यान्वयनको प्रकृया अगाडी बढी नै राखेको थियो । यसै वीचमा ललितपुर जिल्ला अदालतले २०७९ साउन ६ गते निर्णय गरी १६ गते सार्वजनिक गरेको नेकपाका महासचिव क विप्लव, प्रवत्ता क प्रकाण्ड लगायतका नेता र कार्यकर्तालाई पक्राउ पुर्जी जारी गरेपछि वार्ता र सहमतिवाट हासिल भएका उपलव्धीहरु माथी तुषारापात भयो । देशको राजनीतिक परिस्थिति वार्ता र सहमतिका विरुद्ध बन्न थाल्यो । यसले नेकपा, नेपाली जनता र वार्ताद्धारा तिन वुँदे सहमति यथासिघ्र कार्यान्वयन होस भन्ने भावना र चाहनामा गंभिर आशंका, चिन्ता र अविश्वास पैदा गर्यो । अवस्था पुरै नकरात्मक दिशातिर जान थाल्यो । ५) विषय र परिस्थितिको यही गंभिर्यतालाई दृष्टिगत गरी २०७९ भाद्र २२ गते गृहमन्त्री बालकृष्ण खाणसंगको भेटवार्ता र भाद्र २३ गते प्रधानमन्त्री देउवा लगायतको सरकारी टोलीसंगको भेटवार्ता एवं सहमति अनुसार देउवा सरकार तीन वुँदे सहमति प्रति प्रतिवद्ध रहेको, कार्यान्वयनको प्रकृया तदारुकताका साथ अगाडी वढाउने र मुद्धा खारेजीका सम्वन्धमा मन्त्रीपरिषद्को वैठकबाट राजनीतिक निर्णय गरी प्रशासनिक एवं अर्ध न्यायीक प्रकृतिका मुद्धाहरुलाई यथाशिघ्र फर्छ्योट गर्न र कानुनसंग अन्तरविरोध राख्ने मुद्धाको हकमा कानुनी व्यवस्था वा कानुन संशोधन गरी मुद्धा खारेज गर्ने भनी भएको सहमति २०७९ भाद्र २७ गते बेलुकी बसेको मन्त्रीपरिषद्को वैठकले निर्णय गरेको छ । सरकार र नेकपा वीच भएको सहमतिलाई कार्यान्ययन गर्न मन्त्रीपरिषद्ले गरेको उक्त निर्णयले तिन वुँदे सहमति कार्यान्वयनलाई गु्णात्मकता प्रदान गरेको छ । ६) देउवा सरकारको यो निर्णयलाई नेपाल कम्युनिष्ट पार्टी स्वागत गर्दछ । प्रधानमन्त्री शेर वहादुर देउवा, गृहमन्त्री वालकृष्ण खाण, कानुन मन्त्री गोबिन्द बन्दी कोईराला र महान्यायधिवत्ता खम्म बहादुर खाती लगायत वार्ता प्रकृयामा सहभागी सवैलाई पार्टी धन्यवाद ज्ञापन गर्दछ । ७) तिन वुँदे सहमतिमा उल्लेखित नेपाल कम्युनिष्ट पार्टीको दायीत्व प्रति पार्टी इमान्दार, प्रतिबद्ध रहेको र सहमतिको मर्मलाई अक्षरसः कार्यान्वयन गर्न दृढ भएको कुरापनि स्पष्ट गर्दछौँ । क्रान्तिकारी अभिवादन सहित ! ३० भाद्र २०७९  प्रकाण्ड प्रवक्ता"
नेकपा माओवादी केन्द्र बर्दियाले गर्यो उम्मेदवारको नाम सिफारिस,"गुलरिया: नेकपा माओवादी केन्द्र बर्दियाले आगामी मंसिर ४ गते हुने प्रदेशसभा तथा प्रतिनिधिसभा निर्वाचनको प्रत्यक्ष तथा समानुपातिकतर्फ उम्मेदवारको नाम सिफारिस गरेको छ । पार्टीको जिल्लास्तरको निर्णयले आसन्न निर्वाचनका सम्भावित उम्मेदवारको नामावली लुम्बिनी प्रदेश समितिमा पठाएको हो । बर्दिया प्रतिनिधि सभा क्षेत्र नम्बर १ सदस्यमा प्रत्यक्षतर्फ तिलकराम शर्मा (हिमाल) र दुर्गाबहादुर थारु (कविर) को नाम सिफारिस गरेको नेपाल कम्युनिष्ट पार्टी जिल्ला समन्यव समिति बर्दियाले जनाएको छ । प्रदेश सभातर्फ क्षेत्र नम्बर १ (क) मा कर्ण बहादुर थापा, राजेन्द्र सिंह लामिछाने, शंकर प्रसाद थारु, बसन्तराज डीसी र कृष्ण प्रसाद भुसाल छन् । क्षेत्र नम्बर १ (ख) मा अञ्जु दहित, कोलराज पुरी, दुर्गाबहादुर विक, गेहेन्द्र प्रसाद ढकाल, पतिराम थारु छन् । बर्दिया प्रतिनिधि सभा क्षेत्र नम्बर २ को सदस्यमा शुरेश पन्थ बैठकको बहुमत सदस्यहरुको निर्णयबाट एकल सिफारिस भएका छन् । सन्तकुमार थारु र मान बहादुर थारु आकांक्षीको नामले सिफारिस भएका हुन् । प्रदेस सभा सदस्य क्षेत्र नम्बर २ (क) बाट गणेश बहादुर क्षेत्री, चित्र प्रसाद खनाल, हरिहर चौधरी, चक्र बहादुर भण्डारी, श्यामलाल थारु, युक्तमान सिंह केसी र ऋषी काफ्ले सिफारिस भएका छन् । क्षेत्र नम्बर २ (ख) बाट मान बहादुर थारु, चिन्तामणी आचार्य, झनकुमार ढकाल, गणेश अर्याल र दयाराम बैद्य (थारु) सिफारिस भएका छन् । प्रतिनिधि सभा समानुपातिक उम्मेदवार तर्फ मानबहादुर थारु (जनजाती), अञ्जु दहित (जनजाती महिला), विष्णु बहादुर शाही (खस आर्य), भीम बहादुर खत्री (खस आर्य), रिपु गुरुङ (जनजाती), मान बहादुर बैगार (दलित), जमानसिंह रावत (खस आर्य), भिमा विक (दलित महिला) र नविन पोखरेल (खस आर्य) सहिद परिवारबाट सिफारिस भएका छन् । प्रदेश सभा समानुपातिकतर्फ कृष्णा कुश्मा थारु (जनजाती महिला), राधा आचार्य (खस आर्य महिला), लल्लुराम थारु (जनजाती), मेनका कुमारी चौधरी (जनजाती महिला), विनायक रसाईली (दलित), लौटी थारु (जनजाती महिला), भोमि विटालु (दलित महिला), जंगबहादुर थारु (जनजाती), तेज बहादुर नेपाली (दलित), टेक बहादुर कामी (दलित), लिला चौधरी (जनजाती महिला), शुभद्रा थारु (जनजाती महिला), मेवालाल गौतम (खस आर्य), राधिका बोहोरा (खस आर्य महिला), नन्कौ गोडिया (मधेसी), कल्पना कुमारी चौधरी (जनजाती महिला), श्यामकुमारी चौधरी (शाही) (जनजाती महिला), चन्द्रबहादुर नेपाली (दलित), गणेश विक (दलित), लक्ष्मी चौधरी (जनजाती महिला), चन्द्रबिर बिश्वकर्मा (दलित), पवित्रा थारु (जनजाती महिला), परमेश्वर थारु (जनजाती), लिला बहादुर सुनार (दलित) बिश्वनाथ पाण्डे (खस आर्य), लक्ष्मी चौधरी (ख) (जनजाती महिला), आशाकुमारी थारु (जनजाती महिला), लक्ष्मी शर्मा (खसआर्य महिला), रिता आचार्य (खसआर्य महिला), रामचन्द्र यादव (मधेसी), लालबहादुर कामी (दलित), देवराज योगी (जनजाती), पुर्णकला भुर्तेल (खस आर्य महिला) सिफारिस भएका छन् ।"
व्यक्तिगत स्वार्थलाई नहेरी पार्टीको निर्णयलाई मानेर निर्वाचनमा जाऔं : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले पार्टीको निर्णयलाई सबैले मानेर निर्वाचनमा जानुपर्ने बताएका छन् । बिहीबार बिहान पोस्टबहादुर बोगटीको ८ औं स्मृति दिवसलाई सम्बोधन गर्दै उनले पार्टीले उम्मेदवार बनाएपछि जित्दा वा हार्दा व्यक्तिले नभई पार्टीले हुने धारणा राखेका हुन्। उनले भने, प्रक्रियागत ढंगले निर्णय गरेर उम्मेदवार खडा गरिसकेपछि व्यक्ति रहँदैन, त्यो पार्टी हुन्छ, त्यो निर्णय पार्टीको हुन्छ। त्यो व्यक्तिले जित्ने या हार्ने मुख्य कुरा हुँदैन। मुख्य कुरा पार्टीले जित्ने या हार्ने हुन्छ। प्रदेश र संघको निर्वाचनमा पहिलो कम्युनिष्ट पार्टी हुन एकताबद्ध भएर जानुपर्ने धारणा राखे। माओवादी पार्टी जनतामा स्थानीय तहको निर्वाचनबाट एउटा सन्देश के हो भने जनता चाहिँ अहिले पनि माओवादी पार्टीको हातमा चाहिँ देशको चाबी दिन चाहन्छन्। देशको राजनीति कता लैजाने भन्ने फैसला माओवादीले गरोस् भन्ने चाहना छ जनताको भन्ने कुरा प्रष्ट देखिएको छ। उनले भने,हामी माओवादी नेता, कार्यकर्ताहरु चाहिँ यो बीचमा जति मेहनत गर्नुपर्ने, जति एकताबद्ध हुनुपर्ने, जनताबीच जानेपर्ने कुरामा कमजोरी छन्, रियलाइज गरिरहेका छौं। उनले जनतामा माओवादीको पक्षमा हुँदाहुँदै पनि आन्तरिक व्यवस्थापन राम्रोसँग गर्न नसक्दा ५० भन्दा बढी स्थानीय तहमा हार व्यहोर्नुपरेको गुनासो गरे। प्रचण्डले पार्टीले उम्मेदवार उठाएपछि चित्त बुझेपनि नबुझेपनि विजयी बनाउन लाग्न निर्देशन दिए। उनले पार्टीको निर्णयभन्दा व्यक्तिगत स्वार्थलाई सर्वोपरी राख्दा पार्टी कमजोर हुने टिप्पणी गरे। उनले तेस्रो हुँदा पनि माओवादी निर्णायक भइरहेको दाबी गरे।"
पूर्वप्रधानन्यायाधीश महाभियोग सिफारिस समितिको छलफलमा नजाने,"काठमाडौं : सर्वोच्च अदालतका पूर्वप्रधानन्यायाधीश महाभियोग सिफारिस समितिमा नजाने भएका छन्। प्रतिनिधिसभाअन्तरगतको समितिले चार पूर्वप्रधानन्यायाधीश मीनबहादुर रायमाझी, अनुपराज शर्मा,कल्याण श्रेष्ठ र सुशीला कार्कीलाई दिउँसो १ बजे छलफलका लागि बोलाएको थियो। निलम्बित प्रधानन्यायाधीश चोलेन्द्र शमशेर जबराले बयानका क्रममा यी चार पूर्वप्रधानन्यायाधीशहरुको नाम लिएका थिए। जबराले चार पूर्वप्रधानन्यायाधीशलाई पनि छलफलका लागि बोलाउन आग्रह गरेका थिए। सोही बमोजिम समितिले उनीहरुलाई बोलाएको हो। यी चार पूर्वप्रधानन्यायाधीशले संसद विघटन हुँदा र जबराविरुद्ध सर्वोच्च अदालतमा आन्दोलन हुँदा विज्ञप्ति निकालेका थिए। यस्तै जबराले बयानका क्रममा नाम लिएका सर्वोच्च अदालतका न्यायाधीशहरु पनि महाभियोग सिफारिस समितिमा नजाने निर्णय गरेका छन्। जबराले बयानका क्रममा कामयमुकायम प्रधानन्यायाधीश दिपक कार्कीसहित न्यायाधीशहरु हरिकृष्ण कार्की, मीरा खड्का, ईश्वर खतिवडा,आनन्दमोहन भट्टराई र प्रकाशमान सिंहको नाम लिएका थिए। जबराले नेपाल बार एसोसिएसनका पूर्वअध्यक्ष चण्डेश्वर श्रेष्ठ र पूर्वमहासचिव लीलामणि पौडेल, सर्वोच्च बार एसोसिएसनका अध्यक्ष पूर्णमान शाक्यलगायतलाई पनि विभिन्न आरोप लगाएका थिए।"
"'सडकमा व्यापार गर्नु रहर होइन, बाध्यता '","काठमाडौं : फुटपाथमा व्यापार गर्न पाउनुपर्ने माग राख्दै साना व्यापारिहरुले काठमाडौं महानगर अगाडी धर्ना दिएका छन् । फुटपाथमा व्यापार गर्नु रहर नभई बाध्यता नभएको भन्दै उनीहरुले बिहीबार महानगर अगाडी धर्ना दिएका हुन् । नेपाल स्वरोजगार श्रमिक व्यापार संघको अगुवामा सहभागीहरुले हामीलाई बाच्न देउ, स्वरोजगार श्रमिकलाई पञ्जिकरण गर, सडकमा व्यापार गर्नु रहर होइन बाध्यता हो, सन्ध्याकालीन बजारको व्यवस्थापन गर लगायतका प्लेकार्ड प्रदर्शन गरेका थिए । फुटपाथमा व्यापार गर्दा पैदल यात्रीलाई समस्या भएको भन्दै महानगरले व्यापार गर्न रोक लगाएको थियो ।"
"जति चुनाव, उही अनुहार","काठमाडौं : २०४८ सालदेखिका सबै चुनाव जित्नेमध्ये भाग्यमानी नेता हुन्, प्रधानमन्त्री शेरबहादुर देउवा। ०४८ मा डडेलधुराबाट निर्वाचित देउवा त्यसपछिका कुनै पनि निर्वाचनमा निराश हुनुपरेन। ०४८ मै गृहमन्त्री बनेका उनी पाँचपटक प्रधानमन्त्री बनिसके। ७६ वर्षीय देउवा मंसिर ४ गते हुने प्रतिनिधिसभा निर्वाचनमा पनि डडेलधुराबाट उम्मेदवार बन्दै छन्। ३० वर्षदेखि लगातार सांसद बन्ने अर्का भाग्यमानी नेता हुन्, कांग्रेसकै विजयकुमार गच्छदार। गच्छदारले ०४८, ०५१ र ०५६ को संसदीय चुनाव जिते। ०६४ र ०७० का दुवै संविधानसभामा जितेरै प्रतिनिधित्व गरे। ०७४ को चुनाव पनि जिते। र, यसपटक पनि उनी सुनसरीमा उम्मेदवार बन्दै छन्। संसदीय राजनीतिको उच्च सदुपयोग गर्ने नेतामा पर्छन् गच्छदार। माओवादीबाट ०४८ सालदेखि निरन्तर संसद्मा प्रतिनिधित्व गर्ने नेतामा पर्छन्, कृष्णबहादुर महरा। त्यस बेला तत्कालीन जनमोर्चाबाट रोल्पा २ बाट जितेर महरा पहिलो पटक संसद्मा पुगेका थिए। तर, पछि माओवादी भूमिगत भएपछि महरा पनि त्यतै लागे। शान्ति सम्झौतापछि ०६३ सालको अन्तरिम संसद्मा चुनावै नलडी उनी सांसद बने। त्यति बेला राजनीतिक सहमतिका आधारमा माओवादीलाई संसद्मा छिराइएको थियो। एमाले अध्यक्ष केपी शर्मा ओली ०४८ देखि नै संसद्मा छन्। तर, ०६४ को पहिलो संविधानसभा चुनावमा भने उनी पराजित भएका थिए। ०४८, ०५१ र ०५६ मा झापा ६ बाट निर्वाचित ओलीले ०७० को दोस्रो संविधानसभा चुनाव झापा ७ र ०७४ मा झापा ५ बाट जिते। ओली अब झापा ५ बाट उम्मेदवार बन्दै छन्। ०४६ को राजनीतिक परिवर्तनपछि पार्टीको नेतृत्वमा जो छन्, उनै नेता चुनाव लड्ने गरेका छन्। राजनीतिक विश्लेषक पुरञ्जन आचार्य पछिल्ला दिनमा जनताले मन पराए पनि नपराए पनि नेता बनिरहने संस्कार विकास भएको बताउँछन्। गिरिजाप्रसाद कोइराला, गणेशमान सिंह, मनमोहन अधिकारी, कृष्णप्रसाद भट्टराई, मदन भण्डारीहरू पार्टीका मात्रै थिएनन्। जनताका पनि नेता थिए, आचार्य भन्छन्, पछिल्ला दुई दशकमा जनताले मन पराए पनि नपाए पनि पार्टीले नेता भन्दिन्छन्। जनता पनि नेता भन्दिन बाध्य भए। एकीकृत समाजवादी अध्यक्ष माधवकुमार नेपाल ०४८ देखि ०५६ सम्म राष्ट्रियसभाका सांसद बने। २०५६ मा प्रतिनिधिसभाको चुनाव जिते। पहिलो संविधानसभा चुनावमा भने पराजित भए। पछि मनोनीतबाट संविधानसभा सदस्य बने। ०७० को दोस्रो संविधानसभा र ०७४ को संसदीय निर्वाचन जिते। अब रौतहटबाट चुनाव लड्ने तयारीमा छन्। एकीकृत समाजवादीकै नेता झलनाथ खनाल पनि ०४८ सालदेखि संसद्मा छन्। ०५६ सालको संसद्मा भने उनको उपस्थिति भएन। इलाम १ बाट प्रतिनिधित्व गरिरहेका उनी त्यस बेला पराजित भएका थिए। यसपटक उनी पनि इलाम १ बाटै उठ्दै छन्। जनता प्रगतिशील पार्टी अध्यक्ष हृदयेश त्रिपाठी ०४८ सालमै संसद्मा पुगेका थिए। ०५१ र ०५६ मा पनि जितेका त्रिपाठीले ०७० मा जित्न सकेनन्। ०७४ मा एमालेको सूर्य चिह्नबाट जिते। उनी आगामी निर्वाचनमा पनि एमालेकै सहयोग खोजिरहेका छन्। नवलपरासी १ मा उम्मेदवार बन्ने तयारीमा उनी छन्। लोसपा अध्यक्ष महन्थ ठाकुर ०४८ सालमा कांग्रेसबाट जितेर संसद्मा पुगे। ०५१ मा सर्लाहीबाट जितेका उनी ०६४ मा समानुपातिकबाट संविधानसभा सदस्य बने। उनले दुवै संविधानसभा चुनावमा हार बेहोरेका थिए। ०७४ मा महोत्तरी ३ बाट जिते। एमाले उपाध्यक्ष एवं पूर्वसभामुख सुवास नेम्बाङ जनताको बीचबाट जसले विश्वास जित्न सक्छ उसलाई नै पार्टीले टिकट दिने गरेको बताउँछन्। पार्टीले जित्ने उम्मेदवार छान्ने गर्छ, पूर्वसभामुख नेम्बाङ भन्छन्, कोही वाककला भएका हुन्छन्। तर, जनताको मन जित्दैनन्। कोही निर्वाचन जितेपछि जनताको मन जित्ने काम मात्र गरेर आफ्नो प्रभाव सदैव जमाइरहेका हुन्छन्। नागरिक समाजका अगुवा एवं पूर्वसभामुख दमननाथ ढुंगाना भने जति पटक जिते पनि नेताहरूमा जागिरे प्रवृत्ति देखिएको बताउँछन्। चुनाव जित्नेहरूले जनताको सेवक नभई कमाउने जागिरजस्तो भएर काम गरे, पूर्वसभामुख ढुंगाना भन्छन्, जनताको मतअनुसार काम गरेनन्। संविधानविद् भीमार्जुन आचार्य कुनै राम्रो काम नगर्दा पनि एकै व्यक्तिलाई पटकपटक चुनाव जिताउनु मतदातामाथिकै गम्भीर प्रश्न भएको बताउँछन्। देश, समाज र राष्ट्रका लागि काम गरेको भए पुरस्कार स्वरूप फेरि ल्यायौं भन्न हुन्थ्यो, आचार्य भन्छन्, तर, एउटै व्यक्ति पटकपटक सांसद, मन्त्री र प्रधानमन्त्री बनेका छन्। तर, कार्यसम्पादन निराशाजनक छ। एकीकृत समाजवादी नेता विरोध खतिवडाले ०४८ मा एमालेबाट चुनाव जिते। त्यसपछि पार्टीले टिकट दिएका तीनै (०५१, ०५६ र ०७४) चुनावमा विजय प्राप्त गरे। एमालेका बसन्त नेम्बाङ पनि युवा उमेरमै ०४८ मा सांसद बनेका थिए। उनले ०५६ र ०७४ को निर्वाचन जिते। एमाले नेता कृष्णगोपाल श्रेष्ठले पनि ०४८, २०५१ र ०७४ को निर्वाचन जिते। श्रेष्ठ पनि धेरै चुनाव लड्ने नेतामा पर्छन्। ०४८ देखि निरन्तर सांसद बन्दै आएका कांग्रेसका वरिष्ठ नेता रामचन्द्र पौडेल भने ०७४ मा भने पराजित भए। अब पौडेल तनहुँमा उम्मेदवार बन्ने तयारीमा छन्। कांग्रेस नेता कृष्णप्रसाद सिटौला पनि ०४८ मै सांसद बने। सुरुमा एमालेका द्रोणाचार्य क्षेत्रीसँग पराजित भएका थिए। उनको निधनपछि उपनिर्वाचन हुँदा सिटौलाले जितेका हुन्। ०७४ मा भने उनी झापा ३ बाट चुनाव हारे। अब पनि त्यही क्षेत्रमा उम्मेदवार बन्ने तयारीमा सिटौला छन्। कांग्रेसका अर्का नेताहरू अर्जुननरसिंह केसी, डा रामशरण महत, बलबहादुर केसी, दीपकुमार उपाध्याय पनि ०४८ देखि चुनाव लड्दै आएका छन्। कांग्रेस नेता प्रदीप पौडेल एउटै पुस्ताले दलको नेतृत्व सम्हालेका कारण संसद्मा पनि त्यही पुस्ता जाने गरेको बताउँछन्। पार्टीले उम्मेदवार उठाउने ठाउंँमा पनि पुरानै पुस्ता छ, पौडेल भन्छन्, उम्मेदवार मन नपरे पनि दलका कारणले जनताले चुनावमा भोट हाल्छन् र चुनाव जित्ने गरिएको छ। ठूला नेताका क्षेत्र केही हदसम्म बलियो हुन्छन्। ८० प्रतिशत मत ल्याइहाल्नु हुन्छ। त्यसकारण चुनाव पनि जित्नुहुन्छ। वामदेव गौतम पनि ०४८ देखि चुनाव लड्दै आएका छन्। पार्टी फुटाएर ०५६ मा मालेबाट उम्मेदवार बनेका गौतम पराजित भए। ०७४ मा वाम गठबन्धन भए पनि उनी कांग्रेसका सञ्जय गौतमबाट पराजित भए। ०४८ देखि लगातार चुनाव लड्नेमा पर्छन्, एकीकृत समाजवादीका रामचन्द्र झा र राजेन्द्र पाण्डे। पाण्डे बागमती प्रदेशका मुख्यमन्त्री छन्। पार्टी परिवर्तन गर्दै झा एकीकृत समाजवादीमा पुगेका छन्। लोसपा नेता राजेन्द्र महतो ०४८ मा तत्कालीन सद्भावना पार्टीबाट चुनाव जितेर संसद् पुगेका हुन्। ०७० को दोस्रो संविधानसभामा महेन्द्र रायसँग पराजित महतोे ०७४ मा निर्वाचित भए। नेपाल समाजवादी पार्टीकी युवा नेतृ मानुषी यमी भट्टराई राजनीतिक दलका संरचनामा लोकतान्त्रिक विधि नभएका कारण जनप्रतिनिधिमा नयाँ पुस्ता आउन नसकेको बताउँछिन्। जनताको मन जित्नेलाई टिकट सुवास नेम्बाङ, पूर्वसभामुख जसले जनताको विश्वास जितेर आउन सक्छ उसलाई नै पार्टीले टिकट दिने हो। पार्टीले आफूले जित्ने उम्मेदवार छान्ने गर्छ। केही विषय सापेक्षतामा हेर्नुपर्छ। सबैजना सबै विषयमा दक्ष हुँदैनन्। कोही वाक कला भएका हुन्छन्, जनताको मन जित्दैनन्। कोहीसँग दुवै क्षमता हुन्छ। कोही निर्वाचन जितेपछि जनताको मन जित्ने काम मात्र गरेर आफ्नो प्रभाव सदैव जमाइरहेका हुन्छन्। नयाँ पुस्ताको हकमा पनि पार्टीले क्षमता र दक्षता भएका साथीहरूलाई उम्मेदवार बन्नबाट रोक्दैन र रोकेको पनि छैन। जनप्रतिनिधि जागिरेजस्तो दमननाथ ढुंगाना, पूर्वसभामुख लोकतन्त्रमा कुनै व्यक्तिले जनताको विश्वास लिएर आउँछु भन्दा पाउँछ। अरू देशमा पनि निर्वाचन क्षेत्रले मन पराइरहेको व्यक्ति लामो अवधिसम्म त्यो क्षेत्रबाट निर्वाचित भइराख्छ। तर, जनताको अपेक्षाअनुसार काम गर्नुपर्छ। निर्वाचित भएर आउने व्यक्ति जनताको सेवक नभई कमाउने जागिरेजस्तो देखिएको छ। नेताले गफ बढी हाँके। त्योअनुसार काम गरेनन्। जनप्रतिनिधि आफूले आर्जन गरे। तर, जनताको जनजीवनमा प्रभाव पार्ने काम गर्न सकेनन्। टिकट दिनेमा पुरानै पुस्ता प्रदीप पौडेल, युवा नेता, कांग्रेस दलले टिकट दिएपछि जो कोही उम्मेदवार पनि बलियो भइहाल्छ। २०४८ देखि नै एकै पुस्ताका नेता नेतृत्वमा छन्। चुनावमा टिकट दिने पनि उहाँहरू नै हुुनुहुन्छ। उम्मेदवार मन नपरे पनि जनताले दलीय आस्थाका कारण मत दिन चलन छ। त्यसकारण ८० प्रतिशत पार्टीको मत आइहाल्छ। ठूला नेताको क्षेत्र केही हदसम्म बलियो पनि हुन्छ। सत्ता भनेको लालच भइरहने कुरा रैछ। सत्ता व्यक्तिले इच्छाएर छाड्दैन। झन् अनुभवि हुँदै जाँदा शक्ति आर्जन गर्ने लालच हुन्छ। यो कुरा विधिले विस्थापित गर्ने हो। युवामा सत्ता हस्तान्तरणमानुषी यमी भट्टराई, युवा नेतृ, नेपाल समाजवादी पार्टी हाम्रा पार्टीको संरचना लोकतान्त्रिक विधि अनुसारका छैनन्। त्यसैकारण नयाँ पुस्ता जनप्रतिनिधिको रूपमा आउन नसकेको हो। विषय विज्ञता छ। काम गर्ने क्षमता र दक्षता सबै छ। तर, पनि युवालाई उम्मेदवार बनाउन पार्टीहरू हिच्किचाइरहेका छन्। अब नयाँ पुस्तालाई सत्ता हस्तान्तरण गर्नुपर्छ। स्थानीय चुनावको सन्देश पुरञ्जन आचार्य, राजनीति विश्लेषक स्थानीय निर्वाचनदेखि मतदातामा धेरै चेतना जागेको छ। पार्टीमा पनि काफी दबाब छ। मुलुकमा परिवर्तनको लहर सुरु भएको भान हुन थालेको छ। भारतमा पनि सात दशकपछि नयाँ ढंगको माहोल आयो। स्वतन्त्रहरूको दबाब सुरु भएको छ। पार्टीहरूलाई नयाँ ढंगले सोच्न बाध्य पार्दै छन्। सबैभन्दा ठूला जनता हुन्। जबसम्म जनताले किक गर्दैनन् उनै अनुहार यसपालि पनि आउने हुन्। त्यसैले नेतृत्व छान्ने अवसर जनतामा आएको छ। मतदातामाथि गम्भीर प्रश्न हो भीर्माजुन आचार्य, संविधानविद् एकपटक जिम्मेवारी तहमा बसेको व्यक्तिले राष्ट्र र समाजका लागि राम्रो काम गरेको भए पुरस्कार स्वरूप फेरि ल्यायौं भन्नु हुन्थ्यो। एउटै व्यक्ति ५ पटकसम्म प्रधानमन्त्री भएका छन्। कार्यसम्पादन हेर्दा निराशाजनक छ। उ असफल पनि हुने र सजिलै जिताउने मृत समाजको उदाहरण हो। हामी मतदाता माथिको पनि गम्भीर प्रश्न हो।"
चिनियाँ जनकंग्रेसका अध्यक्ष ली त्रिभुवन अन्तर्राष्ट्रिय विमानस्थलमा,"काठमाडौ : नेपाल भ्रमणमा रहेको चिनियाँ जनकंग्रेसका अध्यक्ष ली चान्सु त्रिभुवन अन्तर्राष्ट्रिय विमानस्थल पुगेका छन्। चार दिने भ्रमणमा अध्यक्ष लीको नेतृत्वमा आएका प्रतिनिधि मण्डलको टोली स्वदेश फिर्ता हुन लागेको हो। अध्यक्ष लीले नेपाल भ्रमणमा रहँदा राष्ट्रपति विद्यादेवी भण्डारी, प्रधानमन्त्री तथा कांग्रेस सभापति शेरबहादुर देउवा, पूर्वप्रधानमन्त्री एवम् एमाले अध्यक्ष केपी शर्मा ओली, पूर्वप्रधानमन्त्री एवम् माओवादी केन्द्रका अध्यक्ष पुष्पकमल दाहाल, परराष्ट्रमन्त्री नारायण खड्का, सभामुख अग्निप्रसाद सापकोटा र राष्ट्रिय सभाका अध्यक्ष गणेशप्रसाद तिमिल्सिनासँग शिष्टाचार भेटवार्ता गरेका थिए। भेटमा दुई देशबीच रही आएको सम्बन्ध र आपसी हितमा चासो राख्दै नेपालचीनबीच भएका सम्झौताहरूलाई कार्यान्वयनमा जोड दिएका छन्। सोमबार सभामुख सापकोटाको निमन्त्रणमा लि ६७ सदस्यीय टोलीको नेतृत्व गर्दै नेपाल भ्रमणमा आएका हुन्। लिले बुधबार बिहान भक्तपुर दरबार स्क्वायरको अवलोकन भ्रमण गरेका थिए। अवलोकनका क्रममा अध्यक्ष लीले पाँचतले मन्दिर परिसरमा राखिएका भक्तपुरको कला, संस्कृति झल्किने तस्बिरबारे जानकारी लिएका थिए।"
चितवनमा जापनिज इन्सेफ्लाइटिसबाट एकको मृत्यु,"चितवन : जिल्लामा जापनिज इन्सेफ्लाइटिसका कारण एकजनाको मृत्यु भएको छ । मृत्यु हुनेमा माडी नगरपालिका१ चैनपुरकी ६० वर्षीया महिला हुन्। उपचार गरेर घर फर्किए पछि उनको मृत्यु भएको हो । स्वास्थ्य कार्यालयका प्रमुख दुर्गादत्त चापागाईँका अनुसार हालसम्म जिल्लामा जापनिज इन्सेफ्लाइटिस पुष्टि भएका नौ जनामध्ये एकजनाको मृत्यु भएको छ । ती वृद्धा भदौ ६ गते टाउको दुख्ने र ज्वरो आउने समस्या लिएर उपचारका लागि भरतपुर आएकी थिइन् । जिल्लामा जापानिज इन्सेफ्लाइटिसको महामारी देखिएको र २२ जना शङ्कास्पदको नमूना परीक्षणका क्रममा नौ जनामा सङ्क्रमण पुष्टि भएको थियो । कार्यालय प्रमुख चापागाईँका अनुसार पुष्टि भएकामध्ये माडीकै अर्का एक ७५ वर्षीया महिला सम्पर्कमा नआएकी र उनको खोजी भइरहेको छ । राप्तीका ३५ वर्षीया महिला उपचारपछि घर फर्किएकी छन्। उनको स्मरण शक्ति कमजोर देखिएको छ । यस्तै कालिका नगरपालिकाका एकजना ३२ वर्षीय पुरुष अस्पतालबाट निको भएर घर फर्किएका छन्। उनको अवस्था सामान्य रहेको प्रमुख चापागाईँले जानकारी दिए। रत्ननगरका २९ वर्षका एक महिलाको भरतपुर अस्पतालको सघन उपचारकक्षमा उपचार भइरहेको छ । उनलाई भेन्टिलेटरमा राखिएको छ । भरतपुर महानगरभित्रका चार जनामध्ये वडा नं २२ का ५२ वर्षीय पुरुषमा अस्वाभाविक गतिविधि र बिर्सने समस्या रहेको छ । सोही वडाका ५२ वर्षीया एक महिला, वडा नं १९ का ७० वर्षका पुरुष र वडा नं २० का ६४ वर्षका पुरुषमा जापनिज इन्सेफ्लाइटिसको पुष्टि भए पनि ती बिरामीलाई सम्पर्कमा ल्याउन नसकिएकाले उनीहरुको खोजी भइरहेको छ । रगतका नमूना सङ्कलन गर्दा ठेगाना प्रष्ट नलेखिएकाले बिरामीको खोजीमा कठिनाइ भएको हो । उक्त कार्यालयका अनुसार परीक्षण गरिएका भरतपुर महानगरपालिकाका १२ जनामध्ये चार, माडीमा पाँच जनामध्ये दुई, राप्तीमा दुईजनामध्ये एक, कालिका नगरपालिकामा एक रत्ननगरमा दुई जनामध्ये एकमा सङ्क्रमण देखिएको हो । साउन १५ गतेदेखि यस्ता बिरामी देखिन थालेकामा भदौ १८ गते यो सङ्ख्या बढेर नौ पुगेको थियो । यहाँ परीक्षण गर्दा नमूनामा शङ्का लागेकाले काठमाडौंको टेकुस्थित राष्ट्रिय जनस्वास्थ्य प्रयोगशालामा पठाउने गरिन्छ । जिल्लामा यो रोगले महामारीको रुप लिएको सम्भवतः पहिलो भएको कार्यालय प्रमुख चापागाईँले बताए । हाल यो रोग देखिएका चार पुरुष र पाँच महिला छन् । उनीहरु २९ वर्ष उमेरदेखि ७५ वर्षसम्मका छन् । सन् २०२१ र २०२० मा एक एक जनामा यो रोग देखिएकामा सन् २०१९ मा जिल्लामा यो सङ्ख्या शून्य रहेको थियो । सन् २०१८ मा एक जनामा सङ्क्रमण देखिएको थियो । उनले भने, 'सम्भवतः जिल्लामा यसरी महामारीको रूपमा बढेको पहिलो हो ।' सन् २०१८ मा देखिएका बिरामी १५ वर्षमुनिका थिए भने त्यसपछिका सबै १५ वर्षभन्दा माथिका हुन् । विश्व स्वास्थ्य सङ्गठनले एउटा जापानिज इन्सेफ्लाइटिसको बिरामी देखिँदै गर्दा तीन सय बिरामी लुकेको अवस्थामा हुने प्रक्षेपण गरेको हुन्छ । यसलाई हेर्दा चितवनमा दुई हजार सात सय जनामा सङ्क्रमण हुनसक्ने भन्दै सतर्कता अपनाइएको कार्यालय प्रमुख चापागाईँको भनाइ थियो । यो रोग अप्रिलमेदेखि सेप्टेम्बरअक्टुबरसम्म देखिने गर्दछ । भरतपुर अस्पतालका प्रवक्ता फिजिसयन डा गोविन्द कँडेलले सुङ्गुर प्रजाति र हाँसलाई टोकेको लामखुट्टेले मानिसलाई टोकेमा यो रोग सर्ने बताए। मानिसबाट मानिसमा यो रोग सर्दैन । अहिले जिल्लामा ग्रामीण क्षेत्रमा यो रोग बढी देखिएको छ । यो रोग लागेका बिरामीमा उच्च ज्वरो आउने, टाउको दुख्ने, बान्ता आउने, बेसुरको हुने, कहिलेकाहीँ बेहोस हुने, छारे रोगको झै शरीरमा कम्पन आउने उनले जानकारी दिए। रासस"
अवैध संरचना हटाउन नागरिककै सहयोग,"काठमाडौं : पछिल्लो समय काठमाडौं महानगरपालिकाको गतिविधि र जारी सार्वजनिक सूचनाका आधारमा नागरिक आफैँले अवैध संरचना हटाउन थालेका छन्। कामपाको भित्री वडाका नागरिकले यसअघि आफूले भोग चलन गर्दै आएका तर कानूनी आधार नभएका संरचना हटाउन थालेका हुन्। विशेषगरी असन, इन्द्रचोक, बाङ्गेमुढा, भेडासिंहलगायत स्थानका नागरिकले कानूनी आधार नभएका संरचना हटाएर कामपालाई सहयोग गर्न थालेका हुन्। 'पहिले जस्तो अटेर गर्ने बानीमा केही परिवर्तन आएको छ, अहिले केही स्थानमा नागरिकले नै कानून विपरीतका संरचना हटाउन थालेका छन्, हाम्रो चाहना पनि त्यही नै हो', कामपा नगर प्रहरी प्रमुख राजुनाथ पाण्डेले भने। करिब एक महिनादेखि कामपाले अवैधरूपमा निर्माण गरिएका सबै संरचना हटाउने काम गरिरहेको छ। सो संरचना हटाउनुपूर्व कामपाले ३५ दिने सार्वजनिक सूचना जारी गरेको थियो। उक्त सूचनाको बेवास्ता गरेपछि कामपाले नक्साअनुसार निर्माण नभएका, नक्साअनुसार निर्माण भए पनि सोहीअनुरुप प्रयोग नभएका र सार्वजनिक जग्गा मिचेर निर्माण भएका सबै संरचनामाथि डोजर चलाउने काम गरिरहेको छ। कामपाले यही भदौ ६ गतेदेखि त्यस्ता संरचनालाई डोजर लगाएर भत्काउन सुरु गरेको हो। यस अवधिमा काठमाडौं महानगरपालिकाले ३९ स्थानका अवैध संरचना हटाएको छ। यही भदौ ६ गतेदेखि सुरु गरेको अभियानअन्तर्गत कामपाले १९ ठाउँका बेसमेन्ट तथा जमिन तलाको व्यावसायिक प्रयोजन हटाएर पार्किङका लागि खाली गराएको छ भने २० ठाउँका मापदण्डविपरीत निर्माण गरिएका अनधिकृत संरचना हटाएको छ। रासस"
बजारबाट दिउँसै नगद र गरगहना चोरी,"नुवाकोट : नुवाकोटको बट्टार बजारबाट लाखौं रुपैयाँ बराबरको सुन तथा चाँदीका गहना तथा नगद चोरी भएको छ। विदुर नगरपालिका४ बट्टारस्थित हावाघर नजिकैको ५० वर्षीय दिलबहादुर शाक्यको घरमा चोरी भएको हो। दिउँसोको समयमा घरमा नभएको मौका छोपी चोरले घर फोडेर कोठाभित्रको सामान तथा नगद चोरी गरेको जिल्ला प्रहरी कार्यालय नुवाकोटले जनाएको छ। खाना खाएर पसल निस्केका शाक्य राति ८ बजे घर फर्कदा घरमा चोरी भएको थाहा पाएपछि प्रहरीलाई खबर गरेका थिए। सात तोला सुनका विभिन्न गहना, २४ तोलाको चाँदीको करुवाका साथै नगद ४० हजार रुपैयाँ चोरी भएको प्रहरी उपरीक्षक रमेश पण्डितले जानकारी दिए। चोरी गरेपछि घर पछाडिबाट भागेको प्रहरीले जनाएको छ। शाक्यको घरको आनीवानी जानेकै व्यक्तिले घरमा तोडफोड गरी चोरी गरेको स्थानीयवासीले आशंका गरेका छन्। घटनाबारे अनुसन्धान भइरहेको प्रहरीले जनाएको छ। शाक्यकी पत्नी तथा छोराहरू काठमाडौंमा रहेका छन्।"
"उपत्यकामा बढ्दै डेंगु संक्रमण, चार अभियान लिएर तारकेश्वर जुट्यो नियन्त्रणमा","काठमाडौं : काठमाडौं उपत्यकामा डेंगु संक्रमितको संख्या दिनप्रतिदिन बढ्दै गएको छ। तारकेश्वर नगरपालिकाले डेङ्गु नियन्त्रणका लागि एकैपटक चार अभियान सञ्चालन गरेको छ । नगरपालिकाभित्र दिनानुदिन डेङ्गु सङ्क्रमितको सङ्ख्या बढेसँगै तारकेश्वरले वडास्तरमा विभिन्न कार्यक्रम बनाएर स्वास्थ्यकर्मीलाई परिचालन गरेको हो । नगरपालिकाका प्रमुख कृष्णहरि महर्जनले डेङ्गु नियन्त्रणका लागि नगरपालिकाले जनचेतना, लामखुट्टे नियन्त्रण, डेङ्गुको परीक्षण र उपचारलाई सँगसँगै अगाडि बढाएको जानकारी दिए। उनका अनुसार तारकेश्वरको फुटुङ, काभ्रेस्थली, नेपालटार, मनमैजुलगायतका क्षेत्रमा डेङ्गुका बिरामी बढी पाइएको छ । यस्तै, तारकेश्वरले डेङ्गु नियन्त्रणका लागि जनचेतनासहित माईकिङ गर्नुका साथै सार्वजनिकस्थल तथा विद्यालय क्षेत्रमा पर्चा पम्प्लेट र जनचेनतामूलक सामग्री टाँसेको छ । सो नगरपालिकाभित्रका सामुदायिक विद्यालयमा डेङ्गु नियन्त्रणका लागि जनचेतनासहित सरसफाइ कार्यक्रम सञ्चालन, सार्वजनिक स्थानमा कीटनाशक औषधि छर्ने व्यवस्थासमेत गरेको छ । यसैगरी, उच्च ज्वरो भएका बिरामीको डेङ्गु परीक्षण गर्न सबै वडाका स्वास्थ्यचौकीमा परीक्षण कीटको व्यवस्था गरेको नगरप्रमुख महर्जनले बताए। डेङ्गुका बिरामीलाई सबै वडाका स्वास्थ्यचौकीमा प्यारासिटामोलको व्यवस्था गर्नुका साथै डेङ्गुका सिकिस्त बिरामीका लागि अस्पताल लैजान नगरपालिकामा एम्बुलेन्सको व्यवस्था गरिएको सो नगरपालिकाले जनाएको छ । सीमित स्रोत र साधनका बीच डेङ्गु नियन्त्रणका लागि नगरपालिकाले काम गरिरहेको नगरप्रमुख महर्जनको भनाइ छ । रासस"
मटिहानीमा झोलुङ्गे पुल निर्माण,महोत्तरी : जिल्लाको मटिहानी नगरपालिकाको दुधमती नदीमा नवनिर्मित झोलुङ्गे पुलको उद्घाटन गरिएको छ। ४५ लाखको लागतमा निर्मित सो पुलको नगरप्रमुख हरिप्रसाद मण्डलले बिहीबार उद्घाटन गरेका हुन्। मटिहानी नगरपालिका५ मा पर्ने गोबरौडा र घोरघासको बीचमा ३२ मिटर लम्बाइ सो पुलको निर्माण कार्य सम्पन्न भएको नगरपालिकाका इन्जिनियर विमलेश साहले बताए। जनतालाई हरेक क्षेत्रमा सेवा पुर्याउन पालिका कटिबद्ध रहेको बताउँदै नगरप्रमुख मण्डलले सो पुल निर्माण भएपछि आम जनतालाई आवतजावत गर्नका लागि सहयोग पुगेको बताएको छ। सोहीबीच मटिहानी र धनुषाको तुलसियाहीलाई जोड्ने बिग्ही नदीमा निर्माण हुने झोलुङ्गे पुलको शिलान्यास भएको छ। ४५ मिटर लम्बाइ रहेको सो पुल ६५ लाखको लागतमा निर्माण हुने नगरपालिकाको कार्यालयले जनाएको छ।
काठमाडौं महानगरभित्र असोज १ देखि धुमपान तथा सुर्तीजन्य पदार्थ सेवन गर्न नपाइने,"काठमाडौं : काठमाडौं महानगरपालिकाले सार्वजनिकस्थलमा धुमपान तथा सुर्तीजन्य पदार्थ सेवनलाई निषेध गर्ने भएको छ । महानगरपालिकाको नगरसभाको ११औँ अधिवेशनबाट सार्वजनिकस्थलमा धुमपान गर्न निषेध गर्ने व्यवस्था प्रभावकारीरूपमा कार्यान्वयन गर्ने नीति पारित गरेको छ । महानगरपालिकाले बिहीबार एक सूचना जारी गर्दै आउँदो असोज १ गतेबाट महानगरका सार्वजनिकस्थलमा चुरोट, बिडी, तमाखु, सुल्फा, कक्कड, कच्चा सुर्ती, खैनी, गुट्खा वा यस्तै प्रकारका अन्य पदार्थ मुखमा राख्ने, त्यस्तो पदार्थको नसा लिने वा सेवन गर्ने कार्य निषेध गरिएको जनाएको छ । यसैगरी महानगरको नियम उल्लंघन गरेमा सुर्तीजन्य पदार्थ नियन्त्रण र नियमन गर्ने ऐन, २०६८ समेतका आधारमा कानुन उल्लङ्घन गर्ने व्यक्तिलाई सार्वजनिकस्थलबाट बाहिर निकाल्ने वा तोकिएबमोजिमको जरिवानासमेत हुने कामपा सार्वजनिक गरेको सूचनामा उल्लेख छ। नागरिकको स्वास्थ्य, सुविधा र आर्थिक हित अभिवृद्धि गर्ने उद्देश्यले यस्तो निर्णय गरेको कामपाले जनाएको छ।"
"५७ अंकले घट्यो नेप्से, सेयर कारोबार २ अर्बमाथि","काठमाडौं : सेयर बजारमा दोहोरो अंकको गिरावट आएको छ। दोहोरो अंकको गिरावट आउँदा बजार राताम्मे बनेको छ। नेप्से ५७ अंकले घटेर १९२४४८ विन्दुमा पुगेको छ। २३२ कम्पनीको ६९ लाख ४० हजार ५९६ कित्ता सेयर २ अर्ब १२ करोड ५६ लाख ५५ हजार ७८७ रुपैयाँमा खरिदबिक्री भयो। अघिल्लो कारोबार दिन बुधबार नेप्से परिसूचक ४७४४ अंकले बढेको थियो। सो दिन १ अर्ब ४५ करोड बराबरको सेयर कारोबार भएको थियो। कारोबारमा आएका सबै समूहको सूचक घटेको छ। फाइनान्स समूहको सूचक सर्वाधिक ५२४ प्रतिशतले ओरालो लाग्यो। यस्तै, डेभलपमेन्टको सूचक ४६५, हाइड्रो पावरको ४४६ घट्दा ट्रेडिङको ३९७, होटल्स एन्ड टुरिजमको ३४२, मनु एन्ड प्रोको ३१६, अदर्शको ३९४ र इन्भेष्टमेन्ट समूहको ३२९ प्रतिशतले घट्यो। कारोबारका आधारमा लक्ष्मी बैंक अग्रस्थानमा रह्यो। सो समूहको २१ करोड बढिको सेयर कारोबार भयो।"
तरकारीको बिउ वितरण,"सन्धिखर्क : सन्धिखर्क नगरपालिकाले कृषकहरूलाई हिउँदे तरकारी बालीका उन्नत तथा हाईब्रिड जातका बिउ वितरण गरेको छ। कृषकहरूको मागका आधारमा नगरपालिकाको कृषि शाखाले ५० प्रतिशत अनुदानमा बन्दा, काउली, ब्रो काउली, केराउ, मुला लगायतका तरकारीका बिउ वितरण सुरु गरेको नगरपालिकाका कृषि शाखा प्रमुख राजेन्द्र भट्टराईले बताए। बिउ वितरण गर्दै नगर प्रमुख कृष्ण प्रसाद श्रेष्ठले व्यवसायिक रूपमा तरकारी खेती गर्ने कृषकहरूलाई नगरपालिकाले सहयोग गर्ने बताउँदै उत्पादन वृद्धि गर्न र कृषकहरूलाई व्यवसायिक बन्न आग्रह गरे। नगर उपप्रमुख मिश्रा आचार्यले नगरपालिकाले कृषकमुखी कार्यक्रम सञ्चालन गरेको बताउँदै व्यवसायिक र बेमौसमी तरकारी उत्पादनमा लाग्न सबै कृषकहरूलाई आग्रह गरिन्।"
देश र श्रमिकको हित हुने डिमाण्ड मात्रै स्वीकृत गर्न श्रम मन्त्रीको निर्देशन,"काठमाडौं : श्रम, रोजगार तथा सामाजिक सुरक्षा मन्त्री शेरबहादुर कुँवरले कुनै पनि देशले दिने डिमाण्ड जस्ताको त्यस्तै स्वीकृत नगर्न श्रम सहचारी र काउन्सिलरलाई निर्देशन दिएका छन्। बिहीबार नौवटा देशका श्रम सहचारी र काउन्सिलरसँग मन्त्रालयमा भएको भर्चुअल बैठकमा बोल्दै उनले डिमाण्ड आयो भन्दैमा राम्रोसँग बुझेर स्वीकृत नदिन आग्रह गरे। मन्त्री कुँवरले डिमाण्ड ल्याएर आएपछि राम्रोसँग बुझेर देश र श्रमिकको हित हुने खालको मात्रै स्वीकृत दिनुपर्नेमा जोड दिए। कसैको दबाब र धम्कीका आधारमा डिमाण्ड स्वीकृत नगर्न निर्देशन दिए। डर, धम्की दिने व्यवसायीसँग नडराउन आग्रह गरे। श्रम सहचारी र काउन्सिलरलाई देशको प्रतिनिधित्व गर्न सरकारले पठाएकाले आफ्नो भूमिका अनुसार काम गर्न निर्देशन दिए। श्रमिकको हक अधिकारको संरक्षण, समस्या परेको अवस्थामा उद्धार तथा रोजगारदाता र कामदारबीच भएको विवाद समाधानमा काउन्सिलर र श्रम सहचारीहरूले भूमिका खेल्नुपर्ने मन्त्री कुँवरले बताए। साथै उनले नेपाली श्रमिकले गर्ने काम र पाउने तलबका विषयमा समय समयमा अनुगमन गरेर काम गर्न पनि अनुरोध गरे। नौवटा देशका श्रम सहचारी र काउन्सिलरले मन्त्री कुँवरले आफूले काम गरिरहेको श्रम गन्तव्य मुलुकमा श्रमिकका समस्या, तलबको अवस्था, म्यानपावर व्यवसायीले गरेको ठगी, जेल र मृत्यु भएका व्यक्तिहरूको व्यवस्थापन, अलपत्र परेका व्यक्तिहरूलाई दूतावासले गरिरहेको सहयोग लगायतका विषयमा जानकारी गराए। काम गर्न भन्दा पनि भिजिट भिसामा गएर लुकेर बसेका कारण नेपाली समस्यामा पर्ने गरेको उनको भनाइ छ। भिजिट भिसालाई व्यवस्थापन गर्नका लागि सहयोग गरिदिन मन्त्री कुँवरलाई उनीहरुले आग्रह गरे। त्यस्तै सिप सिकेका कामदारलाई मात्रै विदेश पठाउनका लागि सरकारले विशेष पहल गर्नुपर्ने पनि उनीहरूले बताएका छन्।"
२० वर्षसम्म विवाह नगरेका २० किशोरी सम्मानित,"कालिकोट : जिल्लाको तिलागुफा नगरपालिकामा २० वर्ष उमेर पुग्दा पनि विवाह नगरी अध्ययनमा लागेका किशोरीहरूलाई सम्मान गरिएको छ। जिल्लामा भइरहेको बाल विवाह न्यूनीकरणका लागि सन्देश दिने उद्देश्यले २० जना किशोरीलाई सम्मान गरिएको हो। राष्ट्रिय बाल दिवसका अवसरमा तिलागुफा नगरपालिकाको वडा नम्बर ६ ले २० वर्ष पूरा भएर नियमित विद्यालय आएर अध्ययन गर्ने किशोरीहरूलाई सम्मान गरिएको वडाध्यक्ष प्रवलाल शाहीले बताए। विहेवारी २० वर्ष पारी भन्ने नारालाई व्यवहारिक रूपमा कार्यन्वयन गर्नका लागि सम्मान कार्यक्रमले थप प्रेरणा दिने उनले बताए। किर्डाक नेपाल, सेभद चिल्ड्रेन लगायतका गैरसरकारी निकायहरूको समन्वयमा गाउँपालिकाले बाल विवाह न्यूनीकरण लगायतका कार्यक्रम सञ्चालन गर्दै आएको छ। उनले भने, 'हामी तिलागुफा नगरपालिकालाई नै बाल विवाह मुक्त नगरका रूपमा विकास गर्दैछौँ। यसका लागि सबै वडाहरूमा २० वर्षसम्म विवाह नगरेका, नियमित विद्यालय आउने किशोरीहरूलाई लक्षित गरी विभिन्न सहयोगका कार्यक्रम सञ्चालन गरिनेछ।' तिलागुफा नगरपालिका प्रमूख शंकरप्रसाद उपाध्यायले तिलागुफाले बालबालिकाका क्षेत्रमा गर्ने लगानी प्रतिफलमुखी बनाउन विद्यालयको व्यवस्थापन, सचेतना लगायतका कामहरू सञ्चालन भइरहेको बताए। उनले भने, 'हामी बालमैत्री स्थानीय सरकार सञ्चालनका लागि सम्पुर्ण तयारीहरू गरिरहेका छौँ। यहाँका बालबालिकाहरूले सरकारप्रति गुनासो गर्ने वातावरण बनाउँदैनौँ। सबै बालबालिका विद्यालयमा ल्याउन खाजा कार्यक्रमलाई पनि प्रभावकारी बनाउन विद्यार्थीको खातामा खाजा रकम पठाउने तयारी गर्दैछौँ।' जिल्लामा विभिन्न संघ संस्थाहरूको सहयोगमा बाल विवाह विरुद्धको अभियान, बालकल्याण अधिकारी नियुक्त, बालबालिका सम्बन्धी स्थानीय नीतिहरू, बालहित कोषको व्यवस्था, बालमैत्री स्थानीय शासन वडा घोषणा, बाल हिंसामुक्त वडा घोषणा, बालबालिकामैत्री बजेट, जोखिममा रहेका बालबालिकाहरूलाई सहयोग, बालबालिकाविरुद्ध हुने हिसाको सुनुवाइका लागि निःशुल्क टोल फ्रि नम्बरको व्यवस्था गर्न थालिएको छ। तीन सय विद्यार्थीलाई निःशुल्क पोसाक वितरण नेपाली कांग्रेसका युवा नेता धिरेन्द्र थापाले महादेव माध्यामिक विद्यालय रुडुका तीन सय नौ जना बालबालिकाहरूलाई निःशुल्क पोसाक वितरण गरेका छन्। नेपाली कांग्रेस तिलागुफा नगर कार्यसमितिका सभापतिसमेत रहेका कांग्रेस नेता थापाले राष्ट्रिय बाल दिवसका अवसरमा व्यक्तिगत रूपमा पाँच लाखको लगानीमा तिलागुफा नगरपालिका१० का बालबालिकाहरूलाई निःशुल्क पोसाक वितरण गरेका हुन्। बालबालिकाहरूको उज्वल भविष्य निर्माणका लागि सबैको लगानी आवश्यक रहेको उनले बताए।"
राष्ट्रपति शैक्षिक सुधार कार्यक्रममा बैतडीबाट ५८ विद्यालय छनौट,"बैतडी : बैतडीमा राष्ट्रपति शैक्षिक सुधार कार्यक्रमका लागि ५८ विद्यालय छनौट भएका छन् । आइसीटी ल्याव स्थापना, दुई कोठे र ४ कोठे भवन निर्माणका लागि ५८ विद्यालय छनौटमा परेका हुन् । २१ वटा विद्यालयमा आइसीटी ल्याव स्थापना हुनेछ भने ३७ वटा विद्यालयमा दुई तथा चारचार कोठे भवन निर्माण हुनेछ । आईसीटी ल्यावका लागि ६ लाख ५० हजार बजेट बिनियोजन गरिएको छ भने दुई कोठे भवनका लागि २५ लाख तथा ४ कोठे भवनका लागि ५० लाख बजेट विनियोजन गरिएको शिक्षा विकास तथा समुन्वय इकाई बैतडीका सूचना अधिकारी पुष्करराज शर्माले जानकारी दिए ।"
स्याङ्जामा एकैदिन ४६ प्रतिवादी पक्राउ,"स्याङ्जा : जिल्ला प्रहरी कार्यालय स्याङ्जाले एकैदिन ४६ जना विभिन्न मुद्दाका प्रतिवादीहरु पक्राउ गरेको छ। सार्वजनिक मुद्दामा सजाए तोकेपछि फरार उनीहरुलाई जिल्ला तथा मातहतका कार्यालयबाट खटिएका प्रहरीले बुधबार ४६ जना पक्राउ गरी आवश्यक कारवाही अघि बढाएको प्रहरी नायब उपरीक्षक रविन्द्र खनालले जानकारी दिए। प्रतिवादि पक्राउ अभियान संचालन गरेको प्रहरीले फैसला कार्यान्वयनको शिलशिलामा विगत ५ वर्षदेखि फरार प्रतिवादी पक्राउ गरी प्रशासन कार्यालय स्याङ्जाामा आवश्यक कारवाहीका लागि बुझाएको प्रनाउ खनालले बताए। सार्वजनिक अपराध तथा अन्य कसुरका आरोपित उनीहरुबाट १ लाख २६, हजार ७५ रुपैयाँ समेत राजश्व संकलन गरिएको र कसुर अनुरुप कारवाही अघि बढाएको प्रहरीको भनाइ छ।"
अनैतिक सम्बन्ध लुकाउन बुहारीको हत्या,"जनकपुरधाम : जेठाजु र बुहारी बीचको अनैतिक सम्बन्ध लुकाउन धनुषाको शहिदनगर नगरपालिका३ यदुकूहामा एक महिलाको हत्या गरिएको छ। जेठाजु बीरेन्द्र दाससहित काका उमेश दास र सालो भरत दास मिलेर बुहारी बबिता मण्डल दासको हत्या गरेको घटना सार्वजनिक भएको हो। घटनाको अनुसन्धानमा खटिएका प्रहरी अधिकारीका अनुसार बबिताको मण्डल थरका केटासँग मागी विवाह भएको थियो। विवाहपश्चात श्रीमान् वैदेशिक रोजगारमा गएका थिए। अर्कै केटासँगको सम्बन्धमा गर्भ रहन गएको पाइएको थियो। इलाका प्रहरी कार्यालय यदुकूहाको रोहवरमा समाजका दुवै पक्षका व्यक्तिहरू राखेर बवितालाई अरुणले राख्नुपर्ने दबाबका बीच सामाजिक मान्यताका आधारमा अरुण दाससँग विवाह भएको थियो। जिल्ला प्रहरी कार्यालय धनुषाका अनुसन्धान अधिकारले भने, 'विवाह भएको केही दिनमै अरुण दास वैदेशिक रोजगारीका क्रममा विदेश गए। विदेश गएपछि घरमा जेठाजुलाई खाना बनाउने खुवाउने सबै काम बविताले गर्थिन। तर पछि विस्तारै सम्बन्ध विस्तार हुँदै अनैतिक कार्य गरेको अनुसन्धानले देखाएको छ। जेठाजु बीरेन्द्र साहको आफ्नी श्रीमती भने पारिवारिक कलहका कारण माइतैमा बस्ने गर्थिन।' जेठाजु बीरेन्द्रको श्रीमती घरमा नबस्ने र बुहारी बविताको श्रीमान् अरुण दास वैदेशिक रोजगारीमा गएको हुनाले एउटै घरमा खाना पकाउने खाने लगायतका विषयमा साझा समझदारी भई अनैतिक सम्बन्ध कायम रहन गएको अनुसन्धान देखाएको छ। बीरेन्द्र दासको भनाइलाई उद्दृत गर्दै प्रहरी अधिकारीले भने, 'बीरेन्द्रको भाइ अरुणले श्रीमती राख्न नपरोस् भन्ने मनसायका साथ नै वैदेशिक रोजगारीमा गएका हुन्।' पाँच वर्ष वितिसक्दा पनि नआउनु उनको प्रमुख कारण नै श्रीमती बविता रहेको अनुसन्धानमा देखिएको छ। अरुण वैदेशिक रोजगारीबाट नआउनु उनले श्रीमतीलाई मन नपराउनु हो। भाइ घरमा नआउनु र बदनाम बुहारी घरमा बस्नु जेठाजु बीरेन्द्र दासको स्वयंम अनैतिक सम्बन्ध नपच्नु बविताको हत्याको मुख्य कारण भएको हो।' प्रहरी अनुसन्धान अधिकृतका अनुसार सोमबार साँझ ५ बजे नै बीरेन्द्र, उमेश र शत्रुधन मिलेर घाँटी थिचि बविताको हत्या गरेका थिए। तर घटनालाई मोडनका लागि साँझ ५ बजे देखि हत्या गरेर शवलाई घरमै लुकाएर राखेको थियो। रात्रिकालीन समयको ११ बजे तीन जना मिलेर बविताको शवलाई बाँसको झाडीको लागेर फ्यालेको अभियुक्तहरूले स्वीकार गरिसकेका छन्। 'घटनालाई मोड्न पाँच बजे घाँटी थिचि हत्या गरेर ११ बजे बविताले लगाएका ब्लाउज च्यातेर फालेको र बलत्कारपछि हत्याको आशंका गर्ने बनाएर घटना मोड्न र अनुसन्धान घरभन्दा बाहिर राख्न बाँसघारीमा फालेको अभियुक्तले बयान दिइसकेका छन्।' प्रहरीलाई झुक्याउन अभियुक्तहरूले फोनको प्रयोग नगरी इमोबाट कुराकानी गरेको अनुसन्धान देखिएको छ। उनीहरूले हत्या गर्दा हातमा प्लाष्टिक लगाएर घाँटी थिचेको बयान दिएका छन्। धनुषाका प्रहरी प्रमुख उपरीक्षक बसन्त रजौरेको कमाण्डमा खटिएको अनुसन्धान टोलीले हत्या घटनाको अभियुक्तलाई ३६ घण्टा नबित्दै पक्राउ गरेको हो। जिल्ला प्रहरी कार्यालय स्रोतका अनुसार घटनालाई मोड्न बविता साँझ ५ बजे मेला हेर्न गएको र राति घर नफर्किएको भनी हल्ला फिजाइएको थियो। प्रहरी उपरीक्षक रजौरेले घटनाको थप अनुसन्धान बाँकी नै रहेकाले धेरै खुलाउन नमिल्ने प्रतिक्रिया दिए। उनले अनुसन्धान पूरा गरी पत्रकार सम्मेलनमार्फत नै जानकारी दिने बताए।"
अनि भेटियो टुकुचा खोला (भिडियो),काठमाडौं : काठमाडौं महानगरपालिकाले गायब भएको टुकुचा खोला भेटाएको छ। बिहीबार महानगरले नक्साअनुसार गरेको मार्किङका आधारमा खनेर हेर्दा हात्तिसारस्थित जय नेपाल हलको कम्पाउन्डमा टुकुचा खोला भेटिएको हो। नारायणहिटी दरबार क्षेत्रबाट निस्किएको टुकुचा खोला जय नेपाल हल क्षेत्रमा गायब भएको बताउँदै स्थानीयहरूले उत्खननको माग गर्दै आएका थिए। टुकुचा खोला पत्ता लगाउन महानगरले डोजर लगाएर विभिन्न स्थानमा खनेको थियो। जय नेपाल हलको कम्पाउन्डमा करिब १५ फिट खन्दा टुकुचाको बहाब भेटिएको थियो।
१७ बुँदे 'म्याग्दी घोषणापत्र' जारी,"बेनी : सामुदायिक वन उपभोक्ता महासंघको बिहीबार बेनीमा बैठकले १७ बुँदे 'म्याग्दी घोषणापत्र' जारी गरेको छ। वन तथा वातावरणसँग सम्बन्धित नीतिगत समस्या समाधानका लागि तीनै तहका सरकारको ध्यानाकर्षण गराउन बैठकले घोषणापत्र जारी गरेको हो। महासंघका अध्यक्ष भारती पाठकले सामुदायिक वनको चुनौति तथा सवालहरूको सम्बोधनका लागि तीन तहका सरकार र सरोकारवालाहरूको ध्यानाकर्षण गराउन घोषणापत्र जारी गरिएको बताइन्। 'वन ऐन र संविधानमा भएको व्यवस्थाविपरीत उपभोक्ताको अधिकार कटौती हुने तथा समावेशी सिद्धान्तविपरीत ल्याइएको वन नियमावली २०७९ संसोधन गर्न सरकारसँग माग गर्दछौ,' उनले भनिन् 'नाफामुखी कम्पनीहरूको प्रभावमा वन क्षेत्रलाई भाडामा लगाउने व्यवस्थाप्रति महासंघको ध्यानाकर्षण भएको छ।' महासंघले म्याग्दीलगायत गण्डकी प्रदेशका लमजुङ, मनाङ, कास्की र मुस्ताङमा सञ्चालित अन्नपूर्ण संरक्षण क्षेत्र आयोजना (एक्याप) लगायत संरक्षण क्षेत्र समुदायमा हस्तान्तरण गर्न माग गरेको छ। राजनीतिक दलहरूलाई आसन्न प्रतिनिधि र प्रदेशसभा निर्वाचनको घोषणापत्रमा सामुदायिक वनको मुद्दालाई समावेश गर्न ध्यानाकर्षण गराएको छ। संरक्षित र मध्यवर्ती क्षेत्र विस्तार गर्ने कार्य रोकेर वनको उपभोगमा समुदायको सहज पहुँच बनाउन तथा मानव र वन्यजन्तुको द्वन्द्व न्यूनीकरणका प्रभावकारी कार्यक्रम सञ्चालन गर्न माग गरिएको अध्यक्ष भारतीले बताइन्। वनको दिगो व्यवस्थापनका माध्यमबाट वन पैदावारको उत्पादकत्व बढाई काठ आयात घटाउन र आत्मनिर्भर बनाउने नीति बनाउन सरकारलाई सुझाव दिएको छ। बैठकमा सहभागीहरूले विदेशबाट वार्षिक २० अर्ब रुपैयाँ मूल्य बराबरको काठ आयात हुने तर नेपालका जंगलमा अनुकुल नियमको अभावमा खर्बौ मूल्यका काठ कुहिएर खेर जाने अवस्था अन्त्य गर्नुपर्ने बताएका थिए। सामुदायिक वनले जडिबुटी व्यवस्थापन गर्ने अधिकार दिनुपर्ने, निकुञ्ज, आरक्ष, संरक्षण क्षेत्र, वातावरण संरक्षण क्षेत्र र मध्यवर्ती क्षेत्रमा समुदायको अधिकार सुनिश्चितताका लागि राष्ट्रिय निकुञ्ज तथा वन्यजन्तु संरक्षण ऐन २०२९ खारेज गरेर नयाँ कानुन बनाउन माग गरेको छ। वन पैदावार निकासीमा दोहोरो तेहरो कर तिर्नुपर्ने अवस्था हटाउन र सहज रूपमा स्थायी लेखा नम्बर उपलब्ध गराउने व्यवस्था गर्नुपर्ने महासंघका अध्यक्ष भारतीले बताइन्। जलवायु परिवर्तनका कारण नेपालको हिमाल, जैविका विविधता र समग्र पर्यावरणमा परेको प्रभाव न्युनीकरणमा समुदाय परिचालन गरेर हिमालय बचाउ अभियान सञ्चालन गर्न आव्हान गर्दै कार्वन व्यापारवापत सरकारले पाएको रकम सामुदायिक वन समूहमार्फत परिचालन गर्नुपर्ने महासंघले बताएको छ। विकास आयोजनाका लागि सामुदायिक वनको जग्गा उपभोग गर्दा वन समूहलाई क्षतिपूर्ति, कटान गरिएका काठ, शेयर तथा लाभमा हिस्सेदार हुन पाउनुपर्ने र सञ्चालक समितिमा समूहको प्रतिनिधित्व हुने व्यवस्था गर्न महासंघले माग गरेको छ। वन पैदावारमा आधारित लघु घरेलु उद्योग र सामुदायिक वन उद्यम सहकारी संस्थाको विकासमा सामुदायिक वनले गर्दै आएको योगदानको कदर गर्दै यस्ता उद्यम स्थापना र सञ्चालनमा विद्यमान रहेको हानुन अवरोध हटाएर स्वदेशी काठ सदुपयोगलाई प्रर्वद्धन, कृषि वन कार्यक्रम सञ्चालन, वनलाई रैथाने खाद्य सुरक्षाको माध्यम बनाउन, चरीचरन सम्बन्धी आदिवासी समुदायको पुख्यौली अभ्यासको सम्मान गर्ने माग गरेको छ।"
सिँचाइ आयोजना अलपत्र,"बेनी : म्याग्दीको अन्नपूर्ण गाउँपालिका६ को खिवाङ सिँचाइ आयोजना अलपत्र परेको छ। गत आर्थिक वर्षमा ५० लाख रुपैयाँ बजेट बिनियोजन भएको आयोजनाको निर्माण व्यवसायीले काम नगरेपछि ठेक्का सम्झौता तोडिएको थियो। सम्झौताको म्याद सकिने अवधीसम्म कार्यान्वयन नभएपछि ठेक्का रद्द गरी बजेट फिर्ता भएपछि कृषक मर्कामा परेका छन्। अन्नपूर्ण गाउँपालिकाका प्रमुख प्रशासकीय अधिकृत सुरणप्रसाद शर्मा पौडेलले पत्राचार र फोनमार्फत ताकेता गर्दा पनि निर्माण व्यवसायीले काम सुरु नगरेपछि ठेक्का तोडिएको बताए। '२०७९ असार ७ गतेसम्मको म्याद भएको आयोजना निर्माण नै सुरु नगरेका निर्माण कम्पनीको जमानत फिर्ता गर्न बैंकलाई पत्र पठाएका छौं,' उनले भने 'सार्वजनिक खरिद ऐनमा उल्लेखित व्यवस्था र कार्यपालिकाको जेठ ३० गतेको बैठकको निर्णयअनुसार निर्धारित समयमा काम गर्न नसकेकाले ठेक्का तोडिएको हो।' २०७८ फागुन ८ गते दाङको घोराही उपमहानगरपालिका१६ को सुकृत निर्माण सेवाले कर र पिएस सहित ३४ लाख ४६ हजार ७४६ रुपैयाँमा सो सिँचाइ आयोजनाको ठेक्का सम्झौता गरेको थियो। सो योजनाका लागि गण्डकी प्रदेश सरकारले गत आर्थिक वर्षमा शसर्त शीर्षकमा पचास लाख रुपैयाँ बिनियोजन गरेको थियो। प्रतिस्पर्धामार्फत ठेक्का पाएको सो कम्पनीले हालसम्म कुनै पनि काम नगरेको गाउँपालिकाका इन्जिनियर ईश्वरबहादुर भण्डारीले बताए। सुकृतको जमानत बसेको हिमालयन बैंक लिमिटेडलाई चार लाख ९३ हजार रुपैयाँ जमानत गाउँपालिकाको खातामा जम्मा गर्न २०७९ असार १ गते पत्राचार गरिएको थियो। २०७८ फागुन ८ गते कार्यादेश पाएको निर्माण कम्पनीलाई गाउँपालिकाले २०७८ चैत २८, २०७९ बैशाख १४, जेठ ४, १२ र २३ गते पत्रमार्फत ताकेता गरेको थियो। पाइपलाइन, इन्टेक लगायतका संरचना बनाएर खिवाङको खेतीयोग्य जमिनमा सिँचाइ सुविधा उपलब्ध गराउने उद्देश्यले बजेट बिनियोजन भएको योजना कामनै सुरु नभई फ्रिज हुँदा कृषकहरू निराश बनेका वडाध्यक्ष रामबहादुर खड्काले बताए। दुई सय घरधुरीको पाँच सय रोपनीभन्दा बढी जमिनमा सिँचाइ सुविधा उपलब्ध गराउने लक्ष्य राखिएको थियो। निर्माण व्यवसायीको लापरवाहीले बजेट बिनियोजन भएको योजना कार्यान्वयन नहुने र कृषकहरूले सिँचाइ अभावको समस्या भोग्नुपर्ने दुखद अवस्था आएको वडाध्यक्ष खड्काले बताए। खिवाङ आलु र तरकारी खेतीको पकेट क्षेत्र हो। मकै, कोदो खेती हुने खिवाङको मुनि रहेको घारको फाँटमा धानबाली खेती हुन्छ। सिँचाइ सुविधा नहुँदा त्यहाँका कृषकहरूलाई खेतीबाली लगाउन समस्या भएको छ।"
बेलायत पठाइदिन्छु भन्दै १३ लाख ठगी गर्ने एक पक्राउ,काठमाडौं : बेलायत पठाइदिन्छु भनी १३ लाख ४६ हजार रुपैयाँ ठगी गर्ने एक जनालाई पक्राउ परेका छन्। बेलायत पठाइदिन्छु भनी उक्त रकम ठगी गर्ने सोलुखुम्बु दूधकोसी गाउँपालिका२ घर भई काठमाडौँ कागेश्वर मनोहरा नगरपालिका काँडाघारी बस्ने ४३ वर्षीय बालकृष्ण कार्कीलाई प्रहरीको काठमाडौं उपत्यका अपराध अनुसन्धान कार्यालय मीनभवनबाट खटिएको प्रहरी टोलीले आज पक्राउ गरेको हो। पक्राउ कार्कीले केही व्यक्तिलाई 'वर्किङ भिसा'मा बेलायतलगायतका देशमा रोजगारीका लागि पठाइदिन्छु भन्दै पीडितबाट नगद १३ लाख ४६ हजार लिएर सम्पर्कविहीन भएपछि प्रहरीले खोजी गर्ने क्रममा आज काठमाडौं महानगरपालिका४ धुम्बाराहीबाट पक्राउ गरेको हो। पक्राउ उनलाई थप अनुसन्धान तथा कारवाहीका लागि वैदेशिक रोजगार विभाग बुद्धनगर पठाइएको सो कार्यालयले जनाएको छ।
सोलुखुम्बुका २२ जनाले नेपाली नागरिकता त्यागे,"सोलुखुम्बु : १२ वर्षमा सोलुखुम्बुका २२ जनाले नेपाली नागरिकता त्यागेका छन्। जिल्ला प्रशासन कार्यालय सोलुखुम्बुको तथ्यांक अनुसार २०६६ सालदेखि हालसम्म ११ महिला र ११ जना पुरुष गरी २२ जनाले नागरिकता त्यागेका हुन्। २०६६ मा चार, २०६८ मा दुई, २०७१ मा एक, २०७२ मा तीन, २०७४ मा तीन, २०७५ मा दुई, २०७६ मा चार, २०७८ मा एक र २०७९ को हालसम्ममा दुईजनाले नेपाली नागरिकता त्यागेका कार्यालयले जनाएको छ। रोजगारीका सिलसिलामा विदेश गएर उतैको नागरिक भएकाहरूले नेपालको नागरिकता परित्याग गरेका प्रमुख जिल्ला अधिकारी अनिल खनालले जानकारी दिए। नागरिकता परित्याग गर्ने अधिकाशं अमेरिकामा छन् भने केही मात्रामा अन्य युरोपियन मुलुकमा छन्। प्रजिअ खनालले भने, 'यहाँका धेरै नागरिकहरू अमेरिका, स्विजरल्याड जस्ता मुलुकमा रहेका छन्। उनीहरूले उतै बसोबासका लागि प्रक्रिया अगाडि बढाउँछन्, उताको अप्लाई सफल हुने वितिकै नेपाली नागरिकता परित्यागको प्रकृया सुरु गर्छन्। यसरी परित्याग गर्ने धेरैजसो शेर्पाहरू छन्। एउटै व्यक्तिले दुई देशको नागरिकता लिन नपाइने भएकाले उनीहरूले नेपालको नागरिकता त्याग गरेका हुन्।' जिल्लामा रहेको समयमा सिधै जिल्ला प्रशासन कार्यालयमा र विदेशमा रहेको समयमा दूतावासमार्फत नागरिकता परित्यागको गर्ने गरेका हुन्। यसरी परित्याग गर्नेमा दूतावासबाट परराष्ट्र मन्त्रालय, गृह मन्त्रालय हुँदै जिल्ला प्रशासन कार्यालयमा आउने बढी रहेको कार्यालयले जनाएको छ। सोही अवधीमा दुई पुरुषको नागरिकता रद्द गरिएको छ। नेपालकै नागरिकता दोहोरो लिएको पाइएमा त्यस्ता नागरिकता रद्द गर्ने गरिन्छ।"
म्यादी बन्न तँछाड मछाड (फोटो फिचर),"काठमाडौं : नेपाल प्रहरीले मङ्सिर ४ गते हुने निर्वाचनका लागि म्यादी प्रहरी भर्नाको प्रक्रिया सुरु गरेको छ। म्यादी प्रहरीका लागि आजदेखि दरखास्त खुलाइएको छ। म्यादी बन्न चाहनेहरु ६ असोजसम्म दरखास्त दिन सक्नेछन्। बिहीबार काठमाडौंलगायत देशभरि म्यादी बन्नेहरुको भीड देखिएको थियो। भर्नाका लागि नेपाली नागरिक हुनुपर्ने, साधारण लेखपढ गर्न जान्ने, नैतिक पतन देखिने फौजदारी अभियोगमा सजाय नपाएका, राजनीतिक दलको सदस्य नभएका, शारीरिक र मानसिक रूपले स्वस्थ, आतङ्ककारी सङ्गठनका सदस्य नरहेका, आँखा माइनस २ र प्लस २ भन्दी बढी कमजोर नभएका, गर्भवती नभएका तथा पुरुषको हकमा उचाइ घटीमा ५ फिट २ इञ्च र छाति ३१३३ इञ्च, तौल ५० केजी र महिलाको हकमा उचाइ कम्तीमा ५ फिट र तौल ४२ केजी भएको हुनुपर्ने सूचनामा जनाइएको छ। प्रहरीका अनुसार आगामी असोज ९ गतेदेखि छनोट प्रारम्भ हुनेछ। तस्बिर : सुनिता डंगोल"
पहिरोले घर पुरिँदा एकै परिवारका तीन जनाको मृत्यु,"काठमाडौं : काभ्रेमा पहिरो खसेर घर पुरिँदा एकै परिवारका तीन जनाको मृत्यु भएको छ। बेथानचोक गाउँपालिका४ चलाल गणेस्थानमा रहेको ढुंगा खानीबाट खसेको पहिरोले पुरिँदा आमा र छोराछोरीको मृत्यु भएको हो। पहिरोले पुरिएर ४४ वर्षीय छोरा निरबहादुर तामाङ, ४० वर्षीया छोरी साबित्री तामाङको घटनास्थलमा र ६५ वर्षीय ठूलीमाया तामाङ 'लुदुलुङ'को उपचारको क्रममा मृत्यु भएको काभ्रेका सहायक प्रमुख जिल्ला अधिकारी अमरदीप सुनुवारले जानकारी दिए। घरमा सुतिरहेको अवस्थामा राति साढे १ बजेतिर ढुंगा खानीबाट पहिरो खसेको हो। सहायक प्रमुख जिल्ला अधिकारी सुनुवारका अनुसार पहिरोले पुरिएको खबर पाए लगत्तै नेपाली सेना, सशस्त्र प्रहरी, प्रहरी र स्थानीय उद्धारमा जुटेका थिए। सोही क्रममा दुई छोराछोरीको शव भेटिएको हो। पहिरोमा परेर गम्भीर घाइते भएकी ठूलिमायाको बनेपामा रहेको शिरमेमोरियल अस्पतालमा उपचारका लागि अस्पताल ल्याएको भएपनि बिहान उनको पनि मृत्यु भएको सुनुवारले जानकारी दिए। ढुंगा खानीबाट पहिरो खस्दा २ जनाको मृत्यु, एक गम्भीर"
"आजदेखि एमडीएमएस सिस्टम लागू, दर्ता नभएका मोबाइल नचल्ने",काठमाडौं : नेपाल दूरसंचार प्राधिकरणले मोबाइल डिभाइस म्यानेजमेन्ट सिस्टम (एमडीएमएस) सुरु गरेको छ। नेपालमा भित्रिने मोबाइल फोनहरुको गैरकानुनी आयात रोक्न आजदेखि एमडीएमएस सिस्टम लागू गरिएको प्राधिकरणले जनाएको छ। प्राधिकरणका अनुसार यो प्रणाली लागू भएसँगै विदेशबाट ल्याइएका सबै मोबाइल दर्ता गर्नुपर्छ। प्राधिकरणका अनुसार दर्ता नगराइएका मोबाइल सञ्चालन हुने छैनन्। भदौ ३० गतेभित्र ल्याइका मोबाइल भने यो प्रणालीमा स्वत: दर्ता हुनेछन्। भदौ ३०( बिहीबार) पछि भित्रिने मोबाइल भने अनिवार्य दर्ता गर्नुपर्ने प्राधिकरणले जनाएको छ। मोबाइको आईएमईआई नम्बर प्राधिकरणको वेबसाइटमा गएर दर्ता गराउन सकिन्छ। यस्तै प्राधिकरणले बिहीबारपछि खरिद गर्दा मोबाइल सेट नेपाल दूरसंचार प्रणालीको एमडीएमसी प्रणाली () मा दर्ता भए नभएको एकिन गरेर मात्रै खरिद गर्न अनुरोध गरेको छ। मोबाइल आयातकर्ता तथा विक्रेताहरुलाई पनि दर्ता भएका मोबाइल मात्रै बिक्री गर्न प्राधिकरणले निर्देशन दिएको छ। चोरी भएका तथा हराएका मोबाइल सेटको ट्रयाकिङब्लकिङ गरी नेपाल भित्र त्यस्ता मोबाइल नचल्ने व्यवस्था गर्न प्राधिकरणले यो प्रणाली कार्यान्वयनमा ल्याएको हो।
अधुरा आयोजना चुनावी एजेन्डा,"फिदिम : निर्वाचनको मिति नजिकिएसँगै राजनीतिक दल र नेताहरूले विकासका अधुरा आयोजनाहरूलाई चुनावी एजेन्डा बनाउन थालेका छन्। मंसिर ४ गते हुने प्रतिनिधिसभा र प्रदेशसभाको निर्वाचन नजिकिएपछि पाँचथरका नेताहरूले आफ्नो निर्वाचन क्षेत्रका अधुरा आयोजनालाई चुनावी एजेन्डा बनाउन सुरु गरेका हुन्। जिम्मेवारीमा हुँदा जनचाहना अनुरूप काम गर्न नसकेका नेताहरूनै फेरि उम्मेदवार बन्ने निश्चित भएपछि विकासको चर्को भाषण सुरु गरेका छन्। नेपाल कम्युनिष्ट पार्टी (एमाले)ले लथालिंग अवस्थामा रहेको राँकेरविभेडेटार सडक खण्डलाई चुनावी एजेन्डा बनाएको छ। एमालेले अधुरा आयोजनाको विषयमा भाषण मात्र हैन विज्ञप्ति जारी गरेर अधुरा आयोजना पूरा गर्न माग गरेको छ। एमाले पाँचथरले विज्ञप्ति जारी गर्दै राँकेरविभेडेटार सडक कालोपत्रेको ठेक्का रद्द गरी अर्को टेन्डर आह्वान गर्न माग गरेको हो। निर्धारित समयमा काम नगर्ने भारतीय निर्माण कम्पनी एफ्को इन्फ्राको प्रालि लाई कारबाही गर्नुपर्ने एमालेले माग गरेको छ। तर, यो सडकखण्ड एमालेका प्रभावशाली नेता सुवास नेम्बाङ र केन्द्रीय सदस्य तथा पूर्वमन्त्री वसन्त नेम्बाङको निर्वाचन क्षेत्रमा पर्छ। एमाले पाँचथरको इञ्चार्जसमेत रहेका बसन्तको एकल नाम प्रतिनिधसभा सदस्यका लागि सिफारिस भएको छ। बसन्त फेरि उम्मेदवार बन्ने निश्चित भएपछि एमालेले अधुरा आयोजनालाई चुनावी एजेन्डा बनाउन सुरु गरेको स्थानीयको आरोप छ। बिभागीय मन्त्री हुँदा काम गर्न नसक्नेले अधुरो आयोजनाको बिषयमा चर्को कुरा गरेर जनतालाई भ्रममा पार्न खोजिएका छ, स्थानीय अजेन्द्र तामाङले भने उम्मेदवार बन्न चाहनेहरूसँग नयाँ एजेन्डा छैनन्। करिब २० महिना बिभागीय मन्त्री भएका बसन्तले उक्त सडकको काम अघि बढाउन सकेनन्। तीन वर्षमा सम्पन्न हुनुपर्ने काम समय गुज्रिसक्दा १८ प्रतिशत मात्र पूरा भएका छ। सदरमुकाम फिदिम बजारमा रहेको खेल मैदानलाई आधुनिक रंगशाला बनाउने भन्दै दुई वर्षअघि वसन्तले नै शिलान्यास गरे। निर्धारित समय गुज्रिसक्दा उक्त रंगशालको आधा पनि काम पूरा भएको छैन। विभागीय मन्त्री हुँदा आफ्नो निर्वाचन क्षेत्रमा प्रभाकारी रुपमा काम अघि बढाउन नसकेका उनै बसन्तले चुनावमा अधुरा आयोजनालाई एजेन्डा बनाएका हुन्। कांग्रेसले पनि तीनै अधुरा आयोजनालाई एजेन्डा बनाएको छ। कांग्रेसका केन्द्रीय सह महामन्त्री भीष्मराज आङ्देम्बेको एकल नाम प्रतिनिधि सभाका लागि सिफारिस भएको छ। कांग्रेसबाट आफू उम्मेदवार हुने निश्चित भएपछि आङ्देम्बेले बिकासका अधुरा आयोजनाहरूलाई पूरा गर्न आफूले जित्नै पर्ने दाबी गर्दै आएका छन्। भौतिक पूर्वाधारमन्त्री पाँचथरले पाएर पनि विकासले गति लिएन, एमालेप्रति लक्षित गर्दै आङ्देम्बेले भने विकासका अधुरा आयोजना पूरा गर्न र नयाँ आयोजनाहरू सञ्चालन गर्न मेरो उम्मेदवारी हो।"
"ढुंगा खानीबाट पहिरो खस्दा २ जनाको मृत्यु, एक गम्भीर",काभ्रे : काभ्रेमा पहिरो खसेर घर पुरिँदा दुई जनाको मृत्यु भएको छ। बेथानचोक गाउँपालिका४ चलाल गणेस्थानमा रहेको ढुंगा खानीबाट खसेको पहिरोले पुरिँदा ४४ वर्षीय निरबहादुर तामाङ र ४० वर्षीया साबित्री तामाङको घटनास्थलमै मृत्यु भएको जिल्ला प्रहरी कार्यालय काभ्रेका प्रमुख एसपी चक्रराज जोशीले जानकारी दिए । पहिरोमा परेर गम्भीर घाइते भएकी ठुलिमाया तामाङको बनेपामा रहेको शिरमेमोरियल अस्पतालमा उपचार भइरहेको छ। घरमा सुतिरहेको अवस्थामा राती २ बजेतिर ढुंगा खानीबाट पहिरो खसेको हुन सक्ने प्रहरीको प्ररम्भिक अनुमान रहेको जोशीले बताए। स्थानीय र प्रहरीले उद्धार गर्ने क्रममा दुई जनाको शव भेटिएको हो।
बालबालिका चोरी हल्ला मात्रै,"जनकपुरधाम : रौतहटको इशनाथ नगरपालिका८ मा स्थानीयहरूले गत शनिबार करिब ६० वर्षीय एक वृद्धलाई कुटपिट गर्दै बालबालिका चोरेको आरोपमा प्रहरीको जिम्मा लगाए। हिन्दी र बंगाली भाषा मात्रै बोल्न सक्ने ती वृद्ध प्रतिस्थानीयहरू निकै आक्रोशित भएका थिए। प्रहरीले समयमै उनलाई नलगेको भए अप्रिय घटना हुन सक्ने सम्भावनासमेत थियो। तर, पछि प्रहरीले ती व्यक्ति मानसिक रोगी रहेको भन्दै छाड्यो। गत बुधबार वीरगन्जमा बालबालिका चोर्न आएको आशंकामा तीन जना भारतीय महिलाहरूलाई स्थानीयहरूले नियन्त्रणमा लिएर प्रहरीमा बुझाए। भारत बिहारको पश्चिमी चम्पारण जिल्लाको नरकटीयागन्जको पकडी ढाला घर भएका अन्दाजी ५० वर्षीया सयरी खातुन, मयरुन नेशा र छतौटी खातुनलाई स्थानीयले छपकैया बजारबाट नियन्त्रणमा लिएका थिए। तीन दिन प्रहरीले हिरासतमा राखेपछि ती महिलाहरूको विरुद्ध बालबालिका चोर्ने प्रयास गरेको यथेष्ट प्रमाण फेला नपरेपछि प्रहरीले तीनै जनालाई छाडेको थियो। ती महिलाहरूले प्रहरीलाई दिएको बयानमा आफूहरू बालबालिका चोर्न नभई औंठीमा जडान गरिने पत्थर र जडीबुटीहरू बेच्न वीरगन्ज आएको बताएका थिए। बालबालिका चोरको आरोपमा सिरहाको विष्णुपुर गाउँपालिका५ लक्ष्मीपुर चोकमा दुईजना यौनिक अल्पसंख्यकमाथि शनिबार अपराह्न निर्घात कुटपिट भयो। जिल्लाको कल्याणपुर नगरपालिका९ डुमरीयाका ४३ वर्षीया मुन्नी किन्नर र धनुषा हंसपुर मलहनियाका ४७ वर्षीया चन्दा राउतलाई स्थानीयहरूले बालबालिका चोर भन्दै कुटपिट गरेका थिए। कुटपिटबाट मुन्नीको शरीर, हात र अनुहारका विभिन्न भागमा चोटपटक लागेको छ भने चन्दाको टाउको र ढाडलगायतका अंगमा चोट छ। गत बिहीबार महोत्तरीको सम्सी प्रहरी चौकीमा सर्वसाधारणबाट अत्यधिक कुटाइ खाइसकेका एक पुरुषलाई ल्याएर जिम्मा लगाइयो। स्थानीयहरूका अनुसार ती पुरुषले एउटा बालबालिकालाई चकलेट दिएर फकाउन खोजेको आरोप लगाएका थिए। तर, प्रहरीले बालबालिकालाई सोध्दा आफूलाई उसले कुनै चकलेट नदिएको तर, बिस्कुट खान्छौं भनेर सोधेको बताएको थियो। प्रहरीले थप अनुसन्धान गर्दै जाँदा कुटाइ खाएका ती व्यक्ति धनुषा जिल्लाको कुर्था घर भएका मानसिक रोगी रहेको बुझिएको थियो। उपचारका लागि भारत लग्ने क्रममा भिठामोड नाकाबाट बाटो बिराएर हराउँदै सम्सी पुगेका रहेछन्। पछि प्रहरीले ती पुरुषलाई परिवारको जिम्मा लगायो। पछिल्लो समय बालबालिका चोरको हल्लाले मधेस प्रदेशका अधिकांश जिल्लाहरूमा आतंक मच्चाएको छ। सामाजिक सञ्जालहरूमा सर्वसाधारणले थरीथरीका भिडियो र फोटोहरू पोस्ट गर्दै बालबालिका चोर समातियो, कुटियो भनि सन्देश फैलाएका छन्। यस्ता सन्देशहरूले एकातर्फ सामाजिक त्रास बढेको छ भने अर्कोतर्फ बालबालिका चोरको आशंकामा मानसिक रोगी, र यौनिक अल्पसंख्यक तथा भेषभुूषा छुट्टै भएका व्यक्तिहरू अनाहक रूपमा सर्वसाधारणबाट कुटपिटका सिकार भइरहेका छन्। सबै प्रचारबाजी भ्रामक रहेको प्रहरीको भनाइ चोरीमा संलग्न भनिका धेरै मानसिक रोगी तराईका जिल्लामा बालबालिका चोरीको हल्ला बढी यौनिक अल्पसंख्यकहरू सामान्य व्यक्ति जस्तो हुँुदैनौं। कोही पुरुष भएर पनि महिलाको पहिरन र हाउभावमा हुन्छ भने कोही महिला भएर पुरुषजस्तो व्यवहारमा हुन्छ तर, यस्तो हुँदैमा हामीलाई अपराधिक गतिविधिमा मुछ्ने, अनावश्यक आरोप लगाउने जस्ता क्रियाकलापहरू निन्दनीय हो, नील हिरा समाज धनुषाका संस्थापक प्रदीप यादव भन्छन्, बालबालिका चोरकोे आरोपमा यौनिक अल्पसंख्यकलाई निशाना बनाउनेहरूलाई प्रहरीले यथाशीघ्र कारबाही गर्नुपर्छ। महिला, अशक्त र मानसिक रोगीहरूलाई बालबालिका चोरको आरोप लगाएर अनाहक दुःख दिने काम भइरहेकाले यस्ता गतिविधि रोक्न प्रहरी प्रशासन गम्भीर भएर लाग्नुपर्ने महिला अधिकारकर्मी रोजलिन बछार बताउँछिन्। केही वर्षअघि पनि यस्तै भ्रामक प्रचारबाजीका कारण धनुषामा महिलाहरूलाई प्रताडित गरिएको थियो अनाहकमा यातना दिइएको थियो। त्यसैले यसप्रति समयमै सजग भइएन भने अप्रिय घटना पनि हुन सक्छ। पछिल्लो समय सामाजिक सञ्जालमार्फत फैलाइएको बालबालिका चोरसम्बन्धी भ्रामक सन्देशहरूको पछि नलाग्न जिल्ला प्रहरी कार्यालय धनुषाका उपरीक्षक बसन्त रजौरे सबैमा आग्रह गर्छन्। यो अनावश्यकको हल्ला मात्रै हो। यदि कसैको बालबालिका चोरी भएको हो भने उसले प्रहरीमा आएर जानकारी गराउनु पर्ने हो न कि मनलाग्दी कसैलाई कुटपिट गर्ने गाली बेइज्जती गर्ने। हामी यस्ता भ्रामक प्रचारबाजी गर्नेहरूमाथिनै अब कारबाही गर्ने तयारीमा छौं, उपरिक्षक रजौरेले भने। साँच्चिकै बालबालिका अपहरण भएका करिब आधादर्जन घटनाहरूमा प्रहरीले तत्कालै अनुसन्धान गरी अपहरणकारीहरूलाई पक्राउ गरेर कानुनको दायरामा ल्याइएको जानकारी गराउँदै उपरिक्षक रजौरेले भने, समाजका अराजकता फैलाउनका लागि बेलाबेला केही अराजक तत्वहरूले यस्ता भ्रामक प्रचारबाजी गर्ने गर्छन् त्यसको विरोध सामाजिक रूपमा पनि हुनुपर्छ। गलत कुराको पछाडि लाग्नु हुँदैन। बालबालिका चोरकै विषयमा नेपाल प्रहरी प्रधान कार्यालय, साइबर ब्युरो भोटाहिटीले भदौ ५ गतेनै एक विज्ञप्ति जारी गरेर यी सबै प्रचारबाजी भ्रामक रहेको सर्वसाधारणलाई जानकारी गराएको छ। विज्ञप्तिमा उल्लेख छ, भारतबाट जोगी र माग्नेको भेषमा बालबालिका चोरी गर्ने व्यक्तिहरू नेपालको विभिन्न भागमा भित्रिएर बालबालिकाहरू चोरी गरी भारत लगेर, मिर्गाैला, आँखालगायतका शरीरका विभिन्न अंगहरू झिकि बिक्री गर्ने गरेको भन्ने व्यहोरा लेखेर विभिन्न व्यक्तिका तस्बिरहरूसमेत सामाजिक सञ्जालमा फैलाइएको भ्रामक प्रचारप्रति नेपाल प्रहरीको गम्भीर ध्यानाकर्षण भएको छ।"
भारत पुर्याइएका १६ बालकको उद्धार,"राँझा : जोखिमपूर्ण रुपमा भारतको उत्तर प्रदेश पुर्याइएका १६ नेपाली बालकको उद्धार गरिएको छ । भारतको गोण्डा र सिद्धार्थनगरस्थित बालगृहबाट उनीहरुलाई शान्ति पुनःस्थापना गृह नेपाल र देहरादुनस्थित हेल्प क्रस संस्थाको समन्वयमा बुधबार उद्धार गरी नेपाल ल्याइएको शान्ति पुनःस्थापना गृहका नेपालगञ्जस्थित क्षेत्रीय संयोजक भूमि भट्टराईले जानकारी दिए। उनका अनुसार, 'रुपन्देहीको भित्री नाका हुँदै जोखिमपूर्ण रुपमा भारत पुर्याइएका ती बालकलाई १० दिनअघि शान्ति पुनःस्थापना गृह नेपाललाई प्राप्त सूचनाको आधारमा भारतको गोरखपुरस्थित रेलवे स्टेशनबाट भारतीय सुरक्षाकर्मीले नियन्त्रणमा लिएको थियो ।' उद्धार गरिएका नुवाकोटका १०, रसुवाका पाँच र कैलालीका एक गरी १६ बालबालिकामध्ये अधिकांश १२ वर्षमुनिका छन् । बाल कल्याण समिति बस्ती उत्तर प्रदेशको अनुमतिमा कानुनी प्रक्रिया मिलाएर बालकलाई अभिभावकसँग पुनर्मिलन गराउने जिम्माका साथ नेपाल ल्याइएको संयोजक भट्टराईको भनाइ छ । उद्धार गरिएका बालकलाई नेपालको अपराध अनुसन्धान ब्यूरोसँग समन्वय गरी अभिभावकको जिम्मा लगाइने छ । अवैध नाकाबाट जोखिमपूर्ण यात्रामा रहेका बालकको उद्धार गर्न सफल भए पनि उनीहरुलाई भारत पुर्याउने व्यक्तिको पहिचान हुन सकेको छैन । रासस"
संस्कृतिको शुद्धता र मिठासले नेपाल एसियाको स्विट्जरल्याण्ड बन्न सक्छ : सद्गुरु,"काठमाडौं : योगी तथा ईशा फाउण्डेशनका संस्थापक सद्गुरुले नेपाली संस्कृतिमा शुद्धता र मिठास भएकोले यो भूमीले एसियाको स्विट्जरल्याण्ड हुने सम्भावना बोकेको बताए। काठमाडौं बत्तिसपुतलीस्थित द्वारिका होटलमा आयोजित एक कार्यक्रममा विभिन्न सञ्चार गृहका प्रतिनिधि तथा व्यवसायीलाई सम्बोधन गर्ने क्रममा उनले सो कुरा बताएका हुन्। राष्ट्र निर्माणका लागि सबै एकजुट हुनुपर्ने कुरा उल्लेख गर्दै सदगुरुले भने, 'कुनै पनि मुलुक अविकसित हुनु भनेको एउटा अवसर हो ताकि हामी आफूले चाहेको जस्तो राष्ट्र बनाउन सकौँ ।' उनले विषेश गरी युवा तथा व्यवसायीहरुलाई एकजुट भएर राष्ट्रको हितको लागि भिजन निर्माण गर्न र आगामी निर्वाचनअघि राष्ट्रको भविष्य तय गर्न नेताहरूसमक्ष सो भिजन प्रस्तुत गर्न आग्रह गरे। राजनीति विभेदको खेल नभएर राष्ट्रको हितका लागि नीति बनाउने माध्यम भएकोले सबै एकजुट भएर अगाडि आउनुपर्ने बताउँदै उनले भने, 'लोकतन्त्रको सौन्दर्य भनेको नागरिकसँग आफ्नो नेतृत्वकर्ता छनौट गर्ने अधिकार हुन्छ, जसकारण समझदारीपूर्वक सचेत व्यक्तिहरूलाई नेतृत्व तहमा पुर्याउन यो शक्ति प्रयोग गर्नुपर्छ ।' माटो जोगाउन नेपाल जस्तो मुलुकले के गर्न सक्छ भन्ने एकजना सहभागीको जिज्ञासामा सद्गुरुले माटो जोगाउन 'निती परिवर्तन' लाई जोड दिँदै विशेषगरी तीनवटा कुराहरु समेट्नुपर्ने बताए। पहिलो किसानलाई राहत दिनुपर्ने, दोस्रो कार्बन क्रेडिटको प्रकृयालाई सरल बनाउने, तेस्रो न्युनतम जैविक पदार्थ ९३६५० सुनिश्चित खाद्यान्नलाई बजारमा मान्यता प्रदान गर्ने । किसानको आर्थिक अवस्थालाई सम्बोधन गरेर मात्रै माटो जोगाउन सम्भव हुने कुरामा सद्गुरुले जोड दिए। विश्वभरी माटो मरुभूमि बनिरहेको सङ्कटलाई सम्बोधन गर्न सद्गुरुले गत मार्चमा विश्व्यापी माटो जोगाऔं अभियान सुरु गरेका थिए। हालसम्म ३९ अर्ब मानिसहरुले सो अभियानप्रति समर्थन जनाएका छन्, जसमा नेपालसहित ८१ राष्ट्रहरु औपचारिक रुपमा जोडिएका छन् ।"
