शीर्षक,विवरण
खाँडादेवी गाउँपालिकाको नीति तथा कार्यक्रम सार्वजनिक,"रामेछाप : जिल्लाको खाँडादेवी गाउँपालिकाले आफ्नो एघारौं गाउँ सभा सम्पन्न गरेको छ। एघारौं गाउँ सभामा पालिका प्रमुख ज्ञानकुमार श्रेष्ठले ३ सय ३५ बुँदे नीति तथा कार्यक्रम प्रस्तुत गरेका छन्। खाँडादेवी गाउँपालिका अतिसुख्खा ग्रस्त क्षेत्रमा पर्ने भएकाले खानेपानी र सिंचाइ कार्यक्रममा परेको छ। पालिका प्रमुख श्रेष्ठद्वारा प्रस्तुत नीति तथा कार्यक्रममा पालिका हुँदै बहने भटौली खोलाको मुहानमा ड्याम बाँधेर पालिका भित्रका नाङ्गा डाँडालाई हराभरा बनाउने उल्लेख छ। कमजोर भौतिक संरचना भएका विद्यालायको संरचना सुधारगरी आधुनिक र व्यबहारिक शिक्षा प्रणालीको बिकास गर्ने नीति तथा कार्यक्रम बनाएको छ। अति सीमान्तकृतको सूचीमा रहेको माझी, थामी, हायु, दशनामी, सुनुवार, भुजेल, राई तथा दलित समुदायका बालबालिका र अनाथ अपांग बालबालिकालाई शैक्षिक प्रोत्साहन भत्ता उपलब्ध गराउने उल्लेख छ। यस आर्थिक वर्षको कार्यक्रममा शिक्षा क्षेत्रको आमूल परिवर्तन गर्दै लाजाने र एक विद्यालय एक नर्स कार्यक्रम प्रभावकारी बनाउने उल्लेख गरिएको छ। निजी विद्यालयमा नपढाई सामुदायिक एवं सरकारी विद्यालयमा आफ्ना छोराछोरी पढाउने शिक्षकलाई पुरस्कर सहित प्रोत्साहन गर्ने कार्यक्रममा उल्लेख छ। स्वास्थ क्षेत्रलाई व्यवस्थित गर्दै सुविधा सम्पन्न बनाउने र सुत्केरी गराउन अस्पताल सम्म जाने महिलालाई नि:शुल्क एम्बुलेन्स सेवा निरन्तरता दिने भएको छ। कृषिमा आधुनिकीकरण गर्दै बजारीकरणलाई व्यवस्थित बनाउँदै लैजाने र उत्कृष्ट किसानलाई प्रोत्साहन गर्ने कार्यक्रम बनाएको छ। कृषिमा अनुदान एवं कृषकलाई आवश्यक तालीम सीप र दक्ष बनाउँदै लैजाने योजना पालिकाले बनाएको छ। आन्तरिक तथा बाह्य पर्यटन विकासका लागि आकर्षक संरचना निर्माण र संभाब्यता अध्ययन गर्ने र आत्मनिर्भरको लागि कार्यक्रम बनाउने कार्यक्रममा उल्लेख छ। सुशासन र पारदर्शितालाई प्रभावकारी बनाउँदै भ्रष्टाचारमा शून्य सहनशीलता अपनाउने र पालिका भित्र उत्कृष्ट कार्य सम्पादन गर्ने कर्मचारीलाई नगद पुरस्कार दिने घोषणा गरेको छ। प्रस्तुत नीति तथा कार्यक्रममा महिला, बालबालिका, जेष्ठ नागरिकलाई महत्त्वका साथ राखिएको छ।"
शुक्लागण्डकी नगरपालिकाको बजेट १ अर्ब २२ करोड,"तनहुँ : जिल्लाको शुक्लागण्डकी नगरपालिकाले आगामी आर्थिक वर्ष ०७९८० का लागि १ अर्ब २२ करोड १६ लाख ३१ हजार ८ सय २० रुपैयाँको अनुमानित बजेट सार्वजनिक गरेको छ। शुक्रबार आयोजित ११ औँ नगर सभामा नगर प्रमुख कृष्णराज पण्डितले आगामी वर्षका लागि अनुमानित बजेट प्रस्तुत गरेका हुन्। समानीकरण अनुदान संघबाट रु १६ करोड ३१ लख, राजश्व बाँडफाँट संघबाट रु १२ करोड ९८ लाख ९० हजार, शशर्त अनुदान रु ४१ करोड ९ लाख, समानीकरण अनुदान प्रदेशबाट रु १ करोड ९९ लाख ८८ हजार, राजश्व बाँडफाँट प्रदेशबाट रु १ करोड ६४ लाख ६३ हजार, प्रदेश समपुरक अनुदानबाट रु ७० लाख, आन्तरिक आयबाट रु १५ करोड ८२ लाख ५० हजार, सामाजिक सुरक्षा भत्ता अन्तरसरकारी अख्तियारीबाट रु २५ करोड, गरिबसँग विश्वेसर कार्यक्रमबाट रु ६ लाख,सडकबोर्डबाट रु ६० लाख, घरजग्गा रजिष्ट्रेशन शुल्कबाट रु २ करोड ९४ लाख ४० हजार ८ सय २०, जनसहभागिताबाट रु ३ करोड आय हुने अनुमान गरिएको छ। त्यस्तै व्ययतर्फ विषयगततर्फ रु २४ करोड ९५ लाख ३१ हजार ८ सय २०, शशर्त अनुदानतर्फ रु ४१ करोड ९ लाख, प्रदेश समपुरकतर्फ रु ७० लाख, वडागत सिलिङ रु ९ करोड ७६ लाख, सडकबोडतर्फ रु ६० लाख, गरिबसँग विशेश्वरतर्फ रु ६ लाख, चालु खर्चतर्फ रु १७ करोड, सामाजिक सुरक्षातर्फ रु २५ करोड, जनसहभागितातर्फ रु ३ करोड खर्च हुने अनुमान गरिएको छ। उक्त अनुमानित बजेटबाट पुर्वाधारतर्फ रु ३४ करोड ३३ लाख २१ हजार ८ सय २०, सामाजिक विकासतर्फ शिक्षामा रु १ करोड ६८ लाख ६० हजार, युवा तथा खेलकुदमा ७६ लाख, स्वास्थ्यमा रु १ करोड ३ लाख, आर्युवेदतर्फ ६ लाख, लक्षित वर्ग कार्यक्रमतर्फ रु ७० लाख, संस्कृति प्रवद्र्धन रु १५ लाख र सामाजिक विकास शाखातर्फ ६ लाख ५० हजार गरी कुल रु ४ करोड, ४५ लाख १० हजार , आर्थिक विकासतर्फ कृषि सेवातर्फ रु ६२ लाख, पशु सेवातर्फ रु ६५ लाख, उद्योगतर्फ रु २५ लाख गरी कुल रु १ करोड ५२ लाख, सुशासन तथा संस्थागत क्षमता विकासतर्फ रु २ करोड ७९ लाख, वातावरण तथा विपद्तर्फ १ करोड ४६ लाख अनुमान गरिएको छ। ११ औँ नगर सभामा आगामी आर्थिक बर्ष २०७९०८० को नीति तथा कार्यक्रम प्रस्तुत गर्दै नगर उपप्रमुख खुमबहादुर विकले सामुदायिक तथा संसथागत विद्यालयहरुबाट लिइने मासिक शिक्षण शुल्क, भर्ना शुल्क, प्रमाणपत्र शुल्क लगायतका शुल्क नगरपालिकाको स्वीकृतिमा मात्र लिन पाउने व्यवस्था गरिने बताएका छन्।"
जनश्रमदान गर्ने नीति हटाउँछु : खानेपानी मन्त्री चौधरी,"सिरहा : खानेपानी मन्त्री उमाकान्त चौधरीले खानेपानी आयोजनामा स्थानीय उपभोक्ताबाट लगाइने जनश्रमदानको नीति हटाउने बताएका छन्। त्यसको लागि पहल पनि थालिसकेको उनले जानकारी गराए। शुक्रबार लहान नगरपालिकाको १० औं नगरसभाको उद्घाटन सत्रलाई सम्बोधन गर्दै मन्त्री चौधरीले जनश्रमदानको नीतिका कारण हजारौ खोनपानी आयोजनाहरु अलपत्र अवस्थामा रहेको सुनाए। लहान आएपछि मन्त्री चौधरीलाई खानेपानीको समस्या रहेको वडाहरुमा नगरप्रमुख महेश चौधरीले अवलोकन गराएका थिए। २०३० प्रतिशत खानेपानी आयोजनामा जनश्रमदान वापत स्थानीय पैसा लगाउनुपर्ने नीति छ। त्यसले आयोजनाहरु अलपत्र परेको देखिएको छ,उनले भने,यहीको दर्जनौँ आयोजनामा ८० प्रतिशत काम भएर पनि सञ्चालनमा आउन सकेको देखिएन। जनताले पानी खान पाएको छैन। यो नीति हटाएर सरकारी पक्षबाटै सम्पूर्ण बजेट व्यवस्थापनको काम हुनुपर्ने उनले बताए। मन्त्री चौधरीले लहानवासीको लागि एक घर,एक धाराको अवधारणा अनुसार २४ घण्टा शुद्ध खानेपानीको व्यवस्था गर्ने योजनाहरु कार्यान्वयनमा ल्याउने बताए। लहान बजारको ढल निकासका लागि मन्त्रालयबाट बजेट विनियोजन गरिने पनि आश्वासन व्यक्त गरे। ढल निर्माणका लागि नगरपालिकाले व्यहोर्नुपर्ने रकमका लागि नगरसभाबाट १ करोड रुपैयाँ विनियोजन गरिएको नगरप्रमुख महेश चौधरीले जानकारी गराएको छ। आफु स्वास्थ्य मन्त्री हुँदा लहानमा बाल अस्पताल बनाउन ल्याएको अवगत गराउँदै त्यो योजना पनि पूरा गर्ने बताए। किसानहरुको लागि मल खाद्यको व्यवस्था सरकारले मिलाइरहेको मन्त्री चौधरीले जानकारी गराएका थिए। जन्मसिद्ध नागरिकका सन्तानलाई नागरिकताको समस्या चाडै समाधान सरकारले गरिरहेको उनले सुनाए।"
विदुर नगर परिषद सुरु नै नभई स्थगित,नुवाकोट : विदुर नगरपाालिकको दोस्रो नगरसभाको पहिलो अधिवेशन सुरु नै नभई स्थगित भएको छ। कार्यपालिकमा छलफल नै नगरी नीति तथा कार्यक्रम ल्याउन लागिएको जनाउँदै विरोध गरिएको हो। विदुर नगरपालिकामा बहुमत कार्यपालिका सदस्यहरुको बैठक राखेर नगरका योजना तथा कार्यक्रम सार्वजनिक गरेर त्यसलाई पारित गरेरमात्र कार्यक्रम ल्याइनु पर्नेमा नेतृत्वले एकतर्फिरुपमा बजेट लयाउन लागेपछि बहुमत सदस्यहरुले विरोध गरेका छन्। नगर सभा यहि असार १४ गते मंगलबारका लागि बोलाइएको छ। नगरपालिकाले आगामी आर्थिक वर्ष २०७९८० को नीति तथा कार्यक्रम तथा वार्षिक बजेट सार्वजनिक गर्न आयोजित नगरसभाको बैठकमा पेश नगरिकनै नगर परिषदमा पेश गर्ने निर्णय गरेको जनाउँदै बहुमत जनप्रतिनिधिहरुले विरोध जनाएपछि नगर सभा स्थगित भएको हो। नगरसभामा नेकपा एमालेबाट प्रतिनिधित्व गर्ने जनप्रतिनिधिहरुले नियमसंगत ढंगले नगरसभा संचालन नगरेकोले आफूहरुले असहमति जनाएको कार्यापालिका सदस्य तथा विदुर१ का वडाध्यक्ष लेनिन रन्जितले बताए। बिवादकाबीच गणपुरक संख्या नपुगेको जनाउँदै मेयर राजन श्रेष्ठले बोलाइएको नगरसभा चार दिनका लागि स्थगित भएको घोषणा गरेका थिए। दलीय सहमति र नगर सन्चालन कार्यविधि अनुसार नवनिर्वाचित नेतृत्व अगाडि बढ्न नसकेको कारण नगरको नीति र पद्धतीलाई आत्मसात गर्न आफूहरुले माग गरेको वडाध्यक्ष रन्जितले बताए। अन्तरसरकारी वित्त व्यवस्था ऐनको दफा २१ मा स्थानीय तहले असार १० गतेभित्र आआफ्नो सभामा आगामी वर्षको बजेट पेस गर्नुपर्ने कानुनी व्यवस्था गरेअनुसार विदुर नगरपालिकाले शुक्रबार आफ्नो सभामा बजेट पेस गर्ने तयारी गरेको थियो। विदुरको इतिहासमा पहिलो पटक नगर सभा स्थगित भएको हो।
सप्तरीका पाँच वटा पालिकाले समयमा गरेनन् सभा,"राजविराज : स्थानीय तहमा नयाँ आर्थिक वर्षका लागि बजेट पेस गर्न ऐनले तोकेको मितिभित्र सप्तरीको पाँच वटा स्थानीय तहले नगरगाउँसभा गर्न सकेनन्। नगरपालिकामा सप्तकोशी, बोदेबर्साइन र हनुमाननगर कंकालिनी तथा गाउँपालिकामा महादेवा र बलान विहुलको तयारी नपुगेकोले सभा गर्न नसकेका हुन्। स्थानीय सरकार सञ्चालन ऐन २०७४ ले आगामी आर्थिक वर्षका लागि तय हुने बजेट कार्यक्रमको व्यवस्था गरेको छ। ऐनअनुसार स्थानीय तहको उपप्रमुख, उपाध्यक्ष वा कार्यपालिकाले तोकेको कार्यपालिकाको कुनै सदस्यले वर्षको राजस्व र ब्यय (बजेट)को अनुमान कार्यपालिकाबाट स्वीकृत गराई असार १० गतेभित्र सभामा पेस गरिसक्नुपर्ने व्यवस्था छ। तोकिएको समयमा बजेट प्रस्तुत नगर्ने स्थानीय तहको भने अनुदान रोकिनसक्ने कानुनी व्यवस्था छ। ऐनअनुसार सबै स्थानीय तहले असार १० गतेभित्र बजेट ल्याइसक्नुपर्ने उल्लेख छ। ऐनको दफा ७१ को उपदफा १ मा बजेट कार्यक्रमसम्बन्धी विषय उल्लेख छ। बजेट कार्यक्रम कसरी तय गर्ने, कसले सार्वजनिक गर्ने र कसरी पास गर्ने भन्ने व्यवस्था ऐनमा उल्लेख छ। सप्तरीको १८ स्थानीय तहमध्ये १३ वटा पालिकाले भने वार्षिक नीति तथा कार्यक्रम र बजेट नगरगाउँसभामा प्रस्तुत गरेको छ। कानुनले बजेट प्रस्तुत गर्ने अधिकार पालिका प्रमुख वा अध्यक्षलाई नभएर उपप्रमुख वा उपाध्यक्षलाई दिएकोले बजेट प्रस्तुत गर्ने दिन पालिकाका उपप्रमुख एवं उपाध्यक्षलाई शक्तिशाली मानिन्छन्। सप्तरीमा सभा भएका कतिपय पालिकामा नीति, कार्यक्रम मात्र नभई बजेट समेत प्रमुखअध्यक्षले नै प्रस्तुत गरेका छन्। यसरी उपप्रमुखउपाध्यक्षले बजेट प्रस्तुत नगरी पालिका प्रमुखअध्यक्षले गर्दा सभाको अध्यक्षता उपप्रमुखउपाध्यक्षले गर्न पाउने कानुनी व्यवस्था छ। सभा गर्न नसकेका पालिकाहरुले असार २५ गतेभित्र बजेट पारित गरिसक्ने गरी तयारीमा लागेको जनाएको छ। वार्षिक राजस्व र व्ययमा गत आर्थिक वर्षको राजस्व र व्ययको यथार्थ विवरणका साथै चालु आर्थिक वर्षको अन्तिमसम्म हुने आम्दानी र खर्चको संशोधित अनुमान पेश गर्नुपर्ने हुन्छ। जसमा आगामी आर्थिक वर्षको योजना तथा कार्यक्रम र आयव्ययको अनुमानित विवरण खुलाउनुपर्नेछ। आन्तरिक स्रोत, अनुदान र राजस्व बाँडफाँट स्थानीय तहको मुख्य बजेटको स्रोत हुन्। निश्चित क्षेत्रको कर स्थानीयले नै उठाउन पाउने आन्तरिक स्रोत, प्रदेश सरकार र संघले प्रदान गर्ने अनुदान तथा समग्र देशमा उठेको राजश्वको संघीय सरकारद्वारा हुने बाँडफाँट अनुमान गरेर नै अनुमानित बजेट प्रस्तुत गरिन्छ। चार प्रकारका अनुदानमा समानीकरण, समपूरक, विशेष र सर्शत अनुदान हुन्छन्। समानीकरण र सशर्त अनुदान देशभरिका सबै पालिकाले पाउँछन् भने अन्य अनुदान निश्चित दायरामा पर्नेले मात्र पाउने व्यवस्था छ। संघ तथा प्रदेश सरकारले स्थानीय तहलाई दिने अनुदानको घोषणा गरिसकेका छन्। जेठ १५ गते संघले सार्वजनिक गरेको बजेट र असार १ गते प्रदेश सरकारले सर्वजनिक गरेको बजेटमा अनुदानको घोषणा भइसकेको छ। वार्षिक बजेट कार्यक्रम नै प्रस्तुत र सार्वजनिक नगर्ने पालिकाहरु पनि यसअघि सप्तरीमा देखिएको थियो। त्यस्ता पालिकाहरुलाई संघीय सरकारले कुनै कारबाही गर्न नसक्ने तर संघीय सरकारले प्रदान गर्ने अनुदान भने रोक्न सक्ने ऐनमा उल्लेख छ।"
दाङका दुई उपमहानगरको बजेट ४ अर्ब १८ करोड,"दाङ : दाङका दुई उपमहानगरपालिकाले आर्थिक वर्ष २०७९०८०को लागि बजेट सार्वजनिक गरेका छन। शुक्रवार दुई उपमहानगरपालिकाले बजेट सार्वजनिक गरेका हुन्। तुलसीपुर र घोराहीको बजेट ४ अर्ब १८ करोड रहेको छ। दुई उपमहानगर, १ नगर र ७ गाउँपालिका रहेको दाङमा आर्थिक गत वर्षकै हाराहारीमा बजेट सार्वजनिक भएको छ। जिल्लाको घोराही उपमहानगरपालिकाले बजेटको आकार सबैभन्दा धेरै रहेको छ। घोराहीमा यस पटक २ अर्ब ३२ करोडको बजेट सार्वजनिक भएको छ। तुलसीपुर उपमहानगरपालिकाले यस वर्ष बजेटको आकार गत वर्षभन्दा घटाएर सार्वजनिक गरेको छ। तुलसीपुरमा १ अर्ब ८६ करोड ४७ लाख ७९ हजार बजेट सार्वजनिक गरिएको छ। गत वर्ष ३ अर्बको हाराहारीमा रहेको थियो। तुलसीपुरको बजेट १ अर्ब ८६ करोड तुलसीपुर उपमहानगरपालिकाले आर्थिक वर्ष २०७९८० लागि बजेट सार्वजनिक गरेको छ। उपमहानगरपालिकाले चालु र पुँजीगत गरी कुल १ अर्ब ८६ करोड ४७ लाख ७९ हजार बजेट ल्याएको हो। तुलसीपुर उपप्रमुख स्यानी चौधरीले शुक्रबार चालुतर्फ ४७ करोड ७२ लाख ७७ हजार र पुँजीगततर्फ १ अर्ब ३७ करोड ९७ लाख गरी कुल १ अर्ब ८६ करोड ४७ लाख ७९ हजारको बजेट प्रस्तुत गरिन्। कृषि, शिक्षा र स्वास्थ्यलाई विशेष प्राथमिकतामा राखेर तुलसीपुरले आन्तरिक श्रोततर्फ ३० करोड १२ लाख, स्थानीय तह राजश्व मालपोत रजिष्टेशनवाट रु १० करोड, अल्या बैक मौज्दातबाट ४ करोड ५० लाखगरी आन्तरीक आम्दानी तर्फ ४४ करोड ६२ लाख बजेट अनुमान गरिएको छ। बजेटमा संघ र प्रदेश सरकारबाट प्राप्त अनुदान रकम सार्वजनिक गरिएको छ। जसमा संघीय सरकारबाट १ अर्ब २२ करोड ९८ लाख ३ हजार र प्रदेश सरकारबाट प्राप्त अनुदान रकम १० करोड २७ लाख ७६ हजार बजेट रहेको छ। संघीय सरकारबाट प्राप्त समानिकरण अनुदानतर्फ ३३ करोड ६२ लाख, सशर्त अनुदानतर्फ ६२ करोड ९१ लाख, समपुरक अनुदानतर्फ १ करोड ६० लाख, विशेष अनुदानतर्फ १ करोड ३० लाख र राजश्व बाँडफाड रकम २३ करोड ५५ लाख ३ हजार बजेट रहेको छ। बजेटमा प्रदेश सरकारबाट प्राप्त अनुदान समानिकरण अनुदानतर्फ १ करोड ५६ लाख, सशर्त अनुदान १ करोड घोराहीको बजेट २ अर्ब ३२ करोड घोराही उपमहानगरपालिकाले आगामी आर्थिक वर्ष २०७९८०का लागि २ अर्ब ३२ करोड ९० लाखको बजेट ल्याएको छ। शुक्रबार दोस्रो नगरसभाको पहिलो अधिवेशनमा उपप्रमुख हुमा डिसीले चालू तर्फ १ अर्ब २५ करोड ४० लाख ८१ हजार र पूँजीगत तर्फ १ अर्ब ७ करोड ४९ लाख १० हजारको बजेट प्रस्तुत गरेकी हुन्। बजेट स्रोत मध्ये आन्तरिक आयव्ययबाट ३२ करोड, संघीय वित्तिय समानिकरण अनुदानबाट ३५ करोड ९५ लाख, संघीय राजस्व बाँडफाँडबाट २५ करोड ७६ लाख ५८ हजार, संघीय रोयल्टी बाँडफाँडबाट ७ लाख, संघीय सशर्त अनुदानबाट ७१ करोड २ लाख रहने छ। त्यस्तै संघीय समपुरक अनुदानबाट १ करोड र संघीय विशेष अनुदानबाट २ करोड आय रहेको छ। डिसीका अनुसार प्रदेश समपुरक अनुदानबाट ३ करोड र प्रदेश विशेष अनुदानबाट ८० लाख खर्च बेहोरिने छ। यसबाट अपुग हुने रकम ५३ करोड ५८ लाख र गत आर्थिक वर्षको बैंक मौज्दाताबाट बेहोरिने उल्लेख छ। उपमहानगरले आर्थिक वर्षको लागि शिक्षालाइ प्राथमिकता राख्दै बजेट ल्याएको छ। शिक्षालाइ सबै वर्गमा पहुँच विस्तार गर्दै शैक्षिक गुणस्तरीय सुधार गर्न भन्दै शिक्षा, युवा तथा खेलकुदका लागि १३ करोड ४७ लाख बिनियोजन गरिएको छ। त्यस्तै घोराहीलाई सफा, स्वच्छ र सुन्दर नगरमा बनाउन भन्दै सरसफाइ ब्यवस्थापनतर्फ ८७ लाख ६० हजार छुट्टयाइएको छ। त्यस्तै कृषिमा १ करोड १२ लाख र पशुमा ७७ लाख २० हजार छुट्टयाइएको छ। गत आर्थिक वर्षमा उपमहानगरले २ अर्ब २० करोड २८ लाख बजेट ल्याएको थियो। गत वर्षको तुलनामा यस आर्थिक बर्षमा १२ करोड बजेट बढेको छ।"
मन्त्रीले मच्चाए एकीकृत समाजवादीमा लफडा,"काठमाडौं : फिर्ता बोलाउने पार्टीको निर्णयविरुद्ध उभिएका एकीकृत समाजवादीका मन्त्रीहरूले संसदीय दलको बैठक बोलाउन माग गरेका छन्। मन्त्री फेर्ने पार्टी निर्णयविरुद्ध खुलेआम उत्रिएका उनीहरूले नेतृत्वसँग उल्टै दलको बैठक माग गरेका हुन। पार्टीले आफूहरूमाथि अपराधीको जस्तो व्यवहार गरेको र नयाँ मन्त्रीको नाम सन्तुलित नभएको भन्दै उनीहरूले आठबुँदे ध्यानाकर्षण पत्र पार्टीमा पेस गरेका छन्। पर्यटनमन्त्री प्रेम आले, सहरी विकासमन्त्री रामकुमारी झाँक्री, श्रममन्त्री कृष्णकुमार श्रेष्ठ र स्वास्थ्यमन्त्री विरोध खतिवडाले लिखित ध्यानाकर्षण गरेका हुन्। ध्यानाकर्षण पत्रमा उनीहरूले ६ जना अन्य सांसदको पनि हस्ताक्षर संकलन गरेका छन। पार्टी निर्णयको विरोधमा मन्त्रीहरू खुलेआम उत्रेपछि एकीकृत समाजवादीमा लफडा मच्चिएको छ। एकीकृत समाजवादीका मन्त्रीहरूले पद जोगाउन प्रधानमन्त्री शेरबहादुर देउवादेखि माओवादी केन्द्रका अध्यक्ष प्रचण्डसम्म गुहारेका छन्। उनीहरूले मन्त्री फेर्ने निर्णयमा पुनर्विचारका लागि पार्टी अध्यक्ष माधव नेपाललाई दबाब दिन प्रधानमन्त्री देउवा र माओवादी केन्द्रका अध्यक्ष प्रचण्डसँग आग्रह गरेका छन्। यता अध्यक्ष नेपालले भने पार्टी निर्णय कार्यान्वयन गर्न मन्त्रीहरूलाई निर्देशन दिएका छन्। शुक्रबारबाट सुरु भएको पोलिटब्युरो बैठकमा अध्यक्ष नेपालले पार्टीले गरेको निर्णयमा तलमाथि नहुने भन्दै कार्यान्वयनका पक्षमा उभिन मन्त्रीहरूलाई निर्देशन दिएको प्रवक्ता जगन्नाथ खतिवडाले जानकारी दिए। प्रतिनिधिसभामा २४ जना सांसद रहेको समाजवादी पार्टीमा १० जना सांसदहरूले छुट्टै हस्ताक्षर चलाए। मन्त्रीहरूसँगै कृष्णलाल महर्जन, गोपालबहादुर बम, वीनादेवी बुढाथोकी, पुष्पाकुमारी कर्ण कायस्थ, धनबहादुर बुढा र नीरा जैरुले पनि हस्ताक्षर गरेका छन्। असन्तुष्टि भए पार्टीमा कुरा राख्न पाइन्छ। तर यसरी हस्ताक्षर नै संकलन गरेर दबाब दिने कुरा अराजकता हो, पार्टीका एक पदाधिकारीले भने, भोलि (शनिबार) सम्म पर्खिन्छौ। नभए पार्टीले कडाखाले निर्णय गर्छ होला। तर कडा निर्णय केकस्तो हुने भन्ने उनले खुलाउन चाहेनन्। श्रममन्त्री श्रेष्ठले मन्त्री हेरफेरको बहानामा पार्टीले गलत तरिका अपनाएको गुनासो गरे। बजेट पास भएपछि छोड्छौैं भन्दा पनि पार्टीले कुरा सुनेन, उनले भने, हामीमाथि त अपराधीलाई जस्तो व्यवहार गरियो। एकीकृत समाजवादीका सचिव मेटमणि चौधरीले पार्टीले सिफारिस गरेको निर्णय कार्यान्वयनमा माओवादी अध्यक्ष प्रचण्डले चलखेल गरेको आरोप लगाए। सत्ता गठबन्धनको एउटा प्रमुख दलको सिफारिस कार्यान्वयन हुँदैन भने गठबन्धनमा बस्नुको औचित्य किन त ? चौधरीले प्रतिप्रश्न गरे, प्रचण्डजीले आफ्नो पार्टीमा पहिरो जाने डरले प्रधानमन्त्रीलाई प्रभावित पार्नु भएको छ। पार्टीका साथीहरूमा पनि नैतिकता देखिएन। ६ महिनाका लागि मन्त्री बनेका नेताहरूले ९ महिना बिताइसक्दा पनि पार्टीको निर्णय कार्यान्वयन गर्न नचाहनु विडम्बना भएको बताए। नैतिकता भए राजीनामा दिनुपथ्र्यो, उनले भने, उल्टै कुन नैतिकताले आठबुँदे ध्यानाकर्षण बुझाउनुभयो त। प्रमुख सचेतक जीवनराम श्रेष्ठले मन्त्री फेरबदलबारेको निर्णय छिट्टै कार्यान्वयन हुने बताए। मन्त्री हेरफेरको निर्णय प्रक्रियामा स्वास्थ्यमन्त्री खतिवडा र सहरीमन्त्री झाँक्री पनि सहभागी भएको उनले बताए। पार्टी उपाध्यक्ष एवं बाग्मतीका मुख्यमन्त्री राजेन्द्रप्रसाद पाण्डेले मन्त्री फिर्ता बोलाउने निर्णय केही हतारमा भएको बताए। फेरबदलको अन्तिम निर्णय शनिबार साँझसम्ममा हुन्छ। अहिलेका साथीहरू जान्छन्। नयाँ साथीहरू आउनुहुन्छ, पाण्डेले भने। किन भएन मन्त्री हेरफेर ? मन्त्री फेरबदलमा प्रचण्डको आनाकानी किन ? एकीकृत समाजवादीमा चर्को विवाद, मन्त्रीसहित १० सांसदले बुझाए ८ बुँदे ध्यानाकर्षण पत्र मन्त्री हेरफेरको निर्णयले एकीकृत समाजवादीमा विद्रोह, के छ ध्यानाकर्षण पत्रमा ? भोलिसम्म नयाँ मन्त्री आउने भन्दै राजेन्द्र पाण्डेले भने अहिलेका साथीहरु घर जान्छन्"
"कांग्रेसको प्रशिक्षण प्रतिष्ठान प्रमुखमा उपसभापति खड्का, दुई भातृसंगठनको अध्यक्ष नियुक्ति","काठमाडौं : नेपाली कांग्रेसका उपसभापति पूर्णबहादुर खड्कालाई पार्टीको केन्द्रीय नीति, अनुसन्धान तथा प्रशिक्षण प्रतिष्ठानको प्रमुखमा मनोनीत गरिएको छ। सभापति शेरबहादुर देउवाले विधानको धारा ३६ र पार्टी नियमावली २०७६ को नियम ३३ बमोजिम खड्कालाई उक्त जिम्मेवारी तोकेका हुन्। त्यस्तै १५ चैत २०७८ को केन्द्रीय कार्यसमिति बैठकको निर्णयअनुसार नेपाल किसान संघ र नेपाल आदिवासी जनजाति संघको अध्यक्ष पदमा समेत मनोनीत गरिएको छ। सभापति देउवाले किसान संघको अध्यक्षमा गणेश तिमिल्सिना र जनजाति संघको अध्यक्षमा ओमबहादुर थापा घर्तीलाई नियुक्त गरेको मुख्य सचिव कृष्णप्रसाद पौडेलले जानकारी दिए।"
देशका ९२८ मध्ये ६८१ पुस्तकालय बन्द,"काठमाडौं : देशभरका ६८१ पुस्तकालय बन्द भएको पाइएको छ। विस १९७४ देखि हालसम्म खुलेका ९२८ पुस्तकालयमध्ये राम्रोसँग सञ्चालन भइरहेका पुस्तकालयको संख्या जम्मा २२७ मात्रै रहेका छन्। केही भने जेनतेन चलिरहेका पाइएको छ। रिड नेपाल र शान्ति भोलुन्टियर एसोसिएसनको सहकार्यमा शिक्षा मन्त्रालयले गरेको सर्भेले यस्तो देखाएको छ। सर्भेको विस्तृत रिपोर्ट आगामी असार १५ र १६ गते हुने सार्वजनिक तथा सामुदायिक पुस्तकालयहरुको दोस्रो राष्ट्रिय सम्मेलनमा सार्वजनिक गरिने शिक्षा मन्त्रालयका उपसचिव यादवचन्द्र निरौलाले जानकारी दिए। उनले देशभरका पुस्तकालयहरुलाई ६० बढी प्रश्नहरु सोधेर सर्भे गरिएको जानकारी दिए। दोस्रो राष्ट्रिय सम्मेलनबारे जानकारी दिन आयोजित पत्रकार सम्मेलनमा उपसचिव निरौलालले हाल: नेपालमा पूर्ण सरकारी अनुदानमा चलेका सार्वजनिक पुस्तकालयहरु नगन्य रहेपनि सरकारले ७५३ वटै स्थानीय तहमा सार्वजनिक पुस्तकालय खोल्ने तयारी गरिरहेको जानकारी दिए। निरौलाका अनुसार सरकारले ९८ पुस्तकालयलाई १ देखि १० लाख अनुदान दिएको छ। त्यस्तै पत्रकार सम्मेलनमा बोल्दै रिड नेपालका भोलाकुमार श्रेष्ठले नेपालमा स्थायी स्रोत बिनै लहैलहैमा पुस्तकालय खोलिनाले धेरै पुस्तकालयहरु लमोसमय सञ्चालन हुन नसकेको बताए। रिड नेपालले हालः नेपालका ४३ जिल्लाका ६९ ठाउँमा पुस्तकालयहरु सञ्चालन गरेको साथै, ती सबै दीगो विकासका कार्यक्रमसँग जोडिएकाले निर्वाध सञ्चालन भइरहेका श्रेष्ठले स्पष्ट पारे। रिड नेपालले सञ्चालन गरेका पुस्तकालय समुदाय र दीगो विकाससँग जोडियो, श्रेष्ठले भने, हामीले दीगो विकासका लागि हरेकलाई १० लाख बिउ पुँजी दियौं। समुदायमा आधारित भएर सञ्चालन गर्दा पुस्तकालयलाई निरन्तरता दिन सहज हुने गरेको उनले अनुभव सुनाए। रिड नेपालका पुस्तकालयले बालक, युवा र वृद्ध सबैलाई जोड्ने काम गरेको श्रेष्ठको भनाइ थियो। त्यस्तै शान्ति भोलुन्टियर एसोसिएसनका विनोद गुरुङले सरकारले सार्वजनिक पुस्तकालयको संख्या बढाउनुपर्नेमा जोड दिए। पुस्तकालय सर्वसाधरण जनताको विश्वविद्यालय भएको भन्दै हरेक स्थानीय तहमा पुस्तकालय खोलिनुपर्ने उनको भनाइ थियो। रिड नेपालका चिज कुमार श्रेष्ठले सरकारले अनुदानले चलेका पुस्तकालयहरु दीगो विकासका योजना र समुदायको स्वामित्व नहुँदा भटाभट बन्द भइरहे पनि रिड नेपालले ३१ वर्ष अघि देखि सुरु गरेका पुस्तकालयहरु अझैसम्म मज्जाले सञ्चालन भइरहेका बताए।"
"जीतपुरसिमराको नगर सभा स्थगित, प्रमुखले एकलौटी गरेको आरोप","सिमरा : जीतपुरसिमरा उपमहानगरपालिकाको छैठौं नगर सभा सुरु नै नभई स्थगित भएको छ। कार्यपालिका बैठकमा निर्णय नै नगरी निति तथा कार्यक्रम र वडा सिलिङ् ल्याउन खोजिएको भन्दै वडाध्यक्ष र कार्यपालिका सदस्यले विरोध जनाएपछि सभा सुरु हुन नसकेको हो। नगर सभामा प्रस्तुत हुनुअघि नीति तथा कार्यक्रम र वडा सिलिङ्कको विषयमा छलफल हुनुपर्ने वडाध्यक्ष र कार्यपालिका सदस्यको भनाई थियो। सभा सुरु हुनुअघि वडाको नीति तथा कार्यक्रम र वडाको बजेट निर्धारण गर्न प्रमुख पौडेलसँग आग्रह गरेका वडाध्यक्ष र कार्यपालिकाले त्यसपछि मात्रै सभालाई अघि बढाउन माग गरेका थिए। तर वडाध्यक्ष र कार्यपालिका सदस्यको मागका विषयमा छलफल हुन नसकेपछि प्रमुख पौडेलले सभा स्थगित गरेका हुन्। नगर प्रमुख राजन पौडेलले गणपुरक संख्या नपुगेको भन्दै सभा स्थगित भएको घोषणा गरेका थिए। पौडेलले गणपुरक संख्या नपुगेको बताईरहदा सभा हल भने नगर सभा सदस्यले भरिएको थियो। नगर सभाको विषयमा असहमती जनाएका नगर सभा सदस्यले उपस्थिती पुस्तिकामा हस्ताक्षर नगरेका कारण गणपुरक संख्या नपुगेको हो। नेकपा माओवादी केन्द्रबाहेक अन्य दलबाट निर्वाचित वडाध्यक्ष, कार्यपालिका सदस्य र नगर सभा सदस्यबाट अधिकांशले उपस्थिती जनाएका थिएनन्। बिहान ११ बजेका लागि बोलाइएको बैठक करिब ३ बजेसम्म सुरु नभएपछि प्रमुख पौडेलले स्थगित गरेका थिए। स्थगित गरिएको सभाको अर्को मिति भने तोकिएको छैन। हामीलाई अन्यौलमा राखेर सभा हुँदैन कार्यपालिका बैठकमा नीति तथा कार्यक्रम र वडाको सिलिङका विषयमा छलफल नभएको भन्दै वडाध्यक्षहरुले चर्को असन्तुष्टी जनाएका छन्। उपमहानगरपालिकाले ल्याउन निति तथा कार्यक्रम सबै क्षेत्रलाई सम्बोधन गर्ने गरी आउनुपर्ने भएका कारण छलफल हुनुपर्ने वडाध्यक्ष र कार्यपालिका सदस्यको माग थियो। तर नीति तथा कार्यक्रमको विषयमा कार्यपालिका बैठकमा छलफल हुन नपाएपछि वडाध्यक्षले असन्तुष्टी जनाएका हुन्। नीति तथा कार्यक्रम र वडाको बजेटका विषयमा छलफल गर्न विहिबार कार्यपालिका बैठक बोलाइएको थियो। दिउँसो बोलाईको बैठक राति आठ बजेसम्म पनि सुरु हुन नसकेपछि सबै कार्यपालिका सदस्य घर फर्किएका थिए। राति ८ बजेसम्म कार्यपालिका सदस्य नगर प्रमुख पौडेललाई पर्खिएर बसेका थिए। आफ्नो कार्यकक्षमा बसेर नगर प्रमुख पौडेल सभाहलमा गएनन्। नगर प्रमुख छलफलका लागि नआएपछि कार्यपालिका सदस्य घर फर्किएका थिए। कार्यपालिका सदस्य घर फकिएको केही समयपछि नगर सभामा उपस्थित हुन मोबाईल म्यासेजमार्फत सबै नगर सभा सदस्यलाई खबर गरिएको थियो। बैठकका लागि रातिसम्म उपमहानगरपालिकामा पर्खिएर बसेका कार्यपालिका सदस्य अचानक नगर सभाको खबर आएपछि अचम्मित बनेका थिए। सभामा जानुअघि नीति तथा कार्यक्रम र वडाको बजेटका विषयमा छलफल हुनुपर्छ भनेर सबै कार्यपालिका सदस्यले भन्दै आएका थियौ वडा नं १ का अध्यक्ष हिराबहादुर गुरुङ्ले भने त्यसैले हामी रातिसम्म भएपनि छलफलका लागि पर्खियौ। तर मेयरसाप सभाहलमा नआएपछि हामी फर्कियौ र फर्किएको केही समयपछि मोबाईलमा म्यासेज आयो। कार्यपालिकामा छलफल गरेर मात्रै नगर सभामा जाने सहमती भएतापनि व्यवहारमा त्यस्तो नदेखिएपछि सबै वडाध्यक्ष र कार्यपालिका सदस्यले त्यसको विरोध गरेको गुरुङ्ले बताए। वडा नं १६ का वडाध्यक्ष हरिदेव खरेलले वडाको सिलिङको विषयमा बृहत् छलफल गरेर अघि बढ्न सुझाव दिएपनि कार्यान्यवन हुन नसकेको बताएका छन्। उनले बैठकमा छलफलनै नगरी ल्याइएको कार्यक्रम र बजेटप्रति असहमती जनाए। प्रमुख पौडेलको अमर्यादित शैली, उपप्रमुखले बोल्दाबोल्दै माईक खोस्ने प्रयास अन्यौलमा रहेको नगर सभाको विषयमा उपप्रमुख भोलाप्रसाद अधिकारीले आफ्ना भनाई राख्दै गर्दा नगर प्रमुख राजन पौडेलले अत्यन्तै अमर्यादित शैली देखाएका छन्। उपप्रमुखले बोलिरहेकै बेला पौडेलले पटकपटक माईक खोस्ने प्रयास गरेका थिए। अन्यौलमा रहेको सभाका विषयमा नगर सभा सदस्यलाई सम्बोधन गरिरहेका उपप्रमुखको माईक खोस्ने प्रयास गरेका पौडेल आक्रोशित देखिन्थे। आफ्नो र उपप्रमुखको पदिय गरिमा बिर्सिदै प्रमुख पौडेलले माईक खोस्न थालेपछि पत्रकारले उपप्रमुखलाई बोल्न दिनु भन्दै आग्रह गरेका थिए। प्रमुख पौडेलले यसअघि वडा नं ३ का अध्यक्ष तारा कार्कीले आफ्ना भनाई राख्ने क्रममा पनि माईक खोस्ने प्रयास गरेका थिए। अन्यौलमा रहेको नगर सभाको विषयमा छलफलबाट निष्कर्ष निकाल्नुपर्ने वडाध्यक्षको मागका विषयमा आफ्नो भनाई राखेका प्रमुख पौडेलले लगत्तै वडाध्यक्ष कार्कीले बोल्ने क्रममा माईक खोस्ने प्रयास गरेका थिए। कार्यक्रममै वडाध्यक्ष कार्कीले प्रमुख प्रशासकीय अधिकृत चेतकुमार पोखरेल बोल्ने क्रममा माईक खोसेका थिए। प्रमुख प्रशासकीय अधिकृत पोखरेलले नगर सभा स्थगित गर्ने कुरा चलेको र विधिवतरुपमा सभाको सुरुवात गर्न राष्ट्रिय धुन बजाउन आग्रह गरेलगत्तै कार्कीले माईक खोसेका हुन्।"
सिद्धार्थनगरले ल्यायो १ अर्ब ३४ करोडको बजेट,"भैरहवा : रुपन्देहीको सिद्धार्थनगर नगरपालिका(भैरहवा) ले आगामी आर्थिक वर्षमा २०७९८० को प्रस्तावित आय व्यय विवरण एवम नीति तथा कार्यक्रम सार्वजनिक गरेको छ। आर्थिक वर्ष २०७९८० मा संघ र प्रदेश सरकारबाट प्राप्त वित्तीय समानीकरण, सशर्त अनुदान, राजस्व बाँडफाँट, समपूरक अनुदान, विशेष अनुदान, दातृ निकायबाट प्राप्त रकम, राजस्व बाँडफाँडबाट प्राप्त हुने रकम, आन्तरिक आयबाट समेतबाट गरी १ अर्ब ३४ करोड ५४ लाख ३५ हजार बजेट ल्याईएको सिद्धार्थनगर नगरपालिकाको उपप्रमुख उमा अधिकारीले बताईन्। आर्थिक वर्ष २०७९८० को अनुमानित आय व्यय सार्वजनिक गर्दै नगरपालिकाकी उप प्रमुख उमा अधिकारीले बजेट तथा कार्यक्रमका मुख्य उद्देश्यहरु मानव विकासलाई केन्द्रमा राखी नगरको दैनिक सेवा प्रवाहलाई नागरिकमैत्री बनाउने, वातावरण संरक्षण र पूर्वाधार दीगोपना हुने गरी निर्माण गर्ने, विकासका संवाहकको समुचित परिचालनद्वारा आर्थिक विकास, सन्तुलित र समावेशी विकासमा टेवा पुर्याउने रहेको बताइन। नगरपालिकाले बहुवर्षीय तथा क्रमागतमा रहेका योजनाहरुलाई सम्पन्न गर्ने र दिगो एवं वातावरणमैत्री हुने गरी आधारभूत शहरी पूर्वाधार निर्माणका कार्यक्रमलाई प्राथमिकता दिने बताएको छ। यसै गरि आधारभूत स्वास्थ्य सुविधा, शैक्षिक विकास र समावेशी विकासमा टेवा पुर्याउने कार्यक्रम संचालन गरिनेछ। कृषि, पर्यटन, सहकारी जस्ता आर्थिक विकासका क्षेत्रमा जोड दिइ रोजगारी सिर्जना र आयआर्जन वृद्धिमा प्रत्यक्ष योगदान पुयाउने कार्यक्रम सञ्चालन गरिने अधिकारीले बताइन। नगरको सौन्दर्यीकरण, सरसफाइ, वातावरणीय संरक्षण तथा पर्यावरणीय प्रवर्द्धन कार्यमा जोड दिईनेछ। संस्थागत विकास र सुशासन प्रवर्द्धनमा जोड दिई नागरिकमैत्री सेवा प्रवाह गरिने गरी बजेट बिनियोजन गरिएको अधिकारीको दावी छ । नगरपालिकाले जेष्ठ नागरिक आश्रय मिलन केन्द्र स्थापना गर्न १० लाख र सडक मानवमुक्त नगर बनाउन ३ लाख बजेट बिनियोजन गरिएको छ। यस्तै छाडा चौपाया ब्यवस्थापन गर्न कान्जी हाउस निर्माणका लागि १ करोड बिनियोजन गरिएको छ। बोटानिकल गार्डेनको डिपिआर निर्माणको लागि २० लाख र निर्माणाधिन नगरपालिकाको लागि ५ करोड ८० लाख बिनियोजन गरिएको छ। यस्तै नगरपालिकाले पशुपन्छी विकासतर्फ गाई भैसिको स्वच्छ दुध उत्पादन, चापाकटर वितरण, विभिन्न खोप सेवा, कृत्रिम गर्भाधानका लागि सामग्री तथा तरल नाइट्रोजन खरीद तथा ढुवानी, घाँसको बिउँ वितरण, नश्ल सुधारका लागि बोका वितरण, भकारो सुधार, गोठ सुधार, रोग नियन्त्रण तथा बाख्रापालन तालिम, माछाको भुरा तथा दाना वितरण, मिनरल तथा भिटामिन वितरण कार्यक्रम र कुकुर बन्ध्याकरणका लागि एकमुष्ठ ४६ लाख ७५ हजार रुपैयाँ विनियोजन गरेको छ। नगरपालिकाले शुक्रबार सार्वजनिक गरेको नीति तथा कार्यक्रममा नगरम मेयर सामूहिक बिवाह कार्यक्रम गरी फजुल खर्च नियन्त्रण गर्ने जनाएको छ। नगर प्रमुख इश्तियाक अहमद खानले नगरपालिकाले बिकास निर्माण काममा साना टुक्रे योजनालाइ निरुत्साहित गरि ठूला र देखिने खालका योजना सन्चालन गर्ने नीति लिएको जनाए। नगरलाई क्लिन सिटि, ग्रीन सिटि र वातावरण मैत्रीको रुपमा विकास गरिने नीति तथा कार्यक्रममा समावेश गरिएको उनले बताए। सिद्धार्थनगरलाई सधै हराभरा तथा वातावरणीय सन्तुलन राख्न नगर क्षेत्र भित्र रहेका सार्वजनिक स्थलहरुमा वृक्षारोपण कार्यक्रमलाई अभियानकै रुपमा संचालन गरिने नीति तथा कार्यक्रममा उल्लेख छ।"
एकीकृत समाजवादीको केन्द्रीय कमिटी बैठक भोलिदेखि,"काठमाडौं : नेकपा (एकीकृत समाजवादी)को असार ११ र १२ गते केन्द्रीय कमिटी बैठक बस्ने भएको छ। बैठकमा स्थानीय तह निर्वाचनको समीक्षा, आगामी कार्ययोजना, वर्तमान सङ्गठनात्मक अवस्था तथा त्यसका सम्भावना, निर्वाचनमुखी कार्ययोजनाका विषयमा छलफल गरिने पार्टीका उपमहासचिव एवं प्रचार विभाग प्रमुख जगन्नाथ खतिवडाले जानकारी दिए। पार्टी स्थापना भएको करिब आठ महिनाको अवधिमा देशव्यापीरूपमा भएका साङ्गठनिक विस्तार, राजनीतिक गतिविधि, जनसरोकारका विविध कार्य, जनतासँग भएका अन्तर्क्रियाका साथै प्राप्त भएका राजनीतिक उपलब्धिका बारे समीक्षा हुने ती बैठकमा जिल्ला, प्रदेशका वस्तुगत अवस्थाको सम्बन्धित नेताबाट रिपोर्टिङ गरी आवश्यक समीक्षाका साथै नयाँ कार्ययोजनारणनीति तयार गरिने छ। पार्टीको आज बसेको पोलिटब्यूरो बैठकले समसामयिक राजनीतिक विषयका साथै निर्वाचनको समीक्षा गरेको छ। केन्द्रीय कमिटीमा छलफल गरिने राजनीतिक, आर्थिक, साङ्गठनिक प्रतिवेदनमा समेत छलफल गरिएको छ। प्रचार विभाग प्रमुख खतिवडाका अनुसार प्रतिनिधिसभा र प्रदेशसभाको सबै सिटमा पार्टी आफ्नै धरातलमा एक्लै निर्वाचनमा प्रतिस्पर्धा गर्नुपर्ने विषयमा अधिकांश नेताको सुझाव आएको छ। गठबन्धनलाई आगामी निर्वाचनसम्म निन्ततरता दिने पक्षमा आफू रहेको भए पनि गठबन्धनले आफ्नो पार्टीलाई न्यायोचित व्यवहार नगरेमा आवश्यक निर्णय लिन स्वतन्त्र रहेको र परिस्थिति परिवर्तन पनि हुनसक्ने उनको भनाइ छ।"
कुकुरलाई बन्ध्याकरण गरी रेबिजविरुद्धको भ्याक्सिन,काठमाडौं : महोत्तरीको मटिहानी नगरपालिकाभित्रका एक सय कुकुरलाई बान्ध्याकरण गरी रेबिजविरुद्धको भ्याक्सिन लगाइएको छ। मटिहानी नगरपालिकाको आर्थिक र द जान गुडअल इन्स्टिच्युटको प्राविधिक सहयोगमा कुकुरलाई बान्ध्याकरण गरी रेबिजविरुद्धको भ्याक्सिन लगाइएको हो। कुकर बाझोपन कार्यक्रमअन्तर्गत नगरपालिकाका विभिन्न गाउँबाट सामुदायिक कुकुरहरुलाई पिक भ्यानमा ल्याए बान्ध्याकरण गरी रेबिजविरुद्धको भ्याक्सिन लगाइएको मटिहानी नगरपालिका मेयर हरिप्रसाद मण्डलले जनाए। महोत्तरीसहित तराईका बीस जिल्ला रेबिजको उच्च जोखिममा रहेको छ।
तोकिएकै समयमा उपस्थित हुन मन्त्रीहरुलाई राष्ट्रियसभा अध्यक्षको रुलिङ,"काठमाडौं : राष्ट्रियसभाका अध्यक्ष गणेशप्रसाद तिमिल्सिनाले मन्त्रीहरुलाई बैठकमा निर्धारीत समयमै उपस्थित हुन रुलिङ गरेका छन्। राष्ट्रियसभाको शुक्रबारको बैठकमा अध्यक्ष तिमिल्सिनाले सरकारमा सहभागी मन्त्रीहरुलाई बैठकको समयमै उपस्थित हुन रुलीङ गरेका हुन्। बैठकमा उनले भने, मन्त्रीहरु संघीय संसदप्रति उत्तरदायी हुनुपर्छ। सदनमा उठेको प्रश्नको जवाफ दिनु सम्बन्धीत मन्त्रीको जिम्मेवारी हो। सरकारका मन्त्रीहरुलाई राष्ट्रियसभाको बैठकमा तोकिएको समयमा उपस्थित भई सदनमार्फत जनताप्रति जवाफदेही बन्न उनले रुलिङ गरे।"
जितपुरसिमराका तत्कालीन प्रशासकीय अधिकृतविरुद्ध एक करोड २० लाख बढीको भ्रष्टाचार मुद्दा,"काठमाडौं : अख्तियार दुरुपयोग अनुसन्धान आयोगले बाराको जितपुरसिमरा उपमहानगरपालिकाका तत्कालीन प्रशासकीय अधिकृत शिवराज सेढाईँविरुद्ध विशेष अदालतमा भ्रष्टारचार मुद्दा दायर गरेको छ। सेढाईँले बलगंगा खोलाबाट खोलाजन्य पदार्थ उत्पनन्, संकलन तथा बिक्री गर्नेगरी न्यु पाथिभरा सप्लायर्ससँग सम्झौता गर्दा एक करोड २० लाख २८ हजार ९० रुपैयाँ भ्रष्टाचार गरेको आयोगको ठहर छ। आयोगले भ्रष्टाचार निवारण ऐन २०५९ को दफा ७(क) बमोजिमको कसुर भएकाले सेढाईँलाई सोही ऐनको दफा ३ को उपदफा (१)को देहाय (झ) बमोजिम कैद सजाय हुन मागदाबी गरिएको छ। त्यस्तै पाथिभरा सप्लार्यसका प्रोपाइटर मिराकुमारी श्रेष्ठलाई सोही रकमको मूल्य अभिवृद्धि करबापत आउने ४६ लाख ४४ हजार ५१० रुपैयाँसहित एक करोड ६६ लाख ७२ हजार ६ सय रुपैयाँ कायम गरी सोही ऐनको दफा ८(४) बमोजिम सजाय र उक्त बिगो दफाबमोजिम जफत हुन मागदाबी गरिएको छ।"
बर्थिङ सेन्टरमा सुत्केरी हुनेलाई पाँच हजार भत्ता,"कावासोती : नवलपरासी (बर्दघाटसुस्तापूर्व)को गैँडाकोटमा रहेका सरकारी स्वास्थ्य संस्था तथा बर्थिङ सेन्टरमा सुत्केरी हुनेलाई रु पाँच हजार सुत्केरी भत्ता दिइने भएको छ। गैँडाकोट नगरपालिकाले आर्थिक वर्ष २०७९८० को साउन महिनादेखि नै लागू हुनेगरी भत्ताको व्यवस्था गर्न लागेको हो। नगर उपप्रमुख शान्ति कोइरालाले सरकारी स्वास्थ्य संस्थामा सुत्केरी हुने नगरवासी महिलाका लागि भत्ताको व्यवस्था गर्ने गरी नीति तथा कार्यक्रम प्रस्तुत गरे। बिहीबार नगरसभामा प्रस्तुत नीति तथा कार्यक्रम कार्यान्वयनका लागि कार्यविधि तयार गरी भत्ता उपलब्ध गराइने गैँडाकोट नगरका स्वास्थ्य शाखा प्रमुख झलकराज पौडेलले जानकारी दिए। त्यस्तै नगरपालिकाले आमा घर कार्यक्रमलाई विशेष प्राथमिकतामा राखेको छ। विशेषगरी गैँडाकोट ३ र १८ का गर्भवतीको सुविधाको लागि सुत्केरी हुने मितिभन्दा एकहप्ता पहिलेदेखि नै आमालाई त्यस्तो घरमा बस्ने व्यवस्था गरिने, सुत्केरी भएपछि पनि बस्न दिइने र पोषिलो खाना उपलब्ध गराइने उनले बताए। उपप्रमुख कोइरालाले प्रस्तुत गरेको नीति तथा कार्यक्रममा सुत्केरी आमाः पोषिलो खाना कार्यक्रमलाई प्रभावकारी बनाउनाका साथै गर्भवती तथा सुत्केरीको स्वास्थ्य सेवामा पहुँच पुर्याउन प्रत्येक स्वास्थ्य संस्थाबाट गर्भवती र उत्तरप्रसूति सेवा प्रदान गरिने बताइएको छ। गर्भवतीको सुविधाको लागि नगरपालिकाको वडा नं ३ र १८ स्थित नगर अस्पतालमा आमा घर सञ्चालन गरी सेवा दिइने उल्लेख गरिएको छ। सबैलाई स्वास्थ्य बीमा, सबल स्वास्थ्य प्रणाली, हरेक घरमा खानेपानीका धारा, जनस्वास्थ्यमा लगानी भन्ने नीति लिइएको छ। उनले नेपाल सरकारको सबै जनतालाई निःशुल्क खोप लगाउने कार्यक्रम रहेकोले सबै प्रकारका खोप कार्यक्रमलाई नगरले प्राथमिकताका साथ अगाडि बढाउँदै पूर्ण खोप सुनिश्चित नगरपालिका घोषणा गरिने बताए। कोभिड१९ लगायत महामारी तथा अन्य सङ्क्रामक रोग न्युनीकरण कार्यक्रमलाई उच्च प्राथमिकता दिँदै यसको रोकथाम, नियन्त्रण, पूर्वतयारी र प्रतिकार्यको व्यवस्था गर्दै नगरपालिकाभित्र जीवन बचाउने औषधि, औषधिजन्य सामग्री तथा सुरक्षा सामग्रीको सहज आपूर्ति वा भण्डारणको व्यवस्था गरी जनतालाई सुरक्षित राखिने पनि उपप्रमुख कोइरालाले उल्लेख गरे। नगर अस्पतालाई प्रादेशिक अस्पतालको रुपमा स्तरोन्नति गर्न प्रदेश सरकारसँग आवश्यक समन्वय गरी गैँडाकोट स्वास्थ्यचौकीलाई नगर अस्पतालको रुपमा स्तरोन्नतिका लागि पहल गर्ने र वडा नं १६ मा रहेको अमरापुरी स्वास्थ्यचौकीलाई स्तरोन्नति पहल गरिने उनको भनाइ थियो। स्वास्थ्य बीमा कार्यक्रमलाई प्रभावकारी बनाउन गैँडाकोट स्वास्थ्यचौकीबाट बीमा सिफारिस कार्यक्रम अगाडि बढाउन पहल गरिने र नगर अस्पतालबाट प्रदान भइरहेको बाहिरङ्ग सेवा निःशुल्क गरी नगर अस्पतालमा टेलिमेडिसिन सेवा स्थापना गरिने, गर्भ परीक्षणमा लाग्ने शुल्क निःशुल्क गर्दै पायक पर्ने स्थानमा बर्थिङ सेन्टर सञ्चालन गरिने र नेपाल सरकारबाट तोकिएका सम्पूर्ण औषधि निःशुल्क वितरण गर्ने व्यवस्थालाई व्यवहारमा लागू गरिने नीति तथा कार्यक्रममा उल्लेख छ। रासस"
विराटनगर महानगरपालिकाले ल्यायो साढे ३ अर्ब बढीको बजेट,"विराटनगर : आगामी आर्थिक वर्ष २०७९८० का लागि विराटनगर महानगरपालिकाले ३ अर्ब बढीको वार्षिक आयव्यय विवरण प्रस्तुत गरेको छ। महानगरपालिकाको दशौं अधिवेशनमा उपप्रमुख शिल्पा निराला कार्कीले आगामी आर्थिक वर्षका लागि ३ अर्ब ६२ करोड ५५ लाख ६७ हजार रुपैयाँको वार्षिक बजेट प्रस्तुत गरेकी हुन्। स्रोत सुनिश्चितताको आधारमा आगामी आर्थिक वर्षको बजेट चालू आर्थिक वर्षको तुलनामा केही सानो ल्याइएको छ। चालु आर्थिक वर्षका लागि महानगरले ४ अर्ब १० करोड ३७ लाख रुपैयाँको बजेट ल्याएको थियो। आगामी आर्थिक वर्षका लागि महानगरले कार्यालय सञ्चालन तथा प्रशासनिक क्षेत्रका लागि ५५ करोड ३५ लाख ५० हजार, पूर्वाधार विकासमा १ अर्ब ८९ करोड ७१ लाख १७ हजार, आर्थिक विकासमा २७ करोड ७३ लाख, सामाजिक विकासमा ७८ करोड ३९ लाख, सुशासन तथा अन्तर सम्बन्धित क्षेत्रमा ७ करोड ७७ लाख र वातावरण तथा विपद व्यवस्थापनमा ३ करोड ६० लाख रुपैयाँको बजेट विनियोजन गरेको छ। आगामी वर्ष सञ्चालन हुने वडास्तरीय आयोजनाका लागि महानगरले ४१ करोड ६८ लाख १७ हजार, नगरस्तरीय आयोजनाका लागि ३० करोड, बहुवर्षीय तथा गौरवका आयोजनामा २९ करोड, क्रमागत योजनाको भुक्तानीका लागि ४० करोड, आरयुडीपीबाट निर्माण सडक मर्मत सम्भारका लागि १४ करोड, अन्य पूर्वाधारमा ९ करोड, फोहोर पानी प्रशोधन केन्द्रका लागि २ करोड र समपुरक कोषका लागि ४ करोड ८० लाख रुपैयाँ छुट्याएको छ। महानगरले संघीय सरकार अन्तर सरकारी वित्तीय हस्तान्तरणबाट १ अर्ब २१ करोड ८५ लाख, प्रदेश सरकारबाट ४ करोड ९१ लाख ९७ हजार, राजश्व बाँडफाँड १ अर्ब १३ करोड ९९ लाख ७० हजार, आन्तरिक आयबाट १ अर्ब, जनसहभागिताबाट ८ करोड, अन्य अनुदान तथा ऋणबाट १० करोड १९ लाख र संघसंस्थाबाट प्राप्त हुने ३ करोड ६० लाखलाई व्यय अनुमानको खर्च व्यहोर्ने स्रोतको रुपमा राखेको छ।"
"मन्त्री हेरफेरको निर्णयले एकीकृत समाजवादीमा विद्रोह, के छ ध्यानाकर्षण पत्रमा ?","काठमाडौं : मन्त्री हेरफेरको निर्णयमा नेकपा एकीकृत समाजवादीका मन्त्रीसहित १० सांसदले विद्रोहको संकेत गरेका छन्। सत्तारुढ दल एकीकृत समाजवादीको सचिवालय बैठकले पार्टीका मन्त्री हेरफेर गर्ने निर्णयको विरुद्ध १० सांसद एक ठाउँ उभिएका हुन्। उनीहरुले उनीहरुले तत्काल संसदीय दलको बैठक बोलाउन समेत माग गरेका छन्। एकीकृत समाजवादीमा चर्को विवाद, मन्त्रीसहित १० सांसदले बुझाए ८ बुँदे ध्यानाकर्षण पत्र ध्यानाकर्षण पत्रमा स्वास्थ्य तथा जनसंख्यामन्त्री विरोध खतिवडा, सहरी विकास मन्त्री रामकुमारी झाँक्री, पर्यटन मन्त्री प्रेम आले, श्रममन्त्री किसान श्रेष्ठ, सांसदहरु कृष्णलाल महर्जन, गोपालबहादुर बम, बिनादेवी बुढाथोकी, निरुदेवी जैरु, धनबहादुर बुढा, पुष्पाकुमारी कर्ण कायस्थले हस्ताक्षर गराएका छन्। पर्यटनमन्त्री आलेले बुधबार मात्रै प्रचण्डसँग भेट गरी पार्टीले मन्त्री फेरे १३ जना सांसदसहित विद्रोह गर्ने बताएका थिए। आलेले मन्त्रीबाट हटाइए पार्टी फुटाउने चेतावनी प्रधानमन्त्री शेरबहादुर देउवालाई पनि दिएको बताइएको छ। के छ ध्यानाकर्षण पत्रमा ? १) आगामी आर्थिक वर्ष २०७९८० को बजेट अधिवेशन चलिरहेको समयमा एक्कासी मन्त्रीमण्डल पुनर्गठन गर्ने कुरा सही र स्वभाविक मान्न सकिन्न । २) पूर्वजानकारी पाउँदा स्वाभाविक प्रक्रियाबाट मन्त्री पदबाट राजीनामा गरेर आउँछौं भनेर नेतृत्वलाई मन्त्रीहरूले दिएको विश्वासमा ठेस पुर्याउने र पटक पटक अपराधीलाई जस्तो व्यवहार गरियो, यस्तो व्यवहार कदापि ठीक मान्न सकिँदैन । ३) स्थायी कमिटीको बैठकमा समेत अध्यक्ष कमरेडले गठबन्धनमा समस्या भएकोले बजेट पास भएपछि गठबन्धनमा रहेका दलहरुसँग सल्लाह गरेर पार्टीको निर्णय कार्यान्वयन गर्ने भनेर दिएको निष्कर्ष विपरित पटकपटक आजैभोलि नयाँ मन्त्रीहरूलाई सपथ गराउन प्रधानमन्त्रीलाई दिएको दबाब किमार्थ राम्रो मान्न सकिन्न । ४) मन्त्रीहरूले संसदमा बजेटसम्बन्धी आफ्ना धारणा राख्ने र माननीय सदस्यहरुले उठाएका प्रश्नहरुको जवाफ दिएर बजेट पास भएपछि छोड्ने छौं भन्ने प्रतिबद्धतालाई कमजोरी ठानियो, यो व्यवहार प्रति हामी गम्भीर छौं । ५) प्रस्ताव गरिएका नयाँ मन्त्रीहरुको नामावली असमावेशी र असन्तुलित छ । यसप्रति हामी गम्भीर असहमत छौं । ६) पालैपालो मन्त्री बनाउँछु भन्ने नेतृत्वको भनाइलाई सही मान्ने हो भने पनि सबैलाई एउटै व्यवहार र मापदण्ड लागू नभएको, महिलाको सहभागिता नभएको, गैह्र सांसद र एकै जिल्लाबाट दुई जना एकैपटक मन्त्रीमा सिफारिस गरेको, पुराना र नयाँको सन्तुलन नमिलाएको कुराप्रति हामी गम्भीर असहमत छौं । ७) मन्त्रिमण्डल पुनर्गठन गर्दा पुरानो टीम पूरै फिर्ता र नयाँ टिम सन्तुलित र समावेशी सिद्धान्तको आधारमा सिफारिस गर्न जोडदार माग गर्दछौं। ८) यी तमाम विषयमा छलफल गर्न तत्काल संसदीय दलको बैठक बोलाउनसमेत माग गर्दछौं ।"
सय ग्राम सुनसहित पक्राउ,काठमाडौं : ओमनबाट नेपाल आउँदै गरेको जहाजमा अवैधरुपमा एक सय ग्राम सुन ल्याएको भन्दै प्रहरीले एक जनालाई पक्राउ गरेको छ। सलाम एयरवेजको उडान ४२७ मार्फत ओमनबाट त्रिभुवन अन्तर्राष्ट्रिय विमानस्थलमा अवतरण गरेका यात्रु र उनीहरूले सनसिल्क सेम्पुको डब्बाभित्र सेम्पु (झोल)सँगै मिसाई १०० ग्राम सुन लुकाइ छिपाइ अवैधरुपमा ल्याएको खुलेको हो। त्रिभुवन विमानस्थल भन्सार कार्यालयले चेकजाँच गर्ने क्रममा सिराहाका निरन्जन कुमार सिंहले १०० ग्राम सुन लुकाइ छिपाइ अवैधरूपमा ल्याउँदै गरेको भन्दै सुनसहित ती यात्रुलाई भन्सार कार्यालयले नियन्त्रणमा लिई थप अनुसन्धान कार्य अगाडि बढाएको छ।
१२ कक्षा उत्तीर्ण गरेपछि विवाह गर्नेलाई पुरस्कार,नुवाकोट : नुवाकोटको पश्चिमी भेगमा रहेको म्यागङ गाउँपालिकाले छोरीहरुलाई उच्च शिक्षा अध्ययन नै नगराई विवाह गराईदिने प्रवृत्तिलाई निरुत्साहित गर्न महत्वपूर्ण निर्णय गरेको छ। गाउँपालिकाको पूर्ण कार्यपालिका बैठकले गाउँपालिकाभित्रका छोरीलाई २० वर्ष उमेर पूरागरि कम्तीमा १२ कक्षा उत्तिर्ण गराई विवाह गराउने परिवारलाई सम्मान र नगद पुरस्कार दिने निर्णय गरेको छ। यस्तो गर्ने परिवारलाई सम्मान तथा बधाइसहित प्रोत्साहन स्वरुप नगद १० हजार रुपैयाँ उपलब्ध गराउने निर्णय गरेको गाउँपालिका कार्यालयले जनाएको छ। गाउँपालिकाको उक्त निर्णयले पालिकाको मानव विकास सूचकांकमा समेत उल्लेख्य सुधार आउने र छोरीहरुलाई उच्च शिक्षा अध्ययन गराउन अभिभावकहरु उत्प्रेरित हुने गाउँपालिकाको विश्वास रहेको म्यागङ गाउँपालिकाका अध्यक्ष आशाबहादुर तामाङले बताए। उनका अनुसार यसबाट अभिभावकहरुमा छोरीलाई पूर्ण शिक्षा दिनुका साथै छोरीहरु आफैं सचेत हुनेसमेत लक्ष्य लिइएको छ। म्यागङ अधिकांश तामाङ समुदायको बसोबास रहेको गाउँपालिका हो।
धरान उपमाहानगरपालिकाले ल्यायो १ अर्ब ६८ करोडको बजेट,"धरान : धरान उपमहानगरपालिकाले आगामी आर्थिक वर्ष २०७९२०८० का लागि १ अर्ब ६८ करोड ५८ लाख २३ हजार बजेट विनियोजन गरेको छ। शुक्रबार धरानको ११औं नगरसभामा उपमहानगरका उपप्रमुख अइन्द्रविक्रम बेघाले उक्त बजेट प्रस्तुत गरेका छन्। कूल बजेटमध्ये चालुतर्फ ८३ करोड ३७ लाख ७२ हजार ४ सय ४२रुपैयाँ र पुँजीगततर्फ ८१ करोड ९५ लाख ५० हजार ५ सय ५८ रुपैयाँ र वित्तीय व्यवस्थातर्फ ३ करोड २५ लाख रुपैयाँको बजेट विनियोजन गरिएको छ। आगमी आर्थिक वर्षका लागि खर्च ब्यहोर्ने स्रोतमध्ये आन्तरिक रास्वबाट २५ करोड, संस्थागत आन्तरिक अनरदान ५ करोड २० लाख, संघीय सरकारबाट ८३ करोड ४ लाख प्रदेश सरकारबाट ३ करोड ५० लाख ७० हजार संघीय राजस्व बाँडफाँटबाट २० करोड ५३ लाख ४५ हजार, प्रदेश राजस्व बाँडफाँडबाट २० करोड र अपुगहुने ११ करोड ३० लाख ८ हजार नगद मौज्दात परिवतैनबाट व्यवस्थापन गरिने उपप्रमुख बेघाले बताएका छन्। धरान उपमहानगरले खानेपानी, पूर्वाधारविकास, पर्यटन, कृषि, शिक्षा स्वास्थ्य तथा सामाजिक विकास र विपद व्यवस्थापनलाई प्राथामिकतामा राखेर बजेट विनियोजन गरेको छ। धरानका २० वटै वडाहरुमा प्रशासनिकतर्फ २ करोड ५० लाख र कार्यक्रम तथा पुँजीगततर्फ २९ करोड रकम विनियोजन गरिएको छ। सहरी योजना तथा भौतिक पूर्वाधार विकासका लागि २९ करोड १० लाखर शिक्षा युवा तथा खेलकुदतर्फ ४० करोड ९७ लाख विनियोजन गरिएको छ। स्वास्थ्य तर्फ ४ करोड २ लाख, सामाजिक विकासतर्फ ५ करोड ८२ लाख २३ हजार, आर्थिक विकासतर्फ २ करोड ७२ लाख तथा वन वातावरण ऊर्जा तथा विपद् व्यवस्थापनतर्फ १ करोड ६८ लाख बजेट विनियोजन गरिएको छ। त्यस्तै पर्यटन तर्फ ३० लाख, सूचना तथा सञ्चारतर्फ २५ लाख र साहित्य कला सँस्कृतितर्फ १५ लाख रुपैयाँ विनियोजन गरिएको छ। धरानको अव्यवस्थित तथा सुकुम्बासी बस्ती व्यवस्थापनतर्फ २५ लाख रुपैयाँ बजेट विनियोजन गरिएको छ। त्यस्तै मेयर कोषमा १ करोड २० लाख उपमेयर कोषमा ८० लाख पूर्वाधार साझेदारी कार्यक्रममा ७५ लाख र विपद्र व्यवस्थापन कोषमा ५० लाख आकस्मिक कोषमा ५ लाख कार्यलय सञ्चालन तथा प्रशासनिक लगायतका शीर्षकमा ४० करोड रकम विनियोजन गरेको उपप्रमुखले प्रस्तुत गरेको बजेट भाषनमा उल्लेख छ।"
पार्टीको नीति र निर्णयका बारेमा आवश्यक समीक्षा गर्नुपर्छ : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले स्थानीय तहको चूनावपछि शक्ति सन्तुलनको तस्बिर स्पष्ट देखिएको बताएका छन् । शुक्रबार काठमाडौंमा बसेको समाजवादीको पोलिटब्युरो बैठकमा अध्यक्ष नेपालले चुनावपछि देखिएको अवस्था, पार्टीको नीति र निर्णयका बारेमा आवश्यक समीक्षा गर्नुपर्ने देखिएको बताएका हुन् । उनले यसअघिको अवस्थाबाट पाठ सिक्दै सम्भावनालाई प्रयोग र चुनौतिको सामना गर्न बैठकले उचित मागदर्शन तय गर्ने धारणा राखे । अहिले पार्टीले कुनै पनि नीति तय गर्दा परिस्थितिको विश्लेषण गर्दै सहि निर्णयमा पुग्नुपर्ने अवस्था रहेको उनको भनाई छ । पोलिटब्युरो बैठकले स्थानीय तह चुनावको समीक्षा र आगामी चूनावका लागि आवश्यक रणनीति बनाउने समाजवादीले जनाएको छ । बैठकको पूर्वसन्ध्यामा सरकारमा सहभागी चार मन्त्रीसहित १० जना सांसदले संसदीय दलको बैठक माग गरेका छन् । चार मन्त्रीलाई फिर्ता बोलाउने निर्णय कार्यान्वयन नहुँदा नेकपा एकीकृत समाजवादीभित्र विवाद सुरु भएको छ ।"
राष्ट्रियसभा बैठकमा नागरिकता विधेयक अघि बढाउन माग,"काठमाडौं : राष्ट्रियसभाको बैठकमा सांसदले नागरिकतासम्बन्धी विधेयक शीघ्र अघि बढाउने गरी प्रक्रिया सुरुआत गर्न सरकारसँग आग्रह गरेका छन्। आजको बैठकमा सांसद जितेन्द्रनारायण देवले संविधानमा रहेको नागरिकतासम्बन्धी व्यवस्थाका विषयमा सहमति गरी विधेयक अघि बढाउन सरकारसँग आग्रह गरे। 'संविधानमा भएको व्यवस्था बाझिने गरी कानुन बनाउनु हुँदैन,' उनले भने। सांसद रामचन्द्र राईले केही सीमित व्यापारिका हितमा हुनेगरी बजेटमा करको दर फेरबदल हुनु उचित नभएको टिप्पणी गरे। उनले नागरिकतासम्बन्धी विषय जनताको दैनिकीसँग जोडिएको विषय भएकाले यससम्बन्धी विधेयक सदनमा प्रस्तुत गर्न माग गर्दै ढिलै भए पनि गृहमन्त्रालयले यस सम्बन्धमा पहल गरेकामा सरकारलाई धन्यवाद दिए। सांसद बिना पोखरेलले मनसुनी विपद्बाट हुने सम्भावित क्षति रोक्न बेलैमा तयारी थाल्न सरकारसँग आग्रह गर्दै मूल्य वृद्धि भएकोतर्फ सम्बन्धीत निकायको ध्यानाकर्षण गराइन्। उनले रसायनिक मलको कमी देखिएको वर्तमान अवस्थामा किसानलाई प्रोत्साहन गर्न तथा कृषि उत्पादन बढाउन सरकारले बेलैमा मलको आपूर्ति गरी वितरणका लागि सहज अवस्था निर्माण गर्नसमेत आग्रह गरिन्। सांसद राजेन्द्रलक्ष्मी गैरेले उच्च मूल्यवृद्धिले जनतालाई समस्या बनाएकाले समाधानका उपाय पहिल्याउन सरकारसँग आग्रह गरे। उनले आमाको नामबाट नागरिकता दिन सकिने कुरा कानुन नबनेका कारण समस्या उत्पन्न भएको जनाउँदै नागरिकतासम्बन्धी संविधानको व्यवस्था तुरुन्त कार्यान्वयन गर्न माग गरे। सांसद सुरेशकुमार आलेमगरले नागरिकसम्बन्धी विषय संवेदनशील विषय भएकाले यसमा सबै दलबीच सहमति गरी शीघ्र कानुन निर्माणमा जुट्नुपर्ने धारणा व्यक्त गरे। उनले संविधानमा व्यवस्था भएको आमाको नामबाट नागरिकता दिने विषय कार्यान्वयनमा भएको ढिलाइप्रति सरकारको ध्यानाकर्षण गराए। सांसद डा विमला राई पौड्यालले शारीरिक र मानसिकरुपमा स्वास्थ्य हुन विवाह गर्ने उपयुक्त उमेर २० वर्ष उपयुक्त हुने जनाउँदै यसलाई घटाउन नहुने धारणा व्यक्त गरिन्। सांसद नरबहादुर विष्टले रमसायनिक मलको आयात सहज गरी आपूर्ति गर्न सरकारसँग जवाफ माग गरिन्। सांसद देवेन्द्र दाहालले समान दृष्टिकोणका आधारमा मित्र राष्ट्रसँग सम्बन्ध राख्नुपर्ने धारणा व्यक्त गरे। सांसद प्रकाश पन्थले तनहुँमा स्थापना गरिएको जिपी कोइराला श्वासप्रश्वास अस्पतालले जनशक्तिको अभावमा उचित सेवा प्रवाह गर्न नसकेको उल्लेख गर्दै प्रतिष्ठित प्रतिष्ठान बनाउने सम्बन्धमा सरकारको ध्यानाकर्षण गराए। रासस"
वीरगन्ज महानगरले ल्यायो ३ अर्बभन्दा बढीको बजेट,"वीरगन्ज : वीरगन्ज महानगरपालिकाले भौतिक पूर्वाधार र सामाजिक विकासलाई प्राथमिकतामा राखेर अगामी आथिर्क वर्षका लागि साढे ३ अर्ब ३३ करोड रुपैयाँ भन्दा बढीको नीति कार्यक्रम तथा बजेट सार्वजनिक गरेको छ। मधेस प्रदेशको एक मात्र महानगर वीरगन्ज महानगरपालिकाको शुक्रबार आयोजित ११ औं नगरसभामा उपप्रमुख एंव राजश्व परामर्श समितिका संयोजक इम्तियाज आालमले अगामी आथिर्क वर्ष २०७९०७० का लागि ३ अर्ब ३३ करोड ६३ लाख २६ हजार रुपैयाँको बजेट सार्वजनिक गरेका हुन्। महानगरले आगामी आर्थिक वर्षका लागि चालु आर्थिक वर्ष २०७८७९ को भन्दा २१ करोड ७६ लाख ११ हजार रुपैयाँ कमको बजेट ल्याएको हो। शुक्रबारको नगरसभामा उपप्रमुख आलमले सर्वाजनिक गरेको विनियोजित बजेट मध्य चालु खर्चतर्फ २ अर्ब ६ करोड ९८ लाख ५० हजार अर्थात ६२०४ प्रतिशत रकम विनियोजन गरिएको छ। पुँजीगत खर्चतर्फ भने १ अर्ब २६ करोड ६४ लाख ७५ हजार रुपैयाँ अर्थात ३७९६ प्रतिशत खर्च हुने अनुमान महानगरको छ। बजेटमा सबैभन्दाबढी पूर्वाधार विकास क्षेत्रमा १ अर्ब १९ करोड ९३ लाख रकम विनियोजन गरिएको छ। सामाजिक विकास क्षेत्रमा भने ९९ करोड ३५ लाख ७९ हजार रुपैयाँ छुट्याइएको छ। महानगरपालिकाको सेवा प्रवाह र संगठन सुदृढिकरण सम्बन्धी कार्यक्रमका लागि ९३ करोड ५३ लाख २१ हजार, शिक्षा, युवा तथा खेलकुद सम्बन्धी कार्यक्रमका लागि ६६ करोड ३८ लाख ३५ हजार रुपैयाँ विनियोजित गरिएको छ। स्वास्थ्यतर्फ १५ करोड २० लाख ३० हजार, महानगरपालिकाको आर्थिक विकासतर्फ १० करोड ४२ लाख ९० हजार, महानगरको सरसफाइ व्यवस्थापनतर्फ ८ करोड ९१ लाख रुपैयाँ, कृषितर्फ ३ करोड २६ लाख ९० हजार र वन तथा वातावरण र विपद व्यवस्थापनतर्फ ५ करोड ९९ लाख रुपैयाँ खर्च हुने अनुमान महानगरको छ। यस्तै महानगरपालिकाको सूचना प्रविधी र सन्चार सम्बन्धी कार्यक्रमका लागि १ करोड ५ लाख ९५ हजार रुपैयाँ छुट्याएको छ। आगामी आर्थिक वर्षका लागि अनुमान गरिएको खर्च व्यवहोर्ने श्रोतहरु मध्ये महानगरको आन्तरिक आय तथा राजश्वबाट ९५ करोड, संघीय सरकारबाट प्राप्त हुने सशर्त अनुदानबाट १ अर्ब ७० करोड, ६२ लाख, मधेस प्रदेश सरकारबाट प्राप्त हुने सशर्त अनुदानबाट ७ करोड ९८ लाख, एशीयाली विकास बैंकबाट १२ करोड ६१ लाख, सडक बोर्डबाट २ करोड, जिल्ला समन्वय समितिबाट ९६ लाख र युनिसेफबाट २५ लाख रुपैयाँ जुटाइने महानगरपालिकाले जनाएको छ। किसानले बिद्युत नि:शुल्क पाउने, चक्रपथ बनाउने, वीरगन्जलाई शैक्षिक हब बनाइने महानगरको आगामी आर्थिक वर्षको नीति कार्यक्रम तथा बजेटमा किसानको सिँचाई मिटरको सम्पूर्ण विद्युत महशुल महानगरपालिकाले तिर्ने उल्लेख छ। यस्तै महिनामा बढीमा ३० युनिटसम्म बिजुली खपत गर्ने उपभोक्ताको महशुल पनि महानगरपालिकाले नै तिर्ने वार्षिक नीति कार्यक्रम तथा बजेटमा उल्लेख गरिएको छ। नगरसभामा वार्षिक नीति तथा कार्यक्रम प्रस्तुत गर्दै नगरप्रमुख राजेशमान सिंहले सुशासनलाइ सेवा प्रवाहको मूल मन्त्र बनाएर महानगरपालिकाको कार्यालयमा भ्रष्टचारमा शून्य सहनशीलता अपनाउने, आर्थिक वर्षको अन्त्यमा हतारमा काम गरेर बजेट सक्याउने प्रवृतिलाई अन्त्य गरिने बताए। वीरगन्ज महानगरलाई शैक्षिक हबकोरुपमा विकास गरिने पनि उनले बताए। छोरीहरुलाई शिक्षित र आत्मनिर्भर बनाउन महानगरका ग्रामीण वडाहरुमा कन्या विद्यालय र क्याम्पस स्थापना गरिने मेयर सिंहले बताए। महानगरका ३२ वटै वडाहरुलाइ सडक सन्जालमार्फत जोड्न चक्रपथको निर्माण गरिने कार्यक्रम पनि नीति कार्यक्रम तथा बजेटमा समावेश गरिएको मेयर सिंहले बताए। उनले वीरगन्ज महानगरको एकीकृत शहरी विकास योजना बनाइ त्यहि अनुसार शहरी विकास कार्यलाइ अगाडि बढाइने मेयर सिंहले बताए। वडा नम्बर ३० र ३१ मा रहेको गुठी संस्थानको ६ सय ५० बिगाहा जग्गा भाडामा लिएर पूर्वाधारसहितको औधोगिक क्षेत्र स्थापना गरिने पनि सिंहले बताए। दुइ दशकदेखि बन्द रहेको वीरगन्ज चिनी कारखाना र कृषि औजार कारखाना पुन: सन्चालनका लागि संघ र प्रदेश सरकारसंग पहल गर्ने पनि उनले बताए।"
बुद्धभूमि विश्वकै लागि आस्था र श्रद्धाको केन्द्र : प्रधानमन्त्री देउवा,"लुम्बिनी : प्रधानमन्त्री एवं लुम्बिनी बौद्ध विश्वविद्यालयका कुलपति शेरबहादुर देउवाले शिक्षा नै विकासको मार्गदर्शन भएको बताएका छन्। उनले उच्च शिक्षा देशको स्रोत, साधन, सम्भावना, आवश्यकता र प्राथमिकतालाई पहिल्याइ जनशक्ति तयार गर्नेतर्फ केन्द्रित हुनुपर्नेसमेत बताए। प्रधानमन्त्री देउवाले लुम्बिनीमा आयोजित लुम्बिनी बौद्ध विश्वबिद्यालयको द्वितीय दीक्षान्त समारोहलाई सम्बोधन गर्दैदै बुद्धले प्रतिपादन गरेको आर्यअष्टाङ्गिक मार्गलगायतका सुत्रात्मक शिक्षा आजको २१औँ शताब्दीमा पनि महत्वपूर्ण रहेको बताए। 'यसैले पनि आज संसारभर बौद्ध दर्शनको अध्ययनअध्यापनलगायतका बुद्धद्वारा प्रतिपादित शिक्षाको अभ्यास केन्द्र स्थापना हुने क्रम उल्लेख्यरुपमा बढ्दै गएको छ,' प्रधानमन्त्री देउवाले भने। प्रधानमन्त्री देउवाले बुद्धको मातृभूमि नेपाल विश्वकै लागि आस्था र श्रद्धाको केन्द्र रहेको बताउँदै यो गौरव हामीले हासिल गरेको बताए। उनले बौद्ध दर्शन, कला, शिक्षा, साहित्य तथा संस्कृतिको मूल स्रोतका रुपमा आफूलाई सिद्ध गर्नुपर्ने चुनौती पनि हामीमा रहेको बताए। 'सम्भावना र चुनौतीको यो संयोगले हामीलाई अझै बढी वैज्ञानिक, व्यवस्थित र युगानुकूल हुन ऊर्जा दिइरहन्छ,' उनले भने। प्रधानमन्त्री देउवाले बौद्ध विविधतालाई समाजको सकारात्मक रुपान्तरणसँग जोड्दै समाजको सिर्जनशील सदस्यका रुपमा आफूलाई स्थापित गर्न दीक्षित अग्रसर रहने विश्वास व्यक्त गरे। 'अध्यात्मको आलोकमा प्रकाशित तपाइँहरुको व्यावसायिक शिक्षा समाजिक सद्भाव, शान्ति र आर्थिक उन्नयनका लागि विशिष्टरुपमा प्रदिप्त भएको देख्न पाउनेमा आशा व्यक्त गर्दछु,' उनले भने। उनले मुलुक निर्माणको साझा कर्तव्य पूरा गर्न वैज्ञानिक अनुसन्धानद्वारा बौद्ध, कला, साहित्य पुरातत्व आदि समग्र क्षेत्रको विश्वव्यापी प्रवद्र्धन गर्न बौद्ध विश्वविद्यालयका विद्यार्थीमा अझै तीव्र उत्साह भरिएकोमा आफू विश्वस्त रहेको बताए। 'नखोजिएका पुरातात्विक सम्पदा खोजौँ, सांस्कृतिक विरासतको समृद्धि फैलाऔँ र ऐतिहासिक नेपाली माटोको मौलिक दर्शनलाई विश्वबन्धुत्वका लागि फैलाऔं भन्ने गम्भीरता तपाइँहरुमा उद्भव भएको छ भन्ने विश्वाससमेत लिएको छु,' प्रधानमन्त्री देउवाले भने। प्रधानमन्त्री देउवाले लुम्बिनी बौद्ध विश्वविद्यालय बुद्ध जन्मस्थल लुम्बिनीमै हुनु भनेको विश्वविद्यालयको अपूर्व महत्व रहेको बताउँदै यस विश्वविद्यालयले बौद्ध अध्ययनका विभिन्न विधाको अध्ययन अध्यापन गराउनुका साथै दैनिक जीवन एवं चिन्तनशैलीको अभिन्न अङ्ग हुने गरी बौद्ध शिक्षाको देशव्यापी प्रचारप्रसारबाट समृद्ध मुलुक निर्माणको अभियानलाई सार्थकता दिन शिक्षाले महत्वपूर्ण भूमिका निभाउनुपर्नेमा जोड दिए। उनले बौद्ध पर्यटनका क्षेत्रमा आवश्यक जनशक्ति उत्पादन गरी बौद्ध रोजगारीलाई प्रश्रय दिने किसिमका नीति बनाउँदै अघि बढ्नुपर्ने बताए। रासस"
बागमती प्रदेश सरकारले प्रस्तुत गरेको बजेटमा एमालेले प्रतिवाद गर्ने,"काठमाडौं : नेकपा (एमाले) बागमती प्रदेशको संसदीय दलले प्रदेश सरकारले प्रस्तुत गरेको बजेट वितरणमुखी भएको जनाएको छ। संसदीय दलले बजेट वितरणका लागि सरकारले प्रमुख प्रतिपक्षी दल नेकपा (एमाले) सँगको राजनीतिक सहमतिको उल्लङ्घन गरेकाले संसदीयरुपमा प्रतिवाद गर्ने निर्णयसमेत गरेको छ। संसदीय दलका नेता तथा पूर्वमुख्यमन्त्री अष्टलक्ष्मी शाक्यको अध्यक्षता तथा पार्टीका स्थायी कमिटी सदस्य काशीनाथ अधिकारीको विशेष उपस्थितिमा दुई दिनसम्म बसेको बैठकले एमालेले अब संसद् बैठकमा खेल्नुपर्ने भूमिकाका बारेमा छलफल गरेको संसदीय दलका प्रमुख सचेतक दीपक निरौलाले जानकारी दिए। उनले बैठकमा सरकारले प्रतिपक्षले निर्वाचन जितेका स्थानीय तह तथा वडामा निकै नै कममात्र बजेट पठाएको तथा आफ्नो दलको उपस्थिति भएको एउटै वडामा ६१ भन्दा बढी योजना राखिएको, गलत मनसाय रोखेर कर छुटको व्यवस्था गरिएको, ३५९ भन्दा बढी योजनाको डुप्लिकेसन रहेको विषयमा छलफल भएको बताए। सरकारले बजेट वितरणलाई सामानुपातिक बनाउने विषय तथा प्रतिपक्षी दल एमालेसँग गरेको सहमतिको कार्यान्वयन नभए प्रदेशसभाको आगामी बैठक अवरुद्ध हुनसक्ने उनले बताए। प्रदेशसभाको आगामी बैठक यही असार १२ गतेका लागि बोलाइएको छ।"
सुदूरपश्चिम सरकारको बजेटमा दाङसम्मका योजना,"काठमाडौं : सुदूरपश्चिम प्रदेश सरकारले आर्थिक वर्ष २०७९८० को वार्षिक विकास कार्यक्रम प्रदेश सरकारले आर्थिक मामिला मन्त्रालयको वेवसाइटबाट सार्वजनिक गरेको छ। सार्वजनिक गरिएको रातो किताबमा आउँदो आर्थिक वर्ष २०७९८० को प्रदेश सरकारबाट सञ्चालित हुने योजनाहरुको नामसहित बजेट छुट्याएको छ। तर रातो किताबमा सुदूरपश्चिमका जिल्लाहरुको बजेटमात्र नभइ लुम्बिनी प्रदेशभित्र पर्ने जिल्लाहरुका योजना पनि समावेश गरिएको छ। रातो किताबमा प्रदेशको भौतिक पूर्वाधार विकास मन्त्रालय कैलालीअन्तर्गत सञ्चालन हुने योजनाहरुको नामावलीमा लुम्बिनी प्रदेशभित्र पर्ने दाङका ३ वटा योजनाहरु पनि रहेका छन्। जसअन्तर्गत कालीखोला तटबन्धन लमही नगरपालिका९ दाङको योजनामा १० लाख रुपैयाँ बजेट विनियोजन गरिएको छ। त्यस्तै सोही मन्त्रालयअन्तर्गतकै अर्को योजनामा पनि दाङ लमही नगरपालिका९ कै सिरङ्गी खोला तटबन्धमा पनि १० लाखको बजेट विनियोजन गरेको पाइएको छ। त्यस्तै दाङ्कै राप्ती नदी नियन्त्रण रजापुर गाउँपालिका७ गिठुवा जिम्दार टोल नाम शीर्षकअन्तर्गत पनि १० लाख रुपैयाँ बजेट विनियोजन गरेको पाइएको छ। यसरी एउटा प्रदेशले अर्को प्रदेशको विकासका लागि रातो किताबमा बजेट ल्याएको विरलै कम भेटिने गरेका छन्। तर सुदूरपश्चिम प्रदेश सरकारले यसरी बजेट ल्याउनुमा गैरजिम्मेवार र लापरबाहीको पराकाष्ठा भएको सुदूरपश्चिमका सामाजिक अभियान्ताहरु बताउँदै आइरहेका छन्। तर प्रदेश सरकार अर्थ मन्त्रालयका सचिव जितेन्द्र बस्नेतले प्रदेश सरकारको योजना नभइ संघ सरकारको योजना भएको बताए। उनले भने, बजेट पुस्तिकामा आएको ती योजनाहरु संघीय सरकारको सशर्त अनुदानबाट आएको हो। यी योजना हाम्रो प्रदेशबाट कार्यान्वयनमा आउँदैनन्।"
एमाले निकट अनेरास्ववियूद्वारा विराटनगरस्थित नेपाल आयल निगम घेराउ,"विराटनगर : एमाले निकट विद्यार्थी संगठन अनेरास्ववियू मोरङले पेट्रोलियम पदार्थलगायतका अत्यावश्यक वस्तुमा गरिएको मूल्यवृद्धि विरुद्ध आन्दोलन थालेका छन्। पेट्रोलियम पदार्थ र इन्धनको मूल्य बढाएर सरकारले नागरिकलाई समस्यामा पारेको भन्दै विद्यार्थी संगठनले शुक्रबार नेपाल आयल निगमको विराटनगरस्थित प्रादेशिक कार्यालय घेराउ गरेका हुन्। मूल्यवृद्धि फिर्ता लिनुपर्ने मागसहित हाल उनीहरुले सरकार र आयल निगमका अधिकारीविरुद्ध नाराबाजी र प्रर्दशन गरिरहेका छन्। निगम परिसरमा हाल नेपाल प्रहरी र सशस्त्र प्रहरीको टोली परिचालन गरिएको छ। २०७९ असार ५ गते रातिको १२ बजेदेखि लागू हुने गरी नेपाल आयल निगमले पेट्रोलमा २१, डिजेल तथा मट्टितेलमा २७, आन्तरिक हवाई इन्धनमा १९ र बाह्य हवाई इन्धनमा १०० अमेरिकी डलरले मूल्यवृद्धि गरेको छ। साविकको खुद्रा मूल्यमा गरिएको वृद्धि पश्चात हाल पेट्रोल १९९, डिजेल तथा मट्टितेल १९२ र आन्तरिक हवाई इन्धन १८५ रुपैयाँ प्रतिलिटरका दरले बिक्री भईरहेको छ। निगमले एलपी ग्यासको मूल्य भने यथावत नै राखेको छ। तर, पेट्रोलियम पदार्थमा गरिएको मूल्यवृद्धिको प्रभाव अन्य क्षेत्रमा समेत परेकाले आम नागरिकको दैनिकी कष्टकर बन्दै गएको विद्यार्थी नेताहरुले बताएका छन्। मूल्यवृद्धिका कारण दैनिक घरायसी सामाग्रीहरु समेत महङ्गो हुँदै गएकाले हाल घरपरिवार पाल्न पनि हम्मेहम्मे परेको उनीहरुको गुनासो छ। अनेरास्ववियू मोरङले बिहीबारपनि विराटनगरको ट्राफिक चौकमा खिर पकाएर सरकार र आयल निगमविरुद्ध प्रर्दशन गरेका थिए। जहिल्यै घाटामा रहने गरेको निगमलाई रोडमा पकाएको खिर बिक्री गरेर चन्दा संकलन गरिदिन साङ्केतिक प्रर्दशन गरिएको संगठनले जनाएको छ।"
दृष्टिबन्धकबाट ऋण दिएका दुई जना साहु पक्राउ,परासी : दृष्टिबन्धकबाट स्थानीयलाई ऋण दिएका नवलपरासीका दुई जना साहुलाई प्रहरीले पक्राउ गरेको छ। आफूले लिएको ऋणको मिटरब्याज सरह ब्याज लिएर उठीबास बनाएको भन्दै नवलपरासीको प्रतापपुर र सुस्ता गाउँपालिकाबाट पुगेका ४० बढी ऋणीहरुले विगत ८ दिनदेखि काठमाण्डौंमा आन्दोलन गर्दै आएका छन्। मिटरब्याजीविरुद्ध भन्दै काठमाण्डौंमा आन्दोलन हुन थालेपछि गृहमन्त्रालयले जिल्लामा निगरानी बढाउन प्रहरी प्रशासनलाई निर्देशन दिएको थियो। पक्राउ पर्नेमा ऋणीहरुलाई ऋण दिएका नवलपरासी प्रतापपुर गाउँपालिका बेलाटारीका सुनिल बाँनिया र जगदिश बाँनिया छन्। जिल्लाका केही स्थानीयलाई ऋण दिएका दुई जना साहुलाई गएराति पक्राउ गरिएको जिल्ला प्रहरी कार्यालयका उपरीक्षक(एसपी) ऋषिराम कँडेलले बताए। अहिले अनुसन्धानका लागि नियन्त्रणमा लिएका हौं। ऋणबारे वास्तविकता केहो बुझेर प्रकृया अघि बढाइने छ। एसपी कँडेलले भने। ऋणीहरुले तोकिएको ऋणभन्दा बढी बुझाएको रकम फिर्ता हुनुपर्ने र रकम दिन नसकेर साहुले लिएको जग्गा फिर्ता हुनुपर्ने माग राखेका छन्। उनीहरुले आफूले लिएको रकमको सात गुना बढी तिरिसक्दा पनि अझै बाँकी रहेको भन्दै भएको जग्गा पनि हड्पन खोजेपछि आन्दोलन गर्नुपरेको बताएका छन्। यता साहुहरुले भने मालपोत कार्यालयबाट राजश्व दिएर दुष्टिबन्धकबाट ऋण दिएको र सावाँ दिए ब्याज छाडिदिने बताएका छन्। कानुनी प्रकृया पूरा गरेर लिइएको ऋणीको जग्गासमेत साँवा पाए फिर्ता गर्ने साहुहरुको भनाई छ।
सान्जेन हाइड्रोपावरले आयोजना प्रभावितका लागि आइपीयो निष्कासन गर्ने,"रसुवा : सान्जेन हाइड्रोपावर कम्पनीले आयोजना प्रभावितका लागि आइपीयो निष्कासन गर्ने भएको छ। नेपाल धितोपत्र बोर्डले निष्कासन अनुमति दिएसँगै कम्पनीले आयोजना प्रभावित स्थानीयका लागि आइपीयो बिक्री गर्न लागेको हो। जिल्लाबासीका लागि सान्जेनले ३६ लाख ५० हजार कित्ता सेयर निष्कासन गर्ने छ। यसमा बिक्री प्रबन्धकको काम नागरिक लगानी कोषले गर्नेछ। विश्वव्यापी फैलिएको कोरोना भाइरस (कोभिड१९) को कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको आमाछोदिङ्मो५, चिलिमेमा १४८ मेगावट क्षमताको माथिल्लो सान्जेन र ४२५ मेगावटको सान्जेन जलविद्युत् आयोजना निमाण गरिरहेको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
विज एयरले भैरहवा अन्तर्राष्ट्रिय विमानस्थलबाट उडान भर्ने,"काठमाडौं : नेपालको दोश्रो ठूलो अन्तर्राष्ट्रिय विमानस्थल गौतम बुद्ध अन्तर्राष्ट्रिय विमानस्थल भैरहवाबाट आउँदो सेप्टेम्बरमा विज एयरले पनि अन्तर्राष्ट्रिय उडान भर्ने भएको छ। हङ्गेरीबाट विश्वका विभिन्न देशमा उडान गरिरहेको अल्ट्रा लो कस्ट एस वायुसेवाले भैरहवाबाट यूएईको आबुधाबी उडान भर्ने तयारी गरेको बताइएको छ। गत जेठ २ गतेदेखि औपचारिकरुपमा सञ्चालनमा आएको गौतम बुद्ध अन्तर्राष्ट्रिय विमानस्थलबाट पछिल्लो समय नियमित उडान भर्नका लागि विभिन्न अन्तर्राष्ट्रिय वायुसेवा प्रदायक कम्पनी लागिपरेका छन्। यसै क्रममा भैरहवामा विज एयरले एयरबसको ३२१ निओ सिरीजको जहाज सञ्चालनमा ल्याउने योजना बनाएको छ। विजको १९० सिट क्षमताको उक्त जहाज नेपालमै पहिलोपटक उडान गर्न लागेको हो। उक्त जहाज एयरबस कम्पनीले उत्पादन गरेको पछिल्लो संस्करणको जहाजमध्ये एक रहेको बताइएको छ। विज एयरको मिडिल इस्टमा एसिया हब अबुधाबीमा रहेको र आफूहरु एयर बस ३२१ नियो सिरिजको जहाजमार्फत उडान सेवा दिने तयारीमा रहेको वायुसेवाको नेपालका लागि आधिकारिक जीएसए सोसाइटी इन्टरनेशनल ट्राभलका अध्यक्ष रवीचन्द्र सिंहले बताए। उनले भने, हाम्रो देशको आधारभूत विकल्प भनेको पर्यटन हो, धार्मिक पर्यटन प्रवद्र्धनलाई लक्षित गरी सेवा विस्तारमा लाग्ने हाम्रो सोच छ। रासस"
प्रचण्डले प्रधानमन्त्रीलाई प्रभाव पारेर पार्टीको निर्णय कार्यान्वयन हुन दिएनन् : मेटमणि,"काठमाडौं : नेकपा एकीकृत समाजवादी पार्टीका पोलिटब्युरो सदस्य मेटमणि चौधरीले मन्त्रीमण्डल परीवर्तन नगर्न माओवादी केन्द्रका अध्यक्ष पुष्पकमल दाहाल प्रचण्डले प्रधानमन्त्री शेरबहादुर देउवालाई दबाव दिएको बताएका छन्। सांसदसमेत रहेका चौधरीले प्रचण्डले प्रधानमन्त्री शेरबहादुर देउवालाई दबाब दिएर मन्त्री फेर्ने आफूहरुको निर्णय कार्यान्वयन गर्न नदिएको बताएका हुन्। उनले भने, आज हामी गठबन्धनमा छौं। मन्त्री परीवर्तनको निर्णय २२ गते भयो। २२ दिनसम्म पनि रेस्पोन्स नगर्ने कुरा लोकतान्त्रीक पद्यतीमा सुहाउने विषय होइन। की त समाजबादी पार्टी चाहिन्न भन्नुपर्यो नत्र निर्णय कार्यान्वयन हुनुपर्यो। चौधरीले भने, प्रधानमन्त्रीलाई प्रभाव पार्ने काम प्रचण्ड ज्यूले गर्नुभयो। माओवादीभित्र पनि प्रेसर छ। हाम्रो निर्णयलाई प्रचण्ड ज्यूले प्रभाव पार्नुभएको हो। उनले पार्टीले गरेको निर्णय कार्यान्वयन गर्ने जिम्मा प्रधानमन्त्रीको रहेको बताए।"
सेयर बजार सुधार अभियन्ता कोइरालाले तोडे अनसन,"काठमाडौं : सेयरबजार सुधारको माग गर्दै अनसन बसेका तिलक कोइराला र नेपाल धितोपत्र वोर्डबीच सहमति भएको छ। शक्रबार पुँजीबजार संघर्ष समितिका संयोजक कोइरालाका पक्षधर र नेपाल धितोपत्र बोर्डबीच सहमति भएपछि अनसन तोडेका हुन्। बोर्डका अध्यक्ष रमेश हमालले कोइरालालाई जुस खुवाएर अनसन तोडेका हुन्। अर्थ मन्त्रालयले गठन गरेको मुद्रा तथा पँजी बजारका समस्या अध्ययन गर्न गठन गरेको अध्ययन समितिको सुझावका बाँकी काम गर्न गराउन पूँजी बजारको समस्या सम्बन्धमा अर्थ मन्त्रालयसँग निकट रहेर कार्य गर्ने सहमति भएको छ। यस्तै बाणिज्य बैंकका सहायक कम्पनी र अन्य संस्थागत पब्लिक कम्पनीहरुलाई ब्रोकर लाइसेन्स प्रदान गर्ने सम्बन्धमा नेप्सेसँग आवश्यक समन्वय गर्ने सहमतिपत्रमा उल्लेख छ। कमिशन ब्रोकर र फुल ब्रोकर सम्बन्धमा थप अध्ययन गरी कार्य अगाडि बढाइने, धितोपत्र दलाल व्यवसायीको विगत १५ महिनामा २३ स्थानमा शाखा कार्यालयका लागि पूर्वाधार तयार गर्न सूचित गरेकोमा आठ स्थानमा शाखा कार्यालय स्थापना स्वीकृति गरिएको तथा थप १६ स्थान स्वीकृत दिने प्रकृया तत्काल अगाडि बढाइने सहमति भएको छ। गैर आवसीय नेपालीहरुलाई पुँजी बजारमा लगानीको वातावरण तयार गर्न हाललाई विदेशमा काम गर्ने श्रमिकहरुलाई सार्वजनिक निष्काशनमा १० प्रतिशत आरक्षण गर्ने काम अन्तिम चरणमा रहेकोले आगामी २०७९ श्रावण देखि कार्यान्वयन गर्नेपनि सहमतिपत्रमा उल्लेख छ।"
"तीन दिन भारी बर्षा हुने, यस्तो छ मौसम पूर्वानुमान","काठमाडौं : मौसम पूर्वानुमान महाशाखाले तीन दिन भारी बर्षा हुने जनाएको छ। शुक्रबार बिहान जारी मौसम बुलेटिनमा प्रदेश १, मधेश प्रदेश, बागमती प्रदेश र गण्डकी प्रदेशमा मनसुनी वायु को सामान्य प्रभाव रहेको छ। पश्चिमी भूभागमा स्थानीय वायु र पश्चिमी वायुको सामान्य प्रभाव र भारतको उत्तर प्रदेश र आसपासमा रहेको न्यून चापीय प्रणालीको समेत नेपालमा प्रभाव रहेको बुलेटिनमा उल्लेख छ। हाल प्रदेश १, बाग्मती प्रदेश, गण्डकी प्रदेशका थोरै स्थानमा र बाँकी प्रदेशका एकदुई स्थानहरुमा वर्षा भइरहेको छ। शुक्रबार दिउँसो प्रदेश १, मधेश प्रदेश, बागमती प्रदेश, गण्डकी प्रदेशमा सामान्यदेखि पूर्ण बदली रही बाँकी भूभागहरूमा आंशिकदेखि सामान्य बदली रहनेछ। महाशाखाका अनुसार प्रदेश १, मधेश प्रदेश, बागमती प्रदेश र गण्डकी प्रदेशका धेरै स्थानहरुमा र बाँकी प्रदेशका केही स्थानहरुमा मेघ गर्जनचट्याङ्गसहित वर्षाको सम्भावना रहेको छ। प्रदेश नं १ र बाग्मती प्रदेश का एकदुई स्थानमा भारी वर्षाको पनि सम्भावना रहेको छ। राती पनि प्रदेश १, बागमती प्रदेश, गण्डकी प्रदेश र लुम्बिनी प्रदेशका धेरै स्थानहरुमा साथै बाँकी प्रदेशका केही स्थानहरूमा मेघ गर्जनचट्याङसहित वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश र लुम्बिनी प्रदेशमा भारी वर्षाको सम्भावना रहेको महाशाखाले जनाएको छ। आगामी २४ घण्टाका लागि जारी बुलेटिनमा भनिएको छ, 'प्रदेश १, बागमती प्रदेश, गण्डकी प्रदेश र लुम्बिनी प्रदेशको पहाडी भूभागमा भूक्षय, पहिरो तथा गेग्रान बहावको जोखिम रहेको साथै नदी नाला तथा खहरे खोलाहरूमा पानीको सतह बढ्न सक्ने तथा दैनिक जन जीवन यातायात क्षेत्र समेत प्रभावित हुन सक्ने भएकोले आवश्यक सतर्कता अपनाउनु हुन सबैमा अनुरोध छ। वर्षा नभएका स्थानहरुमा तापक्रम बढ्न सक्ने हुनाले त्यसबाट हुने असरबाट बच्न आवश्यक सतर्कता अपनाउनु हुन सबैमा अनुरोध छ।' शनिबार प्रदेश १, मधेश प्रदेश, बागमती प्रदेश, गण्डकी प्रदेश र लुम्बिनी प्रदेशका धेरै स्थानहरुमा र बाँकी प्रदेशका केही स्थानहरुमा मेघ गर्जनचट्याङ्गसहित मध्यम वर्षाको सम्भावना रहेको छ। प्रदेश नं १ ,बाग्मती प्रदेश, गण्डकी प्रदेश र लुम्बिनी प्रदेशको एकदुई स्थानमा भारी वर्षाको पनि सम्भावना रहेको महाशाखाको बुलेटिनमा उल्लेख छ। आइतबार देशभर धेरै स्थानहरुमा मेघ गर्जनचट्याङ्गसहित मध्यम वर्षाको सम्भावना रहेको छ। प्रदेश १, गण्डकी प्रदेश र कर्णाली प्रदेशका एकदुई स्थानमा भारी वर्षाको पनि सम्भावना रहेको छ।"
एकीकृत समाजवादीको पोलिटब्यूरो बैठक आज बस्दै,"काठमाडौं : नेकपा एकीकृत समाजवादीको पोलिटब्यूरो बैठक आज बस्दैछ । तीनकुनेस्थित पार्टी कार्यालयमा बिहान ११ बजे बस्ने प्रचार विभाग प्रमुख जगन्नाथ खतिवडाले जानकारी दिए। पोलिटब्यूरो बैठक बैठकमा शनिबार हुने केन्द्रीय कमिटीको बैठकमा लैजाने एजेण्डाको विषयमा छलफल हुने बताइएको छ। पोलिटब्यूरो बैठकमा मन्त्रि हेरफेरको विषयले पनि प्रवेश पाउने बताइएको छ। एसले १३ र १४ गते केन्द्रीय परिषद्को बैठकसमेत बोलाएको छ। एकीकृत समाजवादीको जेठ २२ गते बसेको सचिवालय बैठकले पार्टीका मन्त्री हेरफेर गर्ने निर्णय गरेको थियो। त्यही दिन नयाँ मन्त्रीको नाम प्रधानमन्त्री देउवालाई बुझाएका थिए। पार्टीले संस्कृति, पर्यटन तथा नागरिक उड्डयनमन्त्री प्रेमबहादुर आले, सहरी विकासमन्त्री रामकुमारी झाँक्री, स्वास्थ्य तथा जनसंख्यामन्त्री विरोध खतिवडा र श्रम, रोजगार तथा सामाजिक सुरक्षामन्त्री कृष्णकुमार श्रेष्ठलाई फिर्ता बोलाउने निर्णय गरेको थियो। स्वास्थ्य राज्यमन्त्री भवानी खापुङलाई भने बढुवा गरी मन्त्री बनाउने निर्णय गरेको थियो। यस्तै, जीवनराम श्रेष्ठ पर्यटन, मेटमणि चौधरी सहरी विकास, शेरबहादुर कुँवर श्रम र हीरा केसीलाई स्वास्थ्य राज्यमन्त्री बनाउन उसले प्रधानमन्त्रीलाई सिफारिस गरेको थियो। तर, १८ दिन बित्दा पनि कार्यान्वयन नभएपछि नेपाल रुष्ट छन्। मन्त्री हेरफेर नहुँदा उनी पार्टीभित्र दोहोरो चेपुवामा परेका छन्। एकातिर आफूलाई नहटाउन मन्त्रीहरूको धम्की छ। अर्कोतिर पार्टीको निर्णय कार्यान्वयन गराउनुपर्ने दबाब छ। पार्टीले मन्त्री फेर्ने निर्णय गरेपछि एकीकृत समाजवादीका मन्त्रीहरू प्रधानमन्त्री देउवादेखि माओवादी केन्द्र अध्यक्ष प्रचण्डलाई गुहार्न थालेका छन्। पर्यटनमन्त्री आलेले बुधबार मात्रै प्रचण्डसँग भेट गरी पार्टीले मन्त्री फेरे १३ जना सांसदसहित विद्रोह गर्ने बताएका थिए। आलेले यसअघि पनि प्रचण्डलाई भेटेर आफूहरूलाई मन्त्रीबाट नहटाउनका लागि नेपालसँग कुराकानी गरिदिन आग्रह गरेका थिए। आलेले मन्त्रीबाट हटाइए पार्टी फुटाउने चेतावनी प्रधानमन्त्री देउवालाई पनि दिएको उच्च स्रोत बताउँछ। एकीकृत समाजवादीका चारै जना मन्त्रीले बुधबार नेपाललाई भेटेर आफूहरूलाई नहटाउन दबाब दिए। मन्त्री झाँक्रीले त नेपालको अपमान हुने गरी धारणा राखेकी थिइन्। झाँक्रीले राम्रो काम गर्दागर्दै पनि मलाई हटाउने हो भने मेरा लागि पार्टी अध्यक्ष मरेतुल्य हो, भनेर आक्रोश पोखेकी थिइन्।"
"गगन थापाले भेटे गभर्नर अधिकारी, पुँजी बजारको समस्याबारे छलफल","काठमाडौं : नेपाली कांग्रेसका महामन्त्री गगन थापाले नेपाल राष्ट्र बैंकका गभर्नर महाप्रसाद अधिकारीलाई भेटेका छन्। शुक्रबार बिहान गभर्नर अधिकारीलगायत वरिष्ठ अधिकारीसँग भेटेका हुन्। भेटमा हालको तरलता अभाव, मुद्रा सञ्चितिको अवस्था र पुँजी बजारको समस्या सम्बोधन गर्न आवश्यक विषयमा छलफल गरेको थापाले बताए। उनले भने, अर्थतन्त्रमा देखिएका यी लगायतका समस्या समाधानका उपायहरूसहित अबको मौद्रिक नीति तयार पार्नुहुनेछ भन्ने अपेक्षा लिएको छु। थापाले धितोपत्र बजारको स्थायित्व र लगानीकर्ताको विश्वास कायम गराउन नियामक निकायको ध्यानाकर्षण गराउँदै आएका छन्। थापाले अहिलेको बजारमा साना लगानीकर्ता अझ बढी मारमा परेको र आम लगानीकर्ताको सुरक्षाका बारेमा सरकार र नियामकले गरिरहेका कामका बारेमा जानकारी गराउन संसदमै माग गर्दै ध्यानाकर्षण गराएका थिए। पछिल्लो समयमा शेयर बजार निरन्तर ओरालो लागेको छ।"
मेसिनले हात छिनाइदिएपछि जुट मिल्सका कामदारको मृत्यु,"विराटनगर : विराटनगर महानगरपालिका१७ रानीमा रहेको रघुपति जुट मिल्सको मेसिनले हात छिनाइदिएपछि शुक्रबार राति एक जना कामदारको मृत्यु भएको छ । मोरङ प्रहरीका प्रवक्ता डीएसपी दीपक श्रेष्ठका अनुसार मिल्सका मजदुर विराटनगर१४ का ४२ वर्षीय राजो कामतको राति ९ः३० बजेतिर मृत्यु भएको हो । जुटको फोहोर सफा गर्ने क्रममा चालु अवस्थामा रहेको मेसिनले कामतले काटेर बायाँ हात छिनाइदिएको श्रेष्ठले बताए । मेसिनले बायाँ हातको कुमदेखि तलको भाग काटेर छिनाइदिएपछि अत्यधिक रक्तश्राव भएको थियो । फोहोर सफा गर्ने क्रममा मेसिनमा हात अड्किएछ । चालु अवस्थामा रहेको त्यही मेसिनले काटेर कुमदेखि तलको भाग छिनाइदिएको पाइयो, उनले भने, मेसिन बन्द गरी तत्काल उद्धार गरेर घाइतेलाई उपचारका लागि लगिए पनि बचाउन सकिएन । अस्पताल पुर्याएपछि चिकित्सकले मृत घोषित गरेका हुन् । कामतलाई सुरुमा कोसी अस्पताल लगियो । त्यहाँबाट थप उपचारका लागि विराट नर्सिङ होम पुर्याउनसाथ चिकित्सकले मृत घोषित गरेका हुन् । घटनाका बारेमा अनुसन्धान सुरु गरिएको डीएसपी श्रेष्ठले बताए ।"
विराटनगर महानगरपालिकाको बजेट आज सार्वजनिक गरिँदै,"विराटनगर : प्रदेश १ को एउटा मात्रै महानगरपालिका विराटनगरको बजेट आज (शुक्रबार) सार्वजनिक गरिँदै छ। मेयर नागेश कोइरालाको नेतृत्वमा आगामी आर्थिक वर्ष २०७९०८० को बजेट सार्वजनिक गरिने भएको हो। बजेट ३ अर्ब ५० करोड हाराहारीको हुने बताइएको छ। चालू आर्थिक वर्ष २०७८०७९ का लागि विराटनगर महानगरपालिकाले ४ अर्ब ६० करोड ८१ लाख बराबरको बजेट ल्याएको थियो। चालूभन्दा आगामी आर्थिक वर्षका लागि झण्डै १ अर्ब कमको बजेट ल्याउन लागिएको महानगरले जनाएको छ। मेयर कोइरालाले बजेट ३ अर्ब ५० करोडदेखि ३ अर्ब ६० करोडको बीचमा आउने बताए। उनका अनुसार बजेटमार्फत करको दर घटाइने छ। वैशाख ३० गते सम्पन्न स्थानीय तह निर्वाचनअघि नै कोइरालाले आफ्नो कार्यकालमा करको दर घटाउने र दायरा बढाउने घोषणा गरेका थिए। करको दर घटाउन अध्ययन कार्यदल गठन गर्ने निर्णय महानगरले गरिसकेको छ। कार्यदलको सिफारिसका आधारमा कर समायोजना हुने बताइएको छ। महानगरले शुक्रबार नै नीति तथा कार्यक्रम पनि प्रस्तुत गर्ने छ। नीति तथा कार्यक्रम प्रस्तुत गरेपछि आगामी आर्थिक वर्षको बजेट पेश गरिने भएको हो। विराटनगर महानगरसहित १७ वटा स्थानीय तह रहेको मोरङका केही पालिकाले यसअघि नै नीति तथा कार्यक्रम सार्वजनिक गरिसकेका छन्। अधिकांशको भने शुक्रबार नै नीति, कार्यक्रम र बजेट सार्वजनिक गर्ने तयारी छ। स्थानीय तहले प्रत्येक वर्षको असार १० गतेभित्र आगामी नीति, कार्यक्रम एवं बजेट प्रस्तुत गरिसक्नुपर्ने र असार मसान्तभित्र पारित गर्नुपर्ने व्यवस्था छ।"
"पूर्वमन्त्रीको घरनजिक शंकास्पद वस्तु फेला, सेनाले गर्यो डिस्पोज",विराटनगर : प्रदेश १ का पूर्वआन्तरिक मामिला तथा कानुन मन्त्री हिक्मत कार्कीको घरनजिक शुक्रबार बिहान शंकास्पद वस्तु भेटिएको छ । नेकपा (एमाले)का नेता कार्कीको झापाको गौरादह नगरपालिका३ स्थित घरअगाडि बिहान ५ :३० बजेतिर प्रेसर कुकरमा तार बेरेर बाहिर निकालेको अवस्थामा उक्त शंकास्पद वस्तु फेला परेको प्रहरीले जनाएको छ । प्रहरीका अनुसार घरदेखि ३०४० मिटरको दूरीमा भेटिएको प्रेसर कुकरमा तार राखेर बाहिर निकालिएको छ । शंकास्पद वस्तु फेला परेको नजिकको घर एमाले झापाका अध्यक्ष दीपक कार्की पनि बस्दै आएका थिए । दीपक दाजु र हिक्मत भाइ हुन् । हिक्मतको घर साविकको महारानी झोडामा पनि छ । गौरादह बजारमा रहेको दाजुभाइको सगोलको घरमा भने नक्कली बम होक्स भेटिएको हो । पूर्वमन्त्री कार्कीले घरअगाडि शंकास्पद वस्तु भेटिएपछि प्रहरीलाई जानकारी गराएका थिए। उनले फेसबुकमार्फत पनि शंकास्पद वस्तु भेटिएको भनेर सार्वजनिक गरेका हुन् । बिहान करिब ४ बजेतिर लाइट नबाली आएको एउटा मोटरसाइकलमा चढेका व्यक्तिले उक्त वस्तु छाडेर गएको हुनसक्ने बताइएको छ । प्रदेश १ प्रहरी कार्यालय विराटनगरका प्रवक्ता एसपी नवीनराज राईका अनुसार शंकास्पद वस्तु रहेको जानकारी पाउने बित्तिकै प्रहरी घटनास्थल पुगेको जानकारी दिए। घटनास्थललाई प्रहरीको सुरक्षा घेरामा राखेर शंकास्पद वस्तुलाई निस्क्रिय पार्न नेपाली सेनाको डिस्पोजल टोली टोली बोलाइएको थियो। घटनास्थलमा पुगेको नेपाली सेनाको बम डिस्पोजल टोलीले उक्त कुकरभित्र राखिएको वस्तु बम नभएर होक्स रहेको जनाएको छ। उक्त वस्तु सेनाले डिस्पोज गरिसकेको छ।
"बिहानैदेखि भारी वर्षा, सतर्कता अपनाउन आग्रह","काठमाडौं : काठमाडौं उपत्यकासहित देशका विभिन्न भूभागमा बिहानैदेखि भारी वर्षा भइरहेको छ । बाढी पूर्वानुमान महाशाखाका अनुसार शुक्रबार बिहान काठमाडौं उपत्यकाको धेरै स्थानमा भारी बर्षा मापन भएको छ । हनुमन्ते, मनोहरा, बागमती र यसका सहायक नदीमा जलसतह बढ्दो भएकाले नदी किनारको बाटो भई यात्रा गर्दा उच्च सतर्कता अपनाउन महाशाखाले आह्वान गरेको छ। आजदेखि नारायणी र यसका साना सहायक नदीहरुमा जल सतह उल्लेख्य बढ्ने र केहीमा सतर्कता तह आसपास पुग्न सक्ने पूर्वानुमान रहेकाले नदी तटीय क्षेत्रका क्रियाकलाप नगर्न वा गर्नुपर्ने भएमा उच्च सतर्कता अपनाउन महाशाखाले सूचना जारी गरेको छ। महाशाखाले कास्की र लमजुङमा बाढी आउन सक्ने जनाएको छ। प्रदेश १ को झापा, मोरङ, सुनसरी, उदयपुर, भोजपुर, तेह्रथुम, ताप्लेजुङ, ओखलढुङ्गा, संखुवासभा; मधेश प्रदेश को सप्तरी; बागमती प्रदेशको दोलखा, रामेछाप, सिन्धुली, काभ्रेपलाञ्चोक, काठमाडौं, ललितपुर, भक्तपुर, सिन्धुपाल्चोक, रसुवा, मकवानपुर; गण्डकी प्रदेशको गोरखा, लमजुङ, तनहुँ, नवलपरासी (ब सु पूर्व), स्याङ्गजा, कास्की, पर्वत, म्याग्दी, बाग्लुङ; लुम्बिनी प्रदेशको नवलपरासी (ब सु पश्चिम), पाल्पा, गुल्मी, रोल्पा, रुकुम पूर्व; कर्णाली प्रदेशको रुकुम पश्चिम, जाजरकोटर आसपास भई बहने केही ससाना नदीहरुमा बहाव बढ्ने, केहीमा आकस्मिक वहाव समेत हुनसक्ने पूर्वानुमान छ। आज बिहानको मापन अनुसार कोशी, नारायणी, कणााली, महाकाली, कन्काई, कमला, बागमती, राप्ती, बबई र यसका सहायक नदीहरुको बहाब सतह भन्दा तलै रहेको छ।"
मन्त्री फेरबदलमा प्रचण्डको आनाकानी किन ?,"काठमाडौं : माओवादी केन्द्र अध्यक्ष पुष्पकमल दाहाल (प्रचण्ड) तत्काल मन्त्रिपरिषद हेरफेरको पक्षमा छैनन्। एकीकृत समाजवादीका मन्त्री हेरफेर भए त्यसको प्रत्यक्ष दबाब आफूमाथि पर्ने बुझाइ दाहालमा छ। माओवादीमा अर्थमन्त्री जनार्दन शर्मा तत्कालै परिवर्तन गर्नुपर्ने दबाब छ। दाहाल भने मन्त्री शर्मा हटाउने मुडमा छैनन्। मन्त्री शर्माले बजेट निर्माणको मध्यराति अनधिकृत व्यक्तिलाई मन्त्रालयमा प्रवेश गराएर करका दर तलमाथि गर्न लगाएका थिए। त्यससम्बन्धी खुलासा अन्नपूर्ण पोस्ट्ले गरेको थियो। तर, आफूलाई तत्काल नहटाउन मन्त्री शर्माले प्रचण्डमाथि दबाब बढाएको माओवादी स्रोतले बताउँछ। जसकारण प्रचण्डले अर्थमन्त्री हटाउने भन्ने कुरा झुटोभएको भाषण गर्नुपरेको नेताहरू बताउँछन्। तर, माओवादीभित्र पनि कि अर्थमन्त्रीलाई हटाउनुपर्ने, नभए संसदीय छानबिन समिति गठन गर्नुपर्ने दबाब छ। अर्थमन्त्रीका विषयमा उठेको प्रश्न व्यक्तिको विषय होइन, पार्टीको हो, माओवादीका एक नेता भन्छन्, यसबारे अध्यक्षले निर्णय गर्नै पर्ने अवस्था छ। अर्थमन्त्रीका विषयमा अध्यक्ष प्रचण्डले हुन्छ, गर्नुपर्छ भन्ने मात्रै जवाफ दिने गरेको नेताहरू बताउँछन्। पार्टीले मन्त्री फेर्ने निर्णय गरेपछि एकीकृत समाजवादीका मन्त्रीहरू प्रधानमन्त्री देउवादेखि माओवादी केन्द्र अध्यक्ष प्रचण्डलाई गुहार्न थालेका छन्। पर्यटनमन्त्री आलेले बुधबार मात्रै प्रचण्डसँग भेट गरी पार्टीले मन्त्री फेरे १३ जना सांसदसहित विद्रोह गर्ने बताएका थिए। आलेले यसअघि पनि प्रचण्डलाई भेटेर आफूहरूलाई मन्त्रीबाट नहटाउनका लागि नेपालसँग कुराकानी गरिदिन आग्रह गरेका थिए। प्रधानमन्त्री शेरबहादुर देउवाबाट ग्रीन सिग्नल पाएपछि नेपालले बिहीबार बिहान पार्टी सचिवालयको बैठक बोलाए। बैठकमा मन्त्री हेरफेर गर्ने निर्णय कार्यान्वयनको एक मात्र एजेन्डामा छलफल भयो। धेरैको अनुमान थियो, साँझसम्म मन्त्रिपरिषद् हेरफेर हुन्छ। तर, भएन। पार्टीको बैठकपछि माधवकुमार नेपाल प्रधानमन्त्री भेट्न बालुवाटार पुगेका थिए। नेपालपछि माओवादी अध्यक्ष पुष्पकमल दाहाल (प्रचण्ड)ले प्रधानमन्त्रीसँग भेट गरे। नेपाल त्यसपछि फेरि बालुवाटार पुगे। देउवाले साँझसम्म गरौंला भन्ने जवाफ फर्काए। तर, साँझ पनि प्रधानमन्त्रीले मन्त्रिपरिषद् हेरफेर नगरेपछि एकीकृत समाजवादीका नेताहरूले असन्तुष्टि जनाएका छन्। दाहालसँगको भेटपछि प्रधानमन्त्री पछि हटेकोहुन सक्ने अनुमान एकीकृत समाजवादी नेताले गरेका छन्। बिहानी प्रहर जब पूर्वनासुले बजेट चलाए योगेश भट्टराईले मागे अर्थमन्त्री शर्माको राजीनामा राजीनामा दिन अर्थमन्त्री शर्मालाई प्रचण्डको सुझाव विपक्षी सांसदले मागे अर्थमन्त्रीको राजीनामा संसदमा एमालेले माग्यो अर्थमन्त्रीको राजीनामा अर्थमन्त्रीको राजीनामा माग्दै एमालेले गर्यो संसदमा अवरोध अर्थमन्त्रीको राजीनामा माग गर्दै एमालेले गर्यो संसद बहिष्कार पर्यटनमन्त्रीद्वारा नेपाल एयरलाइन्सका अध्यक्षमाथि गालीगलौज र हातपात (अडियोसहित) विनियोजन विधेयक पारित, अर्थमन्त्रीको राजीनामा माग्दै एमालेद्वारा संसद् बहिष्कार पर्यटनमन्त्री आलेको सार्वजनिक अडियोको ल्याब परीक्षणसहित कारबाहीको माग गर्दै उजुरी संसदमा अर्थमन्त्रीको राजीनामा माग यो देशले अर्थमन्त्रीको राजीनामा मागेको छ : बाँस्कोटा चुनावसमेत लड्न नपाउने मागसहित मन्त्री आलेविरुद्ध सर्वोच्चमा रिट दायर किन भएन मन्त्री हेरफेर ? मन्त्री झाँक्रीलाई अनेरास्ववियू अध्यक्ष पराजुलीले भने, मुखमा टेप टाँसेर गरेको भाषण त स्टन्टमात्र रहेछ"
ल्याइयो सुन्दरी,"दैलेख : नारायण नगरपालिका९ का पदमबहादुर बुढाथोकी २०२० सालमा नेपाली सेनामा भर्ना भए। तत्कालीन समयमा जिल्लास्थित सेनाको ज्वाला दल गुल्ममा भर्ना भएका बुढाथोकी २०३९ मै रिटायर्ड भइसकेका छन्। उमेरले ७९ वर्ष पुगिसकेका बुढाथोकी बिहीबार खुसी देखिन्थे। कारण थियो, सेनामा कार्यरत रहँदा उनी आफैंले पूजापाठ गरेको अर्गा र सुन्दरीमध्ये सुन्दरी तोप फिर्ता हुनु। उनले २०२८ यता गुमनाम जस्तै बनेको सुन्दरी तोप ५१ वर्षपछि जिल्लामै फिर्ता हुँदा खुसीसँगै अर्गा तोप फिर्ता हुने अपेक्षा व्यक्त गरे। अहिले ल्याइएको सुन्दरी तोप आकारका हिसावले सानो हो, ठूलो तोप अर्गा कहाँ छ ? त्यसको पनि खोजी हुनुपर्छ, उनले भने। नारायण नगरपालिका२ का ७३ वर्षीय लालबहादुर थापाले पनि अर्गा तोप फिर्ता गरिनुपर्ने बताए। जिल्लासँग जोडिएको ऐतिहासिक दुई वटामध्ये एउटा तोप फिर्ता हुनु खुसीको कुरा हो, तर अर्गा तोप गुमनाम हुनु सुखद् पक्ष होइन, उनले भने। अब अर्गा तोपको पर्खाइमा रहेको उनको भनाइ छ। लालबहादुर र पदमजस्तै तोप फिर्ता हुँदा जिल्लाबासी खुसी छन्। जिल्ला सदरमुकामको पुरानो बजारस्थित ऐतिहासिक कोतगढीमा परापूर्वकालदेखि नै सुन्दरी र अर्गा नामका दुईवटा तोपहरू थिए। तत्कालीन समयमा जिल्लामा बडादसैं लगायतका महत्वपूर्ण चार्डपर्वमा तोपको बढाइपछि मात्र पूजाआजा तथा टीका थाप्ने चलन थियो। २०२८ सालमा दैलेखस्थित नेपाली सेनाको ज्वाला दल गुल्म सुर्खेतको मंगलगढी चोकमा सयो। गणसँगै सुर्खेत लगिएका दुईवटा तोपहरू सुन्दरी र अर्गा मध्ये सुन्दरी तोप गत माघ २१ गते फिर्ता ल्याइएको थियो। सेनाको पश्चिम पृतना नेवारे सुर्खेतबाट फिर्ता ल्याईएको सुन्दरी तोप ऐतिहासिक कोतगढीमा पुनर्स्थापना गरिएको हो। अहिले सुन्दरी तोप र ८१ थान गोला कोतगढीमा राखिएको छ। अर्गा तोप भने अझै गुमनाम छ। जिल्लाको ऐतिहासिक एवं पुरातात्विक सम्पत्तिको रुपमा रहेको अर्गा तोप खोजी गरेर फिर्ता ल्याउनुपर्ने स्थानीय सरस्वती श्रेष्ठले बताइन्। एउटा तोप फिर्ता भयो, त्यसमा हामी खुसी छौं, तोपलाई कोतगढीमा खुल्ला आकासमूनी राखिएको छ, सुरक्षाको चुनौती पनि उत्तिकै छ, उनले भनिन्। नारायण नगरका मेयर लोमन शर्माले कार्यविधि निर्माण गरेर कोतगढी र त्यहाँ राखिएको तोपको संरक्षण गर्ने बताए। नेपाल एकीकरणको सिलसिलामा निर्माण गरिएको ऐतिहासिक कोतगढीमा तत्कालीन समयमा निर्माण भएका र लामो समय गुमनाम रहेको तोप पुनर्स्थापना गरिएको मेयर शर्माको भनाइ छ। उनले तोप पुनर्स्थापनाले दैलेखको पर्यटन प्रबद्र्धनमा टेवा पुग्ने बताए। कोतगढीमा राखिएको ऐतिहासिक तोपलाई स्थानीय सरकारले संरक्षण गर्नुपर्ने सेनाको पश्चिम कमाण्ड हेडक्वाटरका सेनापति उपरथी प्रेम शाही बताउँछन्। अर्गा तोप अझैसम्म फेला नपरेको उपरथी शाहीले बताए। सुन्दरीसँगै अर्गा तोप पनि दैलेखबाट ल्याइएको थियो। उक्त तोपको खोजी भइरहेको उपरथीले बताए। उनले ऐतिहासिक तथा पुरातात्विक महत्वका संरचनाहरूको हेरचाह, रेखदेख र संरक्षणमा स्थानीय तहले विशेष चासो राख्नुपर्ने बताए। कालीदत्त गुल्म काँडाचौर ब्यारेकका गुल्मपति सेनानी विनोद चौलागाईंले कोतगढीमा सुन्दरी तोप पुनर्स्थापनासँगै सेनाको मातहतमा रहेको ब्यारेक वनमा झण्डै एक हजार पाँच सय बिरुवा रोपिएको छ। चिउरी, सल्ला, रिट्ठा, लप्सी लगायतका विरुवा रोपण गरिएको सेनानी चौलागाईंले जानकारी दिए।"
"मन्त्री झाँक्रीलाई अनेरास्ववियू अध्यक्ष पराजुलीले भने, मुखमा टेप टाँसेर गरेको भाषण त स्टन्टमात्र रहेछ","काठमाडौं : नेकपा एकीकृत समाजवादीका मन्त्रीविरुद्ध उनकै भातृसंगठनले विरोध गर्ने थालेका छन्। अनेरास्ववियूका अध्यक्ष सुदेश पराजुलीले पार्टीले मन्त्रीबाट फिर्ता बोलाउन खोज्दा अवज्ञा गरेको भन्दै शहरी विकास मन्त्री रामकुमारी झाँक्रीप्रति आक्रोश व्यक्त गरेका हुन्। केपी ओलीविरुद्धको आन्दोलनमा झाँक्रीले मुखमा टेप लगाएर विरोधप्रति संकेत गर्दै पराजुलीले गरेको मुखमा लगाएको टेप खोलिखोलि स्टन्ड मारे गरेको भाषण केवल ख्रोको आर्दशबाहेक के हुन सक्छ भन्दै प्रश्न गरेका छन्। उनले मन्त्रीबाहेक पनि जिवन जगत छ भन्ने बुझ्न आग्नह गरेका छन्। अनि हिजो मुखमा लगाएको टेप खोलि खोलि स्टन्ड मारि मारि गरेको भाषण त केवल ख्रोको आदर्शबाहेक के हुन सक्छ त कमरेड । मन्त्री बाहेक पनि जिवन जगत छ भन्ने बुझ्ने हो कि ? उनले लेखेका छन्, एकथान मन्त्री त तपाईले हिजो बोकेको मूल्य मान्यता रहे बाँचेमा कति हो कति, धेरै पटक मन्त्री,त्योभन्दा माथि प्रधानमन्त्री बन्ने अवसर नै आउँछ । उनले मन्त्री भएपछि गर्ने भनेको माफिया दलालको सेटिङमा काम गर्ने कमाउनेबाहेक अरु नसोच्ने उद्देश्य भएकाहरुबाट क्रान्ति समाजवाद भन्ने कल्पना मात्र भएको बताएका छन्। एकीकृत समाजवादीको पार्टीका मन्त्री हेरफेर गर्ने निर्णय भएपनि कार्यान्वयन नहुँदा पार्टी भित्र पक्ष विपक्षमा बहस चलिरहेको छ। एकीकृत समाजवादीका चारै जना मन्त्रीले बुधबार नेपाललाई भेटेर आफूहरूलाई नहटाउन दबाब दिए। मन्त्री झाँक्रीले त नेपालको अपमान हुने गरी धारणा राखेकी थिइन्। झाँक्रीले राम्रो काम गर्दागर्दै पनि मलाई हटाउने हो भने मेरा लागि पार्टी अध्यक्ष मरेतुल्य हो, भनेर आक्रोश पोखेकी थिइन्। एकीकृत समाजवादीले ६ महिनाका लागि भन्दै असोज २२ गते ५ जना मन्त्री बनाएको थियो। तर, ८ महिनापछि मन्त्री परिवर्तन खोज्दा पनि पार्टीमा रडाको मच्चिएको छ। मन्त्रीले गुहारे देउवाप्रचण्ड, रोकिन बाध्य भए नेपाल किन भएन मन्त्री हेरफेर ? पार्टीले मन्त्री फेर्ने निर्णय गरेपछि एकीकृत समाजवादीका मन्त्रीहरू प्रधानमन्त्री देउवादेखि माओवादी केन्द्र अध्यक्ष प्रचण्डलाई गुहार्न थालेका छन्। पर्यटनमन्त्री आलेले बुधबार मात्रै प्रचण्डसँग भेट गरी पार्टीले मन्त्री फेरे १३ जना सांसदसहित विद्रोह गर्ने बताएका थिए। आलेले यसअघि पनि प्रचण्डलाई भेटेर आफूहरूलाई मन्त्रीबाट नहटाउनका लागि नेपालसँग कुराकानी गरिदिन आग्रह गरेका थिए। आलेले मन्त्रीबाट हटाइए पार्टी फुटाउने चेतावनी प्रधानमन्त्री देउवालाई पनि दिएको उच्च स्रोत बताउँछ। एकीकृत समाजवादीको जेठ २२ गते बसेको सचिवालय बैठकले पार्टीका मन्त्री हेरफेर गर्ने निर्णय गरेको थियो। त्यही दिन नयाँ मन्त्रीको नाम प्रधानमन्त्री देउवालाई बुझाएका थिए। पार्टीले संस्कृति, पर्यटन तथा नागरिक उड्डयनमन्त्री प्रेमबहादुर आले, सहरी विकासमन्त्री रामकुमारी झाँक्री, स्वास्थ्य तथा जनसंख्यामन्त्री विरोध खतिवडा र श्रम, रोजगार तथा सामाजिक सुरक्षामन्त्री कृष्णकुमार श्रेष्ठलाई फिर्ता बोलाउने निर्णय गरेको थियो। स्वास्थ्य राज्यमन्त्री भवानी खापुङलाई भने बढुवा गरी मन्त्री बनाउने निर्णय गरेको थियो। यस्तै, जीवनराम श्रेष्ठ पर्यटन, मेटमणि चौधरी सहरी विकास, शेरबहादुर कुँवर श्रम र हीरा केसीलाई स्वास्थ्य राज्यमन्त्री बनाउन उसले प्रधानमन्त्रीलाई सिफारिस गरेको थियो। तर, १८ दिन बित्दा पनि कार्यान्वयन नभएपछि नेपाल रुष्ट छन्। मन्त्री हेरफेर नहुँदा उनी पार्टीभित्र दोहोरो चेपुवामा परेका छन्। एकातिर आफूलाई नहटाउन मन्त्रीहरूको धम्की छ। अर्कोतिर पार्टीको निर्णय कार्यान्वयन गराउनुपर्ने दबाब छ।"
क्वार्टरफाइनल समीकरण पूरा,"काठमाडौं : रेडियो अन्नपूर्ण कर्पोरेट फुटसल प्रतियोगिताको क्वार्टरफाइनल समीकरण पूरा भएको छ। बालुवाटारस्थित ढुकु फुटसलमा बिहीबार भएका समूह चरणका खेलमा उत्कृष्ट नतिजा निकाल्दै समूह एबाट सनराइज बैंक र शिखर इन्सुरेन्सले अन्तिम आठमा स्थान बनाएका छन्। सनराइज बैंक विजेता र शिखर इन्सुरेन्स उपविजेता बन्दै क्वार्टरफाइनलमा पुगेका हुन्। यसैगरी समूह बीबाट नेपाल एयरलाइन्स विजेता र आईटी ग्लोबल उपविजेता, समूह सीबाट सिभिल बैंक विजेता र शिवम् सिमेन्ट उपविजेता एवं समूह डीबाट गृष्मा फाइनान्स विजेता र ज्योति विकास बैंक उपविजेता बन्दै अन्तिम आठमा पुगेका छन्। सेमिफाइनल प्रवेशका लागि सनराइज बैंक र ज्योति विकास बैंक, शिखर इन्सुरेन्स र गृष्मा फाइनान्स, नेपाल एयरलाइन्स र शिवम् सिमेन्ट, आईटी ग्लोबल र सिभिल बैंकबीच प्रतिस्पर्धा हुनेछ। शुक्रबार, क्वार्टरफाइनल, सेमिफाइनल र फाइनल खेल सञ्चालन हुनेछ। दुई दिने प्रतियोगितामा १९ कर्पोरेट हाउसले सहभागिता जनाएका छन्। सहभागी टोलीलाई चार समूहमा विभाजन गरी लिगकम नकआउटका आधारमा प्रतिस्पर्धा गराइएको थियो। समूह एमा रिलायन्स लाइफ इन्सुरेन्स, शिखर इन्सुरेन्स, गोर्खा फाइनान्स, हिमालयन एयरलाइन्स र सनराइज बैंक छन्। यस्तै समूह बीमा आईटी ग्लोबल, ज्योति लाइफ इन्सुरेन्स, त्रिलोक, नेपाल एयरलाइनस र सिटी एक्सप्रेस मनि ट्रान्सफर छन्। यसैगरी समूह सीमा सिम्रिक एयर, सिभिल बैंक, शिवम् सिमेन्ट, हिमालयन एयरलाइन्स र प्रोग्रोसिभ फाइनान्स छन्। यसैगरी समूह डीमा कामना सेवा बैंक, भेसुभियो आईएस, गृष्मा फाइनान्स र ज्योति विकास बैंक छन्। अन्नपूर्ण रेडियोको आयोजनामा भएको कर्पोरेट फुटसल प्रतियोगिताको लर्निङ पार्टनरका रुपमा निमा एकेडेमीले सहयोग गरेको छ। यसैगरी सर्पोटेड बाईमा ग्लोबल आईएमई बैंक, स्याङ्को कट्टीरोल र ढुकु फुटसल छन्।"
बर्दियामा किसानमैत्री कृषि पुस्तकालय सञ्चालनमा,"गुलरिया : किसानको विषयगत ज्ञान वृद्धि गर्दै भोगिरहेका तत्कालीन कृषि समस्याको समाधानसहित प्रविधिमा सुचनाको पहुँच पुर्याउन बर्दियामा किसानमैत्री कृषक पुस्तकालय तथा ज्ञान कक्ष सञ्चालनमा ल्याइएको छ। जिल्लाका किसानहरुको क्षमता बढाउन प्राविधिक पुस्तकहरु, उपयोगी कृषि सामाग्री लगायत अडियो, भिडियो तथा कल सेन्टर मार्फत कृषि ज्ञान सम्बन्धी सेवा प्रवाह गर्दै कृषि जैविक विविधताको प्रवर्द्धन गर्न पुस्तकालय स्थापना गरिएको हो। नेपाल सरकारको अवधारणा अनुसार बर्दियामा कृषि कार्यालयले कृषक पुस्तकालय तथा ज्ञानकक्ष सञ्चालनमा ल्याएको लुम्विनी प्रदेश एकीकृत कृषि तथा पशुपंक्षी विकास मन्त्रालयका सचिव यामनारायण देवकोटाले बताए। 'पुस्तकालय मार्फत किसानहरुलाई कृषि परामर्श सेवा प्रदान गर्छौं। सरकारले केन्द्र लगायत विभिन्न जिल्लामा पुस्तकालय मार्फत सेवा दिंदै आएको छ। बर्दियामा दिइने सेवा पृथक छ। पुस्तकालयमा पुस्तक पढ्न मात्र नभइ श्रब्य, दृश्य सामाग्रीमार्फत कृषिका विभिन्न आयामका बारेमा जानकारी लिन सकिन्छ', देवकोटाले प्रष्ट्याए। प्रविधि अवलोकन गर्दै पुस्तकहरु मार्फत ज्ञान लिन सकिने उनले बताए। 'हामीले केन्द्र मार्फत निशुल्क सेवा दिन्छौं। किसानले फोनका माध्यमबाट पनि कृषि सम्वन्धी जानकारी लिन सक्छन्', किसानहरुलाई केन्द्रमा आएर सेवा लिन उनले आग्रह गर्दै उनले भने, 'केन्द्र विस्तारका लागि प्रदेश सरकारले थप सहयोग गर्छ। जिल्लामा सञ्चालित पुस्तकालय मार्फत जिल्लाका सबै कृषकहरुले सेवा लिन पाउँछन्। केन्द्र मार्फत दिईएको सेवाले किसानहरुको ज्ञानबृद्धि हुँदै उत्पादनमा समेत परिवर्तन ल्याउने अनुमान हामीले गरेका छौं।' बर्दियाको कुल २ लाख २ हजार ५ सय हेक्टर क्षेत्रफल मध्ये ७५ हजार हेक्टर जमिन कृषि योग्य छ। खेती योग्य जमिनमध्ये ६० हजार १ सय हेक्टर क्षेत्रफलमा खेती हुने गरेको एकीकृत कृषि तथा पशुपंक्षी विकास कार्यालयका वरिष्ठ कृषि विकास अधिकृत विनोद घिमिरेले बताए। पुस्तकालयमा कृषि, पशुपंक्षी, मत्स्य, विषय लगायत सम्पूर्ण बाली तथा पशु बिशेष ज्ञान मूलक पुस्तक तथा सामाग्रीहरु राखिएका छन्। कृषिसँग सम्वन्धीत प्रविधिहरु झल्कने गरी उपकरण र सामाग्रीहरु पनि रहेको उनले प्रष्ट्याए। विभिन्न निकायहरुसँग समन्वय गरी आगामी दिनमा प्रविधिमूलक पुस्तकहरु थप्ने तयारी हाम्रो छ। विषयसँग सम्वन्धित कार्यालय तथा निकायहरु र कृषि बिज्ञहरुलाई टेलिफोन सम्पर्कको माध्यमबाट कृषकको समस्या समाधान गर्ने कल सेन्टरको लक्ष्य छ। फोन मार्फत कृषकहरुले बाली तथा वस्तु विषेश कार्यालयहरुमा सिधै सम्पर्क राख्न सक्छन्। कार्यालयसँग सम्पर्क राख्ने वा सम्पर्क नम्बर उपलब्ध गराउने कृषकलाई बल्क एसएमएस सेवा दिइँदै आएको छ। कृषि प्रविधि, रोगकिरा, जलवायु तथा मौसम सम्बन्धी जानकारी पठाई पुस्तकालय मार्फत किसानलाई सुचित पार्दै कृषि प्रविधिको ज्ञान बढाउने लक्ष्य कार्यालयको रहेको घिमिरेले बताए। पुस्तकालय पशु सेवा फाँटको भवनभित्र सञ्चालनमा छ।"
सरकारलाई डा शेखर कोइरालाको सुझाव : जनतालाई महंगीबाट बचाउन पेट्रोलियम कर हटाऊ,"काठमाडौं : नेपाली कांग्रेसका नेता डा शेखर कोइरालाले पेट्रोलियम पदार्थमा लगाएको कर हटाउन सुझाव दिएका छन्। जनतालाई महंगीको चपेटाबाट बचाउन पेट्रोलियम पदार्थको मूल्यमा लगाइएको झण्डै २७ रुपैयाँ कर हटाउन सरकारसँग माग गरेका हुन् । कांग्रेसकै उद्योग, वाणिज्य तथा आपुर्ती मन्त्री दिलेन्द्र प्रसाद बडूले पेट्रोलियम पदार्थको मूल्य बढेर नै आएकाले घटाउन नसकिने बताइरहेका बेला उनले कर हटाउन सुझाव दिएका हुन्। सरकारले पेट्रोलियम पदार्थको मूल्य बढाएकोमा चौतर्फी विरोध भइरहँदा बडुले स्वचालित मूल्यको आधारमा मूल्य निर्धारण भएको बताउँदै आएका छन्। बडुले संसदमा यसअघि नै पेट्रोलियम पदार्थमा प्रतिलिटर १० रुपैयाँ कर बापतको छुट दिइसकेको र अहिले पनि निगम घाटामा नै रहेकाले तत्काल मूल्य घटाउन नसकिने बताएका थिए। डा कोइरालाले अन्तर्राष्ट्रिय बजारमा मूल्य नघट्दासम्म कर नलिने निर्णय गरोस् भन्ने अपेक्षा राखेका छन्। उनले पुर्वाधार कर, सडक मर्मत कर र प्रज्ञापन शुल्क हटाउनुपर्ने धारणा राखेका हुन्। शुक्रबार फेसबुकमार्फत कोइरालाले भनेका छन्, जनतालाई महंगीको चपेटाबाट बचाउन र आर्थिक गतिविधि गतिशिल बनाई राख्न सरकारले पेट्रोलियम पदार्थको मुल्यमा लाग्ने पुर्वाधार कर रु १०, सडक मर्मत कर रु ४ र भन्सार र प्रज्ञापन शुल्क रु २५२३ को आधा रु १२६२ गरी जम्मा २६६२ रुपैयाँ प्रति लिटर अन्तर्राष्ट्रिय बजारमा मूल्य नघट्दा सम्म नलिने निर्णय गरोस्। सांसदहरुले स्वचालित मूल्यवृद्धि भनेपनि १५१५ दिनमा घटबढ हुनुपर्नेमा साप्ताहिक रुपमा भएको भन्दै आपत्ति जनाएका छन्। आइतबार राति १२ बजेदेखि लागू हुने गरी नेपा आयल निगमले पेट्रोलियम पदार्थको मूल्य बढाएको हो। मूल्यवृद्धिअनुसार पेट्रोल प्रतिलिटर १९९ र डिजेलमट्टितेलको मूल्य प्रतिलिटर १९२ रुपैयाँ पुगेको छ। निगमले पेट्रोलको साविकको खुद्रा बिक्री मूल्यमा २१ रुपैयाँले वृद्धि गरी प्रतिलिटर १९९ रुपैयाँ तथा डिजेल र मट्टितेलको साविकको खुद्रा बिक्री मूल्यमा २७ ले वृद्धि गरी प्रतिलिटर १९२ रुपैयाँ कायम गरिएको जनाएको छ। त्यस्तै हवाई इन्धन (आन्तरिक) तर्फ १९ ले वृद्धि गरी प्रतिलिटर १८५ र हवाई इन्धन (बाह्य) तर्फ अमेरिकी डलर सयले वृद्धि गरी प्रतिकिलो लिटर अमेरिकी डलर १,६४५ कायम गरिएको जनाएको छ। अन्य समयको तुलनामा यसपटकको मूल्यवृद्धि उच्च छ। अब सार्क राष्ट्रका मुलुकहरूको तुलनामा नेपाल सबैभन्दा बढी मूल्यमा पेट्रोलियम पदार्थ बिक्री गर्ने मुलुक बनेको छ। नेपाली महँगो मूल्यमा खरिद गर्न बाध्य नागरिक बनेका छन्।"
राजस्वबाहेकका सबै लेखांकन सूत्रमा,"काठमाडौं : वित्तीय व्यवस्थापन एप्लिकेसन सूत्र बेलायतले नेपाल सरकारलाई हस्तान्तरण गरेको छ। नेपालका लागि बेलायती राजदूत निकोला पोलिटले राजधानीमा बिहीबार आयोजित एक कार्यक्रमका बीच हस्तान्तरण गरेकी हुन्। महालेखा नियन्त्रक सुमन अर्यालले सूत्र (सबनेसनल ट्रेजरी रेगुलरी एप्लिकेसन) ग्रहण गरेका थिए। राजस्वबाहेकका सबै लेखांकन सफ्टवेयरमार्फत हुँदै आएको छ। आगामी आवसम्म यसलाई पनि सफ्टवेयरको दायरामा ल्याउने कोसिस गर्ने उनले बताए। यो सरकारको पहल र बेलायतको आर्थिक सहयोगमा विकास गरिएको सफ्टवेयर हो। सबै स्थानीय सरकारलाई उनीहरूको सार्वजनिक वित्त व्यवस्थापन गर्न मद्दत गर्दछ। यसअघि स्थानीय सरकारले कार्यक्रम र गतिविधिको योजना बनाउने, रकम विनियोजन गर्ने, आयव्ययको अभिलेख राख्ने र महालेखा नियन्त्रकको कार्यालयमा विभिन्न ढाँचामा प्रतिवेदन तयार गरी बुझाउने कार्य झन्झटिलो एक्सल पानामा गरिन्थ्यो। अब सूत्र एपमार्फत नै राजस्व अनुमान, बजेट तयार, बजेट स्वीकृत, विभिन्न स्रोतबाट प्राप्त कोषको विवरण राख्न, खर्चको लेखा राख्न, र रिपोर्टिङ गर्नका साथै लैंगिक र सामाजिक समावेशीकरण, र जलवायु परिवर्तन न्यूनीकरण र अनुकूलन गतिविधिजस्ता सवालका लागि बजेट विनियोजन र सञ्चालन भए, नभएको जाँच गर्न सक्ने बताइएको छ । नेपालका ७ सय ५३ स्थानीय सरकारमा सार्वजनिक वित्तीय व्यवस्थापनमा जवाफदेहिता र पारदर्शिता सुनिश्चित गर्ने स्वदेशी एप्लिकेसन हुनु नेपालका लागि गौरवको विषय भएको राजदूत पोलिटले बताइन्। यो एपले वित्तीय तथ्यांकको गुणस्तर सुधार गर्न सहयोग गरेको महालेखा नियन्त्रक अर्यालले बताए।"
"नेपाल र युएईविरुद्धको सेमिफाइनल रद्ध, युएई फाइनलमा",काठमाडौं : नेपाल र युएईविरुद्धको खेल वर्षाका कारण रद्ध भएको छ। खेलरद्ध भएसँगै नेपाल एसीसी महिला क्रिकेट टी२० च्याम्पियनसिपको सेमिफाइनलबाट बाहिरिएको हो। नेपाल सेमिफाइनलबाट बाहिरिदाँ भने युएई फाइनल पुगेको छ। मलेसियाको किनरारा ओभलमा भएको खेलमा युएईले टस हारेर पहिले ब्याटिङ् गरेको थियो। युएईले नेपाललाई जितका लागि ८२ रनको लक्ष्य दिएको थियो। युएईले १९ ओभर ५ बलमा अलआउट हुँदै ८१ रन जोडेको थियो। नेपालले ब्याटिङ् गर्न नपाउँदै वर्षाले खेल रद्ध भएको थियो। फाइनल पुग्ने दुई टोली महिला टी२० एसिया कप क्रिकेटमा छनोट हुनेछन्। अन्तर्राष्ट्रिय क्रिकेट परिषद(आइसीसी)को नियमानुसार खेल रद्ध हुँदा रनरेटका आधारमा युएई फाइनल प्रवेश गरेको हो। सो निर्णयको यतिबेला नेपालभरी विरोध भइरहेको छ।
महोत्तरी कारागारमा कैदीको मृत्यु,महोत्तरी : महोत्तरी सदरमुकाम जलेश्वरस्थित कारागारमा शुक्रबार बिहान एक कैदीको मृत्यु भएको छ। मृत्यु हुनेमा महोत्तरीकै लोहारपट्टी नगरपालिका१ का ८० वर्षीय राजकरण यादव रहेको जिल्ला प्रहरी कार्यालयका प्रहरी नायब उपरीक्षक प्रकाश विष्टले जानकारी दिए। कर्तव्य ज्यान मुद्दामा २० वर्ष कैद सजाय भोग्दै गरेका यादव बिहान २ बजे एक्कासी बेहोस भएका थिए। उपचारका लागि तत्काल प्रादेशिक अस्पताल जलेश्वर लगिएकामा चिकित्सकले उनलाई मृत घोषणा गरेको प्रहरीले जनाएको छ। यादवको शव परीक्षणका लागि सोही अस्पतालमा राखिएको बताइएको छ। रासस
"एकीकृत समाजवादीमा चर्को विवाद, मन्त्रीसहित १० सांसदले बुझाए ८ बुँदे ध्यानाकर्षण पत्र","काठमाडौं : सत्तारुढ दल नेकपा एकीकृत समाजवादी पार्टीभित्र चर्को विवाद देखिएको छ। एकीकृत समाजवादीको जेठ २२ गते बसेको सचिवालय बैठकले पार्टीका मन्त्री हेरफेर गर्ने निर्णय गरेसँगै सुरु भएको विवादले पार्टी गम्भीर संकटमा पुगेको छ। पार्टीभित्र तीव्र मतभेद चुलिएरहेको बेला स्वास्थ्य तथा जनसंख्यामन्त्री विरोध खतिवडासहितका मन्त्री र सांसदले अध्यक्ष माधव कुमार नेपाललाई ८ बुँदामा ध्यानाकर्षण पत्र बुझाएका छन् । ध्यानाकर्षण पत्रमा खतिवडासहित, सहरी विकास मन्त्री रामकुमारी झाँक्री, पर्यटन मन्त्री प्रेम आले, श्रममन्त्री किसान श्रेष्ठ, सांसदहरु कृष्णलाल महर्जन, गोपालबहादुर बम, बिनादेवी बुढाथोकी, निरुदेवी जैरु, धनबहादुर बुढा, पुष्पाकुमारी कर्ण कायस्थले हस्ताक्षर गराएका छन्। अन्य क्रम संख्या भने खाली रहेको छ। उनीहरुले तत्काल संसदीय दलको बैठक बोलाउन समेत माग गरेका छन्। पत्रमा आगामी आव२०७९८० को बजेट अधिवेशन चलिरहेको समयमा एक्कासी मन्त्रीमण्डल पूनर्गठन गर्ने कुरा सही र स्वभाविक मान्न सकिन्न । मन्त्रीलाई पटक पटक अपराधीलाई जस्तो व्यवहार गएको, स्थायी कमिटीको बैठकमा समेत अध्यक्ष कमरेडले गठबन्धनमा समस्या भएकोले बजेट पास भएपछि गठबन्धनमा रहेका दलहरुसँग सल्लाह गरेर पार्टीको निर्णय कार्यान्वयन गर्ने भनेर दिएको निश्कर्ष विपरित पटक पटक आजैभोली नयाँ मन्त्रीहरुलाई सपथ गराउन प्रधानमन्त्रीलाई दिएको दबाब किमार्थ राम्रो मान्न नसकिने उल्लेख छ। प्रस्ताव गरिएका नयाँ मन्त्रीहरुको नामावली असमावेशी र असन्तुलित छ । यसप्रति हामी गम्भिर असहमत छौँ।पत्रमा भनिएको छ, पालैपालो मन्त्री बनाउँछु भन्ने नेतृत्वको भनाईलाई सहि मान्ने हो भने पनि सबैलाई एउटै व्यवहार र मापदण्ड लागू नभएको, महिलाको सहभागिता नभएको, गैह सांसद र एकै जिल्लाबाट दुई जना एकैपटक मन्त्रीमा सिफारिश गरेको , पूराना र नयाँको सन्तुलन नमिलाएको कुराप्रति हामी गम्भीर असहमत छौं। एकीकृत समाजवादीले ६ महिनाका लागि भन्दै असोज २२ गते ५ जना मन्त्री बनाएको थियो। तर, ८ महिनापछि मन्त्री परिवर्तन खोज्दा पनि पार्टीमा रडाको मच्चिएको छ। पर्यटनमन्त्री आलेले बुधबार मात्रै प्रचण्डसँग भेट गरी पार्टीले मन्त्री फेरे १३ जना सांसदसहित विद्रोह गर्ने बताएका थिए। किन भएन मन्त्री हेरफेर ?"
हजयात्रीलाई गृहमन्त्री खाणले गरे बिदाइ,"काठमाडौं : गृहमन्त्री बालकृष्ण खाणले साउदी अरबको मक्कामदिनामा हजयात्रा गर्न जाने हजयात्रीलाई बिदाइ गरेका छन्। त्रिभुवन अन्तर्राष्ट्रिय विमानस्थलमा गृहमन्त्री खाणले शुक्रबार बिहान ११३ हजयात्रीलाई बिदाइ गरेका हुन्। यस वर्ष हजका लागि नेपाललाई छुट्टयाइएको ५५५ जनाको कोटामध्ये शुक्रबार बिहान अन्तिम टोली हज गर्नका लागि त्यसतर्फ गएको हो। हजयात्रीलाई बिदाइ गर्दै गृहमन्त्री खाणले सरकारले सबै धर्मलाई सम्मान गर्ने बताए। उनले हज गर्न जाने परम्पराले विश्वभरमा नेपालको पहिचान गराउँदै भाइचाराको सम्बन्ध पनि विस्तार हुने बताए। हजयात्रीलाई बिदाइ गर्न नेपाली काङ्ग्रेसका सह महामन्त्री महेन्द्र यादव, नेपाल हज समितिका अध्यक्ष शमशेर मियाँ सहितको उपस्थिति थियो। असार ६ गतेदेखि दैनिक एयर अरेबियाको हवाइजहाजबाट एक टोली हज गर्न गइरहेको थियो। नेपालबाट हजयात्रामा जाने टोलीको साउदीमा जेब्दास्थित महावाणिज्यदूतावासले समन्वयको काम गर्छ। महावाणिज्यदूतावासबाट १० जनाको स्वयमसेवक टोली हजयात्रीको व्यवस्थापनका लागि खटिएको छ। टोलीमा ८ जना डेलिकेट्स् र ३ जना मेडिकल सपोर्ट टीम सहभागी छ। हज यात्रा गरेर प्रत्येक टोली ३४ दिनपछि नेपाल फर्कनेछ। मुस्लिम समुदायको पवित्र तीर्थस्थलको रूपमा रहेको मक्कामदिनामा विश्वभरका लाखौँ मुस्लिम हज गर्न जान्छन्।"
एसपीपी अस्वीकार गर्नु प्रशंसनीय : चीन,"काठमाडौं (अन्नपूर्ण) : अमेरिकाको स्टेट पार्टनरसिप प्रोग्राम (एसपीपी) लाई अस्वीकार गर्ने नेपाल सरकारको निर्णयलाई चीनले प्रशंसनीय कार्य भनेको छ। चीनको विदेश मन्त्रालयका प्रवक्ता वाङ वेनबीनले नियमित पत्रकार सम्मेलनलाई सम्बोधन गर्ने क्रममा बिहीबार नेपालको एसपीपीमा नरहने निर्णयको प्रशंसा गरेका हुन्। पत्रकार सम्मेलनमा चीनको परराष्ट्र मन्त्रालयका प्रवक्ता वाङ वेनबिनले भने, नेपालमा हालै स्टेट पार्टनरसिप प्रोग्राम (एसपीपी) को बारेमा व्यापक विवाद भएको हामीले देखेका छौं। विभिन्न राजनीतिक दलहरू, सरकार, सेना र नेपाली समाजका जनताले एसपीपीलाई इन्डोप्यासिफिक रणनीतिसँग घनिष्ट सम्बन्ध गाँसिएको सैन्य र सुरक्षा पहलका रूपमा हेरेका छन्। उनले अघि भने, उनीहरू यसलाई नेपालको राष्ट्रिय हितविपरीत र लामो समयदेखि रोकिएको गैरकानुनी, सन्तुलित परराष्ट्र नीति एसपीपीको हिस्सा ठान्छन्। नेपालको मन्त्रिपरिषद् बैठकले एसपीपीलाई अगाडि नबढाउने निर्णय गरेको छ।"
उद्योगमा पौने ५ अर्ब प्रतिबद्धता,"काठमाडौं : नेपालको उद्योग क्षेत्रमा चालू आर्थिक वर्षमा ४ अर्ब ७२ करोड ८२ लाख बराबरको वैदेशिक लगानीको प्रतिबद्धता आएकोे छ। उद्योग विभागको तथ्यांकअनुसार हालसम्म २ सय ५५ आयोजनाका लागि उक्त रकमको प्रतिबद्धता आएको हो। सबैभन्दा बढी प्रतिबद्धता सेवा उद्योगमा देखिएको छ। सेवा क्षेत्रमा ८८ उद्योगका लागि २ अर्ब २० करोड ८७ लाख रुपैयाँ प्रतिबद्धता आएको छ। यस्तै, पर्यटन उद्योगका १ सय ५ आयोजनामा १ अर्ब ६१ करोड, निर्माणसम्बन्धी ४५ उद्योगका लागि ६६ करोड २९ लाख, पूर्वाधारका ६ आयोजनाका लागि १२ करोड ५० लाख प्रतिबद्धता आएको छ। वैदेशिक लगानी भित्र्याएर उत्पादनमुखी अर्थतन्त्र बनाउने सरकारको नीति रहेको विभागका महानिर्देशक रामचन्द्र तिवारीले जानकारी दिए। सरकारले प्रतिबन्ध गरेका केही साना घरेलु उद्योग, सुरक्षासँग सम्बन्धित उद्योग, रणनीतिकसम्बन्धी उद्योग बाहेक सबै उद्योगमा वैदेशिक लगानी छ, तिवारीले भने। उत्पादनमूलक उद्योगमा लगानी घट्दै गएकोले पनि वैदेशिक लगानी आकर्षित गर्ने र उद्योग विस्तार गर्ने नीति रहेको उनको भनाइ छ। नेपालमा वैदेशिक लगानी भित्र्याउने सम्बन्धमा संविधानले नै राष्ट्रिय हितअनुकूल आयात प्रतिस्थापन, निर्यात प्रवद्र्धनका क्षेत्रमा वैदेशिक पुँजी तथा प्रविधिलाई आकर्षित गर्ने नीति लिएको छ। नयाँ विदेशी लगानी तथा प्रविधि हस्तान्तरण ऐन, २०७५ ले मुलुकको आर्थिक समृद्धिका लागि उपलब्ध स्रोतसाधनको अधिकतम परिचालन गर्दै राष्ट्रिय अर्थतन्त्रलाई प्रतिस्पर्धी, सुदृढ तथा रोजगारउन्मुख बनाउने भनेको छ। साथै उत्पादन वृद्धि गरी आयात प्रतिस्थापन, निर्यात प्रवद्र्धन र पूर्वाधार विकास तथा उत्पादनका क्षेत्रमा विदेशी पुँजी, प्रविधि र लगानीलाई आकर्षित गर्न लगानी मैत्री वातावरण सिर्जना गर्ने पनि ऐनले प्रष्ट्याएको छ। यो ऐन जारी भएपछि लगानीको वातावरण सुनिश्चित भएको र लगानी वृद्धि भएको देख्न सकिन्छ। पछिल्लो पाँच वर्षको तथ्यांकअनुसार औद्योगिक क्षेत्रमा वैदेशिक लगानीको प्रतिबद्धता सन्तोषजनक अवस्थामै बढिरहेको देखिन्छ। २०७३०७४ मा चार सय नयाँ उद्योग दर्ता हुँदा १ अर्ब ५२ करोड वैदेशिक लगानीको प्रतिबद्धता आएको थियो। २०७७०७८ मा १ सय ८४ उद्योगका लागि ३ अर्ब २० करोड रुपैयाँ प्रतिबद्धता प्राप्त भएको विभागको तथ्यांक छ। सबैभन्दा बढी पर्यटनमा नै लगानीको प्रतिबद्धता भित्रिएको छ। निर्माणमुखी र पूर्वाधारसम्बन्धी उद्योगमा विदेशी लगानी कम छ। वैदेशिक लगानी आकर्षित गर्न सरकारले आगामी आर्थिक वर्ष थ्रेसहोल्डको सीमा पनि घटाएको छ। ५ करोडको थ्रेस होल्डलाई २ करोडमा झार्ने आगामी बजेटमा उल्लेख छ। विभागको तथ्यांकअनुसार २०४००४१ देखि हालसम्म ५ हजार ४ सय ९३ उद्योगका स्थापनाका लाथि ४१ अर्ब २१ करोड रुपैयाँ वैदेशिक लगानीको प्रतिबद्धता प्राप्त भएको छ।"
किन भएन मन्त्री हेरफेर ?,"काठमाडौं : अरू पार्टीको के हुन्छ थाहा भएन। तर, हाम्रो पार्टीले नाम दिइसकेको छ। तत्कालै मन्त्री हेरफेर गर्नुहोस्। सत्ता गठबन्धनको बुधबार बसेको बैठकमा यसरी कड्किए एकीकृत समाजवादी अध्यक्ष माधवकुमार नेपाल। पार्टीले मन्त्री हेरफेरको नामावली बुझाएको १८ दिन भइसक्दा पनि प्रधानमन्त्री शेरबहादुर देउवाले सुनुवाइ नगरेपछि अध्यक्ष नेपालले आक्रोश पोखेका हुन्। प्रधानमन्त्री देउवाले भने भोलि बिहीबार गरौंला भनेर कूटनीतिक जवाफ फर्काएका थिए। एकीकृत समाजवादीको जेठ २२ गते बसेको सचिवालय बैठकले पार्टीका मन्त्री हेरफेर गर्ने निर्णय गरेको थियो। त्यही दिन उपमहासचिव विजय पौडेलले नयाँ मन्त्रीको नाम प्रधानमन्त्री देउवालाई बुझाएका थिए। बहालवाला चार मन्त्री फिर्ता गर्न र एक राज्यमन्त्रीसहित पाँच जनालाई नियुक्त गर्न पार्टीले सिफारिस गरेको थियो। पार्टीले संस्कृति, पर्यटन तथा नागरिक उड्डयनमन्त्री प्रेमबहादुर आले, सहरी विकासमन्त्री रामकुमारी झाँक्री, स्वास्थ्य तथा जनसंख्यामन्त्री विरोध खतिवडा र श्रम, रोजगार तथा सामाजिक सुरक्षामन्त्री कृष्णकुमार श्रेष्ठलाई फिर्ता बोलाउने निर्णय गरेको थियो। आज (बिहीबार) त भएन। तर, अब ढिलो हुन्न। जगन्नाथ खतिवडा, प्रवक्ता, एकीकृत समाजवादी स्वास्थ्य राज्यमन्त्री भवानी खापुङलाई भने बढुवा गरी मन्त्री बनाउने निर्णय गरेको थियो। यस्तै, जीवनराम श्रेष्ठ पर्यटन, मेटमणि चौधरी सहरी विकास, शेरबहादुर कुँवर श्रम र हीरा केसीलाई स्वास्थ्य राज्यमन्त्री बनाउन उसले प्रधानमन्त्रीलाई सिफारिस गरेको थियो। तर, १८ दिन बित्दा पनि कार्यान्वयन नभएपछि नेपाल रुष्ट छन्। मन्त्री हेरफेर नहुँदा उनी पार्टीभित्र दोहोरो चेपुवामा परेका छन्। एकातिर आफूलाई नहटाउन मन्त्रीहरूको धम्की छ। अर्कोतिर पार्टीको निर्णय कार्यान्वयन गराउनुपर्ने दबाब छ। खेल्ने को ? प्रधानमन्त्री देउवाबाट ग्रीन सिग्नल पाएपछि नेपालले बिहीबार बिहान पार्टी सचिवालयको बैठक बोलाए। बैठकमा मन्त्री हेरफेर गर्ने निर्णय कार्यान्वयनको एक मात्र एजेन्डामा छलफल भयो। बैठकपछि प्रवक्ता जगन्नाथ खतिवडाले ठोकुवा गरे अब दिन होइन, केही घण्टामा मन्त्रिपरिषद् हेरफेर हुन्छ। धेरैको अनुमान थियो, साँझसम्म मन्त्रिपरिषद् हेरफेर हुन्छ। तर, भएन। किन त ? प्रवक्ता खतिवडा भन्छन्, आज त भएन। तर, अब ढिलो हुन्न। पार्टीको बैठकपछि नेपाल प्रधानमन्त्री भेट्न बालुवाटार पुगेका थिए। प्रवक्ता खतिवडाका अनुसार त्यस क्रममा देउवाले दिउँसो गरौंला नि भन्ने जवाफ नेपाललाई दिए। नेपालपछि माओवादी अध्यक्ष पुष्पकमल दाहाल (प्रचण्ड)ले प्रधानमन्त्रीसँग भेट गरे। नेपाल त्यसपछि फेरि बालुवाटार पुगे। देउवाले साँझसम्म गरौंला भन्ने जवाफ फर्काए। तर, साँझ पनि प्रधानमन्त्रीले मन्त्रिपरिषद् हेरफेर नगरेपछि एकीकृत समाजवादीका नेताहरूले असन्तुष्टि जनाएका छन्। दाहालसँगको भेटपछि प्रधानमन्त्री पछि हटेको हुन सक्ने अनुमान एकीकृत समाजवादी नेताले गरेका छन्। यसअघि देउवाले बजेट पारित भएपछि मन्त्रिपरिषद् हेरफेर गर्ने आश्वासन नेपाललाई दिएका थिए। प्रतिनिधिसभाबाट बजेट पारित भइसकेपछि नेपालले प्रधानमन्त्रीमाथि दबाब बढाएका हुन्। तर, देउवा सकारात्मक बनेनन्। एकीकृत समाजवादीका मन्त्रीहरूले राष्ट्रियसभाबाट पनि बजेट पारित नहुँदासम्म पर्खिदिन प्रधानमन्त्रीसँग आग्रह गरेको बालुवाटार स्रोतले बतायो। मन्त्री हेरफेर गर्ने हुँदा कांग्रेसभित्र छलफल हुन्थ्यो। अहिले नहोला।  रामचन्द्र पौडेल, नेता, कांग्रेस जेठ २२ गते नै नाम सार्वजनिक भएपछि बधाई खाइसकेको भन्दै मन्त्रीमा प्रस्तावित नेताहरूले पार्टीको निर्णय तत्काल कार्यान्वयन हुनुपर्ने दबाब बढाएका छन्। कांग्रेसका एक उच्च नेताले भने, मन्त्री फेर्दा सबै पार्टीमा लहरो तान्दा पहरो गर्जिन्छको स्थिति आउने सम्भावना छ। गठबन्धनकै केही नेताको सहमतिमा प्रधानमन्त्री रोकिनुभएको हो। अब १२ दिनमा मन्त्रिपरिषद् हेरफेर हुन्छ। प्रचण्डको आनाकानी किन ? माओवादी केन्द्र अध्यक्ष प्रचण्ड तत्काल मन्त्रिपरिषद हेरफेरको पक्षमा छैनन्। एकीकृत समाजवादीका मन्त्री हेरफेर भए त्यसको प्रत्यक्ष दबाब आफूमाथि पर्ने बुझाइ दाहालमा छ। माओवादीमा अर्थमन्त्री जनार्दन शर्मा तत्कालै परिवर्तन गर्नुपर्ने दबाब छ। दाहाल भने मन्त्री शर्मा हटाउने मुडमा छैनन्। मन्त्री शर्माले बजेट निर्माणको मध्यराति अनधिकृत व्यक्तिलाई मन्त्रालयमा प्रवेश गराएर करका दर तलमाथि गर्न लगाएका थिए। त्यससम्बन्धी खुलासा अन्नपूर्ण पोस्ट्ले गरेको थियो। तर, आफूलाई तत्काल नहटाउन मन्त्री शर्माले प्रचण्डमाथि दबाब बढाएको माओवादी स्रोतले बताउँछ। जसकारण प्रचण्डले अर्थमन्त्री हटाउने भन्ने कुरा झुटो भएको भाषण गर्नुपरेको नेताहरू बताउँछन्। तर, माओवादीभित्र पनि कि अर्थमन्त्रीलाई हटाउनुपर्ने, नभए संसदीय छानबिन समिति गठन गर्नुपर्ने दबाब छ। अर्थमन्त्रीका विषयमा उठेको प्रश्न व्यक्तिको विषय होइन, पार्टीको हो, माओवादीका एक नेता भन्छन्, यसबारे अध्यक्षले निर्णय गर्नै पर्ने अवस्था छ। अर्थमन्त्रीका विषयमा अध्यक्ष प्रचण्डले हुन्छ, गर्नुपर्छ भन्ने मात्रै जवाफ दिने गरेको नेताहरू बताउँछन्। एकीकृत समाजवादीका मन्त्रीको दबाब पार्टीले मन्त्री फेर्ने निर्णय गरेपछि एकीकृत समाजवादीका मन्त्रीहरू प्रधानमन्त्री देउवादेखि माओवादी केन्द्र अध्यक्ष प्रचण्डलाई गुहार्न थालेका छन्। पर्यटनमन्त्री आलेले बुधबार मात्रै प्रचण्डसँग भेट गरी पार्टीले मन्त्री फेरे १३ जना सांसदसहित विद्रोह गर्ने बताएका थिए। आलेले यसअघि पनि प्रचण्डलाई भेटेर आफूहरूलाई मन्त्रीबाट नहटाउनका लागि नेपालसँग कुराकानी गरिदिन आग्रह गरेका थिए। आलेले मन्त्रीबाट हटाइए पार्टी फुटाउने चेतावनी प्रधानमन्त्री देउवालाई पनि दिएको उच्च स्रोत बताउँछ। एकीकृत समाजवादीका चारै जना मन्त्रीले बुधबार नेपाललाई भेटेर आफूहरूलाई नहटाउन दबाब दिए। मन्त्री झाँक्रीले त नेपालको अपमान हुने गरी धारणा राखेकी थिइन्। झाँक्रीले राम्रो काम गर्दागर्दै पनि मलाई हटाउने हो भने मेरा लागि पार्टी अध्यक्ष मरेतुल्य हो, भनेर आक्रोश पोखेकी थिइन्। नेपालको निवासमा भएको उक्त भेटघाटमा मन्त्रीहरूले मर्यादा नाघेर भनाइ राखेको स्रोत बताउँछन्। पदका लागि यत्रो रडाको मच्चाउने हो भने एमालेबाट हामीले विद्रोह गर्नुको के अर्थ रह्यो र ? एकीकृत समाजवादीका एक नेता भन्छन्, यो त अति नै भयो। ढिलोचाँडो पार्टीको निर्णय कार्यान्वयन हुन्छ। एकीकृत समाजवादीले ६ महिनाका लागि भन्दै असोज २२ गते ५ जना मन्त्री बनाएको थियो। तर, ८ महिनापछि मन्त्री परिवर्तन खोज्दा पनि पार्टीमा रडाको मच्चिएको छ। भुसालविरुद्ध खनिए आले पार्टीले मन्त्रीबाट हटाउन सिफारिस गरेपछि पद जोगाउन सक्रिय पर्यटनमन्त्री आले महासचिव वेदुराम भुसालविरुद्ध खनिएका थिए। विश्वरुपा मन्दिर पुनर्निर्माणको शिलान्यास कार्यक्रममा जेठ २४ गते आलेले भुसाललाई अपमानजनक शब्द प्रयोग गरेका हुन्। नरसंहारको धम्कीले मन्त्री यादव संकटमा नरसंहारको धम्की दिएपनि राजीनामा नदिने मोडमा मन्त्री यादव मन्त्रीले गुहारे देउवाप्रचण्ड, रोकिन बाध्य भए नेपाल बिहानी प्रहर जब पूर्वनासुले बजेट चलाए पर्यटनमन्त्रीद्वारा नेपाल एयरलाइन्सका अध्यक्षमाथि गालीगलौज र हातपात (अडियोसहित) विनियोजन विधेयक पारित, अर्थमन्त्रीको राजीनामा माग्दै एमालेद्वारा संसद् बहिष्कार साढे ७ अर्ब सिध्याउन अर्थमन्त्रीको चलखेल संसदमा अर्थमन्त्रीको राजीनामा माग पूर्वनासु घिमिरेले चलाएका थिए प्रतिस्थापन विधेयक पनि आलेका स्वकीय सचिव हेमन्त रेग्मीले भुसालविरुद्ध सामाजिक सञ्जालमा आलोचना गरे। कमरेड बेदुराम भुसालजी कमरेड प्रेमबहादुर आले ४ पटक जनताको बीचमा निर्वाचनमा होमिएर पटकपटक जनताबाट अनुमोदन भएको नेता हो। न कि तपाईंजस्तो कोठे राजनीति गरेर पद हत्याउने मान्छे होइन, रेग्मीले फेसबुकमा लेखेका थिए। जसपामा पनि लफडा मन्त्री हेरफेरकै विषयले जनता समाजवादी पार्टी (जसपा) विभाजनको संघारमा छ। बहालवाला मन्त्रीहरूलाई फिर्ता बोलाएर नयाँ मन्त्री पठाउनुपर्ने दबाब पार्टीमा तीव्र छ। जसपाले चार मन्त्रालय पाएको छ। तर, अध्यक्ष उपेन्द्र यादव तत्काल मन्त्री हेरफेरको पक्षमा छैनन्। मन्त्री फिर्ता नबोलाए पार्टी फुटाउनेसम्मको दबाब यादवलाई दिइएको नेताहरू बताउँछन। केही नेताले त अध्यक्ष यादवसँग पार्टीमा बस्न नसक्ने भन्दै अध्यादेश जारी गरेर भए पनि राजनीतिक दल विभाजन को सहज व्यवस्था गरिदिन प्रधानमन्त्री देउवासँग आग्रह गरिसकेका छन्। पार्टीले ६ महिनाका लागि मन्त्री पठाएको तर ८ महिना बित्दा पनि हेरफेर नगरेको आरोप यादवमाथि छ। यादवले संसदीय दल र कार्यकारिणी समिति बैठकमा पनि ६ महिनापछि नयाँ मन्त्री पठाउने हो भनेर आश्वासन दिएका थिए। जसपा नेता मोहम्मद इस्तिहाक राई भने तत्काल मन्त्री हेरफेर गर्ने विषयमा जानकारी नभएको बताउँछन्। चर्चा चल्नु ठूलो कुरा भएन, नेता राई भन्छन्, गठबन्धनभित्रका दलकै अर्को पार्टीले हेरफेरको चर्चा चलाउँदा जसपामा पनि चर्चा चलेको छ। जसपामा मन्त्रीका आकांक्षी धेरै भएकाले व्यवस्थापन गर्न यादवलाई चुनौती छ। जसपाबाट संघीय मामिला तथा सामान्य प्रशासनमन्त्री राजेन्द्रप्रसाद श्रेष्ठ, भौतिक पूर्वाधार तथा यातायातमन्त्री रेणुकुमारी यादव, वन तथा वातावरणमन्त्री रामसहायप्रसाद यादव र कृषि तथा पशुपन्छी विकासमन्त्री महिन्द्र राय यादव छन्। जसपाका एक नेताका अनुसार महेन्द्रराय यादवबाहेक अरूलाई फिर्ता बोलाएर इस्तियाक राई, प्रदीप यादव र प्रमोद साहलाई सरकारमा पठाउन यादवमाथि दबाब छ। जसपामा लफडाका कारण प्रधानमन्त्री देउवा महन्थ ठाकुर नेतृत्वको लोसपालाई पनि सरकारमा सहभागी गराउने गृहकार्यमा लागेका छन्। बालुवाटार स्रोतका अनुसार ठाकुरलगायत नेताहरूसँग बाक्लो कुराकानी भइरहेको छ। त्यसैकारण सत्ता गठबन्धनले संसद्मा विचाराधीन नागरिकता विधेयकलाई निष्कर्षमा पुर्याउने निर्णय बुधबार गरेको थियो। लोसपाले सरकारमा सहभागिताका लागि नागरिकता विधेयक पारित हुनुपर्ने शर्त अघि सारेको छ। कांग्रेसमा भित्रभित्रै चर्चा सत्ताको नेतृत्व गरिरहेको कांग्रेसमा पनि भित्रभित्रै मन्त्री हेरफेरको माग छ। महामन्त्री गगन थापाले पार्टीका मन्त्रीहरूको परफर्मेन्स राम्रो नभएको भन्दै सार्वजनिक कार्यक्रममै मन्त्री हेरफेरको माग गरेका थिए। हल्लै गरेर भए पनि अरू पार्टीका मन्त्रीहरूले काम गरेर देखाएको भन्दै कांग्रेसका मन्त्रीहरू फेर्नुपर्ने दबाब प्रधानमन्त्रीमाथि छ। प्रधानमन्त्री देउवा पनि महिला बालबालिकामन्त्री उमा रेग्मी र उद्योगमन्त्री दिलेन्द्र बडुसँग सन्तुष्ट नरहेको बालुवाटार स्रोतले बतायो। मन्त्रालयअन्तर्गतका राजनीतिक नियुक्तिका कारण रेग्मी विवादमा छिन् भने स्थानीय तह निर्वाचनमा जिल्लामा पार्टीलाई निल गरेको भन्दै बडुको आलोचना भइरहेको छ। वरिष्ठ नेता रामचन्द्र पौडेल कांग्रेसबाट मन्त्री हेरफेरका विषयमा केही कुरो नभएको बताउँछन्। बुधबार सत्ता गठबन्धनको बैठकमा पनि मन्त्री हेरफेरको विषय माधव नेपालजीले मात्र निकाल्नुभयो। अरू पार्टीबाट हेरफेरको कुरा आएको छ जस्तो लाग्दैन, नेता पौडेल भन्छन्, कांग्रेसभित्र हेरफेर गर्ने हुँदा छलफल हुन्थ्यो। अहिले हेरफेर नहोला। मन्त्रिपरिषद् हेरफेर गर्दा गृह मन्त्रालय माओवादीलाई दिएर अर्थ मन्त्रालय कांग्रेसको भागमा पार्न कांग्रेसका केही नेताहरूले प्रधानमन्त्रीलाई सुझाव दिएको स्रोत बताउँछ।"
सिकलसेल विस्तार रोक,"विश्व स्वास्थ्य संगठन भन्छकुनै पनि रोग एक प्रतिशत जनसंख्यामा छ भने त्यो जनस्वास्थ्य समस्या हो। नेपालको पश्चिमका बाँके, बर्दिया, कैलाली, कञ्चनपुर र दाङको एउटा समुदायमा सिकलसेल नामको रोग भने त्योभन्दा ठूलो प्रतिशतमा छ। हो, थारू समुदायमा व्यापक रूपमा यो रोग देखिन्छ। जिल्ला स्वास्थ्य कार्यालय बाँकेले कोहलपुरमा १० हजारजनाको परीक्षण गर्दा १५ प्रतिशतमा सिकलसेल भेटिएको थियो। बर्दियाको बारबर्दिया नगरपालिकाका थारू समुदायका सबै २० हजार व्यक्तिको जाँच गर्दा ११३ प्रतिशतमा सिकलसेल एनिमिया देखियो। यी तथ्यांकले सिकलसेल एनिमिया यो समुदायमा भयावह रूपमा रहेको पुष्टि गर्छ। जसले समुदायको जनसंख्या प्रभावित भइसकेको छ। काठमाडौंमा सामान्य रोग देखा पर्दा झसंग हुने नेपाल सरकारलाई सिंगो समुदायमा भयावह भइरहेको रोगको चिन्ता र चासो कमै देखिन्छ। एक त सीमान्तकृत जाति, त्यसमाथि राजधानीभन्दा टाढा। सरकारको रोग नै हो, वास्ता नगर्ने। संवेदनशील नहुने। राज्यको यो रोगबाट पनि पीडित छ, थारू जाति। आमाबाबुबाट सन्तानमा सर्ने रोग हो यो। थारूहरूको रगतमा पाइने अथालसिमिया जिनले गर्दा मलेरियासँग लड्न सक्ने अनुवांशिक प्रतिरोधात्मक क्षमताको विकास भएको भन्ने अमेरिकन जर्नल अफ ह्युमन जेनेटिक्सको अनुसन्धानले १९९१ मा देखाएको थियो। जसका कारण मलेरियाबाट हुने मृत्युदर १० गुणाले घट्छ भन्ने देखिएको हो। रक्तकोषिकाको स्वरूप बदलिने र रक्तअल्पता हुने रोग हो यो। यसले शरीरलाई कमजोर पार्छ। जननी दुवैमा यो रोग छ भने सन्तानमा सर्छ। दुईमध्ये एकमा मात्रै भए कम सम्भावना हुन्छ। त्यसैले बिहेअघि नै रगत परीक्षण गर्नुपर्छ। यस्तो प्रक्रिया बर्दिया, बाँकेका कतिपय पालिकामा गरिएका उदाहरण पनि छन्। बुटवलमा देखियाे सिकलसेल एनिमिया सिकलसेल रोगबारे विद्यालयमै पढाई सिकलसेलले सास्ती दाङमा सिकलसेल एनिमियाको औषधि छैन स्थानीय तहमा पनि सिकलसेलको उपचारको माग सिकलसेल सकस : बिहे अघि रगत जाँच गर्नुपर्ने सिकलसेल रोकथामको पहिलो उपचार नै रगत जाँच हो। जस्तो कि नेपालबाहिर अमेरिका, भारत, बेलायत, साउदी अरेबिया, साइप्रस, बहराइन र माल्दिभ्समा रगतको अनिवार्य परीक्षणको व्यवस्था छ। हाम्रोमा अनिवार्य हुन सकेको छैन। पालिकाहरूले प्रयास गरेका छन्। यसमा स्थानीय सरकारलाई प्रदेशको मात्रै होइन, संघीय सरकारको साथ चाहिन्छ। अर्काे यसको उपचारमा लाखौं खर्च गर्नुपर्दा बिरामीको परिवार गरिब बन्न जान्छ। त्यसको उपचार भनेको स्वास्थ्य बिमा कार्यक्रममा यसलाई अनिवार्य समावेश गर्नु हो। विज्ञहरूको सुझाव झन् मननीय छ सिकलसेलथालेसिमियाको अवस्था बुझेर मात्र विवाह गरे जन्मिने सन्तान पनि स्वस्थ हुन्छ। रोग विस्तार हुनबाट जोगिन्छ। यो काममा स्थानीय सरकारको भूमिका सचेतना जगाउने हुन सक्छ। पण्डित, पुरोहित र ज्योतिषीहरूलाई पनि रगत जाँचेर बिहेको सुझाव दिन सचेत गराउन जरुरी छ। बारबर्दिया नगरलाई जनसंख्या मन्त्रालयअन्तर्गतको स्वास्थ्य अनुसन्धान परिषद्ले ४ करोड रुपैयाँ दिएपछि १ देखि २९ वर्षभित्रका थारूहरूको रगत परीक्षण भएको थियो। त्यो सराह्रनीय हो, तर यस्तो परीक्षण थारू बाहुल्य सबै क्षेत्रमा गर्नुपर्छ। बारबर्दियाले जस्तै स्थानीय पाठ्यक्रममा समावेश गर्ने र शिशु जन्मिएको १५ महिनामा दादुरा खोप लगाउँदा रगत परीक्षण अनिवार्य गरेजस्तै सबैतिर गर्न सकिन्छ। सिकलसेल निमिट्यान्न पार्न यसको प्रभाव क्षेत्रमा स्क्रिनिङ अनिवार्य गर्ने योजना र कार्यक्रम संघ सरकारको स्वास्थ्य प्राथमिकतामा पर्नुपर्छ। थारू जातिको जनसंख्या १७ लाख ३७ हजार भएको हिसाबले दुई लाखजना यो रोगबाट प्रभावित रहेको अनुमान छ। १७ लाख वा त्यसभन्दा बढीको स्क्रिनिङ नेपाल सरकारले प्राथमिकताका साथ गर्न नसक्ने कुनै काम होइन। नेपाल राज्य त्यति कमजोर छैन। तर राज्यको कम चासो र यो रोगको विस्तार रोक्न ठोस योजना कार्यक्रम नहुँदा जातिको अस्तित्व चुनौतीमा छ। विज्ञहरूकै भनाइलाई मान्दा रगत परीक्षण गरी विस्तार रोक्न सके सिकलसेलबाट मुक्ति सम्भव छ। तर राज्य संवेदनशील भइदिनुपर्यो। आफ्ना नागरिकको स्वास्थ्यमा देखिएको विशेषखाले समस्यामा विशेष तरिकाले सम्बोधन गर्नुपर्यो। सबैको रगत स्क्रिनिङ गरी वैवाहिक सम्बन्ध जोड्ने नजोड्ने भन्ने आधार रगत रिपोर्टका आधारमा गर्न सके सिकलसेल विस्तार रोकिन्छ।"
रामायण सर्किटको रेल जनकपुरमा,"जनकपुरधाम : करिब ५ सय यात्री बोकेर बिहीबार भारतको रामायण सर्किट रेल जनकपुर आइपुगेको छ। भारत गौरव पर्यटक रेल मा सवार धार्मिक यात्रीलाई जनकपुरवासीले जय सियाराम को नाराले भव्य स्वागत गरे। भारतका विभिन्न प्रान्तबाट यस धार्मिक यात्रामा सहभागी भएर आएका यात्रु पनि भगवान् रामको ससुराली आइपुग्दा निकै उत्साहित थिए। करिब एक घण्टासम्म रेलवे स्टेसन जय सियारामको नाराले गुञ्जायमान भयो। जीवनमा कहिल्यै सोचेको थिइनँ कि एक दिन रामजीको ससुराली घुम्ने अवसर पाउँछु, भारतको हरियाणाबाट धार्मिक यात्रामा निस्केका ५५ वर्षीय श्रीवन्त गर्गले भने, यो माटोलाई प्रणाम छ जसले सीतालाई जन्म दियो। हाम्रो जीवन धन्य भएको छ यहाँ आइपुग्दा। उनी श्रीमती बिना गर्ग र आमालाई लिएर रामायण यात्रामा सहभागी भएका हुन्। दुई देशबीचको सांस्कृतिक सम्बन्धलाई सुदृढ बनाउने उद्देश्यले रामायण यात्राको क्रममा यो रेल जनकपुर आइपुगेको हो। पर्यटनमन्त्री र भारतीय रेलमन्त्रीले मंगलबार दिल्ली रेलवे स्टेसनमा संयुक्त रूपमा हरियो झन्डा देखाई यस रेल उद्घाटन गरेका थिए। १४ वटा डिब्बामा ४ सय ९९ यात्री सवार छन्। प्रतियात्री ६२ हजार भारतीय रुपैयाँ भाडा तय गरिएको ८ हजार किलोमिटर लामो यात्राको क्रममा १८ वटा तीर्थस्थलहरू घुमाइने जनाइएको छ। जनकपुरस्थित रेल्वे प्लेटफर्ममा मधेस प्रदेशका मुख्यमन्त्री लालबाबु राउत, पर्यटनमन्त्री शत्रुधन महतो, जानकी मन्दिरका उत्तराधिकारी महन्थ रामरोशन दास वैष्णवसहित जनकपुरवासीले भारतीय पर्यटकलाई स्वागत गरेका थिए। रेलवे स्टेसनमा प्रदेश सरकारले ठूलो ब्यानर लगाएर भारतीय पर्यटकलाई मामाघरमा स्वागत छ भन्ने सन्देश दिएको थियो। यो धार्मिक यात्राले मधेस प्रदेशको पर्यटन प्रवद्र्धनमा महत्वपूर्ण भूमिका निर्वाह गर्ने विश्वास मधेसका मुख्यमन्त्री लालबाबु राउतले व्यक्त गरे। माता सीता जनकपुरकी मात्र नभई विश्वकै गौरव हुनुहुन्छ। सीताको नगरीलाई विश्वसामु प्रचार गर्न यो धार्मिक यात्राको निकै महत्व हुनेछ, रामायण सर्किट रेलका यात्रीको स्वागत गर्न जनकपुर रेल्वे स्टेसन पुगेका मुख्यमन्त्री राउतले भने, यस यात्रालाई निरन्तरता प्रदान गर्न प्रदेश सरकाले भारत सरकारलाई औपचारिक रूपमै आग्रह गर्नेछ। र, यो यात्रा यस क्षेत्रको समृद्धिको आधार बन्ने मैले विश्वास लिएको छु। धार्मिक पर्यटकलाई जनकपुरका धार्मिक स्थलहरू, प्रसिद्ध मन्दिर, तालतलैया र मिथिला संस्कृतिका झझल्को देखाइने जानकी मन्दिरका उत्तराधिकारी महन्थ रामरोशन दासले बताए। यस पर्यटक रेलको उद्घाटनसँगै आईआरसीटीसी भारत गौरव पर्यटक रेल अन्तर्राष्ट्रिय सीमा पार गरी समग्र रूपमा पर्यटनको प्रवद्र्धन गर्ने पहिलो रेल सेवा बनेको छ। रामायण सर्किटमा सञ्चालन हुने यस रेलले अयोध्या, नन्दिग्राम, सीतामढी, वनारस, प्रयागराज, चित्रकुट, पंचवटी (नासिक), हम्पी, रामेश्वरम र भद्राचलमजस्ता प्रख्यात धार्मिक गन्तव्यका साथै नेपालको जनकपुरमा अवस्थित धार्मिक क्षेत्रहरूलाई पहिलो पटक जोडिएको छ। रेलका प्रत्येक डिब्बामा भारतीय स्मारक, नृत्य, परिकार, पोसाक, पर्व, वनस्पति तथा जीवतन्तु, योग, लोककला जस्ता भारतीय कला, संस्कृति, परम्परा सम्पदालगायतका बहुरूपी झझल्को देखिएको छ। रामायणमा उल्लेख गरिएका अन्य ठाउँलाई धार्मिक पर्यटनसँग जोड्न भारत सरकारले यस रेलको यात्रा आरम्भ गरेको छ। ४ वर्षपूर्व भारतीय प्रधानमन्त्री नेरन्द्र मोदी जनकपुर आउँदा दुई देशबीच रामायण सर्किट सम्झौता भएको थियो।"
तहले भत्काओस् तदर्थवादी सोच,"संघीयता कार्यान्वयनपछिको निर्वाचनबाट स्थानीय तहहरूले पहिलो कार्यावधि जसरी तसरी समापन गरे। दोस्रो कार्यावधि सुरु गरेका छन्। पहिलो कार्यावधिमा अनुभव थोरै थियो, प्रणाली निर्माण थिएन। त्यसैले सिक्दै गर्दै जानुपर्ने बाध्यता थियो। केन्द्रीय राजनीतिको छायाँले पनि यिनीहरू लोकतन्त्र स्थानीयकरणका संयन्त्र बन्न सकेनन्। कोभिड महामारीको सामना पनि यही समयमा गर्नुपर्यो। दोस्रो कार्यावधिमा यो वा त्यो बहानाको विकल्प बाँकी छैन। बरु पहिला गर्न नसकिएको कामको क्षतिपूर्ति पनि दोस्रो कार्यकालमा गर्नुपर्ने बाध्यता छ। केही समयअघि सम्पन्न निर्वाचनले दोस्रो कार्यकालका लागि केही सन्देश दिएको छ। त्यो के हो भने स्थानीय तह गर्ने स्थान हो भन्ने स्थान होइन; सेवा स्थल हो, शासन स्थल होइन। विकासका लागि राजनीतिकसामाजिक स्रोत परिचालन गर्ने मञ्च हो, चल्तीको राजनीति गर्ने स्थान होइन। लोकतन्त्रलाई जनस्तरमा पुर्याउने कार्यशाला भएकाले स्थानीय सरकारहरू विकास व्यवस्थापक अनि सेवा प्रदायक हुन्। भुइँ तहको मान्छेले बुझेको संघीयता यही हो। सर्वसाधारणले स्थानीय तहबाट ठूलो कामभन्दा पनि स्थानीय आधारभूत सेवाका अपेक्षा गरेका छन्। स्थानीय सेवाका प्रकृति पनि गाउँ र सहरमा फरक छन्। सहरी आधारभूत सेवा र गाउँमा व्यवस्थापन गर्नुपर्ने स्थानीय सेवामा चारित्रिक भिन्नता छ। गाउँ सम्भावना र उत्पादनको क्षेत्र हो, सहरहरू अवसर र उपभोगको स्थल। सम्भावना र अवसर, उत्पादन र उपभोगबीच तालमेलको आवश्यकता छ। किनकि सबैजसो पालिका सहरीकरणको प्रक्रियामा छन्, पालिका सदरमुकाम सानोतिनो सहरी चरित्रमा छन्। सेवा, सिफारिस, वस्तु किनबेचका कारण सदरमुकामहरू सहर बन्ने प्रक्रियामा छन्। विकास र सेवा संरचनाहरू सन्तुलित नहुँदा मोफसलबाट जनप्रवाह सहरतर्फ हानिन्छ। व्यवस्थापनयोग्य अवस्थामा नै सहरी पूर्वाधार सेवा विस्तार गर्न नसकिए सुविधा र अवसरका केन्द्र बन्नुपर्ने सहर जोखिम र खतराका केन्द्र बन्न पुग्छन् काठमाडौं यस्तै देखिएको छ। जहाँ मानिसको भीड छ, यत्रतत्र प्लास्टिककागज छरिएका छन्। रुग्णसुग्ण सडकमा स्तरअनुसारका यातायात खचाखच दौडिरहेका छन्। हिँड्ने फुटपाथहरू किनबेचका बजार बनेका छन्। फुटेको ढल र नाली छ, उत्सर्जन र धुलकणले वातावरण प्रदूषित छ। आधारभूत सहरी सेवाको अभावमा सहर सहर बन्न सकेका छैनन्। यो दृष्टान्त झट्ट हेर्दा देखिएको मिनिएचर मात्र हो। सहरभित्र पस्दा अरू अव्यवस्थाका आयाम देखिन्छन्। गाउँहरू सामान्य सेवा पहुँचबाट बञ्चित छन्, सीमित प्राकृतिक स्रोतमाथि धावा बोलिएको छ। विकासका नाममा पाखा, पखेरा र बस्तीहरू चिथोरिएका छन्। त्यहाँको चित्र झनै दर्दनाक छ। स्थानीय सरकारको अवधारणा सहरबाट सुरु भएको हो। सहर भन्नेवित्तिकै सरसफाइ, सौन्दर्य र सेवाको सरल पहुँच भन्ने चित्र जो कसैको मानसपटलमा चित्रिन्छ। सहरका बासिन्दाले अवसर, सुरक्षा र स्वच्छ वातावरणमा सहरवासी हुनुको गर्व गर्छन्। सहरी नेतृत्वले अक्षमताले नेपालका सहरहरू बानेश्वराइजेसन को प्रक्रियामा छन्। उपत्यकाको कुरा गर्दा लामो समयसम्म फोहोरमैला व्यवस्थापन जस्तो सामान्य सहरी सेवाको नेतृत्व पनि नगरपालिकाले गर्न सकेनन्। पालिकाको कमजोर नेतृत्व क्षमता फोहोरमा देखियो। उपत्यकाका मेयरहरूको कार्यशैलीमा वास्तविक प्रतिबद्धता देखिएन। सहयोग तथा समन्वय परिचालन गर्न पनि सकेनन्। बरु फोहोरमैलाको राजनीतीकरण गर्न पुगे, फोहोरमैलाको कार्यसूची तदर्थ बन्दै गयो। कतिपयहरू दम्भ, हेट स्पिच र ठट्टेबाजीमा निरन्तर रमाउँदा सहरहरू कुरूप बने। उपत्यका अब सहर भन्न लायक छैन, बाध्यताको सहर बनेको छ। पालिकाहरू जिम्मेवारीमा नरहेपछि नागरिक तहको जिम्मेवारीमा पनि समस्या देखिएको छ। आफ्नो घर सफा राख्ने नगरवासी घर बाहिर आफैं फोहोर गर्छन्। उपत्यकाका १८ नगरपालिका १८ तिरै फर्किएकाले जनस्वास्थ्य जोखिम चुलिएको छ। पालिकालाई जवाफदेही बनाउने नगरवासीको आवाज प्रणाली निकै उदासीन र कमजोर बन्यो। आस्थामा विभाजित पनि देखियो। संघ तथा प्रदेश सरकारहरू पनि एउटा सहर कस्तो हुनुपर्छ, त्यो कसरी सम्भव छ भन्ने नीतिनियामक, सहयोगी र प्रविधि विकासको भूमिकामा देखिएनन्, सस्तो राजनीतिमा देखिए। राजधानी सहरले विकास, व्यवस्था, स्वच्छता र सौन्दर्यको पहिचान देखाउने अवसर गुमाएकाले आफू त कुरूप बन्यो बन्यो बाँकी पालिकालाई यसले दिएको सन्देश जगजाहेर छ। ग्रामीण परिवेशका पालिकातर्फ हेरौं। वन, जंगल, पाखापखेरा, नदी, जलाधार र जैविक विविधताका कारण ग्रामीण भूगोलले जीवनको आधार दिएको हुन्छ। यो पारिस्थितिक प्रणाली अर्थतन्त्रको मात्र होइन, जीवनको आधार हो। जीवनका लागि चाहिने वस्तुहरू यसैले निःशुल्क उत्पादन गर्छ। जसलाई संरक्षण र प्राकृतिक सन्तुलनका चक्रलाई सम्मान गर्नु स्थानीय सरकार भएकाले पालिकाहरूको दायित्व हो। तर यति धेरै महŒव भएको प्राकृतिक सम्पदाको अवैधानिक, अविवेकी र उग्रदोहन भइरहेको छ। ढुंगा, गिटी, बालुवा र वनको उग्रदोहनले जीवन सहयोग प्रणाली धरापमा छ। तत्कालीन सरकारले २०७८०७९ को बजेट अध्यादेशमा ढुंगा गिटी बालुवाको भण्डार मानिएको चुरे क्षेत्रको उत्खनन गरी भारत निर्यात गर्ने घोषणा गरेर तराईको भविष्यमाथि उपेक्षा गरियो। नीति प्रावधानको चौतर्फी आलोचनापछि सम्मानित सर्वोच्च अदालतको आदेशमा नीति कार्यान्वयन थाँती बसेको छ। यसले प्राकृतिक स्रोतप्रतिको दृष्टिकोण भने प्रष्ट पार्छ। मुलुकभरि साना ठूला परिमाणमा ढुंगा, गिटी, बालुवा उत्खनन रोकिएका छैनन्। ढुंगा, गिटी र बालुवाको यस प्रकारको दोहन किन भैरहेको छ ? यसका केही कारण सतहमा देखिएका छन् भने केही त्यसभन्दा भित्र गढेका छन्। कानुनले स्थानीय तथा प्रदेश सरकारलाई ढुंगा, गिटी, बालुवाको उत्खनन गर्ने अधिकार दिएको छ। यिनीहरूले यसलाई ठेक्का व्यवस्थापन गर्दै आएका छन्। जसको ४० प्रतिशत हिस्सा प्रदेश सरकारमा र ६० प्रतिशत स्थानीयमा जान्छ। सजिलै स्रोत जुट्ने भएकाले पालिका तथा प्रदेशहरू यसलाई आफ्नो महत्त्वपूर्ण आयस्रोतको रूपमा उपयोग गर्न लालायित छन्। अघिल्लो वर्ष इन्द्रावती गाउँपालिका करिब १० करोड ढुंगा, गिटी, बालुवाको ठेक्काबाट मात्र असुल गरेथ्यो। जुन उसको वार्षिक बजेटको ३० प्रतिशत थियो। यो एउटा दृष्टान्त मात्र हो। ढुंगा, गिटी, बालुवापछि सबैभन्दा बढी प्रयोग हुने वस्तु हो पानी। त्यसकारण यसको बजार विस्तृत छ। सजिलोसँग प्रकृतिले उपलव्ध गराएको स्रोत हो। साथै कतिपय ढुंगा गिटीका आफ्नै विशेषताका लागि पनि प्रख्यात छन्। परिणामतः यसको उत्खनन बढेर गएको छ। बढ्दो विकास निर्माण र सहरीकरणका कारण पनि यी स्रोतको माग बढेको छ। हरेक पूर्वाधार संरचना यिनै प्राकृतिक स्रोतको जगमा निर्माण हुने गर्दछ। यसको तत्काल विकल्प पनि देखिएको छैन। यसका नदेखिएका कारणहरू पनि छन्। ठेकेदारका लागि धेरै नाफा हुने क्षेत्र हो। करिब १३ सय प्रतिशतसम्म नाफा हुने अनौपचारिक अनुमान छ। जसका कारण कानुनमा भएका प्रावधानहरू मिचेर पनि उत्खनन गरिँदै आएको छ। यसले राजनीतिक दल, कर्मचारी, स्थानीय युवा र बजारबीचको अदृश्य सम्बन्ध बनाएको छ। यसको फाइदा दोहनमैत्री छ, वातावरणमैत्री छैन। अहिले करिब ६ हजार उत्खननकर्तामध्ये औंलामा गनिनेले मात्र निर्धारित सर्त पूरा गरेका छन्। धेरैजसो उत्खननकर्ता संस्था काम उही नाम परिवर्तन गर्दै काम गरिरहेका छन्। अर्को अर्थमा भन्दा अवैध रूपमा सञ्चालित छन्। यी प्राकृतिक स्रोतको उग्रदोहनले पारेको असर र पारिस्थितिक प्रणालीमा पुर्याएका क्षतितर्फ विचार गरौं। पहिलो त यसले प्रकृतिको अवस्थितिलाई खल्बल्याएको छ, जैविक सम्पदाहरूमा क्षति पुर्याएको छ। दोस्रो, वन वनस्पतिमा क्षति पुर्याएको छ। तेस्रो, जलाधार विनाश गरेको छ, पानीका मूलहरू सुकेका छन्। चौथो, पारिस्थितिक प्रणालीमाथि चुनौती दिएको छ। नेपालजस्तो प्रकोप सघन पहाडीमा भूस्खलन, पहिरो, सुक्खा पहिरो, बाढीको समस्या बढाएको छ। जलवायु परिवर्तनलाई सघाउँदै छ। जमिनको उर्वरत्व घटाएको छ, वायु प्रदूषण बढाएको छ। स्थानीय संरचनामा पनि क्षति पुर्याएको छ। सबैभन्दा ठूलो क्षति जीवन सहायता प्रणालीलाई क्षत्विक्षत पार्दैछ। सबैजसो उत्पादनका आधार भनेको पारिस्थिति हो। मानिसलाई प्राप्त हुने जीवन सहायता प्रणाली जैविक विविधता, त्यहाँ रहेका जाति प्रजातिहरूले नै दिने हो। स्थानीय सरकारहरूको दोस्रो कार्यावधि भर्खर सुरु भएको छ। वार्षिक कार्यक्रम तर्जुमामा तत्काल जुट्नुपर्ने हतारो पनि देखियो। तर आग्रह छ, सहरका पालिकाहरू फोहोरमा नअल्मलिऊन, मोफसलका पालिकाहरू प्राकृतिक साधन दोहनमा नरमाऊन्। पूर्वाधार संरचनालाई मात्र विकास ठानेर विकासका अन्य आयाम नभुलून्। जीवन, जनस्वस्थ्य र अर्थप्रणालीका लागि वातावरणीय पक्ष निकै गहन छ। फेरि पनि के भुल्नु हुन्न भने तत्कालको फाइदा अनि असक्षमता छोप्न भविष्य थाँतीमा राख्ने तदर्थवादी सोचलाई बदल्नै पर्छ। भर्खरै सकिएको निर्वाचनले दिएको विद्युतीय झट्काको एउटा सन्देश यही हो।"
सिकलसेल विस्तार रोक,"विश्व स्वास्थ्य संगठन भन्छकुनै पनि रोग एक प्रतिशत जनसंख्यामा छ भने त्यो जनस्वास्थ्य समस्या हो। नेपालको पश्चिमका बाँके, बर्दिया, कैलाली, कञ्चनपुर र दाङको एउटा समुदायमा सिकलसेल नामको रोग भने त्योभन्दा ठूलो प्रतिशतमा छ। हो, थारू समुदायमा व्यापक रूपमा यो रोग देखिन्छ। जिल्ला स्वास्थ्य कार्यालय बाँकेले कोहलपुरमा १० हजारजनाको परीक्षण गर्दा १५ प्रतिशतमा सिकलसेल भेटिएको थियो। बर्दियाको बारबर्दिया नगरपालिकाका थारू समुदायका सबै २० हजार व्यक्तिको जाँच गर्दा ११३ प्रतिशतमा सिकलसेल एनिमिया देखियो। यी तथ्यांकले सिकलसेल एनिमिया यो समुदायमा भयावह रूपमा रहेको पुष्टि गर्छ। जसले समुदायको जनसंख्या प्रभावित भइसकेको छ। काठमाडौंमा सामान्य रोग देखा पर्दा झसंग हुने नेपाल सरकारलाई सिंगो समुदायमा भयावह भइरहेको रोगको चिन्ता र चासो कमै देखिन्छ। एक त सीमान्तकृत जाति, त्यसमाथि राजधानीभन्दा टाढा। सरकारको रोग नै हो, वास्ता नगर्ने। संवेदनशील नहुने। राज्यको यो रोगबाट पनि पीडित छ, थारू जाति। आमाबाबुबाट सन्तानमा सर्ने रोग हो यो। थारूहरूको रगतमा पाइने अथालसिमिया जिनले गर्दा मलेरियासँग लड्न सक्ने अनुवांशिक प्रतिरोधात्मक क्षमताको विकास भएको भन्ने अमेरिकन जर्नल अफ ह्युमन जेनेटिक्सको अनुसन्धानले १९९१ मा देखाएको थियो। जसका कारण मलेरियाबाट हुने मृत्युदर १० गुणाले घट्छ भन्ने देखिएको हो। रक्तकोषिकाको स्वरूप बदलिने र रक्तअल्पता हुने रोग हो यो। यसले शरीरलाई कमजोर पार्छ। जननी दुवैमा यो रोग छ भने सन्तानमा सर्छ। दुईमध्ये एकमा मात्रै भए कम सम्भावना हुन्छ। त्यसैले बिहेअघि नै रगत परीक्षण गर्नुपर्छ। यस्तो प्रक्रिया बर्दिया, बाँकेका कतिपय पालिकामा गरिएका उदाहरण पनि छन्। सिकलसेल रोकथामको पहिलो उपचार नै रगत जाँच हो। जस्तो कि नेपालबाहिर अमेरिका, भारत, बेलायत, साउदी अरेबिया, साइप्रस, बहराइन र माल्दिभ्समा रगतको अनिवार्य परीक्षणको व्यवस्था छ। हाम्रोमा अनिवार्य हुन सकेको छैन। पालिकाहरूले प्रयास गरेका छन्। यसमा स्थानीय सरकारलाई प्रदेशको मात्रै होइन, संघीय सरकारको साथ चाहिन्छ। अर्काे यसको उपचारमा लाखौं खर्च गर्नुपर्दा बिरामीको परिवार गरिब बन्न जान्छ। त्यसको उपचार भनेको स्वास्थ्य बिमा कार्यक्रममा यसलाई अनिवार्य समावेश गर्नु हो। विज्ञहरूको सुझाव झन् मननीय छ सिकलसेलथालेसिमियाको अवस्था बुझेर मात्र विवाह गरे जन्मिने सन्तान पनि स्वस्थ हुन्छ। रोग विस्तार हुनबाट जोगिन्छ। यो काममा स्थानीय सरकारको भूमिका सचेतना जगाउने हुन सक्छ। पण्डित, पुरोहित र ज्योतिषीहरूलाई पनि रगत जाँचेर बिहेको सुझाव दिन सचेत गराउन जरुरी छ। बारबर्दिया नगरलाई जनसंख्या मन्त्रालयअन्तर्गतको स्वास्थ्य अनुसन्धान परिषद्ले ४ करोड रुपैयाँ दिएपछि १ देखि २९ वर्षभित्रका थारूहरूको रगत परीक्षण भएको थियो। त्यो सराह्रनीय हो, तर यस्तो परीक्षण थारू बाहुल्य सबै क्षेत्रमा गर्नुपर्छ। बारबर्दियाले जस्तै स्थानीय पाठ्यक्रममा समावेश गर्ने र शिशु जन्मिएको १५ महिनामा दादुरा खोप लगाउँदा रगत परीक्षण अनिवार्य गरेजस्तै सबैतिर गर्न सकिन्छ। सिकलसेल निमिट्यान्न पार्न यसको प्रभाव क्षेत्रमा स्क्रिनिङ अनिवार्य गर्ने योजना र कार्यक्रम संघ सरकारको स्वास्थ्य प्राथमिकतामा पर्नुपर्छ। थारू जातिको जनसंख्या १७ लाख ३७ हजार भएको हिसाबले दुई लाखजना यो रोगबाट प्रभावित रहेको अनुमान छ। १७ लाख वा त्यसभन्दा बढीको स्क्रिनिङ नेपाल सरकारले प्राथमिकताका साथ गर्न नसक्ने कुनै काम होइन। नेपाल राज्य त्यति कमजोर छैन। तर राज्यको कम चासो र यो रोगको विस्तार रोक्न ठोस योजना कार्यक्रम नहुँदा जातिको अस्तित्व चुनौतीमा छ। विज्ञहरूकै भनाइलाई मान्दा रगत परीक्षण गरी विस्तार रोक्न सके सिकलसेलबाट मुक्ति सम्भव छ। तर राज्य संवेदनशील भइदिनुपर्यो। आफ्ना नागरिकको स्वास्थ्यमा देखिएको विशेषखाले समस्यामा विशेष तरिकाले सम्बोधन गर्नुपर्यो। सबैको रगत स्क्रिनिङ गरी वैवाहिक सम्बन्ध जोड्ने नजोड्ने भन्ने आधार रगत रिपोर्टका आधारमा गर्न सके सिकलसेल विस्तार रोकिन्छ।"
उद्योगमा पौने ५ अर्ब प्रतिबद्धता,"काठमाडौं : नेपालको उद्योग क्षेत्रमा चालू आर्थिक वर्षमा ४ अर्ब ७२ करोड ८२ लाख बराबरको वैदेशिक लगानीको प्रतिबद्धता आएकोे छ। उद्योग विभागको तथ्यांकअनुसार हालसम्म २ सय ५५ आयोजनाका लागि उक्त रकमको प्रतिबद्धता आएको हो। सबैभन्दा बढी प्रतिबद्धता सेवा उद्योगमा देखिएको छ। सेवा क्षेत्रमा ८८ उद्योगका लागि २ अर्ब २० करोड ८७ लाख रुपैयाँ प्रतिबद्धता आएको छ। यस्तै, पर्यटन उद्योगका १ सय ५ आयोजनामा १ अर्ब ६१ करोड, निर्माणसम्बन्धी ४५ उद्योगका लागि ६६ करोड २९ लाख, पूर्वाधारका ६ आयोजनाका लागि १२ करोड ५० लाख प्रतिबद्धता आएको छ। वैदेशिक लगानी भित्र्याएर उत्पादनमुखी अर्थतन्त्र बनाउने सरकारको नीति रहेको विभागका महानिर्देशक रामचन्द्र तिवारीले जानकारी दिए। सरकारले प्रतिबन्ध गरेका केही साना घरेलु उद्योग, सुरक्षासँग सम्बन्धित उद्योग, रणनीतिकसम्बन्धी उद्योग बाहेक सबै उद्योगमा वैदेशिक लगानी छ, तिवारीले भने। उत्पादनमूलक उद्योगमा लगानी घट्दै गएकोले पनि वैदेशिक लगानी आकर्षित गर्ने र उद्योग विस्तार गर्ने नीति रहेको उनको भनाइ छ। नेपालमा वैदेशिक लगानी भित्र्याउने सम्बन्धमा संविधानले नै राष्ट्रिय हितअनुकूल आयात प्रतिस्थापन, निर्यात प्रवद्र्धनका क्षेत्रमा वैदेशिक पुँजी तथा प्रविधिलाई आकर्षित गर्ने नीति लिएको छ। नयाँ विदेशी लगानी तथा प्रविधि हस्तान्तरण ऐन, २०७५ ले मुलुकको आर्थिक समृद्धिका लागि उपलब्ध स्रोतसाधनको अधिकतम परिचालन गर्दै राष्ट्रिय अर्थतन्त्रलाई प्रतिस्पर्धी, सुदृढ तथा रोजगारउन्मुख बनाउने भनेको छ। साथै उत्पादन वृद्धि गरी आयात प्रतिस्थापन, निर्यात प्रवद्र्धन र पूर्वाधार विकास तथा उत्पादनका क्षेत्रमा विदेशी पुँजी, प्रविधि र लगानीलाई आकर्षित गर्न लगानी मैत्री वातावरण सिर्जना गर्ने पनि ऐनले प्रष्ट्याएको छ। यो ऐन जारी भएपछि लगानीको वातावरण सुनिश्चित भएको र लगानी वृद्धि भएको देख्न सकिन्छ। पछिल्लो पाँच वर्षको तथ्यांकअनुसार औद्योगिक क्षेत्रमा वैदेशिक लगानीको प्रतिबद्धता सन्तोषजनक अवस्थामै बढिरहेको देखिन्छ। २०७३०७४ मा चार सय नयाँ उद्योग दर्ता हुँदा १ अर्ब ५२ करोड वैदेशिक लगानीको प्रतिबद्धता आएको थियो। २०७७०७८ मा १ सय ८४ उद्योगका लागि ३ अर्ब २० करोड रुपैयाँ प्रतिबद्धता प्राप्त भएको विभागको तथ्यांक छ। सबैभन्दा बढी पर्यटनमा नै लगानीको प्रतिबद्धता भित्रिएको छ। निर्माणमुखी र पूर्वाधारसम्बन्धी उद्योगमा विदेशी लगानी कम छ। वैदेशिक लगानी आकर्षित गर्न सरकारले आगामी आर्थिक वर्ष थ्रेसहोल्डको सीमा पनि घटाएको छ। ५ करोडको थ्रेस होल्डलाई २ करोडमा झार्ने आगामी बजेटमा उल्लेख छ। विभागको तथ्यांकअनुसार २०४००४१ देखि हालसम्म ५ हजार ४ सय ९३ उद्योगका स्थापनाका लाथि ४१ अर्ब २१ करोड रुपैयाँ वैदेशिक लगानीको प्रतिबद्धता प्राप्त भएको छ।"
मन्त्रीले मच्चाए एकीकृत समाजवादीमा लफडा,"काठमाडौं : फिर्ता बोलाउने पार्टीको निर्णयविरुद्ध उभिएका एकीकृत समाजवादीका मन्त्रीहरूले संसदीय दलको बैठक बोलाउन माग गरेका छन्। मन्त्री फेर्ने पार्टी निर्णयविरुद्ध खुलेआम उत्रिएका उनीहरूले नेतृत्वसँग उल्टै दलको बैठक माग गरेका हुन। पार्टीले आफूहरूमाथि अपराधीको जस्तो व्यवहार गरेको र नयाँ मन्त्रीको नाम सन्तुलित नभएको भन्दै उनीहरूले आठबुँदे ध्यानाकर्षण पत्र पार्टीमा पेस गरेका छन्। पर्यटनमन्त्री प्रेम आले, सहरी विकासमन्त्री रामकुमारी झाँक्री, श्रममन्त्री कृष्णकुमार श्रेष्ठ र स्वास्थ्यमन्त्री विरोध खतिवडाले लिखित ध्यानाकर्षण गरेका हुन्। ध्यानाकर्षण पत्रमा उनीहरूले ६ जना अन्य सांसदको पनि हस्ताक्षर संकलन गरेका छन। पार्टी निर्णयको विरोधमा मन्त्रीहरू खुलेआम उत्रेपछि एकीकृत समाजवादीमा लफडा मच्चिएको छ। एकीकृत समाजवादीका मन्त्रीहरूले पद जोगाउन प्रधानमन्त्री शेरबहादुर देउवादेखि माओवादी केन्द्रका अध्यक्ष प्रचण्डसम्म गुहारेका छन्। उनीहरूले मन्त्री फेर्ने निर्णयमा पुनर्विचारका लागि पार्टी अध्यक्ष माधव नेपाललाई दबाब दिन प्रधानमन्त्री देउवा र माओवादी केन्द्रका अध्यक्ष प्रचण्डसँग आग्रह गरेका छन्। यता अध्यक्ष नेपालले भने पार्टी निर्णय कार्यान्वयन गर्न मन्त्रीहरूलाई निर्देशन दिएका छन्। शुक्रबारबाट सुरु भएको पोलिटब्युरो बैठकमा अध्यक्ष नेपालले पार्टीले गरेको निर्णयमा तलमाथि नहुने भन्दै कार्यान्वयनका पक्षमा उभिन मन्त्रीहरूलाई निर्देशन दिएको प्रवक्ता जगन्नाथ खतिवडाले जानकारी दिए। प्रतिनिधिसभामा २४ जना सांसद रहेको समाजवादी पार्टीमा १० जना सांसदहरूले छुट्टै हस्ताक्षर चलाए। मन्त्रीहरूसँगै कृष्णलाल महर्जन, गोपालबहादुर बम, वीनादेवी बुढाथोकी, पुष्पाकुमारी कर्ण कायस्थ, धनबहादुर बुढा र नीरा जैरुले पनि हस्ताक्षर गरेका छन्। असन्तुष्टि भए पार्टीमा कुरा राख्न पाइन्छ। तर यसरी हस्ताक्षर नै संकलन गरेर दबाब दिने कुरा अराजकता हो, पार्टीका एक पदाधिकारीले भने, भोलि (शनिबार) सम्म पर्खिन्छौ। नभए पार्टीले कडाखाले निर्णय गर्छ होला। तर कडा निर्णय केकस्तो हुने भन्ने उनले खुलाउन चाहेनन्। श्रममन्त्री श्रेष्ठले मन्त्री हेरफेरको बहानामा पार्टीले गलत तरिका अपनाएको गुनासो गरे। बजेट पास भएपछि छोड्छौैं भन्दा पनि पार्टीले कुरा सुनेन, उनले भने, हामीमाथि त अपराधीलाई जस्तो व्यवहार गरियो।एकीकृत समाजवादीका सचिव मेटमणि चौधरीले पार्टीले सिफारिस गरेको निर्णय कार्यान्वयनमा माओवादी अध्यक्ष प्रचण्डले चलखेल गरेको आरोप लगाए। सत्ता गठबन्धनको एउटा प्रमुख दलको सिफारिस कार्यान्वयन हुँदैन भने गठबन्धनमा बस्नुको औचित्य किन त ? चौधरीले प्रतिप्रश्न गरे, प्रचण्डजीले आफ्नो पार्टीमा पहिरो जाने डरले प्रधानमन्त्रीलाई प्रभावित पार्नु भएको छ। पार्टीका साथीहरूमा पनि नैतिकता देखिएन। ६ महिनाका लागि मन्त्री बनेका नेताहरूले ९ महिना बिताइसक्दा पनि पार्टीको निर्णय कार्यान्वयन गर्न नचाहनु विडम्बना भएको बताए। नैतिकता भए राजीनामा दिनुपथ्र्यो, उनले भने, उल्टै कुन नैतिकताले आठबुँदे ध्यानाकर्षण बुझाउनुभयो त। प्रमुख सचेतक जीवनराम श्रेष्ठले मन्त्री फेरबदलबारेको निर्णय छिट्टै कार्यान्वयन हुने बताए। मन्त्री हेरफेरको निर्णय प्रक्रियामा स्वास्थ्यमन्त्री खतिवडा र सहरीमन्त्री झाँक्री पनि सहभागी भएको उनले बताए। पार्टी उपाध्यक्ष एवं बाग्मतीका मुख्यमन्त्री राजेन्द्रप्रसाद पाण्डेले मन्त्री फिर्ता बोलाउने निर्णय केही हतारमा भएको बताए। फेरबदलको अन्तिम निर्णय शनिबार साँझसम्ममा हुन्छ। अहिलेका साथीहरू जान्छन्। नयाँ साथीहरू आउनुहुन्छ, पाण्डेले भने।"
किन भएन मन्त्री हेरफेर ?,"काठमाडौं : अरू पार्टीको के हुन्छ थाहा भएन। तर, हाम्रो पार्टीले नाम दिइसकेको छ। तत्कालै मन्त्री हेरफेर गर्नुहोस्। सत्ता गठबन्धनको बुधबार बसेको बैठकमा यसरी कड्किए एकीकृत समाजवादी अध्यक्ष माधवकुमार नेपाल। पार्टीले मन्त्री हेरफेरको नामावली बुझाएको १८ दिन भइसक्दा पनि प्रधानमन्त्री शेरबहादुर देउवाले सुनुवाइ नगरेपछि अध्यक्ष नेपालले आक्रोश पोखेका हुन्। प्रधानमन्त्री देउवाले भने भोलि बिहीबार गरौंला भनेर कूटनीतिक जवाफ फर्काएका थिए। एकीकृत समाजवादीको जेठ २२ गते बसेको सचिवालय बैठकले पार्टीका मन्त्री हेरफेर गर्ने निर्णय गरेको थियो। त्यही दिन उपमहासचिव विजय पौडेलले नयाँ मन्त्रीको नाम प्रधानमन्त्री देउवालाई बुझाएका थिए। बहालवाला चार मन्त्री फिर्ता गर्न र एक राज्यमन्त्रीसहित पाँच जनालाई नियुक्त गर्न पार्टीले सिफारिस गरेको थियो। पार्टीले संस्कृति, पर्यटन तथा नागरिक उड्डयनमन्त्री प्रेमबहादुर आले, सहरी विकासमन्त्री रामकुमारी झाँक्री, स्वास्थ्य तथा जनसंख्यामन्त्री विरोध खतिवडा र श्रम, रोजगार तथा सामाजिक सुरक्षामन्त्री कृष्णकुमार श्रेष्ठलाई फिर्ता बोलाउने निर्णय गरेको थियो। आज (बिहीबार) त भएन। तर, अब ढिलो हुन्न। जगन्नाथ खतिवडा, प्रवक्ता, एकीकृत समाजवादी स्वास्थ्य राज्यमन्त्री भवानी खापुङलाई भने बढुवा गरी मन्त्री बनाउने निर्णय गरेको थियो। यस्तै, जीवनराम श्रेष्ठ पर्यटन, मेटमणि चौधरी सहरी विकास, शेरबहादुर कुँवर श्रम र हीरा केसीलाई स्वास्थ्य राज्यमन्त्री बनाउन उसले प्रधानमन्त्रीलाई सिफारिस गरेको थियो। तर, १८ दिन बित्दा पनि कार्यान्वयन नभएपछि नेपाल रुष्ट छन्। मन्त्री हेरफेर नहुँदा उनी पार्टीभित्र दोहोरो चेपुवामा परेका छन्। एकातिर आफूलाई नहटाउन मन्त्रीहरूको धम्की छ। अर्कोतिर पार्टीको निर्णय कार्यान्वयन गराउनुपर्ने दबाब छ। प्रधानमन्त्री देउवाबाट ग्रीन सिग्नल पाएपछि नेपालले बिहीबार बिहान पार्टी सचिवालयको बैठक बोलाए। बैठकमा मन्त्री हेरफेर गर्ने निर्णय कार्यान्वयनको एक मात्र एजेन्डामा छलफल भयो। बैठकपछि प्रवक्ता जगन्नाथ खतिवडाले ठोकुवा गरे अब दिन होइन, केही घण्टामा मन्त्रिपरिषद् हेरफेर हुन्छ। धेरैको अनुमान थियो, साँझसम्म मन्त्रिपरिषद् हेरफेर हुन्छ। तर, भएन। किन त ? प्रवक्ता खतिवडा भन्छन्, आज त भएन। तर, अब ढिलो हुन्न। पार्टीको बैठकपछि नेपाल प्रधानमन्त्री भेट्न बालुवाटार पुगेका थिए। प्रवक्ता खतिवडाका अनुसार त्यस क्रममा देउवाले दिउँसो गरौंला नि भन्ने जवाफ नेपाललाई दिए। नेपालपछि माओवादी अध्यक्ष पुष्पकमल दाहाल (प्रचण्ड)ले प्रधानमन्त्रीसँग भेट गरे। नेपाल त्यसपछि फेरि बालुवाटार पुगे। देउवाले साँझसम्म गरौंला भन्ने जवाफ फर्काए। तर, साँझ पनि प्रधानमन्त्रीले मन्त्रिपरिषद् हेरफेर नगरेपछि एकीकृत समाजवादीका नेताहरूले असन्तुष्टि जनाएका छन्। दाहालसँगको भेटपछि प्रधानमन्त्री पछि हटेको हुन सक्ने अनुमान एकीकृत समाजवादी नेताले गरेका छन्। यसअघि देउवाले बजेट पारित भएपछि मन्त्रिपरिषद् हेरफेर गर्ने आश्वासन नेपाललाई दिएका थिए। प्रतिनिधिसभाबाट बजेट पारित भइसकेपछि नेपालले प्रधानमन्त्रीमाथि दबाब बढाएका हुन्। तर, देउवा सकारात्मक बनेनन्। एकीकृत समाजवादीका मन्त्रीहरूले राष्ट्रियसभाबाट पनि बजेट पारित नहुँदासम्म पर्खिदिन प्रधानमन्त्रीसँग आग्रह गरेको बालुवाटार स्रोतले बतायो। मन्त्री हेरफेर गर्ने हुँदा कांग्रेसभित्र छलफल हुन्थ्यो। अहिले नहोला। रामचन्द्र पौडेल, नेता, कांग्रेस जेठ २२ गते नै नाम सार्वजनिक भएपछि बधाई खाइसकेको भन्दै मन्त्रीमा प्रस्तावित नेताहरूले पार्टीको निर्णय तत्काल कार्यान्वयन हुनुपर्ने दबाब बढाएका छन्। कांग्रेसका एक उच्च नेताले भने, मन्त्री फेर्दा सबै पार्टीमा लहरो तान्दा पहरो गर्जिन्छको स्थिति आउने सम्भावना छ। गठबन्धनकै केही नेताको सहमतिमा प्रधानमन्त्री रोकिनुभएको हो। अब १२ दिनमा मन्त्रिपरिषद् हेरफेर हुन्छ। माओवादी केन्द्र अध्यक्ष प्रचण्ड तत्काल मन्त्रिपरिषद हेरफेरको पक्षमा छैनन्। एकीकृत समाजवादीका मन्त्री हेरफेर भए त्यसको प्रत्यक्ष दबाब आफूमाथि पर्ने बुझाइ दाहालमा छ। माओवादीमा अर्थमन्त्री जनार्दन शर्मा तत्कालै परिवर्तन गर्नुपर्ने दबाब छ। दाहाल भने मन्त्री शर्मा हटाउने मुडमा छैनन्। मन्त्री शर्माले बजेट निर्माणको मध्यराति अनधिकृत व्यक्तिलाई मन्त्रालयमा प्रवेश गराएर करका दर तलमाथि गर्न लगाएका थिए। त्यससम्बन्धी खुलासा अन्नपूर्ण पोस्ट्ले गरेको थियो। तर, आफूलाई तत्काल नहटाउन मन्त्री शर्माले प्रचण्डमाथि दबाब बढाएको माओवादी स्रोतले बताउँछ। जसकारण प्रचण्डले अर्थमन्त्री हटाउने भन्ने कुरा झुटो भएको भाषण गर्नुपरेको नेताहरू बताउँछन्। तर, माओवादीभित्र पनि कि अर्थमन्त्रीलाई हटाउनुपर्ने, नभए संसदीय छानबिन समिति गठन गर्नुपर्ने दबाब छ। अर्थमन्त्रीका विषयमा उठेको प्रश्न व्यक्तिको विषय होइन, पार्टीको हो, माओवादीका एक नेता भन्छन्, यसबारे अध्यक्षले निर्णय गर्नै पर्ने अवस्था छ। अर्थमन्त्रीका विषयमा अध्यक्ष प्रचण्डले हुन्छ, गर्नुपर्छ भन्ने मात्रै जवाफ दिने गरेको नेताहरू बताउँछन्। पार्टीले मन्त्री फेर्ने निर्णय गरेपछि एकीकृत समाजवादीका मन्त्रीहरू प्रधानमन्त्री देउवादेखि माओवादी केन्द्र अध्यक्ष प्रचण्डलाई गुहार्न थालेका छन्। पर्यटनमन्त्री आलेले बुधबार मात्रै प्रचण्डसँग भेट गरी पार्टीले मन्त्री फेरे १३ जना सांसदसहित विद्रोह गर्ने बताएका थिए। आलेले यसअघि पनि प्रचण्डलाई भेटेर आफूहरूलाई मन्त्रीबाट नहटाउनका लागि नेपालसँग कुराकानी गरिदिन आग्रह गरेका थिए। आलेले मन्त्रीबाट हटाइए पार्टी फुटाउने चेतावनी प्रधानमन्त्री देउवालाई पनि दिएको उच्च स्रोत बताउँछ। एकीकृत समाजवादीका चारै जना मन्त्रीले बुधबार नेपाललाई भेटेर आफूहरूलाई नहटाउन दबाब दिए। मन्त्री झाँक्रीले त नेपालको अपमान हुने गरी धारणा राखेकी थिइन्। झाँक्रीले राम्रो काम गर्दागर्दै पनि मलाई हटाउने हो भने मेरा लागि पार्टी अध्यक्ष मरेतुल्य हो, भनेर आक्रोश पोखेकी थिइन्। नेपालको निवासमा भएको उक्त भेटघाटमा मन्त्रीहरूले मर्यादा नाघेर भनाइ राखेको स्रोत बताउँछन्। पदका लागि यत्रो रडाको मच्चाउने हो भने एमालेबाट हामीले विद्रोह गर्नुको के अर्थ रह्यो र ? एकीकृत समाजवादीका एक नेता भन्छन्, यो त अति नै भयो। ढिलोचाँडो पार्टीको निर्णय कार्यान्वयन हुन्छ। एकीकृत समाजवादीले ६ महिनाका लागि भन्दै असोज २२ गते ५ जना मन्त्री बनाएको थियो। तर, ८ महिनापछि मन्त्री परिवर्तन खोज्दा पनि पार्टीमा रडाको मच्चिएको छ। पार्टीले मन्त्रीबाट हटाउन सिफारिस गरेपछि पद जोगाउन सक्रिय पर्यटनमन्त्री आले महासचिव वेदुराम भुसालविरुद्ध खनिएका थिए। विश्वरुपा मन्दिर पुनर्निर्माणको शिलान्यास कार्यक्रममा जेठ २४ गते आलेले भुसाललाई अपमानजनक शब्द प्रयोग गरेका हुन्। आलेका स्वकीय सचिव हेमन्त रेग्मीले भुसालविरुद्ध सामाजिक सञ्जालमा आलोचना गरे। कमरेड बेदुराम भुसालजी कमरेड प्रेमबहादुर आले ४ पटक जनताको बीचमा निर्वाचनमा होमिएर पटकपटक जनताबाट अनुमोदन भएको नेता हो। न कि तपाईंजस्तो कोठे राजनीति गरेर पद हत्याउने मान्छे होइन, रेग्मीले फेसबुकमा लेखेका थिए। मन्त्री हेरफेरकै विषयले जनता समाजवादी पार्टी (जसपा) विभाजनको संघारमा छ। बहालवाला मन्त्रीहरूलाई फिर्ता बोलाएर नयाँ मन्त्री पठाउनुपर्ने दबाब पार्टीमा तीव्र छ। जसपाले चार मन्त्रालय पाएको छ। तर, अध्यक्ष उपेन्द्र यादव तत्काल मन्त्री हेरफेरको पक्षमा छैनन्। मन्त्री फिर्ता नबोलाए पार्टी फुटाउनेसम्मको दबाब यादवलाई दिइएको नेताहरू बताउँछन। केही नेताले त अध्यक्ष यादवसँग पार्टीमा बस्न नसक्ने भन्दै अध्यादेश जारी गरेर भए पनि राजनीतिक दल विभाजन को सहज व्यवस्था गरिदिन प्रधानमन्त्री देउवासँग आग्रह गरिसकेका छन्। पार्टीले ६ महिनाका लागि मन्त्री पठाएको तर ८ महिना बित्दा पनि हेरफेर नगरेको आरोप यादवमाथि छ। यादवले संसदीय दल र कार्यकारिणी समिति बैठकमा पनि ६ महिनापछि नयाँ मन्त्री पठाउने हो भनेर आश्वासन दिएका थिए। जसपा नेता मोहम्मद इस्तिहाक राई भने तत्काल मन्त्री हेरफेर गर्ने विषयमा जानकारी नभएको बताउँछन्। चर्चा चल्नु ठूलो कुरा भएन, नेता राई भन्छन्, गठबन्धनभित्रका दलकै अर्को पार्टीले हेरफेरको चर्चा चलाउँदा जसपामा पनि चर्चा चलेको छ। जसपामा मन्त्रीका आकांक्षी धेरै भएकाले व्यवस्थापन गर्न यादवलाई चुनौती छ। जसपाबाट संघीय मामिला तथा सामान्य प्रशासनमन्त्री राजेन्द्रप्रसाद श्रेष्ठ, भौतिक पूर्वाधार तथा यातायातमन्त्री रेणुकुमारी यादव, वन तथा वातावरणमन्त्री रामसहायप्रसाद यादव र कृषि तथा पशुपन्छी विकासमन्त्री महिन्द्र राय यादव छन्। जसपाका एक नेताका अनुसार महेन्द्रराय यादवबाहेक अरूलाई फिर्ता बोलाएर इस्तियाक राई, प्रदीप यादव र प्रमोद साहलाई सरकारमा पठाउन यादवमाथि दबाब छ। जसपामा लफडाका कारण प्रधानमन्त्री देउवा महन्थ ठाकुर नेतृत्वको लोसपालाई पनि सरकारमा सहभागी गराउने गृहकार्यमा लागेका छन्। बालुवाटार स्रोतका अनुसार ठाकुरलगायत नेताहरूसँग बाक्लो कुराकानी भइरहेको छ। त्यसैकारण सत्ता गठबन्धनले संसद्मा विचाराधीन नागरिकता विधेयकलाई निष्कर्षमा पुर्याउने निर्णय बुधबार गरेको थियो। लोसपाले सरकारमा सहभागिताका लागि नागरिकता विधेयक पारित हुनुपर्ने शर्त अघि सारेको छ। सत्ताको नेतृत्व गरिरहेको कांग्रेसमा पनि भित्रभित्रै मन्त्री हेरफेरको माग छ। महामन्त्री गगन थापाले पार्टीका मन्त्रीहरूको परफर्मेन्स राम्रो नभएको भन्दै सार्वजनिक कार्यक्रममै मन्त्री हेरफेरको माग गरेका थिए। हल्लै गरेर भए पनि अरू पार्टीका मन्त्रीहरूले काम गरेर देखाएको भन्दै कांग्रेसका मन्त्रीहरू फेर्नुपर्ने दबाब प्रधानमन्त्रीमाथि छ। प्रधानमन्त्री देउवा पनि महिला बालबालिकामन्त्री उमा रेग्मी र उद्योगमन्त्री दिलेन्द्र बडुसँग सन्तुष्ट नरहेको बालुवाटार स्रोतले बतायो। मन्त्रालयअन्तर्गतका राजनीतिक नियुक्तिका कारण रेग्मी विवादमा छिन् भने स्थानीय तह निर्वाचनमा जिल्लामा पार्टीलाई निल गरेको भन्दै बडुको आलोचना भइरहेको छ। वरिष्ठ नेता रामचन्द्र पौडेल कांग्रेसबाट मन्त्री हेरफेरका विषयमा केही कुरो नभएको बताउँछन्। बुधबार सत्ता गठबन्धनको बैठकमा पनि मन्त्री हेरफेरको विषय माधव नेपालजीले मात्र निकाल्नुभयो। अरू पार्टीबाट हेरफेरको कुरा आएको छ जस्तो लाग्दैन, नेता पौडेल भन्छन्, कांग्रेसभित्र हेरफेर गर्ने हुँदा छलफल हुन्थ्यो। अहिले हेरफेर नहोला। मन्त्रिपरिषद् हेरफेर गर्दा गृह मन्त्रालय माओवादीलाई दिएर अर्थ मन्त्रालय कांग्रेसको भागमा पार्न कांग्रेसका केही नेताहरूले प्रधानमन्त्रीलाई सुझाव दिएको स्रोत बताउँछ।"
एसपीपी अस्वीकार गर्नु प्रशंसनीय : चीन,"काठमाडौं (अन्नपूर्ण) : अमेरिकाको स्टेट पार्टनरसिप प्रोग्राम (एसपीपी) लाई अस्वीकार गर्ने नेपाल सरकारको निर्णयलाई चीनले प्रशंसनीय कार्य भनेको छ। चीनको विदेश मन्त्रालयका प्रवक्ता वाङ वेनबीनले नियमित पत्रकार सम्मेलनलाई सम्बोधन गर्ने क्रममा बिहीबार नेपालको एसपीपीमा नरहने निर्णयको प्रशंसा गरेका हुन्। पत्रकार सम्मेलनमा चीनको परराष्ट्र मन्त्रालयका प्रवक्ता वाङ वेनबिनले भने, नेपालमा हालै स्टेट पार्टनरसिप प्रोग्राम (एसपीपी) को बारेमा व्यापक विवाद भएको हामीले देखेका छौं। विभिन्न राजनीतिक दलहरू, सरकार, सेना र नेपाली समाजका जनताले एसपीपीलाई इन्डोप्यासिफिक रणनीतिसँग घनिष्ट सम्बन्ध गाँसिएको सैन्य र सुरक्षा पहलका रूपमा हेरेका छन्। उनले अघि भने, उनीहरू यसलाई नेपालको राष्ट्रिय हितविपरीत र लामो समयदेखि रोकिएको गैरकानुनी, सन्तुलित परराष्ट्र नीति एसपीपीको हिस्सा ठान्छन्। नेपालको मन्त्रिपरिषद् बैठकले एसपीपीलाई अगाडि नबढाउने निर्णय गरेको छ।"
रामायण सर्किटको रेल जनकपुरमा,"जनकपुरधाम : करिब ५ सय यात्री बोकेर बिहीबार भारतको रामायण सर्किट रेल जनकपुर आइपुगेको छ। भारत गौरव पर्यटक रेल मा सवार धार्मिक यात्रीलाई जनकपुरवासीले जय सियाराम को नाराले भव्य स्वागत गरे। भारतका विभिन्न प्रान्तबाट यस धार्मिक यात्रामा सहभागी भएर आएका यात्रु पनि भगवान् रामको ससुराली आइपुग्दा निकै उत्साहित थिए। करिब एक घण्टासम्म रेलवे स्टेसन जय सियारामको नाराले गुञ्जायमान भयो। जीवनमा कहिल्यै सोचेको थिइनँ कि एक दिन रामजीको ससुराली घुम्ने अवसर पाउँछु, भारतको हरियाणाबाट धार्मिक यात्रामा निस्केका ५५ वर्षीय श्रीवन्त गर्गले भने, यो माटोलाई प्रणाम छ जसले सीतालाई जन्म दियो। हाम्रो जीवन धन्य भएको छ यहाँ आइपुग्दा। उनी श्रीमती बिना गर्ग र आमालाई लिएर रामायण यात्रामा सहभागी भएका हुन्। दुई देशबीचको सांस्कृतिक सम्बन्धलाई सुदृढ बनाउने उद्देश्यले रामायण यात्राको क्रममा यो रेल जनकपुर आइपुगेको हो। पर्यटनमन्त्री र भारतीय रेलमन्त्रीले मंगलबार दिल्ली रेलवे स्टेसनमा संयुक्त रूपमा हरियो झन्डा देखाई यस रेल उद्घाटन गरेका थिए। १४ वटा डिब्बामा ४ सय ९९ यात्री सवार छन्। प्रतियात्री ६२ हजार भारतीय रुपैयाँ भाडा तय गरिएको ८ हजार किलोमिटर लामो यात्राको क्रममा १८ वटा तीर्थस्थलहरू घुमाइने जनाइएको छ। जनकपुरस्थित रेल्वे प्लेटफर्ममा मधेस प्रदेशका मुख्यमन्त्री लालबाबु राउत, पर्यटनमन्त्री शत्रुधन महतो, जानकी मन्दिरका उत्तराधिकारी महन्थ रामरोशन दास वैष्णवसहित जनकपुरवासीले भारतीय पर्यटकलाई स्वागत गरेका थिए। रेलवे स्टेसनमा प्रदेश सरकारले ठूलो ब्यानर लगाएर भारतीय पर्यटकलाई मामाघरमा स्वागत छ भन्ने सन्देश दिएको थियो। यो धार्मिक यात्राले मधेस प्रदेशको पर्यटन प्रवद्र्धनमा महत्वपूर्ण भूमिका निर्वाह गर्ने विश्वास मधेसका मुख्यमन्त्री लालबाबु राउतले व्यक्त गरे। माता सीता जनकपुरकी मात्र नभई विश्वकै गौरव हुनुहुन्छ। सीताको नगरीलाई विश्वसामु प्रचार गर्न यो धार्मिक यात्राको निकै महत्व हुनेछ, रामायण सर्किट रेलका यात्रीको स्वागत गर्न जनकपुर रेल्वे स्टेसन पुगेका मुख्यमन्त्री राउतले भने, यस यात्रालाई निरन्तरता प्रदान गर्न प्रदेश सरकाले भारत सरकारलाई औपचारिक रूपमै आग्रह गर्नेछ। र, यो यात्रा यस क्षेत्रको समृद्धिको आधार बन्ने मैले विश्वास लिएको छु। धार्मिक पर्यटकलाई जनकपुरका धार्मिक स्थलहरू, प्रसिद्ध मन्दिर, तालतलैया र मिथिला संस्कृतिका झझल्को देखाइने जानकी मन्दिरका उत्तराधिकारी महन्थ रामरोशन दासले बताए। यस पर्यटक रेलको उद्घाटनसँगै आईआरसीटीसी भारत गौरव पर्यटक रेल अन्तर्राष्ट्रिय सीमा पार गरी समग्र रूपमा पर्यटनको प्रवद्र्धन गर्ने पहिलो रेल सेवा बनेको छ। रामायण सर्किटमा सञ्चालन हुने यस रेलले अयोध्या, नन्दिग्राम, सीतामढी, वनारस, प्रयागराज, चित्रकुट, पंचवटी (नासिक), हम्पी, रामेश्वरम र भद्राचलमजस्ता प्रख्यात धार्मिक गन्तव्यका साथै नेपालको जनकपुरमा अवस्थित धार्मिक क्षेत्रहरूलाई पहिलो पटक जोडिएको छ। रेलका प्रत्येक डिब्बामा भारतीय स्मारक, नृत्य, परिकार, पोसाक, पर्व, वनस्पति तथा जीवतन्तु, योग, लोककला जस्ता भारतीय कला, संस्कृति, परम्परा सम्पदालगायतका बहुरूपी झझल्को देखिएको छ। रामायणमा उल्लेख गरिएका अन्य ठाउँलाई धार्मिक पर्यटनसँग जोड्न भारत सरकारले यस रेलको यात्रा आरम्भ गरेको छ। ४ वर्षपूर्व भारतीय प्रधानमन्त्री नेरन्द्र मोदी जनकपुर आउँदा दुई देशबीच रामायण सर्किट सम्झौता भएको थियो।"
ल्याइयो सुन्दरी,"दैलेख : नारायण नगरपालिका९ का पदमबहादुर बुढाथोकी २०२० सालमा नेपाली सेनामा भर्ना भए। तत्कालीन समयमा जिल्लास्थित सेनाको ज्वाला दल गुल्ममा भर्ना भएका बुढाथोकी २०३९ मै रिटायर्ड भइसकेका छन्। उमेरले ७९ वर्ष पुगिसकेका बुढाथोकी बिहीबार खुसी देखिन्थे। कारण थियो, सेनामा कार्यरत रहँदा उनी आफैंले पूजापाठ गरेको अर्गा र सुन्दरीमध्ये सुन्दरी तोप फिर्ता हुनु। उनले २०२८ यता गुमनाम जस्तै बनेको सुन्दरी तोप ५१ वर्षपछि जिल्लामै फिर्ता हुँदा खुसीसँगै अर्गा तोप फिर्ता हुने अपेक्षा व्यक्त गरे। अहिले ल्याइएको सुन्दरी तोप आकारका हिसावले सानो हो, ठूलो तोप अर्गा कहाँ छ ? त्यसको पनि खोजी हुनुपर्छ, उनले भने। नारायण नगरपालिका२ का ७३ वर्षीय लालबहादुर थापाले पनि अर्गा तोप फिर्ता गरिनुपर्ने बताए। जिल्लासँग जोडिएको ऐतिहासिक दुई वटामध्ये एउटा तोप फिर्ता हुनु खुसीको कुरा हो, तर अर्गा तोप गुमनाम हुनु सुखद् पक्ष होइन, उनले भने। अब अर्गा तोपको पर्खाइमा रहेको उनको भनाइ छ। लालबहादुर र पदमजस्तै तोप फिर्ता हुँदा जिल्लाबासी खुसी छन्। जिल्ला सदरमुकामको पुरानो बजारस्थित ऐतिहासिक कोतगढीमा परापूर्वकालदेखि नै सुन्दरी र अर्गा नामका दुईवटा तोपहरू थिए। तत्कालीन समयमा जिल्लामा बडादसैं लगायतका महत्वपूर्ण चार्डपर्वमा तोपको बढाइपछि मात्र पूजाआजा तथा टीका थाप्ने चलन थियो। २०२८ सालमा दैलेखस्थित नेपाली सेनाको ज्वाला दल गुल्म सुर्खेतको मंगलगढी चोकमा सयो। गणसँगै सुर्खेत लगिएका दुईवटा तोपहरू सुन्दरी र अर्गा मध्ये सुन्दरी तोप गत माघ २१ गते फिर्ता ल्याइएको थियो। सेनाको पश्चिम पृतना नेवारे सुर्खेतबाट फिर्ता ल्याईएको सुन्दरी तोप ऐतिहासिक कोतगढीमा पुनर्स्थापना गरिएको हो। अहिले सुन्दरी तोप र ८१ थान गोला कोतगढीमा राखिएको छ। अर्गा तोप भने अझै गुमनाम छ। जिल्लाको ऐतिहासिक एवं पुरातात्विक सम्पत्तिको रुपमा रहेको अर्गा तोप खोजी गरेर फिर्ता ल्याउनुपर्ने स्थानीय सरस्वती श्रेष्ठले बताइन्। एउटा तोप फिर्ता भयो, त्यसमा हामी खुसी छौं, तोपलाई कोतगढीमा खुल्ला आकासमूनी राखिएको छ, सुरक्षाको चुनौती पनि उत्तिकै छ, उनले भनिन्। नारायण नगरका मेयर लोमन शर्माले कार्यविधि निर्माण गरेर कोतगढी र त्यहाँ राखिएको तोपको संरक्षण गर्ने बताए। नेपाल एकीकरणको सिलसिलामा निर्माण गरिएको ऐतिहासिक कोतगढीमा तत्कालीन समयमा निर्माण भएका र लामो समय गुमनाम रहेको तोप पुनर्स्थापना गरिएको मेयर शर्माको भनाइ छ। उनले तोप पुनर्स्थापनाले दैलेखको पर्यटन प्रबद्र्धनमा टेवा पुग्ने बताए। कोतगढीमा राखिएको ऐतिहासिक तोपलाई स्थानीय सरकारले संरक्षण गर्नुपर्ने सेनाको पश्चिम कमाण्ड हेडक्वाटरका सेनापति उपरथी प्रेम शाही बताउँछन्। अर्गा तोप अझैसम्म फेला नपरेको उपरथी शाहीले बताए। सुन्दरीसँगै अर्गा तोप पनि दैलेखबाट ल्याइएको थियो। उक्त तोपको खोजी भइरहेको उपरथीले बताए। उनले ऐतिहासिक तथा पुरातात्विक महत्वका संरचनाहरूको हेरचाह, रेखदेख र संरक्षणमा स्थानीय तहले विशेष चासो राख्नुपर्ने बताए। कालीदत्त गुल्म काँडाचौर ब्यारेकका गुल्मपति सेनानी विनोद चौलागाईंले कोतगढीमा सुन्दरी तोप पुनर्स्थापनासँगै सेनाको मातहतमा रहेको ब्यारेक वनमा झण्डै एक हजार पाँच सय बिरुवा रोपिएको छ। चिउरी, सल्ला, रिट्ठा, लप्सी लगायतका विरुवा रोपण गरिएको सेनानी चौलागाईंले जानकारी दिए।"
"जीतपुरसिमराको नगर सभा स्थगित, प्रमुखले एकलौटी गरेको आरोप","सिमरा : जीतपुरसिमरा उपमहानगरपालिकाको छैठौं नगर सभा सुरु नै नभई स्थगित भएको छ। कार्यपालिका बैठकमा निर्णय नै नगरी निति तथा कार्यक्रम र वडा सिलिङ् ल्याउन खोजिएको भन्दै वडाध्यक्ष र कार्यपालिका सदस्यले विरोध जनाएपछि सभा सुरु हुन नसकेको हो। नगर सभामा प्रस्तुत हुनुअघि नीति तथा कार्यक्रम र वडा सिलिङ्कको विषयमा छलफल हुनुपर्ने वडाध्यक्ष र कार्यपालिका सदस्यको भनाई थियो। सभा सुरु हुनुअघि वडाको नीति तथा कार्यक्रम र वडाको बजेट निर्धारण गर्न प्रमुख पौडेलसँग आग्रह गरेका वडाध्यक्ष र कार्यपालिकाले त्यसपछि मात्रै सभालाई अघि बढाउन माग गरेका थिए। तर वडाध्यक्ष र कार्यपालिका सदस्यको मागका विषयमा छलफल हुन नसकेपछि प्रमुख पौडेलले सभा स्थगित गरेका हुन्। नगर प्रमुख राजन पौडेलले गणपुरक संख्या नपुगेको भन्दै सभा स्थगित भएको घोषणा गरेका थिए। पौडेलले गणपुरक संख्या नपुगेको बताईरहदा सभा हल भने नगर सभा सदस्यले भरिएको थियो। नगर सभाको विषयमा असहमती जनाएका नगर सभा सदस्यले उपस्थिती पुस्तिकामा हस्ताक्षर नगरेका कारण गणपुरक संख्या नपुगेको हो। नेकपा माओवादी केन्द्रबाहेक अन्य दलबाट निर्वाचित वडाध्यक्ष, कार्यपालिका सदस्य र नगर सभा सदस्यबाट अधिकांशले उपस्थिती जनाएका थिएनन्। बिहान ११ बजेका लागि बोलाइएको बैठक करिब ३ बजेसम्म सुरु नभएपछि प्रमुख पौडेलले स्थगित गरेका थिए। स्थगित गरिएको सभाको अर्को मिति भने तोकिएको छैन। हामीलाई अन्यौलमा राखेर सभा हुँदैनकार्यपालिका बैठकमा नीति तथा कार्यक्रम र वडाको सिलिङका विषयमा छलफल नभएको भन्दै वडाध्यक्षहरुले चर्को असन्तुष्टी जनाएका छन्। उपमहानगरपालिकाले ल्याउन निति तथा कार्यक्रम सबै क्षेत्रलाई सम्बोधन गर्ने गरी आउनुपर्ने भएका कारण छलफल हुनुपर्ने वडाध्यक्ष र कार्यपालिका सदस्यको माग थियो। तर नीति तथा कार्यक्रमको विषयमा कार्यपालिका बैठकमा छलफल हुन नपाएपछि वडाध्यक्षले असन्तुष्टी जनाएका हुन्। नीति तथा कार्यक्रम र वडाको बजेटका विषयमा छलफल गर्न विहिबार कार्यपालिका बैठक बोलाइएको थियो। दिउँसो बोलाईको बैठक राति आठ बजेसम्म पनि सुरु हुन नसकेपछि सबै कार्यपालिका सदस्य घर फर्किएका थिए। राति ८ बजेसम्म कार्यपालिका सदस्य नगर प्रमुख पौडेललाई पर्खिएर बसेका थिए। आफ्नो कार्यकक्षमा बसेर नगर प्रमुख पौडेल सभाहलमा गएनन्। नगर प्रमुख छलफलका लागि नआएपछि कार्यपालिका सदस्य घर फर्किएका थिए। कार्यपालिका सदस्य घर फकिएको केही समयपछि नगर सभामा उपस्थित हुन मोबाईल म्यासेजमार्फत सबै नगर सभा सदस्यलाई खबर गरिएको थियो। बैठकका लागि रातिसम्म उपमहानगरपालिकामा पर्खिएर बसेका कार्यपालिका सदस्य अचानक नगर सभाको खबर आएपछि अचम्मित बनेका थिए। सभामा जानुअघि नीति तथा कार्यक्रम र वडाको बजेटका विषयमा छलफल हुनुपर्छ भनेर सबै कार्यपालिका सदस्यले भन्दै आएका थियौ वडा नं १ का अध्यक्ष हिराबहादुर गुरुङ्ले भने त्यसैले हामी रातिसम्म भएपनि छलफलका लागि पर्खियौ। तर मेयरसाप सभाहलमा नआएपछि हामी फर्कियौ र फर्किएको केही समयपछि मोबाईलमा म्यासेज आयो। कार्यपालिकामा छलफल गरेर मात्रै नगर सभामा जाने सहमती भएतापनि व्यवहारमा त्यस्तो नदेखिएपछि सबै वडाध्यक्ष र कार्यपालिका सदस्यले त्यसको विरोध गरेको गुरुङ्ले बताए। वडा नं १६ का वडाध्यक्ष हरिदेव खरेलले वडाको सिलिङको विषयमा बृहत् छलफल गरेर अघि बढ्न सुझाव दिएपनि कार्यान्यवन हुन नसकेको बताएका छन्। उनले बैठकमा छलफलनै नगरी ल्याइएको कार्यक्रम र बजेटप्रति असहमती जनाए। प्रमुख पौडेलको अमर्यादित शैली, उपप्रमुखले बोल्दाबोल्दै माईक खोस्ने प्रयास अन्यौलमा रहेको नगर सभाको विषयमा उपप्रमुख भोलाप्रसाद अधिकारीले आफ्ना भनाई राख्दै गर्दा नगर प्रमुख राजन पौडेलले अत्यन्तै अमर्यादित शैली देखाएका छन्। उपप्रमुखले बोलिरहेकै बेला पौडेलले पटकपटक माईक खोस्ने प्रयास गरेका थिए। अन्यौलमा रहेको सभाका विषयमा नगर सभा सदस्यलाई सम्बोधन गरिरहेका उपप्रमुखको माईक खोस्ने प्रयास गरेका पौडेल आक्रोशित देखिन्थे। आफ्नो र उपप्रमुखको पदिय गरिमा बिर्सिदै प्रमुख पौडेलले माईक खोस्न थालेपछि पत्रकारले उपप्रमुखलाई बोल्न दिनु भन्दै आग्रह गरेका थिए। प्रमुख पौडेलले यसअघि वडा नं ३ का अध्यक्ष तारा कार्कीले आफ्ना भनाई राख्ने क्रममा पनि माईक खोस्ने प्रयास गरेका थिए। अन्यौलमा रहेको नगर सभाको विषयमा छलफलबाट निष्कर्ष निकाल्नुपर्ने वडाध्यक्षको मागका विषयमा आफ्नो भनाई राखेका प्रमुख पौडेलले लगत्तै वडाध्यक्ष कार्कीले बोल्ने क्रममा माईक खोस्ने प्रयास गरेका थिए। कार्यक्रममै वडाध्यक्ष कार्कीले प्रमुख प्रशासकीय अधिकृत चेतकुमार पोखरेल बोल्ने क्रममा माईक खोसेका थिए। प्रमुख प्रशासकीय अधिकृत पोखरेलले नगर सभा स्थगित गर्ने कुरा चलेको र विधिवतरुपमा सभाको सुरुवात गर्न राष्ट्रिय धुन बजाउन आग्रह गरेलगत्तै कार्कीले माईक खोसेका हुन्।"
मन्त्रीले मच्चाए एकीकृत समाजवादीमा लफडा,"काठमाडौं : फिर्ता बोलाउने पार्टीको निर्णयविरुद्ध उभिएका एकीकृत समाजवादीका मन्त्रीहरूले संसदीय दलको बैठक बोलाउन माग गरेका छन्। मन्त्री फेर्ने पार्टी निर्णयविरुद्ध खुलेआम उत्रिएका उनीहरूले नेतृत्वसँग उल्टै दलको बैठक माग गरेका हुन। पार्टीले आफूहरूमाथि अपराधीको जस्तो व्यवहार गरेको र नयाँ मन्त्रीको नाम सन्तुलित नभएको भन्दै उनीहरूले आठबुँदे ध्यानाकर्षण पत्र पार्टीमा पेस गरेका छन्। पर्यटनमन्त्री प्रेम आले, सहरी विकासमन्त्री रामकुमारी झाँक्री, श्रममन्त्री कृष्णकुमार श्रेष्ठ र स्वास्थ्यमन्त्री विरोध खतिवडाले लिखित ध्यानाकर्षण गरेका हुन्। ध्यानाकर्षण पत्रमा उनीहरूले ६ जना अन्य सांसदको पनि हस्ताक्षर संकलन गरेका छन। पार्टी निर्णयको विरोधमा मन्त्रीहरू खुलेआम उत्रेपछि एकीकृत समाजवादीमा लफडा मच्चिएको छ। एकीकृत समाजवादीका मन्त्रीहरूले पद जोगाउन प्रधानमन्त्री शेरबहादुर देउवादेखि माओवादी केन्द्रका अध्यक्ष प्रचण्डसम्म गुहारेका छन्। उनीहरूले मन्त्री फेर्ने निर्णयमा पुनर्विचारका लागि पार्टी अध्यक्ष माधव नेपाललाई दबाब दिन प्रधानमन्त्री देउवा र माओवादी केन्द्रका अध्यक्ष प्रचण्डसँग आग्रह गरेका छन्। यता अध्यक्ष नेपालले भने पार्टी निर्णय कार्यान्वयन गर्न मन्त्रीहरूलाई निर्देशन दिएका छन्। शुक्रबारबाट सुरु भएको पोलिटब्युरो बैठकमा अध्यक्ष नेपालले पार्टीले गरेको निर्णयमा तलमाथि नहुने भन्दै कार्यान्वयनका पक्षमा उभिन मन्त्रीहरूलाई निर्देशन दिएको प्रवक्ता जगन्नाथ खतिवडाले जानकारी दिए। प्रतिनिधिसभामा २४ जना सांसद रहेको समाजवादी पार्टीमा १० जना सांसदहरूले छुट्टै हस्ताक्षर चलाए। मन्त्रीहरूसँगै कृष्णलाल महर्जन, गोपालबहादुर बम, वीनादेवी बुढाथोकी, पुष्पाकुमारी कर्ण कायस्थ, धनबहादुर बुढा र नीरा जैरुले पनि हस्ताक्षर गरेका छन्। असन्तुष्टि भए पार्टीमा कुरा राख्न पाइन्छ। तर यसरी हस्ताक्षर नै संकलन गरेर दबाब दिने कुरा अराजकता हो, पार्टीका एक पदाधिकारीले भने, भोलि (शनिबार) सम्म पर्खिन्छौ। नभए पार्टीले कडाखाले निर्णय गर्छ होला। तर कडा निर्णय केकस्तो हुने भन्ने उनले खुलाउन चाहेनन्। श्रममन्त्री श्रेष्ठले मन्त्री हेरफेरको बहानामा पार्टीले गलत तरिका अपनाएको गुनासो गरे। बजेट पास भएपछि छोड्छौैं भन्दा पनि पार्टीले कुरा सुनेन, उनले भने, हामीमाथि त अपराधीलाई जस्तो व्यवहार गरियो।एकीकृत समाजवादीका सचिव मेटमणि चौधरीले पार्टीले सिफारिस गरेको निर्णय कार्यान्वयनमा माओवादी अध्यक्ष प्रचण्डले चलखेल गरेको आरोप लगाए। सत्ता गठबन्धनको एउटा प्रमुख दलको सिफारिस कार्यान्वयन हुँदैन भने गठबन्धनमा बस्नुको औचित्य किन त ? चौधरीले प्रतिप्रश्न गरे, प्रचण्डजीले आफ्नो पार्टीमा पहिरो जाने डरले प्रधानमन्त्रीलाई प्रभावित पार्नु भएको छ। पार्टीका साथीहरूमा पनि नैतिकता देखिएन। ६ महिनाका लागि मन्त्री बनेका नेताहरूले ९ महिना बिताइसक्दा पनि पार्टीको निर्णय कार्यान्वयन गर्न नचाहनु विडम्बना भएको बताए। नैतिकता भए राजीनामा दिनुपथ्र्यो, उनले भने, उल्टै कुन नैतिकताले आठबुँदे ध्यानाकर्षण बुझाउनुभयो त। प्रमुख सचेतक जीवनराम श्रेष्ठले मन्त्री फेरबदलबारेको निर्णय छिट्टै कार्यान्वयन हुने बताए। मन्त्री हेरफेरको निर्णय प्रक्रियामा स्वास्थ्यमन्त्री खतिवडा र सहरीमन्त्री झाँक्री पनि सहभागी भएको उनले बताए। पार्टी उपाध्यक्ष एवं बाग्मतीका मुख्यमन्त्री राजेन्द्रप्रसाद पाण्डेले मन्त्री फिर्ता बोलाउने निर्णय केही हतारमा भएको बताए। फेरबदलको अन्तिम निर्णय शनिबार साँझसम्ममा हुन्छ। अहिलेका साथीहरू जान्छन्। नयाँ साथीहरू आउनुहुन्छ, पाण्डेले भने।"
धरान उपमाहानगरपालिकाले ल्यायो १ अर्ब ६८ करोडको बजेट,"धरान : धरान उपमहानगरपालिकाले आगामी आर्थिक वर्ष २०७९२०८० का लागि १ अर्ब ६८ करोड ५८ लाख २३ हजार बजेट विनियोजन गरेको छ। शुक्रबार धरानको ११औं नगरसभामा उपमहानगरका उपप्रमुख अइन्द्रविक्रम बेघाले उक्त बजेट प्रस्तुत गरेका छन्। कूल बजेटमध्ये चालुतर्फ ८३ करोड ३७ लाख ७२ हजार ४ सय ४२रुपैयाँ र पुँजीगततर्फ ८१ करोड ९५ लाख ५० हजार ५ सय ५८ रुपैयाँ र वित्तीय व्यवस्थातर्फ ३ करोड २५ लाख रुपैयाँको बजेट विनियोजन गरिएको छ। आगमी आर्थिक वर्षका लागि खर्च ब्यहोर्ने स्रोतमध्ये आन्तरिक रास्वबाट २५ करोड, संस्थागत आन्तरिक अनरदान ५ करोड २० लाख, संघीय सरकारबाट ८३ करोड ४ लाख प्रदेश सरकारबाट ३ करोड ५० लाख ७० हजार संघीय राजस्व बाँडफाँटबाट २० करोड ५३ लाख ४५ हजार, प्रदेश राजस्व बाँडफाँडबाट २० करोड र अपुगहुने ११ करोड ३० लाख ८ हजार नगद मौज्दात परिवतैनबाट व्यवस्थापन गरिने उपप्रमुख बेघाले बताएका छन्। धरान उपमहानगरले खानेपानी, पूर्वाधारविकास, पर्यटन, कृषि, शिक्षा स्वास्थ्य तथा सामाजिक विकास र विपद व्यवस्थापनलाई प्राथामिकतामा राखेर बजेट विनियोजन गरेको छ। धरानका २० वटै वडाहरुमा प्रशासनिकतर्फ २ करोड ५० लाख र कार्यक्रम तथा पुँजीगततर्फ २९ करोड रकम विनियोजन गरिएको छ। सहरी योजना तथा भौतिक पूर्वाधार विकासका लागि २९ करोड १० लाखर शिक्षा युवा तथा खेलकुदतर्फ ४० करोड ९७ लाख विनियोजन गरिएको छ। स्वास्थ्य तर्फ ४ करोड २ लाख, सामाजिक विकासतर्फ ५ करोड ८२ लाख २३ हजार, आर्थिक विकासतर्फ २ करोड ७२ लाख तथा वन वातावरण ऊर्जा तथा विपद् व्यवस्थापनतर्फ १ करोड ६८ लाख बजेट विनियोजन गरिएको छ। त्यस्तै पर्यटन तर्फ ३० लाख, सूचना तथा सञ्चारतर्फ २५ लाख र साहित्य कला सँस्कृतितर्फ १५ लाख रुपैयाँ विनियोजन गरिएको छ। धरानको अव्यवस्थित तथा सुकुम्बासी बस्ती व्यवस्थापनतर्फ २५ लाख रुपैयाँ बजेट विनियोजन गरिएको छ। त्यस्तै मेयर कोषमा १ करोड २० लाख उपमेयर कोषमा ८० लाख पूर्वाधार साझेदारी कार्यक्रममा ७५ लाख र विपद्र व्यवस्थापन कोषमा ५० लाख आकस्मिक कोषमा ५ लाख कार्यलय सञ्चालन तथा प्रशासनिक लगायतका शीर्षकमा ४० करोड रकम विनियोजन गरेको उपप्रमुखले प्रस्तुत गरेको बजेट भाषनमा उल्लेख छ।"
सुदूरपश्चिम सरकारको बजेटमा दाङसम्मका योजना,"काठमाडौं : सुदूरपश्चिम प्रदेश सरकारले आर्थिक वर्ष २०७९८० को वार्षिक विकास कार्यक्रम प्रदेश सरकारले आर्थिक मामिला मन्त्रालयको वेवसाइटबाट सार्वजनिक गरेको छ। सार्वजनिक गरिएको रातो किताबमा आउँदो आर्थिक वर्ष २०७९८० को प्रदेश सरकारबाट सञ्चालित हुने योजनाहरुको नामसहित बजेट छुट्याएको छ। तर रातो किताबमा सुदूरपश्चिमका जिल्लाहरुको बजेटमात्र नभइ लुम्बिनी प्रदेशभित्र पर्ने जिल्लाहरुका योजना पनि समावेश गरिएको छ। रातो किताबमा प्रदेशको भौतिक पूर्वाधार विकास मन्त्रालय कैलालीअन्तर्गत सञ्चालन हुने योजनाहरुको नामावलीमा लुम्बिनी प्रदेशभित्र पर्ने दाङका ३ वटा योजनाहरु पनि रहेका छन्। जसअन्तर्गत कालीखोला तटबन्धन लमही नगरपालिका९ दाङको योजनामा १० लाख रुपैयाँ बजेट विनियोजन गरिएको छ। त्यस्तै सोही मन्त्रालयअन्तर्गतकै अर्को योजनामा पनि दाङ लमही नगरपालिका९ कै सिरङ्गी खोला तटबन्धमा पनि १० लाखको बजेट विनियोजन गरेको पाइएको छ। त्यस्तै दाङ्कै राप्ती नदी नियन्त्रण रजापुर गाउँपालिका७ गिठुवा जिम्दार टोल नाम शीर्षकअन्तर्गत पनि १० लाख रुपैयाँ बजेट विनियोजन गरेको पाइएको छ। यसरी एउटा प्रदेशले अर्को प्रदेशको विकासका लागि रातो किताबमा बजेट ल्याएको विरलै कम भेटिने गरेका छन्। तर सुदूरपश्चिम प्रदेश सरकारले यसरी बजेट ल्याउनुमा गैरजिम्मेवार र लापरबाहीको पराकाष्ठा भएको सुदूरपश्चिमका सामाजिक अभियान्ताहरु बताउँदै आइरहेका छन्। तर प्रदेश सरकार अर्थ मन्त्रालयका सचिव जितेन्द्र बस्नेतले प्रदेश सरकारको योजना नभइ संघ सरकारको योजना भएको बताए। उनले भने, बजेट पुस्तिकामा आएको ती योजनाहरु संघीय सरकारको सशर्त अनुदानबाट आएको हो। यी योजना हाम्रो प्रदेशबाट कार्यान्वयनमा आउँदैनन्।"
विदुर नगर परिषद सुरु नै नभई स्थगित,नुवाकोट : विदुर नगरपाालिकको दोस्रो नगरसभाको पहिलो अधिवेशन सुरु नै नभई स्थगित भएको छ। कार्यपालिकमा छलफल नै नगरी नीति तथा कार्यक्रम ल्याउन लागिएको जनाउँदै विरोध गरिएको हो। विदुर नगरपालिकामा बहुमत कार्यपालिका सदस्यहरुको बैठक राखेर नगरका योजना तथा कार्यक्रम सार्वजनिक गरेर त्यसलाई पारित गरेरमात्र कार्यक्रम ल्याइनु पर्नेमा नेतृत्वले एकतर्फिरुपमा बजेट लयाउन लागेपछि बहुमत सदस्यहरुले विरोध गरेका छन्। नगर सभा यहि असार १४ गते मंगलबारका लागि बोलाइएको छ। नगरपालिकाले आगामी आर्थिक वर्ष २०७९८० को नीति तथा कार्यक्रम तथा वार्षिक बजेट सार्वजनिक गर्न आयोजित नगरसभाको बैठकमा पेश नगरिकनै नगर परिषदमा पेश गर्ने निर्णय गरेको जनाउँदै बहुमत जनप्रतिनिधिहरुले विरोध जनाएपछि नगर सभा स्थगित भएको हो। नगरसभामा नेकपा एमालेबाट प्रतिनिधित्व गर्ने जनप्रतिनिधिहरुले नियमसंगत ढंगले नगरसभा संचालन नगरेकोले आफूहरुले असहमति जनाएको कार्यापालिका सदस्य तथा विदुर१ का वडाध्यक्ष लेनिन रन्जितले बताए। बिवादकाबीच गणपुरक संख्या नपुगेको जनाउँदै मेयर राजन श्रेष्ठले बोलाइएको नगरसभा चार दिनका लागि स्थगित भएको घोषणा गरेका थिए। दलीय सहमति र नगर सन्चालन कार्यविधि अनुसार नवनिर्वाचित नेतृत्व अगाडि बढ्न नसकेको कारण नगरको नीति र पद्धतीलाई आत्मसात गर्न आफूहरुले माग गरेको वडाध्यक्ष रन्जितले बताए। अन्तरसरकारी वित्त व्यवस्था ऐनको दफा २१ मा स्थानीय तहले असार १० गतेभित्र आआफ्नो सभामा आगामी वर्षको बजेट पेस गर्नुपर्ने कानुनी व्यवस्था गरेअनुसार विदुर नगरपालिकाले शुक्रबार आफ्नो सभामा बजेट पेस गर्ने तयारी गरेको थियो। विदुरको इतिहासमा पहिलो पटक नगर सभा स्थगित भएको हो।
बुद्धभूमि विश्वकै लागि आस्था र श्रद्धाको केन्द्र : प्रधानमन्त्री देउवा,"लुम्बिनी : प्रधानमन्त्री एवं लुम्बिनी बौद्ध विश्वविद्यालयका कुलपति शेरबहादुर देउवाले शिक्षा नै विकासको मार्गदर्शन भएको बताएका छन्। उनले उच्च शिक्षा देशको स्रोत, साधन, सम्भावना, आवश्यकता र प्राथमिकतालाई पहिल्याइ जनशक्ति तयार गर्नेतर्फ केन्द्रित हुनुपर्नेसमेत बताए। प्रधानमन्त्री देउवाले लुम्बिनीमा आयोजित लुम्बिनी बौद्ध विश्वबिद्यालयको द्वितीय दीक्षान्त समारोहलाई सम्बोधन गर्दैदै बुद्धले प्रतिपादन गरेको आर्यअष्टाङ्गिक मार्गलगायतका सुत्रात्मक शिक्षा आजको २१औँ शताब्दीमा पनि महत्वपूर्ण रहेको बताए। 'यसैले पनि आज संसारभर बौद्ध दर्शनको अध्ययनअध्यापनलगायतका बुद्धद्वारा प्रतिपादित शिक्षाको अभ्यास केन्द्र स्थापना हुने क्रम उल्लेख्यरुपमा बढ्दै गएको छ,' प्रधानमन्त्री देउवाले भने। प्रधानमन्त्री देउवाले बुद्धको मातृभूमि नेपाल विश्वकै लागि आस्था र श्रद्धाको केन्द्र रहेको बताउँदै यो गौरव हामीले हासिल गरेको बताए। उनले बौद्ध दर्शन, कला, शिक्षा, साहित्य तथा संस्कृतिको मूल स्रोतका रुपमा आफूलाई सिद्ध गर्नुपर्ने चुनौती पनि हामीमा रहेको बताए। 'सम्भावना र चुनौतीको यो संयोगले हामीलाई अझै बढी वैज्ञानिक, व्यवस्थित र युगानुकूल हुन ऊर्जा दिइरहन्छ,' उनले भने। प्रधानमन्त्री देउवाले बौद्ध विविधतालाई समाजको सकारात्मक रुपान्तरणसँग जोड्दै समाजको सिर्जनशील सदस्यका रुपमा आफूलाई स्थापित गर्न दीक्षित अग्रसर रहने विश्वास व्यक्त गरे। 'अध्यात्मको आलोकमा प्रकाशित तपाइँहरुको व्यावसायिक शिक्षा समाजिक सद्भाव, शान्ति र आर्थिक उन्नयनका लागि विशिष्टरुपमा प्रदिप्त भएको देख्न पाउनेमा आशा व्यक्त गर्दछु,' उनले भने। उनले मुलुक निर्माणको साझा कर्तव्य पूरा गर्न वैज्ञानिक अनुसन्धानद्वारा बौद्ध, कला, साहित्य पुरातत्व आदि समग्र क्षेत्रको विश्वव्यापी प्रवद्र्धन गर्न बौद्ध विश्वविद्यालयका विद्यार्थीमा अझै तीव्र उत्साह भरिएकोमा आफू विश्वस्त रहेको बताए। 'नखोजिएका पुरातात्विक सम्पदा खोजौँ, सांस्कृतिक विरासतको समृद्धि फैलाऔँ र ऐतिहासिक नेपाली माटोको मौलिक दर्शनलाई विश्वबन्धुत्वका लागि फैलाऔं भन्ने गम्भीरता तपाइँहरुमा उद्भव भएको छ भन्ने विश्वाससमेत लिएको छु,' प्रधानमन्त्री देउवाले भने। प्रधानमन्त्री देउवाले लुम्बिनी बौद्ध विश्वविद्यालय बुद्ध जन्मस्थल लुम्बिनीमै हुनु भनेको विश्वविद्यालयको अपूर्व महत्व रहेको बताउँदै यस विश्वविद्यालयले बौद्ध अध्ययनका विभिन्न विधाको अध्ययन अध्यापन गराउनुका साथै दैनिक जीवन एवं चिन्तनशैलीको अभिन्न अङ्ग हुने गरी बौद्ध शिक्षाको देशव्यापी प्रचारप्रसारबाट समृद्ध मुलुक निर्माणको अभियानलाई सार्थकता दिन शिक्षाले महत्वपूर्ण भूमिका निभाउनुपर्नेमा जोड दिए। उनले बौद्ध पर्यटनका क्षेत्रमा आवश्यक जनशक्ति उत्पादन गरी बौद्ध रोजगारीलाई प्रश्रय दिने किसिमका नीति बनाउँदै अघि बढ्नुपर्ने बताए। रासस"
राष्ट्रियसभा बैठकमा नागरिकता विधेयक अघि बढाउन माग,"काठमाडौं : राष्ट्रियसभाको बैठकमा सांसदले नागरिकतासम्बन्धी विधेयक शीघ्र अघि बढाउने गरी प्रक्रिया सुरुआत गर्न सरकारसँग आग्रह गरेका छन्। आजको बैठकमा सांसद जितेन्द्रनारायण देवले संविधानमा रहेको नागरिकतासम्बन्धी व्यवस्थाका विषयमा सहमति गरी विधेयक अघि बढाउन सरकारसँग आग्रह गरे। 'संविधानमा भएको व्यवस्था बाझिने गरी कानुन बनाउनु हुँदैन,' उनले भने। सांसद रामचन्द्र राईले केही सीमित व्यापारिका हितमा हुनेगरी बजेटमा करको दर फेरबदल हुनु उचित नभएको टिप्पणी गरे। उनले नागरिकतासम्बन्धी विषय जनताको दैनिकीसँग जोडिएको विषय भएकाले यससम्बन्धी विधेयक सदनमा प्रस्तुत गर्न माग गर्दै ढिलै भए पनि गृहमन्त्रालयले यस सम्बन्धमा पहल गरेकामा सरकारलाई धन्यवाद दिए। सांसद बिना पोखरेलले मनसुनी विपद्बाट हुने सम्भावित क्षति रोक्न बेलैमा तयारी थाल्न सरकारसँग आग्रह गर्दै मूल्य वृद्धि भएकोतर्फ सम्बन्धीत निकायको ध्यानाकर्षण गराइन्। उनले रसायनिक मलको कमी देखिएको वर्तमान अवस्थामा किसानलाई प्रोत्साहन गर्न तथा कृषि उत्पादन बढाउन सरकारले बेलैमा मलको आपूर्ति गरी वितरणका लागि सहज अवस्था निर्माण गर्नसमेत आग्रह गरिन्। सांसद राजेन्द्रलक्ष्मी गैरेले उच्च मूल्यवृद्धिले जनतालाई समस्या बनाएकाले समाधानका उपाय पहिल्याउन सरकारसँग आग्रह गरे। उनले आमाको नामबाट नागरिकता दिन सकिने कुरा कानुन नबनेका कारण समस्या उत्पन्न भएको जनाउँदै नागरिकतासम्बन्धी संविधानको व्यवस्था तुरुन्त कार्यान्वयन गर्न माग गरे। सांसद सुरेशकुमार आलेमगरले नागरिकसम्बन्धी विषय संवेदनशील विषय भएकाले यसमा सबै दलबीच सहमति गरी शीघ्र कानुन निर्माणमा जुट्नुपर्ने धारणा व्यक्त गरे। उनले संविधानमा व्यवस्था भएको आमाको नामबाट नागरिकता दिने विषय कार्यान्वयनमा भएको ढिलाइप्रति सरकारको ध्यानाकर्षण गराए। सांसद डा विमला राई पौड्यालले शारीरिक र मानसिकरुपमा स्वास्थ्य हुन विवाह गर्ने उपयुक्त उमेर २० वर्ष उपयुक्त हुने जनाउँदै यसलाई घटाउन नहुने धारणा व्यक्त गरिन्। सांसद नरबहादुर विष्टले रमसायनिक मलको आयात सहज गरी आपूर्ति गर्न सरकारसँग जवाफ माग गरिन्। सांसद देवेन्द्र दाहालले समान दृष्टिकोणका आधारमा मित्र राष्ट्रसँग सम्बन्ध राख्नुपर्ने धारणा व्यक्त गरे। सांसद प्रकाश पन्थले तनहुँमा स्थापना गरिएको जिपी कोइराला श्वासप्रश्वास अस्पतालले जनशक्तिको अभावमा उचित सेवा प्रवाह गर्न नसकेको उल्लेख गर्दै प्रतिष्ठित प्रतिष्ठान बनाउने सम्बन्धमा सरकारको ध्यानाकर्षण गराए। रासस"
सप्तरीका पाँच वटा पालिकाले समयमा गरेनन् सभा,"राजविराज : स्थानीय तहमा नयाँ आर्थिक वर्षका लागि बजेट पेस गर्न ऐनले तोकेको मितिभित्र सप्तरीको पाँच वटा स्थानीय तहले नगरगाउँसभा गर्न सकेनन्। नगरपालिकामा सप्तकोशी, बोदेबर्साइन र हनुमाननगर कंकालिनी तथा गाउँपालिकामा महादेवा र बलान विहुलको तयारी नपुगेकोले सभा गर्न नसकेका हुन्। स्थानीय सरकार सञ्चालन ऐन २०७४ ले आगामी आर्थिक वर्षका लागि तय हुने बजेट कार्यक्रमको व्यवस्था गरेको छ। ऐनअनुसार स्थानीय तहको उपप्रमुख, उपाध्यक्ष वा कार्यपालिकाले तोकेको कार्यपालिकाको कुनै सदस्यले वर्षको राजस्व र ब्यय (बजेट)को अनुमान कार्यपालिकाबाट स्वीकृत गराई असार १० गतेभित्र सभामा पेस गरिसक्नुपर्ने व्यवस्था छ। तोकिएको समयमा बजेट प्रस्तुत नगर्ने स्थानीय तहको भने अनुदान रोकिनसक्ने कानुनी व्यवस्था छ। ऐनअनुसार सबै स्थानीय तहले असार १० गतेभित्र बजेट ल्याइसक्नुपर्ने उल्लेख छ। ऐनको दफा ७१ को उपदफा १ मा बजेट कार्यक्रमसम्बन्धी विषय उल्लेख छ। बजेट कार्यक्रम कसरी तय गर्ने, कसले सार्वजनिक गर्ने र कसरी पास गर्ने भन्ने व्यवस्था ऐनमा उल्लेख छ। सप्तरीको १८ स्थानीय तहमध्ये १३ वटा पालिकाले भने वार्षिक नीति तथा कार्यक्रम र बजेट नगरगाउँसभामा प्रस्तुत गरेको छ। कानुनले बजेट प्रस्तुत गर्ने अधिकार पालिका प्रमुख वा अध्यक्षलाई नभएर उपप्रमुख वा उपाध्यक्षलाई दिएकोले बजेट प्रस्तुत गर्ने दिन पालिकाका उपप्रमुख एवं उपाध्यक्षलाई शक्तिशाली मानिन्छन्। सप्तरीमा सभा भएका कतिपय पालिकामा नीति, कार्यक्रम मात्र नभई बजेट समेत प्रमुखअध्यक्षले नै प्रस्तुत गरेका छन्। यसरी उपप्रमुखउपाध्यक्षले बजेट प्रस्तुत नगरी पालिका प्रमुखअध्यक्षले गर्दा सभाको अध्यक्षता उपप्रमुखउपाध्यक्षले गर्न पाउने कानुनी व्यवस्था छ। सभा गर्न नसकेका पालिकाहरुले असार २५ गतेभित्र बजेट पारित गरिसक्ने गरी तयारीमा लागेको जनाएको छ। वार्षिक राजस्व र व्ययमा गत आर्थिक वर्षको राजस्व र व्ययको यथार्थ विवरणका साथै चालु आर्थिक वर्षको अन्तिमसम्म हुने आम्दानी र खर्चको संशोधित अनुमान पेश गर्नुपर्ने हुन्छ। जसमा आगामी आर्थिक वर्षको योजना तथा कार्यक्रम र आयव्ययको अनुमानित विवरण खुलाउनुपर्नेछ। आन्तरिक स्रोत, अनुदान र राजस्व बाँडफाँट स्थानीय तहको मुख्य बजेटको स्रोत हुन्। निश्चित क्षेत्रको कर स्थानीयले नै उठाउन पाउने आन्तरिक स्रोत, प्रदेश सरकार र संघले प्रदान गर्ने अनुदान तथा समग्र देशमा उठेको राजश्वको संघीय सरकारद्वारा हुने बाँडफाँट अनुमान गरेर नै अनुमानित बजेट प्रस्तुत गरिन्छ। चार प्रकारका अनुदानमा समानीकरण, समपूरक, विशेष र सर्शत अनुदान हुन्छन्। समानीकरण र सशर्त अनुदान देशभरिका सबै पालिकाले पाउँछन् भने अन्य अनुदान निश्चित दायरामा पर्नेले मात्र पाउने व्यवस्था छ। संघ तथा प्रदेश सरकारले स्थानीय तहलाई दिने अनुदानको घोषणा गरिसकेका छन्। जेठ १५ गते संघले सार्वजनिक गरेको बजेट र असार १ गते प्रदेश सरकारले सर्वजनिक गरेको बजेटमा अनुदानको घोषणा भइसकेको छ। वार्षिक बजेट कार्यक्रम नै प्रस्तुत र सार्वजनिक नगर्ने पालिकाहरु पनि यसअघि सप्तरीमा देखिएको थियो। त्यस्ता पालिकाहरुलाई संघीय सरकारले कुनै कारबाही गर्न नसक्ने तर संघीय सरकारले प्रदान गर्ने अनुदान भने रोक्न सक्ने ऐनमा उल्लेख छ।"
जनश्रमदान गर्ने नीति हटाउँछु : खानेपानी मन्त्री चौधरी,"सिरहा : खानेपानी मन्त्री उमाकान्त चौधरीले खानेपानी आयोजनामा स्थानीय उपभोक्ताबाट लगाइने जनश्रमदानको नीति हटाउने बताएका छन्। त्यसको लागि पहल पनि थालिसकेको उनले जानकारी गराए। शुक्रबार लहान नगरपालिकाको १० औं नगरसभाको उद्घाटन सत्रलाई सम्बोधन गर्दै मन्त्री चौधरीले जनश्रमदानको नीतिका कारण हजारौ खोनपानी आयोजनाहरु अलपत्र अवस्थामा रहेको सुनाए। लहान आएपछि मन्त्री चौधरीलाई खानेपानीको समस्या रहेको वडाहरुमा नगरप्रमुख महेश चौधरीले अवलोकन गराएका थिए। २०३० प्रतिशत खानेपानी आयोजनामा जनश्रमदान वापत स्थानीय पैसा लगाउनुपर्ने नीति छ। त्यसले आयोजनाहरु अलपत्र परेको देखिएको छ,उनले भने,यहीको दर्जनौँ आयोजनामा ८० प्रतिशत काम भएर पनि सञ्चालनमा आउन सकेको देखिएन। जनताले पानी खान पाएको छैन। यो नीति हटाएर सरकारी पक्षबाटै सम्पूर्ण बजेट व्यवस्थापनको काम हुनुपर्ने उनले बताए। मन्त्री चौधरीले लहानवासीको लागि एक घर,एक धाराको अवधारणा अनुसार २४ घण्टा शुद्ध खानेपानीको व्यवस्था गर्ने योजनाहरु कार्यान्वयनमा ल्याउने बताए। लहान बजारको ढल निकासका लागि मन्त्रालयबाट बजेट विनियोजन गरिने पनि आश्वासन व्यक्त गरे। ढल निर्माणका लागि नगरपालिकाले व्यहोर्नुपर्ने रकमका लागि नगरसभाबाट १ करोड रुपैयाँ विनियोजन गरिएको नगरप्रमुख महेश चौधरीले जानकारी गराएको छ। आफु स्वास्थ्य मन्त्री हुँदा लहानमा बाल अस्पताल बनाउन ल्याएको अवगत गराउँदै त्यो योजना पनि पूरा गर्ने बताए। किसानहरुको लागि मल खाद्यको व्यवस्था सरकारले मिलाइरहेको मन्त्री चौधरीले जानकारी गराएका थिए। जन्मसिद्ध नागरिकका सन्तानलाई नागरिकताको समस्या चाडै समाधान सरकारले गरिरहेको उनले सुनाए।"
बागमती प्रदेश सरकारले प्रस्तुत गरेको बजेटमा एमालेले प्रतिवाद गर्ने,"काठमाडौं : नेकपा (एमाले) बागमती प्रदेशको संसदीय दलले प्रदेश सरकारले प्रस्तुत गरेको बजेट वितरणमुखी भएको जनाएको छ। संसदीय दलले बजेट वितरणका लागि सरकारले प्रमुख प्रतिपक्षी दल नेकपा (एमाले) सँगको राजनीतिक सहमतिको उल्लङ्घन गरेकाले संसदीयरुपमा प्रतिवाद गर्ने निर्णयसमेत गरेको छ। संसदीय दलका नेता तथा पूर्वमुख्यमन्त्री अष्टलक्ष्मी शाक्यको अध्यक्षता तथा पार्टीका स्थायी कमिटी सदस्य काशीनाथ अधिकारीको विशेष उपस्थितिमा दुई दिनसम्म बसेको बैठकले एमालेले अब संसद् बैठकमा खेल्नुपर्ने भूमिकाका बारेमा छलफल गरेको संसदीय दलका प्रमुख सचेतक दीपक निरौलाले जानकारी दिए। उनले बैठकमा सरकारले प्रतिपक्षले निर्वाचन जितेका स्थानीय तह तथा वडामा निकै नै कममात्र बजेट पठाएको तथा आफ्नो दलको उपस्थिति भएको एउटै वडामा ६१ भन्दा बढी योजना राखिएको, गलत मनसाय रोखेर कर छुटको व्यवस्था गरिएको, ३५९ भन्दा बढी योजनाको डुप्लिकेसन रहेको विषयमा छलफल भएको बताए। सरकारले बजेट वितरणलाई सामानुपातिक बनाउने विषय तथा प्रतिपक्षी दल एमालेसँग गरेको सहमतिको कार्यान्वयन नभए प्रदेशसभाको आगामी बैठक अवरुद्ध हुनसक्ने उनले बताए। प्रदेशसभाको आगामी बैठक यही असार १२ गतेका लागि बोलाइएको छ।"
प्रचण्डले पार्टी एकताको चरम दुरुपयोग गरे : ओली,"काठमाडौं : नेकपा एमाले अध्यक्ष केपी शर्मा ओलीले माओवादी अध्यक्ष पुष्पकमल दाहाल 'प्रचण्ड'ले पार्टी एकताको चरम दुरुपयोग गरेको आरोप लगाएका छन्। पार्टी कार्यालयमा शुक्रबार आयोजित कार्यक्रममा उनले पार्टी विभाजनको दोषी पनि प्रचण्ड भएको बताए। 'मैले कसैलाई पार्टीबाट निकालेको थिएन। बरु प्रचण्डले एकताप्रति इमान्दारीता देखाउन नसक्दा कम्युनिष्ट पार्टी विभाजन भयो,' उनले भने। प्रचण्डले पार्टी एकताको चरम दुरुपयोग गरेर पार्टी अध्यक्षमाथि आरोपको पुलिन्दा बनाएको उनको भनाइ छ। पार्टीबाट आफूलाई निष्कासन गरी पार्टी कब्जा गर्ने र प्रतिक्रियावादीको सेवामा अर्पण गर्ने काम प्रचण्डले गरे पनि पार्टीलाई जोगाएको उनले बताए। त्यस्तै ओलीले सरकारले स्थानीय तह निर्वाचनमा राज्यशक्तिको चरम दुरुपयोग गरेको बताए। त्यतिका बावजुद पनि एमालेको जनमत नघटेको उनले बताए। '१५ सालयता अहिलेजस्तो राज्यशक्तिको दुरुपयोग कहिल्यै भएको थिएन,' उनले भने।"
विराटनगर महानगरपालिकाले ल्यायो साढे ३ अर्ब बढीको बजेट,"विराटनगर : आगामी आर्थिक वर्ष २०७९८० का लागि विराटनगर महानगरपालिकाले ३ अर्ब बढीको वार्षिक आयव्यय विवरण प्रस्तुत गरेको छ। महानगरपालिकाको दशौं अधिवेशनमा उपप्रमुख शिल्पा निराला कार्कीले आगामी आर्थिक वर्षका लागि ३ अर्ब ६२ करोड ५५ लाख ६७ हजार रुपैयाँको वार्षिक बजेट प्रस्तुत गरेकी हुन्। स्रोत सुनिश्चितताको आधारमा आगामी आर्थिक वर्षको बजेट चालू आर्थिक वर्षको तुलनामा केही सानो ल्याइएको छ। चालु आर्थिक वर्षका लागि महानगरले ४ अर्ब १० करोड ३७ लाख रुपैयाँको बजेट ल्याएको थियो। आगामी आर्थिक वर्षका लागि महानगरले कार्यालय सञ्चालन तथा प्रशासनिक क्षेत्रका लागि ५५ करोड ३५ लाख ५० हजार, पूर्वाधार विकासमा १ अर्ब ८९ करोड ७१ लाख १७ हजार, आर्थिक विकासमा २७ करोड ७३ लाख, सामाजिक विकासमा ७८ करोड ३९ लाख, सुशासन तथा अन्तर सम्बन्धित क्षेत्रमा ७ करोड ७७ लाख र वातावरण तथा विपद व्यवस्थापनमा ३ करोड ६० लाख रुपैयाँको बजेट विनियोजन गरेको छ। आगामी वर्ष सञ्चालन हुने वडास्तरीय आयोजनाका लागि महानगरले ४१ करोड ६८ लाख १७ हजार, नगरस्तरीय आयोजनाका लागि ३० करोड, बहुवर्षीय तथा गौरवका आयोजनामा २९ करोड, क्रमागत योजनाको भुक्तानीका लागि ४० करोड, आरयुडीपीबाट निर्माण सडक मर्मत सम्भारका लागि १४ करोड, अन्य पूर्वाधारमा ९ करोड, फोहोर पानी प्रशोधन केन्द्रका लागि २ करोड र समपुरक कोषका लागि ४ करोड ८० लाख रुपैयाँ छुट्याएको छ। महानगरले संघीय सरकार अन्तर सरकारी वित्तीय हस्तान्तरणबाट १ अर्ब २१ करोड ८५ लाख, प्रदेश सरकारबाट ४ करोड ९१ लाख ९७ हजार, राजश्व बाँडफाँड १ अर्ब १३ करोड ९९ लाख ७० हजार, आन्तरिक आयबाट १ अर्ब, जनसहभागिताबाट ८ करोड, अन्य अनुदान तथा ऋणबाट १० करोड १९ लाख र संघसंस्थाबाट प्राप्त हुने ३ करोड ६० लाखलाई व्यय अनुमानको खर्च व्यहोर्ने स्रोतको रुपमा राखेको छ।"
"कांग्रेसको प्रशिक्षण प्रतिष्ठान प्रमुखमा उपसभापति खड्का, दुई भातृसंगठनको अध्यक्ष नियुक्ति","काठमाडौं : नेपाली कांग्रेसका उपसभापति पूर्णबहादुर खड्कालाई पार्टीको केन्द्रीय नीति, अनुसन्धान तथा प्रशिक्षण प्रतिष्ठानको प्रमुखमा मनोनीत गरिएको छ। सभापति शेरबहादुर देउवाले विधानको धारा ३६ र पार्टी नियमावली २०७६ को नियम ३३ बमोजिम खड्कालाई उक्त जिम्मेवारी तोकेका हुन्। त्यस्तै १५ चैत २०७८ को केन्द्रीय कार्यसमिति बैठकको निर्णयअनुसार नेपाल किसान संघ र नेपाल आदिवासी जनजाति संघको अध्यक्ष पदमा समेत मनोनीत गरिएको छ। सभापति देउवाले किसान संघको अध्यक्षमा गणेश तिमिल्सिना र जनजाति संघको अध्यक्षमा ओमबहादुर थापा घर्तीलाई नियुक्त गरेको मुख्य सचिव कृष्णप्रसाद पौडेलले जानकारी दिए।"
पार्टीको नीति र निर्णयका बारेमा आवश्यक समीक्षा गर्नुपर्छ : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले स्थानीय तहको चूनावपछि शक्ति सन्तुलनको तस्बिर स्पष्ट देखिएको बताएका छन् । शुक्रबार काठमाडौंमा बसेको समाजवादीको पोलिटब्युरो बैठकमा अध्यक्ष नेपालले चुनावपछि देखिएको अवस्था, पार्टीको नीति र निर्णयका बारेमा आवश्यक समीक्षा गर्नुपर्ने देखिएको बताएका हुन् । उनले यसअघिको अवस्थाबाट पाठ सिक्दै सम्भावनालाई प्रयोग र चुनौतिको सामना गर्न बैठकले उचित मागदर्शन तय गर्ने धारणा राखे । अहिले पार्टीले कुनै पनि नीति तय गर्दा परिस्थितिको विश्लेषण गर्दै सहि निर्णयमा पुग्नुपर्ने अवस्था रहेको उनको भनाई छ । पोलिटब्युरो बैठकले स्थानीय तह चुनावको समीक्षा र आगामी चूनावका लागि आवश्यक रणनीति बनाउने समाजवादीले जनाएको छ । बैठकको पूर्वसन्ध्यामा सरकारमा सहभागी चार मन्त्रीसहित १० जना सांसदले संसदीय दलको बैठक माग गरेका छन् । चार मन्त्रीलाई फिर्ता बोलाउने निर्णय कार्यान्वयन नहुँदा नेकपा एकीकृत समाजवादीभित्र विवाद सुरु भएको छ ।"
देशको नेतृत्व गरेर नयाँ युगतर्फ लैजान मन छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले फेरि एकपटक प्रधानमन्त्री हुने चाहना व्यक्त गरेका छन्। राजधानीमा शुक्रबार नेपाल पर्वतारोहण संघले आयोजना गरेको कार्यक्रममा प्रचण्डले एकपटक फेरि प्रधानमन्त्री बनेर देशको नेतृत्व गर्ने चाहना प्रकट गरेका हुन्। उनले भने, सम्पूर्णरुपमा देशमा देखा परेका तमाम विकृतिमाथि प्रहार गर्दै एउटा नयाँ युगतिर देश लैजानुपर्छ भन्ने सपना मेरो मनभित्र छ। पहिलो चोटी प्रधानमन्त्री हुँदा त मलाई झिलिमिली झिलिमिलीमै गयो। यो सपना हो कि विपना हो भनेर विचार गर्दागर्दै नौ महिला बित्यो। दोस्रो पटक प्रधानमन्त्री हुँदा मैले साँच्चै धेरै चिज सुधार गर्ने प्रयास गरेको हुँ। मलाइ त्यसमा गर्व छ। देशको राष्ट्रिय एकतानै के हो भन्ने बेला मधेसलाई समेत विश्वासमा लिएको स्मरण गरे। लोकतन्त्रको सुदृढ गर्ने अभियानमा आफू कटिबद्ध भएर लागेको बताए। प्रचण्डले देशलाई नयाँ युगतर्फ लैजाने सपना रहेको बताए। अब बाँकी जीवन देशको आर्थिक विकास र समृद्धिका निम्ति सुम्पिन मन छ। अर्को पटक देशको नेतृत्व गर्ने मौका पाउने हो भने मैले देशलाई नयाँ युगतर्फ लैजाने मन छ, उनले भने।"
तोकिएकै समयमा उपस्थित हुन मन्त्रीहरुलाई राष्ट्रियसभा अध्यक्षको रुलिङ,"काठमाडौं : राष्ट्रियसभाका अध्यक्ष गणेशप्रसाद तिमिल्सिनाले मन्त्रीहरुलाई बैठकमा निर्धारीत समयमै उपस्थित हुन रुलिङ गरेका छन्। राष्ट्रियसभाको शुक्रबारको बैठकमा अध्यक्ष तिमिल्सिनाले सरकारमा सहभागी मन्त्रीहरुलाई बैठकको समयमै उपस्थित हुन रुलीङ गरेका हुन्। बैठकमा उनले भने, मन्त्रीहरु संघीय संसदप्रति उत्तरदायी हुनुपर्छ। सदनमा उठेको प्रश्नको जवाफ दिनु सम्बन्धीत मन्त्रीको जिम्मेवारी हो। सरकारका मन्त्रीहरुलाई राष्ट्रियसभाको बैठकमा तोकिएको समयमा उपस्थित भई सदनमार्फत जनताप्रति जवाफदेही बन्न उनले रुलिङ गरे।"
नागरिकता विधेयक असारभित्रै पारित हुन्छ : भण्डारी,"महोत्तरी : लोकतान्त्रिक समाजवादी पार्टी (लोसपा) नेपालका वरिष्ठ नेता शरतसिंह भण्डारीले विगतदेखि अल्झँदै आएको नागरिकता विधेयक अब चाँडै संसद्बाट पारित हुने बताएका छन्। महोत्तरीको औरही नगरपालिकाको १०औँ नगरसभाको आज उद्घाटन गर्दै उहाँले सत्तारुढ गठबन्धनसँग चाँडै नागरिकता विधेयक पारित गरिने सहमति भएको बताए। यो विधेयक पारित भएपछि मधेसको विगतदेखि बल्झँदै रहेको समस्या समाधान हुने उनको विश्वास छ। 'सत्तारुढ पाँचदलीय गठबन्धनसँग हाम्रो भएको सहमति पालना भए यही असारभित्रै विधेयक पारित हुनेछ,' नेता भण्डारीले भने, 'सहमति पालना हुने विश्वासले यो चाँडै पारित हुन्छ भन्न सकिएको हो।' भण्डारीले नगरसभाबाट किसानलाई अधिकाधिक सहुलियत र शैक्षिक विकासमा जोड दिन स्थानीय तहका जनप्रतिनिधिसँग आग्रह गरे। नगरसभामा औरहीका नगरप्रमुख प्रदीप खड्काले आगामी आर्थिक वर्ष २०७९८० का लागि रु ४४ करोड २४ हजारको अनुमानित आयव्ययको बजेट र नीति तथा कार्यक्रम छलफलका लागि प्रस्तुत गरे। समारोहमा मधेस प्रदेशसभाका सदस्य अभिराम शर्मा र जिल्ला समन्वय समिति महोत्तरीका प्रमुख सुमनकुमारलाल कर्णसहितका वक्ताले नगरसभा सफलताको शुभकामना व्यक्त गरे।"
भोलिसम्म नयाँ मन्त्री आउने भन्दै राजेन्द्र पाण्डेले भने अहिलेका साथीहरु घर जान्छन्,"काठमाडौं : नेकपा एकीकृत समाजवादीका नेता राजेन्द्र पाण्डेले भोलि बेलुकासम्म नयाँ मन्त्री आउने दाबी गरेका छन्। पार्टी कार्यालयमा शुक्रबार सञ्चारकर्मीसँग कुरा गर्दै उनले अहिलेका मन्त्रीहरु भोलिदेखि घर जाने बताए। 'फिर्ता हुने नहुने कुरा भोलिसम्म थाहा हुन्छ। अहिलेका साथीहरु घर जान्छन्। नयाँ टोली आउँछन्,' सञ्चारकर्मीको प्रश्नमा उनले भने। मन्त्री फेर्ने कुराले पार्टीभित्रको विवाद बाहिरिएको छ। आजमात्रै बहालवाला मन्त्रीसहित १० जना सांसदले ८ बुँदे ज्ञापनपत्र अध्यक्ष माधव कुमार नेपालालई बुझाएका थिए। उनीहरुले मन्त्री फेर्ने कुरामा असन्तुष्टि जनाएका थिए। यस विषयमा नेता पाण्डेले पार्टीको निर्णय सबैले मान्नुपर्ने बताए। 'मन्त्री बनाउने बेला पत्र लेख्ने मान्छे मै हुँ। त्यतिबेला नै ६ महिनाका लागि मन्त्री बन्ने र छ महिनापछि अर्को आउने कुरा सहमति भएको हो। साथीहरुले हामीलाई थाहै थिएन भन्ने कुरा गर्नु भएन,' उनले भने। उनले बजेटमाथि छलफल चलिरहँदा पार्टीले मन्त्री फेर्ने निर्णय गर्दा अपरिपक्व भएको स्वीकार्दै उनले अब त्यस्तो अवस्था नरहेको बताए। 'त्यतिबेला बजेट थियो। हामीले निर्णयलाई थाँती पनि राख्यौं। तर अहिले त छलफल भएर पनि उत्तर दिइसकेको अवस्था छ,' उनले भने। उनले जति विरोध गरे पनि पार्टी छोड्ने ताकत उनीहरुसँग नभएको बताए। 'उहाँहरुले पार्टी छोड्नु हुन्न। पार्टी छोड्ने ताकत उहाँहरुसँग छैन,' उनले भने। पोलिटव्युरो बैठकमा पर्यटनमन्त्रीसमेत रहेका प्रेम आलेले भोलिसम्म राजीनामा दिने वाचा गरेको सहभागी नेताले बताए। 'उहाँ (प्रमे आले)ले पार्टीको निर्णय कार्यान्वयन १२ घन्टाभित्र गराउने भन्नुभएको छ। त्यसको लागि पहल पनि आफैँले गर्ने भन्नुभएको छ,' ती नेताले अन्नपूर्णसँग भने।"
मन्त्री फेरबदलमा प्रचण्डको आनाकानी किन ?,"काठमाडौं : माओवादी केन्द्र अध्यक्ष पुष्पकमल दाहाल (प्रचण्ड) तत्काल मन्त्रिपरिषद हेरफेरको पक्षमा छैनन्। एकीकृत समाजवादीका मन्त्री हेरफेर भए त्यसको प्रत्यक्ष दबाब आफूमाथि पर्ने बुझाइ दाहालमा छ। माओवादीमा अर्थमन्त्री जनार्दन शर्मा तत्कालै परिवर्तन गर्नुपर्ने दबाब छ। दाहाल भने मन्त्री शर्मा हटाउने मुडमा छैनन्। मन्त्री शर्माले बजेट निर्माणको मध्यराति अनधिकृत व्यक्तिलाई मन्त्रालयमा प्रवेश गराएर करका दर तलमाथि गर्न लगाएका थिए। त्यससम्बन्धी खुलासा अन्नपूर्ण पोस्ट्ले गरेको थियो। तर, आफूलाई तत्काल नहटाउन मन्त्री शर्माले प्रचण्डमाथि दबाब बढाएको माओवादी स्रोतले बताउँछ। जसकारण प्रचण्डले अर्थमन्त्री हटाउने भन्ने कुरा झुटोभएको भाषण गर्नुपरेको नेताहरू बताउँछन्। तर, माओवादीभित्र पनि कि अर्थमन्त्रीलाई हटाउनुपर्ने, नभए संसदीय छानबिन समिति गठन गर्नुपर्ने दबाब छ। अर्थमन्त्रीका विषयमा उठेको प्रश्न व्यक्तिको विषय होइन, पार्टीको हो, माओवादीका एक नेता भन्छन्, यसबारे अध्यक्षले निर्णय गर्नै पर्ने अवस्था छ। अर्थमन्त्रीका विषयमा अध्यक्ष प्रचण्डले हुन्छ, गर्नुपर्छ भन्ने मात्रै जवाफ दिने गरेको नेताहरू बताउँछन्। पार्टीले मन्त्री फेर्ने निर्णय गरेपछि एकीकृत समाजवादीका मन्त्रीहरू प्रधानमन्त्री देउवादेखि माओवादी केन्द्र अध्यक्ष प्रचण्डलाई गुहार्न थालेका छन्। पर्यटनमन्त्री आलेले बुधबार मात्रै प्रचण्डसँग भेट गरी पार्टीले मन्त्री फेरे १३ जना सांसदसहित विद्रोह गर्ने बताएका थिए। आलेले यसअघि पनि प्रचण्डलाई भेटेर आफूहरूलाई मन्त्रीबाट नहटाउनका लागि नेपालसँग कुराकानी गरिदिन आग्रह गरेका थिए। प्रधानमन्त्री शेरबहादुर देउवाबाट ग्रीन सिग्नल पाएपछि नेपालले बिहीबार बिहान पार्टी सचिवालयको बैठक बोलाए। बैठकमा मन्त्री हेरफेर गर्ने निर्णय कार्यान्वयनको एक मात्र एजेन्डामा छलफल भयो। धेरैको अनुमान थियो, साँझसम्म मन्त्रिपरिषद् हेरफेर हुन्छ। तर, भएन। पार्टीको बैठकपछि माधवकुमार नेपाल प्रधानमन्त्री भेट्न बालुवाटार पुगेका थिए। नेपालपछि माओवादी अध्यक्ष पुष्पकमल दाहाल (प्रचण्ड)ले प्रधानमन्त्रीसँग भेट गरे। नेपाल त्यसपछि फेरि बालुवाटार पुगे। देउवाले साँझसम्म गरौंला भन्ने जवाफ फर्काए। तर, साँझ पनि प्रधानमन्त्रीले मन्त्रिपरिषद् हेरफेर नगरेपछि एकीकृत समाजवादीका नेताहरूले असन्तुष्टि जनाएका छन्। दाहालसँगको भेटपछि प्रधानमन्त्री पछि हटेकोहुन सक्ने अनुमान एकीकृत समाजवादी नेताले गरेका छन्।"
"मन्त्री हेरफेरको निर्णयले एकीकृत समाजवादीमा विद्रोह, के छ ध्यानाकर्षण पत्रमा ?","काठमाडौं : मन्त्री हेरफेरको निर्णयमा नेकपा एकीकृत समाजवादीका मन्त्रीसहित १० सांसदले विद्रोहको संकेत गरेका छन्। सत्तारुढ दल एकीकृत समाजवादीको सचिवालय बैठकले पार्टीका मन्त्री हेरफेर गर्ने निर्णयको विरुद्ध १० सांसद एक ठाउँ उभिएका हुन्। उनीहरुले उनीहरुले तत्काल संसदीय दलको बैठक बोलाउन समेत माग गरेका छन्। ध्यानाकर्षण पत्रमा स्वास्थ्य तथा जनसंख्यामन्त्री विरोध खतिवडा, सहरी विकास मन्त्री रामकुमारी झाँक्री, पर्यटन मन्त्री प्रेम आले, श्रममन्त्री किसान श्रेष्ठ, सांसदहरु कृष्णलाल महर्जन, गोपालबहादुर बम, बिनादेवी बुढाथोकी, निरुदेवी जैरु, धनबहादुर बुढा, पुष्पाकुमारी कर्ण कायस्थले हस्ताक्षर गराएका छन्। पर्यटनमन्त्री आलेले बुधबार मात्रै प्रचण्डसँग भेट गरी पार्टीले मन्त्री फेरे १३ जना सांसदसहित विद्रोह गर्ने बताएका थिए। आलेले मन्त्रीबाट हटाइए पार्टी फुटाउने चेतावनी प्रधानमन्त्री शेरबहादुर देउवालाई पनि दिएको बताइएको छ। के छ ध्यानाकर्षण पत्रमा ? १) आगामी आर्थिक वर्ष २०७९८० को बजेट अधिवेशन चलिरहेको समयमा एक्कासी मन्त्रीमण्डल पुनर्गठन गर्ने कुरा सही र स्वभाविक मान्न सकिन्न । २) पूर्वजानकारी पाउँदा स्वाभाविक प्रक्रियाबाट मन्त्री पदबाट राजीनामा गरेर आउँछौं भनेर नेतृत्वलाई मन्त्रीहरूले दिएको विश्वासमा ठेस पुर्याउने र पटक पटक अपराधीलाई जस्तो व्यवहार गरियो, यस्तो व्यवहार कदापि ठीक मान्न सकिँदैन । ३) स्थायी कमिटीको बैठकमा समेत अध्यक्ष कमरेडले गठबन्धनमा समस्या भएकोले बजेट पास भएपछि गठबन्धनमा रहेका दलहरुसँग सल्लाह गरेर पार्टीको निर्णय कार्यान्वयन गर्ने भनेर दिएको निष्कर्ष विपरित पटकपटक आजैभोलि नयाँ मन्त्रीहरूलाई सपथ गराउन प्रधानमन्त्रीलाई दिएको दबाब किमार्थ राम्रो मान्न सकिन्न । ४) मन्त्रीहरूले संसदमा बजेटसम्बन्धी आफ्ना धारणा राख्ने र माननीय सदस्यहरुले उठाएका प्रश्नहरुको जवाफ दिएर बजेट पास भएपछि छोड्ने छौं भन्ने प्रतिबद्धतालाई कमजोरी ठानियो, यो व्यवहार प्रति हामी गम्भीर छौं । ५) प्रस्ताव गरिएका नयाँ मन्त्रीहरुको नामावली असमावेशी र असन्तुलित छ । यसप्रति हामी गम्भीर असहमत छौं । ६) पालैपालो मन्त्री बनाउँछु भन्ने नेतृत्वको भनाइलाई सही मान्ने हो भने पनि सबैलाई एउटै व्यवहार र मापदण्ड लागू नभएको, महिलाको सहभागिता नभएको, गैह्र सांसद र एकै जिल्लाबाट दुई जना एकैपटक मन्त्रीमा सिफारिस गरेको, पुराना र नयाँको सन्तुलन नमिलाएको कुराप्रति हामी गम्भीर असहमत छौं । ७) मन्त्रिमण्डल पुनर्गठन गर्दा पुरानो टीम पूरै फिर्ता र नयाँ टिम सन्तुलित र समावेशी सिद्धान्तको आधारमा सिफारिस गर्न जोडदार माग गर्दछौं। ८) यी तमाम विषयमा छलफल गर्न तत्काल संसदीय दलको बैठक बोलाउनसमेत माग गर्दछौं ।"
एकीकृत समाजवादीको केन्द्रीय कमिटी बैठक भोलिदेखि,"काठमाडौं : नेकपा (एकीकृत समाजवादी)को असार ११ र १२ गते केन्द्रीय कमिटी बैठक बस्ने भएको छ। बैठकमा स्थानीय तह निर्वाचनको समीक्षा, आगामी कार्ययोजना, वर्तमान सङ्गठनात्मक अवस्था तथा त्यसका सम्भावना, निर्वाचनमुखी कार्ययोजनाका विषयमा छलफल गरिने पार्टीका उपमहासचिव एवं प्रचार विभाग प्रमुख जगन्नाथ खतिवडाले जानकारी दिए। पार्टी स्थापना भएको करिब आठ महिनाको अवधिमा देशव्यापीरूपमा भएका साङ्गठनिक विस्तार, राजनीतिक गतिविधि, जनसरोकारका विविध कार्य, जनतासँग भएका अन्तर्क्रियाका साथै प्राप्त भएका राजनीतिक उपलब्धिका बारे समीक्षा हुने ती बैठकमा जिल्ला, प्रदेशका वस्तुगत अवस्थाको सम्बन्धित नेताबाट रिपोर्टिङ गरी आवश्यक समीक्षाका साथै नयाँ कार्ययोजनारणनीति तयार गरिने छ। पार्टीको आज बसेको पोलिटब्यूरो बैठकले समसामयिक राजनीतिक विषयका साथै निर्वाचनको समीक्षा गरेको छ। केन्द्रीय कमिटीमा छलफल गरिने राजनीतिक, आर्थिक, साङ्गठनिक प्रतिवेदनमा समेत छलफल गरिएको छ। प्रचार विभाग प्रमुख खतिवडाका अनुसार प्रतिनिधिसभा र प्रदेशसभाको सबै सिटमा पार्टी आफ्नै धरातलमा एक्लै निर्वाचनमा प्रतिस्पर्धा गर्नुपर्ने विषयमा अधिकांश नेताको सुझाव आएको छ। गठबन्धनलाई आगामी निर्वाचनसम्म निन्ततरता दिने पक्षमा आफू रहेको भए पनि गठबन्धनले आफ्नो पार्टीलाई न्यायोचित व्यवहार नगरेमा आवश्यक निर्णय लिन स्वतन्त्र रहेको र परिस्थिति परिवर्तन पनि हुनसक्ने उनको भनाइ छ।"
"एकीकृत समाजवादीमा चर्को विवाद, मन्त्रीसहित १० सांसदले बुझाए ८ बुँदे ध्यानाकर्षण पत्र","काठमाडौं : सत्तारुढ दल नेकपा एकीकृत समाजवादी पार्टीभित्र चर्को विवाद देखिएको छ। एकीकृत समाजवादीको जेठ २२ गते बसेको सचिवालय बैठकले पार्टीका मन्त्री हेरफेर गर्ने निर्णय गरेसँगै सुरु भएको विवादले पार्टी गम्भीर संकटमा पुगेको छ। पार्टीभित्र तीव्र मतभेद चुलिएरहेको बेला स्वास्थ्य तथा जनसंख्यामन्त्री विरोध खतिवडासहितका मन्त्री र सांसदले अध्यक्ष माधव कुमार नेपाललाई ८ बुँदामा ध्यानाकर्षण पत्र बुझाएका छन् । ध्यानाकर्षण पत्रमा खतिवडासहित, सहरी विकास मन्त्री रामकुमारी झाँक्री, पर्यटन मन्त्री प्रेम आले, श्रममन्त्री किसान श्रेष्ठ, सांसदहरु कृष्णलाल महर्जन, गोपालबहादुर बम, बिनादेवी बुढाथोकी, निरुदेवी जैरु, धनबहादुर बुढा, पुष्पाकुमारी कर्ण कायस्थले हस्ताक्षर गराएका छन्। अन्य क्रम संख्या भने खाली रहेको छ। उनीहरुले तत्काल संसदीय दलको बैठक बोलाउन समेत माग गरेका छन्। पत्रमा आगामी आव२०७९८० को बजेट अधिवेशन चलिरहेको समयमा एक्कासी मन्त्रीमण्डल पूनर्गठन गर्ने कुरा सही र स्वभाविक मान्न सकिन्न । मन्त्रीलाई पटक पटक अपराधीलाई जस्तो व्यवहार गएको, स्थायी कमिटीको बैठकमा समेत अध्यक्ष कमरेडले गठबन्धनमा समस्या भएकोले बजेट पास भएपछि गठबन्धनमा रहेका दलहरुसँग सल्लाह गरेर पार्टीको निर्णय कार्यान्वयन गर्ने भनेर दिएको निश्कर्ष विपरित पटक पटक आजैभोली नयाँ मन्त्रीहरुलाई सपथ गराउन प्रधानमन्त्रीलाई दिएको दबाब किमार्थ राम्रो मान्न नसकिने उल्लेख छ। प्रस्ताव गरिएका नयाँ मन्त्रीहरुको नामावली असमावेशी र असन्तुलित छ । यसप्रति हामी गम्भिर असहमत छौँ।पत्रमा भनिएको छ, पालैपालो मन्त्री बनाउँछु भन्ने नेतृत्वको भनाईलाई सहि मान्ने हो भने पनि सबैलाई एउटै व्यवहार र मापदण्ड लागू नभएको, महिलाको सहभागिता नभएको, गैह सांसद र एकै जिल्लाबाट दुई जना एकैपटक मन्त्रीमा सिफारिश गरेको , पूराना र नयाँको सन्तुलन नमिलाएको कुराप्रति हामी गम्भीर असहमत छौं। एकीकृत समाजवादीले ६ महिनाका लागि भन्दै असोज २२ गते ५ जना मन्त्री बनाएको थियो। तर, ८ महिनापछि मन्त्री परिवर्तन खोज्दा पनि पार्टीमा रडाको मच्चिएको छ। पर्यटनमन्त्री आलेले बुधबार मात्रै प्रचण्डसँग भेट गरी पार्टीले मन्त्री फेरे १३ जना सांसदसहित विद्रोह गर्ने बताएका थिए।"
विराटनगर महानगरपालिकाको बजेट आज सार्वजनिक गरिँदै,"विराटनगर : प्रदेश १ को एउटा मात्रै महानगरपालिका विराटनगरको बजेट आज (शुक्रबार) सार्वजनिक गरिँदै छ। मेयर नागेश कोइरालाको नेतृत्वमा आगामी आर्थिक वर्ष २०७९०८० को बजेट सार्वजनिक गरिने भएको हो। बजेट ३ अर्ब ५० करोड हाराहारीको हुने बताइएको छ। चालू आर्थिक वर्ष २०७८०७९ का लागि विराटनगर महानगरपालिकाले ४ अर्ब ६० करोड ८१ लाख बराबरको बजेट ल्याएको थियो। चालूभन्दा आगामी आर्थिक वर्षका लागि झण्डै १ अर्ब कमको बजेट ल्याउन लागिएको महानगरले जनाएको छ। मेयर कोइरालाले बजेट ३ अर्ब ५० करोडदेखि ३ अर्ब ६० करोडको बीचमा आउने बताए। उनका अनुसार बजेटमार्फत करको दर घटाइने छ। वैशाख ३० गते सम्पन्न स्थानीय तह निर्वाचनअघि नै कोइरालाले आफ्नो कार्यकालमा करको दर घटाउने र दायरा बढाउने घोषणा गरेका थिए। करको दर घटाउन अध्ययन कार्यदल गठन गर्ने निर्णय महानगरले गरिसकेको छ। कार्यदलको सिफारिसका आधारमा कर समायोजना हुने बताइएको छ। महानगरले शुक्रबार नै नीति तथा कार्यक्रम पनि प्रस्तुत गर्ने छ। नीति तथा कार्यक्रम प्रस्तुत गरेपछि आगामी आर्थिक वर्षको बजेट पेश गरिने भएको हो। विराटनगर महानगरसहित १७ वटा स्थानीय तह रहेको मोरङका केही पालिकाले यसअघि नै नीति तथा कार्यक्रम सार्वजनिक गरिसकेका छन्। अधिकांशको भने शुक्रबार नै नीति, कार्यक्रम र बजेट सार्वजनिक गर्ने तयारी छ। स्थानीय तहले प्रत्येक वर्षको असार १० गतेभित्र आगामी नीति, कार्यक्रम एवं बजेट प्रस्तुत गरिसक्नुपर्ने र असार मसान्तभित्र पारित गर्नुपर्ने व्यवस्था छ।"
"मन्त्री झाँक्रीलाई अनेरास्ववियू अध्यक्ष पराजुलीले भने, मुखमा टेप टाँसेर गरेको भाषण त स्टन्टमात्र रहेछ","काठमाडौं : नेकपा एकीकृत समाजवादीका मन्त्रीविरुद्ध उनकै भातृसंगठनले विरोध गर्ने थालेका छन्। अनेरास्ववियूका अध्यक्ष सुदेश पराजुलीले पार्टीले मन्त्रीबाट फिर्ता बोलाउन खोज्दा अवज्ञा गरेको भन्दै शहरी विकास मन्त्री रामकुमारी झाँक्रीप्रति आक्रोश व्यक्त गरेका हुन्। केपी ओलीविरुद्धको आन्दोलनमा झाँक्रीले मुखमा टेप लगाएर विरोधप्रति संकेत गर्दै पराजुलीले गरेको मुखमा लगाएको टेप खोलिखोलि स्टन्ड मारे गरेको भाषण केवल ख्रोको आर्दशबाहेक के हुन सक्छ भन्दै प्रश्न गरेका छन्। उनले मन्त्रीबाहेक पनि जिवन जगत छ भन्ने बुझ्न आग्नह गरेका छन्। अनि हिजो मुखमा लगाएको टेप खोलि खोलि स्टन्ड मारि मारि गरेको भाषण त केवल ख्रोको आदर्शबाहेक के हुन सक्छ त कमरेड । मन्त्री बाहेक पनि जिवन जगत छ भन्ने बुझ्ने हो कि ? उनले लेखेका छन्, एकथान मन्त्री त तपाईले हिजो बोकेको मूल्य मान्यता रहे बाँचेमा कति हो कति, धेरै पटक मन्त्री,त्योभन्दा माथि प्रधानमन्त्री बन्ने अवसर नै आउँछ । उनले मन्त्री भएपछि गर्ने भनेको माफिया दलालको सेटिङमा काम गर्ने कमाउनेबाहेक अरु नसोच्ने उद्देश्य भएकाहरुबाट क्रान्ति समाजवाद भन्ने कल्पना मात्र भएको बताएका छन्। एकीकृत समाजवादीको पार्टीका मन्त्री हेरफेर गर्ने निर्णय भएपनि कार्यान्वयन नहुँदा पार्टी भित्र पक्ष विपक्षमा बहस चलिरहेको छ। एकीकृत समाजवादीका चारै जना मन्त्रीले बुधबार नेपाललाई भेटेर आफूहरूलाई नहटाउन दबाब दिए। मन्त्री झाँक्रीले त नेपालको अपमान हुने गरी धारणा राखेकी थिइन्। झाँक्रीले राम्रो काम गर्दागर्दै पनि मलाई हटाउने हो भने मेरा लागि पार्टी अध्यक्ष मरेतुल्य हो, भनेर आक्रोश पोखेकी थिइन्। एकीकृत समाजवादीले ६ महिनाका लागि भन्दै असोज २२ गते ५ जना मन्त्री बनाएको थियो। तर, ८ महिनापछि मन्त्री परिवर्तन खोज्दा पनि पार्टीमा रडाको मच्चिएको छ। पार्टीले मन्त्री फेर्ने निर्णय गरेपछि एकीकृत समाजवादीका मन्त्रीहरू प्रधानमन्त्री देउवादेखि माओवादी केन्द्र अध्यक्ष प्रचण्डलाई गुहार्न थालेका छन्। पर्यटनमन्त्री आलेले बुधबार मात्रै प्रचण्डसँग भेट गरी पार्टीले मन्त्री फेरे १३ जना सांसदसहित विद्रोह गर्ने बताएका थिए। आलेले यसअघि पनि प्रचण्डलाई भेटेर आफूहरूलाई मन्त्रीबाट नहटाउनका लागि नेपालसँग कुराकानी गरिदिन आग्रह गरेका थिए। आलेले मन्त्रीबाट हटाइए पार्टी फुटाउने चेतावनी प्रधानमन्त्री देउवालाई पनि दिएको उच्च स्रोत बताउँछ। एकीकृत समाजवादीको जेठ २२ गते बसेको सचिवालय बैठकले पार्टीका मन्त्री हेरफेर गर्ने निर्णय गरेको थियो। त्यही दिन नयाँ मन्त्रीको नाम प्रधानमन्त्री देउवालाई बुझाएका थिए। पार्टीले संस्कृति, पर्यटन तथा नागरिक उड्डयनमन्त्री प्रेमबहादुर आले, सहरी विकासमन्त्री रामकुमारी झाँक्री, स्वास्थ्य तथा जनसंख्यामन्त्री विरोध खतिवडा र श्रम, रोजगार तथा सामाजिक सुरक्षामन्त्री कृष्णकुमार श्रेष्ठलाई फिर्ता बोलाउने निर्णय गरेको थियो। स्वास्थ्य राज्यमन्त्री भवानी खापुङलाई भने बढुवा गरी मन्त्री बनाउने निर्णय गरेको थियो। यस्तै, जीवनराम श्रेष्ठ पर्यटन, मेटमणि चौधरी सहरी विकास, शेरबहादुर कुँवर श्रम र हीरा केसीलाई स्वास्थ्य राज्यमन्त्री बनाउन उसले प्रधानमन्त्रीलाई सिफारिस गरेको थियो। तर, १८ दिन बित्दा पनि कार्यान्वयन नभएपछि नेपाल रुष्ट छन्। मन्त्री हेरफेर नहुँदा उनी पार्टीभित्र दोहोरो चेपुवामा परेका छन्। एकातिर आफूलाई नहटाउन मन्त्रीहरूको धम्की छ। अर्कोतिर पार्टीको निर्णय कार्यान्वयन गराउनुपर्ने दबाब छ।"
एकीकृत समाजवादीको पोलिटब्यूरो बैठक आज बस्दै,"काठमाडौं : नेकपा एकीकृत समाजवादीको पोलिटब्यूरो बैठक आज बस्दैछ । तीनकुनेस्थित पार्टी कार्यालयमा बिहान ११ बजे बस्ने प्रचार विभाग प्रमुख जगन्नाथ खतिवडाले जानकारी दिए। पोलिटब्यूरो बैठक बैठकमा शनिबार हुने केन्द्रीय कमिटीको बैठकमा लैजाने एजेण्डाको विषयमा छलफल हुने बताइएको छ। पोलिटब्यूरो बैठकमा मन्त्रि हेरफेरको विषयले पनि प्रवेश पाउने बताइएको छ। एसले १३ र १४ गते केन्द्रीय परिषद्को बैठकसमेत बोलाएको छ। एकीकृत समाजवादीको जेठ २२ गते बसेको सचिवालय बैठकले पार्टीका मन्त्री हेरफेर गर्ने निर्णय गरेको थियो। त्यही दिन नयाँ मन्त्रीको नाम प्रधानमन्त्री देउवालाई बुझाएका थिए। पार्टीले संस्कृति, पर्यटन तथा नागरिक उड्डयनमन्त्री प्रेमबहादुर आले, सहरी विकासमन्त्री रामकुमारी झाँक्री, स्वास्थ्य तथा जनसंख्यामन्त्री विरोध खतिवडा र श्रम, रोजगार तथा सामाजिक सुरक्षामन्त्री कृष्णकुमार श्रेष्ठलाई फिर्ता बोलाउने निर्णय गरेको थियो। स्वास्थ्य राज्यमन्त्री भवानी खापुङलाई भने बढुवा गरी मन्त्री बनाउने निर्णय गरेको थियो। यस्तै, जीवनराम श्रेष्ठ पर्यटन, मेटमणि चौधरी सहरी विकास, शेरबहादुर कुँवर श्रम र हीरा केसीलाई स्वास्थ्य राज्यमन्त्री बनाउन उसले प्रधानमन्त्रीलाई सिफारिस गरेको थियो। तर, १८ दिन बित्दा पनि कार्यान्वयन नभएपछि नेपाल रुष्ट छन्। मन्त्री हेरफेर नहुँदा उनी पार्टीभित्र दोहोरो चेपुवामा परेका छन्। एकातिर आफूलाई नहटाउन मन्त्रीहरूको धम्की छ। अर्कोतिर पार्टीको निर्णय कार्यान्वयन गराउनुपर्ने दबाब छ। पार्टीले मन्त्री फेर्ने निर्णय गरेपछि एकीकृत समाजवादीका मन्त्रीहरू प्रधानमन्त्री देउवादेखि माओवादी केन्द्र अध्यक्ष प्रचण्डलाई गुहार्न थालेका छन्। पर्यटनमन्त्री आलेले बुधबार मात्रै प्रचण्डसँग भेट गरी पार्टीले मन्त्री फेरे १३ जना सांसदसहित विद्रोह गर्ने बताएका थिए। आलेले यसअघि पनि प्रचण्डलाई भेटेर आफूहरूलाई मन्त्रीबाट नहटाउनका लागि नेपालसँग कुराकानी गरिदिन आग्रह गरेका थिए। आलेले मन्त्रीबाट हटाइए पार्टी फुटाउने चेतावनी प्रधानमन्त्री देउवालाई पनि दिएको उच्च स्रोत बताउँछ। एकीकृत समाजवादीका चारै जना मन्त्रीले बुधबार नेपाललाई भेटेर आफूहरूलाई नहटाउन दबाब दिए। मन्त्री झाँक्रीले त नेपालको अपमान हुने गरी धारणा राखेकी थिइन्। झाँक्रीले राम्रो काम गर्दागर्दै पनि मलाई हटाउने हो भने मेरा लागि पार्टी अध्यक्ष मरेतुल्य हो, भनेर आक्रोश पोखेकी थिइन्।"
हजयात्रीलाई गृहमन्त्री खाणले गरे बिदाइ,"काठमाडौं : गृहमन्त्री बालकृष्ण खाणले साउदी अरबको मक्कामदिनामा हजयात्रा गर्न जाने हजयात्रीलाई बिदाइ गरेका छन्। त्रिभुवन अन्तर्राष्ट्रिय विमानस्थलमा गृहमन्त्री खाणले शुक्रबार बिहान ११३ हजयात्रीलाई बिदाइ गरेका हुन्। यस वर्ष हजका लागि नेपाललाई छुट्टयाइएको ५५५ जनाको कोटामध्ये शुक्रबार बिहान अन्तिम टोली हज गर्नका लागि त्यसतर्फ गएको हो। हजयात्रीलाई बिदाइ गर्दै गृहमन्त्री खाणले सरकारले सबै धर्मलाई सम्मान गर्ने बताए। उनले हज गर्न जाने परम्पराले विश्वभरमा नेपालको पहिचान गराउँदै भाइचाराको सम्बन्ध पनि विस्तार हुने बताए। हजयात्रीलाई बिदाइ गर्न नेपाली काङ्ग्रेसका सह महामन्त्री महेन्द्र यादव, नेपाल हज समितिका अध्यक्ष शमशेर मियाँ सहितको उपस्थिति थियो। असार ६ गतेदेखि दैनिक एयर अरेबियाको हवाइजहाजबाट एक टोली हज गर्न गइरहेको थियो। नेपालबाट हजयात्रामा जाने टोलीको साउदीमा जेब्दास्थित महावाणिज्यदूतावासले समन्वयको काम गर्छ। महावाणिज्यदूतावासबाट १० जनाको स्वयमसेवक टोली हजयात्रीको व्यवस्थापनका लागि खटिएको छ। टोलीमा ८ जना डेलिकेट्स् र ३ जना मेडिकल सपोर्ट टीम सहभागी छ। हज यात्रा गरेर प्रत्येक टोली ३४ दिनपछि नेपाल फर्कनेछ। मुस्लिम समुदायको पवित्र तीर्थस्थलको रूपमा रहेको मक्कामदिनामा विश्वभरका लाखौँ मुस्लिम हज गर्न जान्छन्।"
किन भएन मन्त्री हेरफेर ?,"काठमाडौं : अरू पार्टीको के हुन्छ थाहा भएन। तर, हाम्रो पार्टीले नाम दिइसकेको छ। तत्कालै मन्त्री हेरफेर गर्नुहोस्। सत्ता गठबन्धनको बुधबार बसेको बैठकमा यसरी कड्किए एकीकृत समाजवादी अध्यक्ष माधवकुमार नेपाल। पार्टीले मन्त्री हेरफेरको नामावली बुझाएको १८ दिन भइसक्दा पनि प्रधानमन्त्री शेरबहादुर देउवाले सुनुवाइ नगरेपछि अध्यक्ष नेपालले आक्रोश पोखेका हुन्। प्रधानमन्त्री देउवाले भने भोलि बिहीबार गरौंला भनेर कूटनीतिक जवाफ फर्काएका थिए। एकीकृत समाजवादीको जेठ २२ गते बसेको सचिवालय बैठकले पार्टीका मन्त्री हेरफेर गर्ने निर्णय गरेको थियो। त्यही दिन उपमहासचिव विजय पौडेलले नयाँ मन्त्रीको नाम प्रधानमन्त्री देउवालाई बुझाएका थिए। बहालवाला चार मन्त्री फिर्ता गर्न र एक राज्यमन्त्रीसहित पाँच जनालाई नियुक्त गर्न पार्टीले सिफारिस गरेको थियो। पार्टीले संस्कृति, पर्यटन तथा नागरिक उड्डयनमन्त्री प्रेमबहादुर आले, सहरी विकासमन्त्री रामकुमारी झाँक्री, स्वास्थ्य तथा जनसंख्यामन्त्री विरोध खतिवडा र श्रम, रोजगार तथा सामाजिक सुरक्षामन्त्री कृष्णकुमार श्रेष्ठलाई फिर्ता बोलाउने निर्णय गरेको थियो। आज (बिहीबार) त भएन। तर, अब ढिलो हुन्न। जगन्नाथ खतिवडा, प्रवक्ता, एकीकृत समाजवादी स्वास्थ्य राज्यमन्त्री भवानी खापुङलाई भने बढुवा गरी मन्त्री बनाउने निर्णय गरेको थियो। यस्तै, जीवनराम श्रेष्ठ पर्यटन, मेटमणि चौधरी सहरी विकास, शेरबहादुर कुँवर श्रम र हीरा केसीलाई स्वास्थ्य राज्यमन्त्री बनाउन उसले प्रधानमन्त्रीलाई सिफारिस गरेको थियो। तर, १८ दिन बित्दा पनि कार्यान्वयन नभएपछि नेपाल रुष्ट छन्। मन्त्री हेरफेर नहुँदा उनी पार्टीभित्र दोहोरो चेपुवामा परेका छन्। एकातिर आफूलाई नहटाउन मन्त्रीहरूको धम्की छ। अर्कोतिर पार्टीको निर्णय कार्यान्वयन गराउनुपर्ने दबाब छ। प्रधानमन्त्री देउवाबाट ग्रीन सिग्नल पाएपछि नेपालले बिहीबार बिहान पार्टी सचिवालयको बैठक बोलाए। बैठकमा मन्त्री हेरफेर गर्ने निर्णय कार्यान्वयनको एक मात्र एजेन्डामा छलफल भयो। बैठकपछि प्रवक्ता जगन्नाथ खतिवडाले ठोकुवा गरे अब दिन होइन, केही घण्टामा मन्त्रिपरिषद् हेरफेर हुन्छ। धेरैको अनुमान थियो, साँझसम्म मन्त्रिपरिषद् हेरफेर हुन्छ। तर, भएन। किन त ? प्रवक्ता खतिवडा भन्छन्, आज त भएन। तर, अब ढिलो हुन्न। पार्टीको बैठकपछि नेपाल प्रधानमन्त्री भेट्न बालुवाटार पुगेका थिए। प्रवक्ता खतिवडाका अनुसार त्यस क्रममा देउवाले दिउँसो गरौंला नि भन्ने जवाफ नेपाललाई दिए। नेपालपछि माओवादी अध्यक्ष पुष्पकमल दाहाल (प्रचण्ड)ले प्रधानमन्त्रीसँग भेट गरे। नेपाल त्यसपछि फेरि बालुवाटार पुगे। देउवाले साँझसम्म गरौंला भन्ने जवाफ फर्काए। तर, साँझ पनि प्रधानमन्त्रीले मन्त्रिपरिषद् हेरफेर नगरेपछि एकीकृत समाजवादीका नेताहरूले असन्तुष्टि जनाएका छन्। दाहालसँगको भेटपछि प्रधानमन्त्री पछि हटेको हुन सक्ने अनुमान एकीकृत समाजवादी नेताले गरेका छन्। यसअघि देउवाले बजेट पारित भएपछि मन्त्रिपरिषद् हेरफेर गर्ने आश्वासन नेपाललाई दिएका थिए। प्रतिनिधिसभाबाट बजेट पारित भइसकेपछि नेपालले प्रधानमन्त्रीमाथि दबाब बढाएका हुन्। तर, देउवा सकारात्मक बनेनन्। एकीकृत समाजवादीका मन्त्रीहरूले राष्ट्रियसभाबाट पनि बजेट पारित नहुँदासम्म पर्खिदिन प्रधानमन्त्रीसँग आग्रह गरेको बालुवाटार स्रोतले बतायो। मन्त्री हेरफेर गर्ने हुँदा कांग्रेसभित्र छलफल हुन्थ्यो। अहिले नहोला। रामचन्द्र पौडेल, नेता, कांग्रेस जेठ २२ गते नै नाम सार्वजनिक भएपछि बधाई खाइसकेको भन्दै मन्त्रीमा प्रस्तावित नेताहरूले पार्टीको निर्णय तत्काल कार्यान्वयन हुनुपर्ने दबाब बढाएका छन्। कांग्रेसका एक उच्च नेताले भने, मन्त्री फेर्दा सबै पार्टीमा लहरो तान्दा पहरो गर्जिन्छको स्थिति आउने सम्भावना छ। गठबन्धनकै केही नेताको सहमतिमा प्रधानमन्त्री रोकिनुभएको हो। अब १२ दिनमा मन्त्रिपरिषद् हेरफेर हुन्छ। माओवादी केन्द्र अध्यक्ष प्रचण्ड तत्काल मन्त्रिपरिषद हेरफेरको पक्षमा छैनन्। एकीकृत समाजवादीका मन्त्री हेरफेर भए त्यसको प्रत्यक्ष दबाब आफूमाथि पर्ने बुझाइ दाहालमा छ। माओवादीमा अर्थमन्त्री जनार्दन शर्मा तत्कालै परिवर्तन गर्नुपर्ने दबाब छ। दाहाल भने मन्त्री शर्मा हटाउने मुडमा छैनन्। मन्त्री शर्माले बजेट निर्माणको मध्यराति अनधिकृत व्यक्तिलाई मन्त्रालयमा प्रवेश गराएर करका दर तलमाथि गर्न लगाएका थिए। त्यससम्बन्धी खुलासा अन्नपूर्ण पोस्ट्ले गरेको थियो। तर, आफूलाई तत्काल नहटाउन मन्त्री शर्माले प्रचण्डमाथि दबाब बढाएको माओवादी स्रोतले बताउँछ। जसकारण प्रचण्डले अर्थमन्त्री हटाउने भन्ने कुरा झुटो भएको भाषण गर्नुपरेको नेताहरू बताउँछन्। तर, माओवादीभित्र पनि कि अर्थमन्त्रीलाई हटाउनुपर्ने, नभए संसदीय छानबिन समिति गठन गर्नुपर्ने दबाब छ। अर्थमन्त्रीका विषयमा उठेको प्रश्न व्यक्तिको विषय होइन, पार्टीको हो, माओवादीका एक नेता भन्छन्, यसबारे अध्यक्षले निर्णय गर्नै पर्ने अवस्था छ। अर्थमन्त्रीका विषयमा अध्यक्ष प्रचण्डले हुन्छ, गर्नुपर्छ भन्ने मात्रै जवाफ दिने गरेको नेताहरू बताउँछन्। पार्टीले मन्त्री फेर्ने निर्णय गरेपछि एकीकृत समाजवादीका मन्त्रीहरू प्रधानमन्त्री देउवादेखि माओवादी केन्द्र अध्यक्ष प्रचण्डलाई गुहार्न थालेका छन्। पर्यटनमन्त्री आलेले बुधबार मात्रै प्रचण्डसँग भेट गरी पार्टीले मन्त्री फेरे १३ जना सांसदसहित विद्रोह गर्ने बताएका थिए। आलेले यसअघि पनि प्रचण्डलाई भेटेर आफूहरूलाई मन्त्रीबाट नहटाउनका लागि नेपालसँग कुराकानी गरिदिन आग्रह गरेका थिए। आलेले मन्त्रीबाट हटाइए पार्टी फुटाउने चेतावनी प्रधानमन्त्री देउवालाई पनि दिएको उच्च स्रोत बताउँछ। एकीकृत समाजवादीका चारै जना मन्त्रीले बुधबार नेपाललाई भेटेर आफूहरूलाई नहटाउन दबाब दिए। मन्त्री झाँक्रीले त नेपालको अपमान हुने गरी धारणा राखेकी थिइन्। झाँक्रीले राम्रो काम गर्दागर्दै पनि मलाई हटाउने हो भने मेरा लागि पार्टी अध्यक्ष मरेतुल्य हो, भनेर आक्रोश पोखेकी थिइन्। नेपालको निवासमा भएको उक्त भेटघाटमा मन्त्रीहरूले मर्यादा नाघेर भनाइ राखेको स्रोत बताउँछन्। पदका लागि यत्रो रडाको मच्चाउने हो भने एमालेबाट हामीले विद्रोह गर्नुको के अर्थ रह्यो र ? एकीकृत समाजवादीका एक नेता भन्छन्, यो त अति नै भयो। ढिलोचाँडो पार्टीको निर्णय कार्यान्वयन हुन्छ। एकीकृत समाजवादीले ६ महिनाका लागि भन्दै असोज २२ गते ५ जना मन्त्री बनाएको थियो। तर, ८ महिनापछि मन्त्री परिवर्तन खोज्दा पनि पार्टीमा रडाको मच्चिएको छ। पार्टीले मन्त्रीबाट हटाउन सिफारिस गरेपछि पद जोगाउन सक्रिय पर्यटनमन्त्री आले महासचिव वेदुराम भुसालविरुद्ध खनिएका थिए। विश्वरुपा मन्दिर पुनर्निर्माणको शिलान्यास कार्यक्रममा जेठ २४ गते आलेले भुसाललाई अपमानजनक शब्द प्रयोग गरेका हुन्। आलेका स्वकीय सचिव हेमन्त रेग्मीले भुसालविरुद्ध सामाजिक सञ्जालमा आलोचना गरे। कमरेड बेदुराम भुसालजी कमरेड प्रेमबहादुर आले ४ पटक जनताको बीचमा निर्वाचनमा होमिएर पटकपटक जनताबाट अनुमोदन भएको नेता हो। न कि तपाईंजस्तो कोठे राजनीति गरेर पद हत्याउने मान्छे होइन, रेग्मीले फेसबुकमा लेखेका थिए। मन्त्री हेरफेरकै विषयले जनता समाजवादी पार्टी (जसपा) विभाजनको संघारमा छ। बहालवाला मन्त्रीहरूलाई फिर्ता बोलाएर नयाँ मन्त्री पठाउनुपर्ने दबाब पार्टीमा तीव्र छ। जसपाले चार मन्त्रालय पाएको छ। तर, अध्यक्ष उपेन्द्र यादव तत्काल मन्त्री हेरफेरको पक्षमा छैनन्। मन्त्री फिर्ता नबोलाए पार्टी फुटाउनेसम्मको दबाब यादवलाई दिइएको नेताहरू बताउँछन। केही नेताले त अध्यक्ष यादवसँग पार्टीमा बस्न नसक्ने भन्दै अध्यादेश जारी गरेर भए पनि राजनीतिक दल विभाजन को सहज व्यवस्था गरिदिन प्रधानमन्त्री देउवासँग आग्रह गरिसकेका छन्। पार्टीले ६ महिनाका लागि मन्त्री पठाएको तर ८ महिना बित्दा पनि हेरफेर नगरेको आरोप यादवमाथि छ। यादवले संसदीय दल र कार्यकारिणी समिति बैठकमा पनि ६ महिनापछि नयाँ मन्त्री पठाउने हो भनेर आश्वासन दिएका थिए। जसपा नेता मोहम्मद इस्तिहाक राई भने तत्काल मन्त्री हेरफेर गर्ने विषयमा जानकारी नभएको बताउँछन्। चर्चा चल्नु ठूलो कुरा भएन, नेता राई भन्छन्, गठबन्धनभित्रका दलकै अर्को पार्टीले हेरफेरको चर्चा चलाउँदा जसपामा पनि चर्चा चलेको छ। जसपामा मन्त्रीका आकांक्षी धेरै भएकाले व्यवस्थापन गर्न यादवलाई चुनौती छ। जसपाबाट संघीय मामिला तथा सामान्य प्रशासनमन्त्री राजेन्द्रप्रसाद श्रेष्ठ, भौतिक पूर्वाधार तथा यातायातमन्त्री रेणुकुमारी यादव, वन तथा वातावरणमन्त्री रामसहायप्रसाद यादव र कृषि तथा पशुपन्छी विकासमन्त्री महिन्द्र राय यादव छन्। जसपाका एक नेताका अनुसार महेन्द्रराय यादवबाहेक अरूलाई फिर्ता बोलाएर इस्तियाक राई, प्रदीप यादव र प्रमोद साहलाई सरकारमा पठाउन यादवमाथि दबाब छ। जसपामा लफडाका कारण प्रधानमन्त्री देउवा महन्थ ठाकुर नेतृत्वको लोसपालाई पनि सरकारमा सहभागी गराउने गृहकार्यमा लागेका छन्। बालुवाटार स्रोतका अनुसार ठाकुरलगायत नेताहरूसँग बाक्लो कुराकानी भइरहेको छ। त्यसैकारण सत्ता गठबन्धनले संसद्मा विचाराधीन नागरिकता विधेयकलाई निष्कर्षमा पुर्याउने निर्णय बुधबार गरेको थियो। लोसपाले सरकारमा सहभागिताका लागि नागरिकता विधेयक पारित हुनुपर्ने शर्त अघि सारेको छ। सत्ताको नेतृत्व गरिरहेको कांग्रेसमा पनि भित्रभित्रै मन्त्री हेरफेरको माग छ। महामन्त्री गगन थापाले पार्टीका मन्त्रीहरूको परफर्मेन्स राम्रो नभएको भन्दै सार्वजनिक कार्यक्रममै मन्त्री हेरफेरको माग गरेका थिए। हल्लै गरेर भए पनि अरू पार्टीका मन्त्रीहरूले काम गरेर देखाएको भन्दै कांग्रेसका मन्त्रीहरू फेर्नुपर्ने दबाब प्रधानमन्त्रीमाथि छ। प्रधानमन्त्री देउवा पनि महिला बालबालिकामन्त्री उमा रेग्मी र उद्योगमन्त्री दिलेन्द्र बडुसँग सन्तुष्ट नरहेको बालुवाटार स्रोतले बतायो। मन्त्रालयअन्तर्गतका राजनीतिक नियुक्तिका कारण रेग्मी विवादमा छिन् भने स्थानीय तह निर्वाचनमा जिल्लामा पार्टीलाई निल गरेको भन्दै बडुको आलोचना भइरहेको छ। वरिष्ठ नेता रामचन्द्र पौडेल कांग्रेसबाट मन्त्री हेरफेरका विषयमा केही कुरो नभएको बताउँछन्। बुधबार सत्ता गठबन्धनको बैठकमा पनि मन्त्री हेरफेरको विषय माधव नेपालजीले मात्र निकाल्नुभयो। अरू पार्टीबाट हेरफेरको कुरा आएको छ जस्तो लाग्दैन, नेता पौडेल भन्छन्, कांग्रेसभित्र हेरफेर गर्ने हुँदा छलफल हुन्थ्यो। अहिले हेरफेर नहोला। मन्त्रिपरिषद् हेरफेर गर्दा गृह मन्त्रालय माओवादीलाई दिएर अर्थ मन्त्रालय कांग्रेसको भागमा पार्न कांग्रेसका केही नेताहरूले प्रधानमन्त्रीलाई सुझाव दिएको स्रोत बताउँछ।"
सरकारलाई डा शेखर कोइरालाको सुझाव : जनतालाई महंगीबाट बचाउन पेट्रोलियम कर हटाऊ,"काठमाडौं : नेपाली कांग्रेसका नेता डा शेखर कोइरालाले पेट्रोलियम पदार्थमा लगाएको कर हटाउन सुझाव दिएका छन्। जनतालाई महंगीको चपेटाबाट बचाउन पेट्रोलियम पदार्थको मूल्यमा लगाइएको झण्डै २७ रुपैयाँ कर हटाउन सरकारसँग माग गरेका हुन् । कांग्रेसकै उद्योग, वाणिज्य तथा आपुर्ती मन्त्री दिलेन्द्र प्रसाद बडूले पेट्रोलियम पदार्थको मूल्य बढेर नै आएकाले घटाउन नसकिने बताइरहेका बेला उनले कर हटाउन सुझाव दिएका हुन्। सरकारले पेट्रोलियम पदार्थको मूल्य बढाएकोमा चौतर्फी विरोध भइरहँदा बडुले स्वचालित मूल्यको आधारमा मूल्य निर्धारण भएको बताउँदै आएका छन्। बडुले संसदमा यसअघि नै पेट्रोलियम पदार्थमा प्रतिलिटर १० रुपैयाँ कर बापतको छुट दिइसकेको र अहिले पनि निगम घाटामा नै रहेकाले तत्काल मूल्य घटाउन नसकिने बताएका थिए। डा कोइरालाले अन्तर्राष्ट्रिय बजारमा मूल्य नघट्दासम्म कर नलिने निर्णय गरोस् भन्ने अपेक्षा राखेका छन्। उनले पुर्वाधार कर, सडक मर्मत कर र प्रज्ञापन शुल्क हटाउनुपर्ने धारणा राखेका हुन्। शुक्रबार फेसबुकमार्फत कोइरालाले भनेका छन्, जनतालाई महंगीको चपेटाबाट बचाउन र आर्थिक गतिविधि गतिशिल बनाई राख्न सरकारले पेट्रोलियम पदार्थको मुल्यमा लाग्ने पुर्वाधार कर रु १०, सडक मर्मत कर रु ४ र भन्सार र प्रज्ञापन शुल्क रु २५२३ को आधा रु १२६२ गरी जम्मा २६६२ रुपैयाँ प्रति लिटर अन्तर्राष्ट्रिय बजारमा मूल्य नघट्दा सम्म नलिने निर्णय गरोस्। सांसदहरुले स्वचालित मूल्यवृद्धि भनेपनि १५१५ दिनमा घटबढ हुनुपर्नेमा साप्ताहिक रुपमा भएको भन्दै आपत्ति जनाएका छन्। आइतबार राति १२ बजेदेखि लागू हुने गरी नेपा आयल निगमले पेट्रोलियम पदार्थको मूल्य बढाएको हो। मूल्यवृद्धिअनुसार पेट्रोल प्रतिलिटर १९९ र डिजेलमट्टितेलको मूल्य प्रतिलिटर १९२ रुपैयाँ पुगेको छ। निगमले पेट्रोलको साविकको खुद्रा बिक्री मूल्यमा २१ रुपैयाँले वृद्धि गरी प्रतिलिटर १९९ रुपैयाँ तथा डिजेल र मट्टितेलको साविकको खुद्रा बिक्री मूल्यमा २७ ले वृद्धि गरी प्रतिलिटर १९२ रुपैयाँ कायम गरिएको जनाएको छ। त्यस्तै हवाई इन्धन (आन्तरिक) तर्फ १९ ले वृद्धि गरी प्रतिलिटर १८५ र हवाई इन्धन (बाह्य) तर्फ अमेरिकी डलर सयले वृद्धि गरी प्रतिकिलो लिटर अमेरिकी डलर १,६४५ कायम गरिएको जनाएको छ। अन्य समयको तुलनामा यसपटकको मूल्यवृद्धि उच्च छ। अब सार्क राष्ट्रका मुलुकहरूको तुलनामा नेपाल सबैभन्दा बढी मूल्यमा पेट्रोलियम पदार्थ बिक्री गर्ने मुलुक बनेको छ। नेपाली महँगो मूल्यमा खरिद गर्न बाध्य नागरिक बनेका छन्।"
देशका ९२८ मध्ये ६८१ पुस्तकालय बन्द,"काठमाडौं : देशभरका ६८१ पुस्तकालय बन्द भएको पाइएको छ। विस १९७४ देखि हालसम्म खुलेका ९२८ पुस्तकालयमध्ये राम्रोसँग सञ्चालन भइरहेका पुस्तकालयको संख्या जम्मा २२७ मात्रै रहेका छन्। केही भने जेनतेन चलिरहेका पाइएको छ। रिड नेपाल र शान्ति भोलुन्टियर एसोसिएसनको सहकार्यमा शिक्षा मन्त्रालयले गरेको सर्भेले यस्तो देखाएको छ। सर्भेको विस्तृत रिपोर्ट आगामी असार १५ र १६ गते हुने सार्वजनिक तथा सामुदायिक पुस्तकालयहरुको दोस्रो राष्ट्रिय सम्मेलनमा सार्वजनिक गरिने शिक्षा मन्त्रालयका उपसचिव यादवचन्द्र निरौलाले जानकारी दिए। उनले देशभरका पुस्तकालयहरुलाई ६० बढी प्रश्नहरु सोधेर सर्भे गरिएको जानकारी दिए। दोस्रो राष्ट्रिय सम्मेलनबारे जानकारी दिन आयोजित पत्रकार सम्मेलनमा उपसचिव निरौलालले हाल: नेपालमा पूर्ण सरकारी अनुदानमा चलेका सार्वजनिक पुस्तकालयहरु नगन्य रहेपनि सरकारले ७५३ वटै स्थानीय तहमा सार्वजनिक पुस्तकालय खोल्ने तयारी गरिरहेको जानकारी दिए। निरौलाका अनुसार सरकारले ९८ पुस्तकालयलाई १ देखि १० लाख अनुदान दिएको छ। त्यस्तै पत्रकार सम्मेलनमा बोल्दै रिड नेपालका भोलाकुमार श्रेष्ठले नेपालमा स्थायी स्रोत बिनै लहैलहैमा पुस्तकालय खोलिनाले धेरै पुस्तकालयहरु लमोसमय सञ्चालन हुन नसकेको बताए। रिड नेपालले हालः नेपालका ४३ जिल्लाका ६९ ठाउँमा पुस्तकालयहरु सञ्चालन गरेको साथै, ती सबै दीगो विकासका कार्यक्रमसँग जोडिएकाले निर्वाध सञ्चालन भइरहेका श्रेष्ठले स्पष्ट पारे। रिड नेपालले सञ्चालन गरेका पुस्तकालय समुदाय र दीगो विकाससँग जोडियो, श्रेष्ठले भने, हामीले दीगो विकासका लागि हरेकलाई १० लाख बिउ पुँजी दियौं। समुदायमा आधारित भएर सञ्चालन गर्दा पुस्तकालयलाई निरन्तरता दिन सहज हुने गरेको उनले अनुभव सुनाए। रिड नेपालका पुस्तकालयले बालक, युवा र वृद्ध सबैलाई जोड्ने काम गरेको श्रेष्ठको भनाइ थियो। त्यस्तै शान्ति भोलुन्टियर एसोसिएसनका विनोद गुरुङले सरकारले सार्वजनिक पुस्तकालयको संख्या बढाउनुपर्नेमा जोड दिए। पुस्तकालय सर्वसाधरण जनताको विश्वविद्यालय भएको भन्दै हरेक स्थानीय तहमा पुस्तकालय खोलिनुपर्ने उनको भनाइ थियो। रिड नेपालका चिज कुमार श्रेष्ठले सरकारले अनुदानले चलेका पुस्तकालयहरु दीगो विकासका योजना र समुदायको स्वामित्व नहुँदा भटाभट बन्द भइरहे पनि रिड नेपालले ३१ वर्ष अघि देखि सुरु गरेका पुस्तकालयहरु अझैसम्म मज्जाले सञ्चालन भइरहेका बताए।"
सान्जेन हाइड्रोपावरले आयोजना प्रभावितका लागि आइपीयो निष्कासन गर्ने,"रसुवा : सान्जेन हाइड्रोपावर कम्पनीले आयोजना प्रभावितका लागि आइपीयो निष्कासन गर्ने भएको छ। नेपाल धितोपत्र बोर्डले निष्कासन अनुमति दिएसँगै कम्पनीले आयोजना प्रभावित स्थानीयका लागि आइपीयो बिक्री गर्न लागेको हो। जिल्लाबासीका लागि सान्जेनले ३६ लाख ५० हजार कित्ता सेयर निष्कासन गर्ने छ। यसमा बिक्री प्रबन्धकको काम नागरिक लगानी कोषले गर्नेछ। विश्वव्यापी फैलिएको कोरोना भाइरस (कोभिड१९) को कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको आमाछोदिङ्मो५, चिलिमेमा १४८ मेगावट क्षमताको माथिल्लो सान्जेन र ४२५ मेगावटको सान्जेन जलविद्युत् आयोजना निमाण गरिरहेको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
वीरगन्ज महानगरले ल्यायो ३ अर्बभन्दा बढीको बजेट,"वीरगन्ज : वीरगन्ज महानगरपालिकाले भौतिक पूर्वाधार र सामाजिक विकासलाई प्राथमिकतामा राखेर अगामी आथिर्क वर्षका लागि साढे ३ अर्ब ३३ करोड रुपैयाँ भन्दा बढीको नीति कार्यक्रम तथा बजेट सार्वजनिक गरेको छ। मधेस प्रदेशको एक मात्र महानगर वीरगन्ज महानगरपालिकाको शुक्रबार आयोजित ११ औं नगरसभामा उपप्रमुख एंव राजश्व परामर्श समितिका संयोजक इम्तियाज आालमले अगामी आथिर्क वर्ष २०७९०७० का लागि ३ अर्ब ३३ करोड ६३ लाख २६ हजार रुपैयाँको बजेट सार्वजनिक गरेका हुन्। महानगरले आगामी आर्थिक वर्षका लागि चालु आर्थिक वर्ष २०७८७९ को भन्दा २१ करोड ७६ लाख ११ हजार रुपैयाँ कमको बजेट ल्याएको हो। शुक्रबारको नगरसभामा उपप्रमुख आलमले सर्वाजनिक गरेको विनियोजित बजेट मध्य चालु खर्चतर्फ २ अर्ब ६ करोड ९८ लाख ५० हजार अर्थात ६२०४ प्रतिशत रकम विनियोजन गरिएको छ। पुँजीगत खर्चतर्फ भने १ अर्ब २६ करोड ६४ लाख ७५ हजार रुपैयाँ अर्थात ३७९६ प्रतिशत खर्च हुने अनुमान महानगरको छ। बजेटमा सबैभन्दाबढी पूर्वाधार विकास क्षेत्रमा १ अर्ब १९ करोड ९३ लाख रकम विनियोजन गरिएको छ। सामाजिक विकास क्षेत्रमा भने ९९ करोड ३५ लाख ७९ हजार रुपैयाँ छुट्याइएको छ। महानगरपालिकाको सेवा प्रवाह र संगठन सुदृढिकरण सम्बन्धी कार्यक्रमका लागि ९३ करोड ५३ लाख २१ हजार, शिक्षा, युवा तथा खेलकुद सम्बन्धी कार्यक्रमका लागि ६६ करोड ३८ लाख ३५ हजार रुपैयाँ विनियोजित गरिएको छ। स्वास्थ्यतर्फ १५ करोड २० लाख ३० हजार, महानगरपालिकाको आर्थिक विकासतर्फ १० करोड ४२ लाख ९० हजार, महानगरको सरसफाइ व्यवस्थापनतर्फ ८ करोड ९१ लाख रुपैयाँ, कृषितर्फ ३ करोड २६ लाख ९० हजार र वन तथा वातावरण र विपद व्यवस्थापनतर्फ ५ करोड ९९ लाख रुपैयाँ खर्च हुने अनुमान महानगरको छ। यस्तै महानगरपालिकाको सूचना प्रविधी र सन्चार सम्बन्धी कार्यक्रमका लागि १ करोड ५ लाख ९५ हजार रुपैयाँ छुट्याएको छ। आगामी आर्थिक वर्षका लागि अनुमान गरिएको खर्च व्यवहोर्ने श्रोतहरु मध्ये महानगरको आन्तरिक आय तथा राजश्वबाट ९५ करोड, संघीय सरकारबाट प्राप्त हुने सशर्त अनुदानबाट १ अर्ब ७० करोड, ६२ लाख, मधेस प्रदेश सरकारबाट प्राप्त हुने सशर्त अनुदानबाट ७ करोड ९८ लाख, एशीयाली विकास बैंकबाट १२ करोड ६१ लाख, सडक बोर्डबाट २ करोड, जिल्ला समन्वय समितिबाट ९६ लाख र युनिसेफबाट २५ लाख रुपैयाँ जुटाइने महानगरपालिकाले जनाएको छ। किसानले बिद्युत नि:शुल्क पाउने, चक्रपथ बनाउने, वीरगन्जलाई शैक्षिक हब बनाइने महानगरको आगामी आर्थिक वर्षको नीति कार्यक्रम तथा बजेटमा किसानको सिँचाई मिटरको सम्पूर्ण विद्युत महशुल महानगरपालिकाले तिर्ने उल्लेख छ। यस्तै महिनामा बढीमा ३० युनिटसम्म बिजुली खपत गर्ने उपभोक्ताको महशुल पनि महानगरपालिकाले नै तिर्ने वार्षिक नीति कार्यक्रम तथा बजेटमा उल्लेख गरिएको छ। नगरसभामा वार्षिक नीति तथा कार्यक्रम प्रस्तुत गर्दै नगरप्रमुख राजेशमान सिंहले सुशासनलाइ सेवा प्रवाहको मूल मन्त्र बनाएर महानगरपालिकाको कार्यालयमा भ्रष्टचारमा शून्य सहनशीलता अपनाउने, आर्थिक वर्षको अन्त्यमा हतारमा काम गरेर बजेट सक्याउने प्रवृतिलाई अन्त्य गरिने बताए। वीरगन्ज महानगरलाई शैक्षिक हबकोरुपमा विकास गरिने पनि उनले बताए। छोरीहरुलाई शिक्षित र आत्मनिर्भर बनाउन महानगरका ग्रामीण वडाहरुमा कन्या विद्यालय र क्याम्पस स्थापना गरिने मेयर सिंहले बताए। महानगरका ३२ वटै वडाहरुलाइ सडक सन्जालमार्फत जोड्न चक्रपथको निर्माण गरिने कार्यक्रम पनि नीति कार्यक्रम तथा बजेटमा समावेश गरिएको मेयर सिंहले बताए। उनले वीरगन्ज महानगरको एकीकृत शहरी विकास योजना बनाइ त्यहि अनुसार शहरी विकास कार्यलाइ अगाडि बढाइने मेयर सिंहले बताए। वडा नम्बर ३० र ३१ मा रहेको गुठी संस्थानको ६ सय ५० बिगाहा जग्गा भाडामा लिएर पूर्वाधारसहितको औधोगिक क्षेत्र स्थापना गरिने पनि सिंहले बताए। दुइ दशकदेखि बन्द रहेको वीरगन्ज चिनी कारखाना र कृषि औजार कारखाना पुन: सन्चालनका लागि संघ र प्रदेश सरकारसंग पहल गर्ने पनि उनले बताए।"
मोरङको मनमोहन पोलिटेक्निकलाई सीप प्रमाणिकृत स्विकृती,"विराटनगर : मोरङको बुढीगंगा४ हात्तीमुडास्थित मनमोहन प्राविधिक विश्वविद्यालयको आङ्गिक क्याम्पस मनमोहन पोलिटेक्निकले प्रमाणिकृत सीप परिक्षण केन्द्रको अनुमति पाएको छ। केन्द्रीय सीप परिक्षण केन्द्रको स्विकृतीमा मनमोहन पोलिटेक्निकले प्रमाणिकृत सीप परिक्षण केन्द्रको अनुमति प्राप्त गरेको हो। सीप परिक्षण केन्द्रका रुपमा मान्यता पाएपछि बिहिबार मनमोहन पोलिटेक्निकले शिक्षक र कर्मचारीहरुलाई सवलीकरणका निम्त्ति मानव संशाधन विकासबारे अभिमुखीकरण समेत गरेको छ। पर्याप्त भौतिक पूर्वाधार र दक्ष जनशक्ति लगायतका बिशेषताका कारण मनमोहन पोलिटेक्निकले सीप परिक्षण प्रमाणिकरणको अनुमति प्राप्त गरेको कलेजका प्राचार्य इ सुदीप अधिकारीले बताए। मनमोहन प्राविधिक विश्वविद्यालयका सभा सदस्य सत्यनारायण चौधरी सीप परिक्षण अनुमति प्राप्त भएसँगै पोलिटेक्निकको ख्याती झन बढेर गएको बताउँछन्। सीप परिक्षण गर्ने स्विकृती प्रदान गरेर केन्द्रीय परिक्षण केन्द्र र प्रदेश १ सरकारले गुन लगाएको उनको भनाई छ। शुक्रबार प्रमाणिकृत सीप परीक्षण सबलीकरणका निम्त्ति प्रदेश १ सामाजिक विकास मन्त्रालयका शिक्षा अधिकृत गोपालप्रसाद दाहाल, सिटिईभिटीका प्रदेश १ निर्देशक शिवप्रसाद दाहा र सीप विज्ञ सिपी तिम्सिनालगायतले पोलिटेक्निकका कर्मचारी र शिक्षकहरुलाई अभिमुखिकरण गराएका थिए। प्रदेश १ मा भने मोरङको मनमोहन पोलिटेक्निकसँगै इलामको रत्नवान्तवा र भोजपुरको सुम्निमा केन्द्रले समेत सीप परीक्षण गरी प्रमाणीकरणको स्विकृति प्राप्त गरेका छन्।"
हैजा रोकथाम गर्न काठमाडौं प्रशासनले खानेपानीको अनुगमन गर्ने,"काठमाडौं : हैजा महामारी तथा रोग नियन्त्रणका लागि काठमाडौं प्रशासनले काठमाडौंमा वितरण हुने जार, बोतल तथा ट्यांकर व्यवसायीहरुको वितरित पानीको गुणस्तरको संयुक्त अनुगमन गर्ने भएको छ। काठमाडौंमा प्रमुख जिल्ला अधिकारी गोविन्दप्रसाद रिजालको अध्यक्षतामा बसेको बैठकले खाद्य अनुगमन तथा गुणस्तर नियन्त्रण विभाग, जिल्ला प्रशासन कार्यालय तथा सुरक्षा निकायहरुको संयुक्त टोलीले निरन्तर अनुगमन गर्ने निर्णय गरेको हो। काठमाडौंमा वितरण हुने जार, बोतल तथा ट्यांकर व्यवसायीहरुको वितरित पानीको गुणस्तर अनुगमन गर्न खाद्य अनुगमन तथा गुणस्तर नियन्त्रण विभाग, जिल्ला प्रशासन कार्यालय तथा सुरक्षा निकायहरुको संयुक्त टोलीले निरन्तर अनुगमन गरिने निर्णय गरेको छ। यस्तै हैजा रोकथामको लागि विभीन्न मिडियाहरु जस्तै टेलिभिजन, रेडियोहरुको मार्फतबाट समुदायमा यस रोग नियन्त्रण गर्नका लागि स्वास्थ्य सम्वन्धी सन्देशहरु प्रवाह गर्ने निर्णय गरेको छ। काठमाडौं उपत्यका खानेपानी लिमिटेडबाट खानेपानीको गुणस्तर सुधार गर्न हाल वितरित पानीमा क्लोरिनको मात्रा वृद्धि गर्ने, जोखिम क्षेत्रमा पानीको नमुना संकलन तथा परिक्षण गर्ने, उपभोक्तामा जनचेतना फैलाउने भएको छ। खानेपानी सरसफाई डिभिजन कार्यालयबाट सम्बन्धित उपभोक्ता समितिहरुलाई सचेत गराउने तथा पानीमा क्लोरिनेशन गर्न अभिमुखीकरण कार्यक्रम संचालन गर्ने निर्णय गरेको छ।"
आइपीओ निष्कासन रोक्न माग गर्दै ज्ञापनपत्र,"रसुवा : सान्जेन हाइड्रोपावर कम्पनीका प्रभावित स्थानीयले आइपियो निष्कासन प्रक्रिया रोक्न माग गर्दै ज्ञापनपत्र बुझाएका छन्। यसअघि रसुवागढी हाइड्रोपावर कम्पनीले असार १३ गतेदेखि आइपीयो निष्कासन गर्न अनुमति पाएको थियो। यही अवस्थामा एकैपटक २ कम्पनीले आइपीयो निष्कासन गर्दा आर्थिक अभावका कारण सेयर भर्न नसकिने भन्दै ज्ञापनपत्र बुझाएका हुन्। शुक्रबार सान्जेन जलविद्युत् आयोजना मार्फत कम्पनीलाई ज्ञापनपत्र बुझाइएको स्थानीय फुर्पुसिंगी तामाङले बताए। कोभिडका कारण स्थानीयसँग सेयर खरिद गर्नका लागि रकम छैन, उनले भने, यस्तो अवस्थामा सेयर निष्कासन गर्नु भनेको हामीलाई कम्पनीको सेयरबाट बञ्चित गराउन खोजिएको हो। कोरोना महामारीका कारण सेयर भर्नका लागि स्थानीयसँग रकम नभएको र बैंले पनि ऋण नदिने हुँदा समस्या सिर्जना भएको उनको भनाइ छ। नेपाल धितोपत्र बोर्डले निष्कासन अनुमति दिएसँगै कम्पनीले आयोजना प्रभावित स्थानीयका लागि आइपीयो बिक्री गर्न लागेको छ। दुवै कम्पनीले एउटै समयमा सेयर निष्कासन गर्नु भनेको स्थानीयलाई यो जलविद्युत कम्पनीको सेयरबाट बञ्चित गराउन खोजिएको हो, ज्ञापनपत्रमा भनिएको छ। जिल्लाबासीका लागि सान्जेनले ३६ लाख ५० हजार कित्ता सेयर निष्कासन गर्ने छ। यसमा बिक्री प्रबन्धकको काम नागरिक लगानी कोषले गर्नेछ। विश्वव्यापी फैलिएको कोरोना भाइरस (कोभिड१९) को कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको आमाछोदिङ्मो५, चिलिमेमा १४८ मेगावट क्षमताको माथिल्लो सान्जेन र ४२५ मेगावटको सान्जेन जलविद्युत् आयोजना निमाण गरिरहेको छ।"
सिद्धार्थनगरले ल्यायो १ अर्ब ३४ करोडको बजेट,"भैरहवा : रुपन्देहीको सिद्धार्थनगर नगरपालिका(भैरहवा) ले आगामी आर्थिक वर्षमा २०७९८० को प्रस्तावित आय व्यय विवरण एवम नीति तथा कार्यक्रम सार्वजनिक गरेको छ। आर्थिक वर्ष २०७९८० मा संघ र प्रदेश सरकारबाट प्राप्त वित्तीय समानीकरण, सशर्त अनुदान, राजस्व बाँडफाँट, समपूरक अनुदान, विशेष अनुदान, दातृ निकायबाट प्राप्त रकम, राजस्व बाँडफाँडबाट प्राप्त हुने रकम, आन्तरिक आयबाट समेतबाट गरी १ अर्ब ३४ करोड ५४ लाख ३५ हजार बजेट ल्याईएको सिद्धार्थनगर नगरपालिकाको उपप्रमुख उमा अधिकारीले बताईन्। आर्थिक वर्ष २०७९८० को अनुमानित आय व्यय सार्वजनिक गर्दै नगरपालिकाकी उप प्रमुख उमा अधिकारीले बजेट तथा कार्यक्रमका मुख्य उद्देश्यहरु मानव विकासलाई केन्द्रमा राखी नगरको दैनिक सेवा प्रवाहलाई नागरिकमैत्री बनाउने, वातावरण संरक्षण र पूर्वाधार दीगोपना हुने गरी निर्माण गर्ने, विकासका संवाहकको समुचित परिचालनद्वारा आर्थिक विकास, सन्तुलित र समावेशी विकासमा टेवा पुर्याउने रहेको बताइन। नगरपालिकाले बहुवर्षीय तथा क्रमागतमा रहेका योजनाहरुलाई सम्पन्न गर्ने र दिगो एवं वातावरणमैत्री हुने गरी आधारभूत शहरी पूर्वाधार निर्माणका कार्यक्रमलाई प्राथमिकता दिने बताएको छ। यसै गरि आधारभूत स्वास्थ्य सुविधा, शैक्षिक विकास र समावेशी विकासमा टेवा पुर्याउने कार्यक्रम संचालन गरिनेछ। कृषि, पर्यटन, सहकारी जस्ता आर्थिक विकासका क्षेत्रमा जोड दिइ रोजगारी सिर्जना र आयआर्जन वृद्धिमा प्रत्यक्ष योगदान पुयाउने कार्यक्रम सञ्चालन गरिने अधिकारीले बताइन। नगरको सौन्दर्यीकरण, सरसफाइ, वातावरणीय संरक्षण तथा पर्यावरणीय प्रवर्द्धन कार्यमा जोड दिईनेछ। संस्थागत विकास र सुशासन प्रवर्द्धनमा जोड दिई नागरिकमैत्री सेवा प्रवाह गरिने गरी बजेट बिनियोजन गरिएको अधिकारीको दावी छ । नगरपालिकाले जेष्ठ नागरिक आश्रय मिलन केन्द्र स्थापना गर्न १० लाख र सडक मानवमुक्त नगर बनाउन ३ लाख बजेट बिनियोजन गरिएको छ। यस्तै छाडा चौपाया ब्यवस्थापन गर्न कान्जी हाउस निर्माणका लागि १ करोड बिनियोजन गरिएको छ। बोटानिकल गार्डेनको डिपिआर निर्माणको लागि २० लाख र निर्माणाधिन नगरपालिकाको लागि ५ करोड ८० लाख बिनियोजन गरिएको छ। यस्तै नगरपालिकाले पशुपन्छी विकासतर्फ गाई भैसिको स्वच्छ दुध उत्पादन, चापाकटर वितरण, विभिन्न खोप सेवा, कृत्रिम गर्भाधानका लागि सामग्री तथा तरल नाइट्रोजन खरीद तथा ढुवानी, घाँसको बिउँ वितरण, नश्ल सुधारका लागि बोका वितरण, भकारो सुधार, गोठ सुधार, रोग नियन्त्रण तथा बाख्रापालन तालिम, माछाको भुरा तथा दाना वितरण, मिनरल तथा भिटामिन वितरण कार्यक्रम र कुकुर बन्ध्याकरणका लागि एकमुष्ठ ४६ लाख ७५ हजार रुपैयाँ विनियोजन गरेको छ। नगरपालिकाले शुक्रबार सार्वजनिक गरेको नीति तथा कार्यक्रममा नगरम मेयर सामूहिक बिवाह कार्यक्रम गरी फजुल खर्च नियन्त्रण गर्ने जनाएको छ। नगर प्रमुख इश्तियाक अहमद खानले नगरपालिकाले बिकास निर्माण काममा साना टुक्रे योजनालाइ निरुत्साहित गरि ठूला र देखिने खालका योजना सन्चालन गर्ने नीति लिएको जनाए। नगरलाई क्लिन सिटि, ग्रीन सिटि र वातावरण मैत्रीको रुपमा विकास गरिने नीति तथा कार्यक्रममा समावेश गरिएको उनले बताए। सिद्धार्थनगरलाई सधै हराभरा तथा वातावरणीय सन्तुलन राख्न नगर क्षेत्र भित्र रहेका सार्वजनिक स्थलहरुमा वृक्षारोपण कार्यक्रमलाई अभियानकै रुपमा संचालन गरिने नीति तथा कार्यक्रममा उल्लेख छ।"
प्रचण्डले प्रधानमन्त्रीलाई प्रभाव पारेर पार्टीको निर्णय कार्यान्वयन हुन दिएनन् : मेटमणि,"काठमाडौं : नेकपा एकीकृत समाजवादी पार्टीका पोलिटब्युरो सदस्य मेटमणि चौधरीले मन्त्रीमण्डल परीवर्तन नगर्न माओवादी केन्द्रका अध्यक्ष पुष्पकमल दाहाल प्रचण्डले प्रधानमन्त्री शेरबहादुर देउवालाई दबाव दिएको बताएका छन्। सांसदसमेत रहेका चौधरीले प्रचण्डले प्रधानमन्त्री शेरबहादुर देउवालाई दबाब दिएर मन्त्री फेर्ने आफूहरुको निर्णय कार्यान्वयन गर्न नदिएको बताएका हुन्। उनले भने, आज हामी गठबन्धनमा छौं। मन्त्री परीवर्तनको निर्णय २२ गते भयो। २२ दिनसम्म पनि रेस्पोन्स नगर्ने कुरा लोकतान्त्रीक पद्यतीमा सुहाउने विषय होइन। की त समाजबादी पार्टी चाहिन्न भन्नुपर्यो नत्र निर्णय कार्यान्वयन हुनुपर्यो। चौधरीले भने, प्रधानमन्त्रीलाई प्रभाव पार्ने काम प्रचण्ड ज्यूले गर्नुभयो। माओवादीभित्र पनि प्रेसर छ। हाम्रो निर्णयलाई प्रचण्ड ज्यूले प्रभाव पार्नुभएको हो। उनले पार्टीले गरेको निर्णय कार्यान्वयन गर्ने जिम्मा प्रधानमन्त्रीको रहेको बताए।"
श्रीमानले गरे श्रीमतीको हत्या,सन्धिखर्क : अर्घाखाँचीको मालारानी गाउँपालिका२ डाडाकटेरीमा श्रीमानले श्रीमतीको हत्या गरेका छन्। शुक्रबार दिउँसो साढे २ बजे मालारानी२ डाडाकटेरीका २७ वर्षीय कमल भुसालले गम्छाले घाँटी कसेर श्रीमती २७ वर्षीया सरु भट्टराई भुसालको हत्या गरेको जिल्ला प्रहरी कार्यालय अर्घाखाँचीका प्रहरी निरिक्षक अर्जुन पौडेलले बताए। दुईजना घरबाट नजिकैको जंगलमा घाँस दाउरा लिन भनी संगै गएको र आफूले कम्मरमा बाँधेको गम्छाले श्रीमतीको घाँटी कसेर मारी नजिकैको खोल्सीमा स्याउलाले ढाकेर 'श्रीमतीको हत्या गरे' भन्दै इलाका प्रहरी कार्यालय आत्मसमर्पण गरेका थिए। प्रहरी निरीक्षक पौडेलले भने घटनास्थलमा प्रहरी पुगिसकेको र घटनाका बारेमा अनुसन्धान भइरहेको बताए।
भैरहवा पुगेर गृहमन्त्रीले भने : आर्थिक संकटको मिलेर सामना गरौं,"भैरहवा : नेपाल उद्योग बाणिज्य महासंघ लुम्बिनी प्रदेशको चौथो प्रदेश सभा शुक्रबार भैरहवामा सम्पन्न भएको छ। लुम्बिनी प्रदेशमा रहेका १२ जिल्लाका ३७ वटा जिल्ला तथा नगर बाणिज्य संघहरु १ सय ३१ एसोसिएट गरी करिब ३ सय जनाको सहभागीता रहेको कार्यक्रममा बोल्ने अधिकांश वक्ताहरुले आर्थिक समस्या र सरकारको असहयोगको विषय उठान गरेका थिए। सभामा बोल्ने उद्योगी व्यवसायीहरुले अहिले देशमा देखिएको आर्थिक समस्या ईतिहासकै सबैभन्दा ठूलो समस्या भएको बताए। नेपाल उद्योग वाणिज्य महासंघका केन्द्रीय अध्यक्ष शेखर गोल्छाले अहिले आर्थिक गतिविधि सुस्त रहेको जिकिर गर्दै यस्तो अवस्थामा ८ प्रतिशत विकास वृद्धि दर राखेर आएको बजेट निजि क्षेत्रले विश्वास गर्न नसकेको बताए। उनले बैंकिङ्ग क्षेत्रमा देखिएको तरलताको कारण बहुपक्षिय समस्या निम्त्याएको बताए। सरकारद्वारा एकै प्रकृतिको उद्योगमा अलग अलग करको दर कायम गरेको, कच्चा पदार्थमा अन्तःशुल्क असुल गरेको लगायतको आरोप लगाउँदै सरकारले आर्थिक अवश्था सुधारको पक्षमा लाग्न आग्रह गरेका थिए। कार्यक्रममा बोल्दै उद्योग बाणिज्य महासंघ लुम्बिनी प्रदेशका अध्यक्ष कृष्णप्रसाद शर्माले प्रदेश भित्र रहेका उद्योगी ब्यवसायीलाई जिम्मेवार र उत्तरदायीत्व सहितको व्यवसाय गर्न उत्प्रेरित गरिने बताए। उनले प्रदेशलाई आर्थिक, सांस्कृतिकरुपमा समुन्नत बनाउन ब्यवसायी तत्पर रहेको र यस अभियानलाई सफल पार्न केन्द्र, प्रदेश र स्थानीय सरकार र निजि क्षेत्रबीच हातेमालो आवश्यक रहेको औल्याए।भालाई सम्बोधन गर्दै गृहमन्त्री बालकृष्ण खाँणले अहिलेको अर्थतन्त्रको गम्भिर अवस्था पार लगाउन सबै हातेमालो गरेर अगाडी बढ्नु पर्ने बताए। संकटको समयमा उद्योगी व्यवसायीहरुले पनि सरकारलाई सहयोग गर्नु पर्ने उनले जिकिर गरे। सरकार र यसका निकायहरु संचालनका लागि रकमको आवश्यकता पर्ने र उक्त रकम राजश्व जस्ता श्रोतबाट आउने भएकोले अहिलेको जटिल अवस्थामा सरकारलाई सहयोग गर्न उनले व्यवसायीहरुलाई आग्रह गरे।"
१२ कक्षा उत्तीर्ण गरेपछि विवाह गर्नेलाई पुरस्कार,नुवाकोट : नुवाकोटको पश्चिमी भेगमा रहेको म्यागङ गाउँपालिकाले छोरीहरुलाई उच्च शिक्षा अध्ययन नै नगराई विवाह गराईदिने प्रवृत्तिलाई निरुत्साहित गर्न महत्वपूर्ण निर्णय गरेको छ। गाउँपालिकाको पूर्ण कार्यपालिका बैठकले गाउँपालिकाभित्रका छोरीलाई २० वर्ष उमेर पूरागरि कम्तीमा १२ कक्षा उत्तिर्ण गराई विवाह गराउने परिवारलाई सम्मान र नगद पुरस्कार दिने निर्णय गरेको छ। यस्तो गर्ने परिवारलाई सम्मान तथा बधाइसहित प्रोत्साहन स्वरुप नगद १० हजार रुपैयाँ उपलब्ध गराउने निर्णय गरेको गाउँपालिका कार्यालयले जनाएको छ। गाउँपालिकाको उक्त निर्णयले पालिकाको मानव विकास सूचकांकमा समेत उल्लेख्य सुधार आउने र छोरीहरुलाई उच्च शिक्षा अध्ययन गराउन अभिभावकहरु उत्प्रेरित हुने गाउँपालिकाको विश्वास रहेको म्यागङ गाउँपालिकाका अध्यक्ष आशाबहादुर तामाङले बताए। उनका अनुसार यसबाट अभिभावकहरुमा छोरीलाई पूर्ण शिक्षा दिनुका साथै छोरीहरु आफैं सचेत हुनेसमेत लक्ष्य लिइएको छ। म्यागङ अधिकांश तामाङ समुदायको बसोबास रहेको गाउँपालिका हो।
कुकुरलाई बन्ध्याकरण गरी रेबिजविरुद्धको भ्याक्सिन,काठमाडौं : महोत्तरीको मटिहानी नगरपालिकाभित्रका एक सय कुकुरलाई बान्ध्याकरण गरी रेबिजविरुद्धको भ्याक्सिन लगाइएको छ। मटिहानी नगरपालिकाको आर्थिक र द जान गुडअल इन्स्टिच्युटको प्राविधिक सहयोगमा कुकुरलाई बान्ध्याकरण गरी रेबिजविरुद्धको भ्याक्सिन लगाइएको हो। कुकर बाझोपन कार्यक्रमअन्तर्गत नगरपालिकाका विभिन्न गाउँबाट सामुदायिक कुकुरहरुलाई पिक भ्यानमा ल्याए बान्ध्याकरण गरी रेबिजविरुद्धको भ्याक्सिन लगाइएको मटिहानी नगरपालिका मेयर हरिप्रसाद मण्डलले जनाए। महोत्तरीसहित तराईका बीस जिल्ला रेबिजको उच्च जोखिममा रहेको छ।
जितपुरसिमराका तत्कालीन प्रशासकीय अधिकृतविरुद्ध एक करोड २० लाख बढीको भ्रष्टाचार मुद्दा,"काठमाडौं : अख्तियार दुरुपयोग अनुसन्धान आयोगले बाराको जितपुरसिमरा उपमहानगरपालिकाका तत्कालीन प्रशासकीय अधिकृत शिवराज सेढाईँविरुद्ध विशेष अदालतमा भ्रष्टारचार मुद्दा दायर गरेको छ। सेढाईँले बलगंगा खोलाबाट खोलाजन्य पदार्थ उत्पनन्, संकलन तथा बिक्री गर्नेगरी न्यु पाथिभरा सप्लायर्ससँग सम्झौता गर्दा एक करोड २० लाख २८ हजार ९० रुपैयाँ भ्रष्टाचार गरेको आयोगको ठहर छ। आयोगले भ्रष्टाचार निवारण ऐन २०५९ को दफा ७(क) बमोजिमको कसुर भएकाले सेढाईँलाई सोही ऐनको दफा ३ को उपदफा (१)को देहाय (झ) बमोजिम कैद सजाय हुन मागदाबी गरिएको छ। त्यस्तै पाथिभरा सप्लार्यसका प्रोपाइटर मिराकुमारी श्रेष्ठलाई सोही रकमको मूल्य अभिवृद्धि करबापत आउने ४६ लाख ४४ हजार ५१० रुपैयाँसहित एक करोड ६६ लाख ७२ हजार ६ सय रुपैयाँ कायम गरी सोही ऐनको दफा ८(४) बमोजिम सजाय र उक्त बिगो दफाबमोजिम जफत हुन मागदाबी गरिएको छ।"
एमाले निकट अनेरास्ववियूद्वारा विराटनगरस्थित नेपाल आयल निगम घेराउ,"विराटनगर : एमाले निकट विद्यार्थी संगठन अनेरास्ववियू मोरङले पेट्रोलियम पदार्थलगायतका अत्यावश्यक वस्तुमा गरिएको मूल्यवृद्धि विरुद्ध आन्दोलन थालेका छन्। पेट्रोलियम पदार्थ र इन्धनको मूल्य बढाएर सरकारले नागरिकलाई समस्यामा पारेको भन्दै विद्यार्थी संगठनले शुक्रबार नेपाल आयल निगमको विराटनगरस्थित प्रादेशिक कार्यालय घेराउ गरेका हुन्। मूल्यवृद्धि फिर्ता लिनुपर्ने मागसहित हाल उनीहरुले सरकार र आयल निगमका अधिकारीविरुद्ध नाराबाजी र प्रर्दशन गरिरहेका छन्। निगम परिसरमा हाल नेपाल प्रहरी र सशस्त्र प्रहरीको टोली परिचालन गरिएको छ। २०७९ असार ५ गते रातिको १२ बजेदेखि लागू हुने गरी नेपाल आयल निगमले पेट्रोलमा २१, डिजेल तथा मट्टितेलमा २७, आन्तरिक हवाई इन्धनमा १९ र बाह्य हवाई इन्धनमा १०० अमेरिकी डलरले मूल्यवृद्धि गरेको छ। साविकको खुद्रा मूल्यमा गरिएको वृद्धि पश्चात हाल पेट्रोल १९९, डिजेल तथा मट्टितेल १९२ र आन्तरिक हवाई इन्धन १८५ रुपैयाँ प्रतिलिटरका दरले बिक्री भईरहेको छ। निगमले एलपी ग्यासको मूल्य भने यथावत नै राखेको छ। तर, पेट्रोलियम पदार्थमा गरिएको मूल्यवृद्धिको प्रभाव अन्य क्षेत्रमा समेत परेकाले आम नागरिकको दैनिकी कष्टकर बन्दै गएको विद्यार्थी नेताहरुले बताएका छन्। मूल्यवृद्धिका कारण दैनिक घरायसी सामाग्रीहरु समेत महङ्गो हुँदै गएकाले हाल घरपरिवार पाल्न पनि हम्मेहम्मे परेको उनीहरुको गुनासो छ। अनेरास्ववियू मोरङले बिहीबारपनि विराटनगरको ट्राफिक चौकमा खिर पकाएर सरकार र आयल निगमविरुद्ध प्रर्दशन गरेका थिए। जहिल्यै घाटामा रहने गरेको निगमलाई रोडमा पकाएको खिर बिक्री गरेर चन्दा संकलन गरिदिन साङ्केतिक प्रर्दशन गरिएको संगठनले जनाएको छ।"
बर्थिङ सेन्टरमा सुत्केरी हुनेलाई पाँच हजार भत्ता,"कावासोती : नवलपरासी (बर्दघाटसुस्तापूर्व)को गैँडाकोटमा रहेका सरकारी स्वास्थ्य संस्था तथा बर्थिङ सेन्टरमा सुत्केरी हुनेलाई रु पाँच हजार सुत्केरी भत्ता दिइने भएको छ। गैँडाकोट नगरपालिकाले आर्थिक वर्ष २०७९८० को साउन महिनादेखि नै लागू हुनेगरी भत्ताको व्यवस्था गर्न लागेको हो। नगर उपप्रमुख शान्ति कोइरालाले सरकारी स्वास्थ्य संस्थामा सुत्केरी हुने नगरवासी महिलाका लागि भत्ताको व्यवस्था गर्ने गरी नीति तथा कार्यक्रम प्रस्तुत गरे। बिहीबार नगरसभामा प्रस्तुत नीति तथा कार्यक्रम कार्यान्वयनका लागि कार्यविधि तयार गरी भत्ता उपलब्ध गराइने गैँडाकोट नगरका स्वास्थ्य शाखा प्रमुख झलकराज पौडेलले जानकारी दिए। त्यस्तै नगरपालिकाले आमा घर कार्यक्रमलाई विशेष प्राथमिकतामा राखेको छ। विशेषगरी गैँडाकोट ३ र १८ का गर्भवतीको सुविधाको लागि सुत्केरी हुने मितिभन्दा एकहप्ता पहिलेदेखि नै आमालाई त्यस्तो घरमा बस्ने व्यवस्था गरिने, सुत्केरी भएपछि पनि बस्न दिइने र पोषिलो खाना उपलब्ध गराइने उनले बताए। उपप्रमुख कोइरालाले प्रस्तुत गरेको नीति तथा कार्यक्रममा सुत्केरी आमाः पोषिलो खाना कार्यक्रमलाई प्रभावकारी बनाउनाका साथै गर्भवती तथा सुत्केरीको स्वास्थ्य सेवामा पहुँच पुर्याउन प्रत्येक स्वास्थ्य संस्थाबाट गर्भवती र उत्तरप्रसूति सेवा प्रदान गरिने बताइएको छ। गर्भवतीको सुविधाको लागि नगरपालिकाको वडा नं ३ र १८ स्थित नगर अस्पतालमा आमा घर सञ्चालन गरी सेवा दिइने उल्लेख गरिएको छ। सबैलाई स्वास्थ्य बीमा, सबल स्वास्थ्य प्रणाली, हरेक घरमा खानेपानीका धारा, जनस्वास्थ्यमा लगानी भन्ने नीति लिइएको छ। उनले नेपाल सरकारको सबै जनतालाई निःशुल्क खोप लगाउने कार्यक्रम रहेकोले सबै प्रकारका खोप कार्यक्रमलाई नगरले प्राथमिकताका साथ अगाडि बढाउँदै पूर्ण खोप सुनिश्चित नगरपालिका घोषणा गरिने बताए। कोभिड१९ लगायत महामारी तथा अन्य सङ्क्रामक रोग न्युनीकरण कार्यक्रमलाई उच्च प्राथमिकता दिँदै यसको रोकथाम, नियन्त्रण, पूर्वतयारी र प्रतिकार्यको व्यवस्था गर्दै नगरपालिकाभित्र जीवन बचाउने औषधि, औषधिजन्य सामग्री तथा सुरक्षा सामग्रीको सहज आपूर्ति वा भण्डारणको व्यवस्था गरी जनतालाई सुरक्षित राखिने पनि उपप्रमुख कोइरालाले उल्लेख गरे। नगर अस्पतालाई प्रादेशिक अस्पतालको रुपमा स्तरोन्नति गर्न प्रदेश सरकारसँग आवश्यक समन्वय गरी गैँडाकोट स्वास्थ्यचौकीलाई नगर अस्पतालको रुपमा स्तरोन्नतिका लागि पहल गर्ने र वडा नं १६ मा रहेको अमरापुरी स्वास्थ्यचौकीलाई स्तरोन्नति पहल गरिने उनको भनाइ थियो। स्वास्थ्य बीमा कार्यक्रमलाई प्रभावकारी बनाउन गैँडाकोट स्वास्थ्यचौकीबाट बीमा सिफारिस कार्यक्रम अगाडि बढाउन पहल गरिने र नगर अस्पतालबाट प्रदान भइरहेको बाहिरङ्ग सेवा निःशुल्क गरी नगर अस्पतालमा टेलिमेडिसिन सेवा स्थापना गरिने, गर्भ परीक्षणमा लाग्ने शुल्क निःशुल्क गर्दै पायक पर्ने स्थानमा बर्थिङ सेन्टर सञ्चालन गरिने र नेपाल सरकारबाट तोकिएका सम्पूर्ण औषधि निःशुल्क वितरण गर्ने व्यवस्थालाई व्यवहारमा लागू गरिने नीति तथा कार्यक्रममा उल्लेख छ। रासस"
लुम्बिनी र कर्णालीमा मनसुन प्रवेश,"काठमाडौं : यस वर्षको मनसुन थप दुई प्रदेशमा प्रवेश गरेको छ। जल तथा मौसम विज्ञान विभागले एक विशेष बुलेटिन निकालेर लुम्बिनी र कर्णाली प्रदेशसम्म मनसुन प्रवेश गरेको जनाएको छ। नेपालको प्रदेश नं १ मा गत जेठ २२ र मधेस प्रदेश, बागमती र गण्डकी प्रदेशमा जेठ २६ गते मनसुन प्रणाली आगमन भएको थियो। यससँगै मनसुन प्रवेश भएको प्रदेश छवटा पुगेको छ। देशका बाँकी रहेको भूभागमा केही दिनभित्रमा मनसुन प्रणाली प्रवेश हुने सम्भावना रहेको विभागले जनाएको छ। यस वर्षको मनसुन सरदर मितिभन्दा अगाडि नै नेपालको पूर्वी भूभागमा प्रवेश गरेको थियो। नेपालमा मनसुन भित्रिने सरदर मिति जुन १३ हो। यसै सन्दर्भमा यस वर्षको मनसुनी प्रणालीलाई मौसम पूर्वानुमान महाशाखाले निरन्तर अनुगमन गरिरहेको छ र सोहीअनुसार नियमितरूपमा अद्यावधिक गर्दै जाने बताइएको छ।"
बर्दियामा किसानमैत्री कृषि पुस्तकालय सञ्चालनमा,"गुलरिया : किसानको विषयगत ज्ञान वृद्धि गर्दै भोगिरहेका तत्कालीन कृषि समस्याको समाधानसहित प्रविधिमा सुचनाको पहुँच पुर्याउन बर्दियामा किसानमैत्री कृषक पुस्तकालय तथा ज्ञान कक्ष सञ्चालनमा ल्याइएको छ। जिल्लाका किसानहरुको क्षमता बढाउन प्राविधिक पुस्तकहरु, उपयोगी कृषि सामाग्री लगायत अडियो, भिडियो तथा कल सेन्टर मार्फत कृषि ज्ञान सम्बन्धी सेवा प्रवाह गर्दै कृषि जैविक विविधताको प्रवर्द्धन गर्न पुस्तकालय स्थापना गरिएको हो। नेपाल सरकारको अवधारणा अनुसार बर्दियामा कृषि कार्यालयले कृषक पुस्तकालय तथा ज्ञानकक्ष सञ्चालनमा ल्याएको लुम्विनी प्रदेश एकीकृत कृषि तथा पशुपंक्षी विकास मन्त्रालयका सचिव यामनारायण देवकोटाले बताए। 'पुस्तकालय मार्फत किसानहरुलाई कृषि परामर्श सेवा प्रदान गर्छौं। सरकारले केन्द्र लगायत विभिन्न जिल्लामा पुस्तकालय मार्फत सेवा दिंदै आएको छ। बर्दियामा दिइने सेवा पृथक छ। पुस्तकालयमा पुस्तक पढ्न मात्र नभइ श्रब्य, दृश्य सामाग्रीमार्फत कृषिका विभिन्न आयामका बारेमा जानकारी लिन सकिन्छ', देवकोटाले प्रष्ट्याए। प्रविधि अवलोकन गर्दै पुस्तकहरु मार्फत ज्ञान लिन सकिने उनले बताए। 'हामीले केन्द्र मार्फत निशुल्क सेवा दिन्छौं। किसानले फोनका माध्यमबाट पनि कृषि सम्वन्धी जानकारी लिन सक्छन्', किसानहरुलाई केन्द्रमा आएर सेवा लिन उनले आग्रह गर्दै उनले भने, 'केन्द्र विस्तारका लागि प्रदेश सरकारले थप सहयोग गर्छ। जिल्लामा सञ्चालित पुस्तकालय मार्फत जिल्लाका सबै कृषकहरुले सेवा लिन पाउँछन्। केन्द्र मार्फत दिईएको सेवाले किसानहरुको ज्ञानबृद्धि हुँदै उत्पादनमा समेत परिवर्तन ल्याउने अनुमान हामीले गरेका छौं।' बर्दियाको कुल २ लाख २ हजार ५ सय हेक्टर क्षेत्रफल मध्ये ७५ हजार हेक्टर जमिन कृषि योग्य छ। खेती योग्य जमिनमध्ये ६० हजार १ सय हेक्टर क्षेत्रफलमा खेती हुने गरेको एकीकृत कृषि तथा पशुपंक्षी विकास कार्यालयका वरिष्ठ कृषि विकास अधिकृत विनोद घिमिरेले बताए। पुस्तकालयमा कृषि, पशुपंक्षी, मत्स्य, विषय लगायत सम्पूर्ण बाली तथा पशु बिशेष ज्ञान मूलक पुस्तक तथा सामाग्रीहरु राखिएका छन्। कृषिसँग सम्वन्धीत प्रविधिहरु झल्कने गरी उपकरण र सामाग्रीहरु पनि रहेको उनले प्रष्ट्याए। विभिन्न निकायहरुसँग समन्वय गरी आगामी दिनमा प्रविधिमूलक पुस्तकहरु थप्ने तयारी हाम्रो छ। विषयसँग सम्वन्धित कार्यालय तथा निकायहरु र कृषि बिज्ञहरुलाई टेलिफोन सम्पर्कको माध्यमबाट कृषकको समस्या समाधान गर्ने कल सेन्टरको लक्ष्य छ। फोन मार्फत कृषकहरुले बाली तथा वस्तु विषेश कार्यालयहरुमा सिधै सम्पर्क राख्न सक्छन्। कार्यालयसँग सम्पर्क राख्ने वा सम्पर्क नम्बर उपलब्ध गराउने कृषकलाई बल्क एसएमएस सेवा दिइँदै आएको छ। कृषि प्रविधि, रोगकिरा, जलवायु तथा मौसम सम्बन्धी जानकारी पठाई पुस्तकालय मार्फत किसानलाई सुचित पार्दै कृषि प्रविधिको ज्ञान बढाउने लक्ष्य कार्यालयको रहेको घिमिरेले बताए। पुस्तकालय पशु सेवा फाँटको भवनभित्र सञ्चालनमा छ।"
दृष्टिबन्धकबाट ऋण दिएका दुई जना साहु पक्राउ,परासी : दृष्टिबन्धकबाट स्थानीयलाई ऋण दिएका नवलपरासीका दुई जना साहुलाई प्रहरीले पक्राउ गरेको छ। आफूले लिएको ऋणको मिटरब्याज सरह ब्याज लिएर उठीबास बनाएको भन्दै नवलपरासीको प्रतापपुर र सुस्ता गाउँपालिकाबाट पुगेका ४० बढी ऋणीहरुले विगत ८ दिनदेखि काठमाण्डौंमा आन्दोलन गर्दै आएका छन्। मिटरब्याजीविरुद्ध भन्दै काठमाण्डौंमा आन्दोलन हुन थालेपछि गृहमन्त्रालयले जिल्लामा निगरानी बढाउन प्रहरी प्रशासनलाई निर्देशन दिएको थियो। पक्राउ पर्नेमा ऋणीहरुलाई ऋण दिएका नवलपरासी प्रतापपुर गाउँपालिका बेलाटारीका सुनिल बाँनिया र जगदिश बाँनिया छन्। जिल्लाका केही स्थानीयलाई ऋण दिएका दुई जना साहुलाई गएराति पक्राउ गरिएको जिल्ला प्रहरी कार्यालयका उपरीक्षक(एसपी) ऋषिराम कँडेलले बताए। अहिले अनुसन्धानका लागि नियन्त्रणमा लिएका हौं। ऋणबारे वास्तविकता केहो बुझेर प्रकृया अघि बढाइने छ। एसपी कँडेलले भने। ऋणीहरुले तोकिएको ऋणभन्दा बढी बुझाएको रकम फिर्ता हुनुपर्ने र रकम दिन नसकेर साहुले लिएको जग्गा फिर्ता हुनुपर्ने माग राखेका छन्। उनीहरुले आफूले लिएको रकमको सात गुना बढी तिरिसक्दा पनि अझै बाँकी रहेको भन्दै भएको जग्गा पनि हड्पन खोजेपछि आन्दोलन गर्नुपरेको बताएका छन्। यता साहुहरुले भने मालपोत कार्यालयबाट राजश्व दिएर दुष्टिबन्धकबाट ऋण दिएको र सावाँ दिए ब्याज छाडिदिने बताएका छन्। कानुनी प्रकृया पूरा गरेर लिइएको ऋणीको जग्गासमेत साँवा पाए फिर्ता गर्ने साहुहरुको भनाई छ।
सय ग्राम सुनसहित पक्राउ,काठमाडौं : ओमनबाट नेपाल आउँदै गरेको जहाजमा अवैधरुपमा एक सय ग्राम सुन ल्याएको भन्दै प्रहरीले एक जनालाई पक्राउ गरेको छ। सलाम एयरवेजको उडान ४२७ मार्फत ओमनबाट त्रिभुवन अन्तर्राष्ट्रिय विमानस्थलमा अवतरण गरेका यात्रु र उनीहरूले सनसिल्क सेम्पुको डब्बाभित्र सेम्पु (झोल)सँगै मिसाई १०० ग्राम सुन लुकाइ छिपाइ अवैधरुपमा ल्याएको खुलेको हो। त्रिभुवन विमानस्थल भन्सार कार्यालयले चेकजाँच गर्ने क्रममा सिराहाका निरन्जन कुमार सिंहले १०० ग्राम सुन लुकाइ छिपाइ अवैधरूपमा ल्याउँदै गरेको भन्दै सुनसहित ती यात्रुलाई भन्सार कार्यालयले नियन्त्रणमा लिई थप अनुसन्धान कार्य अगाडि बढाएको छ।
पूर्वका भारतसँगका सीमा सिल,"झापा : नेपालभारत सीमा आज बिहानदेखि ७२ घण्टाका लागि सिल गरिएको छ। आइतबार हुने दार्जिलिङको प्रशासनिक निकाय गोर्खाल्यान्ड टेरिटोरियल एड्मिनिस्ट्रेसन (जिटिए) चुनावलाई लक्षित गरी आज बिहानैदेखि सीमामा सिल गरिएको प्रमुख जिल्ला अधिकारी छविलाल रिजालले बताए। उनले भारतीय पक्षले गरेको पत्राचारपछि पश्चिम बङ्गालसँग सीमा जोडिएको इलामको पशुपतिनगर र झापाको काँकरभिट्टा तथा भद्रपुर नाका सिल गरिएको बताए। उनका अनुसार शुक्रबार बिहान ६ बजेदेखि सिल गरिएको नाका सोमबार बिहान ६ बजे खोलिनेछ। विशेषगरी, बिरामी, असहाय र अशक्तलाई नाका वारपार गर्नुपर्ने परेमा दुवैतिरका सुरक्षा निकायको समन्वयमा गरिने उनको भनाइ छ। दार्जिलिङसँगै मिरिक, खरसाङ र सिलिगुडी क्षेत्रमा समेत जिटिएको चुनाव हुने जनाइएको छ। रासस"
विज एयरले भैरहवा अन्तर्राष्ट्रिय विमानस्थलबाट उडान भर्ने,"काठमाडौं : नेपालको दोश्रो ठूलो अन्तर्राष्ट्रिय विमानस्थल गौतम बुद्ध अन्तर्राष्ट्रिय विमानस्थल भैरहवाबाट आउँदो सेप्टेम्बरमा विज एयरले पनि अन्तर्राष्ट्रिय उडान भर्ने भएको छ। हङ्गेरीबाट विश्वका विभिन्न देशमा उडान गरिरहेको अल्ट्रा लो कस्ट एस वायुसेवाले भैरहवाबाट यूएईको आबुधाबी उडान भर्ने तयारी गरेको बताइएको छ। गत जेठ २ गतेदेखि औपचारिकरुपमा सञ्चालनमा आएको गौतम बुद्ध अन्तर्राष्ट्रिय विमानस्थलबाट पछिल्लो समय नियमित उडान भर्नका लागि विभिन्न अन्तर्राष्ट्रिय वायुसेवा प्रदायक कम्पनी लागिपरेका छन्। यसै क्रममा भैरहवामा विज एयरले एयरबसको ३२१ निओ सिरीजको जहाज सञ्चालनमा ल्याउने योजना बनाएको छ। विजको १९० सिट क्षमताको उक्त जहाज नेपालमै पहिलोपटक उडान गर्न लागेको हो। उक्त जहाज एयरबस कम्पनीले उत्पादन गरेको पछिल्लो संस्करणको जहाजमध्ये एक रहेको बताइएको छ। विज एयरको मिडिल इस्टमा एसिया हब अबुधाबीमा रहेको र आफूहरु एयर बस ३२१ नियो सिरिजको जहाजमार्फत उडान सेवा दिने तयारीमा रहेको वायुसेवाको नेपालका लागि आधिकारिक जीएसए सोसाइटी इन्टरनेशनल ट्राभलका अध्यक्ष रवीचन्द्र सिंहले बताए। उनले भने, हाम्रो देशको आधारभूत विकल्प भनेको पर्यटन हो, धार्मिक पर्यटन प्रवद्र्धनलाई लक्षित गरी सेवा विस्तारमा लाग्ने हाम्रो सोच छ। रासस"
मेसिनले हात छिनाइदिएपछि जुट मिल्सका कामदारको मृत्यु,"विराटनगर : विराटनगर महानगरपालिका१७ रानीमा रहेको रघुपति जुट मिल्सको मेसिनले हात छिनाइदिएपछि शुक्रबार राति एक जना कामदारको मृत्यु भएको छ । मोरङ प्रहरीका प्रवक्ता डीएसपी दीपक श्रेष्ठका अनुसार मिल्सका मजदुर विराटनगर१४ का ४२ वर्षीय राजो कामतको राति ९ः३० बजेतिर मृत्यु भएको हो । जुटको फोहोर सफा गर्ने क्रममा चालु अवस्थामा रहेको मेसिनले कामतले काटेर बायाँ हात छिनाइदिएको श्रेष्ठले बताए । मेसिनले बायाँ हातको कुमदेखि तलको भाग काटेर छिनाइदिएपछि अत्यधिक रक्तश्राव भएको थियो । फोहोर सफा गर्ने क्रममा मेसिनमा हात अड्किएछ । चालु अवस्थामा रहेको त्यही मेसिनले काटेर कुमदेखि तलको भाग छिनाइदिएको पाइयो, उनले भने, मेसिन बन्द गरी तत्काल उद्धार गरेर घाइतेलाई उपचारका लागि लगिए पनि बचाउन सकिएन । अस्पताल पुर्याएपछि चिकित्सकले मृत घोषित गरेका हुन् । कामतलाई सुरुमा कोसी अस्पताल लगियो । त्यहाँबाट थप उपचारका लागि विराट नर्सिङ होम पुर्याउनसाथ चिकित्सकले मृत घोषित गरेका हुन् । घटनाका बारेमा अनुसन्धान सुरु गरिएको डीएसपी श्रेष्ठले बताए ।"
हजयात्रीलाई गृहमन्त्री खाणले गरे बिदाइ,"काठमाडौं : गृहमन्त्री बालकृष्ण खाणले साउदी अरबको मक्कामदिनामा हजयात्रा गर्न जाने हजयात्रीलाई बिदाइ गरेका छन्। त्रिभुवन अन्तर्राष्ट्रिय विमानस्थलमा गृहमन्त्री खाणले शुक्रबार बिहान ११३ हजयात्रीलाई बिदाइ गरेका हुन्। यस वर्ष हजका लागि नेपाललाई छुट्टयाइएको ५५५ जनाको कोटामध्ये शुक्रबार बिहान अन्तिम टोली हज गर्नका लागि त्यसतर्फ गएको हो। हजयात्रीलाई बिदाइ गर्दै गृहमन्त्री खाणले सरकारले सबै धर्मलाई सम्मान गर्ने बताए। उनले हज गर्न जाने परम्पराले विश्वभरमा नेपालको पहिचान गराउँदै भाइचाराको सम्बन्ध पनि विस्तार हुने बताए। हजयात्रीलाई बिदाइ गर्न नेपाली काङ्ग्रेसका सह महामन्त्री महेन्द्र यादव, नेपाल हज समितिका अध्यक्ष शमशेर मियाँ सहितको उपस्थिति थियो। असार ६ गतेदेखि दैनिक एयर अरेबियाको हवाइजहाजबाट एक टोली हज गर्न गइरहेको थियो। नेपालबाट हजयात्रामा जाने टोलीको साउदीमा जेब्दास्थित महावाणिज्यदूतावासले समन्वयको काम गर्छ। महावाणिज्यदूतावासबाट १० जनाको स्वयमसेवक टोली हजयात्रीको व्यवस्थापनका लागि खटिएको छ। टोलीमा ८ जना डेलिकेट्स् र ३ जना मेडिकल सपोर्ट टीम सहभागी छ। हज यात्रा गरेर प्रत्येक टोली ३४ दिनपछि नेपाल फर्कनेछ। मुस्लिम समुदायको पवित्र तीर्थस्थलको रूपमा रहेको मक्कामदिनामा विश्वभरका लाखौँ मुस्लिम हज गर्न जान्छन्।"
एसपीपी अस्वीकार गर्नु प्रशंसनीय : चीन,"काठमाडौं (अन्नपूर्ण) : अमेरिकाको स्टेट पार्टनरसिप प्रोग्राम (एसपीपी) लाई अस्वीकार गर्ने नेपाल सरकारको निर्णयलाई चीनले प्रशंसनीय कार्य भनेको छ। चीनको विदेश मन्त्रालयका प्रवक्ता वाङ वेनबीनले नियमित पत्रकार सम्मेलनलाई सम्बोधन गर्ने क्रममा बिहीबार नेपालको एसपीपीमा नरहने निर्णयको प्रशंसा गरेका हुन्। पत्रकार सम्मेलनमा चीनको परराष्ट्र मन्त्रालयका प्रवक्ता वाङ वेनबिनले भने, नेपालमा हालै स्टेट पार्टनरसिप प्रोग्राम (एसपीपी) को बारेमा व्यापक विवाद भएको हामीले देखेका छौं। विभिन्न राजनीतिक दलहरू, सरकार, सेना र नेपाली समाजका जनताले एसपीपीलाई इन्डोप्यासिफिक रणनीतिसँग घनिष्ट सम्बन्ध गाँसिएको सैन्य र सुरक्षा पहलका रूपमा हेरेका छन्। उनले अघि भने, उनीहरू यसलाई नेपालको राष्ट्रिय हितविपरीत र लामो समयदेखि रोकिएको गैरकानुनी, सन्तुलित परराष्ट्र नीति एसपीपीको हिस्सा ठान्छन्। नेपालको मन्त्रिपरिषद् बैठकले एसपीपीलाई अगाडि नबढाउने निर्णय गरेको छ।"
ल्याइयो सुन्दरी,"दैलेख : नारायण नगरपालिका९ का पदमबहादुर बुढाथोकी २०२० सालमा नेपाली सेनामा भर्ना भए। तत्कालीन समयमा जिल्लास्थित सेनाको ज्वाला दल गुल्ममा भर्ना भएका बुढाथोकी २०३९ मै रिटायर्ड भइसकेका छन्। उमेरले ७९ वर्ष पुगिसकेका बुढाथोकी बिहीबार खुसी देखिन्थे। कारण थियो, सेनामा कार्यरत रहँदा उनी आफैंले पूजापाठ गरेको अर्गा र सुन्दरीमध्ये सुन्दरी तोप फिर्ता हुनु। उनले २०२८ यता गुमनाम जस्तै बनेको सुन्दरी तोप ५१ वर्षपछि जिल्लामै फिर्ता हुँदा खुसीसँगै अर्गा तोप फिर्ता हुने अपेक्षा व्यक्त गरे। अहिले ल्याइएको सुन्दरी तोप आकारका हिसावले सानो हो, ठूलो तोप अर्गा कहाँ छ ? त्यसको पनि खोजी हुनुपर्छ, उनले भने। नारायण नगरपालिका२ का ७३ वर्षीय लालबहादुर थापाले पनि अर्गा तोप फिर्ता गरिनुपर्ने बताए। जिल्लासँग जोडिएको ऐतिहासिक दुई वटामध्ये एउटा तोप फिर्ता हुनु खुसीको कुरा हो, तर अर्गा तोप गुमनाम हुनु सुखद् पक्ष होइन, उनले भने। अब अर्गा तोपको पर्खाइमा रहेको उनको भनाइ छ। लालबहादुर र पदमजस्तै तोप फिर्ता हुँदा जिल्लाबासी खुसी छन्। जिल्ला सदरमुकामको पुरानो बजारस्थित ऐतिहासिक कोतगढीमा परापूर्वकालदेखि नै सुन्दरी र अर्गा नामका दुईवटा तोपहरू थिए। तत्कालीन समयमा जिल्लामा बडादसैं लगायतका महत्वपूर्ण चार्डपर्वमा तोपको बढाइपछि मात्र पूजाआजा तथा टीका थाप्ने चलन थियो। २०२८ सालमा दैलेखस्थित नेपाली सेनाको ज्वाला दल गुल्म सुर्खेतको मंगलगढी चोकमा सयो। गणसँगै सुर्खेत लगिएका दुईवटा तोपहरू सुन्दरी र अर्गा मध्ये सुन्दरी तोप गत माघ २१ गते फिर्ता ल्याइएको थियो। सेनाको पश्चिम पृतना नेवारे सुर्खेतबाट फिर्ता ल्याईएको सुन्दरी तोप ऐतिहासिक कोतगढीमा पुनर्स्थापना गरिएको हो। अहिले सुन्दरी तोप र ८१ थान गोला कोतगढीमा राखिएको छ। अर्गा तोप भने अझै गुमनाम छ। जिल्लाको ऐतिहासिक एवं पुरातात्विक सम्पत्तिको रुपमा रहेको अर्गा तोप खोजी गरेर फिर्ता ल्याउनुपर्ने स्थानीय सरस्वती श्रेष्ठले बताइन्। एउटा तोप फिर्ता भयो, त्यसमा हामी खुसी छौं, तोपलाई कोतगढीमा खुल्ला आकासमूनी राखिएको छ, सुरक्षाको चुनौती पनि उत्तिकै छ, उनले भनिन्। नारायण नगरका मेयर लोमन शर्माले कार्यविधि निर्माण गरेर कोतगढी र त्यहाँ राखिएको तोपको संरक्षण गर्ने बताए। नेपाल एकीकरणको सिलसिलामा निर्माण गरिएको ऐतिहासिक कोतगढीमा तत्कालीन समयमा निर्माण भएका र लामो समय गुमनाम रहेको तोप पुनर्स्थापना गरिएको मेयर शर्माको भनाइ छ। उनले तोप पुनर्स्थापनाले दैलेखको पर्यटन प्रबद्र्धनमा टेवा पुग्ने बताए। कोतगढीमा राखिएको ऐतिहासिक तोपलाई स्थानीय सरकारले संरक्षण गर्नुपर्ने सेनाको पश्चिम कमाण्ड हेडक्वाटरका सेनापति उपरथी प्रेम शाही बताउँछन्। अर्गा तोप अझैसम्म फेला नपरेको उपरथी शाहीले बताए। सुन्दरीसँगै अर्गा तोप पनि दैलेखबाट ल्याइएको थियो। उक्त तोपको खोजी भइरहेको उपरथीले बताए। उनले ऐतिहासिक तथा पुरातात्विक महत्वका संरचनाहरूको हेरचाह, रेखदेख र संरक्षणमा स्थानीय तहले विशेष चासो राख्नुपर्ने बताए। कालीदत्त गुल्म काँडाचौर ब्यारेकका गुल्मपति सेनानी विनोद चौलागाईंले कोतगढीमा सुन्दरी तोप पुनर्स्थापनासँगै सेनाको मातहतमा रहेको ब्यारेक वनमा झण्डै एक हजार पाँच सय बिरुवा रोपिएको छ। चिउरी, सल्ला, रिट्ठा, लप्सी लगायतका विरुवा रोपण गरिएको सेनानी चौलागाईंले जानकारी दिए।"
"पूर्वमन्त्रीको घरनजिक शंकास्पद वस्तु फेला, सेनाले गर्यो डिस्पोज",विराटनगर : प्रदेश १ का पूर्वआन्तरिक मामिला तथा कानुन मन्त्री हिक्मत कार्कीको घरनजिक शुक्रबार बिहान शंकास्पद वस्तु भेटिएको छ । नेकपा (एमाले)का नेता कार्कीको झापाको गौरादह नगरपालिका३ स्थित घरअगाडि बिहान ५ :३० बजेतिर प्रेसर कुकरमा तार बेरेर बाहिर निकालेको अवस्थामा उक्त शंकास्पद वस्तु फेला परेको प्रहरीले जनाएको छ । प्रहरीका अनुसार घरदेखि ३०४० मिटरको दूरीमा भेटिएको प्रेसर कुकरमा तार राखेर बाहिर निकालिएको छ । शंकास्पद वस्तु फेला परेको नजिकको घर एमाले झापाका अध्यक्ष दीपक कार्की पनि बस्दै आएका थिए । दीपक दाजु र हिक्मत भाइ हुन् । हिक्मतको घर साविकको महारानी झोडामा पनि छ । गौरादह बजारमा रहेको दाजुभाइको सगोलको घरमा भने नक्कली बम होक्स भेटिएको हो । पूर्वमन्त्री कार्कीले घरअगाडि शंकास्पद वस्तु भेटिएपछि प्रहरीलाई जानकारी गराएका थिए। उनले फेसबुकमार्फत पनि शंकास्पद वस्तु भेटिएको भनेर सार्वजनिक गरेका हुन् । बिहान करिब ४ बजेतिर लाइट नबाली आएको एउटा मोटरसाइकलमा चढेका व्यक्तिले उक्त वस्तु छाडेर गएको हुनसक्ने बताइएको छ । प्रदेश १ प्रहरी कार्यालय विराटनगरका प्रवक्ता एसपी नवीनराज राईका अनुसार शंकास्पद वस्तु रहेको जानकारी पाउने बित्तिकै प्रहरी घटनास्थल पुगेको जानकारी दिए। घटनास्थललाई प्रहरीको सुरक्षा घेरामा राखेर शंकास्पद वस्तुलाई निस्क्रिय पार्न नेपाली सेनाको डिस्पोजल टोली टोली बोलाइएको थियो। घटनास्थलमा पुगेको नेपाली सेनाको बम डिस्पोजल टोलीले उक्त कुकरभित्र राखिएको वस्तु बम नभएर होक्स रहेको जनाएको छ। उक्त वस्तु सेनाले डिस्पोज गरिसकेको छ।
रामायण सर्किटको रेल जनकपुरमा,"जनकपुरधाम : करिब ५ सय यात्री बोकेर बिहीबार भारतको रामायण सर्किट रेल जनकपुर आइपुगेको छ। भारत गौरव पर्यटक रेल मा सवार धार्मिक यात्रीलाई जनकपुरवासीले जय सियाराम को नाराले भव्य स्वागत गरे। भारतका विभिन्न प्रान्तबाट यस धार्मिक यात्रामा सहभागी भएर आएका यात्रु पनि भगवान् रामको ससुराली आइपुग्दा निकै उत्साहित थिए। करिब एक घण्टासम्म रेलवे स्टेसन जय सियारामको नाराले गुञ्जायमान भयो। जीवनमा कहिल्यै सोचेको थिइनँ कि एक दिन रामजीको ससुराली घुम्ने अवसर पाउँछु, भारतको हरियाणाबाट धार्मिक यात्रामा निस्केका ५५ वर्षीय श्रीवन्त गर्गले भने, यो माटोलाई प्रणाम छ जसले सीतालाई जन्म दियो। हाम्रो जीवन धन्य भएको छ यहाँ आइपुग्दा। उनी श्रीमती बिना गर्ग र आमालाई लिएर रामायण यात्रामा सहभागी भएका हुन्। दुई देशबीचको सांस्कृतिक सम्बन्धलाई सुदृढ बनाउने उद्देश्यले रामायण यात्राको क्रममा यो रेल जनकपुर आइपुगेको हो। पर्यटनमन्त्री र भारतीय रेलमन्त्रीले मंगलबार दिल्ली रेलवे स्टेसनमा संयुक्त रूपमा हरियो झन्डा देखाई यस रेल उद्घाटन गरेका थिए। १४ वटा डिब्बामा ४ सय ९९ यात्री सवार छन्। प्रतियात्री ६२ हजार भारतीय रुपैयाँ भाडा तय गरिएको ८ हजार किलोमिटर लामो यात्राको क्रममा १८ वटा तीर्थस्थलहरू घुमाइने जनाइएको छ। जनकपुरस्थित रेल्वे प्लेटफर्ममा मधेस प्रदेशका मुख्यमन्त्री लालबाबु राउत, पर्यटनमन्त्री शत्रुधन महतो, जानकी मन्दिरका उत्तराधिकारी महन्थ रामरोशन दास वैष्णवसहित जनकपुरवासीले भारतीय पर्यटकलाई स्वागत गरेका थिए। रेलवे स्टेसनमा प्रदेश सरकारले ठूलो ब्यानर लगाएर भारतीय पर्यटकलाई मामाघरमा स्वागत छ भन्ने सन्देश दिएको थियो। यो धार्मिक यात्राले मधेस प्रदेशको पर्यटन प्रवद्र्धनमा महत्वपूर्ण भूमिका निर्वाह गर्ने विश्वास मधेसका मुख्यमन्त्री लालबाबु राउतले व्यक्त गरे। माता सीता जनकपुरकी मात्र नभई विश्वकै गौरव हुनुहुन्छ। सीताको नगरीलाई विश्वसामु प्रचार गर्न यो धार्मिक यात्राको निकै महत्व हुनेछ, रामायण सर्किट रेलका यात्रीको स्वागत गर्न जनकपुर रेल्वे स्टेसन पुगेका मुख्यमन्त्री राउतले भने, यस यात्रालाई निरन्तरता प्रदान गर्न प्रदेश सरकाले भारत सरकारलाई औपचारिक रूपमै आग्रह गर्नेछ। र, यो यात्रा यस क्षेत्रको समृद्धिको आधार बन्ने मैले विश्वास लिएको छु। धार्मिक पर्यटकलाई जनकपुरका धार्मिक स्थलहरू, प्रसिद्ध मन्दिर, तालतलैया र मिथिला संस्कृतिका झझल्को देखाइने जानकी मन्दिरका उत्तराधिकारी महन्थ रामरोशन दासले बताए। यस पर्यटक रेलको उद्घाटनसँगै आईआरसीटीसी भारत गौरव पर्यटक रेल अन्तर्राष्ट्रिय सीमा पार गरी समग्र रूपमा पर्यटनको प्रवद्र्धन गर्ने पहिलो रेल सेवा बनेको छ। रामायण सर्किटमा सञ्चालन हुने यस रेलले अयोध्या, नन्दिग्राम, सीतामढी, वनारस, प्रयागराज, चित्रकुट, पंचवटी (नासिक), हम्पी, रामेश्वरम र भद्राचलमजस्ता प्रख्यात धार्मिक गन्तव्यका साथै नेपालको जनकपुरमा अवस्थित धार्मिक क्षेत्रहरूलाई पहिलो पटक जोडिएको छ। रेलका प्रत्येक डिब्बामा भारतीय स्मारक, नृत्य, परिकार, पोसाक, पर्व, वनस्पति तथा जीवतन्तु, योग, लोककला जस्ता भारतीय कला, संस्कृति, परम्परा सम्पदालगायतका बहुरूपी झझल्को देखिएको छ। रामायणमा उल्लेख गरिएका अन्य ठाउँलाई धार्मिक पर्यटनसँग जोड्न भारत सरकारले यस रेलको यात्रा आरम्भ गरेको छ। ४ वर्षपूर्व भारतीय प्रधानमन्त्री नेरन्द्र मोदी जनकपुर आउँदा दुई देशबीच रामायण सर्किट सम्झौता भएको थियो।"
"तीन दिन भारी बर्षा हुने, यस्तो छ मौसम पूर्वानुमान","काठमाडौं : मौसम पूर्वानुमान महाशाखाले तीन दिन भारी बर्षा हुने जनाएको छ। शुक्रबार बिहान जारी मौसम बुलेटिनमा प्रदेश १, मधेश प्रदेश, बागमती प्रदेश र गण्डकी प्रदेशमा मनसुनी वायु को सामान्य प्रभाव रहेको छ। पश्चिमी भूभागमा स्थानीय वायु र पश्चिमी वायुको सामान्य प्रभाव र भारतको उत्तर प्रदेश र आसपासमा रहेको न्यून चापीय प्रणालीको समेत नेपालमा प्रभाव रहेको बुलेटिनमा उल्लेख छ। हाल प्रदेश १, बाग्मती प्रदेश, गण्डकी प्रदेशका थोरै स्थानमा र बाँकी प्रदेशका एकदुई स्थानहरुमा वर्षा भइरहेको छ। शुक्रबार दिउँसो प्रदेश १, मधेश प्रदेश, बागमती प्रदेश, गण्डकी प्रदेशमा सामान्यदेखि पूर्ण बदली रही बाँकी भूभागहरूमा आंशिकदेखि सामान्य बदली रहनेछ। महाशाखाका अनुसार प्रदेश १, मधेश प्रदेश, बागमती प्रदेश र गण्डकी प्रदेशका धेरै स्थानहरुमा र बाँकी प्रदेशका केही स्थानहरुमा मेघ गर्जनचट्याङ्गसहित वर्षाको सम्भावना रहेको छ। प्रदेश नं १ र बाग्मती प्रदेश का एकदुई स्थानमा भारी वर्षाको पनि सम्भावना रहेको छ। राती पनि प्रदेश १, बागमती प्रदेश, गण्डकी प्रदेश र लुम्बिनी प्रदेशका धेरै स्थानहरुमा साथै बाँकी प्रदेशका केही स्थानहरूमा मेघ गर्जनचट्याङसहित वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश र लुम्बिनी प्रदेशमा भारी वर्षाको सम्भावना रहेको महाशाखाले जनाएको छ। आगामी २४ घण्टाका लागि जारी बुलेटिनमा भनिएको छ, 'प्रदेश १, बागमती प्रदेश, गण्डकी प्रदेश र लुम्बिनी प्रदेशको पहाडी भूभागमा भूक्षय, पहिरो तथा गेग्रान बहावको जोखिम रहेको साथै नदी नाला तथा खहरे खोलाहरूमा पानीको सतह बढ्न सक्ने तथा दैनिक जन जीवन यातायात क्षेत्र समेत प्रभावित हुन सक्ने भएकोले आवश्यक सतर्कता अपनाउनु हुन सबैमा अनुरोध छ। वर्षा नभएका स्थानहरुमा तापक्रम बढ्न सक्ने हुनाले त्यसबाट हुने असरबाट बच्न आवश्यक सतर्कता अपनाउनु हुन सबैमा अनुरोध छ।' शनिबार प्रदेश १, मधेश प्रदेश, बागमती प्रदेश, गण्डकी प्रदेश र लुम्बिनी प्रदेशका धेरै स्थानहरुमा र बाँकी प्रदेशका केही स्थानहरुमा मेघ गर्जनचट्याङ्गसहित मध्यम वर्षाको सम्भावना रहेको छ। प्रदेश नं १ ,बाग्मती प्रदेश, गण्डकी प्रदेश र लुम्बिनी प्रदेशको एकदुई स्थानमा भारी वर्षाको पनि सम्भावना रहेको महाशाखाको बुलेटिनमा उल्लेख छ। आइतबार देशभर धेरै स्थानहरुमा मेघ गर्जनचट्याङ्गसहित मध्यम वर्षाको सम्भावना रहेको छ। प्रदेश १, गण्डकी प्रदेश र कर्णाली प्रदेशका एकदुई स्थानमा भारी वर्षाको पनि सम्भावना रहेको छ।"
"बिहानैदेखि भारी वर्षा, सतर्कता अपनाउन आग्रह","काठमाडौं : काठमाडौं उपत्यकासहित देशका विभिन्न भूभागमा बिहानैदेखि भारी वर्षा भइरहेको छ । बाढी पूर्वानुमान महाशाखाका अनुसार शुक्रबार बिहान काठमाडौं उपत्यकाको धेरै स्थानमा भारी बर्षा मापन भएको छ । हनुमन्ते, मनोहरा, बागमती र यसका सहायक नदीमा जलसतह बढ्दो भएकाले नदी किनारको बाटो भई यात्रा गर्दा उच्च सतर्कता अपनाउन महाशाखाले आह्वान गरेको छ। आजदेखि नारायणी र यसका साना सहायक नदीहरुमा जल सतह उल्लेख्य बढ्ने र केहीमा सतर्कता तह आसपास पुग्न सक्ने पूर्वानुमान रहेकाले नदी तटीय क्षेत्रका क्रियाकलाप नगर्न वा गर्नुपर्ने भएमा उच्च सतर्कता अपनाउन महाशाखाले सूचना जारी गरेको छ। महाशाखाले कास्की र लमजुङमा बाढी आउन सक्ने जनाएको छ। प्रदेश १ को झापा, मोरङ, सुनसरी, उदयपुर, भोजपुर, तेह्रथुम, ताप्लेजुङ, ओखलढुङ्गा, संखुवासभा; मधेश प्रदेश को सप्तरी; बागमती प्रदेशको दोलखा, रामेछाप, सिन्धुली, काभ्रेपलाञ्चोक, काठमाडौं, ललितपुर, भक्तपुर, सिन्धुपाल्चोक, रसुवा, मकवानपुर; गण्डकी प्रदेशको गोरखा, लमजुङ, तनहुँ, नवलपरासी (ब सु पूर्व), स्याङ्गजा, कास्की, पर्वत, म्याग्दी, बाग्लुङ; लुम्बिनी प्रदेशको नवलपरासी (ब सु पश्चिम), पाल्पा, गुल्मी, रोल्पा, रुकुम पूर्व; कर्णाली प्रदेशको रुकुम पश्चिम, जाजरकोटर आसपास भई बहने केही ससाना नदीहरुमा बहाव बढ्ने, केहीमा आकस्मिक वहाव समेत हुनसक्ने पूर्वानुमान छ। आज बिहानको मापन अनुसार कोशी, नारायणी, कणााली, महाकाली, कन्काई, कमला, बागमती, राप्ती, बबई र यसका सहायक नदीहरुको बहाब सतह भन्दा तलै रहेको छ।"
महोत्तरी कारागारमा कैदीको मृत्यु,महोत्तरी : महोत्तरी सदरमुकाम जलेश्वरस्थित कारागारमा शुक्रबार बिहान एक कैदीको मृत्यु भएको छ। मृत्यु हुनेमा महोत्तरीकै लोहारपट्टी नगरपालिका१ का ८० वर्षीय राजकरण यादव रहेको जिल्ला प्रहरी कार्यालयका प्रहरी नायब उपरीक्षक प्रकाश विष्टले जानकारी दिए। कर्तव्य ज्यान मुद्दामा २० वर्ष कैद सजाय भोग्दै गरेका यादव बिहान २ बजे एक्कासी बेहोस भएका थिए। उपचारका लागि तत्काल प्रादेशिक अस्पताल जलेश्वर लगिएकामा चिकित्सकले उनलाई मृत घोषणा गरेको प्रहरीले जनाएको छ। यादवको शव परीक्षणका लागि सोही अस्पतालमा राखिएको बताइएको छ। रासस
