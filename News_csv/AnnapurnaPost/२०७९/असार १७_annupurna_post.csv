शीर्षक,विवरण
दिवंगत छोराको सालिक अनावरण गर्दै प्रचण्डले भने पर्वतारोहीहरुको सम्मान र कदर भयो,"नुवाकोट : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले दिवंगत छोरा प्रकाश दाहालको सालिक अनावरण गरेका छन्। नुवाकोटको पर्यटकीय क्षेत्र ककनीमा निर्मित सालिकको प्रचण्डले अनावरण गरेका हुन्। ककनी गाउँपालिका५ टाकुरोमा निर्मित छोरा प्रकाशको सालिक अनावरण गर्दै प्रचण्डले यसबाट पर्वतारोहीहरुको सम्मान र कदर भएको बताए। सर्वोच्च शिखर सगरमाथाको आरोहण समेत गरेका दिवंगत प्रकाशको सालिक ककनीमा आवश्यकता महसुस गरेर बनाइएको उनले बताए। मैले पहिले त यो ठाउँमा प्रकाशको सालिक निर्माण गर्ने सन्दर्भमा कताकता अप्ठ्यारोजस्तो महसुस गरेको थिएँ। यसको उद्देश्य कसैको परिवारलाई सम्बोधन गर्ने नभएर समग्र पर्वतारोहीहरूलाई सम्बोधन गर्ने पनि भएको कारण देशको सामाजिक, राजनीतिक र आर्थिक रूपान्तरणमा भूमिका खेल्ने व्यक्तित्वहरूलाई जोड्ने कुरा रहेका कारण ककनीमा सालिक निर्माण गरिएको हो,' उनले भने। ककनीमा प्रकाशको सालिक निर्माणको विषय आफ्नातर्फबाट अनुरोध गरेर नभई पर्वतारोहण संघले आवश्यकता महसुस गरेर बनाइएको उनले बताए। यो प्रकाश दाहालको मात्र सालिक अनावरण भएको मैले ठान्दिनँ, यससँगै सबै आरोहीको सम्मान गर्ने कामको सुरुवात हो, उनले भने। प्रचण्डले पर्वतारोहीको जीवन रक्षा, सम्मान र पर्वतीय पर्यटन विकासका निमित्त नेपालमा पर्यटन विश्वविद्यालयको निर्माण गर्नुपर्ने कुरामा आफू सकारात्मक रहेको बताए। नेपाल पर्वतीय पर्यटनको विकासको निम्ति ककनीभन्दा उर्वर ठाउँ दुनियाँमा कमै भेटिने प्रचण्डाको दाबी छ। कार्यक्रममा स्व प्रकाश पत्नी तथा पूर्वमन्त्री विना मगरको पनि उपस्थिति थियो। सोही क्षेत्रमा शीलालेख राखेर दिवंगत प्रकाशको जीवनी लेखिएको छ। प्रकाश दाहालको सालिक नेपाल पर्वतारोहण संघले निर्माण गरेको हो। प्रचण्ड पुत्र प्रकाश दाहालको २०७४ साल मंसिर ३ गते निधन भएको थियो।"
नबिलका सिइओ ढुंगानाद्धारा पदभार ग्रहण,काठमाडौ : नबिल बैंकका नवनियुक्त प्रमुख कार्यकारी अधिकृत(सिइओ) ज्ञानेन्द्रप्रसाद ढुंगानाले शुक्रबारदेखि आफ्नो कार्यभार सम्हालेका छन्। बैंकको बिहीबार सम्पन्न संचालक समितिको बैठकले बैंकको प्रमुख कार्यकारी अधिकृतमा ज्ञानेन्द्र प्रसाद ढुंगाना नियुक्त गरेको थियो। बैंकिङ क्षेत्रको व्यवस्थापन तह तथा नेतृत्वदायी भूमिकामा रही २५ वर्षभन्दा लामो अनुभव सम्हालेका ढुंगानाले यसभन्दा अघि नेपाल बंगलादेश बैंकको प्रमुख कार्यकारी अधिकृतकारूपमा १० वर्षसम्म नेतृत्व भूमिका निर्वाह गरे। यसबाहेक उनले नेपाल क्रेडिट एन्ड कमर्स बैंकको महाप्रबन्धक तथा नेपाल राष्ट्र बैंकको निर्देशक पदमा समेत रही काम गरे। भारतबाट चार्टर्ड एकाउन्टेन्सी र अस्ट्रेलियाबाट सर्टिफिकेट पब्लिक एकाउन्टेन्ट तथा वित्तिय विश्लेषणमा स्नातकोत्तरको अध्ययन पूरा गरेका ढुंगाना सन् २०१३ मा नेपाल व्यवस्थापन संघद्वारा म्यानेजर टू वाच र सन् २०१५ मा म्यानेजर अफ द इयर विधामा पुरस्कृत भएका छन्। कार्यकारी अधिकृत ढुंगाना सन् २०१८ मा नेपाल बैंकर्स एसोसिएसनको अध्यक्षमा चयन भएका थिए। उनको नेतृत्वमा आगामी दिनमा समेत बैंकले थप उचाइ प्राप्त गर्ने आशा गरिएको छ।
२२ बुँदे माग सम्बोधन नभएपछि सरकारविरुद्ध राप्रपाको मसाल जुलुस (फोटोभिडियो),"काठमाडौं : राष्ट्रिय प्रजातन्त्र पार्टी (राप्रपा)ले सरकारको विरोधमा मसाल जुलुस प्रदर्शन गरेको छ। शुक्रबार काठमाडौंको भृकुटिमण्डपमा मसाल जुलुससहित राप्रपाका नेता कार्यकर्ताले विरोध प्रदर्शन गरेका हुन्। गत असार १ गते सरकारलाई बुझाएको २२ बुँदे माग सम्बोधन नभएको भन्दै मसाल जुलुस प्रदर्शन गरिएको हो। राप्रपा अध्यक्षसमेत रहेका राजेन्द्र लिङ्देनले प्रधानमन्त्री शेरबहादुर देउवालाई २२ बुँदे मागसहित ज्ञापन पत्र बुझाएका थिए। राप्रपाले महँगी नियन्त्रण, किसानलाई समयमै मल, बीउ उपलब्ध गराइनुपर्नेलगायत जनजीविकासँग सरोकार राख्ने मुद्दाहरुका साथै राष्ट्रियताको संरक्षण, प्रजातन्त्रको सुदुढीकरण, सुशासन र समृद्धिसँग सम्बन्धित माग सरकारसमक्ष पेस गरेको प्रवक्ता मोहन श्रेष्ठले जानकारी दिए। भिडियो हेर्नुस् : राप्रपाले केन्द्र र स्थानीय दुई तहको बलियो सरकार बनाउनुपर्ने, मुलुकलाई एउटै निर्वाचन क्षेत्र कायम गरी संसद्को निर्वाचन पूर्ण समानुपातिकरुपमा गराउनुपर्ने, मौलिक अधिकारको रुपमा रहेको शिक्षा र स्वास्थ्य निःशुल्क गर्नुपर्ने, भूमिहीन तथा घरवारविहीन सुकुम्बासी समस्याको स्थायी समाधान गर्नुपर्ने, बेरोजगारी समस्याको दीर्घकालीन समाधान गर्नुपर्ने, व्यापार घाटा नियन्त्रण गर्दै व्यापार सन्तुलन कायम गर्नुपर्ने, पृथ्वीनारायण शाहको जन्मजयन्ती पुस २७ गतेलाई पृथ्वी जयन्ती तथा राष्ट्रिय एकता दिवसको रुपमा घोषणा गरी उक्त दिन सार्वजनिक बिदा दिर्नुपर्ने माग राखेका छन्। त्यसैगरी अतिक्रमित नेपाली भूमि कालापानी, लिम्पियाधुरा, लिपुलेक फिर्ता लिन कूटनीतिक पहल गर्नुपर्ने, महिला, बालबालिका तथा दलित समुदायविरुद्घ हुने सबै प्रकारका हिंसा र विभेद अन्त्य गर्न सशक्त कदम चाल्नुपर्ने, विदेशमा रहेका नेपाली नागरिकले आगामी निर्वाचनमै मतदान गर्न पाउने व्यवस्था गर्नुपर्ने, स्थानीय तहमा लगाएका अव्यावहारिक करहरु तथा तीन तहका सरकारबाट लगाइएका दोहोरो कर तत्काल खारेज गर्नुपर्ने, वातावरणीय प्रभावलाई न्यूनीकरण गर्दै निजगढ अन्तर्राष्ट्रिय विमानस्थल यथाशीघ्र निर्माण गर्नुपर्नेलगायत माग अगाडि सारिएको छ।"
"शेखर समूहको निष्कर्ष : देउवा गठबन्धनको सभापति बने, सरकारले जनतालाई राहत दिन सकेन","काठमाडौं : नेपाली कांग्रेसको शेखर कोइराला समूहको बैठकले ५ बुँदे निष्कर्ष निकालेको छ। काठमाडौंमा भएको शेखर समूहको बैठकले पार्टी सभापति शेरबहादुर देउवा सरकार सञ्चालन गर्न नसकेको र पार्टीभन्दा पनि गठबन्धनको सभापति बनेको निष्कर्ष निकालेको छ। बैठकको निर्णय सुनाउँदै डा गोविन्द पोखरेलले सभापति देउवा पार्टीको निर्णयअनुसार नचलेको भन्दै बैठकले ध्यानाकर्षण गराएको बताए। 'जनजीविकाका कुरा होस्, मलका कुार होस् या विकास खर्चका कुरा होस्, हामीले केपी ओलीको विरोध गरेका थियौं। तर आफ्नै पार्टी नेतृत्वको सरकारले पनि त्यो पूरा गर्न सकेन,' उनले भने, 'लगानीको महोल राम्रो बनाउने कुरा होस्। अर्थतन्त्रका सूचकहरु राम्रो बनाउने कुरा होस्। हामीसँग वाचा गरेअनुसार सरकारले पूरा गर्न सकेन।' उनले यो सरकारले जनतालाई राहत दिन नसकेको बताए। त्यस्तै सुशासनको कुरामा पनि प्रतिवद्धता अनुसार काम नगरेको बैठकले निष्कर्ष निकाले उनले बताए। 'सुशासनका कुरामा पनि हामीले राजनीतिक प्रतिवद्धता जनाएका थियौं। राजस्व अनुसन्धान, सम्पत्ति सुद्धीकरण, राष्ट्रिय अनुसन्धान विभागलगायत प्रधानमन्त्रीको मातहतबाट हटाउने भनेर पार्टीले निर्णय गरेको थियो। त्यो अहिले पनि प्रधानमन्त्री कार्यालय मातहत राखिएको छ। त्यो हाम्रो प्रतिवद्धता विपरित भयो,' उनले भने। त्यस्तै बजेट बनाउँदा आर्थिक सुशासनको खिल्ली उडाइएको बैठकको निष्कर्ष छ। 'व्यापकरुपमा नीतिगत भ्रष्टाचारहरु गरिएको छ। यसलाई छिटोभन्दा छिटो रोकिनुपर्छ भन्ने हाम्रो निष्कर्ष रह्यो,' उनले भने। उनले परराष्ट्र नीतिमा पार्टीले सबैका लागि साझा नीति बताए पनि त्यो कुरामा सफल हुन नसकेको बताए। उनले सभापति पार्टीको भन्दा पनि गठबन्धनको सभापति बनेर हिँडेको आरोप लगाए। '४० प्रतिशत महाधिवेशन प्रतिनिधिलाई उहाँले आफू सभापति हुँ भनेर अनुभूति दिलाउन सक्नुभएको छैन। पार्टी विधि विधानअनुसार चलोस् भनेर हामीले दबाबका कार्यक्रमहरु गर्ने भनेका छौं,' उनले भने।"
आइएमई नेपाल लोकस्टार२ पावर बाई जगदम्बा सुपर साइन,"काठमाडौँ : नेपालको मौलिक लोक संगीतमा आधारित रियालिटी सो आइएमई नेपाल लोकस्टार को दोस्रो सिजनका लागि पावर बाई स्पोन्सरका रूपमा जगदम्बा स्टिल्सअन्तर्गतको जगदम्बा सुपर साइन जस्तापाता अनुबन्ध भएको छ। जगदम्बा स्टिल्सका महाप्रबन्धक, मनोज तिवारी र हिमालय टेलिभिजनका अध्यक्ष, धर्मराज भुसालबीच काठमाडौँस्थित र्याडिसन होटलमा बिहीबार आयोजित विशेष समारोहबीच सम्झौता हस्ताक्षर भएको हो। लोकस्टारको डिजिटल अडिसन हालै सम्पन्न भएको छ जहाँ हजारौं प्रतिभाले लोकस्टार सिजन २ को उपाधि जित्ने आकांक्षासहित आवेदन गरेका छन्। यी आवेदनमध्येबाट छानिएका प्रतिभासँगै देशका विभिन्न स्थानमा हुने फिजिकल अडिसनबाट पनि प्रतिभा छनोट गरिनेछ। केही दिनमै नयाँ सिजनको सुटिङ प्रारम्भ हुने र साउन अन्त्यदेखि हरेक मंगलबार र बुधबार राति ८ बजे कार्यक्रम प्रसारण हुनेछ।"
काठमाडौंमा हैजा संक्रमण हुनेको संख्या १७ पुग्यो,"काठमाडौं : काठमाडौंमा हैजा संक्रमण पुष्टि हुनेको संख्या १७ पुगेको छ। शुक्रबार काठमाडौंको कीर्तिपुर, कागेश्वरी मनोहरा र टेकुमा ११ जनामा संक्रमण देखिएसँगै हैजा संक्रमण पुष्टि हुनेको संख्या १७ पुगेको हो। स्वास्थ्य सेवा विभाग इपीडीमीयोलोजी तथा रोग नियन्त्रण महाशाखाका निर्देशक डा चुमनलाल दासले प्राय सबैमा दुषित पानीका कारण हैजा देखिएको अन्नपूर्णलाई जानकारी दिए। काठमाडौं उपत्यका खानेपानी लिमिटेड (केयुकेएल)ले वितरण गरेको केही ठाउँको पानीमा पनि इकोलाई भेटिएको छ। इपीडीमीयोलोजी तथा रोग नियन्त्रण महाशाखाले हैजा रोगको रोकथाम तथा नियन्त्रणको लागि सतर्क रहन आम नागरिकलाई आग्रह गरेको छ। हैजासम्बन्धी कुनै पनि लक्षण देखिएमा तुरुन्तै नजिकको स्वास्थ्य संस्थामा सम्पर्क राख्न र गर्मी तथा वर्षायाममा वशेष गरी झाडापखालाका, हैजा तथा पानी जन्य रोगहरू फैलने हुँदा सम्पूर्ण सरोकारवालाहरू सजग र सतर्क रहन भनेको छ।"
निउरो टिप्न जंगल गएका हेमराजको गोली लागेर मृत्यु,गुलरिया : बर्दियाको गुलरिया नगरपालिका३ मा भारतीय जंगलमा गोली लागि एक जनाको मृत्यु भएको छ। बिहान करिब १० बजे सीमावर्ती भारतीय जंगलमा निउरो टिप्न गएका हेमराज गोडियाको अज्ञात व्यक्तिले चलाएको गोली दायाँ खुट्टामा लागेको थियो। उनलाई अस्पताल ल्याउँदै गर्दा मृत्यु भएको बर्दियाका प्रहरी नायब उपरीक्षक सूर्य सुवेदीले जानकारी दिए। गोली कसले कसरी चलाएको हालसम्म जानकारी नभएको उपरीक्षक सुवेदीले बताए। शव परीक्षण गरी आफन्तको जिम्मा लगाइएको छ।
गोकुलेश्वर अस्पतालमा सर्प दंशको उपचार हुँदै,"दार्चुला : जिल्लाको शैल्यशिखर नगरपालिका९ गोकुलेश्वरमा रहेको गोकुलेश्वर प्राथमिक अस्पतालमा सर्प दंशको उपचार भइरहेको छ। विगत १ वर्षदेखि सर्प दंशको उपचार भइरहेको सुरुवातमा १ जना तालिमप्राप्त स्वास्थ्यकर्मीको भरमा मात्रै सर्पको टोकाइ ब्यवस्थापन, उपचार सुरु भएको र हाल अस्पतालमा ३ जना सर्प दंशको उपचारका लागि तालिम प्राप्त स्वास्थ्यकर्मी रहेको अस्पतालले जनाएको छ। स्थापनादेखि हालसम्म करिब ३० जनाको सर्पको टोकाइबाट अस्पताल आएका सबैलाई निको पारेर घर पठाएको अस्पतालले जनाएको हो। हाल अस्पतालमा निरज बडू, ओमप्रकाश पन्त र रामदत्त बिष्टसहितको ३ जनाको तालिम प्राप्त सर्प दंश उपचार टिम रहेको र सर्पको टोकाइपछि आवश्यक पर्ने औषधी पनि अस्पतालसँग रहेको छ।"
मकै बेच्दै हिँडेकी महिलाको ठेला नगर प्रहरीले नियन्त्रणमा लिएपछि बालेन्द्रको विरोध,"काठमाडौं : मकै बेच्दै हिँडेकी महिलाको ठेला काठमाडौं महानगरको नगर प्रहरीले नियन्त्रणमा लिएको छ। महाराजगञ्जमा ठेलामा राखेर मकै बेच्दै हिँडेकी ती महिलाको ठेला नगर प्रहरीले नियन्त्रणमा लिएको हो। नगर प्रहरीले ठेला नियन्त्रणमा लिँदा उनले हार गुहार गर्छिन्। तर, नगर प्रहरीले उनलाई हुत्याइदिएको भिडियोमा देख्न सकिन्छ। नियन्त्रणमा रहेको ठेला एक पुरुषले छुट्याउन खोज्दा नगर प्रहरीले उनलाई पनि हुत्याइदिन्छन्। परिश्रम गरेर छाक टार्ने महिलामाथि नगर प्रहरीले गरेको अमानवीय व्यवहारलाई लिएर सामाजिक सञ्जालमा चर्को बहस चलिरहको छ। सामाजिक सञ्जाल प्रयोगकर्ताले काठमाडौं महानगरपालिकाका प्रमुख बालेन्द्र शाहलाई समेत विरोध गरेका छन्। 'आज यी सामन्ती व्यापारीको घरमा चुलो बल्यो कि बलेन होला मेयरसाप?,' दमोदर उपाध्यायले बालेन्द्रलाई ट्वीटरमा मेन्सन गर्दै प्रश्न गरेका छन्। रमेश खतिवडाले रोजिरोटीको ग्यारेन्टी गरेरमात्र फुटपाथ बजारको व्यवस्था गर्न आग्रह गरेका छन्। 'मेयर साप, महानगर व्यवस्थित गर्नुपर्छ तर पहिला गरिबको रोजिरोटीको व्यवस्था गर्नुहोस्। घोषणा पत्रमा भएबमोजिम वैकल्पिक फुटपाथ बजारको व्यवस्था गर्नुहोस्। अनिमात्र महानगरसँग यस्तो गर्ने नैतिकता रहन्छ।'       !!!            ??     ()  ,"
आइसिटी अवार्ड २०२२ को ११ विधामा नोमिनेशनका लागि अनलाइन आवेदन सुरु,"काठमाडौँ : सूचना तथा सञ्चार प्रविधि क्षेत्रको प्रतिष्ठित अवार्डको रूपमा परिचित आइसिटी अवार्डको सातौँ संस्करणको अनलाइन नोमिनेशन (आवेदन) जुलाई १ देखि सुरु भएको छ। लिभिङ विथ आइसिटीको आयोजना र विभिन्न राष्ट्रिय तथा अन्तर्राष्ट्रिय संस्थाहरूको सहकार्यको आयोजनामा हुन लागेको आइसिटी अवार्ड २०२२ को नोमिनेशन शुक्रबारदेखि सुरु भएको हो। सन् २०१६ बाट सुरु भएको आइसिटी अवार्ड हरेक वर्ष परिष्कृत र विस्तारित रूपमा आयोजना हुँदै आइरहेको छ। आइसिटी अवार्ड २०२२ को लागि विभिन्न ११ विधाहरूमा नोमिनेशन खुल्ला गरिएको र अनलाइन नोमिनेशन साउन ३१ गतेसम्म जारी रहने आयोजक समितिका अध्यक्ष राजन लम्सालले बताए। उनका अनुसार आइसिटी अवार्डमा प्रतिस्पर्धी आफैँ वा अन्य कसैले अनलाइन नोमिनेशन दर्ता गर्न सक्नेछन्। अवार्डमा नोमिनेशन गर्न आइसिटी अवार्ड डटओआरजी वेबसाइटमा गएर विधा छनौट गरी अनलाइन फारम भरेर बुझाउनुपर्नेछ। आइसिटी अवार्ड २०२२ को ग्राण्ड फिनाले आउँदो मंसिरमा आयोजना हुनेछ। यो ६ महिनाको समय अवार्डलाई हरेक किसिमले उत्कृष्ट र पारदर्शी बनाउन आयोजकले ५ भन्दा बढी चरणमका छनौट प्रक्रियालाई अगाडि बढाउनेछ। १२ जना विज्ञ जुरी समिति र १३ जना विशिष्ट सल्लाहकार समिति रहेको यस अवार्डमा प्रिजेन्टेशन, स्पिड डेटिङ, पब्लिक भोटिङ लगायत उत्कृष्ट ५ को लागि फिल्ड भिजिट समेत सञ्चालन हुनेछ। यसवर्ष २५ भन्दा बढी जुरी मिटिङ सञ्चालन हुने आयोजकले जानकारी दिएको छ।"
सेञ्चुरी डिबेन्चर २०८८ को सूचीकरण सम्झौता,काठमाडौं : सेञ्चुरी कमर्सियल बैंक लिमिटेड र नेपाल स्टक एक्सचेञ्ज लिमिटेडबीच सेञ्चुरी डिबेन्चर २०८८ डिबेन्चर ऋणपत्रको सूचीकरण गर्ने सम्झौता भएको छ। १० वर्षअवधि भएको ऋणपत्रको वार्षिक ब्याजदर १०५० प्रतिशत रहेको छ। सेञ्चुरी कमर्सियल बैंक लिमिटेडले सर्वसाधारण समक्ष धितोपत्र निष्काशन तथा बिक्री प्रबन्धक ग्लोबल आईएमई क्यापिटल लिमिटेड मार्फत उक्त ऋणपत्र सर्वसाधारणको लागि बिक्री आह्वान गरेको थियो।
नेपाल टेलिकमका सिममा एनआईसीको मोबाइल एपबाट निःशुल्क इन्टरनेट,काठमाडौं : नेपाल टेलिकमका ग्राहकहरुले एनआईसी एसिया बैंकको मोबाइल एप निःशुल्क प्रयोग गर्न पाउने भएका छन्। त्यसका लागि नेपाल टेलिकम र बैंकबीच गएको असार ७ गते सम्झौता भएको छ। सम्झौता अनुसार एनआईसी एसिया बैंकका प्रयोगकर्ताले मोबाइल बैंकिङ एप प्रयोग गर्दा लाग्दै आएको डेटा शुल्क अब तिर्नुपर्ने छैन। यो सेवा सोमबारबाट कार्यान्वयनमा आइसकेको टेलिकमले जनाएको छ। यसरी ग्राहकलाई मोबाइल बैंकिङ प्रयोग गर्दा निःशुल्क लागेपनि त्यसबापतको शुल्क भने बैंकले टेलिकमलाई उपलब्ध गराउने गरी सम्झौता भएको उल्लेख छ।
उमाकुण्ड र गोकुलगंगामा ईएफटी सेवा,"रामेछाप : जिल्लाको उमाकुण्ड र गोकुलगंगा गाउँपालिकाले आर्थिक कारोबारलाई सरल र सहज बनाउने उद्धेश्यले इलेक्ट्रोनिक फण्ड ट्रान्सफर (ईएफटी) सेवा संचालनमा ल्याएको छ। उपभोक्ता र आर्थिक कारोबारसँग सम्बन्धित नागरिकलाई कारोबारमा झन्झट नहोस् र सरल सेवा प्रवाह गर्ने उद्देश्यले सेवा संचालनमा ल्याएको लेखा अधिकृत राजन गुरागाईंले जानकारी दिए। सेवा संचालनमा कतिपय उपभोक्तालाई बैंकको चेक लिन र बैंकमा लाइन बसेर साट्नु पर्ने बाध्यताको अन्त्य हुने गुरागाईंको विश्वास रहेको छ। गुरागाईं भन्छन्, अब बिल बुझाएपछि पालिकामा चेक लिन जाने र आउने खर्च कम हुने र सेवाग्राहीले सहजै सेवा पाउनेछन्। ईएफटी सेवामा अतिरिक्त कुनैपनि शुल्क नलाग्ने र सिधै बैंक खातामा रकम जम्मा हुने लेखा अधिकृत गुरागाईंले बताए।"
४३ उत्कृष्ट किसान पुरस्कृत,"दैलेख : जिल्लाका ४३ उत्कृष्ट किसान पुरस्कृत भएका छन्। व्यवसायिकरुपमा कृषि तथा पशुपालन पेसा अँगाल्दै आएका ४२ जना किसान र एक सहकारी पुरस्कृत भएका हुन्। पशु अस्पताल तथा पशु सेवा कार्यालय दैलेखले उत्कृष्ट किसानहरुलाई प्रोत्साहन तथा सम्मान गरेको हो। कार्यालयको वार्षिक कार्यक्रम अन्तरगर्त भैरबी गाउँलिका७ को उज्यालो साना किसान सहकारी संस्था २० हजार रुपैयाँ नगद पुरस्कारसहित मुख्यमन्त्री उत्कृष्ट पुरस्कारबाट सम्मानित भएको छ। यस्तै किसान प्रोत्साहनतर्फ ३१ जना किसान नगद पुरस्कारसहित सम्मानित भएका छन्। सम्मानित हुने किसानहरुमा राना कृषि तथा पशुपंक्षी फर्मका रोहितकुमार राना, प्रेमबहादुर खड्का, जनकबहादुर कटुवाल, नवराज जैसी, माधवप्रसाद जैसी, सिता अधिकारी, जयबहादुर थापा, लोकबहादुर बोगटी, पृथ्विबहादुर बस्नेत, हरिबहादुर बस्नेत, तिर्थराज बस्नेत, टोपबहादुर बागटी छन्। यस्तै गगनबहादुर बस्नेत, तिलबहादुर बस्नेत, विष्णुबहादुर बस्नेत, गगनबहादुर आले, कृष्णबहादुर आरसी, विनोद रोकाय, रतनबहादुर शाही, सम्झना बुढा, दिपक केसी किसान प्रोत्साहनतर्फ नगदसहित सम्मानित भएका छन्। प्रोत्साहनतर्फ भैसी पालनसमेत गरिरहेको दुल्लु नगरपालिका२ को नरेश्वर उद्यमशिल आधारभूत विद्यालयसमेत ३० हजार रुपैयाँसहित सम्मानित भएको छ। त्यसैगरी ठाटीकाँध गाउँपालिका६ को न्यू देउती कृषि तथा पशुपंक्षी फर्म सञ्चालक नेमबहादुर विस्ट, आठबीस नगरपालिका३ को जैसी कृषि तथा पशुपंक्षी फर्म, भैरबी गाउँपालिका७ को आचार्य कृषि तथा पशुपंक्षी पालन फर्म, झरना कृषि तथा पशुपंक्षी पालन फर्म समेत प्रोत्साहन कार्यक्रम अन्तरगत नगदसहित सम्मानित भएका छन्। प्रोत्साहन कार्यक्रमबाटै किसानहरु रमा लामिछाने, नन्दा थापा, झलक प्रसाद पौड्याल, शान्ता शाही र लक्ष्मण बुढासमेत सम्मानित भएका छन्। मुख्यमन्त्री उत्कृष्ट कृषक पुरस्कार अन्तरगत कर्णबहादुर शाही, टेकबहादुर थापा, पदमबहादुर बुढा, रुद्धप्रसाद सुवेदी, भवानीप्रसाद भट्टराई, रमादेवी शाही, नैनबहादुर रोकाय, कृष्णलाल जैसी, दिपक विसी, किशोरकुमार थापा र शेरबहादुर सिजापति नगदसहित पुरस्कृत भएका हुन्। उनीहरुलाई जनहि १० हजार रुपैयाँ पुरस्कार प्रदान गरिएको छ। पशु सेवा कार्यालयले शुक्रबार उत्कृष्ट कृषक प्रोत्साहन तथा सम्मान कार्यक्रम आयोजना गरी किसानहरुलाई पुरस्कारसहित सम्मान गरेको हो।"
"न्यायालयमा विकृति विसंगति छन्, सुधार भइरहेको छ : कामु प्रधानन्यायाधीश कार्की","काठमाडौं : सर्वोच्च अदालतका कामु प्रधानन्यायाधीश दीपककुमार कार्कीले न्यायालयमा धेरै सुधारका कुरा आइरहेको भन्दै यसलाई सुधारको क्रममा अघि बढिरहेको जानकारी दिए। नेपाल ल क्याम्पसको स्थापना दिवसका अवसरमा शुक्रबार काठमाडौंमा आयोजित कार्यक्रममा बोल्दै कामु न्यायाधीश कार्कीले न्यायलयमा सुधार भइरहेको बताए। सर्वोच्चका न्यायाधीश हरिकृष्ण कार्कीको प्रतिवेदन कार्यान्वयनको क्रममा रहेको उनको भनाइ छ । 'न्यायलयमा देखिएका कुरा सबै बसेर समाधान गर्न सकिन्छ। सुधारको क्रममा अगाडि बढिरहेका छौं। अदालत र बारको क्षेत्रबाट सुधारको बाटोमा छौं,'उनले भने। न्यायपालिकामा पहिले पनि समस्या रहेको र अहिले पनि समस्या रहेको भन्दै उनले न्यायपालिकाले अब काम कामै गर्न सक्दैन भन्ने कुरा असत्य रहेको उनले बताए। उनले नैतिकताको विषयमा अलकति विचार गर्नुपर्ने र पाठ्यक्रममा पनि ध्यान दिनुपर्ने बताए। न्यायपालिकामा केही समस्या देखिएको र सुढृणीकरणका लागि आफूहरु लागिपरेको उनले बताए। उनले हाल गोलाप्रथाबाट पेशी तोक्दै आएको र अब छिट्टै अटोमेटिक प्रणालीमा जान खोजेको बताए।"
"अमेरिकी राजदूत खत्रीलाई मेक्सिकोको जिम्मेवारी, बहराइनका लागि वाग्ले नियुक्त","काठमाडौं : राष्ट्रपति विद्यादेवी भण्डारीले मेक्सिको र बहराइका लागि राजदूत नियुक्त गरेकी छन्। राष्ट्रपति भण्डारीले मेक्सिकोका लागि प्रा श्रीधर खत्रीलाई र बहराइनका लागि तीर्थराज वाग्लेलाई नियुक्त गरेकी हुन्। खत्री अमेरिकाका लागि नेपाली राजदूतसमेत हुन्। उनलाई मेक्सिकोको जिम्मेवारी पनि तोकिएको हो। 'राष्ट्रपति विद्यादेवी भण्डारीले संविधानको धारा २८२ को उपधारा (१) बमोजिम नेपाल सरकार, मन्त्रिपरिषद्को सिफारिसमा अमेरिकाका लागि आवासीय राजदूत प्रा श्रीधर खत्रीलाई गणतन्त्र मेक्सिको र धारा २८२ बमोजिम तीर्थ वाग्लेलाई बहराइनका लागि नेपालको आवासीय राजदूतमा नियुक्त गर्नुभएको छ,' राष्ट्रपति कार्यालयका प्रवक्ता सागर आचार्यले विज्ञप्ति जारी गर्दै भनेका छन्।"
सामुदायिक वनमा व्यवसायीक टिमुर खेती,सन्धिखर्क : अर्घाखाँचीको सन्धिखर्क नगरपालिका९ अर्घामा रहेको रातामाटा देउमाणी सामुदायिक वनमा व्यवसायीक टिमुर खेतीको सुरुवात गरिएको छ। सन्धिखर्क नगरपालिकाको प्रधानमन्त्री रोजगार कार्यक्रम तथा कृषि शाखाको संयोजनमा सामुदायिक वनमा टिमुरका बिरुवा लगाउन सुरु गरिएको हो। सामुदायिक वनमा ४ हजार टिमुरका बिरुवा लगाउने कार्यक्रम रहेको सन्धिखर्क नगरपालिकाका प्रधानमन्त्री रोजगार कार्यक्रमका संयोजक हिरामणी पराजुलीले बताए। टिमुरका बिरुवाको रोपण गर्दै सन्धिखर्क नगरपालिकाका नगर उपप्रमुख मिश्रा आचार्यले टिमुरको बजारीकरणका लागि पनि समस्या नहुने तथा वन क्षेत्रमा लगाएको टिमुरले स्थानीय उपभोक्ताको आर्थिक अवस्था बृद्धि हने बताईन्। उनले लगाइएका बिरुवाको संरक्षणमा स्थानीयहरुले ध्यान दिनुपर्ने र रेखदेख गर्ने बताए।
बजेट अभाव झेल्दै राष्ट्रपति रनिङसिल्ड,"गुलरिया : राष्ट्रपति रनिङसिल्ड प्रतियोगिता बजेट तथा समन्वय अभावका कारण आर्थिक वर्ष सकिनै लाग्दा बर्दियामा सुरु भएको छ। लुम्विनी प्रदेश र जिल्ला खेलकुद विकास समितिबीचको समन्वय अभावका कारण रनिङसिल्ड प्रतियोगिता असार मसान्तको पूर्वसन्ध्यामा गर्नुपरेको लुम्विनी प्रदेश खेलकुद परिषदका सदस्य नरेन्द्र शर्माले बताए। उनले भने, समयमै आवश्यक बजेट नपाउँदा प्रतियोगिता गर्न सकेनौं। आर्थिक वर्षको अन्त्यमा भएपनि प्रतियोगिता गर्नुपर्ने बाध्यता भयो। रनिङसिल्ड प्रतियोगितामा बर्दियाको गुलरिया, राजापुर, ठाकुरबाबा र बाँसगढी नगरपालिकाका विद्यालयहरुबाट छात्रछात्राको ४४ गरी ८ ओटा टीम सहभागी रहेका छन्। भलिबल, कबड्डी, एथ्लेटिक्स १ सयदेखि १५ सय मिटर, ज्याप्लिङ थ्रो, शटपुट, उसु, कराते र तेक्वान्दोलगायतका सबै खेलमा छात्रछात्रा सहभागी हुनेछन्।"
कालिगण्डकीमा निर्माणाधीन मुस्ताङडोल्पा जोड्ने पुल अन्तिम चरणमा,जोमसोम : मुस्ताङ र डोल्पा जोड्ने कालिगण्डकी नदीमा निर्माणाधीन एक्लेभट्टीपाक्लिङ मोटरेबल पुल अन्तिम चरण पुगेको छ। साविक जिल्ला विकास समितिले ठेक्का लगाएको एक्लेभट्टीपाक्लिङ मोटरेबल ६ पटक म्याद थपिदा ७ वर्षमा पुग्दा अन्तिम चरणमा पुगेको हो। राष्ट्रिय गौरवको जोमसोमकोरला सडकसंगै जोडिएको मुस्ताङडोल्पा जोड्ने कालिगण्डकी नदीमा निर्माणधिन एक्लेभट्टीपाक्लिङ पुल निर्माण गर्न २०७२ साल असार ३१ गते एलाईट संकरमाली जेभीले १२ करोड १३ लाख ८५ हजार लागतमा ठेक्का सम्झौता गरेको थियो। निर्माण सुरु गरिएको मुस्ताङ डोल्पा सडक जोड्ने महत्वकाँक्षी एक्लेभट्टीपाक्लिङ पुल बनाउन एलाईट संकलरमाली जेभीले ठेक्का सम्झौता गरेपनि पुल बनाउने अख्तियार पाएको आधिकारिक प्रतिनिधिले विभिन्न बहानाबाजी बनाएर पुल निर्माणको काम अलपत्र छाडेको थियो। पछिल्लो समय भने पूर्वाधार विकास कार्यालयले निर्माण कम्पनीलाई कालो सुचीमा राखि आवश्यक कारवाही गर्ने प्रक्रिया अघि बढाएपछि निर्माण कम्पनीले अर्को आधिकारिक प्रतिनिधिलाई पुल बनाउने अख्तियारी दिएर अलपत्र पुलको काम सञ्चालन गरिएको थियो। सुरुआती आधिकारिक प्रतिनिधिले कहिले पुलको बिषयलाई लिइर आरबी टेसन गर्ने र कहिले अदालतमा मुद्धा हाल्ने आदी कारण देखाएर एक्लेभट्टीपाक्लिङ पुल निर्माणको काम लामो समयदेखि ठप्प बनेको थियो । मुस्ताङडोल्पा पुलको लम्बाई १२० मिटर लामो छ भने पुलको चौडाई ७ दशमलव २ मिटरको छ। पुल ४० मिटरको फेरोमा ३ वटा स्पान हुनेछन्। पुलको तल पट्टीको बिममा स्टील प्लेट गर्डर र माथिल्लो भागमा स्ल्याप ढलान हुनेछ। कालिगण्डकी नदीमा निर्माणधिन पुल मुस्ताङडोल्पा जोड्ने महत्वपूर्ण पुल भएको र यसको निर्माणको काम अन्तिम चरणमा पुगेको पूर्वाधार विकास कार्यालय मुस्ताङले जनाएको छ। कालिगण्डकी नदीमा निर्माणधिन पुल साविक जिविसले ठेक्का सम्झौता गरेको भएपनि विभिन्न कारणले निर्माण कम्पनी र त्यसका प्रतिनिधिहरुको ढिलासुस्तीले गर्दा पुल निर्माणको काममा गतिरोध श्रृजना भएको कार्यालय प्रमुख विवेक सिग्देलले जानकारी दिए। अहिले निर्माण कम्पनीले अर्को व्यक्तिलाई पुल बनाउने अख्तियारी दिएको र सो व्यक्तिले निर्माणको कामलाई तीव्रता दिएको कार्यालय प्रमुख सिग्देलले बताए। कार्यालय प्रमुख सिग्देलले एक्लेभट्टीपाक्लिङ पुलको पछिल्लो भौतिक प्रगती ७८ प्रतिशत र वित्तिय प्रगती ६२ प्रतिशत भएको उल्लेख गरे।
"भैरहवामा बजार अनुगमन : ठूलो परिमाणमा पेन्ट जफत, आठवटा व्यवसायिक प्रतिष्ठान कारवाहीमा","भैरहवा : भैरहवामा बजार अनुगमन गरेर आठवटा व्यवसायिक प्रतिष्ठानलाई कारवाही गरिएको छ । शुक्रबार, वाणिज्य, आपूर्ति तथा उपभोक्ता संरक्षण, जिल्ला प्रशासन, घरेलु तथा साना उद्योग, खाद्य, प्रविधि तथा गुण नियन्त्रण कार्यालयलगायतको संयुक्त बजार अनुगमन टोलीले बजार अनुगमन गरेका हो । १३ वटा व्यवसायिक प्रतिष्ठानमा गरिएको अनुगमनमा ८ प्रतिष्ठानलाई कारवाही गरिएको छ भने अन्य पाँचवटालाई पहिलो पटकका लागि सचेत गराइएको छ । ८ वटामध्ये ५ वटाको सामान जफत, दुईवटालाई जरिवाना र एउटा सामान जफत तथा जरिवाना कारवाही गरिएको हो । बजार अनुगमनबाट म्याद गुज्रिएका ठूलो परिमाणमा घरमा लगाउने पेन्ट जफत गरिएको छ । संयुक्त बजार अनुगमन टोलीले विभिन्न पसलमा अनुगमन गरेर उपभोक्ताले प्रयोग गर्न नमिल्ने म्याद गुज्रिएको एक लाख ५१ हजार चार सय ४७ रुपैयाँ बराबरको विभिन्न वस्तु जफत कारवाही र तीनजनालाई ४० हजार रुपैयाँ जरिवाना कारवाही समेत गरिएको वाणिज्य, आपूर्ति तथा उपभोक्ता संरक्षण कार्यालय भैरहवाका अधिकृत एवं अनुगमन टोलीका निरीक्षक अधिकृत टेकराज भट्टराईले बताए । उनका अनुसार गौरीशंकर कलर हाउसले बिक्री गर्न लागि राखेको ५५ हजार एक सय रुपैयाँ बराबरको म्याद गुज्रिएको पेन्ट जफत गरी कारवाही गरिएको उनले बताए । त्यस्तै टोलीले प्रभु पेन्ट स्टोरबाट पनि ५५ हजार ६ सय रुपैयाँ र जगदम्बा पेन्ट्सबाट १९ हजार ८ सय १७ रुपैयाँ बराबरको म्याद गुज्रिएको पेन्ट जफत गरी कारवाही गरेको छ । त्यस्तै, टोलीले गणेश बेकरी उद्योगले बिक्री गर्न राखेका वस्तुमा साङला भेटिएकोले ४ हजार ६ सय रुपैयाँ बराबरको साम्रगी र एसके प्लाई हार्डवेयरबाट ७ सय २० रुपैयाँ बराबरको म्याद गुज्रिएको फेबिकोल जफत गरी कारवाही गरेको छ । यस्तै, न्यू बुद्ध ट्रेड सप्लायर्समा गरिएको अनुगमनले १५ हजार ६ सय १० रुपैयाँ बराबरको उपभोक्ताले प्रयोग गर्न नमिल्ने पेन्ट बरामद गरी २० हजार रुपैयाँको जरिवाना कारवाही गरिएको वाणिज्य, आपूर्ति तथा उपभोक्ता संरक्षण कार्यालय भैरहवाका नासु नारायण पन्थीले बताए । यस सप्लायर्समा बिक्री गर्ने वस्तुको मूल्यमा केरमेट गरिएको, वस्तुमा रिलेबलिङ गरेको लगायत गर्न नमिल्ने कार्य गरेको देखिएकोले वस्तु जफत गरी जरिवाना कारवाही गरिएको हो,' उनले भने । उनका अनुसार बिल बिजक नरहेको बाबा जनरल स्टोर र लेडिज कपडाको विक्री गर्ने विवाह कल्केसनलाई दशदश हजार रुपैयाँ जरिवानासहित कारवाही गरिएको छ । अनुगमनबाट जफत गरिएका सामग्रीहरु रितपूर्वक नष्ट गरिने अनुगमन टोलीका निरीक्षक अधिकृत भट्टराईले बताए ।"
"नेपालमा थप ५० जनामा कोरोना संक्रमण , २ सय ९७ सक्रिय संक्रमित","काठमाडौं : पछिल्लो २४ घन्टामा थप ५० जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार देशभर गरिएको १ हजार ४ सय ६७ नमूनाको पीसीआर परिक्षणबाट ३५ जना र १ हजार ३ सय ४७ एन्टीजेन परीक्षणमा १५ जनामा संक्रमण पुष्टि भएको हो । कोरोनाबाट शुक्रबार कसैको मृन्यु नभएको स्वास्थ्य मन्त्रालयले जनाएको छ । त्यस्तै, थप १८ संक्रमित डिस्चार्ज भएका छन्। हालसम्म नेपालमा ९ लाख ६७ हजार ४ सय ८० जना निको भएका छन् । हाल नेपालमा २ सय ९७ सक्रिय संक्रमित रहेको मन्त्रालयले जनाएको छ । पछिल्लो २४ घन्टामा १ लाख ७८ हजार ७८६ जनाले कोरोनाविरुद्धको खोप लगाएका छन्।"
रवि लामिछाने नेतृत्वको राष्ट्रिय स्वतन्त्र पार्टी निर्वाचन आयोगमा दर्ता,काठमाडौं : रवि लामिछाने नेतृत्वको राष्ट्रिय स्वतन्त्र पार्टी निर्वाचन आयोगमा दर्ता भएको छ। आयोगको शुक्रबार बसेको बैठकले दल दर्ताका लागि उक्त पार्टीले दिएको निवेदनलाई स्वीकार्दै दलको मान्यता दिएको हो। रवि लामिछानेले असार ७ गते निर्वाचन आयोगमा दल दर्ताका लागि निवेदन दिएका थिए। निवेदनलाई आयोगले स्वीकार गर्दै राष्ट्रिय स्वतन्त्र पार्टी दर्ता भएको सो पार्टीका संयोजक लामिछानेले जानकारी दिए। त्यस्तै चूनाव चिन्ह गोलाकारभित्र घण्टी प्राप्त भएको उनले बताए। दल दर्ता भएसँगै आफ्ना एजेण्डा जनतामाझ लिएर जाने उनले बताए।
"बारामा चट्याङ लागेर खेतमा काम गरिरहेका एकजनाको मृत्यु , दुई घाइते",वीरगन्ज : बारामा शुक्रबार दिउँसो चट्याङले लागेर एकजना किसानको मृत्यु भएको छ । चट्याङले लागेर एकजना बालिकासहित दुईजना घाइते पनि भएका छन् । मृत्यु हुनेमा सुवर्ण गाउँपालिका वडा नम्बर ७ सनफुलवाका २० वर्षीय धीरज प्रसाद यादव रहेका छन् । शुक्रबार दिउँसो आफ्नै खेतमा काम गरिरहेका बेला अचानक खसेको चट्याङले लागेर यादवको घटनास्थलमै मृत्यु भएको हो । त्यहि ठाउँमा चट्याङले लागेर सनफुलवाकै २८ वर्षीय नेतालाल पंडित र भरोस यादवकी छोरी ८ वर्षीया कुमारी यादव घाइते भएका छन् । घाइते दुवैजनाको स्थानीय मेडिकलमा उपचार गरिएको र दुवैजनाको अवस्था समान्य रहेको बाराका प्रहरी प्रवक्ता प्रहरी नायव उपरीक्षक राजेश थापाले जानकारी दिए ।
लोमान्थाङ र कोरला सडक एक हप्ता बन्द हुने,"जोमसोम : लोमान्थाङ र कोरला सडक एक हप्ताका लागि आवागमन बन्द गरिने भएको छ। लोघेकर दामोदरकुण्ड गाउँपालिका२ घमीस्थित घमी खोलाको अस्थायी काठे मोटरेबल पुल मर्मत कार्यका लागि घमीदेखि चराङ, लोमान्थाङ र कोरला पहुँचमार्ग सडक असार २० गतेदेखि असार २७ गतेसम्म एक हप्ताका लागि पूर्वरुपमा बन्द गरिएको लोघेकर दामोदरकुण्ड गाउँपालिकाले जनाएको छ। गाउँपालिकाले लोघेकर दामोदरकुण्ड२ घमीस्थित घमी खोलामा अवस्थित अस्थायी काठे पुल जीर्ण भएको र जीर्ण पुलबाट सवारी साधन आवतजावत गर्दा जोखिम हुने भएकाले मर्मतका लागि सडक बन्द गर्नु परेको गाउँपालिका अध्यक्ष लोप्साङ छोम्फेल बिष्टले जानकारी दिए। लोघेकर दामोदरकुण्ड गाउँपालिकाले शुक्रबार एक सूचना प्रकाशित गरी सडक आवागमन पूर्णरुपमा बन्द हुने जानकारी गराएको हो। यस्तै जिल्ला प्रशासन कार्यालयले पनि शुक्रबार एक सूचना प्रकाशित घमी खोलामा अवस्थित अस्थायी जीर्ण पुल मर्मत गर्नुपर्ने भएको र खोलाबाट हलुका सवारी आउजाउ गर्न मुश्किल पर्ने भएकाले पुल मर्मत कार्य अवधिभर चराङ, लोमान्थाङ र कोरला सडक अवरुद्ध हुने जनाएको छ। यस्तै राष्ट्रिय गौरवको जोमसोमकोरला ११० किमी सडक अन्तर्गत घमी खोलामा पक्की पुल निर्माणको योजना परेपनि निर्माण कम्पनीको बेवास्ताका कारण घमी खोलामा निर्माणाधीन पुल अलपत्र परेको छ। २०७५ साल पुस १६ गते ६ करोड ८० लाख लागतमा हिमढुङ ठोक्कर ईमोटल कन्ट्रक्सनले पुल बनाउने जिम्मा लिएको भएपनि पुलको ४० प्रतिशत भौतिक प्रगती हुँदा पुलको बाँकी काम अघि बढ्न सकेको छैन। राष्ट्रिय गौरवको आयोजना अन्तर्गत निर्माणधिन घमी खोला पक्की पुलको लम्बाई ४० मिटर र फुटपाथ र सडकमार्ग गरी ११ मिटर चौडा हुनेछ। निर्माण कम्पनीले पुल बनाउन ढिलासुस्ती गरेपछि आयोजनाले निर्माण कम्पनीसँग ७० लाख ५० हजार ठेक्का मोबिलाईजेसन बापत लिएको रकम फिर्ता लिईसकेको छ।"
"सहसचिव लामिछानेको गीति संग्रह तृष्णा विमोचन, 'जीवनको दाउ राखेर विदेश' गीतको भिडियो सार्वजनिक","काठमाडौं : गायक बुद्धि सागर लामिछानेको गीति संग्रह तृष्णा विमोचन गरिएको छ। काठमाडौंमा आयोजित कार्यक्रममा नेपाल प्रज्ञा प्रतिष्ठानका कुलपति गंगाप्रसाद उप्रेतीले गीति संग्रहको विमोचन गरेका हुन्। सँस्कृति, पर्यटन तथा नागरिक उड्डयन मन्त्रालयअन्तर्गत् नागरिक उड्डयन महाशाखाका सहसचिवसमेत रहेका लामिछानेको उक्त गीति संग्रहमा ९ वटा गीत समावेश छन्। सोही संग्रहमा समावेश भएको 'जीवनको दाउ राखेर विदेश' गीतको भिडियो हाइलाइट्स नेपालको युट्युब च्यानलमा सार्वजनिक गरिएको छ। भिडियोमा मिलन कार्की र अन्जु देउवाले अभिनय गरेका छन्। गीतमा बुद्धि सागरकै शब्द र विपिन घिमिरेको संगीत रहेको छ भने संजय श्रीपालीले संगीत संयोजन गरेका छन्। गीतको भिडियोलाई अनिल के मानन्धरले छाँयाकन गरेका हुन् भने मनोज कार्कीले सम्पादन गरेका हु्न्। कार्यक्रममा नेपाल सरकारका सचिवहरु सुरेश आचार्य, भरतमणि सुवेदी, समीक्षक दिनेश अधिकारी, संगीतकार सुरेश अधिकारी, गायक स्वरुपराज आचार्यलगायत सहभागी थिए।"
काठमाडौं उपत्यकामा थप तीन जनामा हैजा पुष्टि,काठमाडौं : काठमाडौं उपत्यकामा आज थप तीन जनामा हैजा देखिएको छ। स्वास्थ्य तथा जनसङ्ख्या मन्त्रालयले जारी गरेको बुलेटिन अनुसार यो सङ्ख्यासँगै अहिलेसम्म उपत्यकामा १७ जनामा हैजा पुष्टि भएको छ। मन्त्रालयका सहप्रवक्ता डा समीरकुमार अधिकारीले तीमध्ये १२ पुरुष र पाँच महिला छन् भने पाँच जनाको उपचार भइरहेको छ।
प्रदेश १ को नामाकरण गर्न नसकेको भन्दै सांसदले जनाए आपत्ति,"विराटनगर : विनियोजन विधेयकमा निर्दिष्ट गरी राखिएका शीर्षकमाथिको छलफल समाप्त भएको छ। प्रदेश नं १ को प्रदेशसभाको आज बसेको बैठकमा मुख्यमन्त्री तथा मन्त्रिपरिषद्को कार्यालय, आन्तरिक मामिला तथा कानुन मन्त्रालय र खानेपानी, सिँचाइ तथा ऊर्जा मन्त्रालयसँग सम्बन्धित शीर्षकमाथि छलफल भएको थियो। छलफलमा प्रदेशसभा सदस्य लोकप्रसाद सङ्ग्रौलाले सुशासनको प्रत्याभूति दिलाउने प्रमुख जिम्मेवारी मुख्यमन्त्रीको रहेको चर्चा गर्दै राष्ट्रलाई समृद्ध बनाउन योजनाको सफल कार्यान्वयन र स्रोतको व्यवस्थापन भएको बताए। उनले सुन्दर हरैचामा रहेको प्रहरी चौकीको घेराबेरामा विगतदेखि नै बजेट माग गर्दै आएकामा अहिलेसम्म नभएकाले बजेटको व्यवस्थापन गरी सरकारले शान्ति सुरक्षामा खटिने सङ्गठनलाई बलियो बनाउनुपर्ने धारणा राखे। उनले जनतालाई स्वच्छ खानेपानीको व्यवस्था र सिँचाइको समुचित प्रबन्ध मिलाउने सरकारको जिम्मेवारी रहेकाले यसतर्फ सरकारको ध्यान जानुपर्नेमा जोड दिए। उनले प्रदेशको सबै भौतिक संरचना एकै ठाउँमा बनाउन सुझाव पनि दिए। सदस्य अम्बिका थापाले एकमुष्ट बजेट विनियोजन गरेर योजनालाई अलपत्र पार्ने काम बजेटमा भएको धारणा राखिन्। सदस्य नारायणबहादुर मगरले प्रदेश सरकारले गोष्ठी, कार्यालयशाला, सेमिनार तथा छलफलमा राखिएको बजेट खानेपानी र सिँचाइमा लगाएको भए जनता बढी लाभान्वित हुने धारणा राखे। सदस्य विमल कार्कीले बजेटमा वित्तीय अनुशासन नभएको चर्चा गरे। सदस्य मोहनकुमार खड्काले समग्रमा बजेटमा समर्थन जनाउँदै सिँचाइ र खानेपानीका योजनामा विशेष ध्यान दिनुपर्ने कुरामा जोड दिए। सदस्य राजकुमार ओझाले विगतमा ठूलो लगानी भएको योजनामा अहिले सरकारले अत्यन्त न्यून रकम विनियोजन गरेकाले आपत्ति जनाए। सदस्य होमकुमार साँवाले सरकारले विगतमा जनतासँग जोडिएको मुख्यमन्त्री सडक योजना र पुल अहिलेको सरकारले छायाँमा पारेकाले दुःख व्यक्त गरे। विशेष समय नेपाली कांग्रेस संसदीय दलका तर्फबाट विशेष समय लिएर प्रमुख सचेतक सूयर्माराज राईले प्रदेश सरकारको पहिलो बैठक विसं २०७४ माघ २२ गतेको बैठकमा आफूले सुकुम्बासीको समस्या समाधान गर्न माग गर्दै आएकामा अहिलेसम्म नभएकामा दुःख व्यक्त गरे। उनले चुरे र नदी दोहनले तराईको उर्वराशील जग्गा मरुभूमिमा परिणत हुने खतरा देखिएकाले यसतर्फ सरकारको ध्यान जानुपर्ने भन्दै सरकारले प्रदेशको राजधानी तोकिए पनि नामकरण गर्न नसक्नु कमजोरी भएको बताए। उनले प्रदेशको नामकरण गर्न सदनमा प्रस्ताव प्रवेश गराउनुपर्ने माग गर्दै सुशासनका नाममा नयाँ सन्देश दिन सरकारले नसकेको आरोप लगाए। प्रमुख सचेतक राईले प्रकृतिको संरक्षणले नै मानव सभ्यताको संरक्षण हुने भएकाले यसतर्फ सरकारको ध्यान जानुपर्ने भन्दै विगतका अभ्यासलाई समीक्षा गरेर अघि बढ्न सके प्रदेश बलियो हुने विचार राखे। उनले सरकारले प्रदेशको संरचना बनाउन पनि विशेष ध्यान दिनुपर्नेमा जोड दिए।  रासस"
जिसस नवलपरासीले आफ्नै भवन बनाउने,परासी : जिल्ला समन्वय समिति(जिसस) पश्चिम नवलपरासीको भवन निर्माण हुने भएको छ। आफ्नै भवन नहुँदा जिल्ला प्रशासनको स्वामित्वमा रहेको भवनमा बस्दै आएको छ। जिल्ला प्रशासन कार्यालयले नयाँ प्रशासनीक भवन बनाउने भएपछि जिससले भवन खाली गर्नुपर्ने भएको हो। प्रशासनले भवन खाली गर्न पत्राचार गरेको छ। भवन खाली गर्नुपर्ने भएपछि भवन निर्माण नहुने समयसम्म जिससलाई भाडामा भवन खोजेर बस्नुपर्ने बाध्यता भएको छ। आगामी आर्थिक वर्षदेखि प्रशासनले प्रशासनीक भवन निर्माण गर्दैछ। त्यसका लागि १० करोड बजेट विनियोजन भएको प्रमुख जिल्ला अधिकारी श्रवण कुमार पोखरेलले बताए। जिससको शुक्रबार सम्पन्न पाँचौ जिल्ला सभाले तत्कालीन जिल्ला विकास समितिले रामग्राम नगरपालिका४ मा खरिद गरेको साढे दुई विघा जग्गामा भवन निर्माण गर्ने निर्णय गरेको हो। सभा हलसहितको भवन निर्माणका लागि करिब १२ करोड रुपैयाँ लाग्ने अनुमान गरिएको जिसस प्रमुख भगौती यादवले बताए। २०७६ सालमा भवन निर्माणका लागि ११ करोड ४८ लाख लाग्ने अनुमानसहितको डिपिआर तयार गरिएको थियो। तर भवन निर्माणमा पहल भएको थिएन। जिससको आन्तरिक कोषमा अहिले सात करोड ७४ लाख रुपैयाँ रहेको छ। उक्त रकम नवलपरासी दुई जिल्लामा विभाजन हुनु अघि रहेको तत्कालीन जिल्ला विकास समितिको कोषको हो। उक्त कोषमा रहेको रकमसहित अपुग रकम संघीय सरकारसँग माग गरिने भएको छ। थप अपुग रकम स्थानीय तहहरुले दिने सभामा सहमति जनाएको जिसस प्रमुख यादवले बताए। त्यसैगरी जिससले पाँच वर्षसम्म स्थानीय तहहरुले गरेका कामको प्रभाव र सुधारका सम्बन्धमा प्रतिवेदन तयार गरिने जिसस प्रमुख यादवले बताए। सभामा सहभागी भएका पालिका प्रमुखअध्यक्ष र उपप्रमुखउपाध्यक्ष र सभाका सदस्यहरुले अघिल्लो जिससले गरेका कार्यक्रम प्रभावकारी नभएको र पालिकाहरुलाई उपलब्ध गराउने सुविधासमेत नदिएर अपारदर्शी गरेको आरोप लगाएका थिए। सभामा जिल्ला समन्वय अधिकारी विजय कुमार कार्कीले आव २०७८७९ मा कुल एक करोड एक लाख रुपैयाँ खर्च भएको जानकारी दिए।
सर्पको टोकाइबाट कसरी बच्ने? यस्ता छन् उपाय,"सर्पहरुले प्रायः मानिसलाई त्यतिकै टोक्दैनन्। केही गरेर मानिसको सम्पर्कमा आएमा वा जानी नजानी मानिसले सर्पलाई चलाएमा आफ्नो ज्यान रक्षाका लागि टोक्ने गर्छ। टोकीहाले कसरी गर्ने प्राथमिक उपचार सर्वप्रथम त सर्पले टोकेको हो या होइन भनेर जान्न जरुरी हुन्छ। यदि टोकेको शंका लागेको ठाउँमा ससाना दुइटा घाउहरु छन् भने त्यो सर्पले टोकेको हुनसक्छ। सर्पले टोकेको थाह पाएमा सकेसम्म सर्पलाई चिन्ने प्रयास गर्नुपर्छ। प्राय: करेत, गोमन, लम्भा नामले जानिने सर्पहरु बढी भेटिने गर्छन्। सर्पले डसेको व्यक्ति प्राय: अत्यन्त डराएको हुने हुँदा उसलाई सान्त्वना दिनुपर्छ। टोकेको भागलाई धेरै चलाउदा विष छिटो र बढी मात्रामा रगत र लिम्फमा फैलिने भएकाले उक्त भागलाई सकेसम्म कम चलाउने गर्नुपर्छ। हातखुट्टामा टोकेको छ भने ब्यान्डेज वा स्पिलिन्ट लगाएर नचलाइकन राख्नुपर्छ। गोमन र करेतले टोकेको हो भने टोकेको भागबाट अलि माथिसम्म हल्का प्रेशर पर्नेगरी ब्यान्डेज बाँध्नुपर्छ। यसलाई प्रेशर इमोबिलाइजेसन विधि भनिन्छ। तर एकै ठाँउमा एकदमै कसेर बाँध्नु हुँदैन। कसेर बाँध्नाले त्यसभन्दा मुनिको भागमा रक्तसञ्चार पूरै बन्द हुन जान्छ र उक्त भाग मरेर खेर जानसक्ने हुन्छ। विषका लक्षणहरु कम नभएसम्म वा प्रतिविषको प्रयोग सुरु नभएसम्म त्यो प्रेशर ब्यान्डेज खोल्नुहुँदैन। सकेसम्म चाँडो बिरामीलाई नजिकको अस्पताल वा सर्पको टोकाइको उपचार हुने केन्द्रमा लग्नुपर्छ। यसो गर्दा टोकेको भागलाई सकेसम्म कम चलाउने गर्नुपर्छ। सर्पको टोकाइबाट कसरी बच्ने? १ आफ्नो ठाँउ वरिपरि पाइने सर्पहरुको बारेमा जानकारी राख्ने। ती कस्तो ठाँउमा बस्छन्, कुन बेलामा बाहिर निस्कन्छन्, कुन याममा बढी सक्रिय हुन्छन् भन्ने थाहा पाइराख्नुपर्छ। २ वर्षाको समयपछि खेत रोपाइका बेलामा सर्पको बारेमा विशेष ध्यान पुर्याउनुपर्छ। किनभने यस्तो बेला सर्पहरु बाहिर निस्कने सम्भावना बढी हुन्छ। ३ रातको समयमा बाहिर निस्कदा उज्यालो बत्ति, टर्चलाइट, लालटिन, लठ्ठी लिएरमात्रै निस्कने गर्नुपर्छ। एक अध्ययनका अनुसार करिब ७५ प्रतिशत विषालु सर्पको डसाइका घटनाहरु रातको समयमा भएको पाइएको छ। ४ सर्प पाइनसक्ने ठाँउमा जानुपर्दा घुँडासम्म आउने बाक्लो जुत्ता, रबरको बुट र पूरा खुट्टा छोप्ने बाक्लो पाइन्ट लगाउने गर्नुपर्छ। ५ जिउँदो, मरेको वा मरेको जस्तो देखिने सर्पलाई नांगो हातले समाउने गर्नु हुँदैन। सर्प मर्दैमा त्यसमा भएको विषले असर नगर्ने भन्ने हुँदैन। त्यसैले सकेसम्म खाली हातले छुने वा समाउने कोशिस गर्नु हुँदैन। ६ सम्भव भएसम्म भुइँमा नसुत्ने। सुत्दा झुल लगाएर सुत्ने बानी गर्नुपर्छ। ७ रुख अथवा जमिनमा भएका प्वालहरुमा जथाभाबी हात छिराउनु हुँदैन। ८ जुत्ता लगाउँदा जुत्ताभित्र राम्रोसँग हेरेरमात्रै लगाउनुपर्छ। ९ भ्यागुता, मुसा, चरा, छेपारो आदि सर्पका आहारा भएकाले तिनलाई सकेसम्म घरभित्र बस्न दिनुहुँदैन। १० सम्भव भएसम्म घरका झ्याल ढोकामा जाली हाल्नुपर्छ। ११ बालबालिकाहरुलाई सर्प हुनसक्ने ठाउँहरुका बारेमा जानकारी दिने र सावधान रहन सिकाउनुपर्छ। १२ सर्पको डसाइमा गरिने प्राथमिक उपचार थाह पाइराख्ने र प्रतिविष पाइने नजिकको स्वास्थ्य संस्था वा अस्पतालका बारेमा जानकारी राख्नुपर्छ। सर्प डसाइका चिन्ह र लक्षण सर्प भन्नेवित्तिकै विषालु हुन्छ भन्ने विस्वास व्याप्त भएकाले जुनसुकै सर्पले टोक्दा पनि अत्यधिक डरका कारणले केही लक्षणहरु देखिन सक्छन्। जस्तै: छिटोछिटो सास फेर्ने, पसिना आउने, चक्कर लाग्ने, हातखुट्टा झमझमाउने, पेट र सम्पूर्ण शरीर दुख्ने, वाकवाकी लाग्ने, वान्ता हुने, मुटुको धड्कन कम हुँदै जाने, रक्तचाप घट्ने, बेहोस हुने आदि। अचम्म लाग्न सक्छ, तर यी सबै लक्षणहरु विष नभएको सर्पले टोक्दा पनि धेरै डराएमा देखिनसक्छ। तर पनि सर्पले टोकेका हरेक बिरामीलाई सकेसम्म चाँडो नजिकको अस्पताल पुर्याउनुपर्छ। त्यस्तै सर्पले टोकेको भागबाट विष नफैलियोस् भनेर त्यसभन्दा केहीमाथि जोडसँग कस्ने गरिन्छ। (जुन हिजो आज पनि गर्ने गरिन्छ) त्यस्ले रक्तसञ्चारमा अवरोध पुगेर उक्त भाग दुख्ने, सुन्निने, निलो हुने र मरेर खेर जाने पनि हुनसक्छ। डसेको भागमा सर्पको दाँतको चिन्ह देखिनसक्छ, तर सधैं यो देखिन्छ भन्ने छैन। डसेको भाग दुख्ने, सुन्निने, घाउ हुने, रगत बग्ने, फोका उठ्ने, निलडाम बस्ने, नजिकैका लिम्फ ग्रन्थि सुन्निने, गाँठागुठी बढ्ने। वाकवाकी लाग्ने, वान्ता हुने, पेट दुख्ने, कमजोरी महसुस हुने, पसिना आउने, चक्कर लाग्ने, हेर्ने शक्तिमा ह्रास आउँदै जाने, रक्तचाप घट्दै जाने, बेहोस हुने, मुटुको चालमा गडबडी आउने हुनसक्छ। डसेको घाउबाट रगत बग्ने, गिजा, नाक, मुखबाट रगत बग्ने, छालामा मसिना र ठूल्ठूला राता दागहरु देखिने, रगत वान्ता हुने, खोकीमा रगत देखिने, पिसाबमा रगत देखिने आदि। यी रगत बग्ने लक्षणहरु मुख्यतः भाइपर जातका सर्पहरुको डसाइमा देखिने गर्छ। किनकि यिनीहरुका विष रगतको जम्ने क्षमतामा असर गर्ने खालका हुन्छन्। त्यस्तै गोमन, करेत (जसको विष स्नायुहरुमा असर गर्ने र प्यारालाइसिस गराउने खालका हुन्छन्)हरुको डसाइमा हातखुट्टा झमझमाउने, आँखाको ढकनी भारी हुने, स्वर परिवर्तन हुँदै जाने, बोल्न नसक्ने हुने, थुक निल्न गाह्रो हुने, मुखबाट र्याल बगिरहने, स्वास फेर्न गाह्रो हुने, हातखुट्टा लुलो हुने र पूरै शरीरको प्यारालाइसिस हुनेजस्ता लक्षणहरु देखिन्छन्। सर्पको डसाइपछि के नगर्ने? १ टोकेको ठाँउमा ब्लेडले चिरेर रगत बगाई विषलाई बाहिर फाल्ने प्रयास नगर्ने, त्यसो गर्दा विषभन्दा रगत बढी गई बिरामीको मृत्यु हुनसक्छ। २ चलचित्रहरुमा देखाएजस्तो मुखले चुसेर विष निकालेर फाल्न सकिँदैन। बरु मुखमा घाउहरु छ भने त्यस्तो गर्नेलाई नै विष लाग्नसक्छ, त्यसैले त्यस्तो प्रयास नगर्ने। ३ धामी झाँक्रीको उपचार, विष सोस्ने कालो ढुंगाको उपचारतर्फ लागेर महत्वपूर्ण समय नगुमाउने। विश्वासका आधारमा यी उपचारले बिरामीलाई मानसिकरुपमा सन्तुष्टि त मिल्छ तर विषालु सर्पले टोकेको रहेछ भने उपयुक्त उपचारको ढिलाइमा बिरामीको ज्यान जानसक्छ। ४ टोकेको अंगलाई अनावश्यकरुपमा नचलाउने। ५ घाउमा कुनै पनि प्रकारको जडिबुटी, बरफ तथा औषधिको प्रयोग नगर्ने। ५ चिकित्सकले नभनेसम्म केही नखाने, नपिउने। ६ विष नफैलियोस् भनेर टोकेको भागभन्दा माथि कस्सेर बाँध्ने गर्नुहुँदैन। यसले फाइदाभन्दा बेफाइदा बढी गर्छ। सर्प डसाइको उपचार प्रतिविषको प्रयोग विषालु सर्पको डसाइको अन्तिम र एकमात्र उपचार हो। कुन बिरामीलाई चलाउने र कुनलाई नचलाउने भन्ने एउटा महत्वपूर्ण कुरा हो। नेपालमा प्रयोग गरिने प्रतिविष ( ) ले ४ प्रकारका विषालु सर्प (गोमन, करेत, भाइपर)को टोकाइमा काम गर्छ। यसको पनि आफ्नै खराब असरहरु छन्। त्यसैले विषको असर नदेखिएसम्म, विषालु सर्पले टोकेको यकिन नभएसम्म प्रतिविषको प्रयोग गरिँदैन। यो (  )सर्पदंश उपचार केन्द्रहरुमा नि:शुल्क पाइन्छ। यसका खराब असरहरु धेरै हुने भएकाले बढी महँगो हुने भएकाले र सीमित मात्रामा मात्र उपलब्ध हुने भएकाले सर्पले टोक्यो भनेको आधारमा मात्रै लक्षणहरु नदेखिइकन प्रयोग गरिँदैन।"
अन्तर्राष्ट्रिय प्रतियोगितामा सहभागी खेलाडीलाई सम्मान गरिने,"विराटनगर : प्रदेश १ बाट अन्तर्राष्ट्रिय प्रतियोगितामा सहभागी भएका खेलाडीलाई सम्मान गरिने भएको छ। २०३० सालयता विभिन्न प्रतियोगितामा सहभागी भएका खेलाडीले प्रदेश राजधानी विराटनगरमा असार १९ गते आइतबार सम्मान पाउने भएका हुन्। ओलम्पिक, एसियन र साफ खेलकुद प्रतियोगितामा सहभागी खेलाडीको कदर गर्दै उनीहरुलाई विशेष सम्मान गरिने जानकारी विराटनगरमा शुक्रबार पत्रकार सम्मेलनको आयोजना गरेर प्रदेश खेलकुद विकास बोर्डले दिएको छ। प्रदेश १ बाट हालसम्म अन्तर्राष्ट्रियस्तरको प्रतिस्पर्धामा सहभागी भएका खेलाडी सम्मिलित बृहत भेलाको आयोजना गरिने र त्यही अवसरमा उनीहरुलाई सम्मान गरिने प्रदेश खेलकुद विकास बोर्डका सदस्य सचिव हंशराज वाग्लेले जानकारी दिए। उनका अनुसार २०३० यता हालसम्म प्रदेश १ बाट ओलम्पिकमा ९ जना, एसियनमा ३६ जना र साफ खेलकुदमा १ सय ५० जना खेलाडी सहभागी भएका छन्। खेलाडीहरुलाई प्रदेश १ का मुख्यमन्त्री राजेन्द्रकुमार राईको उपस्थितिमा सम्मान गरिने भएको छ। उक्त अवसरमा खेलाडीले ५ वर्षसम्म निःशुल्क उपचार पाउने गरी विराटनगरको नोबेल शिक्षण अस्पताल र काठमाडौं मेडिकल कलेज एण्ड टिचिङ अस्पतालसँग सम्झौतासमेत गरिने भएको छ। बोर्डले अस्पतालसँग सम्झौता गरेर खेलाडीलाई निःशुल्क उपचारको व्यवस्था मिलाउने भएको हो। वाग्लेका अनुसार सम्झौतापछि अन्तर्राष्ट्रिय प्रतियोगिता खेलेका खेलाडीलाई कार्ड वितरण गरिने छ। कार्डका आधारमा अस्पतालले औषधिबाहेकको उपचार सेवा खेलाडीलाई निःशुल्क प्रदान गर्ने उनले बताए।"
चिसाङ खोलाले बगाउन लाग्यो हुलाकी राजमार्गको पुल,"विराटनगर : हुलाकी राजमार्गअन्तर्गत विराटनगररंगेली सडकखण्डको पक्की पुल चिसाङ खोलाले बगाउन लागेको छ। मोरङको रंगेली नगरपालिका३ र ७ को सिमाना हुँदै बग्ने चिसाङ खोलामाथिको पुलको पूर्वतर्फ खोलाले कटान तीव्र बनाएको छ। वर्षासँगै बाढी आएको खोलाले निरन्तर कटान गर्दा अति नै जोखिममा परेर पुल र सडक बग्ने अवस्थामा पुगेको रंगेली नगरपालिकाका प्रमुख प्रशासकीय अधिकृत नवराज कार्कीले जानकारी दिए। खोलाले पूर्वतर्फबाट कटान तीव्र पारेकाले पुल र सडकलाई ठूलो असर पुगेको छ, उनले भने, पुनः वर्षा भएर खोलामा बाढी आयो भने पुल र आसपासको सडक बगाउँछ। त्यसको असर दक्षिणतर्फको सन्सारीमाईस्थान मन्दिरमा पनि पर्ने उनले बताए। उनका अनुसार प्रदेश १ सरकारले गौरवको आयोजनाका रूपमा मन्दिरमा विभिन्न संरचना निर्माणको काम गरिरहेको छ। सडक भत्किनेवित्तिकै मन्दिर पनि बाँकी रहँदैन, कार्कीले भने, पुलको फेदको भाग कटान हुँदा सडक पनि चिरा परेको छ। अहिले नै सडकमा सवारीसाधन सञ्चालन जोखिमपूर्ण बनेको जानकारी उनले दिए। बाढीले सडक र पुलमा पुगिरहेको क्षतिका विषयमा बारम्बार आग्रह गर्दा पनि सम्बन्धित निकाय (हुलाकी सडक आयोजना)ले नसुनेको उनले बताए। सडक निर्माणको काम गरेको ठेकेदार कम्पनी कालिका कन्सट्रक्सनले पनि चासो नदिएको कार्कीको भनाइ छ। पुल एवं सडक जोगाउन सडक आयोजना र ठेकेदार कम्पनीले चासो दिएनन्। बारम्बार समस्याको अवगत गराउँदा पनि आफ्नो जिम्मेवारी पूरा गरेनन्, उनले भने, नगरपालिकाको एक्लो लगानीमा खोलालाई च्यानलिङ गर्ने काम गर्नुपर्ने भएको छ। पूर्वतर्फको बहावलाई तर्काउने प्रयास हुँदैछ। करोडौंको पुल र सडक क्षतिग्रस्त बनेर बाढीले बगाउने अवस्था आएको बताउँदै उनले हुलाकी राजमार्ग अवरुद्ध भएर सवारी आवागमन प्रभावित हुने जोखिम बढेको जानकारी दिए। यसको वैकल्पिक सडक पनि छैनन्। सवारी आवागमन ठप्प भयो भने रंगेली, सुनवर्षी, रतुवामाईका विभिन्न स्थानमा बसोबास गर्ने हजारौँ सर्वसाधारणलाई समस्या हुने उनको भनाइ छ। यसको दीर्घकालीन समाधान नभए प्रदेश राजधानी विराटनगरसँगको सडक सम्पर्क नै विच्छेद हुने र दैनिक उपभोग्य वस्तु तथा औषधिको आपूर्तिमा समस्या आउने जानकारी कार्कीले दिए। उनका अनुसार बाढीले कल्भर्ट बगाएपछि अवरुद्ध बनेको यो सडकखण्ड नगरपालिकाको सक्रियतामा ह्युम पाइप राखेर सूचारु गरिएको छ। रंगेली२ मंगलबारेस्थित सडकको कल्भर्ट गत मंगलबार साँझ बाढीले बगाएको थियो। रंगेली नगरपालिकाका मेयर दिलिप बगडिया (अग्रवाल)ले धार परिवर्तन गरेर चिसाङ खोला पूर्वतर्फ एकोहोरिँदा समस्या आएको बताए। ३ सय मिटरजति च्यानलिङ गरेर खोलालाई पुरानै धारमा फर्काउने प्रयास गरिएको जानकारी उनले दिए। बाँस प्रयोग गरेर यसअघि डेढ सय मिटरजति अस्थायी तटबन्ध निर्माण गरिएको थियो, बगडियाले भने, त्यसले मात्रै नधानेपछि च्यानलिङ गरेर खोलालाई पुरानै धारमा फर्काउने काम सुरु गरिएको छ। त्यसपछि पुल र सडक जोगाउन तारजाली तथा ग्याविनको काम गर्नुपर्ने उनले बताए। बगडियाले पुल र सडकमा खोलाले क्षति गर्दा हुलाकी राजमार्ग अवरुद्ध भएर अर्को समस्या निम्तिएको उनले बताए। यो सडकखण्ड हुँदै दैनिक सयौं सवारीसाधन सञ्चालन हुने गरेका छन्। पुल र सडकको सुरक्षाका लागि नगरपालिकाले तत्काल अस्थायी हिसाबको काम गरे पनि सम्बन्धित निकायले कुनै सक्रियता नदेखाएको उनी बताउँछन्। कटानको मार परिरहँदा संघीय र प्रदेश सरकारबाट कुनै सहयोग पाउन नसकेको गुनासो उनको छ। खोलाले सडक र पुल बगाउन लाग्दा माथिल्ला सरकारबाट सहयोग पाइएन, उनले भने, ठूलो रकम खर्च गरेर समस्या पूर्णरूपमा समाधान गर्न नगरपालिका एक्लैको लगानीबाट सम्भव छैन। हुलाकी राजमार्ग निर्माणले पूर्णता नपाउँदा पानीको उचित निकास नभएर रंगेलीको अधिकांश स्थान डुबान र कटानमा परिरहेको मेयर बगडियाको भनाइ छ। डुबान र कटानले ठूलो विपत्ती निम्त्याउने जोखिम रहेको उनले बताए। प्रदेश १ का आन्तरिक मामिला तथा कानुन मन्त्री केदार कार्की र मोरङका सुरक्षा प्रमुखहरुले कटानको मार भोगिरहेको पुल तथा सडकको बिहीबारसाँझ निरीक्षणसमेत गरेका छन्। निरीक्षणस्थलबाटै मोरङका प्रमुख जिल्ला अधिकारी काशीराज दाहालले चिसाङ खोलाका कारण निम्तिएको समस्या समाधान गरेर सडक र पुल जोगाउनेतर्फ तत्काल भूमिका खेल्न हुलाकी सडक आयोजनाका प्रमुख विजय थापालाई निर्देशनसमेत दिएका थिए। आयोजना प्रमुख थापाले भने कटान नियन्त्रणका लागि खोलालाई पहिलेको धारमा फर्काउन शुक्रबारबाट काम सुरु गरिसकिएको बताए। धार परिवर्तन गरेर खोलो पूर्वतर्फ एकोहोरिएको छ। त्यसलाई पुरानो धारमा फर्काउन सकियो भने मात्रै कटान रोकिन्छ, उनले भने, प्रजिअको निर्देशनपछि नगरपालिकासँगसमेत समन्वय गरेर काम अघि बढाइएको छ। समस्याको दीर्घकालीन समाधान खोज्ने प्रयास भइरहेको छ। खोला नियन्त्रण गर्न तारजालीसहित ढुंगा भरेर ग्याविनको काम गरिने थापाले बताए।"
प्रदेशबाहेक दुई तहको संघीय संरचनामा जानुपर्छ : कमल थापा,"सुर्खेत : राष्ट्रिय प्रजातन्त्र पार्टी (राप्रपा) नेपालका अध्यक्ष कमल थापाले मुलुक दुई तहको सङ्घीय संरचनामा जानुपर्नेमा बताएका छन्। राप्रपा नेपाल कर्णाली प्रदेश कार्यसमितिद्वारा सुर्खेतमा आयोजित पत्रकार भेटघाट कार्यक्रममा उनले प्रदेशबाहेक सङ्घ र स्थानीय तहको संरचना मुलुकका लागि हितकर हुने बताए। 'विसं २०६३ देखि १६ वर्षसम्म राजतन्त्रकै मुद्दा लिएर कठिन सङ्घर्ष गरियो, तर राजतन्त्रको पुनःस्थापना हुने देखिएन र हामीले त्यो मुद्दा त्याग्यौँ, अब सुशासनको माध्यमबाट हिन्दू राज्यको स्थापना गर्न लोकतन्त्र र हिन्दूराज्यको एजेण्डा अगाडि सारेका छौं,' उनले भने। उनले दुई तहको सङ्घीयता स्वीकार गरिएको बताए। सोही क्रममा अध्यक्ष थापाले धर्म परिवर्तनको महामारीले मुलुक खतराको अवस्थामा पुगेको भन्दै त्यसलाई रोक्न सरकारलाई उचित कदम चाल्न आग्रह गरे। सनातन धर्मका नाममा समाजमा रहेका रुढीवादी, परम्परागत गलत संस्कृतिलाई समाप्त पार्न राप्रपा नेपालले देशव्यापी अभियान थाल्ने उनको भनाइ थियो। आर्थिक विप्रेषणबाट पालिएको देशको अवस्था कुनै पनि बेला सङ्कटमा पर्न सक्ने औँल्याएका उनले मुलुकको नीतिगत र संरचनागत सुधार हुनुपर्ने, स्थिर राजनीतिका लागि पूर्ण समानुपातिक निर्वाचन प्रणाली हुनुपर्नेमा जोड दिएका थिए।"
कोपोमिसमा नआउनेलाई तीनलाख जरिवाना,"काठमाडौं : सहकारी विभागका रजिष्ट्रार रुद्रप्रसाद पण्डितले कानुन कार्यान्वयन नगर्ने कसैलाई पनि छुट नभएको बताए । नेपाल सहकारी पत्रकार समाज (सिजेएन)ले विभागको सहकार्यमा शुक्रबार कोपोमिसमा विवरण प्रविष्ट गर्न सहकारी संघको भूमिकाविषयक कार्यक्रममा बोल्दै रजिष्ट्रार पण्डितले राज्यको अभियानभन्दा बाहिर जाने सहकारीलाई कारवाही गरिने बताए । सहकारी तथा गरिबी निवारणसम्बन्धी एकीकृत तथ्यांक (कोपोमिस) प्रणालीमा आबद्ध नहुने कसैलाई छुट नभएको बताए । सहकारी अभियान पनि कोपोमिसप्रति सकारात्मक भएको भन्दै कारवाही गर्नुपर्ने अवस्था आएमा कुनै सहकारीलाई कारवाही नगर्न दबाब नआउने बताए । अभियानले कारवाहीको विरोध गर्नेछैन,' उनले भने,निश्चित समयमा पनि सहकारी नआए कारवाहीमा पर्छन् । सहकारी ऐन २०७४ मा कोपोमिसमा सूचना प्रविष्ट नगर्ने सहकारीलाई ३ लाखसम्म जरिवाना गर्ने व्यवस्था छ । सहकारी अभियानसँगको साझेदारीमा कोपोमिस व्यापकरुपमा कार्यान्वयन गर्ने उनले बताए । कोपोमिस कार्यान्वयनका लागि सरकारले १ करोड बजेट विनियोजन गरेको रजिष्ट्रार पण्डितले बताए । कोपोमिस कार्यान्वयन गर्न विभागले उच्च प्राथमिकता दिएको छ,' उनले भने,'सहकारीमा राम्रानराम्रा सबै पक्ष छन्, उनले भने,नराम्रा फिल्टर गर्दै जान्छौं । रजिष्ट्रार पण्डितले हालसम्म १५ हजार सहकारीले कोपोमिसको पासवर्ड लगेपनि हालसम्म ९ हजारले मात्रै प्रविष्ट विवरण राख्ने गरेको बताए । आबद्ध भएका सहकारीलाई पनि विवरण भराउने र नयाँ सहकारीलाई पनि जोड्ने योजना छौं,' उनले भने । रजिष्ट्रार पण्डितले बागमती प्रदेश सरकारले बजेटमा सफ्टवेयर राख्ने भने पनि पछिल्लो समयमा स्थगत गर्ने प्रतिवद्धता आइसकेको बताए । बागमती प्रदेशले सहकारीको तथ्यांक व्यवस्थित गर्न बजेट विनियोजन गरेको छ । तर, बजेटपछि औपचारिक कार्यक्रममा बागमती प्रदेशका रजिष्ट्रारले संघीय सरकारको कोपोमिस अपडेट गरेमा नयाँ सफ्टवेयर स्थगन गरेर गर्न सकिने बताएको रजिष्ट्रार पण्डितले बताए । कोपोमिस कार्यान्वयन गर्न नसक्दा सहकारीको आधिकारिक तथ्यांक राख्न नसकिएको उनले बताए । कोपोमिस कार्यान्वयन गर्न संघीय मन्त्रालयमार्फत स्थानीय तहलाई परिपत्र गर्न अनुरोध गरिएको रजिष्ट्रार पण्डितले बताए । विभागले यसअघि आन्तरिक राजस्व विभागका महानिर्देशकलाई पत्राचार गर्दै कोपोमिसमा गएका सहकारीलाई मात्र करचुक्ता प्रमाणपत्र दिन अनुरोध गरेको थियो । रजिष्ट्रार पडितले विभागका ८४ वटै आन्तरिक राजस्व कार्यालयमा पत्राचार गरिसकेको जानकारी पाएको बताए । कोपोमिसमा सघाउने अभियानको प्रतिवद्धता सहकारी अभियानले सहकारी तथा गरिबी निवारण सूचना प्रणाली (कोपोमिस) कार्यान्वयन गर्न सघाउने प्रतिवद्धता जनाएको छ । सहकारी अभियानका प्रतिनिधिहरुले कोपोमिस उच्च प्रथामिकतामा परेको भन्दै कार्यान्वयन गर्न पूर्णरुपमा सहजीकरण गर्ने बताए । राष्ट्रिय सहकारी बैंकका अध्यक्ष केबी उप्रेतीले कोपोमिस कार्यान्वयन गर्न बैंकले अभियान सञ्चालन गरिसकेको बताए । हामी कोपोमिस कार्यान्वयन गर्न तदारुकता देखाइसकेका छौं,' उनले भने,हाम्रा धेरै सदस्य कोपोमिसमा जोडिसकेका छन् । राष्ट्रिय सहकारी महासंघका सञ्चालक समेत रहेका उप्रेतीले जिल्ला संघहरुलाई पत्राचार गरी कार्यान्वयनका लागि समन्वय गर्ने बताए । कोपोमिसमा सबै सहकारीलाई ल्याउन सरोकारवाला निकाय सबैले सहयोग गर्नुपर्छ, उनले भने,अभियान चलाउन हामी तयार छौं सहकारीको यथार्थ तथ्यांक नहुँदा हचुवाका भरमा बोल्नुपर्ने वाध्यता रहेकाले कोपोमिस कार्यान्वयन भएमा वास्तविक तथ्यांक आउने उनले बताए । नेपाल बचत तथा ऋण सहकारी केन्द्रीय संघ (नेफ्स्कून) का वरिष्ठ उपाध्यक्ष चन्द्रप्रसाद ढकालले वित्तीय सहकारीलाई ट्रयाकमा ल्याउन कोपोमिसमा जानुको विकल्प नभएको बताए । वित्तीय कारोबार गर्ने सहकारी नेटवर्क भन्दा बाहिर हुनुहुँदैन,' उनले भने,कोपोमिसमा जोड्न नसकिए हामी सदस्यता खारेज गर्न सक्छौं । कुनै सहकारीलाई आर्थिक विचलन पर्न नहुनेतर्फ सजग भएको उनले बताए । बाहिर रहेका संस्थाबाट अभियानको बदनाम नहोस्,' उनले भने । बागमती प्रदेश बचत तथा ऋण सहकारी संस्थाका अध्यक्ष उद्धव सापकोटाले कोपोमिसमा सहयोग गर्ने बताए । राष्ट्रिय सहकारी महासंघका कामु महाप्रबन्धक सुरेश थापाले कोपोमिसमा रिर्पोटिङ गर्ने सिष्टम अलमलमा परेको बताए । कसरी विवरण प्रविष्ट गर्ने सहकारीमा अन्योल र अलमल छ,' उनले भने । विभागका इन्जिनियर अमोद पुडासैनीले कार्यपत्र प्रस्तुत गर्दै पछिल्लो समयमा कोपोमिसमा नयाँ सहकारी जोडिने क्रम बढेको बताए । पहिल्यै जोडिएका सहकारीले भने प्रविष्ट विवरण नहालेको उनले बताए ।"
सप्तरी : ६ महिनामा ४४ घटना,"राजविराज : सप्तरी जिल्ला अदालतका न्यायाधीश राजेन्द्रकुमार श्रेष्ठले होस्टाइलको बढ्दो प्रवृतिले न्याय सम्पादनमा असर परेको बताएका छन्। सप्तरीमा इन्सेकद्धारा ६ महिनाको अवधिमा संकलित मानव अधिकार उल्लंघनको घटना सार्वजनिकिकरण कार्यक्रममा बोल्दै न्यायाधीश श्रेष्ठले सो कुरा बताएका हुन्। उजुरी र अनुसन्धान तथा अदालतमा फरक बयान हुनाले निर्दोष फस्ने र दोषी उम्किने भय उत्पन्न भएको श्रेष्ठले बताए। सप्तरीका सिडिओ जनार्दन गौतमले चित्त नबुझ्ना साथ कार्यालयमा तालाबन्दी र सडकअवरुद्ध गरिहाल्ने परिपाटीले अन्तत सेवाग्राही जनताकै मानव अधिकार उल्लघंन भइरहेको बताए। फैसला गर्दा न्याय हुने कुरामा अत्यन्त सजग रहनुपर्ने बताएका गौतमले नागरिकमा चेतना बढे सरोकारवाला जिम्मेवार बन्ने अनि मात्र शान्ति, न्यायपूर्ण र सभ्य समाज निर्माण हुने बताए। इन्सेक सप्तरीले सन २०२२ को जुनसम्मको ६ महिनाको अवधिमा अभिलेख गरिएको ४४ घटना सार्वजनिक गरेको हो। बोदे बर्साइन नगरपालिका१ धनगढीकी २७ वर्षीया राजकुमारी साहलाई २०७८ माघ २१ गते आगो लगाइ हत्या गरेको घटनामा देवर २१ वर्षीय परमेश्वर साह असार ७ गतेदेखि पुर्पक्षका लागि राजविराज कारागारमा थुनामा परेको घटना अभिलेख गरिएको छ। यस्तै सुरुङ्गा नगरपालिका२ घुमाउने चौरीकी ४३ वर्षीया देबकुमारी सदाको हत्या आरोपमा उनका श्रीमान ४९ वर्षीय अगहनु सदा ५० हजार रुपैयाँ धरौटी राख्न नसकेर चैत २२ गतेदेखि पुर्पक्षका लागि कारागारमा थुनामा रहेको घटनासमेत अभिलेख छ। यो वर्ष गैरराज्यबाट ३ ओटा हत्याका घटनामा २७ र ३५ वर्षका दुई दलित र २५ वर्षका एक मुस्लिम समुदायका युवकको हत्या भएको घटना अभिलेख छ। तीन ओटा हत्याका १६ आरोपितहरू मध्ये पुर्पक्षका लागि थुनामा २ जना, धरौटीमा रिहा ३ जना, बालसुधार गृहमा १ जना र पक्राउ पुर्जी जारी भएका १० जना छन्। नवजात शिशुको हत्या घटनामा शव फाल्नेको पहिचान हुन सकेको छैन। प्रतिवेदनअनुसार बालिका बलात्कारको १० घटनाका आरोपित १५ जनामध्ये ५ जना पुर्पक्षका लागि थुनामा, ५ जना बालसुधार गृहमा, २ जना हालै पक्राउ र ३ जनाविरुद्ध पक्राउ पुर्जी जारी भएको छ। इन्सेक सप्तरीका अनुसार महिला बलात्कारका ३, बलात्कार प्रयासका १, बहुबिवाहको ५, आर्थिक, सामाजिक तथा सांस्कृतिक अधिकारअन्तर्गत ४, घरेलु हिंसाको ३, अमानविय व्यवहार, गर्भपतन, मानव बेचबिखन, अपहरण उद्योग, अभद्र व्यवहार, धम्की र झडपको ११ घटना अभिलेख गरिएको छ।"
धर्मराएको दलीय राजनीति,"स्थानीय निर्वाचन सम्पन्न भएसँगै देशको राजनीतिक मानचित्रमा विभिन्न परिदृश्य देखिएका छन्। पुराना दलहरूमाथि मानिसको विश्वाससमेत पुरानो हुँदै गएको प्रस्ट देखिन्छ। जम्मा ६४ प्रतिशत मात्र मतदान हुनु पनि यसको एउटा प्रमाण हो। पछिल्लो परिमाणले अझै द्रूत गति र आयतनमा यस आशयलाई घनिभुत बनाएको देखिन्छ। प्रशस्त संख्यामा स्वतन्त्र उम्मेदवारहरू निर्वाचनमा होमिएका थिए। उनीहरूको प्रभाव निकै उच्च रह्यो। स्वतन्त्र तर विजयीहरूको उदयले राजनीतिमा नयाँ अनि सशक्त कम्पनहरू दिएका छन्। निकै अहंकारपूर्ण लवज र भावभंगीसहित विजयको दुवाई दिइरहेका स्थापितहरूलाई बालेनले विनयशीलताका साथ स्टप इट बनाइदिएका छन्। धरानमा जनताले सञ्चारमाध्यमलाई मेयर चिनाइदिएका छन्। पुराना पार्टीहरूलाई भने भूकम्प मापनमा विनाशकारी मानिने आठ रेक्टरभन्दा बढीकै झट्का लागेको स्थिति छ। दलहरूको राजनीति धर्मराएको छ। धर्मराएको राजनीति विशेषगरी पुराना र आपूलाई परिवर्तनको वाहक मान्ने पार्टीहरूको राजनीतिक अवस्थिति कम्पित हुन थालेको देखिन्छ। अहिलेका दलहरू र तिनको संरक्षणमा हुर्किएको यत्रतत्र सर्वत्र व्याप्त दुर्गति अनि अत्याचारका कारण नागरिक विद्रोह विस्फोट उन्मुख बन्दैछ। पछिल्ला पुस्तामाझ निर्वाचन आकर्षणलाई सघन बनाउने केही मुद्दा छन्। प्रतिनिधि फिर्ता बोलाउने प्रावधान, अस्वीकार मतदानको अधिकार अनि आप्रवासमा रहेका मतदाताले मतदान गर्न पाउने व्यवस्था मिलाउन दलहरू आलटाल गरिरहेका छन्। फिर्ता बोलाउने बाहेकका दुई प्रावधानमा त यसअगावै सम्मानित सर्वोच्च अदालतबाट सरकारका नाममा कार्यान्वयनका लागि परमादेश भएको छ। निर्वाचनमा यी व्यवस्था गरे नागरिकबाट आपूहरूको भविष्य जोखिममा पर्ने आकलन अहिलेका दलहरूको छ। तसर्थ, युवा र उनीहरूसँग निराश मतदाताले अन्य प्रकारका पक्षबाट नालायकी र निष्प्रभावी पुराना दलमाथि धाबाबोल्ने प्रस्ट संकेत उजागार हुँदैछ। सम्भावित परिलक्षणहरू यसरी प्रस्फुष्टित हुँदैछन् र हुनेछन्। सम्भावित परिलक्षणहरू २०३६ सालको जनमत संग्रहमा सुधारिएको पञ्चायतले बहुदलीय पक्षलाई झिनो मतान्तरले पछाडि पार्यो। लगत्तै देशभर राष्ट्रिय पञ्चायतको निर्वाचन सम्पन्न भयो। मिश्रित परिणाम आयो। काठमाडौंको निर्वाचनमा पञ्चायतका प्रभावशाली नेता जोगमेहर श्रेष्ठलाई हराएर नानीमैयाँ दाहाल निर्वाचनकी रानी बनिन्। निर्वाचन पहिले उनी धेरैजसो नागरिकबीच उपहासको पात्र थिइन्। जमानत नजोगिने भनेर उल्याइन्थो। काम नपाएर राजनीतिमा आएकी भनेर होच्याइन्थ्यो। जोगमेहरले त व्यक्तिगत रूपमै आक्षेप र बोलीले पनि हिंसासमेत गरेको भनिन्छ। तर नानीमैयाँले फराकिलो भोट अन्तरसहित जितिन्। उनको जितले तत्कालीन सत्ताको समापन र व्यवस्थाको बदलावको बीजारोपण गर्यो। समग्रमा, पञ्चायत पक्षधर नै धेरैमा विजयी त भए। तर, राजधानीको अभिमतले परिवर्तनको बिगुल फुकिसकेको थियो। अहिले पनि राजधानीको निर्वाचनले त्यस्तै संकेत गर्दैछ। देशभर मूलधारकै दलहरूको अग्रता रहे पनि उनीहरूमाथि सशक्त चुनौती निर्माण भएको छ। अवस्थित प्रणाली र सत्ता विस्तारै जीर्ण हुनेछ। आगामी निर्वाचनमा अधिक संख्यामा स्वतन्त्र उम्मेदवारहरू मैदान उत्रने छन्। काठमाडौंलगायत बाहिरबाट पनि त्यस्तो घोषणाको लहर बन्दैछ। पुकार बम, रञ्जु दर्शना, सुमन सायमी, दीपक आचार्य, अब्दुल मियालगायलते त विभिन्न क्षेत्रबाट उम्मेदवारी नै घोषणा गरेका छन्। विभिन्न अभियानलाई नेतृत्व दिएका अभियन्ताका रूपमा उनीहरूको राम्रो सञ्जाल र प्रभाव छ। विस्तारै दलभन्दा माथि स्वतन्त्र उमेदवार प्रभावी हुने सम्भावना देखिन्छ। यसले दलीय प्रणालीको मनमौजी प्रथालाई लगाम लगाउन सक्छ। काठमाडौं, धरान र नेपालगन्ज प्रारब्ध हुन्, आगामी निर्वाचन पल्लवन बन्न सक्छ। अबका निर्वाचनले राजनीतिमा थुप्रै नयाँ मानक सिर्जना गर्ने देखिन्छ। यसको परिणामस्वरूप कि त दलहरू परिवर्तित हुनेछन् या त प्रतिस्थापित बन्नेछन्। अधिकांश स्वतन्त्र उम्मेदवारमध्ये पनि लौरो चुनाव चिह्न लिन चाहनेको संख्या बढी हुनेछ। स्थानीय निर्वाचनले लौरोको लोकप्रियता निकै चुलिएको छ। चुनावमा धेरै संख्यामा रहेका स्वतन्त्रले फरकफरक चुनाव चिह्न पाएका थिए। आम जनमानसमा भने दलहरूका उम्मेदवार खराब र असफल नै बन्लान् भन्ने शंका थियो। राम्रो उम्मेदवारको लौरोको हुन्छ, त्यो चाहिँ अबको विकल्प हो भन्ने मनोविज्ञान विकसित भयो। उम्मेदवार नभएका अधिकांश स्थानीय तहमा समेत लौरो चुनाव चिह्नमा उल्लेख्य मत खसेको तथ्यांक छ। चुनावलक्षित गरेर थुप्रै नयाँ पार्टीहरू खुल्नेछन्। सञ्चारकर्मी रवि लामिछानेले घोषणा नै गरिसके। यसरी नयाँ दलहरू आउँदा आफ्नो अस्तित्वमाथि जोखिम हुने र धरातल भत्किन सक्ने आकलन छ मुख्य दलहरूमा। त्यही भएर होला यस्ता दल निर्वाचन आयोगले दर्ता गर्न हँुदैन भन्ने लबिङ भएको समाचार पनि आउँदैछन्। भविष्यका निर्वाचनमा युवा नेतृत्वको बाहुल्य बन्नेछ। नेपाली कांग्रेसका महामन्त्री गगन थापाले प्रधानमन्त्री बन्न प्रयास गर्ने घोषणा गरेको अनौपचारिक सूचना प्रवाहित छ। अहिले पनि प्रधानमन्त्रीमा सन्ना मरिन (३६) फिनल्यान्ड, ज्यासिन्दा अर्डेन (४१) न्युजिल्यान्ड, कार्लोस अलभारदो (४१) कोस्टारिका, लियो भारदकर (४१) आयरल्यान्ड अनि राष्ट्रपतिमा ग्राबियल बोरिक (३५) चिली, नायिव बुकेले (४०) सल्भादर, इम्यानुएल म्याक्रो (४३) फ्रान्स युवा कार्यकारीका वर्तमान उदाहरण हुन्। सशक्त ऊर्जा भएका युवा नेतृत्वमा आउँदा फरक सोच, जाँगर, क्षमता प्रस्फुटित हुन्छ। ऊर्जावान् समयमा देशका लागि उच्च रचनात्मक योगदानको अभिप्राय तथा अभ्यास सम्भव रहन्छ। प्रौढ पुस्ताका नेताहरूको विस्थापनको लहर व्यापक रूपमा देखिनेछ। अब राजनीति आकर्षणको विषय बन्नेछ। स्टेफन बक्लेयीको पुस्तक द प्राइम मिनिस्टर एन्ड क्याबिनेटले भन्छ, युवाको सघन वर्चस्व तथा नेतृत्व भएको राजनीति गतिशील मात्र होइन, सकारात्मक अनि उत्पादकसमेत देखिन्छ। जनसेवाका अनुपम क्षमता, सोच, अठोट अनि नागरिक समर्थन पनि रहन्छ। अफसोस यहाँ राजनीतिमाथि अस्ताउँदो पुस्ताको नियन्त्रण छ। सबल र सक्षम मानिसलाई राजनीतिले आकर्षित गर्न सकिरहेको थिएन। अब त्यो प्रथा परिवर्तन हुन सक्छ। आजकल अधिकांश मानिसको मानसपटलमा राजनीति फोहोरी खेल हो भन्ने मान्यता स्थापित छ। लुछाचँुडी, भागबन्डा अनि सत्तालिप्साको कारण यो भएको हो। राजनीति सेवा अनि नागरिकमा समर्पणभन्दा पनि व्यापार बनेकै हो। मन्त्रीहरूको उद्दण्डताको शृंखला बारम्बार समाचारका विषय बन्छन्। युवा र दल बाहिरका मानिसको बाहुल्य बढेमा राजनीति नागरिक केन्द्रित तथा अपेक्षित आचरण केन्द्रित बन्न सक्छ। फोहोरी खेलबाट प्राचीन दार्शनिक कौटिल्यको मान्यताअनुरूप विज्ञानकी रानी बन्ने दिशामा अग्रसर हुनेछ। पछिल्ला निर्वाचनमा नागरिक ठूला भाषणबाजी अनि सभा सम्मेलनका चर्का नाराबाट विकर्षित हँुदै गएका छन्। समाजवाद, पुँजीवाद, माक्र्सवाद, माओवादजस्ता शब्दभन्दा उम्मेदवारको तत्कालीन कार्यक्रम र योजना सूचीलाई बढी महत्त्व दिएका छन्। यस्तै लोकप्रिय कार्यक्रमकै आधारमा भारतमा आमआदमीको विस्तार बढिरहेको छ। गुजरात मोडलकै प्रभावले भारतीय जनता पार्टी र नरेन्द्र मोदीलाई राजनीतिको कीर्तिमानी उचाइ प्राप्त भएको थियो। युक्रेनका बक्सिङ खेलाडी भित्ली क्लक्स अनि लाइबेरियाका फुटबल टिम प्रमुख जर्ज वोयको राजनीतिक पर्दापणसमेत प्रस्तावित लोकप्रिय कार्यक्रमकै आधारमा भएको थियो। इटालीका सिल्भियो वर्लस्कुनी, फ्रान्सका सर्ज ड्यासल्ट, यूईएईका खालिफा बिन जायद अल नायन अनि पाकिस्तानमा इमरान खान यही माध्यम अपनाएर राजनीतिमा स्थापित भएका थिए। हाम्रो राजनीति पनि दलहरू प्रक्षेपित कार्यक्रम, योजना अनि त्यसको विश्वसनीयताका आधारमा बढी निर्धारित हुनेछन्। वाद र सिद्धान्तको खासै महत्त्व रहँदैन। आगामी राजनीतिमा विज्ञताको र दक्षताको प्रभाव बढ्नेछ। जान्नेलाई छान्ने भन्ने जस्ता नाराहरू तय गर्न थालिएको छ। जेल बसेको, यातना भोगेको, विध्वंशात्मक भीडलाई नेतृत्व दिएको र आन्दोलन गरेको भरमा नै नेतृत्वका लागि काबिल भएको नमानिन सक्छ। क्षमतामाथि विश्वास र नतिजा मूल्यांकनको आधारले निर्देशित राजनीति अबको मुख्य चरित्र बन्नेछ। जहाँ दलहरूका एउटै अनुहारले चार दशकसम्म नेतृत्वलाई निष्प्रभावी बनाउन नपाउन सक्छन्। आन्दोलनले होइन, सुधारले मात्र परिवर्तन सम्भव हुन्छ। तसर्थ कसरी सुधारका धेरैभन्दा धेरै कार्यक्रम दिने भन्ने अन्तरदलीय प्रतिस्पर्धा चल्नेछ। यसका लागि दक्ष, विज्ञ, प्राज्ञिक नेृतत्व आवश्यक हुन्छ। दलहरूलाई पनि सोही प्रकारका उम्मेदवार तय गर्ने बाध्यता पर्छ। नजानिँदो तवरले विज्ञता केन्द्रित राजनीतिको विशेषता स्थापित हुँदै जान्छ। चीनको पछिल्लो विकासलाई यही सूत्र सबैभन्दा प्रमुख कडी बनेको कुरा ड्यानयिल बेलको पुस्तक चाइना मोडलमा समेत बताइएको छ। व्यवस्था नै परिवर्तन, प्रदेशको खारेजी, प्रत्यक्ष निर्वाचित कार्यकारीजस्ता विषयहरूले छिट्टै संविधानको संशोधन अथवा विस्थापन हुने सम्भावना पनि नकार्न सकिँदैन। अब चुनाव प्रचारप्रसारका लागि मैदानभन्दा सामाजिक सञ्जाल र सञ्चार बढी रुचाइने माध्यम बन्नेछन्। लाइक वार : वेपनाइजेसन अफ सोसल मेडिया पुस्तकका लेखकद्वय पी सिंगर र ई ब्रुकिङको निष्कर्षले भन्छ कि अबको लडाइँ भनेकै सामाजिक सञ्जालमा हुनेछ। कुनै पनि प्रकारका प्रचार, आक्रमण तथा प्रत्याक्रण हातहतियारको सट्टा लाइक, कमेन्ट, सेयर अनि रियाक्सनजस्ता आधारमा मापन हुन्छन्। निर्वाचनमा यो पक्ष सबैभन्दा बढी प्रतिविम्बित हुन्छ। निर्वाचनका अन्य विषयमा पनि सूचना र प्रविधिको अपेक्षित प्रभावको बाञ्छनीय दायरा फराकिलो हुनेछ। खर्चालु र भड्किलो प्रचारप्रसार विस्तारै निष्प्रभावी हुँदै जानेछ। पैसाको प्रभावमा निर्वाचनलाई आफ्नो पक्षमा पार्न प्रायः असम्भव हुनेछ। निम्न आर्थिक अवस्थाकै कारण निर्वाचन लड्न नसक्ने भन्ने लघुताभाष भएका आकांक्षीमा समेत मनोबल बढ्नेछ। अबका निर्वाचनले राजनीतिमा थुप्रै नयाँ मानक सिर्जना गर्ने देखिन्छ। यसको परिणामस्वरूप कि त दलहरू परिवर्तित हुनेछन् या त प्रतिस्थापित बन्नेछन्। परिणाम जे होस्, त्यसले देशको समग्र राजनीतिलाई सकारात्मक बल दिनेछ। विस्तारै राजनीति संग्लिने र सुधारिने मोडमा उन्मुख हुनेछ। स्वतन्त्र हैसियतमा निर्वाचनमा होमिने बढ्दो लहरले राजनीतिक रजगजमा ठूलै हलचल अवश्यंभावी बन्दैछ।"
मोरङमा स्कुल बसको ठक्करबाट घाइते भएकी बालिकाको मृत्यु,"विराटनगर : मोरङको रंगेलीमा स्कुल बसको ठक्करबाट घाइते भएकी बालिकाको उपचारका क्रममा शुक्रबार बिहान मृत्यु भएको छ । रंगेली नगरपालिका७ स्थित माउण्ट मकालु बोर्डिङ स्कुलको बसले ठक्कर दिँदा गत मंगलबार घाइते भएकी सोही बोर्डिङको एलकेजीमा अध्ययनरत रंगेली ६ कि ६ वर्षीया सुनमकुमारी मण्डलको मृत्यु भएको प्रहरीले जनाएको छ । दुर्घटनामा गम्भीर घाइते भएकी बालिकाका उपचारका लागि विराटनगरको न्युरो अस्पतालमा भर्ना गरिएको थियो । बसको ठक्करबाट नर्सरीमा अध्ययनरत रंगेली७ का ४ वर्षीय रीतिक मण्डलको मंगलबार नै मृत्यु भएको थियो । स्कुल छुट्टि भएपछि पैदल नै घरतिर जाँदै गरेका सुनमकुमारी र रीतिकलाई स्कुलको गेटछेउमै बसले ठक्कर दिएको थियो । विद्यार्थी बोकेर स्कुलबाट निस्किएको बसले ब्याक गर्ने क्रममा उनीहरुलाई ठक्कर दिएको प्रहरीले जनाएको छ । मोरङको रंगेलीमा स्कुल बसको ठक्करबाट बालकको मृत्यु, बालिका घाइते"
राष्ट्रिय सभाबाट रेल्वे विधेयक २०७९ बहुमतले पारित,काठमाडौं : राष्ट्रिय सभाले रेल्वे विधेयक २०७९ बहुमतले पारित गरेको छ। शुक्रबार बसेको राष्ट्रिय सभा बैठकमा दफावार छलफल गरी बहुमतले पारित गरेको हो। बैठकमा भौतिक पूर्वाधार तथा यातायात मन्त्री रेणुकुमारी यादवले सो विधेयकमा दफावार छलफल गरी पारित गरियोस् भन्ने प्रस्ताव पेश गरेकी थिइन् सो विधेयक संशोधनका लागि ९ जनाले छलफलमा भाग लिएका थिए। एमाले सांसद देवेन्द्र दाहालले रेल्वेबारे केही विषय संशोधन गर्नुपर्ने बताए। उनले रेल चलाउने व्यक्ति २५ देखि ५० वर्षको उमेरका मात्रै हुनुपर्ने व्यवस्था गर्न सरकारसँग माग गरे। सांसद विमला राई पौड्यालले रेल्वे प्रशासनप्रतिको नियुक्तिको विषयमा संशोधन हुनेपर्ने बताइन्। उनले प्रशासनमा शैक्षिक योग्यता इन्जिनियर मात्रै राखेको भन्दै व्यवस्थापन पढेका व्यक्तिले पनि प्रशासन चलाउन सक्ने भन्दै शैक्षिक योग्यता व्यवस्थापन राख्न आग्रह गरिन्। कांग्रेस सांसद प्रकाश पन्थले अपांगता भएकाहरुलाई रेलको यात्रामा भाडादरमा पूरै छुट र सहुलियतको व्यवस्था हुनुपर्ने माग गरे। जवाफमा भौतिक पूर्वाधार तथा यातायातमन्त्री यादवले अपांगता भएकाहरुलाई रेलको भाडामा छुट दिने व्यवस्था गर्ने प्रतिवद्धता जनाइन्। संशोधनकर्ताको तर्फबाट देवेन्द्र दाहालले संशोधन प्रस्ताव फिर्ता लिएका थिए। त्यसपछि राष्ट्रियसभाबाट सो विधेयक बहुमतले पारित भयो।
आइएमई इन्स्योरेन्स र काठमाडौँ प्याथ ल्याबबीच सम्झौता,"काठमाडौं : आइएमई जनरल इन्स्योरेन्स लिमिटेड र काठमाडौं प्याथ ल्याब एन्ड डाग्नोस्टिक सेन्टरबीच सम्झौता भएको छ। आइएमई जनरल इन्स्योरेन्स लिमिटेडका नायव प्रमुख कार्यकारी अधिकृत शरण रेग्मी र काठमाडौँ प्याथ ल्याब एन्ड डाग्नोस्टिक सेन्टरका प्रमुख कार्यकारी अधिकृत पुष्प लामिछानेले उक्त सम्झौतामा हस्ताक्षर गरेको आइएई इन्स्योरेन्सले जनाएको छ। सम्झौतापश्चात आइएमई जनरल इन्स्योरेन्स लिमिटेडका कर्मचारी, सेयरधनी तथा ग्राहकहरुलाई काठमाडौं प्याथ ल्याब एन्ड डाग्नोस्टिक सेन्टर महाराजगंजमा प्राप्त हुने सबै किसिमका सेवाहरुमा आकर्षक छुट प्राप्त हुने आइएई इन्स्योरेन्सले जनाएको छ।"
ओझेलमा अधिकार,"मुलुकमा भ्रष्टाचार एवं दण्डहीनता व्याप्त हुँदा नागरिक अधिकार छायामा पर्छ। नागरिकका राजनीतिक, आर्थिक, सामाजिक, सांस्कृतिक एवं विकाससम्बन्धी अधिकारहरू कुण्ठित हुन पुग्छन्। मानव अधिकारका महत्त्वपूर्ण सिद्धान्तहरू जवाफदेहिता, पारदर्शिता, अर्थपूर्ण सहभागिता, विभेदहीनता सबैको उल्लंघन हँुदै जान्छ। यी सिद्धान्तहरूको कार्यान्वयन कमजोर बन्दछ । भ्रष्टाचार, दण्डहीनता र अपराधका विरुद्धमा गरिने कारबाहीहरू र मानव अधिकारका बीचको सम्बन्ध बहुआयामिक हुन्छ। यद्यपि यसलाई अध्ययन गरी तथ्यका आधारमा प्रमाणित गरिएको देखिँदैन। यस्तो विकृतजन्य अवस्थामा न्याय प्रशासन नराम्ररी प्रभावित हुन पुग्दछ। न्यायप्रति जनताको विश्वास हुँदैन। न्यायिक प्रणालीको क्षमतामा ह्रास आउन थाल्दछ। मानव अधिकारको संरक्षण हुन सक्दैन। समाजमा स्रोत साधनको संग्रह सीमित भ्रष्ट र संगठित अपराधीहरूमा सीमित हुँदै गर्दा साधारण नागरिकलाई आधारभूत आवश्यकताको परिपूर्ति गर्न, स्वास्थ्य शिक्षाजस्ता सेवाहरू प्राप्त गर्न कठिनाइ हुन्छ। न्यायाधीश, अपराध कर्मको अनुसन्धान गर्नेहरू, कानुन व्यवसायीहरू सबैले आफ्नो व्यावसायिक मूल्य र मान्यतामा समझदारी गर्दै अस्तव्यस्तता सिर्जना गर्छन्। निष्पक्ष सुनुवाइ हुन सक्दैन। न्यायाधीशहरू न्यायिक मनले आफ्ना निर्णयहरू गर्न सक्दैनन्। राज्य संयन्त्र विस्तारै संगठित अपराधीहरू र भ्रष्टाचारीहरूको नियन्त्रणमा पुग्दछ। यस्तो अवस्था सिर्जना हुँदा सबैभन्दा पहिला समाजका कमजोर, असहाय, ज्येष्ठ नागरिक, महिला आदि बढी मात्रामा प्रभावित बन्न पुग्छन्। यस स्थितिमा कानुनी व्यवस्था र यसको कार्यान्वयनका बीचको भिन्नता अत्यन्त धेरै हुन्छ। कानुनी प्रावधानहरूले खासै काम गर्न नसक्ने अवस्था सिर्जना हुन्छ। भ्रष्टाचारको प्रभाव सबै क्षेत्रमा पर्दछ। आर्थिक वृद्धिमा संकुचन आउछ। कर्मचारीतन्त्रका जटिलताहरूमा वृद्धि हुन्छ। कानुनी प्रावधानहरू सेवाग्राही मैत्री हुँदैनन्। सेवा प्रवाह अत्यन्त असहज र खर्चिलो बन्दछ। उत्पादन र कारोबारको मूल्य अस्वाभाविक प्रकारले बढ्छ। सेवाग्राहीहरूलाई मर्कामा पारी सेवा प्रदायकहरू मात्र फाइदा लिन पुग्छन्। सबै प्रकारका अनिश्चितता अस्थिरताको अवस्था सिर्जना हुन्छ। स्रोत साधनहरूको अनुपयुक्त प्रकारले विनियोजन हुन थाल्छ। लगानीको अवस्था कमजोर बन्दछ। देशको राजनीति र सुशासनको अवस्था अत्यन्त दयनीय हँुदै जान्छ। संस्थागत विकासको अवस्थामा सुधार हुन सक्दैन। सामाजिक भलाइको क्षेत्र छायामा पर्दछ। संगठित अपराध र दण्डहीनताको अवस्थामा सुधार ल्याई भ्रष्टाचार नियन्त्रण गर्दै मानव अधिकारको प्रत्याभूति गराउन विश्व संस्था र आधुनिक विश्व लागिपरेको छ। विश्वभर रहेका भोको पेट लिएर रात कटाउनेहरूको संख्या ८७० मिलियन देखिएका छन्। तिनीहरूलाई खुवाउन आवश्यक पर्ने रकमभन्दा ८० दोब्बर भ्रष्टहरूले संकलन गरेका छन्। विकासोन्मुख देशहरूले ८४४ खर्ब डलर जुन उनीहरूले प्राप्त गर्ने वैदेशिक सहयोग राशिको १० दोब्बर भ्रष्ट र संगठित अपराधीहरूको हातमा पुगेको छ। विश्वभरको कुल राजस्वको ६ प्रतिशत भ्रष्टाचारमा खर्चिएको स्थिति छ। संयुक्त राज्य अमेरिकाले मात्र प्रतिवर्ष ४०० बिलियन डलर भ्रष्टाचारमा समाप्त गर्दै गएको अवस्था छ। गरिबी व्याप्त रहेको अफ्रिकामा भ्रष्टाचार पनि अत्यन्त बढी छ। यसबाट गरिबी र भ्रष्टाचारको वृद्धि समान प्रकारले भएको देखिन्छ। संयुक्त राष्ट्र संघले भ्रष्टाचारविरुद्धको अभिसन्धि पारित गरेको छ । सबै सदस्य राष्ट्रहरूलाई सबै प्रकारका भ्रष्टाचारहरूको नियन्त्रण गरी सन् २०३० सम्म भ्रष्टाचारबाट दुरुपयोग भएको धन फिर्ता गराई उत्पादक कार्यमा लगाउनु पर्ने समझदारी कायम गराएको छ। यसबाट यस संस्थाका सदस्य राष्ट्रहरू सबै भ्रष्टाचार नियन्त्रणमा अभियानमा लाग्नुपर्ने दायित्व सिर्जना भएको छ। अभाव र भयबाट मुक्ति दिलाई सबै प्रकारका अधिकारहरू समान रूपमा उपयोग गर्न सक्ने अवस्थामा पुर्याउने उद्देश्य मानव अधिकारले राख्छ। बढी भ्रष्ट देशहरूमा मानव अधिकारको उल्लंघन ज्यादा भएको छ। उदाहरणका लागि ट्रान्सपरेन्सी इन्टरनेसनलले बढी भ्रष्ट देखाएका देशहरू सोमालिया, दक्षिण सुडान, सिरिया आदि देशहरूमा मानव अधिकारको हनन् अत्यन्त ज्यादा भइराखेको छ। नीति निर्माताहरू, कानुन निर्माताहरू र नियन्त्रक निकायका पात्रहरू सबै भ्रष्ट आचरण बनाई मानव अधिकारको उल्लंघनमा अभ्यस्त रहेका छन्। सन् २०१६ देखि प्रकाशनमा आउन थालेको पानामा पेपरले पनि राजनीतिज्ञहरू कसरी जनताको अधिकार छिनेर भ्रष्टाचारमा लिप्त हुन्छन् ? र सबैै प्रकारका अपराधकर्मबाट यस्ता देशहरूमा उनीहरूले कसरी अपराध गरेबापत अभयदान प्राप्त गरेका हुन्छन् ? प्रस्ट पारेको छ। विश्वभरका राष्ट्रहरूको अवस्था अध्ययन गर्दा दण्डहीनताको अवस्थाबाट भ्रष्टाचारलगायतका अपराधकर्मले संस्थागत स्वरूप ग्रहण गर्दै जानी देखिएको छ। अपराधकर्मको वृद्धि हुँदै जाँदा सबै प्रकारका जनअधिकारहरूको प्रत्याभूति हुन सक्दैन। त्यसैले दण्डहीनता, भ्रष्टाचार र संगठित अपराध बढ्दा यसले प्रत्यक्ष प्रभाव मानव अधिकारमा पार्दछ। यही कारण हो मानव अधिकारको प्रत्याभूतिका लागि भ्रष्टाचारका विरुद्ध आवाज बुलन्द गर्नु पर्दछ। विश्व परिवेशमा अध्ययन गर्दा मानव अधिकारको अवस्था नाजुक बनाउन शक्ति राष्ट्रहरू नै उन्मुख भएका छन् । सद्दाम हुसेनले पाएको मृत्युदण्ड, कर्नेल गद्दाफीको अन्त्य, अफगानिस्तानमा विदेशी सैन्यहरूको लामो समयसम्म दिइएको उपस्थिति, चीनले दलाई लामालाई वलातरूपमा खेदी तिब्बतलाई चीनमा विलय गराउनु, उत्तर कोरियाका सन्की शासकले गर्दै आएको ज्यादती आदिले मानव अधिकारको उल्लंघन, दण्डहीनतालाई अत्यन्त ज्यादा प्रश्रय दिइराखेको छ । युक्रेनमा भइराखेको रुसको आक्रमण सार्वभौम देशको अधिकार माथिको चरम उल्लंघन हो। त्यस देशमा युद्ध प्रारम्भ भएको एक सय दिन नाघिसकेको छ। युक्रेनको सभ्यताको प्रतिनिधित्व गर्ने खर्ब डलर बराबरको बहुमूल्य संरचना ध्वस्त भएको छ। लाखौं सेना र निहत्था गैरसैन्यहरूको धनजनको समाप्ति भएको छ। न्यायाधीशहरू न्यायिक मनले आफ्ना निर्णयहरू गर्न सक्दैनन्। यसरी क्रमशः राज्य संयन्त्र विस्तारै संगठित अपराधी र भ्रष्टाचारीहरूको नियन्त्रणमा पुग्छ। स्वतन्त्र देश युक्रेनले आफ्नो निर्णय लिन नपाउने, संघसंस्थाको सदस्यता लिन रुससँग अनुमति लिन पर्ने अवस्था छ। व्यापारिक प्रतिबन्ध लगाएर क्षणिक रूपमा रुसलाई आर्थिक कठिनाइको सामना गर्न लगाउने रणनीति र हातहतियारको सहयोग पुर्याउनुबाहेक पश्चिमा राष्ट्रहरूले खासै भूमिका निर्वाह गरेनन्। त्यहाँका प्रताडित जनताले अब न्याय प्राप्त गर्ने कसरी हो ? अन्तर्राष्ट्रिय मानव अधिकार आयोग, संयुक्त राष्ट्र संघलगायतका अन्य शक्ति सम्पन्न राष्ट्रहरू कहाँ छन् ? व्यक्तिगत स्वार्थपूर्तिका कारण यस जघन्य अपराधमा तटस्थ रहने राष्ट्रहरू चीन, भारतबाट विश्वले भोलिका दिनहरूमा के अपेक्षा गर्ने हो ? युद्धको भीषण विभीषिकाबाट मानव जगत्लाई बचाउन संयुक्त राष्ट्र संघसमेत प्रायः असफल भइसकेको छ। यस युद्धले लामो समय लिनेछ। सम्पूर्ण मानवबस्ती खरानी हुनेछ। देशको आधाभन्दा बढी जनसंख्या मारिने छन्। युक्रेनलाई सैन्य शक्तिकै आधारमा रुसमा विलय गरिनेछ। तत्पश्चात् केही समय संयुक्त राष्ट्रसंघ, विपरीत आस्थामा आबद्ध रहेका शक्ति सम्पन्न र यिनका अनुयायी राष्ट्रहरू, मानव अधिकार संरक्षणका नाममा रहेका संस्थाहरू सबैले वक्तव्यमार्फत भत्र्सना गर्नेछन्। केही समयपश्चात् दुवै पक्षहरूलाई फाइदा हुने गरी व्यापारिक प्रतिबन्ध र नाकाबन्दी हटाइनेछ। युक्रेनलाई परेको अन्याय इतिहासमा मात्र लेखिनेछ। यस अवस्थामा संयुक्त राष्ट्र संघको उपादेयता कहाँ रहने होला ? विश्व संस्थाहरू यसरी लाचार बनेको अवस्थामा गरिब मुलुकहरूमा भ्रष्टाचार व्याप्त हुनु, दण्डहीनताले प्रश्रय पाउनु र मानव अधिकारको व्यापक उल्लंघन हुनुलाई सामान्य रूपमा लिने परिस्थिति बन्नेछ। सम्बन्धित देशका सचेत नागरिकहरू र सामाजिक अभियन्ताहरूले क्रियाशीलता दिँदा यस अवस्थामा सुधारको अपेक्षा गर्न सकिन्छ। विकासोन्मुख देशहरूमा दण्डहीनताले प्रश्रय पाउन थाल्दछ। मात्राको अन्तर मात्र हो। यस वर्गका सबै देशहरूमा समान रूपले लागू हुन्छ। दण्डहीनताको कारणबाट नेपालमा मानव अधिकारको अवस्था अत्यन्त नाजुक हुँदै आएको छ। द्वन्द्वको समयमा १७ हजार मानिसको क्रूरतापूर्वक हत्या भएको थियो। राजनीतिक रंग दिएर त्यस समयका अपराधीहरू सबैलाई अभयदान दिइएको छ। बेपत्ता छानबिन आयोग र संक्रमणकालीन न्याय दिने विषय अलपत्र छ। अपराधकर्मको नेतृत्व लिनेहरू शासनमा छन्। कृत्रिम लडाकुहरूको नाममा राज्य कोषबाट अर्बौं रुपैयाँको भ्रष्टाचार भएको छ। नियन्त्रक निकायमा यससम्बन्धी फाइल लामो समयदेखि थन्किएको छ। यसलाई अनुसन्धानको दायरामा ल्याउने सामथ्र्य अधिकारीहरूसँग देखिँदैन। टीकापुर काण्डमा दिनदहाडै दूधे बालकलाई गोली प्रहार गरिएको छ। आफ्नो कर्तव्य निर्वाह गर्न पुगेका प्रहरीलाई निर्ममतापूर्वक शारीरिक आक्रमण गरी जीवन लीला समाप्त पारिएको छ। हत्या गर्ने नाइकेलाई अदालतको आदेशले कारागार चलान गरिएकोमा राजनीतिक आवरण दिएर दलहरूले नै छुटाउन पहलकदमी गरिराखेका छन्। विस्फोटक पदार्थ उत्पादनमा लगाइएका आफ्नै कार्यकर्ताहरूलाई जिउँदै इँटाभट्टामा हालेर निर्मम हत्या गर्नेहरूले माफी पाउँदा यस देशमा आश्चर्य नमान्दा हुन्छ। निर्मला बलात्कार र हत्याको छानबिनमा सरकारमा रहनेहरूबाटै अवरोध सिर्जना हुन्छ। रुकुम घटनामा केन्द्रीय नेताकै दबाबमा हत्यारालाई बचाउने काम हुन्छ। उच्च जातकी केटीले तल्लो जातको केटासँग प्रेम गरेर विवाहबन्धनमा बाँधिन खोज्दा प्रेमीलाई केटीका आफन्तहरूले हत्या गर्छन्। अपराधीहरू सबैको पहिचान स्पष्ट छ। तर दण्डित गर्ने उत्साह सरकारमा देखिँदैन। पञ्चायती समयको नमिता सुनिता प्रकरणदेखि हालका दिनसम्म आइपुग्दा नेपालमा उच्च ओहोदामा आसीन रहनेहरू विशेषगरी शासकहरूलाई जे जस्ता पनि जघन्य अपराध गर्न छुट प्रदान गरिएको छ। नेपालमा यी तीनवटै क्षेत्रहरूमा विकृतिले विराट स्वरूप निर्धारण गरिसकेको छ। भ्रष्टाचारको अवस्था अत्यन्त नाजुक मोडमा छ। भ्रष्टाचार कम भएका देशहरूमा प्रगतिशील दण्डको व्यवस्था गरिएको पाइन्छ। उदाहरणका लागि सामान्य जिम्मेवारीमा रहनेहरूबाट भ्रष्टाचार हुँदा सामान्य प्रकारको सजाय गर्दै ठूला पदमा आसीनहरूवाट भएका भ्रष्टाचारहरूमा कडा दण्ड दिने व्यवस्था अवलम्बन गरिएको छ। नेपालको जस्तो नियन्त्रक निकायहरूमा राजनीतिक कृपामा जिम्मेवारी दिइँदैन। सक्षम र योग्य एवं सच्चरित्रता कायम गर्न सकेकाहरूलाई नियुक्ति गरिने प्रक्रियालाई पारदर्शी बनाइएको छ। भ्रष्टाचारविरुद्धको अभियानलाई सरकारले साथ दिने परिस्थिति निर्माण भएको छ। दण्डहीनताबाट जो कोहीले पनि उन्मुक्ति प्राप्त गर्न सम्भव हुँदैन। तर, हाम्रो अवस्था बिल्कुल विपरीत छ। त्यसैले नेपालमा भ्रष्टाचार बढ्ने, दण्डहीनताले प्रश्रय पाइनै रहने र मानव अधिकारको व्यापक रूपमा उल्लंघन हुने निश्चित छ। यस प्रकारको दुरवस्था आउँदा दिनहरूमा अझै विकराल हुनेछ। किनकि व्यवहारमा उच्च पदस्थहरू यस दुरवस्थाको सुधारका लागि तत्पर रहेको अवस्था छैन । यी तीनवटै पक्षहरू एक आपसमा अन्तरसम्बन्धित छन्। कुनै एकमा सुधार हुँदा स्वतः अर्को पक्षमा पनि स्वस्थ अवस्था सिर्जना हुन्छ। त्यसैले यो अवस्थामा सुधार गर्नका लागि अर्को एउटा सशक्त क्रान्ति देशभित्र गर्नुपर्ने अवस्था छ। राजनीतिक प्रणालीमा सुधार आउँदा अवस्था सहज बन्छ। हङकङमा नागरिकहरू सडकमा निस्किई सरकारलाई भ्रष्टाचार नियन्त्रणका लागि सहमत गराई नागरिकहरूकै निगरानीमा यसको सफल कार्यान्वयन भएको सन्दर्भलाई नेपाललगायतका विपन्न देशहरूले ध्यान दिनु जरुरी हुन्छ। हालसम्मको अवस्था अध्ययन गर्दा नेपालमा मानव अधिकारको संरक्षण, भ्रष्टाचारको नियन्त्रण र दण्डहीनताको अन्त्य गर्न नागरिकहरू नै सडकमा आउनु जरुरी छ। लेखक पूर्वसचिव हुन्।"
राष्ट्रपतिले गरिन् जगन्नाथ रथयात्राको अवलोकन,काठमाडौं : राष्ट्रपति विद्यादेवी भण्डारीले काठमाडौंको सुन्धारामा पुगेर जगन्नाथ रथयात्राको अवलोकन गरेकी छन्। नेपाल अन्तर्राष्ट्रिय कृष्णभावनामृत सङ्घ (स्कोन नेपाल)ले आयोजना गरेको सो रथयात्रामा सरिक हुँदै राष्ट्रपति भण्डारीले प्रसाद ग्रहण गरिन्। स्कोनको तर्फबाट नेपालका लागि प्रतिनिधि पत्रिदासले विश्वमा शान्ति कायम गर्न यात्राको आयोजना गरिएको बताए । सामान्य कार्यक्रम गरेर विगतका वर्षहरूमा पनि गर्ने गरिए पनि राष्ट्रप्रमुखको सहभागितामा भने पहिलोपटक रथयात्रा गरिएको आयोजकले जनाएको छ । सुन्धाराबाट सुरु भएको रथयात्राले सहरका विभिन्न स्थानको परिक्रमा गरेको थियो ।
"मावा, बक्राहा र चिसाङ खोलाको कटान तीव्र, दर्जनौ बस्ती, सडक र पुल उच्च जोखिममा","विराटनगर : मोरङमा मावा, बक्राहा र चिसाङ खोलाले कटान तीव्र पारेको छ । उर्लाबारी, पथरीशनिश्चरे र रंगेली नगरपालिकाका विभिन्न वडामा कटान तीव्र पार्दा जोखिम बढेको छ । वर्षासँगैको बाढीले बहाव उच्च भएर खोलाले निरन्तर कटान गर्न थालेपछि दर्जनौं बस्ती, सडक र पुल उच्च जोखिममा परेका छन् । सयौं बिघा खेतीयोग्य जमिन बगरमा परिणत हुने अवस्था आएको छ । मावा खोलाले उर्लाबारी८ र ९, बक्राहाले उर्लाबारी८ र पथरीशनिश्चरे५ तथा चिसाङले रंगेली३ र ७ मा सबैभन्दा धेरै कटान गरिरहेको हो । नेपाली सेना, नेपाल र सशस्त्र प्रहरीसहितले कटानग्रस्त ठाउँको संरक्षणमा सक्रियता देखाए पनि समस्या समाधानको दीगो उपाय अपनाउन सकिएको छैन । सुरक्षा निकाय र सम्बन्धित पालिकाले अस्थायी तटबन्ध गरेर खोला नियन्त्रणको प्रयास गरेका हुन् । वर्षौदेखि दुःख दिइरहेका खोला नियन्त्रण गरेर समस्याको दीर्घकालीन समाधान नखोजिँदा थप क्षति व्यहोर्नुपर्ने अवस्था आएको गुनासो स्थानीयको छ । उनीहरुका अनुसार खोलाको बाढी पसेर बस्ती खसाप बनाउने अवस्था छ । प्रदेश १ का आन्तरिक मामिला तथा कानुनमन्त्री केदार कार्की र सुरक्षा प्रमुख सम्मिलित टोलीले विभिन्न स्थानका कटान क्षेत्रको अवलोकन एवं निरीक्षण गरेको छ । वर्षा र बाढीजस्ता विपद्बाट प्रभावित अति जोखिमयुक्त क्षेत्र तथा खोलाले गरिरहेको कटानको जिल्ला विपद् व्यवस्थापन समिति मोरङका अध्यक्ष एवं प्रमुख जिल्ला अधिकारी काशीराज दाहालको सक्रियतामा बिहीबार निरीक्षण गरिएको हो । निरीक्षणमा उर्लाबारी नगरपालिकाका प्रमुख गंगाप्रसाद खरेल, उपप्रमुख मीना खतिवडा (पौडेल), रंगेली नगरपालिकाका प्रमुख दिलिप बगडिया (अग्रवाल), विभिन्न वडाका वडाध्यक्षसमेतका जनप्रतिनिधि, नेपाली सेनाका प्रमुख सेनानी अमृत थापामगर, मोरङ प्रहरी प्रमुख एसपी शान्तिराज कोइराला, राष्ट्रिय अनुसन्धानका प्रमुख बासुदेव सिग्देललगायत सहभागी थिए । निरीक्षणका क्रममा खोलाहरुले पूर्वी मोरङका विभिन्न स्थानमा कटान तीव्र पार्दा सर्वसाधारण समस्यामा परेको पाइएको छ । कटान नियन्त्रण गरेर समस्याको दीर्घकालीन समाधान खोज्नेतर्फ सम्बन्धित निकायले ध्यान नदिँदा सर्वसाधारण संकटपूर्ण अवस्थामा छन् । प्रजिअ दाहालले खोलाले अस्थायी तटबन्ध भत्काउँदै कटान तीव्र बनाउँदा दर्जनौं बस्ती जोखिममा परेको बताए । सयौं बिघा खेतीयोग्य जमिन बगरमा परिणत हुने अवस्था रहेको उनको भनाइ छ । तटबन्ध निर्माण गरेर खोला नियन्त्रण गर्दै जमिन, सडक र पुलको सुरक्षामा सक्रियता देखाउनुपर्ने हुलाकी सडक आयोजना, कोसीबक्राहा नदी नियन्त्रण योजना, जनताको तटबन्ध कार्यक्रमसमेतका निकाय भने बेखबर छन् । सम्बन्धित निकायको निष्कृयताले खोला बस्तीमा पस्ने अवस्था बनेको छ । करोडौं खर्चिएर निर्माण गरिएका सडक, पलुसमेतका संरचना क्षतिग्रस्त हुँदैछन् । उर्लाबारी नगरपालिकाकी उपमेयर खतिवडाले मावा खोलाको कटानका कारण दजैनौं बस्ती उच्च जोखिममा परेको बताइन् । बाढी आएको खोलो जमिन कटान गर्दै बस्तीतिर पस्नै लागेको छ । कटानले उर्लाबारी८, ९ र रतुवामाई नगरपालिकाको ८ र १० सहित केही वडा उच्च जोखिममा परेका छन्,' उनले भनिन्, नगरपालिकाका तर्फबाट खोला नियन्त्रणका लागि सकेजति प्रयास भइरहेको छ । तर ठूलो लगानी लाग्ने हुँदा संघीय र प्रदेश सरकारको सहयोग बिना पूर्णरूपमा बस्तीलाई सुरक्षित बनाउन सम्भव छैन । खतिवडाले बाढी र कटानको जोखिमबाट नगरका बासिन्दालाई बचाउन मुस्किल परिरहेको गुनासो पोखिन् । रंगेली नगरपालिकाका प्रमुख प्रशासकीय अधिकृत नवराज कार्कीले खोलाले कटान तीव्र बनाएपछि हुलाकी राजमार्गअन्तर्गत विराटनगररंगेली सडकखण्डको चिसाङ खोलामाथिको पुल अति नै जीर्ण बनेको जानकारी दिए । जोखिम बढाउनुका साथै खोलाको कटानले पुल बग्न लागेको छ,' उनले भने, 'तत्काल नियन्त्रणको काम नगरिए खोलाले पुल बगाएर हुलाकी राजमार्ग अवरुद्ध बन्ने अवस्था छ । पुलको सुरक्षाका लागि नगरपालिकाले तत्काल अस्थायी हिसाबको काम गरे पनि सम्बन्धित निकाय (हुलाकी सडक आयोजना)ले कुनै सक्रियता नदेखाएको उनको भनाइ छ । करोडौंको पुल क्षतिग्रस्त बन्ने अवस्था छ । पुल र सडक बग्यो भने हुलाकी राजमार्ग अवरुद्ध भएर सवारी आवागमन प्रभावित बन्छ,' कार्कीले भने, 'यो सडकको कुनै वैकल्पिक व्यवस्था पनि छैन । सवारी आवागमन ठप्प भयो भने रंगेली, सुनवर्षी, रतुवामाईसमेतका पालिकाका सर्वसाधारणलाई समस्या हुन्छ । कटानका कारण प्रदेश राजधानी विराटनगरसँगको सडक सम्पर्क नै विच्छेद हुने र दैनिक उपभोग्य वस्तु तथा औषधिको आपूर्तिमा समस्या आउनसक्ने अवस्था रहेको उनको भनाइ छ । बाढीले कल्भर्ट बगाएपछि अवरुद्ध बनेको यो सडकखण्ड नगरपालिकाको सक्रियतामा ह्युम पाइप राखेर सूचारु गरिएको कार्कीले बताए । रंगेलीका मेयर बगडियाले कटानको मार खेप्नुपर्ने परिस्थिति आइरहँदा पनि संघीय र प्रदेश सरकारबाट कुनै सहयोग पाउन नसकेको गुनासो गरे । खोलाले सडक र पुल बगाउन लाग्यो । सहयोगका लागि बारम्बार अग्रह गर्दा पनि माथिल्ला सरकारबाट सहयोग पाउन सकिएन, ' उनले भने, 'सम्बन्धित निकायले पनि चासो दिएनन् । ठूलो रकम खर्च हुने हुँदा समस्या समाधानका लागि नगरपालिका एक्लैले केही गर्न सक्दैन । निर्माणले पूर्णता पाउन नसकेको हुलाकी राजमार्गका कारण अधिकांश स्थान डुबान र कटानमा परिरहेको पाइएको छ । सडक निर्माणले पूर्णता नपाउँदा आवश्यकता अनुसार पानीको निकास नभएर अझ् जोखिम बढेको छ । प्रजिअ दाहालले कटान लगातार भइरहेकाले ठूलो क्षति हुने सम्भावना रहेको बताए । ग्रामीण सडकहरु वर्षा र बाढीले क्षतिग्रस्त बनेका छन् । कटान तीव्र बनाएर खोलो बस्तीतिर पस्न लागेको छ, 'उनले भने, 'चिसाङ खोलाको कटानका कारण हुलाकी राजमार्ग अवरुद्ध हुने सम्भावना बढ्यो । हजारौँ सर्वसाधारण प्रभावित हुने अवस्था रहेछ । संघीय योजनाअन्तर्गत पर्ने जनताको तटबन्ध कार्यक्रम झापाले आकस्मिक बजेट नहुने हुँदा समस्या भइरहेको जनाएको छ । उर्जा तथा जलस्रोत मन्त्रालयमार्फत सञ्चालित यो कार्यक्रमले मावा खोला नियन्त्रणको काम गर्नुपर्ने हो । कार्यक्रमका प्रमुख रूपनारायण अधिकारीले अस्थायी रूपमा भए पनि समस्या समाधानको प्रयास गरिएको र आकस्मिक बजेट नहुँदा गाह्रो परिरहेको बताए । मोरङका प्रजिअ दाहालले अस्थायी रूपमै भए पनि समस्या समाधानका लागि अग्रसरता देखाउन जनप्रतिनिधहरुलाई आग्रह गरेका छन् । उनले चिसाङ खोलाले निम्त्याएको समस्या समाधान गरेर सडक र पुल जोगाउनेतर्फ भूमिका खेल्न हुलाकी सडक आयोजनाका प्रमुख विजय थापालाई निर्देशनसमेत दिए । दाहालले उर्जा तथा जलस्रोत मन्त्री पम्फा भुसाललाई निरीक्षणस्थलबाटै फोन गरेर मावा खोलाको कटान नियन्त्रणका लागि जनताको तटबन्ध कार्यक्रममार्फत् काम अघि बढाउने वातावरण तत्काल बनाइदिन आग्रहसमेत गरेका छन् । उनले समस्या समाधानका लागि आकस्मिक बजेटको व्यवस्था गरिदिन मन्त्री भुसालसँग आग्रह गरेका हुन् । आन्तरिक मामिला तथा कानुनमन्त्री कार्कीले बाढी तथा कटानको समस्या समाधानका लागि प्रदेश सरकार गम्भीर रहेको बताए । बाढी र कटानले ठूलो क्षति गर्दा सर्वसाधारण जोखिममा परेका छन्, 'उनले भने, 'कटान नियन्त्रणका लागि सरकारका तर्फबाट सक्दो सहयोग हुन्छ ।"
वर्षैपिच्छे बाढीले बगाउँदै घर,"विराटनगर : विराटनगर महानगरपालिका२की सरोजादेवी राईको घर सिघिया खोलाले दुई पटक बगायो। विस २०७४ साल यता खोलामा आएको बाढीले उनको घर दुई पटक बगायो। सिंघिया खोलाले घर बगाउँदा उनी माथि वर्षेनी ऋण थपिदैं गएको छ। किस्तामा ५ लाख ऋण लिएर बनाएको पक्की घर बगाउँदा उठीवास भएको उनलाई केही दिन अघि आएको बाढीले घर त जोगियो तर घर भित्रका समान बगायो। लामो समयदेखि खोलाको ऐलानी जग्गामा बसोबास गर्दे आएका उनले सुरक्षित स्थानको खोजी गर्न नसक्दा पुनः एक पटक दैविक प्रकोपको शिकार भएकी छन्। सोमबार रातिदेखि परेको अविरल वर्षाका कारण उर्लिएर आएको सिंघिया खोलाले तेस्रोपटक घर नबगाए पनि क्षति पुर्याएको छ। मंगलबार बिहान आफूले तेस्रोपटक बनाएको घरको आधाभाग बाढीमा मिसिएपछि उनले त्रिपालमुनि बास बस्नु परेको छ। यसअघि २०७४ साल साउनमा सिंघिया खोलामा आएको बाढी र २०७८ साल असोजको बेमौसमी वर्षाका कारण आएको बाढीले त्यसरी नै उनको घर बगाइदिएको थियो। उनलाई अहिले ५ लाख ऋण रहेको छ। उनी जस्तै पूजा साहको पनि घर दुई पटक बगाएको छ। पक्की घर भए बाढीले नबगाउने सोचले घर बनाएकी उनी पनि ऋणमा डुबेको बताईन्। अघिल्लो बाढीमा पनि केही समान झिक्न पाएको थिइनँ, यसपटक पनि त्यस्तै भयो, उनले भनिन्, अहिले सडकमा त्रिपालमुनि रुँदै बस्न बाध्य भएका छौं। दीगो समाधानका लागि केही सोच्न नसक्दा हामी बाढी प्रभावित बन्यौं। तीनै तहको सरकारले अघिल्लो बाढीमा भएको क्षतिको विवरणसमेत नगरिदिएको बताउँदै उनले पटकपटक जनता बाढीमा बग्दा पनि राहत र क्षतिपूर्ति नपाएको गुनासो गरिन्। गत वर्षको दसैंसँगै आएको बाढीको पीडा लिएर वडा कार्यालय, महानगरपालिका, जलप्रकोप व्यवस्थापन कार्यालय, कोसी तथा बक्राहा नियन्त्रण कार्यालय, मुख्यमन्त्री कार्यालय, आन्तरिक मामिला तथा कानुन मन्त्रालय, आर्थिक मामिला तथा योजना मन्त्रालयलगायतका कार्यालयमा धाउँदासमेत समस्या सुनुवाइ नभएको उनको भनाइ छ। स्थानीय बिरेन्द्र साहको २०७४ सालको भीषण बाढीमा घर बगायो। घरमा रहेका सामानहरू निकाल्न पाए। वर्षामा होस् वा हिउँदमा होस्, जस्तोसुकै दिनमा पनि पानी पर्ने छाँटकाँट देखिएपछि उनी आफ्ना छोराहरूलाई सजग गराउँदै घरभित्र भएका सामानहरू पोको पार्ने सुरसार सुरु गर्न थाल्छन्।"
विराटनगरमा डुबानको दीर्घकालीन समाधान गरिने मेयर कोइरालाको प्रतिवद्धता,"विराटनगर : डुबानबाट विराटनगर महानगरपालिकाभित्र वर्षौदेखि निम्तिरहेको समस्याको दीर्घकालीन समाधान गरिने प्रतिवद्धता मेयर नागेश कोइरालाले गरेका छन्। गत मंगलबार र बुधबारको वर्षाले विराटनगरका अधिकांश स्थान डुबानमा परेका थिए। महानगरभित्रको डुबान एवं बाढीग्रस्त क्षेत्रको अवलोकन गर्दै उनले समस्याको समाधान दीर्घकालीन योजना बनाएर गरिने प्रतिबद्धता जनाएका हुन्। इन्जिनियर अर्जुन थापालगायत प्राविधिकसहित बाढी एवं डुबानग्रस्त क्षेत्रको बिहीबार अवलोकन गरेका कोइरालाले विराटनगरलाई डुबानमुक्त बनाउन अहिलेको भन्दा फरक योजना आवश्यक रहेको पनि बताए। विराटनगर३, ५, १५, १८ र १९ नम्बर वडाको अवलोकन गरेका उनले बढी एवं डुबानले पुर्याएको क्षतिका बारेमा पनि जानकारी लिएका छन्। विराटनगर५ का वडाध्यक्ष सन्तोष न्यौपाने, १५ का प्रकाश साह, १८ का जितेन्द्रकुमार साह र १९ का श्याम घिमिरेसमेतले आआफ्नो वडामा पुगेको क्षतिका बारेमा मेयरलाई जानकारी गराए। डुबान र बाढीकै समयमा अवलोकन गर्दा योजना बनाउन सहज हुने भएकाले प्राविधिकसहित अवलोकन गरिएको मेयर कोइरालाको भनाइ थियो। हामी जनप्रतिनिधिहरूले कार्यभार सम्हालेको छोटो समयमै विराटनगरले विपदको सामना गर्नुपर्यो। बाढी र डुबान समस्याका लागि पूर्वतयारी गर्नै पाइएको थिएन, उनले भने, अब कुनकुन ठाउँमा के कारणले डुबान भयो भन्ने बारेमा जानकारी लिएर त्यहीअनुसारको योजना बनाउँदै अघि बढ्ने छौँ। समस्याको दीर्घकालीन समाधान खोजिने छ। तत्काल समस्या समाधान नहुने र त्यसका लागि ठूलै बजेट आवश्यक पर्ने भएकाले त्यहीअनुरूप तयारी गरिने उनको भनाइ छ। अवलोकनमा पुगेका प्राविधिकलाई वडाभित्रको डुबानको कारण र समाधानका उपायसहित एक साताभित्रमा प्रतिवेदन तयार पारेर ल्याउन कोइरालाले निर्देशनसमेत दिएका छन्। उनले पूर्वाधार विकास आयोजनाका प्रमुख इन्जिनियर सुशील श्रेष्ठलाई घिनाघाट पुल र पुष्पलालचोकविराटचोक सडक निर्माणलाई तीव्रता दिन आग्रह गरे। ठेकेदारसँग कुरा गरेर तत्काल निर्माणलाई गति दिनुपर्यो, उनले भने, घिनाघाटको पुल भाँचिने अवस्थामा पुगेकाले आवतजावत गर्न जोखिम छ। सो अवसरमा १९ नम्बर वडाध्यक्ष श्याम घिमिरेले सिंघिया पुल दक्षिणतर्फ गरिएको तटबन्धका कारण जोखिममा परेको बताए। सो तटबन्धका कारण पूर्वतर्फको जमिन काटेर बस्ती नै खोलाले बगाउने अवस्था सिर्जना भएको उनको भनाइ थियो। विराटनगर५ का वडाध्यक्ष सन्तोष न्यौपानेले नहर र पुराना नाला सफा नगर्दा डुबान समस्या आएको बताए। १५ का वडाध्यक्ष प्रकाश साहले सिक्स लेन सडकका कारण वडाभित्रका त्रिवेणी, पारिजात, भट्टाटोल, चौधरी, पशुपति, बङ्गाली, रामजानकीसमेतका टोल पूरै डुबेको जानकारी दिए। पानीको निकासका लागि सडकबाट क्रसिङ नहुँदा १५ नम्बर वडा पुरै डुब्यो, साहले भने, त्यसका लागि सिक्स लेन सडक काटेर मुनिबाट भएपनि पानीको निकास खोज्नुपर्छ। १८ नम्बर वडाका अध्यक्ष जितेन्द्रकुमार साहले एकीकृत भन्सार जाँच चौकी (आईसीपी)को पर्खालका कारण धेरै बस्ती डुबानमा परेको सुनाए। विराटनगर३ का स्थानीयले उदयमार्गमा पानीको निकास नहुँदा डुबान हुने गरेको गुनासो पोखे। उनीहरूले उदयमार्गको पानीको सहज निकासका लागि घोगा पैनीको नालामा लगेर मिसाउन सकिने सुझाव दिए। सबै वडाध्यक्ष र स्थानीयको गुनासो सम्बोधन गर्दै मेयर कोइरालाले समाधान खोज्नकै लागि आफू स्थलगत अवलोकनमा आएको प्रस्ट्याए। सुख्खा मौसममा अवलोकन र अध्ययन गर्दा समस्याको पहिचान नहुने उनको भनाइ थियो।"
"सेयर बजारमा ८८७ अंकको गिरावट, २ घन्टामा करिब डेढ अर्बको कारोबार","काठमाडौं : सेयर कारोबारको अन्तिम दिन शुक्रबार नेप्से परिसूचक ८८७ अंकले घटेर २०२८७७ विन्दुमा अडिएको छ। यसदिन दुई घन्टामै १ अर्ब ४५ करोड रुपैयाँभन्दा बढीको सेयर कारोबार भएको छ। आज २२१ कम्पनीको ६३ हजार २२० कित्ता सेयर खरिदबिक्री भयो। सेन्सेटिभ इन्डेक्स पनि ३ अंक बढीले घटेर ३८८६२ विन्दुमा अडिएको छ। गत साता धितोपत्र बोर्ड र लगानीकर्ताहरुबीच सेयर बजार सुधारका लागि सहमति भएपछि बजार सकारात्मक लयमा फर्केको हो। आज कारोबारमा आएका तीनवटा समूहको सूचक उकालो लागेको छ भने १० समूहको सूचक ओरालो लागेको छ। फाइनान्स, माइक्रोफाइनान्स र व्यापार समूहको सूचक सकारात्मक देखिएको हो। विकास बैंक समूहको सूचक सबैभन्दा धेरै १३९ प्रतिशतले घटेको छ। यसदिन दुई कम्पनीको मूल्यमा सकारात्मक सर्किट लागेको छ। सीवाईसी नेपाल लघुवित्त र आँधिखोला लघुवित्तको सेयरमूल्य सबैभन्दा धेरै ९९९ प्रतिशतले बढेको हो। त्यस्तै नेपाल फाइनान्सको ७७०, मैलुङ खोला हाइड्रोपावरको ६१७ र किसान लघुवित्तको ४८१ प्रतिशतले मूल्य बढेको हो। कारोबार रकमका आधारमा यसदिन शिवम् सिमेन्ट अग्रस्थानमा रह्यो। सो कम्पनीको ५ करोड ५७ लाख बढीको सेयर कारोबार भयो। यसैगरी, एसियन लाइफ इन्सुरेन्स र नेपाल पुनर्बिमा कम्पनी क्रमश दोस्रो र तेस्रो स्थानमा रहेका छन्।"
कानुनी शिक्षालाई गुणस्तरीय र प्रतिस्पर्धी बनाउँदै लैजानुपर्छ : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले कानुनी शिक्षालाई गुणस्तरीय र प्रतिस्पर्धी बनाउँदै लैजानुपर्नेमा जोड दिएकी छन्। नेपाल ल क्याम्पसको स्थापना दिवसका अवसरमा शुक्रबार काठमाडौंमा आयोजित कार्यक्रममा राष्ट्रपति भण्डारीले कानुनी शिक्षा नै कानुनी शासन स्थापनाको मुख्य आधार भएको भन्दै गुणस्तरीय र प्रतिस्पर्धी बनाउँदै लैजानुपर्नेमा जोड दिएकी हुन्। उनले व्यहारिक जीवनमा कानुनले सामान्य मागदर्शन गर्न सक्ने भएपनि सार्वजनिक, सामाजिक र राजनीतिक व्यहारको उचाई नैतिकताले मात्र कायम राख्न सक्ने जिकिर गरिन्। विश्वविद्यालयका प्राध्यापकहरुले मुलुकमा भइरहेको संवैधानिक एवं कानुनी अभ्यासका क्रममा देखिने बिचलनहरुका बारेमा समेत प्राज्ञिक बिमर्शमार्फत कानुन तर्जुमा, न्याय निरुपण र कार्यान्वयनसँग सम्बन्धित निकायहरुलाई निगरानीका साथै पृष्ठपोषण समेत गर्नुपर्नेमा उनले जोड दिइन्। कानुनी शिक्षा नागरिकको जीवन, स्वतन्त्रता, प्रतिष्ठा र सम्पतीसँग जोडिएको व्यहारिक शिक्षा भएकाले यसमा ज्ञान, सीप, विवेक र नैतिकताको समिश्रण रहेको उनको भनाइ छ। कानुनी शिक्षा कानुनी शासनको प्रमुख आधार भएकाले संविधान र कानुनबारेमा समाजमा जनचेतना अभिवृद्ध गर्न, संविधान तथा कानुनको परिपालना गर्न, कार्यान्वयन गराउन गर्नमा विश्वविद्यालयका कानुनका प्राध्यापक र अध्ययनरत विद्यार्थीको अमह भूमिका रहने धारणा व्यक्त गरिन्।"
राजश्वको केही प्रतिशत रकम प्रदेशमा राख्नुपर्छ : मन्त्री विश्वकर्मा,"स्याङ्जा : गण्डकी प्रदेश आन्तरिक मामिला मन्त्री दोवाटे विश्वकर्माले प्रदेशमा संकलित राजश्व मध्येको केही प्रतिशत रकम प्रदेश सरकारले राख्ने ब्यवस्था मिलाउनेगरी नीतिगत ब्यवस्था गर्नुपर्ने बताएका छन्। आन्तरिक मामिला मन्त्रालयको आयोजनामा स्याङ्जा सदरमुकामममा ट्राफिक ब्यवस्थापन सुदृढीकरण सम्बन्धी शुक्रबार आयोजित कार्यक्रममा बोल्दै मन्त्री विश्वकर्माले प्रदेशबाट राजश्वमा ठूलो सहयोग गरेतापनि संघबाट आवश्यकता अनुरुपका बजेट नआउँदा ट्राफिक सुरक्षा ब्यवस्थापनमा सुरक्षा निकायले कठिनाई भोग्नु परेको र त्यसको प्रभाव जनस्तरसम्म परेको उनले बताए। पैसा उठाउने र संघमा पठाउने प्रवृतीमा केही परिवर्तन गर्न आवश्यक छ।, मन्त्री दोबाटेले भने, स्रोत र साधनका अभावका अपराधीहरु फरार हुने क्रम बढ्दो छ। त्यसतर्फ अब ध्यान दिन जरुरी छ। मन्त्री दोबाटेले ट्राफिक नियम कडाईका साथ कार्यान्वयन गर्न सुझाव दिँदै प्रादेशिक कार्यालय भवन निर्माण र सीसी क्यामरा जडानका लागि सहयोग गर्ने प्रतिवद्धता जनाए। प्रदेश सरकारले महंगा सवारी साधानमाथि लगाएको करबारे पुनविचार गर्ने जनाउँदै एक महिना भित्रै सवारी चालक अनुमति पत्र पाउने विधि र ब्यवस्था मिलाउने तयारी भैरहेको सुनाए। बर्षात् सुरु भैसकेको र विपदका घटना घटिरहेका बेला सुरक्षाकर्मीलगायत सरोकारवाला सबैलाई सबैले सहयोग गर्नसमेत उनले आग्रह गरे। गण्डकी प्रदेशमा सवारी दुर्घटना बढी हुने भएको जनाउँदै दुर्घटना न्यूनिकरणका नीति निर्माणका लागि आवश्यक सुझाव संकलन गर्ने उद्धेश्यले स्याङ्जामा कार्यक्रम गरिएको हो।"
रिव्दीकोटका युवाहरुको नमुना गाउँसभा,"तानसेन : जिल्ला युवा समिति पाल्पाको सहयोग र रिव्दीकोट गाउँपालिकाको समन्वयमा गाउँपालिकाका युवाहरुलाई नमुना युवा गाउँ सभा अभ्यास गराइएको छ। गाउँपालिकाका प्रत्येक वडाबाट ३ जनाको दरले ८ वडाबाट २४ जना र पालिकाबाट ५ जना गरी २९ जना युवाहरुको सहभागितामा नमुना गाउँसभा अभ्यास गरिएको हो। कार्यक्रममा प्रत्येक वडाको युवा क्लबबाट १ महिना अनिवार्य हुनेगरी ३ जनाको दरले सहभागी १६ वर्षदेखि २४ वर्षसम्मका युवाहरु सहभागी गराईएको छ। नमुना गाउँसभा अभ्यासमा गाउँसभाका सदस्यहरुको निर्वाचन विधिबाट हुने छनौट, गाउँपालिका अध्यक्ष, उपाध्यक्ष, वडाध्यक्ष, वडा सदस्य, कार्यपालिका सदस्यहरुले खेल्ने भूमिका, नीति तथा कार्यक्रम प्रस्तुति, बजेट प्रस्तुति, योजनाहरु संकलन, छनौट, वडा समितिमा छलफल तथा पालिकामा पेश गर्ने, बजेटमाथिको दफादार छलफल, विषयगत समितिहरुबीच छलफल, बजेट पारितलगायतका विषयमा सैद्धान्तिक तथा व्यावहारिक अभ्यास गराएको प्रमुख प्रशिक्षक लिल बहादुर विकले बताए। युवालाई राजनीतिमा जिम्मेवार बनाउँदै समाज र राष्ट्रप्रति उत्तरदायी बनाउने, युवालाई देशप्रति जिम्मेवार बनाउने, युवाहरुमा असल चरित्र निर्माण गर्ने, समग्रमा युवाहरुमा नेतृत्वदायी क्षमताको विकास गराउने, भोलिको दिनमा जनप्रतिनिधि हुँदा काम गर्ने शैलि, नीति निर्माण तथा कानुनहरुको जानकारी गराउने उद्देश्यले एक जिल्ला एक पालिका गरी ७७ वटै जिल्लामा यो अभियान संचालन भएको युवा समिति पाल्पाका अध्यक्ष तुल बहादुर अधिकारीले बताए। नमुना अभ्यासमा गाउँपालिका अध्यक्ष, उपाध्यक्ष, वडा अध्यक्ष, वडा सदस्य, कार्यपालिका सदस्य तथा प्रमुख प्रशासकीय अधिकृतहरुले गर्ने काम कर्तव्य, जिम्मेवारी तथा अधिकार, बजेट बाडफाँड तथा योजना छनौट, सभा संचालन, सभा समापनलगायतका विषयमा जानकारी पाएको तालिममा सहभागी रिव्दीकोट२ की विष्णुकला अधिकारीले बताईन। पाल्पाको १० पालिकामध्ये रिव्दीकोट गाउँपालिकामा मात्र यो नमुना गाउँसभा अभ्यास गरिएको हो। नमुना गाउँसभामा सहभागी उत्कृष्ट एक जना महिला पुरुष नमुना प्रदेश सभामा पठाउने, प्रदेश सभाबाट १२ वटै जिल्लाका प्रतिनिधीहरु नमुना संघिय संसदको लागि काठमाडौं पठाउने गरी कार्यक्रम तय भएको छ।"
राष्ट्रिय सभाबाट बजेट आश्रित तीनवटा विधेयक पारित,"काठमाडौं : राष्ट्रिय सभाबाट बजेट आश्रित तीनवटा विधेयक पारित भएका छन्। शुक्रबार बसेको राष्ट्रिय सभाको बैठकले आर्थिक विधेयक २०७९, राष्ट्र ऋण उठाउने विधेयक २०७९ र ऋण तथा जमानत (२५ औं संशोधन विधेयक) २०७९ बहुमतले पारित गरेको हो। बैठकमा अर्थमन्त्री जनार्दन शर्माले तीनवटै विधेयकलाई मुल रुपमा नै सुझाव दिन पारित गरि प्रतिनिधिसभामा फिर्ता पठाइयोस् भन्ने प्रस्ताव पेश गरेका थिए । बैठकमा अर्थमन्त्रीले उक्त विधेयक पेश गर्दा एमालेका सांसदहरुले बिरोध जनाएका थिए । त्यसलगत्तै एमाले सांसदहरु कार्यसूचीमा रहेको आर्थिक विधेयकसँग सम्बन्धित विषयको छलफलमा सहभागी नहुने भन्दै बैठकस्थलबाट बाहिरिएका थिए । एमालेको बहिष्कारका बीच राष्ट्रियसभा अध्यक्ष गणेशप्रसाद तिमिल्सिनाले बैठकको कार्यसूची अगाडि बढाएका थिए। राष्ट्रिय सभाले तीनवटै विधेयक प्रतिनिधि सभामा फिर्ता पठाएको छ। राष्ट्रिय सभाले संदेशसहित फिर्ता पठाएको तीनवटै विधेयकलाई प्रतिनिधि सभाले पुन: पारित गरेपछि बजेट संघीय संसदबाट पूर्णरुपमा पारित हुनेछ। राष्ट्रपतिले प्रमाणिकरण गरेपछि बजेट कार्यान्वयनको बाटो खुल्ने संवैधानिक व्यवस्था छ ।"
अदालतका तहसिलदार १५ हजार घुससहित पक्राउ,गोरखा : गोरखा जिल्ला अदालतका तहसिलदार रामचन्द्र केसीलाई १५ हजार घुससहित अख्तियारले पक्राउ गरेको छ। बिहिबार राति अदालत नजिकैको एक होटलमा सेवाग्राहीसँग घुस लिँदै गर्दा उनी पक्राउ परेका हुन्। काम मिलाइदिन्छु भन्दै सेवाग्राहीसित घुस लिँदै गरेका उनलाई अख्तियार दुरुपयोग अनुसन्धान आयोगको पोखराको टोलीले पक्राउ गरेको हो। घटनास्थलको मुचुल्का गरेर केसीलाई राति नै पोखरा लगिएको प्रहरीले जनाएको छ। घटनाको थप अनुसन्धान भइरहेको प्रहरीले जनाएको छ। अदालतको काममा सेवाग्राहीलाई दुःख दिने गरेको आरोप उनीमाथि लाग्दै आएको थियो।
मुस्ताङमा बोन गुम्बा,"जोमसोम : मुस्ताङको वारागुङ मुक्तिक्षेत्र४ पाक्लिङमा ४ तले शेन्तेन धाग्यालिङ बोन गुम्बा निर्माण सुरु भएको छ। आध्यात्मिक अध्ययन केन्द्र परियोजना अन्तर्गत सो गुम्बाको निर्माण हुन लागेको हो। गुम्बाको भ्याटसहित ११ करोड ५० लाख लागतको अमेरिकास्थित पोइन्ट आउट ग्रेड ओईल र अष्ट्रेलियास्थित ग्लोबल डेभेलपमेन्ट नामक संस्थाको संयुक्त साझेदार अनुदान सहयोगमा निर्माण कार्य अघि बढाइएको हो। लोपोन्मुख बोन धर्मको संरक्षण, ध्यान केन्द्र, स्कुलिङ र पर्यटन प्रर्बद्धन गर्ने उद्देश्यले निर्माण हुन लागेको बोन गुम्बा निर्माणको जिम्मा मुस्ताङ संस्कृति तथा शिक्षा केन्द्रले लिएको छ। गरिब तथा कठीन परिस्थितिका बालबालिका र युवाका लागि शैक्षिक तथा साँस्कृतिक विकास गर्ने उद्देश्यले मुस्ताङमा यो संस्थाले काम गर्दै आइरहेको संस्थाका अध्यक्ष गेसे सोनामले बताए। गेसे सोनाम लामा बोन धर्मका अभियन्ता एवं गुरु हुन्। उनले बर्सेनि अमेरिका, क्यानडा, अष्ट्रेलिया र युरोपेली देशहरूमा पुगेर बोन धर्मको प्रशिक्षण र शिक्षा दिने गर्छन् भने उनले त्यहाँ बोन धर्मका अनुयायीहरूलाई योग अभ्यास गराउने गर्छन्। अमेरिकामा हुने विभिन्न बोनसम्बन्धी धार्मिक कार्यक्रममा संकलन भएको रकम अमेरिका र अष्ट्रेलियामा रहेको संस्थाको कोषमा संकलन हुने गर्छ। सोही कोषको रकम मुस्ताङ संस्कृति तथा शिक्षा केन्द्रको गुरुयोजना अनुसार गुम्बा निर्माणको काम थालनी गरिएको संस्थाका अध्यक्ष गेसे सोनामले बताए। मुस्ताङ संस्कृति तथा शिक्षा केन्द्र संस्थाले गत वर्ष वारागुङ मुक्तिक्षेत्र पाक्लिङमा १५ रोपनी जग्गा बोन गुम्बा निर्माण तथा बहुउद्देश्य पूर्वाधार निर्माण गर्न व्यक्तिको जग्गा संस्थाको नाममा खरिद गरेको थियो। संस्थाले पाक्लिङमा पूर्वाधार निर्माण गर्न २०७८ भदौ ६ गते १५ करोडको लागत खाँका प्रस्तुत गरेको थियो। यसका लागि पूर्वाधार निर्माणसँग जोडिएका विषयमा जिल्ला र स्थानीय तह स्तरीय परियोजनासम्बन्धी छलफल अन्तरक्रिया गरिएको थियो। छलफलमा स्थानीय प्रशासन, एक्याप, विद्युत्, सञ्चार, खानेपानी र स्थानीय सरोकारवाला निकायलाई यसबारे जानकारी गराएको थियो। पाक्लिङमा निर्माणधीन गुम्बा पहिलो चरणको कार्यक्रममा समावेश गरिएको हो। दोस्रो चरणमा विद्यार्थीका लागि छात्रावास भवन र कक्षाकोठा निर्माण गरिनेछ भने तेस्रो तथा अन्तिम चरणमा मेडिकल क्लिनिक र लामा तथा अपागंतामैत्री आवास भवन ध्यान केन्द्र निर्माण गरिने संस्थाको प्रोजेक्ट इन्जिनियर सुदीप थकालीले बताए। पाक्लिङमा निर्माणाधीन बोन गुम्बाको काम गर्ने जिम्मा एमबी अमित जेभीले लिएका हो। सन् २०२२ को अप्रिल ११ तारिखमा सम्झौता भएको गुम्बा निर्माण सन् २०२४ को अप्रिलमा सक्ने लक्ष्य लिइएको इन्जिनियर थकालीले बताए। उनका अनुसार पहिलो चरणमा गुम्बा निर्माण गर्न सिभिल, इलेक्ट्रेकल, पम्लिङ र फायर फाइटिङलगायतको ठेक्का प्रक्रियाअघि बढेको छ। उनका अनुसार दोस्रो चरणमा काठको काम, फर्निचर र पेन्टिङको ठेक्का लगाइनेछ। विदेशी अनुदानमा निर्माण भइरहेको बोन गुम्बा र त्यहाँ निर्माण हुने बहुउद्देश्य संरचनाका लागि मुस्ताङ संस्कृति तथा शिक्षा केन्द्रले विस्तृत परियोजना प्रतिवेदन समाज कल्याण परिषद्मा पेस गर्नुपर्नेछ। त्यो स्वीकृत भएपछि मात्र विदेशी अनुदान निकासा हुन्छ। पाक्लिङमा बोन धर्मसम्बन्धी परियोजना पूर्वाधार निर्माण भइसकेपछि बहुउद्देश्य भवनमा शैक्षिक सुविधा उपलब्ध गराइने, सो क्षेत्र आसपास र दुर्गभ भेगका शैक्षिक सुविधाबाट वञ्चित बालबालिकालाई पठनपाठनको व्यवस्था मिलाउने जनाइएको छ। परियोजना सम्पन्न भएपछि १ सय विद्यार्थी र १ सय युवालाई शैक्षिक सुविधा उपलब्ध गराइने संस्थाले जनाएको छ।"
कन्स्ट्रक्टिभ विद्रोह गर्ने उद्घोष गरेका कोइराला समूहको बैठक बस्दै,"काठमाडौं : नेपाली कांग्रेसका सभापति शेरबहादुर देउवाविरुद्ध कन्स्ट्रक्टिभ विद्रोह गर्ने उद्घोष गरेको संस्थापनइत्तरको बैठक आज पनि बस्दैछ। बत्तीसपुतलीस्थित एक होटलमा सुरु भएको बैठक आज दिउँसो २ बजेपछि बस्न लागेको हो । पार्टी सभापति तथा प्रधानमन्त्री देउवा एक पक्ष ढंगले अघि बढेपछि बिहीबारबाट उनीहरुले छुट्टै भेला आयोजना गरेका हुन् । बैठकमा नेताहरुले कांग्रेसमा कन्स्ट्रक्टिभ विद्रोहको विषय उठाएका थिए। आजको बैठकमा सभापति देउवाविरुद्ध कसरी अगाडि बढ्ने, राजनीतिक, आर्थिक संकटको विषयमा सरकारको भूमिका, सरकारको कामको समीक्षा र निर्वाचनको बारेमा पनि छलफल हुने बताइएको छ। सभापति देउवाले आफूसँग सभापतिमा पराजित कोइरालालाई सम्मानजनक वरियता समेत दिएका छैनन् । विधानअनुसार ६ महिनाभित्र कोषाध्यक्ष, केन्द्रीय समिति, कार्यसम्पादन, संसदीय समिति र विभाग गठन गरिनुपर्ने हुन्छ। यद्यपि, अहिलेसम्म सभापति देउवाले उक्त कामलाई पूर्णता दिन सकेका छैनन्। पार्टीमा कोषाध्यक्ष पद पनि रिक्त छ। प्रधानमन्त्री देउवाले पार्टीमा सभापतिले मनोनित गर्न पाउने ३३ जना केन्द्रीय सदस्य मनोनित गर्न पाउँछन्। हालसम्म आफूनिकटका १३ जना मात्र उनले मनोनीत गरेका छन्। कांग्रेस केन्द्रीय कार्यसमिति १६९ सदस्यीय हो। देउवाले आफू पक्षबाट पदाधिकारीमा उठेर पराजित भएकाहरूलाई केन्द्रीय समितिमा समेटे पनि कोइराला पक्षका नेताहरूलाई भने केन्द्रीय समितिमा मनोनीत गरेका छैनन्। पुस १० गते कार्यभार सम्हालेका देउवाले केन्द्रीय कार्यसम्पादन र संसदीय बोर्डलाई पनि पूर्णता दिएका छैनन्। बिहीबारको छलफलमा पार्टीलाई नै विधानअनुसार चलाउन नसकेको छलफलमा सहभागी नेताहरूले बताएका थिए। सँगसँगै नेपालको राजनीतिक संकट, आर्थिक संकट समाधानका लागि सरकारले गर्नुपर्ने भूमिकाका विषयमा पनि छलफल संस्थापनइत्तर समूहले छुट्टै भेला गरेपछि बिहीबार नै स्थानीय चुनावको समीक्षालगायत विविध विषयमा छलफल गर्न कांग्रेसले असार २७ गते बैठक बोलाइएको छ।"
कुमारी जबद्धारा सञ्चालित प्रोफेसनल एच आर ट्रेनिङ सम्पन्न,काठमाडौं : कुमारी जबद्धारा सञ्चालित प्रोफेसनल एच आर ट्रेनिङ सम्पन्न भएको छ । नेपालका विभिन्न प्रतिष्ठित संस्थाका अनुभवी र दक्ष व्यक्तित्वहरूरा प्रशिक्षण प्रदान गरिएको ट्रेनिङको पहिलो ब्याच रहेको कुमारी जबले जनाएको छ। विभिन्न संघसंस्थामा कार्यरत अनुभविदेखि मानव संसाधनको क्षेत्रमा आफ्नो करियर बनाउन चाहने व्यक्तिहरुको सहभागिता रहेको यस प्रशिक्षण २४ दिनसम्म सञ्चालन भएको कुमारी जबले जनाएको छ।
राष्ट्रिय सभाबाट स्वास्थ्यसम्बन्धी दुई विधेयक बहुमतले पारित,काठमाडौं : राष्ट्रिय सभाबाट स्वास्थ्यसम्बन्धी दुईवटा विधेयक पारित भएको छ। शुक्रबार बसेको राष्ट्रिय सभाको बैठकले औषधि (तेस्रो संशोधन) विधेयक र स्वास्थ्यकर्मी तथा स्वास्थ्य संस्थाको सुरक्षा सम्बन्धी (पहिलो संशोधन विधेयक) २०७९ बहुमतले पारित भएको हो। बैठकमा स्वास्थ्य तथा जनसंख्यामन्त्री भवानीप्रसाद खापुङले दुईवटै विधेयक सुझाव दिन पारित गरि प्रतिनिधिसभामा फिर्ता पठाइयोस् भन्ने प्रस्ताव पेश गरेका थिए। अब राष्ट्रिय सभाले दुईवटै विधेयक प्रतिनिधि सभामा फिर्ता पठाउनेछ। प्रतिनिधि सभाले पारित गरेपछि सभामुख हुँदै राष्ट्रपतिले प्रमाणीकरण गरेपछि दुबै विधेयकले ऐनको रुप लिनेछ ।
"बझाङमा ट्याक्टर दुर्घटना : एकको मृत्यु, चालकसहित ६ जना घाइते",बझाङ : बझाङमा ट्याक्टर दुर्घटना हुँदा एक जनाको मृत्यु भएको छ । सुर्मा गापा२ रातोपडमा सडकमा काम गरेर घरतर्फ गइरहेको सुपप्र ०२००१ त १३०८ नम्बरको ट्याक्टर बिहीबार राति करिब ८ बजे घट्टेखोलामा दुर्घटना हुँदा यात्रु २७ वर्षीय नरेश बोहराको मृत्यु भएको हो भने चालक विमल बोहरासहित ६ जना घाइते भएका हुन् । ट्याक्टरको स्टेरिङले काम नगर्दा सडकबाट करिब २० मिटर तल खसेर ट्याक्टर दुर्घटना भएको जिल्ला प्रहरी कार्यालय बझाङका प्रमुख तथा डिएसपी ज्ञानबहादुर विष्टले बताए । घाइतेको तत्काल उद्धार गरि जिल्ला अस्पतालमा सामान्य उपचारपछि डिस्चार्ज गरिएको प्रहरीले जनाएको छ ।
जिम्मेवारीलाई इमान्दारिताका साथ पालना गर्छु : शहरी विकासमन्त्री चौधरी,"दाङ : शहरी विकासमन्त्री मेटमणि चौधरीले आफूले पाएको जिम्मेवारीलाई इमान्दारिताका साथ पालना गर्ने प्रतिबद्धता जनाएका छन्। मन्त्रीको पदभार ग्रहण गरेपछि गृहजिल्ला दाङको गढवा बजारमा रहेको घरमा बिहीबार साँझ आइपुगेका चौधरीले आफूलाई विजयी बनाकाले नै मन्त्री बनेको भन्दै मतदाताहरुलाई धन्यवाद दिएका छन्। निवासमा आयोजित कार्यक्रममा मन्त्री चौधरीले आफ्नो क्षेत्रको विकासमा आफूले पहलहरु गरेर विकासका कार्यक्रम र योजना ल्याएको बताए। उनले मन्त्री बनेकाले थप कार्यक्रम र योजना ल्याउने बताए। आगामी निर्वाचनमा पनि आफू दाङ क्षेत्र नं १ बाट प्रतिनिधि सभाको निर्वाचनमा उम्मेदवार बन्ने संकेत गरेका उनले मतदाताले विजयी बनाउनेमा अपेक्षा लिएको बताए। कार्यकर्ताहरुसँग भेटघाटमा उनले जनताको मागलाई सक्दो प्रयास गरेर पूरा गर्ने प्रतिबद्धता जनाए।मन्त्री चौधरीले आफ्नो निजी सचिवालयमार्फत योजना, कार्यक्रम र माग तथा समस्याहरु टिपाएर सहयोग गर्न आग्रह गरेका छन्। उनले भने, म कहिले संसदमा हुन्छु। कहिले समितिहरुको बैठकमा हुन्छु। त्यो बेला मोबाइल नउठेको हुन सक्छ। त्यसलाई अन्यथा नलिइदिनु होला। गढवामा मन्त्री चौधरीको सामान्य कच्ची घर रहेको छ। सो घरमा बुबा र आमा तथा परिवारका अन्य सदस्य रहने गरेका छन्। मन्त्री चौधरीले शनिबार सहभागी भएर काठमाडौं जाने कार्यक्रम छ।"
कारागारमा पुस्तकालय,"उदयपुर : उदयपुरका कारागारभित्रका कैदीबन्दीलाई लक्षित गरी पहिलो पटक पुस्तकालय स्थापना गरिएको छ। कारागारभित्र रहेका कैदीबन्दीको पढ्न पाउने अधिकारलाई स्थापित गर्न वैदेशिक रोजगारमा रहेका उदयपुरवासीको आर्थिक तथा नेपाल लाइब्रेरी फाउन्डेसनको प्राविधिक सहयोगमा पुस्तकालय स्थापना गरिएको हो। कैदीबन्दी बस्ने घरभित्र स्थापना गरिएको पुस्तकालयमा पहिलो चरणमा विभिन्न विधाका चार सय किताब राखिएको लाइब्रेरी फाउन्डेसनका महासचिव धनकुमार श्रेष्ठले बताए। जेलभित्र सुधारका लागि राखिएका कैदीबन्दीलाई फुर्सदको समयमा आफ्नो रुचिअनुसारको किताब अध्ययन गर्न सहज होस् भन्ने हेतुले पुस्तकालय स्थापना गरिएको उनले बताए। पुस्तकालयमा राखिने पुस्तक हस्तान्तरणमा पुगेका प्रमुख जिल्ला अधिकारी वीरेन्द्रकुमार यादवले पुस्तकालय स्थापनाले कैदीबन्दीको क्षमता अभिवृद्धि मात्र नभई पठन संस्कृतिको विकास हुने जनाए। उनले भने उनले कारागारभित्र खेर जाने समयको सदुपयोग गर्न पनि लाइब्रेरीले महत्त्वपूर्ण भूमिका निर्वाह गर्छ। उनले जेल घर केवल सुधारगृह भएकाले आफूलाई कमजोर र निराश हुने वातावरण नबनाउन आग्रह गरे। पूर्वप्रधानमन्त्री केपी शर्मा ओली, बीपी कोइरालाहरूको जेल जीवनको उदाहरण दिँदै उनले भने, पूर्वप्रधानमन्त्रीज्यूहरू पनि यस्तै जेलमा तपाईंहरू जसरी नै बसेर जानु भएको हो, उहाँहरूले अहिले देश चलाउने भूमिकामा हुनुहुन्छ त्यसैले निराश नहुनुहोस्। लाइब्रेरी फाउन्डेसनका अध्यक्ष चक्रबहादुर थापाले पुस्तकले मान्छेलाई अध्ययनशील बनाउने र विषयवस्तुमा विज्ञता हासिल गर्न सहज हुने बताए। जेलभित्र सुतेर गेम खेलेर दिन बिताउनुभन्दा पुस्तक पढेर आफ्नो अध्ययन क्षमता र विषयवस्तुमा जानकार हुनु उपयुक्त हुने बताए। संगम पुस्तकालयका अध्यक्ष तथा मानव अधिकारकर्मी भरत खड्काले पठन संस्कृतिको विकास नहुँदा अपराधका घटना बढ्दै गएको बताए। उनले पुस्तक पढ्ने समयमा सामाजिक सञ्जालको दुरुपयोग, मदिरा सेवन गरेर समय खेर फाल्ने गरेकाले विकृतिहरू मौलाएको बताए। कार्यक्रममा कारागारभित्रका भाइनाइके पर्वत दाहालले कैदीबन्दी र कारागारभित्रका समस्याका बारेमा जानकारी गराएका थिए। उनले विद्युत्, खानेपानी, कानुनी जटिलता, खेलकुदलगायतका अन्य सुविधाहरू उपभोग गर्न नपाएको बताए। उदयपुरको त्रियुगा नगरपालिका८ स्थायी घर भई बेलायतमा बस्दै आएका अर्जुन कटुवालको संयोजनमा संकलित २ लाख ४५ हजार रुपैयाँले पहिलो चरणमा कानुन, साहित्य, विचार, दर्शन, इतिहास, जीवनी, संविधान, मनोरञ्जनात्मक गीतसंगीतलगायतका चार सय किताब, फर्निचरको व्यवस्था गरिएको उनले बताए। यसपछि कैदीबन्दीको चाहना अनुरूप आवश्यक किताबहरू थपिँदै जाने उनले बताए। किताब संरक्षण र व्यवस्थितरूपले सञ्चालन गर्नका लागि संगम नेपालीको अध्यक्षतामा पाठक क्लबसमेत बनाइएको उनले बताए।"
साबिती अब नाटकमा,"काठमाडौं : थिएटर भिलेजले साहित्यकार जगदीश घिमिरेको कथा साबिती लाई नाटक मञ्चन गर्ने भएको छ। विमल सुवेदीको निर्देशनमा आउने असार १७ देखि १९ गतेसम्म शिल्पी थिएटरमा नाटक मञ्चन हुनेछ। नाटकमा भारतीय रंगकर्मी अनुराधा मजुमदारले मुख्य भूमिका निभाउने छिन्। उनी नेपाल आइसकेको थियटर भिलेजले जनाएको छ। थियटर भिलेजले सन् २०७० मा पनि यो नाटक मञ्चन गरेको थियो। सन् २०१९ मा यही नाटक नयाँदिल्लीस्थित नेपाली राजदूतावाससँगको सहकार्यमा साउथ एसियन युनिभर्सिटीमा मञ्चन भएको थियो। त्यही वर्ष भारतकै जम्बुमा भएको अन्तर्राष्ट्रिय नाट्य महोत्सवमा पनि यसले सहभागिता जनाएको थियो। हिन्दी भाषामा रूपान्तरण भएको उक्त नाटकलाई वर्तमान नेपाली समयअनुकूल हुने गरी पुनः रूपान्तरण गरेर प्रस्तुत गर्न लागिएको हो। यो संस्करणको नेपाली रूपान्तरण विमल सुवेदी र सुरज सुवेदीले गरेका हुन्। साबिती कथाले समाजमा विद्यमान विविध विसंगतिको असली स्वरूप देखाउने निर्देशक विमल सुवेदीले बताए। उनी भन्छन्, नेपाली रंगमञ्चमा धेरैजसो विदेशी नाटकको अनुवाद मात्र गरिने हुँदा थिएटर भिलेजले नेपाली नाटक तथा साहित्यलाई अन्तर्राष्ट्रियस्तरमा लैजाने आफ्नो उद्देश्य अनुरूप पहिलो कदमका रूपमा यसै नाटक मञ्चन गर्ने संकल्प गरेका थियौं। अभिनयको लागि नेपालमा रहेकी चर्चित रंगकर्मी तथा हरियाणास्थित स्टेट युनिभर्सिटी अफ पर्फर्मिङ एन्ड भिज्युअल आर्ट्सको अभिनय विभाग प्रमुख अनुराधा मजुमदार यस कथाले अनेकौं आयातित वाद र विश्वव्यापीकरणमा अडेस लागेका ती स्वरूप अनि त्यसकै आडमा रहेका पितृसत्ता, सामाजिक विभेद, राजनैतिक विसंगति, अनि शिक्षा र स्वास्थ्यको संवेदनाहीन कालो व्यापारीकरणलाई उदांगो पारेको बताउँछिन्। त्यो अवस्था भारत र नेपालमा खासै फरक नरहेको उनको बुझाइ छ। मूल कथा पुरुष पात्रको पक्षबाट लेखिएको भए पनि नाटकले महिला पात्रलाई केन्द्रमा राखी महिला पात्रहरू कसरी असमान सामाजिक संरचनाको कठघरामा उभ्याएको छ भन्ने पक्ष आफूलाई सबैभन्दा सुन्दर लाग्ने उनी बताउँछिन्। उनी भन्छिन् महिला पात्रमार्फत नाटकले सामाजिक संरचनाले समानताको बाटो बिराउँदा वर्गीय, लैंगिक, सामाजिक, जातीय र आर्थिकजस्ता क्षेत्रमा पार्ने प्रत्यक्ष असरहरू केलाउँछ। नाटकले शून्यवाद नजिक रहेर घिनलाग्दो समाजलाई अनेक कोणबाट प्रश्नहरू गरेको छ। अनुराधाका साथै यस नाटकमा सुजन वली र साजनकुमार सुनुवारको पनि अभिनय रहनेछ। थिएटर भिलेजले भर्खरै नारायण वाग्लेको चर्चित उपन्यासमाथि आधारित नाटक पल्पसा क्याफे पनि मञ्चन गरेको थियो।"
प्रचण्ड र राजेश हमालबीच भेट,"काठमाडौं : माओवादी केन्द्रका अध्यक्ष पुष्पकमल दाहाल 'प्रचण्ड' र अभिनेता राजेश हमालबीच भेटवार्ता भएको छ। अध्यक्ष प्रचण्डलाई भेट्न हमाल शुक्रबार बिहान खुमलटारस्थित प्रचण्ड निवास पुगेका थिए। भेटका क्रममा समसायिक राजनीतिक र नेपाली चलचित्र क्षेत्रलगायत विषयमा कुराकानी भएको प्रचण्डको सचिवालयले जनाएको छ। भेटमा सहभागी संगीतकार चेतन सापकोटाले समसामयिक राजनीतिक,नेपाली चलचित्र क्षेत्रका समस्या र समाधानका उपायलगायतका विषयमा कुराकानी भएको जानकारी दिए। अध्यक्ष दाहालले नेपालको चलचित्र उद्योगलाई अन्तर्राष्ट्रियस्तरमा पुर्याउनका लागि राज्यका तर्फबाट जेजति भूमिका निर्वाह हुनुपर्ने हो, त्यसो हुन नसकेकाले मिलेर काम गर्नुपर्ने बताए। कलाकारहरू खुलेर राजनीतिमा आउने परिपाटीको विकास अध्यक्ष दाहालको पालामा नै भएको बताउँदै नायक हमालले कलाकारलाई राम्रो व्यवहार गर्ने परिपाटीको सुरुआत भएकोमा खुसी व्यक्त गरेका थिए। उनले मुलुकमा सबैभन्दा पहिले राजनीतिक स्थिरता हुनुपर्ने र त्यसपछि मात्रै अन्य कुरा विस्तारै राम्रो हुँदै जाने बताए। चलचित्र विकास बोर्डको अध्यक्ष पदमा नियुक्तिका लागि संचार तथा सूचना प्रविधि मन्त्रालयले दरखास्त आह्वान गरेको छ। सोही पदका लागि दर्जन बढी आकांक्षीहरु शक्ति केन्द्र धाइरहेका छन्। चलचित्र विकास बोर्डको अध्यक्ष नियुक्तिका लागि दौडधुप चलिरहेका बेला प्रचण्ड र हमालबीचको भेटलाई अर्थपूर्ण मानिएको छ। बोर्डको अध्यक्ष बन्न अभिनेता भुवन केसीदेखि दर्जन बढी आकांक्षीहरु दौडधुपमा व्यस्त छन्।"
इन्टरनेट नहुँदा रोकियो भुक्तानी,"गोरखा : धार्चे गाउँपालिकामा इन्टरनेट सेवा अवरुद्ध हुँदा आर्थिक कारोबारलगायतका काम अवरुद्ध भएको छ। नेपाल टेलिकमले वितरण गरेको फोरजी अवरुद्ध हुँदा असार मसान्तको चापाचापमा उपभोक्ता समिति तथा ठेकेदारलाई भुक्तानी दिन नसकिएको प्रमुख प्रशासकीय अधिकृत रुलबहादुर आलेले जानकारी दिए। तीन दिन भयो, इन्टरनेट चलेको छैन। सिस्टम सबै ठप्प छ, आलेले भने, इलेक्ट्रोनिक्स फन्ड ट्रान्सफर (ईएफटी) ले पनि काम गर्दैन, सूत्र सफ्टवेयर पनि चल्दैन। हतारका बेला पनि कम्प्युटर बन्द गरेर बस्नु परेको उनले बताए। असार २४ सम्म बिल भर्पाइ फस्र्योट तथा भुक्तानी दिइसक्नु पर्ने कानुनी सीमा छ। डेडलाइनभित्र काम गर्न नपाइने भयो भनेर तनाव भइरहेको छ, उनले भने, गत वर्ष पनि यही बेलामा इन्टरनेट सेवा नचलेर गाउँपालिकाको कार्यालय एक दिनको बाटो टाढा पर्ने धादिङको सल्यानटारबाट सञ्चालन गरिएको थियो। यस वर्ष पनि के गर्ने भन्ने सोच्नै सकिएन। फोनसेवासमेत तीन दिनदेखि अवरुद्ध भएको उनले बताए। धार्चेमा नेपाल टेलिकमबाहेक अरू कम्पनीको मोबाइल सेवा सञ्चालनमा छैनन्। गत वर्षजस्तै विकल्प अपनाउनुपर्ने हुन सक्ने पालिकाका अध्यक्ष लक्ष्मण गुरुङले बताए। वर्षभरिको कार्यक्रममध्यबाट २० प्रतिशत रकम अझै भुक्तानी गर्न बाँकी रहेको आलेले बताए। सिभिल बैंकले धार्चेको माछाखोलामा शाखा स्थापना गरेको छ। तर इन्टरनेट नहुँदा समस्या भएको बैंकले जनाएको छ। चुमनुब्रीमा केन्द्रबाटै भुक्तानी हिमाल पारिको चुमनुब्री गाउँपालिका यस वर्ष आर्थिक कारोबारका लागि सदरमुकाम आइपुग्नुपर्ने बाध्यताबाट मुक्त भएको छ। नेपाल टेलिकमको फोरजी सेवा सञ्चालन भएपछि यस वर्षदेखि आर्थिक वर्षको मसान्तमा हुने बिल भुक्तानी तथा योजना फस्र्योट गाउँपालिकाको केन्द्रबाट गरिएको प्रमुख प्रशासकीय अधिकृत भीमसेन श्रेष्ठले जानकारी दिए। पोहोरसम्म उपभोक्ता समितिलाई कामको भुक्तानी दिन र बिल भर्पाइ फरफारक गर्न असार लागेपछि सदरमुकाम आउन बाध्य हुन्थ्यौँ, उनले भने, यस बर्ष भने नेपाल टेलिकमको फोरजी सेवा चलेको छ। उपभोक्ता समिति पनि भेल, बाढी, वर्षाको सामना गर्दैै चार, पाँच दिनको बाटो हिँडेर भुक्तानी लिन सदरमुकाम पुग्नु पर्ने बाध्यताबाट मुक्त भएका छन्। अहिलेसम्म योजनाको करिब ५० प्रतिशत भुक्तानी दिइसकेको उनले बताए। मौसम प्रतिकूल भएन भने यस बर्ष असार मसान्तको आर्थिक कारोबार गाउँपालिकाबाटै सम्भव हुने पालिकाका अध्यक्ष निमा लामाले जानकारी दिए। म आफू पनि निरन्तर खटिरहेको छु। सबै वडाध्यक्षलाई गाउँपालिकाको केन्द्र फिलिममा आएर आआफ्नो वडाका योजनाको भुक्तानी प्रक्रियामा सहजीकरण गर्न सुझाव दिएको छु, उनले भने, वडाध्यक्ष सबै जना आएर काममा सघाइरहनु भएको छ। योजनाको प्राविधिक अनुगमनका लागि उपाध्यक्ष र प्राविधिकलाई समयमै खटाएको छु। अहिलेसम्म राम्रै भएको छ। केन्द्रमा कुमारी बैंकको सिर्दिबास शाखाले सेवा दिइरहेको छ। फोरजी सेवा सञ्चालनमा आएपछि गाउँपालिकाको केन्द्रबाटै भुक्तानी दिएको सो अहिलेसम्मको यो पहिलो पटक हो।"
सशस्त्र प्रहरीका ५६ जना इन्सपेक्टर डीएसपीमा बढुवा सिफारिस (सूचीसहित),"काठमाडौं : सशस्त्र प्रहरी बल नेपालका ५६ जना इन्सपेक्टर डीएसपीमा बढुवा सिफारिस भएका छन्। बिहीबार बसेको बढुवा समितिको बैठकले सशस्त्र प्रहरी सेवा, साधारण समूह, साधारण उपसमूहतर्फ रिक्त रहेको सशस्त्र प्रहरी नायब उपरीक्षकमा ५६ जना सशस्त्र प्रहरी निरीक्षकहरुलाई बढुवा सिफारिस गरेको सशस्त्र प्रहरी नायव महानिरीक्षक विदुर खड्काले जानकारी दिए। उनका अनुसार बढुवा सिफारिस उपर चित्त नबुझ्ने सशस्त्र प्रहरी निरीक्षकहरुले ७ दिन भित्र बढुवा उपरको उजुरी सुन्ने समिति समक्ष उजुरी दिन सक्ने बताए। बढुवा सिफारिसको पहिलो नम्बरमा रामेश्वर श्रेष्ठ, दोस्रोमा छबिलाल रावत, तेस्रोमा राजनविक्रम कार्की र ५६ नम्बरमा सुरज रिजाल रहेका छन् । इन्सपेक्टरबाट डीएसपीमा कोको भए बढुवा सिफारिस (सूची)"
"अशोक राईलाई फकाउँदै उपेन्द्र, सुशीलालाई मन्त्री बनाउने प्रस्ताव","काठमाडौं : जनता समाजवादी पार्टीका अध्यक्ष उपेन्द्र यादवले वरिष्ठ नेता अशोक राईकी श्रीमतीलाई मन्त्री बनाउने प्रस्ताव गरेका छन्। पार्टी विभाजनको संघारमा रहेको समयमा अध्यक्ष यादवले राईकी श्रीमती सुशीला श्रेष्ठलाई सामान्य प्रशासन मन्त्रीमा प्रस्ताव गरेका हुन्। संघीय परिषद् अध्यक्ष बाबुराम भट्टराई र यादव पक्षधरको मतभेदले पार्टी विभाजनको संघारमा पुर्याएको छ। उनीहरु सहमतिमै पार्टी विभाजन गर्ने तयारीमा जुटिरहेको बेला राईको समर्थन लिएर बहुमत जुटाउन यादवले गैह्र सांसद श्रेष्ठको नाम मन्त्रीमा प्रस्ताव गरेका हुन्। श्रेष्ठको नाम पार्टीको समानुपातिक सूचीमा भने राखिएको छ। प्राप्त जानकारी अनुसार सप्तरीबाट निर्वाचित डासूर्य नारायण यादवलाई वन तथा वातावरण मन्त्री, डा सुरेन्द्र यादवलाई कृषि तथा पशुपालन मन्त्री र मोहम्मद इस्तियाक राईलाई भौतिक निर्माण तथा यातायात मन्त्रालयको जिम्मेवारी दिने गरी सिफारिस गरिएको छ। राई सुरुवातदेखि भट्टराईको पक्षमा रहेपनि पार्टी विभाजनको योजना मत्थर पार्न उनको नाम राखिएको हो। जनता समाजवादीबाट हाल संघीय मामिला तथा सामान्य प्रशासन मन्त्री राजेन्द्रप्रसाद श्रेष्ठ, भौतिक पूर्वाधार तथा यातायात मन्त्री रेणुकुमारी यादव, वन मन्त्री रामसहायप्रसाद यादव र कृषि तथा पशुपंक्षि विकास मन्त्री महिन्द्र राय यादव मन्त्री भएका छन्। आफू निकट कार्यकारिणी समितिको बैठक बोलाएर मन्त्री हेरफेर गर्ने सम्पूर्ण अधिकार लिएका यादवले प्रधानमन्त्री शेरबहादुर देउवालाई नयाँ मन्त्रीको नाम बुझाइसकेका छन्। मन्त्रीको नाम सिफारिस गर्नु अगाडि यादवले माओवादी अध्यक्ष पुष्पकमल दाहाल र प्रधानमन्त्री देउवासँग पनि छलफल गरेका थिए। अध्यक्ष यादवले एकलौटी पार्टीका मन्त्रीहरूलाई फिर्ता बोलाउने निर्णय गरेसँगै विवाद थप चुलिएको छ। विवादले दुई अध्यक्षलाई अलगअलग बाटोमा हिँड्ने अवस्थासम्म पुर्याएको छ। मन्त्री फेरबदलकै विषयलाई लिएर चर्को विवाद भएपछि बुधबार राति भट्टराई र यादवबीच वार्ता भएको थियो। वार्तामा अलग हुने सहमति भएको बताइएको छ। जसपामा कलह जसपाले गर्यो मन्त्री फिर्ता बोलाउने निर्णय, नयाँ मन्त्री छान्ने अधिकार उपेन्द्र यादवलाई जसपाका मन्त्री हेरफेर रोकिने संकेत, सहमतिमै अलग हुन बाबुराम र उपेन्द्र तयार जसपा केन्द्रीय कार्यसमितिको बैठक वीरगन्जमा बोलाइयो भट्टराईयादव सल्लाहमै छोडपत्र गत सोमबार यादवले आफू पक्षधर केन्द्रीय कार्यकारिणीका सदस्यहरूलाई बोलाएर सरकारमा रहेका चारवटै मन्त्रीहरू फिर्ता बोलाउने र नयाँ अनुहारलाई पठाउने निर्णय गरेका थिए। पार्टीविरोधी गतिविधिमा संलग्न बाबुरामसहितका केही नेताहरूलाई कारबाही गर्ने अधिकार यादवले नै लिएका थिए। यता उपेन्द्र समूहका नेता तथा सांसद मृगेन्द्रकुमार सिंह यादव पार्टी विभाजन भए उपेन्द्रसँग २० केन्द्रीय कार्यकारिणी सदस्य रहने दाबी गर्छन्। अहिले जसपामा ३३ सदस्यीय कार्यकारिणी सदस्य र राष्ट्रियसभाबाहेक २१ सांसद छन्। एकीकृत समाजवादीका मन्त्री ठूलो लफडापछि आइतबार मात्रै फेरिएका हुन्। एकीकृत समाजवादीले जीवनराम श्रेष्ठ संस्कृति, पर्यटन तथा नागरिक उड्डयनमन्त्री, मेटमणि चौधरी सहरी विकासमन्त्री, भवानीप्रसाद खापुङ स्वास्थ्य तथा जनसंख्यामन्त्री, शेरबहादुर कुँवर श्रम, रोजगार तथा सामाजिक सुरक्षामन्त्री र हीराचन्द्र केसी स्वास्थ्य तथा जनसंख्या राज्यमन्त्रीको बनाएको छ। खापुङ यसअघि राज्यमन्त्री थिए।"
नेता एनजीओआईएनजीओेको अघिपछि,"देशका जिम्मेवार पदमा भएका मानिसहरू नै यो देश अन्तर्राष्ट्रिय संस्थाले हाँकेको छ भन्दै आएका छन्। उनीहरू स्वयंको पनि अन्तर्राष्ट्रिय, गैरसरकारी संस्थाहरू अर्थात् आईएनजीओको र नेपाली गैरसरकारी संस्थाहरू एनजीओ र दातृ संस्थाहरू, दूतावासहरूका अनुदान शाखासँग सामीप्य छ। उनीहरूका अघिपछि गरेको देखिन्छ। कतिपय छापामा आएका विषयहरूमध्ये विगतमा चर्चामा भएको विषय संविधारसभा वा सदन चलिरहँदा समेत सभासद्हरू आईएनजीओेको कार्यक्रममा व्यस्त भएको विषय थियो। अर्को पाटो हेर्दा सरकारी संयन्त्र हाँक्ने कर्मचारीतन्त्र पनि सरकार नै हो। सरकारी जागिरमा उच्च ओहोदाको अनुभव भएका अनि जागिरबाट रिटायर्ड भएपछि एनजीओ वा आईएनजीओेको जागिरमा जाने परम्परा बसेको छ। उनीहरूको जागिर खाएपछि उनीहरूकै इच्छाअनुसार काम हुने नै भयो। सरकारका उच्च पदस्थ कर्मचारी सेवा निवृत्त भएपछि आईएनजीओेमा जोडिने गरेका छन्। हाम्रो सन्दर्भमा देशीविदेशी सबै संघसंस्थाहरू पार्टी राजनीतिमा चुर्लुुम्म हुन थालेका छन्। विश्वमै अन्तर्राष्ट्रिय र राष्ट्रिय गैरसरकारी संस्थाहरूका आफ्नै विशेषता हुन्छन्। ती संस्थाहरू जनचाहना, सामाजिक, आर्थिक भलाई, गैरनाफामूलक, धर्म निरपेक्ष र दलगत राजनीतिभन्दा माथि रहेर काम गर्ने मान्यता हुन्छ। नागरिक समाज, समाजका विभिन्न क्षेत्रका प्रतिनिधि तथा गैरसरकारी संस्थासँग आबद्ध भएका व्यक्तित्वहरूका बीच तगारो त राख्न सकिँदैन। सामाजिक संस्थामा कार्यरत मानिसहरू गैरराजनीतिक हुनुपर्छ भन्ने पनि छैन। तर आम नागरिकहरूको हक, अधिकार र विकासका लागि सबै गैरसरकारी संस्थाहरू पार्टीगत तहभन्दा पनि माथि आएर कार्यरत हुनुपर्ने हुन्छ। यसैकारण कानुनको ड्राफ्ट पनि अन्य देशको नक्कल हुन लागेको विषय चर्चामा छ। हुन पनि न्यायालयदेखि सरकारका हरेक मन्त्रालयमा विदेशी परियोजना सञ्चालित छन्। संघीय शासनको आगमनसँगै त अझ बढी हस्तक्षेप देखिएको छ। विस २०७५ मा युरोपियन युनियनको प्रतिवेदनमा निर्वाचनको समानुपातिक प्रणालीमा खस आर्य समुदायलाई आरक्षित सिट आवश्यकता नभएको टिप्पणी गरेकोमा तत्कालीन प्रधानमन्त्री केपी ओली स्वयंले नै भने यस प्रतिवेदनले नेपालको आन्तरिक मामलामा हस्तक्षेप गरेको छ। संविधानसभाको दुई पटकको निर्वाचनताका यो विषय टड्कारो देखियो। देश आईएनजीओे र एनजीओेले सञ्चालन गरेको विभिन्न पार्टी नेताहरूले अभिव्यक्ति वेलाबखत दिने गरेका छन्। देशका जिम्मेवार पदमा भएका मानिसहरू नै यो देश अन्तर्राष्ट्रिय संस्थाले हाँकेको छ भन्न थालेका छन्। हुन पनि न्यायालयदेखि सरकारका हरेक मन्त्रालयमा विदेशी परियोजना सञ्चालित छन्। विभिन्न मुद्दा र विषयमा नेताहरू एनजीओेकर्मीलाई आरोप लगाउँछन् भने एनजीओेकर्मीहरू नेताहरूलाई गालीसमेत गर्न पछि पर्दैनन्। यो आरोप प्रत्यारोपका विषय अगाडि आउने गर्छ। किनभने अन्तर्राष्ट्रिय संस्थाहरूको चासो पनि बढी राजनीतिमा छ र राजनीतिज्ञहरू र उनका नजिकका व्यक्तिहरूवाट सञ्चालित एनजीओतिर नै ढल्किएका छन्। वास्तवमा विपन्नता र गरिबी अन्त्य गर्न र न्यायपूर्ण समाज स्थापनामा सरकारी प्रयास मात्रले नपुग्ने हँुदा समाजका विभिन्न वर्गको प्रयास र पहललाई समाजसेवाका रूपमा लिने गरिन्छ। सरकारी र गैरसरकारी संस्थाहरूका विकासका प्रयासवाट स्थानीय स्तरमा जागरण र चेतना भने फैलिएको छ। हाम्रो देशमा २०४६ सालको प्रजातन्त्रको पुनर्बहालीपश्चात् नागरिक समाज पनि सशक्त भयो। जनआन्दोलन २०६२०६३ मा र माओवादी विद्रोहका समय सेना र माओवादीबाट मानव अधिकार हनन् भएको विषयमा प्रभावकारी भूमिका निर्वाह गरे पनि नागरिक समाजका बुद्धिजीवी राजनीतिबाट माथि आउन नसकेको स्थिति पनि भयो। हाल हाम्रो हजारौंको संख्यामा सामाजिक संस्थाहरू दर्ता भएका छन्। नेपाली समाजमा सामाजिक सेवाको भाव, दान, दातव्य र श्रमदान गर्ने प्रचलन भएको समाज हो। सामाजिक संस्थाहरू सामाजिक सेवा राष्ट्रिय समन्वय परिषद् ऐन २०३४ अन्तर्गत दर्ता भएका हुन्। समाज कल्याण ऐन २०४९ लागू गरी नाम संशोधन गरी समाज कल्याण परिषद् बनेका हो। सबै राष्ट्रिय र अन्तर्राष्ट्रिय विकास संस्थाहरू सोही परिषद्अन्र्तगन काम गर्ने भनिए पनि विभिन्न मन्त्रालयमा सम्झौता गरी काम पनि गर्न थाले। परिषद्मा पनि पदाधिकारीहरूको राजनैतिक नियुक्ति हुने चलनले सामाजिक कामभन्दा राजनीति नै हाबी भएको देखियो। परिषद्अन्तर्गत आफ्नो सम्पत्ति भएकोले ध्यान सम्पत्तिको परिचालन टेन्डर ठेक्कामा र आम्दानीमा ध्यान वढी केन्द्रित भयो। यी विषयहरू खुलेर पत्रपत्रिकामा आउन थालेका छन्। विपन्न वर्गहरूका नाममा कति स्रोत आए र कति उपयोग भए यसको प्रभावबारे पनि चर्चा चल्ल्न थालेको छ। अन्तर्राष्ट्रिय संस्थाको हरेक क्षेत्रमा नीति निर्माणमा समेत हात छ। आईएनजीओेको बजेट विकासमा भन्दा प्रचारमा बढी शीर्षकमा पूर्वाधार विकास र उत्पादन वृद्धिभन्दा प्रचारात्मक र गोष्ठीमा खर्च बढी गर्ने गरेका विषय छापिएको थियो। कतिपय आईएनजीओेका आफ्ना निश्चित साझेदारी संस्थाहरूछन् र सदैव ती व्यक्तिहरू र संस्थासँगमात्र काम गरेको देखिन्छ। विभिन्न दूतावासले पनि सामाजिक विकास काममा सहयोग गरेका छन्। उनीहरूको कूटनीतिका क्षेत्रमा कार्यरत अधिकारीहरूको भेटघाट सम्पर्क पनि समाजका माथिल्लो वर्गसँग हुन्छ। त्यताबाट जाने सहयोग पनि धेरैजसो राजनैतिक नेताहरूका चिनजानका मानिसहरूले सञ्चालन गरेका संस्थाहरूमा गएको हुन्छ। अहिलेको भाषामा भन्नुपर्दा सहयोग गर्ने संस्थाहरूमा पनि सिन्डिकेटको हावा लागेको देखिन्छ। गरिबी र हिंसाका विषयमा बहस भइरहेको छ। त्यो पनि खर्चालु शैलीमा बहस हुन्छ। विकास कार्यकर्ताको संस्कार पजेरो शैली र बढी सुविधाभोगीमा परिणत भइसकेको छ र बढी राष्ट्रिय, क्षेत्रीयस्तरका गोष्ठी तथा पैरवीहरूमा मात्र केन्द्रित भएको छन्। वैदेशिक खर्चमा सामाजिक कल्याणभन्दा अधिकारका विषय भएका छन्। स्थानीय विकासका लागि स्थानीय बासिन्दाहरू समर्पित छन् र प्रयासरत छन्। सामाजिक परिचालन, निर्माणका कामदेखि विद्यालय सञ्चालनका कामलगायत समुदायले गरिआएका छन्। उदाहरणका लागि हाल आएर सामुदायिक वनको पैसा, महिला समूह, आमा समूहका बचत रकम पनि आर्थिक र सामाजिक काममा उपयोग गर्न थालेका छन्। अस्पताल वृद्धाश्रम बनाउन यज्ञपूजा गरेर गरेर अनुदान संकलन गर्न थालेका छन्। यी कुराहरू हाम्रा लागि खुसीका समाचार हुन्। गाउँघरमा सानासाना रकमबाट धेरै उपयोगी कामहरू भएका छन् भने राष्ट्रिय तहमा भने नीति निर्माण गर्ने जस्ता सभा सम्मेलन र कागजी काममा धेरै खर्च भएका छन्। कुनै पनि स्थानको समस्या समाधानमा केही समय र केही विषयमा बाहिरको मद्दत जरुरी हुन्छ। तर सधंैभरि बाहिरको मद्दत आवश्यक हुँदैन। समुदायको र देशको आत्मनिर्भरताका लागि स्थानीय ज्ञान र सीपलाई उच्च प्राथमिकता दिएर गरेको काम मात्र उपयोगी हुन्छ। आफ्ना राम्रा संस्कृति र प्राकृतिक स्रोत जोगाउनसमेत स्थानीय सहयोग नै आवश्यक हुन्छ। धेरै सामाजिक संस्थाहरू जो जनमुखीरूपमा गरिब समुदायसँग कार्यरत छन्। तिनीहरूसँग स्रोत साधन, सूचना र प्रविधिको अभाव छ। स्थानीय प्रयासमा हुने स्थानीय विकास निर्माण दिगो, पारदर्शी र काममा छिटोछरितो हुन मद्दत पुग्छ। तसर्थ सरकारले पनि विकासका काममा समुदायलाई स्वामित्व दिनुपर्छ। ग्रामीण तहमा समुदायका पुरुष र महिलाहरू गैरसरकारी संस्थाहरूको काम गर्ने शैलीमा परिवर्तन आवश्यक भएको गुनासो गर्छन्। कार्यक्रमलाई सहयोग दिने अन्तर्राष्ट्रिय दातृसंस्था र राष्ट्रिय गैरसरकारी संस्थाबीच सम्झौता र समझदारी हँुदा जीविकोपार्जनका कार्यक्रममा पनि कुनै एक समुदायमा कार्यक्रम अवधि धेरैजसो एक वर्षमात्र हुन्छ। एक वर्षमा समुदाय सशक्त हुन्छ र आफंै काम सम्हाल्न सक्छ भनी कल्पना गर्नु एउटा विडम्बना हो। यो सम्झौता गर्ने दुवैथरी संस्थाका जिम्मेवार व्यक्तिहरूलाई थाहा छ। यस अवधिमा समुदायमा संस्था सक्षम र सबल बनिसकेको हुँदैन। यस्ता संस्थाहरू कुनै स्थानमा कार्यरत हुँदा विभिन्न क्रियाकलाप हुन्छ, जब संस्था कार्यकाल पूरा गरेर गाउँ तहबाट बिदाइ भएर हिँड्छन्। ती समुदायका स्थानीय महिला र पुरुष अन्य संस्थाका शरणमा जान बाध्य हुन्छन्। सरकारले विकासका रणनीति व्यवहारमा उतार्न जनताको स्थानीय प्रयासमा टेवा दिने हो। नत्र भने स्वतःस्फूर्त स्वावलम्बनका प्रयास निराशाको अवस्थामा पनि पुग्न सक्छन् । ती कार्यहरूलाई संस्थागत रूप दिनमा मद्दत गर्न सक्छन्। गरिबीमा भएकाहरूको दैनिक जीवनमा फरक पार्ने कार्यक्रममा शिक्षा र रोजगारी प्रवद्र्धन कार्यमा लगानीको आवश्यकता भएको छ। सामाजिक संस्थाहरू चाहे स्थानीय व्यक्तिहरूले सञ्चालन गरेका हुन् वा अन्तर्राष्ट्रिय संस्थाहरूले किन नहोस्, हाम्रो देशको मूल मुद्दालाई सम्बोधन गर्ने वातावरण सरकारले तयार गरेमा मात्र दिगो विकास, गरिबी निवारण, समावेशीकरण र सचेत समुदायको निर्माण सम्भव हुन्छ।"
भट्टराईयादव सल्लाहमै छोडपत्र,"काठमाडौं : जनता समाजवादी पार्टी (जसपा)मा आन्तरिक विवाद नयाँ होइन। पार्टीको बैठक बोलाउनेदेखि विभिन्न महत्वपूर्ण निर्णयमा अध्यक्ष उपेन्द्र यादव र संघीय परिषद् अध्यक्ष बाबुराम भट्टराईबीच मतभेद चल्दै आएको थियो। अहिले पुनः अध्यक्ष यादवले आफ्ना मन्त्रीहरूलाई फिर्ता बोलाउने निर्णय गरेसँगै विवाद अझै चुलिएको छ। यही विवादले दुई अध्यक्षलाई अलगअलग बाटोमा हिँड्ने अवस्थासम्म पुर्याएको छ। मन्त्री बनाउने र कारबाही गर्नेसम्मको अधिकार पनि अध्यक्ष यादवले आफैं राख्दा भट्टराई असन्तुष्ट थिए। पछिल्लो समय यादवले मन्त्री फिर्ता बोलाउने निर्णय गर्दा भट्टराईले प्रधानमन्त्री शेरबहादुर देउवालाई भेटेर नै उक्त निर्णय तत्काल कार्यान्वयन नगर्न आग्रह गरेका छन्। उनले यादवको एकल निर्णय भएको र त्यसलाई नमान्न आग्रह गरेका थिए। त्यसो गरे आफूसँग रहेका सांसदहरूले समर्थन फिर्ता लिने उनले देउवालाई चेतावनीसमेत दिएका थिए। प्रधानमन्त्री देउवाले पार्टीभित्रको विवाद मिलाएर मात्र मन्त्री हेरफेर गर्ने आश्वासन भट्टराईलाई दिए। गत मंगलबार यादवसँगको भेटमा प्रधानमन्त्री देउवाले मन्त्री फेरबदलका लागि पार्टीभित्र सहमति गरेर आउन सुझाएका थिए। तर, पार्टीभित्र त्यो विषयमा सहमति नभएको जसपाका नेताहरू बताउँछन्। यो विषयले नै दुई नेतालाई आआफ्नै बाटो लाग्नेसम्मको अवस्थामा पुर्याएको छ। मन्त्री फेरबदलकै विषयलाई लिएर चर्को विवाद भएपछि बुधबार राति भट्टराई र यादवबीच वार्ता भएको थियो। वार्तामा अलग हुने सहमति भएको अध्यक्ष यादव बताउँछन्। भन्छन्, संघीय समाजवादी फोरम र नयाँ शक्तिबीच एकताबाट हामी एउटै पार्टी भएका थियौं। तर, दुई पार्टीको केमेस्ट्री मिलेन। त्यसैले हामीबीच अलग भएर अघि बढ्ने निर्णय भयो। भट्टराईले पनि अबसँगै बस्ने अवस्था नभएको र आफूहरू मन्त्रीको कोटाका लागि सहमति नजनाउने स्पष्ट पारेको उनी निकट नेताले बताए। बाबुरामजीले सहमति नजनाएपछि उपेन्द्रजीले संसदीय दलका अनौपचारिक बैठक बोलाएर तत्काल सरकारमा रहेका मन्त्रीहरूलाई फिर्ता बोलाएर नयाँलाई पठाउने वातावरण नरहेको प्रष्ट पारेका थिए, ती नेताले भने। बाबुरामको पक्षमा हस्ताक्षर गरेका सांसदहरू समेतको बैठकमा उपेन्द्रले मन्त्री हेरफेरको लागि आफूलाई धेरै दबाब नदिन सांसदहरूलाई आग्रह गरेका थिए। तर, बैठकमै सांसद प्रदीप यादव, मृगेन्द्र यादवसहितका सांसदहरूले तत्काल मन्त्रीहरूलाई फिर्ता बोलाउने र नयाँको नाम बालुवाटार पठाउन दबाब दिएका थिए। संसदीय दलको बैठकमा केहीबेर मन्त्री बन्ने आकांक्षी सांसदहरू र उपेन्द्र यादवबीच चर्काचर्कीसमेत भएको स्रोत बताउँछ। आक्रोशित यादवले तत्काल मन्त्रीहरू फेरबदल हुँदैन। पार्टी छोडेर जाने इच्छा भए निर्णय लिन स्वतन्त्र हुनुहुन्छ भनेका थिए, स्रोतले बतायो। गत सोमबार यादवले आफू पक्षधर केन्द्रीय कार्यकारिणीका सदस्यहरूलाई बोलाएर सरकारमा रहेका चारवटै मन्त्रीहरू फिर्ता बोलाउने र नयाँ अनुहारलाई पठाउने निर्णय गरेका थिए। मन्त्रीको नाम पठाउने र पार्टीविरोधी गतिविधिमा संलग्न बाबुरामसहितका केही नेताहरूलाई कारबाही गर्ने अधिकार उपेन्द्रले लिएका थिए। यता उपेन्द्र समूहका नेता तथा सांसद मृगेन्द्रकुमार सिंह यादव पार्टी विभाजन भए उपेन्द्रसँग २० केन्द्रीय कार्यकारिणी सदस्य रहने दाबी गर्छन्। अहिले जसपामा ३३ सदस्यीय कार्यकारिणी सदस्य र राष्ट्रियसभाबाहेक २१ सांसद छन्।"
काठमाडौं महानगरले गर्यो सार्वजनिक स्थलमा भिक्षा माग्न निषेध,"काठमाडौं : काठमाडौं महानगरपालिकाले सार्वजनिकस्थलमा भिक्षा माग्न निषेध गरेको छ। महानगरले एक सूचना निकालेर महानगर क्षेत्रभित्रका सडक, गल्ली, पार्क, बस बिसौनी, सरकारी कार्यालय परिसर, सार्वजनिक गाडी र अन्य सार्वजनिक ठाउँमा भिक्षा माग्न निषेध गरेको हो। महानगरले साधु, सन्त, जोगी वा भिक्षुले सनातनदेखि चलिआएको परम्परा अनुसार घर घरमा पुगी भिक्षा माग गरेमा वा कुनै धार्मिक वा सांस्कृतिक कार्यमा मात्र भिक्षा माग्न पाइने जनाएको छ। महानगरपालिका नगर सभा ११औं अधिवेशनबाट स्वीकृत नीतिका आधारमा साधुसन्तबाहेक बालबालिकालाई गीत गाउने, नाच्ने, खेल्ने वा कुनै काम गर्ने बहानामा वा अन्य व्यक्तिलाई कुनै प्रकारको रकम र ज्याला दिइ भिक्षा माग्न वा माग्न दुरुत्साहन नगर्न तथा नगराउन महानगरले अनुरोध गरेको छ। १० दिनभित्र सार्वजनिक स्थानमा भिक्षा माग्ने वा माग्न लगाउने कार्य नगर्नु तथा नगराउन सूचना जारी भएको हो। असहाय, बिरामी, बेवारिसे, अशक्त तथा सडक सहयोगापेक्षी मानवको यथोचित तथा मानवीय व्यवस्थापन गर्न काठमाडौं महानगरपालिकाले मानव सेवा आश्रमसँग सहकार्य गरी व्यवस्थापन हुँदै आएको जनाएको छ। मानव सेवा आश्रमको सेवा आवश्यक परेमा काठमाडौं महानगरपालिका वा मानव सेवा आश्रममा सम्पर्क गर्न अनुरोध गरिएको छ। जारी सूचनामा भनिएको छ, यो सूचना प्रकाशित भएको मितिले १० (दस) दिनभित्र उल्लेखित सार्वजनिक स्थानमा भिक्षा माग्ने वा माग्न लगाउने कार्य नगर्नु तथा नगराउनुकुन सूचित गरिन्छ। यस कार्यमा सयोग गर्न सम्बद्ध व्यक्ति र आम मनानगरवासीमा समेत अनुरोध गरिन्छ। यस सूचनाको उल्लङ्घन गरेमा सम्बद्ध सरोकारवाला निकायहरूको समन्वय र सहकार्यमा मुलुकी अपराध संहिता, २०७४ को दफा १२६, स्थानीय सरकार सञ्चालन ऐन, २०७४ र प्रचलित कानून बमोजिम कारबाही हुने व्यहोरा समेत सूचित गरिन्छ।"
बागमती प्रदेशमा मुख्यमन्त्री पाण्डे फेर्न कांग्रेसमाओवादी एकमत,"हेटौंडा : बागमती प्रदेशमा मुख्यमन्त्री परिवर्तन गर्न सत्तारुढ दल नेपाली कांग्रेस र नेकपा माओवादी केन्द्रले दबाब बढाएको छ। प्रदेशसभाबाट बिहीबार बजेट पास भएसँगै मुख्यमन्त्री परिवर्तन गर्न कांग्रेस र माओवादीले आफ्ना प्रदेशसभा सदस्यहरूको हस्ताक्षर संकलन गरेको हो। नेकपा एकीकृत समाजवादीले आलोपालो मुख्यमन्त्री चलाउने सहमति कार्यान्वयन गर्न अटेर गरेको भन्दै कांग्रेस र माओवादीले दबाब दिन हस्ताक्षर संकलन अभियान थालेको जनाएको छ। मुख्यमन्त्री परिवर्तन हैन, सहमति कार्यान्वयनको अभियान हो, कांग्रेस बागमती प्रदेश संसदीय दलका नेता इन्द्र बानियाँले भने, सरकारमा रहेको तीन दलबीच भएको सहमति कार्यान्वयनको चरणमा अघि बढेको छ। त्यसको लागि हस्ताक्षर संकलन हो। कांग्रेस र माओवादीले मुख्यमन्त्री पाण्डेले सहजै पद नछाडे अविश्वासको प्रस्ताव दर्ता गराउने उद्देश्यले हस्ताक्षर संकलन गरेको हो। बागमती प्रदेशका मुख्यमन्त्री राजेन्द्र पाण्डेले केन्द्रीय सहमति भएमात्र आफूले मुख्यमन्त्री छाड्ने स्पष्ट अडान राखेका छन्। उनले बागमती प्रदेशमा सरकार परिवर्तनसँग जोडेर आएका प्रश्नहरूको निरुपण पाँच दलीय गठबन्धनको केन्द्रीय बैठकबाट हुने बताएका छन्। बागमती प्रदेशमा सरकार परिवर्तनसँग जोडेर आएका प्रश्नहरूको निरुपण पाँच दलीय गठबन्धनको केन्द्रीय बैठकबाट हुनेछ। गठबन्धनको मूल स्पिरिट कायम रहने गरी आगामी कदम तय हुनेछ, उनले बिहीबार अपराह्न ट्वीट गरेका छन्। कांग्रेस, माओवादी केन्द्र र एकीकृत समाजवादीबीच मुख्यमन्त्री राजेन्द्र पाण्डे बन्नुअघि नयाँ आर्थिक वर्ष २०७९८० को बजेटपछि सरकारको नेतृत्व कांग्रेसलाई दिने सहमति भएको पत्र सार्वजनिक भएको थियो। उक्त सहमति कार्यान्वय हुनुपर्ने कांग्रेस र माओवादीको माग छ। आर्थिक वर्ष २०७८७९ को बजेट पास भएसँगै कांग्रेस बागमती प्रदेश संसदीय दलका नेता इन्द्रबहादुर बानियाँ सत्तारोहणको तयारीमा छन्। कांग्रेसको अभियानलाई नेकपा माओवादी केन्द्रले पनि साथ दिएको छ। तीन दलबीच सहमति भएको हो। यसको कार्यान्वय हुँदा गठबन्धनलाई अघि बढाउन सहज हुन्छ, माओवादी केन्द्र बागमती प्रदेश संसदीय दलका नेता एवं आर्थिक मामिला तथा योजनामन्त्री शालिकराम जम्कट्टेलले भने। माओवादी केन्द्रकी प्रदेशसभा सदस्य सीता अधिकारीले फेरि दलका सबै प्रदेशसभा सदस्य जुट्न प्रदेशसभा बैठक बस्नुपर्ने भएकाले आवश्यक भए प्रयोग गर्नेगरी हस्ताक्षर दलका नेतालाई बुझाइएको बताइन्। प्रदेशसभा सदस्यको हस्ताक्षर संकलन समाजवादीको भने केन्द्रमा सहमति हुनुपर्ने अडान राजेन्द्र पाण्डे गत कात्तिक ११ गते ६ महिनापछि नेतृत्व छाड्ने गरी कांग्रेस, माओवादी केन्द्र, जसपा र नेकपा एकीकृत समाजवादीका गरी ५९ प्रदेशसभा सदस्यको समर्थनमा मुख्यमन्त्री बनेका थिए। तीमध्ये समाजवादीको मात्र १३ जना प्रदेशसभा सदस्य छन्। मुख्यमन्त्री पाण्डेलाई दबाब बढाउन माओवादी र कांग्रेसले मन्त्रिपरिषद्मा सहभागी आफ्नामन्त्री तथा राज्यमन्त्री फिर्ता बोलाउने तयारी भइरहेको बताइएको छ। असारको अन्तिममा केन्द्र सरकारले प्रदेश र संघको निर्वाचन मिति घोषणा गर्ने सम्भावनाका कारण पनि कांग्रेस र माओवादीले दबाब बढाएको हो। बहुमतले बजेट पारित बागमती प्रदेश सरकारको नयाँ आर्थिक वर्ष २०७९८० को बजेट पारित भएको छ। बिहीबार बसेको प्रदेशसभा बैठकबाट बहुमतले बजेट पारित भएको हो। असार १ गते प्रदेश सरकारले सदनमा प्रस्तुत बजेटमा नेकपा एमालेले विरोध गर्दै सदन अबरुद्ध गरेको थियो। बजेट संशोधनमा एमालेका योजनाहरू पनि समावेश सहमतिमा बजेट पारित गरिएको हो। उक्त सहमतिपछि एमालेले भने बजेटमा समर्थन नगरे पनि बजेट पारित गराउन बसेको बैठक अबरुद्ध भने गरेन। गठबन्धन दलसँग प्रदेशसभामा रहेका १०७ जना प्रदेशसभा सदस्यमध्ये ५९ सदस्य छन्। आगामी आर्थिक वर्षको लागि प्रदेश सरकारको ७० अर्ब ९३ करोड ९२ लाख रुपैयाँको बजेट पारित प्रदेशसभाले पारित गरेको हो।"
कांग्रेस विधानअनुसार चलेन,"काठमाडौं : नेपाली कांग्रेसका नेता डा शेखर कोइराला पक्ष समूहले पार्टीको आन्तरिक जीवन, समसामयिक राजनीति र देशको आर्थिक अवस्थाबारे चासो नदिई पार्टी सभापति तथा प्रधानमन्त्री शेरबहादुर देउवा एक पक्ष ढंगले अघि बढेको आरोप लगाएको छ। प्रधानमन्त्रीसमेत रहेका पार्टी सभापति शेरबहादुर देउवाले पार्टी गतिविधि र सरकारका कामकारबाहीलाई सँगसँगै लैजान नसकेको विषयमा पार्टीकै शीर्ष नेताहरूबाट प्रश्न उठिरहेको छ। बिहीबारै राजधानीमा भएको एक कार्यक्रममा शीर्ष नेता रामचन्द्र पौडेलले भनेका थिए, उहाँ प्रधानमन्त्री मात्र हैन पार्टी सभापति पनि हो। उहाँलाई सधैं हतार हुन्छ। कहिलेकाहीँ समय निकालेर पार्टीको आन्तरिक विषयमा छलफल गर्न भ्याउनुभएको छैन। बिहीबारै कोइराला समूहले बोलाएको छलफलमा कांग्रेसका नेता कोइरालाले कांग्रेसको नेतृत्वमा सरकार भएको महसुस नभएको बताएका थिए। कोइरालाले, सरकारको नेतृत्वमा कांग्रेसको सभापति हुनुहुन्छ। त्यसको अनुभूति कांग्रेसका सदस्यले पाएका छैनन्। जनतामा यो माओवादीले चलाएको सरकार भन्ने सन्देश गएको छ। कोइरालाले पार्टी विधानअनुसार चल्न नसकेको बताउँदै भने, सरकारमा पाँच दलीय गठबन्धन छ। तर, तिनै कम्युनिष्ट भित्रभित्रै नेपथ्यमा एकजुट हुँदैछन्। त्यसमा सजग हुनुपर्ने त्यो देखिँदैन। कोइरालाले पार्टी र सरकारप्रति आमनागरिक असन्तुष्ट रहेको भन्दै, देउवाजी सानो घेरामा रूमल्लिनुभयो। पार्टी विधानअनुसार चल्न सकेन, उनले भनेका छन्। विधानअनुसार ६ महिनाभित्र कोषाध्यक्ष, केन्द्रीय समिति, कार्यसम्पादन, संसदीय समिति र विभाग गठन गरिनुपर्ने हुन्छ। यद्यपि, अहिलेसम्म सभापति देउवाले उक्त कामलाई पूर्णता दिन सकेका छैनन्। पार्टीमा कोषाध्यक्ष पद पनि रिक्त छ। निर्वाचित केन्द्रीय सदस्यमध्येबाट मनोनीत गरिने सो पदमा अहिलेसम्म जोखना हेर्ने काम मात्र भएको छ। प्रधानमन्त्री देउवाले पार्टीमा सभापतिले मनोनित गर्न पाउने ३३ जना केन्द्रीय सदस्य मनोनित गर्न पाउँछन्। हालसम्म आफूनिकटका १३ जना मात्र उनले मनोनीत गरेका छन्। कांग्रेस केन्द्रीय कार्यसमिति १६९ सदस्यीय हो। देउवाले आफू पक्षबाट पदाधिकारीमा उठेर पराजित भएकाहरूलाई केन्द्रीय समितिमा समेटे पनि कोइराला पक्षका नेताहरूलाई भने केन्द्रीय समितिमा मनोनीत गरेका छैनन्। कोइराला पक्षकै नेता गुरू घिमिरेले पार्टी सभापतिजीले सबैलाई समेटेर अघि बढ्ने भने पनि अहिलेसम्म समेट्न नसकेको भन्दै बाँकी केन्द्रीय समितिमा अहिलेसम्म आफू निकटका नेता मात्र मनोनित गर्दै आएको बताए। उपसभापतिमा पराजित चन्द्र भण्डारी, महामन्त्रीमा पराजित मीनेन्द्र रिजाललगायतलाई केन्द्रीय सदस्यमा ल्याइनुपर्ने कोइराला पक्षको दाबी छ। सभापति देउवाले आफू पक्षबाट महामन्त्रीमा पराजित प्रकाशशरण महत र प्रदीप पौडेल दुवैलाई जिम्मेवारी दिइसकेका छन्। महतलाई प्रवक्ता र पौडेललाई केन्द्रीय सदस्यको जिम्मेवारी दिइएको छ। पुस १० गते कार्यभार सम्हालेका देउवाले केन्द्रीय कार्यसम्पादन र संसदीय बोर्डलाई पनि पूर्णता दिएका छैनन्। बिहीबारको छलफलमा पार्टीलाई नै विधानअनुसार चलाउन नसकेको छलफलमा सहभागी नेताहरूले बताएका थिए। सँगसँगै नेपालको राजनीतिक संकट, आर्थिक संकट समाधानका लागि सरकारले गर्नुपर्ने भूमिकाका विषयमा पनि छलफल भएको नेता डा चन्द्र भण्डारीले बताए। उनले कांग्रेसले स्थानीय तहको चुनावमा विभिन्न कम्युनिस्ट पार्टीसँग गरेको गठबन्धनको मूल्यांकन, नेपालको आन्तरिक राजनीतिको विषयमा राजनीति र अर्थतन्त्र अराजकतातिर गइरहेको विषयमा छलफल भएको बताए। नेपालको परिवर्तित राजनीतितिर पनि सोच्ने हो कि भन्ने विषयमा छलफल केन्द्रित रह्यो, भण्डारीले भने। त्यसो त देशको बिग्रँदो आर्थिक अवस्थाबारे कोइरालाले यसअघि नै राष्ट्रिय योजना आयोगका पूर्वउपाध्यक्ष र अर्थविद्हरूसँग छलफल गरेर आर्थिक अवस्था सुधार गर्ने उपायबारे छलफल गर्दै आएका छन्। कांग्रेसका सहमहामन्त्री जीवन परियारले पार्टीको छलफलबिना पार्टीको निर्णयहरू बाहिर आउने गरेको बताउँदै भने, कांग्रेस विधानअनुरूप चल्नुपर्छ भन्ने हाम्रो माग हो। विभागहरू ६ महिनाभित्र बनाइसक्नुपथ्र्यो। अहिलेसम्म सभापतिजिलाई चासो छैन। भातृ संगठनहरू केहीमा टाउको मात्र राखियो बाँकी पूर्ण छैनन्। कांग्रेसका युवा नेताहरू गगन थापा र विश्वप्रकाश शर्मा महामन्त्री भएका बेला पनि विधान कार्यान्वयन हुन नसकेको भन्दै कांग्रेसभित्रै आलोचना बढ्दै गएपछि महामन्त्रीद्वय थापा र शर्माले केही दिनअघि सभापति देउवालाई बालुवाटारमा भेटेर केन्द्रीय समितिको बैठक आह्वान, विधान कार्यान्वयन विभाग गठनलगायतका काम अगाडि बढाउन आग्रह गरेका थिए। देउवाले स्थानीय तहका उम्मेदवार सिफारिसमा छलफल नगरेको, पार्टीका भ्रातृ संस्था नेविसंघ, तरूण दल, आदिवासी जनजाती र किसान संघमा अध्यक्ष चयन गर्न पनि सल्लाह नगरेकोमा कोइराला पक्ष असन्तुष्ट छ। नेता घिमिरेले भने, उहाँ पार्टीभित्रकै साथीहरूसँग छलफल गर्नुहुन्न। यस्तै, सभापति देउवाले आफूनिकटलाई मात्रै पार्टीमा जिम्मेवारी दिने क्रममा देउवाले दुजाङ शेर्पालाई नेविसंघ अध्यक्ष, विद्वान गुरूङलाई तरूण दल अध्यक्ष, ओम थापालाई आदिवासी जनजाती अध्यक्ष र गणेश तिमिल्सिनालाई किसान संघ अध्यक्ष नियुक्तिको विषयमा पनि कोइराला पक्षले विरोध गर्दै आएको थियो। सभापति देउवाले उपसभापति पूर्णबहादुर खड्कालाई केन्द्रीय नीति अनुसन्धान प्रतिष्ठानको प्रमुखमा अगाडि सारेका छन्। कोइराला पक्षबाट उपसभापति जितेका धनराज गुरुङलाई भने भूमिकाविहीन बनाइएको आरोप पनि देउवाले खेपेका छन्। कोइराला पक्षको अर्को छलफलको प्रमुख मुद्दा भनेको सभापति देउवाले आफूसँग सभापतिमा पराजित कोइरालालाई सम्मानजनक वरीयता नदिएको भन्ने छ। बिहीबारको भेलामा डा शेखर कोइराला, महामन्त्री गगन थापा, सहमहामन्त्री जीवन परियारलगायतका ४० जना नेताहरूको सहभागिता थियो। असार २७ मा केन्द्रीय समितिको बैठक कांग्रेसले केन्द्रीय समितिको बैठक बोलाइएको छ। वैशाख ३० गते भएको स्थानीय चुनावको समीक्षालगायत विविध विषयमा छलफल गर्न असार २७ गते बैठक बोलाइएको मुख्य सचिव कृष्णप्रसाद पौडेलले जानकारी दिए। केन्द्रीय समिति बैठक चैतदेखि बस्न सकेको थिएन। वैशाख ३० गते भएको चुनावमा कांग्रेसले ३ सय २९ पालिकामा मेयरअध्यक्ष जितेको छ। सत्तारूढ गठबन्धनका दलहरूसँग विभिन्न पालिकामा कांग्रेस चुनावी तालमेलमा थियो। यद्यपि, कांग्रेसले अहिलेसम्म चुनावी समीक्षा भने गर्न भ्याएको छैन।"
होटलको कारोबार खुम्चियो,"काठमाडौं : प्रदेश १ को होटल व्यवसाय कारोबार लकडाउनपूर्वको तुलनामा २७६ प्रतिशतले कमी भएको छ। नेपाल राष्ट्र बैंकले हालै प्रदेश १ मा गरेको अध्ययनले यस्तो निष्कर्ष निकालेको हो। धार्मिकस्थल वरपर रहेका होटलले कोभिडपूर्व प्रतिहोटल पाँच जनाका दरले रोजगारी प्रदान गरेकोमा हाल तीन जनाका दरले रोजगारी प्रदान गर्न सकेका छन्। यसैगरी कोभिड १९ महामारी अवधिमा सरकार तथा नेपाल राष्ट्र बैंकले घोषणा गरेका सहुलियत तथा सुविधा प्राप्त गर्ने यातायात व्यवसायी पाँच प्रतिशतमात्र रहेको प्रतिवेदनमा जनाइएको छ। अधिकांश यातायात व्यवसायीलाई यस्तो सुविधाका बारेमा जानकारी नभएको देखिएको छ। दोस्रो लहरपश्चात्को यातायात व्यवसायको आय १३५ प्रतिशतले कमी भएको छ, प्रतिवेदनमा भनिएको छ, पूजा सामग्री, उपहार तथा हस्तकला, यातायात, होटल व्यवसायको आय, मुनाफा र सिर्जना गरेको रोजगारी कोभिड१९ महामारी सुरु हुनु पूर्वको अवस्थामा पूर्ण रूपमा फर्किनसकेको र महामारीको प्रभाव हालसम्म पनि कायम रहेको देखिएको छ। १५ वर्षदेखि सञ्चालन भइरहेका होटलले प्रदान गर्ने सेवा परम्परागत प्रकृतिको भएकाले पर्यटकलाई आकर्षित गर्न तथा उनीहरूले गर्ने दैनिक औसत खर्चलाई वृद्धि गर्नका लागि सेवाको विविधीकरण तथा आधुनिकीकरणमा जोड दिन जरूरी भएको अध्ययनले औंल्याएको छ। यसैगरी, होटलले प्रदान गर्ने सेवा तथा सुविधाका बारेमा लक्षित पर्यटक (आन्तरिक र बाह्य) सम्म सूचना तथा जानकारी प्रवाह गर्न इन्टरनेटलगायत अन्य डिजिटल प्रविधिको प्रयोगलाई बढावा दिनुपर्ने सुझाव दिइएको छ। धार्मिकस्थलमा पर्यटकहरू धार्मिक उद्देश्यका लागि मात्र नभई प्राकृतिक दृश्यावलोकन, सांस्कृतिक सम्पदाको अवलोकन, पदयात्रा, मनोरञ्जनात्मक क्रियाकलाप आदिका लागि पनि भ्रमण गर्ने देखिएको छ। नेपालको राष्ट्रिय पर्यटन रणनीतिक योजना २०१६ सँग तादात्म्यता हुने गरी प्रादेशिक पर्यटन गुरुयोजना तर्जुमा गर्ने। प्रदेशमा पहिचान भएका ४९ वटा प्रमुख धार्मिक पर्यटकीय गन्तव्यलाई अन्तरप्रदेश धार्मिक गन्तव्यसँग आबद्ध गर्ने कार्यक्रम रहेको छ। धार्मिकस्थलमा ध्यान तथा योग शिक्षा, परम्परगत उपचार पद्धति स्पा, आध्यात्म केन्द्र स्थापना गरी पश्चिमा मुलुकका पर्यटकसमेत आकर्षित गर्न सके गैरहिन्दु धर्मावलम्बीलेसमेत उक्त स्थानको भ्रमण गर्न सक्ने, प्रतिवेदनमा उल्लेख छ। केन्द्रीय बैंक विराटनगर कार्यालयले सो क्षेत्रमा पहिचान भएका ४९ वटाभन्दा बढी धार्मिकस्थलहरूमध्ये सुनसरीको वराहक्षेत्र मन्दिर, खोटाङको हलेसी महादेव मन्दिर, ताप्लेजुङको पाथीभरालगायत धार्मिकस्थलमा प्रश्नावली सर्वेक्षणका माध्यमबाट धार्मिक पर्यटनसँग जोडिएर आउने धार्मिक पर्यटक, यातायात व्यवसाय, पूजा तथा उपहार सामग्री व्यवसाय, होटल व्यवसाय, ट्राभल तथा ट्रेकिङ एजेन्सी व्यवसायबाट प्राथमिक तथ्यांक संकलन गरी अध्ययन गरेको हो। केन्द्रीय बैंकले यस क्षेत्रमा धार्मिक पर्यटनले स्थानीय स्तरको आय, रोजगारी तथा व्यवसायमा पारेको प्रत्यक्ष प्रभाव विश्लेषण गर्न यस्तो अध्ययन गरेको हो। साथै सो स्थानको मुख्य धार्मिकस्थलमा कोभिड१९ अगाडि र पछाडि आन्तरिक तथा बाह्य धार्मिक पर्यटनमा परेको असर र धार्मिक पर्यटन प्रवद्र्धनमा देखिएका सम्भावना तथा चुनौतीको पहिचानमा अध्ययनले सघाउनेछ। पाथीभरा क्षेत्र विकास समिति, हलेसी महादेवस्थान विकास समिति, बृहत्तर बराह क्षेत्र विकास समिति तथा सानो पाथीभरा मन्दिर व्यवस्थापन समितिबाट प्राप्त सूचनाअनुसार २०७६ सालमा २५ लाख ४५ हजार पर्यटकले प्रदेश १ भ्रमण गरेका छन्। यसमध्ये आन्तरिक धार्मिक ६८८, भारतीय धार्मिक ३०९ र तेस्रो मुलुकका धार्मिक पर्यटक ०३ प्रतिशत रहेको प्रतिवेदनमा उल्लेख छ।"
भ्रष्टाचार मुद्दामा भटाभट सफाइ,"काठमाडौं : विशेष अदालतले उच्च सरकारी वकिल कार्यालय पोखराका तत्कालीन सहन्यायाधिवक्ता सुरेन्द्रबहादुर थापालाई भ्रष्टाचार मुद्दामा जेठ १६ गते सफाइ दिएको छ। विशेषका सदस्य न्यायाधीशहरू रमेशकुमार पोखरेल, बलभद्र बाँस्तोला र डा खुसीप्रसाद थारूको इजलासले रिसवत (घुस) र गैरकानुनी सम्पत्ति आर्जन दुई मुद्दामा निर्दोष ठहर गरेको हो। थापाले गैरकानुनी सम्पत्ति आर्जन गरेको निष्कर्ष निकाल्दै अख्तियार दुरुपयोग अनुसन्धान आयोगले गत माघ २६ गते आरोपपत्र दायर गरेको थियो। यस्तै, उच्च सरकारी वकिलको कार्यालय पोखराका प्रमुख हुँदा पाँच लाख घुस खाएको आरोपमा २०७५ कात्तिक २७ गते अख्तियारले मुद्दा दायर गरेको थियो। धरानस्थित बीपी कोइराला स्वास्थ्य विज्ञान प्रतिष्ठानका तत्कालीन उपकुलपति प्राडा राजकुमार (आरके) रौनियारले जेठ २५ गते सफाइ पाएका छन्। रौनियारविरुद्धको घुस मुद्दामा विशेषका अध्यक्ष न्यायाधीश श्रीकान्त पौडेल, सदस्यहरू यमुना भट्टराई र खुसीराम थारूको इजलासले फैसला गरेको हो। उनी २०७६ असार २६ गते आठ लाख रुपैयाँ घुससहित कार्यकक्षबाटै पक्राउ परेका थिए। भवन निर्माणको भुक्तानीका लागि उनले ठेकेदारसँग घुस लिएका थिए। उक्त रकम भतिज डा रामहरि रौनियारलाई राख्न दिएका थिए। त्यसविरुद्ध अख्तियारले २०७६ साउन १९ मा अदालतमा आरोपपत्र दायर गरेको थियो। स्वास्थ्य तथा मन्त्रालयका अवकाश प्राप्त मेडिकल सुपरिटेन्डेन्ट डा रामशंकर ठाकुरविरुद्ध गैरकानुनी रूपमा सम्पत्ति आर्जन गरेको अभियोगमा मुद्दा चलाइएको थियो। अध्यक्ष श्रीकान्त पौडेलसहित शालिग्राम कोइराला र बलभद्र बाँस्तोलाको इजलासले डा ठाकुरलाई चैत १३ गते सफाइ दिएको छ। उनले पदमा बहाल रहँदा गैरकानुनी रूपमा सम्पत्ति आर्जन गरेको देखिएको अख्तियारको दाबी थियो। ठाकुरविरुद्ध १ करोड १८ लाख २७ हजार बिगो कायम गरी २०७३ भदौ २० मा मुद्दा चलाइएको थियो। खाद्य प्रविधि तथा गुण नियन्त्रण विभागका महानिर्देशक सञ्जीवकुमार कर्णसहित १३ जनाले भ्रष्टाचार मुद्दामै गत वैशाख २५ गते सफाइ पाएका छन्। सामान खरिदमा करोडौं रकम अनियमितता भएको ठहरसहित अख्तियारले २०७६ असार ५ गते मुद्दा चलाएको थियो। सदस्य न्यायाधीश रमेशकुमार पोखरेल, बलभद्र बाँस्तोला र खुसीप्रसाद थारूको इजलासले उक्त मुद्दा फैसला गरेको हो। कर्णसमेतले प्रधानमन्त्री कृषि आधुनिकीकरण परियोजनाबाट खरिद गरिएको चारवटा प्रयोगशाला मोबाइल भ्यान कार्यालयमा दाखिला नभएको अवस्था हुँदाहुँदै नियम कानुनलाई आफू अनुकूल प्रयोग गरी कमिसन खाई कार्यालयमा प्राप्त भएको भनी प्रगति देखाई रकम भुक्तानी गरेको आरोप लागेको थियो। परियोजनाबाट खरिद गरिएका चारवटा प्रयोगशाला मोबाइल भ्यान खरिद गर्दा भ्रष्टाचार भएको अख्तियारको आरोप थियो। भ्यान सप्लाई गर्ने प्रुडेन्ट मेडिटेक इन्टरनेसनल कमलादीका प्रतिनिधि प्रवीण कुँवरविरुद्ध सबैभन्दा बढी २४ करोड ८० लाख बिगो माग दाबी थियो। कर्णसहित वरिष्ठ खाद्य अनुसन्धान अधिकृत पूर्णचन्द्र वस्ती, लेखापाल रविता श्रेष्ठ, नायबसुब्बा गुरुदत्त गौतम, प्रधानमन्त्री कृषि आधुनिकीकरण परियोजनाका व्यवस्थापन इकाइ खुमलटारका लेखाका उपसचिव गणेशप्रसाद चालिसे, लेखापाल बालाराम पोखरेलविरुद्ध १२ करोड ४० लाखका दरले बिगो माग गरिएको थियो। अरू प्रतिवादीविरुद्ध पनि चार करोड रुपैयाँभन्दा घटी थिएन। पूर्वमन्त्री विक्रम पाण्डेसहित २१ जनाले नै सिक्टा सिँचाइ आयोजनाको २ अर्ब १३ करोड रुपैयाँ अनियमितता मुद्दामा असार ५ गते विशेष अदालतबाट सफाइ पाएका छन्। यो मुद्दा जेठ २३ गतेदेखि हेर्दाहेर्दै परेको थियो। तर, असार १ गतेदेखि एक्कासि रोकेर असार ५ गते फैसला आएको हो। विशेषका अध्यक्ष श्रीकान्त पौडेल, सदस्यहरू यमुना भट्टराई र रमेशकुमार पोखरेलको इजलासले उनीहरूलाई सफाइ दिएको हो। भत्किएको नहर मर्मत लागेको खर्चसम्बन्धी देवानी दायित्वको विषय प्रचलित कानुनबमोजिम हुने हुँदा त्यसमा भ्रष्टाचार दाबी नपुगेको भन्दै ठहर अदालतले गरेको छ। अदालतका उपरजिस्ट्रार दीपेन्द्रनाथ योगीले सबै आरोपीलाई सफाइ दिएको र पूर्ण पाठ आउन बाँकी रहेको बताए। अख्तियारले २०७५ मंसिर २१ गते पूर्वमन्त्री पाण्डे र चार आयोजना प्रमुखलगायत आरोपित विरुद्ध भ्रष्टाचार मुद्दा चलाएको थियो। २५ अर्ब लागतको आयोजनामा गुणस्तरहीन काम गरी भ्रष्टाचार गरेको आरोपपत्रमा उल्लेख थियो। पाण्डे नेतृत्वको कम्पनी सीटीसीई कालिका कन्स्ट्रक्सन जेभीले गुणस्तरहीन काम गरेका कारण आयोजनाको नहर सञ्चालन नहुँदै ठाउँठाउँमा भत्किएपछि अख्तियारले छानबिन गरेको थियो। आयोजना प्रमुख रहेका रमेश बस्नेत, दिलीपबहादुर कार्की, सरोजचन्द्र पण्डित र सर्वदेव प्रसादलाई पनि विशेषले सफाइ दिएको छ। कार्कीविरुद्ध १ अर्ब ५६ करोड ८२ लाख ८३ हजार १ सय ९९ रुपैयाँ भ्रष्टाचारको अभियोग थियो। पण्डितमाथि ५९ करोड ३४ लाख ५२ हजार ५ सय ९४ रुपैयाँ बिगोसहित दुई वर्षसम्म कैद माग गर्दै जरिवाना असुल्न गर्न दाबी गरिएको थियो। पूर्वमन्त्री पाण्डे र आयोजना प्रमुख बस्नेतले २ अर्ब १३ करोड ७६ लाख ७९ हजार ९ सय २० रुपैयाँ भ्रष्टाचार गरेको दाबी लिइएको थियो। कालिकाले बनाएको नहर परीक्षणकै क्रममा भत्किएको थियो। राष्ट्रिय गौरवको आयोजनाको मूल नहर ठाउँठाउँमा भत्किएको थियो। निर्माणकै क्रममा पनि आयोजनामा खटिएका प्राविधिक, कन्सल्टेन्ट, निर्माण व्यवसायीले पर्याप्त सुपरभिजन नगरेको पाइएको थियो। विस्तृत अध्ययन तथा अनुसन्धान, नहर निर्माणमा प्रयोग हुने माटोको गुणस्तर परीक्षण तथा त्यसको उपयुक्तता र विस्तृत आयोजना प्रतिवेदनको तयारीबिना ठेक्का सम्झौता गरिएको आरोपपत्रमा उल्लेख थियो। बाँकेको सिक्टा सिँचाइ आयोजना १२ अर्ब ८० करोड रुपैयाँ लागतमा २०७१०७२ सालमा नै निर्माण पूरा गर्ने लक्ष्य राखिएको थियो। तर २० वर्षसम्म पनि उक्त आयोजना अझै सकिएको छैन।  विशेष अदालतका अध्यक्षमा श्रीकान्त पौडेल, सदस्यहरूमा रमेशकुमार पोखरेल, यमुना भट्टराई, शालिग्राम कोइराला, बलभद्र बाँस्तोला र खुसीप्रसाद थारू आएपछि अभियुक्तहरूले धमाधम सफाइ पाइरहेका छन्। दैनिक पेसी सूची र मुद्दाको अवस्था केलाउँदा ठूलाहरूले सफाइ पाइरहेको देखिन्छ। साना मात्रै अत्यन्तै न्यून मात्रामा कसुरदार ठहर गरेको पाइएको छ। विशेषमा न्यायाधीशको नयाँ टोली गत फागुन १६ गते आएको थियो। लामो समय दुई जना सदस्यका भरमा विशेष अदालत चलेको थियो। सदस्य एवं न्यायाधीश अब्दुलअजिज मुसलमान र नित्यानन्द पाण्डेयले साउनदेखि फागुन २२ गतेसम्म मुद्दा हेरेका थिए। पौडेल नेतृत्वको टिमले फागुन २३ गतेदेखि मुद्दा हेर्न थालेको हो। त्यसयता २ सय १६ मुद्दामा सफाइ दिइएको छ। जबकि २४ मुद्दामा मात्रै कसुर ठहर गरेको देखिन्छ। यो भनेको सफाइको ११ प्रतिशतमात्रै हो। ८९ प्रतिशत मुद्दामा अदालतले सफाइ दिएको छ। पौडेल, भट्टराई र कोइरालाको संयुक्त इजलासले फागुन २७ गते सन्तप्रसाद कुर्मीविरुद्धको नक्कली प्रमाणपत्रसम्बन्धी मुद्दामा कसुर ठहर गरेको थियो। उनीहरूले फागुनमा एउटा मात्रै पूर्ण फैसला गरेको दैनिक पेसी सूचीमा देखिन्छ। चैतमा ४४ मुद्दाको फैसला हुँदा ३८ वटामा सफाइ दिइएको छ। आठ वटामा दोषी करार गरेको पाइएको छ। त्यस्तै २०७९ वैशाखमा ४२ मुद्दाको फैसला भएको छ। जसमध्ये ३६ वटामा सफाइ दिइएको छ। ६ वटा मात्रै ठहर भएको छ। जेठमा एक सय मुद्दामा सफाइ दिँदा सात वटामा मात्रै ठहर गरेको दैनिक पेसी सूचीमा देखिन्छ। असार १६ गतेसम्म दैनिक सूचीअनुसार ४४ मुद्दामा फैसला हुँदा ४२ वटामा सफाइ दिइएको छ। दुईवटामा मात्रै ठहर भएको छ। वरिष्ठ अधिवक्ता श्रीहरि अर्याल मुद्दा नै कमजोर प्रमाणका आधारमा चलाउने गरिएको बताउँछन्। अदालतमा विकृति, विसंगति र भ्रष्टाचार भएको भन्ने विषयमा दुई मत नरहे पनि अख्तियारले मुद्दा हाल्दा असफल हुनु भनेको उसकै कमजोरीको परिणति भएको अर्यालको भनाइ छ। अदालतमा कमी, कमजोरी छ। मेरै प्रतिवेदनले अदालतमा भ्रष्टाचार, विकृति विसंगति रहेको उजागार गरेको हो, अर्याल भन्छन्, तर, दर्ता भएका ९० प्रतिशत मुद्दा फेल भएपछि अख्तियारले आफ्नो समीक्षा गर्नु पर्दैन? २०६३ चैत १४ मा नेपाल बार एसोसिएसनले अर्यालकै संयोजकत्वमा बनाएको अध्ययन समितिले अदालतमा भ्रष्टाचार, विकृति, विसंगति रहेको भन्दै नै प्रतिवेदन बुझाएको थियो। उक्त समितिमा प्रकाश वस्ती र भरतराज उप्रेती थिए। उनीहरू पछि सर्वोच्चका न्यायाधीश पनि भए। अर्यालका अनुसार मुद्दा दर्ता गर्दा नै धेरै विचार गर्नुपर्छ। भन्छन्, अख्तियारले मुद्दा लगाउनुपर्नेलाई लगाएको छैन। नलगाउनुपर्ने लगाएको छ। पदाधिकारी नियुक्तिमा राजनीतिक भागबन्डा हुने भएका कारण अख्तियार जिम्मेवार नभएको उनको भनाइ छ। राजनीतिक दलको आशीर्वादमा आयुक्त भएका हुन्छन्। उनीहरूमा क्षमता कति हुन्छ ? उनीहरू कस्ता अनुसन्धानकर्ता खटाउँछन् ? अख्तियार निष्पक्ष होला ? उनी भन्छन्। देशमा सुशासन कायम गर्ने जिम्मेवारी सरकारको भएकाले अख्तियार, अदालतको कामकारबाहीको समीक्षा गर्नुपर्ने उनी बताउँछन्। भन्छन्, सरकारले प्रत्यक्ष हस्तक्षेप गर्नु हुँदैन। तर १०१५ मा समीक्षा गर्नुपर्छ। ट्रान्सपरेन्सी इन्टरनेसनल नेपालका अध्यक्ष पदमिनी प्रधानांग न्यायाधीशलाई कारबाही नहुने र न्यायालय बाहिरबाट नियुक्त गर्ने परिपाटीले भ्रष्टाचारमा सफाइ पाइरहेको बताउँछिन्। राजनीतिक भागबन्डाको आधारमा बाहिरबाट न्यायाधीश ल्याएसँगै विकृति आएको उनको भनाइ छ। न्यायालयमा भ्रष्टाचार हुने गरे प्रतिवेदन आइरहेकाले त्यस्ता न्यायाधीशलाई कारबाही नगरेसम्म दोषीसमेत उन्मुक्ति पाइरहने उनी बताउँछिन्। अदालतमा कमी, कमजोरी छ। मेरै प्रतिवेदनले अदालतमा भ्रष्टाचार, विकृति, विसंगति रहेको उजागार गरेको हो। तर, दर्ता भएका ९० प्रतिशत मुद्दा फेल भएपछि अख्तियारले आफ्नो समीक्षा गर्नु पर्दैन ? श्रीहरि अर्याल, वरिष्ठ अधिवक्ता न्यायाधीशलाई कारबाही नहुने र न्यायालय बाहिरबाट नियुक्त गर्ने परिपाटीले भ्रष्टाचार मुद्दामा सफाइ पाइरहेको देखिन्छ। राजनीतिक भागबन्डाको आधारमा बाहिरबाट न्यायाधीश ल्याएसँगै विकृति आएको हो। पद्मिनी प्रधानांग, अध्यक्ष, ट्रान्सपरेन्सी इन्टरनेसनल नेपाल एकै दिन १७ मुद्दामा सफाइ विशेष अदालतले जेठ १९ गते एकैदिन १७ वटा भ्रष्टाचार मुद्दामा सफाइ दिएको छ। जसमध्ये नौवटा एउटै इजलासका छन्। अध्यक्ष श्रीकान्त पौडेल, सदस्यहरू शालिग्राम कोइराला र खुसीराम थारूको इजलासले ती मुद्दामा कसुर ठहर नगरेको हो। सोही दिन सदस्य न्यायाधीश रमेशकुमार पोखरेल, यमुना भट्टराई र बलभद्र बाँस्तोलाको इजलासले पेसी चढेका १० मध्ये आठ वटा मुद्दामा सफाइ दियोे। यस्तै, १३ मुद्दाका प्रतिवादीले असार ९ गते सफाइ पाएका छन्। जसमा एउटै इजलासले हेरेका सात वटा छन्। अध्यक्ष पौडेल र सदस्य बाँस्तोलाको इजलासले सात मुद्दामा सफाइ दिएको हो। यो दिन पेसीमै आठ मुद्दा थिए। नवीनकुमार सिंह, रामकुमार अधिकारी, सीताराम घिमिरे, खेमराज चौधरी, सिद्धराज जोशी, कृष्ण आले र रमेश ढकालले सफाइ पाएका छन्। यी सबै भ्रष्टाचार र घुस मुद्दा हुन्। सोही दिन सदस्य न्यायाधीश कोइराला र थारूको इजलासले ६ वटा मुद्दा सफाइ दिएको छ। हेमन्त केसी, शान्तमाया श्रेष्ठ, विश्वनाथ कुर्मी, कृष्णवल्लभ ठाकुर, राजेशबहादुर द्वालसहित दुई तथा पूजा कार्कीसहितका दुई जनाले सफाइ पाएका छन्। उनीहरूको इजलासमा आठ वटा मुद्दा थिए। जेठ १८ मा १२ वटा मुद्दामा विशेषले सफाइ दिएको छ। पौडेल, भट्टराई, बाँस्तोलाको इजलासले पेसीमा रहेका आठमध्ये ६ वटामा सफाइ दिएको हो। न्यायाधीशहरू पोखरेल, कोइराला र थारूको इजलासले पेसीमा रहेका सातमध्ये ६ वटामा सफाइ दिएको छ। पौडेल र भट्टराईको इजलासले असार १० मा ६ वटा मुद्दामा सफाइ दिएको छ। अरुणकुमार झा, नेत्रबहादुर चौधरी, हुकुमबहादुर ओली, रामअवतार चौधरीसहित दुई तथा नेत्रप्रसाद लामिछानेसहित दुई र लोकराज जोशीको मुद्दामा सफाइ दिइएको हो। यो इजलासमा आठ मुद्दा परेका थिए। सोही दिन कोइराला, बाँस्तोला र थारूको इजालासले दुई वटामा सफाइ दियो। देवीप्रसाद वारकोटीसमेत दुई र रामनरेश पासवान निर्दोष ठहरिए। अदालतले असार १४ गते गुन्डा नाइके भनिएका मनराज गुरुङसहित दुई जनालाई सम्पत्ति शुद्धीकरण मुद्दामा निर्दोष ठहर गर्यो। असारमा भएका फैसलामा दुई वटामा मात्रै दोषी ठहर गरिएको छ। रकम हिनामिनामा हरदेव साहसहित दुई र नक्कली प्रमाणपत्रमा विमला आचार्यमात्रै दोषी ठहर गरिएको हो। यो फैसला असार ३ गते भएको हो। यही दिन पनि सात वटा मुद्दामा विशेषले सफाइ दिएको छ। असार २ मा नौ वटा मुद्दामा सफाइ भएको छ। योभन्दा पहिला पनि ठूला मुद्दामा अदालत सफाइ दिएको छ। नक्कली प्रमाणपत्र मात्रै ठहर पौडेल नेतृत्वको टिम आएपछि भएका फैसलामा नक्कली प्रमाणसम्बन्धी मुद्दामा मात्रै दोषी करार गरेको छ। फागुन २७ मा सन्तप्रसाद कुर्मी, २०७८ चैत ४ मा यमुना श्रेष्ठ, चैत ११ मा राधाकृष्ण थारू, हेलेन गुरुङ र विश्वनाथ पुडासैनी, चैत २५ मा भोगीलाल यादव, निर्मलाकुमारी केसी कसुरदार ठहर भए। चैतमा दोषी ठहरका आठ मुद्दामध्ये ६ वटा नक्कली प्रमाणपत्रसँग सम्बन्धित छन्। वैशाखमा ६ वटामध्ये एक वटा नक्कली प्रमाणपत्रसम्बन्धी देखिन्छ। जेठमा ठहर भएका सातमध्ये पाँच मुद्दा नक्कली प्रमाणपत्रकै छन्। असारको हालसम्मका दुई ठहर मुद्दामध्ये एउटा नक्कली प्रमाणकै छ। विशेषले ठूला मुद्दामा सफाइ दिएको छ भने साना मुद्दामा त्यो पनि न्यून मुद्दामा ठहर गरेको छ।"
अर्थमन्त्रीको राजीनामा माग्दै एमालेले बहिष्कार गर्यो आर्थिक विधेयकमाथिको छलफल,काठमाडौं : प्रमुख विपक्षी दल नेकपा एमालेले राष्ट्रिय सभामा आर्थिक विधेयक २०७९ माथिको दफावार छलफल बहिष्कार गरेको छ। बैठकको कामकारबाही सुरु हुनेवित्तिकै एमाले सांसदहरुले अवरोध जनाएका हुन्। राष्ट्रिय सभा अध्यक्ष गणेश प्रसाद तिमिल्सनाले अर्थमन्त्री शर्मालाई प्रतिनिधिसभाबाट पारित भएर आएको सन्देशसहितको आर्थिक विधेयक २०७९ माथि दफावार छलफल गरियोस् भन्ने प्रस्ताव प्रस्तुत गर्न समय दिने वित्तिकै एमाले सांसदहरु उठेर विरोध जनाए। त्यसपछि अध्यक्ष तिमिल्सिनाले एमाले सांसद भैरव सुन्दर श्रेष्ठलाई बोल्न समय दिए । उनले अर्थमन्त्री जनार्दन शर्माले राजीनामा नदिएसम्म आर्थिक विधेयक २०७९ माथि छलफलमा सहभागी नहुने बताए। सांसद श्रेष्ठले शर्माले पेश गर्ने प्रस्तावमाथि छलफलमा भाग नलिने पार्टीको निर्णय रहेको जानकारी गराएपछि एमाले सांसदहरु बैठकबाट बाहिर निस्किए । अर्थमन्त्री शर्माले बजेट निर्माणमा अनाधिकृत व्यक्तिलाई संलग्न गराइ करको दरमा फेरबदल गरेको भन्दै एमालेले राजीनामा माग गर्दै आएको छ ।
राष्ट्रिय सभाबाट बजेट आश्रित तीनवटा विधेयक पारित,"काठमाडौं : राष्ट्रिय सभाबाट बजेट आश्रित तीनवटा विधेयक पारित भएका छन्। शुक्रबार बसेको राष्ट्रिय सभाको बैठकले आर्थिक विधेयक २०७९, राष्ट्र ऋण उठाउने विधेयक २०७९ र ऋण तथा जमानत (२५ औं संशोधन विधेयक) २०७९ बहुमतले पारित गरेको हो। बैठकमा अर्थमन्त्री जनार्दन शर्माले तीनवटै विधेयकलाई मुल रुपमा नै सुझाव दिन पारित गरि प्रतिनिधिसभामा फिर्ता पठाइयोस् भन्ने प्रस्ताव पेश गरेका थिए । बैठकमा अर्थमन्त्रीले उक्त विधेयक पेश गर्दा एमालेका सांसदहरुले बिरोध जनाएका थिए । त्यसलगत्तै एमाले सांसदहरु कार्यसूचीमा रहेको आर्थिक विधेयकसँग सम्बन्धित विषयको छलफलमा सहभागी नहुने भन्दै बैठकस्थलबाट बाहिरिएका थिए । एमालेको बहिष्कारका बीच राष्ट्रियसभा अध्यक्ष गणेशप्रसाद तिमिल्सिनाले बैठकको कार्यसूची अगाडि बढाएका थिए। राष्ट्रिय सभाले तीनवटै विधेयक प्रतिनिधि सभामा फिर्ता पठाएको छ। राष्ट्रिय सभाले संदेशसहित फिर्ता पठाएको तीनवटै विधेयकलाई प्रतिनिधि सभाले पुन: पारित गरेपछि बजेट संघीय संसदबाट पूर्णरुपमा पारित हुनेछ। राष्ट्रपतिले प्रमाणिकरण गरेपछि बजेट कार्यान्वयनको बाटो खुल्ने संवैधानिक व्यवस्था छ ।"
वामदेवले ओली भेट्नुको अन्तर्य के ?,"काठमाडौं : लामो समय शान्त बसेका नेता वामदेव गौतम पुनः सक्रिय भएका छन्। गौतम बिहीबार एमाले अध्यक्ष केपी शर्मा ओलीसँग भेटेका छन्। ओली र गौतमबीच लामो संवाद भएको छ। गौतम नेपालका कम्युनिस्ट पार्टीहरूलाई एकीकृत गर्ने अभियानमा जुटेका छन्। उनले नयाँ दल घोषणा गर्दै ३ महिनासम्म एकीकृत गर्ने अभियानमा जुट्ने र सम्भव नभए पार्टी दर्ताको अभियानमा अघि बढ्ने बताउँदै आएका छन्। उनले नेपाल कम्युनिस्ट पार्टी (एकता राष्ट्रिय अभियान) घोषणा गरिसकेका छन्। यही सिलसिलामा पहिलोपटक अभियानका संयोजक गौतमले अध्यक्ष ओलीलाई भेटेका छन्। उनले विभाजित भएका कम्युनिस्ट पार्टीहरू मिलेर अघि बढ्न ओलीलाई आग्रह गरेका छन्। आफूआफू चुनाव लड्ने हो भने कम्युनिस्टहरूको हार निश्चित छ। त्यसैले प्रतिनिधि र प्रदेशसभा निर्वाचनमा मिलेर चुनाव लडौं, भेटमा ओलीसँग गौतमले प्रस्ताव राखेका थिए। गौतमले माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालसमेत निर्वाचनमा वाम गठबन्धन गरेर जान तयार रहेको अध्यक्ष ओलीलाई सुनाएका थिए। गौतमले आफू तत्कालीन नेकपालाई एकजुट बनाउने अभियानमा लागिपर्ने धारणा राखे। नेकपा विभाजनपछि गौतम गुमनाम जस्तै भएका थिए। एमाले र नेकपाको विगतको राजनीति हेर्दा उनले जसलाई साथ दिए उसै पल्ला भारी भएको इतिहास छ। नेकपाको ९ सदस्यीय सचिवालयमा केपी शर्मा ओली, ईश्वर पोखरेल, रामबहादुर थापा बादल, विष्णु पौडेल एकतिर हुन्थे भने अर्कोतिर पुष्पकमल दाहाल माधवकुमार नेपाल, झलनाथ खनाल, नारायण काजी श्रेष्ठ अर्को समूहका थिए। वामदेवले दाहाल, माधव समूहमा लाग्दा नै ओली अल्पमत परेका थिए। एमाले कालमा नवौं महाधिवेशनमा ओली पक्षमा वामदेव लागेकै कारण ओली अध्यक्ष निर्वाचित भएका थिए। यसपछि २०७७ पुस ५ मा उनले संसद् प्रतिनिधि गरेको थिए। संसद् विघटनपछि भने वामदेव, दाहाल, माधव समूह लागेनन्। उनी बीच धारमै रहे। उनले राष्ट्रिय एकता अभियान विभिन्न धार खडा गरे। तर, २०७७ फागुन २३ मा नेकपा खारेज भएपछि भने उनी निस्क्रिय जस्तै भए। वामदेव गौतमको ओलीलाई प्रस्ताव, वाम गठबन्धन गरेर निर्वाचन लडौं"
दोस्रो राष्ट्रिय ब्रान्ड म्युजिक अवार्ड,"काठमाडौं : दोस्रो राष्ट्रिय ब्रान्ड म्युजिक अवार्ड राष्ट्रिय नाचघर जमलमा सम्पन्न भएको छ। ब्रान्डरुट इन्टरटेनमेन्ट प्रालिले आयोजना गरेको अवार्ड कार्यक्रममा शिक्षा विज्ञान तथा प्रविधिमन्त्री देवेन्द्र पौडेल प्रमुख अतिथि रहेका थिए। कार्यक्रममा बोल्दै गीतकार शशि शर्मा मजगैयाँले कलाकारको बौद्धिक सम्पत्ति र रोयल्टीको संरक्षणका लागि सरकार जिम्मेवार हुनुपर्ने बताए। उनले रोयल्टी संकलन हुने सबै क्षेत्रहरूबाट रोयल्टी जम्मा हुन सके कुनै पनि कलाकार भोकभोकै हुन नपर्ने भन्दै रोयल्टीको सुनिश्चितताका लागि मन्त्रीमार्फत सरकारलाई आग्रह गरे। संगीत र संस्कृति हाम्रो परिचयको मुख्य आधार स्तम्भ भएकाले यसको संरक्षण र कलाकारको बौद्धिक सम्पत्तिको सुरक्षा हुनुपर्नेमा आफू पूर्ण जानकार र जिम्मेवार भएको मन्त्री पौडेलले बताए। उनले, यस्ता खालका कार्यक्रमले मनोरञ्जन दिने मात्र नभई संस्कृति र कलाको समेत प्रवद्र्धन गर्ने बताए। कार्यक्रममा लाइफ टाइम अचिभमेन्टमा राष्ट्रिय लोक तथा दोहोरी गीत प्रतिष्ठानका संस्थापक अध्यक्ष अमर विरही गुरुङ, गीतकार स्रष्टाबाट बद्री पाण्डे, दशकका स्रष्टाबाट करण न्यौपाने, दशकका मोडलबाट सनम कठायत र राष्ट्रिय पत्रकारिता सम्मानबाट नेपाल पत्रकार महासंघका केन्द्रीय अध्यक्ष विपुल पोख्रेललाई सम्मान गरिएको थियो।"
"दिनहुँ थपिँदै हैजाका बिरामी, नियन्त्रणमा हेलचेक्य्राइँ","काठमाडौं : दुई साताअघि काठमाडौं उपत्यकामा दुई जनामा हैजा संक्रमण देखियो। स्वास्थ्य तथा जनसंख्या मन्त्रालयले सतर्क रहन अपिल पनि गर्यो। तर, नियन्त्रणमा हेलचेक्य्राइँका कारण संक्रमण बढ्दै गएको छ। दैनिक संक्रमित थपिँदैछन्। दुई साताको अवधिमा १७ जनामा हैजा पुष्टि भएको स्वास्थ्य सेवा विभाग, इपिडिमियोलोजी तथा रोग नियन्त्रण महाशाखा (ईडीसीडी)ले जनाएको छ। सरदरमा दैनिक एक जनामा हैजा संक्रमण देखिन थालेको महाशाखाका निर्देशक डा चुमनलाल दास बताउँछन्। भन्छन्, कुनै दिन दुई जना र तीन जनामा पनि देखिन थालेको छ। तर, सरदरमा भन्ने हो भने संक्रमित दैनिक एक जनाका दरले थपिने क्रम छ। हेलचेक्य्राइँकै कारण यो अवस्था आएको दासको भनाइ छ। हैजा संक्रमितमध्ये पाँच जना बिरामी उपचाररत रहेको उनले जानकारी दिए। हैजा संक्रमित चार जनाको शुक्रराज ट्रपिकल तथा सरुवा रोग अस्पताल टेकु र एक जनाको पाटन अस्पतालमा उपचार भइरहेको छ। १४ दिनमा १७ जना व्यक्तिमा हैजा पुष्टि भएको स्वास्थ्य तथा जनसंख्या मन्त्रालयले पनि जनाएको छ। धारा तथा जारको पानी शुद्धीकरण नगरी उपभोग गरेका कारण हैजा देखिएको हो। ढुंगेधाराका साथै प्रशोधितका रूपमा प्रचारित पिउने पानीमा समेत हानिकारक सूक्ष्म जीवाणु पाइएको डा दासले जानकारी दिए। सबैभन्दा पहिले असार २ मा काठमाडौंको बागबजारमा बसोबास गर्ने एकै परिवारका दुई जनामा हैजा पुष्टि भएको थियो। शुक्रराज ट्रपिकल तथा सरुवा रोग अस्पतालमा संक्रमणको पुष्टि भएको थियो। असार ३ मा ललितपुर३, सानेपामा तेस्रो केस पुष्टि भएको थियो। त्यसको भोलिपल्ट असार ४ मा काठमाडौं डिल्लीबजारमा चौथो केस पुष्टि भएको थियो। असार १६ सम्ममा काठमाडौं उपत्यकामा हैजाका १७ केसहरू पुष्टि भएको स्वास्थ्य तथा जनसंख्या मन्त्रालयले जनाएको छ। पाँच वर्षका बालबालिकादेखि ७४ वर्ष उमेरसम्मका ज्येष्ठ नागरिकमा हैजा पुष्टि भएको छ। पानीमा कोलिफर्म र इकोली रोग नियन्त्रण महाशाखा (ईडीसीडी) निर्देशक डा दासका अनुसार, घर, कार्यस्थलमा भण्डारण गरिएको धारा, जारको पानी र जमिनमुनिको पानीको नमुनामा कोलिफर्मको जीवाणु भेटिएको छ। ईडीसीडीले ललितपुरबाट संकलन गरेको १८ वटा पानीको नमुनामध्ये १२ वटा नमुनामा इकोली फेला परेको छ। त्यस्तै, काठमाडौं उपत्यका खानेपानी लिमिटेड (केयूकेएल), ईडीसीडीद्वारा संयुक्त रूपमा लिइएको ३५ वटा नमुनामा इकोली पाइएको डा दासले जानकारी दिए। ललितपुरको सानेपामा हैजाका जीवाणु फेला परेको छ। त्यस्तै, काठमाडौंको बागबजार, डिल्लीबजार, नैकाप, कपन, बालाजु, बल्खु, कलंकी, टेकु, कोटेश्वर, थानकोटलगायतका क्षेत्रमा संकलित पानीको नमुनामा जीवाणु फेला परेको स्वास्थ्य सेवा विभागले जनाएको छ। हैजा नियन्त्रण नहुनुमा सरोकारवाला निकाय चुकेको जनस्वास्थ्यविद् डा बाबुराम मरासिनी बताउँछन्। मेलम्ची नदीबाट उपत्यकामा वितरित दैनिक १७ करोड लिटर पानीको आपूर्ति बन्द भएपछि उपत्यकावासीले स्थानीय सतह र भूमिगत स्रोतको उपयोग गर्दै आएका छन्। जुन पानी अशुद्ध भएकै कारण हैजा फैलन पुगेको डा मरासिनी बताउँछन्। खानेपानी मन्त्रालयले शुद्ध पानी वितरण गर्न नसकेको, स्वास्थ्य मन्त्रालयले वितरित पानीको गुणस्तरका बारेमा अनुगमन गर्न नसकेको र उपत्यकामा थुप्रिएको फोहोरको समयमै व्यवस्थापन हुन नसकेको डा मरासिनीको भनाइ छ। सरकारले स्वच्छ र प्रशोधित पानीको वितरणसमेत गर्न सकेको छैन। फोहोरको व्यवस्थापन पनि हुन सकेको छैन। यसले गर्दा हैजा नियन्त्रण हुन नसकेको हो, डा मरासिनीले भने, सरोकारवाला निकायको हेलचेक्य्राइँ र अनुगमन प्रभावकारी नहुँदा हैजा नियन्त्रण चुनौतीपूर्ण बनेको छ। खाद्य प्रविधि तथा गुण नियन्त्रण विभागका प्रवक्ता मोहनकृष्ण महर्जनका अनुसार, आठवटा पानी उद्योगहरूको आइतबार अनुगमन गर्दा केही उद्योगको पानी प्रशोधन कक्षको अवस्था सन्तोषजनक पाइएन। उनले भने, पानी उद्योगहरूको अनुगमनका क्रममा सुधार प्रशोधन कक्षको अवस्था सन्तोषजनक नपाइएकोले सुधार नहुन्जेल उत्पादन तथा बिक्री वितरणमा रोक लगाइएको छ। टोखास्थित सरल मिनिरल वाटर एन्ड वेभरेज, मणि खानेपानी सेवालाई पानी वितरणमा रोक लगाइएको छ। सरकारले सरसफाइमा ध्यान दिन र शुद्ध पानी पिउन अनुरोध गरेको छ। स्वास्थ्य सेवा विभागले पानी उमालेर खान सुझाएको छ। त्यस्तै खाद्य प्रविधि तथा गुण नियन्त्रण विभागले प्रशोधित पिउने पानीको बोटल र जारको लेबल भएको र बिर्को सिलबन्दी भएको सुनिश्चित गरेर मात्र पानी उपभोग गर्न अनुरोध गरेको छ। सरकारले सुसूचित गर्न उपभोक्तालाई आग्रह गरे पनि विपन्न वर्गलाई झन् समस्या भएको जनस्वास्थ्यविज्ञ डा मरासिनी बताउँछन्। गरिब जनतासँग पानी उमालेर पिउन ग्याँसको अभाव छ। प्रशोधित पानी किनेर पिउने क्षमता छैन, डामरासिनी थप्छन्, सरकारले नै शुद्ध र प्रशोधित पानी टोलटोलमा वितरण गर्नुपर्छ। पीयूष र क्लोरिनको झोल वितरण गर्नु जरुरी छ। कसरी फैलन्छ, हैजा ? सार्वजनिक रूपमा वितरित प्रदूषित पानी र फुटपाथमा बिक्री गरिने अस्वस्थकर खाद्यपदार्थको माध्यमबाट हैजा फैलिएको प्रारम्भिक निष्कर्ष निकालिएको छ। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डाशेरबहादुर पुनका अनुसार, बिरामीको पखालामा ब्याक्टेरियम भिब्रिओ कलेरानामक जीवाणु पाइएमा हैजा भएको पुष्टि हुन्छ। शरीरमा जीवाणु प्रवेश गरेको केही घण्टादेखि पाँच दिनसम्ममा हैजाका लक्षणहरू देखिन सक्छ। हैजाका झन्डै ८० प्रतिशत संक्रमितमा सामान्य पखाला लाग्न सक्छ। हैजाका बिरामीमा बान्ता हुने, प्यास बढी लाग्ने, पिसाब कम आउने, बेहोस हुने लगायतका लक्षणहरू देखिन्छन्। निर्मलीकरण गरिएको पानीको उपभोगका गर्नुका साथै भाँडाकुँडा, सलाद, फलफूल धुनसमेत स्वच्छ पानीको प्रयोग गर्नुपर्ने चिकित्सकहरूको सुझाव छ। कसरी गरिँदै छ, नियन्त्रण ? बिरामीहरू बढ्दै जाँदा हैजाले महामारीको रूप लिने जोखिम रहेको जनस्वास्थ्यविद्हरू बताउँछन्। इपिडिमियोलोजी तथा रोग नियन्त्रण महाशाखाका प्रमुख डा दासका अनुसार शुद्ध र प्रशोधित पानी वितरण गर्नुपर्ने खाँचो छ। ललितपुर जिल्लामा हैजा नियन्त्रण गर्न कार्ययोजना बनाई कार्यान्वयनतर्फ लागिएको उनले बताए। विद्यालयहरूमा स्थानीय निकायमार्फत जनचेतनामूलक कार्यक्रम सुरु गरिएको छ। सरोकारवाला सबै निकाय सजग हुनुपर्छ। पानीको शुद्धीकरणको लागि क्लोरिन वितरण गर्ने योजना छ। महामारी फैलिएको स्थानमा पानी परीक्षण, घरघरमा केस पत्ता लगाउने गरिएको छ, डा दासले भने, स्वास्थ्य विभागले जनचेतनामूलक सामग्रीहरूको वितरण र माइकिङमार्फत सचेतना गरिएको छ। दुई जनामा हैजा पुष्टि, सतर्क रहन स्वास्थ्य मन्त्रालयको अपील हैजाको संक्रमण रोक्न इपीडीमीयोलोजिकल इन्भेस्टीगेसन गर्न माग काठमाडौंमा हैजा प्रकोप फैलिने खतरा, थप दुई जनामा देखिएपछि प्रभावित क्षेत्र अलर्टमा सांसदको प्रश्न : काठमाडौंमा हैजा बढ्यो, रोकथाम गर्ने सरकारको योजना के छ ? हैजा रोकथाम गर्न काठमाडौं प्रशासनले खानेपानीको अनुगमन गर्ने काठमाडौं उपत्यकामा १२ जनामा हैजा संक्रमण पुष्टि हैजा : घरमा उपचार गर्ने ५ उपाय काठमाडौं उपत्यकामा १४ जनामा हैजाको संक्रमण पुष्टि"
वडावडामै बैंक किन नपुर्याउने ?,"मुलुकभरका सबै पालिकामा बैंकिङ सेवा पुर्याउने सरकारको नीति छ। लगभग सबैतिर बैंक पुगे पनि। एकाधमा चाहिँ अझै बाँकी छ। दुर्गम हुनु र सुरक्षा अभावका कारण बैंकहरू सबै पालिकामा पुग्न चाहेका छैनन्, सकेका छैनन्। भन्न त राष्ट्र बैंकले २०७४ असारभित्र सबै पालिकामा शाखा खोल्न बैंकहरूलाई भनेको हो। तर, अझैसम्म सबै पालिकामा बैंक पुर्याउने लक्ष्य अधुरै छ। कारोबार कम हुन्छ भनेर पनि बैंक तथा वित्तीय संस्था गाउँगाउँ जान मान्दैनन्। शाखा खोलेरमात्रै भएन, निजी बैंकलाई नाफा चाहियो। नाफामात्रै मुख्य उद्देश्य राख्नु निजी कम्पनी तथा संस्थाको ध्येय हुने भइहाल्यो। तसर्थ सबै ठाउँमा बैंक पुग्न मान्दैनन्। राष्ट्र बैंकले सबै पालिका केन्द्रमा बैंक जाने वातावरणका लागि नीतिगत व्यवस्था तय गर्नुपर्छ। उनीहरूलाई गाउँमा पनि गएर सेवा गर्न प्रेरित गर्नुपर्छ। धन्न गाउँपालिकाका केन्द्र पुगेका बैंकले ती गाउँका बासिन्दालाई केही राहत दिएका छन्। गाउँमै बैंक पुग्नुको अर्थ सरकारी तथा निजी कार्यालयहरूले बैंकमार्फत कारोबार गर्न पाउनु हो। गाउँका बासिन्दाले बचत र ऋणका लागि बैंकको भर पर्न पाउनु हो। अझ कतिपय स्थानीय सरकारले वृद्धभत्तालगायत सामाजिक सुरक्षा भत्ता बैंकमार्फत वितरणको तरिका पनि कतिपय ठाउँमा अपनाएको देखिन्छ। पारदर्शिताका लागि र अनियमितता रोक्न बैंकिङ प्रणालीमार्फत भत्ता उपलब्ध गराउन उचित नै हो। तर ज्येष्ठ नागरिकलाई झनै सास्ती पनि भएको छ। जस्तो बझाङको केदारस्युँ गाउँपालिकाको झोता बजारको बैंकमा भत्ता लिन आउन ज्येष्ठ नागरिकहरू जाँदाआउँदा दुई हजार रुपैयाँ बस भाडा खर्चनुपर्छ। जब कि राष्ट्र बैंकले ३० मिनेटको दूरीमा बैंकहरूको पहुँच पुर्याउने कुरा गर्छ। केन्द्रीय बैंकले भनेजस्तै गर्ने हो भने अर्थात् हरेक परिवारको ३० मिनेटको दूरीमा बैंक हुनका लागि वडावडामा बैंक हुनुपर्छ। पालिकाहरूको केन्द्रमा मात्रै बैंक हुँदा त एक दिनकै दूरी पनि तय गर्नुपर्ने धेरै ठाउँ छन् मुलुकमा। त्यसमाथि ज्येष्ठ नागरिक र अपांगता भएकाहरूका हकमा त त्यो ठूलो सास्ती हैन यातना नै हो। बैंक तथा वित्तीय संस्थाहरूमा भएका खाता र नेपालको जनसंख्या उस्तैउस्तै पनि देखिन्छ। तर एकै व्यक्तिका धेरै बैंकमा धेरै खाता हुँदा त्यस्तो देखिएको हो। वास्तवमा त ७० प्रतिशतभन्दा कमै नागरिकको मात्रै बैंक, वित्तीय संस्थामा खाता छ। वडावडामै बैंक वित्त संस्था पुग्न किन आवश्यक छ भने हिजोका गाविसहरू नै आजका वडा हुन्। एउटा सिंगै गाविस वडा भएको हुँदा त्यो भूगोल सानो क्षेत्र होइन। अझ दुर्गम क्षेत्रमा जाँदा यसको पुष्टि गजबले हुन्छ। सवारी सुविधा भएको ठाउँमा बरु केही परको दूरीमा पुग्न कठिन छैन। त्यसैले वडामै बैंक पुग्दामात्रै नागरिकको घर आँगनमा बैंक पुगेको हुन्छ। बैंकिङ पहुँच हुन्छ। गाउँगाउँमा सिंहदरबार भन्ने जुन संघीय शासन प्रणालीको मर्म छ, त्यसभित्र बैंक वित्त संस्था पनि पर्नुपर्छ। अर्कोतिर, विकास भनेको बाटोमात्रै होइन। तर, बुझाइ भने त्यस्तै छ। आधारभूत खानेपानी, शिक्षा र स्वास्थ्य विकासका आधारभूत तत्त्व हुन्। अझै पनि स्कुल वा स्वास्थ्य संस्थाभन्दा बाटो नै प्राथमिकतामा छ भने बैंक परको कुरा भइहाल्यो। तर बैंक गाउँमा पुग्नु भनेको नागरिकले नगद बचत गर्न र सुरक्षित गर्न पाउनुमात्रै होइन, ऋण लिन पाउनु पनि हो। बैंकबाट ऋण लिन पाए साहुहरूको सय कडा पाँच प्रतिशतसम्मको ब्याजको जाँतोमा निर्धा नागरिक पिसिनु पर्दैन। अर्काेतिर बैंक गाउँ पुग्नु भनेको आर्थिक गतिविधिलाई हौसला दिनु पनि हो। बचत गर्नु पनि हो। उद्यमशीलता वृद्धि गर्न त उसले भूमिका पनि खेल्छ। बैंकले आर्थिक गतिविधि बढाउँछ। समृद्धिका लागि टेवा दिन्छ। त्यसैले सरकारले वडावडामै बैंक पुर्याउने उद्देश्य राखेर काम गर्नुपर्छ। जसै देशमा बैंकहरूको ठूलो मर्जको लहर चलेको छ। बैंकहरूको आकार ठूलो बनाउनै आवश्यक छ, तिनीहरू ठूलाठूला आयोजनामा लगानी गर्न सक्षम हुनुपर्छ। त्यसो भयो भने सामाजिक उत्तरदायित्व सम्झेर पनि गाउँगाउँमा समेत सेवा दिन सक्षम हुन्छन्।"
वडावडामै बैंक किन नपुर्याउने ?,"मुलुकभरका सबै पालिकामा बैंकिङ सेवा पुर्याउने सरकारको नीति छ। लगभग सबैतिर बैंक पुगे पनि। एकाधमा चाहिँ अझै बाँकी छ। दुर्गम हुनु र सुरक्षा अभावका कारण बैंकहरू सबै पालिकामा पुग्न चाहेका छैनन्, सकेका छैनन्। भन्न त राष्ट्र बैंकले २०७४ असारभित्र सबै पालिकामा शाखा खोल्न बैंकहरूलाई भनेको हो। तर, अझैसम्म सबै पालिकामा बैंक पुर्याउने लक्ष्य अधुरै छ। कारोबार कम हुन्छ भनेर पनि बैंक तथा वित्तीय संस्था गाउँगाउँ जान मान्दैनन्। शाखा खोलेरमात्रै भएन, निजी बैंकलाई नाफा चाहियो। नाफामात्रै मुख्य उद्देश्य राख्नु निजी कम्पनी तथा संस्थाको ध्येय हुने भइहाल्यो। तसर्थ सबै ठाउँमा बैंक पुग्न मान्दैनन्। राष्ट्र बैंकले सबै पालिका केन्द्रमा बैंक जाने वातावरणका लागि नीतिगत व्यवस्था तय गर्नुपर्छ। उनीहरूलाई गाउँमा पनि गएर सेवा गर्न प्रेरित गर्नुपर्छ। धन्न गाउँपालिकाका केन्द्र पुगेका बैंकले ती गाउँका बासिन्दालाई केही राहत दिएका छन्। गाउँमै बैंक पुग्नुको अर्थ सरकारी तथा निजी कार्यालयहरूले बैंकमार्फत कारोबार गर्न पाउनु हो। गाउँका बासिन्दाले बचत र ऋणका लागि बैंकको भर पर्न पाउनु हो। अझ कतिपय स्थानीय सरकारले वृद्धभत्तालगायत सामाजिक सुरक्षा भत्ता बैंकमार्फत वितरणको तरिका पनि कतिपय ठाउँमा अपनाएको देखिन्छ। पारदर्शिताका लागि र अनियमितता रोक्न बैंकिङ प्रणालीमार्फत भत्ता उपलब्ध गराउन उचित नै हो। तर ज्येष्ठ नागरिकलाई झनै सास्ती पनि भएको छ। जस्तो बझाङको केदारस्युँ गाउँपालिकाको झोता बजारको बैंकमा भत्ता लिन आउन ज्येष्ठ नागरिकहरू जाँदाआउँदा दुई हजार रुपैयाँ बस भाडा खर्चनुपर्छ। जब कि राष्ट्र बैंकले ३० मिनेटको दूरीमा बैंकहरूको पहुँच पुर्याउने कुरा गर्छ। केन्द्रीय बैंकले भनेजस्तै गर्ने हो भने अर्थात् हरेक परिवारको ३० मिनेटको दूरीमा बैंक हुनका लागि वडावडामा बैंक हुनुपर्छ। पालिकाहरूको केन्द्रमा मात्रै बैंक हुँदा त एक दिनकै दूरी पनि तय गर्नुपर्ने धेरै ठाउँ छन् मुलुकमा। त्यसमाथि ज्येष्ठ नागरिक र अपांगता भएकाहरूका हकमा त त्यो ठूलो सास्ती हैन यातना नै हो। बैंक तथा वित्तीय संस्थाहरूमा भएका खाता र नेपालको जनसंख्या उस्तैउस्तै पनि देखिन्छ। तर एकै व्यक्तिका धेरै बैंकमा धेरै खाता हुँदा त्यस्तो देखिएको हो। वास्तवमा त ७० प्रतिशतभन्दा कमै नागरिकको मात्रै बैंक, वित्तीय संस्थामा खाता छ। वडावडामै बैंक वित्त संस्था पुग्न किन आवश्यक छ भने हिजोका गाविसहरू नै आजका वडा हुन्। एउटा सिंगै गाविस वडा भएको हुँदा त्यो भूगोल सानो क्षेत्र होइन। अझ दुर्गम क्षेत्रमा जाँदा यसको पुष्टि गजबले हुन्छ। सवारी सुविधा भएको ठाउँमा बरु केही परको दूरीमा पुग्न कठिन छैन। त्यसैले वडामै बैंक पुग्दामात्रै नागरिकको घर आँगनमा बैंक पुगेको हुन्छ। बैंकिङ पहुँच हुन्छ। गाउँगाउँमा सिंहदरबार भन्ने जुन संघीय शासन प्रणालीको मर्म छ, त्यसभित्र बैंक वित्त संस्था पनि पर्नुपर्छ। अर्कोतिर, विकास भनेको बाटोमात्रै होइन। तर, बुझाइ भने त्यस्तै छ। आधारभूत खानेपानी, शिक्षा र स्वास्थ्य विकासका आधारभूत तत्त्व हुन्। अझै पनि स्कुल वा स्वास्थ्य संस्थाभन्दा बाटो नै प्राथमिकतामा छ भने बैंक परको कुरा भइहाल्यो। तर बैंक गाउँमा पुग्नु भनेको नागरिकले नगद बचत गर्न र सुरक्षित गर्न पाउनुमात्रै होइन, ऋण लिन पाउनु पनि हो। बैंकबाट ऋण लिन पाए साहुहरूको सय कडा पाँच प्रतिशतसम्मको ब्याजको जाँतोमा निर्धा नागरिक पिसिनु पर्दैन। अर्काेतिर बैंक गाउँ पुग्नु भनेको आर्थिक गतिविधिलाई हौसला दिनु पनि हो। बचत गर्नु पनि हो। उद्यमशीलता वृद्धि गर्न त उसले भूमिका पनि खेल्छ। बैंकले आर्थिक गतिविधि बढाउँछ। समृद्धिका लागि टेवा दिन्छ। त्यसैले सरकारले वडावडामै बैंक पुर्याउने उद्देश्य राखेर काम गर्नुपर्छ। जसै देशमा बैंकहरूको ठूलो मर्जको लहर चलेको छ। बैंकहरूको आकार ठूलो बनाउनै आवश्यक छ, तिनीहरू ठूलाठूला आयोजनामा लगानी गर्न सक्षम हुनुपर्छ। त्यसो भयो भने सामाजिक उत्तरदायित्व सम्झेर पनि गाउँगाउँमा समेत सेवा दिन सक्षम हुन्छन्।"
इन्टरनेट नहुँदा रोकियो भुक्तानी,"गोरखा : धार्चे गाउँपालिकामा इन्टरनेट सेवा अवरुद्ध हुँदा आर्थिक कारोबारलगायतका काम अवरुद्ध भएको छ। नेपाल टेलिकमले वितरण गरेको फोरजी अवरुद्ध हुँदा असार मसान्तको चापाचापमा उपभोक्ता समिति तथा ठेकेदारलाई भुक्तानी दिन नसकिएको प्रमुख प्रशासकीय अधिकृत रुलबहादुर आलेले जानकारी दिए। तीन दिन भयो, इन्टरनेट चलेको छैन। सिस्टम सबै ठप्प छ, आलेले भने, इलेक्ट्रोनिक्स फन्ड ट्रान्सफर (ईएफटी) ले पनि काम गर्दैन, सूत्र सफ्टवेयर पनि चल्दैन। हतारका बेला पनि कम्प्युटर बन्द गरेर बस्नु परेको उनले बताए। असार २४ सम्म बिल भर्पाइ फस्र्योट तथा भुक्तानी दिइसक्नु पर्ने कानुनी सीमा छ। डेडलाइनभित्र काम गर्न नपाइने भयो भनेर तनाव भइरहेको छ, उनले भने, गत वर्ष पनि यही बेलामा इन्टरनेट सेवा नचलेर गाउँपालिकाको कार्यालय एक दिनको बाटो टाढा पर्ने धादिङको सल्यानटारबाट सञ्चालन गरिएको थियो। यस वर्ष पनि के गर्ने भन्ने सोच्नै सकिएन। फोनसेवासमेत तीन दिनदेखि अवरुद्ध भएको उनले बताए। धार्चेमा नेपाल टेलिकमबाहेक अरू कम्पनीको मोबाइल सेवा सञ्चालनमा छैनन्। गत वर्षजस्तै विकल्प अपनाउनुपर्ने हुन सक्ने पालिकाका अध्यक्ष लक्ष्मण गुरुङले बताए। वर्षभरिको कार्यक्रममध्यबाट २० प्रतिशत रकम अझै भुक्तानी गर्न बाँकी रहेको आलेले बताए। सिभिल बैंकले धार्चेको माछाखोलामा शाखा स्थापना गरेको छ। तर इन्टरनेट नहुँदा समस्या भएको बैंकले जनाएको छ। चुमनुब्रीमा केन्द्रबाटै भुक्तानी हिमाल पारिको चुमनुब्री गाउँपालिका यस वर्ष आर्थिक कारोबारका लागि सदरमुकाम आइपुग्नुपर्ने बाध्यताबाट मुक्त भएको छ। नेपाल टेलिकमको फोरजी सेवा सञ्चालन भएपछि यस वर्षदेखि आर्थिक वर्षको मसान्तमा हुने बिल भुक्तानी तथा योजना फस्र्योट गाउँपालिकाको केन्द्रबाट गरिएको प्रमुख प्रशासकीय अधिकृत भीमसेन श्रेष्ठले जानकारी दिए। पोहोरसम्म उपभोक्ता समितिलाई कामको भुक्तानी दिन र बिल भर्पाइ फरफारक गर्न असार लागेपछि सदरमुकाम आउन बाध्य हुन्थ्यौँ, उनले भने, यस बर्ष भने नेपाल टेलिकमको फोरजी सेवा चलेको छ। उपभोक्ता समिति पनि भेल, बाढी, वर्षाको सामना गर्दैै चार, पाँच दिनको बाटो हिँडेर भुक्तानी लिन सदरमुकाम पुग्नु पर्ने बाध्यताबाट मुक्त भएका छन्। अहिलेसम्म योजनाको करिब ५० प्रतिशत भुक्तानी दिइसकेको उनले बताए।मौसम प्रतिकूल भएन भने यस बर्ष असार मसान्तको आर्थिक कारोबार गाउँपालिकाबाटै सम्भव हुने पालिकाका अध्यक्ष निमा लामाले जानकारी दिए। म आफू पनि निरन्तर खटिरहेको छु। सबै वडाध्यक्षलाई गाउँपालिकाको केन्द्र फिलिममा आएर आआफ्नो वडाका योजनाको भुक्तानी प्रक्रियामा सहजीकरण गर्न सुझाव दिएको छु, उनले भने, वडाध्यक्ष सबै जना आएर काममा सघाइरहनु भएको छ। योजनाको प्राविधिक अनुगमनका लागि उपाध्यक्ष र प्राविधिकलाई समयमै खटाएको छु। अहिलेसम्म राम्रै भएको छ। केन्द्रमा कुमारी बैंकको सिर्दिबास शाखाले सेवा दिइरहेको छ। फोरजी सेवा सञ्चालनमा आएपछि गाउँपालिकाको केन्द्रबाटै भुक्तानी दिएको सो अहिलेसम्मको यो पहिलो पटक हो।"
कारागारमा पुस्तकालय,"उदयपुर : उदयपुरका कारागारभित्रका कैदीबन्दीलाई लक्षित गरी पहिलो पटक पुस्तकालय स्थापना गरिएको छ। कारागारभित्र रहेका कैदीबन्दीको पढ्न पाउने अधिकारलाई स्थापित गर्न वैदेशिक रोजगारमा रहेका उदयपुरवासीको आर्थिक तथा नेपाल लाइब्रेरी फाउन्डेसनको प्राविधिक सहयोगमा पुस्तकालय स्थापना गरिएको हो। कैदीबन्दी बस्ने घरभित्र स्थापना गरिएको पुस्तकालयमा पहिलो चरणमा विभिन्न विधाका चार सय किताब राखिएको लाइब्रेरी फाउन्डेसनका महासचिव धनकुमार श्रेष्ठले बताए। जेलभित्र सुधारका लागि राखिएका कैदीबन्दीलाई फुर्सदको समयमा आफ्नो रुचिअनुसारको किताब अध्ययन गर्न सहज होस् भन्ने हेतुले पुस्तकालय स्थापना गरिएको उनले बताए। पुस्तकालयमा राखिने पुस्तक हस्तान्तरणमा पुगेका प्रमुख जिल्ला अधिकारी वीरेन्द्रकुमार यादवले पुस्तकालय स्थापनाले कैदीबन्दीको क्षमता अभिवृद्धि मात्र नभई पठन संस्कृतिको विकास हुने जनाए। उनले भने उनले कारागारभित्र खेर जाने समयको सदुपयोग गर्न पनि लाइब्रेरीले महत्त्वपूर्ण भूमिका निर्वाह गर्छ। उनले जेल घर केवल सुधारगृह भएकाले आफूलाई कमजोर र निराश हुने वातावरण नबनाउन आग्रह गरे। पूर्वप्रधानमन्त्री केपी शर्मा ओली, बीपी कोइरालाहरूको जेल जीवनको उदाहरण दिँदै उनले भने, पूर्वप्रधानमन्त्रीज्यूहरू पनि यस्तै जेलमा तपाईंहरू जसरी नै बसेर जानु भएको हो, उहाँहरूले अहिले देश चलाउने भूमिकामा हुनुहुन्छ त्यसैले निराश नहुनुहोस्। लाइब्रेरी फाउन्डेसनका अध्यक्ष चक्रबहादुर थापाले पुस्तकले मान्छेलाई अध्ययनशील बनाउने र विषयवस्तुमा विज्ञता हासिल गर्न सहज हुने बताए। जेलभित्र सुतेर गेम खेलेर दिन बिताउनुभन्दा पुस्तक पढेर आफ्नो अध्ययन क्षमता र विषयवस्तुमा जानकार हुनु उपयुक्त हुने बताए। संगम पुस्तकालयका अध्यक्ष तथा मानव अधिकारकर्मी भरत खड्काले पठन संस्कृतिको विकास नहुँदा अपराधका घटना बढ्दै गएको बताए। उनले पुस्तक पढ्ने समयमा सामाजिक सञ्जालको दुरुपयोग, मदिरा सेवन गरेर समय खेर फाल्ने गरेकाले विकृतिहरू मौलाएको बताए। कार्यक्रममा कारागारभित्रका भाइनाइके पर्वत दाहालले कैदीबन्दी र कारागारभित्रका समस्याका बारेमा जानकारी गराएका थिए। उनले विद्युत्, खानेपानी, कानुनी जटिलता, खेलकुदलगायतका अन्य सुविधाहरू उपभोग गर्न नपाएको बताए। उदयपुरको त्रियुगा नगरपालिका८ स्थायी घर भई बेलायतमा बस्दै आएका अर्जुन कटुवालको संयोजनमा संकलित २ लाख ४५ हजार रुपैयाँले पहिलो चरणमा कानुन, साहित्य, विचार, दर्शन, इतिहास, जीवनी, संविधान, मनोरञ्जनात्मक गीतसंगीतलगायतका चार सय किताब, फर्निचरको व्यवस्था गरिएको उनले बताए। यसपछि कैदीबन्दीको चाहना अनुरूप आवश्यक किताबहरू थपिँदै जाने उनले बताए। किताब संरक्षण र व्यवस्थितरूपले सञ्चालन गर्नका लागि संगम नेपालीको अध्यक्षतामा पाठक क्लबसमेत बनाइएको उनले बताए।"
भट्टराईयादव सल्लाहमै छोडपत्र,"काठमाडौं : जनता समाजवादी पार्टी (जसपा)मा आन्तरिक विवाद नयाँ होइन। पार्टीको बैठक बोलाउनेदेखि विभिन्न महत्वपूर्ण निर्णयमा अध्यक्ष उपेन्द्र यादव र संघीय परिषद् अध्यक्ष बाबुराम भट्टराईबीच मतभेद चल्दै आएको थियो। अहिले पुनः अध्यक्ष यादवले आफ्ना मन्त्रीहरूलाई फिर्ता बोलाउने निर्णय गरेसँगै विवाद अझै चुलिएको छ। यही विवादले दुई अध्यक्षलाई अलगअलग बाटोमा हिँड्ने अवस्थासम्म पुर्याएको छ। मन्त्री बनाउने र कारबाही गर्नेसम्मको अधिकार पनि अध्यक्ष यादवले आफैं राख्दा भट्टराई असन्तुष्ट थिए। पछिल्लो समय यादवले मन्त्री फिर्ता बोलाउने निर्णय गर्दा भट्टराईले प्रधानमन्त्री शेरबहादुर देउवालाई भेटेर नै उक्त निर्णय तत्काल कार्यान्वयन नगर्न आग्रह गरेका छन्। उनले यादवको एकल निर्णय भएको र त्यसलाई नमान्न आग्रह गरेका थिए। त्यसो गरे आफूसँग रहेका सांसदहरूले समर्थन फिर्ता लिने उनले देउवालाई चेतावनीसमेत दिएका थिए। प्रधानमन्त्री देउवाले पार्टीभित्रको विवाद मिलाएर मात्र मन्त्री हेरफेर गर्ने आश्वासन भट्टराईलाई दिए। गत मंगलबार यादवसँगको भेटमा प्रधानमन्त्री देउवाले मन्त्री फेरबदलका लागि पार्टीभित्र सहमति गरेर आउन सुझाएका थिए। तर, पार्टीभित्र त्यो विषयमा सहमति नभएको जसपाका नेताहरू बताउँछन्। यो विषयले नै दुई नेतालाई आआफ्नै बाटो लाग्नेसम्मको अवस्थामा पुर्याएको छ। मन्त्री फेरबदलकै विषयलाई लिएर चर्को विवाद भएपछि बुधबार राति भट्टराई र यादवबीच वार्ता भएको थियो। वार्तामा अलग हुने सहमति भएको अध्यक्ष यादव बताउँछन्। भन्छन्, संघीय समाजवादी फोरम र नयाँ शक्तिबीच एकताबाट हामी एउटै पार्टी भएका थियौं। तर, दुई पार्टीको केमेस्ट्री मिलेन। त्यसैले हामीबीच अलग भएर अघि बढ्ने निर्णय भयो। भट्टराईले पनि अबसँगै बस्ने अवस्था नभएको र आफूहरू मन्त्रीको कोटाका लागि सहमति नजनाउने स्पष्ट पारेको उनी निकट नेताले बताए। बाबुरामजीले सहमति नजनाएपछि उपेन्द्रजीले संसदीय दलका अनौपचारिक बैठक बोलाएर तत्काल सरकारमा रहेका मन्त्रीहरूलाई फिर्ता बोलाएर नयाँलाई पठाउने वातावरण नरहेको प्रष्ट पारेका थिए, ती नेताले भने। बाबुरामको पक्षमा हस्ताक्षर गरेका सांसदहरू समेतको बैठकमा उपेन्द्रले मन्त्री हेरफेरको लागि आफूलाई धेरै दबाब नदिन सांसदहरूलाई आग्रह गरेका थिए। तर, बैठकमै सांसद प्रदीप यादव, मृगेन्द्र यादवसहितका सांसदहरूले तत्काल मन्त्रीहरूलाई फिर्ता बोलाउने र नयाँको नाम बालुवाटार पठाउन दबाब दिएका थिए। संसदीय दलको बैठकमा केहीबेर मन्त्री बन्ने आकांक्षी सांसदहरू र उपेन्द्र यादवबीच चर्काचर्कीसमेत भएको स्रोत बताउँछ। आक्रोशित यादवले तत्काल मन्त्रीहरू फेरबदल हुँदैन। पार्टी छोडेर जाने इच्छा भए निर्णय लिन स्वतन्त्र हुनुहुन्छ भनेका थिए, स्रोतले बतायो। गत सोमबार यादवले आफू पक्षधर केन्द्रीय कार्यकारिणीका सदस्यहरूलाई बोलाएर सरकारमा रहेका चारवटै मन्त्रीहरू फिर्ता बोलाउने र नयाँ अनुहारलाई पठाउने निर्णय गरेका थिए। मन्त्रीको नाम पठाउने र पार्टीविरोधी गतिविधिमा संलग्न बाबुरामसहितका केही नेताहरूलाई कारबाही गर्ने अधिकार उपेन्द्रले लिएका थिए। यता उपेन्द्र समूहका नेता तथा सांसद मृगेन्द्रकुमार सिंह यादव पार्टी विभाजन भए उपेन्द्रसँग २० केन्द्रीय कार्यकारिणी सदस्य रहने दाबी गर्छन्। अहिले जसपामा ३३ सदस्यीय कार्यकारिणी सदस्य र राष्ट्रियसभाबाहेक २१ सांसद छन्।"
"दिनहुँ थपिँदै हैजाका बिरामी, नियन्त्रणमा हेलचेक्य्राइँ","काठमाडौं : दुई साताअघि काठमाडौं उपत्यकामा दुई जनामा हैजा संक्रमण देखियो। स्वास्थ्य तथा जनसंख्या मन्त्रालयले सतर्क रहन अपिल पनि गर्यो। तर, नियन्त्रणमा हेलचेक्य्राइँका कारण संक्रमण बढ्दै गएको छ। दैनिक संक्रमित थपिँदैछन्। दुई साताको अवधिमा १७ जनामा हैजा पुष्टि भएको स्वास्थ्य सेवा विभाग, इपिडिमियोलोजी तथा रोग नियन्त्रण महाशाखा (ईडीसीडी)ले जनाएको छ। सरदरमा दैनिक एक जनामा हैजा संक्रमण देखिन थालेको महाशाखाका निर्देशक डा चुमनलाल दास बताउँछन्। भन्छन्, कुनै दिन दुई जना र तीन जनामा पनि देखिन थालेको छ। तर, सरदरमा भन्ने हो भने संक्रमित दैनिक एक जनाका दरले थपिने क्रम छ। हेलचेक्य्राइँकै कारण यो अवस्था आएको दासको भनाइ छ। हैजा संक्रमितमध्ये पाँच जना बिरामी उपचाररत रहेको उनले जानकारी दिए। हैजा संक्रमित चार जनाको शुक्रराज ट्रपिकल तथा सरुवा रोग अस्पताल टेकु र एक जनाको पाटन अस्पतालमा उपचार भइरहेको छ। १४ दिनमा १७ जना व्यक्तिमा हैजा पुष्टि भएको स्वास्थ्य तथा जनसंख्या मन्त्रालयले पनि जनाएको छ। धारा तथा जारको पानी शुद्धीकरण नगरी उपभोग गरेका कारण हैजा देखिएको हो। ढुंगेधाराका साथै प्रशोधितका रूपमा प्रचारित पिउने पानीमा समेत हानिकारक सूक्ष्म जीवाणु पाइएको डा दासले जानकारी दिए। सबैभन्दा पहिले असार २ मा काठमाडौंको बागबजारमा बसोबास गर्ने एकै परिवारका दुई जनामा हैजा पुष्टि भएको थियो। शुक्रराज ट्रपिकल तथा सरुवा रोग अस्पतालमा संक्रमणको पुष्टि भएको थियो। असार ३ मा ललितपुर३, सानेपामा तेस्रो केस पुष्टि भएको थियो। त्यसको भोलिपल्ट असार ४ मा काठमाडौं डिल्लीबजारमा चौथो केस पुष्टि भएको थियो। असार १६ सम्ममा काठमाडौं उपत्यकामा हैजाका १७ केसहरू पुष्टि भएको स्वास्थ्य तथा जनसंख्या मन्त्रालयले जनाएको छ। पाँच वर्षका बालबालिकादेखि ७४ वर्ष उमेरसम्मका ज्येष्ठ नागरिकमा हैजा पुष्टि भएको छ। रोग नियन्त्रण महाशाखा (ईडीसीडी) निर्देशक डा दासका अनुसार, घर, कार्यस्थलमा भण्डारण गरिएको धारा, जारको पानी र जमिनमुनिको पानीको नमुनामा कोलिफर्मको जीवाणु भेटिएको छ। ईडीसीडीले ललितपुरबाट संकलन गरेको १८ वटा पानीको नमुनामध्ये १२ वटा नमुनामा इकोली फेला परेको छ। त्यस्तै, काठमाडौं उपत्यका खानेपानी लिमिटेड (केयूकेएल), ईडीसीडीद्वारा संयुक्त रूपमा लिइएको ३५ वटा नमुनामा इकोली पाइएको डा दासले जानकारी दिए। ललितपुरको सानेपामा हैजाका जीवाणु फेला परेको छ। त्यस्तै, काठमाडौंको बागबजार, डिल्लीबजार, नैकाप, कपन, बालाजु, बल्खु, कलंकी, टेकु, कोटेश्वर, थानकोटलगायतका क्षेत्रमा संकलित पानीको नमुनामा जीवाणु फेला परेको स्वास्थ्य सेवा विभागले जनाएको छ। हैजा नियन्त्रण नहुनुमा सरोकारवाला निकाय चुकेको जनस्वास्थ्यविद् डा बाबुराम मरासिनी बताउँछन्। मेलम्ची नदीबाट उपत्यकामा वितरित दैनिक १७ करोड लिटर पानीको आपूर्ति बन्द भएपछि उपत्यकावासीले स्थानीय सतह र भूमिगत स्रोतको उपयोग गर्दै आएका छन्। जुन पानी अशुद्ध भएकै कारण हैजा फैलन पुगेको डा मरासिनी बताउँछन्। खानेपानी मन्त्रालयले शुद्ध पानी वितरण गर्न नसकेको, स्वास्थ्य मन्त्रालयले वितरित पानीको गुणस्तरका बारेमा अनुगमन गर्न नसकेको र उपत्यकामा थुप्रिएको फोहोरको समयमै व्यवस्थापन हुन नसकेको डा मरासिनीको भनाइ छ। सरकारले स्वच्छ र प्रशोधित पानीको वितरणसमेत गर्न सकेको छैन। फोहोरको व्यवस्थापन पनि हुन सकेको छैन। यसले गर्दा हैजा नियन्त्रण हुन नसकेको हो, डा मरासिनीले भने, सरोकारवाला निकायको हेलचेक्य्राइँ र अनुगमन प्रभावकारी नहुँदा हैजा नियन्त्रण चुनौतीपूर्ण बनेको छ। खाद्य प्रविधि तथा गुण नियन्त्रण विभागका प्रवक्ता मोहनकृष्ण महर्जनका अनुसार, आठवटा पानी उद्योगहरूको आइतबार अनुगमन गर्दा केही उद्योगको पानी प्रशोधन कक्षको अवस्था सन्तोषजनक पाइएन। उनले भने, पानी उद्योगहरूको अनुगमनका क्रममा सुधार प्रशोधन कक्षको अवस्था सन्तोषजनक नपाइएकोले सुधार नहुन्जेल उत्पादन तथा बिक्री वितरणमा रोक लगाइएको छ। टोखास्थित सरल मिनिरल वाटर एन्ड वेभरेज, मणि खानेपानी सेवालाई पानी वितरणमा रोक लगाइएको छ। सरकारले सरसफाइमा ध्यान दिन र शुद्ध पानी पिउन अनुरोध गरेको छ। स्वास्थ्य सेवा विभागले पानी उमालेर खान सुझाएको छ। त्यस्तै खाद्य प्रविधि तथा गुण नियन्त्रण विभागले प्रशोधित पिउने पानीको बोटल र जारको लेबल भएको र बिर्को सिलबन्दी भएको सुनिश्चित गरेर मात्र पानी उपभोग गर्न अनुरोध गरेको छ। सरकारले सुसूचित गर्न उपभोक्तालाई आग्रह गरे पनि विपन्न वर्गलाई झन् समस्या भएको जनस्वास्थ्यविज्ञ डा मरासिनी बताउँछन्। गरिब जनतासँग पानी उमालेर पिउन ग्याँसको अभाव छ। प्रशोधित पानी किनेर पिउने क्षमता छैन, डामरासिनी थप्छन्, सरकारले नै शुद्ध र प्रशोधित पानी टोलटोलमा वितरण गर्नुपर्छ। पीयूष र क्लोरिनको झोल वितरण गर्नु जरुरी छ। सार्वजनिक रूपमा वितरित प्रदूषित पानी र फुटपाथमा बिक्री गरिने अस्वस्थकर खाद्यपदार्थको माध्यमबाट हैजा फैलिएको प्रारम्भिक निष्कर्ष निकालिएको छ। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डाशेरबहादुर पुनका अनुसार, बिरामीको पखालामा ब्याक्टेरियम भिब्रिओ कलेरानामक जीवाणु पाइएमा हैजा भएको पुष्टि हुन्छ। शरीरमा जीवाणु प्रवेश गरेको केही घण्टादेखि पाँच दिनसम्ममा हैजाका लक्षणहरू देखिन सक्छ। हैजाका झन्डै ८० प्रतिशत संक्रमितमा सामान्य पखाला लाग्न सक्छ। हैजाका बिरामीमा बान्ता हुने, प्यास बढी लाग्ने, पिसाब कम आउने, बेहोस हुने लगायतका लक्षणहरू देखिन्छन्। निर्मलीकरण गरिएको पानीको उपभोगका गर्नुका साथै भाँडाकुँडा, सलाद, फलफूल धुनसमेत स्वच्छ पानीको प्रयोग गर्नुपर्ने चिकित्सकहरूको सुझाव छ। कसरी गरिँदै छ, नियन्त्रण ? बिरामीहरू बढ्दै जाँदा हैजाले महामारीको रूप लिने जोखिम रहेको जनस्वास्थ्यविद्हरू बताउँछन्। इपिडिमियोलोजी तथा रोग नियन्त्रण महाशाखाका प्रमुख डा दासका अनुसार शुद्ध र प्रशोधित पानी वितरण गर्नुपर्ने खाँचो छ। ललितपुर जिल्लामा हैजा नियन्त्रण गर्न कार्ययोजना बनाई कार्यान्वयनतर्फ लागिएको उनले बताए। विद्यालयहरूमा स्थानीय निकायमार्फत जनचेतनामूलक कार्यक्रम सुरु गरिएको छ। सरोकारवाला सबै निकाय सजग हुनुपर्छ। पानीको शुद्धीकरणको लागि क्लोरिन वितरण गर्ने योजना छ। महामारी फैलिएको स्थानमा पानी परीक्षण, घरघरमा केस पत्ता लगाउने गरिएको छ, डा दासले भने, स्वास्थ्य विभागले जनचेतनामूलक सामग्रीहरूको वितरण र माइकिङमार्फत सचेतना गरिएको छ।"
कांग्रेस विधानअनुसार चलेन,"काठमाडौं : नेपाली कांग्रेसका नेता डा शेखर कोइराला पक्ष समूहले पार्टीको आन्तरिक जीवन, समसामयिक राजनीति र देशको आर्थिक अवस्थाबारे चासो नदिई पार्टी सभापति तथा प्रधानमन्त्री शेरबहादुर देउवा एक पक्ष ढंगले अघि बढेको आरोप लगाएको छ। प्रधानमन्त्रीसमेत रहेका पार्टी सभापति शेरबहादुर देउवाले पार्टी गतिविधि र सरकारका कामकारबाहीलाई सँगसँगै लैजान नसकेको विषयमा पार्टीकै शीर्ष नेताहरूबाट प्रश्न उठिरहेको छ। बिहीबारै राजधानीमा भएको एक कार्यक्रममा शीर्ष नेता रामचन्द्र पौडेलले भनेका थिए, उहाँ प्रधानमन्त्री मात्र हैन पार्टी सभापति पनि हो। उहाँलाई सधैं हतार हुन्छ। कहिलेकाहीँ समय निकालेर पार्टीको आन्तरिक विषयमा छलफल गर्न भ्याउनुभएको छैन। बिहीबारै कोइराला समूहले बोलाएको छलफलमा कांग्रेसका नेता कोइरालाले कांग्रेसको नेतृत्वमा सरकार भएको महसुस नभएको बताएका थिए। कोइरालाले, सरकारको नेतृत्वमा कांग्रेसको सभापति हुनुहुन्छ। त्यसको अनुभूति कांग्रेसका सदस्यले पाएका छैनन्। जनतामा यो माओवादीले चलाएको सरकार भन्ने सन्देश गएको छ। कोइरालाले पार्टी विधानअनुसार चल्न नसकेको बताउँदै भने, सरकारमा पाँच दलीय गठबन्धन छ। तर, तिनै कम्युनिष्ट भित्रभित्रै नेपथ्यमा एकजुट हुँदैछन्। त्यसमा सजग हुनुपर्ने त्यो देखिँदैन। कोइरालाले पार्टी र सरकारप्रति आमनागरिक असन्तुष्ट रहेको भन्दै, देउवाजी सानो घेरामा रूमल्लिनुभयो। पार्टी विधानअनुसार चल्न सकेन, उनले भनेका छन्। विधानअनुसार ६ महिनाभित्र कोषाध्यक्ष, केन्द्रीय समिति, कार्यसम्पादन, संसदीय समिति र विभाग गठन गरिनुपर्ने हुन्छ। यद्यपि, अहिलेसम्म सभापति देउवाले उक्त कामलाई पूर्णता दिन सकेका छैनन्। पार्टीमा कोषाध्यक्ष पद पनि रिक्त छ। निर्वाचित केन्द्रीय सदस्यमध्येबाट मनोनीत गरिने सो पदमा अहिलेसम्म जोखना हेर्ने काम मात्र भएको छ। प्रधानमन्त्री देउवाले पार्टीमा सभापतिले मनोनित गर्न पाउने ३३ जना केन्द्रीय सदस्य मनोनित गर्न पाउँछन्। हालसम्म आफूनिकटका १३ जना मात्र उनले मनोनीत गरेका छन्। कांग्रेस केन्द्रीय कार्यसमिति १६९ सदस्यीय हो। देउवाले आफू पक्षबाट पदाधिकारीमा उठेर पराजित भएकाहरूलाई केन्द्रीय समितिमा समेटे पनि कोइराला पक्षका नेताहरूलाई भने केन्द्रीय समितिमा मनोनीत गरेका छैनन्। कोइराला पक्षकै नेता गुरू घिमिरेले पार्टी सभापतिजीले सबैलाई समेटेर अघि बढ्ने भने पनि अहिलेसम्म समेट्न नसकेको भन्दै बाँकी केन्द्रीय समितिमा अहिलेसम्म आफू निकटका नेता मात्र मनोनित गर्दै आएको बताए। उपसभापतिमा पराजित चन्द्र भण्डारी, महामन्त्रीमा पराजित मीनेन्द्र रिजाललगायतलाई केन्द्रीय सदस्यमा ल्याइनुपर्ने कोइराला पक्षको दाबी छ। सभापति देउवाले आफू पक्षबाट महामन्त्रीमा पराजित प्रकाशशरण महत र प्रदीप पौडेल दुवैलाई जिम्मेवारी दिइसकेका छन्। महतलाई प्रवक्ता र पौडेललाई केन्द्रीय सदस्यको जिम्मेवारी दिइएको छ। पुस १० गते कार्यभार सम्हालेका देउवाले केन्द्रीय कार्यसम्पादन र संसदीय बोर्डलाई पनि पूर्णता दिएका छैनन्। बिहीबारको छलफलमा पार्टीलाई नै विधानअनुसार चलाउन नसकेको छलफलमा सहभागी नेताहरूले बताएका थिए। सँगसँगै नेपालको राजनीतिक संकट, आर्थिक संकट समाधानका लागि सरकारले गर्नुपर्ने भूमिकाका विषयमा पनि छलफल भएको नेता डा चन्द्र भण्डारीले बताए। उनले कांग्रेसले स्थानीय तहको चुनावमा विभिन्न कम्युनिस्ट पार्टीसँग गरेको गठबन्धनको मूल्यांकन, नेपालको आन्तरिक राजनीतिको विषयमा राजनीति र अर्थतन्त्र अराजकतातिर गइरहेको विषयमा छलफल भएको बताए। नेपालको परिवर्तित राजनीतितिर पनि सोच्ने हो कि भन्ने विषयमा छलफल केन्द्रित रह्यो, भण्डारीले भने। त्यसो त देशको बिग्रँदो आर्थिक अवस्थाबारे कोइरालाले यसअघि नै राष्ट्रिय योजना आयोगका पूर्वउपाध्यक्ष र अर्थविद्हरूसँग छलफल गरेर आर्थिक अवस्था सुधार गर्ने उपायबारे छलफल गर्दै आएका छन्। कांग्रेसका सहमहामन्त्री जीवन परियारले पार्टीको छलफलबिना पार्टीको निर्णयहरू बाहिर आउने गरेको बताउँदै भने, कांग्रेस विधानअनुरूप चल्नुपर्छ भन्ने हाम्रो माग हो। विभागहरू ६ महिनाभित्र बनाइसक्नुपथ्र्यो। अहिलेसम्म सभापतिजिलाई चासो छैन। भातृ संगठनहरू केहीमा टाउको मात्र राखियो बाँकी पूर्ण छैनन्। कांग्रेसका युवा नेताहरू गगन थापा र विश्वप्रकाश शर्मा महामन्त्री भएका बेला पनि विधान कार्यान्वयन हुन नसकेको भन्दै कांग्रेसभित्रै आलोचना बढ्दै गएपछि महामन्त्रीद्वय थापा र शर्माले केही दिनअघि सभापति देउवालाई बालुवाटारमा भेटेर केन्द्रीय समितिको बैठक आह्वान, विधान कार्यान्वयन विभाग गठनलगायतका काम अगाडि बढाउन आग्रह गरेका थिए। देउवाले स्थानीय तहका उम्मेदवार सिफारिसमा छलफल नगरेको, पार्टीका भ्रातृ संस्था नेविसंघ, तरूण दल, आदिवासी जनजाती र किसान संघमा अध्यक्ष चयन गर्न पनि सल्लाह नगरेकोमा कोइराला पक्ष असन्तुष्ट छ। नेता घिमिरेले भने, उहाँ पार्टीभित्रकै साथीहरूसँग छलफल गर्नुहुन्न। यस्तै, सभापति देउवाले आफूनिकटलाई मात्रै पार्टीमा जिम्मेवारी दिने क्रममा देउवाले दुजाङ शेर्पालाई नेविसंघ अध्यक्ष, विद्वान गुरूङलाई तरूण दल अध्यक्ष, ओम थापालाई आदिवासी जनजाती अध्यक्ष र गणेश तिमिल्सिनालाई किसान संघ अध्यक्ष नियुक्तिको विषयमा पनि कोइराला पक्षले विरोध गर्दै आएको थियो। सभापति देउवाले उपसभापति पूर्णबहादुर खड्कालाई केन्द्रीय नीति अनुसन्धान प्रतिष्ठानको प्रमुखमा अगाडि सारेका छन्। कोइराला पक्षबाट उपसभापति जितेका धनराज गुरुङलाई भने भूमिकाविहीन बनाइएको आरोप पनि देउवाले खेपेका छन्। कोइराला पक्षको अर्को छलफलको प्रमुख मुद्दा भनेको सभापति देउवाले आफूसँग सभापतिमा पराजित कोइरालालाई सम्मानजनक वरीयता नदिएको भन्ने छ। बिहीबारको भेलामा डा शेखर कोइराला, महामन्त्री गगन थापा, सहमहामन्त्री जीवन परियारलगायतका ४० जना नेताहरूको सहभागिता थियो।"
वडावडामै बैंक किन नपुर्याउने ?,"मुलुकभरका सबै पालिकामा बैंकिङ सेवा पुर्याउने सरकारको नीति छ। लगभग सबैतिर बैंक पुगे पनि। एकाधमा चाहिँ अझै बाँकी छ। दुर्गम हुनु र सुरक्षा अभावका कारण बैंकहरू सबै पालिकामा पुग्न चाहेका छैनन्, सकेका छैनन्। भन्न त राष्ट्र बैंकले २०७४ असारभित्र सबै पालिकामा शाखा खोल्न बैंकहरूलाई भनेको हो। तर, अझैसम्म सबै पालिकामा बैंक पुर्याउने लक्ष्य अधुरै छ। कारोबार कम हुन्छ भनेर पनि बैंक तथा वित्तीय संस्था गाउँगाउँ जान मान्दैनन्। शाखा खोलेरमात्रै भएन, निजी बैंकलाई नाफा चाहियो। नाफामात्रै मुख्य उद्देश्य राख्नु निजी कम्पनी तथा संस्थाको ध्येय हुने भइहाल्यो। तसर्थ सबै ठाउँमा बैंक पुग्न मान्दैनन्। राष्ट्र बैंकले सबै पालिका केन्द्रमा बैंक जाने वातावरणका लागि नीतिगत व्यवस्था तय गर्नुपर्छ। उनीहरूलाई गाउँमा पनि गएर सेवा गर्न प्रेरित गर्नुपर्छ। धन्न गाउँपालिकाका केन्द्र पुगेका बैंकले ती गाउँका बासिन्दालाई केही राहत दिएका छन्। गाउँमै बैंक पुग्नुको अर्थ सरकारी तथा निजी कार्यालयहरूले बैंकमार्फत कारोबार गर्न पाउनु हो। गाउँका बासिन्दाले बचत र ऋणका लागि बैंकको भर पर्न पाउनु हो। अझ कतिपय स्थानीय सरकारले वृद्धभत्तालगायत सामाजिक सुरक्षा भत्ता बैंकमार्फत वितरणको तरिका पनि कतिपय ठाउँमा अपनाएको देखिन्छ। पारदर्शिताका लागि र अनियमितता रोक्न बैंकिङ प्रणालीमार्फत भत्ता उपलब्ध गराउन उचित नै हो। तर ज्येष्ठ नागरिकलाई झनै सास्ती पनि भएको छ। जस्तो बझाङको केदारस्युँ गाउँपालिकाको झोता बजारको बैंकमा भत्ता लिन आउन ज्येष्ठ नागरिकहरू जाँदाआउँदा दुई हजार रुपैयाँ बस भाडा खर्चनुपर्छ। जब कि राष्ट्र बैंकले ३० मिनेटको दूरीमा बैंकहरूको पहुँच पुर्याउने कुरा गर्छ। केन्द्रीय बैंकले भनेजस्तै गर्ने हो भने अर्थात् हरेक परिवारको ३० मिनेटको दूरीमा बैंक हुनका लागि वडावडामा बैंक हुनुपर्छ। पालिकाहरूको केन्द्रमा मात्रै बैंक हुँदा त एक दिनकै दूरी पनि तय गर्नुपर्ने धेरै ठाउँ छन् मुलुकमा। त्यसमाथि ज्येष्ठ नागरिक र अपांगता भएकाहरूका हकमा त त्यो ठूलो सास्ती हैन यातना नै हो। बैंक तथा वित्तीय संस्थाहरूमा भएका खाता र नेपालको जनसंख्या उस्तैउस्तै पनि देखिन्छ। तर एकै व्यक्तिका धेरै बैंकमा धेरै खाता हुँदा त्यस्तो देखिएको हो। वास्तवमा त ७० प्रतिशतभन्दा कमै नागरिकको मात्रै बैंक, वित्तीय संस्थामा खाता छ। वडावडामै बैंक वित्त संस्था पुग्न किन आवश्यक छ भने हिजोका गाविसहरू नै आजका वडा हुन्। एउटा सिंगै गाविस वडा भएको हुँदा त्यो भूगोल सानो क्षेत्र होइन। अझ दुर्गम क्षेत्रमा जाँदा यसको पुष्टि गजबले हुन्छ। सवारी सुविधा भएको ठाउँमा बरु केही परको दूरीमा पुग्न कठिन छैन। त्यसैले वडामै बैंक पुग्दामात्रै नागरिकको घर आँगनमा बैंक पुगेको हुन्छ। बैंकिङ पहुँच हुन्छ। गाउँगाउँमा सिंहदरबार भन्ने जुन संघीय शासन प्रणालीको मर्म छ, त्यसभित्र बैंक वित्त संस्था पनि पर्नुपर्छ। अर्कोतिर, विकास भनेको बाटोमात्रै होइन। तर, बुझाइ भने त्यस्तै छ। आधारभूत खानेपानी, शिक्षा र स्वास्थ्य विकासका आधारभूत तत्त्व हुन्। अझै पनि स्कुल वा स्वास्थ्य संस्थाभन्दा बाटो नै प्राथमिकतामा छ भने बैंक परको कुरा भइहाल्यो। तर बैंक गाउँमा पुग्नु भनेको नागरिकले नगद बचत गर्न र सुरक्षित गर्न पाउनुमात्रै होइन, ऋण लिन पाउनु पनि हो। बैंकबाट ऋण लिन पाए साहुहरूको सय कडा पाँच प्रतिशतसम्मको ब्याजको जाँतोमा निर्धा नागरिक पिसिनु पर्दैन। अर्काेतिर बैंक गाउँ पुग्नु भनेको आर्थिक गतिविधिलाई हौसला दिनु पनि हो। बचत गर्नु पनि हो। उद्यमशीलता वृद्धि गर्न त उसले भूमिका पनि खेल्छ। बैंकले आर्थिक गतिविधि बढाउँछ। समृद्धिका लागि टेवा दिन्छ। त्यसैले सरकारले वडावडामै बैंक पुर्याउने उद्देश्य राखेर काम गर्नुपर्छ। जसै देशमा बैंकहरूको ठूलो मर्जको लहर चलेको छ। बैंकहरूको आकार ठूलो बनाउनै आवश्यक छ, तिनीहरू ठूलाठूला आयोजनामा लगानी गर्न सक्षम हुनुपर्छ। त्यसो भयो भने सामाजिक उत्तरदायित्व सम्झेर पनि गाउँगाउँमा समेत सेवा दिन सक्षम हुन्छन्।"
बागमती प्रदेशमा मुख्यमन्त्री पाण्डे फेर्न कांग्रेसमाओवादी एकमत,"हेटौंडा : बागमती प्रदेशमा मुख्यमन्त्री परिवर्तन गर्न सत्तारुढ दल नेपाली कांग्रेस र नेकपा माओवादी केन्द्रले दबाब बढाएको छ। प्रदेशसभाबाट बिहीबार बजेट पास भएसँगै मुख्यमन्त्री परिवर्तन गर्न कांग्रेस र माओवादीले आफ्ना प्रदेशसभा सदस्यहरूको हस्ताक्षर संकलन गरेको हो। नेकपा एकीकृत समाजवादीले आलोपालो मुख्यमन्त्री चलाउने सहमति कार्यान्वयन गर्न अटेर गरेको भन्दै कांग्रेस र माओवादीले दबाब दिन हस्ताक्षर संकलन अभियान थालेको जनाएको छ। मुख्यमन्त्री परिवर्तन हैन, सहमति कार्यान्वयनको अभियान हो, कांग्रेस बागमती प्रदेश संसदीय दलका नेता इन्द्र बानियाँले भने, सरकारमा रहेको तीन दलबीच भएको सहमति कार्यान्वयनको चरणमा अघि बढेको छ। त्यसको लागि हस्ताक्षर संकलन हो। कांग्रेस र माओवादीले मुख्यमन्त्री पाण्डेले सहजै पद नछाडे अविश्वासको प्रस्ताव दर्ता गराउने उद्देश्यले हस्ताक्षर संकलन गरेको हो। बागमती प्रदेशका मुख्यमन्त्री राजेन्द्र पाण्डेले केन्द्रीय सहमति भएमात्र आफूले मुख्यमन्त्री छाड्ने स्पष्ट अडान राखेका छन्। उनले बागमती प्रदेशमा सरकार परिवर्तनसँग जोडेर आएका प्रश्नहरूको निरुपण पाँच दलीय गठबन्धनको केन्द्रीय बैठकबाट हुने बताएका छन्। बागमती प्रदेशमा सरकार परिवर्तनसँग जोडेर आएका प्रश्नहरूको निरुपण पाँच दलीय गठबन्धनको केन्द्रीय बैठकबाट हुनेछ। गठबन्धनको मूल स्पिरिट कायम रहने गरी आगामी कदम तय हुनेछ, उनले बिहीबार अपराह्न ट्वीट गरेका छन्। कांग्रेस, माओवादी केन्द्र र एकीकृत समाजवादीबीच मुख्यमन्त्री राजेन्द्र पाण्डे बन्नुअघि नयाँ आर्थिक वर्ष २०७९८० को बजेटपछि सरकारको नेतृत्व कांग्रेसलाई दिने सहमति भएको पत्र सार्वजनिक भएको थियो। उक्त सहमति कार्यान्वय हुनुपर्ने कांग्रेस र माओवादीको माग छ। आर्थिक वर्ष २०७८७९ को बजेट पास भएसँगै कांग्रेस बागमती प्रदेश संसदीय दलका नेता इन्द्रबहादुर बानियाँ सत्तारोहणको तयारीमा छन्। कांग्रेसको अभियानलाई नेकपा माओवादी केन्द्रले पनि साथ दिएको छ। तीन दलबीच सहमति भएको हो। यसको कार्यान्वय हुँदा गठबन्धनलाई अघि बढाउन सहज हुन्छ, माओवादी केन्द्र बागमती प्रदेश संसदीय दलका नेता एवं आर्थिक मामिला तथा योजनामन्त्री शालिकराम जम्कट्टेलले भने। माओवादी केन्द्रकी प्रदेशसभा सदस्य सीता अधिकारीले फेरि दलका सबै प्रदेशसभा सदस्य जुट्न प्रदेशसभा बैठक बस्नुपर्ने भएकाले आवश्यक भए प्रयोग गर्नेगरी हस्ताक्षर दलका नेतालाई बुझाइएको बताइन्। राजेन्द्र पाण्डे गत कात्तिक ११ गते ६ महिनापछि नेतृत्व छाड्ने गरी कांग्रेस, माओवादी केन्द्र, जसपा र नेकपा एकीकृत समाजवादीका गरी ५९ प्रदेशसभा सदस्यको समर्थनमा मुख्यमन्त्री बनेका थिए। तीमध्ये समाजवादीको मात्र १३ जना प्रदेशसभा सदस्य छन्। मुख्यमन्त्री पाण्डेलाई दबाब बढाउन माओवादी र कांग्रेसले मन्त्रिपरिषद्मा सहभागी आफ्नामन्त्री तथा राज्यमन्त्री फिर्ता बोलाउने तयारी भइरहेको बताइएको छ। असारको अन्तिममा केन्द्र सरकारले प्रदेश र संघको निर्वाचन मिति घोषणा गर्ने सम्भावनाका कारण पनि कांग्रेस र माओवादीले दबाब बढाएको हो। बागमती प्रदेश सरकारको नयाँ आर्थिक वर्ष २०७९८० को बजेट पारित भएको छ। बिहीबार बसेको प्रदेशसभा बैठकबाट बहुमतले बजेट पारित भएको हो। असार १ गते प्रदेश सरकारले सदनमा प्रस्तुत बजेटमा नेकपा एमालेले विरोध गर्दै सदन अबरुद्ध गरेको थियो। बजेट संशोधनमा एमालेका योजनाहरू पनि समावेश सहमतिमा बजेट पारित गरिएको हो। उक्त सहमतिपछि एमालेले भने बजेटमा समर्थन नगरे पनि बजेट पारित गराउन बसेको बैठक अबरुद्ध भने गरेन। गठबन्धन दलसँग प्रदेशसभामा रहेका १०७ जना प्रदेशसभा सदस्यमध्ये ५९ सदस्य छन्। आगामी आर्थिक वर्षको लागि प्रदेश सरकारको ७० अर्ब ९३ करोड ९२ लाख रुपैयाँको बजेट पारित प्रदेशसभाले पारित गरेको हो।"
भ्रष्टाचार मुद्दामा भटाभट सफाइ,"काठमाडौं : विशेष अदालतले उच्च सरकारी वकिल कार्यालय पोखराका तत्कालीन सहन्यायाधिवक्ता सुरेन्द्रबहादुर थापालाई भ्रष्टाचार मुद्दामा जेठ १६ गते सफाइ दिएको छ। विशेषका सदस्य न्यायाधीशहरू रमेशकुमार पोखरेल, बलभद्र बाँस्तोला र डा खुसीप्रसाद थारूको इजलासले रिसवत (घुस) र गैरकानुनी सम्पत्ति आर्जन दुई मुद्दामा निर्दोष ठहर गरेको हो। थापाले गैरकानुनी सम्पत्ति आर्जन गरेको निष्कर्ष निकाल्दै अख्तियार दुरुपयोग अनुसन्धान आयोगले गत माघ २६ गते आरोपपत्र दायर गरेको थियो। यस्तै, उच्च सरकारी वकिलको कार्यालय पोखराका प्रमुख हुँदा पाँच लाख घुस खाएको आरोपमा २०७५ कात्तिक २७ गते अख्तियारले मुद्दा दायर गरेको थियो। धरानस्थित बीपी कोइराला स्वास्थ्य विज्ञान प्रतिष्ठानका तत्कालीन उपकुलपति प्राडा राजकुमार (आरके) रौनियारले जेठ २५ गते सफाइ पाएका छन्। रौनियारविरुद्धको घुस मुद्दामा विशेषका अध्यक्ष न्यायाधीश श्रीकान्त पौडेल, सदस्यहरू यमुना भट्टराई र खुसीराम थारूको इजलासले फैसला गरेको हो। उनी २०७६ असार २६ गते आठ लाख रुपैयाँ घुससहित कार्यकक्षबाटै पक्राउ परेका थिए। भवन निर्माणको भुक्तानीका लागि उनले ठेकेदारसँग घुस लिएका थिए। उक्त रकम भतिज डा रामहरि रौनियारलाई राख्न दिएका थिए। त्यसविरुद्ध अख्तियारले २०७६ साउन १९ मा अदालतमा आरोपपत्र दायर गरेको थियो। स्वास्थ्य तथा मन्त्रालयका अवकाश प्राप्त मेडिकल सुपरिटेन्डेन्ट डा रामशंकर ठाकुरविरुद्ध गैरकानुनी रूपमा सम्पत्ति आर्जन गरेको अभियोगमा मुद्दा चलाइएको थियो। अध्यक्ष श्रीकान्त पौडेलसहित शालिग्राम कोइराला र बलभद्र बाँस्तोलाको इजलासले डा ठाकुरलाई चैत १३ गते सफाइ दिएको छ। उनले पदमा बहाल रहँदा गैरकानुनी रूपमा सम्पत्ति आर्जन गरेको देखिएको अख्तियारको दाबी थियो। ठाकुरविरुद्ध १ करोड १८ लाख २७ हजार बिगो कायम गरी २०७३ भदौ २० मा मुद्दा चलाइएको थियो। खाद्य प्रविधि तथा गुण नियन्त्रण विभागका महानिर्देशक सञ्जीवकुमार कर्णसहित १३ जनाले भ्रष्टाचार मुद्दामै गत वैशाख २५ गते सफाइ पाएका छन्। सामान खरिदमा करोडौं रकम अनियमितता भएको ठहरसहित अख्तियारले २०७६ असार ५ गते मुद्दा चलाएको थियो। सदस्य न्यायाधीश रमेशकुमार पोखरेल, बलभद्र बाँस्तोला र खुसीप्रसाद थारूको इजलासले उक्त मुद्दा फैसला गरेको हो। कर्णसमेतले प्रधानमन्त्री कृषि आधुनिकीकरण परियोजनाबाट खरिद गरिएको चारवटा प्रयोगशाला मोबाइल भ्यान कार्यालयमा दाखिला नभएको अवस्था हुँदाहुँदै नियम कानुनलाई आफू अनुकूल प्रयोग गरी कमिसन खाई कार्यालयमा प्राप्त भएको भनी प्रगति देखाई रकम भुक्तानी गरेको आरोप लागेको थियो। परियोजनाबाट खरिद गरिएका चारवटा प्रयोगशाला मोबाइल भ्यान खरिद गर्दा भ्रष्टाचार भएको अख्तियारको आरोप थियो। भ्यान सप्लाई गर्ने प्रुडेन्ट मेडिटेक इन्टरनेसनल कमलादीका प्रतिनिधि प्रवीण कुँवरविरुद्ध सबैभन्दा बढी २४ करोड ८० लाख बिगो माग दाबी थियो। कर्णसहित वरिष्ठ खाद्य अनुसन्धान अधिकृत पूर्णचन्द्र वस्ती, लेखापाल रविता श्रेष्ठ, नायबसुब्बा गुरुदत्त गौतम, प्रधानमन्त्री कृषि आधुनिकीकरण परियोजनाका व्यवस्थापन इकाइ खुमलटारका लेखाका उपसचिव गणेशप्रसाद चालिसे, लेखापाल बालाराम पोखरेलविरुद्ध १२ करोड ४० लाखका दरले बिगो माग गरिएको थियो। अरू प्रतिवादीविरुद्ध पनि चार करोड रुपैयाँभन्दा घटी थिएन। पूर्वमन्त्री विक्रम पाण्डेसहित २१ जनाले नै सिक्टा सिँचाइ आयोजनाको २ अर्ब १३ करोड रुपैयाँ अनियमितता मुद्दामा असार ५ गते विशेष अदालतबाट सफाइ पाएका छन्। यो मुद्दा जेठ २३ गतेदेखि हेर्दाहेर्दै परेको थियो। तर, असार १ गतेदेखि एक्कासि रोकेर असार ५ गते फैसला आएको हो। विशेषका अध्यक्ष श्रीकान्त पौडेल, सदस्यहरू यमुना भट्टराई र रमेशकुमार पोखरेलको इजलासले उनीहरूलाई सफाइ दिएको हो। भत्किएको नहर मर्मत लागेको खर्चसम्बन्धी देवानी दायित्वको विषय प्रचलित कानुनबमोजिम हुने हुँदा त्यसमा भ्रष्टाचार दाबी नपुगेको भन्दै ठहर अदालतले गरेको छ। अदालतका उपरजिस्ट्रार दीपेन्द्रनाथ योगीले सबै आरोपीलाई सफाइ दिएको र पूर्ण पाठ आउन बाँकी रहेको बताए। अख्तियारले २०७५ मंसिर २१ गते पूर्वमन्त्री पाण्डे र चार आयोजना प्रमुखलगायत आरोपित विरुद्ध भ्रष्टाचार मुद्दा चलाएको थियो। २५ अर्ब लागतको आयोजनामा गुणस्तरहीन काम गरी भ्रष्टाचार गरेको आरोपपत्रमा उल्लेख थियो। पाण्डे नेतृत्वको कम्पनी सीटीसीई कालिका कन्स्ट्रक्सन जेभीले गुणस्तरहीन काम गरेका कारण आयोजनाको नहर सञ्चालन नहुँदै ठाउँठाउँमा भत्किएपछि अख्तियारले छानबिन गरेको थियो। आयोजना प्रमुख रहेका रमेश बस्नेत, दिलीपबहादुर कार्की, सरोजचन्द्र पण्डित र सर्वदेव प्रसादलाई पनि विशेषले सफाइ दिएको छ। कार्कीविरुद्ध १ अर्ब ५६ करोड ८२ लाख ८३ हजार १ सय ९९ रुपैयाँ भ्रष्टाचारको अभियोग थियो। पण्डितमाथि ५९ करोड ३४ लाख ५२ हजार ५ सय ९४ रुपैयाँ बिगोसहित दुई वर्षसम्म कैद माग गर्दै जरिवाना असुल्न गर्न दाबी गरिएको थियो। पूर्वमन्त्री पाण्डे र आयोजना प्रमुख बस्नेतले २ अर्ब १३ करोड ७६ लाख ७९ हजार ९ सय २० रुपैयाँ भ्रष्टाचार गरेको दाबी लिइएको थियो। कालिकाले बनाएको नहर परीक्षणकै क्रममा भत्किएको थियो। राष्ट्रिय गौरवको आयोजनाको मूल नहर ठाउँठाउँमा भत्किएको थियो। निर्माणकै क्रममा पनि आयोजनामा खटिएका प्राविधिक, कन्सल्टेन्ट, निर्माण व्यवसायीले पर्याप्त सुपरभिजन नगरेको पाइएको थियो। विस्तृत अध्ययन तथा अनुसन्धान, नहर निर्माणमा प्रयोग हुने माटोको गुणस्तर परीक्षण तथा त्यसको उपयुक्तता र विस्तृत आयोजना प्रतिवेदनको तयारीबिना ठेक्का सम्झौता गरिएको आरोपपत्रमा उल्लेख थियो। बाँकेको सिक्टा सिँचाइ आयोजना १२ अर्ब ८० करोड रुपैयाँ लागतमा २०७१०७२ सालमा नै निर्माण पूरा गर्ने लक्ष्य राखिएको थियो। तर २० वर्षसम्म पनि उक्त आयोजना अझै सकिएको छैन।  विशेष अदालतका अध्यक्षमा श्रीकान्त पौडेल, सदस्यहरूमा रमेशकुमार पोखरेल, यमुना भट्टराई, शालिग्राम कोइराला, बलभद्र बाँस्तोला र खुसीप्रसाद थारू आएपछि अभियुक्तहरूले धमाधम सफाइ पाइरहेका छन्। दैनिक पेसी सूची र मुद्दाको अवस्था केलाउँदा ठूलाहरूले सफाइ पाइरहेको देखिन्छ। साना मात्रै अत्यन्तै न्यून मात्रामा कसुरदार ठहर गरेको पाइएको छ। विशेषमा न्यायाधीशको नयाँ टोली गत फागुन १६ गते आएको थियो। लामो समय दुई जना सदस्यका भरमा विशेष अदालत चलेको थियो। सदस्य एवं न्यायाधीश अब्दुलअजिज मुसलमान र नित्यानन्द पाण्डेयले साउनदेखि फागुन २२ गतेसम्म मुद्दा हेरेका थिए। पौडेल नेतृत्वको टिमले फागुन २३ गतेदेखि मुद्दा हेर्न थालेको हो। त्यसयता २ सय १६ मुद्दामा सफाइ दिइएको छ। जबकि २४ मुद्दामा मात्रै कसुर ठहर गरेको देखिन्छ। यो भनेको सफाइको ११ प्रतिशतमात्रै हो। ८९ प्रतिशत मुद्दामा अदालतले सफाइ दिएको छ। पौडेल, भट्टराई र कोइरालाको संयुक्त इजलासले फागुन २७ गते सन्तप्रसाद कुर्मीविरुद्धको नक्कली प्रमाणपत्रसम्बन्धी मुद्दामा कसुर ठहर गरेको थियो। उनीहरूले फागुनमा एउटा मात्रै पूर्ण फैसला गरेको दैनिक पेसी सूचीमा देखिन्छ। चैतमा ४४ मुद्दाको फैसला हुँदा ३८ वटामा सफाइ दिइएको छ। आठ वटामा दोषी करार गरेको पाइएको छ। त्यस्तै २०७९ वैशाखमा ४२ मुद्दाको फैसला भएको छ। जसमध्ये ३६ वटामा सफाइ दिइएको छ। ६ वटा मात्रै ठहर भएको छ। जेठमा एक सय मुद्दामा सफाइ दिँदा सात वटामा मात्रै ठहर गरेको दैनिक पेसी सूचीमा देखिन्छ। असार १६ गतेसम्म दैनिक सूचीअनुसार ४४ मुद्दामा फैसला हुँदा ४२ वटामा सफाइ दिइएको छ। दुईवटामा मात्रै ठहर भएको छ। वरिष्ठ अधिवक्ता श्रीहरि अर्याल मुद्दा नै कमजोर प्रमाणका आधारमा चलाउने गरिएको बताउँछन्। अदालतमा विकृति, विसंगति र भ्रष्टाचार भएको भन्ने विषयमा दुई मत नरहे पनि अख्तियारले मुद्दा हाल्दा असफल हुनु भनेको उसकै कमजोरीको परिणति भएको अर्यालको भनाइ छ। अदालतमा कमी, कमजोरी छ। मेरै प्रतिवेदनले अदालतमा भ्रष्टाचार, विकृति विसंगति रहेको उजागार गरेको हो, अर्याल भन्छन्, तर, दर्ता भएका ९० प्रतिशत मुद्दा फेल भएपछि अख्तियारले आफ्नो समीक्षा गर्नु पर्दैन? २०६३ चैत १४ मा नेपाल बार एसोसिएसनले अर्यालकै संयोजकत्वमा बनाएको अध्ययन समितिले अदालतमा भ्रष्टाचार, विकृति, विसंगति रहेको भन्दै नै प्रतिवेदन बुझाएको थियो। उक्त समितिमा प्रकाश वस्ती र भरतराज उप्रेती थिए। उनीहरू पछि सर्वोच्चका न्यायाधीश पनि भए। अर्यालका अनुसार मुद्दा दर्ता गर्दा नै धेरै विचार गर्नुपर्छ। भन्छन्, अख्तियारले मुद्दा लगाउनुपर्नेलाई लगाएको छैन। नलगाउनुपर्ने लगाएको छ। पदाधिकारी नियुक्तिमा राजनीतिक भागबन्डा हुने भएका कारण अख्तियार जिम्मेवार नभएको उनको भनाइ छ। राजनीतिक दलको आशीर्वादमा आयुक्त भएका हुन्छन्। उनीहरूमा क्षमता कति हुन्छ ? उनीहरू कस्ता अनुसन्धानकर्ता खटाउँछन् ? अख्तियार निष्पक्ष होला ? उनी भन्छन्। देशमा सुशासन कायम गर्ने जिम्मेवारी सरकारको भएकाले अख्तियार, अदालतको कामकारबाहीको समीक्षा गर्नुपर्ने उनी बताउँछन्। भन्छन्, सरकारले प्रत्यक्ष हस्तक्षेप गर्नु हुँदैन। तर १०१५ मा समीक्षा गर्नुपर्छ। ट्रान्सपरेन्सी इन्टरनेसनल नेपालका अध्यक्ष पदमिनी प्रधानांग न्यायाधीशलाई कारबाही नहुने र न्यायालय बाहिरबाट नियुक्त गर्ने परिपाटीले भ्रष्टाचारमा सफाइ पाइरहेको बताउँछिन्। राजनीतिक भागबन्डाको आधारमा बाहिरबाट न्यायाधीश ल्याएसँगै विकृति आएको उनको भनाइ छ। न्यायालयमा भ्रष्टाचार हुने गरे प्रतिवेदन आइरहेकाले त्यस्ता न्यायाधीशलाई कारबाही नगरेसम्म दोषीसमेत उन्मुक्ति पाइरहने उनी बताउँछिन्। अदालतमा कमी, कमजोरी छ। मेरै प्रतिवेदनले अदालतमा भ्रष्टाचार, विकृति, विसंगति रहेको उजागार गरेको हो। तर, दर्ता भएका ९० प्रतिशत मुद्दा फेल भएपछि अख्तियारले आफ्नो समीक्षा गर्नु पर्दैन ? श्रीहरि अर्याल, वरिष्ठ अधिवक्ता न्यायाधीशलाई कारबाही नहुने र न्यायालय बाहिरबाट नियुक्त गर्ने परिपाटीले भ्रष्टाचार मुद्दामा सफाइ पाइरहेको देखिन्छ। राजनीतिक भागबन्डाको आधारमा बाहिरबाट न्यायाधीश ल्याएसँगै विकृति आएको हो। पद्मिनी प्रधानांग, अध्यक्ष, ट्रान्सपरेन्सी इन्टरनेसनल नेपाल एकै दिन १७ मुद्दामा सफाइ विशेष अदालतले जेठ १९ गते एकैदिन १७ वटा भ्रष्टाचार मुद्दामा सफाइ दिएको छ। जसमध्ये नौवटा एउटै इजलासका छन्। अध्यक्ष श्रीकान्त पौडेल, सदस्यहरू शालिग्राम कोइराला र खुसीराम थारूको इजलासले ती मुद्दामा कसुर ठहर नगरेको हो। सोही दिन सदस्य न्यायाधीश रमेशकुमार पोखरेल, यमुना भट्टराई र बलभद्र बाँस्तोलाको इजलासले पेसी चढेका १० मध्ये आठ वटा मुद्दामा सफाइ दियोे। यस्तै, १३ मुद्दाका प्रतिवादीले असार ९ गते सफाइ पाएका छन्। जसमा एउटै इजलासले हेरेका सात वटा छन्। अध्यक्ष पौडेल र सदस्य बाँस्तोलाको इजलासले सात मुद्दामा सफाइ दिएको हो। यो दिन पेसीमै आठ मुद्दा थिए। नवीनकुमार सिंह, रामकुमार अधिकारी, सीताराम घिमिरे, खेमराज चौधरी, सिद्धराज जोशी, कृष्ण आले र रमेश ढकालले सफाइ पाएका छन्। यी सबै भ्रष्टाचार र घुस मुद्दा हुन्। सोही दिन सदस्य न्यायाधीश कोइराला र थारूको इजलासले ६ वटा मुद्दा सफाइ दिएको छ। हेमन्त केसी, शान्तमाया श्रेष्ठ, विश्वनाथ कुर्मी, कृष्णवल्लभ ठाकुर, राजेशबहादुर द्वालसहित दुई तथा पूजा कार्कीसहितका दुई जनाले सफाइ पाएका छन्। उनीहरूको इजलासमा आठ वटा मुद्दा थिए। जेठ १८ मा १२ वटा मुद्दामा विशेषले सफाइ दिएको छ। पौडेल, भट्टराई, बाँस्तोलाको इजलासले पेसीमा रहेका आठमध्ये ६ वटामा सफाइ दिएको हो। न्यायाधीशहरू पोखरेल, कोइराला र थारूको इजलासले पेसीमा रहेका सातमध्ये ६ वटामा सफाइ दिएको छ। पौडेल र भट्टराईको इजलासले असार १० मा ६ वटा मुद्दामा सफाइ दिएको छ। अरुणकुमार झा, नेत्रबहादुर चौधरी, हुकुमबहादुर ओली, रामअवतार चौधरीसहित दुई तथा नेत्रप्रसाद लामिछानेसहित दुई र लोकराज जोशीको मुद्दामा सफाइ दिइएको हो। यो इजलासमा आठ मुद्दा परेका थिए। सोही दिन कोइराला, बाँस्तोला र थारूको इजालासले दुई वटामा सफाइ दियो। देवीप्रसाद वारकोटीसमेत दुई र रामनरेश पासवान निर्दोष ठहरिए। अदालतले असार १४ गते गुन्डा नाइके भनिएका मनराज गुरुङसहित दुई जनालाई सम्पत्ति शुद्धीकरण मुद्दामा निर्दोष ठहर गर्यो। असारमा भएका फैसलामा दुई वटामा मात्रै दोषी ठहर गरिएको छ। रकम हिनामिनामा हरदेव साहसहित दुई र नक्कली प्रमाणपत्रमा विमला आचार्यमात्रै दोषी ठहर गरिएको हो। यो फैसला असार ३ गते भएको हो। यही दिन पनि सात वटा मुद्दामा विशेषले सफाइ दिएको छ। असार २ मा नौ वटा मुद्दामा सफाइ भएको छ। योभन्दा पहिला पनि ठूला मुद्दामा अदालत सफाइ दिएको छ। पौडेल नेतृत्वको टिम आएपछि भएका फैसलामा नक्कली प्रमाणसम्बन्धी मुद्दामा मात्रै दोषी करार गरेको छ। फागुन २७ मा सन्तप्रसाद कुर्मी, २०७८ चैत ४ मा यमुना श्रेष्ठ, चैत ११ मा राधाकृष्ण थारू, हेलेन गुरुङ र विश्वनाथ पुडासैनी, चैत २५ मा भोगीलाल यादव, निर्मलाकुमारी केसी कसुरदार ठहर भए। चैतमा दोषी ठहरका आठ मुद्दामध्ये ६ वटा नक्कली प्रमाणपत्रसँग सम्बन्धित छन्। वैशाखमा ६ वटामध्ये एक वटा नक्कली प्रमाणपत्रसम्बन्धी देखिन्छ। जेठमा ठहर भएका सातमध्ये पाँच मुद्दा नक्कली प्रमाणपत्रकै छन्। असारको हालसम्मका दुई ठहर मुद्दामध्ये एउटा नक्कली प्रमाणकै छ। विशेषले ठूला मुद्दामा सफाइ दिएको छ भने साना मुद्दामा त्यो पनि न्यून मुद्दामा ठहर गरेको छ।"
"अमेरिकी राजदूत खत्रीलाई मेक्सिकोको जिम्मेवारी, बहराइनका लागि वाग्ले नियुक्त","काठमाडौं : राष्ट्रपति विद्यादेवी भण्डारीले मेक्सिको र बहराइका लागि राजदूत नियुक्त गरेकी छन्। राष्ट्रपति भण्डारीले मेक्सिकोका लागि प्रा श्रीधर खत्रीलाई र बहराइनका लागि तीर्थराज वाग्लेलाई नियुक्त गरेकी हुन्। खत्री अमेरिकाका लागि नेपाली राजदूतसमेत हुन्। उनलाई मेक्सिकोको जिम्मेवारी पनि तोकिएको हो। 'राष्ट्रपति विद्यादेवी भण्डारीले संविधानको धारा २८२ को उपधारा (१) बमोजिम नेपाल सरकार, मन्त्रिपरिषद्को सिफारिसमा अमेरिकाका लागि आवासीय राजदूत प्रा श्रीधर खत्रीलाई गणतन्त्र मेक्सिको र धारा २८२ बमोजिम तीर्थ वाग्लेलाई बहराइनका लागि नेपालको आवासीय राजदूतमा नियुक्त गर्नुभएको छ,' राष्ट्रपति कार्यालयका प्रवक्ता सागर आचार्यले विज्ञप्ति जारी गर्दै भनेका छन्।"
रवि लामिछाने नेतृत्वको राष्ट्रिय स्वतन्त्र पार्टी निर्वाचन आयोगमा दर्ता,काठमाडौं : रवि लामिछाने नेतृत्वको राष्ट्रिय स्वतन्त्र पार्टी निर्वाचन आयोगमा दर्ता भएको छ। आयोगको शुक्रबार बसेको बैठकले दल दर्ताका लागि उक्त पार्टीले दिएको निवेदनलाई स्वीकार्दै दलको मान्यता दिएको हो। रवि लामिछानेले असार ७ गते निर्वाचन आयोगमा दल दर्ताका लागि निवेदन दिएका थिए। निवेदनलाई आयोगले स्वीकार गर्दै राष्ट्रिय स्वतन्त्र पार्टी दर्ता भएको सो पार्टीका संयोजक लामिछानेले जानकारी दिए। त्यस्तै चूनाव चिन्ह गोलाकारभित्र घण्टी प्राप्त भएको उनले बताए। दल दर्ता भएसँगै आफ्ना एजेण्डा जनतामाझ लिएर जाने उनले बताए।
"शेखर समूहको निष्कर्ष : देउवा गठबन्धनको सभापति बने, सरकारले जनतालाई राहत दिन सकेन","काठमाडौं : नेपाली कांग्रेसको शेखर कोइराला समूहको बैठकले ५ बुँदे निष्कर्ष निकालेको छ। काठमाडौंमा भएको शेखर समूहको बैठकले पार्टी सभापति शेरबहादुर देउवा सरकार सञ्चालन गर्न नसकेको र पार्टीभन्दा पनि गठबन्धनको सभापति बनेको निष्कर्ष निकालेको छ। बैठकको निर्णय सुनाउँदै डा गोविन्द पोखरेलले सभापति देउवा पार्टीको निर्णयअनुसार नचलेको भन्दै बैठकले ध्यानाकर्षण गराएको बताए। 'जनजीविकाका कुरा होस्, मलका कुार होस् या विकास खर्चका कुरा होस्, हामीले केपी ओलीको विरोध गरेका थियौं। तर आफ्नै पार्टी नेतृत्वको सरकारले पनि त्यो पूरा गर्न सकेन,' उनले भने, 'लगानीको महोल राम्रो बनाउने कुरा होस्। अर्थतन्त्रका सूचकहरु राम्रो बनाउने कुरा होस्। हामीसँग वाचा गरेअनुसार सरकारले पूरा गर्न सकेन।' उनले यो सरकारले जनतालाई राहत दिन नसकेको बताए। त्यस्तै सुशासनको कुरामा पनि प्रतिवद्धता अनुसार काम नगरेको बैठकले निष्कर्ष निकाले उनले बताए। 'सुशासनका कुरामा पनि हामीले राजनीतिक प्रतिवद्धता जनाएका थियौं। राजस्व अनुसन्धान, सम्पत्ति सुद्धीकरण, राष्ट्रिय अनुसन्धान विभागलगायत प्रधानमन्त्रीको मातहतबाट हटाउने भनेर पार्टीले निर्णय गरेको थियो। त्यो अहिले पनि प्रधानमन्त्री कार्यालय मातहत राखिएको छ। त्यो हाम्रो प्रतिवद्धता विपरित भयो,' उनले भने। त्यस्तै बजेट बनाउँदा आर्थिक सुशासनको खिल्ली उडाइएको बैठकको निष्कर्ष छ। 'व्यापकरुपमा नीतिगत भ्रष्टाचारहरु गरिएको छ। यसलाई छिटोभन्दा छिटो रोकिनुपर्छ भन्ने हाम्रो निष्कर्ष रह्यो,' उनले भने। उनले परराष्ट्र नीतिमा पार्टीले सबैका लागि साझा नीति बताए पनि त्यो कुरामा सफल हुन नसकेको बताए। उनले सभापति पार्टीको भन्दा पनि गठबन्धनको सभापति बनेर हिँडेको आरोप लगाए। '४० प्रतिशत महाधिवेशन प्रतिनिधिलाई उहाँले आफू सभापति हुँ भनेर अनुभूति दिलाउन सक्नुभएको छैन। पार्टी विधि विधानअनुसार चलोस् भनेर हामीले दबाबका कार्यक्रमहरु गर्ने भनेका छौं,' उनले भने।"
कानुनी शिक्षालाई गुणस्तरीय र प्रतिस्पर्धी बनाउँदै लैजानुपर्छ : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले कानुनी शिक्षालाई गुणस्तरीय र प्रतिस्पर्धी बनाउँदै लैजानुपर्नेमा जोड दिएकी छन्। नेपाल ल क्याम्पसको स्थापना दिवसका अवसरमा शुक्रबार काठमाडौंमा आयोजित कार्यक्रममा राष्ट्रपति भण्डारीले कानुनी शिक्षा नै कानुनी शासन स्थापनाको मुख्य आधार भएको भन्दै गुणस्तरीय र प्रतिस्पर्धी बनाउँदै लैजानुपर्नेमा जोड दिएकी हुन्। उनले व्यहारिक जीवनमा कानुनले सामान्य मागदर्शन गर्न सक्ने भएपनि सार्वजनिक, सामाजिक र राजनीतिक व्यहारको उचाई नैतिकताले मात्र कायम राख्न सक्ने जिकिर गरिन्। विश्वविद्यालयका प्राध्यापकहरुले मुलुकमा भइरहेको संवैधानिक एवं कानुनी अभ्यासका क्रममा देखिने बिचलनहरुका बारेमा समेत प्राज्ञिक बिमर्शमार्फत कानुन तर्जुमा, न्याय निरुपण र कार्यान्वयनसँग सम्बन्धित निकायहरुलाई निगरानीका साथै पृष्ठपोषण समेत गर्नुपर्नेमा उनले जोड दिइन्। कानुनी शिक्षा नागरिकको जीवन, स्वतन्त्रता, प्रतिष्ठा र सम्पतीसँग जोडिएको व्यहारिक शिक्षा भएकाले यसमा ज्ञान, सीप, विवेक र नैतिकताको समिश्रण रहेको उनको भनाइ छ। कानुनी शिक्षा कानुनी शासनको प्रमुख आधार भएकाले संविधान र कानुनबारेमा समाजमा जनचेतना अभिवृद्ध गर्न, संविधान तथा कानुनको परिपालना गर्न, कार्यान्वयन गराउन गर्नमा विश्वविद्यालयका कानुनका प्राध्यापक र अध्ययनरत विद्यार्थीको अमह भूमिका रहने धारणा व्यक्त गरिन्।"
प्रचण्ड र राजेश हमालबीच भेट,"काठमाडौं : माओवादी केन्द्रका अध्यक्ष पुष्पकमल दाहाल 'प्रचण्ड' र अभिनेता राजेश हमालबीच भेटवार्ता भएको छ। अध्यक्ष प्रचण्डलाई भेट्न हमाल शुक्रबार बिहान खुमलटारस्थित प्रचण्ड निवास पुगेका थिए। भेटका क्रममा समसायिक राजनीतिक र नेपाली चलचित्र क्षेत्रलगायत विषयमा कुराकानी भएको प्रचण्डको सचिवालयले जनाएको छ। भेटमा सहभागी संगीतकार चेतन सापकोटाले समसामयिक राजनीतिक,नेपाली चलचित्र क्षेत्रका समस्या र समाधानका उपायलगायतका विषयमा कुराकानी भएको जानकारी दिए। अध्यक्ष दाहालले नेपालको चलचित्र उद्योगलाई अन्तर्राष्ट्रियस्तरमा पुर्याउनका लागि राज्यका तर्फबाट जेजति भूमिका निर्वाह हुनुपर्ने हो, त्यसो हुन नसकेकाले मिलेर काम गर्नुपर्ने बताए। कलाकारहरू खुलेर राजनीतिमा आउने परिपाटीको विकास अध्यक्ष दाहालको पालामा नै भएको बताउँदै नायक हमालले कलाकारलाई राम्रो व्यवहार गर्ने परिपाटीको सुरुआत भएकोमा खुसी व्यक्त गरेका थिए। उनले मुलुकमा सबैभन्दा पहिले राजनीतिक स्थिरता हुनुपर्ने र त्यसपछि मात्रै अन्य कुरा विस्तारै राम्रो हुँदै जाने बताए। चलचित्र विकास बोर्डको अध्यक्ष पदमा नियुक्तिका लागि संचार तथा सूचना प्रविधि मन्त्रालयले दरखास्त आह्वान गरेको छ। सोही पदका लागि दर्जन बढी आकांक्षीहरु शक्ति केन्द्र धाइरहेका छन्। चलचित्र विकास बोर्डको अध्यक्ष नियुक्तिका लागि दौडधुप चलिरहेका बेला प्रचण्ड र हमालबीचको भेटलाई अर्थपूर्ण मानिएको छ। बोर्डको अध्यक्ष बन्न अभिनेता भुवन केसीदेखि दर्जन बढी आकांक्षीहरु दौडधुपमा व्यस्त छन्।"
२२ बुँदे माग सम्बोधन नभएपछि सरकारविरुद्ध राप्रपाको मसाल जुलुस (फोटोभिडियो),"काठमाडौं : राष्ट्रिय प्रजातन्त्र पार्टी (राप्रपा)ले सरकारको विरोधमा मसाल जुलुस प्रदर्शन गरेको छ। शुक्रबार काठमाडौंको भृकुटिमण्डपमा मसाल जुलुससहित राप्रपाका नेता कार्यकर्ताले विरोध प्रदर्शन गरेका हुन्। गत असार १ गते सरकारलाई बुझाएको २२ बुँदे माग सम्बोधन नभएको भन्दै मसाल जुलुस प्रदर्शन गरिएको हो। राप्रपा अध्यक्षसमेत रहेका राजेन्द्र लिङ्देनले प्रधानमन्त्री शेरबहादुर देउवालाई २२ बुँदे मागसहित ज्ञापन पत्र बुझाएका थिए। राप्रपाले महँगी नियन्त्रण, किसानलाई समयमै मल, बीउ उपलब्ध गराइनुपर्नेलगायत जनजीविकासँग सरोकार राख्ने मुद्दाहरुका साथै राष्ट्रियताको संरक्षण, प्रजातन्त्रको सुदुढीकरण, सुशासन र समृद्धिसँग सम्बन्धित माग सरकारसमक्ष पेस गरेको प्रवक्ता मोहन श्रेष्ठले जानकारी दिए। भिडियो हेर्नुस् : राप्रपाले केन्द्र र स्थानीय दुई तहको बलियो सरकार बनाउनुपर्ने, मुलुकलाई एउटै निर्वाचन क्षेत्र कायम गरी संसद्को निर्वाचन पूर्ण समानुपातिकरुपमा गराउनुपर्ने, मौलिक अधिकारको रुपमा रहेको शिक्षा र स्वास्थ्य निःशुल्क गर्नुपर्ने, भूमिहीन तथा घरवारविहीन सुकुम्बासी समस्याको स्थायी समाधान गर्नुपर्ने, बेरोजगारी समस्याको दीर्घकालीन समाधान गर्नुपर्ने, व्यापार घाटा नियन्त्रण गर्दै व्यापार सन्तुलन कायम गर्नुपर्ने, पृथ्वीनारायण शाहको जन्मजयन्ती पुस २७ गतेलाई पृथ्वी जयन्ती तथा राष्ट्रिय एकता दिवसको रुपमा घोषणा गरी उक्त दिन सार्वजनिक बिदा दिर्नुपर्ने माग राखेका छन्। त्यसैगरी अतिक्रमित नेपाली भूमि कालापानी, लिम्पियाधुरा, लिपुलेक फिर्ता लिन कूटनीतिक पहल गर्नुपर्ने, महिला, बालबालिका तथा दलित समुदायविरुद्घ हुने सबै प्रकारका हिंसा र विभेद अन्त्य गर्न सशक्त कदम चाल्नुपर्ने, विदेशमा रहेका नेपाली नागरिकले आगामी निर्वाचनमै मतदान गर्न पाउने व्यवस्था गर्नुपर्ने, स्थानीय तहमा लगाएका अव्यावहारिक करहरु तथा तीन तहका सरकारबाट लगाइएका दोहोरो कर तत्काल खारेज गर्नुपर्ने, वातावरणीय प्रभावलाई न्यूनीकरण गर्दै निजगढ अन्तर्राष्ट्रिय विमानस्थल यथाशीघ्र निर्माण गर्नुपर्नेलगायत माग अगाडि सारिएको छ।"
राष्ट्रिय सभाबाट स्वास्थ्यसम्बन्धी दुई विधेयक बहुमतले पारित,काठमाडौं : राष्ट्रिय सभाबाट स्वास्थ्यसम्बन्धी दुईवटा विधेयक पारित भएको छ। शुक्रबार बसेको राष्ट्रिय सभाको बैठकले औषधि (तेस्रो संशोधन) विधेयक र स्वास्थ्यकर्मी तथा स्वास्थ्य संस्थाको सुरक्षा सम्बन्धी (पहिलो संशोधन विधेयक) २०७९ बहुमतले पारित भएको हो। बैठकमा स्वास्थ्य तथा जनसंख्यामन्त्री भवानीप्रसाद खापुङले दुईवटै विधेयक सुझाव दिन पारित गरि प्रतिनिधिसभामा फिर्ता पठाइयोस् भन्ने प्रस्ताव पेश गरेका थिए। प्रतिनिधि सभाले पारित गरेपछि सभामुख हुँदै राष्ट्रपतिले प्रमाणीकरण गरेपछि दुबै विधेयकले ऐनको रुप लिनेछ ।
कन्स्ट्रक्टिभ विद्रोह गर्ने उद्घोष गरेका कोइराला समूहको बैठक बस्दै,"काठमाडौं : नेपाली कांग्रेसका सभापति शेरबहादुर देउवाविरुद्ध कन्स्ट्रक्टिभ विद्रोह गर्ने उद्घोष गरेको संस्थापनइत्तरको बैठक आज पनि बस्दैछ। बत्तीसपुतलीस्थित एक होटलमा सुरु भएको बैठक आज दिउँसो २ बजेपछि बस्न लागेको हो । पार्टी सभापति तथा प्रधानमन्त्री देउवा एक पक्ष ढंगले अघि बढेपछि बिहीबारबाट उनीहरुले छुट्टै भेला आयोजना गरेका हुन् । बैठकमा नेताहरुले कांग्रेसमा कन्स्ट्रक्टिभ विद्रोहको विषय उठाएका थिए। आजको बैठकमा सभापति देउवाविरुद्ध कसरी अगाडि बढ्ने, राजनीतिक, आर्थिक संकटको विषयमा सरकारको भूमिका, सरकारको कामको समीक्षा र निर्वाचनको बारेमा पनि छलफल हुने बताइएको छ। सभापति देउवाले आफूसँग सभापतिमा पराजित कोइरालालाई सम्मानजनक वरियता समेत दिएका छैनन् । विधानअनुसार ६ महिनाभित्र कोषाध्यक्ष, केन्द्रीय समिति, कार्यसम्पादन, संसदीय समिति र विभाग गठन गरिनुपर्ने हुन्छ। यद्यपि, अहिलेसम्म सभापति देउवाले उक्त कामलाई पूर्णता दिन सकेका छैनन्। पार्टीमा कोषाध्यक्ष पद पनि रिक्त छ। प्रधानमन्त्री देउवाले पार्टीमा सभापतिले मनोनित गर्न पाउने ३३ जना केन्द्रीय सदस्य मनोनित गर्न पाउँछन्। हालसम्म आफूनिकटका १३ जना मात्र उनले मनोनीत गरेका छन्। कांग्रेस केन्द्रीय कार्यसमिति १६९ सदस्यीय हो। देउवाले आफू पक्षबाट पदाधिकारीमा उठेर पराजित भएकाहरूलाई केन्द्रीय समितिमा समेटे पनि कोइराला पक्षका नेताहरूलाई भने केन्द्रीय समितिमा मनोनीत गरेका छैनन्। पुस १० गते कार्यभार सम्हालेका देउवाले केन्द्रीय कार्यसम्पादन र संसदीय बोर्डलाई पनि पूर्णता दिएका छैनन्। बिहीबारको छलफलमा पार्टीलाई नै विधानअनुसार चलाउन नसकेको छलफलमा सहभागी नेताहरूले बताएका थिए। सँगसँगै नेपालको राजनीतिक संकट, आर्थिक संकट समाधानका लागि सरकारले गर्नुपर्ने भूमिकाका विषयमा पनि छलफल संस्थापनइत्तर समूहले छुट्टै भेला गरेपछि बिहीबार नै स्थानीय चुनावको समीक्षालगायत विविध विषयमा छलफल गर्न कांग्रेसले असार २७ गते बैठक बोलाइएको छ।"
प्रदेशबाहेक दुई तहको संघीय संरचनामा जानुपर्छ : कमल थापा,"सुर्खेत : राष्ट्रिय प्रजातन्त्र पार्टी (राप्रपा) नेपालका अध्यक्ष कमल थापाले मुलुक दुई तहको सङ्घीय संरचनामा जानुपर्नेमा बताएका छन्। राप्रपा नेपाल कर्णाली प्रदेश कार्यसमितिद्वारा सुर्खेतमा आयोजित पत्रकार भेटघाट कार्यक्रममा उनले प्रदेशबाहेक सङ्घ र स्थानीय तहको संरचना मुलुकका लागि हितकर हुने बताए। 'विसं २०६३ देखि १६ वर्षसम्म राजतन्त्रकै मुद्दा लिएर कठिन सङ्घर्ष गरियो, तर राजतन्त्रको पुनःस्थापना हुने देखिएन र हामीले त्यो मुद्दा त्याग्यौँ, अब सुशासनको माध्यमबाट हिन्दू राज्यको स्थापना गर्न लोकतन्त्र र हिन्दूराज्यको एजेण्डा अगाडि सारेका छौं,' उनले भने। उनले दुई तहको सङ्घीयता स्वीकार गरिएको बताए। सोही क्रममा अध्यक्ष थापाले धर्म परिवर्तनको महामारीले मुलुक खतराको अवस्थामा पुगेको भन्दै त्यसलाई रोक्न सरकारलाई उचित कदम चाल्न आग्रह गरे। सनातन धर्मका नाममा समाजमा रहेका रुढीवादी, परम्परागत गलत संस्कृतिलाई समाप्त पार्न राप्रपा नेपालले देशव्यापी अभियान थाल्ने उनको भनाइ थियो। आर्थिक विप्रेषणबाट पालिएको देशको अवस्था कुनै पनि बेला सङ्कटमा पर्न सक्ने औँल्याएका उनले मुलुकको नीतिगत र संरचनागत सुधार हुनुपर्ने, स्थिर राजनीतिका लागि पूर्ण समानुपातिक निर्वाचन प्रणाली हुनुपर्नेमा जोड दिएका थिए।"
"नेपालमा थप ५० जनामा कोरोना संक्रमण , २ सय ९७ सक्रिय संक्रमित","काठमाडौं : पछिल्लो २४ घन्टामा थप ५० जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार देशभर गरिएको १ हजार ४ सय ६७ नमूनाको पीसीआर परिक्षणबाट ३५ जना र १ हजार ३ सय ४७ एन्टीजेन परीक्षणमा १५ जनामा संक्रमण पुष्टि भएको हो । कोरोनाबाट शुक्रबार कसैको मृन्यु नभएको स्वास्थ्य मन्त्रालयले जनाएको छ । त्यस्तै, थप १८ संक्रमित डिस्चार्ज भएका छन्। हालसम्म नेपालमा ९ लाख ६७ हजार ४ सय ८० जना निको भएका छन् । हाल नेपालमा २ सय ९७ सक्रिय संक्रमित रहेको मन्त्रालयले जनाएको छ । पछिल्लो २४ घन्टामा १ लाख ७८ हजार ७८६ जनाले कोरोनाविरुद्धको खोप लगाएका छन्।"
राष्ट्रिय सभाबाट बजेट आश्रित तीनवटा विधेयक पारित,"काठमाडौं : राष्ट्रिय सभाबाट बजेट आश्रित तीनवटा विधेयक पारित भएका छन्। शुक्रबार बसेको राष्ट्रिय सभाको बैठकले आर्थिक विधेयक २०७९, राष्ट्र ऋण उठाउने विधेयक २०७९ र ऋण तथा जमानत (२५ औं संशोधन विधेयक) २०७९ बहुमतले पारित गरेको हो। बैठकमा अर्थमन्त्री जनार्दन शर्माले तीनवटै विधेयकलाई मुल रुपमा नै सुझाव दिन पारित गरि प्रतिनिधिसभामा फिर्ता पठाइयोस् भन्ने प्रस्ताव पेश गरेका थिए । बैठकमा अर्थमन्त्रीले उक्त विधेयक पेश गर्दा एमालेका सांसदहरुले बिरोध जनाएका थिए । त्यसलगत्तै एमाले सांसदहरु कार्यसूचीमा रहेको आर्थिक विधेयकसँग सम्बन्धित विषयको छलफलमा सहभागी नहुने भन्दै बैठकस्थलबाट बाहिरिएका थिए । एमालेको बहिष्कारका बीच राष्ट्रियसभा अध्यक्ष गणेशप्रसाद तिमिल्सिनाले बैठकको कार्यसूची अगाडि बढाएका थिए। राष्ट्रिय सभाले तीनवटै विधेयक प्रतिनिधि सभामा फिर्ता पठाएको छ। राष्ट्रिय सभाले संदेशसहित फिर्ता पठाएको तीनवटै विधेयकलाई प्रतिनिधि सभाले पुन: पारित गरेपछि बजेट संघीय संसदबाट पूर्णरुपमा पारित हुनेछ। राष्ट्रपतिले प्रमाणिकरण गरेपछि बजेट कार्यान्वयनको बाटो खुल्ने संवैधानिक व्यवस्था छ ।"
राजश्वको केही प्रतिशत रकम प्रदेशमा राख्नुपर्छ : मन्त्री विश्वकर्मा,"स्याङ्जा : गण्डकी प्रदेश आन्तरिक मामिला मन्त्री दोवाटे विश्वकर्माले प्रदेशमा संकलित राजश्व मध्येको केही प्रतिशत रकम प्रदेश सरकारले राख्ने ब्यवस्था मिलाउनेगरी नीतिगत ब्यवस्था गर्नुपर्ने बताएका छन्। आन्तरिक मामिला मन्त्रालयको आयोजनामा स्याङ्जा सदरमुकामममा ट्राफिक ब्यवस्थापन सुदृढीकरण सम्बन्धी शुक्रबार आयोजित कार्यक्रममा बोल्दै मन्त्री विश्वकर्माले प्रदेशबाट राजश्वमा ठूलो सहयोग गरेतापनि संघबाट आवश्यकता अनुरुपका बजेट नआउँदा ट्राफिक सुरक्षा ब्यवस्थापनमा सुरक्षा निकायले कठिनाई भोग्नु परेको र त्यसको प्रभाव जनस्तरसम्म परेको उनले बताए। पैसा उठाउने र संघमा पठाउने प्रवृतीमा केही परिवर्तन गर्न आवश्यक छ।, मन्त्री दोबाटेले भने, स्रोत र साधनका अभावका अपराधीहरु फरार हुने क्रम बढ्दो छ। त्यसतर्फ अब ध्यान दिन जरुरी छ। मन्त्री दोबाटेले ट्राफिक नियम कडाईका साथ कार्यान्वयन गर्न सुझाव दिँदै प्रादेशिक कार्यालय भवन निर्माण र सीसी क्यामरा जडानका लागि सहयोग गर्ने प्रतिवद्धता जनाए। प्रदेश सरकारले महंगा सवारी साधानमाथि लगाएको करबारे पुनविचार गर्ने जनाउँदै एक महिना भित्रै सवारी चालक अनुमति पत्र पाउने विधि र ब्यवस्था मिलाउने तयारी भैरहेको सुनाए। बर्षात् सुरु भैसकेको र विपदका घटना घटिरहेका बेला सुरक्षाकर्मीलगायत सरोकारवाला सबैलाई सबैले सहयोग गर्नसमेत उनले आग्रह गरे। गण्डकी प्रदेशमा सवारी दुर्घटना बढी हुने भएको जनाउँदै दुर्घटना न्यूनिकरणका नीति निर्माणका लागि आवश्यक सुझाव संकलन गर्ने उद्धेश्यले स्याङ्जामा कार्यक्रम गरिएको हो।"
प्रदेश १ को नामाकरण गर्न नसकेको भन्दै सांसदले जनाए आपत्ति,"विराटनगर : विनियोजन विधेयकमा निर्दिष्ट गरी राखिएका शीर्षकमाथिको छलफल समाप्त भएको छ। प्रदेश नं १ को प्रदेशसभाको आज बसेको बैठकमा मुख्यमन्त्री तथा मन्त्रिपरिषद्को कार्यालय, आन्तरिक मामिला तथा कानुन मन्त्रालय र खानेपानी, सिँचाइ तथा ऊर्जा मन्त्रालयसँग सम्बन्धित शीर्षकमाथि छलफल भएको थियो। छलफलमा प्रदेशसभा सदस्य लोकप्रसाद सङ्ग्रौलाले सुशासनको प्रत्याभूति दिलाउने प्रमुख जिम्मेवारी मुख्यमन्त्रीको रहेको चर्चा गर्दै राष्ट्रलाई समृद्ध बनाउन योजनाको सफल कार्यान्वयन र स्रोतको व्यवस्थापन भएको बताए। उनले सुन्दर हरैचामा रहेको प्रहरी चौकीको घेराबेरामा विगतदेखि नै बजेट माग गर्दै आएकामा अहिलेसम्म नभएकाले बजेटको व्यवस्थापन गरी सरकारले शान्ति सुरक्षामा खटिने सङ्गठनलाई बलियो बनाउनुपर्ने धारणा राखे। उनले जनतालाई स्वच्छ खानेपानीको व्यवस्था र सिँचाइको समुचित प्रबन्ध मिलाउने सरकारको जिम्मेवारी रहेकाले यसतर्फ सरकारको ध्यान जानुपर्नेमा जोड दिए। उनले प्रदेशको सबै भौतिक संरचना एकै ठाउँमा बनाउन सुझाव पनि दिए। सदस्य अम्बिका थापाले एकमुष्ट बजेट विनियोजन गरेर योजनालाई अलपत्र पार्ने काम बजेटमा भएको धारणा राखिन्। सदस्य नारायणबहादुर मगरले प्रदेश सरकारले गोष्ठी, कार्यालयशाला, सेमिनार तथा छलफलमा राखिएको बजेट खानेपानी र सिँचाइमा लगाएको भए जनता बढी लाभान्वित हुने धारणा राखे। सदस्य विमल कार्कीले बजेटमा वित्तीय अनुशासन नभएको चर्चा गरे। सदस्य मोहनकुमार खड्काले समग्रमा बजेटमा समर्थन जनाउँदै सिँचाइ र खानेपानीका योजनामा विशेष ध्यान दिनुपर्ने कुरामा जोड दिए। सदस्य राजकुमार ओझाले विगतमा ठूलो लगानी भएको योजनामा अहिले सरकारले अत्यन्त न्यून रकम विनियोजन गरेकाले आपत्ति जनाए। सदस्य होमकुमार साँवाले सरकारले विगतमा जनतासँग जोडिएको मुख्यमन्त्री सडक योजना र पुल अहिलेको सरकारले छायाँमा पारेकाले दुःख व्यक्त गरे। विशेष समय नेपाली कांग्रेस संसदीय दलका तर्फबाट विशेष समय लिएर प्रमुख सचेतक सूयर्माराज राईले प्रदेश सरकारको पहिलो बैठक विसं २०७४ माघ २२ गतेको बैठकमा आफूले सुकुम्बासीको समस्या समाधान गर्न माग गर्दै आएकामा अहिलेसम्म नभएकामा दुःख व्यक्त गरे। उनले चुरे र नदी दोहनले तराईको उर्वराशील जग्गा मरुभूमिमा परिणत हुने खतरा देखिएकाले यसतर्फ सरकारको ध्यान जानुपर्ने भन्दै सरकारले प्रदेशको राजधानी तोकिए पनि नामकरण गर्न नसक्नु कमजोरी भएको बताए। उनले प्रदेशको नामकरण गर्न सदनमा प्रस्ताव प्रवेश गराउनुपर्ने माग गर्दै सुशासनका नाममा नयाँ सन्देश दिन सरकारले नसकेको आरोप लगाए। प्रमुख सचेतक राईले प्रकृतिको संरक्षणले नै मानव सभ्यताको संरक्षण हुने भएकाले यसतर्फ सरकारको ध्यान जानुपर्ने भन्दै विगतका अभ्यासलाई समीक्षा गरेर अघि बढ्न सके प्रदेश बलियो हुने विचार राखे। उनले सरकारले प्रदेशको संरचना बनाउन पनि विशेष ध्यान दिनुपर्नेमा जोड दिए।  रासस"
अर्थमन्त्रीको राजीनामा माग्दै एमालेले बहिष्कार गर्यो आर्थिक विधेयकमाथिको छलफल,काठमाडौं : प्रमुख विपक्षी दल नेकपा एमालेले राष्ट्रिय सभामा आर्थिक विधेयक २०७९ माथिको दफावार छलफल बहिष्कार गरेको छ। बैठकको कामकारबाही सुरु हुनेवित्तिकै एमाले सांसदहरुले अवरोध जनाएका हुन्। राष्ट्रिय सभा अध्यक्ष गणेश प्रसाद तिमिल्सनाले अर्थमन्त्री शर्मालाई प्रतिनिधिसभाबाट पारित भएर आएको सन्देशसहितको आर्थिक विधेयक २०७९ माथि दफावार छलफल गरियोस् भन्ने प्रस्ताव प्रस्तुत गर्न समय दिने वित्तिकै एमाले सांसदहरु उठेर विरोध जनाए। त्यसपछि अध्यक्ष तिमिल्सिनाले एमाले सांसद भैरव सुन्दर श्रेष्ठलाई बोल्न समय दिए । उनले अर्थमन्त्री जनार्दन शर्माले राजीनामा नदिएसम्म आर्थिक विधेयक २०७९ माथि छलफलमा सहभागी नहुने बताए। सांसद श्रेष्ठले शर्माले पेश गर्ने प्रस्तावमाथि छलफलमा भाग नलिने पार्टीको निर्णय रहेको जानकारी गराएपछि एमाले सांसदहरु बैठकबाट बाहिर निस्किए । अर्थमन्त्री शर्माले बजेट निर्माणमा अनाधिकृत व्यक्तिलाई संलग्न गराइ करको दरमा फेरबदल गरेको भन्दै एमालेले राजीनामा माग गर्दै आएको छ ।
"न्यायालयमा विकृति विसंगति छन्, सुधार भइरहेको छ : कामु प्रधानन्यायाधीश कार्की","काठमाडौं : सर्वोच्च अदालतका कामु प्रधानन्यायाधीश दीपककुमार कार्कीले न्यायालयमा धेरै सुधारका कुरा आइरहेको भन्दै यसलाई सुधारको क्रममा अघि बढिरहेको जानकारी दिए। नेपाल ल क्याम्पसको स्थापना दिवसका अवसरमा शुक्रबार काठमाडौंमा आयोजित कार्यक्रममा बोल्दै कामु न्यायाधीश कार्कीले न्यायलयमा सुधार भइरहेको बताए। सर्वोच्चका न्यायाधीश हरिकृष्ण कार्कीको प्रतिवेदन कार्यान्वयनको क्रममा रहेको उनको भनाइ छ । 'न्यायलयमा देखिएका कुरा सबै बसेर समाधान गर्न सकिन्छ। सुधारको क्रममा अगाडि बढिरहेका छौं। अदालत र बारको क्षेत्रबाट सुधारको बाटोमा छौं,'उनले भने। न्यायपालिकामा पहिले पनि समस्या रहेको र अहिले पनि समस्या रहेको भन्दै उनले न्यायपालिकाले अब काम कामै गर्न सक्दैन भन्ने कुरा असत्य रहेको उनले बताए। उनले नैतिकताको विषयमा अलकति विचार गर्नुपर्ने र पाठ्यक्रममा पनि ध्यान दिनुपर्ने बताए। न्यायपालिकामा केही समस्या देखिएको र सुढृणीकरणका लागि आफूहरु लागिपरेको उनले बताए। उनले हाल गोलाप्रथाबाट पेशी तोक्दै आएको र अब छिट्टै अटोमेटिक प्रणालीमा जान खोजेको बताए।"
राष्ट्रिय सभाबाट रेल्वे विधेयक २०७९ बहुमतले पारित,काठमाडौं : राष्ट्रिय सभाले रेल्वे विधेयक २०७९ बहुमतले पारित गरेको छ। शुक्रबार बसेको राष्ट्रिय सभा बैठकमा दफावार छलफल गरी बहुमतले पारित गरेको हो। बैठकमा भौतिक पूर्वाधार तथा यातायात मन्त्री रेणुकुमारी यादवले सो विधेयकमा दफावार छलफल गरी पारित गरियोस् भन्ने प्रस्ताव पेश गरेकी थिइन् सो विधेयक संशोधनका लागि ९ जनाले छलफलमा भाग लिएका थिए। एमाले सांसद देवेन्द्र दाहालले रेल्वेबारे केही विषय संशोधन गर्नुपर्ने बताए। उनले रेल चलाउने व्यक्ति २५ देखि ५० वर्षको उमेरका मात्रै हुनुपर्ने व्यवस्था गर्न सरकारसँग माग गरे। सांसद विमला राई पौड्यालले रेल्वे प्रशासनप्रतिको नियुक्तिको विषयमा संशोधन हुनेपर्ने बताइन्। उनले प्रशासनमा शैक्षिक योग्यता इन्जिनियर मात्रै राखेको भन्दै व्यवस्थापन पढेका व्यक्तिले पनि प्रशासन चलाउन सक्ने भन्दै शैक्षिक योग्यता व्यवस्थापन राख्न आग्रह गरिन्। कांग्रेस सांसद प्रकाश पन्थले अपांगता भएकाहरुलाई रेलको यात्रामा भाडादरमा पूरै छुट र सहुलियतको व्यवस्था हुनुपर्ने माग गरे। जवाफमा भौतिक पूर्वाधार तथा यातायातमन्त्री यादवले अपांगता भएकाहरुलाई रेलको भाडामा छुट दिने व्यवस्था गर्ने प्रतिवद्धता जनाइन्। संशोधनकर्ताको तर्फबाट देवेन्द्र दाहालले संशोधन प्रस्ताव फिर्ता लिएका थिए। त्यसपछि राष्ट्रियसभाबाट सो विधेयक बहुमतले पारित भयो।
दिवंगत छोराको सालिक अनावरण गर्दै प्रचण्डले भने पर्वतारोहीहरुको सम्मान र कदर भयो,"नुवाकोट : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले दिवंगत छोरा प्रकाश दाहालको सालिक अनावरण गरेका छन्। नुवाकोटको पर्यटकीय क्षेत्र ककनीमा निर्मित सालिकको प्रचण्डले अनावरण गरेका हुन्। ककनी गाउँपालिका५ टाकुरोमा निर्मित छोरा प्रकाशको सालिक अनावरण गर्दै प्रचण्डले यसबाट पर्वतारोहीहरुको सम्मान र कदर भएको बताए। सर्वोच्च शिखर सगरमाथाको आरोहण समेत गरेका दिवंगत प्रकाशको सालिक ककनीमा आवश्यकता महसुस गरेर बनाइएको उनले बताए। मैले पहिले त यो ठाउँमा प्रकाशको सालिक निर्माण गर्ने सन्दर्भमा कताकता अप्ठ्यारोजस्तो महसुस गरेको थिएँ। यसको उद्देश्य कसैको परिवारलाई सम्बोधन गर्ने नभएर समग्र पर्वतारोहीहरूलाई सम्बोधन गर्ने पनि भएको कारण देशको सामाजिक, राजनीतिक र आर्थिक रूपान्तरणमा भूमिका खेल्ने व्यक्तित्वहरूलाई जोड्ने कुरा रहेका कारण ककनीमा सालिक निर्माण गरिएको हो,' उनले भने। ककनीमा प्रकाशको सालिक निर्माणको विषय आफ्नातर्फबाट अनुरोध गरेर नभई पर्वतारोहण संघले आवश्यकता महसुस गरेर बनाइएको उनले बताए। यो प्रकाश दाहालको मात्र सालिक अनावरण भएको मैले ठान्दिनँ, यससँगै सबै आरोहीको सम्मान गर्ने कामको सुरुवात हो, उनले भने। प्रचण्डले पर्वतारोहीको जीवन रक्षा, सम्मान र पर्वतीय पर्यटन विकासका निमित्त नेपालमा पर्यटन विश्वविद्यालयको निर्माण गर्नुपर्ने कुरामा आफू सकारात्मक रहेको बताए। नेपाल पर्वतीय पर्यटनको विकासको निम्ति ककनीभन्दा उर्वर ठाउँ दुनियाँमा कमै भेटिने प्रचण्डाको दाबी छ। कार्यक्रममा स्व प्रकाश पत्नी तथा पूर्वमन्त्री विना मगरको पनि उपस्थिति थियो। सोही क्षेत्रमा शीलालेख राखेर दिवंगत प्रकाशको जीवनी लेखिएको छ। प्रकाश दाहालको सालिक नेपाल पर्वतारोहण संघले निर्माण गरेको हो। प्रचण्ड पुत्र प्रकाश दाहालको २०७४ साल मंसिर ३ गते निधन भएको थियो।"
कोपोमिसमा नआउनेलाई तीनलाख जरिवाना,"काठमाडौं : सहकारी विभागका रजिष्ट्रार रुद्रप्रसाद पण्डितले कानुन कार्यान्वयन नगर्ने कसैलाई पनि छुट नभएको बताए । नेपाल सहकारी पत्रकार समाज (सिजेएन)ले विभागको सहकार्यमा शुक्रबार कोपोमिसमा विवरण प्रविष्ट गर्न सहकारी संघको भूमिकाविषयक कार्यक्रममा बोल्दै रजिष्ट्रार पण्डितले राज्यको अभियानभन्दा बाहिर जाने सहकारीलाई कारवाही गरिने बताए । सहकारी तथा गरिबी निवारणसम्बन्धी एकीकृत तथ्यांक (कोपोमिस) प्रणालीमा आबद्ध नहुने कसैलाई छुट नभएको बताए । सहकारी अभियान पनि कोपोमिसप्रति सकारात्मक भएको भन्दै कारवाही गर्नुपर्ने अवस्था आएमा कुनै सहकारीलाई कारवाही नगर्न दबाब नआउने बताए । अभियानले कारवाहीको विरोध गर्नेछैन,' उनले भने,निश्चित समयमा पनि सहकारी नआए कारवाहीमा पर्छन् । सहकारी ऐन २०७४ मा कोपोमिसमा सूचना प्रविष्ट नगर्ने सहकारीलाई ३ लाखसम्म जरिवाना गर्ने व्यवस्था छ । सहकारी अभियानसँगको साझेदारीमा कोपोमिस व्यापकरुपमा कार्यान्वयन गर्ने उनले बताए । कोपोमिस कार्यान्वयनका लागि सरकारले १ करोड बजेट विनियोजन गरेको रजिष्ट्रार पण्डितले बताए । कोपोमिस कार्यान्वयन गर्न विभागले उच्च प्राथमिकता दिएको छ,' उनले भने,'सहकारीमा राम्रानराम्रा सबै पक्ष छन्, उनले भने,नराम्रा फिल्टर गर्दै जान्छौं । रजिष्ट्रार पण्डितले हालसम्म १५ हजार सहकारीले कोपोमिसको पासवर्ड लगेपनि हालसम्म ९ हजारले मात्रै प्रविष्ट विवरण राख्ने गरेको बताए । आबद्ध भएका सहकारीलाई पनि विवरण भराउने र नयाँ सहकारीलाई पनि जोड्ने योजना छौं,' उनले भने । रजिष्ट्रार पण्डितले बागमती प्रदेश सरकारले बजेटमा सफ्टवेयर राख्ने भने पनि पछिल्लो समयमा स्थगत गर्ने प्रतिवद्धता आइसकेको बताए । बागमती प्रदेशले सहकारीको तथ्यांक व्यवस्थित गर्न बजेट विनियोजन गरेको छ । तर, बजेटपछि औपचारिक कार्यक्रममा बागमती प्रदेशका रजिष्ट्रारले संघीय सरकारको कोपोमिस अपडेट गरेमा नयाँ सफ्टवेयर स्थगन गरेर गर्न सकिने बताएको रजिष्ट्रार पण्डितले बताए । कोपोमिस कार्यान्वयन गर्न नसक्दा सहकारीको आधिकारिक तथ्यांक राख्न नसकिएको उनले बताए । कोपोमिस कार्यान्वयन गर्न संघीय मन्त्रालयमार्फत स्थानीय तहलाई परिपत्र गर्न अनुरोध गरिएको रजिष्ट्रार पण्डितले बताए । विभागले यसअघि आन्तरिक राजस्व विभागका महानिर्देशकलाई पत्राचार गर्दै कोपोमिसमा गएका सहकारीलाई मात्र करचुक्ता प्रमाणपत्र दिन अनुरोध गरेको थियो । रजिष्ट्रार पडितले विभागका ८४ वटै आन्तरिक राजस्व कार्यालयमा पत्राचार गरिसकेको जानकारी पाएको बताए । कोपोमिसमा सघाउने अभियानको प्रतिवद्धता सहकारी अभियानले सहकारी तथा गरिबी निवारण सूचना प्रणाली (कोपोमिस) कार्यान्वयन गर्न सघाउने प्रतिवद्धता जनाएको छ । सहकारी अभियानका प्रतिनिधिहरुले कोपोमिस उच्च प्रथामिकतामा परेको भन्दै कार्यान्वयन गर्न पूर्णरुपमा सहजीकरण गर्ने बताए । राष्ट्रिय सहकारी बैंकका अध्यक्ष केबी उप्रेतीले कोपोमिस कार्यान्वयन गर्न बैंकले अभियान सञ्चालन गरिसकेको बताए । हामी कोपोमिस कार्यान्वयन गर्न तदारुकता देखाइसकेका छौं,' उनले भने,हाम्रा धेरै सदस्य कोपोमिसमा जोडिसकेका छन् । राष्ट्रिय सहकारी महासंघका सञ्चालक समेत रहेका उप्रेतीले जिल्ला संघहरुलाई पत्राचार गरी कार्यान्वयनका लागि समन्वय गर्ने बताए । कोपोमिसमा सबै सहकारीलाई ल्याउन सरोकारवाला निकाय सबैले सहयोग गर्नुपर्छ, उनले भने,अभियान चलाउन हामी तयार छौं सहकारीको यथार्थ तथ्यांक नहुँदा हचुवाका भरमा बोल्नुपर्ने वाध्यता रहेकाले कोपोमिस कार्यान्वयन भएमा वास्तविक तथ्यांक आउने उनले बताए । नेपाल बचत तथा ऋण सहकारी केन्द्रीय संघ (नेफ्स्कून) का वरिष्ठ उपाध्यक्ष चन्द्रप्रसाद ढकालले वित्तीय सहकारीलाई ट्रयाकमा ल्याउन कोपोमिसमा जानुको विकल्प नभएको बताए । वित्तीय कारोबार गर्ने सहकारी नेटवर्क भन्दा बाहिर हुनुहुँदैन,' उनले भने,कोपोमिसमा जोड्न नसकिए हामी सदस्यता खारेज गर्न सक्छौं । कुनै सहकारीलाई आर्थिक विचलन पर्न नहुनेतर्फ सजग भएको उनले बताए । बाहिर रहेका संस्थाबाट अभियानको बदनाम नहोस्,' उनले भने । बागमती प्रदेश बचत तथा ऋण सहकारी संस्थाका अध्यक्ष उद्धव सापकोटाले कोपोमिसमा सहयोग गर्ने बताए । राष्ट्रिय सहकारी महासंघका कामु महाप्रबन्धक सुरेश थापाले कोपोमिसमा रिर्पोटिङ गर्ने सिष्टम अलमलमा परेको बताए । कसरी विवरण प्रविष्ट गर्ने सहकारीमा अन्योल र अलमल छ,' उनले भने । विभागका इन्जिनियर अमोद पुडासैनीले कार्यपत्र प्रस्तुत गर्दै पछिल्लो समयमा कोपोमिसमा नयाँ सहकारी जोडिने क्रम बढेको बताए । पहिल्यै जोडिएका सहकारीले भने प्रविष्ट विवरण नहालेको उनले बताए ।"
कांग्रेस विधानअनुसार चलेन,"काठमाडौं : नेपाली कांग्रेसका नेता डा शेखर कोइराला पक्ष समूहले पार्टीको आन्तरिक जीवन, समसामयिक राजनीति र देशको आर्थिक अवस्थाबारे चासो नदिई पार्टी सभापति तथा प्रधानमन्त्री शेरबहादुर देउवा एक पक्ष ढंगले अघि बढेको आरोप लगाएको छ। प्रधानमन्त्रीसमेत रहेका पार्टी सभापति शेरबहादुर देउवाले पार्टी गतिविधि र सरकारका कामकारबाहीलाई सँगसँगै लैजान नसकेको विषयमा पार्टीकै शीर्ष नेताहरूबाट प्रश्न उठिरहेको छ। बिहीबारै राजधानीमा भएको एक कार्यक्रममा शीर्ष नेता रामचन्द्र पौडेलले भनेका थिए, उहाँ प्रधानमन्त्री मात्र हैन पार्टी सभापति पनि हो। उहाँलाई सधैं हतार हुन्छ। कहिलेकाहीँ समय निकालेर पार्टीको आन्तरिक विषयमा छलफल गर्न भ्याउनुभएको छैन। बिहीबारै कोइराला समूहले बोलाएको छलफलमा कांग्रेसका नेता कोइरालाले कांग्रेसको नेतृत्वमा सरकार भएको महसुस नभएको बताएका थिए। कोइरालाले, सरकारको नेतृत्वमा कांग्रेसको सभापति हुनुहुन्छ। त्यसको अनुभूति कांग्रेसका सदस्यले पाएका छैनन्। जनतामा यो माओवादीले चलाएको सरकार भन्ने सन्देश गएको छ। कोइरालाले पार्टी विधानअनुसार चल्न नसकेको बताउँदै भने, सरकारमा पाँच दलीय गठबन्धन छ। तर, तिनै कम्युनिष्ट भित्रभित्रै नेपथ्यमा एकजुट हुँदैछन्। त्यसमा सजग हुनुपर्ने त्यो देखिँदैन। कोइरालाले पार्टी र सरकारप्रति आमनागरिक असन्तुष्ट रहेको भन्दै, देउवाजी सानो घेरामा रूमल्लिनुभयो। पार्टी विधानअनुसार चल्न सकेन, उनले भनेका छन्। विधानअनुसार ६ महिनाभित्र कोषाध्यक्ष, केन्द्रीय समिति, कार्यसम्पादन, संसदीय समिति र विभाग गठन गरिनुपर्ने हुन्छ। यद्यपि, अहिलेसम्म सभापति देउवाले उक्त कामलाई पूर्णता दिन सकेका छैनन्। पार्टीमा कोषाध्यक्ष पद पनि रिक्त छ। निर्वाचित केन्द्रीय सदस्यमध्येबाट मनोनीत गरिने सो पदमा अहिलेसम्म जोखना हेर्ने काम मात्र भएको छ। प्रधानमन्त्री देउवाले पार्टीमा सभापतिले मनोनित गर्न पाउने ३३ जना केन्द्रीय सदस्य मनोनित गर्न पाउँछन्। हालसम्म आफूनिकटका १३ जना मात्र उनले मनोनीत गरेका छन्। कांग्रेस केन्द्रीय कार्यसमिति १६९ सदस्यीय हो। देउवाले आफू पक्षबाट पदाधिकारीमा उठेर पराजित भएकाहरूलाई केन्द्रीय समितिमा समेटे पनि कोइराला पक्षका नेताहरूलाई भने केन्द्रीय समितिमा मनोनीत गरेका छैनन्। कोइराला पक्षकै नेता गुरू घिमिरेले पार्टी सभापतिजीले सबैलाई समेटेर अघि बढ्ने भने पनि अहिलेसम्म समेट्न नसकेको भन्दै बाँकी केन्द्रीय समितिमा अहिलेसम्म आफू निकटका नेता मात्र मनोनित गर्दै आएको बताए। उपसभापतिमा पराजित चन्द्र भण्डारी, महामन्त्रीमा पराजित मीनेन्द्र रिजाललगायतलाई केन्द्रीय सदस्यमा ल्याइनुपर्ने कोइराला पक्षको दाबी छ। सभापति देउवाले आफू पक्षबाट महामन्त्रीमा पराजित प्रकाशशरण महत र प्रदीप पौडेल दुवैलाई जिम्मेवारी दिइसकेका छन्। महतलाई प्रवक्ता र पौडेललाई केन्द्रीय सदस्यको जिम्मेवारी दिइएको छ। पुस १० गते कार्यभार सम्हालेका देउवाले केन्द्रीय कार्यसम्पादन र संसदीय बोर्डलाई पनि पूर्णता दिएका छैनन्। बिहीबारको छलफलमा पार्टीलाई नै विधानअनुसार चलाउन नसकेको छलफलमा सहभागी नेताहरूले बताएका थिए। सँगसँगै नेपालको राजनीतिक संकट, आर्थिक संकट समाधानका लागि सरकारले गर्नुपर्ने भूमिकाका विषयमा पनि छलफल भएको नेता डा चन्द्र भण्डारीले बताए। उनले कांग्रेसले स्थानीय तहको चुनावमा विभिन्न कम्युनिस्ट पार्टीसँग गरेको गठबन्धनको मूल्यांकन, नेपालको आन्तरिक राजनीतिको विषयमा राजनीति र अर्थतन्त्र अराजकतातिर गइरहेको विषयमा छलफल भएको बताए। नेपालको परिवर्तित राजनीतितिर पनि सोच्ने हो कि भन्ने विषयमा छलफल केन्द्रित रह्यो, भण्डारीले भने। त्यसो त देशको बिग्रँदो आर्थिक अवस्थाबारे कोइरालाले यसअघि नै राष्ट्रिय योजना आयोगका पूर्वउपाध्यक्ष र अर्थविद्हरूसँग छलफल गरेर आर्थिक अवस्था सुधार गर्ने उपायबारे छलफल गर्दै आएका छन्। कांग्रेसका सहमहामन्त्री जीवन परियारले पार्टीको छलफलबिना पार्टीको निर्णयहरू बाहिर आउने गरेको बताउँदै भने, कांग्रेस विधानअनुरूप चल्नुपर्छ भन्ने हाम्रो माग हो। विभागहरू ६ महिनाभित्र बनाइसक्नुपथ्र्यो। अहिलेसम्म सभापतिजिलाई चासो छैन। भातृ संगठनहरू केहीमा टाउको मात्र राखियो बाँकी पूर्ण छैनन्। कांग्रेसका युवा नेताहरू गगन थापा र विश्वप्रकाश शर्मा महामन्त्री भएका बेला पनि विधान कार्यान्वयन हुन नसकेको भन्दै कांग्रेसभित्रै आलोचना बढ्दै गएपछि महामन्त्रीद्वय थापा र शर्माले केही दिनअघि सभापति देउवालाई बालुवाटारमा भेटेर केन्द्रीय समितिको बैठक आह्वान, विधान कार्यान्वयन विभाग गठनलगायतका काम अगाडि बढाउन आग्रह गरेका थिए। देउवाले स्थानीय तहका उम्मेदवार सिफारिसमा छलफल नगरेको, पार्टीका भ्रातृ संस्था नेविसंघ, तरूण दल, आदिवासी जनजाती र किसान संघमा अध्यक्ष चयन गर्न पनि सल्लाह नगरेकोमा कोइराला पक्ष असन्तुष्ट छ। नेता घिमिरेले भने, उहाँ पार्टीभित्रकै साथीहरूसँग छलफल गर्नुहुन्न। यस्तै, सभापति देउवाले आफूनिकटलाई मात्रै पार्टीमा जिम्मेवारी दिने क्रममा देउवाले दुजाङ शेर्पालाई नेविसंघ अध्यक्ष, विद्वान गुरूङलाई तरूण दल अध्यक्ष, ओम थापालाई आदिवासी जनजाती अध्यक्ष र गणेश तिमिल्सिनालाई किसान संघ अध्यक्ष नियुक्तिको विषयमा पनि कोइराला पक्षले विरोध गर्दै आएको थियो। सभापति देउवाले उपसभापति पूर्णबहादुर खड्कालाई केन्द्रीय नीति अनुसन्धान प्रतिष्ठानको प्रमुखमा अगाडि सारेका छन्। कोइराला पक्षबाट उपसभापति जितेका धनराज गुरुङलाई भने भूमिकाविहीन बनाइएको आरोप पनि देउवाले खेपेका छन्। कोइराला पक्षको अर्को छलफलको प्रमुख मुद्दा भनेको सभापति देउवाले आफूसँग सभापतिमा पराजित कोइरालालाई सम्मानजनक वरीयता नदिएको भन्ने छ। बिहीबारको भेलामा डा शेखर कोइराला, महामन्त्री गगन थापा, सहमहामन्त्री जीवन परियारलगायतका ४० जना नेताहरूको सहभागिता थियो।"
"अशोक राईलाई फकाउँदै उपेन्द्र, सुशीलालाई मन्त्री बनाउने प्रस्ताव","काठमाडौं : जनता समाजवादी पार्टीका अध्यक्ष उपेन्द्र यादवले वरिष्ठ नेता अशोक राईकी श्रीमतीलाई मन्त्री बनाउने प्रस्ताव गरेका छन्। पार्टी विभाजनको संघारमा रहेको समयमा अध्यक्ष यादवले राईकी श्रीमती सुशीला श्रेष्ठलाई सामान्य प्रशासन मन्त्रीमा प्रस्ताव गरेका हुन्। संघीय परिषद् अध्यक्ष बाबुराम भट्टराई र यादव पक्षधरको मतभेदले पार्टी विभाजनको संघारमा पुर्याएको छ। उनीहरु सहमतिमै पार्टी विभाजन गर्ने तयारीमा जुटिरहेको बेला राईको समर्थन लिएर बहुमत जुटाउन यादवले गैह्र सांसद श्रेष्ठको नाम मन्त्रीमा प्रस्ताव गरेका हुन्। श्रेष्ठको नाम पार्टीको समानुपातिक सूचीमा भने राखिएको छ। प्राप्त जानकारी अनुसार सप्तरीबाट निर्वाचित डासूर्य नारायण यादवलाई वन तथा वातावरण मन्त्री, डा सुरेन्द्र यादवलाई कृषि तथा पशुपालन मन्त्री र मोहम्मद इस्तियाक राईलाई भौतिक निर्माण तथा यातायात मन्त्रालयको जिम्मेवारी दिने गरी सिफारिस गरिएको छ। राई सुरुवातदेखि भट्टराईको पक्षमा रहेपनि पार्टी विभाजनको योजना मत्थर पार्न उनको नाम राखिएको हो। जनता समाजवादीबाट हाल संघीय मामिला तथा सामान्य प्रशासन मन्त्री राजेन्द्रप्रसाद श्रेष्ठ, भौतिक पूर्वाधार तथा यातायात मन्त्री रेणुकुमारी यादव, वन मन्त्री रामसहायप्रसाद यादव र कृषि तथा पशुपंक्षि विकास मन्त्री महिन्द्र राय यादव मन्त्री भएका छन्। आफू निकट कार्यकारिणी समितिको बैठक बोलाएर मन्त्री हेरफेर गर्ने सम्पूर्ण अधिकार लिएका यादवले प्रधानमन्त्री शेरबहादुर देउवालाई नयाँ मन्त्रीको नाम बुझाइसकेका छन्। मन्त्रीको नाम सिफारिस गर्नु अगाडि यादवले माओवादी अध्यक्ष पुष्पकमल दाहाल र प्रधानमन्त्री देउवासँग पनि छलफल गरेका थिए। अध्यक्ष यादवले एकलौटी पार्टीका मन्त्रीहरूलाई फिर्ता बोलाउने निर्णय गरेसँगै विवाद थप चुलिएको छ। विवादले दुई अध्यक्षलाई अलगअलग बाटोमा हिँड्ने अवस्थासम्म पुर्याएको छ। मन्त्री फेरबदलकै विषयलाई लिएर चर्को विवाद भएपछि बुधबार राति भट्टराई र यादवबीच वार्ता भएको थियो। वार्तामा अलग हुने सहमति भएको बताइएको छ। गत सोमबार यादवले आफू पक्षधर केन्द्रीय कार्यकारिणीका सदस्यहरूलाई बोलाएर सरकारमा रहेका चारवटै मन्त्रीहरू फिर्ता बोलाउने र नयाँ अनुहारलाई पठाउने निर्णय गरेका थिए। पार्टीविरोधी गतिविधिमा संलग्न बाबुरामसहितका केही नेताहरूलाई कारबाही गर्ने अधिकार यादवले नै लिएका थिए। यता उपेन्द्र समूहका नेता तथा सांसद मृगेन्द्रकुमार सिंह यादव पार्टी विभाजन भए उपेन्द्रसँग २० केन्द्रीय कार्यकारिणी सदस्य रहने दाबी गर्छन्। अहिले जसपामा ३३ सदस्यीय कार्यकारिणी सदस्य र राष्ट्रियसभाबाहेक २१ सांसद छन्। एकीकृत समाजवादीका मन्त्री ठूलो लफडापछि आइतबार मात्रै फेरिएका हुन्। एकीकृत समाजवादीले जीवनराम श्रेष्ठ संस्कृति, पर्यटन तथा नागरिक उड्डयनमन्त्री, मेटमणि चौधरी सहरी विकासमन्त्री, भवानीप्रसाद खापुङ स्वास्थ्य तथा जनसंख्यामन्त्री, शेरबहादुर कुँवर श्रम, रोजगार तथा सामाजिक सुरक्षामन्त्री र हीराचन्द्र केसी स्वास्थ्य तथा जनसंख्या राज्यमन्त्रीको बनाएको छ। खापुङ यसअघि राज्यमन्त्री थिए।"
जिम्मेवारीलाई इमान्दारिताका साथ पालना गर्छु : शहरी विकासमन्त्री चौधरी,"दाङ : शहरी विकासमन्त्री मेटमणि चौधरीले आफूले पाएको जिम्मेवारीलाई इमान्दारिताका साथ पालना गर्ने प्रतिबद्धता जनाएका छन्। मन्त्रीको पदभार ग्रहण गरेपछि गृहजिल्ला दाङको गढवा बजारमा रहेको घरमा बिहीबार साँझ आइपुगेका चौधरीले आफूलाई विजयी बनाकाले नै मन्त्री बनेको भन्दै मतदाताहरुलाई धन्यवाद दिएका छन्। निवासमा आयोजित कार्यक्रममा मन्त्री चौधरीले आफ्नो क्षेत्रको विकासमा आफूले पहलहरु गरेर विकासका कार्यक्रम र योजना ल्याएको बताए। उनले मन्त्री बनेकाले थप कार्यक्रम र योजना ल्याउने बताए। आगामी निर्वाचनमा पनि आफू दाङ क्षेत्र नं १ बाट प्रतिनिधि सभाको निर्वाचनमा उम्मेदवार बन्ने संकेत गरेका उनले मतदाताले विजयी बनाउनेमा अपेक्षा लिएको बताए। कार्यकर्ताहरुसँग भेटघाटमा उनले जनताको मागलाई सक्दो प्रयास गरेर पूरा गर्ने प्रतिबद्धता जनाए।मन्त्री चौधरीले आफ्नो निजी सचिवालयमार्फत योजना, कार्यक्रम र माग तथा समस्याहरु टिपाएर सहयोग गर्न आग्रह गरेका छन्। उनले भने, म कहिले संसदमा हुन्छु। कहिले समितिहरुको बैठकमा हुन्छु। त्यो बेला मोबाइल नउठेको हुन सक्छ। त्यसलाई अन्यथा नलिइदिनु होला। गढवामा मन्त्री चौधरीको सामान्य कच्ची घर रहेको छ। सो घरमा बुबा र आमा तथा परिवारका अन्य सदस्य रहने गरेका छन्। मन्त्री चौधरीले शनिबार सहभागी भएर काठमाडौं जाने कार्यक्रम छ।"
वामदेवले ओली भेट्नुको अन्तर्य के ?,"काठमाडौं : लामो समय शान्त बसेका नेता वामदेव गौतम पुनः सक्रिय भएका छन्। गौतम बिहीबार एमाले अध्यक्ष केपी शर्मा ओलीसँग भेटेका छन्। ओली र गौतमबीच लामो संवाद भएको छ। गौतम नेपालका कम्युनिस्ट पार्टीहरूलाई एकीकृत गर्ने अभियानमा जुटेका छन्। उनले नयाँ दल घोषणा गर्दै ३ महिनासम्म एकीकृत गर्ने अभियानमा जुट्ने र सम्भव नभए पार्टी दर्ताको अभियानमा अघि बढ्ने बताउँदै आएका छन्। उनले नेपाल कम्युनिस्ट पार्टी (एकता राष्ट्रिय अभियान) घोषणा गरिसकेका छन्। यही सिलसिलामा पहिलोपटक अभियानका संयोजक गौतमले अध्यक्ष ओलीलाई भेटेका छन्। उनले विभाजित भएका कम्युनिस्ट पार्टीहरू मिलेर अघि बढ्न ओलीलाई आग्रह गरेका छन्। गौतमले माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालसमेत निर्वाचनमा वाम गठबन्धन गरेर जान तयार रहेको अध्यक्ष ओलीलाई सुनाएका थिए। गौतमले आफू तत्कालीन नेकपालाई एकजुट बनाउने अभियानमा लागिपर्ने धारणा राखे। नेकपा विभाजनपछि गौतम गुमनाम जस्तै भएका थिए। एमाले र नेकपाको विगतको राजनीति हेर्दा उनले जसलाई साथ दिए उसै पल्ला भारी भएको इतिहास छ। नेकपाको ९ सदस्यीय सचिवालयमा केपी शर्मा ओली, ईश्वर पोखरेल, रामबहादुर थापा बादल, विष्णु पौडेल एकतिर हुन्थे भने अर्कोतिर पुष्पकमल दाहाल माधवकुमार नेपाल, झलनाथ खनाल, नारायण काजी श्रेष्ठ अर्को समूहका थिए। वामदेवले दाहाल, माधव समूहमा लाग्दा नै ओली अल्पमत परेका थिए। एमाले कालमा नवौं महाधिवेशनमा ओली पक्षमा वामदेव लागेकै कारण ओली अध्यक्ष निर्वाचित भएका थिए। यसपछि २०७७ पुस ५ मा उनले संसद् प्रतिनिधि गरेको थिए। संसद् विघटनपछि भने वामदेव, दाहाल, माधव समूह लागेनन्। उनी बीच धारमै रहे। उनले राष्ट्रिय एकता अभियान विभिन्न धार खडा गरे। तर, २०७७ फागुन २३ मा नेकपा खारेज भएपछि भने उनी निस्क्रिय जस्तै भए।"
सशस्त्र प्रहरीका ५६ जना इन्सपेक्टर डीएसपीमा बढुवा सिफारिस (सूचीसहित),"काठमाडौं : सशस्त्र प्रहरी बल नेपालका ५६ जना इन्सपेक्टर डीएसपीमा बढुवा सिफारिस भएका छन्। बिहीबार बसेको बढुवा समितिको बैठकले सशस्त्र प्रहरी सेवा, साधारण समूह, साधारण उपसमूहतर्फ रिक्त रहेको सशस्त्र प्रहरी नायब उपरीक्षकमा ५६ जना सशस्त्र प्रहरी निरीक्षकहरुलाई बढुवा सिफारिस गरेको सशस्त्र प्रहरी नायव महानिरीक्षक विदुर खड्काले जानकारी दिए। उनका अनुसार बढुवा सिफारिस उपर चित्त नबुझ्ने सशस्त्र प्रहरी निरीक्षकहरुले ७ दिन भित्र बढुवा उपरको उजुरी सुन्ने समिति समक्ष उजुरी दिन सक्ने बताए। बढुवा सिफारिसको पहिलो नम्बरमा रामेश्वर श्रेष्ठ, दोस्रोमा छबिलाल रावत, तेस्रोमा राजनविक्रम कार्की र ५६ नम्बरमा सुरज रिजाल रहेका छन् । इन्सपेक्टरबाट डीएसपीमा कोको भए बढुवा सिफारिस (सूची)"
भट्टराईयादव सल्लाहमै छोडपत्र,"काठमाडौं : जनता समाजवादी पार्टी (जसपा)मा आन्तरिक विवाद नयाँ होइन। पार्टीको बैठक बोलाउनेदेखि विभिन्न महत्वपूर्ण निर्णयमा अध्यक्ष उपेन्द्र यादव र संघीय परिषद् अध्यक्ष बाबुराम भट्टराईबीच मतभेद चल्दै आएको थियो। अहिले पुनः अध्यक्ष यादवले आफ्ना मन्त्रीहरूलाई फिर्ता बोलाउने निर्णय गरेसँगै विवाद अझै चुलिएको छ। यही विवादले दुई अध्यक्षलाई अलगअलग बाटोमा हिँड्ने अवस्थासम्म पुर्याएको छ। मन्त्री बनाउने र कारबाही गर्नेसम्मको अधिकार पनि अध्यक्ष यादवले आफैं राख्दा भट्टराई असन्तुष्ट थिए। पछिल्लो समय यादवले मन्त्री फिर्ता बोलाउने निर्णय गर्दा भट्टराईले प्रधानमन्त्री शेरबहादुर देउवालाई भेटेर नै उक्त निर्णय तत्काल कार्यान्वयन नगर्न आग्रह गरेका छन्। उनले यादवको एकल निर्णय भएको र त्यसलाई नमान्न आग्रह गरेका थिए। त्यसो गरे आफूसँग रहेका सांसदहरूले समर्थन फिर्ता लिने उनले देउवालाई चेतावनीसमेत दिएका थिए। प्रधानमन्त्री देउवाले पार्टीभित्रको विवाद मिलाएर मात्र मन्त्री हेरफेर गर्ने आश्वासन भट्टराईलाई दिए। गत मंगलबार यादवसँगको भेटमा प्रधानमन्त्री देउवाले मन्त्री फेरबदलका लागि पार्टीभित्र सहमति गरेर आउन सुझाएका थिए। तर, पार्टीभित्र त्यो विषयमा सहमति नभएको जसपाका नेताहरू बताउँछन्। यो विषयले नै दुई नेतालाई आआफ्नै बाटो लाग्नेसम्मको अवस्थामा पुर्याएको छ। मन्त्री फेरबदलकै विषयलाई लिएर चर्को विवाद भएपछि बुधबार राति भट्टराई र यादवबीच वार्ता भएको थियो। वार्तामा अलग हुने सहमति भएको अध्यक्ष यादव बताउँछन्। भन्छन्, संघीय समाजवादी फोरम र नयाँ शक्तिबीच एकताबाट हामी एउटै पार्टी भएका थियौं। तर, दुई पार्टीको केमेस्ट्री मिलेन। त्यसैले हामीबीच अलग भएर अघि बढ्ने निर्णय भयो। भट्टराईले पनि अबसँगै बस्ने अवस्था नभएको र आफूहरू मन्त्रीको कोटाका लागि सहमति नजनाउने स्पष्ट पारेको उनी निकट नेताले बताए। बाबुरामजीले सहमति नजनाएपछि उपेन्द्रजीले संसदीय दलका अनौपचारिक बैठक बोलाएर तत्काल सरकारमा रहेका मन्त्रीहरूलाई फिर्ता बोलाएर नयाँलाई पठाउने वातावरण नरहेको प्रष्ट पारेका थिए, ती नेताले भने। बाबुरामको पक्षमा हस्ताक्षर गरेका सांसदहरू समेतको बैठकमा उपेन्द्रले मन्त्री हेरफेरको लागि आफूलाई धेरै दबाब नदिन सांसदहरूलाई आग्रह गरेका थिए। तर, बैठकमै सांसद प्रदीप यादव, मृगेन्द्र यादवसहितका सांसदहरूले तत्काल मन्त्रीहरूलाई फिर्ता बोलाउने र नयाँको नाम बालुवाटार पठाउन दबाब दिएका थिए। संसदीय दलको बैठकमा केहीबेर मन्त्री बन्ने आकांक्षी सांसदहरू र उपेन्द्र यादवबीच चर्काचर्कीसमेत भएको स्रोत बताउँछ। आक्रोशित यादवले तत्काल मन्त्रीहरू फेरबदल हुँदैन। पार्टी छोडेर जाने इच्छा भए निर्णय लिन स्वतन्त्र हुनुहुन्छ भनेका थिए, स्रोतले बतायो। गत सोमबार यादवले आफू पक्षधर केन्द्रीय कार्यकारिणीका सदस्यहरूलाई बोलाएर सरकारमा रहेका चारवटै मन्त्रीहरू फिर्ता बोलाउने र नयाँ अनुहारलाई पठाउने निर्णय गरेका थिए। मन्त्रीको नाम पठाउने र पार्टीविरोधी गतिविधिमा संलग्न बाबुरामसहितका केही नेताहरूलाई कारबाही गर्ने अधिकार उपेन्द्रले लिएका थिए। यता उपेन्द्र समूहका नेता तथा सांसद मृगेन्द्रकुमार सिंह यादव पार्टी विभाजन भए उपेन्द्रसँग २० केन्द्रीय कार्यकारिणी सदस्य रहने दाबी गर्छन्। अहिले जसपामा ३३ सदस्यीय कार्यकारिणी सदस्य र राष्ट्रियसभाबाहेक २१ सांसद छन्।"
बागमती प्रदेशमा मुख्यमन्त्री पाण्डे फेर्न कांग्रेसमाओवादी एकमत,"हेटौंडा : बागमती प्रदेशमा मुख्यमन्त्री परिवर्तन गर्न सत्तारुढ दल नेपाली कांग्रेस र नेकपा माओवादी केन्द्रले दबाब बढाएको छ। प्रदेशसभाबाट बिहीबार बजेट पास भएसँगै मुख्यमन्त्री परिवर्तन गर्न कांग्रेस र माओवादीले आफ्ना प्रदेशसभा सदस्यहरूको हस्ताक्षर संकलन गरेको हो। नेकपा एकीकृत समाजवादीले आलोपालो मुख्यमन्त्री चलाउने सहमति कार्यान्वयन गर्न अटेर गरेको भन्दै कांग्रेस र माओवादीले दबाब दिन हस्ताक्षर संकलन अभियान थालेको जनाएको छ। मुख्यमन्त्री परिवर्तन हैन, सहमति कार्यान्वयनको अभियान हो, कांग्रेस बागमती प्रदेश संसदीय दलका नेता इन्द्र बानियाँले भने, सरकारमा रहेको तीन दलबीच भएको सहमति कार्यान्वयनको चरणमा अघि बढेको छ। त्यसको लागि हस्ताक्षर संकलन हो। कांग्रेस र माओवादीले मुख्यमन्त्री पाण्डेले सहजै पद नछाडे अविश्वासको प्रस्ताव दर्ता गराउने उद्देश्यले हस्ताक्षर संकलन गरेको हो। बागमती प्रदेशका मुख्यमन्त्री राजेन्द्र पाण्डेले केन्द्रीय सहमति भएमात्र आफूले मुख्यमन्त्री छाड्ने स्पष्ट अडान राखेका छन्। उनले बागमती प्रदेशमा सरकार परिवर्तनसँग जोडेर आएका प्रश्नहरूको निरुपण पाँच दलीय गठबन्धनको केन्द्रीय बैठकबाट हुने बताएका छन्। बागमती प्रदेशमा सरकार परिवर्तनसँग जोडेर आएका प्रश्नहरूको निरुपण पाँच दलीय गठबन्धनको केन्द्रीय बैठकबाट हुनेछ। गठबन्धनको मूल स्पिरिट कायम रहने गरी आगामी कदम तय हुनेछ, उनले बिहीबार अपराह्न ट्वीट गरेका छन्। कांग्रेस, माओवादी केन्द्र र एकीकृत समाजवादीबीच मुख्यमन्त्री राजेन्द्र पाण्डे बन्नुअघि नयाँ आर्थिक वर्ष २०७९८० को बजेटपछि सरकारको नेतृत्व कांग्रेसलाई दिने सहमति भएको पत्र सार्वजनिक भएको थियो। उक्त सहमति कार्यान्वय हुनुपर्ने कांग्रेस र माओवादीको माग छ। आर्थिक वर्ष २०७८७९ को बजेट पास भएसँगै कांग्रेस बागमती प्रदेश संसदीय दलका नेता इन्द्रबहादुर बानियाँ सत्तारोहणको तयारीमा छन्। कांग्रेसको अभियानलाई नेकपा माओवादी केन्द्रले पनि साथ दिएको छ। तीन दलबीच सहमति भएको हो। यसको कार्यान्वय हुँदा गठबन्धनलाई अघि बढाउन सहज हुन्छ, माओवादी केन्द्र बागमती प्रदेश संसदीय दलका नेता एवं आर्थिक मामिला तथा योजनामन्त्री शालिकराम जम्कट्टेलले भने। माओवादी केन्द्रकी प्रदेशसभा सदस्य सीता अधिकारीले फेरि दलका सबै प्रदेशसभा सदस्य जुट्न प्रदेशसभा बैठक बस्नुपर्ने भएकाले आवश्यक भए प्रयोग गर्नेगरी हस्ताक्षर दलका नेतालाई बुझाइएको बताइन्। राजेन्द्र पाण्डे गत कात्तिक ११ गते ६ महिनापछि नेतृत्व छाड्ने गरी कांग्रेस, माओवादी केन्द्र, जसपा र नेकपा एकीकृत समाजवादीका गरी ५९ प्रदेशसभा सदस्यको समर्थनमा मुख्यमन्त्री बनेका थिए। तीमध्ये समाजवादीको मात्र १३ जना प्रदेशसभा सदस्य छन्। मुख्यमन्त्री पाण्डेलाई दबाब बढाउन माओवादी र कांग्रेसले मन्त्रिपरिषद्मा सहभागी आफ्नामन्त्री तथा राज्यमन्त्री फिर्ता बोलाउने तयारी भइरहेको बताइएको छ। असारको अन्तिममा केन्द्र सरकारले प्रदेश र संघको निर्वाचन मिति घोषणा गर्ने सम्भावनाका कारण पनि कांग्रेस र माओवादीले दबाब बढाएको हो। बागमती प्रदेश सरकारको नयाँ आर्थिक वर्ष २०७९८० को बजेट पारित भएको छ। बिहीबार बसेको प्रदेशसभा बैठकबाट बहुमतले बजेट पारित भएको हो। असार १ गते प्रदेश सरकारले सदनमा प्रस्तुत बजेटमा नेकपा एमालेले विरोध गर्दै सदन अबरुद्ध गरेको थियो। बजेट संशोधनमा एमालेका योजनाहरू पनि समावेश सहमतिमा बजेट पारित गरिएको हो। उक्त सहमतिपछि एमालेले भने बजेटमा समर्थन नगरे पनि बजेट पारित गराउन बसेको बैठक अबरुद्ध भने गरेन। गठबन्धन दलसँग प्रदेशसभामा रहेका १०७ जना प्रदेशसभा सदस्यमध्ये ५९ सदस्य छन्। आगामी आर्थिक वर्षको लागि प्रदेश सरकारको ७० अर्ब ९३ करोड ९२ लाख रुपैयाँको बजेट पारित प्रदेशसभाले पारित गरेको हो।"
"बझाङमा ट्याक्टर दुर्घटना : एकको मृत्यु, चालकसहित ६ जना घाइते",बझाङ : बझाङमा ट्याक्टर दुर्घटना हुँदा एक जनाको मृत्यु भएको छ । सुर्मा गापा२ रातोपडमा सडकमा काम गरेर घरतर्फ गइरहेको सुपप्र ०२००१ त १३०८ नम्बरको ट्याक्टर बिहीबार राति करिब ८ बजे घट्टेखोलामा दुर्घटना हुँदा यात्रु २७ वर्षीय नरेश बोहराको मृत्यु भएको हो भने चालक विमल बोहरासहित ६ जना घाइते भएका हुन् । ट्याक्टरको स्टेरिङले काम नगर्दा सडकबाट करिब २० मिटर तल खसेर ट्याक्टर दुर्घटना भएको जिल्ला प्रहरी कार्यालय बझाङका प्रमुख तथा डिएसपी ज्ञानबहादुर विष्टले बताए । घाइतेको तत्काल उद्धार गरि जिल्ला अस्पतालमा सामान्य उपचारपछि डिस्चार्ज गरिएको प्रहरीले जनाएको छ ।
काठमाडौं महानगरले गर्यो सार्वजनिक स्थलमा भिक्षा माग्न निषेध,"काठमाडौं : काठमाडौं महानगरपालिकाले सार्वजनिकस्थलमा भिक्षा माग्न निषेध गरेको छ। महानगरले एक सूचना निकालेर महानगर क्षेत्रभित्रका सडक, गल्ली, पार्क, बस बिसौनी, सरकारी कार्यालय परिसर, सार्वजनिक गाडी र अन्य सार्वजनिक ठाउँमा भिक्षा माग्न निषेध गरेको हो। महानगरले साधु, सन्त, जोगी वा भिक्षुले सनातनदेखि चलिआएको परम्परा अनुसार घर घरमा पुगी भिक्षा माग गरेमा वा कुनै धार्मिक वा सांस्कृतिक कार्यमा मात्र भिक्षा माग्न पाइने जनाएको छ। महानगरपालिका नगर सभा ११औं अधिवेशनबाट स्वीकृत नीतिका आधारमा साधुसन्तबाहेक बालबालिकालाई गीत गाउने, नाच्ने, खेल्ने वा कुनै काम गर्ने बहानामा वा अन्य व्यक्तिलाई कुनै प्रकारको रकम र ज्याला दिइ भिक्षा माग्न वा माग्न दुरुत्साहन नगर्न तथा नगराउन महानगरले अनुरोध गरेको छ। १० दिनभित्र सार्वजनिक स्थानमा भिक्षा माग्ने वा माग्न लगाउने कार्य नगर्नु तथा नगराउन सूचना जारी भएको हो। असहाय, बिरामी, बेवारिसे, अशक्त तथा सडक सहयोगापेक्षी मानवको यथोचित तथा मानवीय व्यवस्थापन गर्न काठमाडौं महानगरपालिकाले मानव सेवा आश्रमसँग सहकार्य गरी व्यवस्थापन हुँदै आएको जनाएको छ। मानव सेवा आश्रमको सेवा आवश्यक परेमा काठमाडौं महानगरपालिका वा मानव सेवा आश्रममा सम्पर्क गर्न अनुरोध गरिएको छ। जारी सूचनामा भनिएको छ, यो सूचना प्रकाशित भएको मितिले १० (दस) दिनभित्र उल्लेखित सार्वजनिक स्थानमा भिक्षा माग्ने वा माग्न लगाउने कार्य नगर्नु तथा नगराउनुकुन सूचित गरिन्छ। यस कार्यमा सयोग गर्न सम्बद्ध व्यक्ति र आम मनानगरवासीमा समेत अनुरोध गरिन्छ। यस सूचनाको उल्लङ्घन गरेमा सम्बद्ध सरोकारवाला निकायहरूको समन्वय र सहकार्यमा मुलुकी अपराध संहिता, २०७४ को दफा १२६, स्थानीय सरकार सञ्चालन ऐन, २०७४ र प्रचलित कानून बमोजिम कारबाही हुने व्यहोरा समेत सूचित गरिन्छ।"
रिव्दीकोटका युवाहरुको नमुना गाउँसभा,"तानसेन : जिल्ला युवा समिति पाल्पाको सहयोग र रिव्दीकोट गाउँपालिकाको समन्वयमा गाउँपालिकाका युवाहरुलाई नमुना युवा गाउँ सभा अभ्यास गराइएको छ। गाउँपालिकाका प्रत्येक वडाबाट ३ जनाको दरले ८ वडाबाट २४ जना र पालिकाबाट ५ जना गरी २९ जना युवाहरुको सहभागितामा नमुना गाउँसभा अभ्यास गरिएको हो। कार्यक्रममा प्रत्येक वडाको युवा क्लबबाट १ महिना अनिवार्य हुनेगरी ३ जनाको दरले सहभागी १६ वर्षदेखि २४ वर्षसम्मका युवाहरु सहभागी गराईएको छ। नमुना गाउँसभा अभ्यासमा गाउँसभाका सदस्यहरुको निर्वाचन विधिबाट हुने छनौट, गाउँपालिका अध्यक्ष, उपाध्यक्ष, वडाध्यक्ष, वडा सदस्य, कार्यपालिका सदस्यहरुले खेल्ने भूमिका, नीति तथा कार्यक्रम प्रस्तुति, बजेट प्रस्तुति, योजनाहरु संकलन, छनौट, वडा समितिमा छलफल तथा पालिकामा पेश गर्ने, बजेटमाथिको दफादार छलफल, विषयगत समितिहरुबीच छलफल, बजेट पारितलगायतका विषयमा सैद्धान्तिक तथा व्यावहारिक अभ्यास गराएको प्रमुख प्रशिक्षक लिल बहादुर विकले बताए। युवालाई राजनीतिमा जिम्मेवार बनाउँदै समाज र राष्ट्रप्रति उत्तरदायी बनाउने, युवालाई देशप्रति जिम्मेवार बनाउने, युवाहरुमा असल चरित्र निर्माण गर्ने, समग्रमा युवाहरुमा नेतृत्वदायी क्षमताको विकास गराउने, भोलिको दिनमा जनप्रतिनिधि हुँदा काम गर्ने शैलि, नीति निर्माण तथा कानुनहरुको जानकारी गराउने उद्देश्यले एक जिल्ला एक पालिका गरी ७७ वटै जिल्लामा यो अभियान संचालन भएको युवा समिति पाल्पाका अध्यक्ष तुल बहादुर अधिकारीले बताए। नमुना अभ्यासमा गाउँपालिका अध्यक्ष, उपाध्यक्ष, वडा अध्यक्ष, वडा सदस्य, कार्यपालिका सदस्य तथा प्रमुख प्रशासकीय अधिकृतहरुले गर्ने काम कर्तव्य, जिम्मेवारी तथा अधिकार, बजेट बाडफाँड तथा योजना छनौट, सभा संचालन, सभा समापनलगायतका विषयमा जानकारी पाएको तालिममा सहभागी रिव्दीकोट२ की विष्णुकला अधिकारीले बताईन। पाल्पाको १० पालिकामध्ये रिव्दीकोट गाउँपालिकामा मात्र यो नमुना गाउँसभा अभ्यास गरिएको हो। नमुना गाउँसभामा सहभागी उत्कृष्ट एक जना महिला पुरुष नमुना प्रदेश सभामा पठाउने, प्रदेश सभाबाट १२ वटै जिल्लाका प्रतिनिधीहरु नमुना संघिय संसदको लागि काठमाडौं पठाउने गरी कार्यक्रम तय भएको छ।"
"मावा, बक्राहा र चिसाङ खोलाको कटान तीव्र, दर्जनौ बस्ती, सडक र पुल उच्च जोखिममा","विराटनगर : मोरङमा मावा, बक्राहा र चिसाङ खोलाले कटान तीव्र पारेको छ । उर्लाबारी, पथरीशनिश्चरे र रंगेली नगरपालिकाका विभिन्न वडामा कटान तीव्र पार्दा जोखिम बढेको छ । वर्षासँगैको बाढीले बहाव उच्च भएर खोलाले निरन्तर कटान गर्न थालेपछि दर्जनौं बस्ती, सडक र पुल उच्च जोखिममा परेका छन् । सयौं बिघा खेतीयोग्य जमिन बगरमा परिणत हुने अवस्था आएको छ । मावा खोलाले उर्लाबारी८ र ९, बक्राहाले उर्लाबारी८ र पथरीशनिश्चरे५ तथा चिसाङले रंगेली३ र ७ मा सबैभन्दा धेरै कटान गरिरहेको हो । नेपाली सेना, नेपाल र सशस्त्र प्रहरीसहितले कटानग्रस्त ठाउँको संरक्षणमा सक्रियता देखाए पनि समस्या समाधानको दीगो उपाय अपनाउन सकिएको छैन । सुरक्षा निकाय र सम्बन्धित पालिकाले अस्थायी तटबन्ध गरेर खोला नियन्त्रणको प्रयास गरेका हुन् । वर्षौदेखि दुःख दिइरहेका खोला नियन्त्रण गरेर समस्याको दीर्घकालीन समाधान नखोजिँदा थप क्षति व्यहोर्नुपर्ने अवस्था आएको गुनासो स्थानीयको छ । उनीहरुका अनुसार खोलाको बाढी पसेर बस्ती खसाप बनाउने अवस्था छ । प्रदेश १ का आन्तरिक मामिला तथा कानुनमन्त्री केदार कार्की र सुरक्षा प्रमुख सम्मिलित टोलीले विभिन्न स्थानका कटान क्षेत्रको अवलोकन एवं निरीक्षण गरेको छ । वर्षा र बाढीजस्ता विपद्बाट प्रभावित अति जोखिमयुक्त क्षेत्र तथा खोलाले गरिरहेको कटानको जिल्ला विपद् व्यवस्थापन समिति मोरङका अध्यक्ष एवं प्रमुख जिल्ला अधिकारी काशीराज दाहालको सक्रियतामा बिहीबार निरीक्षण गरिएको हो । निरीक्षणमा उर्लाबारी नगरपालिकाका प्रमुख गंगाप्रसाद खरेल, उपप्रमुख मीना खतिवडा (पौडेल), रंगेली नगरपालिकाका प्रमुख दिलिप बगडिया (अग्रवाल), विभिन्न वडाका वडाध्यक्षसमेतका जनप्रतिनिधि, नेपाली सेनाका प्रमुख सेनानी अमृत थापामगर, मोरङ प्रहरी प्रमुख एसपी शान्तिराज कोइराला, राष्ट्रिय अनुसन्धानका प्रमुख बासुदेव सिग्देललगायत सहभागी थिए । निरीक्षणका क्रममा खोलाहरुले पूर्वी मोरङका विभिन्न स्थानमा कटान तीव्र पार्दा सर्वसाधारण समस्यामा परेको पाइएको छ । कटान नियन्त्रण गरेर समस्याको दीर्घकालीन समाधान खोज्नेतर्फ सम्बन्धित निकायले ध्यान नदिँदा सर्वसाधारण संकटपूर्ण अवस्थामा छन् । प्रजिअ दाहालले खोलाले अस्थायी तटबन्ध भत्काउँदै कटान तीव्र बनाउँदा दर्जनौं बस्ती जोखिममा परेको बताए । सयौं बिघा खेतीयोग्य जमिन बगरमा परिणत हुने अवस्था रहेको उनको भनाइ छ । तटबन्ध निर्माण गरेर खोला नियन्त्रण गर्दै जमिन, सडक र पुलको सुरक्षामा सक्रियता देखाउनुपर्ने हुलाकी सडक आयोजना, कोसीबक्राहा नदी नियन्त्रण योजना, जनताको तटबन्ध कार्यक्रमसमेतका निकाय भने बेखबर छन् । सम्बन्धित निकायको निष्कृयताले खोला बस्तीमा पस्ने अवस्था बनेको छ । करोडौं खर्चिएर निर्माण गरिएका सडक, पलुसमेतका संरचना क्षतिग्रस्त हुँदैछन् । उर्लाबारी नगरपालिकाकी उपमेयर खतिवडाले मावा खोलाको कटानका कारण दजैनौं बस्ती उच्च जोखिममा परेको बताइन् । बाढी आएको खोलो जमिन कटान गर्दै बस्तीतिर पस्नै लागेको छ । कटानले उर्लाबारी८, ९ र रतुवामाई नगरपालिकाको ८ र १० सहित केही वडा उच्च जोखिममा परेका छन्,' उनले भनिन्, नगरपालिकाका तर्फबाट खोला नियन्त्रणका लागि सकेजति प्रयास भइरहेको छ । तर ठूलो लगानी लाग्ने हुँदा संघीय र प्रदेश सरकारको सहयोग बिना पूर्णरूपमा बस्तीलाई सुरक्षित बनाउन सम्भव छैन । खतिवडाले बाढी र कटानको जोखिमबाट नगरका बासिन्दालाई बचाउन मुस्किल परिरहेको गुनासो पोखिन् । रंगेली नगरपालिकाका प्रमुख प्रशासकीय अधिकृत नवराज कार्कीले खोलाले कटान तीव्र बनाएपछि हुलाकी राजमार्गअन्तर्गत विराटनगररंगेली सडकखण्डको चिसाङ खोलामाथिको पुल अति नै जीर्ण बनेको जानकारी दिए । जोखिम बढाउनुका साथै खोलाको कटानले पुल बग्न लागेको छ,' उनले भने, 'तत्काल नियन्त्रणको काम नगरिए खोलाले पुल बगाएर हुलाकी राजमार्ग अवरुद्ध बन्ने अवस्था छ । पुलको सुरक्षाका लागि नगरपालिकाले तत्काल अस्थायी हिसाबको काम गरे पनि सम्बन्धित निकाय (हुलाकी सडक आयोजना)ले कुनै सक्रियता नदेखाएको उनको भनाइ छ । करोडौंको पुल क्षतिग्रस्त बन्ने अवस्था छ । पुल र सडक बग्यो भने हुलाकी राजमार्ग अवरुद्ध भएर सवारी आवागमन प्रभावित बन्छ,' कार्कीले भने, 'यो सडकको कुनै वैकल्पिक व्यवस्था पनि छैन । सवारी आवागमन ठप्प भयो भने रंगेली, सुनवर्षी, रतुवामाईसमेतका पालिकाका सर्वसाधारणलाई समस्या हुन्छ । कटानका कारण प्रदेश राजधानी विराटनगरसँगको सडक सम्पर्क नै विच्छेद हुने र दैनिक उपभोग्य वस्तु तथा औषधिको आपूर्तिमा समस्या आउनसक्ने अवस्था रहेको उनको भनाइ छ । बाढीले कल्भर्ट बगाएपछि अवरुद्ध बनेको यो सडकखण्ड नगरपालिकाको सक्रियतामा ह्युम पाइप राखेर सूचारु गरिएको कार्कीले बताए । रंगेलीका मेयर बगडियाले कटानको मार खेप्नुपर्ने परिस्थिति आइरहँदा पनि संघीय र प्रदेश सरकारबाट कुनै सहयोग पाउन नसकेको गुनासो गरे । खोलाले सडक र पुल बगाउन लाग्यो । सहयोगका लागि बारम्बार अग्रह गर्दा पनि माथिल्ला सरकारबाट सहयोग पाउन सकिएन, ' उनले भने, 'सम्बन्धित निकायले पनि चासो दिएनन् । ठूलो रकम खर्च हुने हुँदा समस्या समाधानका लागि नगरपालिका एक्लैले केही गर्न सक्दैन । निर्माणले पूर्णता पाउन नसकेको हुलाकी राजमार्गका कारण अधिकांश स्थान डुबान र कटानमा परिरहेको पाइएको छ । सडक निर्माणले पूर्णता नपाउँदा आवश्यकता अनुसार पानीको निकास नभएर अझ् जोखिम बढेको छ । प्रजिअ दाहालले कटान लगातार भइरहेकाले ठूलो क्षति हुने सम्भावना रहेको बताए । ग्रामीण सडकहरु वर्षा र बाढीले क्षतिग्रस्त बनेका छन् । कटान तीव्र बनाएर खोलो बस्तीतिर पस्न लागेको छ, 'उनले भने, 'चिसाङ खोलाको कटानका कारण हुलाकी राजमार्ग अवरुद्ध हुने सम्भावना बढ्यो । हजारौँ सर्वसाधारण प्रभावित हुने अवस्था रहेछ । संघीय योजनाअन्तर्गत पर्ने जनताको तटबन्ध कार्यक्रम झापाले आकस्मिक बजेट नहुने हुँदा समस्या भइरहेको जनाएको छ । उर्जा तथा जलस्रोत मन्त्रालयमार्फत सञ्चालित यो कार्यक्रमले मावा खोला नियन्त्रणको काम गर्नुपर्ने हो । कार्यक्रमका प्रमुख रूपनारायण अधिकारीले अस्थायी रूपमा भए पनि समस्या समाधानको प्रयास गरिएको र आकस्मिक बजेट नहुँदा गाह्रो परिरहेको बताए । मोरङका प्रजिअ दाहालले अस्थायी रूपमै भए पनि समस्या समाधानका लागि अग्रसरता देखाउन जनप्रतिनिधहरुलाई आग्रह गरेका छन् । उनले चिसाङ खोलाले निम्त्याएको समस्या समाधान गरेर सडक र पुल जोगाउनेतर्फ भूमिका खेल्न हुलाकी सडक आयोजनाका प्रमुख विजय थापालाई निर्देशनसमेत दिए । दाहालले उर्जा तथा जलस्रोत मन्त्री पम्फा भुसाललाई निरीक्षणस्थलबाटै फोन गरेर मावा खोलाको कटान नियन्त्रणका लागि जनताको तटबन्ध कार्यक्रममार्फत् काम अघि बढाउने वातावरण तत्काल बनाइदिन आग्रहसमेत गरेका छन् । उनले समस्या समाधानका लागि आकस्मिक बजेटको व्यवस्था गरिदिन मन्त्री भुसालसँग आग्रह गरेका हुन् । आन्तरिक मामिला तथा कानुनमन्त्री कार्कीले बाढी तथा कटानको समस्या समाधानका लागि प्रदेश सरकार गम्भीर रहेको बताए । बाढी र कटानले ठूलो क्षति गर्दा सर्वसाधारण जोखिममा परेका छन्, 'उनले भने, 'कटान नियन्त्रणका लागि सरकारका तर्फबाट सक्दो सहयोग हुन्छ ।"
सप्तरी : ६ महिनामा ४४ घटना,"राजविराज : सप्तरी जिल्ला अदालतका न्यायाधीश राजेन्द्रकुमार श्रेष्ठले होस्टाइलको बढ्दो प्रवृतिले न्याय सम्पादनमा असर परेको बताएका छन्। सप्तरीमा इन्सेकद्धारा ६ महिनाको अवधिमा संकलित मानव अधिकार उल्लंघनको घटना सार्वजनिकिकरण कार्यक्रममा बोल्दै न्यायाधीश श्रेष्ठले सो कुरा बताएका हुन्। उजुरी र अनुसन्धान तथा अदालतमा फरक बयान हुनाले निर्दोष फस्ने र दोषी उम्किने भय उत्पन्न भएको श्रेष्ठले बताए। सप्तरीका सिडिओ जनार्दन गौतमले चित्त नबुझ्ना साथ कार्यालयमा तालाबन्दी र सडकअवरुद्ध गरिहाल्ने परिपाटीले अन्तत सेवाग्राही जनताकै मानव अधिकार उल्लघंन भइरहेको बताए। फैसला गर्दा न्याय हुने कुरामा अत्यन्त सजग रहनुपर्ने बताएका गौतमले नागरिकमा चेतना बढे सरोकारवाला जिम्मेवार बन्ने अनि मात्र शान्ति, न्यायपूर्ण र सभ्य समाज निर्माण हुने बताए। इन्सेक सप्तरीले सन २०२२ को जुनसम्मको ६ महिनाको अवधिमा अभिलेख गरिएको ४४ घटना सार्वजनिक गरेको हो। बोदे बर्साइन नगरपालिका१ धनगढीकी २७ वर्षीया राजकुमारी साहलाई २०७८ माघ २१ गते आगो लगाइ हत्या गरेको घटनामा देवर २१ वर्षीय परमेश्वर साह असार ७ गतेदेखि पुर्पक्षका लागि राजविराज कारागारमा थुनामा परेको घटना अभिलेख गरिएको छ। यस्तै सुरुङ्गा नगरपालिका२ घुमाउने चौरीकी ४३ वर्षीया देबकुमारी सदाको हत्या आरोपमा उनका श्रीमान ४९ वर्षीय अगहनु सदा ५० हजार रुपैयाँ धरौटी राख्न नसकेर चैत २२ गतेदेखि पुर्पक्षका लागि कारागारमा थुनामा रहेको घटनासमेत अभिलेख छ। यो वर्ष गैरराज्यबाट ३ ओटा हत्याका घटनामा २७ र ३५ वर्षका दुई दलित र २५ वर्षका एक मुस्लिम समुदायका युवकको हत्या भएको घटना अभिलेख छ। तीन ओटा हत्याका १६ आरोपितहरू मध्ये पुर्पक्षका लागि थुनामा २ जना, धरौटीमा रिहा ३ जना, बालसुधार गृहमा १ जना र पक्राउ पुर्जी जारी भएका १० जना छन्। नवजात शिशुको हत्या घटनामा शव फाल्नेको पहिचान हुन सकेको छैन। प्रतिवेदनअनुसार बालिका बलात्कारको १० घटनाका आरोपित १५ जनामध्ये ५ जना पुर्पक्षका लागि थुनामा, ५ जना बालसुधार गृहमा, २ जना हालै पक्राउ र ३ जनाविरुद्ध पक्राउ पुर्जी जारी भएको छ। इन्सेक सप्तरीका अनुसार महिला बलात्कारका ३, बलात्कार प्रयासका १, बहुबिवाहको ५, आर्थिक, सामाजिक तथा सांस्कृतिक अधिकारअन्तर्गत ४, घरेलु हिंसाको ३, अमानविय व्यवहार, गर्भपतन, मानव बेचबिखन, अपहरण उद्योग, अभद्र व्यवहार, धम्की र झडपको ११ घटना अभिलेख गरिएको छ।"
कारागारमा पुस्तकालय,"उदयपुर : उदयपुरका कारागारभित्रका कैदीबन्दीलाई लक्षित गरी पहिलो पटक पुस्तकालय स्थापना गरिएको छ। कारागारभित्र रहेका कैदीबन्दीको पढ्न पाउने अधिकारलाई स्थापित गर्न वैदेशिक रोजगारमा रहेका उदयपुरवासीको आर्थिक तथा नेपाल लाइब्रेरी फाउन्डेसनको प्राविधिक सहयोगमा पुस्तकालय स्थापना गरिएको हो। कैदीबन्दी बस्ने घरभित्र स्थापना गरिएको पुस्तकालयमा पहिलो चरणमा विभिन्न विधाका चार सय किताब राखिएको लाइब्रेरी फाउन्डेसनका महासचिव धनकुमार श्रेष्ठले बताए। जेलभित्र सुधारका लागि राखिएका कैदीबन्दीलाई फुर्सदको समयमा आफ्नो रुचिअनुसारको किताब अध्ययन गर्न सहज होस् भन्ने हेतुले पुस्तकालय स्थापना गरिएको उनले बताए। पुस्तकालयमा राखिने पुस्तक हस्तान्तरणमा पुगेका प्रमुख जिल्ला अधिकारी वीरेन्द्रकुमार यादवले पुस्तकालय स्थापनाले कैदीबन्दीको क्षमता अभिवृद्धि मात्र नभई पठन संस्कृतिको विकास हुने जनाए। उनले भने उनले कारागारभित्र खेर जाने समयको सदुपयोग गर्न पनि लाइब्रेरीले महत्त्वपूर्ण भूमिका निर्वाह गर्छ। उनले जेल घर केवल सुधारगृह भएकाले आफूलाई कमजोर र निराश हुने वातावरण नबनाउन आग्रह गरे। पूर्वप्रधानमन्त्री केपी शर्मा ओली, बीपी कोइरालाहरूको जेल जीवनको उदाहरण दिँदै उनले भने, पूर्वप्रधानमन्त्रीज्यूहरू पनि यस्तै जेलमा तपाईंहरू जसरी नै बसेर जानु भएको हो, उहाँहरूले अहिले देश चलाउने भूमिकामा हुनुहुन्छ त्यसैले निराश नहुनुहोस्। लाइब्रेरी फाउन्डेसनका अध्यक्ष चक्रबहादुर थापाले पुस्तकले मान्छेलाई अध्ययनशील बनाउने र विषयवस्तुमा विज्ञता हासिल गर्न सहज हुने बताए। जेलभित्र सुतेर गेम खेलेर दिन बिताउनुभन्दा पुस्तक पढेर आफ्नो अध्ययन क्षमता र विषयवस्तुमा जानकार हुनु उपयुक्त हुने बताए। संगम पुस्तकालयका अध्यक्ष तथा मानव अधिकारकर्मी भरत खड्काले पठन संस्कृतिको विकास नहुँदा अपराधका घटना बढ्दै गएको बताए। उनले पुस्तक पढ्ने समयमा सामाजिक सञ्जालको दुरुपयोग, मदिरा सेवन गरेर समय खेर फाल्ने गरेकाले विकृतिहरू मौलाएको बताए। कार्यक्रममा कारागारभित्रका भाइनाइके पर्वत दाहालले कैदीबन्दी र कारागारभित्रका समस्याका बारेमा जानकारी गराएका थिए। उनले विद्युत्, खानेपानी, कानुनी जटिलता, खेलकुदलगायतका अन्य सुविधाहरू उपभोग गर्न नपाएको बताए। उदयपुरको त्रियुगा नगरपालिका८ स्थायी घर भई बेलायतमा बस्दै आएका अर्जुन कटुवालको संयोजनमा संकलित २ लाख ४५ हजार रुपैयाँले पहिलो चरणमा कानुन, साहित्य, विचार, दर्शन, इतिहास, जीवनी, संविधान, मनोरञ्जनात्मक गीतसंगीतलगायतका चार सय किताब, फर्निचरको व्यवस्था गरिएको उनले बताए। यसपछि कैदीबन्दीको चाहना अनुरूप आवश्यक किताबहरू थपिँदै जाने उनले बताए। किताब संरक्षण र व्यवस्थितरूपले सञ्चालन गर्नका लागि संगम नेपालीको अध्यक्षतामा पाठक क्लबसमेत बनाइएको उनले बताए।"
मुस्ताङमा बोन गुम्बा,"जोमसोम : मुस्ताङको वारागुङ मुक्तिक्षेत्र४ पाक्लिङमा ४ तले शेन्तेन धाग्यालिङ बोन गुम्बा निर्माण सुरु भएको छ। आध्यात्मिक अध्ययन केन्द्र परियोजना अन्तर्गत सो गुम्बाको निर्माण हुन लागेको हो। गुम्बाको भ्याटसहित ११ करोड ५० लाख लागतको अमेरिकास्थित पोइन्ट आउट ग्रेड ओईल र अष्ट्रेलियास्थित ग्लोबल डेभेलपमेन्ट नामक संस्थाको संयुक्त साझेदार अनुदान सहयोगमा निर्माण कार्य अघि बढाइएको हो। लोपोन्मुख बोन धर्मको संरक्षण, ध्यान केन्द्र, स्कुलिङ र पर्यटन प्रर्बद्धन गर्ने उद्देश्यले निर्माण हुन लागेको बोन गुम्बा निर्माणको जिम्मा मुस्ताङ संस्कृति तथा शिक्षा केन्द्रले लिएको छ। गरिब तथा कठीन परिस्थितिका बालबालिका र युवाका लागि शैक्षिक तथा साँस्कृतिक विकास गर्ने उद्देश्यले मुस्ताङमा यो संस्थाले काम गर्दै आइरहेको संस्थाका अध्यक्ष गेसे सोनामले बताए। गेसे सोनाम लामा बोन धर्मका अभियन्ता एवं गुरु हुन्। उनले बर्सेनि अमेरिका, क्यानडा, अष्ट्रेलिया र युरोपेली देशहरूमा पुगेर बोन धर्मको प्रशिक्षण र शिक्षा दिने गर्छन् भने उनले त्यहाँ बोन धर्मका अनुयायीहरूलाई योग अभ्यास गराउने गर्छन्। अमेरिकामा हुने विभिन्न बोनसम्बन्धी धार्मिक कार्यक्रममा संकलन भएको रकम अमेरिका र अष्ट्रेलियामा रहेको संस्थाको कोषमा संकलन हुने गर्छ। सोही कोषको रकम मुस्ताङ संस्कृति तथा शिक्षा केन्द्रको गुरुयोजना अनुसार गुम्बा निर्माणको काम थालनी गरिएको संस्थाका अध्यक्ष गेसे सोनामले बताए। मुस्ताङ संस्कृति तथा शिक्षा केन्द्र संस्थाले गत वर्ष वारागुङ मुक्तिक्षेत्र पाक्लिङमा १५ रोपनी जग्गा बोन गुम्बा निर्माण तथा बहुउद्देश्य पूर्वाधार निर्माण गर्न व्यक्तिको जग्गा संस्थाको नाममा खरिद गरेको थियो। संस्थाले पाक्लिङमा पूर्वाधार निर्माण गर्न २०७८ भदौ ६ गते १५ करोडको लागत खाँका प्रस्तुत गरेको थियो। यसका लागि पूर्वाधार निर्माणसँग जोडिएका विषयमा जिल्ला र स्थानीय तह स्तरीय परियोजनासम्बन्धी छलफल अन्तरक्रिया गरिएको थियो। छलफलमा स्थानीय प्रशासन, एक्याप, विद्युत्, सञ्चार, खानेपानी र स्थानीय सरोकारवाला निकायलाई यसबारे जानकारी गराएको थियो। पाक्लिङमा निर्माणधीन गुम्बा पहिलो चरणको कार्यक्रममा समावेश गरिएको हो। दोस्रो चरणमा विद्यार्थीका लागि छात्रावास भवन र कक्षाकोठा निर्माण गरिनेछ भने तेस्रो तथा अन्तिम चरणमा मेडिकल क्लिनिक र लामा तथा अपागंतामैत्री आवास भवन ध्यान केन्द्र निर्माण गरिने संस्थाको प्रोजेक्ट इन्जिनियर सुदीप थकालीले बताए। पाक्लिङमा निर्माणाधीन बोन गुम्बाको काम गर्ने जिम्मा एमबी अमित जेभीले लिएका हो। सन् २०२२ को अप्रिल ११ तारिखमा सम्झौता भएको गुम्बा निर्माण सन् २०२४ को अप्रिलमा सक्ने लक्ष्य लिइएको इन्जिनियर थकालीले बताए। उनका अनुसार पहिलो चरणमा गुम्बा निर्माण गर्न सिभिल, इलेक्ट्रेकल, पम्लिङ र फायर फाइटिङलगायतको ठेक्का प्रक्रियाअघि बढेको छ। उनका अनुसार दोस्रो चरणमा काठको काम, फर्निचर र पेन्टिङको ठेक्का लगाइनेछ। विदेशी अनुदानमा निर्माण भइरहेको बोन गुम्बा र त्यहाँ निर्माण हुने बहुउद्देश्य संरचनाका लागि मुस्ताङ संस्कृति तथा शिक्षा केन्द्रले विस्तृत परियोजना प्रतिवेदन समाज कल्याण परिषद्मा पेस गर्नुपर्नेछ। त्यो स्वीकृत भएपछि मात्र विदेशी अनुदान निकासा हुन्छ। पाक्लिङमा बोन धर्मसम्बन्धी परियोजना पूर्वाधार निर्माण भइसकेपछि बहुउद्देश्य भवनमा शैक्षिक सुविधा उपलब्ध गराइने, सो क्षेत्र आसपास र दुर्गभ भेगका शैक्षिक सुविधाबाट वञ्चित बालबालिकालाई पठनपाठनको व्यवस्था मिलाउने जनाइएको छ। परियोजना सम्पन्न भएपछि १ सय विद्यार्थी र १ सय युवालाई शैक्षिक सुविधा उपलब्ध गराइने संस्थाले जनाएको छ।"
भ्रष्टाचार मुद्दामा भटाभट सफाइ,"काठमाडौं : विशेष अदालतले उच्च सरकारी वकिल कार्यालय पोखराका तत्कालीन सहन्यायाधिवक्ता सुरेन्द्रबहादुर थापालाई भ्रष्टाचार मुद्दामा जेठ १६ गते सफाइ दिएको छ। विशेषका सदस्य न्यायाधीशहरू रमेशकुमार पोखरेल, बलभद्र बाँस्तोला र डा खुसीप्रसाद थारूको इजलासले रिसवत (घुस) र गैरकानुनी सम्पत्ति आर्जन दुई मुद्दामा निर्दोष ठहर गरेको हो। थापाले गैरकानुनी सम्पत्ति आर्जन गरेको निष्कर्ष निकाल्दै अख्तियार दुरुपयोग अनुसन्धान आयोगले गत माघ २६ गते आरोपपत्र दायर गरेको थियो। यस्तै, उच्च सरकारी वकिलको कार्यालय पोखराका प्रमुख हुँदा पाँच लाख घुस खाएको आरोपमा २०७५ कात्तिक २७ गते अख्तियारले मुद्दा दायर गरेको थियो। धरानस्थित बीपी कोइराला स्वास्थ्य विज्ञान प्रतिष्ठानका तत्कालीन उपकुलपति प्राडा राजकुमार (आरके) रौनियारले जेठ २५ गते सफाइ पाएका छन्। रौनियारविरुद्धको घुस मुद्दामा विशेषका अध्यक्ष न्यायाधीश श्रीकान्त पौडेल, सदस्यहरू यमुना भट्टराई र खुसीराम थारूको इजलासले फैसला गरेको हो। उनी २०७६ असार २६ गते आठ लाख रुपैयाँ घुससहित कार्यकक्षबाटै पक्राउ परेका थिए। भवन निर्माणको भुक्तानीका लागि उनले ठेकेदारसँग घुस लिएका थिए। उक्त रकम भतिज डा रामहरि रौनियारलाई राख्न दिएका थिए। त्यसविरुद्ध अख्तियारले २०७६ साउन १९ मा अदालतमा आरोपपत्र दायर गरेको थियो। स्वास्थ्य तथा मन्त्रालयका अवकाश प्राप्त मेडिकल सुपरिटेन्डेन्ट डा रामशंकर ठाकुरविरुद्ध गैरकानुनी रूपमा सम्पत्ति आर्जन गरेको अभियोगमा मुद्दा चलाइएको थियो। अध्यक्ष श्रीकान्त पौडेलसहित शालिग्राम कोइराला र बलभद्र बाँस्तोलाको इजलासले डा ठाकुरलाई चैत १३ गते सफाइ दिएको छ। उनले पदमा बहाल रहँदा गैरकानुनी रूपमा सम्पत्ति आर्जन गरेको देखिएको अख्तियारको दाबी थियो। ठाकुरविरुद्ध १ करोड १८ लाख २७ हजार बिगो कायम गरी २०७३ भदौ २० मा मुद्दा चलाइएको थियो। खाद्य प्रविधि तथा गुण नियन्त्रण विभागका महानिर्देशक सञ्जीवकुमार कर्णसहित १३ जनाले भ्रष्टाचार मुद्दामै गत वैशाख २५ गते सफाइ पाएका छन्। सामान खरिदमा करोडौं रकम अनियमितता भएको ठहरसहित अख्तियारले २०७६ असार ५ गते मुद्दा चलाएको थियो। सदस्य न्यायाधीश रमेशकुमार पोखरेल, बलभद्र बाँस्तोला र खुसीप्रसाद थारूको इजलासले उक्त मुद्दा फैसला गरेको हो। कर्णसमेतले प्रधानमन्त्री कृषि आधुनिकीकरण परियोजनाबाट खरिद गरिएको चारवटा प्रयोगशाला मोबाइल भ्यान कार्यालयमा दाखिला नभएको अवस्था हुँदाहुँदै नियम कानुनलाई आफू अनुकूल प्रयोग गरी कमिसन खाई कार्यालयमा प्राप्त भएको भनी प्रगति देखाई रकम भुक्तानी गरेको आरोप लागेको थियो। परियोजनाबाट खरिद गरिएका चारवटा प्रयोगशाला मोबाइल भ्यान खरिद गर्दा भ्रष्टाचार भएको अख्तियारको आरोप थियो। भ्यान सप्लाई गर्ने प्रुडेन्ट मेडिटेक इन्टरनेसनल कमलादीका प्रतिनिधि प्रवीण कुँवरविरुद्ध सबैभन्दा बढी २४ करोड ८० लाख बिगो माग दाबी थियो। कर्णसहित वरिष्ठ खाद्य अनुसन्धान अधिकृत पूर्णचन्द्र वस्ती, लेखापाल रविता श्रेष्ठ, नायबसुब्बा गुरुदत्त गौतम, प्रधानमन्त्री कृषि आधुनिकीकरण परियोजनाका व्यवस्थापन इकाइ खुमलटारका लेखाका उपसचिव गणेशप्रसाद चालिसे, लेखापाल बालाराम पोखरेलविरुद्ध १२ करोड ४० लाखका दरले बिगो माग गरिएको थियो। अरू प्रतिवादीविरुद्ध पनि चार करोड रुपैयाँभन्दा घटी थिएन। पूर्वमन्त्री विक्रम पाण्डेसहित २१ जनाले नै सिक्टा सिँचाइ आयोजनाको २ अर्ब १३ करोड रुपैयाँ अनियमितता मुद्दामा असार ५ गते विशेष अदालतबाट सफाइ पाएका छन्। यो मुद्दा जेठ २३ गतेदेखि हेर्दाहेर्दै परेको थियो। तर, असार १ गतेदेखि एक्कासि रोकेर असार ५ गते फैसला आएको हो। विशेषका अध्यक्ष श्रीकान्त पौडेल, सदस्यहरू यमुना भट्टराई र रमेशकुमार पोखरेलको इजलासले उनीहरूलाई सफाइ दिएको हो। भत्किएको नहर मर्मत लागेको खर्चसम्बन्धी देवानी दायित्वको विषय प्रचलित कानुनबमोजिम हुने हुँदा त्यसमा भ्रष्टाचार दाबी नपुगेको भन्दै ठहर अदालतले गरेको छ। अदालतका उपरजिस्ट्रार दीपेन्द्रनाथ योगीले सबै आरोपीलाई सफाइ दिएको र पूर्ण पाठ आउन बाँकी रहेको बताए। अख्तियारले २०७५ मंसिर २१ गते पूर्वमन्त्री पाण्डे र चार आयोजना प्रमुखलगायत आरोपित विरुद्ध भ्रष्टाचार मुद्दा चलाएको थियो। २५ अर्ब लागतको आयोजनामा गुणस्तरहीन काम गरी भ्रष्टाचार गरेको आरोपपत्रमा उल्लेख थियो। पाण्डे नेतृत्वको कम्पनी सीटीसीई कालिका कन्स्ट्रक्सन जेभीले गुणस्तरहीन काम गरेका कारण आयोजनाको नहर सञ्चालन नहुँदै ठाउँठाउँमा भत्किएपछि अख्तियारले छानबिन गरेको थियो। आयोजना प्रमुख रहेका रमेश बस्नेत, दिलीपबहादुर कार्की, सरोजचन्द्र पण्डित र सर्वदेव प्रसादलाई पनि विशेषले सफाइ दिएको छ। कार्कीविरुद्ध १ अर्ब ५६ करोड ८२ लाख ८३ हजार १ सय ९९ रुपैयाँ भ्रष्टाचारको अभियोग थियो। पण्डितमाथि ५९ करोड ३४ लाख ५२ हजार ५ सय ९४ रुपैयाँ बिगोसहित दुई वर्षसम्म कैद माग गर्दै जरिवाना असुल्न गर्न दाबी गरिएको थियो। पूर्वमन्त्री पाण्डे र आयोजना प्रमुख बस्नेतले २ अर्ब १३ करोड ७६ लाख ७९ हजार ९ सय २० रुपैयाँ भ्रष्टाचार गरेको दाबी लिइएको थियो। कालिकाले बनाएको नहर परीक्षणकै क्रममा भत्किएको थियो। राष्ट्रिय गौरवको आयोजनाको मूल नहर ठाउँठाउँमा भत्किएको थियो। निर्माणकै क्रममा पनि आयोजनामा खटिएका प्राविधिक, कन्सल्टेन्ट, निर्माण व्यवसायीले पर्याप्त सुपरभिजन नगरेको पाइएको थियो। विस्तृत अध्ययन तथा अनुसन्धान, नहर निर्माणमा प्रयोग हुने माटोको गुणस्तर परीक्षण तथा त्यसको उपयुक्तता र विस्तृत आयोजना प्रतिवेदनको तयारीबिना ठेक्का सम्झौता गरिएको आरोपपत्रमा उल्लेख थियो। बाँकेको सिक्टा सिँचाइ आयोजना १२ अर्ब ८० करोड रुपैयाँ लागतमा २०७१०७२ सालमा नै निर्माण पूरा गर्ने लक्ष्य राखिएको थियो। तर २० वर्षसम्म पनि उक्त आयोजना अझै सकिएको छैन।  विशेष अदालतका अध्यक्षमा श्रीकान्त पौडेल, सदस्यहरूमा रमेशकुमार पोखरेल, यमुना भट्टराई, शालिग्राम कोइराला, बलभद्र बाँस्तोला र खुसीप्रसाद थारू आएपछि अभियुक्तहरूले धमाधम सफाइ पाइरहेका छन्। दैनिक पेसी सूची र मुद्दाको अवस्था केलाउँदा ठूलाहरूले सफाइ पाइरहेको देखिन्छ। साना मात्रै अत्यन्तै न्यून मात्रामा कसुरदार ठहर गरेको पाइएको छ। विशेषमा न्यायाधीशको नयाँ टोली गत फागुन १६ गते आएको थियो। लामो समय दुई जना सदस्यका भरमा विशेष अदालत चलेको थियो। सदस्य एवं न्यायाधीश अब्दुलअजिज मुसलमान र नित्यानन्द पाण्डेयले साउनदेखि फागुन २२ गतेसम्म मुद्दा हेरेका थिए। पौडेल नेतृत्वको टिमले फागुन २३ गतेदेखि मुद्दा हेर्न थालेको हो। त्यसयता २ सय १६ मुद्दामा सफाइ दिइएको छ। जबकि २४ मुद्दामा मात्रै कसुर ठहर गरेको देखिन्छ। यो भनेको सफाइको ११ प्रतिशतमात्रै हो। ८९ प्रतिशत मुद्दामा अदालतले सफाइ दिएको छ। पौडेल, भट्टराई र कोइरालाको संयुक्त इजलासले फागुन २७ गते सन्तप्रसाद कुर्मीविरुद्धको नक्कली प्रमाणपत्रसम्बन्धी मुद्दामा कसुर ठहर गरेको थियो। उनीहरूले फागुनमा एउटा मात्रै पूर्ण फैसला गरेको दैनिक पेसी सूचीमा देखिन्छ। चैतमा ४४ मुद्दाको फैसला हुँदा ३८ वटामा सफाइ दिइएको छ। आठ वटामा दोषी करार गरेको पाइएको छ। त्यस्तै २०७९ वैशाखमा ४२ मुद्दाको फैसला भएको छ। जसमध्ये ३६ वटामा सफाइ दिइएको छ। ६ वटा मात्रै ठहर भएको छ। जेठमा एक सय मुद्दामा सफाइ दिँदा सात वटामा मात्रै ठहर गरेको दैनिक पेसी सूचीमा देखिन्छ। असार १६ गतेसम्म दैनिक सूचीअनुसार ४४ मुद्दामा फैसला हुँदा ४२ वटामा सफाइ दिइएको छ। दुईवटामा मात्रै ठहर भएको छ। वरिष्ठ अधिवक्ता श्रीहरि अर्याल मुद्दा नै कमजोर प्रमाणका आधारमा चलाउने गरिएको बताउँछन्। अदालतमा विकृति, विसंगति र भ्रष्टाचार भएको भन्ने विषयमा दुई मत नरहे पनि अख्तियारले मुद्दा हाल्दा असफल हुनु भनेको उसकै कमजोरीको परिणति भएको अर्यालको भनाइ छ। अदालतमा कमी, कमजोरी छ। मेरै प्रतिवेदनले अदालतमा भ्रष्टाचार, विकृति विसंगति रहेको उजागार गरेको हो, अर्याल भन्छन्, तर, दर्ता भएका ९० प्रतिशत मुद्दा फेल भएपछि अख्तियारले आफ्नो समीक्षा गर्नु पर्दैन? २०६३ चैत १४ मा नेपाल बार एसोसिएसनले अर्यालकै संयोजकत्वमा बनाएको अध्ययन समितिले अदालतमा भ्रष्टाचार, विकृति, विसंगति रहेको भन्दै नै प्रतिवेदन बुझाएको थियो। उक्त समितिमा प्रकाश वस्ती र भरतराज उप्रेती थिए। उनीहरू पछि सर्वोच्चका न्यायाधीश पनि भए। अर्यालका अनुसार मुद्दा दर्ता गर्दा नै धेरै विचार गर्नुपर्छ। भन्छन्, अख्तियारले मुद्दा लगाउनुपर्नेलाई लगाएको छैन। नलगाउनुपर्ने लगाएको छ। पदाधिकारी नियुक्तिमा राजनीतिक भागबन्डा हुने भएका कारण अख्तियार जिम्मेवार नभएको उनको भनाइ छ। राजनीतिक दलको आशीर्वादमा आयुक्त भएका हुन्छन्। उनीहरूमा क्षमता कति हुन्छ ? उनीहरू कस्ता अनुसन्धानकर्ता खटाउँछन् ? अख्तियार निष्पक्ष होला ? उनी भन्छन्। देशमा सुशासन कायम गर्ने जिम्मेवारी सरकारको भएकाले अख्तियार, अदालतको कामकारबाहीको समीक्षा गर्नुपर्ने उनी बताउँछन्। भन्छन्, सरकारले प्रत्यक्ष हस्तक्षेप गर्नु हुँदैन। तर १०१५ मा समीक्षा गर्नुपर्छ। ट्रान्सपरेन्सी इन्टरनेसनल नेपालका अध्यक्ष पदमिनी प्रधानांग न्यायाधीशलाई कारबाही नहुने र न्यायालय बाहिरबाट नियुक्त गर्ने परिपाटीले भ्रष्टाचारमा सफाइ पाइरहेको बताउँछिन्। राजनीतिक भागबन्डाको आधारमा बाहिरबाट न्यायाधीश ल्याएसँगै विकृति आएको उनको भनाइ छ। न्यायालयमा भ्रष्टाचार हुने गरे प्रतिवेदन आइरहेकाले त्यस्ता न्यायाधीशलाई कारबाही नगरेसम्म दोषीसमेत उन्मुक्ति पाइरहने उनी बताउँछिन्। अदालतमा कमी, कमजोरी छ। मेरै प्रतिवेदनले अदालतमा भ्रष्टाचार, विकृति, विसंगति रहेको उजागार गरेको हो। तर, दर्ता भएका ९० प्रतिशत मुद्दा फेल भएपछि अख्तियारले आफ्नो समीक्षा गर्नु पर्दैन ? श्रीहरि अर्याल, वरिष्ठ अधिवक्ता न्यायाधीशलाई कारबाही नहुने र न्यायालय बाहिरबाट नियुक्त गर्ने परिपाटीले भ्रष्टाचार मुद्दामा सफाइ पाइरहेको देखिन्छ। राजनीतिक भागबन्डाको आधारमा बाहिरबाट न्यायाधीश ल्याएसँगै विकृति आएको हो। पद्मिनी प्रधानांग, अध्यक्ष, ट्रान्सपरेन्सी इन्टरनेसनल नेपाल एकै दिन १७ मुद्दामा सफाइ विशेष अदालतले जेठ १९ गते एकैदिन १७ वटा भ्रष्टाचार मुद्दामा सफाइ दिएको छ। जसमध्ये नौवटा एउटै इजलासका छन्। अध्यक्ष श्रीकान्त पौडेल, सदस्यहरू शालिग्राम कोइराला र खुसीराम थारूको इजलासले ती मुद्दामा कसुर ठहर नगरेको हो। सोही दिन सदस्य न्यायाधीश रमेशकुमार पोखरेल, यमुना भट्टराई र बलभद्र बाँस्तोलाको इजलासले पेसी चढेका १० मध्ये आठ वटा मुद्दामा सफाइ दियोे। यस्तै, १३ मुद्दाका प्रतिवादीले असार ९ गते सफाइ पाएका छन्। जसमा एउटै इजलासले हेरेका सात वटा छन्। अध्यक्ष पौडेल र सदस्य बाँस्तोलाको इजलासले सात मुद्दामा सफाइ दिएको हो। यो दिन पेसीमै आठ मुद्दा थिए। नवीनकुमार सिंह, रामकुमार अधिकारी, सीताराम घिमिरे, खेमराज चौधरी, सिद्धराज जोशी, कृष्ण आले र रमेश ढकालले सफाइ पाएका छन्। यी सबै भ्रष्टाचार र घुस मुद्दा हुन्। सोही दिन सदस्य न्यायाधीश कोइराला र थारूको इजलासले ६ वटा मुद्दा सफाइ दिएको छ। हेमन्त केसी, शान्तमाया श्रेष्ठ, विश्वनाथ कुर्मी, कृष्णवल्लभ ठाकुर, राजेशबहादुर द्वालसहित दुई तथा पूजा कार्कीसहितका दुई जनाले सफाइ पाएका छन्। उनीहरूको इजलासमा आठ वटा मुद्दा थिए। जेठ १८ मा १२ वटा मुद्दामा विशेषले सफाइ दिएको छ। पौडेल, भट्टराई, बाँस्तोलाको इजलासले पेसीमा रहेका आठमध्ये ६ वटामा सफाइ दिएको हो। न्यायाधीशहरू पोखरेल, कोइराला र थारूको इजलासले पेसीमा रहेका सातमध्ये ६ वटामा सफाइ दिएको छ। पौडेल र भट्टराईको इजलासले असार १० मा ६ वटा मुद्दामा सफाइ दिएको छ। अरुणकुमार झा, नेत्रबहादुर चौधरी, हुकुमबहादुर ओली, रामअवतार चौधरीसहित दुई तथा नेत्रप्रसाद लामिछानेसहित दुई र लोकराज जोशीको मुद्दामा सफाइ दिइएको हो। यो इजलासमा आठ मुद्दा परेका थिए। सोही दिन कोइराला, बाँस्तोला र थारूको इजालासले दुई वटामा सफाइ दियो। देवीप्रसाद वारकोटीसमेत दुई र रामनरेश पासवान निर्दोष ठहरिए। अदालतले असार १४ गते गुन्डा नाइके भनिएका मनराज गुरुङसहित दुई जनालाई सम्पत्ति शुद्धीकरण मुद्दामा निर्दोष ठहर गर्यो। असारमा भएका फैसलामा दुई वटामा मात्रै दोषी ठहर गरिएको छ। रकम हिनामिनामा हरदेव साहसहित दुई र नक्कली प्रमाणपत्रमा विमला आचार्यमात्रै दोषी ठहर गरिएको हो। यो फैसला असार ३ गते भएको हो। यही दिन पनि सात वटा मुद्दामा विशेषले सफाइ दिएको छ। असार २ मा नौ वटा मुद्दामा सफाइ भएको छ। योभन्दा पहिला पनि ठूला मुद्दामा अदालत सफाइ दिएको छ। नक्कली प्रमाणपत्र मात्रै ठहर पौडेल नेतृत्वको टिम आएपछि भएका फैसलामा नक्कली प्रमाणसम्बन्धी मुद्दामा मात्रै दोषी करार गरेको छ। फागुन २७ मा सन्तप्रसाद कुर्मी, २०७८ चैत ४ मा यमुना श्रेष्ठ, चैत ११ मा राधाकृष्ण थारू, हेलेन गुरुङ र विश्वनाथ पुडासैनी, चैत २५ मा भोगीलाल यादव, निर्मलाकुमारी केसी कसुरदार ठहर भए। चैतमा दोषी ठहरका आठ मुद्दामध्ये ६ वटा नक्कली प्रमाणपत्रसँग सम्बन्धित छन्। वैशाखमा ६ वटामध्ये एक वटा नक्कली प्रमाणपत्रसम्बन्धी देखिन्छ। जेठमा ठहर भएका सातमध्ये पाँच मुद्दा नक्कली प्रमाणपत्रकै छन्। असारको हालसम्मका दुई ठहर मुद्दामध्ये एउटा नक्कली प्रमाणकै छ। विशेषले ठूला मुद्दामा सफाइ दिएको छ भने साना मुद्दामा त्यो पनि न्यून मुद्दामा ठहर गरेको छ।"
मोरङमा स्कुल बसको ठक्करबाट घाइते भएकी बालिकाको मृत्यु,"विराटनगर : मोरङको रंगेलीमा स्कुल बसको ठक्करबाट घाइते भएकी बालिकाको उपचारका क्रममा शुक्रबार बिहान मृत्यु भएको छ । रंगेली नगरपालिका७ स्थित माउण्ट मकालु बोर्डिङ स्कुलको बसले ठक्कर दिँदा गत मंगलबार घाइते भएकी सोही बोर्डिङको एलकेजीमा अध्ययनरत रंगेली ६ कि ६ वर्षीया सुनमकुमारी मण्डलको मृत्यु भएको प्रहरीले जनाएको छ । दुर्घटनामा गम्भीर घाइते भएकी बालिकाका उपचारका लागि विराटनगरको न्युरो अस्पतालमा भर्ना गरिएको थियो । बसको ठक्करबाट नर्सरीमा अध्ययनरत रंगेली७ का ४ वर्षीय रीतिक मण्डलको मंगलबार नै मृत्यु भएको थियो । स्कुल छुट्टि भएपछि पैदल नै घरतिर जाँदै गरेका सुनमकुमारी र रीतिकलाई स्कुलको गेटछेउमै बसले ठक्कर दिएको थियो । विद्यार्थी बोकेर स्कुलबाट निस्किएको बसले ब्याक गर्ने क्रममा उनीहरुलाई ठक्कर दिएको प्रहरीले जनाएको छ । मोरङको रंगेलीमा स्कुल बसको ठक्करबाट बालकको मृत्यु, बालिका घाइते"
अदालतका तहसिलदार १५ हजार घुससहित पक्राउ,गोरखा : गोरखा जिल्ला अदालतका तहसिलदार रामचन्द्र केसीलाई १५ हजार घुससहित अख्तियारले पक्राउ गरेको छ। बिहिबार राति अदालत नजिकैको एक होटलमा सेवाग्राहीसँग घुस लिँदै गर्दा उनी पक्राउ परेका हुन्। काम मिलाइदिन्छु भन्दै सेवाग्राहीसित घुस लिँदै गरेका उनलाई अख्तियार दुरुपयोग अनुसन्धान आयोगको पोखराको टोलीले पक्राउ गरेको हो। घटनास्थलको मुचुल्का गरेर केसीलाई राति नै पोखरा लगिएको प्रहरीले जनाएको छ। घटनाको थप अनुसन्धान भइरहेको प्रहरीले जनाएको छ। अदालतको काममा सेवाग्राहीलाई दुःख दिने गरेको आरोप उनीमाथि लाग्दै आएको थियो।
"सेयर बजारमा ८८७ अंकको गिरावट, २ घन्टामा करिब डेढ अर्बको कारोबार","काठमाडौं : सेयर कारोबारको अन्तिम दिन शुक्रबार नेप्से परिसूचक ८८७ अंकले घटेर २०२८७७ विन्दुमा अडिएको छ। यसदिन दुई घन्टामै १ अर्ब ४५ करोड रुपैयाँभन्दा बढीको सेयर कारोबार भएको छ। आज २२१ कम्पनीको ६३ हजार २२० कित्ता सेयर खरिदबिक्री भयो। सेन्सेटिभ इन्डेक्स पनि ३ अंक बढीले घटेर ३८८६२ विन्दुमा अडिएको छ। गत साता धितोपत्र बोर्ड र लगानीकर्ताहरुबीच सेयर बजार सुधारका लागि सहमति भएपछि बजार सकारात्मक लयमा फर्केको हो। आज कारोबारमा आएका तीनवटा समूहको सूचक उकालो लागेको छ भने १० समूहको सूचक ओरालो लागेको छ। फाइनान्स, माइक्रोफाइनान्स र व्यापार समूहको सूचक सकारात्मक देखिएको हो। विकास बैंक समूहको सूचक सबैभन्दा धेरै १३९ प्रतिशतले घटेको छ। यसदिन दुई कम्पनीको मूल्यमा सकारात्मक सर्किट लागेको छ। सीवाईसी नेपाल लघुवित्त र आँधिखोला लघुवित्तको सेयरमूल्य सबैभन्दा धेरै ९९९ प्रतिशतले बढेको हो। त्यस्तै नेपाल फाइनान्सको ७७०, मैलुङ खोला हाइड्रोपावरको ६१७ र किसान लघुवित्तको ४८१ प्रतिशतले मूल्य बढेको हो। कारोबार रकमका आधारमा यसदिन शिवम् सिमेन्ट अग्रस्थानमा रह्यो। सो कम्पनीको ५ करोड ५७ लाख बढीको सेयर कारोबार भयो। यसैगरी, एसियन लाइफ इन्सुरेन्स र नेपाल पुनर्बिमा कम्पनी क्रमश दोस्रो र तेस्रो स्थानमा रहेका छन्।"
राष्ट्रपतिले गरिन् जगन्नाथ रथयात्राको अवलोकन,काठमाडौं : राष्ट्रपति विद्यादेवी भण्डारीले काठमाडौंको सुन्धारामा पुगेर जगन्नाथ रथयात्राको अवलोकन गरेकी छन्। नेपाल अन्तर्राष्ट्रिय कृष्णभावनामृत सङ्घ (स्कोन नेपाल)ले आयोजना गरेको सो रथयात्रामा सरिक हुँदै राष्ट्रपति भण्डारीले प्रसाद ग्रहण गरिन्। स्कोनको तर्फबाट नेपालका लागि प्रतिनिधि पत्रिदासले विश्वमा शान्ति कायम गर्न यात्राको आयोजना गरिएको बताए । सामान्य कार्यक्रम गरेर विगतका वर्षहरूमा पनि गर्ने गरिए पनि राष्ट्रप्रमुखको सहभागितामा भने पहिलोपटक रथयात्रा गरिएको आयोजकले जनाएको छ । सुन्धाराबाट सुरु भएको रथयात्राले सहरका विभिन्न स्थानको परिक्रमा गरेको थियो ।
