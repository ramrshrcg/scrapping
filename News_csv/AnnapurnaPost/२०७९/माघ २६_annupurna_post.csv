शीर्षक,विवरण
सार्वजनिक खर्च पुनरावलोकन गर,"अनावश्यक खर्च कटौतीको पूरा उपाय भनेकै सार्वजनिक खर्चको पुनरावलोकन हो। सरकार आम्दानी आठ आनाः खर्च रुपैयाँको दिशाउन्मुख छ। सञ्चित कोष ९० अर्ब घाटामा हुनु त्यसैको संकेत हो भन्दा अत्युक्ति हुँदैन। सोही कारण अर्थ मन्त्रालयले सबै सरकारी निकायको २० प्रतिशत बजेट कटौती र खर्च रोक्काको निर्णय गरिसक्यो। जसबाट २४ अर्ब ५० करोड रुपैयाँ जोगिने अपेक्षा छ। माघ तेस्रो साताको सुरुआतसम्म सरकारले ६ खर्ब २० अर्ब खर्च गरेको थियो भने आम्दानी ५ अर्ब ११ अर्बमा सीमित रह्यो। यसबाट सरकारी आय र व्ययको सन्तुलन खल्बलिएको देखिन्छ। यो आवको यतिका अवधिसम्म सरकारले राजस्व लक्ष्यको २० प्रतिशत कम संकलन गर्न सकेको छ। लक्ष्य भेट्न अब आवको अन्त्यसम्म पनि मुस्किल पर्न सक्ने अवस्था छ। यो नै सरकारका लागि सबैभन्दा ठूलो चुनौती हो, तर ऊ राजनीतिक अस्थिरताको चंगुलमा फसिसकेको छ र, विडम्बना दिनुपर्ने आर्थिक एजेन्डामा प्राथमिकता दिन चुक्दैछ। आयव्ययको सन्तुलन कायम गर्ने ध्येयबाट सरकारले चालू खर्चमा कटौती, मन्त्रीहरूले यस वर्षदेखि बढेको तलब नलिनेलगायत निर्णय गर्नु सकारात्मक हुन् तर काफी होइनन्। बोतलको पानी नकिन्नेलगायत निर्णय पनि अर्थ मन्त्रालयले गरेको छ, जुन आफैंमा सही छ, तर फेरि पनि काफी छैन। खासमा सरकारले बजेट प्रणालीमै सुधार नगरी आय र व्ययको सन्तुलन कायम गर्न सक्दैन। अनावश्यक खर्च कटौतीको पूरा उपाय भनेकै सार्वजनिक खर्चको पुनरावलोकन हो। सार्वजनिक खर्च पुनरावलोकन गर्न ओली सरकारका पालामा अर्थशास्त्री डा डिल्लीराज खनाल नेतृत्वमा गठित आयोगको सुझाव हेरेर कार्यान्वयन गरे पुग्छ। खनाल संयोजकत्वको सार्वजनिक खर्च पुनरावलोकन आयोगले बजेट प्रणालीमै सुधार गर्न जो सुझाएको थियो। उसले भनेको के भने टालटुले तरिकाले खर्च र आयको सन्तुलनका तमाम समस्या समाधान हुँदैनन्, पूरै कार्यान्तरण गर्नुपर्छ। अनावश्यक आयोग र समितिहरू मर्ज वा खारेज गर्नुपर्छ, जुन अनावश्यक चालू खर्च वृद्धिका प्रमुखमध्येका कारक हुन्। अर्थविद्हरूकै राय पनि खनाल आयोगका सुझाव कार्यान्वयन नै सरकार मितव्ययी बन्ने पहिलो तरिका हुन्छ, जुन अहिले सरकारले गरेका इन्धन, मर्मतसम्भार, मसलन्द भ्रमण, भत्ता, अनुगमन, कर्मचारी तालिम, गोष्ठी, सेमिनार र कार्यशालाका खर्च कटौतीभन्दा ज्यादातर फलदायी हुन्छ। तर यी शीर्षकमा त सधैं मितव्ययी बन्नुको विकल्प हुँदैन।"
२ दर्जन बैंकलाई कारबाही,"केन्द्रीय बैंकले अनुगमनका क्रममा निर्देशन पालना नगरेको भेटिएपछि कारबाही गरिएको हो। काठमाडौं : आर्थिक वर्ष २०७९०८० को ६ महिनामा २५ वटा बैंक तथा वित्तीय संस्था कारबाहीमा परेका छन्। पहिलो र दोस्रो त्रैमासमा कारबाहीमा परेका वाणिज्य, विकास र वित्त कम्पनी हुन्। तर अझै विकास बैंक र वित्त कम्पनीको दोस्रो त्रैमासको सुपरिवेक्षणको प्रतिवेदन आउनै बाँकी छ। नेपाल राष्ट्र बैंकले निर्देशन गरेका नीति नियम उल्लंघन गरेको भन्दै उक्त बैंक कारबाहीमा परेका हुन्। केन्द्रीय बैंकले अनुगमनका क्रममा निर्देशन पालना नगरेको भेटिएपछि कारबाही गरिएको हो। केन्द्रीय बैंकले चालू आर्थिक वर्षको दोस्रो त्रैमासमा ९ वटा वाणिज्य बैंकलाई आर्थिकदेखि सचेत गराएको छ। यसअघि चालू आवकै पहिलो त्रैमासमा पनि ८ वटा वाणिज्य बैंक कारबाहीको दायरामा आएका थिए। यस्तै पहिलो त्रैमासमा ६ विकास बैंक र ४ वित्त कम्पनी पनि कारबाहीको दायरामा आइसकेका छन्। नेपाल राष्ट्र बैंकका प्रवक्ता डागुणाकर भट्ट केन्द्रीय बैंकले बैंक तथा वित्तीय संस्थाको नियमित सुपरिवेक्षण गर्ने क्रममा देखिएका नीतिगत व्यवस्थाको उल्लंघन गरेकालाई कारबाही गरिएको बताए। बैंक तथा वित्तीय संस्थाको स्थलगत तथा गैरस्थलगत र आकस्मिक निरीक्षण गर्दै आएको छ। स्थलगत तथा गैरस्थलगत र आकस्मिक निरीक्षण गर्छ। निर्देशनको पालना नभएको पाइएमा कारबाही गर्छ, डा भट्टले अन्नपूर्णसँग भने। चालू आर्थिक वर्षको दोस्रो त्रैमासमा (कात्तिकपुस) ४ वटा बैंक (प्रभु, कुमारी, प्राइम, नबिल र तत्कालीन बैंक अफ काठमान्डू (हाल ग्लोबल आईएमई)ले सम्पत्ति शुद्धीकरणसम्बन्धी ऐन र निर्देशनको उल्लंघन गरेको भन्दै दुई करोड जरिबाना गरेको छ। प्रत्येक बैंकलाई ५०५० लाख रुपैयाँको दरले जरिबाना लगाइएको हो। यद्यपि चालू आवकै पहिलो त्रैमासमा पनि सम्पत्ति शुद्धीकरणको व्यवस्था पालना नगरेको भन्दै कृषि विकास बैंकलाई २० लाख रुपैयाँको जरिबाना लगाइएको थियो। यससँगै पहिलो त्रैमासमै विपन्न वर्ग क्षेत्र कर्जाको सीमाअनुसार नगरेको भन्दै बैंक अफ काठमान्डू (हाल ग्लोबल आईएमई)लाई २ करोड ११ लाख ८५ हजार ६० रुपैयाँबराबरको आर्थिक जरिबाना लगाइएको थियो। पछिल्लो समय कारबाहीको दायरामा परेको माछापुच्छ्रे बैंकलाई केन्द्रीय बैंकले जारी गरेको एकीकृत निर्देशन २०७८ को कार्यान्वयनको सम्बन्धमा क्यापिटल एडिक्विसी फ्रेमवर्क २०१५ अनुसार जोखिम सम्पत्ती गणना नभएको कारणले पुँजीकोष पर्याप्तको यथार्थ विवरण पेस नगरेको देखिएकोले बैंकको प्रमुख कार्यकारी अधिकृतलाई सचेत गराइएको छ। सानिमा बैंकका प्रमुख कार्यकारी अधिकृतलाई थप सुविधा प्रदान गरेको देखिएकाले यसो नगर्न सचेत गराइएको राष्ट्र बैंकले बताएको छ। एकपटक प्रिमियम दर निर्धारण गरी ऋणीलाई दिइने कर्जा प्रस्तावपत्रमा उल्लेख गरी कर्जा प्रवाह गरेपछि प्रिमियम दर वृद्धि गर्न वा कुनै किसिमको डिस्काउन्ट प्रदान गरी पुनः स्वतः वृद्धि हुने जस्ता योजना लागू गर्न नहुने व्यवस्थामा तत्कालीन नेपाल इन्भेस्टमेन्ट बैंक (हाल नेपाल इन्भेस्टमेन्ट मेगा बैंक लिमिटेड), माछापुच्छ्रे बैंक र सिभिल बैंकले पालना नगरेकाले सचेत गराएको थियो। सम्पत्ति शुद्धीकरण तथा आतंकवादी कार्यमा वित्तीय लगानी निवारणसम्बन्धी व्यवस्थाअन्तर्गत ग्राहक पहिचानसम्बन्धी व्यवस्था कार्यान्वयन नभएकाले नबिल बैंकलाई सचेत गराएको छ। सम्पत्ति शुद्धीकरणसम्बन्धी ऐन र निर्देशन उल्लंघन गर्दा कारबाहीमा परेको प्रभु बैंकले राष्ट्र बैंकको निर्देशनअनुसार कालोसूचीसम्बन्धी व्यवस्था कार्यान्वयन गरेको छैन। यो कसुरमा प्रभुका सीईओलाई सचेत गराइएको छ। यसअघि चालू आवको पहिलो त्रैमासमा पनि प्रभु, तत्कालीन बैंक अफ काठमाडौं, हिमालयन, सनराइज, ग्लोबल आईएमई र तत्कालीन मेगा बैंकलाई विभिन्न निर्देशन पालना नगरेको भन्दै सचेत गराइएको थियो। यसैगरी, चालू आवको पहिलो त्रैमासमा विकास र वित्त कम्पनीका विभिन्न १० ओटा संस्थालाई स्थलगल सुपरिवेक्षण गर्दा नियमअनुसार पालना नगर्नेलाई कारबाही गरिएको थियो। सोही अवधिमा कर्णाली विकास बैंकले मात्रै तीन पटक हर्जाना तिर्नु परेको थियो। केन्द्रीय बैंकले तोकेअनुसार अनिवार्य नगद मौज्दात (सीआरआर), विपन्न कर्जा परिचालन र ९० प्रतिशतको कर्जा निक्षेप अनुपात (सीडी रेसियो) कायम नगरेका उक्त कम्पनीलाई हर्जाना लगाएको छ। तोकेअनुसार अनिवार्य नगद मौज्दात (सीआरआर) कायम नगर्ने कर्णाली डेभलपमेन्ट बैंकले पहिलो त्रैमासमा मात्रै दुई पटक सीआरआर कायम नगरेको र विपन्न वर्ग कर्जासमेत तोकेअनुसार प्रवाह नगरेकाले हर्जाना तिराइएको छ। विपन्न कर्जा कम्तीमा ५ प्रतिशत अनिवार्य गर्नुपर्छ तर सो बैंकले सीमासम्म नगरेकाले १ लाख ५२ हजार ९ सय २८ रुपैयाँ जरिबाना लगाएको छ।"
अर्थमन्त्री पौडेलसँग पावरको भेट,"द्विपक्षीय सम्बन्धलाई अझ सुमधुर तुल्याउने प्रतिबद्धता काठमाडौं : अन्तर्राष्ट्रिय विकासका लागि अमेरिकी सहयोग नियोग (यूएसएआईडी)का प्रशासक सामन्था पावरले उपप्रधानमन्त्री तथा अर्थमन्त्री विष्णुप्रसाद पौडेलसँग शिष्टाचार भेटघाट गरेकी छन्। सो अवसरमा गत वर्ष दुई देशबीचको कूटनीतिक सम्बन्धको ७५औं वर्षगाँठ मनाइएको स्मरण गर्दै उपप्रधानमन्त्री तथा अर्थमन्त्री पौडेलले द्विपक्षीय सम्बन्धलाई अझ सुमधुर तुल्याउने प्रतिबद्धता व्यक्त गरे। नेपालले सन् १९५१ मा प्वाइन्ट फोर प्रोग्रममा हस्ताक्षर गरेपछि पहिलो पटक वैदेशिक सहायता प्राप्त गरेको र हालसम्म दुई देशबीचको विकास साझेदारीले नयाँ उचाइ प्राप्त गरेको यूएसएआइडीमार्फत विस्तार भएको जीटुजी सहयोग प्रमाण भएको उनको भनाइ छ। उपप्रधानमन्त्री तथा अर्थमन्त्री पौडेलले विकसित देशले अपनाएको कसिलो मौद्रिक नीतिले नेपालजस्ता कम विकसित देशको अर्थतन्त्रको सुधारको गतिलाई सुस्त बनाएको र यसमाथि विश्वको साझा समस्याको रूपमा रहेको जलवायु परिवर्तनले अरू बोझ थपेको बताए। नेपालको सार्वजनिक वित्त प्रणालीलाई विश्वास गरेर सिधै सरकारको कोषमा सहायता प्रदान गर्ने अमेरिकी सरकारको नीतिको प्रशंसा गर्दै उनले नेपालले सन् २०२२ को मेमा यूएसएआईडीसँग द्विपक्षीय सहायता सम्झौतामा हस्ताक्षर गरेपछि आगामी पाँच वर्षमा कुल अमेरिकी डलर ६५९ मिलियनबराबरको अनुदान सहायता नेपालको बजेट प्रणालीमार्फत उपयोग गर्ने बताए। यूएसएआईडी प्रशासक सामन्था पावरले नेपालमात्र जीटुजी सहायता प्राप्त सहायता परिचालन गर्ने देश भएको जानकारी दिइन्। उपप्रधानमन्त्री तथा अर्थमन्त्री पौडेलले २०७२ सालमा नयाँ संविधान जारी भएसँगै जनताको मौलिक हकको प्रत्याभूति गर्दै समृद्ध नेपाल, सुखी नेपालीको परिकल्पना लिएर विकासको पथमा अघि बढिरहेको बताए। उनले लोकतन्त्रलाई संस्थागत गर्दै जनताको जीवन पद्धतिसँग आबद्ध गर्न सफल भएको बताए। सहायताका अतिरिक्त वैदेशिक निजी क्षेत्रको लगानी उपयोग गरी नेपाल जलस्रोत विकासका क्षेत्रमा दक्षिण एसियामै क्लिन इनर्जीको स्रोत बन्न सक्ने सम्भावना रहेको बताए।"
विश्वमै खुसी जहाँका जनता,"परम्परागत नर्डिक मान्यता छ राज्यले कुनै पनि व्यक्तिलाई भेदभाव (वैरभाव) गर्नु हुँदैन, राज्य हरेक नागरिकको अभिभावक हो र सदैव राज्यले आमनागरिकको हित (पक्ष)मा काम गर्नुपर्छ। उत्तरी युरोपका डेनमार्क, फिनल्यान्ड, नर्वे, स्विडेन र आइसल्यान्ड समृद्धि तथा दिगो विकासको मामलामा विश्वका नमुना (रोल मोडेल) हुन्। समग्रमा नर्डिक मुलुकहरू विज्ञान तथा प्रविधिको प्रयोग गर्न, कानुनको पालना गर्न र सामाजिक सुरक्षा पद्धति स्थापना गर्न अब्बल मानिन्छन्। आम सर्वसाधारणलाई सर्वसुलभ सामाजिक तथा सामाजिक सुरक्षा प्रदान गर्न विश्वका अन्य देशहरूको तुलनामा उदाहरणीय छन्। नर्डिक राष्ट्रहरूले विश्व समुदायमा प्राप्त गरेको यो हैसियतको पछाडि एउटा परम्परागत मान्यताले ठूलो भूमिका खेलेको छ। परम्परागत नर्डिक मान्यता के हो भनेः राज्यले स्वाभाविक रूपमा कुनै पनि व्यक्तिलाई भेदभाव (वैरभाव) गर्नु हुँदैन, राज्य हरेक नागरिकको अभिभावक हो र सदैव राज्यले आमनागरिकको हित (पक्ष)मा काम गर्नुपर्छ। यसै मान्यतालाई आधार मानेर यी मुलुकहरूले संसारका अन्य मुलुकहरूभन्दा पहिले नै समाजमा कुलीन घरानियाँहरूको प्रभुत्व निस्तेज गर्न; स्वतन्त्र, स्वाभिमानी र स्वावलम्बी किसानहरूको उदय गर्न; लैंगिक एवं वर्गीय विभेद निर्मूल गर्न; श्रमको सम्मान गर्न; कानुनको पालना गर्न गराउन र उत्कृष्ट पद्धति स्थापनामा क्रान्तिकारी परिवर्तन गर्न र आज संसारकै नमुना बन्न सफल भए। फिनल्यान्डको इतिहास अन्य नर्डिक देशहरू विशेषगरी स्विडेन, डेनमार्क र नर्वेको इतिहासभन्दा पृथक् र जटिल छ। तेह्रौं शताब्दीसम्मको इतिहास पूरै छायाँमा छ। त्यसपछि सन् १८०८ सम्म स्विडेनले शासन गरेको थियो भने १८०८ मा ठूलो युद्ध गरी सन् १९१७ सम्म रसियाको कब्जामा रहेको थियो। फिनल्यान्डका आम जनताले लामो समयसम्म स्विडिस र रसियन शासकहरूबाट लादिएका कानुन, उच्च कर र सैन्य कर्मचारीको दुव्र्यवहारको सिकार हुनु परेको थियो। हतास स्थानीयका विरोधका स्वर तथा किसानहरूका भद्र विद्रोहसमेत क्रू्रता र रक्तपातपूर्ण दमन गरिएको हुन्थ्यो। पटकपटक रक्तपातपूर्ण छापामार युद्धको सिकार हुनु र शासकहरूको दासता व्यहोर्नु फिन्निस समाजको नियति बनेको थियो। फिनल्यान्ड सन् १९१७ डिसेम्बर ६ मा रसियाबाट स्वतन्त्रता प्राप्त गरेलगत्तै ज्यादै भयानक गृहयुद्धमा फस्यो। उक्त गृहयुद्धमा साढे तीन महिनामा ३७ हजार फिन्निसहरूले ज्यान गुमाए, सबै परिवारहरू प्रभावित भए भने मुलुक पूरै क्षतवक्षत भयो। स्वतन्त्रताको प्राप्तिलगत्तै सन् १९१८ को दर्दनाक गृहयुद्धपछि ध्वस्त राष्ट्र, शिथिल समाज र जर्जर अर्थतन्त्रलाई तंग्ग्र्याउनु फिनल्यान्डको सरकार सामु पहिलो चुनौती थियो भने अरू छिमेकी नर्डिक मुलुकहरूको रफ्तारमा आफ्ना नागरिकलाई हिँडाउनु अर्को गम्भीर चुनौती थियो। स्वतन्त्रतापछिका केही वर्षहरूमा फिनल्यान्डले सामाजिक नीति निर्माणमा पाइला चाल्ने झिनो कोसिस गर्न सक्यो। पहिलो चरणमा वर्ग घर्षण र विभेदलाई कम गर्ने लक्ष्य बनायो भने सामाजिक कानुनको केही अंशहरूले समग्र समाजलाई समेट्नुको सट्टा सीमान्तकृ वा खडकएको समूहको आवश्यकतालाई सम्बोधन गर्ने प्रयत्न गरेको थियो। स्वतन्त्र सरकारले भूमि सुधार कानुन टेनान्ट फार्मर ल मा थोरै भए पनि काम गर्यो जसले भाडामा प्रयोग गर्ने किसानहरूलाई उनीहरूले प्रयोग गरेको जग्गाको स्वामित्व पाउने सम्भावना प्रदान गर्यो्। सन् १९३७ मा एउटा अपूर्ण राष्ट्रिय निवृत्तिभरण योजना लागू गर्यो जस्ले खाँचोमा परेका आमाहरूलाई (विशेषगरी गर्भवती र सुत्केरी आमाहरूलाई) सहयोग पुर्याउने केही उपायहरूको प्रबन्धहरू गरिएका थिए। फिनल्यान्डले सन् १९४० को दशकसम्म कल्याणकारी कानुनमा नगन्य मात्र काम गर्न सकेको देखिन्छ। न बलिया नागरिक बाँकी थिए (अधिकांश बलिया युवा पुरुषहरू गृहयुद्धमा मारिएका थिए), न स्रोतसाधनले बलियो राज्य थियो, न त नागरिक सम्पन्न थिए, न त वैदेशिक ऋण अनुदान या विप्रेषण नै थियो ता पनि सामाजिक, आर्थिक र प्रविधिक विकासको मूलप्रवाहमा छलांग मार्न फिनल्यान्डलाई कसैले पनि रोक्न सकेन। दोस्रो विश्वयुद्धपछिको पहिलो तीन दशकहरूमा लगभग पूर्ण रूपमा सिर्जना गरिएको सामाजिक सुरक्षा प्रणाली अन्य परम्परागत नर्डिक राज्यहरूबाट प्रेरित भएर विकास गरिएको थियो। नर्डिक समाज कल्याण प्रणालीको विशेषता भन्नु नै सर्वसाधारणलाई उत्कृष्ट एवं सर्वसुलभ सामाजिक सेवा प्रदान गर्नु हो। संयुक्त राज्य अमेरिका वा अधिकांश पश्चिम युरोपीय देशहरूको कल्याणकारी पद्धतिले समेट्नेःअसमर्थ समुदायलाई मात्र लक्षित गर्न सीमित हुनुको सट्टा नोर्डिक देशहरूले आफ्नो सम्पूर्ण देशवासीलाई सामाजिक सुरक्षा पद्धतिको दायराभित्र समेटेका छन्। नागरिकहरू निश्चित उमेर पुगेपछि उनीहरूले आधारभूत सामाजिक सुरक्षा योजनामा के कति योगदान गरेका थिए भन्ने कुराको ध्यान नदिई सबैका लागि न्यूनतम एउटै समान (फ्ल्याट) दरमा निवृत्तिभरण प्रदान गरिएका छन्। यसका अलावा राष्ट्रिय स्वास्थ्य योजनाहरू आर्थिक आवश्यकताको सट्टा स्वास्थ्य आवश्यकताहरूको आधारमा सेवा प्रदान गर्ने व्यवस्था गरिएको हुन्छ। सबैलाई मर्यादित जीवनस्तर सुनिश्चित गर्नका लागि सामूहिक जिम्मेवारीको रूपमा नोर्डिक देशका नागरिकहरूलाई उनीहरूको कल्याणकारी प्रणालीहरूद्वारा प्रदान गरिएको सुविधाहरूको कानुनी अधिकार र त्यसका प्रावधानहरू हेरिने कुराको लागि थप डिजाइन गरिएको थियो। नर्डिक प्रणाली जीवनको विभिन्न पक्षहरू निवृत्तिभरणहरू असामान्य, अशक्त, एकल आमाबाबु, बेरोजगार र उनीहरूका परिवारहरू समेतलाई समेटेर तयार गरिएकोले अन्य मुलुकको सामाजिक सुरक्षा प्रणालीभन्दा पृथक् थियो। अन्य नर्डिक देशहरूको तुलनामा आर्थिक, प्रशासनिक एवं प्राविधिक क्षमतामा कमजोर रहेको फिनिस समाज कल्याण प्रणाली पनि निःसन्देह कमजोर थियो नै। सामाजिक सेवा, बिरामी तथा बेरोजगारी सहायताहरू निक्कै न्यून श्रेणीको थियो। नागरिकले पाउने सेवा तथा भत्ताहरू अन्य नर्डिक मुलुकहरूमा भन्दा निकै कम थियो तै पनि फिनिस सामाज कल्याण प्रणाली विस्तारै विस्तारै नर्डिक अवधारणामा मेल खाने हिसाबले संस्थागत गरिन थालियो। फलतः आकारको हिसाबले सानो भए पनि सन् १९५० मा फिनल्यान्डको कुल गार्हस्थ्य उत्पादनको ७ प्रतिशत हिस्सा सामाजिक सुरक्षा खर्चले ओगटेको थियो जुन प्रतिशतको हिसाबले डेनमार्क, स्विडेन र नर्वेले खर्च गरे बराबरजस्तै बनाउन सफल भयो। दोस्रो विश्वयुद्धको लगत्तै, फिनल्यान्ड सरकार तथा योजनाकारहरूले आफ्नो ध्यान मातृशिशु स्याहारमा केन्द्रित गरेका थिए। सन् १९५७ मा सरकारले सुधारिएको राष्ट्रिय निवृत्तिभरण योजना स्थापना गर्र्यो। सन् १९६० को दशकको सुरुमा समस्त श्रम बजारलाई समेत समेट्न निजी निवृत्तिभरण (पेन्सन) कोषको व्यवस्था गरी निवृत्तिभरण पद्धतिलाई विशिष्ट बनायो। सन् १९५९ र १९६० मा बेरोजगारी सहायता आयोजना लागू गरिएको थियो र यो सहायता आयोजनालाई २०७२ मा सुधार गरेर सम्पूर्ण श्रम बजार र बेरोजगारबीच सम्बन्ध स्थापना गर्नुका साथै बेरोजगारी सहायताभित्र सबै फिनल्यान्डवासीलाई समेटिएको थियो। सन् १९५० र १९६० को दशकको विधानले हरेक अस्पतालहरूको सञ्जाल निर्माण र अन्तरसम्पर्क नेटवर्क स्थापना गर्न सम्भव भयो। नगरपालिका संरचना, जनसंख्या र अस्पतालहरूको सञ्जालबमोजिम थप औषधि एवं स्वास्थ्यकर्मीहरूको शिक्षा प्रबन्ध अर्थात् जनशक्ति उत्पादन संयन्त्रसमेत मिलाइयो। सन् १९६३ देखि १९७० दशकको प्रारम्भसम्ममा सामाजिक सुरक्षा नम्बर प्रणाली स्थापना गरेर अनिवार्य स्वास्थ्य बिमा प्रणालीको पनि स्थापना भयो। सन् १९६० को दशकको अवधिमा कम क्षमतावान्लाई आवास भत्ता प्रणालीको समेत विकास र देशभरिको विस्तारले समस्त जनसंख्याको दायरामा (सर्कलमा) सरकारको दह्रो उपस्थिति पुर्याउन फिनल्यान्ड सफल भयो। फिनिस कर्मचारी तथा कामदारहरूले सामाजिक सुरक्षा योगदानमा १० प्रतिशतभन्दा कम तिर्ने गरेका थिए भने बाँकी राज्य र रोजगारदाताहरूबाट लगभग समान रूपमा तिर्ने व्यवस्था मिलाइएको थियो। सन् १९७० को उत्तरार्धसम्म, फिनल्यान्डका रोजगारदाताहरूले अन्य नर्डिक देशहरूका उनीहरूको समकक्षी रोजगारदाताहरूको तुलनामा सामाजिक खर्चको उच्च अंश तिर्नु परेको थियो। सन् १९७३ पछि विश्वको अर्थतन्त्रको मन्दीको कारण सार्वजनिक योगदानको बोझ केही हदसम्म राज्यमा सरेका कारण फिनिस कम्पनीहरूलाई विदेशमा थप प्रतिस्पर्धी बनायो र आर्थिक छलांग मार्न थप सहज भयो। सन् १९८० को दशकको मध्यतिर आइपुग्दा फिनल्यान्डको सामाजिक सुरक्षा खर्च कुल गार्हस्थ्य उत्पादनको २४ प्रतिशतमा पुगेको थियो भने अन्य नर्डिक देशहरू स्विडेन, डेनमार्क र नर्वेले क्रमशः ३५, ३० र २२ प्रतिशतको थियो। सन् १९८० को दशकमा फिनिस कल्याणकारी प्रणाली नर्डिक मापदण्ड अनुरूपको बन्न सफल भयो। यस महान् सफलतामा प्रायःजसो सबै फिन्निस नागरिक तथा सम्पूर्ण सरोकारवालाहरूको समर्थ रह्यो भने सबै प्रमुख राजनीतिक दलहरू यसलाई कायम राख्न प्रतिबद्ध भए। एकपटक कायम गरेको मापदण्ड फिनिस समाजमा यसको भूमिका त्यसपछिका दशकहरूमा अझ सुरक्षित र सशक्त देखिएको छ। फिनल्यान्डमा सामाजिक विकास, सुरक्षा तथा पारिवारिक व्यवस्थामा कमजोरीहरू नभएका पक्कै पनि होइनन्। राज्यको बलियो परिस्थिति भए पनि बुढेसकालमा हुने एक्लोपन, चिसो पारिवारिक सम्बन्ध, मानसिक बिरामी तथा विद्यमान आत्महत्याको दर थप अध्ययन र अनुसन्धानको विषय रहेको कुरा बिर्सनु त हुँदैन। यद्यपि सन् १९२० को दशकबाट अगाडि बढ्न पाइला चालेको मुलुक सन् १९८० को दशकबाट नै संसारका विकसित मुलुकको रूपमा अर्थात् अब्बल मुलुकमा आफूलाई दर्ज गर्न फिनल्यान्ड सफल हुनु तथा संयुक्त राष्ट्रसंघलगायत विभिन्न अनुसन्धान निकायहरूले विगत चार वर्षदेखि संसारका सबैभन्दा खुसी नागरिक भएको मुलुकमध्ये पहिलो नम्बरमा सूचीकृत (वल्र्ड ह्याप्पिनेस इन्डेक्स) गरिनु अनि ग्लोबल फ्रेजाइल स्टेट इन्डेक्सले विगत एकदशकभरि नै दिगो विकासमा संसारकै पहिलो नम्बरमा सूचीकृत गरिनु हाम्रोजस्तो विकासशील मुलुकहरूको लागि ठूलो पाठ सिकाउने प्रमाण हो। स्मरण रहोस् फिनल्यान्डको सफलताको पहिलो खुडकलो आफ्ना देशवासीहरूलाई निःशुल्क शिक्षा तथा स्वास्थ्य अनि आधारभूत जीविकोपार्जनको सुनिश्चितता थियो र आज पनि छ। यिनै कारणहरूले पनि जस्तोसुकै विषम परिस्थितिलाई पनि राज्यले सहजै व्यवस्थापन गर्न सक्छ यो पक्षमा नेपालले सिक्नु र व्यवहारमा उतार्नु महत्त्ववपूर्ण हुने कुरामा द्विविधा नहोला। विद्यमान नेपालको झै व्यापारिक शिक्षा तथा स्वास्थ्य रहुनञ्जेल स्तरीय शिक्षा तथा स्वास्थ्य सेवा आम सर्वसाधारणको हैसियतभन्दा टाढाको विषयवस्तु हुनेछ, फलतः आम सर्वसाधारणबीच राज्य उपस्थिति सम्भव हुने छैन। यदि नागरिकले चाहे भने एउटै पुस्तामा मुलुक रूपान्तरण हुन्छ भन्ने फिनल्यान्ड ज्वलन्त उदाहरण हो। फिनल्यान्डले उन्नत्योन्मुख पहिलो पाइला चालेको अवस्थाभन्दा नेपालको अवस्था राजनैतिक, आर्थिक, सामाजिक तथा प्राविधिक हिसाबले निक्कै मजबुद छ। अहिले त आमनागरिकको इच्छाबमोजिम नयाँ सरकार पानि पाएको नेपाल र नेपालीले राजनैतिक र प्रशासनिक सुधार गर्न सकेको खण्डमा जलवायु, जनसंख्या, भौगोलिक अवस्थिति, साधन तथा स्रोत, विज्ञान तथा प्रविधिको विकास, वैदेशिक स्रोतको उपलब्धता, सक्षम नागरिक भएको नेपाललाई सफलता पाउन फिनल्यान्डलाई भन्दा निक्कै कम समयमा अधिक उपलब्धि हासिल गर्न सकिने सम्भावना लगभग निश्चित छ भन्न सकिन्छ। काम गर्न चाहेको खण्डमा उत्तम नतिजा निकाल्न सक्ने अवसर अहिलेको नयाँ सरकारले पाएको देखिन्छ। काफ्ले, फिनल्यान्डको तुर्कु युनिभर्सिटीमा विद्यावारिधि अनुसन्धानकर्ता हुन्।"
ढोक्सा को राजनीति,"प्रधानमन्त्री दाहालले राष्ट्रिय सहमति कायम गर्न सत्ताासाझेदार दलबीचको सहमतिविपरीत राष्ट्रपति पद कांग्रेसलाई दिन सक्छन्। त्यसबाट सत्ताासमीकरण विघटनको औपचारिक घोषणा गरेको ठहरिनेछ । मुलुकका राजनीतिक दलहरू सैद्धान्तिक वैचारिक रूपमा स्खलित हुँदै गएको गुनासो छ। हुन पनि जब दलहरू सत्तामा पुग्छन्। अनि सहजै बिर्सन्छन्, राजनीतिक सिद्धान्त र घोषणापत्रमा व्यक्त प्रतिबद्धता। अर्थात्, नागरिक र देशप्रतिको दायित्वभन्दा पनि सत्ताको दाउपेच र छिनाझप्टीमै केन्द्रित हुन्छन्, दलहरू। त्यसैकारण दल र नागरिकबीच विश्वासको संकट गहिरिँदै जानु अस्वाभाविक होइन। एकपछि अर्का निर्वाचनहरूमा खस्दै गइरहेको न्यून मत र मिडिया एवं सामाजिक सञ्जालमा पोखिएका विरोधहरूका स्वरले सरकार र दलहरूप्रतिको वितृष्णालाई पुष्टि गर्छन्। सत्ताभोगका निम्ति रणनीतिक रूपमा जे पनि प्रतिबद्धता गर्ने तर सत्ता प्राप्तिपछि कार्यान्वयनमा चासो नदिने प्रवृत्ति संस्कृतिकै रूपमा विकास भइरहेको छ। त्यसले दल र जनताबीचको विश्वासको सम्बन्धलाई कमजोर बनाउँदै गएको छ। राजनीतिक दलहरू र राज्यसत्ताप्रति जनतामा अविश्वास पैदा हुनुले निश्चय नै मुलुकको सुखद भविष्यको संकेत गर्दैन। सत्ताको भोकले नेता र दल विशेषलाई कतिसम्म प्रभावित बनाइदिँदो रहेछ भन्ने कुरा भर्खरै सरकार निर्माण हुँदाको परिघटनाले पुष्टि गरिदिएको छ। हुन पनि आफैंमा पानी बाराबारको स्थितिमा रहेका दलहरूबीचमा समेत क्षणभरमा सत्ता समीकरण निर्माण हुन पुग्यो। नेकपा (एमाले) र माओवादीबीचको सत्ता सहकार्य जनअपेक्षा विपरीत नै थियो। जबकि सरकार गठनका सन्दर्भमा नेकपा (माओवादी केन्द्र) का अध्यक्ष पुष्पकमल दाहालले पाँचदलीय गठबन्धनभित्रका सहयात्री दलहरूलाई नै छक्याइदिए। खासगरी शेरबहादुर देउवा र माधव नेपालहरू त नयाँ समीकरणको निर्माण भएसँगै अवाक बन्न पुगे। दाहालले कसैलाई पत्तो नै नदिई आफैंले प्रतिगमनकारीको बिल्ला भिराएको नेकपा (एमाले)सँग सत्ता सझेदारी गरेका थिए। त्यसरी जोखिम मोलेर बनेको सत्ता समीकरणभित्र नयाँ राष्ट्रपतिको विषयलाई लिएर असहमति पैदा हुँदै गएको देखिन्छ। अझ नागरिकता प्रकरणमा राष्ट्रिय स्वतन्त्र पार्टीका अध्यक्ष रवि लामिछानेको हठात् गृहमन्त्रीबाट भएको बहिर्गमन र सो पार्टीले सरकारलाई दिएको समर्थन फिर्ताको निर्णयले राजनीति घटनाक्रममा उतार चढावका संकेत देखा पर्दैछन्। पछिल्लो पटक दलहरू राष्ट्रपति पदलाई लिएर विभिन्न समीकरण निर्माणमा जुटेका छन। भावी राष्ट्रपतिकै कारण एमाले र माओवादीबीच असन्तुष्टि चुलिँदै गएको देखिन्छ। नेकपा (एमाले) कुनै हालतमा सरकार निर्माणका बखत भएको सहमति अनुरूप आफूले राष्ट्रपति पाउनै पर्ने अडानमा छ। तर प्रधानमन्त्री दाहाल सहजै एमालेको दबाबलाई स्वीकार्न तयार देखिँदैनन्। उनी राष्ट्रपतिमा राष्ट्रिय सहमतिको खोजी गर्ने भन्दै कांग्रेसलाई खुसी बनाउने ध्याउन्नमा देखिन्छन्। प्रधानमन्त्री आफू अनुकूलको पात्रलाई राष्ट्रपति बनाउने र सहयात्री दल एमालेलाई साइजमा राख्ने रक्षाकवचको खोजीमा रहेको बुझिन्छ। त्यसैका लागि उनले राष्ट्रिय सहमतिको कार्ड प्रयोग गरेको बुझ्न कठिन छैन। तर राष्ट्रपतिमा प्रधानमन्त्री दाहाल र कांग्रेसले भन्ने गरेको राष्ट्रिय सहमतिको औचित्यता र आवश्यकता अहिले कसैगरी पुष्टि हुँदैन । बरु कांग्रेसले राष्ट्रपति पद हाताहाती हात पार्ने, सरकार बाहिर बसेर भए पनि स्वार्थ लाद्ने र निकट भविष्यमा सत्तासमीकरण भत्काएर आफ्नै नेतृत्वको सरकार निर्माण गर्ने सोँचले बेमौसमी राष्ट्रिय सहमतिको नारा अलापेको देखिन्छ। यति कुरा सत्ता राजनीतिका चतुर खेलाडी दाहालले नबुझ्ने भन्ने हुँदैन। खासमा कांग्रेसले राष्ट्रपतिको विषयमा उठाएको राष्ट्रिय सहमतिको एजेन्डाको धरातल असाध्यै कमजोर रहेको छ। संवैधानिक पदहरूमा राष्ट्रिय सहमति खोज्ने भन्दै सत्ताधारी दलहरूकै बीचमा विश्वासको मत पुग्ने स्थिति हुँदाहुँदै उसले प्रधानमन्त्रीलाई मत दियो। अब स्वाभाविक प्रश्न उठ्छ अहिले विश्वासको मत दिने कांग्रेसले पाँचदलीय सत्ता गठबन्धनबाट प्रधानमन्त्री बन्न चाहिँ दाहाललाई किन विश्वास गरेन ? प्रधानमन्त्रीलाई विश्वासको मत दिएसँगै कानुनी रूपमा सत्तापक्ष भइसकेको कांग्रेस संसद्मा प्रतिपक्षको भूमिकामा पनि रहने, सरकारमा पनि सहभागी नहुने तर राष्ट्रपति पदलाई राष्ट्रिय सहमतिको बटमलाइन बनाइरहेको छ। कांग्रेसका यी निर्णयहरू सत्ताबाट हटेपछि होस् गुमाएजस्तो देखिन्छन्। राजनीतिक रूपमा आफैंमा उसका यी निर्णयहरू विरोधाभाषपूर्ण छन्। नेपाली कांग्रेसले नेकपा (माओवादी केन्द्र) बाहेकका दलले प्रदेशदेखि संघसम्म जुनजुन संवैधानिक पदहरूमा उम्मेदवारी दिए, त्यहीत्यही पदमा उम्मेदवारी दियो। उसले माओवादीले उम्मेदवारी दिएका पदहरूमा प्रतिस्पर्धा नगर्ने रणनीति ल्ियो। तर संघप्रदेशका संवैधानिक पदहरूमा नजर लगाएको कांग्रेस रित्तो हात भयो। त्यसपश्चात् अहिले प्रधानमन्त्रीले एमालेसँगको सहमतिविपरीत उसलाई चिढ्याएर भए पनि कांग्रेसलाई राष्ट्रपति दिने संकेत गरेका छन्। यदि त्यसो हुन नसकेमा कांग्रेसको समर्थनमा आफू अनुकूलको पात्रलाई राष्ट्रपति बनाउने प्रधानमन्त्रीको योजना देखिन्छ। अर्कोतर्फ, वर्तमान सत्ता समीकरणमा रहेका दलहरू यो वा त्यो बहानामा क्रमशः कांग्रेसले निर्माण गरेको मोर्चातर्फ खुल्ने क्रम बढिरहेको छ। कांग्रेसप्रति प्रधानमन्त्री बढी नै नरम बन्दै गइरहेका देखिन्छन्। कांग्रेस सत्ता समीकरण निर्माणको नेतृत्व गरेको एमालेप्रति भने निरन्तर दूरी बढाइरहेको छ। सरकारको नेतृत्व पनि गर्ने र राष्ट्रपतिको पदमा सत्ता समीकरणभित्रका दलहरूलाई चिढ्याएर सहमति विपरीत राष्ट्रिय सहमतिको नाउँमा कांग्रेससँग कठालो जोड्ने माओवादीको रणनीति देखिन्छ। त्यसले वर्तमान सरकारमा सहभागी दलहरूको बीचमा अविश्वासमात्रै पैदा नगराई दुर्घटनातर्फ लग्ने देखिन्छ। यदि यो समीकरण तोडेर कांग्रेससँग फेरि गठबन्धन निर्माण गरेमा सबैभन्दा ठूलो क्षति पनि माओवादीले नै व्यहोर्नुपर्ने हुन्छ।दाहालपछि आधा कार्यकाल प्रधानमन्त्री बन्ने भनिएका एमाले अध्यक्ष ओलीलाई कसैगरी रोकेर देउवा प्रधानमन्त्री बन्न चाहन्छन्। त्यही भएर उनी क्रमशः वर्तमान सत्ता समीकरणमा रहेका जसपा, नाउपा, जनमत पार्टीलगायतलाई समेटेर अर्को गठबन्धन निर्माणमा केन्द्रित छन्। नेकपा (एस) कांग्रेससँगै रहेको छ। दाहाल र देउवाका बीचमा देखिएको प्रधानमन्त्री हत्याउने कटाक्षले पुरानो सत्ता समीकरण भत्किएर नयाँ समीकरण निर्माण भएपश्चात् अंकराएको मायापिरती स्वाभाविक देखिँदैन। सत्तास्वार्थ र पदीय मोहका निम्ति राष्ट्रिय सहमतिको बेमौसमी अलाप लगाउनुको अर्थ छैन । राजनीतिक विश्लेषकहरू भन्छन्, कांग्रेस माओवादीका बीचमा देखिएको फक्रँदो प्रेमसम्बन्धका पछि आन्तरिक कारण मात्रै जिम्मेवार छैन। अहिले नेकपा (एमाले)प्रति जनस्तरमा देखिएको विश्वासबाट छटपटाएका विदेशी शक्तिले नेपाली राष्ट्रियता, सीमाको रक्षा र सार्वभौमिकताका निम्ति लडेका केपी ओलीलाई कसैगरी सरकार प्रमुख भएको हेर्न चाहँदैनन्। अहिलेको सत्ता समीकरण त कांग्रेसले सहयात्री दलहरूको अस्थित्वलाई पूर्णतः अस्वीकार गर्नुको परिणति पनि हो। प्रधानमन्त्री दाहालले वर्तमान सत्ता समीकरणमा आबद्ध रहेका दलहरूको सहमति बेगर कसैको दबाबप्रभावबाट कांग्रेसलाई राष्ट्रपति दिन कसरी सक्छन् ? यदि कांग्रेसले राष्ट्रपति पाएमा प्रधानमन्त्री दाहालका निम्ति उक्त निर्णय भविष्यमा प्रत्युत्पादनकारी हुने देखिन्छ। प्रधानमन्त्री जसरी नेपाली कांग्रेसको भुलभुलैयामा परिरहेका छन्। त्यसैगरी विदेशी शक्तिकेन्द्रले पनि उनलाई प्रभावित बनाउने प्रयास गरिरहेको चर्चा सुनिन्छ। मुलुकमा राजनीतिक अस्थिरता सिर्जना गराउने, सत्तामा आफू अनुकूलको पात्र खडा गर्ने र आफ्ना स्वार्थहरू लाद्ने भारतीय नीतिअन्तर्गत नै हिँजो युद्धकालमा भारतले माओवादी नेताहरूलाई संरक्षण गरेको थियो, भनिन्छ। माओवादीको राजनीतिक अवतरण पनि भारतले नै गराइदियो। भलै दाहालको मायाले मात्रै उसले अँगालो हालेको अवश्यै नहुनुपर्छ। आफ्नै देशका माओवादीलाई सिध्याउने भारतले नेपालका माओवादीहरूलाई संरक्षण गर्न किन जरुरी थियो ? कारण प्रष्ट छ नेपालका माओवादीहरूलाई आफ्नो अनुकूल भारतीय स्वार्थमा प्रयोग गर्न सकियोस्। भारतलार्ई हठात् एमालेसँग सहकार्य गरेर दाहालले सत्तासयर गरेको रत्तिभर हजम भएको छैन। बाह्य रूपमा नरम देखिए पनि हिजो बल्लतल्ल आफैंले मिलाइदिएको पाँचदलीय सत्तासमीकरण भत्काएकोमा दाहालप्रति दक्षिणी शक्ति खुसी देखिँदैन। अर्कोतर्फ, एमालेले दाहाललाई प्रधानमन्त्रीको रूपमा स्वीकार गरेको कुरालाई पनि उनले सामान्य नलिनु सही हुन्छ। तत्कालीन प्रधानमन्त्री ओलीले संसद् विघटन गरेको विषयलाई लिएर प्रतिगामी, संविधानविरोधी र संघीयताविरोधी भन्दै सरकार ढाले। तब एमालेलाई देउवा नेतृत्वमा सरकार बनाइदिएका दाहाल र माधव नेपालहरूको आरोपलाई कसैगरी चिर्नु थियो। त्यसका लागि पाँचदलीय गठबन्धन भत्कनु अनिवार्य हुन्थ्यो। अहिले राजनीतिक रूपमा आफ्नो संसद् विघटनको औचित्यलाई पुष्टि गर्न मात्रै एमालेले दाहाललाई बोकेको हो। फेरि दाहालले दक्षिणीपश्चिमी शक्तिको इशारामा चलिरहेको नेपाली कांग्रेसको लहलहैमा लागेर सत्तासहयात्री एमालेविरुद्ध खनिनु कसरी सही हुन्छ ? त्यही भएर यत्तिबेला प्रधानमन्त्री दाहाल असाध्यै ठूलो नैतिक संकटमा देखिन्छन्। प्रधानमन्त्री दाहालले राष्ट्रिय सहमति कायम गर्न सत्तासाझेदार दलहरूको बीचमा भएको सहमतिविपरीत राष्ट्रपति पद कांग्रेसलाई दिन सक्छन्। त्यसले औपचारिक रूपमा सत्तासमीकरण विघटनको घोषणा गरेको ठहर्नेछ। क्षणिक समय पुष्पकमल दाहाललाई सत्ताभोग गर्ने अवसर प्राप्त भए पनि उनी र उनको पार्टीले राजनीतिक जीवनमा इतिहासकै गम्भीर संकटको सामना गर्नुपर्ने हुन्छ। कोही व्यक्ति वा वस्तुको विकास वा विनाशको पछि आन्तरिक कारण प्रधान र बाह्य कारण गौण हुन्छ भनिन्छ। वर्तमान सरकारका दलहरूको बीचमा गहिरिँदै गइरहेको विश्वासको संकटका पछि प्रधानमन्त्रीको भूमिका प्रधान देखिन्छ। यदि दाहालले समयमै सहयात्री दलहरूको बीचमा विश्वासको वातावरण निर्माण नगर्ने हो भने त्यसले सरकारको विनाश निम्त्याउने देखिन्छ। सायद प्रधानमन्त्री दाहालले पनि यो विषयलाई महसुस गरेकै हुनुपर्छ। अन्त्यमा, नेपाली कांग्रेसले राष्ट्रपति पदलाई केन्द्रमा राखेर लगाइरहेको राष्ट्रिय सहमतिको रटान कसैगरी समय सान्दर्भिक देखिँदैैन। दलहरूबीचको राष्ट्रिय सहमति आवश्यकताको सिद्धान्त र एजेन्डाका आधारमा हुन सक्छ। सत्तास्वार्थ र पदीय मोहका निम्ति राष्ट्रिय सहमतिको बेमौसमी अलाप लगाउनु उचित हुँदैन। हिजो सत्ता समीकरणको निर्माणका बखत दलहरूका बीचमा भएको सहमतिलाई प्रधानमन्त्रीले राष्ट्रिय सहमतिको नाउँमा तोड्नु राजनीतिक बेइमानी हुन्छ। प्रधानमन्त्री दाहालले यो सत्ता समीकरणलाई दुर्घटनामा नपारी स्थायी सरकार सञ्चालन गर्न ध्यान केन्द्रित गर्नुपर्छ। राष्ट्रिय सहमतिका नाउँमा सत्ता साझेदार दलहरूको बीचमा रहेको आपसी विश्वासलाई खण्डित नतुल्याउनु नै प्रधानमन्त्री दाहाल र उनको पार्टीको निम्ति श्रेयष्कर हुनेछ।"
कांग्रेसलाई अवसर,"भ्रातृ एवं शुभेच्छुक संगठनलाई निष्क्रिय बनाएर कांग्रेस जीवन्त बन्नै सक्दैन। जनतासँग पार्टीलाई जोडनतिर केन्द्रित हुनुपर्छ । पछिल्ला तीन वटा आमनिर्वाचन (स्थानीय तह, प्रदेशसभा र संघीय) को नतिजापछि नेपाली कांग्रेस सत्ताको नेतृत्व लिन मानसिक रूपमा तयार थियो। प्रदेश र संघमा उल्लेख्य उपस्थिति रहेको कांग्रेसको सत्तामा सहभागिता अरूहरूका लागि पनि आश्चर्यको विषय थिएन। तत्कालीन पाँचदलीय चुनावी गठबन्धनले स्पष्ट बहुमत नल्याए पनि सहजै सरकार गठनको बिन्दुमा थियो। त्यसमा पनि ठूलो दलको हैसियतले सरकारको नेतृत्व दाबी गर्नु कांग्रेसका लागि प्राकृतिक न्यायको सिद्धान्त अनुरूप नै थियो। भलै, दलहरूबीच आन्तरिक वा गोप्य कोठामा अरू कुनै समझदारी भएको भए पनि। संसद्को ठूलो दलको हैसियतले प्रदेशदेखि केन्द्र सरकारसम्म बलियो उपस्थिति राख्ने कांग्रेस सत्ताबाहिर रहनुपर्ने परिस्थिति सिर्जना भयो, जुन स्वयं कांग्रेसका लागि अकल्पनीय विषय थियो। जनमतले ठूलो पार्टी बनेको कांग्रेस सरकार निर्माणमा कमजोर देखिँदा त्यसको निराशा कांग्रेसका पार्टी पंक्तिमा मात्रै नभई मतदातासम्मै पुगेको प्रस्टै देखिन्थ्यो, जुन अहिले पनि देखिन्छ। देशमा १५ वर्ष गठबन्धन गर्ने वाचा गरेका कांग्रेस र माओवादी केन्द्र अलग भए सरकार निर्माणमा। संसद्मा तेस्रो शक्ति रहेको माओवादी सत्ता बाहिर रहेको एमालेसँगको सहकार्यमा सरकारको नेतृत्वमा पुग्यो। नेपाली राजनीतिका चतुर खेलाडी मानिने प्रचण्ड तेस्रो पटक प्रधानमन्त्री बन्न सफल भए। कम्युनिस्टहरू एक हुनै सक्दैनन् भन्ने नेकपा विभाजनका बेला स्थापित भाष्यलाई फेरि एकपटक नेपाली राजनीतिमा गलत सावित भयो। नेपाली राजनीतिका दुई किनारा भइसकेका प्रचण्ड र ओलीले बालकोटको बार्दलीबाट हात हल्लाएर फेरि एक ठाउँमा उभिएको सन्देश दिए। भलै, यो एकता कति लामो जान्छ, आफैंमा संशयपूर्ण छ। २०७४ सालको निर्वाचनमा कम्युनिस्ट एकता हुँदा कांग्रेस कमजोर बनेको थियो। कम्युनिस्टहरूलाई मिल्न दिनु हुँदैन भन्ने कांग्रेस रणनीति पनि सफल भएन, यसपटक। कम्युनिस्टहरू विभाजित भएका बेला पाँचदलीय मोर्चा बनाएर चुनावी मैदानमा उत्रिएको कांग्रेसका लागि अहिले प्राप्त मत परिणाम भने अपेक्षित थिएन। प्रत्यक्ष र समानुपातिकतर्फ कांग्रेसले पाएको मत निकै कम भएको कांग्रेसको स्वीकारोक्ति छ। त्यसो हुनुमा नयाँ दलहरूको उदयलाई एउटा कारणको रूपमा लिन सकिन्छ। २०७४ सालमा पाएको मतको संख्या जोगाउनु त परको कुरा, समानुपातिकतर्फ झन्डै सात लाख बढी मत कांग्रेसको घटेको छ। जबकि यसपटक नयाँ मतदाताको संख्या नै बढेको थियो। चुनावको संघारमा स्थापित भएको राष्ट्रिय स्वतन्त्र पार्टीले प्रत्यक्षसहित २० सिट जित्नु, त्यस्तै राप्रपाले १४ सिट, तराई मधेसमा जनमत पार्टी र उन्मुक्ति पार्टीको उदयले परम्परागत दलहरूलाई एकपटक गम्भीर भएर आत्मसमीक्षा गर्न दबाब दिएको छ। नेपालमा जहानियाँ राणाशासन ढाल्नेदेखि देशमा संघीय लोकतान्त्रिक गणतन्त्र स्थापनासम्मका सबै आन्दोलन र शक्तिहरूको नेतृत्व गरेको नेपाली कांग्रेस किन मतदाताको रोजाइ बन्न सकेको छैन भन्ने विषयमा पनि दलभित्र व्यापक बहस र छलफलको खाँचो देखिन्छ। त्यसैले मतदाता संख्या लाखौंमा बढ्दा सोही हाराहारीमा कांग्रेसको मत घट्नु आफैंमा चिन्ताको विषय हो। कांग्रेस एउटा पार्टी मात्रै होइन, यो त नेपाली क्रान्तिको एउटा विश्वविद्यालय हो। जहाँ जनताका पक्षमा भएका हरेक आन्दोलनको अगुवाइ गरेको गर्विलो इतिहास पढ्न पाइन्छ। समकालीन राजनीतिज्ञमध्ये विश्वमै कहलिएको बीपी कोइराला पढ्न पाइन्छ अनि नेपाली माटोमै स्थापित प्रजातान्त्रिक समाजवाद पढ्न सकिन्छ। त्यस्तो कांग्रेस हो, जहाँ सशस्त्र आन्दोलन भएको इतिहास छ अनि शान्तिपूर्ण रूपमा सत्याग्रहको आन्दोलन पढ्न पाइन्छ। कांग्रेसले नेपालभित्र मात्रै होइन, विश्वभर लोकतान्त्रिक पार्टीका रूपमा पहिचान बोकेको छ। कांग्रेस भनेकै लोकतन्त्र, लोकतन्त्र भनेकै कांग्रेस भन्ने भाष्य स्थापित छ। यो कुरालाई मनन् गरेर कांग्रेस र नेताहरूले चिन्तन र समीक्षा गर्नु जरुरी छ। यतिबेला कांग्रेस प्रदेश र केन्द्र सरकारमा सहभागी छैन। तर त्यसको अर्थ कांग्रेस सबै गुमाएको भन्ने अर्थमा बुझ्नुहुन्न। सातवटै प्रदेशसभा र संघीय संसद्मा कांग्रेसको उपस्थिति बलियो छ। सरकारमा नभए पनि सदनबाट कांग्रेसले जनताका मुद्दाहरू सशक्त रूपमा उठाउन सक्छ। सरकारलाई गलत नगर्न झक्झक्याउन सक्छ। त्यसैले सत्ता गुमाएको कांग्रेससँग अहिले जनताको शक्ति छ। देश र जनताका मुद्दाका सवालमा सदन र सडकबाट दबाब दिने सामथ्र्य र शक्ति कांग्रेस छ भने जनतासँग प्रत्यक्ष जोडिएको स्थानीय तहमा कांग्रेसको उपस्थिति बलियो छ। घरदैलोको सरकारका रूपमा चिनिने स्थानीय तहमा कांग्रेसले नमुना काम गरेर जनताको मन जित्न सक्छ। जनप्रतिनिधि भनेका कांग्रेस जस्ता हुनुपर्छ भन्ने उदाहरण बन्न सकिन्छ। त्यसका लागि पार्टीले नै स्थानीय तहका जनप्रतिनिधिको कामकारबाहीलाई प्रभावकारी र सेवा प्रवाहलाई चुस्त बनाउन निरन्तर अनुगमन गर्नुपर्छ। कांग्रेसलाई सशक्त बनाउने बलियो सेतु बन्न सक्छ स्थानीय तह। त्यस्तै, पार्टी संरचनालाई प्रभावकारी रूपमा परिचालन गर्नुपर्ने समय आएको छ। कांग्रेसमा भ्रातृ एवं शुभेच्छुक गरी ३० जति संगठन छन्। तर सबैको अवस्थामा कोमामा पुगेको बिरामीजस्तै छ। भ्रातृ एवं शुभेच्छुक संगठनलाई निष्क्रिय बनाएर पार्टी जीवन्त बन्नै सक्दैन। त्यसैले सम्पूर्ण भ्रातृ एवं शुभेच्छुक संगठनलाई पुनर्संरचना गरेर यिनीहरूको प्रभावकारी परिचालन गर्नैपर्छ। यसले गर्दा पार्टीमा सबैले जिम्मेवारी पाउने र संगठन पनि चलायमान हुन्छ। भ्रातृ तथाा शुभेच्छुक संगठन जस्तै अस्तव्यस्त अवस्था छ, पार्टीका विभागहरूको। पार्टी विभाग आफू निकट नेता कार्यकर्ताहरूलाई भर्ती केन्द्र बनाउनेभन्दा पनि उनीहरूको क्षमता र दक्षताअनुसार जिम्मेवारी दिने निकायका रूपमा स्थापित गर्नुपर्छ। विभागलाई समयमै गठन गर्न सके हजारौं नेता कार्यकर्ताहरूले पार्टीमा अवसर पाउँछन्, जसले गर्दा पनि पार्टी संगठनलाई चलायमान बनाउन नै टेवा पुग्छ। यतिबेला नेपाली कांग्रेसको केन्द्रीय कार्यसमिति डेढ सयभन्दा बढी छ। विगतमा सानो केन्द्रीय समितिमै नेताहरूले जिम्मेवारी नपाएको गुनासो गर्दै आएका बेला अहिलेको जम्बो केन्द्रीय समितिको औचित्यतामाथि नै कांग्रेसकै जिम्मेवार नेताहरूले प्रश्न उठाइरहेका छन्। पदाधिकारी वा कार्यसम्पादन समितिले गरेका निर्णयहरू पारित गर्ने थलोका रूपमा मात्रै केन्द्रीय समिति सीमित बन्ने हो कि भन्ने चिन्ता पनि उत्तिकै छ। केन्द्रीय समिति बैठक बस्ने मुस्किल हुने अवस्था पछिल्लो एक वर्षबाटै प्रस्ट देखिन्छ। यस्तो अवस्थामा पार्टीले केन्द्रीय सदस्यहरूलाई संगठन निर्माण र विस्तारमा परिचालन गर्नुपर्छ। स्थानीय जनप्रतिनिधिमार्फत सेवा प्रवाहलाई प्रभावकारी बनाउनु त छँदैछ, पार्टीका स्थानीय कमिटी पनि उत्तिकै प्रभावकारी रूपमा परिचालन गर्नुपर्नेतर्फ कांग्रेसले ध्यान दिन जरुरी छ। जनतासँग जोडिने कांग्रेस बनाउन पनि स्थानीय कमिटीहरूको प्रभावकारिता महत्त्ववपूर्ण हुन्छ। वडा कमिटी, पालिका कमिटी, प्रदशसभा र प्रतिनिधिसभा क्षेत्रीय समिति, जिल्ला र प्रदेश समितिलाई परिचालन गर्नुपर्छ। यी कमिटीहरू आफ्ना मान्छेहरूलाई पद दिने ठाउँका रूपमा विकसित गर्नेभन्दा पनि जनतासँग पार्टीलाई जोड्ने बलियो कडीका रूपमा पार्टीले परिचालन गर्नुपर्छ। त्यतिमात्रै होइन, यतिबेला लाखौं नेपालीहरू विभिन्न देशमा छन्। कोही श्रम गर्न त, कोही विभिन्न पेसा व्यवसायमा देशबाहिर छन्। देश बाहिर रहेका नेपालीहरूले नेपालभित्रको चुनावी परिणामलाई नै प्रभावित गरिदिएको उदाहरण हुन्, सहरमा स्थानीय तहमा स्वतन्त्र उम्मेदवारको विजय र आमनिर्वाचनमा राष्ट्रिय स्वतन्त्र पार्टीको उदय। त्यसैले पनि प्रवासमा रहेका नेपालीहरूलाई कांग्रेससँग जोड्न र उनीहरूमार्फत कांग्रेसका पक्षमा सकारात्मक माहोल बनाउन जनसम्पर्क समितिलाई प्रभावकारी परिचालन गर्नैपर्छ। यसमा पार्टीले नजरअन्दाज गर्न मिल्दैन। त्यसका लागि जनसम्पर्क समितिले पनि विदेशमा रहेका नेपालीहरूका हकहितका मुद्दाहरूलाई प्रभावकारी रूपमै उठाउने र त्यसको समाधानका लागि सरकारसँग समन्वय गर्ने काम गर्नुपर्छ। अन्तिममा, कांग्रेसले जनताको बलियो साथ पाउँदा पनि प्राविधिक रूपमा सत्ता बाहिर बस्नु परेको यथार्थका बीचमा अब प्रतिपक्षमा रहेर जनताका आवाजहरूलाई सशक्त रूपमा उठाउनुपर्छ। लामो इतिहास भएको, राष्ट्रियअन्तर्राष्ट्रिय रूपमा पत्याइएको पार्टी र लोकतन्त्रका पक्षमा सधैं अडिग नेपाली कांग्रेसका अगाडि फेरि चुनौती आएको छ। यसलाई जनताका बीचमा जाने र पार्टी संगठनलाई सशक्त बनाउने अवसरका रूपमा प्रयोग गर्न सके कांग्रेसका लागि आगामी दिनहरू सुखद नै रहनेछन्।  उपाध्याय, नेपाली कांग्रेसका महासमिति सदस्य तथा जनसम्पर्क समिति क्यानडा उपसभापति हुन् ।"
"मौसमी रोजगारीमा लागत शून्य, असुली लाखौं","मौसमी कामदारका नाममा अचाक्ली असुली काठमाडौं : मौसमी कामदार व्यवस्थापन निर्देशिका २०७९ मा भनिएको छ, नेपालबाट कामदार छनोट गरी सम्बन्धित मुलुकमा नपुग्दासम्म छनोट भएको कामदारले कुनै शुल्क बुझाउनु पर्दैन। मौसमी रोजगारको अवधि समाप्त भएपछि पनि रोजगारदाताले आफ्नै खर्चमा स्वदेश फर्काउनुपर्छ। कुनै पनि मुलुकमा मौसमी कामदार पठाउने विषयमा सरकारी निर्देशिकाले यसरी स्पष्ट उल्लेख गरेको छ। तर, जान इच्छुक कामदारबाट अहिले लाखौं रकम व्यक्तिले नै असुलिरहेका छन्। काठमाडौंकी कौशिला खड्काले बेलायत जानका लागि एजेन्टले ९ लाख रुपैयाँ मागेको बताइन्। ६ महिना काममा जानका लागि उनले श्रीमान्लाई पठाउन लागेकोे बताइन्। ९ लाख तिरेर ६ महिनामा कति कमाइ हुन्छ। लागत नउठ्ला भन्ने डर पनि छ, उनले भनिन्। कोशिला एक प्रतिनिधि पात्र मात्रै हुन्। यसरी ठगिनेको क्रम बढ्दै गएको पीडितरूको भनाइबाट प्रष्ट हुन्छ। निर्देशिका अनुसार मौसमी कामदार पठाउन कुनै पनि स्थानीय निकाय वा सस्थाले पाउँछन्। उनीहरूले सरकारले तोकेको विभिन्न नियम पुरा गरेपछि मात्रै मौसमी कामदार पठाउने स्वीकृति पाउँछन्। कूटनीतिक नियोगमा माग पत्र पठाउँदा कुनै स्थानीय तहमार्फत उम्मेदवार छनोट गर्नुपर्छ भने त्यसको विवरण विभागको वेबसाइटमा प्रकाशन पनि गर्नुपर्छ। तर, मौसमी रोजगारीमा ठगी मौलाएपछि श्रम, रोजगार तथा सामाजिक सुरक्षा मन्त्रालयले कडाइ गर्दै निर्देशिका नै ल्याउँदा पनि ठगी धन्दा भने रोकिएको छैन। कामदारको कोटा तय नहुँदै ठगिने क्रम भने सुरु भइसकेको विभिन्न घटनाक्रमले देखाएको छ। नाम नखुलाउने सर्तमा पीडित भन्छन्, मौसमी काममा पठाउँछौं भन्दै ३ लाखदेखि १० लाखसम्म उठाइरहेका छन्। त्यो पनि व्यक्तिले। उनीहरूको जनप्रतिनिधिसँग पनि मिलेमतो भएको आशंक हामीलाई छ। श्रमविज्ञ डागणेश गुरुङ मौसमी कामदार छनोटको जिम्मा स्थानीय तहलाई दिँदा अझै ठगी बढ्ने र भ्रष्टाचार मौलाउने बताउँछन्। भन्छन्, मौसमी कामदार पठाउन जरुरी हो। तर, व्यवस्थित गर्न आवश्यक छ। स्थानीय तहलाई छनोट गर्न र मान्छे पठाउने जिम्मा दिनु राम्रो होइन। यसले झनै बेतिथि मौलायो। श्रम, रोजगार तथा सामाजिक सुरक्षा मन्त्रालयका सहसचिव राजीव पोखरेलका अनुसार अहिलेसम्म यस्तो कामका लागि डिमान्ड आएको छैन। डिमान्ड नआउँदै कामदारका रूपमा जान चाहनेबाट असुल्न सुरु हुनुमा स्थानीय तहका कर्मचारी र जनप्रतिनिधि पनि जिम्मेवार हुने श्रमविज्ञ गुरुङ दाबी गर्छन्। भन्छन्, एजेन्टले स्थानीय तहको आँट नपाई कसरी पैसा असुल्छन् ? समस्या यहाँ पनि छ। यस अघिका घटनामा पनि जनप्रतिनिधिहरूले गोप्य रूपमा कामदार छनोट गरी पैसा असुल्ने गरेको खुलेको थियो। पैसा तिर्न सक्ने व्यक्ति मात्रै छनोट गर्ने र मौसमी कामदारका रूपमा पठाउने गरेको पीडित बताउँछन्। मौसमी कामदारको माग आएका मुलुक अनुसारको रकम बिचौलियाले उठाउँछन्। त्यसैअनुसार स्थानीय तहले सूचना पनि निकाल्ने गरेको अघिल्ला वर्षहरूमा देखिएपछि सरकारले निर्देशिका बनाएको हो। तर, यसपटक पनि यो घटना दोहोरिने छनक सुरु भइरहेको छ। स्थानीय तहले पठाउने भनिए पनि कामदारले अर्कै व्यक्ति वा कम्पनीलाई भारीमात्रामा रकम बुझाउन सुरु गरिसकेका छन्। कोरियाको पालिका र नेपालको पालिकाले सम्झौता गरी सिजनल वर्कर लैजान थालेपछि सरकारले निर्देशिका बनाएर श्रमस्वीकृति दिने व्यवस्था गरिएको वैदेशिक रोजगार विभागका महानिर्देशक उमाकान्त आचार्य बताउँछन्। कोरियाले झापाको कनकाई नगरपालिका, इलामको फाकफोकथुम गाउँपालिका, गुल्मीको धुर्कोट गाउँपालिका लगायतसँग सम्झौता गरेका छन्। स्थानीय तहले आफूखुसी कामदार पठाउन थालेपछि निर्देशिका बनाएर व्यवस्थित गर्न खोजिएको श्रम मन्त्रालयका सहसचिव पोखरेल बताउँछन्। झापाको कनकाइ नगरपालिकाले कोरियाको गोयन्कु काउन्टीसँग सम्झौता गरी २०७८ मंसिरमा १६ जना श्रमिक पठाएको थियो। २ सय १६ जना कोरिया जान छनोट भएका थिए। नगरपालिकाले दोस्रो व्यक्तिसँग मध्यस्थता गरी कामदार पठाएको थियो। कामदारले ३ लाख ८० हजार रुपैयाँ तिरेका थिए। दक्षिण कोरिया सरकारले आफ्ना प्रदेश तथा स्थानीय सरकारलाई सम्झौता गरी विदेशी कामदार ल्याउन अनुमति दिएको छ। इलामको फाकफोकथुम गाउँपालिकाले पनि २०७८ चैतको पहिलो साता मौसमी कामदारका रूपमा कोरिया पठाउन प्रक्रिया सुरु गरेको थियो। तर, छनोट प्रक्रिया अपारदर्शी भएको, आफ्ना मान्छेलाई प्राथामिकता दिएको भन्दै स्थानीय युवाले विरोध जनाएका थिए। अनि, उक्त प्रक्रिया नै रोकिएको थियो। गुल्मीको धुर्कोट गाउँपालिकाले पनि कोरिया पठाउन आवेदन खुलाको थियो। १ सय ५० युवालाई कोरियामा मौसमी कामका लागि लैजाने भने पनि कार्यान्वयन हुन सकेन। ठगीमा जनप्रतिनिधि नै संलग्न सरकारले तीन महिनादेखि १ वर्षसम्मको मौसमी कामको भिसा दिने नीति लिएको छ। बेलायत, कोरिया, इजरायल, जर्मन, क्यानडालगायत आकर्षक मुलुकमा पठाउन सरकारले मौसमी कामदार निर्देशिका जारी गरेको हो। निःशुल्क रूपमा पठाउने व्यवस्था गरिए पनि कामदारले तीन महिनाका लागि मात्रै पनि १० लाखसम्म तिर्न बाध्य भएका छन्। एजेन्टले सर्वसाधारणलाई ठग्न सुरु गरेको सर्वसाधारण गुनासो गर्छन्। यस्तो ठगीधन्दामा स्थानीय तहका जनप्रतिनिधि र पूर्वजनप्रतिनिधि क्रियाशील भएको पीडित बताउँछन्। उनीहरूले पनि दोस्रो व्यक्तिको सहायतामा कामदार पठाउने गरेका छन्। मौसमी कामदारको कार्यविधिले पनि ठगी नरोकिएको जानकार बताउँछन्। निःशुल्क रूपमा पठाउने व्यवस्था गरिए पनि कामदारले तीन महिनाका लागि मात्रै पनि १० लाखसम्म तिर्न बाध्य भएका छन्। श्रमविज्ञ गुरुङ कामदारलाई केन्द्रमा राखी यसको व्यवस्थापन गर्न आवश्यक भएको बताउँछन्। भन्छन्, अनुगमन प्रभावकारी बनाएर शून्य लागतमा पठाउने व्यवस्था गर्नुपर्छ। त्यसका लागि स्थानीय तहले सूचीकृतसम्म गर्न सक्छ। स्थानीय तहलाई संघले स्पष्ट भूमिका दिनुपर्छ। वैदेशिक रोजगार विभागले अनुगमन गर्न नसके तेस्रो पार्टीलाई पनि जिम्मा दिन सकिने उनको भनाइ छ। आकर्षक मुलुक पुग्ने धेरैको चाहना हुन्छ। बढी पैसा तिरेर उतै सेटल हुने चाहनाले पनि कामदार बढी शुल्क तिर्न पनि राजी भएको पाइएको छ। मलेसियासहित अन्य खाडीमुलुक केन्द्रित वैदेशिक रोजगार पछिल्लो समयमा मौसमी कामदारका रूपमा भए पनि आकर्षक मुलुक केन्द्रित हुन थालेकोमा भने कामदार खुसी छन्। तर, अधिकांशले आकर्षक गन्तव्य मुलुक छिर्ने योजना बनाएसँगै ठगीधन्दामा पर्ने उत्तिकै जोखिम बढ्दो छ। श्रम, रोजगार तथा सामाजिक सुरक्षा मन्त्रालयका सहसचिव एवम् प्रवक्ता डण्डुराज घिमिरेले लामो प्रयासपछि मौसमी कामदार व्यवस्थापन निर्देशिका २०७९ बनाइएको बताए। अत्याधिक माग आएकाले निर्देशिका बनाएर सहजीकरण गरिएको उनको भनाइ छ। कृषिमा बढी माग आउने गरेको छ। यसबाट श्रमिकले राम्रै लाभ पाउँछन्, प्रवक्ता घिमिरे भन्छन्, तर, अनावश्यक शुल्क लिएको उजुरी आएमा कारबाही हुन्छ। ठगी हुन नदिन कामदारलगायत सबै सजग हुनुपर्छ। यसअघि कति गए कामदार ? बेलायतले सन् २०२२ मा करिब १० प्रतिशत मौसमी कामदार नेपालबाट लिएको थियो। गत वर्ष मात्र २ हजार ४ सय ७२ नेपाली मौसमी कामका लागि बेलायत पुगेका छन्। युक्रेन युद्धका कारण बेलायतमा कामदारको अभाव छ। बेलायतका कृषि फार्मलाई युरोपबाहिरका कामदारमा बढी निर्भर हुनुपर्ने बाध्यता छ। तर, धेरै पैसा असुलेका कारण बेलायतले मौसमी कामदार लैजान आनाकानी गर्न थालेको बुझिएको छ। विभागका महानिर्देशक आचार्यले डिमान्ड ल्याउनमै स्थानीय तह अलमल भएको बताए। कुनै पनि पालिकाले डिमान्ड ल्याएका छैनन्, उनले भने, निर्देशिकाबमोजिम डिमान्ड आएको छैन। तीन महिनादेखि एक वर्षका लागि श्रम स्वीकृति दिने मौसमी कामदार व्यवस्थापन निर्देशिकामा उल्लेख छ। मौसमी प्रकृतिका कामका लागि श्रमिक पठाइने निर्देशिकामा उल्लेख छ। मन्त्रालयले वैदेशिक रोजगार नियमावली २०६४ को नियम ५२ क को उपनियम (१) को अधिकार प्रयोग गरी निर्देशिका बनाएको हो। ऐनको दफा ३ र ६ अनुकूल हुने गरी सरकारले द्विपक्षीय श्रम सम्बन्ध स्थापना गर्न सक्ने जनाइएको छ। रोजगारदाता संस्था वा सम्बन्धित मुलुकको प्रचलित कानुनबमोजिम रोजगारदाताले सहजीकरण गर्नेछन्। स्थानीय तहले मागपत्र प्रमाणीकरण गर्न पाउने व्यवस्था छ। विवरण खुलाई अनलाइन माध्यमबाट सम्बन्धित नेपाली कूटनीतिक नियोगमा पेस गर्नुपर्छ। रोजगारदाताको पूर्ण विवरण (कम्पनीको हकमा सम्बन्धित मुलुकको कानुनअनुसार कम्पनी दर्ता भएको प्रमाणपत्र र कर चुक्ताको प्रमाणपत्र), रोजगारीको किसिम र संख्या, आवास, खाना, स्वास्थ्य बिमा र कामदारको सुरक्षा, न्यूनतम सेवा र सुविधाको प्रमाणपत्र पेस गर्नुपर्ने व्यवस्था गरिएको छ। रोजगारदाताले नै श्रमिकको लागत बेहोर्ने सुनिश्चित गरिएको छ। सुरक्षित कार्यस्थलको सुरक्षण भएको प्रत्याभूतिपत्र दिनुपर्छ। निर्देशिकामा स्वदेश फर्काउने प्रत्याभूति हुनुुपर्ने व्यवस्था छ। स्थानीय तहमार्फत उम्मेदवार छनोट गर्ने गरी मागपत्र पठाउन सक्ने व्यवस्था छ। उपदफा (२) बमोजिम प्रणालीमा मागपत्र प्रविष्ट भएको सात दिनभित्र मौसमी रोजगारीका लागि जान चाहने व्यक्तिको छनोट गरी पठाउन स्थानीय तहलाई जानकारी गराउनु पर्नेछ। सोको विवरण विभागको वेबसाइटमा प्रकाशन गर्नुपर्ने उल्लेख छ। स्थानीय तहले मौसमी रोजगारीको लागि वैदेशिक रोजगारमा जान चाहने व्यक्तिसँग आवेदन माग गरी सार्वजनिक सूचना प्रकाशन गर्नुपर्ने निर्देशिकामा छ। आवेदन दिने व्यक्तिमध्येबाट स्थानीय तहले जातीय, लैंगिक र उमेरगत विविधता कायम हुने उम्मेदवार छनोट गर्नेछ। माग गरिएको संख्यामा मुख्य सूचीको १० प्रतिशत संख्यामा वैकल्पिक सूची तयार गरी विभागमा पठाउनुपर्छ। उपदफा (२) बमोजिमको सूची विभागले सार्वजनिक जानकारीका लागि वेबसाइटमार्फत प्रकाशन गर्नुपर्ने छ। उपदफा (३) बमोजिम प्रकाशित सूचीका उम्मेदवारलाई विभागले मौसमी कामदारको रूपमा पठाउने छ। कामदार छनोटसम्बन्धी अन्य कार्यविधि सम्बन्धित स्थानीय तहले निर्धारण गर्न पाउँछन्। कामदारले पुनः रोजगार प्राप्त गर्ने भएमा सम्बन्धित नेपाली कूटनीतिक नियोगमार्फत विभागमा जानकारी गराउनुपर्छ। कामदारले प्रवेशाज्ञाका लागि आवेदन गर्दा सम्बन्धित मुलुकको प्रचलित कानुनबमोजिम समावेश गर्नुपर्ने कागजात कामदारले नै बुझाउनुपर्छ। दुई दिनको अभिमुखीकरण तालिम लिनुपर्छ। बिमांकमा नघट्ने गरी बिमा, कल्याणकारी कोषमा रकम जम्मा, स्वास्थ्य परीक्षण गरी प्रमाणपत्र प्रणालीमा प्रविष्ट गरेपछि मात्रै विभागले श्रम स्वीकृति दिनेछ। त्यसो त, सरकारले फ्रि भिसा, फ्रि टिकटको व्यवस्था पनि गरेको छ। तर, ९५ प्रतिशत कामदारले सरकारले तोकेको भन्दा बढी शुल्क तिरेर वैदेशिक रोजगारीमा गइरहेका छन्। सरकारकै नियमका कारण कामदारले तिरेको रसिद पाएका छैनन्। सरकारले सेवाशुल्क १० हजार मात्र तिर्नुपर्ने व्यवस्था गरे पनि अधिकांशले खाडी तथा मलेसिया जान २ लाख ५० हजारसम्म तिरिरहेका छन्। कामदारले बिल नपाउँदा मुद्दा कमजोर भएको छ, सरकारलाई राजस्व घाटा लागेको छ, सहसचिव घिमिरेले भने। डोलप्रसाद अर्यालले श्रम, रोजगार तथा सामाजिक सुरक्षा मन्त्रालयको जिम्मेवारी सम्हालेसँगै सेवाशुल्क पुनरावलोकन गर्ने संकेत गरेका थिए। छोटो समयमै उनी जिम्मेवारीबाट मुक्त भइसकेका छन्। यद्यपि, किसान श्रेष्ठ श्रममन्त्री हुँदा सेवाशुल्क पुनरावलोकन गर्ने योजना बनाए पनि निर्णय गर्न हच्किएका थिए। लामो प्रयासपछि मौसमी कामदार व्यवस्थापन निर्देशिका २०७९ बनाइएको हो। कृषिमा बढी माग आउने गरेको छ। यसबाट श्रमिकले राम्रै लाभ पाउँछन्। तर, अनावश्यक शुल्क लिएको उजुरी आएमा कारवाही हुन्छ। डण्डुराज घिमिरे  प्रवक्ता, श्रम, रोजगार तथा सामाजिक सुरक्षा मन्त्रालय डिमान्ड ल्याउनमै स्थानीय तह अलमल देखिएका छन्। अहिलेसम्म कुनै पनि पालिकाले डिमान्ड ल्याएका छैनन्। अहिलेसम्म निर्देशिकाबमोजिम डिमान्ड आएको छैनभन्दा पनि हुन्छ।उमाकान्त आचार्य  महानिर्देशक, वैदेशिक रोजगार विभाग मौसमी कामदार पठाउन जरुरी हो। तर, व्यवस्थित गर्न आवश्यक छ। स्थानीय तहलाई छनोट गर्न र मान्छे पठाउने जिम्मा दिनु राम्रो होइन। यसले झनै बेतिथि मौलायो।डागणेश गुरुङ, श्रमविज्ञ विदेशमा कृषि क्षेत्रमा छोटो समय काम गर्न जान पाइने व्यवस्था नै मौसमी रोजगार हो। यसमा जानेलाई मौसमी कामदार भनिन्छ। यो ३ महिनादेखि ९१० महिनासम्मको अवधिका लागि मात्रै हुन्छ। त्यसैले यसलाई सिजनेवल भिसा पनि भन्दै आइएको छ। पछिल्लो समयमा सरकारले तीन महिनाका लागि पनि श्रमस्वीकृति दिने निर्णय गरेसँगै आकर्षक मुलुक जानेको आकांक्षा बढ्न थालेको देखिएको छ। सर्वसाधारणमा मौसमी भिसामा जान आकर्षण पनि बढेको छ। पछिल्लो घटना क्रमले पैसा तिरेर भए पनि आकर्षक मुलुक छिर्नेको जमात बढ्दै गएको देखिन्छ। अन्य मुलुक भन्दा बेलायतले ९१० महिनासम्म कृषिमा काम गर्ने अवसर दिँदै अएको छ भने कोरियाले ६ महिनासम्मको भिषा दिन्छ। बेलायतले झन्डै २ वर्ष वर्षअघि सिजनल वर्कर भिसा सुरु गरेको थियो। अनलाइनबाट फारम भरेर कामदार सिधैं बेलायत जान पाउँछन्। तर, आफैं फारम भर्न नसक्ने कामदार कल्सल्टेन्सी जाँदा ५ लाखभन्दा बढी तिर्नुपर्ने बाध्यतामा छन्। बेलायतमा मौसमी काम गर्दा महिनाकै तीन लाखभन्दा बढी आम्दानी गर्न सक्छन्। धेरैको चासो मौसमी कामदारमा भइरहेका बेला बेलायत पठाउन कल्सल्टेन्सी तथा एजेन्टले ८१० लाख रुपैयाँ असुल्ने गरेको गुनासा आउन थालेका छन्। मौसमी कामदारका रूपमा ठगी भएको गुनासो आउन थालेपछि बेलायतले सिजनल वर्कर भिसामा कडाइ गर्न थालेको छ। मौसमी कामदार भित्र्याउन बेलायत सरकारबाट मान्यता प्राप्त ५ कम्पनीले यो वर्ष नेपालबाट कामदार नल्याउने चेतावनी दिइसकेका छन्। ६ महिनाको मौसमी कामका लागि ५ देखि १० लाख रुपैयाँसम्म एजेन्ट तथा कन्सल्टेन्सीलाई तिर्नुपरेको बेलायत पुगेका नेपालीहरूले गुनासो गरेको छन्। कार्यविधिमा शून्य लागतमा पठाउने भनिए पनि स्थानीय तहका पूर्वजनप्रतिनिधिले लाखौं रुपैयाँ असुलेको स्रोत बताउँछ। मौसमी कामदार व्यवस्थापन निर्देशिका, २०७९"
हावाबाट बिजुली बल्ने उपकरण प्रयोगविहीन,"बुद्ध पावर कम्पनीले १६ महिना समय खर्चिएर जिल्ला प्रहरी कार्यालय मुस्ताङको परिसरमा हावाबाट बिजुली बाल्ने उपकरण जडान गरेको थियो । तर, एक वर्षदेखि प्रयोगविहीन बनेको जिल्ला प्रहरी कार्यालय मुस्ताङले जनाएको छ। जोमसोम : तीन किलोवाट क्षमताको वायु तथा सौर्य ऊर्जा उपकरण बिग्रिएपछि कामविहीन बनेको छ। बुद्ध पावर कम्पनीले १६ महिना समय खर्चिएर जिल्ला प्रहरी कार्यालय मुस्ताङको परिसरमा हावाबाट बिजुली बाल्ने उपकरण जडान गरेको थियो । तर, एक वर्षदेखि प्रयोगविहीन बनेको जिल्ला प्रहरी कार्यालय मुस्ताङले जनाएको छ। स्पेनी नागरिक राफेल पिच र एनआरएनका पूर्वसल्लाहकार पुष्पराज तिमिल्सिनाको लगानीमा २०७४ साउन २८ गते जिल्ला प्रहरी कार्यालय मुस्ताङमा वायु तथा सौर्य ऊर्जा उपकरणको सफल परीक्षण गरिएको थियो। वायु तथा सौर्य ऊर्जा उपकरणमा मौसमको जानकारी दिने सिस्टमसमेत जडान गरिएको थियो। उपकरणको परीक्षणपछि तत्कालीन प्रधानमन्त्री केपी शर्मा ओलीले मुस्ताङ आउँदा एक समारोहबीच वायु तथा सौर्य उर्जा उपकरण प्रणालीको उद्घाटन गरेका थिए। तर, उक्त उपकरणमा ४ वर्षपछि प्राविधिक समस्या आउँदा कामविहीन बनेको जिल्ला प्रहरी कार्यालय मुस्ताङका प्रहरी नायब उपरीक्षक रविन्द्रनाथ पौडेलले बताए। त्यस समय स्पेनी प्राविधिक टोली मुस्ताङ आएर जिल्ला प्रहरी कार्यालयमा वायु तथा सौर्य ऊर्जा उपकरण जडान गरेका थिए। हावाबाट बिजुली बाल्न आवश्यक सोलार प्यानल र बेट्री ब्याकप राखिएको थियो। दिउँसो घाम लाग्दा सौर्य ऊर्जाको सहायताबाट बेट्री चार्ज गर्ने र घाम नलाग्दा र रातको समयमा हावाको सहायताले वायु पंखाको माध्यमबाट बेट्री चार्ज गर्ने सिस्टम जडान गरिएको थियो। वायु पंखाबाट वायु ऊर्जा संकलन गर्न प्रहरी कार्यालयमा दुईवटा टावरसमेत जडान गरिएको थियो। तर, ऊर्जा उपकरणले काम गर्न छोडेको प्रहरी नायव उपरीक्षक पौडेलले बताए। हावाबाट बल्ने बिजुलीले काम गर्न छाड्यो। हामीले यसका प्रतिनिधि पुष्पराज तिमिल्सिनालाई सम्पर्क गरेका थियौं, प्रहरी नायब उपरीक्षक पौडेलले भने, यहाँका प्राविधिकले मर्मत गर्न सक्दैनन् भन्ने कुरा आयो। हामीले स्थानीय प्राविधिकलाई पनि बोलायौं। तर, उनीहरूले पनि सकेनन्। हावाबाट बिजुली बल्ने उपकरण हावाले पंखा घुम्दा विद्युत् उत्पादन हुन्छ। त्यही विद्युत्ले बेट्रीको ब्याकपमा विद्युत् भण्डारण गर्छ। तर, अहिले विद्युत् नियमित भएको बेलाबाहेक अन्य बेलासमेत वायु तथा सौर्य ऊर्जा उपकरणले कुनै काम गर्दैन। बुद्ध पावर कम्पनीका प्रबन्ध निर्देशक एवं एनआरएनका पूर्वसल्लाहाकार तिमिल्सिनाले हावाबाट बिजुली बल्ने उपकरण मर्मत गर्न स्पेनिस प्राविधिक नै चाहिने बताए। हामीले मुस्ताङमा हावाबाट बिजुली बाल्ने उपकरण जडान गर्दा सरकारसँग नेपाली प्राविधिकलाई पनि यो काम सिकाऔं भनेका थियौं, उनले भने, तर, त्यसबेला सरकारले चासो दिएन। त्यस समय उपकरण मर्मतसम्बन्धी तालिम नदिँदा यो समस्या आयो। उनले मुस्ताङमा प्रहरी कार्यालयमा जडान गरिएको हावाबाट बिजुली बल्ने उपकरण जडान गर्न स्पेनिस टोलीलाई खबर गरिसकेको र उनीहरू चाँडै नेपाल आएर मर्मत गर्ने बताए। मुस्ताङमा उपकरण जडान गर्ने बेला १० वर्षमा ४० मेगावाट हावाबाट बिजुली बाल्न सकिने स्पेनिस टोलीले बताएका थिए। यसका लागि ७ खर्ब बजेट खर्च हुने अनुमान गरिएको थियो। त्यसो त जिल्ला प्रहरी कार्यालयमा जडान गर्नुअघि २०४४ सालमा पनि हावाबाट बिजुली उत्पादन गर्ने प्रयास गरिएको थियो। तर, पर्याप्त भौगोलिक अध्ययनबिना जडान गरिएको उपकरण १ महिनामै फेल भएको थियो। यस्तै, २०७६ असार ५ गते उपल्लो मुस्ताङको चुमजुङमा वायु तथा सौर्य ऊर्जा जडान गरिएको थियो। ऊर्जा, वातावरण अनुसन्धान तथा विकास केन्द्र र जन ऊर्जा तथा वातावरण विकास संघको संयुक्त पहलमा उक्त सौर्य तथा वायुबाट चल्ने हाइब्रिट ऊर्जा परियोजना सम्पन्न भएको थियो। परियोजनाका लागि फिनिस संस्था सेमेनपु फाउन्डेसन फिनल्यान्ड र इकोइनर्जी कम्पनीले आर्थिक सहयोग गरेका थिए। त्यहाँ ३ किलोवाट सौर्य ऊर्जा र १ किलोवाट वायु ऊर्जा विद्युत् हुने व्यवस्था मिलाइएको थियो।"
युरोपियन युनियनले ५० मिलियन युरो सहयोग गर्ने,"युनियनले अन्तर्राष्ट्रिय साझेदारीका लागि युरोपेली संघ (ईयू) आयुक्त जुटा उर्पिलाइनेनले बुधबार नेपाल भ्रमणका क्रममा उक्त घोषणा गरेकी छन्। काठमाडौं : युरोपियन युनियनले विद्यालय शिक्षा विकासका लागि ५० मिलियन युरो सहयोग दिने भएको छ। युनियनले अन्तर्राष्ट्रिय साझेदारीका लागि युरोपेली संघ (ईयू) आयुक्त जुटा उर्पिलाइनेनले बुधबार नेपाल भ्रमणका क्रममा उक्त घोषणा गरेकी छन्। यद्यपि, उक्त रकम सहयोगको विषयमा भने युनियनको हेड क्वार्टरमा डिसेम्बरमै निर्णय भएको थियो। सो सहयोग रकममा नेपाल सरकारसँग हस्ताक्षर गर्न बाँकी छ। नेपालमा युनियनले २० वर्षदेखि नै शिक्षा क्षेत्रमा सहयोग गर्दै आएको छ। नेपालले प्रभावशाली शिक्षामा प्रगति गरेको बताइन्। शिक्षा अहिलेको अवस्थामा आउनुमा विभिन्न देशमा, सबैका लागि गुणस्तर शिक्षा सुनिश्चित गर्न स्थानीय नेतृत्व महत्वपूर्ण हुन्छ। नेपालको नयाँ विद्यालय, शिक्षा क्षेत्र योजनालाई पूर्ण समर्थन गर्दछ, उर्पिलाइनेनले भनिन्, सबैका लागि गुणस्तर शिक्षा सुनिश्चित गर्न स्थानीय नेतृत्व महत्वपूर्ण हुन्छ। स्रोतहरू प्रदान गर्दछ र हाम्रो सबै पहलका लागि गुणस्तर समर्थन मार्फत आफ्नो विशेषज्ञता साझा गर्दछ। त्यसैले त्यसलाई फोकस गरौं। उर्पिलाइनेनले बुधबार प्रधानमन्त्री पुष्पकमल दाहालसँग पनि शिष्टाचार भेटवार्ता गरेकी छन्। उक्त अवसरमा नेपालको १५औं विकास योजनालाई सहयोग गर्ने, अल्पविकसितबाट स्तरोन्नतिको प्रक्रियामा र दिगो विकासको लक्ष्यलाई समर्थन गर्ने विषयमा छलफल भएको छ। भेटका विषयमा उर्पिलाइनेनले आफ्नो ट्वीटरमा उल्लेख गर्दै भनेकी छन्, ईयूले आर्थिक विकास र पूर्वाधार विकासका लागि अघि बढाएको ग्लोबल गेटवे कार्यक्रमबारे पनि छलफल भएको छ। सँगसँगै नेपालमा लगानी, विकास र स्थायित्वको विषयमा पनि छलफल भएको छ। उर्पिलाइनेन परोपकार प्रसूति गृहमा पनि मिल्क बैंक अवलोकनका लागि पुगेकी थिइन्। उनले अमृत कोषको कामबाट आफू प्रभावित भएको र नेपालमा मातृ तथा बाल पोषण प्रवद्र्धन गर्न ईयूको प्रतिवद्धतामा जोड दिइने उल्लेख गरेकी छन्।"
"सुदूरपश्चिमका मुख्यमन्त्रीले विश्वासको मत लिने आज अन्तिम दिन, सकसमा रावल","बिहीबार विश्वासको मत लिनुपर्ने अन्तिम दिन हो। रावलले पुस २७ गते मुख्यमन्त्री पदको शपथ लिएका थिए। धनगढी : सुदूरपश्चिमका मुख्यमन्त्री राजेन्द्रसिंह रावललाई विश्वासको मत लिन सकस भएको छ। विश्वासको मतकै लागि प्रदेशसभा बैठक बुधबार बोलाइएको थियो। तर, नागरिक उन्मुक्ति पार्टी (नाउपा)का सांसद धनगढी नआएपछि बैठक बिहीबारलाई सारिएको छ। मुख्यमन्त्रीज्यू अस्वस्थ हुनुभयो। त्यसकारण बुधबारको बैठक बिहीबार सार्न भनेर मुख्यमन्त्री तथा मन्त्रिपरिषद्को कार्यालयबाट पत्र आयो, सभामुख भीमबहादुर भण्डारीले भने, हामीले बिहीबार दिउँसो १ बजेका लागि संसद् बैठक सारेका छौं। बिहीबार विश्वासको मत लिनुपर्ने अन्तिम दिन हो। रावलले पुस २७ गते मुख्यमन्त्री पदको शपथ लिएका थिए। संवैधानिक व्यवस्थाअनुसार शपथ लिएको ३० दिनभित्र विश्वासको मत लिनुपर्ने हुन्छ। तर, गठबन्धन दल नाउपा बुधबारसम्म पनि अनिर्णीत छ। उक्त पार्टीका सातै सांसद यसबारे निर्णय लिन मंगलबार जेलमा रहेका संरक्षक रेशमलाल चौधरीसँग भेट गर्न काठमाडांैं गएका थिए। पार्टीभीत्रै शक्ति बाँडफाँटबारे कुरा नमिलेकाले निर्णय गर्न ढिलाइ भइरहेको स्रोत बताउँछ। नाउपा अध्यक्ष रञ्जिता चौधरीले आफ्नोे बटमलाइन रेशम चौधरीको रिहाइ भएको बताइन्। रेशम चौधरीको रिहाइको बाटो नखुल्दासम्म हामी सरकारमा सहभागी हुने पक्षमा छैनौं, अध्यक्ष चौधरीले भनिन्। गठबन्धन दल भने उक्त पार्टीले अन्तिम समयमा आएर विश्वासको मत दिनेमा ढुक्क देखिएका छन। माओवादी संसदीय दलका नेता खगराज भट्टले शीर्ष नेताहरूबीच नाउपाका माग र मुद्दाबारे छलफल भइरहेको बताए। शीर्ष तहमा रेशम चौधरीको रिहाइ र नागरिक उन्मुक्तिको मागका बारेमा छलफल भइरहेकै कारण बुधबारको संसद् बैठक बिहीबार सारिएको हो, मन्त्रीसमेत रहेका भट्टले भने, गठबन्धन सरकार टीकापुर घटना राजनीतिक भएको र रेशमलाल चौधरीको रिहाइकै पक्षमा छ। तर, प्रक्रियाहरू चलिरहेका छन्। एमालेका प्रदेशसभा सदस्य सुरेन्द्र पाल नाउपाले बिहीबार विश्वासको मत दिने दाबी गर्छन्। रेशम चौधरी जेलमुक्त गर्ने कार्य संघीय सरकारको हो। यो गठबन्धन संघबाटै बनेकाले शीर्ष नेताहरू छलफलमा छन्। बिहीबार हामी विश्वासको मत पाउँछौं, पालले भने। सत्ता गठबन्धनमा खटपटको फाइदा लिने दाउमा कांग्रेस देखिएको छ। कांग्रेसका प्रदेश सभापति तथा कैलाली ४ बाट प्रतिनिधिसभा सदस्य वीरबहादुर बलायरले सत्ता गठबन्धन छिट्टै भत्किने दाबी गरे। नागरिक उन्मुक्तिले बिहीबार यो सरकारलाई विश्वसको मत दिँदैन। मैले रेशम चौधरीलाई आफंै गएर भेटेको छु। बिहीबार पछि मुख्यमन्त्रीमा हाम्रो दाबी रहन्छ। हामीलाई एमाले बाहेक सबै दलहरूले समर्थन गर्छन्, नेता बलायरले भने। रावलले पुस २७ गते एमालेका १०, माओवादीका ११, नाउपाका ७ र राप्रपाका १ गरी २९ प्रदेशसभा सदस्यको हस्ताक्षरपछि मुख्यमन्त्रीको शपथ खाएका थिए। ५३ सदस्यीय सुदूरपश्चिम प्रदेश सभामा २७ मत बहुमत हो। तर, गठबन्धन दल नाउपा अनिर्णीत हुँदा बहुमत पुग्नेमा मुख्यमन्त्री देखिँदैनन्। केन्द्रको गठबन्धनमा सहभागी नाउपाका सांसदले मुख्यमन्त्रीका लागि पनि प्रदेश प्रमुखले तोकेको समय घर्किन २० मिनेटअघि मात्रै हस्ताक्षर गरेका थिए। सभामुखमा पनि उक्त पार्टीकै कारण तीनपटक मतदान भएको थियो। उपसभामुख नाउपालाई छुट्याए पनि मनोनयन दर्ता नगरेपछि एमालेकी कोइलीदेवी चौधरीले अवसर पाएकी थिइन्। विश्वासको मत लिन नसकेकै कारण प्रदेश सरकार विस्तार हुन सकेको छैन। मुख्यमन्त्रीले शपथ खाएका दिन मन्त्रीमा नियुक्त भट्ट र एमाले संसदीय दलका उपनेता सन्तोष थापा शर्माले मन्त्रालय पाएका छैनन्।"
फेरि अघोषित लोडसेडिङ,"बिहान र बेलुका पिकआवरमा उद्योग नचलाउन भनेको प्राधिकरणका कार्यकारी निर्देशक कुलमान घिसिङ स्वीकार गर्छन्। काठमाडौं : औद्योगिक क्षेत्रमा माघ पहिलो साता बिहान र बेलुका उच्च मागको समयमा करिब नौ घण्टा लोडसेडिङ भयो। नेपाल विद्युत् प्राधिकरणले अघोषित रूपमा औद्योगिक क्षेत्रमा लोडसेडिङ गरेको थियो। भारतको बिहारबाट विद्युत् आयात घट्दा बिहान र बेलुका पिकआवरमा उद्योग नचलाउन भनेको प्राधिकरणका कार्यकारी निर्देशक कुलमान घिसिङ स्वीकार गर्छन्। भारतको बिहार राज्यमा एक हजार मेगावाट उत्पादित प्लान्ट बन्द हुँदा नेपालमा आयात कम भएको हो। त्यो अहिले धेरै हदसम्म घटिसक्यो, कार्यकारी निर्देशक घिसिङले भने। उनका अनुसार बिहान र साँझ कहिलेकाहीँ १२ घण्टा लोडसेडिङ हुने गरेको छ। त्यसअघि वैशाखमा पनि औद्योगिक क्षेत्रमा लोडसेडिङ भएको थियो। करिब २३ सय मेगावाटको जडित क्षमतामा अहिले आन्तरिक उत्पादन करिब ७ सय ५० मेगावाटमा झर्दा र आयातमा कमीका कारण औद्योगिक क्षेत्रमा लोडसेडिङ भएको हो। विद्युत्को माग करिब १२ सय मेगावाट छ। विद्युत्को उच्च माग करिब १६ सय मेगावाट छ। अहिलेको निजी क्षेत्रको करिब ३ सय ५० मेगावाट, प्राधिकरण र सहायक कम्पनी गरी करिब ४ सय मेगावाट उत्पादन भइरहेको छ। करिब १० वर्षयताको सबैभन्दा बढी सुक्खा यो वर्ष भएको प्राधिकरणका अधिकारी बताउँछन्। आन्तरिक उत्पादन करिब ३० प्रतिशतसम्म झरेकोे छ। माघ पहिलो साताको तुलनामा स्थिति सुध्रिएको उद्योगी पशुपति मुरारका बताउँछन्। औपचारिक रूपमा नभए पनि बिहान ४ घण्टा र बेलुका ५ घण्टा लोडसेडिङ भएको थियो। अहिले पिक समयमा कम लोडमा चलाउन भनिएको छ, मुरारकाले भने। आयात गरिरहेकाले यसलाई सामान्य रूपमा लिइएको उनको भनाइ छ। तर, बिहारबाट विद्युत् आयात नहुँदैमा लोडसेडिङ गर्नुपर्ने अवस्था नरहेको प्राधिकरणका पूर्वकार्यकारी निर्देशक मुकेश काफ्ले बताउँछन्। विद्युत् आयात नै भइरहेकाले एकातिर बन्द भए अर्कोतिरबाट आयात गर्न सकिन्थ्यो भन्ने उनको तर्क छ। बिहारबाट हुने आयात सेन्ट्रल लोडमा पर्ने भएकाले त्यहाँबाट बन्द हुनेबित्तिकै त्यसको असर पूरा आयातमा पर्ने कार्यकारी निर्देशक घिसिङ बताउँछन्। बिहारबाट हामीले पश्चिम बुटवलनजिकै गण्डकबाट तानेका हुन्छौं। अनि रक्सौलबाट तानेका हुन्छौं। कटैयाबाट तानेका हुन्छौं। हामीले तान्ने भनेको सेन्ट्रल ग्रिडबाट हो। सेन्ट्रल ग्रिडबाट बिडिङ गरेर तान्छौं। त्यो कि टनकपुरबाट कि ढल्केवरबाट तान्नुपर्छ। त्यो दुई वटाभन्दा बढीमा बिड गर्न नै पाइँदैन, घिसिङले भने। प्रसारण लाइन र सिस्टमले धानेअनुसार भारतसँग विद्युत् आयात गर्न सकिन्छ। प्राधिकरणका अनुसार पाँच स्थानबाट बिजुली आयात भइरहेको छ। ढल्केवरमुजफपुरबाट ३ सय ५० मेगावाटसम्म, कुशाहकटैयाबाट १ सय २०, रक्सौलपरवानीपुरबाट ३५, गण्डकबाट ५५ र टनकपुर प्रसारण लाइनबाट ७० मेगावाटसम्म ल्याउन सकिनेछ। परवानीपुरबाट ८० मेगावाटसम्म ल्याउन सकिने भए पनि सिंगल सर्किट प्रसारण लाइनका कारण ३५ मेगावाटभन्दा बढी आयात गर्न सकिने अवस्था छैन। रक्सौलपरवानीपुर नेपालतिरको पूर्वाधार निर्माणको समस्याले गर्दा ३५ मेगावाटभन्दा बढी विद्युत् लिन सक्ने अवस्था छैन। त्यहाँबाट प्राधिकरणलाई १ सय २० मेगावाट विद्युत् चाहिएको छ। परवानीपुरमा सिंगल सर्किटलाई डबल सर्किट गर्ने काम सकिए पनि सबस्टेसनको बेको निर्माणमा ढिलाइ भइरहेको छ। परवानीपुरस्थित अहिलेको भइरहेको सबस्टेसनमा नै नयाँ बनेको लाइनलाई ट्वानिङ (हाल्ने) गर्न सके १ सय २० मेगावाटसम्म आयात गर्न सकिन्थ्यो। तर, त्यसमा पनि भारतको अनुमति चाहिन्छ। आयात कम भएकै कारण वीरगन्ज करिडोरका उद्योगलाई पिकआवरमा कम लोडमा चलाउन भनिएको प्राधिकरणका प्रवक्ता सुरेश भट्टराई बताउँछन्। ढल्केवरमुजफपुरबाट ६ सय मेगावाटसम्म आयात गर्न सकिने भए पनि त्यसलाई पूर्वपश्चिम पठाउने प्रसारण बन्न सकेको छैन। घिसिङका अनुसार ढल्केवरबाट बुटवल पुर्याउनका लागि चन्द्रनिगाहपुरयता २ सय मेगावाटभन्दा पठाउन मिल्दैन। ढल्केवरहेटौंडा ४ सय केभी प्रसारणलाइन बन्न नसक्दा यहाँ जति नै आयात गरे पनि पश्चिम पठाउन सकिँदैन। बिहारले दिँदा जहाँ लोड थियो त्यही दिन्थ्यो। बिहार बन्द हुनसाथ ढल्केवरबाट ८ सय मेगावाट ताने पनि त्यहाँदेखि लैजाने प्रसारण लाइन छैन, उनले भने। बिहारले केही समयअघि ट्यारिफ रेट बढाउनका लागि बिजुली नदिएको हो। भारतमा नै ऊर्जाको माग बढेर महँगो भइरहेको समयमा बिहारले घाटामा दिँदैन। बिहारसँग ३३ केभीमा ६ रुपैयाँ ६८ पैसा भारु र १३२ केभीमा ६ रुपैयाँ १८ पैसा भारुमा बिजुली आयात भइरहेको छ। यो तीन वर्षअघिको सम्झौताअनुसार हो। भारतको एक्सेन्ज मार्केटमा पिक समयमा १३ भारुसम्म विद्युत्को किनबेच भइरहेको छ। पछिल्लो तीन वर्षदेखि नेपालभारत पावर एक्सचेन्ज कमिटीको बैठक बस्न सकिरहेको छैन। कमिटीको १४औं बैठक कोभिडका कारणले बैठक बस्न नसकेको हो। प्राधिकरणले चाँडै बैठक बसेर दर निश्चित गर्न चाहेको छ। तर यही फेबु्रअरी १७ र १८ मा भारतमा हुने नेपालभारत सहसचिवस्तरीय र ऊर्जा सचिवस्तरीयको बैठकका कारण हुन नसकेको देखिन्छ। यो बीचमा पावर एक्सचेन्ज कमिटीको बैठक राख्ने कोसिस गरिए पनि कुनै निश्चितता आइसकेको छैन। बिहारसँगको दर साढे ५ प्रतिशतले हरेक वर्ष बढ्ने भनिए पनि तीन वर्षदेखि नबढेको घिसिङको भनाइ छ। गत वर्ष पनि बिहारले नेपाललाई बिजुली दिएको थिएन। सेन्ट्रल इलेक्ट्रिसिटी अथोरिटीसँगको मिटिङ नै हुन सकिरहेको छैन। कोभिडलगायतका कारणले बस्न सकेको छैन। उनीहरूले वृद्धि गर्न भनिरहेका छन्। बिहारले सस्तोमा दिनैपर्छ भन्ने बाध्यता छैन। यो टेक अर पे होइन। चाहेको बेलामा मात्र लिने हो उनले थपे। पिक समयमा १२ रुपैयाँ भारु नै हाल्दा पनि पर्दै पर्दैन। १२ भन्दा बढी हाल्न मिल्दैन उनले भने। नेट एक्स्पोटर देखाउन आयातमा कमी प्राधिकरणले अहिले विद्युत्को उच्च मागको समयमा करिब ४ सय ५० मेगावाटसम्म विद्युत् भारतबाट आयात गरिरहेको छ। उच्च मागको समयमा करिब डेढ सय मेगावाट विद्युत् अपुग नै छ। यो वर्षको सुक्खायाममा साढे ५ सय मेगावाटसम्म विद्युत् आयातको प्रक्षेपण गरिएको छ। फागुनसम्म करिब २ सय मेगावाट प्रणालीमा थपिँदा केही भए पनि राहत मिल्ने बताइन्छ। प्राधिकरणले चालू आर्थिक वर्षबाट खुद निर्यात (नेट एक्स्पोटर) हुने लक्ष्य राखेको थियो। लोडसेडिङ गराएर भए पनि प्राधिकरणले आयात कटौती गरिरहेको आरोप लगाइन्छ। नेट एक्स्पोटर देखाउनका लागि पनि आयातमा कम गरिएको हो कि भन्ने पनि देखिन्छ। गत वर्षमा करिब ११ अर्बको बिजुली बचेको छ। यही तालले जाने हो भने १८२० अर्बको आयात गर्नुपर्ने देखिन्छ। यसले सफलताको इन्डिकेटर कम हुने भयो, काफ्लेले भने। अझै ३४ वर्ष लोडसेडिङ हुने उनी बताउँछन्। तर, यसमा घिसिङ सहमत छैनन्। मलाई आयात किन कम गर्नुपर्यो ? हामीले सकेको गरिरहेका छौं। प्राधिकरणको नाफा त व्यापारीले कम गरिसके। भदौ, असोज, कात्तिक, मंसिरसम्म उनीहरूले उद्योग चलाएनन्, घिसिङले भने, चार महिनामा ४ सय मेगावाट खेर गयो। भारतको बिहारमा १ हजार मेगावाट उत्पादित प्लान्ट बन्द हुँदा नेपालमा आयात कम भएको हो। त्यो अहिले धेरै हदसम्म घटिसक्यो।कुलमान घिसिङ, कार्यकारी निर्देशक, नेपाल विद्युत् प्राधिकरण औपचारिक रूपमा नभए पनि बिहान ४ घण्टा र बेलुका ५ घण्टा लोडसेडिङ भएको थियो। अहिले पिक समयमा कम लोडमा चलाउन भनिएको छ।पशुपति मुरारका,उद्योगी"
अनवरत क्यान्सर अभियन्ता,"शाक्य आफैं क्यान्सरका रोगी हुन्। काठमाडौं : क्यान्सरले १७ वर्षकी छोरीलाई चुँडेर लग्यो। पुत्रीवियोगको घाउ थाक्न नपाउँदै तीन महिनामा जीवनसंगिनीलाई क्यान्सरकै कारण गुमाउनुपर्यो। ३५ वर्षअघिको त्यो समय उक्त रोगको नाम सुन्नेबित्तिकै मान्छे डराउँथे। बिरामीलाई हेलाको नजरले हेर्थे। त्यही डरले होला रोग लुकाउँथे। उपचार नै पनि थिएन। बौलाहाजस्तो भएँ। आफूले जन्माएको छोरीको लास बोक्नु कुनै जोक होइन, क्यान्सरविरुद्धका अभियन्ता कर्ण शाक्य भन्छन्, क्यान्सर रोग भयो भने रोगीभन्दा परिवारलाई मानसिक, आर्थिक दृष्टिले पीडा हुन्छ। बरु जहाज खसेर, हृदयघात भएर मर्न गाह्रो छैन होला। एक मिनेट त हो। आफ्ना प्रियजन कोही क्यान्सर भएर मर्दै छ भनेर काल पर्खनु पलपल मर्नु हो। शाक्यलाई छोरीको मृत्युपछि मात्र थाहा भयो कि छोरीलाई फोक्सोको क्यान्सर थियो। तर, उनको अन्य रोगको उपचार भइरहेको थियो। नेपालमा उपचार नभएपछि श्रीमतीको पाठेघरको क्यान्सरको उपचार गर्न बैंकक (थाइल्यान्ड), सिंगापुर, भारत धाए। शाक्य भन्छन्, मेरो आमाले भन्नुहुन्थ्योे शिवले सतीको मृत शरीर बोकेर हिँडेजस्तै मैले उपचारका लागि विदेशी भूमि यति धाएँ, के पो गरिनँ होला ? फरक तरिकाले जीवन जिउनुपर्छ भन्ने सोच राख्ने उनी पुत्री र पतिवियोगका आँसु र पीडा सहन बाध्य भए। जो सरकारी सेवामा वनकर्मी र सामान्य व्यवसायीका रूपमा जीवनयापन गरिरहेका थिए। छोरी र श्रीमतीलाई क्यान्सरका कारण गुमाएका शाक्यलाई उक्त रोगको उपचार गर्ने अस्पताल नेपालमै भइदिए हुन्थ्यो भन्ने लाग्न थाल्यो। वियोगको पीडाका बेला उनी कहिले असनको डबली त कहिले टुँडिखेलमा २०२५ जना जम्मा गरेर सरकारलाई गाली गर्थे। यो कुरा थाहा पाएपछि उनलाई बोलाएर त्यस बेलाकी एक मन्त्री सुशीला थापाले शाक्यलाई बोलाएर भनिन्, देशको अवस्था यस्तो छ। देशका ७५ वटै जिल्लामा अस्पताल छैनन्। अहिले क्यान्सर अस्पतालको कुरा कहाँ सम्भव हुन्छ ? क्यान्सर अस्पताल सम्भव नभएको भन्दै थापाले यस्ता कुरा नगर्न आग्रह गरिन्। तापनि शाक्यको मन शान्त भएन। कतिपयले उनलाई असम्भव कुरा गर्यो भने। पत्नी र छोरी क्यान्सरले मर्यो भनेर आकाशमा महल बनाउन खोज्यो भन्ने टिप्पणी पनि गरे। तर, त्यस्ता कुराले उनलाई रोकेन। अस्पताल खोल्ने उपाय खोज्न थाले। क्यान्सर के हो भनेर जनतामाझ अभियान चलाए। बैंकमा पैसा राख्न पाउने तर निकाल्न नपाउने गरी खाता खोले। जब अस्पतालको जग सुरु हुन्छ तब मात्र पैसा निकाल्न मिल्ने गरी। त्यो बेला पहिलो चोटि हरेक विभाग, मन्त्रालयले सम्पूर्णले एक दिनको पैसा राख्ने अभियान चलेको थियो, शाक्य सम्झिन्छन्, ३० देखि ३५ लाख संकलन भयो। तर, त्यो रकम अस्पताल बनाउन पर्याप्त थिएन। उनी एकदिन कास्कीको घान्दु्रकमा चौतारामा सुस्ताइरहेका थिए। स्याउला बोकेर आएकी युवती चौतारामै बसेर चुरोट पिउन थालिन्। ४५ खिली चुरोट तानेपछि मैले ती युवतीलाई सोधें दिनभरमा कति पिउनुहुन्छ ? उनले जवाफ दिइन् १५ देखि २० खिली, शाक्य सम्झिन्छिन्, मैले सोचें, एक महिलाले यत्रो चुरोट पिउँछिन् भने नेपालमा कति खपत भएको होला ? ओहो ! चुरोटको एक खिल्लीमा एक पैसा अन्तःशुल्क लगाउने हो भने त्यसले क्यान्सर अस्पताल बनाउन सकिन्छ। त्यस बेला जनकपुर चुरोट कारखानाले दिनमा ५ करोड खिली चुरोट उत्पादन गर्दाे रहेछ। एक खिलीमा १ पैसा शुल्क लिँदा दिनमा कति उठ्छ ? वर्षमा १८ देखि २० करोड उठ्ने हिसाब उनले निकाले। त्यसपछि एउटा निचोडमा पुगे, यति दामले अस्पताल बन्छ।उनले १ पैसामा क्यान्सर अस्पतालको योजना बनाएर गिरिजाप्रसाद कोइरालाको समय मागे। उहाँले निवासमै आउनुस् भन्नुभयो। एकाबिहानै कोइराला निवास पुगेँ। उहाँले समय छैन, पाँच मिनेट टाइम दिन्छु भन्नुभयो, शाक्य सम्झिन्छन्, मैले मेरो निजी स्वार्थको विषय होइन, पाँच मिनेटमा कुरा नै सकिँदैन। त्यसो भए अर्को दिन आऊँला भनेँ। शाक्यको अडानपछि कोइराला कुरा गर्न तयार भए। कोइराला भने, ल भन्नुस् के हो ? तपाईंलाई १५ मिनेट समय भयो। तब शाक्यले आफ्नो प्रस्ताव पढेर सुनाए। त्यो प्रस्ताव हस्तान्तरण नगर्दै कोइरालाले महेश आचार्यलाई फोन गरे। फोनको रिसिभर राख्दै उनले भने, कर्णजी, ढुक्क भएर जानुस्। त्यही वर्षको बजेट भाषणको दिन थियो। शाक्यका छोराले मध्यराति अमेरिकाबाट फोनमा भने, बुवा बधाई छ, तपाईंको सपना साकार हुने भयो। कोइरालाले बजेट भाषणमै प्रत्येक खिली चुरोटमा एक पैसा अन्तःशुल्क लगाउने कुरा राख्न लगाएछन्। जुन शुल्कबाट सन् १९९० मा भरतपुर क्यान्सर अस्पताल चितवनको स्थापना सुरुआत भयो। पछि कोइराला चीन भ्रमणमा जाने बेला शाक्यले अर्को अनुरोध गरे, तपाईं चीन जाँदै हुनुहुन्छ। अस्पताललाई पैसा पुग्दैन।। चीन सरकारसँग उपकरण माग्नुपर्यो। कोइरालाले चीन गएर शाक्यले सुझाएअनुसारै गरे। सबै उपकरण चीनबाट आयो। शाक्यका अनुसार क्यान्सर अस्पताल दक्षिण एसियाकै एक सर्वोत्कृष्ट बन्न सक्थ्यो। तर, दलहरूले राजनीतीकरण गरेकाले त्यो हुन सकेन। मन्त्री आए। राजनीतिक आधारमा बाँडफाँट भयो। स्वास्थ्य क्षेत्रमै राजनीति भयो। नेपाल क्यान्सर सोसाइटीका पूर्वअध्यक्षसमेत रहेका शाक्यका अनुसार अहिले नेपालमै किमोथेरापी, हर्मनथेरापी, रेडियोथेरापीदेखि अप्रेसन हुन्छ। भन्छन्, पहिलेजस्तो अवस्था छैन। बिरामी बाँच्न सक्ने अवस्था छ। तर, गाउँबाट अन्तिम अवस्थामा मात्र रोग थाहा पाएर उपचारमा आउने गरेकाले बाँच्न गाह्रो हुने गरेको उनको ठम्याइ छ। भन्छन्, ढिलो आउँछन्। डाक्टरले महँगो उपचार गरिदिन्छ। अन्तिम अवस्थामा आएका बिरामी त मर्छन् नै। औषधि उपचार गर्दा गर्दै जग्गा बेच्नुपर्दा परिवारको बेहाल हुन्छ। आफैं क्यान्सरपीडित शाक्य आफैं क्यान्सरका रोगी हुन्। १६ वर्षअघि स्वास्थ्य परीक्षण गर्दा डाक्टरले कागज थमाउँदै भनेको उनी स्मरण गर्छन्, ब्याड न्युज फर यू। म केही सोच्न नसक्ने भएँ। दिमाग शून्य भयो। भगवान्सँग रिस उठ्यो। १७ वर्षकी छोरी र ३४ वर्षकी श्रीमती गुमाएर फेरि आफैंलाई क्यान्सर लागेर ठूलो बज्रपात भयो। डाक्टरले दिएको रिपोर्ट लिएर भगवान्लाई गाली गर्दागर्दै उनका छोरा सुशील अस्पतालभित्र आइपुगे। बुवाको हातमा कागजको टुक्रा देखेपछि सुशीलले सोधे, के हो यो ? कागजमा रिपोर्ट दुई लाइन लेखिएको थियो। त्यो पढ्न छोरालाई पाँच मिनेट लाग्यो। आँखा टिलपिल टिलपिल हुँदै आँसु चस्माको सिसाभरि फैलियो। एकाएक छोराको आँसुले मेरो रिस, डर सबै हरायो। रिपोर्ट हातमै बोकेर बाबु बाहिर निस्किए, शाक्य सम्झना गर्छन्। आफू बलियो बनेर परिवारका लागि बाँच्नुपर्छ भन्ने सोच आयो। छोराले मन कमजोर बनाएपछि उनले मन बलियो बनाए। भन्छन्, त्यससँगै क्यान्सरप्रतिको डर हरायो। भगवानप्रतिको रिस मेटियो। डाक्टरले उनको आयु ६ वर्ष तोकेका थिए। त्यो अवधिभन्दा करिब एकडेढ दशक बढी भयो। शाक्य आफ्नो जीवनपायपनलाई सामान्य बनाउने कोसिसमा लागे। अहिले उनी क्यान्सरमुक्त भइसकेका छन्। आफूलाई क्यान्सर लागेको विषयमा पत्रिकामा लेखे। म लेखक होइन। साहित्यकार होइन। साहित्यकार, लेखकका किताबभन्दा मेरो किताब फरक छ। मेरो कितावमा भोगेको कुरा छ। म रुँदा पाठक रुन्छन् म हाँस्दा पाठक हाँस्छन्, उनी भन्छन्, म जब प्रश्न गर्छु तव उत्तर आउँछ। म जब गुनासो गर्छु तब विकल्प हुन्छ। म जब समस्या खोतल्छु समाधान हुन्छ। जहाँ समाधान हुँदैन त्यहाँ समस्याको के काम ? उनका अनुसार लेख्नका लागि मनमा घाउ हुनुपर्दो रहेछ। पीडा हुनुपर्दो रहेछ। भोगाइ हुनुपर्दो रहेछ। भन्छन्, हो त्यही कुरालाई जिब्रोमा नचपाएर प्रस्ट्याउन सके त्यो जीवनोपयोगी साहित्य हुँदो रहेछ। उनले सन् २००६ मा सोच किताब लेखे। खोज लेखे। सोच खोज मोज जस्तै उनले अन्य अंग्रेजी गरी १५ वटा किताब लेखेका छन्। त्यसबीचमा उनले कलाकार सन्तोष पन्तसँग मिलेर दोषी को भन्ने चलचित्र बनाए। प्रकृति प्रेमी शाक्य मिसिगन युनिभर्सिटी अमेरिका, नेसनल युनिर्भसिटी अस्टेलिया र दिल्ली युनिभर्सिटी पढेका शाक्य बनविज्ञ हुन्। उनी प्रकृतिप्रेमी हुन्। उनले घर वरिपरि अनेक प्रकारका रूख रोपेका छन्। चराचुरुङ्गीको आवाज, रुखको छहारी उनलाइ निकै मन पर्छ। शाक्य भन्छन्, मलाइ पेट भनेर पुग्दैन्। मन भरिनुपर्छ।"
राजनीतिक संयन्त्रको बैठकअघि प्रचण्डले गगनसँग गरे छलफल,उनीहरूबीच राष्ट्रपति निर्वाचनबारे छलफल भएको स्रोतले बताएको छ। नेपाली कांग्रेसले समेत राष्ट्रपतिमा आफ्नो दावी गर्दै आएको छ । काठमाडौं : प्रधानमन्त्री पुष्पकमल दाहालप्रचण्डले नेपाली कांग्रेसका महामन्त्री गगन कुमार थापासँग पछिल्लो राजनीतिक घटनाक्रमबारे छलफल गरेका छन् । प्रधानमन्त्री प्रचण्डलाई भेटन कांग्रेस महामन्त्री थापा बिहीबार बिहान बालुवाटारस्थित प्रधानमन्त्री निवास पुगेका थिए । उनीहरूबीच राष्ट्रपति निर्वाचनबारे छलफल भएको स्रोतले बताएको छ। नेपाली कांग्रेसले समेत राष्ट्रपतिमा आफ्नो दावी गर्दै आएको छ । केहीबेरपछि एमाले अध्यक्ष केपी शर्मा ओली नेतृत्वको उच्चस्तरीय राजनीतिक संयन्त्रको बैठक बस्दैछ । बैठकमा राष्ट्रपति र उपराष्ट्रपतिको संभावित उम्मेदवारको बारेमा छलफल हुने बताइएको छ । संयन्त्रको बैठकअघि प्रधानमन्त्री प्रचण्डले कांग्रेस महामन्त्री थापासँग छलफल गरेका हुन् । बुधबार प्रधानमन्त्री प्रचण्ड एमाले अध्यक्ष ओलीलाई भे्टन बालकोट पुगेका थिए । सोही भेटबाट दुई शीर्ष नेताले उच्चस्तरीय राजनीतिक संयन्त्रको बैठक बोलाउने निर्णय गरेका थिए । एमालेले पूर्वसहमति अनुसार एमालेले को व्यक्ति राष्ट्रपति हुनुपर्ने अडान राख्दै आएको छ । माओवादी केन्द्रले भने कांग्रेसलाई समेत सहभागी गराएर राष्ट्रिय सहमतिका आधारमा राष्ट्रपति चुनिनुपर्ने बताएको छ।
संविधान लागू नै नगरी दोष दिनु हुँदैन : प्रधानमन्त्री,"प्रधानमन्त्रीले भने,संविधानले भनेको कुरा पहिला लागू गरौँ । त्यसले के नतिजा दिन्छ,त्यसपछि समीक्षा गरौँला । संविधानमा भएको व्यवस्था लागू नगरी संविधानलाई दोष दिनु हुँदैन । काठमाडौंः प्रधानमन्त्री पुष्पकमल दाहाल प्रचण्डले राजनीतिक प्रणाली र संविधान जनताको सर्वोपरि हितका लागि भएकाले संविधानको इमान्दार कार्यान्वयन हुनुपर्ने बताएका छन् । नीति अनुसन्धान प्रतिष्ठान र निर्वाचन आयोगले संयुक्त रूपमा सिंहदरबारमा आयोजना गरेको नेपालमा निर्वाचन प्रणाली तथा व्यवस्थापन प्रक्रिया सुधार विषयक अध्ययनबाट प्राप्त प्रारम्भिक निष्कर्ष प्रस्तुतिकरण कार्यक्रममा बोल्दै प्रधानमन्त्रीले यस्तो बताएका हुन् । प्रचण्डले भने,जनताको धेरै ठूलो बलिदानी र पहलकदमीपछि हामीले संविधानसभाबाट संविधान बनायौं । त्यसका लागि झण्डैं ७० वर्ष लामो संघर्ष गर्नुपर्यो । हाम्रो संविधान राजनीतिक सहमति र सम्झौताको दस्तावेज हो । संविधानका विविध विषयमा हामी सबैका आफ्ना दृष्टिकोण छन् । कतिपय विषयमा बिमति पनि होलान् । तर,हामीले बनाएको संविधानको इमान्दार कार्यान्वयन गर्ने जिम्मेवारी पनि हाम्रो नै हो । संविधान कार्यान्वयनका लागि अपरिहार्य ऐनहरू बनाउन जरूरी छ । संविधानको पूर्ण कार्यान्वयनपछि मात्र हाम्रो संविधानमा के कति समस्या र त्रुटिहरू छन् भन्ने निष्कर्षमा पुग्न सकिन्छ,'प्रधानमन्त्रीले भने,संविधानले भनेको कुरा पहिला लागू गरौँ । त्यसले के नतिजा दिन्छ,त्यसपछि समीक्षा गरौँला । संविधानमा भएको व्यवस्था लागू नगरी संविधानलाई दोष दिनु हुँदैन । प्रधानमन्त्रीले भने,निजामती सेवा ऐनदेखि धेरै ऐनहरू बनाउन बाँकी छ । पहिला काम गरौँ,त्यसपछि मूलभूत विषयमा समीक्षा गरौँ । अहिले नै समीक्षातिर लाग्यौँ भने राजनीतिक अस्थिरता आउन सक्छ । दर्शन,सिद्धान्त,प्रणाली जनताले धेरै हेर्दैनन्,उनीहरूले आफ्नो जीवनमा आउने परिणाम हेर्छन् । सिस्टम जति राम्रो भए पनि जनताले स्वीकारेनन् भने त्यो समस्या हुन्छ । जनता नै निर्णायक हुन् ।"
शुल्क वृद्धिको विरोधमा चक्रवर्ती ल कलेजका विद्यार्थी आन्दोलित,"कलेजले १० लाख ७० हजार शुल्क लिएपछि त्यहि अनुसार सेवा सुविधा दिनुपर्ने वा शुल्क घटाउनुपर्ने माग राख्दा कलेजले निष्कासन दिने धम्की दिएको विद्यार्थीको भनाइ छ । काठमाडौं : काठमाडौंको बिजुलीबजारमा रहेको चक्रवर्ती ल कलेजका विद्यार्थीले शिक्षण शुल्क वृद्धिको विरोधमा प्रदर्शन गरेका छन् । बिहीबार काठमाडौंको माइतीघरमा उनीहरूले विद्यार्थीबाट मनपरी महंगो शुल्क लिएपनि कुनै सुविधा नपाएको भन्दै विरोध प्रदर्शन गरेका हुन् । उनीहरूले बुधबार कलेज परिसरमा विरोध जनाएका थिए। प्रदर्शनमा सहभागी विद्यार्थीहरूले विद्यार्थीमाथि दमन गर्न पाइँदैन,विद्यार्थीलाई लुट्न पाइँदैनलगायत लेखिएका प्लेकार्ड प्रदर्शन गरेका थिए । कलेजले १० लाख ७० हजार शुल्क लिएपछि त्यहि अनुसार सेवा सुविधा दिनुपर्ने वा शुल्क घटाउनुपर्ने माग राख्दा कलेजले निष्कासन दिने धम्की दिएको विद्यार्थीको भनाइ छ । उनीहरूले चक्रवर्ती ल कलेजमा पढिरहेका ३०० विद्यार्थीमध्ये ३० जनालाई छात्रवृति दिनुपर्ने भएपनि कलेजले १० जनालाई मात्रै छात्रवृतिमा पढाइरहेको उनीहरूको आरोप छ। यसअघि पनि शिक्षण शुल्क वृद्धिको विरोधमा उक्त कलेजका विद्यार्थीहरूले आन्दोलन गरेका थिए ।"
सुदूरपश्चिम सरकार जोगिने एमाले अध्यक्ष ओलीको दाबी,"काठमाडौं : नेकपा एमाले अध्यक्ष केपी शर्मा ओलीले सुदूरपश्चिम प्रदेशको सरकार जोगिने दाबी गरेका छन्। प्रधानमन्त्री पुष्पकमल दाहाल प्रचण्डसँग वार्ता गर्न सिंहदरवार पुगेका उनले यस्तो दाबी गरेका हुन्। ओलीले यस्तो दाबी गरे पनि नागरिक उन्मुक्ति पार्टीले विश्वासको मत नदिने अडान कायमै राखेका छन्। 'अहिलेसम्म हामीसँग कुनै खालको छलफल भएको छैन। हामी रेशम चौधरीसहित टीकापुर घटनाका राजबन्दी रिहाइको अडान छाड्दैनौं,' नागरिक उन्मुक्तिको सुदूरपश्चिम प्रदेशका संसदीय दलका नेता रामेश्वर चौधरीले भने। सुदूरपश्चिम प्रदेशमा एमालेका राजेन्द्र सिंह रावल मुख्यमन्त्री बनेका छन्। उनले नागरिक उन्मुक्ति पार्टीका सात जना सांसदको समर्थनमा गत पुस २७ गते मुख्यमन्त्रीको सपथ लिएका थिए। तर विश्वासको मत दिनुअघि रेशम चौधरीको रिहाइ अनिवार्य शर्त राखेपछि सुदूरपश्चिम सरकार संकट नजिक पुगेको हो। मुख्यमन्त्री रावलले आज जसरी पनि विश्वासको मत लिनुपर्ने छ। नागरिक उन्मुक्ति पार्टीले विश्वासको मत नदिने बताएपछि सदन सुरु नै नभई स्थगित भएको छ।"
"उच्चस्तरीय राजनीतिक संयन्त्रको बैठक ३ बजे, राष्ट्रपति र सुदूरपश्चिम सरकार मुख्य एजेण्डा","सुदूरपश्चिमका मुख्यमन्त्री राजेन्द्रसिंह रावलले लिने विश्वासको मत र राष्ट्रपतिको उम्मेदवार मुख्य एजेण्डा रहेका छन्। काठमाडौं : सत्ता साझेदार दलको उच्चस्तरीय राजनीतिक संयन्त्रको बैठक आज बस्ने भएको छ। सत्ता साझेदार नेकपा एमालेका अध्यक्ष केपी शर्मा ओली नेतृत्वको उच्चस्तरीय राजनीतिक संयन्त्रको बैठक ३ बजे बालुवाटारमा बस्न लागेको प्रधानमन्त्रीका प्रेस संयोजक सुर्य किरण शर्माले जानकारी दिए। बुधबार बालकोटमा प्रधानमन्त्री पुष्पकमल दाहाल प्रचण्ड र एमाले अध्यक्ष ओलीबीच भेटवार्ता भएपछि आज संयन्त्रको बैठक बोलाइएको हो। आज सुदूरपश्चिमका मुख्यमन्त्री राजेन्द्रसिंह रावलले लिने विश्वासको मत, राष्ट्रपतिको उम्मेदवार, मन्त्रिपरिषद् विस्तार र समसामयिक राजनीति मुख्य एजेण्डा रहेका छन्। मुख्यमन्त्री रावलले बिहीबार विश्वासको मत लिनुपर्ने अन्तिम दिन हो। रावलले पुस २७ गते मुख्यमन्त्री पदको शपथ लिएका थिए। तर, गठबन्धन दल नाउपा बिहीबार बिहानसम्म पनि अनिर्णीत छ। नाउपा अध्यक्ष रञ्जिता चौधरीले आफ्नो बटमलाइन रेशम चौधरीको रिहाइ भएको बताउँदै आएकी छिन्। नाउपा मत नदिए रावल नेतृत्वको सरकार ढल्नेछ। यस्तै गत पुष १० गते राष्ट्रपति एमालेले पाउने सहमति भएपनि माओवादी केन्द्रले राष्ट्रिय सहमति भन्दै कांग्रेस लगायत विपक्षदलसँग छलफल गर्ने बताएपछि गठबन्धनभित्र शंका उत्पन्न भएको छ। राष्ट्रपति पदको निर्वाचन फागुन २५ निर्धारण गरिएको छ। सरकारबाट रास्वपाका मन्त्रीले राजीनामा दिएपछि गृह, शिक्षा, श्रम मन्त्रालय प्रधानमन्त्री आफैँले जिम्मेवारी लिएका छन्। वन र खेलकुद मन्त्रालयमा पनि मन्त्री नियुक्त गर्न बाँकी रहेको छ। नयाँ सत्ता समीकरणमा एमाले, माओवादी केन्द्र, रास्वपा, राप्रपा, नाउपा, जनमत, जसपा छन्।"
सुदूरपश्चिम सरकार ढलेपछि रञ्जिताले भनिन् टीकापुर घटनाप्रति राज्य अहिलेसम्म अनुदार छ,"काठमाडौं : नागरिक उन्मुक्ति पार्टीकी अध्यक्ष रञ्जिता श्रेष्ठले राज्य अझै टीकापुर घटनाप्रति अनुदार भएको बताएकी छन्। सुदूरपश्चिम प्रदेश सरकार ढलेपछि उनले सरकारमाथि यस्तो आरोप लगाएकी हुन्। उनले आफूहरू विचारमा कटिबद्ध रहेको र सबैले प्रयोग गर्ने साधन नबन्ने स्पष्ट पारेकी छन्। 'हामी विचारमा कटिबद्ध छौं। सबैले सधैं प्रयोग गर्ने साधन होइनौं। यो देश हाम्रो पनि हो। देशको शासन प्रशासनमा हाम्रो पनि सहभागिता रहनुपर्छ। भौगोलिक सांस्कृतिक पहिचान नेपालीको पनि सम्मान हो। मूलबासीको अपमान गरेर मुलुक कहिल्यै समृद्धिशाली हुन सक्दैन। त्यसैले जनभावनाको कदर गरौं,' उनले भनेकी छन्। उनले टीकापुर घटनामा थारूहरू निर्दोष भएर पनि जेलजीवन बिताउनुपरेको बताइन्। उनले लाल आयोग प्रतिवेदन लुकाएर निर्दोष थारूमाथि राज्यले अन्याय गरिरहेको बताए। 'टीकापुर घटनाप्रति मानवअधिकारकर्मीहरूले आँखा खोलेका छैनन्। हामीलाई उचालल्नेहरूको ताँती पनि लामै छ। तर हामी न्यायको पालना गरेर जेलमा चौखुरिएर बस्न बाध्य छौं। राष्ट्रप्रति हिजो, आज र भोलि पनि उत्तिकै बफादार थारूलाई न्यायिक दृष्टिको प्रकाश किन परिरहेको छैन?,' उनले भनिन्, 'झ्यालखानाको बुइँगलबाट न्यायको घाम झुल्किन्छ कि भनेर हामी सधैं नियालीरहन्छौं। न्यायको पारिलो घाम आँखाले देख्दादेख्दै पनि शासकले छानो हालेर जबरजस्ती छायाँ बनाइरहेको पनि प्रष्टै देखिन्छ।'"
त्रिभुवन अन्तर्राष्ट्रिय विमानस्थलको आगमन कक्ष व्यवस्थित गर्न पर्यटनमन्त्रीको निर्देशन,"हरेक ३० मिनेटमा शौचालय अनुगमनको व्यवस्थासमेत गरिएको छ । सेवाग्राहीको सहजता नै आफ्नो पहिलो प्राथमिकता रहेको उल्लेख गर्दै मन्त्री किराँतीले यो सुधारले आफूलाई नभएर सेवाग्राहीलाई सन्तुष्ट बनाउने विश्वास व्यक्त गरे। काठमाडौं :संस्कृति,पर्यटन तथा नागरिक उड्डयनमन्त्री सुदन किराँतीले त्रिभुवन अन्तर्राष्ट्रिय विमानस्थलको सेवा क्रमिकरूपमा सुधार भएको बताएका छन्। बिहीबार बिहान साढे ५ बजे अन्तर्राष्ट्रिय विमानस्थलको अनुगमनमा पुगेका मन्त्री किराँतीले विमानस्थलको तुलनात्मक सुधारले आफूलाई थोरै भए पनि खुसी मिलेको बताए। उनले भने,'यो नै पूर्ण सुधार होइन । तर क्रमिकरुपमा सुधार भइरहेको छ । यसबाट म आंशिक सन्तुष्ट छु । २४ सै घण्टा खटेर विमानस्थललाई सुन्दर बनाउने ब्यूटीसियनलाई विशेष धन्यवाद छ ।' मन्त्री किराँतीले विमानस्थलको सबै सेवाको सुधारबारे स्थलगत अनुगमन गरेका थिए। विमानस्थलको शौचालयमा म्युजिक जडान गरिनु,गुनासोका लागि क्यूआर कोड सञ्चालनमा ल्याइनुले सेवाग्राहीलाई थोरबहुत सहज बनाउने अपेक्षा उनको छ। हरेक ३० मिनेटमा शौचालय अनुगमनको व्यवस्थासमेत गरिएको छ । सेवाग्राहीको सहजता नै आफ्नो पहिलो प्राथमिकता रहेको उल्लेख गर्दै मन्त्री किराँतीले यो सुधारले आफूलाई नभएर सेवाग्राहीलाई सन्तुष्ट बनाउने विश्वास व्यक्त गरे। 'तपाईंहरूको मेहनत र परिश्रमले सेवाग्राहीलाई सहज वातावरण बनाउनेदेखि हाम्रो विमानस्थलप्रति उहाँहरूलाई अपनत्व पनि महशुस गराउनेछ,'उनले भने। विमानस्थलका प्रवक्ता टेकनाथ सिटौलाका अनुसार मन्त्री किराँतीले पाँच सय ट्रलीको मूल्यङ्कन गरी आर्थिक प्रस्तावनासमेत तयार गर्न निर्देशन दिए। सरसफाइका साथै स्तरीय यात्रुसेवा सुविधा दिन विमानस्थलका पदाधिकारीलाई उनले आग्रह गरे।"
सुदूरपश्चिममा कांग्रेसका कमलबहादुर शाह मुख्यमन्त्रीमा नियुक्त,धनगढी : सुदूरपश्चिम प्रदेशमा नेपाली कांग्रेसका कमलबहादुर शाह मुख्यमन्त्रीमा नियुक्त भएका छन्। मुख्यमन्त्री राजेन्द्र सिंह रावलले विश्वासको मत नपाएपछि शुक्रबार उनी नेतृत्वको सरकार ढलेको थियो। उनले आजै प्रदेश प्रमुख देवराज जोशीलाई राजीनामा बुझाएका थिए। त्यसको केहीबेरमै प्रदेश प्रमुख जोशीले संविधानको धारा १६८ को उपधारा ३ बमोजिम प्रदेश सभाको सबैभन्दा ठूलो दलको संसदीय दलको नेताको हैसियतमा शाहलाई मुख्यमन्त्री नियुक्त गरेका हुन्। नागरिक उन्मुक्ति पार्टीले विश्वासको मत नदिएपछि रावल नेतृत्वको सरकार ढलेको थियो। नागरिक उन्मुक्ति पार्टीले रेशम चौधरीको रिहाइ माग गर्दै आएको छ। रिहाइ नभएसम्म कुनै पनि सरकारलाई विश्वासको मत नदिने अडान लिँदै आएको छ। मुख्यमन्त्री शाहले पनि एक महिनाभित्र विश्वासको मत दिनुपर्ने छ।
नागरिक उन्मुक्ति पार्टीले भन्यो  सुदूरपश्चिमको आजको बैठकमा सहभागी हुँदैनौं,"रेशम चौधरीको रिहाई पहिलो सर्त काठमाडौं : नागरिक उन्मुक्ति पार्टीले सुदूरपश्चिमका मुख्यमन्त्री राजेन्द्रसिंह रावललाई विश्वासको मत नदिने भएको छ। विश्वासको मतकै लागि बिहीबार संसद बैठक बोलाइएको छ। तर सत्तारुढ दलले सहमति पालना नगरेकाले आजको बैठकमा नाउपाका सांसद उपस्थित नहुने सुदूरपश्चिम प्रदेशका संसदीय दलको नेतामा रामेश्वर चौधरीले अन्नपूर्ण पोस्ट्लाई जानकारी दिए। रावलले पुस २७ गते मुख्यमन्त्री पदको शपथ लिएका थिए। बिहीबार विश्वासको मत लिनुपर्ने अन्तिम दिन हो। संवैधानिक व्यवस्थाअनुसार शपथ लिएको ३० दिनभित्र विश्वासको मत लिनुपर्ने हुन्छ। आफ्नो पार्टीको बटमलाइन रेशम चौधरीको रिहाइ नभसम्म विश्वासको मत दिन नसक्ने चौधरीले स्पष्ट पारे। रेशम चौधरीको रिहाइको बाटो नखुल्दासम्म केन्द्र र प्रदेश सरकार कतै हामी सहभागी हुने पक्षमा छैनौं। संसदीय दलका नेता चौधरीले भने पार्टीका माग सम्बोधन नभएसम्म विश्वासको मत नदिने भएका छौं। यस अगाडि बुधबार बालकोटमा एमाले अध्यक्ष ओली र नागरिक उन्मुक्ति पार्टीका नेताहरुबीच छलफल भएको थियो। छलफलमा ओलीले गठबन्धन सरकार टीकापुर घटना राजनीतिक भएको र रेशमलाल चौधरीको रिहाइकै पक्षमा भएकाले विश्वासको मत दिन आग्रह गरेका थिए। उनले रिहाईको प्रक्रिया चलिरहेकाले साथ दिन आग्रह गरेका थिए। जवाफमा नाउपा अध्यक्ष रञ्जिता श्रेष्ठले रेशम चौधरीको रिहाई पहिलो सर्त भएको बताएकी थिइन्। उनले सत्ता साझेदार दलले पूर्ववत सहमति पालना गर्नुपर्ने अडान राखेकी थिइन्। रावलले पुस २७ गते एमालेका १०, माओवादीका ११, नाउपाका ७ र राप्रपाका १ गरी २९ प्रदेशसभा सदस्यको हस्ताक्षरपछि मुख्यमन्त्रीको शपथ खाएका थिए। ५३ सदस्यीय सुदूरपश्चिम प्रदेश सभामा २७ मत बहुमत हो। तर, गठबन्धन दल नाउपा अनिर्णीत हुँदा बहुमत पुग्नेमा मुख्यमन्त्री देखिँदैनन्। केन्द्रको गठबन्धनमा सहभागी नाउपाका सांसदले मुख्यमन्त्रीका लागि पनि प्रदेश प्रमुखले तोकेको समय घर्किन २० मिनेटअघि मात्रै हस्ताक्षर गरेका थिए। सभामुखमा पनि उक्त पार्टीकै कारण तीनपटक मतदान भएको थियो। उपसभामुख नाउपालाई छुट्याए पनि मनोनयन दर्ता नगरेपछि एमालेकी कोइलीदेवी चौधरीले अवसर पाएकी थिइन्। विश्वासको मत लिन नसकेकै कारण प्रदेश सरकार विस्तार हुन सकेको छैन। मुख्यमन्त्रीले शपथ खाएका दिन मन्त्रीमा नियुक्त भट्ट र एमाले संसदीय दलका उपनेता सन्तोष थापा शर्माले मन्त्रालय पाएका छैनन्।"
"विवेकशील साझा पार्टीको महाधिवेशन भोलिदेखि, यी हुन् अध्यक्षका दावेदार","काठमाडौंः विवेकशील साझा पार्टीको महाधिवेशन भोलिदेखि काठमाडौंमा हुने भएको छ। शुक्रबार र शनिबार हुने महाधिवेशनको सबै तयारी पूरा भएको आयोजकले बताएको छ। प्रज्ञा प्रतिष्ठानमा हुने महाधिवेशनले नयाँ नेतृत्व चयन गर्नेछ। पार्टीको अध्यक्ष पदका लागि तीन जना नेताले दाबी गरेका छन्। हालसम्म अध्यक्षमा समीक्षा बास्कोटा, नेता मिलन पाण्डे र प्रकाशचन्द्र परियारले दावि गरेका छन्। महाधिवेशन उद्घाटन कार्यक्रमका लागि विभिन्न पार्टीका नेताहरूलाई आमन्त्रण गरिएको छ। पूर्वप्रधानमन्त्रीसमेत रहेका नेपाल समाजवादी पार्टीका अध्यक्ष बाबुराम भट्टराई, नेपाली कांग्रेसका महामन्त्री विश्वप्रकाश शर्मा, नेकपा माओवादी केन्द्रका उपाध्यक्ष पम्फा भुसाल, राष्ट्रिय स्वतन्त्र पार्टीका सभापति रवि लामिछाने, जनमत पार्टीका अध्यक्ष सिके राउत, नेपाल सुशासन पार्टीका अध्यक्ष रमेश खरेल लगायतलाई निमन्त्रणा गरिएको आयोजकले जनाएको छ।"
"प्रधानसेनापति शर्मा र चिनियाँ राजदूतबीच भेटवार्ता, सैन्य अभ्यास गर्नेबारे छलफल","काठमाडौं : प्रधानसेनापति प्रभुराम शर्मा र चिनियाँ राजदूत छन् सोङबीच भेटवार्ता भएको छ। भद्रकालीस्थित जंगीअड्डामा भएको भेटवार्तामा दुई पक्षीय हितका विषयमा छलफल भएको छ। 'भेटमा दुई पक्षीय हित तथा पारस्परिक सम्बन्धका विषयमा छलफल हो। यस किसिमको भेटघाटले दुई देशबीच रहिआएको सम्बन्ध थप सुमधुर एवं प्रगाढ बनाउन मद्दत पुग्छ,' नेपाली सेनाद्वारा जारी विज्ञप्तिमा भनिएको छ। जंगीअड्डा स्रोतका अनुसार उनीहरूबीच नेपाली सेना र चिनियाँ जनमुक्ति सेनाबीचको सैन्य अभ्यास गर्नेबारे छलफल भएको थियो। कोरोना संक्रमणका कारण नेपाल र चीनबीच हुने सैन्य अभ्यास हुन सकेको छैन। त्यसलाई निरन्तरता दिन प्रधानसेनापति शर्मा र राजदूत सोङबीच भेटवार्ता भएको हो।"
संयन्त्रको बैठकअघि एमाले केन्द्रीय सचिवालय बैठक,"बैठकमा राष्ट्रपतिको निर्वाचन,सुदूरपश्चिम सरकार र समसायिक राजनीतिक विषयमा छलफल भइरहेको सहभागी एक पदाधिकारीले जानकारी दिए। काठमाडौं : नेकपा एमालेको केन्द्रीय सचिवालयको बैठक जारी छ। पार्टी कार्यालय च्यासलमा केहीबेर अगाडि सुरू भएको हो। उच्चस्तरीय संयन्त्रको बैठक अगाडि एमाले आन्तरिक छलफलमा जुटेको हो। बैठकमा राष्ट्रपतिको निर्वाचन,सुदूरपश्चिम सरकार र समसायिक राजनीतिक विषयमा छलफल भइरहेको सहभागी एक पदाधिकारीले जानकारी दिए। सत्ता साझेदार दलका शीर्ष नेता सम्मिलित बैठक आज दिउँसो ३ बजेका लागि बोलाइएको छ।"
"अन्ततः ढल्यो सुदूरपश्चिम प्रदेश सरकार, मुख्यमन्त्री रावल पदमुक्त",धनगढी : सुदूरपश्चिम प्रदेशका मुख्यमन्त्री राजेन्द्र सिंह रावलले पेस गरेको विश्वासको मत बहुमतले अस्विकृत भएको छ। बिहीबार प्रदेशसभा बैठकले रावलले पेस गरेको विश्वासको मत बहुमतले अस्वीकृत भएको सभामुख भीम भण्डारीले जानकारी दिए। यससँगै मुख्यमन्त्री रावल पदमुक्त भएका छन्। उनी नेकपा एमालेबाट मुख्यमन्त्री बनेका थिए। मुख्यमन्त्री भएको ३० दिनभित्र विश्वासको मत लिनुपर्ने प्रावधान रहे पनि उनले अन्तिम दिनमा बसेको प्रदेशसभा बैठकबाट विश्वासको मत पाउन सकेनन्। सरकारलाई समर्थन गरेको नागरिक उन्मुक्ति पार्टीका सांसदहरू बैठकमा अनुपस्थित भएपछि रावलले विश्वासको मत नपाएका हुन्। नागरिक उन्मुक्ति पार्टीले रेशम चौधरीको रिहाइ नभइसम्म विश्वासको मत नदिने अडान लिँदै आएको छ। प्रदेशसभा बैठक अनिश्चितकालका लागि स्थगित भएको छ।
"सुदूरपश्चिम प्रदेशसभा बैठक सुरू, विश्वासको मत माग्दै मुख्यमन्त्री रावल",काठमाडौंः सुदूरपश्चिम प्रदेश सभाको दोस्रो बैठक सुरु भएको छ। बैठकमा मुख्य मन्त्री राजेन्द्रसिंह रावलले विश्वासको मत लिने कार्यसूची छ। सहमतिका आधारमा आफूलाई विश्वासको मत दिन उनले सबै दलहरू समक्ष आग्रह गरेका छन्।
निर्वाचन व्यवस्थापनमा सुधार गर्न आयोग प्रतिबद्ध,"काठमाडौं : प्रमुख निर्वाचन आयुक्त दिनेशकुमार थपलियाले जनताले लोकतन्त्रको सार्थक अनुभूति गर्ने माध्यम निर्वाचन भएको बताएका छन्। निर्वाचन प्रणाली र व्यवस्थापन प्रक्रियाबारे निर्वाचन आयोग र नीति अध्ययन प्रतिष्ठानले गरेको अध्ययनको प्रारम्भिक निष्कर्षको प्रस्तुतिकरण गर्न सिंहदरबारमा बिहीबार आयोजित कार्यक्रममा उनले निर्वाचन व्यवस्थापनमा सुधार गरी स्वच्छ, स्वतन्त्र, निष्पक्ष र विश्वसनीय निर्वाचन गराउने जिम्मेवारी आयोगमा रहेकोले त्यसका लागि समयानुकूल परिष्कृत निर्वाचन कानूनको आवश्यकता रहेको औँल्याए। प्रमुख निर्वाचन आयुक्त थपलियाले आयोगले निर्वाचन व्यवस्थापनमा गर्नुपर्ने सुधारका क्षेत्र तथा मौजुदा कानूनमा संशोधन र परिमार्जन गर्नुपर्ने विषय पहिचान गरी राजनीतिक दल तथा अन्य सरोकारवालाको राय सुझावसहित निर्वाचन व्यवस्थापन र सञ्चालन सुझावसहित एकीकृत कानूनको मस्यौदा तयार भइसकेको जनाए। 'यो विधयेक छिटोभन्दा छिटो संसद्बाट पारित गर्न नेपाल सरकार तथा राजनीतिक दलबाट सहयोग हुनेछ भन्ने पूर्ण विश्वास गरेको छु। तथ्यलाई मध्यनजर गरी निर्वाचन व्यवस्थापन सुधारका विधि र प्रक्रियामा सधैँ, सबै, सँगै हुने विश्वासका साथ म राजनीतिक दल लगायत सबै सरोकारवालाबाट निरन्तर सहयोगको अपेक्षा गर्दछु', उनले भने। नेपालको संविधान जारी भएपछि संविधान तथा निर्वाचनसम्बन्धी कानूनले निर्दिष्ट गरेबमोजिम देशले अंगीकार गरेको मिश्रित निर्वाचन प्रणालीअनुसार दुईवटा आवधिक निर्वाचन सम्पन्न भई संघीय लोकतान्त्रिक गणतन्त्रात्मक शासन प्रणाली, बहुदलीय प्रतिस्पर्धात्मक व्यवस्था, नागरिक स्वतन्त्रता, मानव अधिकार, बालिग मताधिकार र आवधिक निर्वाचनलाई संस्थागत गर्दै मूर्तरुप दिन महत्वपूर्ण उपलब्धि हासिल भएको उनको भनाइ थियो। मुलुकले अवलम्बन गरेको निर्वाचन प्रणालीबाट अपेक्षित उपलब्धि हासिल हुन नसकेका गुनासा बेलाबखत सुनिने गरेको सन्दर्भमा यो अध्ययनबाट प्राप्त निष्कर्ष एवं सुझाव निर्वाचनको समग्र पक्षलाई सुधार गर्न महत्वपूर्ण हुने विश्वास उनले व्यक्त गरे। उनले नेपालको राष्ट्रिय आवश्यकता र अन्तर्राष्ट्रिय अनुभवलाई हेर्दा निर्वाचन प्रणाली र व्यवस्थापन सुधारको विषयभन्दा र सुन्दा निकै कर्णप्रिय तर छनोट र व्यवस्थापनका दृष्टिले जटिल हुने गरेको उल्लेख गरे। अध्ययन प्रतिवेदनले औंल्याएका विषयमध्ये शासकीयस्वरुप र निर्वाचन प्रणालीका सन्दर्भमा थप छलफल प्रारम्भ गर्न संवैधानिक व्यवस्थाले निर्दिष्ट गरेका विषयमा नीतिगत कानुनी एवं संरचनागत प्रबन्धसहित सुधारको प्रक्रिया अगाडि बढाउन मार्ग प्रशस्त हुनेछ उनले बताए।"
उच्चस्तरीय संयन्त्रको बैठक स्थगित गरेर प्रचण्ड र ओली वार्तामा,"काठमाडौं : सत्ता साझेदार दल सम्मिलित उच्चस्तरीय संयन्त्रको बैठक स्थगित भएको छ। बिहीबार दिउँसो ३ बजेका लागि डाकिएको बैठक स्थगित गरेर प्रधानमन्त्री पुष्पकमल दाहाल प्रचण्ड र संयन्त्रका संयोजकसमेत रहेका एमाले अध्यक्ष केपी शर्मा ओलीबीच भेटवार्ता भएको हो। सिंहदरवारमा भएको भेटवार्तामा राष्ट्रपति निर्वाचन, सुदूरपश्चिम प्रदेश सरकारलगायतका विषयमा छलफल भइरहेको छ।"
एमाले केन्द्रीय सचिवालय बैठकले तोक्यो नेताको जिम्मेवारी,"काठमाडौंः नेकपा एमाले केन्द्रीय सचिवालय बैठकले नेताहरूको जिम्मेवारी तोकको छ। प्रदेश १ को इन्चार्जमा राजेन्द्र गौतम चयन भएका छन्। यसअघि इन्चार्ज देवराज घिमिरे थिए। घिमिरे प्रतिनिधिसभाको सभामुख निर्वाचित भएसँगै गौतमलाई प्रदेश १ को इन्चार्जको जिम्मेवारी दिइएको हो। यस्तै अर्थ तथा योजना आयोगको प्रमुखमा स्थायी कमिटी विन्दा पाण्डेलाई जिम्मेवारी दिइएको छ। अपांगता विभाग प्रमुखको इन्चार्जमा पोलिटब्युरो सदस्य पार्वत गुरुङ र धनुषा इन्चार्जमा शीला यादवलाई जिम्मेवारी दिएको बैठकपछि उपमहासचिव प्रदिप ज्ञवालीले जानकारी दिए। बैठक पछि ज्ञवालीले गठबन्धन टिकाइराख्न लागि पर्ने बताए। ज्ञवालीले भने, जनतामा निरासा बढ्न थालेको छ। यो गठबन्धन र सरकारलाई टिकाएर लानुपर्छ। चुनौती भएपनि टिकाएर लैजानुपर्छ भन्ने संकल्प गरेका छौं।"
उच्चस्तरीय राजनीतिक संयन्त्रको बैठक शुक्रबार बिहान बस्ने,काठमाडौंः उच्चस्तरीय राजनीतिक संयन्त्रको बैठक शुक्रबार बिहान बस्ने भएको छ। बिहीबार बोलाइएको बैठक नेताहरूको कार्यव्यस्थतालाई देखाउँदै शुक्रबारसम्मका लागि स्थगित गरिएको हो। बैठक स्थगित भएपछि सिंहदरबारमा प्रधानमन्त्री पुष्पकमल दाहाल 'प्रचण्ड' र एमाले अध्यक्ष केपी ओलीबीच छलफल भएको थियो। छलफलपछि प्रधानमन्त्री प्रचण्डले शुक्रबार बिहान ९ बजे संयन्त्रको बैठक बस्ने जानकारी दिए। सरकारलाई सहयोग गर्ने भन्दै सत्ता साझेदार दलले एमाले अध्यक्ष ओलीको संयोजकत्वमा उच्चस्तरीय राजनीतिक संयन्त्र गठन गरेको थियो। संयन्त्रको बैठकमा पछिल्लो राजनीतिक घटनाक्रममा साथै राष्ट्रपति निर्वाचनका बारेमा छलफल हुने बताइएको छ।
माओवादी केन्द्रको केन्द्रीय समिति बैठक बस्दै,"काठमाडौंः नेकपा माओवादी केन्द्रको केन्द्रीय समिति बैठक आज बिहीबार बस्दैछ। केन्द्रीय समितिले पूर्णता पाएपछि पहिलो बैठक भर्चुअल बस्न लागेको हो। बेलुकी ५ बजे बस्ने नेकपा माओवादी केन्द्रको केन्द्रीय समितिको बैठकमा पार्टी अध्यक्ष तथा प्रधानमन्त्री पुष्पकमल दाहालले वर्तमान राजनीतिक परिस्थिति र पार्टी संगठनका बारेमा सम्बोधन गर्नेछन्। माओवादी केन्द्रका सचिव गणेश साहका अनुसार अनलाइनमार्फत अध्यक्ष दाहालले बैठकको सम्बोधन गर्न लागेका हुन्। स्थायी समितिको निर्णयबारे उनले जानकारी गराउने छन्। यसअघिको स्थायी कमिटीको बैठकले प्रतिनिधिसभा तथा प्रदेशसभा निर्वाचनमा भएको अन्तर्घातको छानविन, संगठन निर्माणका लागि देशभरि २ महिने अभियान चलाइने र प्रदेश समन्वयको बैठक गर्ने निर्णय भएको थियो।"
"सेयर बजारमा १२ अंकले सुधार,१२ समूहको सूचकमा हरियाली",यसदिन २५७ कम्पनीको ५६ लाख ४८ हजार २१२ कित्ता सेयर २ अर्ब ६ करोड २० लाख ५८ हजार ७४९ रूपैयाँमा खरिदबिक्री भयो। काठमाडौं : सेयर कारोबारको अन्तिम दिन बिहीबार सेयर बजारमा दोहोरो अंकले सुधार आएको छ। नेप्से परिसूचक १२४५ अंकले बढेर २१८२६३ विन्दुमा अडिएको छ। नेप्से सामान्य अंकले बढेपनि कारोबार रकम भने बुधबारको तुलनामा घटेको छ। यसदिन २५७ कम्पनीको ५६ लाख ४८ हजार २१२ कित्ता सेयर २ अर्ब ६ करोड २० लाख ५८ हजार ७४९ रूपैयाँमा खरिदबिक्री भयो। अघिल्लो कारोबार दिन बुधबार ३ अर्ब ६९ करोड मूल्य बढिको सेयर खरिदबिक्री भएको थियो। आज एउटा मात्रै कम्पनीको सेयर मूल्य सकारात्मक सर्किट लेभलमा कारोबार भयो। बराही हाइड्रोपावर पब्लिकको सेयर मूल्य १० प्रतिशतले बढेको हो। कारोबार रकमका आधारमा अपी पावर कम्पनी शीर्षस्थानमा रह्यो। सो कम्पनीको ५ करोड बढिको सेयर कारोबार भयो। कारोबारमा आएका १३ उपसमूहमध्ये १२ को मूल्य बढ्यो भने १ को घट्यो। डेभलपमेन्ट बैंक र हाइड्रोपावरको सेयर १ प्रतिशत बढिले बढ्यो।
सशस्त्रका ४ एसएसपीलाई डीआईजीमा बढुवा सिफारिस (सूचीसहित),"बढुवा सिफारिसको पहिलो नम्बरमा सुरेश कुमार श्रेष्ठ, दोस्रोमा अन्जनी कुमार पोख्रेल, तेस्रोमा दीपेन्द्र शाह, चौथोमा पुरुषोत्तम थापा रहेका छन्। काठमाडौं : सशस्त्र प्रहरी बल नेपालका ४ जना वरिष्ठ उपरीक्षक (एसएसपी) लाई सशस्त्र प्रहरी नायब महानिरीक्षक (डीआईजी)मा बढुवा सिफारिस भएका छन्। बुधबार बसेको बढुवा समितिको बैठकले सशस्त्र प्रहरी सेवा, साधारण समूह, साधारण उपसमूहमा सशस्त्र प्रहरी नियमावली, २०७२ को नियम ३९ को उपनियम (१) को (ख) बमोजिम बढुवा समितिको निर्णयानुसार वरिष्ठ उपरीक्षकहरुलाई सशस्त्र प्रहरी नायब महानिरीक्षक पदमा बढुवा सिफारिस गरेको सशस्त्र प्रहरी अतिरिक्त महानिरीक्षक एवम् बढुवा समितिका सदस्य सचिव, नारायणदत्त पौडेलले जानकारी दिए। उनका अनुसार बढुवा सिफारिस उपर चित्त नबुझ्ने सशस्त्र प्रहरी वरिष्ठ उपरीक्षकहरुले ७ दिन भित्र बढुवा उपरको उजुरी सुन्ने समिति समक्ष उजुरी दिन सक्ने बताए। बढुवा सिफारिसको पहिलो नम्बरमा सुरेश कुमार श्रेष्ठ, दोस्रोमा अन्जनी कुमार पोखेल, तेस्रोमा दीपेन्द्र शाह, चौथोमा पुरुषोत्तम थापा रहेका छन्।"
मालपोत र नापीलाई सूचना प्रविधियुक्त बनाइँदै,"परम्परागत शैलीका अभिलेख र कार्यप्रणालीलाई विद्युतीय प्रणालीमा रुपान्तरण गरिएमा मात्र सेवा प्रवाहलाई प्रभावकारी र चुस्त बनाउन सकिने उद्देश्य राखेर मन्त्रालयले उक्त अभियान अघि सारेको हो । काठमाडौं : भूमि व्यवस्था तथा सहकारी मन्त्रालयले देशको पुरानो ऐतिहासक विरासत बोकेको मालपोत र नापीलाई सूचना प्रविधियुक्त कार्यालयका रूपमा रुपान्तरण गर्दै लैजाने योजना अघि सारेको छ । परम्परागत शैलीका अभिलेख र कार्यप्रणालीलाई विद्युतीय प्रणालीमा रुपान्तरण गरिएमा मात्र सेवा प्रवाहलाई प्रभावकारी र चुस्त बनाउन सकिने उद्देश्य राखेर मन्त्रालयले उक्त अभियान अघि सारेको हो । मन्त्रालयका सचिव डा दामोदर रेग्मीले मालपोत र नापीमा प्रयोगमा ल्याइएका भूसूचना प्रणाली र भूसेवा केन्द्र सबै कार्यालयमा विस्तार गरी जग्गाधनीलाई विद्युतीय नम्बर प्रदान गरिने लक्ष्य रहेको बताए । उनले भने, नापी विभाग र कार्यालयको मेरो कित्ता प्रणालीबाट जग्गाधनीले घरबाटै आफ्नो जग्गाको नक्सा लिन सक्नेछन् । मालपोत कार्यालयका एक करोड बढी कागजी अभिलेखलाई शीघ्र विद्युतीय अभिलेखमा रुपान्तरण गर्ने काम बजेट अभावका कारणले चुनौतीपूर्ण छ । चालु आर्थिक वर्षमा मालपोत र नापी विभागको सूचना प्रणालीलाई एकीकृत गरी भूमि प्रशासनको सेवालाई प्रभावकारी बनाउन मन्त्रालयले मातहतका विभागलाई निर्देशन दिइसकेको छ । वैदिककालदेखि नै भूमिलाई राज्यको अधीनमा राखी भूमिको उपभोग गर्नेले निश्चित कर राज्यलाई बुझाउनुपर्ने चलन छ । महिषपाल तथा किराँतकालमा भने जग्गाधनीपूर्जा जस्तै लेख्य नामको प्रमाण दिइने र उत्पादनअनुसार जग्गाको कुत तिर्नुपर्ने व्यवस्था थियो । माल अड्डामा घरजग्गाको रजिष्ट्रेशन पारित गर्ने कार्यको सुरुआत भने १९७९ वैशाख १ गतेदेखि सुरु भएको हो । भूमिको समुचित व्यवस्थापन गर्ने क्रममा नेपालमा १९८५ देखि १९९० सालसम्ममा जग्गा नापजाँच गर्ने कार्य भएको थियो । विसं १९९६ मा काठमाडौँमा नापी गोश्वाराको स्थापना भई भूमिको वास्तविक लगत तयार पार्ने काम भएको हो । सचिव डा रेग्मीका अनुसार हाल मुलुकमा २१ भूमि सुधार र एक सय १० मालपोत कार्यालय छन् । मुलुकमा एक सय ३१ नापी कार्यालय र सातवटा विशेष नापी कार्यालय छन् । ती कार्यालयले वार्षिक रु डेढ खर्ब राजस्व उठाउने गरेकामा त्यसमध्ये रु ५० अर्ब सङ्घमा, रु ६० अर्ब स्थानीय तहमा र रु ४० अर्ब प्रदेशसित रहने सचिव रेग्मीले जानकारी दिए।"
स्थानान्तरण नगरिकन अभिषेक गिरीलाई कैदमुक्त गर्ने हतारो,"विराटनगर : मोरङ कारागारका चौकीदार अभिषेक गिरीलाई मोरङबाटै कैदमुक्त गर्न स्थानीय प्रशासनले कारागार व्यवस्थापन विभागलाई सिफारिस गरेको छ। मकवानपुरको भीमफेदी कारागार स्थानान्तरणको निर्णय कार्यान्वयनमा चासो नदिएको प्रशासनलाई उनको कैदमुक्तका लागि प्रक्रिया अघि बढाउन भने हतारो भएको हो। गिरीमाथि मोरङ कारागारका कैदीबन्दीलाई चरम यातना दिएको, उनीहरूसँग ठूलो रकम असुलेको, विराटनगरका व्यापारीमाथि आर्थिक शोषण गरेको, गुण्डागर्दी गरेर मिटरब्याजको धन्दा चलाएको, अकूत सम्पत्ति आर्जन गरेको लगायतका आरोप छन्। विभिन्न गुनासोसँगै गत पुस २९ गते उनलाई मोरङबाट स्थानान्तरण गरेर भीमफेदी लैजाने निर्णय विभागले गरेको थियो। तर, १ महिना हुनलाग्दा पनि निर्णय कार्यान्वयन भएन। भीमफेदी नजाने अड्डी कसेका उनी मोरङमै बस्न सफल भए। स्थानान्तरण गर्न असफल भएको प्रशासन भने उनलाई मोरङबाटै कैदमुक्त गर्न लागिपरेको छ। गिरीलाई कैदमुक्त गर्न विभागलाई सिफारिस गरिएको मोरङका प्रमुख जिल्ला अधिकारी तीर्थराज भट्टराईले बताए। उनका अनुसार कैद अवधि सकिन लागेका कारण कैदमुक्त गर्न कारागार व्यवस्थापन विभागलाई लेखेर पठाइएको हो। कैद भुक्तानीको अवधि सकिन लागेको भनेर सम्बन्धित कारागारले सिफारिस गरेको छ, भट्टराईले भने, त्यही सिफारिसलाई प्रशासनमार्फत पठाइएको भएपनि विभागले निर्णय गरेको छैन। उनका अनुसार मुद्दा मामिलातिर लागेका कारण गिरीलाई स्थानान्तरण गर्न नपाइएको हो। कैद भुक्तान अवधि सकिन लागेका बेला स्थानान्तरणको निर्णय भएको भन्दै उक्त निर्णय बदरको माग राखेर गिरीले उच्च अदालत विराटनगरमा रिट दायर गरेका थिए। तर, अदालतले अन्तरिम आदेश नदिएपछि स्थानान्तरणको बाटो खुलेको थियो। कारागारमा भिन्दै साम्राज्य खडा गरेर अपराधिक गतिविधि गरिरहेका गुण्डानाइके गिरीलाई अदालतलको निर्णयपछि पनि भीमफेदी लैजान प्रशासनले चासो दिएन। चौकीदारले पाउने सुविधा अनुसार अपहरण तथा शरीर बन्धक मुद्दाका कैदी गिरीको सजाय अवधि आगामी फागुन ३ गते सकिने मोरङ कारागारका निमित्त जेलर तुलसीराम भगतले बताए। स्थानान्तरणको निर्णय कार्यान्वयन नभएको र कैदमुक्त हुने समय नजिकिएसँगै विभागलाई सिफारिस गरिएको उनको भनाइ छ। विभागले निर्णय गरे मात्रै गिरी फागुन ३ गते कैदमुक्त हुने छन्। नत्र कैदीपूर्जीका आधारमा उनले २०८० साल साउन १६ गतेसम्म जेलमै बस्नुपर्ने हुन्छ। गिरी २ पटक चौकीदार र नाइकेसमेत भइसकेका कैदी हुन्। कारागार ऐनमा चौकीदार र नाइके भइसकेका व्यक्तिको कैदमा केही छुट दिने व्यवस्था छ, कारागार स्रोतले भन्यो, तर, त्यसका लागि असल आचरण देखाउनुपर्छ। आचरण र व्यवहारलाई हेरेर कैदमा छुट दिने कि नदिने भन्ने निर्णय विभागले गर्छ। स्रोतका अनुसार चौकीदार बनेर अपराधिक गतिविधि गरेका कारण गिरीले कैदमा छुट पाउने सम्भावना छैन। गिरीको चालचलनका बारेमा राम्ररी जानकार रहेको प्रशासन भने उनलाई जतिसक्दो चाँडो कैदमुक्त गराउन लागेको हो। गिरीको स्थानान्तरणमा प्रशासनले चासो दिएन। तर, कैदमुक्त गर्नलाई प्रक्रिया अघि बढाउन सिफारिस गरेको छ, स्रोतले भन्यो, यसले गिरी र प्रशासनबीचको मिलेमतो प्रष्ट हुन्छ। कारागारभित्र बसेर पनि अपराधिक गतिविधिलाई निरन्तरता दिएका उनलाई चौकीदारको सुविधा देखाएर कैदमुक्त गर्न खोज्नु भनेको अर्को अपराध हो। गिरी २०७४ साल चैत २३ गतेसम्म मोरङ कारागारकै चौकीदार थिए। उनको अपराधिक गतिविधि बाहिरिएपछि स्थानान्तरण गरेर काठमाडौंको डिल्ली बजार कारागार लगिएको थियो। शेरबहादुर देउवाको नेतृत्वमा सरकार बनेसँगै नेपाली कांग्रेसका नेताको दबाब र गृहमन्त्री बालकृष्ण खाँणको ठाडो निर्देशनमा २०६८ साल मंसिर ९ गते मोरङ कारागार ल्याएर उनलाई पुनः चौकीदारको जिम्मेवारी दिइयो। राज्य सञ्चालकलाई नै प्रभावमा पारेर मोरङ आएपछि पुनः सुरु भएको गिरीको अवैध धन्दा र अत्याचार नियन्त्रण गर्न स्थानीय प्रशासन असफल बन्यो। मोरङ कारागार चौकीदारका लागि राम्रो आम्दानीको स्रोत मानिन्छ। कारागारभित्र दैनिक उपभोग्य वस्तु, टेलिफोन र क्यान्टिनमा अत्याधिक मूल्य तिर्नुपर्ने कैदीबन्दीको बाध्यता छ। चौकीदार बनेर आम्दानीमा हालीमुहाली गरेका गिरीले पैसा कमाउन अनेक आतंक मच्चाएर अकूत सम्पत्ति आर्जन गरेको उनीनिकट स्रोतले बतायो। स्रोतका अनुसार चौकीदार बनेर जोडेको सबै सम्पत्ति गिरीले आफन्त र नजिकका नातेदारका नाममा राखेका छन्। कमाउने थलो गुम्ने भएपछि भीमफेदी जान नमानेका गिरीको मोरङ कारागारबाटै कैदमुक्त हुने इच्छामा प्रशासनले सहयोगीको भूमिका खेलिदिएको हो। मोरङबाट भीमफेदी सार्ने निर्णय भएसँगै गिरी कारागारबाट बाहिर निस्किएका छैनन्। कैदीबन्दीको कामका लागि चौकीदारलाई कारागारबाट बाहिर निस्कन छुट हुन्छ।"
बागमती प्रदेशका सातवटा अस्पताललाई एम्बुलेन्स हस्तान्तरण,"हेटौडां : बागमती प्रदेश सरकारले उक्त प्रदेशअन्तर्गतका विभिन्न स्थानका सातवटा अस्पताललाई आज हेटौंडामा एम्बुलेन्स हस्तान्तरण गरेको छ। बागमती प्रदेशको स्वास्थ्य आपूर्ति केन्द्रद्वारा सातवटा प्रादेशिक अस्पताललाई एम्बुलेन्स हस्तान्तरण गरिएको हो। आपूर्ति केन्द्रका अनुसार प्रदेशको वुकुलर अस्पताल रत्ननगर, रामेछाप अस्पताल, मेथिनकोट अस्पताल काभ्रे, वज्रबाराही अस्पताल चापागाउँ ललितपुर, भक्तपुर अस्पताल, टोखा चण्डेश्वरी अस्पताल काठमाडौं तथा पशुपति चौलागाईं स्मृति अस्पताल दोलखालाई एकएक वटा एम्बुलेन्स हस्तान्तरण गरिएको हो। केन्द्रका अनुसार ती एम्बुलेन्स (ख) वर्गको रहेको तथा प्रतिएम्बुलेन्स ५२ लाख ९० हजारमा खरिद गरिएको बताइएको छ। सात वटा एम्बुलेन्सको कूल खरिद मूल्य तीन करोड ७० लाख ३० हजार रुपैयाँ रहेको छ। आपूर्ति केन्द्रद्वारा आयोजित एक कार्यक्रमबीच बागमती प्रदेशका स्वास्थ्यमन्त्री रामेश्वर श्रेष्ठले अस्पतालका सम्बन्धित निकायलाई एम्बुलेन्स हस्तान्तरण गरेका थिए। सो अवसरमा मन्त्री श्रेष्ठले अस्पताललाई सुविधा सम्पन्न बनाउने योजनाअन्तर्गत उक्त एम्बुलेन्स हस्तान्तरण गरिएको बताए।"
भूमाफियाको कब्जामा रहेको जग्गा अदालतबाट फैसला भएको ८ वर्षपछि गराइयो खाली,"वीरगन्ज : वीरगन्ज महानगरपालिकाले व्याक्तिको कब्जामा रहेको जग्गा अदालतले फैसला गरेको ८ वर्षपछि खाली गराउन सफल भएको छ। सर्वोच्च अदालतले आफ्नो पक्षमा फैसला गरेको सार्वजनिक जग्गा भूमाफियाको कब्जाबाट छुटाउन पनि वीरगन्ज महानगरपालिकालाई ८ वर्ष समय लागेको हो। तत्कालन नगरविकास समितिको नाममा रहेको वीरगन्ज महानगरपालिका८ मा रहेको कित्ता नम्बर ६१ को १० धुर जग्गा, भूमाफियाको कब्जाबाट छुटाउन महानगरलाई झण्डै ८ वर्ष समय खर्चनुपरेको हो। जिल्ला, पुनरावेदन हुँदै सर्वोच्च अदालतबाट २०७२ फागुन २ गते महानगरको पक्षमा फैसला आएको भए पनि भूमाफियाले कब्जा गरेको उक्त जग्गा महानगरले खाली गराउन सकेको थिएन। वीरगन्ज महानगरपालिकाको मेयरमा राजेशमान सिंह निर्वाचित भएर आएसँगै भूमाफिया र कर्मचारीको मिलेमतोमा कब्जा गरिएका सार्वजनिक जग्गा खोजी तथा खाली गराउने अभियान नै चलाइएको छ। सोही अभियानअन्तर्गत सर्वोच्च अदालतले ८ वर्ष पहिले नै फैसला गरेको जग्गा अझैसम्म भूमाफियाले कब्जा गरेर राखेको भेटिएपछि बिहीबार बिहान मेयर आफैं डोजर लिएर खाली गराउन पुगेका थिए। बिहीबार बिहान भूमाफियाले कब्जा गरी १० धुर जग्गामा बनाएको पक्की संरचना डोजर लगाएर हटाइएको छ। यसअघि पनि जग्गा खाली गराउन २ पटक नगरविकासको टोली पुगेको थियो। तर तत्कालीन महानगर नेतृत्वले सहयोग नगरेपछि त्यसबेला जग्गा खाली गराउन सकेको थिएन। भूमाफियाले व्यक्तिको नाममा जग्गा हडपेको थाहा पाएपछि नगर विकासले २०५८ भदौ १० गते पर्सा जिल्ला अदालतमा मुद्दा दायर गरेको थियो। तत्कालीन न्यायाधीश जगदीश शर्मा पौडेलको इजलासले २०६१ माघ २७ गते नगर विकासको पक्षमा फैसला गर्दै जग्गा नगर विकासकै रहेको ठहर गर्दै नगर विकासको पक्षमै फैसला दिएको थियो। तर जिल्ला अदालतको फैसला चित्त नबुझेको भन्दै जग्गा धनी दाबी गर्ने पवन कुमार शर्माले पुनरावेदन अदालतमा मुद्दा दायर गरेका थिए। पुनरावेदन अदालतले पनि २०६३ जेठ १८ मा जिल्ला अदालतले गरेको फैसलालाई नै सदर गर्दै नगर विकासकै पक्षमा फैसला दिएको थियो। मुद्दा चलिरहेकै बखत जग्गाधनी दाबी गरेका पवन शर्माले नन्दकिशोर श्रीवास्तवलाई मालपोतका कर्मचारीको मिलेमतोमा जग्गा नामसारीसमेत गरिदिएका थिए। पछि जिल्ला र पुनरावेदन अदालत दुवैको फैसला चित्त नबुझेको भन्दै पवन कुमार शर्मा र नन्दकिशोर श्रीवास्तवले फेरि सर्वोच्च अदालतमा मुद्दा दायर गरेका थिए। तर सर्वोच्च अदालतले पनि २०७२ फागुन २ गते जिल्ला र पुनरावेदन अदालतले गरेको फैसलालाई सदर गर्दै नगर विकासकै पक्षमा फैसला दिएपछि जग्गा विवाद टुंगिएको थियो। सर्वोच्चले गरेको फैसलामा भनिएको छ, प्रतिवादी नन्दकिशोर श्रीवास्वतका नाम दर्ताको किनं२३९ को हाल कायमी किनं६१ को क्षेफ००१६ मध्ये पश्चिमतर्फको ००१० जग्गाको वादी दावी बमोजिम लिखत दर्ता बदर हुने ठहर्याई सुरु पर्सा जिल्ला अदालतको फैसला सदर हुने ठहर गरेको पुनरावेदन अदालत हेटौँडाको मिति २०६३२१८ को फैसला मिलेकै देखिँदा सदर हुने ठहर्छ। पुनरावेदक प्रतिवादीहरूको पुनरावेदन जिकिर पुग्न सक्दैन। प्रस्तुत मुद्दाको दायरीको लगत कट्टा गरी मिसिल नियमानुसार गरी बुझाइदिनु। सर्वोच्चको फैसलासँगै नगर विकासले आफ्नो नाउँमा लालपूर्जासमेत बनाइसकेको छ। तर जग्गा कब्जा गरेर बनेका संरचना हटाउन भने नसकि रहेको नगर विकासले अहिलेका मेयर सिंहको सक्रियतामा बिहीबार हटाउन सफल भएको हो। पहिले स्वायत्त रहेको नगर विकास अहिले भने महानगरकै शाखाको रूपमा रहेको छ।"
बैतडीमा चितुवा मृत फेला,"बैतडी : बैतडीमा चितुवा मृत फेला परेको छ। पाटन नगरपालिका४ को रातामाटा जंगलमा चितुवा मृत फेला परेको हो। बिहीबार स्थानीयले मृत अवस्थामा चितुवा देखेपछि प्रहरीलाई खबर गरेका थिए। ६ फिट २ इन्च लामो चितुवा मृत अवस्थामा फेला परेको डिभिजन वन कार्यालय बैतडीका प्रमुख भीमप्रसाद कँडेलले जानकारी दिए। अन्दाजी ६ वर्ष उमेरको पोथी चितुवा मृत फेला परेको छ, पोष्टमार्टमबाट चितुवाको मृत्युको कारण खुल्ने छ, कँडेलले भने। प्रारम्भिक अनुसन्धानका क्रममा घाँटीमा कसिएको घाउ भेटिएकाले पासोमा परी मृत्यु भएको हुनसक्ने उनले बताए। पासोबाट मृत्यु भएको होला भन्ने आशंका छ, घाँटीमा कसिएको घाउ भेटिएको छ, त्यहाँ नजिक पासो भने भेटिएन, विस्तृत रिर्पोटपछि थाहा हुन्छ, कँडेलले भने। डिभिजन वन कार्यालयका अनुसार हालसम्म बैतडीमा १३ वटा चितुवा मृत फेला परेका छन्। बढीजसो पासोमा परेर चितुवाको मृत्यु हुने गरेको डिभिजन वन कार्यालयले जनाएको छ। खाद्यान्न बाली जोगाउन जंगली जनावरका लागि थापेको पासोमा परेर चितुवा मर्ने गरेको प्रमुख कँडेलले बताए। बैतडी चितुवा प्रभावित क्षेत्र हो।"
बुवाको हत्यारालाई कारबाहीका लागि चार वर्षदेखि भौतारिँदै अमृत,"जनकपुरधाम : १७ वर्षीय अमृत राउत झोलाभरि कागजातहरू बोकेर सरोकारवालालाई गुहार्दै आफ्नो दुखेसो सुनाउँदै अहिले समय बिताइराखेका छन्। पढ्ने लेख्ने उमेरमा राउत तनाव, रिस र आवेग बोकेर परिवारलाई न्यायका लागि लड्दै छन्। दर्जनौं सरोकारवाला व्यक्तिहरूलाई आफ्नो पीडा सुनाइसकेका राउतको समस्या कतिले सुनेर पनि नसुनेझैं गर्छन् भने कतिले कुनै अर्कै निकायमा जानुस् भनेर आश्वासन दिई पठाउँछन्। तर, उनको समस्या समाधानतिर न राज्य गम्भीर बनेको छ नत प्रशासन नै। नगराइन नगरपालिका३ घोडघाँसका अमृतको जीवन पाँच वर्ष अघिसम्म सामान्य नै थियो। उनी नियमित विद्यालय पनि जान्थे र पढेलेखेर राम्रो जीवन बिताउने सपना देख्थे। तर, चार वर्षअघि वैदेशिक रोजगारीमा गएका बुवा शिवरतन राउतको विदेशकै भूमिमा हत्या भएदेखि उनको परिवारनै अस्तव्यस्त भएको छ। अमृतका बुवा शिवरतन सात वर्ष साउदी अरबमा कामदारको काम गरी घर फर्किएका थिए। गाउँमा करिब आठ महिना बसेपछि उनी फेरि वैदेशिक रोजगारका लागि कतार गए। तर, कतारमा सात महिना मात्रै काम गर्न भ्याएका शिवरतनको विदेशी भूमिमै हत्या भयो। शिवरतनको सन् २०१८ मा कतारमा मृत्यु भएको थियो। नेपाली राजदूतावासको मिति २०७६ साउन २१ को पत्रअनुसार कपिलकोट४, सिन्धुली निवासी नेपाली नागरिक कमल थिङलाई राउतको हत्याको आरोपमा कतारको पुलिसले थुनामा राखी कारबाहीसमेत अगाडि बढाएको थियो। राउत कार्यरत कतारको कम्पनीले दूतावासमा पेश गरेको पत्रअनुसार थिङले नै राउतको हत्या गरेको उल्लेख गरिएको थियो। कतारको अदालतले सन् २०१८ मा थिङलाई ३ वर्षको जेल सजाय र मृतकको परिवारलाई प्राप्त गर्ने गरी २ लाख कतारी रियाल ब्लड मनीको सजाय सुनाएको थियो। तर, थिङले अदालतको सो निर्णयको विरुद्धमा पुनरावेदन गर्दै नियतबस नभई दुर्घटनाबस राउतको मृत्यु हुन गएको विन्ती अदालतमा पेश गरेपछि सन् २०१९ मा थिङको सजायलाई ३ वर्षबाट ६ महिनामा सीमित गरियो। तर, ब्लड मनि भने यथावत राख्ने निर्णय गरियो। थिङले ६ महिनाको जेल सजाय कतारमा भोगे र ब्लड मनि नबुझाएसम्म कतार छाड्न नपाइने अदालतको निर्णयबमोजिम कम्पनीकै क्याम्पसमा बसिरहेका थिए। तर, कोभिड महामारीको बेला प्रशासनको थिङ कतारको प्रशासनलाई झुक्याएर नेपाल फर्किए। उनले राउत परिवारलाई तिर्नुपर्ने ब्लड मनि बापतको २ लाख कतारी रियाल समेत तिरेनन्। यता, बुवाको हत्यापछि घरमा चरम आर्थिक अभावका कारण पढाइ लेखाइ समेत छाड्न बाध्य भएका अमृत र उनका दाजु राजन राउत न्याय पाउनका लागि पटक पटक नेपाली राजदूतावासको शरणमा पुग्यो। 'हामीले तीन लाखभन्दा बढी ऋण लिएर पटक पटक कन्सुलरमा गयौं तर, कुनै सुनवाइ भएन्, निराश भएका अमृतले भर्ने अब त हत्या गर्ने मान्छे पनि नेपाल फर्किसकेको छ अब त्यो ब्लडमनि पाउने आश पनि छैन् तर, यसरी कसैको हत्या गरेर, परिवारलाई नै उजाडेर हत्यारा जोगियो भने न्याय पाउन कहाँ जाने। २०७९ साउन २६ गते कन्सुलर सेवा विभाग, काठमाडौंले राउत परिवारलाई उपलब्ध गराएको पत्रमा मृतक शिवरतन राउतको हत्या आरोपमा थुनामा रहेका एवं ब्लडमनि तिर्नपर्ने निर्णयमा परेका थिङ ब्लडमनि भुक्तान नहुँदै नेपाल पुगेका विषयमा कतारको कुनै निकायबाट यस नियोगलाई जानकारी प्राप्त नभएको उल्लेख छ। पत्रमा लेखिए अनुसार सामान्यतया कतारमा कुनै अभियोगमा अदालतबाट निर्णय भई कसुरदार ठहरिएका व्यक्तिलाई कतार छाड्न नमिल्ने गरी कतार सरकारले व्यवस्था गरेको हुन्छ। तथापी यदाकदा केही व्यक्ति ब्लडमनि नतिरेकै अवस्थामा समेत कतारबाट आफ्नो मुलुक फर्कन सकेको पाइएको छ। पत्रमा उल्लेखित विषयमा आरोपित कमल थिङका सम्बन्धमा निजको कतार आइ डी रद्द भइसकेको र निज ५८९ दिनदेखि कतारमा नरहेको पाइएको छ। यस परिस्थितिमा मृतकका कानूनी हकदारले आरोपितबाट पाउनुपर्ने ब्लडमनि तथा अन्य क्षतिपूर्ति उपलब्ध गराउने सम्बन्धमा आरोपित व्यक्ति कतारमै नरहेको हुँदा ब्लडमनि तथा अन्य क्षतिपूर्ति उपलब्ध गराउने प्रक्रिया यहाँबाट थप अघि बढ्न नसक्ने व्यहोरा निर्देशानुसार अनुरोध छ। कन्सुलर सेवा विभागका द्वितीय सचिव भुवनप्रसाद भट्टको हस्ताक्षर रहेको पत्र राउत परिवारलाई थमाएर दूतावास आफ्नो दायित्वबाट पन्छिन खोजेको छ। तर, नेपाल फर्किसकेका आरोपी थिङलाई नेपालमै भएपनि ब्लडमनि तिराउनुपर्ने र आफ्नो परिवारले न्याय पाउनुपर्ने माग अमृत गर्छन्। 'मलाई सबैले अदालतमा गएर मुद्दा दर्ता गराउन भन्छ तर, परिवारको आर्थिक अवस्था निकै कमजोर भइसकेको छ। हामी जेनतेन जीविका चलाई राखेका छौं यस्तोमा मुद्दा मामिलाको खर्च कसरी टार्ने, अमृतले भने, दूतावासले हत्यारालाई कारबाही गराउनुभन्दा पनि मुद्दालाई कमजोर पार्ने काम गरेको छ।"
बूढीगण्डकी जलविद्युत् र सडकलाई मुख्य प्राथमिकता,"गोरखा : गोरखा क्षेत्र नं १ को प्रतिनिधिसभा, प्रदेश सभा सांसद र स्थानीय तहले तीन ठूला आयोजनालाई पहिलो प्राथमिकतामा राखी काम गर्ने निर्णय गरेका छन्। बुधबार र बिहीबार आयोजना गरिएको प्रतिनिधिसभा तथा प्रदेशसभा सांसद र स्थानीय तह प्रमुखहरूको समन्वयात्मक बैठकले तीन ठूला आयोजनालाई क्षेत्र स्तरको गौरवका योजना कायम गरी पहिलो प्राथमिकतामा राखेर काम गर्ने निर्णय गरेको हो। प्रतिनिधिसभा सदस्य राजेन्द्र बजगाईं, प्रदेससभा सांसद नन्दप्रसाद न्यौपाने र क्षेत्र नं १ अन्तर्गतका सात पालिकाका प्रमुख, उपप्रमुख, प्रमुख प्रशासकीय अधिकृत, योजना शाखा प्रमुखहरूको समन्वयात्मक बैठकले राष्ट्रिय गौरवको योजना बूढीगण्डकी जलविद्युत आयोजना, ठोरी गोरखा, बजार, रुइलाभञ्ज्याङ सडक, बेनिघाट, आरुघाट, सिर्दिबास ङुइलाभञ्ज्याङ नाका जोड्ने सडकलाई प्राथमिकताका साथ अघि बढाउन प्राथमिकता दिने निर्णय गरेको हो। हरेक पालिकाहरूको आवश्यकता र मागका आधारमा पर्यटन र पूर्वाधार विकासका लागि तीनै तहको संयुक्त सामथ्र्य जुटाएर सम्बन्धित निकायमा माग गर्ने निर्णय गरिएको सांसद बजगाईंले जानकारी दिए। गोरखा १ को विकासका लागि सम्भाव्यता अध्ययन गर्न विज्ञ नियुक्त गरिसकेको उनले बताए। बैठकमा धार्चे गाउँपालिका प्रमुख लक्ष्मण गुरुङ र चुमनुब्री गाउँपालिका प्रमुख निमा लामाले छुट्टै जिल्ला वा राजनीतिक अधिकारसहितको विशेष स्वायत्त क्षेत्र घोषणाका लागि जोड दिएका थिए। निषेधित क्षेत्र खुला गर्नुपर्ने, तिब्बतसँगको सीमा नाका खुल्ला गर्न पहल गर्नुपर्ने लगायतका माग उनीहरूको थियो। आरुघाट गाउँपालिका प्रमुख राजु गुरुङले विकास पहुँचको आधारमा नभै आवश्यकताका आधारमा गर्नुपर्नेमा जोड दिए। भीमसेनथापा गाउँपालिकाका प्रमुख लोकप्रसाद बञ्जराले साना योजनाले बजेट दुरुपयोग मात्र भएको, देखिने काम नभएको भन्दै संघले २५ लाखभन्दा बढीका, प्रदेश सरकारले १५ लाखभन्दा बढीका र पालिकाले पाँच लाखभन्दा बढीका योजना मात्र तय गरेमा देखिने विकास हुने तर्क गरेका थिए। गोरखा नगरपालिकाका प्रमुख कृष्ण रानाले आँबुखैरेनी गोरखा सडक राजमार्गअन्तर्गत पर्ने र २५ मिटरभन्दा भित्रका घरहरू सडक क्षेत्राधिकारभित्र पर्ने हुँदा घर घडेरी बैंक धरौटी राख्न नमिल्ने गरेको, जसले गर्दा व्यवसायी पनि मारमा परेको र पालिकाहरूले पनि राजस्व असुल्न नपाएर दोहोरो समस्या परेको भन्दै सोलाई खुकुलो बनाउन पहल गर्नुपर्ने बताएका थिए।"
बेनी नगरपालिकाको आफ्नै प्रहरी,"बेनी : म्याग्दीको बेनी नगरपालिकाले आफ्नै नगर प्रहरी भर्ना गरेको छ। नगरपालिकाले यही माघ १९ गते नियुक्त गरेका तीन जना नगरप्रहरीलाई बिहीबारदेखि दर्ज्यानी चिह्न प्रदान गरी औपचारिक रूपमा कामकाजमा खटाएको छ। नगर प्रमुख सुरत केसीले नगर प्रहरीका हवल्दार शंकर पौडेल, सिपाही अभिशेक मिजार र रेजिना बिकलाई र्दज्यानी चिह्न प्रदान गरे। नगर प्रहरीलाई कार्यविधिमार्फत ३४ प्रकारका काम गर्ने अधिकार दिएका छौ, नगर प्रमुख केसीले भने सार्वजनिक सम्पत्तीको संरक्षण, न्यायिक समितिको काम कारबाहीमा सघाउने, राजस्व संकलन र विपद् व्यवस्थापनमा नगर प्रहरी परिचालन हुन्छन्। बुधबार राति वडा नम्बर ४ राक्सेका जीवन सुवेदीको घरमा लागेको आगो नियन्त्रणमा जनपद प्रहरी र जनप्रतिनिधि तथा दमकलसहित नगर प्रहरीलाई परिचालन गरिएको थियो। लागेको ३० मिनेटमा आगोलागी नियन्त्रणमा लिएका थिए। हवल्दारमा तीन र जवानमा १० जनाको आवेदन परेको थियो, नगरपालिकाका प्रशासकीय अधिकृत युवराज थापाले भने आवेदन संकलन, लिखित परीक्षा, अन्तर्वार्ता र शारीरिक तन्दुरुस्ती परीक्षण गरेर नगर प्रहरी भर्ना गरिएको हो। छवटा स्थानीय तह भएको म्याग्दीमा बेनी नगरपालिकाले जिल्लामै पहिलो पटक नगरप्रहरी भर्ना गरेको हो। आधारभूत तालिम लिएपछि नगरप्रहरी औपचारिक रूपमा काममा परिचालन भएका हुन्। नगर प्रहरी हवल्दार पौडेलले कार्यपालिकाको आदेश र कार्यविधिअनुसार नगरको हितमा काम गर्ने प्रतिवद्धता जनाए। नगर प्रहरीले कार्यविधिअनुसार पारिश्रमिक र अन्य सुविधा पाउनेछन्। संविधान र स्थानीय सरकार सञ्चालन ऐनले स्थानीय तहलाई आफ्नै प्रहरी भर्ना गर्ने अधिकार दिएको छ। २०७५ मा नगर कार्यपालिका बैठकले गरेको नगर प्रहरी भर्ना गर्ने निर्णय चार वर्षपछि कार्यान्वयन भएको हो।"
कपडासहित दुई ट्रक प्रहरी नियन्त्रणमा,वीरगन्ज : वीरगन्जबाट प्रहरीले फेरि तस्करीको सामान रहेको आशंकामा दुईवटा कन्टेनर सहितको ट्रक नियन्त्रणमा लिएको छ। प्रहरी चौकी सिर्सियबाट खटिएको प्रहरी टोलीले वीरगन्ज महानगरपालिका२५ ड्राइपोर्ट चोकबाट ना६ ख ४००६ र ना६ ख ४६०८ नम्बरको मालवाहक ट्रक नियन्त्रणमा लिएको हो। वीरगन्जबाट काठमाडौं जाँदै गरेका ती दुवै ट्रकमा रहेका कन्टेनरमा सिलबन्दी नरहेको भेटिएपछि प्रहरीले नियन्त्रणमा लिएको हो। ती दुवै कन्टेनरबाट ३६ लाख ८८ हजार ९१ रुपैयाँ मूल्य बाराबरको कपडा बरामद गरिएको वडा प्रहरी कार्यालय श्रीपुरका प्रहरी निरीक्षक डिल्लीराज सापकोटाले जानकारी दिए। सिलबन्दी नभएको शंकास्पद अवस्थामा भेटिएका कपडा सहितको ट्रक आवश्यक अनुसन्धान तथा कारबाहीका लागि बिहीबार राजश्व अनुसन्धान कार्यलाय पथलैया बारामा बुझाइएको जानकारी उनले दिए।
नेपालभारत सीमामा हराएका १६ मध्ये दुई सीमास्तम्भ भेटिए,"पर्साको जगरनाथपुर गाउँपालिका वडा नम्बर १ पिपरडारी विसुनपूर्वास्थित ओरिया खोलामा भारतीयहरूले बालुवा उत्खनन् गर्ने क्रममा दुईवटा सीमास्तम्भ भेटाएका हुन् । वीरगन्ज : भारतसँग सीमा जोडिएको पर्साको ओरिया खोलामा गत असारसाउनमा बाढीले बगाएका १६ वटा सीमास्तम्भमध्ये दुईवटा स्तम्भ भेटिएका छन् । पर्साको जगरनाथपुर गाउँपालिका वडा नम्बर १ पिपरडारी विसुनपूर्वास्थित ओरिया खोलामा भारतीयहरूले बालुवा उत्खनन् गर्ने क्रममा दुईवटा सीमास्तम्भ भेटाएका हुन् । ओरिया खोलामा ४२२ र ४२२१ नम्बरका गरी दुईवटा सीमास्तम्भ भेटिएको जगरनाथपुर गाँउपालिकाका अध्यक्ष श्रीकान्त यादवले बताए । चार दिन पहिले ओरिया खोलामा भारतीयहरूले बालुवा उत्खनन् गर्ने क्रममा बालुवाले पुरिएको अवस्थामा ती दुवै सीमास्तम्भ भेटिएको उनले बताए । हराएका १४ वटा सीमा स्तम्भ अझै फेला पर्न नसकेको पनि उनले बताए । नेपालभारतको दशगजा क्षेत्रमा पर्ने ओरिया खोलामा भारतीय पक्षले दुई देशको सम्झौता विपरित ठेक्का लगाएर दिनहुँजसो बालुवा उत्खनन् गर्दै आएको छ । हराएका मध्ये दुईवटा सीमास्तम्भ भेटिएपछि पर्साका प्रमुख जिल्ला अधिकारी हिरालाल रेग्मी ,सशस्त्र प्रहरी उपरीक्षक सुमन थपलिया ,गाउँपालिका अध्यक्ष यादवसहितको टोलीले ओरिया खोलामा पुगेर स्थलगत अवलोकन गरेका छन् । अनुगमनका क्रमममा दशगजा क्षेत्रकै खोलामा बालुवाले पुरिएको अवस्थामा सीमा स्तम्भ भेटिएपछि जिल्ला सुरक्षा समितिले खोलामा भइरहेको बालुवा सहितका नदीजन्य पदार्थको उत्खनन्मा रोक लगाएको छ । सशस्त्र प्र्रहरी उपरीक्षक थपलियाले भने ,खोलामै सीमास्तम्भ भेटिएपछि उक्त भूमि नेपाल वा भारत कसको हो भन्ने यकिन हुन सकेको छैन,त्यसका कारण सुरक्षा निकायको माथिल्लो तहमा कुरा राख्नुपर्ने भएकाले तत्काल खोलामा नदीजन्य पदार्थको उत्खननमा रोक लगाएका हौं । पिपरडारीस्थित ओरिया खोला सीमा विवादका कारण पहिलेदेखि नै विवादित छ । त्यसका बाबजुद पनि भारतीय पक्षले खोलामा जबरजस्ती बालुवा उत्खनन् गर्दै आएका छन् । नेपाल तिरका स्थानीयले त्यसको प्रतिवाद गर्दा पटकपटक झडपका घटना समेत भएका थिए । बुधबार ओरिया खोलामा भेटिएका सीमा स्तम्भको स्थलगत अनुगमन गरेका प्रमुख जिल्ला अधिकारी रेग्मीले विवादित ओरिया खोलामा हराएकामध्ये दुईवटा सीमास्तम्भ भेटिएपछि त्यसबारे आवश्यक छलफल गर्ने तयारी भइरहेको बताए । यता जगरनाथपुर गाउँपालिकाका अध्यक्ष यादवले दशगजा क्षेत्रमै पर्ने ओरिया खोलामा वर्षौंदेखि भारतीयहरूले जबरजस्ती बालुवा उत्खनन् गर्दै दैनिक सयौं ट्याक्टर बालुवा ओसार्दै आएको बताए । उनले भने ,ओरिया खोला वर्षादेखि विवादित छ ,त्यहि कारण यहा नेपाली र भारतीयबीच पटकपटक झडपका घटना समेत भइसकेका छन् ,अहिले त्यहि विवादित स्थलमा हराएका सीमास्तम्भ पनि भेटिएका छन् ,त्यसकारण दुवै देशका अब सम्बन्धित निकायले आवश्यक छलफल गरेर खोलामा सीमाको विवाद टुंग्याउनु पर्छ ।"
प्रहरी चौकी हत्याकाण्ड : जिल्ला तानिए प्रहरी सहायक निरीक्षक,"जनकपुरधाम : प्रहरी चौकीमा कुटिकुटी एक वृद्धको हत्या प्रकरणमा सहायक प्रहरी निरीक्षक जिल्ला तानिएका छन्। महोत्तरी जिल्लाको जलेश्वर नगरपालिका५ पर्साको प्रहरी चौकी परिसरमै एक वृद्धलाई अर्को लागूपदार्थ दुर्व्यसन गरेका व्यक्तिले कुटीकुटी हत्या गरेको घटना लगत्तै प्रहरी सहायक निरीक्षक रामबाबु यादव जिल्ला तानिएका हुन्। जिल्ला प्रहरी कार्यालय महोत्तरीका प्रहरी प्रवक्ता प्रहरी नायब उपरीक्षक सन्तोष पोखरेलका अनुसार स्थानीय ७० वर्षीय वृद्ध हरिदेव राउत शर्मालाई सोही गाउँ बस्ने ५० वर्षीय सुरेन्द्र राउतले कुटीकुटी हत्या गरेका घटनामा रामबाबु तानिएका हुन्। हिजो बेलुका साढे ४ बजे गाउँभन्दा ५०० मिटर दक्षिण पर्सा चौकमा धान, चामल लगायतका अन्नपात खरिद बिक्रीको काम गरिरहेका वृद्ध हरिदेवलाई लागूपदार्थ सेवन गरेका सुरेन्द्रको कुटपिटबाट घटनास्थलमै मृत्यु भएको थियो। प्रत्यक्षदर्शीहरूका अनुसार प्रहरी चौकी पर्साको प्रमुख रामबाबु यादबकै अगाडि वृद्धलाई कुट्दा उनी मुख्दर्शक बनेका थिए। प्रहरी सहायक निरीक्षक यादवले कुटपिटबाट बचाउनुको साटो कुट्न उक्साएको स्थानीयको आरोप छ। घटनालाई लिएर प्रहरी चौकीमा स्थानीयहरूले घेराउका साथै नाराबाजी गरेपछि तत्काल सुरक्षा बढाई कार्यरत प्रहरी सहायक निरीक्षकलाई जिल्ला तानेर उनको स्थानमा रामचन्द्र यादवलाई कार्यभार दिएर पठाइएको जिल्ला प्रहरी कार्यालय महोत्तरीले जनाएको छ।"
मिथिलामा मौसम मापन गर्ने उपकरण जडान,"ढल्केवर(धनुषा) : धनुषाको मिथिला नगरपालिकामा मौसमबारे जानकारी दिने उपकरण जडान गरिएको छ। नगरपालिकाको कार्यालय परिसरमा जडान गरिएको उपकरणले मौसमसम्बन्धी जानकारी दिने मिथिला नगरपालिकाका सूचना अधिकारी दिपेश काफ्लेले जानकारी दिए। उनका अनुसार मौसम उपकरणले सामान्यतः बाहिरी र भित्रिको तापक्रम, वायुको चाप र दिशा, प्रकाश र वर्षाको अवस्थालगायत मौसम मापन गरेर सूचना प्रवाह गरिने छ। उपकरणले मौसमको पूर्वानुमान तथा जलवायु परिवर्तनबारे समेत सूचना प्रवाह गर्ने भएकाले विपद व्यवस्थापनको तयारीमा थप मद्दत पुग्ने मिथिला नगरपालिकाका प्रवक्ता समेत रहेका वडा नं ७ का वडाध्यक्ष रामबहादुर स्याङ्दनले बताए। मौसम सम्बन्धी दिने पूर्व जानकारीले सचेतता अपनाएर सम्भावित क्षति पनि कम गर्न सकिने उनले विश्वास व्यक्त गरे। जडान गरिएको मौसम उपकरणले प्रत्येक दिन र प्रत्येक घण्टाको वर्षा, हावाहुरी, घाम, पानी, बादल, आद्रता तापक्रम मापन गरेर मोबाइल एपमार्फत जानकारी उपलब्ध गराउने जलवायु परिवर्तन तथा जीविकोपार्जन विज्ञ विराट पन्थले जानकारी दिए। यो उपकरणले पाँच किलोमिटर एरियालाई कभर गर्छ, उनले भने।"
भक्तपुरमा शैक्षिक प्रदर्शनी,"भक्तपुर : भक्तपुरको ख्वप कलेजमा शैक्षिक प्रदर्शनी हुने भएको छ। प्रदर्शनी फागुन ३ र ४ गते कलेजकै प्रांगनमा हुने छ। ख्वप मावि, ख्वप कलेज र शारदा क्याम्पसको वार्षिक उत्सवका अवसरमा प्रदर्शनी हुन लागेको हो। प्रदशर्नीमा एक सयभन्दा बढी स्टलहरू रहने छ। प्राचार्य रुपक जोशीले प्रदर्शनीको प्रवेश निःशुल्क हुने बताए। प्रदशनी अवलोकनका लागि भक्तपुरसहित काठमाडौं उपत्यका र काभ्रेका विभिन्न स्कुलहरुमा पत्राचार गरिसकेको उनले जानकारी दिए।"
लुटपाट गरी हत्या गर्ने पक्राउ,काठमाडौंः काठमाडौंको धोविखोला करिडोरअन्तर्गत रुद्रनगर शान्तिमार्गमा एक व्यक्तिलाई लुटपाट गरेर हत्या गरेको आरोपमा एक जना पक्राउ परेका छन्। माघ २४ गते बिहान रुद्रनगर शान्तिमार्गमा पर्सा घर भई टोखा बस्ने ध्रुवबहादुर खड्काको हत्या गरेको आरोपमा मोरङ सुन्दरहरैचाका रामबहादुर थापा पक्राउ परेका हुन्। जिल्ला प्रहरी परिसर काठमाडौंले बिहीबार पत्रकार सम्मेलन गर्दै उक्त जानकारी दिएको हो। पक्राउ परेका थापाले बतिसपुतलीबाट ट्याक्सीमा राखेर एकान्त स्थानमा लगेर लुटपाट गर्दै कुटपिट गरी हत्या गरेको खुल्न आएको जिल्ला प्रहरी परिसर काठमाडौंका प्रमुख एसएसपी दानबहादुर कार्कीले जानकारी दिए। पक्राउ परेका थापाले खड्कालाई कुटपिट गरी सामान लिएर सख्त घाइते बनाएका थिए। सोही राति १० बजे पुनः थापा साइकल चढेर उक्त स्थानमा पुगेर दुवै खुट्टाले छातीमा हानेर खड्काको हत्या गरेको सीसीटीभी फुटेजबाट देखिएको कार्कीले बताए। पक्राउ परेका थापालाई काठमाडौं जिल्ला अदालतबाट पाँच दिनको म्याद लिएर ज्यानसम्बन्धी मुद्दामा अनुसन्धान भइरहेको प्रहरीले जनाएको छ।
सफा हिमालमा सूर्य नेपालको साथ,"नेपाली सेनाले सफा हिमाल अभियान २०२३ सञ्चालन गर्ने भएको छ। काठमाडौं : जैविक विविधता, प्रकृति तथा पर्यावरण संरक्षण गर्ने उद्देश्य अनुरूप नेपाली सेनाले सफा हिमाल अभियान २०२३ सञ्चालन गर्ने भएको छ। सो अभियानअन्तर्गत सगरमाथासहित अन्य हिमाल (अन्नपूर्ण र लोत्से)को सफाइ गर्ने उद्देश्य छ। सूर्य नेपाल प्रालिले सो अभियानमा नेपाली सेना र गैरसरकारी संस्था सेन्टर फर रिसर्च एन्ड सस्टेनेबल डेब्लपमेन्ट नेपालसँग साझेदारी गरी सामाजिक उत्तरदायित्वअन्तर्गत १ करोड १० लाख उक्त अभियान सम्पन्न गर्न सहयोग गर्ने भएको छ। मंगलबार एक कार्यक्रमका बीच नेपाली सेना, सूर्य नेपाल प्रालि र सेन्टर फर रिसर्च एन्ड सस्टेनेबल डेभलपमेन्ट, नेपाल बीच सफा हिमाल अभियान २०२३ लाई सहयोग गर्ने सम्बन्धमा त्रिपक्षीय सम्झौतापत्रमा हस्ताक्षर भएको थियो। कार्यक्रममा नेपाली सेनाका सहायकरथी सुन्दरकुमार पाण्डे, प्रमुख सेनानी किशोर अधिकारी, सेन्टर फर रिसर्च एन्ड सस्टेनेबल डेभलपमेन्ट नेपालका आनन्द मिश्रा, सूर्य नेपाल प्रालिका प्रबन्ध निर्देशक रवि के रायवरम र प्रबन्धक प्रेमनारायण अर्यालको सहभागिता थियो।"
सूर्योदयमा पूर्वाधार प्रयोगशाला,"इलाम : भौतिक पूर्वाधारको गुणस्तर परीक्षणका लागि सूर्योदय नगरपालिकाले पूर्वाधारमा प्रयोग गरिने सामग्रीको गुणस्तर परीक्षण गर्ने प्रयोगशाला स्थापना गरेको छ। नगरपालिकाले ४० लाखको लागतमा प्रयोगशाला स्थापना गरेपछि नगरक्षेत्रका संरचना निर्माणमा गुणस्तर परीक्षण गर्न सहज भएको नगरपालिकाका उपप्रमुख दुर्गा बरालले बताए। उनले भने अब प्राविधिक परीक्षण गरेर योजना अनुगमन र फर्स्यौटका लागि सहज भएको छ। पूर्वाधार ल्याब स्थापना भएपछि सडकको ग्राबेलको गुणस्तर , सिमेन्टको गुणस्तर परीक्षण, कालोपत्रे सडकको गुणस्तर परीक्षण, भवन संरचनाहरूको गुणस्तर परीक्षण, रडको गुणस्तर परीक्षण लगायतको काम सुरु भएको प्रमुख प्रशासकीय अधिकृत मिलन भट्टराईले जानकारी दिए। भट्टराईले भने प्रयोगशालामा सामग्रीको क्वालिटी र क्वान्टिटी दुवै परीक्षण हुन्छ। नगरपालिकाको १२औं नगरसभाले गुणस्तर परीक्षण गर्ने व्यवसायी, उपभोक्ता लगायतका लागि परीक्षण शुल्क समेत तोकेको भट्टराईले जानकारी दिए। नगरका प्रवक्ता खेम भुजेलले स्थानीय तहमा यति धेरै सुविधा सहितको पहिलो पूर्वाधार ल्याब स्थापना भएको बताए।"
दाजुभाइ,"एउटा गाउँमा दुई जना दाजुभाइ थिए। अति मिल्थे पनि। एक दिन दाजुभाइ घुम्न निस्के। घुम्दै गर्दा भाइले दाजुको खुट्टामा कुल्चिएछन्। खुट्टा कुल्चिएपछि दाजुलाई निकै रिस उठेछ। अनि, रिसाउँदै दाजुले भाइलाई एक थप्पड हिर्काएछन्। गालामा हानेको चोटले दुःखे पनि भाइ चुपचाप लागेछन्। अनि, नदीकिनारामा गएर बालुवामा केही लेख्न थालेछन्। दाइको खुट्टामा कुल्चिन पुगेकोले मलाई दाइले एक थप्पड हिर्काउनु भयो भाइले बालुवामा लेखेछन्। दाइ केही नबोली हेरेर बसेछन्। अर्को दिन दाजुभाइ नदीमा नुहाउन गएछन्। नुहाउने क्रममा भाइ नदीको बीचमा पुगेछन्। पौडी खेल्न नसकेर उनलाई नदीले बगाउन थालेछ। बचाउ, बचाउ भन्दै भाइ नदीमा चिच्याउन थालेछन्। दाइ हतारहतार दौडिँदै नदीमा पसे र भाइलाई बचाएर नदीबाट बाहिर निकाले। केहीबेरपछि भाइ ढुंगामा लेख्न थालेछन्। आज नुहाउने क्रममा मलाई नदीले बगाउँदा दाइले बचाउनुभयो, भाइले ढुंगामा लेखेछन्। भाइको व्यवहार देखेर दाजुलाई अचम्म लागेछ। त्यसैले दाइले सोधेछन्। मैले थप्पड हान्दा बालुवामा लेख्ने, आज मैले बचाउँदा किन ढुंगामा लेखेको ? भनेर दाइले प्रश्न सोधे। भाइले भने, नराम्रा कुराहरूलाई बालुवामा लेख्नुपर्छ। किनकि ती छिटै मेटिएर जाऊन्। राम्रा कुरा ढुंगामा लेख्नुपर्छ, ताकि सधैं अमर रहनु। यो कुरा मलाई आमाले भन्नुभएको थियो। त्यसैकारण मैले यस्तो गरें। भाइको कुरा सुनेर दाइ अचम्ममा परे। नैतिक शिक्षा : नराम्रा कुरा बिर्सने र राम्रा कुरा सधैं स्मरण गर्नुपर्छ।"
"बालविवाह विकराल, कारबाही आकलझुकल","राजविराज : एक नाबालिकालाई बिहे गरी भारतको जम्मु कश्मिर लैजाँदै गरेका तीन जना भारतीय नागरिक मंगलबार सप्तरीबाट पक्राउ परे। जम्मु कश्मिर घर भएका ४० वर्षीय मोरफिक खार, उनकी श्रीमती २७ वर्षीया नुर जहान र ४१ वर्षीय गुलाब जिलानी पक्राउ परेका हुन्। नाबालिकालाई समेत प्रहरीले नियन्त्रणमा राखेको छ। भारततर्फ जाँदै गरेको अवस्थामा सशस्त्र प्रहरी बल नेपाल बोर्डर आउट पोस्ट बनैनियाको टोलीले उनी हरूलाई पक्राउ गरेको हो। राजगढ गाउँपालिका२ मा विवाह गरी भारततर्फ जाँदै गरेका उनीहरूलाई सोधपुछ गर्दा शंका लागि सशस्त्र प्रहरीले नियन्त्रण लिई जिल्ला प्रहरी कार्यालयको जिम्मा लगाएको थियो। अनुसन्धानका क्रममा बालविवाह गरेको खुल्न आएकोले बालबिबाह सम्बन्धी कसूरमा मुद्दा चलाइएको डीएसपी नरेशकुमार सिंहले बताए। खार र जहानले विवाहका लागि जिलानीलाई शुक्रबार नेपाल ल्याएका थिए। राजीखुशीले विवाह गरेकाले बालिकाका अभिभावकले उजुरी दिन अस्विकार गरेपछि प्रहरी प्रतिवेदनका आधारमा मुद्दाको कारबाही प्रक्रिया अगाडि बढेको छ। सशस्त्र प्रहरीले नियन्त्रणमा लिई बुझाएकाले बालिकाविरुद्ध समेत मुद्दा चलाएको प्रहरीले विवाह गराउने महादेवा गाउँपालिका१ निवासी बालिकाका अभिभावकविरुद्ध भने मुद्दा चलाएको छैन। सशस्त्र प्रहरीले पक्राउ गरी बुझाएका कारण यस वर्ष प्रहरी प्रतिवेदनमा बालविवाहको पहिलो उजुरी दर्ता भयो। अन्यथा आक्कलझुक्कल मात्र उजुरी दर्ता हुने गरेको छ। सबैभन्दा बढी बालविवाह हुने सप्तरीमा उजुरी दर्ता भने वर्षेनी १२ वटा मात्र हुने गरेको तथ्यांक छ। युनिसेफले सन् २०१५ मा गरेको सर्वेक्षणअनुसार बालविवाह बढी हुनेमा सप्तरी पहिलो स्थानमा पर्छ। नेपालमा हुने वार्षिक बालविवाहको ८३ प्रतिशत सप्तरीमा हुन्छ। बालविवाह, बोक्सीलगायतका उजुरी दर्ता गराउन परमादेश नै गर्नुपर्ने अवस्था रहेकाले पनि उजुरी दर्ता कम हुने गरेको अधिवक्ता गजराज पाण्डेको भनाइ छ। आर्थिक वर्ष २०७९८० मा सप्तरीमा दर्ता भएका २ मध्ये बालविवाहको एउटा उजुरी परमादेशबाट दर्ता भएको छ। एउटा बहुविवाहसँग जोडिएको बालविवाह मुद्दा रहेको छ। ठूलो सङ्ख्यामा बालविवाह हुने सप्तरीमा २०७५२०७८ सम्म अदालतको तथ्यांक हेर्ने हो भने प्रत्येक वर्ष ११ वटा उजुरी मात्र दर्ता र फस्र्यौट भएको छ। साउन ६ गते १४ वर्षीया नाबालिकालाई भगाएर विवाह गरेको आरोपमा विराटनगर महानगरपालिका१६ का २१ वर्षीय विक्कु राय पक्राउ परे। सुनसरीको इटहरी२ स्थित हवाई चौकमा १७ वर्षीया बालिकासँग विवाह गरेको अभियोगमा बेहुलीसहित बेहुला सन्दीप, बेहुलाका बुवा कालुबहादुर रसाइली र आमा सेविका दर्नाललाई सुनसरी प्रहरीले २०७८ असोज २५ गते विवाह मण्डपबाटै पक्राउ गयो। गाउँघरमा बालविवाहका घटना दैनिकजसो भइरहेका छन्। तर, पक्राउ पर्ने र सार्वजनिक हुने काम भने आकलझुकल मात्र हुने गरेको छ। कानुन र नीतिले बालविवाहलाई बन्देज लगाए तापनि बालविवाहको प्रचलन नहटेको र प्रहरीसमक्ष नपुग्ने अवस्था छ। प्रहरीले गोप्य जानकारी दिनेको नाम सार्वजनिक गरिदिनाले रूपनी गाउँपालिका र शम्भुनाथ नगरपालिकामा भइरहेको बालविवाहको सूचना दिन नसकेको शम्भुनाथ३ का संजय यादवको भनाइ छ। बालविवाहको पूर्वजानकारी पाएर रोक्न खोज्दा सरोकारवालाबाट सहयोग नहुने र आफन्तले सीमापारि भारत गएर बालविवाह गराउने गरेको अधिकारकर्मी अमर यादवको अनुभव छ। बालविवाहविरुद्ध उजुरी नै नपरे पनि बालविवाहको अवस्था सुधार हुँदै गएको प्रहरीको एकोहोरो भनाइ छ। प्रहरी प्रधान कार्यालयको तथ्यांकले पनि आव २०७८७९ मा प्रदेश १, मधेस, र कर्णाली प्रदेशमा जम्मा १०१० ओटा बालविवाहको उजुरी दर्ता भएको देखाउँछ। लुम्बिनीमा ९, गण्डकीमा ५, बागमती र सुदुर पश्चिम प्रदेशमा ४४ ओटा बालविवाह उजुरी दर्ता भएको छ। नेपाल बहुसूचकांक क्लस्टर सर्वेक्षण, २०७६ अनुसार २०२४ वर्ष उमेर समूहका विवाहित व्यक्तिहरूमध्ये १५ वर्षभन्दा कम उमेरमा विवाह हुनेहरू ५२ प्रतिशत छन्। जसमा पुरुष १५ र महिला ७९ प्रतिशत प्रतिशत छन्। १८ वर्षभन्दा कम उमेरमा विवाह हुनेहरू २२७ प्रतिशत छन्। जसमा पुरुष ९ र महिला ३२८ प्रतिशत छन्। यसैगरी, १५१९ वर्ष उमेर समूहका व्यक्तिहरूमध्ये १२८ प्रतिशत विवाहित पाइएको छ। जसमा पुरुष ५३ र महिला १९३ प्रतिशत विवाहित छन्। राष्ट्रिय समस्याको रूपमा रहेको बालविवाह मधेसमा जटिल समस्याको रूपमा छ। चेतना स्तर कम भएका, आर्थिक, सामाजिक रूपमा पछि परेका मुसहर, चमार, डोम, मुस्लिमको जनसङ्ख्या बढी रहेकाले पनि बालविवाहको समस्या बढी छ। सबैभन्दा बढी बाल्यकालमै विवाह गर्ने परम्परा दलित र मुस्लिम समुदायमा यथावत छ भने उमेर बढाएर विदेश जानेमा पनि यस समुदायका मानिस नै बढी छन्। नेपालको २०६८ को राष्ट्रिय जनगणनाको तथ्यांकले सप्तरीमा मात्र २ लाख ३० हजार ४७९ जनाको बालविवाह भएको देखाउँछ। जसमध्ये बालक ७९ हजार २२८ जना र बालिका १ लाख ५१ हजार २५१ छन्। १० वर्ष नपुग्दै विवाह भएका बालकहरू नै १ हजार ४२० र बालिकाहरू ४ हजार ६३० रहेको देखाएको छ। प्रहरीले उजुरी दर्ता औलामा गनिने देखाए पनि विभिन्न तथ्यांक हेर्दा बालविवाहको अवस्था कहालीलाग्दो छ। केन्द्रीय तथ्यांक विभाग, नेपाल बहुसूचक क्लस्टर सर्वेक्षण, २०७६ ले मधेसमा १५१९ वर्ष उमेरका १५२ प्रतिशत विवाहित छन्। जसमा बालिका २४९ र बालक ४४ प्रतिशत छन्। कर्णालीमा पनि अवस्था भयावह छ। १५१९ वर्ष उमेरका बालिका २७४ र बालक १२१ प्रतिशतको बालविवाह हुने गरेको छ। कारण र असर बालविवाह नै बालिका शिक्षालाई प्रभावित पार्ने मुख्य कारण रहेको शिक्षक गिरीराज पौडेलले बताए। उनका अनुसार बालविवाहकै कारण पढाइ बीचमा छुट्दा शिक्षा, स्वास्थ्य, रोजगार, आर्थिक विकासमा असर पार्नुका साथै परिवार र राज्यले योग्य जनशक्ति गुमाउँदै आएको छ। छोरीप्रतिको पुरातन सामाजिक दृष्टिकोणकै कारण बालविवाह हुने र सो कारण शिक्षालगायत सबै क्षेत्रमा महिला पछाडि हुने गरेको महिला अधिकारकर्मी रत्ना तामाङले बताइन्। मधेसमा हालसम्म एउटा जिल्ला पनि साक्षर घोषणा हुन सकेको छैन। २००७ सालको क्रान्ति अगावै दरबार हाइस्कुलपछि मधेसको सिरहामा विसं १९७१ मा, वीरगन्जमा १९९४ मा र राजविराजमा विस २००३ मा विद्यालय स्थापना भएको इतिहास छ। त्रिभुवन विश्वविद्यालय (विस २०१६) स्थापनाअघि नै विसं २००९ मा वीरगन्जमा तथा विसं २०१४ मा राजविराज र जनकपुरमा क्याम्पस खुलिसकेका थिए। बालविवाह रोक्न नसक्दा अहिले पछाडि परेको मधेसको साक्षरता प्रतिशत४९७२ मात्र छ। रौतहट र महोत्तरीको साक्षरता ४७ प्रतिशत मात्र छ। कर्णालीमा ५ जिल्ला साक्षर घोषणा हुन बाँकी छ। राष्ट्रिय जनगणना २०७८ को नतिजाअनुसार मधेसको साक्षरता कर्णाली (५८४९) भन्दा ९ प्रतिशत कम (४९७२) मात्र रहेर सबैभन्दा कम साक्षर भएको प्रदेशमा झरेको छ। बालविवाहले किशोरीहरूलाई विभिन्न अवसरबाट वञ्चित गरेसँगै मानसिक रूपमा पनि कमजोर बनाएको छ। मधेसमा गत मंसिर १४ गते सप्तरीको सुरुंगा नगरपालिका बालविवाह मुक्त नगर घोषणा भयो। यसै महिना सुरुंगाले विवाह कार्डमा बेहुला र बेहलीको उमेर अनिवार्य हुनुपर्ने सूचना जारी गरेको छ। मधेसका अरू कुनै पालिका बालविवाह मुक्त घोषणा हुन सकेको छैन। बालिका शिक्षा र बालविवाहविरुद्धको अभियानमा अर्बौं खर्चिए पनि अपेक्षित सुधार हुन नसकेको मधेस र कर्णालीका लागि छुट्टै र विशेष अभियान सञ्चालन गर्नुपर्ने आवश्यता रहेको सप्तरीको हनुमाननगर कंकालिनी१ की सरिता शर्मा बताउँछिन्। कर्णालीको अवस्था भयावह मधेस झै कर्णालीका सबैजसो जिल्लामा उमेर नपुगी विवाह गर्ने चलन व्याप्त छ। प्रदेशको सामाजिक विकास मन्त्रालयअन्तर्गत स्वास्थ्य सेवा महाशाखाले सार्वजनिक गरेको एक तथ्यांकअनुसार कर्णालीमा ५२ प्रतिशत विवाह २० वर्ष नपुग्दै हुने गरेको छ। मागीभन्दा भागी बिहे गर्नेको संख्या उच्च छ। बालविवाह न्यूनीकरणमा वर्षौंदेखि सरकारी तथा गैरसरकारी संस्थाहरू क्रियाशील भए पनि यसको दर घटेको छैन। अभिभावक र बालबालिकाकै राजीखुसीमा बालविवाह हुने गरेकाले सुर्खेत, दैलेख, कालीकोटलगायत कर्णाली, सल्यान, जुम्ला, मुगु, जाजरकोट र रूकुमपश्चिममा बालविवाह न्यूनीकरण गर्न चुनौती छ। कम उमेरमा विवाह गर्नु कानुनविपरीत मात्र होइन स्वास्थ्यका दृष्टिले पनि जोखिमपूर्ण मानिन्छ। बालविवाह रोक्न अभियान चलाइरहेकै प्रदेशहरूको अवस्था सुध्रिन सकेको छैन। उमेर नपुगी बिहे गर्न कानुनले समेत प्रतिबन्ध गरेकाले सबैजसो बालविवाहका घटना सार्वजनिक हुँदैनन्। कानुनी व्यवस्था र कार्यक्रम नेपालको संविधानको धारा ३९ को उपधारा (५) मा बालविवाह गर्न गराउन नपाइने व्यवस्था उल्लेख। मुलुकी देवानी संहिता ऐन २०७४ र मुलुकी अपराध संहिता ऐन २०७४ ले २० वर्ष उमेर नपुगी गरिएको विवाहलाई बालविवाहको रूपमा परिभाषित गरेको छ। उमेर नपुगी गरिएका विवाह स्वतः बदर हुने व्यवस्था छ। कानुनले बालविवाह गर्ने र गराउनेलाई ३ वर्ष कैद र ३० हजार रुपियाँसम्म जरिवानाको व्यवस्था गरेको छ। बालबालिकासम्बन्धी राष्ट्रिय नीति २०६९ मा समेत बालविवाह रोक्न विकासका साझेदार निकाय र सरकारको सहकार्यमा समुदाय स्तरमा संघसंस्था परिचालन गर्ने, उजुरी दर्तामा सक्रियता देखाउने, कारवाहीको व्यवस्था मिलाउने तथा विभिन्न जनचेतनामूलक कार्यक्रम सञ्चालन गर्ने उल्लेख छ। दिगो विकासका लक्ष्यहरू (२०१६३०) मा बालविवाह न्यूनीकरणको विषय समावेश छ। बालबालिका सम्बन्धी ऐन, २०७५ को दफा ४८ अनुसार बालविवाह जस्ता कसूरबाट पीडित भएका वा त्यस्तो जोखिममा रहेका बालबालिकाविशेष संरक्षणको आवश्यकता भएका बालबालिका हुन्। त्यस्तो अवस्थामा रहेका बालबालिकालाई बालकल्याण अधिकारीले आवश्यक सेवा प्रदान गर्नुपर्ने कानूनी व्यवस्था छ। बालविवाह विरुद्धको राष्ट्रिय रणनीति, २०७२ ले सन् २०३० सम्म बालविवाह अन्त्य गर्ने लक्ष्य लिएको छ। यस रणनीतिमा बालिका र किशोरीको सशक्तीकरण शीर्षकअन्तर्गत राष्ट्रियदेखि स्थानीय स्तरसम्मका सरकारी, गैरसरकारी तथा निजी क्षेत्रबीच समन्वय गरी विवाहित र अविवाहित बालबालिका विशेषगरी विद्यालय बाहिर रहेका बालिका र उनीहरूको परिवारलाई आत्मनिर्भरबनाउन आवश्यक स्रोत र अवसरहरूको पहिचान गरी उनीहरूको पहुँच सुनिश्चित गर्ने प्रतिबद्धता व्यक्त गरिएको छ। रणनीतिले बालविवाहमुक्त स्थानीय निकायको अभियान सञ्चालन गर्ने योजना अघि सारेको छ। मधेस सरकारले बेटी पढाऔं, बेटी बचाऔ कार्यक्रम सञ्चालनमा ल्याएको छ। बालविवाह रोक्न तीनै तहका सरकारले फरकफरक अभियान सञ्चालन गरे पनि चुरो कुरा पत्ता नलगाई अभियान सफल नहुने अधिकारकर्मीहरूको भनाइ छ। बालविवाह हुने विश्वका शीर्ष १० मुलुकमा नेपाल पर्छ। बालविवाह रोकथामका लागि स्थानीय सरकार र सामाजिक संघसंस्थाले सामूहिक पहल गर्न नसक्दा बालविवाहका घटनामा कमी आउन नसकेको अधिकारकर्मी रेखा झाले बताइन्। बालविवाहले गर्ने असरबारे चर्चा हुने गरेको तर बालविवाह गर्नुपर्ने कारणबारे अध्ययन र समाधान नखोजिने गरेको उनको भनाइ छ।"
रवि लामिछानेको पासपोर्टमाथि अनुसन्धान सुरू,"काठमाडौंः राष्ट्रिय स्वतन्त्र पार्टीका सभापति रवि लामिछानेले दोहोरो पासपोर्ट लिएको विषयमा अनुसन्धान प्रक्रिया अघि बढेको छ ।जिल्ला सरकारी वकिल कार्यालय काठमाडौंले आवश्यक कागजात संकलन सुरू गरेको हो। जिल्ला सरकारी वकिल कार्यालय काठमाडौंका प्रवक्ता अच्यूतमणि नेउपानले लामिछानेको पासपोर्टका विषयमा अनुसन्धान अघि बढाइएको बताए । नेउपानेले अन्नपूर्णसँग भने,जिल्ला प्रशासन कार्यालय,राहदानी विभाग र अध्यागमन विभागलाई रविले लिएको पासपोर्टका विषयमा सोधेका छौं । विस्तृत विवरण मगाएका छौं । ती निकायबाट संकलन गरिएका प्रमाण पुष्टि भएपछि जाहेरी दर्ताका लागि जिल्ला प्रहरी परिसर,काठमाडौंमा पठाउने योजना छ । युवराज पौडेल सफलले प्रहरीले लामिछानेको पासपोर्टमा अनुसन्धान अघि नबढाएको भन्दै मंगलबार सरकारी वकिल कार्यालयमा जाहेरी दिएका थिए । आफू अमेरिकी नागरिक छँदा लामिछानेले दोहोरो राहदानी लिएको विषयमा गृह मन्त्रालयमा पनि उजुरी परेको छ। त्यसको टुंगो लागेको छैन। पौडेलले प्रमाणसहित जाहेरी दिँदा पनि प्रहरी परिसर टेकु काठमाडौंले दर्ता गर्न नमानेको निवेदनमा उल्लेख गरेका छन्। सर्वोच्च अदालतले नागरिकता विवादमा दोषी ठहर गरिदिएपछि लामिछानेको उपप्रधान,गृहमन्त्री र सांसद पद गुमेको छ। अदालतकै आदेशमा उनले पुन:नागरिकता प्राप्त गरिसकेका छन्। पुन:नागरिकता पाएपछि उनले गृहमन्त्रालयमा दावी गरेका थिए। तर, प्रधानमन्त्री पुष्पकमल दाहाल 'प्रचण्ड'ले गृह आफूसँगै राख्ने बताएपछि लामिछाने सरकारबाट बाहिरिएका छन्।"
शान्त सिद्धिडाँडा,"ताप्लेजुङ : होहल्ला र कामको तनावबाट केही समय शान्त ठाउँमा रमाउन कसलाई मन नलाग्ला र ? अझै सहरी क्षेत्र नजिकै यस्तो ठाउँ भए महत्त्व कम हुँदैन। यस्तै शान्त ठाउँ खोज्नेहरूका लागि उपयुक्त गन्तव्यमा पर्छ ताप्लेजुङ सदरमुकाम फुङ्लिङ नजिकै रहेको धार्मिक तथा पर्यटकीय क्षेत्र सिद्धिडाँडा। फुङ्लिङदेखि करिब डेढ किलोमिटरको दूरीमा रहेको सिद्धिडाँडा त्यहाँ रहेको पोखरी झैँ शान्त र सितल छ। पोखरीबाट अटुट रूपमा खसिरहने पाँच वटा धाराहरू, सँगै रहेको शिव मन्दिर, गुम्बा र वरिपरिको सुन्दर अलैंची बगान यसक्षेत्रका प्रमुख विषेशता हुन्। सदरमुकाम फुङ्लिङबाट आधा घण्टाको पैदल र १०१५ मिनेटको सडकयात्राबाट पुग्न सकिने यस ठाउँ पुग्दा साँच्चिकै नौलो अनुभूति सँगाल्न सकिन्छ। बिहानै मर्नीङ वाकमा पुग्दा सुनिने चराचुरुङ्गीको आवाजले दिनलाई नै शुभ तुल्याईदिन्छ। अलैंची पाक्ने सिजनमा बाटो छेऊका बोटबाट अलैंची टिपेर स्वाद लिनुको मज्जा झनै बेग्लै छ। नेपालमा उत्पादन हुने अलैंचीको करिब ६० प्रतिशत हिस्सा ओगटेको छ ताप्लेजुङले। अलैंचीको बगानमा गोडमेलमा व्यस्त रहेका युवादेखि वृद्ववृद्वाको मिठो मुस्कानसहितको प्रतिक्रियाले यहाँको सुन्दरतालाई अझै सुन्दर बनाएको छ। बजार नजिकैको गाउँले परिवेश, स्वच्छ हावापानी एवं प्राकृतिक सुन्दरता यहाँका आकर्षण रहेछन्, झापाबाट पाथीभरा दर्शनका लागि आएका सरोज तिवारीले भने सहर नजिकै पनि यति शान्त होला भन्ने कल्पना नै गर्न सकिँदैन। बिहानीको समयमा महाबौद्ध ठिसुङ गुम्बा र चण्डेश्वर महादेवधामको दर्शन गर्न पाउँदा पाथिभरा चढेर फर्कंदाको थकाईलाई नै मेटाएको उनी बताउँछन्। प्रसिद्ध तिर्थस्थल पाथीभरा दर्शनका लागि आउने पर्यटकलाई एकदिन फुङ्लिङमा नै बसेर सिद्धिडाँडा घुमेर मात्र फर्कन सुझाव दिन्छन् तिवारी। बौद्ध धर्मवालम्बीको महाबौद्ध ठिसुङ गुम्बा र चण्डेश्वर महादेवधाम एकै ठाउँमा रहनु र सवै धर्मका मानिसको उत्तिकै उपस्थिती रहनु धार्मिक सहिष्णुताको अर्को गतिलो उदाहरण पनि हो सिद्धिडाँडा। पोखरीबाट निकास निस्किएको धारासँगै बनेको प्रवेशद्वार। त्यहाँबाट भित्र छिरेसँगै दायाँबायाँ पोखरी छन्। पोखरीको बीचमा हिमाल आकारको ठूलो ढुंगा छ। ढुंगामाथिबाट पानी निस्कन्छ। नजिकै रहेको नागथानमा हिन्दु धर्मवालम्बीले पूजाआजा गर्ने गर्छन्। त्यहाँबाट ५० मिटर उकालो हिँडेपछि मन्दिर र गुम्बा गुगिन्छ। त्यहाँ पनि तीनवटा ससाना पोखरी छन्। त्यहिँको मूहानबाट निस्कने सफा पानीमा रहेका माछालाई देख्दा लाग्छ मानिस पनि यसरी स्वच्छन्द हुन पाए। छेउछेउमा फूलको बगैंचा। रङ्गबिरङ्गी फूलहरू। यो गुरुङ समुदायको बाक्लो बस्तीसमेत रहेको ठाउँ हो। यो फुङ्लिङ नगरपालिका ९ हाङ्देवामा अवस्थित छ। शिव मन्दिर भएका कारण महिलाहरूको प्रीय महिना साउन र सोमबार मन्दिरमा दर्शन गर्नेहरूको घुईंचो नै लाग्छ। प्राकृतिक सुन्दरताले भरिएको सिद्धिडाँडा पर्यटकका लागि नयाँ गन्तव्य हो। पछिल्लो समय सिद्धिडाँडा आन्तरिक पर्यटकहरूको आकर्षक गन्तव्य बनेको छ। बिदाको समय कटाउन र त्यहाँका स्थानीय रहनसहनको अनुभव गर्न पुग्ने आन्तरिक पर्यटकहरू बढेपनि बाह्य पर्यटकलाई भने अझैपनि सिद्धिडाँडाको बारेमा त्यति धेरै थाहा छैन। आन्तरिक पर्यटकहरू त धेरै नै आउनुहुन्छ तर बाह्य पर्यटकको संख्या भने उल्लेखनीय छैन।, स्थानीय छत्र गुरुङले भने, पाथीभरा र कञ्चनजंघा घुम्नका लागि ताप्लेजुङ आउने पर्यटकलाई एकदिन भएपनि सदरमुकाम फुङ्लिङ आसपासका पर्यटकीय क्षेत्रहरूमा घुमाउन पाए अझै राम्रो हुने थियो। धार्मिक र ऐतिहासिक रूपले महत्वपूर्ण मानिएको यहाँको सुन्दरतामा रमाउन चाहने हजारौं छन्। सिद्धिडाँडाको विकासमा काम नभएका पनि होइनन्। तर, पर्याप्त भने छैन। स्थानीयले मन्दिर र पोखरी वरिपरी तारबार लगाएका छन्। पर्यटकलाई हिँड्न सहज बनाउनको लागि पदमार्गसमेत निर्माण गरिएको छ। तर, सिद्धिडाँडामा गर्नुपर्ने अझै धेरै रहेको उनले सुनाए। हिउँदको समयमा त ठिकै हुने सडक वर्षायाममा सवारीसाधन पुयाउन निकै गाह्रो हुन्छ। पहिरो छिचोल्दै कच्ची सडक पुगेको छ। तर, पहिरो बगिरहने हुँदा नियमित गाडी कुद्न सक्दैनन्। सवारीसाधनको नियमित पहुँच र पर्याप्त प्रचार प्रसार नहुँदा सम्भावना बोकेर पनि सिद्धिडाँडा ओझेलेमा परेको गुरुङ बताउँछन्। सिद्धिडाँडामा भौतिक संरचनाको विकास, प्रचार प्रसारसँगै स्थानीयले समेत पर्यटकमैत्री बन्न सिक्नुपर्ने पाथिभरा बहुमुखी क्याम्पसका प्राध्यापक सजन पौडेल बनाउँछन्। सिद्धिडाँडामा थप वाह्य पर्यटकलाई भित्र्याउनका लागि सडकको स्तरोन्नती पहिलो आवश्यकता हो त्यसका साथै स्थानीयलाईसमेत पर्यटकमैत्री बनाउन तालिमलगायतको व्यवस्था गर्नु आवश्यक छ। प्राध्यापक पौडेलले भने।"
ज्येष्ठ नागरिकलाई ब्ल्यांकेट वितरण,"बागलुङ : बागलुङको जैमिनी नगरपालिका१ ले ज्येष्ठ नागरिकहरूलाई ब्ल्यांकेट वितरण गरेको छ। वडा कार्यालयले ज्येष्ठ नागरिकलाई सम्मान गर्दै न्यानो कपडा ब्ल्यांकेट वितरण गरिएको वडाध्यक्ष विष्णुप्रसाद आचार्यले बताए। वडाध्यक्ष आचार्यले ९० वर्ष माथिका ज्येष्ठ सदस्यहरूलाई सम्मान गर्नका लागि र उदास हुने उमेरमा हौसला प्रदान गर्नको लागि गर्मी र जाडो दुवै समयमा ओड्न काम लाग्ने ब्ल्यांकेट प्रदान गरिएको बताए। उनले वडामा १० जना ९० वर्ष माथिका ज्येष्ठ सदस्य रहेपनि सात जनालाई वितरण गरिएको र तीन जना बाहिर रहेकाले पछि सम्मान गरिने बताए। वृद्ध उमेरमा ज्येष्ठ नागरिकहरूलाई स्थानीय सरकार उनीहरूको साथमा रहेको अनुभूति दिलाउन सम्मान गरिएको हो, वडा अध्यक्ष आचार्यले भने,स्थानीय तहको विकासको लागि ज्येष्ठ नागरिकहरूबाट सल्लाह र सुझाव लिएर अगाडि बढ्ने छौं।"
कर्णालीमा ठूलो सङ्ख्यामा शिक्षक दरबन्दी रिक्त,"सुर्खेत : कर्णाली प्रदेशभर ठूलो सङ्ख्यामा शिक्षक दरबन्दी रिक्त रहेको पाइएको छ । शिक्षक सेवा आयोगले लिएको परीक्षाबाट मागअनुसारको जनशक्ति छनोट हुन नसक्दा अझै दरबन्दी रिक्त छन् । शिक्षक अभाव भएपछि शिक्षा विकास तथा समन्वय एकाइले रिक्त शिक्षक दरबन्दी पूर्ति गर्न माग गरेका छन् । एकाइ प्रमुखहरूका अनुसार धेरैजसो प्राथमिक तहका शिक्षक अपुग हुँदा राहत र निजी स्रोतको भरमा विद्यालय सञ्चालन गर्नुपरिरहेको छ । जुम्लामा प्राथमिक तहका चार सय ४० दरबन्दीमध्ये ४१ दरबन्दी खाली छ । शिक्षा विकास तथा समन्वय एकाइ प्रमुख मक्कर भण्डारीका अनुसार जुम्लामा निमाविमा ८० र मावि तहमा ६० दरबन्दी भए पनि अपुग भएपछि थप पाँच दरबन्दी माग गरिएको छ । यस्तै सुर्खेतमा ३१ दरबन्दी पदपूर्ति हुन बाँकी छ । शिक्षा विकास तथा समन्वय एकाइ सुर्खेतका शाखा अधिकृत नारायणप्रसाद पौडेलका अनुसार निमावि र माविमा तहमा आवश्यक शिक्षक भए पनि प्राथमिक तहमा अभाव छ । सुर्खेतमा एक सय ५६ मावि, दुई सय ४५ निमावि र प्राथमिक तहमा एक हजार एक सय ९१ शिक्षक दरबन्दी पदपूर्ति छ । तर प्राथमिक तहमा ३१ दरबन्दी पदपूर्ति हुन बाँकी रहेको पौडेलले बताए। यसैगरी मुगुमा तीनवटै तहका लागि एक सय छ दरबन्दी माग गरिएको छ । प्राविमा ६८, निमाविमा १३ र माविमा २५ दरबन्दी आवश्यक देखिएको शिक्षा विकास तथा समन्वय एकाइ मुगुका प्रमुख सूर्य खत्रीले जानकारी दिए। दैलेखस्थित समन्वय एकाइका निमित प्रमुख रतन विष्टका अनुसार प्राविमा अहिले कायम रहेको दरबन्दीमै पनि दुई सय हाराहारीमा शिक्षक दरबन्दी खाली छ । यस्तै रुकुमपश्चिममा प्राविमा २८ दरबन्दी थप गर्न माग गरिएको छ निमाविमा चार र माविमा एक जनाको दरबन्दी माग गरिएको शिक्षा विकास तथा समन्वय एकाइ प्रमुख ताराप्रकाश पुनमगरले बताउनुभयो । सरकारले पहाडी जिल्लामा ४५ विद्यार्थी बराबर एक शिक्षक हुनुपर्ने मापदण्ड बनाएको छ । हिमालमा ४० विद्यार्थी बराबर एक शिक्षकको नियम छ । कर्णालीका सबैजसो विद्यालयले उक्त मापदण्डअनुसार शिक्षक पाएका छैनन् । शिक्षक र विद्यार्थी अनुपातअनुसार दरबन्दी मिलानको प्रयास गरिए पनि समस्या समाधान हुनसकेको छैन । विद्यालय सङ्ख्या धेरै र दरबन्दी कम भएकाले दरबन्दी मिलान गर्न समस्या भएको सम्बन्धित जिल्लाका शिक्षा विकास तथा समन्वय एकाइका प्रमुखहरूले बताएका छन् । रासस"
भूमि प्रशासनलाई सूचना प्रविधियुक्त बनाइँदै,"काठमाडौं : भूमि व्यवस्था तथा सहकारी मन्त्रालयले देशको पुरानो ऐतिहासक विरासत बोकेको मालपोत र नापीलाई सूचना प्रविधियुक्त कार्यालयका रूपमा रुपान्तरण गर्दै लैजाने योजना अघि सारेको छ । परम्परागत शैलीका अभिलेख र कार्यप्रणालीलाई विद्युतीय प्रणालीमा रुपान्तरण गरिएमा मात्र सेवा प्रवाहलाई प्रभावकारी र चुस्त बनाउन सकिने उद्देश्य राखेर मन्त्रालयले उक्त अभियान अघि सारेको हो । मन्त्रालयका सचिव डा दामोदर रेग्मीले मालपोत र नापीमा प्रयोगमा ल्याइएका भूसूचना प्रणाली र भूसेवा केन्द्र सबै कार्यालयमा विस्तार गरी जग्गाधनीलाई विद्युतीय नम्बर प्रदान गरिने लक्ष्य रहेको बताए। उनले भने, 'नापी विभाग र कार्यालयको मेरो कित्ता प्रणालीबाट जग्गाधनीले घरबाटै आफ्नो जग्गाको नक्सा लिन सक्नेछन् । मालपोत कार्यालयका एक करोड बढी कागजी अभिलेखलाई शीघ्र विद्युतीय अभिलेखमा रुपान्तरण गर्ने काम बजेट अभावका कारणले चुनौतीपूर्ण छ ।' चालु आर्थिक वर्षमा मालपोत र नापी विभागको सूचना प्रणालीलाई एकीकृत गरी भूमि प्रशासनको सेवालाई प्रभावकारी बनाउन मन्त्रालयले मातहतका विभागलाई निर्देशन दिइसकेको छ । वैदिककालदेखि नै भूमिलाई राज्यको अधीनमा राखी भूमिको उपभोग गर्नेले निश्चित कर राज्यलाई बुझाउनुपर्ने चलन छ । महिषपाल तथा किराँतकालमा भने जग्गाधनीपूर्जा जस्तै लेख्य नामको प्रमाण दिइने र उत्पादनअनुसार जग्गाको कुत तिर्नुपर्ने व्यवस्था थियो । माल अड्डामा घरजग्गाको रजिष्ट्रेशन पारित गर्ने कार्यको सुरुआत भने १९७९ वैशाख १ गतेदेखि सुरु भएको हो । भूमिको समुचित व्यवस्थापन गर्ने क्रममा नेपालमा १९८५ देखि १९९० सालसम्ममा जग्गा नापजाँच गर्ने कार्य भएको थियो । विसं १९९६ मा काठमाडौँमा नापी गोश्वाराको स्थापना भई भूमिको वास्तविक लगत तयार पार्ने काम भएको हो । सचिव डा रेग्मीका अनुसार हाल मुलुकमा २१ भूमि सुधार र एक सय १० मालपोत कार्यालय छन् । मुलुकमा एक सय ३१ नापी कार्यालय र सातवटा विशेष नापी कार्यालय छन् । ती कार्यालयले वार्षिक रु डेढ खर्ब राजस्व उठाउने गरेकामा त्यसमध्ये रु ५० अर्ब सङ्घमा, रु ६० अर्ब स्थानीय तहमा र रु ४० अर्ब प्रदेशसित रहने सचिव रेग्मीले जानकारी दिए । रासस"
कर्णाली नदीमा अवैध उत्खनन,"टीकापुर : कैलालीको पूर्वी क्षेत्र भएर बग्ने कर्णाली नदीका विभिन्न स्थानबाट स्थानीयले जथाभावी अवैध रूपमा नदीजन्य पदार्थ उत्खनन् गर्न थालेका छन्। स्थानीय व्यवसायीहरूले कर्णाली नदीको पाताभार, मालझुल क्षेत्रबाट दैनिक ट्र्याक्टर, जेसीबी, स्काइभेटर, टिप्परको प्रयोग गरेर जथाभावी उत्खनन् गर्न थालेका हुन्। स्थानीयका अनुसार आयोजनाका नाममा नदीमा जथाभावी जेसीबी, स्काइभेटरहरू प्रयोग गरेर अवैध रुपमा उत्खनन् हुँदा बर्सेनि कर्णाली नदीको बाढी बस्ती पस्ने गरेको छ। आयोजनाकै लागि भनेर ढुंगा, बालुवा निकाल्छन् तर त्यही आयोजनाले बनाएको तटबन्धमा लागेको ढुंगासमेत निकाल्ने गरेका छन्, स्थानीय लालमता चौधरीले भनिन्, जहाँ जहाँबाट ढुंगा निकालिएको छ। अर्को पटक कर्णाली नदीले त्यही ठाउँबाट कटान गरेर बाढी बस्तीमा पस्छ। कर्णाली नदीको पाताभार, मालझुललगायतका क्षेत्रमा व्यवसायीहरूले जथाभावी रुपमा उत्खनन् गर्दै आएका हुन्। हिउँदमा जथाभावी उत्खनन गर्दा नै वर्षायाममा बाढी आउने गरेको छ। स्थानीय भोजराज भाटले कर्णाली नदीमा आउने बाढीले पूर्वी कैलाली असारदेखि कात्तिकसम्म ज्यादै त्रसित बन्दै आएकोमा ढुंगागिट्टी र बालुवाको अवैध उत्खननले समस्या झन् विकराल बन्दै गइरहेको बताए। रानी, कुलरिया, जमरा सिँचाइ परियोजनाले लगाइदिएको कर्णाली नदी तटीय क्षेत्रको तटबन्धनका समेत ढुंगा खुल्लमखुल्ला उखेलेर लगिरहेका छन्। यसमा प्रहरी, प्रशासन र आयोजना समेतको संलग्नता हुनसक्छ, भाटले आशंका गरे, आयोजनाले बनाएकै तटबन्धबाट ढुंगा झिकिएका छन्। यो समस्याबारे सबै चुप छन्। जसका कारण यो नदीले वर्षायाममा तटीय क्षेत्रको टीकापुरमा तहसनहस बनाउन सक्छ। बर्सेनि नदीबाट जथाभावी ढुंगा, बालुवा उठाउँदा नदीको सतह खस्किँदै गएर बाढी गाउँ पस्ने गरेको भाटले बताए। कैलालीका प्रमुख जिल्ला अधिकारीको नेतृत्वमा रहेको जिल्ला विपद् व्यवस्थापन समिति र जिल्ला प्रहरी कार्यालयसँगको समन्वयमा गाउँपालिकाले मंगलबार ती व्यवसायीका सवारी साधन नियन्त्रणमा लिएर अवैध उत्खननमा रोक लगाएको छ। गाउँपालिकाले सूचना प्रकाशित गर्दासमेत आलटाल गर्दै आएका व्यवसायीहरूलाई मंगलबार प्रहरीले नियन्त्रणमा लिएर गाउँपालिकामा छलफल गरेको थियो। प्रहरीले कर्णाली नदीको पाताभार क्षेत्रबाट स्थानीय व्यवसायी जनकबहादुर शाही, रणबहादुर साउदलगायतका व्यवसायीहरूका सवारी साधन नियन्त्रणमा लिएर छलफल गरेको हो। जानकी गाउँपालिकाका अध्यक्ष गणेश चौधरीले बर्सेनि बाढीबाट डुबान हुँदै आएको नदीको दक्षिणी क्षेत्रलाई असर गर्ने गरी अवैध रुपमा उत्खनन गर्दै आइरहेका व्यवसायीहरूसँग छलफल गरिएको बताए। रानी, जमरा, कुलरिया सिँचाइ आयोजनाले गर्ने तटबन्धका लागि नदीमा ट्र्याक्टर, जेसीबीलगायतका सवारी साधन हालेर उत्खनन् हुँदै आएको खबर पाएपछि हामीले जिल्ला विपद् व्यवस्थापन समितिलाई भनेका थियौं, अध्यक्ष चौधरीले भने, मंगलबार प्रहरीले ती व्यवसायीहरूलाई नियन्त्रणमा लिएर गाउँपालिकामा छलफल गरेका छौं। छलफलमा सहभागी व्यवसायीहरूले राष्ट्रिय गौरवको रानीजमरा, कुलरिया सिँचाइ आयोजनाले गर्ने तटबन्धनका लागि ढुंगा निकालिएको जिकिर गरेका थिए। आयोजनाले निर्माण गर्ने तटबन्धनमा नदी क्षेत्रबाट ढुंगा संकलन गरेर तटबन्ध गर्ने प्रावधान राख्दै आएको छ। गौरवको आयोजनाका लागि आवश्यक परिमाणमा निश्चित क्षेत्रबाट मात्र निकाल्न पाउने गरी सहमति गरेका छौं। अन्यले पाउँदैनन्, अध्यक्ष चौधरीले प्रष्ट पारे, निश्चित क्षेत्र तोक्नका लागि रानी जमरा, कुलरिया आयोजनाका प्रतिनिधि र गाउँपालिकाका प्राविधिकले तोक्नेछन्। अध्यक्ष चौधरीले विकास निर्माणमा मात्र नभई वातावरणीय असरलाई समेत ख्याल गर्न आग्रह गरेका छन्। कर्णालीको तल्लो तटीय क्षेत्र हरेक वर्ष डुबानमा पर्छ। यसबाट बचाउने हो भने अवैध रुपमा ढुंगागिट्टीको चोरी निकासीलाई रोक्नुपर्छ, अध्यक्ष चौधरीले भने, हामी विकास विरोधी होइनौ। एउटा सिस्टमबाट निकासी गरौं। वातावरणीय असरलाई पनि ख्याल गरौं। यदि त्यो अनुसार भएन भने सुरक्षाकर्मीको सहयोगमा त्यस्ता सवारी साधनलाई नियन्त्रण गरेर कारबाही गर्ने नीति लिएका छौं।"
स्रोत नखुलेको ९ लाख २० हजार रूपैयाँसहित पक्राउ,विराटनगर : स्रोत नखुलेको ९ लाख २० हजार रूपैयाँसहित विराटनगरबाट बुधबार राति एक जनालाई प्रहरीले पक्राउ गरेको छ। विराटनगर महानगरपालिका१९ का ४२ वर्षीय सञ्जीवकुमार साहलाई पक्राउ गरिएको मोरङ प्रहरीका प्रवक्ता डीएसपी टीकाबहादुर कार्कीले जानकारी दिए। उनका अनुसार भारतीय मोटरसाइकलमा सवार रहेका साहलाई विराटनगर१० बाट राति ८:३० बजेतिर पक्राउ गरिएको हो। कार्कीले बीआर ३८ एन ४९३० नम्बरको मोटरसाइकललाई रोकेर चेकजाँच गर्ने क्रममा स्रोत नखुलेको रकम बरामद भएको बताए। उक्त रकम अवैध हुण्डी कारोबारको भएको हुनसक्ने अनुमान प्रहरीको छ। प्रहरीका अनुसार पक्राउ परेका साहले साथबाट बरामद भएको रकमको स्रोत खुलाउन सकेनन्। बरामद गरेको रकम र नियन्त्रणमा लिएको मोटरसाइकलसहित साहलाई आवश्यक अनुसन्धान तथा कारबाहीका लागि राजस्व अनुसन्धान कार्यालय इटहरीमा बुझाउने तयारी प्रहरीले गरेको छ।
मुस्ताङका ६ सडक अन्योलमा,"जोमसोम : प्रारम्भिक वातावरणीय परीक्षण प्रतिवेदन प्रस्तावमा विलम्व हुँदा मुस्ताङका ६ वटा ग्रामिण सडक अन्योलमा परेका छन्। मुस्ताङको लोमान्थाङ, लोघेकर दामोदरकुण्ड, वारागुङ मुक्तिक्षेत्र र थासाङ गाउँपालिकामा निर्माण गरिने सडकहरूको आईईई प्रस्तावमा बिलम्व हुँदा सडक निर्माणको काम अन्योलमा परेको हो। सरकारले संरक्षित क्षेत्रबाहेकका महानगरउपमहानगर, नगर र पालिकाहरूलाई प्रारम्भिक वातावरणीय परीक्षण(आईईई) र वातावरणीय प्रभाव मूल्यांकन स्वीकृत गर्ने अधिकार सम्वन्धित स्थानीय तहलाई दिएको छ। तर, हिमाली जिल्ला मुस्ताङ राष्ट्रिय प्रकृति सरक्षण कोष, अन्नपूर्ण संरक्षण क्षेत्र आयोजनाअन्तर्गत पर्ने भएकाले संघीय कानुनले प्रदेश सरकारलाई यी प्रस्ताव स्वीकृत गर्ने अधिकार प्रत्यायोजन गरेको छैन। मुस्ताङमा सडक तथा प्राकृतिक स्रोतसाधन र नदीजन्य पदार्थ उत्खनन् गर्ने अधिकारको प्रस्ताव स्वीकृत गर्ने अधिकार संघीय कानुनको अधिनमा रहेकाले यसको अधिकार राष्ट्रिय प्रकृति सरक्षण कोष(एनटीएनसी)ले मात्र गर्छ। यसैका लागि संघीय कानुनबमोजिम मुस्ताङका ६ वटा सडक निर्माणका लागि आईईई स्वीकृतका लागि अन्नपूर्ण संरक्षण क्षेत्र आयोजना, ईलाका संरक्षण कार्यालय जोमसोममा प्रस्ताव गरिएको थियो। गण्डकी प्रदेशको भौतिक पूर्वाधार मन्त्रालयअन्तर्गत बजेट विनियोजन भएको लोघेकर दामोदरकुण्ड गाउँपालिकाको चराङ खोलादेखि दामोदरकुण्ड जाने १० दशमलव २८ किमी सडक र उपल्लो मुस्ताङको लोमान्थाङ गाउँपालिकाको लोमान्थाङ, ठिङ्गर, किम्लिङ, चुम्जुङ, न्याम्डो र नेचाङ जोड्ने १० दशमलव ५७ किमी सडकको पूर्वाधार विकास कार्यालय मुस्ताङले २०७८ साल असार महिनामा (आईईई) सहमति प्रस्ताव स्वीकृतका लागि आवश्यक कागजात अन्नपूर्ण संरक्षण क्षेत्र आयोजना(एक्याप)मा पेश गरेको थियो। प्रदेशअन्तर्गत निर्माण हुने यी दुबै सडकको आईईई प्रस्ताव स्वीकृत गर्न पूर्वाधार विकास कार्यालयले कागजात पेश गरेको लामो समय बितिसक्दासमेत कुनै निर्णय नहुँदा प्रदेशका २ दुई सडक अन्योलमा परेको पूर्वाधार विकास कार्यालयका प्रमुख बिवेक सिक्देलले बताए। प्रस्ताव स्वीकृत नहुँदा सडकका लागि बिनियोजन भएको बजेट फ्रिज हुने अवस्था रहेको कार्यालय प्रमुख सिक्देलले बताए। यसैगरी स्थानीय तहबाट निर्माण हुने वारागुङ मुक्तिक्षेत्र र थासाङ गाउँपालिकाका ४ वटा ग्रामिण सडक आईईई प्रस्ताव स्वीकृत नहुँदा अन्योलमा परेका छन्। वारागुङ मुक्तिक्षेत्र गाउँपालिकाले झोङतेताङ जाड्ने ७ किमी सडकको २०७९ साउनमा आईईई स्वीकृतका लागि एक्यापमा प्रस्ताव पेश गराएको थियो। थासाङ गाउँपालिकाले वडा २ को खरवाङ कृषि सडकको प्रस्ताव पेश गरेको थियो। १ दशमलव ३९ किमी खरवाङ कृषि सडकको चालु वर्षको भदौमा कागजात पेश गरिएको थियो। थासाङकै वडा ४ र ५ जोड्ने १ दशमलव ५ किमी लामो अर्को छयो, झिप्रा देउराली सडक आईईई प्रस्ताव स्वीकृत गर्न पालिकाले सोही समयमा प्रस्ताव पेश गरेको गापाका प्रमुख प्रशासकीय अधिकृत नगेन्द्र सुवेदीले जानकारी दिए। तर, पालिकाले नै पेश गरेको ताङसार, सेकुङ ताल र भुतर्छो ताल जोड्ने ३ दशमलव ३६ किमी सडकको आईईई स्वीकृतका लागि प्रस्ताव पेश गरिएको भएपनि आवश्यक प्रक्रिया नपुगेको भन्दै प्रस्ताव एक्याप कार्यालय फाइल पेन्डिङमा राखेको छ। एक्यापले जोमसोमले सडक निर्माणको लागि प्रदेश र स्थानीय तहले आईइर्ई सहमती गर्ने प्रस्तावहरू राष्ट्रिय प्रकृति संरक्षण कोष, राष्ट्रिय निकुञ्ज तथा वन्यजन्तु सरक्षण विभागमा फाइल फरवार्ड भइसकेको जनाएको छ। एक्याप जोमसोमका कार्यालय प्रमुख अशोक सुवेदीले आईईई सहमतिको प्रस्तावको निर्णय केन्द्रले गर्ने भएकाले केही समय लाग्न सक्ने उल्लेख गरे। विगतमा वातावरणीय अध्ययन प्रतिवेदन बिना नै अन्धाधुन्द सडक निर्माण र प्राकृतिक स्रोतसाधनको दोहन हुने गरेकोमा पछिल्लो समयमा स्थानीय तह कार्यालयहरू सचेत हुँदै गइरहेको बताए। केही वर्षअघि अन्नपूर्ण सरक्षित क्षेत्रमा वातावरणी अध्ययन प्रतिवेदन बिनै अन्धाधुन्द सडक खन्ने परिपाटीले वातावरणीय क्षेत्रमा प्रतिकुल असर पर्नुका साथै पर्यटन पदमार्गसमेत मासिँदै जान थालेको छ।"
पालिकालाई एम्बुलेन्स सहयोग,"वीरेन्द्रनगर : कालिकोटको नरहरिनाथ गाउँपालिकाले एम्बुलेन्स सेवा सुरु गर्ने भएको छ। नेपाल रेडक्रसको अन्तर्राष्ट्रिय महासंघको सहयोगमा नेपाल रेडक्रस सोसाइटी केन्द्रले नरहरिनाथ गाउँपालिकालाई एम्बुलेन्स हस्तान्तरण गरेसँगै नरहरिनाथवासीले एम्बुलेन्स सेवा पाउने भएका हुन्। आइआरएफसीका महासचिव जगन्नाथ चापागाईले नरहरिनाथ गाउँपालिकाका अध्यक्ष नगेन्द्रबहादुर बिस्ट र रेडक्रस उपशाखा नरहरिनाथका सभापति रामबहादुर बटालालाई बुधबार साबिक कर्णालीकै पहिलो ख श्रेणीको एम्बुलेन्स हस्तान्तरण गरेका हुन्। नेपाल रेडक्रस सोसाइटी उपशाखा नरहरिनाथ र गाउँपालिकाको विशेष पहलमा एम्बुलेन्स सेवा सञ्चालन गर्न लागेको रेडक्रस नरहरिनाथ गाउँपालिका सभापति रामबहादुर बटालाले जानकारी दिए। उनका अनुसार गाउँपालिका सडक सञ्जालले जोडिएको भए पनि पर्याप्त गाडीहरू नहुँदा बिरामीलाई स्टेचरको भरमा काँधमा बोकेर अस्पताल लिनुपर्ने बाध्यता थियो। अब यहाँका बिरामीहरूलाई ठूलो राहत मिल्नेछ। नरहरिनाथ गाउँपालिका र नेपाल रेडक्रस उपशाखा नरहरिनाथले साझेदारीमा एम्बुलेन्स सञ्चालन गर्न लागेको नेपाल रेडक्रस कालिकोट जिल्ला शाखाका मन्त्री तपेन्द्र महताराले बताए। नरहरीनाथ गाउँपालिका अध्यक्ष नगेन्द्रबहादुर बिष्टले गाउँपालिकामा एम्बुलेन्स सेवा सञ्चालन भएसँगै अब अस्पताल लिँदा लिँदै बीच बाटोमा कसैले पनि ज्यान गुमाउनु नपर्ने बताए। उनी भन्छन्, गाउँपालिकाले हरेक वडामा प्राथमिक स्वास्थ्य उपचारका साथै जटिल अवस्था भए तत्काल एम्बुलेन्स सेवा मार्फत सुविधा सम्पन्न अस्पताल पुगाउने वातावरण बनाउँछौँ। यसलाई व्यवस्थित रुपमा सञ्चालन गर्न समिति बनाएर सहुलियतमा सेवा दिने योजना बनाएका छौँ।"
