शीर्षक,विवरण
भारतसँग सम्बन्ध सुमधुर हुने पाकिस्तानी विदेशमन्त्रीको विश्वास,"नयाँदिल्ली : पाकिस्तानका विदेशमन्त्री बिलावल भुट्टो जरदारीले एक दिन पाकिस्तानभारत सम्बन्ध सुमधुर हुने विश्वास व्यक्त गरेका छन्। स्विट्जरल्याण्डको डाभोसमा भएको विश्व आर्थिक मञ्चको वार्षिक बैठकका क्रममा उनले भारतसँग पाकिस्तानको सम्बन्ध अगाडि नबढिरहेको स्वीकार गर्दै आफ्नो देशले भारतलाई कूटनीतिक कारणले मात्र नभई आर्थिकरूपमा पनि संलग्न गराउन सक्ने बताएका हुन्। आज नभए भोलि, त्यो दिन अवश्य आउनेछ, जब हाम्रो सम्बन्ध सुमधुर बन्नेछ र हामी आफ्नो पूर्ण आर्थिक क्षमता विस्तार गरुी समृद्धिको फल बाँड्नेछौँ, भारतसहितका छिमेकीसँग आर्थिक एवं व्यापारिक अवसर खोल्न पाकिस्तानले थालेका प्रयासबारे जानकारी दिँदै विदेशमन्त्री जर्दारीले भने। हाल भारतसँग पाकिस्तानको सम्बन्ध स्पष्टरूपमा अगाडि नबढेको तर एक दिन अन्तर्राष्ट्रिय संस्थासँगको सहयोग र समन्वयमा अन्तर्राष्ट्रिय व्यवस्था सुनिश्चित गर्ने स्थितिमा पुग्ने विश्वास व्यक्त गर्दै उनले कुनै न कुनै दिन छिमेकी भारतसँग कूटनीतिकरुपमा मात्र नभई आर्थिकरूपमा पनि संलग्न हुने बताए। पीटीआई"
भारतीय ट्रकले ठक्कर दिँदा एकको मृत्यु,"बाँके : बाँकेको कोहलपुर नगरपालिका११ स्थित साझा चोकमा भारतीय ट्रकले अटोरिक्सालाई ठक्कर दिँदा आज यहाँ एक जनाको मृत्यु भएको छ। नेपालगञ्जबाट कोहलपुरतर्फ जाँदै गरेको तीव्र गतिमा रहेको युपी ३२ टिएन ४३४४ नंको भारतीय ट्रकले सोही दिशातर्फ जाँदै गरेको भे१च ४९४१ नंको अटोरिक्सालाई ठक्कर दिँदा कोहलपुर१३ का अटो चालक २९ वर्षीय रामसेवक थारूको मृत्यु भएको इलाका प्रहरी कार्यालय, कोहलपुरका प्रहरी नायब उपरीक्षक ऐनबहादुर मल्लले जानकारी दिए। नेपालगञ्ज मेडिकल कलेज शिक्षण अस्पताल कोहलपुरमा उनको उपचारका क्रममा मृत्यु भएको थियो। दुर्घटनामा संलग्न ट्रक र त्यसका चालकलाई प्रहरीले नियन्त्रणमा लिएर घटनाको अनुसन्धान गरिरहेको प्रहरीले जनाएको छ। सो घटनापछि केहीबेर सडक जाम भएको थियो। रासस"
मधेस प्रदेश : आन्तरिक मामिला तथा सञ्चार मन्त्रालयको नाम परिवर्तन,"काठमाडौं : मधेस प्रदेश सरकारले आन्तरिक मामिला तथा सञ्चार मन्त्रालयको नाम परिवर्तन गरेको छ। आन्तरिक मामिला तथा सञ्चारमन्त्री भरतप्रसाद साहले मन्त्रालयको नाम परिवर्तन गरी गृह तथा सञ्चार मन्त्रालय राखिएको जानकारी दिए। यही जेठ ६ गते बसेको मन्त्रिपरिषद्को बैठकले मन्त्रालयको नाम परिवर्तन गरी गृह तथा सञ्चार मन्त्रालय राख्ने निर्णय गरेको मन्त्री साहले बताए। मन्त्री साहले केन्द्र सरकारसँग लड्दै अब मन्त्रालयको अधिकार लिन नाम परिवर्तनबाट सुरु गरिएको बताए। मन्त्रालयको नाम कानूनबमोजिम परिवर्तन गरी राजपत्रमा प्रकाशित गरिएको सचिव रामकुमार महतोले जानकारी दिए। प्रदेश सरकार स्थापना हुँदा सो मन्त्रालयको नाम आन्तरिक मामिला तथा कानून मन्त्रालय थियो। तर पछि सो मन्त्रालय विभाजन हुँदा कानून, न्याय तथा प्रदेशसभा मामिला मन्त्रालय अलग गरिएको थियो। त्यसपछि आन्तरिक मामिला तथा सञ्चार मन्त्रालय नाम राखिएको थियो। फेरि अहिले आएर नाम परिवर्तन गरी गृह तथा सञ्चार मन्त्रालय नामकरण गरिएको हो। नेकपा (माओवादी केन्द्र) प्रदेश सरकारमा सहभागी भएको एघार महिनापश्चात् मन्त्रालयको नाम परिवर्तन गरिएको हो। मधेस प्रदेशका गृह तथा सञ्चारमन्त्री साहले मन्त्रिपरिषद्को निर्णयअनुसार नाम परिवर्तन गरी कामअनुसारकै मन्त्रालयको नाम गृह तथा सञ्चार मन्त्रालय राखिएको बताए। रासस"
"नुवाकोटमा बस, ट्रिपर र मोटरसाइकल ठोक्किंदा पाँच जना घाइते","नुवाकोट : त्रिदेशीय मार्ग अन्तर्गत रहेको नुवाकोटको देवीघाटमा बुधवार तीन वटा यातायातका साधन एकैपटक ठोक्किदा पाँच जना घाइते भएका छन्। घाइतेहरुको नुवाकोट जिल्ला अस्पताल त्रिशूलीमा उपचार गरिएको छ। नुवाकोटको विदुर नगरपालिका५ देवीघाटमा त्रिदेशीय सडकमार्ग अन्तर्गत रहेको गल्छीदेवीघाटत्रिशूली सडकखण्डामा बस, ट्रिपर र मोटरसाइकल ठोकिँदा पाँच जना घाइते भएको प्रहरी कार्यालय नुवाकोटले जनाएको छ। घाइतेहरु पाँचै जना पुरुष रहेका छन् भने व्यस्त सडकमार्गमा गुडिरहेका बेला पहिले बस र ट्रिपर ठक्कर खाएको र त्यसमा लगत्तै एक मोटरसाइकलसमेत अनियन्त्रित भई ठोक्किएर घटना भएको प्रहरी नायव उपरिक्षक रुपक खड्काले जानकारी दिए। उनका अनुसार घाइतेहरुको त्रिशूली अस्पतालमा उपचार भइरहेको छ। रसुवाको नौकुण्ठ गाउँपालिकाको पाच्र्याङबाट यात्रु लिएर काठमाडौँका लागि छुटेको बा ४ ख २२५९ नम्बरको बस र बा ४ ख ७७७२ नम्बरको ट्रिपर सडकमार्गमा एकआपसमा ठोक्किएको डिएसपि खड्काले बताए। बस र ट्रिपर ठक्कर खाएको र लगत्तै वा ३७ प १०२८ नं को मोटरसाइकलसमेत ठोक्किँदा विदुर ५ का ४९ वर्षिय पूर्णमान चित्रकारसमेत घाइते भएको नुवाकोट प्रहरीले जनाएको छ। ठक्करले केरुङ यातायात प्रालिको बसमा सवार चारजना यात्रु घाइते भएको प्रहरीले जनाएको छ। घाइते हुनेहरुमा रसुवाको नौकुण्ड गाउपालिका८ का ३५ वर्षीय धनबहादुर गुरुङ, नौकुण्डकै २७ वर्षिय दावा मिजार, वर्ष ९ का बुद्ध घले र नुवाकोटको बिदुर नगरपालिका५ का १९ वर्षीय सागर कुमाल रहेका छन्। बस चालक ककनी गाउँपालिका६ का शुक्रबहादुर तामाङ र ट्रिपर चालक धादिङ जिल्ला गल्छी गाउँपालिका८ का सानुकान्छा लुङ्गेलीमगर प्रहरीको नियन्त्रणमा रहेको नुवाकोट प्रहरीले जनाएको छ।"
भारतीय कार्यवाहक राजदूत मुस्ताङमा,जोमसोम : नेपालका लागि भारतीय कार्यवाहक राजदूत नामग्य सी खम्पा बुधबार साँझ मुस्ताङ आएकी छन्। खम्पासहित ८ जना परिवारिक सदस्य र ४ जना अफिसियल कर्मचारी मुस्ताङ आएको जिल्ला समन्वय समितिले जानकारी दिएको छ। कार्यवाहक राजदूत खम्पा काठमाडौंबाट पोखरा हुँदै जोमसोम आएकी हुन्। मुस्ताङ आउनुअघि खम्पाले मंगलबार भारत सरकारको अनुदान सहयोगमा पोखरा १३ ढाँडबेसीस्थित अर्वा विजय माध्यामिक विद्यालयको नवनिर्मित भवनको उद्घाटन गरेकी थिइन्। विद्यालय भवन हस्तान्तरण गर्न पोखरा पुगेकी कार्यबाहक राजदूत खम्पा पारिवारिक धार्मिक भ्रमणसहित अन्य कार्यक्रममा सहभागी हुन मुस्ताङ आएको दूतावासले जनाएको छ। भारतीय दूतावासको टोली जोमसोमस्थित होटल मोक्षमा बसेको छ। खम्पालेले शुक्रबार मुस्ताङको पवित्र धार्मिकस्थल मुक्तिनाथ मन्दिरको दर्शन गर्ने कार्यक्रम छ। मुक्तिनाथमा उनले भारतीय राजदूतावासबाट पाँच वर्षअघि निर्माण भएको धर्मशालाको निरीक्षण तथा अवलोकन गर्ने कार्यक्रम पनि छ। त्यसैगरी भारत सरकारको आर्थिक सहयोगमा निर्माण गरिएको उपल्लो मुस्ताङको लोमान्थाङ३ स्थित नाम्ग्याल गुम्बा स्कुलको उद्घाटन पनि खम्पाले गर्ने कार्यक्रम छ। सो अवसरमा कार्यवाहक राजदूत खम्पाले उक्त विद्यालयलाई उपलब्ध गराइने स्कुल बस र मुस्ताङको घरपझोङ गाउँपालिकालाई प्रदान गरिने एम्बुलेन्स हस्तान्तरण गरिने कार्यक्रम रहेको निमित्त जिल्ला समन्वय अधिकारी शिवकुमार पौडेलले बताए। पाँच दिने मुस्ताङ भ्रमणमा आएकी खम्पासहितको टोली दुई दिन लोमान्थाङमा बस्ने बताइएको छ।
"दाङमा कांग्रेस पहिलो शक्ति, समन्वय समितिमा स्पष्ट बहुमत","दाङ : स्थानीय तह निर्वाचन २०७९को दाङमा स्थानीय तहको मतपरिणाम सार्वजनिक अन्तिम चरणमा पुगेको छ। दश स्थानीय तहको नजिता सार्वजनिक भइसक्दा काग्रेस पहिलो शक्ति बनेको छ। जिल्लामा सार्वजनिक भएको नजिता अनुसार जिल्ला समन्यन समितिमा नेपाली कांग्रेसको शतप्रतिसत प्रतिनिधित्व हुने देखिएको छ। १० स्थानीय तहमा कांग्रेस जिल्लामा पहिलो बन्दै १२ जना प्रमुखउपप्रमुख जितेको छ। १२ प्रतिनिधि जितेको कांग्रेस समन्वय समिति गठनका लागि प्रष्ट बुहमत देखिएको छ। कांग्रेसले एकलरुपमा निर्वाचनमा गएर बबई गाउँपालिकामा अध्यक्षउपाध्यक्ष, शान्तिनगर गाउँपालिकामा अध्यक्षउपाध्यक्ष, दंगीशरण गाउँपालिकामा अध्यक्षउपाध्यक्ष, राजपुर गाउँपालिकामा अध्यक्षउपाध्यक्ष, लमही नगरपालिकामा नगरप्रमुखउपप्रमुख जितेको छ। त्यसै बंगलाचुली गाउँपालिकामा उपाध्यक्ष र गढवा गाउँपालिकामा उपाध्यक्ष जितेर कांग्रेस दाङमा बहुमतमा देखिएको हो। माओवादी केन्द्रले तीन स्थानीय तहमा प्रमुख जितेको छ। बंगलाचुली गाउँपालिकामा अध्यक्ष, राप्ती गाउँपालिकामा अध्यक्ष र गढवा गाउँपालिकामा अध्यक्षमा जितेको छ। जिल्लामा माओवादी, कांग्रेसले तीन स्थानीय तहमा गठबन्धन गरेका थिए। बंगलाचुली बाहेकका स्थानमा गठबन्धनले जित्न सकेन। माओवादी राजमो, एकीकृत समाजवादीले राप्ती गाउँपालिका र गढवा गाउँपालिकामा चुनावी गठबन्धन गरेका थिए। त्यँहा प्रमुख माओवादीले जितेको छ भने गठबन्धनको उपाध्यक्षले पराजित भएको छ। अन्य पालिकामा भने सबै राजनीतिक दल एकल रुपमा निर्वाचनमा गएको देखिन्छ। कांग्रेस दाङका सभापति शंकरप्रसाद डाँगीले जिल्लामा काग्रेसको स्पष्ट बहुमत देखिएको भएपनि समन्वय समितिको विषयमा छलफल नभएको बताए। उनले गठबन्धको जिल्लाको अवस्था र केन्द्रको निर्देशन अनुसार जिल्लामा निर्णय लिइने बताए। उनले समन्वय समितिका छलफल गरेर टुङ्गो लगाउने र कसरी जाने भन्ने पनि २३ दिनपछि मात्रै थाहा हुने बताए। जितेको हैसियत अनुसार पदीय जिम्मेवारी समन्वयमा हुन सकने संकेत सभापति डाँगीले गरे। माओवादी केन्द्रका जिल्ला सहइन्चार्ज निर्मल आचार्यले समन्वय समितिको लागि कांग्रेस सुविधा युक्त बहुमतमा रहेको आफ्नो दावी नरहेको बताए। उनले कांग्रेसको भूमिकाले र निर्णयले गठबन्धनको समन्वयमा सहभागिता जोडने बताए। कांग्रेसले समेट्न खोजेमा हामी तयार छौं, उनले भने, कांग्रेस एक्लै जान खोजे उसंग सुविधाजनक बहुमत छ, हामीले दावी गर्ने ठाउँ छैन। उनले जीतको आधारमा सहभागिता हुने अवस्था आउने र गठबन्धन नटुटने जिकिर गरे। केन्द्रको नीति अनुसार जिल्लामा गठबन्धन कायम रहने विश्वास राखिएको छ। भने एमाले एक्लै जाने देखिन्छ। जिल्ला समन्वय समितिको निर्वाचनमा २० मत रहेको छ। त्यसमा १२ कांग्रेसले जितिसकेको छ। भने माओवादी केन्द्रले ३ र एमालेले ५ पद जितेको छ।"
पेट्रोलियम पदार्थको मूल्यवृद्धिविरुद्ध अनेरास्ववियुको राँके जुलुस (फोटो फिचर),"काठमाडौं : नेकपा एमालेको विद्यार्थी संगठन अनेरास्ववियुले पेट्रोलियम पदार्थको मूल्यवृद्धिविरुद्ध राँके जुलुस प्रदर्शन गरेको छ। अनेरास्ववियुले राजधानीको प्रदर्शनीमार्ग रोडमा बुधबार साँझ राँके जुलुस प्रदर्शन गरेको हो। त्यसक्रममा विद्यार्थीले मूल्यवृद्धि फिर्ता गर, महंगी नियन्त्रण गरलगायत नारा लगाएका थिए। राँके जुलुस निस्किँदा प्रहरीले हस्तक्षेप गरेको थियो।"
समृद्ध नेपालगन्जका लागि निजी क्षेत्रसँग सहकार्य गरिने,"नेपालगन्ज : नेपालगन्ज उपमहानगरपालिकाका नवनिर्वाचित जनप्रतिनिधिले समृद्ध नेपालगन्जका लागि निजी क्षेत्रसँग सहकार्य गर्ने प्रतिबद्धता जनाएका छन्। नेपालगन्ज उद्योग वाणिज्य संघले बुधबार नेपालगन्जमा उपमहानगरपालिकाका नवनिर्वाचित जनप्रतिनिधिलाई गरेको स्वागत कार्यक्रममा उद्योगी व्यवसायीले दिएको सुझावलाई नगरको नेतृत्वले निजी क्षेत्रसँग सहकार्य गर्ने प्रतिबद्धता जनाएको हो। नगर प्रमुख प्रशान्त विष्टले नगरमा शिक्षा, स्वास्थ्य, रोजगारी, सरसफाइका विषयमा नगरका उद्योगी व्यवसायीसँग सहकार्य गर्दा मात्र पनि धेरै समस्या हल हुने बताए। उनले भने, नेपालगन्ज उद्योग वाणिज्य संघसँग सहकार्य गर्दा मात्रै पनि शिक्षा, स्वास्थ्य, रोजगारी र फोहर व्यवस्थापनको धेरै समस्या हल हुने हामीले देखेका छौं। त्यसैले उद्योगी व्यवसायीलाई निर्णय प्रक्रियामा पुग्ने गरी सहभागी गराउने हाम्रो तयारी छ। नगर प्रमुख विष्टले उपमहानगरपालिकामा विगतमा जस्तो एशियाली विकास बैंकका प्रोजेक्टहरु नभएकाले आन्तरिक स्रोत भने कमजोर रहेको जानकारी दिए। उनले कर नबढाउने तर करको दायरा मात्र फराकिलो गरिने बताए। उनले आग्रह गरे, नगरमा धेरै व्यवसायी करको दायरामा छैनन्। हामी कर बढाउँदैनौं। सबै व्यवसायी करको दायरामा नआउने हो भने नगरको आर्थिक अवस्था विकराल हुनसक्छ। सबैलाई करको दायरामा ल्याउन हामीलाई संघको सहयोगको खाँचो छ। नेपालगन्ज उपमहानगरपालिकाका उपप्रमुख कमरुद्दिन राईले पनि नेपालगन्जमा के के समस्या छन्? तिनको समाधान कसरी गर्ने भन्नेबारेमा निजी क्षेत्रको सुझाव लिने बताए। नेपालगन्जलाई कसरी समृद्ध बनाउन सकिन्छ भन्ने बारेमा तपाईहरुको सुझाव, सल्लाह र सहयोगको खाँचो छ, उनले प्रष्ट पारे, नेपालगन्जलाई ग्रीन सिटी, सफा र नमूना सहर बनाउन हामी सदैव तपाईंहरुको साथ र सहयोगको खाँचो छ। नेपालगन्ज उद्योग वाणिज्य संघका अध्यक्ष अब्दुल वाहिद मन्सुरीको अध्यक्षतामा सम्पन्न कार्यक्रममा उद्योगी व्यवसायीहरु वसन्त लामिछाने, टंक धामी, राधा शाह, मोहम्मद सफिक बागवानलगायतले समृद्ध नेपालगन्जका लागि नेपालगन्जका जनप्रतिनिधिलाई सुझाव दिएका थिए। संघका महासचिव चिरञ्जीवी ओलीले समृद्ध नेपालगन्जका लागि निरन्तररुपमा छलफल जारी राखेको बताए।"
पेट्रोलियम पदार्थ मूल्यवृद्धि फिर्ताको माग गर्दै विद्यार्थी नेता प्रचण्ड र माधवको निवासमा,"काठमाडौं : पेट्रोलियम पदार्थको मूल्यवृद्धि फिर्ताको माग गर्दै विद्यार्थी नेताहरुले सत्ता गठबन्धनका नेताहरुलाई भेटेका छन्। सत्तारुढ दल नेपाली कांग्रेस, माओवादी र एकीकृत समाजवादी पार्टीनिकट विद्यार्थी संगठनका नेताहरुले बुधबार माओवादी केन्द्रका अध्यक्ष पुष्पकमल दाहाल प्रचण्ड र एकीकृत समजावादीका अध्यक्ष माधव नेपालसँग भेट गरेर पेट्रोलियम पदार्थको मूल्यवृद्धिको फिर्ताको माग गरेका हुन्। भेटमा अध्यक्ष प्रचण्ड र नेपालले प्रधानमन्त्री शेरबहादुर देउवा र अर्थमन्त्री जनार्दन शर्मालाई टेलफोन गरी मूल्यवृद्वि तत्काल फिर्ता लिन र पेट्रोलियम पदार्थ लगाएको अनावश्यक कर मिनाहा गर्न आग्रह गरेको समाजवादी विद्यार्थी नेता सुदेश पराजुलीले जानकारी दिए। उनले आफूहरुको आन्दोलनको छिट्टै सार्थक परिणाम आउने दाबीसमेत गरेका छन्। प्रचण्ड र माधवलाई भेट्न नेविसंघका अध्यक्ष दुजाङ शेर्पा, अखिल क्रान्तिकारी अध्यक्ष पञ्चा सिंह, समाजवादी अध्यक्ष पराजुलीसहित नेताहरु निवासमै पुगेका थिए।"
बलात्कारका घटनाको प्रभावकारी अनुसन्धान गर्न आग्रह,"काठमाडौं : राष्ट्रिय मानवअधिकार आयोगले बलात्कार तथा यौनजन्य घटनाको निष्पक्ष र प्रभावकारी अनुसन्धान गरी पीडितलाई न्याय तथा दोषीलाई कानुनी कारबाही गर्न आग्रह गरेको छ। आयोगका प्रवक्ता डा टीकाराम भट्टराईले आज जारी गरेको विज्ञप्तिमा यौनजन्य हिंसा तथा बलात्कारका घटनाबाट पीडितको न्यायिक हक तथा सुरक्षाको सुनिश्चितता गर्न भनिएको छ। यौनजन्य तथा बलात्कारका घटनाका पीडित र साक्षीको सुरक्षा गर्न, पीडितलाई मनोसामाजिक परामर्श र क्षतिपूर्ति उपलब्ध गराउन तथा घटनाका आरोपितलाई शीघ्र कानुनी दायरामा ल्याउन आयोग नेपाल सरकारलाई आग्रह गर्दछ, विज्ञप्तिमा भनिएको छ, यस प्रकारका घटनामा प्रहरीको अनुसन्धान कार्यमा सघाउन तथा अनुचित प्रभाव पार्ने कुनै पनि क्रियाकलाप नगर्न नगराउन आयोग सम्बद्ध सबै पक्षलाई अनुरोध गर्दछ। पछिल्लो समय काठमाडौँलगायत देशका विभिन्न भागमा यौनजन्य हिंसा तथा बलात्कारका घटना सार्वजनिक भइरहेका छ। आयोगमा परेको उजुरीका आधारमा उक्त घटनाको अनुगमनसमेत गरिरहेको जनाएको छ। सार्वजनिक भएका यौन हिंसा तथा बलात्कारका घटनाको अनुसन्धानमा नेपाल प्रहरीबाट भएका कार्य तथा देखिएका चुनौती सम्बन्धमा नेपाल प्रहरीका अधिकारी तथा अनुसन्धानमा संलग्न प्रहरी अधिकृतसँग आयोगमा छलफलसमेत गरेको छ। आयोगका सदस्य लिली थापाले यौनजन्य हिंसा तथा बलात्कारका घटनाको निष्पक्ष र प्रभावकारी अनुसन्धानमार्फत पीडितको समयमै न्याय प्राप्त गर्ने अधिकारको सुनिश्चित गर्न नेपाल प्रहरीको भूमिका प्रभावकारी हुनुपर्ने बताउँदै आरोपितलाई शीघ्र कानूनी दायरामा ल्याउन निर्देशन दिइन्। प्रहरी नायब महानिरीक्षक उत्तमराज सुवेदीले महिला हिंसासँग जोडिएका घटनालाई प्रहरीले संवेदनशीलरुपमा लिइ अनुसन्धान गरिरहेको जानकारी गराए। नेपालको संविधान र कानुनले यौनजन्य हिंसाको कार्यलाई कानुनबमोजिम दण्डनीय रहेको उल्लेख गर्दै यस्ता घटनाबाट पीडितलाई कानूनबमोजिम क्षतिपूर्ति पाउने हकको व्यवस्था गरेको छ।"
"पठनपाठन सुरू, छैनन् पाठ्यपुस्तक","काठमाडौं : सरकारले २०७९ को नयाँ शैक्षिक सत्र जेठ १ देखि सुरु गर्ने निर्णय गर्यो । अहिले देशभरका अधिकांश विद्यालयमा भौतिक उपस्थितिसहित पठनपाठन सुरु भइसकेको छ । तर, विद्यार्थीको हातमा पाठ्यपुस्तक छैन । विद्यार्थी पाठ्यपुस्तकविनै पढिरहेका छन् । सरकार भने गैरजिम्मेवार जवाफ दिएर बसेको छ । विद्यार्थीको हातमा पाठ्यपुस्तक नपुग्नु र समयमै नछापिनुको कारण के हो त ? पाठ्यपुस्तक छाप्ने र वितरण गर्ने जिम्मा पाएको जनक शिक्षा सामग्रीका अधिकारीहरु भन्छन्, स्थानीय तह निर्वाचन, कोरोना तेस्रो लहर र रुसयुक्रेन युद्धका कारण अन्तर्राष्ट्रियस्तरमै कागजको अभाव भयो।' भर्नाकै बेला विद्यार्थीको हातहातमै पाठ्यपुस्तक भन्ने सरकारको नारा औपचारिकतामै सिमित भएको छ । विसं २०७९ सम्म माध्यमिक तहको पाठ्यक्रम परिमार्जन गर्ने सरकारको योजना छ । सोहिअनुरुप यो वर्षदेखि कक्षा ४,७ र ९ मा नयाँ पाठ्यक्रम लागू भएको छ । नयाँ पाठ्यक्रम लागू हुने भएपछि पाठ्यपुस्तक छाप्नुपर्ने हुन्छ । तर, जनक शिक्षा सामाग्री संवेदनशिल नबन्दा अझै ३५ लाख पाठ्यपुस्तक छपाइ हुन बाँकी छ । जनक शिक्षा सामग्रीका अनुसार कक्षा ४ देखि १० सम्म एक करोड ९८ लाख पाठ्यपुस्तक आवश्यक पर्छ । १ करोड ६३ लाख पाठ्यपुस्तक छपाइ भइसकेको छ । कक्षा ४ देखि १० सम्मका पाठ्यपुस्तक जनक शिक्षाले छाप्ने जिम्मा पाएको छ । अहिले केहि विद्यालयमा कक्षा ५, ६ र ८ को पाठ्यपुस्तक अभाव देखिएको छ । छापिएका पुस्तक पनि पूरा सेटमा नहुँदा बिक्रेताले ढुवानी गर्न आनाकानी गर्दै आएका छन् । पाठ्यक्रम विकास केन्द्रका अनुसार कक्षा १ र ११ को विसं २०७७ मा पाठ्यक्रम परिवर्तन भयो । कक्षा २, ३, ६, १२ को विसं २०७८ मा पाठ्यक्रम परिवर्तन भयो । शैक्षिकसत्र सुरु भएको दुई साता वितिसक्दा पनि अहिलेसम्म विद्यार्थीको हातहातमा पाठ्यपुस्तक पुग्न सकेको छैन । सरकारले जेठ १ देखि शैक्षिकसत्र सुरु गरेपनि सरकारी विद्यालयमा अझै पाठ्यपुस्तक पुग्न नसकेको हो । माध्यामिक तहको पाठ्यपुस्तक छपाइ र वितरणको जिम्मा पाएको जनकशिक्षा सामग्रीको हेलचेक्रयाइका कारण पाठ्यपुस्तक पुग्न नसकेको देखिन्छ । शिक्षा, विज्ञान तथा प्रविधि मन्त्रालयका सचिव प्रमीला बज्राचार्यले कार्यतालिका बमोजिम पाठ्यपुस्तक छपाइमा ढिलाइ भएको स्वीकारिन् । उनले भनिन्,' सबैभन्दा कागजसम्बन्धी कच्चा पदार्थ रुसबाट आउँछ । रुस र युक्रेनको युद्धले पनि कागज आउन ढिलाइ भयो । त्यसकारण पनि पाठ्यपुस्तक छपाइमा ढिलाइ भएको हो । जनक शिक्षा सामग्री लिमिटेडका प्रबन्ध निर्देशक अनिलकुमार झाले कागज समयमा नआउँदा पाठ्यपुस्तक छपाइमा केहि ढिलाइ भएको बताए । उनले भने, 'चैत १० भित्र कागज आपूर्ति गर्ने सम्झौता भएको थियो । तर, रुसयुक्रेन युद्ध, कोरोनाको तेस्रो लहरले पनि कागज ढिलो गरी प्राप्त भयो । कागज उत्पादन युरोपियन देशबाट हुन्छ । रुसबाट सबैभन्दा धेरै कागज आपूर्ति हुन्छ । निजी व्यसायीहरुले पाठ्यपुस्तक ढुवानीमा ९ प्रतिशत कमिसन मागेका कारण पनि समस्या आएको बताए । छापिएका पाठ्यपुस्तक जेठ ९ गतेदेखि देशभरका ९ वटा डिपोबाट वितरण थालिएको बताए । दुर्गम हिमाली र पहाडी जिल्लाका विद्यार्थीलाई प्राथमिकता दिएर वितरण कार्य अघि बढेको बताए । जनक शिक्षाले प्रज्ञा प्रतिष्ठानलाई केहि पाठ्यपुस्तक छाप्न दिने भन्दै प्रक्रिया अघि बढिसकेको जनाएको छ । झाले भने, 'असार पहिलो सातासम्म पाठ्यपुस्तक छपाइ सक्छौं । र, लगत्तै पाठ्यपुस्तक विद्यार्थीको हातहातमा पुग्छ । पाठ्यपुस्तक छपाइमा सरकारले टेण्डर आह्वान गरेपनि निजी मुद्रणले नचाहेको जनक शिक्षा बताउँछ । पाठ्यक्रम विकास केन्द्रका महानिर्देशक अणप्रसाद न्यौपानेले यो शैक्षिक सत्रदेखि कक्षा ४, ७ र ९ मा नयाँ पाठ्यक्रम लागू हुने बताए । उनले भने, '२०७९ सबै माध्यामिक तहका सबै विषयको पाठ्यक्रम परिवर्तन गर्ने सरकारको योजना छ । पाठ्यक्रम परिमार्जन गर्नुपर्ने भएका कारण पनि पाठ्यपुस्तक नयाँ छाप्नुपरेको हो ।' कक्षा १ देखि ३ सम्मको पाठ्यपुस्तक वितरण र छाप्ने जिम्मा भने निजीले पाएको छ । संसदीय समितिले भने एक महिनाभित्रै पाठ्यपुस्तक आपूर्ति गर्न सरकारलाई निर्देशन दिएको छ । समिति सभापति जयपुरी घर्तीले अबको एक महिनाभित्र विद्यार्थीको हातहातमा पाठ्यपुस्तक पुग्नेगरी तदारुकता देखाउन जनक शिक्षा सामग्रीलाई निर्देशन दिएकी हुन्।"
सेयर बजारमा दोहोरो अंकको वृद्धि :१३ वटै समूहमा हरियाली,"काठमाडौं : सेयर बजारमा दोहोरो अंकको वृद्धि भएको छ। बुधबार नेप्से परिसूचक १४३७ अंकले बढेर २२३१५७ विन्दुमा आएर बन्द भएको छ। परिसूचक बढेसँगै सेयर कारोबार रकममा पनि वृद्धि भएको छ। यसदिन २२६ कम्पनीको २६ लाख ९४ हजार ४२९ कित्ता सेयर १ अर्ब ४ करोड ४६ लाख २६ हजार ९३९ रुपैयाँमा खरिदबिक्री भयो। २२६ पटक सेयर कारोबार भयो। कारोबारमा आएका १३ समूहकै परिसूचक उकालो लागेको छ। यसदिन ट्रेडिङ समूहको मूल्य सर्वाधिक १५३ प्रतिशतले बढ्यो। यसैगरी ननलाइफ इन्स्युरेन्सको १४३ र हाइड्रोपावरको ११९ प्रतिशतले बढ्यो। बैंकिङ, होटल एन्ड टुरिजम, डेभलपमेन्ट बैंक,फाइनान्स,अदर्स, माइक्रोफाइनान्स,लाइफ इन्सुरेन्स, म्युचुअल फण्ड र इन्भेस्टको ०६४ प्रतिशतसम्म बढ्यो। कारोबार रकमका आधारमा यसदिन अपर तामाकोशी अग्रस्थानमा रह्यो। यो कम्पनीको ८ करोड ३४ लाख रुपैयाँ बढीको सेयर कारोबार भयो। ५ करोड बढीको सेयर कारोबार गरी अरुण काबेली पावर दोस्रो स्थानमा रह्यो। यसदिन कुनैपनि कम्पनीको सेयर सकारात्मक सर्किट लेभलमा कारोबार भएन।"
साँफेका मेयरको पहिलो निर्णय : विपन्न परिवारको मासिक २५ युनिटसम्मको विद्युत नि:शुल्क,"अछाम : साँफेबगर नगरपालिकाका नवनिर्वाचित नगर प्रमुख राजेन्द्रबहादुर कुवँरले बुधवार पदभार ग्रहण गरेका छन्। जिल्ला अदालत अछाममा सपथ ग्रहण गरे लगत्तै नगर प्रमुख कुवँरले पदभार ग्रहण गरेका हुन्। पदभार ग्रहण पश्चात नवनिर्वाचित नगर प्रमुख कुवँरले नगरभित्रका विपन्न वर्गका हरेक परिवारको मासिक २५ युनिटसम्मको महसुल नि:शुल्क गर्ने पहिलो निर्णय गरेका छन्। उनले गरिब परिचयपत्रको आधारमा विपन्न परिवारको २५ युनिटसम्मको विद्युत महसुल नगरले भुक्तानी गर्ने बताए। भने, सामान्य २० युनिट मात्र बिजुली बाल्नेले ३० रुपैयाँ तिर्न विद्युत कार्यालमा पुगेर ५ देखि एकहजारसम्म खर्च गर्नुपर्छ, यसमा सबैभन्दाबढी विपन्न दलित समुदाय मारका परेका छन्। यो निर्णयले ति विपन्न परिवारलाई राहत मिल्ने छ। प्रमुख कुवँरले आर्थिक वर्ष २०७९८० मा प्रत्येक घरमा बिजुली र प्रत्येक टोलमा सडक, हरेक टोलका खानेपानीको समस्या यथाशिघ्र समाधान गर्ने, शिक्षामा गुणस्तर ल्याउनका लागि कक्षा ३ देखि ५ सम्मको परिक्षा नगरस्तरिय गर्ने र कृषि पेशालाई सम्मानित र आकर्षक बनाउन किसान विकास कोष कार्यक्रम सञ्चालन गर्ने पनि निर्णय गरेका छन्। उनले नितान्त जनताको सेवा गर्ने र नगरको विकास गर्ने उदेश्यका साथ आएको भन्दै आफूलाई कुनै लोभलालच नभएको स्पष्ट पारे। नगरका प्रत्येक गाउँ टोलको समस्याले नजिकबाट आफू बुझेको भन्दै चुनावका बेला गरेको सबै प्रतिबद्धता ५ वर्षको अवधिका पूरा गरेर छाड्ने प्रतिबद्धता जनाए।"
पाल्पाको बगनासकालीमा कार्यपालिका सदस्य निर्विरोध,"तानसेन : पाल्पाको बगनासकाली गाउँपालिकामा नेकपा एमालेका ६ जना कार्यपालिका सदस्यमा निर्विरोध निर्वाचित भएका छन्। निर्विरोध हुने कार्यपालिका सदस्यहरुमा वडा सदस्यमा निर्वाचित भएका महिला सदस्यहरुबाट वडा नं २ की, गीता रेग्मी, वडा नं ३ बाट वसन्ती थापा, वडा नं ५ की, खुमादेवी भट्टराई र वडा नं ८ बाट उमकला न्यौपाने अर्याल रहेका छन्। यसैगरी खुला दलित सदस्य बाट वडा नं ३ का तेजप्रसाद रसाली र वडा नं ६ का वोमलाल सुनार निर्विरोध निर्वाचित भएका हुन्। नेपाली कांग्रेस तथा अन्य दलबाट कार्यपालिका सदस्यमा उम्मेदवारी मनोनयन नपरेपछि एमालेका सबै उम्मेदवार स्वतह निर्विरोध निर्वाचित भएको तर कानुनीरुपमा भने जेठ १५ गते मात्र निर्वाचित भएको घोषणा गरिने बगनासकाली गाउँपालिकाका निर्वाचन अधिकृत रवि न्यौपानेले बताए। १७ जनाको बगनासकाली गाउँकार्यपालिका रहेकोमा नेकपा एमालेबाट १४ जना र नेपाली कांग्रेसबाट ३ जना रहेका छन्।"
पार्टीबाट निर्वाचित जनप्रतिनिधिलाई एक साताभित्र सम्पत्ति विवरण सार्वजनिक गर्न एकीकृत समाजवादीको निर्देशन,"काठमाडौं : नेकपा एकीकृत समाजवादीले आफ्नो पार्टीबाट निर्वाचित जनप्रतिनिधिलाई जेठ १७ भित्र आआफ्नो सम्पत्ति विवरण सार्वजनिक गर्न निर्देशन दिएको छ। समाजवादीले सर्कुलर जारी गर्दै निजी स्वार्थ, अनिमियतता र भ्रष्टाचारबाट मुक्त रहँदै स्वच्छ एवं सादा जीवनशैली र असल आचरणको अवलम्बन गर्न, सम्पत्ति विवरण सार्वजनिक गर्न निर्देशन दिएको हो। यस्तै, पार्टी कमिटीको निर्णय र निर्देशनको पालना गर्न आग्रह गरेको छ। समाजवादीले सर्कुलर जारी गर्दै जनताको हितलाई केन्द्रबिन्दुमा राखेर काम गर्न र पार्टी कमिटीको निर्णय र निर्देशनको पालना गर्न आग्रह गरेको हो। निर्वाचनको बेला जनसमक्ष गरेको वाचालाई कहिल्यै नभुल्न पनि भनिएको छ। ऐन तथा कानुनहरूको परिधिमा रहेर इमान्दारीता र कर्तव्य निष्ठाताका साथ जनताको सेवा गर्नुहोला। निजी स्वार्थ, अनिमियतता र भ्रष्टाचारबाट मुक्त रहदै स्वच्छ एवं सादा जीवन शैली र असल आचरणको अवलम्बन गर्नुहोला, उनले भने।"
गुल्मीमा चट्याङ लागेर एकको मृत्यु,गुल्मी : चट्याङ् लागेर गुल्मीमा एक जनाको मृत्यु भएको छ। मंगलबार राति लागेको चट्याङ्ले जिल्लाको मदाने गाउँपालिका४ म्यालपोखरीकी ४५ वर्षिय राधिका भट्टराईको ज्यान गएको जिल्ला प्रहरी कार्यालय गुल्मीका प्रहरी नायब उपरीक्षक माधवराज खरेलले जानकारी दिए। गोठमा गाईबस्तुलाई घाँसपात गर्ने क्रममा चट्याङ् लागेर भट्टराईको मृत्यु भएको प्रहरीले जनाएको छ।
तुलसीपुर उपमहानगरको मेयर र उपमेयरमा एमाले विजयी,"दाङ : तुलसीपुर उपमहानगरपालिकाको मेयरमा एमालेका टीकाराम खड्का निर्वाचित भएका छन् । खड्काले ३१ हजार ४०८ मत प्राप्त गरी विजयी भएका हुन् । निकटतम प्रतिद्वन्द्वी सत्ता गठबन्धनबाट मेयरका उम्मेदवार कांग्रेसका गेहेन्द्र गिरीले २७ हजार ७१६ मत ल्याए । यस्तै, उपमेयरमा एमालेकी स्यानी चौधरी निर्वाचित भएकी छन् । उपमेयरमा चौधरीले ३० हजार ५९७ मत ल्याउँदा नेकपा एकीकृत समाजवादीका जोगबहादुर राना मगरले २१ हजार ६५ मत प्राप्त गरे । घोराही उपमहानगरमा पनि एमालेका नरुलाल चौधरी र उपमेयरमा एमालेकै हुमा डीसी निर्वाचित भएका छन्।"
लन्डनपेरिस साइकलयात्रा गरी बालगृहलाई सहयोग,"लन्डन : बेलायतमा बस्दै आएका सात जना नेपाली युवाको समूहले लन्डनदेखि फ्रान्सको पेरिससम्म साइकलयात्रा गरेर नेपालको एक बालगृहलाई करिब १० लाख रुपैयाँ सहयोग जुटाएका छन्। शुक्रबार बिहान लन्डन ब्रीजबाट सुरु भएको उनीहरुको यात्रा आइतबार पेरिसको आइफेल टावरमा पुगेर टुंगिएको थियो। हेल्प नेपाल नेटवर्क यूके, नेपाली युथ एशोसिएसन यूके र वुल्लीच आर्सनल राइडर्स(वार) क्लबआबद्ध प्रसिद्ध प्रधान, लछुमन गुरुङ, सुलभ पन्त, सुशील प्रसाईं, सुनिल कार्की, मनोज श्रेष्ठ र कलाकार विक्रमदास जोशीले साइकलयात्रा गरेका हुन्। च्यारिटी यात्रीहरुले लन्डनदेखि पेरिससम्मको ३ सय १५ किमी दूरी साइकलमै पूरा गरेका छन्। जसका लागि उनीहरुले दैनिक ६ देखि ८ घण्टासम्म साइकिलिङ गरेका थिए। समूहका एक सदस्य प्रसिद्ध प्रधानका अनुसार च्यारिटी साइकलयात्राबाट साढे ६ हजार पाउण्ड (करिब १० लाख रुपैयाँ) संकलन भएको छ। उक्त रकम हेल्प नेपाल नेटवर्कले काभ्रेको धुलिखेलमा सञ्चालन गरेको एक बालगृहलाई सहयोग गरिनेछ। यात्राको लागि आफ्नो खर्च आफैं व्यहोरेका साइकलयात्रीले संकलित रकममा कुनै खर्च नकटाएर पूरै बाल गृहलाई प्रदान गरिने स्पष्ट पारेका छन्। साइकलयात्रीमध्ये एक नेपाली युथ एशोसिएसन यूकेका अध्यक्ष लछुमन गुरुङले आउँदै गरेको आफ्नो जन्मदिनको लागि आफू च्यारिटी साइकलयात्रामा गएको सुनाए। हामी सबैले सानोसानो सहयोग गर्न सक्यौं भने पनि आवश्यकतामा रहेका धेरैलाई मद्धत पुग्न सक्छ। नयाँ शैली अपनाएर परोपकारी काम गर्दा हाम्रो समुदायलाई पनि सकारात्मक सन्देश र प्रेरणा मिलोस् भन्ने हाम्रो चाहना हो, गुरुङले भने।"
"थप ५ जनामा कोरोना संक्रमण, ९ डिस्चार्ज",काठमाडौं : पछिल्लो २४ घन्टामा थप ५ जनामा कोरोना संक्रमण पुष्टि भएको छ। देशभरबाट १८८९ नमूनाको पीसीआर र ८२८ नमूनाको एन्टिजेन विधिबाट परीक्षण गरिएको थियो। जसमध्ये पीसीआरबाट ४ र एन्टिजेनबाट १ जनामा कोरोना संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। बुधबार थप ९ जना कोरोनामु्क्त भएका छन्। योसहित नेपालमा कोरोनाबाट निको हुनेको संख्या ९ लाख ६७ हजार ११ पुगेको छ। हाल कोरोना सक्रिय संक्रमितको संख्या १२८ रहेको मन्त्रालयले जनाएको छ। मन्त्रालयका अनुसार पछिल्लो २४ घन्टामा ४७ हजार ९७९ जनाले कोरोनाविरुद्धको खोप लगाएका छन्।
"अमेरिकी उपमन्त्री तिब्बती शरणार्थी शिविर छिरेकोप्रति एमालेको आपत्ति, ओलीले संसदमा कुरा उठाउने","काठमाडौं : नेकपा एमालेका अध्यक्ष केपी शर्मा ओलीले अमेरिकी उपविदेशमन्त्री उज्रा जियाको तिब्बती शरणार्थी शिविर अवलोकनमा आपत्ति जनाएका छन्। संसद भवनमा बुधबार बसेको संसदीय दलको बैठकमा अध्यक्ष ओलीले नेपालको परराष्ट्र नीतिको स्थापित मान्यताविपरीत राज्यकै समन्वयमा अमेरिकी उपमन्त्री शरणार्थी शिविर गएको भन्दै आपत्ति जनाएका हुन्। एउटा कुनै देशको भूभागको मामिला हेर्ने मन्त्रीलाई जावलाखेल, महाबौद्ध गुम्बामा प्रहरीको स्कर्टिङमा घुमाउने कुरा अन्यत्न आपत्तिजनक कुरा हो, ओलीको भनाइ उद्धृत गर्दै सांसद भीम रावलले भने। एमाले प्रमुख सचेतक विशाल भट्टराईले पनि अमेरिकी उपमन्त्रीको तिब्बती शरणार्थी भेटेकोबारे कुरा उठेको बताए। अमेरिकी उपसहायक विदेशमन्त्रीको नेपाल भ्रमणमा नेपालको परराष्ट्र नीतिका स्थापित मूल्य र मान्यतालाई खण्डित गर्ने प्रकारको व्यवहार भएको भन्दै ओलीले विरोध जनाएका थिए। प्रमुख सचेतक भट्टराईकाअनुसार अध्यक्ष ओलीले नेपालले राष्ट्रिय हित, अहस्तक्षेप र असंलग्न नीतिलाई अंगाल्दै आएको अवस्थामा तिब्बती शरणार्थीको क्याम्पमा पुगेर उक्साउने काम भएको आरोप लगाएका थिए। नेपाली भूमिलाई प्रयोग गर्ने त्यो कदम बेठीक रहेको ओलीको भनाइ थियो। बैठकमा सांसद रावलले अमेरिकी उपमन्त्रीको शरणार्थी भेट्ने कार्यविरुद्ध विरोध प्रस्ताव नै पारित गर्न माग गरेका थिए। नेपालको संविधानले सुनिश्चित गरेको संयुक्त राष्ट्रसंघको वडापत्र, पन्चशीलको सिद्धान्त र असंलग्नतामा आधारिक स्वतन्त्र परराष्ट्र नीतिविपरीत एउटा देशको तिब्बत मामिला हेर्ने मन्त्री बोलाउने, प्रहरी स्कर्टिङमा तिब्बती शरणार्थी शिविरमा भ्रमण गराउने, प्रधानमन्त्री र पत्नी आरजुसँगसमेत वार्ता गराउने कार्यले नेपालजस्तो संवेदनशील भुराजनीतिक अवस्था भएको देशको सुरक्षालाई खतरामा पार्छ। शक्ति राष्ट्रको खेलमा नेपाललाई हाल्ने कुरा देशदोह्री र राष्ट्रविरुद्धको अपराध हुन्छ। यस्तो कुराको विरुद्धमा प्रस्ताव पारित गर्न कुरा उठाएको थिए, रावलले भने। अध्यक्षले म भोलि बोल्दैछु। भोलि बोल्ने कुरा भएकाले अहिले प्रस्ताव पारित गर्न परेन। यो कुरा उठछ भन्नुभयो, रावलले थपे। सरकारले मंगलबार प्रस्तुत गरेको नीति तथा कार्यक्रममाथि धारणा बनाउन संसद भवनमा एमाले संसदीय दलको बैठक बसेको थियो। बैठकमा नेपाली भूमिमा अमेरिकी मन्त्री तिब्बत क्याम्पमा प्रवेश गरेको विषय उठेपछि ओली बोलेका थिए। भोलि दिउँसो १ बजे बस्ने संसद बैठकमा यो विषय उठाउने ओलीले जवाफ दिएका थिए। परराष्ट्र मामिला जानकारसमेत रहेका एमाले सांसद दीपकप्रकाश भट्टले सरकारले असन्तुलित परराष्ट्र नीति अंगालेर अमेरिकी मन्त्रीलाई स्कर्टिङमै शरणार्थी शिविर पुर्याएको भन्दै अध्यक्ष ओलीले विरोध जनाएको बताए।"
खानेपानीको मुहान मर्मत गर्न आफैं पुगे धरानका नवनिर्वाचित मेयर हर्क,"धरान : धरान उपमहानगरपालिकाका मेयर हर्कराज राई आफैं खानेपानी मुहान मर्मत गर्न पुगेका छन्। खानेपानीको चरम अभाव भएको धरानमा मेयरको कार्यभार सम्हालेका राई बुधबार सर्दुखोलाको मुहानमा गएर खानेपानी मुहानको मर्मतमा खटिएका हुन्। मेयर राइले खानेपानी ब्यवस्थापन बोर्डका कर्मचारीसहित पुगेका आफैं मर्मत सामाग्रीसमेत बोकेर लगेका थिए। उनले तत्काल खानेपानीको चुहावट रोकि धरानबासिलाई पर्याप्त पानी वितरण गर्न खानेपानी बोर्डका प्रमुख इन्जिनियर राजु पोखरेललाइ निर्देशन दिएका छन्। उनले सर्दु, खर्दु, तामाखाम खोलाको सबै पानी जम्मागरी धरानका प्रत्येक घरमा पुर्याउन कर्मचारीलाई निर्देशन दिएका छन्। मेयर राइले आफ्नो पाँच वर्षको कार्यकालमा धरानको खानेपानी समस्या समाधान गर्न नसके धरान छाडेर अन्यत्र जाने बताएका छन्।"
"संसदको सम्भावित कार्यसूची : नीति तथा कार्यक्रममा छलफल, संशोधन र सम्बोधन","काठमाडौं : संघीय संसद सचिवालयले प्रतिनिधिसभा बैठकको सम्भावित कार्यसूची सार्वजनिक गरेको छ। सचिवालयका महासचिव डा भरतराज गौतमले सार्वजनिक गरेको सम्भावित सूचीमा सरकारको नीति तथा कार्यक्रममाथि छलफल, संशोधन तथा सम्बोधनको कार्यक्रम राखिएको छ। राष्ट्रपति विद्यादेवी भण्डारीले मंगलबार सरकारको आर्थिक वर्ष २०७९०८० को नीति तथा कार्यक्रम संसद प्रस्तुत गरिसकेकी छन्। प्रधानमन्त्री शेरबहादुर देउवाले नीति तथा कार्यक्रममाथिको छलफल प्रारम्भ गरियोस् भन्ने प्रस्ताव प्रस्तुत गर्ने कार्यसूची छ। त्यसैगरी नीति तथा कार्यक्रममाथि सांसदहरुबाट प्राप्त संशोधनहरु प्रस्तुत हुने र सम्बोधनमाथि छलफल गरिने एजेण्डा सम्भावित कार्यसूचीमा राखिएको छ।"
बलात्कारसम्बन्धी कानुनमा रहेको हदम्याद हटाउँछौं : प्रधानमन्त्री देउवा,"काठमाडौं : प्रधानमन्त्री समेत रहेका कांग्रेस सभापति शेरबहादुर देउवाले बलात्कारको घटनामा कानुनमा रहेको हदम्याद हटाउने बताएका छन्। बुधबार कांग्रेसका नेतृहरूले स्थानीय तहको जनप्रतिनिधिमा संविधानले तोकेको महिला प्रतिनिधित्व घटेको, महंगी बढेको तथा सामाजिक अपराधका घटनाहरुमा न्याय निरुपण जटिल बनेको भन्दै गरेको ध्यानाकर्षणमा देउवाले हदम्याद तत्काल हटाउने प्रतिबद्धता जनाएको सहमहामन्त्री महालक्ष्मी उपाध्याय डिनाले जानकारी दिइन्। ध्यानाकर्षणपत्र बुझाउँदै संसदीय दल सचेतक पुष्पा भुषालले स्थानीय निर्वाचनबाट महिला प्रतिनिधित्व पार्टीबाट कम भएकोमा ध्यानाकर्षण गराएकी थिइन्। उनले आउँदो प्रदेश र संसदीय निर्वाचनमा महिलाहरुको सम्मानजनक उपस्थिति पार्टीले गराउन अनुरोध गरेकी थिइन्। जवाफमा देउवा उपस्थिति कम भएको स्वीकार गर्दै यो विषयमा पछि सल्लाह गर्ने प्रतिबद्धता जनाएका थिए।"
२५ वटा सेवामा हड्ताल गर्न निषेध,"काठमाडौं : सरकारले सार्वजनिक हितका लागि २५ वटा आवश्यक सेवामा हड्ताल गर्न निषेध गर्ने सूचना प्रकाशित गर्ने निर्णय गरेको छ। मन्त्रिपरिषद्का निर्णय सार्वजनिक गर्न बुधबार सिंहदरबारमा आयोजित पत्रकार सम्मेलनमा सरकारका प्रवक्ता ज्ञानेन्द्रबहादुर कार्कीले सार्वजनिक हितका लागि २५ वटा आवश्यक सेवामा हड्ताल गर्न निषेध गर्ने सूचना नेपाल राजपत्रमा प्रकाशन गर्ने निर्णय भएको जानकारी दिए। बैठकले जेठ ११ गते आयोजना हुने नेपालचीन कूटनीतिक परामर्श संयन्त्रको भर्जुअल माध्यमबाट हुने १४औँ बैठकमा सहभागी हुन परराष्ट्र मन्त्रालयका सचिवको नेतृत्वमा प्रतिनिधिमण्डल गठन गर्ने निर्णय गरेको। लोकसेवा आयोगको सिफारिसमा नेपाल कृषि सेवा, मत्स्य समूह, राजपत्राङ्कित प्रथम श्रेणीको पदमा बढ्वा नियुक्ति तथा पदस्थापन गर्ने निर्णय भएको प्रवक्ता कार्कीले जानकारी दिए। बैठकले जेठ २३ देखि असार २ गतेसम्म रुवान्डाको किगालीमा आयोजना हुने विश्व दूरसञ्चार विकास सम्मेलनमा भाग लिन सञ्चारमन्त्रीलाई स्वीकृति दिने निर्णय गरेको छ।"
पार्टीभित्रको अन्तर्घातले चुनावमा पराजय व्यहोर्नुपर्यो :ओली,"काठमाडौं : नेकपा एमालेका अध्यक्ष केपी शर्मा ओलीले पार्टीभित्रको अन्तर्घात्ले स्थानीय तह चुनावमा पराजय व्यहोर्नु परेको बताएका छन् । बुधबार बानेश्वरस्थित संसद् भवनमा बसेको पार्टीको संसदीय दलको बैठकमा एमाले अध्यक्ष ओलीले अन्तर्घातकै कारण चुनावमा पार्टीले धेरै ठाउँमा हार व्यहोरेको बताएका हुन् । ओलीले महानगर र उपमहानगरमा उपप्रमुख जित्दा प्रमुख जित्न नसक्नु पार्टीभित्रबाटै अन्तर्घात भएको भन्दै यो विषयमा समीक्षा गर्नुपर्ने बताए। ओलीको भनाई उदृत गर्दै बैठकपछि एमाले सांसद शेरबहादुर तामाङले भने, पपुलर मत त पायौं । पार्टीभित्रै केहि समस्या भयो । महानगर र उपमहानगरमा उपमेयर जित्ने । तर, मेयरमा हार्ने भयो । एमालेमा मेयरमै भोट नहाल्ने कुरा खतरनाक ढंगले देखा पर्यो । यसबारे समीक्षा गर्नुपर्ने देखिन्छ भनेर अध्यक्षज्यूले भन्नुभयो ।' यस्तै, बैठकमा ओलीले गठबन्धन सरकारले ल्याएको नीति तथा कार्यक्रमबारे तथ्यपरक ढंगले संसदमा प्रस्तुत हुन सांसदलाई निर्देशन दिएको ओलीको भनाई उदृत गर्दै एमाले सांसद भीम रावलले जानकारी दिए ।"
माओवादी केन्द्रले जनप्रतिनिधिलाई प्रशिक्षण दिने,"काठमाडौं : नेकपा माओवादी केन्द्रले स्थानीय तह चुनावमा निर्वाचित जनप्रतिनिधिलाई प्रशिक्षण दिने भएको छ। जनप्रतिनिधीलाई पार्टीका नेताहरु वर्षमान पुन, शक्ति बहादुर बस्नेत, गीरीराजमणी पोखरेल, उर्मीला अर्याललगायतलाई प्रशिक्षण दिनेछन्। माओवादी केन्द्रका पूर्व स्थायी कमिटी सदस्य गीरीराजमणी पोखरेलले स्थानीय तहको निर्वाचनमा पार्टीको प्रतिनिधिहरुको संख्या केही बढेको बताए। उनले भने, मधेशमा माओवादी केन्द्रलाई घाटा भएको छ। केही स्थानीय तहमा पहिलेभन्दा ५० प्रतिशत हार व्यहोर्नुपरेको छ। स्थानीय तहको चुनावी परिणाम बारे समिक्षा तल्लो कमिटीबाट केन्द्रसम्म गरिने बताए। स्थानीय, प्रदेश र संघको बजेट ल्याउने तयारीमा नेताहरु जुटेका कारण जेठ २० गते केन्द्रीय कमिटीको भर्चुअल मीटीङ आयोजना गर्ने माओवादी केन्द्रको तयारी छ। स्थानीय तह चुनाव समिक्षा, एमसीसी, पार्टी पूर्णता, संघ र प्रदेश चुनाव तयारी एजेण्डाका रुपमा रहेका छन्।"
"मन्त्रिपरिषद् निर्णय : पाँच सचिवको सरुवा,को कहाँ ?","काठमाडौं : सरकारले पाँच सचिवको सरुवा गरेको छ । सञ्चार तथा सूचना प्रविधि मन्त्रालयमा बुधबार आयोजित पत्रकार सम्मेलनमा सञ्चारमन्त्री ज्ञानेन्द्रबहादुर कार्कीले मन्त्रिपरिषद्को बैठकका निर्णयबारे जानकारी दिँदै सरकारले भौतिक पूर्वाधार तथा यातायात मन्त्रालयका सचिव रवीन्द्रनाथ श्रेष्ठलाई राष्ट्रिय सतकर्ता केन्द्रको प्रमुख अधिकृत पदमा सरुवा गरिएको बताए। त्यसैगरी, खानेपानी मन्त्रालयका सचिव सुरेश आचार्यलाई प्रधानमन्त्री तथा मन्त्रिपरिषद् कार्यालयको सचिवमा र प्रधामन्त्री तथा मन्त्रिपरिषद् कार्यालयका सचिव मणिराम गेलाललाई खानेपानी मन्त्रालयको सचिवमा, राष्ट्रिय सतर्कता केन्द्रका प्रमुख अधिकृत सुशीलचन्द्र तिवारीलाई ऊर्जा, जलस्रोत तथा सिँचाइ मन्त्रालयको सचिवमा सरुवा गरिएको छ । नेपाल ट्रष्टको कार्यालयका सचिव गोपालप्रसाद सिग्देललाई भौतिक पूर्वाधार तथा यातायात मन्त्रालयमा सरुवा गरिएको छ । सरकारका प्रवक्ता कार्कीले संयुक्त राज्य अमेरिकामा आयोजना हुने साइबर सेक्युरिटि लिडरसीप प्रोग्राम तथा तालिममा सहभागी हुन नायब महान्यायाधिवक्ता डा टेकबहादुर घिमिरेको भ्रमण स्वीकृत गर्ने निर्णय गरिएको जानकारी दिए। मन्त्री कार्कीले संयुक्त राज्य अमेरिकाको होनोलुलुमा आयोजना हुने कमप्रोहेन्सीभ सेक्युरिटी कोर्समा मुख्यमन्त्री तथा मन्त्रिपरिषद्को कार्यालय, मधेश प्रदेशका प्रमुख सचिव कृष्णबहादुर राउतलाई सहभागी हुन स्वीकृत गर्ने र भारतमा हुने फूड सेक्युरिटीसम्बन्धी कार्यक्रममा सहभागी हुन कृषिमन्त्रीको नेतृत्वको प्रतिनिधिमण्डललाई स्वीकृति दिने निर्णय गरिएको जानकारी दिए। सरकारले सार्वजनिक हितका लागि २५ आवश्यक सेवामा हडताल गर्न निषेध गर्ने सूचना नेपाल राजपत्रमा प्रकाशन गर्ने र आजदेखि आयोजना हुने भारतचीन कूटनीतिक परामर्श संयन्त्रको भर्चुअल माधयमको १४औँ बैठकमा सहभागी हुन परराष्ट्र मन्त्रालयका सचिव नेतृत्वको प्रतिनिधिमण्डल गठन गर्ने निर्णयसमेत गरेको छ । रुवान्डाको किगालीमा आयोजना हुने टेलिकम्युनिकेशन कार्यक्रममा भाग लिन सञ्चारमन्त्रीलाई स्वीकृति दिने निर्णय पनि गरिएको छ । मन्त्रिपरिषद्ले लोक सेवा आयोगको सिफारिस बमोजिम नेपाल कृषि सेवा, मत्स्य समूह, राजपत्राङ्कित प्रथम श्रेणीको पदमा बढुवा नियुक्ति तथा पदस्थापन गर्ने निर्णय गरेको मन्त्री कार्कीले बताए। त्यसैगरी यही जेठ २९ देखि आगामी असार ५ गतेसम्म जर्मनी, बेल्जियम र फ्रान्समा हुने कृषि, फलफूल र सहकारीसम्बन्धी कार्यक्रममा सहभागी हुन भूमि व्यवस्था, सहकारी तथा गरिबी निवारणमन्त्री नेतृत्वको भ्रमण टोलीलाई स्वीकृति प्रदान गर्ने सरकारको निर्णय छ ।"
भंगहामा बाह्रैमास सिँचाईको व्यवस्थापन मिलाइन्छ : नगरप्रमुख साह,महोत्तरी : नगरभरिका खेतीयोग्य जग्गामा बाह्रैमास सिँचाईको व्यवस्थापन मिलाईने भंगहा नगरपालिका मेयर संजीव साहले उद्घोष गरेका छन्। बुधबार दोस्रो कार्यकालको लागि पदभार ग्रहण गर्दै मेयर साहले अबयस पालिकाका किसानलाई सिँचाईको लागि गुनासो गर्ने मौका कदापी नदिईने प्रतिवद्धता जनाएका छन्। सो खेतीयोग्य जग्गाहरुमा वैकल्पिक विधि अपनाएर १२ औं महिना सिचाईको प्रबन्ध गरिने बताएका छन्। त्यस्तै मेयर साहले नगरभरिका सामुदायिक विद्यालयहरुमा कक्षा ११ र १२ मा निःशुल्क पठनपाठनको प्रवन्ध गरिने जानकारी दिएका हुन्। नगरमा १० सैय्याको आधारभूत स्वास्थ्य संस्था संघीय सरकारको समन्वय र नगरपालिकाको पहलमा स्थापना आफ्नै कार्यकालमा गरिने धारणा राखेका छन्। वडा कार्यालय र स्वास्थ्य चौकीहरुलाई नागरिकमैत्री बनाई अनुकुल सेवा प्रदान गर्नुको साथै नगरको प्रशासनीक भवन संघीय सरकारको सहयोगमा निर्माण गरिने नगरप्रमुख साहले धारणा राखेका छन्।
पर्साको १४ मध्ये १३ पालिकाको उपप्रमुखमा नयाँ अनुहार,"वीरगन्ज : पर्सा जिल्लाका १४ पालिका मध्ये १३ पालिकाको उपप्रमुखमा पनि नयाँ अनुहार चुनिएका छन्। वीरगन्ज महानगरसहित १३ वटा पालिकाको उप्रमुखमा यसअघि जितेका मध्ये कोही पनि दोहरिएका छैनन्। १४ पालिका मध्ये एकमात्र पटेर्वासुगौली गाँउपालिकाको उप्रमुखमा यसअघि निर्वाचित नेपाली कांग्रेसकी ममता महत्तो थारु मात्रै पुन: दोश्रो कार्यकालका लागि दोहोरिएकी छन्। बाँकी १३ पालिकाको उपप्रमुखमा, प्रमुखको जस्तै नयाँ अनुहार निर्वाचित भएका हुन्। पर्साको १४ पालिकाका प्रमुखमा पनि छिपहरमाइ गाँउपालिकाबाहेक अन्य बाँकी १३ वटा पालिकाको प्रमुख नयाँ अनुहार विजयी भएका छन्। छिपहरमाइ गाँउपालिका प्रमुखमा यसअघिको निर्वाचनमा माओवादी केन्द्रबाट जितेका मनोज गुप्ता, यसपालि पनि एमालेको उम्मेदवार बनेर विजयी भए। यस्तै उपप्रमुखमा पनि १४ मध्ये १३ पालिकाको उप्रमुखमा नयाँ अनुहार चुनिएका छन्। पर्साका निर्वाचत २४ पालिका उपप्रमुख मध्ये महिला १३ जना छन् भने पुरुष १ जना मात्रै छन्। २०७४ को निनर्वाचनबाट उपप्रमुखमा निर्वाचित १४ मध्ये यसपटकको निर्वाचनमा पनि १ जनाले पालिका प्रमुखमा र ५ जनाले उपप्रमुखमा उम्मेदवारी दिएका थिए। तर ती मध्ये पटेर्वासुगौली गाँउपालिकामा मात्रै कांग्रेसकी ममता महत्तोले उपप्रमुखमा दोश्रो कार्यकालका लागि दोहोरिने अवसर पाएकी हुन्। अन्य ५ जना भने पराजित भएका छन्। यसअघि उपप्रमुखमा निर्वाचित ८ जनाले यसपाली भने उम्मेदवारी नै दिएका थिएनन्। वीरगन्ज महानगरपालिकाको उपप्रमुखमा कांग्रेसका इम्तियाज आलम ३०७८ मतका साथ निर्वाचित भएका छन्। उनका निकटतम प्रतिस्पर्धी लोसपाका पुरुषोत्तमलाल झाले भने ९५६८ मत मात्रै पाए। २०७४को निर्वाचनमा उपप्रमुख निर्वाचित कांग्रेसकी शान्ति कार्कीले भने यसपाली चुनावी प्रतिस्पर्धामा भाग नै लिइनन्। पोखरीया नगरपालिकाको उपप्रमुखमा एमालेकी रुवी कुमारी ठाकुर ५१९५ मतका साथ विजयी भएकी हुन्। उनकी निकटतम प्रतिस्पर्धी रेहना खातुनले ३९२९ मत मात्रै पाइन्। त्यहाँ यसअघि उपप्रमुख पदमा निर्वाचित सल्मा खातुनले भने यसपाली चुनावी प्रतिस्पर्धाम भाग नै लिइनन्। पर्सागढी नगरपालिकाको उपप्रमुखमा एमालेकी पूजा चौधरी ७६१६ मतका साथ निर्वाचित भएकी छिन्। उनकी निकटम प्रतिद्वन्द्वी निवर्तमान उपप्रमुख एंव कांग्रेसकी उम्मेदवार अर्चना चौधरीले ३ हजार ४ सय ३० मत मात्रै पाइन्। बहुदरमाइ नगरपालिकाको उपमेयरमा एमालेकी उम्मेदवार सुष्मा कुमारी कुशवाहा ६४४० मतका साथ निर्वाचित भएकी छन्। उनकी निकटतम प्रतिस्पर्धी कांग्रेसकी सोनामति देवी यादवले ५५२५ मत मात्र पाइन् । त्यहाँ यसअघि निर्वाचित उपप्रमुख गायत्री देवीले पनि यसपाली चुनाव लडिनन्। सखुवाप्रसौनी गाउँपालिकाको उपप्रमुखमा जसपाकी शर्मिला बिष्ट ४४६८ मतका साथ निर्वाचित भएकी छिन्। उनकी निकटतम प्रतिस्पर्धी निवर्तमान उपप्रमुख एंव एमाले उम्मेदवार फुलमति कुमारी थरुनीले भने ४२५६ मत मात्रै पाइन्। जगरनाथपुर गाँउपालिकाको उपप्रमुखमा कांग्रेसकी बबीता सिंह ५५३१ मतका साथ निर्वाचित भएकी छन्। उनकी निकटतम प्रतिस्पर्धी एमालेकी उम्मेदवार मीरादेवी कुर्मीले ३३४५ मत मात्रै पाइन्। त्यहाँ उपप्रमुखमा मुख्यमन्त्री लालबाबु राउतकी पत्नी जसपा उम्मेदवार जलेखा खातुन भने ३१२३ मत पाएर तेश्रो स्थानमा सिमित भइन्। त्यहाँ यसअघि उपप्रमुखमा निर्वाचित बिस्मिल्लाह खातुनले भनने चुनाव नै लडिनन्। छिपहरमाइ गाँउपालिकाको उपप्रमुखमा कांग्रेसकी लीलावती देवी कानु ३८०१ मतका साथ निर्वाचित भएकी छन्। उनकी निकटतम प्रतिस्पर्धी एमालेकी उम्मेदवार एंव निवर्तमान उपाध्यक्ष मोदीना खातुनले भने ३५९० मत मात्रै पाइन्। बिन्दवासिनी गाउँपालिकाको उपप्रमुखमा एमालेकी ज्योति देवी चौरसिया २३६६ मत ल्याएर निर्वाचित भएकी छन्। उनको निकटतम् प्रतिद्वन्दी माओवादी केन्द्रकी सुनिता चौरसियाले २२८७ मत मात्रै प्राप्त गरिन्। त्यहाँ निवर्तमान उपप्रमुख एवं कांग्रेस उम्मेदवार किरण देवी गुप्ता २२८१ मतका साथ तेश्रो स्थानमा रहिन्। पकाहामैनपुर गाउँपालिकाको उप्रमुखमा कांग्रेसकी सरफुन नेशा ४१४१ मतका साथ निर्वाचित भएकी छन्। उनकी निकटम प्रतिद्वन्द्वी एमालेकी निर्मला कुमारी चौरसियाले भने १८७२ मत मात्रै प्राप्त गरिन्। त्यहाँ यसअघि निर्वाचित उपप्रमुख कुशमी देवीले भने चुनाव नै लडिनन्। कालिकामाई गाउँपालिकाको उपप्रमुखमा कांग्रेसकी राजमति बरैनी ३९८२ मतका साथ निर्वाचित भएकी छिन्। उनका निकटम प्रतिद्वन्द्वी जसपाकी सहानी खातुनले ३८५९ मत पाएकी छिन्। कालीकामाइ गाँउपालिकामा यसअघि उपप्रमुखमा निर्वाचित भएका राजेशकुमार चौरसीयाले यसपालि भने एमालेबाट प्रमुखमा उम्मेदवारी दिएका थिए। तर उनी पनि १३१७ मत पाएर तेश्रो स्थानमा रहि पराजित भएका छन्। जीराभवानी गाँउपालिकाको उपप्रमुखमा कांग्रेसकी रेखा चौधरी ४७१० मतका साथ निर्वाचित भएकी छिन्। उनकी निटकतम प्रतिद्धन्द्धी निवर्तमान उपप्रमुख एवं एमालेकी उम्मेदवार उषादेवी थरुनीले भने २९६५ मत मात्रै पाइन्। धोविनी गाउँपालिकाको उपाध्यक्षमा कांग्रेसकी मञ्जु देवी ३१४३ मतका साथ निर्वाचित भएकी छन्। उनकी निकटतम प्रतिस्पर्धी जसपाकी प्रियंकादेवी यादवले भने २५७७ मत मात्रै पाइन्। त्यहाँ यसअघिको निर्वाचनमा उपप्रमुखमा जितेका पारसनाथ कुर्मीले यसपाली भने चुनाव नै लडेनन्। ठोरी गाउँपालिकाको उपाध्यक्षमा एमालेकी गोकुली कुमारी रेग्मी ४२५९ मतका साथ निर्वाचित भएकी हुन्। उनकी निकटतम प्रतिस्पर्धी माओवादी केन्द्रकी निरु तामांगले भने ३०४३ मत मात्रै पाइन्। त्यहाँ यसअघि माओवादी केन्द्रबाट निर्वाचित शान्तिमाया थिंगले भने यसपटकको निर्वाचनमा भाग नै लिइनन्।"
पेट्रोलियम मूल्यवृद्धिको विरोधमा युवा संघले देशभर सरकारी गाडी नियन्त्रणमा लिने,"काठमाडौं : नेकपा एमालेको भ्रातृ संगठन युवा संघ नेपालले पेट्रोलियम पदार्थको मूल्यवृद्धिको विरोधमा सरकारी सवारी साधन नियन्त्रणमा लिने कार्यक्रम घोषणा गरेको छ। मूल्यवृद्धिविरुद्ध पछिल्ला दिनमा आन्दोलित युवा संघले विरोध कार्यक्रमअन्तर्गत बिहीबार सरकारी सवारी साधनको आवागमनमा अवरोध गरिने अध्यक्ष किरण पौडेलले जानकारी दिए। उनकाअनुसार उपत्यकासहित ७७ जिल्ला सदरमुकाममा सरकारी सवारी नियन्त्रणमा लिएर नजिकैको प्रशासनमा बुझाइनेछ। उपत्यकाभित्र काठमाडौंमा अमित लामा र आरसी लामिछाने, लालितपुरमा क्षितिज थेबे र कल्पना वाइबा तथा भक्तपुरमा रमेश आचार्य र समिक बडाललाई समन्वयका तोकिएको छ। सरकारी सवारी साधन नियन्त्रणमा लियर नजिकैको प्रहरी प्रशासनमा चाबी हस्तान्तरण गर्ने गरी कार्यक्रमको स्वरुप तय गरिएको अध्यक्ष पौडेलले उल्लेख गरेका छन्। कुनै किसिमको तोडफोड र आगजनी हुने छैन, उपत्यका बाहिर हरेक जिल्लामा उपयुक्त स्थानमा माथी उल्लेख गरे बमोजिम आन्दोलन अघि बढ्नेछ, उनले भनेका छन्।"
अमेरिकाको विद्यालयमा गोलीकाण्ड प्रकरण : हजुरआमाको हत्या गरेर स्कुल आएका थिए आक्रमणकारी,टेकस्सास : अमेरिकाको एक विद्यालयमा बन्दुकधारीको गोली प्रहारबाट एक शिक्षकसहित २१ जना बालबालिकाको मृत्यु भएको छ। टेक्सास राज्यस्थित एउटा प्राथमिक विद्यालयमा बन्दुकधारीले आक्रमण गर्दा २१ जनाको मृत्यु भएको अन्तर्राष्ट्रिय मिडियाले जनाएका छन्। मृत्यु हुनेमा ७ देखि १० वर्ष उमेर समूहका बालबालिका छन्। टेक्सास राज्यका गभर्नर ग्रेग याबटले रब एलिमेन्ट्री स्कुलमा पुग्नुअघि ती अठार वर्षीय आक्रमणकारीले आफ्नी हजुरआमालाई गोली हानी हत्या गरेको जानकारी दिएका छन्। सो विद्यालयमा पाँच देखि ११ वर्ष उमेर समूहका करिब पाँच सय बालबालिका अध्ययन गर्छन्। ती आक्रमणकारीले सेमी अटोमेटिक राइफल र ह्यान्डगन बोकेको अनुसन्धानकर्ताहरूले बताएका छन्। स्थानीय सञ्चारमाध्यमका अनुसार ती व्यक्ति सोही क्षेत्रमा उच्च माध्यमिक विद्यालयका विद्यार्थी रहेको अनुमान गरिएको छ। उनले दुईवटा मिलिटरी ग्रेड राइफल खरिद गरेका थिए । उनी बुलेटप्रुफ ज्याकेट लगाएर कक्षामा प्रवेश गरेका बताइएको छ। यो घटनालाई सन् २०१२ यता विद्यालयमा भएको सबैभन्दा ठूलो गोलीकाण्डको रुपमा लिइएको छ। सन् २०१२ मा कनेक्टिकटको स्यान्डी हुकको एउटा प्राथमिक विद्यालयमा भएको आक्रमणबाट २० बालबालिका र छजना कर्मचारीको मृत्यु भएको थियो।
नीति तथा कार्यक्रममा धारणा बनाउन एमाले संसदीय दलको बैठक जारी,"काठमाडौं : नेकपा एमालेको संसदीय दलको बैठक बसिरहेको छ। सरकारले संसदमा प्रस्तुत गरेको आर्थिक वर्ष २०७९०८० को नीति तथा कार्यक्रममा राख्ने एकीकृत धारणा बनाउन संसदीय दलको बैठक बसेको हो। अध्यक्ष केपी शर्मा ओलीको अध्यषतामा संसद भवनमा बसेको बैठकमा सांसदहरु सहभागी छन्। एमाले संसदीय दलका नेता केपी शर्मा ओलीले मंगलबार सञ्चारकर्मीलाई नीति तथा कार्यक्रमबारे प्रतिक्रिया दिन मानेका थिएनन्। उनले बिहीबारको संसदमा बोल्ने बताएका थिए। यद्यपि एमाले नेताहरुले भने नीति तथा कार्यक्रमलाई गन्तव्यहीन, समयको बर्बादी भनेर टिप्पणी गरेका छन्। नीति तथा कार्यक्रममाथि छलफल गर्न बिहीबार दिउँसो १ बजे संसदको बैठक बस्दैछ।"
सीमा नाका खुलाउने नवनिर्वाचित अध्यक्ष लामाको धोको,"गोरखा : भर्खरै सम्पन्न निर्वाचनबाट चुमनुब्री गाउँपालिकाको अध्यक्षमा निर्वाचित भएका निमा लामाले विगत तीन वर्षदेखि बन्द रहेको चिनियाँ नाका खुलाउन पहल गर्ने प्रतिवद्धता जनाएका छन्। कोभिडको कारण देखाउँदै चीन सरकारले एकतर्फीरुपमा नाकाबन्दी गर्दा सीमा क्षेत्रका बासिन्दा समस्यामा परेको भन्दै उनले नाका खुलाउन पहल गर्ने बताएका हुन्। तीन वर्षदेखि सीमा नाका बन्द छ। नाका बन्दहुँदा उत्तरी गोरखाको जनजीवन कस्टकर भएको छ, उनले भने, अब चिनियाँ दूतावासमा कुटनीतिक पहल गरिदिन मन्त्रालयहरुमा धाउनेछु। आफ्नो पहल सफल हुनेमा विश्वस्त रहेको उनको भनाइ छ। चिनियाँ एकतर्फी नाकाबन्दीले जनजीवन कष्टकर हुँदै गएपछि यसअघि पटकपटक ज्ञापनपत्र, ध्यानाकर्षणपत्र बुझाउने काम भएको थियो। हालै निर्वाचित भएका अध्यक्ष लामा नेतृत्वको टोली, यसअघिका पालिकाका अध्यक्षको नेतृत्वको टोलीले पनि नाका खुलाउने पहलका लागि गृहमन्त्री, परराष्ट्रमन्त्री समक्ष पटकपटक लिखित तथा मौखिक ध्यानाकर्षण गरेका थिए। तर सबै पहल असफल भएको थियो। तिब्बतसँगको सीमा क्षेत्रका बासिन्दाका लागि जिल्ला सदरमुकाम तथा अन्य बजारबाट दैनिक उपभोग्य सामान ओसारपसार गर्न टाढा पर्छ। नाका खुल्यो भने तिब्बती बजारबाट आयात गर्दा चाँडै पनि हुने, सस्तो पनि हुनेगर्छ। पहिलो प्राथमिकता नाका खुलाउनका लागि पहल गर्ने हुनेछ, अध्यक्ष लामाले भने, बेनिघाट, आरुघाट, लार्केको उत्तर दक्षिण लोकमार्गलाई रुइला र ङुइला नाकातर्फबाट तिब्बती बजारसम्म विस्तार गर्ने कार्यक्रमलाई प्राथमिकता दिनेछ। पुर्खादेखि नै तिब्बती व्यापारीसित नूनदेखि सुनसम्मको व्यापार, लडिबुटी ब्यापार गर्दै आएको हो। नाका सुचारु भएपछि जनजीविकासित जोडिएको परस्परको व्यापार, व्यवसायलाई प्रवद्र्धन गर्ने हाम्रो पहिलो प्राथमिकता हो। त्यस्तै पालिकाको लेटरहेडमा तिब्बती(सम्बोता) लिपिलाई समेत अंकित गर्ने उनले बताए। गाउँसभाबाट पालिका र वडाको लेटरहेडमा हाम्रो प्राचीन सम्बोता लिपि चलाउने निर्णय गर्छौँ, उनी भन्छन्, काठमाडौँ महानगरपालिकामा रञ्जना लिपि चलाउने गरेका छन्। शेर्पाहरुले पनि सम्बोता लिपि चलाएका छन्। हामी पनि हाम्रो धर्म, संस्कृतिसित जोडिएको सम्बोता लिपि चलाउने निर्णय गर्छोँ। कला, भाषा, संस्कृतिको विकास गर्न आफ्नो लिपि चाहिने हुँदा कक्षा पाँचसम्म सम्बोता लिपिको पठनपाठन गर्ने निर्णय गर्ने उनले बताए। गुम्बा व्यवस्थापन तथा विकास समितिले पाँच कक्षासम्मको पाठ्यपुस्तक पनि सम्बोता लिपिमा तयार गरेको छ, उनले भने, अब हाम्रो पालिकाका विद्यालयहरुमा सम्बोता लिपिमा पठनपाठन गर्नेछौँ। चुम उपत्यकामा प्रतिपादित स्याक्या ऐन गाउँसभाबाट पारित गरी पालिकाभरि लागु गर्ने, सशस्त्र प्रहरीको बोर्डर आउटपोस्टलाई पनि स्याक्या ऐनसित तालमेल गरी कार्यान्वयन गर्न लगाउने उनले जनाए।"
एक महिनाभित्र पाठ्यपुस्तक विद्यार्थीको हातमा पुर्याउन शिक्षा तथा स्वास्थ्य समितिको निर्देशन,काठमाडौं : एक महिनाभित्र पाठ्यपुस्तक विद्यार्थीको हातमा पुर्याउन संसदको शिक्षा तथा स्वास्थ्य समितिले सरकारलाई निर्देशन दिएको छ। बुधबार बसेको शिक्षा तथा स्वास्थ्य समितिको बैठकले विद्यार्थीलाई पढाइबाट बञ्चित हुन नदिन समयमै पाठ्यपुस्तक विद्यार्थीको हातमा पुर्याउन सरकारलाई निर्देशन दिएको हो। शैक्षिक सत्र सुरु भइसक्दा पनि विद्यार्थीहरुले पाठ्यपुस्तक नपाएपछि यथाशीघ्र पुस्तक उपलब्ध गराउन निर्देशन दिएको समिति सभापति जयपुरी घर्तीले जानकारी दिइन्। जेठ १ गतेबाट शैक्षिक सत्र सुरु भइसकेको छ। सबैजसो विद्यार्थीहरुले अझै पुस्तक पाउन सकेका छैन। जसले गर्दा उनीहरुको पढाइ प्रभावित भएको छ। कूल १ करोड ९८ लाख पुस्तक छपाइ हुनुपर्नेमा हालसम्म १ करोड ६५ लाख पुस्तक छपाइ भएको छ। ३५ लाख पुस्तक छपाइ हुन बाँकी रहेको जनक शिक्षा सामग्री केन्द्रले जनाएको छ।
माल्भिकाले दिइन् बयान,काठमाडौं : सौन्दर्य प्रतियोगिता प्रतिस्पर्धीलाई आयोजक संस्थाका सञ्चालकले बलात्कार गरेको प्रकरणमा पूर्वमिस नेपाल माल्भिका सुब्बासँग प्रहरीले बयान लिएको छ। सुब्बा मिस ग्लोबल इन्टरनेसनल नामक सौन्दर्य प्रतियोगिताकी कोरियोग्राफरसमेत रहेकाले उनीसँग प्रहरीले बयान लिएको हो। बलात्कार आरोपी मनोज पाण्डेलाई पक्राउ गरेर अनुसन्धान गरिरहेको प्रहरीले मंगलबार सुब्बासँग साक्षीका रूपमा बयान लिएको काठमाडौं प्रहरीका एसपी दिनेशराज मैनालीले जानकारी दिए। मैनालीका अनुसार अनुसन्धानका सिलसिलामा घटनासँग जोडिएका विभिन्न व्यक्तिहरूसँग बयान लिने क्रम जारी छ। आरोपी पाण्डेविरुद्ध भने प्रहरीमा मानव बेचबिखनको उजुरी दर्ता छ। उक्त घटनामा सुब्बा पनि जोडिएकाले बयान लिएको मैनाली बताउँछन्। प्रतियोगिताका क्रममा आफूलाई बलात्कार गरेको पीडित युवतीले सोही समय सुब्बालाई बताए पनि बेवास्ता गरेको युवतीको आरोप छ। आफूमाथि पनि आरोप लागेपछि सुब्बाले सामाजिक सञ्जालमार्फत केही दिनअघि माफी मागेकी थिइन्। उनले न्यायिक प्रक्रियामा सहयोग गर्ने वचनसमेत दिएकी थिइन्। सामाजिक सञ्जालमा सुब्बााको विरोध भएको थियो। प्रहरी स्रोतका अनुसार वयान दिएकी सुब्बाले पीडित युवतीको पक्षमा बयान दिएकी छन्।
टी ट्वान्टी लिग खेल्ने छ टोलीको घोषणा,"काठमाडौं : नेपाल क्रिकेट सङ्घ (क्यान)ले नेपाल टीट्वान्टी लिग खेल्ने छ टोलीको नाम सार्वजनिक गरेको छ। आगामी असोज ८ देखि कात्तिक ५ गतेसम्म सञ्चालन हुने उक्त प्रतियोगितामा सहभागी हुने छ टोलीको नाम क्यानको मङ्गलबार बसेको बोर्ड बैठकले निर्णय गरेको क्यानका कार्यवाहक सचिव प्रशान्त मल्लले जानकारी दिए। उनको अनुसार टीट्वान्टी लिगमा विराटनगर, जनकपुर, काठमाडौँ, पोखरा, लुम्बिनीभैरहवा र फार वेस्टर्न रहेका छन्। बैठकले अहिलेसम्म सञ्चालनमा रहेका फ्रेन्चाइज लिगले पुर्याएको योगदानको कदरसहित धन्यवाद दिंदै सङ्घको आफ्नै आधिकारिक लिए सञ्चालन हुने भएकाले अन्य कुनै पनि लिगलाई राष्ट्रिय मान्यता नदिनेसमेत निर्णय गरेको छ। त्यस्तै क्षेत्रीय लिगको संरचनामा सञ्चालन गर्ने अवस्थामा भने अनुमति दिन सकिने क्यानले जनाएको छ। बैठकले २०२२ अप्रिल १ तारिखदेखि लागू हुने गरी राष्ट्रिय क्रिकेट टोलीका महिला तथा पुरुष खेलाडी, मैदान कर्मचारी, मैदान कार्यालय सहयोगी र त्रिवि मैदान पिच क्युरेटरको मासिक पारिश्रमिकमा वृद्धि गरेको छ। राष्ट्रिय पुरुष टोली खेलाडीको मासिक पारिश्रमिक १० हजारले वृद्धि गरिएको छ भने महिला टोलीका ए र बी श्रेणीका खेलाडीको छ हजारको दर वृद्धि गरिएको छ भने सी श्रेणीका खेलाडीको पाँच हजारका दरले बढाएको छ। यस्तै सम्पूर्ण मैदान कर्मचारीको पारिश्रमिक मासिक तीन हजारले, मैदान कार्यालय सहयोगीको मासिक पाँच हजारको दरले र पिच क्युरेटरको मासिक पारिश्रमिक छ हजारले वृद्धि गर्ने निर्णय गरेको क्यानले जनाएको छ। रासस"
सम्झौताअनुसार काम नपाएपछि साउदीमा १ सय ६९ जना नेपाली अलपत्र,"साउदी : रोजगारीका क्रममा साउदी अरब पुगेका १ सय ६९ जना नेपाली अलपत्र परेका छन्। साउदीको अल हलुवा तमिज वेकरीमा दुईजना, कोइदा इन्टोना कन्डक्सनमा ३४ जना ,अलसाफीमा १३ जना, टाईम डिमान्डमा ५० जना ,थराग ट्रान्सपोरमा २३ जना , युनियन जनरल, कन्डक्सनमा ४३ जना इन्टरनेशनल सामा एन्ड मेन्टेनसमा ९ जना गरी १ सय ६९ नेपाली अलपत्र परेका छन्। यिनीहरू प्रिन्स इन्टरनेसनल, ब्लू ग्यालेक्सी,एच आर मेनपावर, टोकियो, लक्स, डिप्रोटन, एन आर सी, र यात्रा मेनपावर, मार्स सर्भिसबाट साउदी पुगेका थिए। पीडितहरू अक्टोबरदेखि जनावरीसम्म साउदीका विभिन्न कम्पनीमा काम गर्न पुगेका थिए । नेपालमा सम्बन्धित मेनपावरले कम्पनीले सम्झौताअनुसाको काम नदिएपछि उनीहरुले काम नगर्ने बरु स्वदेश फिर्ता हुने जानकारी दिएलगत्तै सम्बन्धित कम्पनीहरुले ७ जनालाई जेल समेत हालेको थियो। सम्बन्धित कम्पनीले पासपोर्ट राख्ने, पीडितमाथि हातपात गर्ने, आइडी नबनाइदिने, तलब नदिएर आफूहरुलाई अलपत्र पारेकोबारे दूतावास र मेनपावरलाई जानकारी गराएका थिए। तर, हालसम्म पनि सहयोग र उद्धार हुन नसकेको उनीहरुको गुनासो छ। दूतावासका अनुसार पीडितहरू अलपत्र परेको सूचना पाउनासाथ सम्बन्धित कम्पनी र नेपाल मेनपावर सञ्चालकबीच छलफल गरी आवश्यक सहयोग गर्न अनुरोध गरेकामध्ये केहीलाई स्वदेश फिर्ता गराइएको छ। तर, केही सम्बन्धित मेनपावरले जिम्मेवारीपूर्ण ढंगले काम नगरेकाले सम्बन्धित मेनपावरविरुद्ध कारबाही गर्न वैदेशिक रोजगार विभागलाई जानकारी गराएको दूतावासले जनाएको छ। दूतावासले अलपत्र परेका नेपालीहरुको उद्धारको लागि थप आवश्यक कदम चाल्ने जानकारी गराएको छ । अलपत्र परेका नेपालीहरुले आफूहरुले वैदेशिक रोजगारमा जाँदा सुनौलो भविष्य देखेको तर, मेनपावरको लापरबाही र सम्बन्धित कम्पनीको लापरबाहीका कारण आफूहरु अलपत्र परेको गुनासो पोखेका छन्। साउदी अरब आउँदा मेनपावरले प्रतिव्यक्ति १ लाख ५० हजारदेखि २ लाख २० हजारसम्म रकम असुलेको उनीहरुले बताएका छन्। पीडितहरुले आफूहरुलाई सम्बन्धित कम्पनीले अलपत्र पारेको गुनासो मेनपावर सञ्चालकलाई जानकारी गरी उद्धार गरिदिन आग्रह गर्दै आइरहेको बताएका छन्। अलपत्र परेका नेपालीहरु साउदीको रियाद, दमाम, जेध्दा, अब्बाह, सहरमा छन्। उनीहरुलाई तत्कालका लागि एन आर एन साउदी,र केही भातृसंगठन, सामाजिक संघसंस्थालगायत नेपाली होटल लालिगुराँसको सहयोमा खाना र बस्नको व्यवस्था गरिँदै आएको छ। नेपालका केही मेनपावर कम्पनीले साउदीमा रहेका कम्पनीको बारेमा आधिकारिक रूपमा नबुझी नेपाली श्रमिकलाई पठाउँदा हजारौं श्रमिकहरू समस्याको परेका छन् । हालसम्म साउदीमा ४ लाखभन्दा बढी नेपाली कार्यरत छन्।"
"सुरक्षा परिषद्ले तालिबानलाई भन्यो, महिला र बालिकाको अधिकारमा प्रतिबन्ध नलगाउ","न्युयोर्क : संयुक्त राष्ट्रसंघले अफगानिस्तानको तालिबान सरकारले महिला र बालिकाको अधिकारमा रोक लगाएका विषयमा चासो व्यक्त गरेको छ। संयुक्त राष्ट्रसंघीय सुरक्षा परिषदले यस विषयमा चासो व्यक्त गरेको हो। संयुक्त राष्ट्रसंघीय सुरक्षा परिषदले महिलाका मौलिक अधिकारका साथै उनीहरुका मानव अधिकारका विषयमा गम्भीर हुन पनि आग्रह गरेको छ। तालिबान सरकारले लगाएका प्रतिबन्धहरुबाट महिलाहरुको शिक्षा, रोजगारीको अवसरबाट पनि उनीहरु बञ्चित हुन पुगेको भन्दै यस्ता प्रतिबन्धहरु तत्कालै हटाएर महिलाहरुलाई पनि पुरुष सरह शिक्षा तथा अन्य सांस्कृतिक अधिकारहरुमा सहभागी बन्न दिनुपर्ने बताएको छ। केही समययता तालिबानहरुले अफगानिस्तानका महिलाले विद्यालय जान नपाउने, कहिँ घुम्न जाँदा या सार्वजनिक स्थलमा जाँदा उसको पुरुष आफन्त या अभिभावक हुनुपर्ने तथा बुर्का लगाउनुपर्ने जस्ता नीति महिलाका लागि सार्वजनिक गरेको थियो। सिन्ह्वा"
"स्थानीय चुनावमा राम्रो सफलता मिल्यो,अब आम निर्वाचनको तयारीमा जुटौं : गगन थापा","काठमाडौं : नेपाली कांग्रेसका महामन्त्री गगन थापाले अब पार्टी आमनिर्वाचनको तयारीमा लाग्नुपर्ने बताएका छन्। बुधबार स्थानीय तहमा कांग्रेसका तर्फबाट विजयी जनप्रतिनिधिहरुलाई सम्मान गर्न कांग्रेस भक्तपुरले आयोजना गरेको कार्यक्रममा महामन्त्री थापाले कांग्रेसले स्थानीय निर्वाचनमा राम्रो सफलता प्राप्त गरेको भन्दै अब आम निर्वाचनको तयारीमा लाग्नुपर्ने बताए। 'पार्टीले स्थानीय तह निर्वाचनमा राम्रो सफलता प्राप्त गरेको छ। अब आम निर्वाचनको तयारीमा लाग्नुपर्छ,' उनले भने। उनले कांग्रेसको लोकप्रियता बढेको पुष्टि स्थानीय निर्वाचनले गरेको दावी गरे। यसपटकको स्थानीय निर्वाचन आम निर्वाचनको झल्को दिने खालको भएको उनको भनाइ थियो। यसअघि एमालेले जिम्मेवारी पाउँदा पनि काम गर्न नसकेकोले अहिलेको परिणाम आएको थापाको भनाइ छ । महामन्त्री थापाले अब मुलुकमा नयाँ अध्याय सुरु भइसकेको भन्दै कसैको आलोचना नगरी अघि बढ्नुपर्ने बताए। उनले अबको निर्वाचनमा उम्मेदवार चयनमा पार्टीले विशेष ध्यान दिने बताए। थापाले स्थानीय तहमा पार्टीले घोषणा गरेका कार्यक्रमलाई कार्यान्वयन गर्न जनप्रतिनिधिहरु गम्भीरतापूर्वक लाग्नुपर्नेमा जोड दिए।"
मानवअधिकार संरक्षण गर्न चीन प्रतिबद्ध छ : राष्ट्रपति सी,बेइजिङ : चीनका राष्ट्रपति सी चिनफिङले बुधबार संयुक्त राष्ट्रसङ्घीय मानवअधिकार उच्चायुक्त मिशेल बाचेलेटसँग भिडियो लिङ्कमार्फत भेटवार्ता गरेका छन्। ब्याचेलेटलाई चीनमा स्वागत गर्दै राष्ट्रपति सीले चीनको मानवअधिकारको विकाससँग सम्बन्धित प्रमुख मुद्दाहरूको बारेमा विस्तृत ब्रिफिङ गरेका थिए। उनले चिनियाँ कम्युनिष्ट पार्टी (सीपीसी) र चिनियाँ सरकार मानवअधिकार संरक्षण गर्न प्रतिबद्ध रहेको बताए। सीपीसीले आफ्नो स्थापनाकालदेखि नै चिनियाँ जनताको खुशी र चीनको पुनरुत्थानलाई केन्द्रमा राखेको उल्लेख गर्दै सय वर्षभन्दा बढी समयदेखि जनताको हितमा काम गर्ने प्रयास गरेको स्पष्ट पारे। सिन्ह्वा
बालेनले काठमाडौंमा जितेर महोत्तरीको शान बढायो : मेयर मण्डल,"काठमाडौं : बालेन्द्र शाहले काठमाडौं महानगरपालिकाको मेयरमा जित सुनिश्चित गरेर पुर्खौली जिल्ला महोत्तरीको शान बढाएको मटिहानीका मेयर हरिप्रसाद मण्डलले बताएका छन्। धार्मिक, साँस्कृति तथा ऐतिहासिक नगरि मटिहानी नगरपालिकाका नवनिर्वाचित जनप्रतिनिधिहरुलाई सपथग्रहण पछिको सभामा बोल्दै उनले यस्तो बताएका हुन्। काठमाडौंबासी जनताले मधेशी अनुहारलाई रोजेर हिमाल, पहाड, तराईको भावनात्मक सम्बन्ध देशैभरी प्रगाढ बनाएकोमा उनले खुशी व्यक्त गरे। देशको राजधानी काठमाडौं जस्तो ठाउँमा बालेन्द्र शाहले जित सुनिश्चित गरेको छ। धरान र धनगढीमा स्वतन्त्र उम्मेदवारले जितेको छ। जनताले फरक क्षेत्रका उम्मेदवारलाई पनि जिताएका छन्, मेयर मण्डलले भने, विकासका लागि मतदाताले विश्वास गरेर मत दिएका छन्। राजनीतिक दलका उम्मेदवारलाई प्ररास्त गरेर नेपाली जनताले स्वतन्त्र उम्मेदवारलाई नेपाली राजनीतिमा प्रवेश गराएको छ। स्वतन्त्र उम्मेदवारलाई जिताएर नेपाली जनताले राजनीति वृत्तमा ईतिहास रचेको उनले बताए । उनीहरुसँग सोंच होला, विचार होला, त्यो पालिका बनाउने अठोट होला त्यही भएर त्यहाँका आम जनताले उनीहरुलाई भोट दिएर नेपाली ईतिहास बनाउन जनताले ठूलो अभियान चलाएको छ, उनले भने, त्यो कुरा हामीले बुझ्नुपर्छ। साइकलमा हिड्नेलाई धरानमा जितायो। जनताको ईच्छा, अपेक्षा र विश्वासलाई मनमा राखेर समाज परिवर्तनका लागि जनप्रतिनिधिहरुले काम गर्नु पर्नेमा उनले जोड दिए। हामी सबैले विकासको मुल मन्त्रलाई बुझौं। हामी विभिन्न राजनीतिक दलबाट आएर जितेका हौं। राजनीतिक दल एउटा छाप हुन्छ। जितेपछि हाम्रो कर्तव्य जनताको सेवा गर्नु हो, मेयर मण्डले भने, हामीले विकासका कामलाई निरन्तर अगाडि बढायौं भने मात्रै जनताको सच्चा सेवक बन्न सक्छौं। जनताको बीचमा कसरी हामी प्रस्तुत हुन्छौं, त्यो नै हाम्रो प्रतिष्ठाको मेरुदण्ड बन्छ। त्यसैले हामी सबै जनप्रतिनिधिको एउटै लक्ष्य र मर्म विकास हुनुपर्छ। दलहरुको विकल्पमा स्वतन्त्र उम्मेदवारहरुलाई परिक्षणको रुपमा नेपाली जनताले जिताउने अभियान चलाएको उनले बताए। सारा ठाउँमा नयाँ जनप्रतिनिधि आएको छ, सबै नेपालीले मतदान गरेर जिताएको छ। स्थानीय निकाय नमूना बन्यो भने प्रदेश बन्छ, सबै प्रदेश उत्कृष्ठ बन्यो भने हाम्रो समुन्नत देश बन्छ। यो नै सबैभन्दा ठूलो विकास र परिवर्तनको मन्त्र हो। यो मन्त्र पूरा भएको दिन हामी सबै नेपालीको खुशीको क्षण हुने छ।"
निर्वाचित भएपछि रेनुको पहिलो निर्णय : भरतपुरवासीलाई निःशुल्क खानेपानी,"चितवन : भरतपुर महानगरपालिकाको पदभार ग्रहण गरेसँगै नगरप्रमुख रेनु दाहालले दुई महत्वपूर्ण निर्णय गरेकी छिन्। महानगरभित्रका बासिन्दालाई मासिक सात हजार लिटर खानेपानी निःशुल्क र रु एक लाख बराबरको छोरी बिमा कार्यक्रमको निर्णय गरिएको छ। पहिलोपटक प्रमुख हुँदा उनले भरतपुर अस्पतालमा उपचारका लागि आउने महिला र ज्येष्ठ नागरिकका लागि बहिरङ्ग सेवा टिकट निःशुल्कको निर्णय गरेका थिए। दाहालले यो निर्णयले महानगरवासी लाभान्वित हुने बताए। महानगरभित्रका झण्डै ५२ प्रतिशत जनताले आजैदेखि निःशुल्क खानेपानी पाउने भएका छन्। यसका लागि वार्षिक रु दुई करोड ५० लाख हाराहारी खर्च हुने महानगरको अनुमान छ। महानगरभित्र खानेपानी व्यवस्थापन बोर्ड र उपभोक्ता समितिमार्फत खानेपानी वितरण गरिँदै आएको छ। बोर्डका ३५ ग्राहक हजार छन्। बोर्डका प्रमुख प्रजापति दाहालका अनुसार २५ भन्दाबढी उपभोक्ता समितिमार्फत महानगरमा खानेपानी वितरण गरिँदै आएको छ। महानगरका ९० प्रतिशत जनताले सरकारी निकायबाट वितरण गरिएको स्वच्छ खानेपानी उपभोग गर्दै आएका छन्। महानगरले बुधाबार गरेको दोस्रो निर्णयमा महानगरपालिकामा स्थायी बसोबास गर्नेहरूबाट जन्मिएका छोरीका लागि रु एक लाखको जीवन बिमा गरिने भएको छ। महानगरका लेखा प्रमुख जगन्नाथ अर्यालका अनुसार पहिलो वर्ष एक हजार ७५० जनाको बिमा हुने अनुमान छ। सरकारी स्वास्थ्य संस्थामा जन्मिएका छोरीहरूले यो अवसर प्राप्त गर्नेछन्। राष्ट्रिय बिमा संस्थानमार्फत बिमा गर्न लागिएको हो। एक जनालाई वार्षिक रु तीन हजार ३०० महानगरपालिकाले १५ वर्षका लागि बुझाउने छ। पन्ध्र वर्षपछि ती छोरीले रु एक लाख पाउने गरी बिमा गर्न लागिएको हो। अर्यालका अनुसार आउँदो १५ वर्षमा २६ हजार २५० जनाले सुविधा लिने अनुमान गरिएको छ। पदभार ग्रहणसँगै दाहालले महानगरवासीले आफ्नो अघिल्लो कार्यकालका कामलाई अनुमोदन गरेको भन्दै पहिलो प्राथामिकतामा अधुरा काम रहेको बताए। उनले भने, भरतपुर महानगरपालिकालाई देशका अन्य पालिकाले सिको गर्ने बनाउँछौं। महानगरवासीलाई निरास हुन नदिने भन्दै उनले सबैको रायसुझाव लिएर काम गर्ने बताए महानगरपालिकाका उपप्रमुख चित्रसेन अधिकारीले महानगरवासीका आवश्यकता आफूहरूले बुझेको उल्लेख गर्दै सोहीअनुरुपका योजना अघि बढाइने बताए। उनले भने, अबको पाँच वर्षमा भरतपुरलाई देशकै सुन्दर सहर बनाइने छ। रासस"
संकटग्रस्त मधेसवाद,"जसरी चिनियाँ रक्तक्रान्तिबाट माओ विचारधारा तथा माओवादको उत्पत्ति भयो, ठीक त्यसरी नै भारतीय अहिंसात्मक स्वतन्त्रता संग्रामबाट गान्धीवाद अस्तित्वमा आएका थिए। नेपालमा दसवर्षे जनयुद्धले झन्डै प्रचण्डपथ ग्रहण गर्न पुगेको थियो। अर्थात् नेपाल होस् वा विश्व जहाँ पनि क्रान्ति वा विद्रोह भएका छन् एउटा न एउटा विचार स्थापित भएको पाइन्छ। विक्रमको ६० को दशकमा नेपालको मधेसी भूभागमा भएको २३ दिने भीषण आन्दोलन एउटा जनविद्रोह थियो, जसबाट मधेसवादले मूर्तरूप धारण गर्यो। काठमाडौंको भित्ता होस् वा तराईका समतल फाँट जहाँ पनि मधेस शब्दले वर्चस्व स्थापित गरेका थिए। कतिसम्म भने राष्ट्रिय पार्टीको रूप ग्रहण गरिसकेका नेपाल सद्भावना पार्टीको जय मातृभूमिको नारालाई मधेस जनविद्रोहले जय मधेसमा रूपान्तरित गर्यो। पूर्वदेखि पश्चिमसम्मको तराई भूभाग जय मधेसको नाराले गुञ्जमान भयो। पहिलो संविधानसभाको रूप र रंगमा मधेस यसरी घोलिन पुगेका थिए कि नेपालको इतिहासमा पहिलो पटक मधेसले नेपालीय हुनुको अर्थको अनुभूति गरे। सिंहदरबारको सत्तालाई समेत हेरफेर गर्न सक्ने हैसियत मधेससँग थियो। पत्रिकाको डेस्क होस् वा लोकसेवा आयोग सबै ठाउँमा मधेसले आफ्नो अस्तित्व कायम गरेको तथ्य जगजाहेर छ। पहिचान र सामथ्र्यको आधारमा प्रदेश नामकरणको एजेन्डामा प्रदेश नं २ मात्र सफल हुनुको अर्थ मधेसवाद नै हो। तर, बीजारोपण भएको डेढ दशक ननाघ्दै मधेसवादको ग्राफ घट्यो। फलस्वरूप मधेसवादी पार्टीहरू आफ्नो घरमा समेत धर्मराउँदो अवस्थामा पुगेको देखिन्छ। २०७९ वैशाख ३० गतेको परिणामलाई व्याख्या र विश्लेषण गर्ने हो भने मधेसवादको धरातल कमजोर भएको देखिन्छ। घर फुटे गँवार लुटे मधेसवादको सैद्धान्तिक अवधारणालाई जति सबल पारे त्यतिकै मधेस सक्षम र शक्तिमान हुने कुरा प्रष्ट छ। किनकि दर्शन, सिद्धान्त, विचार र दृष्टिकोणको आधारमा निर्मित संगठन नै टिकाउ हुन्छ। नेपाली कांग्रेसको प्रजातान्त्रिक समाजवादको जडसूत्रीय सोच तथा नेकपा (एमाले)को नृजातीय राष्ट्रवादको दक्षिणपन्थी अवधारणामाथिको प्रहार कारगर सावित नभएको देखिन्छ। मधेस जनविद्रोहताका सयौं वर्षको शोषण, दमन तथा उत्पीडनको फलस्वरूप जनतामा एउटा विद्रोहात्मक जुन चेतको बीजारोपण भएको थियो, त्यसलाई सत्तासँगको विनिमयले भुत्ते बनाई दिएका छन्। यो कुरा संघदेखि प्रदेशसम्म र अझ सबैभन्दा तल्लो निकायको रूपमा रहेका स्थानीय सरकारमा प्रष्ट रूपले दृष्टिगोचर भएका छन्। यसको सबैभन्दा दूरगामी प्रभाव वर्तमान संविधानको संशोधनमाथि परेको छ। आज जनता समाज पार्टी (जसपा) र लोकतान्त्रिक समाजवादी पार्टी (लोसपा)बीचको वैमनस्यताले संविधान संशोधनको प्रश्न दिल्ली दूर भइसकेका छन्। किनकि, यथास्थितिवादीहरूले मधेसमा आफ्नो जडो जमाउँदै लगेको देखिन्छ। त्यसैले गठबन्धनमा रमाएका जसपालाई जति फाइदा भएको छ त्योभन्दा कैयौं गुणा बढी उसले गुमाएका छन्। मधेसको हकमा प्रगतिशील सोचलाई आत्मसात् गरेका माओवादीको अवस्था त झन् कमजोर हुन पुगेको छ। मधेसवाद जो सबै मधेस केन्द्रित दलहरूलाई एउटै झन्डामुनि गोलबन्द पार्छ, त्यसलाई सत्तास्वार्थसँग भजाउने कामको प्रारम्भ केपी शर्मा ओलीको सरकारसँग भयो। मधेसको नामै सुन्न नचाहने व्यक्ति वा पार्टीसँग जसरी साँठगाँठ भयो त्यही दिनदेखि नै मधेसमाथि बज्रपात हुँदै आएको अनुभूति महन्थ ठाकुरसँग हुनुपर्छ। होइन भने आजको मधेस जसपाको मधेस हुन्थ्यो। तर विधिको विडम्बना आफ्नै घरमा लोसपालाई आज इज्जत धान्न पनि धौ धौ परेको छ। स्वयं मधेसवादी पार्टीको मूलधार बताउने जसपाको अवस्था पनि खस्केको छ। यति हुँदाहुँदै पनि के पनि बिर्सनु हुँदैन भने पार्टी फुटेको बेला पनि दुबैको एकीकृत मनोविज्ञानले नेपालको इतिहासमा पहिचानलाई स्थापित गर्यो। जो अन्य कुनै पनि प्रदेशले गर्न सकेका थिएनन्। अर्थात् प्रदेश न २ को मधेस प्रदेश नामकरण भयो। मधेसवादको मनोविज्ञानसँग सधैं नजिक भएर काम गरेका माओवादको उल्लेख्य सहयोग रह्यो। त्यसरी नै स्थानीय चुनावमा पनि गठबन्धन हुन सकेको भए नश्लीय सोचलाई उभो लाग्ने दिने थिएन। तर गठबन्धनको संस्कृतिलाई मधेस प्रदेशले राम्ररी आत्मसात् गर्न सकेनन्। विडम्बना के रह्यो भने जसपा र लोसपाको सांगठनिक विभाजनले सिंगो मधेसको मनोविज्ञानलाई क्षत्विक्षत पार्यो। फलस्वरूप मिथिलाञ्चलमा प्रचलित एउटा भनाइ मधेस प्रदेशमा चरितार्थ भयो घर फुटे गवाँर लुटे। सत्ताको बेमेल खेल मधेसवादको उत्पत्ति जहाँ भएको हो, त्यहाँ वर्षांै वर्षदेखि त्यसका विरोधीहरूको वर्चस्व थियो। इतिहासलाई पल्टाएर अध्ययन, अनुसन्धान तथा अन्वेषण गर्ने हो भने नेपालमा प्रजातन्त्रको प्रादुर्भावपश्चात् नै तराई कांग्रेसले मुलुकमा आफ्नो आकार ग्रहण गर्न थालेका थिए। तर त्यसलाई समूल नष्ट गर्न नेपाली कांग्रेसले कुनै कसर बाँकी राखेनन्। नेपाली कांग्रेस मात्र होइन, खुंखार तानाशाह राजा महेन्द्रद्वारा प्रतिपादित निर्दलीय पञ्चायती व्यवस्थाले पनि हुर्कनै दिएनन्। नेपालीय मधेसका महान् सपूत रघुनाथ ठाकुर मधेसीको कथा र व्यथा यसको ज्वलन्त प्रमाण हो। यो कुरा झन् त्यतिबेला पुष्टि भयो जतिबेला गजेन्द्रनारायण सिंह पनि नेपाली कांग्रेसमा टिक्न सकेनन्। २०१५, २०४८, २०५६ र २०७० को चुनावी परिणामलाई विश्लेषण गर्ने हो भने तराईमधेसको बलमा नै नेपाली कांग्रेस राज्यसत्ता प्राप्त गरेका छन्। कतिसम्म भने २०५१ सालको मध्यावधिमा पनि एमालेभन्दा बढी सिट उसले तराईमधेसमा पाएको हो। यसरी तराईमधेसमा राम्रो पकड बनाएका नेपाली कांग्रेसको अवस्था त्यतिबेला कमजोर भयो जब मधेस विद्रोह भयो। अर्थात् नेपाली कांग्रेसको जगमा मधेसवादी पार्टीको निर्माण भयो भन्ने कुरा बुझ्दाबुझ्दै आज जसपा गठबन्धनको सिकार बन्न पुगेको तथ्यले पुष्टि गरेको छ। मधेस प्रदेशमा वीरगन्जबाहेक कहीँ कतै गठबन्धनबाट जसपालाई ठूलो लाभ भएको देखिन्न। यद्यपि सत्तारूढ दलको गठबन्धन सफल भएको भनिन्छ। तर, मधेस प्रदेशको हकमा असफल भएको छ। किनकि मधेसवाद, जसको जगमा मधेस प्रदेशको गठन भएको छ। त्यसका विरोधीहरूले सबैभन्दा बढी सिट जितेका छन्। कतिसम्म भने मधेस शब्द नै जसको पार्टीको शब्दकोशमा छैन, त्यो पार्टीले जसपा र लोसपाभन्दा बढी सिटको हकदार भएका छन्। योभन्दा ठूलो चुनौती मधेसवादको लागि अर्को के हुन सक्छ ? सत्तासुखको दुःखान्त अन्त्य मनोवैज्ञानिक रूपमा विमार समाजको लागि सत्ता नै सबैथोक हुन्छ। लेनिनले पनि सत्ताबाहेक सबैथोक भ्रम हो भन्ने कुरा भनेका छन्। मधेसी समाजका अगुवाहरूले विगत ५० वर्षदेखि कसरी शासकसँग सत्तासुखको लागि सम्झौता गर्दै आएका छन् भन्ने कुराको फेहरिस्त जारी गर्ने हो भने वर्तमानले यसको निरन्तरताबाट पुष्टि गर्दछ। तर, त्यसको दुःखान्त अन्त्य त्यतिबेला भयो जतिबेला त्यसले प्राप्त सत्तालाई सुखसयलमा रूपान्तरित गरे। प्राप्त सत्ताबाट आगामी दिनको लागि बाटो बनाउनेहरू न्यून देखिए। त्यसैले अधिकांश पराजित भएका छन्। पराजित हुनेहरूमाथि विविध किसिमका आरोप छन् त्यसमा भ्रष्टाचार प्रमुख छन्। सबैलाई थाहा भएकै कुरा हो भ्रष्टाचार नेपाली समाजको कोड हो। यसप्रति शून्य सहनशीलताको जतिसुकै ढ्वाङ हाँके पनि हाँक्नेहरू नै भ्रष्टाचारमा चुर्लुम्म डुबेका हुन्छन्। तर तुलनात्मक रूपमा पहाडभन्दा मधेसमा भ्रष्टाचारको ग्राफ धेरै उच्च छ। खुलेयाम भ्रष्टाचार गरिन्छ। कतिपय अवस्थामा सयकडा ५० प्रतिशतभन्दा बढी भ्रष्टाचार भएको भेटिन्छ। ५० प्रतिशत भ्रष्टाचार गर्नु भनेको त यहाँ संस्कारको रूप हो। त्यसैले सत्ता यहाँ व्यापार भएको छ। यो व्यापारमा तिनै व्यक्तिहरू बढी संलग्न देखिन्छन्। जो हिजो आन्दोलनताका गज्जबका भाषण गर्थे। त्यसमा मधेसवादी मात्र होइन, माओवादी, प्रजातन्त्रवादी तथा बहुदलीय जनवादी सबै एउटै घडाका पानी हुन्। सबैभन्दा बढी आक्रोश पोख्ने पक्ष के हो भने सत्तामा रहेको बेला खुलेयाम भ्रष्टाचार गरेर ठूलठूला घर ठड्याएका छन्। ती घर ठड्याउनेहरूमध्ये अधिकांशलाई जनताले नराम्ररी पराजित गरेका छन्। तर अख्तियारले मुस्किलले केहीमाथि कारबाही चलाएको देखिन्छ। सीके राउतको पारि बालेन साहको उदयसँगै डा सीके राउतको चर्चा गर्नु बाञ्छनीय देखिन्छ। तर बालेन साहले जुन किसिमको अप्रत्याशित पाराले खेले त्यो भने राउतले खेल्न सकेनन्। यद्यपि उनले हानेको बलबाट जसपाका दुईवटा हेभिवेट उम्मेदवार आउट भएका छन्। वास्तवमा राउत पहिलेदेखि नै जसपाप्रति आक्रामक थिए। प्रत्येक भाषणमा उनले जसपालाई तारो बनाउँदै आएका छन्। यसरी मधेसवादको झन्डामुनि गोलबन्द भएका जसपा, लोसपा र जनमत पार्टीबीचको सैद्धान्तिक र वैचारिक सामीप्यता छ। तर पनि कार्यगत एकतासम्म नगर्ने तर जोसँग सिद्धान्त र विचारमा कहिल्यै एकता हुँदैन। त्योसँग गठबन्धन निर्माण गर्नेजस्ता प्रश्नले मधेस प्रदेशमा बौद्धिक छलफल हुन थालेका छन्। मूलतः आगामी निर्वाचनमा मधेसी मनोविज्ञानलाई एकाकार पार्न नै यस प्रकारको विचार अभिव्यक्त भएको हुनु पर्छजस्तो मलाई लाग्छ।"
स्थानीय चुनावमा सत्ता गठबन्धनले पैसाको खोलो बगायो : पृथ्वीसुब्बा गुरुङ,"काठमाडौं : नेकपा एमालेका उपमहासचिव पृथ्बीसुब्बा गुरुङले हालै सम्पन्न स्थानीय तह निर्वाचनमा सत्ता गठबन्धनले पैसाको खोलो बगाएको आरोप लगाएका छन्। पोखरा महानगरपालिकामा उपमेयरसहित एमालेबाट निर्वाचित जनप्रतिनिधिलाई बधाई तथा शुभकामना कार्यक्रममा उपमहासचिव गुरुङले पोखराका कुना कुनामा रहेका बस्तीमा पैसाको खोलो बगाएर परिणाम उल्ट्याउने काम गरिएको आरोप लगाएका हुन्। सत्ता गठबन्धनको चौतर्फी घेराबन्दीले निर्वाचनमा असहज भएको उनको भनाइ छ। पोखरामा हामीले आफ्नो विरासत जोगाउन सकेनौं। दु:ख लागेको छ। मेयरका उम्मेदवारलाई सहानुभूति छ, गण्डकी प्रदेश इन्चार्ज गुरुङले भने, मेयरले नजिते पनि उपमेयर पोखरेली जनताले जिताएकाले यो सफलता हो। मेयर गुमाए पनि पोखराको नगरसभा र कार्यसमितिमा एमालेको बहुमत रहेको भन्दै यसको नेतृत्व उपमेयर मन्जुदेवी गुरुङले गर्ने उनको भनाइ छ। हामीले यहाँ एकीकृत समाजवादीलाई निष्तेज पारेका थियौं। प्रदेशमै उठ्न दिएका थियनौं। तर पोखरामै मेयर हार्यौं, उनले भने। उनले एमालेबाट निर्वाचित जनप्रतिनिधिलाई शासकजस्तो नभइ सेवक भएर काम गर्न अपिल गरे। शासकजस्तो भएर प्रस्तुत भएका ठाउँमा हारेका छौं। सेवक भएर गरेका ठाउँमा जित्यौं। यो कुरालाई मनन् गरौं, उनले भने। धाँधली र सत्ताको चरम दुरुपयोगको बीच चार वटा महानगरमा उपमेयर जितेको उल्लेख गर्दै गुरुङले भरतपुर र वीरगंजमा असफल भएको बताए। निर्वाचनको मौन अवधिमा भएका चरम गतिविधिमा आफूहरुको ध्यान पुग्न नसक्दा पनि पराजित हुनुपरेको उनको भनाइ छ। धरान र बुटबल हामीले गुमाएका छौं। एमालेको लालकिल्ला गुमाएका छौं। यसमा समीक्षा गर्नुपर्छ, उनले भने। यति हुँदाहुँदै प्रदेशमै पहिलो बनेर गण्डकीमा एमालेले विरासत कायम राखेका उनले सुनाए। तर यति हुँदाहुँदै पनि पोखराको मेयर गुमाउँदा दुखी रहेको उनको भनाइ थियो। अब पोखरालाई माथि उठाउने भिजन, स्वच्छ, सुन्दर र हराभरा पोखरा निर्माण अभियानको नेतृत्व उपमेयरले गर्ने गुरुङले उल्लेख गरे।"
'समयमा उपचार गरे जटिल बन्दैन थाइराइड,"चितवन : समयमै उपचार गरे थाइराइड रोग जटिल नबन्ने चिकित्सक बताउँछन् । यो रोगको अध्ययन अनुसन्धानसँगै उपचारमा सक्रिय इण्डोक्राइनोलोजिष्ट डा सौरभ खतिवडा थाइराइडसम्बन्धी रोग लागेमा आत्तिनुनपर्ने तर, समयमा सही उपचार गर्नुपर्ने बताउँछन्। 'समयमा उपचार गरेर थाइराइडलाई नियन्त्रणमा राख्न सकिन्छ, कुनै खानेकुराले थाइराइड बनाउने नभइ शरीरको 'एन्टीबडी' का कारणले हुन्छ। उनले भने, 'थाइराइड कुनै भाइरल इन्फेक्सनपछि दुख्ने हुन्छ । कुनै जेनेटिक कारणले हुन्छ । थाइराईडको परीक्षण र उपचार पद्धति राम्रोसँग विकास भएको छ ।' चितवन मेडिकल कलेजमा कार्यरत खतिवडा थाइराइडका कारण क्यान्सर नै भए पनि यसले मानिसको आयु नघटाउने बताउछन्। उनले भने , 'थाइराइडका अरु समस्या त झनै सजिलै समाधान गर्न सकिन्छ । चिकित्सकको सल्लाहबमोजिम गर्नुपर्छ । औषधि आफैं खान बन्द गर्नुहुँदैन । खानपान चिकित्सकले भनेमा मात्रै बार्ने गर्नुहोला ।' उनले थाइराइडका बिरामीले खानेकुरा बार्नु नपर्ने बताए । समयसँगै थाइराइडसम्बन्धी रोग परिवर्तन भएको बताउँदै उनले भने, 'अहिले थाइराइड हर्मोन घट्ने वा बढ्ने शरीरको एन्टीबडीका कारणले हुने गर्दछ । त्यसकारण कुनै खानेकुराका कारण हुने होइन, 'चिकित्सकको सल्लाहबमोजिम औषधि सेवन गर्नु नै उत्तम उपाय हो।' उनका अनुसार घाँटीको अगाडि तलपट्टी हुने सानो ग्रन्थीलाई थाइराइड भनिन्छ । यसमा दुई भाग हुन्छन् । यसले शरीरलाई आवश्यक पर्ने महत्वपूर्ण हर्मोन उत्पादन गर्दछ । यो हर्मोन हाम्रो दैनिक जीवनमा धेरै महत्वपूर्ण छ । यो हर्मोनले बच्चाको दिमागको वृद्धि विकासदेखि वयस्क मानिसमा काम गर्ने जाँगर, स्फूर्ति, मुटुको कामका लागि, खाना पचाउने, शरीरको मोटोपनलाई सन्तुलनमा राख्ने काम गर्ने उनले बताए। थाइराइड हर्मोन कमी वा बढी भएमा फरक फरक लक्षण देखिने डा खतिवडा बताउँछन् । थाइराइडमा कहिलेकाहीँ ट्युमर पनि पलाउँछ । ट्युमरमध्येमा सबैभन्दा सजिलै उपचार गर्न सकिने भनेको थाइराइडको ट्युमर हो । यस्तो ट्युमरको उपचार गर्दा बिरामीको आयु पनि घट्दैन। साधारणतया मानिसलाई थाइराइड हर्मोन घट्दा थकाइ लाग्ने, कसैकसैलाई खुट्टा सुन्निने, अनुहार फुस्रो हुने, कपाल झर्नेजस्ता लक्षण देखिने उनले बताए। बढ्दा आत्तिने, हात काप्ने, मुटु ढुकढुक हुने, गर्मी धेरै महशुस हुनेजस्ता लक्षण देखिन्छन् । थाइराइडको उपचार तीन किसिमले गरिने उनको भनाइ छ । एउटा औषधिको सेवन, दोस्रोमा झोल औषधिको प्रयोग गरेर ग्रन्थी सुकाउने र तेस्रो शल्यक्रियाबाट । तर, पछिल्लो समय शल्यक्रियाभन्दा झोल औषधिको प्रयोग गरेर सुकाउने विधि धेरै प्रयोगमा आउने गरेको उनको भनाइ छ । घाँटी दुख्दैमा थाइराइड नहुने बताउँदै उनले भने, 'घाँटी दुखेमा कहिलेकाहीँ मात्रै थाइराइड हुन सक्छ । त्यसैले घाँटी दुख्दा भेट्ने भनेको नाक, कान घाँटी विशेषज्ञ चिकित्सकलाई हो ।' कहिलेकाहीँ थाइराइडबाट क्यान्सरमा परिणत हुन सक्ने उनको भनाइ छ । उनले भने, 'घाँटीमा गाँठागुँठीजस्ता लाग्यो भने त्यसको अल्ट्रासाउण्ड गरेर क्यान्सर हो होइन, पत्ता लगाउँछौँ । कहिलेकाहीँ ट्स्यिुको परीक्षण गरेर पनि क्यान्सर पत्ता लगाउँछौँ ।' क्यान्सर पहिचान भयो भने पनि शल्यक्रिया र रेडियोथेरापी गरेर सजिलै निको पार्न सकिने उनको भनाइ छ । थाइराइड भएको बिरामीले के खान हुन्छ, के खानु हुँदैन भन्ने धेरैलाई जिज्ञासा हुने उनको अनुभव छ । 'समयसँग थाइराइडसम्बन्धी रोग परिवर्तन भएको छ । पहिला पहिला गलगाँडको धेरै समस्या हुन्थ्यो, त्यो समयमा काउली, बन्दा, तरुललगायतका तरकारी कम प्रयोग गर्नुपर्छ भन्ने चलन आएको थियो,' उनले भने, 'पछिल्लो समय थाइराइड हर्मोन घट्ने वा बढ्ने शरीरको एन्टीबडीका कारणले हुन्छ। कुनै खानेकुराका कारण थाइराइड हुँदैन।' रासस"
मुस्ताङमा २ जनाको शव फेला,"जोमसोम : मुस्ताङमा बुधबार २ जना व्यक्तिको बेवारिसे शव फेला परेको छ। मुस्ताङको घरपझोङ गाउँपालिका२ मार्फास्थित कालिगण्की नदी दोभान र लोघेकर दामोदरकुण्ड जाने बाटोमा अलगअलग व्यक्तिको शव फेला परेको जिल्ला प्रहरी कार्यालय मुस्ताङले जनाएको छ। घरपझोङ २ को मार्फा खोला र कालिगण्डकी नदी दोभानमा अन्दाजी ३७३८ वर्षीय पुरुष व्यक्तिको शव फेला परेको जिल्ला प्रहरी कार्यालयका सूचना अधिकारी प्रहरी निरीक्षक राजकुमार तामाङले जानकारी दिए। पैदलयात्रा गर्दै गरेका एक विदेशी पर्यटकले कालिगण्डकी नदीको छेउमा बेवारिसे शव अवस्थामा देखेपछि ति पर्यटकले स्थानीयले जानकारी गराएका थिए। कालिगण्डकी नदीमा मृत शव फेला परेको जानकारी पाएपछि स्थानीयले बिहान करिव १० बजे प्रहरीलाई खबर गरेका थिए। त्यसपछि जिल्ला प्रहरी कार्यालय जोमसोमबाट प्रहरी टोली घटना स्थलमा पुगेर शवको मुचुल्का र अनुसन्धान सुरु गरेको प्रहरी निरीक्षक तामाङले उल्लेख गरे। प्रहरीले कालिगण्डकी नदीबाट शव निकालेर पोष्टमार्टमका लागि मुस्ताङ जिल्ला अस्पतालको शवगृहमा राखेको जनाएको छ। छोटो दारी जुंगा पालेको, गोरो अनुहार भएको र मंगोलियन हुलिया भएको उक्त वेवारिसे शवको पहिचान हुन सकेको छैन। प्रहरीले बेवारिसे शव फेला परेका व्यक्तिको आफन्तको खोजीकार्य अघि बढाएको छ। यस्तै समुन्द्री सतहदेखि अग्लो उचाईमा अवस्थित प्रसिद्ध धार्मिकस्थल दामोदरकुण्डतर्फ जाँदै गरेका अन्दाजी ५५६० वर्षीय एक भारतीय पुरुषको शव पनि बुधबार नै फेला परेको प्रहरीको भनाई छ। ति पुरुषको शव दामोदरकुण्ड पदमार्गको ढुङ्गेठाटी नजिक बिहान ७ बजे फेला परेको प्रहरी निरीक्षक राजकुमार तामाङले जानकारी दिए। उनका अनुसार उक्त मृत फेला परेका नागरिक मुक्तिनाथ मन्दिरमा बस्ने जोगी भएको बताइएको छ। दोमोदरकुण्ड जाने बाटोमा शव फेला परेपछि नजिकैको प्रहरी टोली घटनास्थलतर्फ जाँदै गरेको उनले बताए। शव भेटिएको स्थानमा पुग्न प्रहरीलाई करिव ७८ घण्टा लाग्नसक्ने प्रहरी निरीक्षक तामाङले बताए।"
"काठमाडौं महानगरमा २७ वडाको मतगणना सकियो, कसले कति मत पाए ?","काठमाडौं : काठमाडौं महानगरपालिकाका २७ वडामा मत परिणाम सार्वजनिक भएको छ भने बाँकी वडामा गणना जारी छ । मत परिणाम सार्वजनिक हुनेमा वडा नं १, २, ३, ४, ५, ६, ७, ८, ९, १०, ११, १२, १८, १९, २०, २१, २२, २३, २४, २५, २६, २७, २८, २९ ३०, ३१ र ३२ हुन्। प्रदर्शनीमार्गस्थित राष्ट्रियसभागृहमा मतगणना भइरहेको छ । अहिले वडा नं १३, १४, १५, १६ र १७ को मतगणना जारी छ । कामपाको प्रमुख पदका स्वतन्त्र उम्मेदवार बालेन्द्र साहले ५४ हजार ६२८ मत प्राप्त गरी अग्रस्थान कायम गरेका छन्। जारी मतगणनाअनुसार नेपाली कांग्रेसका उम्मेदवार सिर्जना सिंहले ३४ हजार ४९२ मत प्राप्त गरेकी छन्। यसैगरी नेकपा (एमाले) का उम्मेदवार केशव स्थापितले ३३ हजार ९८१ मत ल्याएका छन्। उपप्रमुखमा सोही पार्टीका उम्मेदवार सुनिता डंगोलले ६१ हजार ३१८ मत ल्याएर अग्रस्थानमा छन्। उपप्रमुखमा नेकपा (एकीकृत समाजवादी) का रामेश्वर श्रेष्ठले २० हजार ९०६ मत पाएका छन्।"
"मटिहानीका मेयरको पहिलो निर्णय : बारुणयन्त्र किन्ने, छात्रालाई साइकल बाँड्ने","काठमाडौं : सांस्कृतिक, धार्मिक तथा पौराणिक नगरी महोत्तरीको मटिहानी नगरपालिकामा नवनिर्वाचित मेयर हरिप्रसाद मण्डलले बारुणयन्त्र खरिद गर्ने पहिलो निर्णय गरेका छन्। बुधबार पदभार ग्रहण गर्दै उनले नगरभरिका कक्षा ११ का छात्रालाई साइकल वितरण गर्नेसमेत निर्णय गरेका हुन्। विद्यालय आउजाउ गर्न छोरीहरुको सहजताका लागि साइकल खरिद गरेर वितरण गर्ने मेयर मण्डलले बताए। मटिहानी नगरकार्यपालिकाको कार्यालय धिरापुरमा मिथिलाको लोकबाजा ढोलपिपहीको धुनमा मंगलगान गाउँदै मेयर मण्डललाई नगरपालिका परिवारले स्वागत गरेका थिए। देशकै जेठो ३०४ वर्ष पुरानो राजकीय संस्कृत माध्यमिक विद्यालयका बटुकहरुले स्वस्तिक वाचन गर्दै नवनिर्वाचित जनप्रतिनिधिको सफल कार्यकालको कामना गरेका थिए। मटिहानीलाई देश तथा विदेशमा चिनाएका कारण उनी दोस्रोपटक मेयरमा जनताबाट अनुमोदित भएर आएका छन्। पहिलो कार्यकालमा विकासमा काम गरेर जनता माझ राम्रो छवि बनाएका उनले बैशाख ३० को स्थानीय तहको निर्वाचनमा लोकतान्त्रिक समाजवादी पार्टी (लोसपा)नेपालका तर्फबाट ४ हजार ३ मत ल्याएर मेयर पदमा विजयी भएका थिए। उनका निकटतम प्रतिद्वन्द्वी जनता समाजवादी पार्टी (जसपा) नेपालका मोहम्मद मुजिबुल रहमानले २ हजार ६७४ मतमा सीमित भएका थिए। उनले अबको पहिलो कार्यकालमा अधुरा रहेका कामकाजलाई पूरा गर्ने योजनामा रहेको सुनाए। विशेष गरेर शिक्षा, स्वाथ्य र कृषि क्षेत्रको कामलाई प्राथमिकतामा राख्ने योजना निर्माण गरेर काम गर्ने उनले बताए। मसँग भिजन छ, सोच छ अनि मनमा आँट छ। त्योसँगै आत्मविश्वास पनि छ। म आफ्नो भिजनभन्दा जनताको भिजन, आवश्यकता अनुसारको विकासको कामलाई पहिलो प्राथमिकतामा राखि मटिहानीमा विकासको लहर ल्याउँछु, पदभार ग्रहण गर्दै उनले भने, नगरभित्रको सडकलाई प्रदेश र संघीय सरकारको सहयोगमा दुई लेन, चार लेनको पक्की तथा कालोपत्रे सकड बनाउँछु।"
"थाइराइडका बिरामीहरुलाई अल्का अस्पताल छुट, टिएफटी परीक्षण निःशुल्क","ललितपुर : थाइराइड भएका बिरामीहरुका लागि ललितपुरको जावलाखेलमा रहेको अल्का अस्पताल प्रालिले बुधबार निःशुल्क स्वास्थ्य शिविर आयोजना गरेको छ। विश्व थाइराइड दिवसका अवसरमा अल्का अस्पतालले थाइराइड भएका बिरामीहरुलाइ लक्षित गर्दै निःशुल्क स्वास्थ्य शिविर आयोजना गरेको हो। अल्का अस्पताललको प्राङगणमा सुरु भएको निःशुल्क स्वास्थ्य शिविरबाट २ सय ५० जनाभन्दा बढीलाई सेवा लिन सक्ने अस्पतालले जनाएको छ। निःशुल्क स्वास्थ्य शिविरमा थाइराइडका विरामीहरुलाई गरिने परीक्षणहरु मध्ये टिएफटी नि:शुल्क गरिएको छ भने अन्य ल्याब परीक्षणहरुमा भारी छुट गरिएको अल्का अस्पताल प्रशासन प्रमुख भगवान केसीले जानकारी दिए। शिविरमा आएका बिरामीहरुले १ महिनासम्म फ्लोअप गरेमा पनि कुनै शुल्क नलिने उनले बताए। शिविर गर्नुअघि थाइराइड दिवसका अवसरमा अल्का अस्पतालले जनचेतनामुलक र्याली निकालेको थियो। अल्का अस्पतालबाट शुरु भएको र्याली पुल्चोक, मंगलबजार, पाटन दरबार स्क्वायर, लगनखेल, कुमारीपाटी हुँदै पुन जावलाखेल आएर सकिएको थियो। र्यालीको यस अस्पतालका अध्यक्ष कुमार थापा, अपाङता भएका ब्यक्ति रमेश नेपालीले रिवन काटेर उद्घाटन गरेका थिए।"
रविन्द्र मिश्रले दिए विवेकशील साझाको अध्यक्षबाट राजीनामा,"काठमाडौं : विवेकशील साझा पार्टीका अध्यक्ष रविन्द्र मिश्रले पदबाट राजीनामा दिएका छन्। स्थानीय तह निर्वाचनमा सोचेजस्तो परिणाम नआएको भन्दै मिश्रले अध्यक्ष पदबाट राजीनामा दिएका हुन्। उनले बुधबार प्रेस विज्ञप्ति जारी गर्दै निर्वाचनमा आएको परिणामको जिम्मेवारी लिँदै पार्टी अध्यक्षको पदबाट राजीनामा दिएको बताएका छन्। स्थानीय तह निर्वाचनमा विवेकशीलले विभिन्न क्षेत्रमा उम्मेदवारी दिएको थियो। तर उम्मेदवारले पार्टीले सोचेजस्तो परिणाम ल्याउन सकेनन्। ' गत ५ वर्ष तन, मन र धनले भ्याएसम्म पहिले संयोजक र पछि अध्यक्षका रूपमा निस्वार्थ र इमानदार प्रयास गर्दागर्दै पनि निर्वाचनमा जस्तो परिणाम आयो त्यसको सम्पूर्ण जिम्मेवारी लिँदै पार्टी अध्यक्षको पदबाट नैतिकताको आधारमा आजकै मितिबाट राजीनामा दिएको जानकारी गराउन चाहन्छु। म पार्टीको साधारण सदस्य रहिरहने छु,'विज्ञप्तिमा उल्लेख छ। उनले पार्टीका उम्मेदवारहरू 'इमानदार र सक्षम' हुँदाहुँदै राम्रो नतिजा हाँसिल गर्न नसक्नुको जिम्मेवारी पार्टी नेताका रूपमा आफूले लिएको बताएका छन्। 'बाराको फेटा गाउँपालिका र त्यहाँको दुई वटा वडामा हाँसिल भएको विजयको सम्पूर्ण श्रेय सो क्षेत्रका अत्यन्तै लोकप्रिय व्यक्तित्व र प्रतिष्ठित समाजसेवी तथा गाउँपालिकाका नवनिर्वाचित अध्यक्ष रुस्तम अन्सारीलाई जान्छ। मैले पार्टी अध्यक्षबाट राजीनामा दिए पनि नमूना गाउँपालिका निर्माण गर्न उहाँलाई पूर्ण रूपमा सहयोग गर्ने प्रतिबद्धता जाहेर गर्न चाहन्छु। गत ५ वर्षमा पार्टी प्रतिकूल अवस्थामा हुँदा पनि कत्ति विचलित नभई पार्टी निर्माणमा दृढताका साथ लागिरहने नेता तथा सदस्य, हामीलाई आर्थिक, नैतिक र भौतिक रूपमा सहयोग गर्ने नेपालभित्र र बाहिर रहेका सम्पूर्ण शुभेच्छुकहरूलाई म नमन गर्दछु। तपाईँहरूप्रतिको श्रद्धाभाव शब्दमा व्यक्त गर्न सक्दिन। तपाईँहरूलाई सम्झेर म भावुक भएको छु र तपाईँहरूको अपेक्षा पुरा गर्न नसक्दा अत्यन्तै दुखित छु।विवेकशील साझाले उठाएका प्रमुख मुद्दा र नारा आजभोलि धेरै पार्टी र तिनका नेताहरूले उठाउन र बोल्न थालेका छन्। त्यो तपाईँहरूकै देन हो। विवेकशील साझाले उठाएका प्रमुख मुद्दाहरू सम्बोधन नगरेसम्म यो देशको रूपान्तरण असम्भव हुनेछ,' विज्ञप्तिमा उल्लेख छ।' 'मैले प्रस्तुत गरेको 'विचारभन्दा माथि देश' दस्ताबेज पार्टीको केन्द्रीय समितिको दुईतिहाइभन्दा बढी मतले पारित गरेको भए पनि बहुमतको निर्णयविरुद्ध भएका गतिविधिका कारण पार्टी संयोजकलगायत कतिपयलाई कारबाही गरिएको थियो,' उनले भनेका छन्,' सो दस्ताबेज प्रस्तुत गर्ने अध्यक्षले नै राजीनामा दिइसकेपछि, ती कारबाहीहरू फिर्ता गरिदिन म पार्टीको केन्द्रीय कार्य सम्पादन समिति तथा केन्द्रीय समितिलाई विनम्र अनुरोध गर्दछु। त्यस्तै, सो दस्ताबेजप्रति असहमति राखेर राजीनामा दिनुभएका साथीहरूलाई पनि पुनः पार्टीमा सामेल हुन आग्रह गर्दछु।'"
"प्री ओपन सेसन : ५ अंकले बढ्यो नेप्से परिसूचक, ४ लाख बढीको सेयर कारोबार",काठमाडौं : प्री ओपन सेसनमा नेप्से परिसूचक ५ अंकले बढेको छ। बुधबार नेप्से ५२९ अंकले बढेर २२२२४९ विन्दुमा आइपुगेको छ। सो समयमा सेन्सेटिभ इण्डेक्स १५४ अंकले बढ्यो। प्री ओपन सेसनमा ११ स्टकको ९५७ कित्ता सेयर ४ लाख ४० हजार बढी रुपैयाँमा खरिदबिक्री भयो।
"रेणु दाहालले सम्हालिन् कार्यभार : भरतपुर महानगरमा ७ हजार लिटरसम्म खानेपानी निशुल्क, छोरीको निशुल्क बिमा",चितवन : भरतपुर महानगरपालिकाका नवनिर्वाचित मेयर रेणु दाहालले बुधबार कार्यभार सम्हालेका छन्। कार्यभार सम्हाल्दै दाहालले आफ्नो पहिलो प्राथमिकता खानेपानी समस्या समाधान र छोरीको निशुल्क बिमा गर्ने प्रतिबद्धता जनाएकी छन्। कार्यभार सम्हालेलगत्तै उनले महानगरका विकट बस्तीमा पनि दुई वर्षभित्र खानेपानी पुर्याउने प्रतिबद्धता जनाएकी हुन्। दाहालले महानगरबासीलाई सात हजार लिटरसम्म खानेपानी निशुल्क दिने निर्णय गरेकी छन्। यो सुविधा महानगरका ५२ प्रतिशतले लाभ लिने आँकलन छ। जसमा महानगरको खानेपानीमा वार्षिक २ करोड ५० लाख रकम खर्च हुने अनुमान छ। भरतपुर महानगरपालिकामा जन्मने छोरीलाई १ लाखसम्मको निशुल्क बिमा गर्ने उनले निर्णय गरेकी छन्। आजकै मितिबाट लागु हुने गरी पन्ध्र वर्षको बिमा गर्ने निर्णयले महिला र विपन्न समुदायलाई विशेष लाभ हुने अपेक्षा छ। सरकारी स्वास्थ्य संस्थामा सुत्केरी भएर जन्मने छोरीमा मात्र बिमा कार्यक्रम लागु गरिने बताइएको छ। महानगरले बिमाका लागि वार्षिक ३ हजार ३ सय रुपैयाँ दिने छ। जसबाट झण्डै यो वर्ष झण्डै १ हजार ७५० ले सुविधा पाउने छन् । उनले निर्वाचन अगाडि गरेका सबै बाचा आफूले पूरा गर्ने बताइन्। आफ्ना समर्थकहरुको साथमा महानगरपालिका प्रवेश गरेकी दाहाललाई कर्मचारीले स्वागत गरेका थिए। महानगरले बिमाका लागि वार्षिक ३ हजार ३ सय रुपैयाँ दिने छ। जसबाट झण्डै यो वर्ष झण्ड १ हजार ७५० लाई लाभ हुने आँकलन छ ।
नौ पालिकाको मत परिणाम घोषणा हुन बाँकी,"काठमाडौं : गत वैशाख ३० गते भएको स्थानीय तह निर्वाचनको मतगणना कार्यअन्तर्गत अब विभिन्न नौ पालिकाको अन्तिम परिणाम आउन बाँकी छ। निर्वाचन आयोगको सूचना प्रणालीमा बुधबार १०:३० बजेसम्ममा प्रविष्ट भएको विवरणानुसार ७५३ मध्ये ७४४ पालिकाको अन्तिम मत परिणाम सार्वजनिक भइसकेको छ। कतिपय पालिकाको मतगणना कार्य सम्पन्न भए पनि घोषणा भइ आयोगको प्रणालीमा प्रविष्ट हुन बाँकी रहेको छ। अन्तिम परिणाम आउन बाँकी पालिकामा बागमती प्रदेशमा काठमाडौँ महानगरपालिका, प्रदेश नं १ मा उदयपुरको त्रियुगा र कटारी नगरपालिका, मधेस प्रदेशमा रौतहटको गढीमाई नगरपालिका, गरुडा नगरपालिका र फतुवा विजयपुर नगरपालिका, रुपन्देहीको तिलोत्तमा नगरपालिका र कपिलवस्तुको महाराजगञ्ज नगरपालिका छ। सुदूरपश्चिममा बाजुराको बुढीगङ्गा नगरपालिकामा भएको मतदानबारे आयोगले गरेको छानविनका आधारमा निर्णय आउन बाँकी रहेको छ। रासस"
"जित सुनिश्चितपछि बालेन्द्रले भने, घोषणापत्र लागू भएका दिन विजय उत्सव मनाउँला, आफ्नो क्षेत्रमा धन्यवाद र्याली गरौं","काठमाडौं : काठमाडौं महानगरपालिकाको मेयरका उम्मेदवार बालेन्द्र साह (बालेन) ले जीतहारलाई मतगणना सकिएसँगै सकिन दिनुपर्ने बताएका छन्। अहिले विजय जुलुस भनेर अरुलाई पराजित भन्ने संकेतसम्म नगर्न अपील गर्दै साहले फेसबुकमार्फत र्यालीका लागि काठमाडौं नआउन आह्वान गरेका हुन्। काठमाडौंको मेयर पदमा बालेन्द्र र उपमेयरमा सुनिता डंगोलले जीत सुनिश्चित गरिसकेका छन्। स्थानीय तह निर्वाचन २०७९ मा हामीलाई मत दिने, समर्थन गर्ने तथा निर्वाचन प्रक्रियामा सामेल हुने सबैलाई धन्यवाद छ। अहिले यति भन्न सकिन्छ कि, हामी काठमाडौं महानगरको जिम्मेवारी बोक्न योग्य छौँ भनेर महानगरका मतदाताहरुले हामीलाई विश्वास गर्नु भएको छ। साहले भनेका छन्, यहाँ विश्वासको कुरा छ। विश्वासमा जीत वा हार हुँदैन। जीतहारलाई मतगणना सकिएसँगै सकिदिउँ। घोषणापत्रमा भएका कुराहरु लागू गर्न सकेका दिन सबै मिलेर विजय उत्सव मनाउँला। तर अहिले विजय जुलुस भनेर अरुलाई पराजित भन्ने संकेतसम्म पनि नगरौँ। यसै पनि चुनावमा जित्नेले धेरै मत ल्याउने हो, बहुमत होइन। हाम्रो स्वयम्को पनि बढीमा ३५ प्रतिशत मत आउला। यसको अर्थ हो, बदर मतहरु बाहेक बाँकी ५० प्रतिशत जति मतदाताहरुले अरुलाई छनौट गर्नु भएको छ। उनले भनेका छन्, हामीलाई मत हाल्ने ३५ प्रतिशतको शिर उँचो पार्दै गर्दा बाँकी ५० प्रतिशतको शिर निहुराउनु पर्ने काम वा संकेत भएको छ कि भन्नेमा ध्यान दिनुपर्छ। र, महानगरको उन्नतिका लागि सबैसँग सहकार्य गर्नु नै पर्छ। अहिलेसम्मको सफलताका लागि खुशीयाली प्रकट गर्ने नै हो भने पनि आफ्नै क्षेत्रमा धन्यवाद र्याली गर्न अनुरोध गरेका छन्। ठाउँठाउँबाट र्यालीका लागि काठमाडौं आउने कुराहरु एकदमै धेरै सुनिरहेका छौँ। हाम्रो अनुरोध के हुन्छ भने तपाईहरु कोही पनि र्यालीका लागि काठमाण्डौँ आउने दुख गर्नु पर्दैन। यो अभियान सबैको हो। यसको स्वामित्व हरेक नेपालीले जहाँबाट जसरी पनि लिइदिए हामी खुसी हुनेछौँ। अभियानको अहिलेसम्मको सफलताका लागि खुशीयाली प्रकट गर्ने नै हो भने पनि तपाई रहेकै क्षेत्रमा 'धन्यवाद र्याली' गर्नु होला। त्यसले सो स्थानमा बढी प्रभाव छोड्छ। बालेनले फेसबुकमार्फत भनेका छन्, नेपालमा बालेन मात्रैको यो अभियान होइन, यो नेपालभरको अभियान हो भन्ने सन्देश जान्छ। 'बालेन'हरुका लागि देशभरका नागरिक साथसाथै रहन्छन् भन्ने देखिन्छ। यहाँ पनि यस्तो किसिमको चेतना र अभिमत रहेछ भनेर प्रोत्साहन हुनेछ। उनले अबको बाटो सहज नभएको बताउँदै अभियानको वास्तविक परीक्षा सुरु भएको धारणा राखेका छन्। उनले बाटो बिराउन लागेको समयमा खबरदारी गर्न अनुरोध गरेका छन्।हामीले हिड्ने सहि बाटो, चाल्ने उपयुक्त कदम र गर्ने अधिकतम सत्प्रयासहरुले हाम्रो अभियान र महानगरको उन्नतिलाई प्रभाव पार्नेछ। हामीलाई साथ र सुझाब जति महत्वपुर्ण छ, उति नै खाँचो पर्नेछ खबरदारीको। हामीले बाटो बिराउन लाग्यौँ भने खबरदारी गर्नुहोला। अनि हाम्रो अभियानको उर्जाको लागि हामी सँधै तपाईहरुसँग जोडिरहेका हुन्छौँ। तपाईहरुको उपस्थिति र साथको आवश्यकता महसुस हुने बित्तिकै हामी आवाज दिनेछौँ उनले भनेका छन्। बालेनले यो अभियानलाई देशव्यापी बनाउने प्रयास गर्न आग्रह गरेका छन्। उनले भनेका छन्,हरेक टोलटोल र गाउँगाउँमा 'बालेन'हरु भेटिउन् जसले केवल जनमतका आधारमा परिवर्तनको जिम्मेवारी बोक्न सकुन्, अवसर पाउन सकुन्। अबको हाम्रो पहिलो यात्रा काठमाडौको मुहार फेर्नलाई हुनेछ। मिलेर अगाडी बढौँ।"
बसको ठक्करबाट प्रहरी र म्यादी प्रहरीको मृत्यु,झापा : झापामा यात्रुवाहक बसको ठक्करबाट प्रहरीसहित दुई जनाको मृत्यु भएको छ। बुधबार बिहान को १ ख ७१८७ नंको झुल्केदेवी यातायातको बसले प्रदेश १०२०४०प ७१४९ नंको मोटरसाइकललाई ठक्कर दिँदा उनीहरूको घटनास्थलमै मृत्यु भएको जिल्ला प्रहरी कार्यालयका प्रवक्ता प्रहरी नायब उपरीक्षक वसन्त पाठकले जानकारी दिए। पूर्वपश्चिम राजमार्गअन्तर्गत झापाको शिवसताक्षीधरमपुर सडक खण्डमा दुर्घटना भएको हो। मृत्यु हुनेमा मोरङ पथरीशनिश्चरे८ का २६ वर्षीय प्रकाश राई र भोजपुरको षडानन्दका २६ वर्षीय जितुहाङ राई छन्। मृतक प्रकाश जिल्ला प्रहरी कार्यालय झापामा कार्यरत प्रहरी जवान हुन् भने जितुहाङ म्यादी प्रहरी हुन्। ठक्कर दिने बस र बसका चालकलाई प्रहरीले नियन्त्रणमा लिएको छ।
वायुको प्रभाव : तीन दिन पहाडी भूभागमा हावाहुरीसहित वर्षाको सम्भावना,"काठमाडौं : नेपालमा स्थानीय वायु, भारतको उत्तर प्रदेश, विहार, पश्चिम बंगाल आसपास रहेको न्यून चापीय रेखा र पश्चिमी वायुको प्रभाव रहेको छ। जल तथा मौसम विज्ञान विभागको मौसम पूर्वानुमान महाशाखाले आगामी तीन दिन पहाडी भूभागमा हावा हुरीसहित वर्षाको सम्भावना रहेको जनाएको छ। महाशाखाबाट बुधबार जारी बुलेटिनमा दिउँसो पहाडी भूभागमा आंशिकदेखि सामान्य बदली रहनेछ। प्रदेश १, बागमती प्रदेश र गण्डकी प्रदेशका केही र अन्य प्रदेशका थोरै स्थानहरुमा मेघ गर्जन चट्याङ्ग र हावा हुरी सहित हल्का देखि मध्यम वर्षाको सम्भावना रहेको बुलेटिनमा उल्लेख छ। राती पनि प्रदेश १, मधेश प्रदेश र बागमती प्रदेशका थोरै स्थानहरूमा मेघ गर्जन चट्याङ्गसहित हल्का वर्षाको सम्भावना रहेको छ। बिहीबार प्रदेश १ र बागमती प्रदेशका केही र अन्य प्रदेशका पहाडी भूभागका एकदुई स्थानहरुमा मेघ गर्जन चट्याङ्ग र हावाहुरीसहित मध्यम वर्षाको सम्भावना रहेको छ। शुक्रबार देशको पहाडी भूभागका थोरै स्थानहरुमा मेघ गर्जन चट्याङ्ग र हावाहुरीसहित हल्का वर्षाको सम्भावना रहेको छ। पहाडी भूभागका थोरै स्थानहरुमा मेघ गर्जन चट्याङ्ग र हावाहुरीसहित वर्षाको सम्भावना रहेकोले आवश्यक सतर्कता अपनाउन महाशाखाले अनुरोध गरेको छ।"
"फिदिम नगरको पहिलो निर्णय : भुइँ स्याउलाई व्यवसायिक खेतीका रुपमा विस्तार गरिने, मोबाइल एप्स सञ्चालनमा ल्याउने","फिदिम : फिदिमका नवनिर्वाचित मेयर मित्रप्रसाद काफ्लेको अध्यक्षतामा बसेको पहिलो बैठकले सुशासनका लागि मोबाइल एप्स निर्माण गर्नेदेखि 'विपन्नसँग मेयर कार्यक्रम' सञ्चालन गर्ने निर्णय गरेको छ । बैठकले सुशासनका लागि एप्स निर्माण, आर्थिक विकासका लागि भुइँ स्याउको खेती, विपन्नहरुका लागि विपन्नसँग मेयर कार्यक्रमर कम आय भएका परिवारका सदस्यको मृत्यु भएमा नगरपालिकाले काजकिरिया खर्च उपलब्ध गराउने समेतका निर्णय गरेको हो । नगर क्षेत्रभित्रका विद्यालय, सवारी साधानमा हुने गतिविधिलाई निगरानी र नियन्त्रण गर्नका लागि एप्स निर्माण गर्न लागिएको हो । एप्समार्फत नगरपालिका मातहतका कार्यालयबाट सम्पादन हुने कार्यलाई पारदर्शी, भरपर्दो, छरितो र गुणस्तरीय बनाउने विश्वास गरिएको छ । एप्समार्फत कार्यालयमा हुने अबाञ्छित गतिविधिहरुको निगरानी र नियन्त्रण गर्न समेत सहज बताइएको छ । एप्स निर्माणका लागि काम अघि बढिसकेको छ,' काफ्लेले भने, 'अब मोबाइलबाटै विद्यालय, सवारी सधान र कार्यालयमा हुने गतिविधिको निगरानी गरिन्छ ।' प्रदेश तथा स्थानीय सासन सहयोग कार्यक्रमअन्तर्गत एप्स निर्माण गर्न लागिएको हो । मेयर काफ्लेले आफूले पाउने सेवा सुविधा समेत नलिने निर्णय गरेका छन् । मेयरले पाउने सेवा सुविधाबाट विपन्नसँग मेयर कार्यक्रम सञ्चालन गर्ने निर्णय गरिएको हो । मैले पाउने सेवा सुविधाबाट नगरपालिकामा कोष खडा गर्ने र उक्त रकम विपन्नहरुको सेवाका लागि काम गर्ने तयारी हो,' काफ्लेले भने । त्यस्तै, नगरको आर्थिक विकासका लागि भुइँ स्याउलाई व्यवसायिक खेतीको रुपमा विकास गर्ने निर्णय गरिएको हो । नगर क्षेत्रभित्र भुइँ स्याउको प्रचूर सम्भावना भएकाले त्यसको व्यवसायिक खेतीका लागि नगरपालिकाले विशेष कार्यक्रम अघि बढाउने तयारी गरेको हो । यस्तै,बैठकले कम आय भएका परिवारका सदस्यको मृत्यु भएमा काजकिरियाका लागि नगरपालिकाले पाँच हजार रुपैयाँ समेत उपलब्ध गराउने निर्णय गरेको छ। निर्णयमा हस्ताक्षर गर्दै फिदिमका नवनिर्वाचित मेयर मित्रप्रसाद काफ्ले ।"
मंकिपक्स : नेपालमा जोखिम कति ?,"काठमाडौं : कोरोना भाइरस संक्रमण अन्त्य नहुँदै मंकिपक्सको जोखिम बढेको छ। अफ्रिकासँगै युरोप र अमेरिकामा पनि मंकिपक्स गराउने नयाँ संक्रमणले पिरोल्न थालेको छ। बिफरसँग मिल्दोजुल्दो यसको संक्रमण जोखिममा नेपाल पनि रहेको स्वास्थ्य तथा जनसंख्या मन्त्रालयले जनाएको छ। अफ्रिका, युरोप वा अमेरिकाभन्दा टाढा छौं। तर, रोगले भूगोल छुट्ट्याउँदैन, मन्त्रालयका सहप्रवक्ता डा समिरकुमार अधिकारी भन्छन्, मानिसबाट मानिसमा तुलनात्मक रूपमा न्यून संक्रमण हुने भनिएको छ। थप विस्तृत विवरण आएपछि मात्र थप कुराहरू भन्न सकिन्छ। मंकिपक्स कोरोना भाइरसजस्तो संक्रामक नभएको विज्ञहरू बताउँछन्। विश्व स्वास्थ्य संगठन (डब्लूएचओ)ले १४ वटा मुलुकमा फैलिसकेको जनाएको छ। ८० भन्दा बढी व्यक्तिमा संक्रमण पुष्टि भइसकेको छ। गत वैशाख २४ गते बेलायतमा संक्रमण पुष्टि भएपछि चासो र चिन्ता बढाएको हो। स्वास्थ्य मन्त्रालयले डब्लूएचओसँग समन्वय गरिरहेको डा अधिकारीले बताए। संक्रमणको विश्लेषणका आधारमा थप निर्णय गर्नुपर्ने अवस्था सिर्जना भएको छैन। चिन्ताजनक अवस्था भएमा सर्वसाधारणलाई जानकारी गराउँछौं, उनले भने। अमेरिका, क्यानडा, अस्ट्रेलिया, इजरायल र कतिपय युरोपेली देशमा संक्रमण पुष्टि भइसकेको डब्लूएचओले जनाएको छ। युरोपका बेलायत, जर्मनी, स्विट्जरल्यान्ड, स्पेन, पोर्चुगल, बेल्जियम, फ्रान्स, नेदरल्यान्ड्स, इटाली र स्विडेनमा पनि संक्रमण पुष्टि भएको छ। इपिडिमियोलोजी तथा रोग नियन्त्रण मंकिपक्स ः नेपालमा जोखिम कति ? महाशाखाका प्रमुख डा चुमनलाल दासका अनुसार, सार्क मुलुकमा पनि संक्रमण देखिएको छैन। कोरोना भाइरस जस्तो व्यापक संक्रमण छैन, उनले भने, तै पनि सचेत हुनै पर्छ। भारतमा संक्रमण पुष्टि भयो भने निगरानीलाई झन् कडा बनाउनुपर्छ। कोरोनाविरुद्ध स्थापित हेल्थ डेस्कहरू यथावत् रहेकाले मंकिपक्सको निगरानीसमेत गर्ने गरी स्वास्थ्यकर्मीलाई परिचालन गरिएको डा अधिकारीले बताए। कसरी सर्छ ? संक्रमित व्यक्तिको घाउ, हाच्छिउँ गर्दा निस्कने थुक वा तरल पदार्थको माध्यमबाट फैलिएको पाइएको छ। यो तरल पदार्थ श्वासनली, आँखा, मुख वा नाकबाट छिर्न सक्ने जनाइएको छ। मध्य र पश्चिमी अफ्रिकी मुलुकको जंगली स्थानमा पाइने (बाँदर वा मुसा)बाट संक्रमण सुरु भएको अनुमान छ। शुक्रराज ट्रपिकल तथा सरुवा रोग अस्पताल, क्लिनिकल रिसर्च युनिट संयोजक डा शेरबहादुर पुनका अनुसार, स्तनधारी जनावरबाट संक्रमण सुरु भएको जनाइएको छ। स्वास्थ्य मन्त्रालयका सहप्रवक्ता डा अधिकारीका अनुसार, संक्रमणको सुरुवात भएको जनावरको यकिन भइसकेको छैन। अहिलेसम्म यहीँ जनावरबाट यसैगरी संक्रमण हुन्छ भन्न सकिने अवस्था छैन, डा अधिकारीले भने, संक्रमित जनावरको शरीरबाट निस्केका पदार्थसँग प्रत्यक्ष सम्पर्क भएमा मानिसमा पर्छ। संक्रमित मानिसबाट अर्को मानिसमा पनि सर्छ। डा पुनका अनुसार समलिंगीमा पनि संक्रमण पुष्टि भएको छ। कोरोनाभन्दा कम संक्रामक सरुवा रोग विशेषज्ञ डा पुनका अनुसार, मंकिपक्स विफरको पारिवारिक सदस्य मानिएको छ। विफर रोग लगाउने भाइरसको प्रजातिबाट यो रोग सर्दछ। तर, यो कोरोना तथा बिफरभन्दा काम घातक पाइएको छ। संक्रमण पछि विभिन्न असरहरू देखिने गर्छ। ज्वरो आउने, टाउको, ढाड दुख्ने, मांसपेसी दुख्ने, शरीर सुन्निने, हत्केला र पैतलामा डाबरहरू देखिने र छाला फुट्नेलगायतका लक्षणहरू देखिन्छन्। डा पुन भन्छन, अनुहार र हात खुट्टामा बिमिरा (फोका)हरू बढी देखिन्छन्। एक व्यक्तिबाट अर्को व्यक्तिमा लक्षण देखिने अवधि दुईदेखि तीन सातासम्म हुने डा अधिकारीले बताए। डा दासका अनुसार छाला रोग विशेषज्ञले मंकिपक्स संक्रमणको पहिचान गर्छन्। बिरामीको फोका, लुगाफाटोलगायतमा संक्रमण हुँदा सर्ने जोखिम बढी छ, उनले भने। कतिपय संक्रमितको ज्यानसमेत गएको डब्लूएचओले जनाएको छ। डा अधिकारीका अनुसार १० प्रतिशत व्यक्तिमा स्वास्थ्य जटिलता भएर मृत्यु हुन सक्छ। कसरी जोगिने ? डा अधिकारीका अनुसार, संभावित जोखिम भएका मुलुकबाट नेपाल आउने व्यक्तिहरूमाथि निगरानी गर्नुपर्ने र क्वारेन्टाइनमा राख्नुपर्छ। कोरोना संक्रमणबाट अपनाइएको स्वास्थ्य मापदण्ड पालनालाई निरन्तरता दिनुपर्ने उनकोे सुझाव छ। डा पुनका अनुसार संक्रमितले प्रयोग गरेकोे बिच्छ्यौना, लुगाफाटा प्रयोग गर्दा संक्रमण सर्न सक्छ। स्वास्थ्य मन्त्रालयका प्रवक्ता डा अधिकारीले कोरोना संक्रमणबाट जोगिन अपनाइएको स्वास्थ्य मापदण्ड मंकिपक्सबाट जोगिन पनि मद्दत गर्ने बताए। कोरोनाबाट जोगिन अपनाइएका व्यवहार नै पर्याप्त छ। मास्कको प्रयोग, हातको सरसफाइमा ध्यान दिनुपर्छ। साबुन पानीले हात धुँदा भाइरस निस्क्रिय हुन्छ, डा अधिकारीले भने। सन् १९७० देखि नै अफ्रिकाका १० मुलुकमा यो भाइरस संक्रमण थियो। त्यस्तै सन् २००३ मा अमेरिकामा पनि प्रकोप फैलियो। डा अधिकारीले भने, हाम्रा लागि नयाँ भए पनि विश्वका लागि नयाँ होइन। बिफरका लागि प्रयोग हुने खोप मंकिपक्समा पनि प्रभावकारी मानिएको छ। यो खोप ८५ प्रतिशत प्रभावकारी पाइएको डब्लूएचओले जनाएको छ। सन् १९८० मा बिफर उन्मूलन भएको घोषणा डब्लूएचओले नै गरेको थियो। लक्षणहरू ज्वरो आउने टाउको दुख्ने ढाड दुख्ने मासंपेशीको दुखाई शरीर चिलाउने हात, खुट्टामा बिमिरा (फोका) आउने ग्रन्थीहरू सुन्निने हत्केला र पैतलामा डाबर देखिने छाला फुट्ने कसरी जोगिने ? बिरामी वा मरेका जनावरको सम्पर्कबाट टाढा रहने मास्क प्रयोग गर्ने साबुन पानीले हात धुने"
समयमै नसोच्दा,"शरद ऋतु चाँडै सकिँदै थियो। कमिलाहरूका परिवार खाना, लट्ठी र सुक्खा पातहरू संकलनमा व्यस्त हुन थाले। फट्यांग्रो यी सबै दृश्य नियालिरहन्थ्यो। ऊ बेला मनमनै हाँस्थ्यो त कहिले जिस्क्याउँथ्यो। एक दिन, त्यो फट्यांग्रो कमिला आउने बाटो ढुकेर बस्यो। जब कमिला आएको बुझ्यो तब बुट्ट्यानको हाँगाबाट फुत्त तल ओर्लियो। फट्यांग्रो पनि हिँडेर कमिलासँग अघि बढ्न थाल्यो। अचानक फट्यांग्रो आफू छेउमा देखेर कमिला तर्सियो। उसले एकछिनपछि आफूलाई बिना शंका अघि बढायो। फट्यांग्रोले कमिलालाई सोध्यो, तिमी यस्तो सुन्दर दिनमा के गर्दैछौ ! हामी चिसोका लागि तयारी गर्दैछौं। केही खानेकुरा पनि राख्नुपर्छ। कमिलाले जवाफ फर्कायो। फट्यांग्रो हाँस्यो र हिँड्यो। ऊ घाम र पुतलीको पछि लाग्न थाल्यो। दिनहरू बित्दै गए। कमिलाले परिवारलाई हरेक दिन व्यस्त बनायो। चारैतिर चराउन थाल्यो। फट्यांग्रोको भने दिन सुस्तरी यसैगरी बित्यो ! एक बिहान, फट्यांग्रो चिसो बिहानमा उठ्यो। जमिन हिउँले ढाकिएको थियो। उसले खाना खोज्यो तर केही पनि भेट्टाउन सकेन। कमिलाहरू सहिसलामत थिए। उनीहरूलाई खानेकुराको कुनै चिन्ता थिएन। नैतिक शिक्षा : घाम चम्किरहेकै बेला खानाको जोहो गर्नुहोस्। तपाईंको भविष्य बनाउन वर्तमान जस्तो कुनै समय छैन।"
आज विश्व थाइराइड दिवस : यी लक्षण देखिए बेलैमा सचेत हुनुहोस्,"काठमाडौं : आज विश्व थाइराइड दिवस । पत्येक वर्ष मे २५ मा विश्वभर थाइराइड दिवस मनाइन्छ। थाइराइड घाँटीको अगाडिको भागमा रहेको पुतली आकारको ग्रंथी हो। यसले एउटा हर्मोन बनाउँछ जसको मद्दतले मेटाबोलिज्म नियन्त्रणमा रहन्छ। हर्मोन लेभलमा गडबढी आउँदा शरीरमा धेरै समस्या निम्तिन्छ । जसका कारण अत्याधिक थकान, कपाल झर्ने, हातखुट्टामा झनझनाउने, घाँटी सुन्निने, मुटुको धड्कनमा परिवर्तन हुने जस्ता लक्षण देखिन्छन् । यो दिवस मनाउनुको उद्देश्य थाइराइडको बारेमा मानिसहरूलाई सचेत गराउनु हो। थाइरोइड ग्रन्थीले राम्रोसँग काम गर्न नसक्दा समस्या हुने गर्छ । थाइरोइड विशेष गरी ६० वर्ष माथिका महिलामा धेरै देखिन्छ। तर आजभोलि निकै कम उमेरदेखि नै थाइराड भएको पाइन्छ। यो पुरुषको तुलनामा महिलामा धेरै हुने गर्छ। थाइराइड भएका यी समस्याहरु देखिने गर्छन्; अत्याधिक तौल बढ्नु वा घट्नु : तौलमा परिवर्तन हुनु थाइराइड विकारको सबैभन्दा सामान्य लक्षण हो। तौल बढ्नुले थाइरोइड हर्मोन कम हुने संकेत गर्छ, जसलाई हाइपोथायराइडिज्म भनिन्छ। अर्कोतर्फ थाइराइडले धेरै हर्मोन बनायो भने तौल पनि धेरै कम हुन थाल्छ । यसलाई हाइपर थाइराइडिज्म भनिन्छ। हाइपोथाइराइडिज्म अधिकांश मानिसहरूमा पाइन्छ। घाँटी सुन्निने : घाँटी सुन्निनु वा बढ्नु थाइराइड विकारको स्पष्ट संकेत हो । यसमा घाँटीमा डल्लोजस्तो हुन्छ। यो हाइपोथाइराइडिज्म वा हाइपर थाइराइडिज्म दुवैमा हुन सक्छ। कहिलेकाहीँ थाइरोइड क्यान्सर वा गाँठोको कारणले पनि घाँटी सुन्निन सक्छ। मुटुको गतिमा परिवर्तन : थाइराइड हर्मोनले शरीरको लगभग हरेक अंगलाई असर गर्छ। जसका कारण मुटुको धड्कन पनि परिवर्तन हुन थाल्छ । हाइपोथाइराइडिज्म भएका मानिसहरूको मुटुको गति सामान्य भन्दा कम हुन्छ, जबकी हाइपर थाइराइडिज्म भएकाहरूको मुटुको गति छिटो हुन्छ। यसले रक्तचाप पनि बढाउँछ। ऊर्जा र मूडमा परिवर्तन : थाइरोइड विकारले ऊर्जा स्तर र मूडमा पनि ठूलो प्रभाव पार्छ। हाइपोथाइराइडिज्ममा, मानिसहरू थकित, सुस्त र उदासी महसुस गर्छन्। हाइपर थाइराइडिज्मले चिन्ता, निद्रामा समस्या, बेचैनी र चिडचिडापन निम्त्याउँछ। कपाल झर्नु : कपाल झर्नु थाइराइड हर्मोन असन्तुलनको अर्को लक्षण हो। यो समस्या हाइपोथाइराइडिज्म र हाइपर थाइराइडिज्म दुवैमा हुन सक्छ। धेरैजसो अवस्थामा, थाइरोइड डिसअर्डरको उपचार पछि कपाल फेरि बढ्छ। धेरै चिसो वा तातो महसुस : थाइरोइड विकारले शरीरको तापमान नियमित गर्ने क्षमतालाई कमजोर बनाउँछ। हाइपोथाइराइडिज्म भएका मानिसहरूलाई सामान्यभन्दा बढी चिसो महसुस हुन्छ। जबकि हाइपर थाइरोइडिज्म भएका मानिसहरूलाई धेरै पसिना आउँछ। अन्य लक्षणहरू : हाइपोथाइराइडिज्ममा अन्य लक्षणहरू जस्तै छाला सुख्खा हुनु र नङ भाँचिनु, हात खुट्टा सुन्निने, कब्जियत, महिनावारीमा गडबढी पर्छन् । हाइपरथाइराइडिज्मका लक्षणहरू मांसपेशी कमजोर हुनु वा हात काँप्नु, आँखाको समस्या, पखाला, अनियमित महिनावारी आदि हुन्। एजेन्सी"
काठमाडौं महानगरको मेयरमा स्वतन्त्र उम्मेदवार बालेन्द्र र उपमेयरमा एमालेकी सुनिताको जीत सुनिश्चित,काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन्द्र साहले आफ्नो ५५ हजार नजिक मत पुर्याएका छन्। सुरुदेखि नै अग्रता कायम गरेका बालेन्द्रले सत्ता गठबन्धनलाई पछाडि पार्दै फराकिलो मतान्तर बनाएका हुन्। काठमाडौंको मेयर पदमा बालेन्द्रले जीत सुनिश्चित गरेका छन्। बुधबार बिहानसम्मको मतपरिणाम अनुसार बालेन्द्रले ५४ हजार ७१८ मत प्राप्त गरेका छन्। उनका निकटतम् प्रतिद्वन्द्वीका रुपमा रहेका सत्ता गठबन्धनबाट उम्मेदवार बनेकी कांग्रेसकी सिर्जना सिंहले ३४ हजार ६०८ मत प्राप्त गरेकी छन्।बालेन्द्रले सिर्जनालाई २० हजार ११० मतान्तर बनाएर अग्रता कायम गरेका छन्। केशव स्थापित बालेन्द्रभन्दा २० हजार ७४३ मतले पछाडि छन्। सिर्जनालेसमेत एमालेका उम्मेदवार स्थापतिलाई पछि पारेकी छन्। काठमाडौंमा उपमेयरमा भने एमालेकी सुनिता डंगोल फराकिलो मतान्तरले अगाडि छिन्। सत्तारुढ गठबन्धनबाट एकीकृत समाजवादीका उपमेयरका उम्मेदवार रामेश्वर श्रेष्ठ फराकिलो मतान्तरले पछाडि परेका हुन्। सुनिताले ६० हजारभन्दा बढी मत ल्याइसकेकी छन्। श्रेष्ठभन्दा तेब्बर मत भएकाले उपमेयरमा डंगोलले जीत सुनिश्चित गरेकी छन्।
महंगी रोक्न भारत सरकारको अर्को निर्णय : चिनी निर्यातमा सशर्त प्रतिबन्ध,"नयाँ दिल्ली : विश्वमै बेलगाम बढीरहेको महंगीबाट भारतलाई जोगाउन भारत सरकारले अर्को ठूलो कदम चालेको छ। यसपटक मोदी सरकारले चिनी निर्यातमा सशर्त प्रतिबन्ध लगाएको छ । बेलगाम मुद्रास्फीति नियन्त्रण गर्न मोदी सरकार निरन्तर लागिरहेको छ । पछिल्लो दश दिनमा एकपछि अर्को ठूला निर्णयहरु भएका छन् । जसमा गहुँ निर्यातमा प्रतिबन्ध र पेट्रोलको मूल्य घटाउन अन्तःशुल्क घटाउने जस्ता ठूला कदमहरू समावेश छन्। यसै क्रममा मंगलबार भारत सरकारले चिनी यस वर्षको चिनी निर्यातको परिमाण निर्धारण गर्ने निर्णय गरेको छ । ब सन् २०२१२२ मा १०० लाख मेट्रिक टनभन्दा बढी चिनी निकासी गर्न पाइने छैन । श्रोतका अनुसार अहिले मुलुकमा चिनीको मौज्दातको चिन्ता नरहेको तर यस वर्ष विगत ६ वर्षको तुलनामा सबैभन्दा बढी चिनी निकासी भएकाले सावधानीका रुपमा यो कदम चालिएको हो । यस्तो अवस्थामा आन्तरिक बजारमा चिनीको वैकल्पिक उपलब्धता सुनिश्चित गर्न भारत सरकारले यो निर्णय गरेको हो । भारतको सरकारी तथ्यांकअनुसार सन् २०१७१८ मा ६२ लाख मेट्रिक टन, सन् २०१८१९ मा ३८ लाख मेट्रिक टन, २०१९२० मा ६० लाख मेट्रिक टन, गत वर्ष २०२०२१ मा ७० लाख मेट्रिक टन चिनी निर्यात भएको थियो। यस वर्ष चिनी निर्यातमा ऐतिहासिक वृद्धि भएको छ । तथ्यांकअनुसार २०२१२२ मा हालसम्म ९० लाख टन चिनी निर्यातका लागि सम्झौता भइसकेको छ, जसमध्ये ७९ लाख मेट्रिक टन चिनी निकासी भइसकेको छ । ६ वर्षपछि पहिलोपटक प्रतिबन्ध भारतमा विगत ६ वर्षमा चिनी निकासीमा यस्तो प्रतिबन्ध लगाइएको यो पहिलो पटक हो । खाद्य मन्त्रालयले निर्यातकर्ता र चिनी मिलहरूलाई जारी गरेको सल्लाहमा असार १ गतेदेखि चिनी निकासीका लागि निर्यातकर्ताले विशेष अनुमति (एक्सपोर्ट रिलिज अर्डर) लिनुपर्ने बताएको छ । सरकारले सार्वजनिक गरेको तथ्यांकअनुसार अहिले मुलुकमा चिनीको औसत खुद्रा मूल्य प्रतिकिलो ४१ रुपैयाँ छ । यसको साथै भारत सरकारले मंगलबार घरेलु बजारमा खाद्य तेल सस्तो बनाउनका लागि आगामी दुई वर्षका लागि कच्चा भटमास र सूर्यमुखी तेलको आयातमा विशेष छुट दिने घोषणा गरेको छ । सरकारले २०२० लाख मेट्रिक टनसम्मका यी दुई तेलको आयातमा भन्सार नलाग्ने निर्णय गरेको छ । एबीपी न्युज"
नवीनताविहीन नीतिकार्यक्रम,"काठमाडौं : सरकारले उद्योग र कृषिलाई प्राथमिकतामा राखेर नीति तथा कार्यक्रम ल्याएको छ। राष्ट्रपति विद्यादेवी भण्डारीले मंगलबार प्रतिनिधिसभा र राष्ट्रियसभाको संयुक्त बैठकमा सरकारको नीति तथा कार्यक्रम प्रस्तुत गरेकी हुन्। राष्ट्रपति भण्डारीले सरकार र निजी क्षेत्रको संयुक्त प्रयास र सहकार्यबाट आर्थिक विकास गरिने बताइन्। आर्थिक वर्ष २०७९८० को बजेटमा आन्तरिक स्रोतका आधारमा उत्पादन वृद्धि गर्ने सरकारको लक्ष्य छ। अर्थविद्हरूले भने यो नीतिकार्यक्रमलाई नवीनताविहीन भनेर टिप्पणी गरेका छन्। पुरानो कार्यक्रमलाई परिमार्जनसहित अघि बढाउन खोजिएको टिप्पणी गर्छन् पूर्वअर्थमन्त्री डायुवराज खतिवडा। भन्छन्, निर्वाचनको वर्षमा नयाँ कार्यक्रम नल्याउनु पनि राम्रै हो। पूर्वअर्थसचिव रामेश्वर खनाल ९९ प्रतिशतजति पुरानै दोहोरिएको बताउँछन्। दोहोरिएको मध्यमा पनि बढी झिनामसिना कुराहरू राष्ट्रपतिको तर्फबाट बोल्न लगाउनु आवश्यक थिएन, खनाल भन्छन्। अर्का अर्थविद् डाडिल्लीराज खनालका अनुसार प्रोजेक्ट बैंकका कुरालाई नयाँ ढंगले ल्याउन खोजेको देखिन्छ। भन्छन्, यद्यपि जुन किसिमको उदार र नौलोपनको आवश्यकता थियो त्यसरी भने आएन। अर्थतन्त्रको संकटलाई हल्का ढंगले लिइएको डा खनाल बताउँछन्। जुन ढंगले अहिले देखिएका समस्या, चुनौतीहरूलाई सम्बोधन, सुधार गर्ने गरी नीति तथा कार्यक्रम आउनुपथ्र्यो। तर, यसरी नआएर छरपस्ट ढंगले मन्त्रालयमुखी भयो। एउटै कार्यक्रम दोहोरिएर, तेहेरिएर आएको छ, उनी भन्छन्। पूर्वगभर्नर डा चिरञ्जीवी नेपाल अहिलेका नीति तथा कार्यक्रम अधिकांश पहिला पनि आइसकेका छन्। बिमा क्षेत्रलाई उत्पादनमूलक क्षेत्रसँग गाभेर अगाडि बढाउने नीति सराहनीय रहेको उनको भनाइ छ। यो लामो पनि भयो। खासै नयाँ लागेन र कुनै गम्भीर भएको पनि देखिनँ, उनी भन्छन्। पूर्वाधारविज्ञ डासूर्यराज आचार्य पूर्वाधार विकास गर्न अन्तरनिहित निकायहरूसँगको समन्वय र सहज वातावरण बनाउन योजना नल्याएको बताउँछन्। व्यवधानहरूलाई फुकाउनुपथ्र्यो। तर, आगामी आर्थिक वर्षको कार्यक्रममा त्यस्तो तदारुकता देखिँदैन, डा आचार्य भन्छन्। नेपाल उद्योग वाणिज्य महासंघका वरिष्ठ उपाध्यक्ष चन्द्र ढकालले भने घरेलु उत्पादनलाई प्राथमिकतामा राखेर सरकारले ल्याएको नीति तथा कार्यक्रम स्वागतयोग्य रहेको बताउँछन्। पर्यटन प्रबद्र्धन, आयात प्रतिस्थापन जस्ता विषयहरूलाई सरकारले सम्बोधन गरेको ढकालको टिप्पणी छ। आन्तरिक उत्पादन वृद्धि तथा औद्योगीकरणका लागि सरकारले पूर्वाधार निर्माणमा जोड दिने नीति तथा कार्यक्रममा उल्लेख छ। लगानी प्रबद्र्धन गर्दै व्यावसायिक वातावरण बनाउने नीतिगत, कानुनी र प्रणालीगत सुधार गर्ने प्रतिबद्धता सरकारले व्यक्त गरेको छ। आन्तरिक तथा बाह्य कारणबाट आउने अर्थतन्त्रको समग्र संरचना रूपान्तरण गर्न सक्ने कार्यक्रम तथा आयोजना नीति तथा कार्यक्रममा समेटिएको छ। सरकारले उत्पादन र उत्पादकत्वमा वृद्धि, पूर्वाधार निर्माण, खानेपानी, विद्युत्मा पहुँच, पुँजी निर्माण र रोजगारी सिर्जना मुख्य प्राथमिकतामा राखेको छ। वित्त र मौद्रिक नीतिको संयोजनबाट आर्थिक वृद्धि र स्थायित्व हासिल गर्ने सरकारको नीति छ। कृषि, यातायात, ऊर्जा, पर्यटन र सूचना प्रविधिलाई आर्थिक वृद्धिको संवाहकको रूपमा लिइएको छ। आर्थिक पुनरुत्थानका विशेष कार्यक्रममार्फत उत्थानशील अर्थतन्त्र निर्माण गर्ने सरकारको नीति छ। राष्ट्रिय गौरव, रूपान्तरणकारी र रणनीतिक योजनाको महत्वका ठूला आयोजनाबाहेक अन्य आयोजनाहरू प्रदेश र स्थानीय तहबाट कार्यान्वयन गर्ने सरकारले नीति अबलम्बन गरेको छ। संघ, प्रदेश र स्थानीय तहको सहकार्य र समन्वयमार्फत प्राकृतिक स्रोतको संरक्षण, उपयोग र समन्यायिक बाँडफाँट हुने जनाइएको छ। स्थानीय अर्थतन्त्रलाई राष्ट्रिय अर्थतन्त्रसँग जोड्दै आर्थिक समुन्नतिको आधार तयार गर्ने नीतिमा उल्लेख छ। सार्वजनिक निजी साझेदारीका माध्यमबाट लगानी र निर्माण ढाँचा तयार गर्ने सरकारको नीति छ। ठूला तथा रणनीतिक महत्वका पूर्वाधार निर्माण तथा औद्योगिक विकास निजी क्षेत्रको साझेदारीमा सञ्चालन गर्ने जनाइएको छ। राष्ट्रिय प्राथमिकताका आधारमा विकास निर्माण गर्न बजेट विनियोजन गर्ने सरकारको योजना छ। तर, सरकारले राष्ट्रिय योजना आयोगमार्फत नआएका आयोजनामा बजेट विनियोजन नगर्ने भएको छ। पूर्वतयारी नभएका र आयोजना बैंकमा प्रविष्ट नभएका आयोजनामा बजेट नदिने जनाइएको छ। उद्योगलाई जग्गाको हदबन्दी हटाइने सरकारले स्वदेशी उत्पादन तथा उपभोग बढाउन नेपाली उद्योग, नेपालमै रोजगारः आफ्नो उत्पादन, आफ्नै व्यापार अभियान घोषणा गरेको छ। उद्योगलाई जग्गामा हदबन्दी हटाएर औद्योगिक वातावरण निर्माण गरिने राष्ट्रपति भण्डारीले बताइन्। पुरानो कार्यक्रमलाई परिमार्जनसहित अघि बढाउन खोजिएको छ। पुराना कार्यक्रमलाई निरन्तरता दिएकोमा खुसी नै लागेको छ। निर्वाचनको वर्षमा नयाँ कार्यक्रम नल्याउनु पनि राम्रै हो। नीतिगत रूपमा भन्ने हो कुनै डिपार्चर छैन। डा युवराज खतिवडा, पूर्वअर्थमन्त्री पेट्रोलियम पदार्थको अन्वेशषण, उत्पादन र प्रशोधन गर्ने नीति तथा कार्यक्रममा समेटिएको छ। निजी क्षेत्रको साझेदारीमा समेत औद्योगिक ग्राम, विशेष आर्थिक क्षेत्रमा प्राथमिकता दिइने उल्लेख छ। उत्पादनमूलक र निर्यातमूलक उद्योगको लागत घटाइने र निर्यातमा सहजीकरण गर्ने उल्लेख छ। स्वरोजगारमा प्राथमिकता सरकारले स्वदेशमै स्वरोजगार बन्ने नीति लिएको छ। एकीकृत रूपमा रोजगारी सिर्जना गर्ने गरी गृहकार्य गरिने नीति तथा कार्यक्रममा उल्लेख छ। नेपाली जनशक्तिलाई नेपालमै स्वरोजगार गर्ने, सार्वजनिक, निजी र सहकारीमा रोजगारी सिर्जना गर्न एकीकृत सूचना प्रणाली र इडाइरेक्टरी बनाउने राष्ट्रपति भण्डारीले बताइन्। विशिष्टकृत सीपयुक्त जनशक्ति तयार गर्न आवश्यक पूर्वाधार तयार गर्ने, वैदेशिक रोजगारीबाट फर्केका व्यक्तिलाई रोजगार सिर्जना गर्न जोड दिइने उल्लेख छ । श्रमशक्तिलाई योग्यता र रुचिअनुसारको काममा लगाउने संयन्त्रको विकास गर्ने नीति तथा कार्यक्रममा उल्लेख छ। कार्यस्थलमा तालिम दिने र सबै श्रमिकलाई सामाजिक सुरक्षामा आबद्ध गराउने जनाइएको छ। विदेशमा आर्जन गरेको आय र सीपलाई देशभित्र रोजगारी तथा स्वरोजगारका अवसर सिर्जना गर्ने राष्ट्रपति भण्डारीले बताइन्। रेमिट्यान्स औपचारिक माध्यमबाट ल्याउन आवश्यक प्रबन्ध गरिने नीति तथा कार्यक्रममा उल्लेख छ। विज्ञ भन्छन् केही मात्रै नयाँ, अधिकांश पुरानै दोहोरियो। परिमार्जनसहित अघि बढाउन खोजियो। अर्थतन्त्रको संकटलाई हल्का ढंगले लिइयो। केही विशेषता आयोगमार्फत नआए बजेट नदिइने उद्योगलाई जग्गाको हदबन्दी हटाइने नेपाली उद्योग, नेपालमै रोजगार ः आफ्नो उत्पादन, आफ्नै व्यापार अभियान बिमालाई उत्पादन र उत्पादकत्वसँग जोडिने सन्धि पुनरावलोकन र व्यापार सम्झौता सामाजिक सञ्जाल कानुनी दायरामा प्रधानमन्त्री रोजगार कार्यक्रमको पुनर्संरचना गरी रोजगारी र उद्यमशीलतामा ध्यान दिने जनाइएको छ। रोजगारी बढाउन प्रभावकारिता अध्ययन गरी एकीकृत रूपमा सञ्चालन गरिने भएको छ। श्रम अडिट गर्ने व्यवस्था अनिवार्य गरिने उल्लेख छ। श्रमसम्झौता पुनरावलोकन, नयाँ र आर्षक रोजगारी प्रबद्र्धन गर्ने सरकारको प्राथमिकतामा परेको छ। भैरहवा र पोखराबाट समेत वैदेशिक रोजगारका सम्पूर्ण सेवा दिने राष्ट्रपति भण्डारीले बताइन्। वैदेशिक रोजगारीमा हुने ठगी नियन्त्रण गर्ने सरकारको योजना छ। स्थानीय तहमार्फत वैदेशिक रोजगारीका राहत, उद्धारका काम थप प्रभावकारी बनाइने भण्डारीले बताइन्। आर्थिक अनुशासन कायम गरिने तीन तहको बजेट कार्यान्वयनमा वित्तीय अनुशासन कायम गर्ने उल्लेख छ। सरकारले कर प्रणाली लगानी एवं व्यवसायमैत्री बनाउने जनाएको छ। स्वच्छ र पारदर्शी कर प्रणाली अबलम्बन गर्ने सरकारको तयारी छ। सरकारले सार्वजनिक खर्च व्यवस्थापनमा ध्यान दिने भएको छ। खर्च बढाउन संयन्त्र पुँजीगत खर्च बढाउन छुट्टै संयन्त्र बनाउने सरकारको तयारी छ। यसका साथै विकास आयोजना कार्यान्वयनमा सहजीकरण गरी नतिजामा आधारित आयोजना व्यवस्थापन प्रणाली कार्यान्वयनमा ल्याउने सरकारको नीति छ। सार्वजनिक खरिद ऐन कानुनमा सुधार गरी ठेक्कामा आउने विवाद शीर्घ रूपमा निरुपण गर्न संयन्त्र निर्माण गर्ने उल्लेख गरेको छ। स्थानीय तहको राजस्व परिचालन गर्न आवश्यक नीति तथा मापदण्ड बनाइने भएको छ। वैदेशिक सहायता प्रतिफलमा मात्रै वैदेशिक सहायतालाई प्रतिफलयुक्त बनाउने सरकारको नीति छ। राष्ट्रिय प्रणालीमार्फत उच्च प्रतिफलयुक्त रणनीतिक एवं रूपान्तरणकारी आयोजना सञ्चालन गर्ने सरकारको तयारी छ। डिजिटल बैंकिङ अवधारणा अघि बढाइने भएको छ। राष्ट्रिय भुक्तानी प्रणाली सुदृढ गरी सबै वित्तीय कारोबार विद्युतीय माध्यमबाट हुने भएको छ। मुद्रास्फीतिलाई वाञ्छित सीमाभित्र राख्ने सरकारले नीति छ। उत्पादनमा कर्जा प्रवाह सहज उत्पादनशील क्षेत्र र रोजगारमूलक क्षेत्रमा कर्जा प्रवाह सहज हुने भएको छ। प्रतिस्पर्धी वस्तु तथा सेवा उत्पादन र वितरण गर्न निजी क्षेत्रलाई सक्षम बनाइने जनाइएको छ। रुग्ण उद्योग सञ्चालनमा ध्यान दिइने भएको छ। सार्वजनिक संस्थानको मर्जर नीति अबलम्बन गर्ने सरकारको तयारी छ। पुँजीबजारको विकास र विस्तारका लागि उत्पादनशील क्षेत्रमा लगानीकर्ताको आकर्षण बढाउने सरकारको नीति छ। राष्ट्रपति भण्डारीले नियामक निकायको क्षमता वृद्धि गरिने बताइन्। आगामी वर्ष नेपालको क्रेडिट रेटिङ गरिने उल्लेख छ। बिमालाई उत्पादन र उत्पादकत्वसँग जोडिने उल्लेख छ। सहकारीमार्फत उत्पादन, आर्थिक विकास, उद्यमशीलता, रोजगारी बढाइने उल्लेख छ। सहकारी संघसंस्थाको अनुगमन तथा संस्थागत सुशासन प्रबद्र्धन गर्न अधिकारसम्पन्न निकाय बनाइने छ। गरिबी परिवारलाई परिचयपत्रका आधारमा सरकारी सेवासुविधा दिइने उल्लेख छ। नयाँ कृषि नीति बन्ने कृषिलाई आर्थिक वृद्धि र रोजगारीको प्रमुख संवाहकका रूपमा लिने सरकारको नीति छ। नयाँ कृषि नीति तर्जुमा गर्ने सरकारको योजना छ। कृषि अनुसन्धान, यान्त्रिकरण, व्यवसायीकरण र जलवायु अनुकूलनका कार्यक्रममा प्राथमिकता राखिने भएको छ। आधुनिक कृषि क्षेत्रको माध्यमबाट आर्थिक वृद्धिको आधार बलियो बनाइने सरकारको नीति छ। कृषि तथा वनको उपयोग बढ्ने गरी भूउपयोग नीति बन्ने भएको छ। बीउमा प्राथमिकता सरकारले खाद्यवस्तुको उत्पादन बढाउने र उत्पादन लागत घटाउने योजना ल्याउने भएको छ। गुणस्तरीय, उन्नत तथा वर्णशंकर जातको बीउ विकास गरी आत्मनिर्भर हुने उल्लेख छ। स्थानीय बीउबिजनको अनुसन्धान र विकासमा प्राथमिकता दिइने भएको छ। यसका साथै अर्गानिक खेती प्रणालीमा प्रोत्साहन गर्ने नीति सरकारले ल्याएको छ। प्रधानमन्त्री कृषि आधुनीकरण कार्यक्रममा प्रदेशमा जोनका रूपमा हस्तान्तरण गर्ने सरकारको तयारी छ। बाँझो जग्गा सदुपयोग गरी सहकारी तथा समूहमार्फत मूल्य श्रृंखलामा आधारित उत्पादनमा जोड दिइने उल्लेख छ। यो नीति तथा कार्यक्रम ९९ प्रतिशतजति पुरानै दोहोरिएका छन्। मंसिरमा चुनाव पक्कै गर्नुपर्छ। यसैले धेरै नयाँ कुरा नगरेर निरन्तरता दिइनेछ भनेर छोटो प्रस्तुत गरेको भए उचित हुन्थ्यो। रामेश्वर खनाल, पूर्वअर्थसचिव धान, मकै, आलु, प्याज, स्याउ, ओखरजस्ता बढी आयात हुने वस्तुको उत्पादन बढाउने नीति सरकारले ल्याएको छ। रबर खेतीमा पनि सरकारले प्रोत्साहन गर्ने भएको छ। कृषिमा रासायानिक मलको आपूर्ति सुनिश्चित गर्ने नीति सरकारले अघि सारेको छ। जैविक मलमा पनि अनुदान दिने तयारी सरकारको छ। कृषि तथा पशुधन बिमा अघि सारिने सरकारको योजना छ। उत्पादनका आधारमा कृषि अनुदान दिइनेछ। पशुपन्छीमा हुने महामारी रोक्न, उखु किसानलाई प्राथमिकता दिन र स्वदेशमै भ्याक्सिन उपलब्ध गराउन र बेमौसमी बालीबाट क्षति पुगेका कृषकलाई राहत दिने कार्यक्रम ल्याइने भएको छ। कृषि भण्डारण तथा कृषि मार्ट सञ्चालन गर्ने, कृषिउपजको आयात निरुत्साहित गर्ने सरकारको योजना छ। थप २२ हजार २ सय हेक्टर क्षेत्रफलमा सिँचाइ उपलब्ध गराउने सरकारको नीति तथा कार्यक्रममा उल्लेख छ। जलउत्पन्न प्रकोपबाट बच्न तटबन्ध सञ्चालन गरिने, मौसम पूर्वानुमान तथा पूर्वसूचना प्रणाली व्यवस्थित गर्ने सरकारको नीति छ। सरकारले गरिबी निवारण गर्ने नीति ल्याएको छ। भूमिको खण्डीकरण रोकी वैज्ञानिक बनाइने सरकारले जनाएको छ। भूमि व्यवस्थापन व्यवस्थित गर्ने सरकारको योजना छ। विशिष्टीकृत संस्थाबाट मात्र जग्गाको कारोबार गर्ने व्यवस्था सरकारले मिलाउने भएको छ। स्वदेशी उत्पादन प्रबद्र्धन गरिने सरकारले स्वदेशी उत्पादनलाई प्रबद्र्धन गर्ने भएको छ। निजी क्षेत्रबाट सञ्चालित मेक इन नेपाल र मेड इन नेपालमा सरकारले सहयोग गर्नेे भएको छ। सार्वजनिक निकायको खरिदमा स्वदेशी वस्तु उपयोगमा जोड दिइने भएको छ। नेपाल गुणस्तरको अन्तर्राष्ट्रिय मान्यता पहल गरिने भएको छ। गुणस्तर तथा क्यालिब्रेसन प्रयोगशालाको आधुनिकरण र स्तरोन्नति हुने भएको छ। विदेशी लगानीका ठूला कम्पनीलाई सहायक कम्पनी स्थापना गर्न प्रोत्साहन गरिने भएको छ। एकल बिन्दु सेवा प्रविधिमैत्री बनाइने भएको छ। उद्योग प्रशासनलाई सरल र प्रविधिमैत्री बनाइने जनाइएको छ। सन्धि पुनरावलोकन, व्यापार सम्झौता द्विपक्षीय व्यापार तथा पारवाहन सन्धि सम्झौता पुनरावलोकन तथा परिमार्जन हुने भएको छ। अन्तर्राष्ट्रिय व्यापारलागत कम गर्न गुणस्तरीय पूर्वाधार निर्माण हुनेछ। विद्युतीय व्यापारको पहुँच विस्तार गर्ने सरकारको तयारी छ। अन्तर्राष्ट्रिय व्यापारमा पहुँच स्थापित गर्न विज्ञ सम्मिलित मार्केट एन्ड ट्रेड इन्टेलिजेन्सको विकास गरिने भएको छ। निजी क्षेत्रको साझेदारीमा निर्यात प्रबद्र्धन गरिनेछ। पर्यटनमार्फत रोजगारी सरकारले पर्यटनलाई गतिशील आयामका रूपमा विकास गर्ने भएको छ। ग्रामीण पर्यटन तथा होमस्टे सञ्चालन गर्न प्रेरित गरिने भएको छ। सरकारले पर्यटनमार्फत रोजगारी सिर्जना गर्ने योजना बनाएको छ। पर्यटनमार्फत रोजगारी वृद्धि, विदेशी मुद्रा आर्जन र स्थानीय उत्पादनमा जोड दिइने राष्ट्रपति भण्डारीले बताइन्। स्वदेशी तथा विदेशी लगानीमा पर्यटन प्रबद्र्धन गर्ने सरकारको नीति छ। थप विमानस्थल बनाउनुका साथै लुम्बिनी र पशुपति र जनकपुरलाई धार्मिक स्थल रूपको विकास गर्ने जनाइएको छ। धार्मिक, सांस्कृतिक क्षेत्रहरूको संरक्षण तथा विकास गर्न र प्रबद्र्धन गर्न तीनै तहका सरकारको सहकार्यमा एकीकृत कार्यक्रम ल्याएर पर्यटक भित्राउने सरकारको योजना छ। घरेलु उत्पादनलाई प्राथमिकतामा राखेर सरकारले ल्याएको नीति तथा कार्यक्रम स्वागतयोग्य छ। पर्यटन प्रवद्र्धन, आयात प्रतिस्थापनजस्ता विषयलाई सरकारले सम्बोधन गरेको छ। चन्द्र ढकाल वरिष्ठ उपाध्यक्ष, नेपाल उद्योग वाणिज्य महासंघ हवाई सेवा विस्तार गर्दै सुरक्षित र उड्डयन क्षेत्रलाई व्यवस्थित गर्ने राष्ट्रपति भण्डारीले बताइन्। काठमाडौं बाहिर पनि उडान भर्न प्रोत्साहन गर्ने सरकारको नीति छ। आर्थिक वर्ष २०८०८१ देखि निर्माण कार्य सुरु गर्ने गरी निजगढ अन्तर्राष्ट्रिय विमानस्थलको लगानी तथा निर्माणको ढाँचा टुंग्याइने भएको छ। विमानस्थलहरू पूर्णरूपमा सञ्चालन गर्नुका साथै सुविधाजनक टर्मिनल निर्माण गर्न सरकारले ध्यान दिने भएको छ। यातायात सञ्जाल विस्तार सरकारले देशलाई जोड्ने गरी यातायात सञ्जाल विस्तार गर्ने भएको छ। आपूर्ति शृंखला, ढुवानी र आवागमनमा सहज हुने गरी सडक निर्माण तथा स्तरोन्नति गर्ने भएको हो। पूर्वपश्चिम राजमार्गलाई चार लेनको बनाउन आवश्यक गृहकार्य हुने भएको छ। काठमाडौं तराई मधेस दुर्तमार्ग समयमै सक्न निर्माणलाई तीव्रता दिइने उल्लेख छ। काठमाडौंमा चक्रपथ, फ्लाई ओभर बनाउने सरकारको तयारी छ। ८ सय किलोमिटर सडक निर्माण र २ सय ५७ किलोमिटर सडक स्तरोन्ती गर्ने सरकारको लक्ष्य छ। राष्ट्रिय गौरवका कालीगण्डकी, कोसी र कर्णाली करिडोर निर्माण तथा स्तरोन्नति गरी जुम्ला जिल्लालाई यस वर्ष राष्ट्रिय सडक सञ्जालमा जोड्ने सरकारको नीति तथा कार्यक्रममा समेटिएको छ। हुलाकी राजमार्ग, पुष्पलालमार्ग (मध्यपहाडी) लोकमार्गमा प्राथमिकता दिने सरकारको तयारी छ। त्रिभुवन राजमार्गअन्तर्गत सुरुङमार्ग, फ्लाइओभर, अन्डरपासमा पनि सरकारले ध्यान दिने भएको छ। प्रदेश सरकारमार्फत आगामी वर्ष ३ सय पुल बन्ने भएका छन्। रेल संभाव्यता अध्ययन पूर्वपश्चिम विद्युतीय रेलमार्ग अध्ययन हुने भएको छ। रसुवागढीकाठमाडौं रेलमार्गको ंसंभाव्यप्ता अध्ययन हुने भएको छ। वीरगन्जकाठमाडौं रेलमार्ग तथा काठमाडौं उपत्यकामा मेट्रोरेलको संभ्याव्यता अध्ययन गर्ने सरकारको तयारी छ। नेपालका नदीहरूमा आन्तरिक जलयातायातको संभाव्यता तथा पहिचान गर्ने पनि नीति तथा कार्यक्रममा उल्लेख छ। केबुलकार र रोपवेमा प्रोत्साहन सरकारले केबुलकार र रोपवे सञ्चालन गर्न प्रोत्साहन गर्ने भएको छ। वातावरणमैत्री बृहत् बस सञ्चालनमा सरकारले प्राथमिकता दिने भएको छ। बाहिरी चक्रपथ बन्ने काठमाडौंमा बाहिरी चक्रपथ बनाउन सरकारले योजना अघि सार्ने भएको छ। थप अध्ययन गरी चक्रपथ निर्माण गर्ने सरकारको तयारी छ। हाउसपुलिङको माध्यमबाट सहर निर्माण गर्ने सरकारको तयारी छ। विद्युत् खपत बढाइने सरकारले विद्युत् खपत बढाउन नयाँ रणनीति अबलम्बन गर्ने भएको छ। विद्युत् उत्पादन, प्रसारण र वितरणलाई व्यवस्थित गर्दै निजी क्षेत्रलाई विद्युत् व्यापारमा सहभागी गराउने सरकारको योजना छ। बाह्रै महिना जलविद्युत् आपूर्ति सुनिश्चित गर्न ठूला जलाशययुक्त जलविद्युत् आयोजना निर्माण गर्ने सरकारको योजना छ। सबै स्थानीय तहमा विद्युतीकरण गर्न प्रोत्साहन गर्ने सरकारको नीति छ। आउँदो वर्ष ७ सय ५० मेगावट विद्युत् प्रशारण लाइनमा जोडिने राष्ट्रपति भण्डारीले बताइन्। बूढीगण्डकी जलविद्युत् आयोजना नेपालकै लगानीमा बन्ने भएको छ। पश्चिम सेती आयोजना, तल्लो अरुण परियोजना, सेती रिभर ६ को निर्माण कार्य सुुरु हुने जनाइएको छ। विद्युतीय सवारी साधन बढाउन चार्जिङ स्टेसनमा प्रोत्साहन गरिने उल्लेख छ। सामाजिक सञ्जाल कानुनी दायरामा विद्युतीय कारोबारबाट सञ्चालन भई व्यावसायिक कारोबार गर्ने सामाजिक सञ्जाललाई कानुन र करको दायरामा ल्याउने सरकारको रणनीति छ। डिजिटल नेपाल फ्रेमवर्क प्रभावकारी रूपमा कार्यान्वयन गरिने उल्लेख छ। एकीकृत कार्यालय स्थापना गरी कागजको प्रयोग घटाउने सरकारको नीति छ। उच्च गतिको इन्टरनेट उपलब्ध गराउन सरकारले पूर्वाधार लगानीमा प्रोत्साहन गर्ने भएको छ। तुलसी सुवेदीसुनिता कार्की ममता थापा"
टेक्सास गोलीकाण्ड : १८ बालबालिकासहित २१ जनाको हत्याअघि आक्रमणकारीले आफ्नै हजुरआमालाई गोली हानेका थिए,"टेक्सास : अमेरिकाको टेक्सासको एक विद्यालयमा १८ वर्षीय बालकले अन्धाधुन्ध गोली चलाउँदा १८ बालबालिकासहित २१ जनाको मृत्यु भएको छ । सोही क्रममा घटनाको जानकारी पाएर घटनास्थलमा पुगेको टेक्सास प्रहरीले जवाफी कारबाही गर्दै आक्रमणकारीलाई मारेको छ। अहिले सो घटनासम्बन्धी नयाँ खुलासा भएको छ । यो घटना गर्नुअघि आक्रमणकारीले आफ्नै हजुरआमामाथि गोली प्रहार गरेको बताइएको छ । प्रारम्भिक अनुसन्धानमा प्रहरीले १८ वर्षीय आक्रमणकारी पहिले हजुरआमाको घर गएको थियो । त्यहाँ उसले हजुरआमालाई गोली हाने पछि विद्यालयमा प्रवेश गरेको थियो। प्राप्त जानकारी अनुसार आक्रमणकारीले विद्यालयमा प्रवेश गर्नेबित्तिकै अन्धाधुन्ध गोली चलाएको थियो । अगाडि आउने जो कोहीलाई उनले गोली हानेका थिए। एकपछि अर्को गर्दै आक्रमणकारीले पहिलो, दोस्रो, तेस्रो र चौथो कक्षाका विद्यार्थीमाथि गोली चलाउँदा १८ बालबालिकासहित २१ जनाको ज्यान गएको थियो । घटनाअघि उनले आफ्नो सामाजिक सञ्जाल इन्स्टाग्राममा एआर१५ राइफलको तस्बिर सेयर गरेका थिए। प्रहरीका अनुसार १८ वर्षीय आक्रमणकारीको मानसिक अवस्था ठीक थिएन । यो घटनाप्रति अमेरिकी राष्ट्रपति जो बाइडेनले शोक व्यक्त गरेका छन् । सोही क्रममा घटनाप्रति दुःख व्यक्त गर्दै ह्वाइट हाउसमा राष्ट्रिय झण्डा आधा झुकाइएको थियो । घटनापछि राष्ट्रका नाममा सम्बोधन गर्दै राष्ट्रपति बाइडेनले भने, राष्ट्रपति बनेपछि यस्तो सम्बोधन गर्न कहले पनि चाहेको थिइनँ।' उनले यस घटनामा ज्यान गुमाएका सबै परिवारजनप्रति समवेदना व्यक्त गरेका छन् । यसबाहेक बाइडेनले पछिल्ला केही वर्षमा अमेरिकी विद्यालयमा भएका आक्रमणको पनि उल्लेख गरेका थिए। जो बाइडेनले भने, निर्दोष बालबालिकाहरुसँग यस्तो भयो। यी बालबालिका तेस्रो र चौथो कक्षामा हुन् । यीमध्ये धेरै बच्चाहरूले आफ्ना साथीहरू मरेको देखेका छन्। आज राती धेरै अभिभावकले आफ्ना बच्चाहरूलाई देख्ने छैनन्। बच्चा गुमाउनु भनेको आफ्नो शरीरको कुनै अंग चिर्नुजस्तै हो।' एबीपी न्युज"
बाइडेन एसिया भ्रमणबाट फर्केलगत्तै उत्तर कोरियाद्वारा तीन ब्यालेस्टिक मिसाइल प्रहार,"उत्तर कोरिया : उत्तर कोरियाले बुधबार बिहान तीनवटा ब्यालेस्टिक मिसाइल प्रहार गरेको छ। दक्षिण कोरियाको सेनाले यस्तो दाबी गरेको हो। सियोलका अधिकारीहरूले प्योङयाङको सुनान क्षेत्रबाट यी मिसाइलहरु एक घण्टाभन्दा कम समयभित्रै प्रहार गरिएको बताए। अमेरिकी राष्ट्रपति जो बाइडेन पाँच दिने एसिया भ्रमणबाट भर्खरै फर्किएका बेलामा उत्तर कोरियाले यी क्षेप्यास्त्र प्रहार गरेको हो। भ्रमणकै क्रममा बाइडेन जापान र दक्षिण कोरिया गएका थिए। उत्तर कोरियाले यस वर्षको सुरुदेखि नै धेरै ब्यालेस्टिक मिसाइल परीक्षण गरिरहेको छ। जापानले बुधबार कम्तीमा दुईवटा मिसाइल प्रक्षेपण गरेको पुष्टि गरेको छ। जापानले यसको संख्या बढी हुन सक्ने बताएको छ। जापानका रक्षामन्त्री नोबुओ किशीले पहिलो मिसाइल करिब ३०० किलोमिटर टाढा र ५५० किलोमिटरको उचाइमा पुगेको बताए। दोस्रो मिसाइल ५० किलोमिटर उचाई र लगभग ७५०किलोमिटर टाढा पुगेको बताए। नोबुओ किशीले यी परीक्षणहरूको आलोचना गरे र यसलाई अस्वीकार्य भने। यसले जापान र अन्तर्राष्ट्रिय समुदायको शान्ति, स्थायित्व र सुरक्षालाई खतरामा पार्ने उनको भनाइ छ। अमेरिका र दक्षिण कोरियाका अधिकारीहरूले बाइडेनको भ्रमणका क्रममा उत्तर कोरियाले हतियार परीक्षण गर्न सक्ने चेतावनी दिएका थिए। बीबीसी"
नेपालजापान आर्थिक सम्बन्धका सूत्रधार,"काठमाडौैं : सन् १९४५ मा दोस्रो विश्वयुद्ध समाप्त भयो। जापानले आर्थिक पुनरुत्थानको बाटो समात्यो। मुलुकको पहिलो गभर्नर हिमालय शमशेर राणा सन् १९६० को सेप्टेम्बरमा जापान भ्रमणमा गए। अन्तर्राष्ट्रिय मुद्रा कोष र विश्व बैंकको वार्षिक सम्मेलनमा भाग लिन जापान गएका थिए। जापानको केन्द्रीय बैंकका गभर्नर यामामोटोसँग राणाको भेटघाट भयो। याटामोटोले जापानको बैंकमा खाता खोल्न राणासँग आग्रह गरे। त्यसको एक वर्षपछि नेपालले जापानको सरकारी बैंकमा खाता खोल्यो। विदेशी मुद्राको सञ्चितिमध्ये केही रकम जापानी ऐनमा राख्यो। बैंक अफ जापानमा खाता खोल्ने नेपाल पहिलो राष्ट्र बन्यो। त्यो बेला नेपालले गरेको विश्वासलाई आज पनि जापानले उत्तिकै सम्मान र आदर गर्छ। पहिलो गभर्नर राणालाई जापान सरकारका तर्फबाट राजदूत युताका किकुताले द अर्डर अफ द राइजिङ सन (गोल्ड एन्ड सिल्भर स्टार) बाट मंगलबार सम्मान गरे। नेपालजापानबीच आर्थिक सम्बन्धका सुत्रपात मानिन्छन, राणा। जापानको अर्थतन्त्रलाई विश्वास गरेर रिजर्भ राख्ने हामी पहिलो बनेका थियौं, राणाले भने। त्यसअघि राष्ट्र बैंकले भारतीय, बेलायती र अमेरिकी मुद्रामा मात्रै सञ्चिति राख्थ्यो। २९ वर्षकै उमेरमा गभर्नर बनेका राणाले जापानसँग आर्थिक कूटनीतिमा त इतिहास रचे नै, देशभित्र नेपाली नोट चलनचल्तीमा ल्याउन पनि ऐतिहासिक काम गरेका थिए। गभर्नर नियुक्तिपछि उनले नेपाली नोट निष्कासनको सुरुआत गरे। त्यो बेला, तराई भेगमा नेपाली मुद्रा प्रचलनमा थिएन। भारतीय रुपैयाँ मात्रै चल्थ्यो। तराईमा नेपाली मुद्रा चलाउनु हुँदैन भन्ने अवधारणा थियो। राणाले त्यसलाई तोडे। देशका सबै भागमा नेपाली मुद्रा चल्ने वातावरण बनाए। त्यो बेला तराईमा नेपाली मुद्रा चलनचल्तीमा ल्याउन सक्नु देशकै लागि ठूलो सफलता भएको राणा बताउँछन्। तराईमा नेपाली मुद्रा प्रचलनमा ल्याउन सम्भव हुँदैन भन्थे, राणा सम्झिन्छन्, तर सहज ढंगले नेपाली रुपैयाँलाई चलनचल्तीमा स्थापित गर्न सफल भइयो। नेपाल राष्ट्र बैंक स्थापना गर्नुको मुख्य उद्देश्य नै मुलुकभित्र आफ्नै रुपैयाँको कारोबार होस् भन्ने सरकारको उद्देश्य थियो। राणाले मुलुकका लागि अर्को पनि अमूल्य गुन लगाएका छन्। त्यसबेला झापादेखि कञ्चनपुरसम्मको तराई र भित्री मधेसमा भारतीय मुद्रामा कारोबार हुन्थ्यो। तर, विनिमयदर भने समान थिएन। सटहीको अस्थिरताले गर्दा व्यवसायीहरूले आफूखुसी सामानको मूल्य बढाउँथे। महँगीको भारमा जनता पर्थे। राणाले नेपाल र भारतीय मुद्रामा स्थिर विनिमय दर लागू गरे। यसअनुसार भारतीय १ सय रुपैयाँको १ सय ६० रुपैयाँ नेपाली निर्धारण गरियो। २०१७ वैशाखदेखि लागू भएको यो विनिमयदर अझै कायम छ। त्यसबेला विनिमयदर तोक्न खोज्दा धेरैले कार्यान्वयनमा सम्भव छैन भनेका थिए, राणाले भने, तर, सफल भयौं। त्यही व्यवस्थाकै कारण उद्योगपति, व्यापारी र उपभोक्ताबीच नेरुभारुको सटही दरको अस्थिरता हटेको राणाले बताए। भारतीय रुपैयाँको विनिमयदर देशभर एउटै लागू भयो। सन् १९२८ जनवरी १० मा जन्मिएका राणा पहिलो अर्थसचिव पनि हुन्। बुवा लक्ष्मण शमशेर र आमा गीता राणा हुन्। तत्कालीन प्रधानमन्त्री देव शमशेरका पनाति हुन्। देव शमशेरका छोरा जंग शमशेर, जंग शमशेरका छोरा लक्ष्मण शमशेर र लक्ष्मण शमशेरका छोरा हिमालय शमशेर हुन्। नेपालमा मेरिट सकाएपछि राणा बिए र एमए अध्ययन गर्न भारतको मुम्बइ गए। राणा परिवारको सुखसयलमा हुर्किएका राणा मुम्बई पुगेपछि भने सामान्य परिवारको विद्यार्थी झै जीवनयापन बिताए। सन् १९४९ (विसं २००६ तिर) मुम्बइ युनिभर्सिटीबाट अर्थशास्त्रमा स्नातकोत्तर (एमए) पास गरे। त्यसपछि स्वदेश फर्के। सन् १९५५ (विसं २०१२ तिर) अमेरिकाको हार्डवेयर यूनिभर्सिटीबाट कर (ट्याक्सेसन) को कोर्षसमेत गरे। मुम्बईबाट एमए गरेर स्वदेश फर्किएको केही समयपछि अर्थात् विसं २००७ सालमा पहिलो अर्थ सचिव बन्ने मौका पाए। तत्कालीन अर्थमन्त्री सुवर्ण शमशेरले मन्त्रालयको सचिवमा (एमए) गरेका युवा खोजीरहेका थिए। शैक्षिक योग्यता भएका व्यक्ति सीमित मात्रै थिए। अर्थमन्त्री सुवर्ण शमशेरले एमए पास गरेका चारजना युवालाई केही समय काममा लगाए। उत्कृष्टताको आधारमा हिमालय शमशेरलाई अर्थ सचिवको जिम्मेवारी दिए। मन्त्रालय प्रवेश गरेको करिब ३ महिनामै हिमालय शमशेर (विसं २००७२०१२ सालसम्म) ५ वर्ष अर्थसचिव बने। उनको जीवनको पहिलो टर्निङ पोइन्ट यही थियो। सचिव हुँदा उनले अर्थतन्त्र सुधार र जनताको विकासका लागि नयाँ निकायहरू संस्थापन गर्न सक्रिय भूमिका निर्वाह गरे। अर्थ व्यवस्थालाई व्यवस्थित गर्न महत्त्वपूर्ण योगदान पुर्याएका थिए। त्यसबेला भएगरेका कामलाई उनी युगान्तकारी परिवर्तन ठान्छन्। अर्थसचिव भएपछि आर्थिक प्रणालीमा युगान्तकारी परिवर्तन गरें, राणा भन्छन्, बजेट बनाएँ। जनतालाई विकासका लागि सरकारी अनुदान दिने व्यवस्था गरियो। त्यसबेला सरकारको आम्दानी मालपोतबाट मात्रै हुन्थ्यो। राणाले २००८२००९ सालतिर भन्सार अड्डाहरू पुनर्गठन गरे। अन्तःशुल्क विभाग र आयकर विभाग पनि गठन गरेका थिए। त्यसपछि, राष्ट्र बैंकको स्थापना भयो। गभर्नरको खोजी भयो। छिमेकी भारत र पाकिस्तानमा अर्थ सचिवलाई गभर्नर बनाउने प्रचलन थियो। त्यसैलाई मुलुकमा अबलम्बन गरियो। हिमालयन शमशेर गभर्नरका लागि योग्य ठहरिए। १९५६ अप्रिल २६ मा उनी ५ वर्षका लागि पहिलो गभर्नर बने। उनको जीवनको यो दोस्रो महत्त्वपूर्ण टर्निङ पोइन्ट थियो। उनलाई गभर्नर बनाउन राजा महेन्द्रको पनि सहयोग रहेको बताइन्छ। तर, तत्कालीन राजा महेन्द्रले २०१७ सालमा संसद् विघटन गरेर सत्ता लिए। बहुदलीय व्यवस्थामा विश्वास गर्नेहरू सबैलाई हटाए। हटाइनेमा गभर्नर राणा पनि परे। ४ महिना कार्यकाल बाँकी छँदै उनी हटाइए। तर, गभर्नर हँुदा उनले केन्द्रीय बैंकको संस्थापन तथा मुलुकको अर्थतन्त्रमा कायापलट ल्याउने गरी काम गरिसकेका थिए। गभर्नर सेवाबाट हटे लगत्तै उनले संयुक्त राष्ट्र संघ (यूएन)मा प्रोग्राम अफिसरको काम गरे। यूएनको करिब २४ वर्षको सेवा अवधिमा उनले अमेरिका, श्रीलंका, अफगानिस्तान, बर्मा, इन्डोनेसिया, पाकिस्तानलगायतमा मुलुकमा गएर काम गरे। यूएनबाट अवकाश पाएपछि स्वदेश फर्के। गोर्खा ब्रुअरी कम्पनी खोले। साथीहरूसँगको पार्टनरसिपमा गुणस्तरीय बियर उत्पादन गर्न उक्त कम्पनीको स्थापना गरेको उनी बताउँछन्। कम्पनी सञ्चालनको ५ वर्षपछि बिक्री गरे। सन् १९९६ जनवरी १८ मा हिमालयन बैंक खोले। निजी लगानीमा क वर्गको वाणिज्य बैंकको उनी संस्थापक हुन्। हिमालयन बैंक पनि तत्कालीन समयमा विदेशी बैंक पाकिस्तानको हबिब बैंक लिमिटेडसँगको संयुक्त लगानीमा खोलिएको पहिलो बैंक हो। राष्ट्र बैंकको छापमा असतोमा सदगमय लेखिएको छ। राणाले नै यो वचन राख्न लगाएका थिए। त्यसको अर्थ हुन्छ असत्य कामबाट सत्य कामतर्फ लैजाऊ। अर्थतन्त्र चलाउँदा विकृत्ति ल्याउनु भएन। आर्थिक अनियमितता गर्नु भएन। यतिबेला मुलुकको अर्थतन्त्र संकटमा छ। मुलुकको नीति बनाउने र नेतृत्व गर्नेले असतोमा सदगमय को वचनलाई एकपटक स्मरण गर्ने कि ?"
पाल्पामा दोहोरिए ६ जना प्रमुखउपप्रमुख,"तानसेन : स्थानीय तह निर्वाचन २०७९ मा पाल्पामा ६ जना प्रमुख, उपप्रमुखमा दोहोरिएका छन् । पाल्पामा नेकपा एमालेबाट ५ जना र नेपाली कांग्रेसबाट १ जना दोहोरिने भाग्यमानी उम्मेदवार हुन् । नेकपा एमालेबाट पुन: विजयी हुनेमा रम्भा गाउँपालिकाका अध्यक्ष विष्णुप्रसाद भण्डारी र उपाध्यक्ष राधा कुमारी श्रेष्ठ, पूर्वखोला गाउँपालिकाबाट अध्यक्षमा नुनबहादुर थापा र उपाध्यक्षमा भागिरथी शर्मा भट्टराई र निस्दी गाउँपालिकाका अध्यक्ष मुक्तबहादुर सारु रहेका छन् । नेपाली काँग्रेसबाट दोहोरिने एक मात्र भाग्मानी उम्मेदवार हुन्। रामपुर नगरपालिकाका नगर प्रमुख रमणबहादुर थापा पाल्पामा पुन: विजयी भएका ६ जना प्रमुख तथा उपप्रमुखहरु मध्ये ३ जनाले लोकप्रिय मत बढाएका छन् भने ३ जनाले घटाएका छन् । रम्भा गाउँपालिकाका अध्यक्ष भण्डारी २०७४ सालमा नेपाली कांग्रेसका अशोककुमार फालसँग ६६९ मत अन्तरले विजयी भएका थिए भने अहिले गठबन्धनका दुर्गाप्रसाद अधिकारीसँग १०४४ मत अन्तरले विजयी भए । यो तथ्याङ्कले अध्यक्ष भण्डारीको लोकप्रिय मत बढेको छ । पूर्वखोला गाउँपालिकाका अध्यक्ष नुनबहादुर थापाले स्थानीय तह निर्वाचन २०७९ मा ४७८२ मत अन्तरले विजयी भएका हुन् । २०७४ सालमा अध्यक्ष थापा नेपाली काँग्रेसमा अशोक कुमार फाल ३९०४ मत अन्तरले विजयी भएका थिए । पूर्वखोलाका अध्यक्ष थापाको २०७४ भन्दा २०७९ मा ८७८ लोकप्रिय मत बढेको छ । निस्दी गाउँपालिकाका अध्यक्ष मुक्तबहादुर सारुले २०७९ स्थानीय तह निर्वाचनमा लोकप्रिय मत बढाएका छन् । सारु २०७४ मा २३९७ मत अन्तरले अध्यक्षमा विजयी भएका थिए भने २०७९ मा ३१८६ मत अन्तरले गठबन्धनका उम्मेदवारलाई पराजित गरेका छन् । सारुले ७८९ लोकप्रियमत यसपटक बढी ल्याएका छन् । रामपुर नगरपालिकाका नगर प्रमुख रमणबहादुर थापा पुन: विजयी हुने भाग्यमानी नेता भएपनि उनको लोकप्रिय मत भने घटेको छ । नगर प्रमुख थापा २०७४ सालको स्थानीय तह निर्वाचनमा १२०९ मत अन्तरले विजयी भएका थिए भने अहिले ३७३ मत अन्तरले मात्र विजयी भएका छन् । नगर प्रमुख थापाको २०७४ को स्थानीय निर्वाचनको मतान्तर हेर्दा अहिले ८३६ लोकप्रिय मत घटेको छ । यसैगरी, पूर्वखोला गाउँपालिकाकी नवा निर्वाीचत उपाध्यक्ष भागिरथी शर्मा भट्टराईको २०७४ को भन्दा २०७९ को निर्वाचनमा लोकप्रिय मत घटेको छ । २०७४ मा उपाध्यक्ष भट्टराई ३७८८ मतान्तरले विजयी भएकी थिइन् भने अहिले ३६४४ मतान्तरले विजयी भइन् । उपाध्यक्ष भट्टराई २०७४ मा भन्दा यसपटकको निर्वाचनमा १४४ मत घरेको छ । रम्भा गाउँपालिकाकी उपाध्यक्ष राधा कुमारी श्रेष्ठको २०७४ मा भन्दा यसपटकको निर्वाचनमा लोकप्रिय मत घटेको हो । उपाध्यक्ष श्रेष्ठ २०७४ मा ६८२ मतान्तरले विजयी भएकी थिइन् भने यसपटक ६६१ मतान्तरले मात्र विजयी भइन् । उपाध्यक्ष श्रेष्ठको २०७४ भन्दा २०७९ मा भएको निर्वाचनमा २१ मत घटेको छ । तानसेन नगरपालिका, बगनासकाली गाउँपालिका, रिव्दीकोट गाउँपालिका, रैनादेवी छहरा गाउँपालिका, माथाँगढी गाउँपालिका र तिनाउँ गाउँपालिकामा प्रमुख तथा उप प्रमुखमा नयाँ नेतृत्व पाएको छ ।"
काठमाडौंको फोहोर बन्चरेडाँडामा विसर्जन,"काठमाडौं : नुवाकोटको सिसडोल ल्यान्डफिल्डसाइट भरिएर काठमाडौं उपत्यकाको फोहोर उठाउन समस्या देखिएपछि मंगलबारदेखि बन्चरेडाँडा ल्यान्डफिल्डसाइट सञ्चालनमा आएको छ। काठमाडौं उपत्यकाको फोहोर धादिङको धुनीबेंसीस्थित बन्चरेडाँडामा बनिरहेको डम्पिङ साइटमा विसर्जन गर्न सुरु गरिएको हो । सिसडोल आसपासका बासिन्दाले विभिन्न बहानामा लामो समयदेखि फोहोर विर्सजन गर्न नदिएर हड्ताल गरिरहेका थिए। जसले गर्दा उपत्यकामा लामो समयदेखि फोहोर थुप्रिएर समस्या परेको थियो। मंगलबार बिहान सुरक्षाकर्मीको सहयोगमा ९० वटा गाडीले बन्चरेडाँडामा बनिरहेको डम्पिङ साइटको सेल १ मा फोहर फालेका छन्। काठमाडौं महानगरपालिका वातावरण विभागकी प्रमुख सरिता राईका अनुसार शहरी तथा वातावरणमन्त्री रामकुमारी झाँक्रीको समन्वयमा मंगलबार पहिलोपटक बन्चरेडाँडामा फोहोर पठाइएको हो। गत फागुनदेखि यता स्थानीयवासीले ४० दिन हड्ताल गरेको कारण उपत्यकाको फोहोर उठाउन कठिन भएको बताउँदै राईले विरोधका बहाना फोहोरलाई बनाउन नहुने तर्क गरिन्। भन्छिन्, फोहोर उठाउने गाडी रोकेर केके विरोध हुन्छ ? स्थानीयले विभिन्न माग राखेर बन्चरेडाँडामा हालकै अवस्थामा फोहोर विसर्जन गर्न नदिने अडान राख्दै आएका थिए। १ हजार ७३५ रोपनी जग्गामा फैलिएको बन्चरेडाँडा ल्यान्डफिल्डसाइट आसपासका स्थानीयले रोजगार दिनुपर्ने, थप जग्गा अधिग्रहण गर्नुपर्ने, फोहोर बिर्सजन गर्नुअघि स्थानीयसँग समन्वय गर्नुपर्नेलगायतको माग राखेको राईले बताए। सोमबार गृह मन्त्रालयमा बसेको सरोकारवालाको बैठकले बल प्रयोग गरेर भए पनि बन्चरेडाँडामा फोहोर विसर्जन गर्ने निर्णय गरेको थियो। मंगलबार फोहोर बोकेका गाडीहरू बन्चरेडाँडा पुग्दा प्रहरीले सुरक्षा दिएका थिए। स्थानीयले भने उनीहरूसँग समन्वय नगरेकाले आन्दोलन गर्ने चेतावनी दिएका थिए। सिसडोलमा फोहोर भरिएपछि उपत्यकाको फोहोर बिसर्जन हुन सकेको थिएन। बन्चरेडाँडामा फोहोर फाल्न सुरु गरेपछि अब सहज हुने विश्वास गरिएको छ। शहरी विकास मन्त्रालयका प्रवक्ता विष्णुप्रसाद शर्माका अनुसार सिसडोल भरिएर उपत्यकाको फोहोर उठाउन नसकिएपछि मन्त्रालयले महानगरसँग समन्वय गरेको थियो। धादिङ र नुवाकोटको सिमानामा बन्दै गरेको बन्चरेडाँडा निर्माण पूरा हुने अन्तिम चरणमा छ। जसअसार मसान्तसम्म महानगरलाई हस्तान्तरण गर्ने तयारी छ। बन्चरेडाँडामा आउने ५० वर्षसम्मलाई फोहोर विसर्जन गर्न सकिने गरी आधुनिक पद्धतिले संरचना निर्माण गरिएको छ।"
"मनास्लु पदमार्गमा सुख्खा पहिरो, आवतजावत ठप्प","गोरखा : मंगलबार राती झरेको सुख्खा पहिरोले मनास्लु पदमार्ग अवरुद्ध भएको छ। धार्चे ३ खोर्ला र तातोपानीको बीच लुस्य्राङ खोलामा झरेको पहिरोले बाटो अवरुद्ध भएको धार्चे गाउँपालिकाका अध्यक्ष लक्ष्मण गुरुङले जानकारी दिए। बाटो अवरुद्ध हुँदा धार्चे गाउँपालिका र चुमनुब्री गाउँपालिकाका बासिन्दा तथा पर्यटक आवतजावत गर्न कठिनाइ भएको छ। साथै उत्तरी गोरखाका लागि खाद्यान्न लगायतका सामान ढुवानी गर्न जीप तथा खच्चड समेत रोकिएको छ। हिँजो बेलुका र राती दुईपटकसम्म सुख्खा पहिरो झरेको रहेछ, उनले भने, नेपाली सेनाले सडक निर्माण गर्ने क्रममा बम बिस्फोट गरेर पहरा फुटाउँदा अड्केका ढुंगाहरु सडकमा झरेका छन्। सडक पनि तल भासिएको छ। तलबाट पनि पर्खाल लगाउनु पर्ने भएको छ, माथि पनि थप बिस्फोट गरेर खोल्नु पर्ने भएको छ। अबरुद्ध बाटो तत्काल खुलाउन नेपाली सेनाको सडक निर्माण कार्यदलका प्रमुख मेजर विनोद भट्टसित छलफल भएको उनले बताए। बेनिघाट, आरुघाट, लार्के सडक अन्तर्गतको सडक पहिरिएको हो। सो सडकको दोभानसम्म जीप चल्ने गरेको थियो।"
पुरानै कार्यक्रमको निरन्तरता,"सरकारले मंगलबार आगामी आर्थिक वर्षको नीति तथा कार्यक्रम सार्वजनिक गरेको छ । सो कार्यक्रमका विषयमा अन्नपूर्णकर्मी सुनिता कार्की र ममता थापाले अर्थविद् तथा निजी क्षेत्रसँग लिएको प्रतिक्रियाः नयाँ कुरा केही छैन डायुवराज खतिवडा, पूर्वअर्थमन्त्री यो खिचडी सरकारको नीति एउटा हुने कुरा नै भएन। पुरानो कार्यक्रमलाई परिमार्जनसहित अघि बढाउन खोजिएको छ। पुराना कार्यक्रमलाई निरन्तरता दिएकोमा खुसी नै लागेको छ। निर्वाचनका वर्षमा नयाँ कार्यक्रम नल्याउनु पनि राम्रै हो। नीतिगत रूपमा भन्ने हो कुनै डिपाचर छैन। निजी क्षेत्र र पुँजीवादको विकास गर्ने पार्टीको नेतृत्वमा प्रधानमन्त्री अनि राजकीय भूमिका बढाउँदै राज्यको नियन्त्रणमा साधन, स्रोत लिएर नियन्त्रित अर्थव्यवस्था चलाउनुपर्छ भन्ने अर्थमन्त्री बीचको सम्झौता यो नीति तथा कार्यक्रम हो। यो कार्यक्रमले कुनै दिशा पक्डिएको छैन। यस्तै, पानी, बिजुली र अलिकति जनजीविकाका कुराहरू मात्रै गर्नुपर्छ भनेर आलोचना गर्ने यो सरकारले कृषिपछिको प्राथमिकतामा यातायात राखेर अर्थतन्त्र चलायमान बनाउने भनिएको छ। सडक पानीजहाज, रेल पनि राखिएको छ। सबै कार्यक्रम कर्मकाण्डीमात्रै भए डासूर्यराज आचार्य, पूर्वाधारविज्ञ नीति कार्यक्रममा सरकारका बहुपक्षीय कार्यक्रम हुन्छन्। पूर्वाधार, वित्तीय मौद्रिक नीति, सामाजिक सेवा, सुशासनलगायत सरकारका सबै मन्त्रालयले एक वर्षमा गर्ने काम समेटिएको हुन्छ। हाम्रो राज्य सञ्चालन प्रणाली वा विकास प्रणाली कुनै स्पष्ट सोच र योजनाबिना मन्त्रालयगत वार्षिक कार्यक्रम समावेश गरेर अघि बढाउँदै आएका छौं। पूर्वाधार विकासका लागि अन्तरनिहित निकायसँगको समन्वय र सहज वातावरण निर्माणका लागि यो नीति तथा कार्यक्रमले योजना अघि ल्याउन सकेको छैन। सरकारको नीति कार्यक्रमले त हाम्रो विकासका क्षेत्रमा, सामाजिक सेवाको क्षेत्रलगायतमा देखिएका व्यवधानहरूलाई फुकाउनुपथ्र्यो। घरेलु उत्पादनलाई प्राथमिकता चन्द्र ढकाल, वरिष्ठ उपाध्यक्ष नेपाल उद्योग वाणिज्य महासंघ घरेलु उत्पादनलाई प्राथमिकतामा राखेर सरकारले ल्याएको नीति तथा कार्यक्रम स्वागतयोग्य छ। पर्यटन प्रवद्र्धन, आयात प्रतिस्थापनजस्ता विषयलाई सरकारले सम्बोधन गरेको छ। निजी क्षेत्रले सरकारसँग जहिले पनि आयात प्रतिस्थापन, रोजगारी सिर्जना, औद्योगिक वातावरण निर्माण, पर्यटन पूर्वाधारका विकासजस्ता विषयमा माग गर्दै आइरहेको हो। आन्तरिक उत्पादनलाई बढावा दिनका आन्तरिक वा बाह्य लगानीलाई प्रोत्साहन गर्ने सरकारको नीतिले स्वदेशी उत्पादनको प्रवद्र्धन हुने विश्वास लिएका छौं। अर्थतन्त्र पुनरुत्थान र अर्थतन्त्रका केही संरचनागत समस्यालाई समाधान गर्न केही सम्बोधन भएको छ। तर अझै विस्तृतमा आउन जरुरी छ। पर्यटनमैत्री कार्यक्रम आए दीपकराज जोशी, महानिर्देशक, नेपाल उद्योग परिसंघ विगतका वर्षभन्दा यो वर्षको नीति तथा कार्यक्रम अलि फरक छ। अलि जटिल विषयवस्तुलाई अभियानकै रूपमा उच्च प्राथमिकताका साथ राखिएको छ। प्रशासनिक वातावरण सुधारका लागि पनि नीतिगत प्रयास भएको छ। अर्को भनेको हाम्रो औद्योगिक आधार वा औद्योगिक क्षेत्रको विकास नहुन्जेल परनिर्भता बढ्दै जान्छ र आर्थिक संकट आउन सक्छ भन्ने अभिप्रायले आगामी दशकलाई स्वदेशी उत्पादन र स्वदेशी वस्तुको उपभोग बढाउने दशकका रूपमा लिइएको छ। परिसंघबाट पनि हामीले पहल गरिरहेका थियौं। यस्तै, पर्यटन उद्योगलाई बहुुआयामिक रूपमा अघि बढाउने भनिएको छ। सम्भवतः पहिलोपल्ट पर्यटनको बारेमा सही बुुझाइ भएको पाएको छु। किनभने पर्यटन भनेको एक्लो मुद्दा होइन यसमा अन्य क्षेत्रको साथ सहयोग पनि चाहिन्छ। पूर्वाधार, गुणस्तरीय वस्तु तथा सेवा, प्रविधिमैत्री, फास्ट इन्टरनेटलगायतका विषय पनि जोडिएर आउँछन्। बृहत् रूपमा ल्याउनुपथ्र्यो रामेश्वर खनाल, पूर्वअर्थसचिव नीति तथा कार्यक्रम ९९ प्रतिशत सबै पुरानै दोहोरिएका छन्। नयाँ विमानस्थल खडा गर्ने भन्ने कुरा पहिला पनि भन्दै आएको हो। व्यापार प्रवद्र्धन केन्द्रको दायित्व नै मार्केट इन्टेलिजेन्स गर्ने हो। त्यो दोहोरिए पनि नयाँ नाम दिएको देखिन्छ। यस्तै आगामी १० वर्षका लागि ल्याएका नीति छन्। अब यो सरकारै १० वर्ष रहन्छ कि रहँदैन। तर सो अवधिका लागि उत्पादन तथा उपभोग वृद्धि कार्यक्रम ल्याएको छ। यद्यपि यही कुराबाहेक अरू सबै पुरानै हुन्। दोहोरिएको मध्यममा पनि बढी झिना, मसिना कुरा राष्ट्रपतिको तर्फबाट बोल्न लगाउन आवश्यक थिएन। सहरी पूर्वाधारमा फुटपाथ मात्रै महत्त्वपूर्ण होइन। बरु सहर सबैका लागि सुगम र सुरक्षित बनाइनेछ भन्नु पथ्र्यो। सूक्ष्म पक्षलाई भन्दा बृहत् पक्षलाई समेट्नु पथ्र्यो। किनभने नगरपालिका स्तरले, स्थानीय सरकारले गर्ने काम संघीय सरकारले सूक्ष्म रूपमा नीति र कार्यक्रममा समेट्नुपर्ने पाटो थिएन। प्रोजेक्ट बैंकको कुरा नयाँ ढंगले आयो डा डिल्लीराज खनाल, अर्थविद् नीति तथा कार्यक्रमको बुँदा नंं १३ ले उत्पादन र उत्पादकत्व वृद्धि, पूर्वाधार निर्माण, दिगो विकासलगायतलाई उल्लेख गरेको छ। मूल कुरा आवरण, भनाइमा कुरा गरेर भएन । यसलाई कसरी मूर्तरूप दिएर लगिएको छ ? भन्ने महत्त्वपूर्ण पाटो हो। कतिपय कार्यक्रमलाई नतिजामुखी अर्थात् परिणाममुखी बनाउने भन्ने अर्थ राख्छ। प्रोजेक्ट बैंकका कुराहरूलाई नयाँ ढंगले ल्याउन खोजेको देखिन्छ। यद्यपि जुन किसिमको उदार र नौलोपनको आवश्यकता थियो, त्यसरी भने आएन। अर्थतन्त्रको संकटलाई हल्का ढंगले लिइएको छ। अहिलेको महँगी जुन ढंगले बढेको छ। यसले जनताको ढाड सेक्ने मात्रै होइन यसले समग्रमा क्यास क्याडिङ हुन्छ। महँगीको भार उद्योगदेखि लिएर अर्थतन्त्रका सम्पूर्ण क्षेत्रमा पर्छ। बिमासम्बन्धी नीति सराहनीय डाचिरञ्जीवी नेपाल, पूर्वगभर्नर यो गठबन्धन सरकारको पहिलो नीति तथा कार्यक्रम हो। योभन्दा अगाडिको गठबन्धन सरकार आए पनि ओली सरकारकै नीति तथा कार्यक्रम सञ्चालनमा ल्याएको थियो। यद्यपि बजेटलाई अलिकति परिमार्जन गरेर ल्याइएको थियो। जुन पूर्ण रूपमा कार्यान्वयन हुन पनि सकेन। तर अहिलेको नीति तथा कार्यक्रममा अधिकांश पहिला पनि आइसकेका छन्। वर्षौंदेखि निजगढ हवाई विमानस्थल सुन्दै आएका छौं। तर बिमा क्षेत्रलाई उत्पादनमूलक क्षेत्रसँग गाभेर अगाडि बढाइने नीति सराह्रनीय छ। यसबाहेक अधिकांश कार्यक्रम दशकौंदेखि सुन्दै आएका छन्। जुनसुकै सरकारको नेतृत्व आए पनि यसअघि ल्याएका सरकारको नीतिलाई बोकेर अर्थात् वनरसिप लिन सक्नुपर्यो। यसमा पक्ष, प्रतिपक्ष सबैको हुनुपर्छ। भोलि जो आए पनि अहिले सरकारले राखेको नीति तथा कार्यक्रमलाई कार्यान्वयनमा लैजान सक्नुपर्छ। निजी क्षेत्रलाई प्रोत्साहन राजेन्द्र मल्ल, नेपाल चेम्बर्स अफ कमर्स सरकारले पहिले नीति तथा कार्यक्रम ल्याए पनि कार्यान्वयनको पाटो भने बलियो हुनुपर्छ। नयाँ सरकार तथा नयाँ अर्थमन्त्री हुँदैमा नयाँ नयाँ घोषणापत्र आउने र मुलुकले थेग्न सक्ने किसिमको हुनुपर्छ। अहिले विशेष गरेर कृषि तथा उत्पादनशील क्षेत्रमा बढी सहुलियत दिएको देखिन्छ। अझ यसको विस्तृत कुरा बजेटमार्फत आए पछि मात्र के हुन्छ, भन्न सकिएला। सरकारले नीति तथा कार्यक्रम ल्याउँदा घाँटी हेरेर हाड निल्ने हुनुपर्छ। सरकारले घोषणा गरेका नीति तथा कार्यक्रमको कार्यान्वयन पक्ष फितलो हुनु हँुदैन। राम्रो पक्षलाई निरन्तरता दिनुपर्छ। वैज्ञानिक नयाँ व्यवस्थालाई भने मुलुकले थेग्ने र टिक्ने खालको हुनुपर्छ। निजी क्षेत्रले मुलुकको अर्थतन्त्रका लागि करिब ७० प्रतिशत राष्ट्रिय उत्पादनमा योगदान पुर्याएको छ। यसैले निजी क्षेत्रलाई नसमेटेसम्म मुलुकको अर्थतन्त्र चलायमान हुन सक्दैन। यद्यपि नीति तथा कार्यक्रमले निजी क्षेत्रलाई गरेको प्रोत्साहन भने स्वागतयोग्य छ। हामीले उठाएका विषय पनि सम्बोधन भए भवानी राणा निवर्तमान अध्यक्ष, नेपाल उद्योग वाणिज्य महासंघ नीति तथा कार्यक्रम सकारात्मक आएको छ। हामीले उठाएका विषयलाई पनि सम्बोधन गरिएको छ। हामीले जग्गा हदबन्दीको कुरा उठाउँदै आएका थियौं। अहिले नीति तथा कार्यक्रमले जग्गा भाडाको हदबन्दीलाई पुनरावलोकन गर्ने भनिएको छ। यो राम्रो पक्ष हो। यस्तै, सरकारले उत्पादनमूलक उद्योगलाई प्रमोट गर्ने नीति लिएको छ। यसले हाम्रा उद्योग संरक्षित हुन्छन्। मेड इन् नेपाललाई केन्द्रित गरेर कार्यक्रमहरू ल्याउने भनिएको छ। यसले मुलुकको अर्थतन्त्रमा धेरै योगदान पुर्याउँछ। तर सरकारले ल्याएका यस्ता नीति तथा कार्यक्रमको कार्यान्वयन कस्तो हुन्छ ? भन्ने प्रश्न उठ्छ। किनभने यसअघि पनि कति आएका थिए तर अहिलेसम्म लागू हुन सकेको छैन। यद्यपि यसपटक आएको यो कुरा कार्यान्वयन भएमा पनि ठूलो सहायता हुन्छ।"
"तुलसीपुर उपमहानगरमा पछाडि पर्दै सत्तारुढ गठबन्धन, एमाले उम्मेदवारले बढाए मतान्तर",दाङ : दाङको तुलसीपुर उपमहानगरपालिकामा सत्तारुढ गठबन्धन पछाडि परेको छ। मेयरमा गठबन्धनका उम्मेदवार गेहेन्द गिरीलाई पछाडि पार्दै नेकपा एमालेका टिकाराम खड्काले फराकिलो मतान्तर बनाएका हुन्। ७१ हजार १६६ मत गणना हुँदा एमालेका खड्काले ३० हजार ०३५ मत प्राप्त गरेका छन् । सत्तारुढ गठबन्धनबाट मेयर उम्मेदवार कांग्रेसका गिरीले २६ हजार ६६९ मत प्राप्त गरेका छन्। खड्काले गिरीलाई ३ हजार ३६६ मतले अग्रता लिएका हुन्। यसैगरी उपमेयरमा एमालेका स्यानी चौधरीले २९ हजार ३४५ मत प्राप्त गर्दा गठबन्धन दलका एसका जोगबहादुर रानाले २० हजार १४४ मत प्राप्त गरेका छन् । चौधरी र रानाबीचको मतान्तर ९ हजार २०१ रहेको छ । वडा नं १७ को मत परिणाम वडा अध्यक्ष प्रदिप चौधरी (सर्य) : ९१३ थलराज परी (रुख) : ९४१ वडा नं १९ को मत परिणाम वडा अध्यक्ष प्रेमनाथ योगी (सुर्य) : ८३२ केशर बहादुर पुन (कलम) : ५७६
पोखरा महानगरको मेयरमा एकीकृत समाजवादीका आचार्य र उपमेयरमा एमालेकी गुरुङ विजयी,काठमाडौं : पोखरा महानगरपालिकाको मेयरमा नेकपा (एकीकृत समाजवादी) र उपमेयरमा नेपाल कम्युनिष्ट पार्टी (एमाले)विजयी भएको छ। एमालेका कृष्ण बहादुर थापालाई पराजित गर्दै सत्ता गठबन्धनको तर्फबाट एकीकृत समाजवादीका उम्मेदवार बनेका धनराज आचार्य मेयर पदमा विजयी भएका हुन्। आचार्यले ५८ हजार ८९३ मत ल्याउँदा उनका निकटतम् प्रतिद्वन्द्वी थापाले ५२ हजार ८४८ मत ल्याएका छन्। उपमेयरमा एमालेकी मञ्जुदेवी गुरुङ विजयी भएकी छन्। सत्ता गठबन्धनको तर्फबाट कांग्रेसकी उम्मेवदवार कोपिला रानाभाटलाई पराजित गर्दै एमालेकी गुरुङ विजयी भएकी हुन्। गुरुङले ६० हजार ५४६ मत ल्याउँदा उनका निकटतम् प्रतिद्वन्द्वी रानाभाटले ५६ हजार ६६३ मत ल्याएकी छन्। २०७४ सालमा पोखरामा एमालेका मानबहादुर जिसी र मञ्जुदेवी गुरुङ मेयर र उपमेयर निर्वाचित भएका थिए। गुरुङ यसपालि फेरि उपमेयर दोहोरिएकी छिन्।
महानगरमा सत्ता गठबन्धन,"भरतपुर, ललितपुर र वीरगन्ज महानगरपालिका प्रमुखमा सत्ता गठबन्धनका उम्मेदवार निर्वाचित भएका छन् । भरतपुरमा माओवादीकी रेणु दाहाल र ललितपुरमा कांग्रेसका चिरिबाबु महर्जन दोहोरिएका छन् । वीरगन्जमा जसपाका राजेशमान सिंहले जितेका छन् । पोखरामा एकीकृत समाजवादीका धनराज आचार्य मेयरमा निर्वाचित भएका छन्। यसअघि विराटनगरमा कांग्रेसका नागेश कोइराला निर्वाचित भएका थिए । ६ महानगरमध्ये काठमाडौंमा स्वतन्त्र उम्मेदवार बालेन्द्र शाहले अग्रता लिएका छन् । ललितपुरमा फेरि चिरिबाबु ललितपुर महानगरपालिकामा गठबन्धनका तर्फबाट नेपाली कांग्रेसका उम्मेदवार चिरिबाबु महर्जन विजयी बनेका छन्। उनले ४२ हजार ७२२ ल्याए। २०७४ मा पनि लोकप्रिय मत ल्याएर उनी निर्वाचित भएका थिए। मंगलबार साँझ सम्पन्न मतगणनाको अन्तिम परिणामअनुसार महर्जन दोस्रो कार्यकालका लागि मेयरमा निर्वाचित भएका हुन्। विजयी भएपश्चात् चिरिबाबु महर्जनले गत कार्यकालमा जनताको चित्त बुझाएर काम गरेकै कारणले यो पटकको पनि जित सम्भव भएको बताएका थिए। पाँच वर्षको दौरानमा तपाईंहरूले सम्झिने काम गर्न सकेकाले नै अहिलेको नतिजा पाएका छौं। त्यो अनुभवलाई साँचेर पाँच वर्षको दौरानमा हामीले के गर्यौं त्योभन्दा पनि अझ बढी काम गरेर देखाउँछौँ, उनले भने। महर्जनले नेकपा एमालेका प्रतिस्पर्धी हरिकृष्ण व्यञ्जनकारलाई पछि पारेका हुन्। व्यञ्जनकारले २४ हजार ५६० मत ल्याएका छन्। यस्तै, उपमेयरमा नेकपा एमालेकी मन्जली शाक्य बज्राचार्यले २५ हजार ८४ मत ल्याएर निर्वाचित भएकी छन्। उनले गठबन्धनको तर्फबाट उपमेयरका उम्मेदवार बनेका नेकपा माओवादी केन्द्रका बाबुराज बज्राचार्यलाई पछि पारेकी हुन्। बज्राचार्यले १८ हजार ७५२ मत पाए। को हुन् चिरिबाबु ? २०१४ सालमा छोरा जन्मेपछि बाआमाले उनको नाम चिरिबाबु राखिदिए। नेपाल भाषामा चिरीको अर्थ सानो हो। न्हुच्छे महर्जन र हरिमाया महर्जनका माइला छोरा चिरिबाबु सानैदेखि तार्किक कुरा गर्थे। तेजिला थिए। एक पटक भनेको कुरा ढुंगामा लेखेजस्तै हुन्थ्यो। ललितपुरको त्रिपद्य स्कुल पढेका उनी विद्यार्थी जीवनमा कहिल्यै दोस्रो भएनन्। त्यति मात्रैै होइन, चुनावमा पनि उनी कहिल्यै दोस्रो भएनन्। सधंै पहिला भए। पुल्चोकमा जन्मिएका चिरिबाबु वडा नं ३ को तीनपटक वडा अध्यक्ष बने। ललितपुर महानगरको दुईपटक मेयर पदमा निर्वाचित भए। परिवारका माइला सन्तान चिरिबाबुलार्ई तडकभडक मन पर्दैन। मध्यवर्गीय परिवारका उनी साधारण भएर जिउन चाहन्छन्। उनको लवाइखवाई र व्यवहारले त्यो देखाउँछ। जीवनमा भोगेको संघर्षले आफूलाई सादा जीवन बिताउन प्रेरित गरेको उनी बताउँछन्। त्यति मात्रै होइन, कस्तो जीवन बाँच्ने भन्ने कुरामा मान्छेको स्वभाव र हुर्काइसमेत महत्वपूर्ण हुने बताउँछन्। चिरिबाबुको राजनीतिक यात्रा त्यतिबेला उनी कुनै दलमा आबद्ध भएका थिएनन्। सुधारिएको पञ्चायत आएपछि २०३८ मा उनी वडा अध्यक्ष उठे। जसमा उनले सहजै जित हासिल गरे। चिरिबाबु भन्छन्, टोलटोलमा फ्री क्लिनिक र पुस्तकालय स्थापना गर्नमा नेतृत्वदायी भूमिका खेलेकाले चुनाव जित्न सफल भए। मेरो इमान्दारितामा अहिलेसम्म कसैले पनि औंला उठाउन सकेको छैन, किनभने म जनताको पैसा खाँदिन र त मलाई जनताले मन पराउँछन्। अनि उनीहरूको विश्वास जितेको छु, चिरिबाबु भन्छन्। संघीयता लागू भए पछिको पहिलो स्थानीयतहको निर्वाचनमा नेपाली कांग्रेसमा ललितपुर महानगरको नेतृत्व गर्ने उम्मेदवारको खोजी भयो। उपत्यकाको महत्वपूर्ण पालिका, जहाँ सक्षम, योग्य र जित्ने उम्मेदवार उठाउनुपर्ने थियो। जिल्ला पार्टी नेतृत्वको आँखा चिरिबाबुमा परेको रहेछ। पहिलो कार्यकालमा चिरिबाबुले राम्रो काम गरे । अनि दोस्रोपटक पनि उम्मेदवार बने । वीरगन्जमा दल फेरेर मेयर वीरगन्ज महानगरपालिका प्रमुख (मेयर)मा सत्ता गठबन्धनका उम्मेदवार राजेशमान सिंह विजयी भएका छन्। उनले निकटतम प्रतिद्वन्द्वी एमालेका विजय सरावगीलाई २२ हजार ५ सय ४४ मतको अन्तरले पराजित गरेका हुन्। सिंहले ४६ हजार २ सय १५ र सरावगीले २३ हजार ६ सय ७१ मत पाएका छन्। यो महानगरमा ९३ हजार ७ सय ८२ मत खसेको थियो। उपमेयरमा गठबन्धनकै उम्मेदवार कांग्रेसका इम्तियाज आलम विजयी भएका छन्। उनले निकटतम् प्रतिद्वन्द्वी लोसपाका पुरुषोत्तमलाल झालाई तेब्बरभन्दा बढी मतान्तरले पराजित गरेका हुन्। आलमले ३० हजार ७८ र झाले ९ हजार ५ सय ६८ मत पाएका छन्। मेयर र उपमेयरमा एमाले र लोसपाले तालमेल गरेका थिए। २०७४ को निर्वाचनमा तत्कालीन संघीय समाजवादी फोरमका सरावगी मेयर निर्वाचित भएका थिए। तत्कालीन राजपाबाट उम्मेदवार बनेका सिंह १२ हजार १ सय ६५ मतका साथ तेस्रो स्थानमा सीमित भएका थिए। सिंह र सरावगी दुवै जना यसपटक दल परिवर्तन गरी मेयरमा उठेका हुन्। जसपाका सरावगी एमाले र लोसपाका सिंह जसपामा लागेका थिए। वैशाख ३० मा चुनाव हुने भएपछि तत्कालीन मेयर सरावगी कांग्रेसमा जाने तरखरमा थिए। सिंहको रोजाइ भने एमाले थियो। उनले माघ २७ गते काठमाडौं पुगेर एमाले अध्यक्ष केपी शर्मा ओलीसँग भेट गरे। त्यसको भोलिपल्ट वीरगन्जमा पत्रकार सम्मेलन गरी आफू एमालेमा लागेको सिंहले बताए। चैत ८ गते वीरगन्जमा हुने ओलीको कार्यक्रममा औपचारिक रूपमा एमाले प्रवेश गर्ने उनको भनाइ थियो। तर, फागुन २८ गते नै सरावगी एमाले प्रवेश गरेपछि सिंह मेयर उम्मेदवार बनाउनुपर्ने सर्तमा चैत ७ गते जसपामा प्रवेश गरे। उक्त दिन वीरगन्जमा आयोजित कार्यक्रममा जसपा अध्यक्ष उपेन्द्र यादवले सिंहलाई मेयर उम्मेदवार बनाउने वाचा गरेका थिए। सिंहले २०४३ सालमा कांग्रेस भ्रातृसंगठन नेवि संघबाट राजनीतिक यात्रा सुरु गरेका थिए। २०५४ को स्थानीय निर्वाचनमा उनी कांग्रेसबाट वडा सदस्य (तत्कालीन नगरपरिषद् सदस्य) निर्वाचित भए। त्यसपछि कांग्र्रेस छाडी राप्रपातिर ढल्किए। २०६३ सालको मधेस आन्दोलनदेखि भने मधेस केन्द्रित दलमा आबद्ध भए। आन्दोलनताकादेखि नै उनी लोसपाका अहिलेका नेता शरदसिंह भण्डारीनिकट थिए। भण्डारी नेतृत्वको तत्कालीन राष्ट्रिय मधेस समाजवादी पार्टी (रामसपा)का महासचिव भए। मधेस केन्द्रित रामसपा, तमलोपा, सद्भावनासहित ६ दलले २०७४ सालमा एकता गरी राजपा गठन गरेपछि सिंह महामन्त्री बने। २०७६ मा महन्थ ठाकुर नेतृत्वको तत्कालीन राजपा र उपेन्द्र यादव नेतृत्वको तत्कालीन संघीय समाजवादी फोरमबीच एकता भएर जसपा बन्यो। तर, २०७८ जेठतिर जसपा विभाजन भएपछि ठाकुर नेतृत्वको लोसपामा लागेका थिए सिंह। भरतपुरमा दोहोरिइन् रेणु मुक्ति या मृत्यु भनेर जनयुद्धमा होमिदा रेणु दाहाल १९ वर्षकी थिइन्। अहिले सम्झदा कहाली लाग्ने ती घटनाले उनलाई संघर्ष गर्न मात्र सिकाएन। सानो उमेरमा ठूलो जिम्मेवारी पनि दियो। युद्धको मोर्चा सम्हालेकी युवती अहिले भरतपुर महानगरपालिकाको दोस्रो पटक प्रमुखको जिम्मेवारी समाल्दै छिन्। २०७४ साउन २२ मा पहिलोपटक नेतृत्व सम्हाल्दा उनी ४० वर्षकी थिइन्। नेकपा माओवादी केन्द्रका अध्यक्ष पुष्पकमल दाहालको छोरीको रूपमा बढी चर्चा गरिए पनि राजनीतिक योगदान आफ्नो पनि कम नभएको दाबी छ। मुक्ति या मृत्यु भनेर जनयुद्धमा बुबासँगै दुनियाँका छोराछोरी मर्न तयार भएपछि हामी किन नलाग्ने भन्ने सोचाइले राजनीतिमा आउन अभिप्रेरित भएँ, उनले भनिन्, मुलुकको अग्रगमन र मुक्तिको लडाइँबाट सुरु गरेको राजनीति निरन्तर आजसम्म जनताको सेवामा खटिने अवसरले मलाई खुसी बनाएको छ। बुबाको कारण राजनीतिको पहुँचमा रहेको भनी आलोचना धेरै भयो। तर, उनको राजनीतिक गतिविधि बुवासँगै सक्रिय थियो। ःरेणु अहिले नेकपा माओवादी केन्द्रको केन्द्रीय सदस्य तथा भरतपुर महानगरपालिकाकी इन्चार्ज हुन्। अखिल नेपाल महिला संघ क्रान्तिकारीको महासचिव पनि छिन्। २०६४ सालको पहिलो संविधानसभामा उनी सदस्य भएकी थिइन्। दाहाल पहिलो संविधानसभामा समानुपातिक सभासद् भएकी हुन्। दोस्रो संविधानसभाको निर्वाचनमा नेपाली कांग्रेसका नेता प्रकाशमान सिंहसँग काठमाडौंमा पराजित भइन्। राजनीतिक प्रतिष्ठा र प्रतिस्पर्धाले रोचक बनेको भरतपुर महानगरमा दाहालले यसपटक सहजै जितिन्। नेकपा एमालेका विजय सुवेदलाई १२ हजार ८ सय ४९ मत अन्तरले पराजित गर्दै उनी विजयी भइन्। दाहालले आफ्नो दोस्रो कार्यकालको सुरुवात जनताको मन जित्ने योजनाको साथमा गर्ने तयारी गरेकी छन्। उनीसँग पराजित नेकपा एमालेका उम्मेदवार विजय सुवेदीले मतगणना स्थलमै पुगेर दाहाललाई बधाई तथा शुभकामना दिएका छन्। दाहाल पाँच दलीय गठबन्धनबाट मेयरका उम्मेदवार हुन्। सुवेदी नेकपा एमालेराप्रपा गठबन्धनबाट उम्मेदवार बनेका थिए। दाहालले ५२ हजार २८ मत ल्याइन्। सुवेदीले ३९ हजार ५ सय ८२ मत ल्याए। स्वतन्त्र उम्मेदवारी दिएका जगन्नाथ पौडेलले १४ हजार ७ सय २८ मत ल्याए। पोखरा महानगरपालिका आचार्य पोखरा महानगरपालिकाको मेयरमा नेकपा (एकीकृत समाजवादी) र उपमेयरमा नेपाल कम्युनिष्ट पार्टी (एमाले)विजयी भएको छ। एमालेका कृष्ण बहादुर थापालाई पराजित गर्दै सत्ता गठबन्धनको तर्फबाट एकीकृत समाजवादीका उम्मेदवार बनेका धनराज आचार्य मेयर पदमा विजयी भएका हुन्। आचार्यले ५८ हजार ८९३ मत ल्याउँदा उनका निकटतम् प्रतिद्वन्द्वी थापाले ५२ हजार ८४८ मत ल्याएका छन्। उपमेयरमा एमालेकी मञ्जुदेवी गुरुङ विजयी भएकी छन्। सत्ता गठबन्धनको तर्फबाट कांग्रेसकी उम्मेवदवार कोपिला रानाभाटलाई पराजित गर्दै एमालेकी गुरुङ विजयी भएकी हुन्। गुरुङले ६० हजार ५४६ मत ल्याउँदा उनका निकटतम् प्रतिद्वन्द्वी रानाभाटले ५६ हजार ६६३ मत ल्याएकी छन्। २०७४ सालमा पोखरामा एमालेका मानबहादुर जिसी र मञ्जुदेवी गुरुङ मेयर र उपमेयर निर्वाचित भएका थिए। गुरुङ यसपालि फेरि उपमेयर दोहोरिएकी छिन्। राधा खनालकाठमाडौं, क्रान्ति शाह वीरगन्ज, अनिल ढकालचितवन, केशवशरण लामिछानेपोखरा वीरगन्ज महानगरपालिकामा गठबन्धनबाट मेयरमा राजेशमान र उपमेयरमा आलम विजयी दोस्रोपटक भरतपुरकी मेयर बनिन् रेणु दहाल : यस्तो छ राजनीतिक यात्रा भरतपुरमा सत्ता गठबन्धन विजयी, रेणु दाहाल कति मतान्तरले निर्वाचित भइन् ? वीरगन्जका नवनिर्वाचित मेयर सिंहलाई सांसद यादवद्वारा चाँदीको मुकुट लगाएर सम्मान मेयर सिंहले भने : सपथ लिएको २४ घण्टाभित्रै वीरगन्जमा परिवर्तनको आभाष गराउँछु ललितपुरमा दोस्रो इनिङका लागि चुनिए चिरिबाबु, प्रतिद्वन्द्वी व्यन्जनकारले दिए बधाई पोखरा महानगरको मेयरमा एकीकृत समाजवादीका आचार्य र उपमेयरमा एमालेकी गुरुङ विजयी"
राष्ट्रपति भण्डारीकी मितिनी मञ्जु गुरुङ फेरि भइन् पोखराको उपमेयर,"पोखरा : मञ्जुदेवी गुरुङ पोखराको उपमेयरमा फेरि निर्वाचित भएकी छन्। प्रतिस्पर्धी नेपाली कांग्रेसकी कोपिला रानाभाटलाई पराजित गर्दै एमाले उम्मेदवार गुरुङ उपमेयर निर्वाचित भएकी हुन्। मञ्जुदेवी यसअघि पनि उपमेयर थिइन्। २०७४ सालको स्थानीय निर्वाचनमा नेपाली कांग्रेसकी सरस्वती गुरुङलाई पराजित गरेर मञ्जुदेवी उपमेयर निर्वाचित भएकी थिइन्। यसपालि मञ्जुले निर्वाचन नलड्ने बताएकी थिइन्। तर पार्टीले उनलाई फेरि टिकट दियो। एमालेबाटै मेयरका उम्मेदवार कृष्ण थापा पराजित हुँदा उनका भन्दा १२ हजार ११ सय १० बढी मत ल्याएर मञ्जु फेरि उपमेयर निर्वाचित हुन सफल भएकी छन्। मञ्जुले ५६ हजार ४ सय ४८ मत ल्याएकी थिइन् भने सरस्वतीले ४४ हजार ३ सय ३८ मत प्राप्त गरेकी थिइन्। २०७४ सालमा पार्टीभित्रै भएको आन्तरिक निर्वाचनबाट चुनिएर उम्मेदवार सिफारिस भएकी थिइन्। यसपालि भने एमाले अध्यक्ष केपी ओली स्वयंले नै मञ्जुलाई उपमेयर बन्न आग्रह गरेका थिए। टिकट दिनुअघि सल्लाह नै नगरेको भन्ने उनको गुनासो थियो। आफूलाई चुनाव लड्ने इच्छा नभएको भन्ने उनको अभिव्यक्ति सार्वजनिक भएपछि ओलीले आग्रह गरेका थिए। चुनाव लड्ने इच्छा नभएकैले उम्मेदवार सिफारिसको सूचीमा नराख्न पनि उनले एमाले महानगरपालिका कमिटीलाई भनेकी थिइन्। उपमेयर निर्वाचित मञ्जुदेवी गुरुङ राष्ट्रपति विद्यादेवी भण्डारीकी सैनी पनि हुन्। महिला महिलाबीच गाँसिने मितिनी साइनोलाई गण्डकी र लुम्बिनी प्रदेशतिर सैनी भन्ने चलन छ। भोजपुरमा जन्मिएकी भण्डारी र स्याङ्जामा जन्मिएकी मञ्जुबीच सैनी लगाउनुका पछाडि उनीहरुबीचको एउटा समानता पहिलो कारण हो। भण्डारी र गुरुङ दुवैका श्रीमान्को निधन भइसकेको थियो। दुवै एकल महिला भए। त्यही समानता देखेर पोखरामा अरु नेता र मञ्जुका ठूलोबाबाले सैनी गाँस्न प्रस्ताव गरेका थिए। भोजपुरमा जन्मिएकी विद्यालाई गण्डकी प्रदेशतिर छोरी मान्छेबीच गाँसिने सैनी सम्बन्धका बारेमा ऊ बेला थाहा नभएको पनि मानबहादुरलाई सम्झना छ। छोरा मान्छेहरुबीच मित लगाएजस्तो यता महिलाबीच सैनी लगाइन्छ। दुई कन्या राखेर, फूलपाती, चामल, अक्षता र पैसा राखेर, अनि एक अर्काको जुठो खाएर विधिपूर्वकै मञ्जु र विद्याले सैनी लगाएका थिए। कुरा २०५१ सालको हो। एमाले पोखरा नगर कमिटीको अधिवेशनमा विद्या अतिथि बनेर आएकी थिइन् । पहिल्यैदेखि विद्याको स्वभाव र व्यवहार नियालिरहेका मञ्जुका माइला बुवाले त्यही मौकामा दुवैजनाबीच सैनी साइनो जोडिदिने सोचे। नगर कमिटी इन्चार्ज कृष्ण थापा र मानबहादुर सूत्रधार भएर दुई साइनो जोडियो। २०५४ मा पोखराको मेयर भएका थापा फेरि अहिले पनि मञ्जु जसरी दोहोरिन भने सकेनन्। पोखरा महानगरको मेयरमा एकीकृत समाजवादीका आचार्य र उपमेयरमा एमालेकी गुरुङ विजयी महानगरमा सत्ता गठबन्धन पोखरामा धनराज आचार्यको चमत्कारिक फड्को विद्याका श्रीमान मदन भण्डारी पनि दुर्घटनामा बित्नुभएको, मेरो छोरीज्वाइँको पनि दुर्घटनामा, मञ्जुका माइला बुवा मानबहादुरले सैनी लगाइदिँदाको क्षण केही समयअघि सुनाएका थिए, दुइटै नरम बोल्ने, अरुलाई नघोच्नेखालको हुँदा जोडी मिल्ने देखें। सैनीछोरी राष्ट्रपति र आफ्नो छोरी उपमेयर हुँदा उनी खुसी भए। मञ्जुका माइला बुवा पनि २०५४ मा पोखरा उपमहानगरपालिकाको उपमेयर भएका थिए। त्यसपछि भएको २०७४ को निर्वाचनबाट मञ्जु आफ्नै ठूलोबुवाको उत्तराधिकारी भइन्। र, अहिले दोहोरिइन्। मञ्जु ३१ वर्षमै एकल भएकी थिइन्। उनका श्रीमान् मेखबहादुर गुरुङको २०४९ सालमा नुवाकोटमा भएको थाई एयर दुर्घटनामा निधन भएको थियो। भण्डारीका श्रीमान् प्रतिष्ठित नेता मदन भण्डारीको २०५० साल जेठ ३ गते चितवनको दासढुंगामा जिप दुर्घटनामा परी ज्यान गएको थियो। साइनो गाँसिएपछि विद्या पोखरा आउँदा मञ्जुकहाँ बस्थिन् भने मञ्जु काठमाडौं जाँदा विद्याकहाँ। उनका अनुसार भेटघाटका बेला दुवैबीच पारिवारिक गफगाफ भइरहन्थ्यो। मञ्जु राजनीतिमा सानैदेखि संलग्न थिइन्। आफ्ना मामाको प्रेरणाले कम्युनिस्टप्रति आकर्षित भएकी थिइन्। अखिल नेपाल महिला संघ कास्कीको अध्यक्ष भइसकेकी उनीसँग निजी विद्यालयमा पढाएको अनुभव पनि छ। उनले साथीहरुसँग मिलेर अंग्रेजी माध्यमको स्कुल स्थापना गरेकी थिइन्। उपमेयर भइसकेपछि न्यायिक समितिको संयोजक भइन्। बजेट निर्माण गरिन्। पहिलोचोटि निर्वाचित हुँदा उनले महिला हिंसाविरुद्ध लाग्ने प्रतिबद्धता जनाएकी थिइन्। लगत्तै उनले हेल्पडेस्क पनि स्थापना गरिन्। उनी संयोजकत्वको न्यायिक समिति निकै सक्रियमात्रै भएन, प्रभावकारी पनि भयो। महिलाहरुलाई उद्यमशील बनाउन उनले उपमेयरसँग महिला कार्यक्रमलाई प्रभावकारी रुपमा चलाइन्। विवादमा परिनन्। त्यसैले त शालीन स्वाभावकी उनले आफ्नै पार्टीका मेयर उम्मेदवार नयाँनयाँ खुलेको नेकपा एकीकृत समाजवादीका उम्मेदवारसँग हार्दा पनि ठूलो पार्टी कांग्रेसकी उम्मेदवार कोपिला रानाभाटलाई पराजित गर्न सफल भइन्।"
कर्णप्रिय कार्यक्रम कार्यान्वयन होऊन्,"नयाँ आर्थिक वर्षको बजेट ल्याउनुअघि सरकारले नीति तथा कार्यक्रम प्रस्तुत गर्ने संसदीय परम्परा हो। त्यही परम्पराअनुसार मंगलबार सरकारले आगामी आर्थिक वर्षका लागि नीति तथा कार्यक्रम प्रस्तुत गयो। राष्ट्रपति विद्यादेवी भण्डारीले सरकारको नीति तथा कार्यक्रम सुनाइन्। यो परम्पराको निरन्तरताकै रूपमा हरेक वर्षझै यसपालि पनि नीति तथा कार्यक्रम आएको होइन भन्ने छाप पार्न चाहिँ सरकारलाई चुनौती छ। त्यो चुनौतीमा खरो उत्रन सक्यो भने सरकारले श्राद्धमा बिरालो बाँध्ने जस्तो गरी मात्रै परम्परा धानेन, नयाँ केही गयो भन्ने सन्देश जान्छ। नेपाली जनताको अनुभव तीतो छ। सरकारले नीति तथा कार्यक्रममा ल्याएका कतिपय कार्यक्रम नै बजेटमा आउँदैनन्। बजेटका आएका थुप्रै कार्यक्रमको नीति नियम र कानुन बन्दैनन् र कार्यान्वयन हुँदैनन्। त्यसैले सरकारले ल्याउने नीति तथा कार्यक्रम सुन्दा कर्णप्रिय अर्थात् श्रुतिमधुरमात्रै नबनोस् भन्ने कामना हरेक वर्ष नै गर्दै आउनु परेको छ। सस्तो लोकप्रियता आर्जन गर्ने ध्याउन्नमा लाग्ने र गर्नुपर्ने काममा वास्तै नगर्ने रोग सरकारहरूमा देखिने गरेका छन्। आफ्नो सरकारले गरेको भन्ने जश लिएर सस्तो राजनीति गर्ने होड पनि नेपालमा छ। त्यसको झल्को नीति तथा कार्यक्रमले नै दिने गरेको छ। जस्तो कि यसपालि पनि सरकारले नीति तथा कार्यक्रममा भनेको छ कि काठमाडौंको नागढुंगा सुरुङ मार्ग निर्माण सम्पन्न गरिनेछ। यो नीति तथा कार्यक्रममा समेटेर भनिरहनुपर्ने कुरा होइन। अहिले भइरहेको काम रोक्ने र रोकिने अवस्था आउन नदिई बेलामा सक्नुपर्ने हो। जसरी नीति तथा कार्यक्रममा सुरुङ मार्ग उल्लेख छ, त्यो केवल प्रचारको भोक मात्रै हो। विकसित देशहरूमा यस्ता थुपै्र सुरुङ मार्गमात्रै होइन ठूलाठूला आयोजना कहिले बनिसक्छन् र कहिले उद्घाटन हुन्छन् थाहै हुँदैन। प्रयोगमा आएपछि जनताले आफैं अनुभूति गर्छन्। आउँदो बजेटलाई आत्मनिर्भर अर्थतन्त्र निर्माणका लागि केन्द्रित गर्ने भन्ने सरकारको योजना छ। त्यसैअनुसार कृषिमा बजेट बढाउने र उद्योग, पर्यटन तथा पूर्वाधारमा बजेट घटाउने सोच बनाएको बुझिन्छ। तर विरोधाभास के भने उद्योगमा क्षेत्रमा लगानी घटाएर उत्पादन बढ्न सक्दैन र आत्मनिर्भर बन्न पनि सकिन्न। कृषिमा ठूलै क्रान्तिको जरुरी छ। थुप्रै नीति र नियमको फेरबदल तथा निर्माणको खाँचो छ। टालटुले तरिकाले कृषिमा क्रान्ति हुँदैन, केवल अनुदान बाँड्ने कार्यक्रम थपियो भने त्यसले भ्रष्टाचारबाहेक केही निम्तन्न। अर्बाैंको अनुदान सरकारले बाँडिसक्दा र प्रधानमन्त्री कृषि आयोजनाजस्ता कार्यक्रम लागू गर्दा पनि किन परिवर्तन आउन सकेन भन्ने गुदी पत्ता लगाएर मात्रै नयाँ मार्ग कोर्नु पर्छ। सरकारले नीति तथा कार्यक्रममा आधारभूत र जीवनरक्षक औषधि, खोप र अक्सिजन उत्पादनलाई थप प्रोत्साहन गर्ने भनेको छ। नेपाली श्रमशक्तिलाई स्वदेशमै रोजगारीका अवसर उपलब्ध गराउने भनेको छ। उद्योग क्षेत्रको बजेट कटौती गरेर रोजगारी कहाँ सिर्जना हुने हो ? बुझिनसक्नु छ। सामुदायिक शिक्षाको हालत चौपट छ। विद्यालयहरूमा दरबन्दी पुनरावलोकन गर्ने नीति तथा कार्यक्रम आएको छ। तर सामुदायिक शिक्षा सुधार्न त्यतिमात्रै पर्याप्त हुन सक्दैन। शिक्षक पर्याप्त भएकै सामुदायिक विद्यालयको शैक्षिक स्तर पनि गए, गुज्रेको किन छ भन्ने पत्ता लगाएर रोग निको पार्नु पर्नेछ। स्वास्थ्यका क्षेत्रमा पनि ठूलै सुधारको खाँचो छ। हरेक गाउँमा डाक्टर पुयाउने भनेर धेरै नीति तथा कार्यक्रममा आए। तर कहिल्यै पुगेनन्। किनभने सरकारले गाउँमा डाक्टर किन गएनन् र गएका किन त्यहाँ बसिरहन मानेनन् भन्ने पत्ता लगाएर त्यसैअनुसारको उपचार खोजेन। विद्युत्् खपत बढाउने, चार्जिङ स्टेसन बनाउने, ग्यासलाई विस्थापित गरी विद्युतीय चुलोको प्रयोग वृद्धि गर्ने जस्ता कार्यक्रम श्रुतिमधुर छन्। कर्णप्रिय छन्। तत्काल गरिहाल्नुपर्ने काम पनि हुन्। यसै पनि इन्धनको मूल्यवृद्धिले हरेक नेपालीलाई मारमा पारेको छ। तर सरकारले भनेका यी काम गर्न ऊ कति गम्भीर भएर लाग्छ ? विगतको अनुभवको आधारमा शंका गर्ने ठाउँ प्रशस्त छन्। शंकाको निवारण गर्ने जिम्मेवारी सरकारको हो। र कार्यान्वयन नै शंका निवारणको उत्तम उपाय हो।"
अमेरिकाको एक विद्यालयमा गोली लागेर शिक्षकसहित कम्तीमा २१ जनाको मृत्यु,"टेक्सस : अमेरिकाको एक विद्यालयमा बन्दुकधारीले गोली प्रहार गर्दा एक शिक्षकसहित कम्तिमा २१ जना मारिएका छन्। टेक्सस राज्यस्थित एउटा प्राथमिक विद्यालयमा बन्दुकधारीले आक्रमण गर्दा मृत्यु हुनेको संख्या २१ पुगेको बीबीसीले जनाएको छ। २१ जना पीडितमध्ये १८ जना बालबालिका र तीन जना वयस्क रहेको बताइएको छ। राज्य सिनेटर रोलान्ड गुटेरेजले आक्रमणकारीले पिस्तोल र राइफलको पनि प्रयोग भएको हुनसक्ने बताएका छन्। अठार वर्षका आक्रमणकारीले आक्रमण गरेकाले उनको पनि मृत्यु भएको हुनसक्ने बताइएको छ। राज्यका गभर्नर ग्रेग याबटले रब एलिमेन्ट्री स्कूलमा पुग्नुअघि ती बन्दुकधारीले आफ्नी हजुरआमालाई गोली हानी हत्या गरेको जानकारी दिए। उक्त विद्यालयमा ७ देखि १० वर्षका बालबालिका अध्ययन गर्छन्। राष्ट्रपति जो बाइडनले मृतकहरूको सम्झनामा तीन दिनसम्म राष्ट्रिय झन्डा आधा झुकाउन निर्देशन दिएका छन्। अमेरिकी राष्ट्रपति जो बाइडेनले ह्वाइट हाउसबाट भनेका छन्, बच्चा गुमाउनु भनेको आफ्नो आत्माको टुक्रा च्यात्नु जस्तै हो ।' बाइडेनले यस्ता प्रकारका सामूहिक गोलीबारी संसारमा कतै विरलै हुने बताए ।"
पोखरामा धनराज आचार्यको चमत्कारिक फड्को,"पोखरा : पार्टी सानो छ। नयाँ पनि छ। सबै वडामा संगठन बन्न सकेको छैन। चुनाव चिन्ह प्रचारित भइसकेको छैन। ती माधव नेपाल नेतृत्वको नेकपा एकीकृत समाजवादी पार्टीलाई हेरेर पोखरामा हुने गरेका टिप्पणी थिए। गठबन्धनको मुख्य दल नेपाली कांग्रेसभित्र आफ्नै पार्टीको मेयर उम्मेदवार हुनुपर्छ भन्ने माग चर्को थियो। तर सत्ता गठबन्धनले माधव नेपाल नेतृत्वको नेकपा एकीकृत समाजवादीलाई पोखराको मेयर उम्मेदवार दिने निधो गर्यो। त्यसपछि पक्का भयो नेकपा एसका कास्की अध्यक्ष धनराज आचार्य पोखराको मेयरको उम्मेदवार। नेकपा एमालेबाट फुटेर बनेको नेकपा एसमा जाँदै धनराजलाई उक्त पार्टीले पोखराको मेयर दाबी गर्दा उनलाई नै उम्मेदवारको रुपमा हेरिएको थियो। तर पोखरामा खास उपस्थिति देखाउन नसकेको एसबाट मेयर भएपनि जित्न कठिन हुन्छ भन्ने तर्क गर्नेहरु थिए। थप तर्क थियोगठबन्धनको ठूलो पार्टी कांग्रेसको मेयर उम्मेदवार नहुँदा एमालेले जित्न सजिलो भयो। मेयर धनराज आचार्यले भने उम्मेदवारी दर्ताअघि नै भनेका थिए, हामीले जित्ने भनेकै एमालेको पनि मत लिएर हो, एमालेमा हाम्रो अंश पनि छ, हंस पनि छ। नभन्दै धनराज आचार्य एमालेको समेत मत लिएर पोखराको मेयर निर्वाचित हुन सफल भएका छन्। मंगलबार राति अबेरसम्म २ हजार मत गन्न बाँकी छँदा प्रतिस्पर्धी कृष्ण थापाभन्दा झन्डै ५ हजार मत बढी ल्याए। थापाको झन्डै ४९ हजार मत आउँदा आचार्यले भने ५३ हजार कटाए। पूरै परिणाम नआउँदै आचार्यको जित सुनिश्चित भयो। निर्वाचन अधिकृतको कार्यालयबाट सार्वजनिक अन्तिम मतपरिणाम अनुसार आचार्यले ५८ हजार ८९३ मत ल्याउँदा उनका निकटतम् प्रतिद्वन्द्वी थापाले ५२ हजार ८४८ मत ल्याएका छन्। नयाँनयाँ खुलेको पार्टीबाट उम्मेदवार भएर भूगोलका आधारमा देशकै ठूलो महानगरपालिकाको मेयरमा निर्वाचित हुनुले उनलाई कुशल र कुटिल राजनीतिक खेलाडी सावित गरिदिएको छ। एकथरीका लागि उनको विजय चामत्कारिक पनि भएको छ। मतदाता माझ क्यारेस्मेटिक उम्मेदवारको झल्को दिन सफल भएरै उनले त्यो चात्मकारिक नतिजा निकालिदिएका छन्। एमालेकी उम्मेदवार मञ्जुदेवी गुरुङले उपमेयर जित्दा पनि आचार्यले मेयरमा बाजी मारे। एमालेका मेयर उम्मेदवार कृष्ण थापाले उपमेयरमा मञ्जुले पाए जति मत ल्याउन नसक्दा हार बेहोरे। मञ्जुलाई उपमेयरमा मत दिएकाले पनि मेयरमा आचार्यलाई रोजे। आफैले भनेजस्तो एमालेको अंश (मत) पाएरै आचार्य विजयी भए। उपमेयरमा कांग्रेसकी कोपिला रानाभाट पराजित हुँदा पनि धनराजले विजय पाउनुबाटै उनले एमालेको पनि मत तानेर जित्न सफल भएको प्रष्ट हुन्छ। पोखरा महानगरको मेयरमा एकीकृत समाजवादीका आचार्य र उपमेयरमा एमालेकी गुरुङ विजयी अंश र हंस लिने रणनीति अनुसारै आचार्यले चुनाव प्रचारका क्रममा एमालेलाई कतै गाली गरेनन्। आचार्य एमाले नै छँदा पहिलाको चुनावमा एमालेका मेयर उम्मेदवारको घोषणापत्र लेखन टिममा थिए। उनले चुनाव दौरान भने, त्यही घोषणापत्रका राम्रा काम अझै पनि कार्यान्वयन गर्न बाँकी छन्, हामी गर्छौं। एमालेका तत्कालीन चर्चित नेता रवीन्द्र अधिकारीका सहपाठीमात्रै होइनन्, उनको हरेक जसो निर्वाचनमा चुनावी कमाण्डर हुन्थे आचार्य। प्रभावशाली मतदातालाई आफै फोन गर्ने, खास समुदाय र समूहका अगुवालाई भेटेरै कुरा गर्ने र प्रविधिको भरपुर प्रयोग गर्ने रवीन्द्रको शैली धनराज आफैले यसपालि प्रयोग गरे। भाषण गर्दा तथ्य र तथ्यांकसहित बोल्ने र जुन ठाउँका मतदाता हुन् तिनलाई सम्बोधन गर्ने तरिका पनि धनराजले अपनाए। सार्वजनिक मञ्चका बहस र कतिपय मन्तव्य युवा र तटस्थ मत तान्न काफी सहयोगी बने। खासमा धनराजलाई एमाले फुटेर नेकपा एस बन्नुले पनि अवसर प्रदान गर्यो। एमालेबाट उनले मेयर उम्मेदवार बन्ने मौका पाउन मुस्किल हुन्थ्यो। एमालेभित्र खास ठूलो जिम्मेवारीमा पनि थिएनन् धनराज। एमाले अध्यक्ष केपी ओली आफ्नै खल्तीका व्यक्तिलाई टिकट दिन्छन् भन्ने ओपन सेक्रेटै थियो। त्यसमाथि माधव नेपालसँग धनराजको खास सम्बन्ध पनि थियो। धनराजको सट्टा नेकपा एसबाट अरुले टिकट पाएका भए माधव नेपालको नाक जोगाइदिने गरी पोखरा महानगरपालिकामा मेयर जित्न कठिन पनि हुन्थ्यो। जिल्ला नेतृत्व नै लिएर नयाँ पार्टीको अस्तित्व सिर्जना गर्न धनराज सक्रिय भए। जब कि २०५४ सालमा एमाले फुटेर माले भएपछि राजनीतिमा खास सक्रिय भएका थिएनन्। रवीन्द्र अधिकारीका चुनावी मोर्चामा मात्रै खटिँदै आएका थिए। पार्टीसँग जोडिने माध्यम भने एमाले समर्थित उद्यमी व्यवसायीका बनाएका थिए। पोखरा महानगरपालिका ३३ भरतपोखरीमा २६ सालको चैतमा जन्मिएका धनराज अहिले ५२ वर्षमा हिँडिरहेका छन्। एमबिए, एमएड पढेका उनले राजनीतिबाहेक उद्योग व्यवसायमा आफूलाई स्थापित गर्दा गर्दै लायन्स क्लबमार्फत समाजसेवामा सक्रिय बनाएका थिए। उनी लायन्स क्लबको सर्वोच्च जिम्मेवारी गभर्नर पनि भए। व्यवसाय उनले पुस्तक पसलबाट सुरु गरेका थिए। त्यसकै अनुभवबाट उनी प्रकाशनतिर होमिए। पाठ्यपुस्तकको बजारमा उनको युनाइटेड पब्लिकेसनको एक किसिमको साम्राज्य छ। जलस्रोत आयोजनाहरुमा पनि उनी लगानीकर्ता छन्। एक राजनीतिकर्मी भन्छन्, बुद्धि पनि भएको, धन पनि भएको हुँदा उनलाई चुनाव जित्न सजिलो भयो। त्यसमाथि एमाले उम्मेदवार भने बासी अनुहार थिए। २०५४ सालमै मेयर भइसकेका कृष्ण थापाले २५ वर्षपछि टिकट पाउँदा एमालेका कार्यकर्तामा रोष उत्पन्न भएको थियो। एक त थापा प्रदेश सांसद छँदै थिए, त्यसमाथि २०४९ सालदेखिका हरेक चुनावमा पार्टीले टिकट उनैलाई दिएको थियो। कार्यकर्ता र जनतासँग पटक्कै घुलमिल नहुने, तर केपी ओलीका चाहिँ प्यारा भएकैले थापालाई टिकट मिल्दा कार्यकर्ताको आक्रोश धनराजलाई मतका रुपमा प्रकट भयो। दलितमाथि विभेद गर्नेहरुको पक्षमा लागेको भन्ने आरोपसमेत थापालाई थियो। थापाका तमाम कमजोरीको फाइदा धनराजलाई भयो। स्कुल पढ्दै तत्कालीन मालेको विद्यार्थी संगठन अनेरास्ववियुमा लागेका आचार्य जिल्ला कमिटी सदस्य, सचिव हुँदै २०४६ सालमा जिल्ला अध्यक्ष भए। २०४८ मा गण्डकी अञ्चलसमेत भएर पछि केन्द्रीय कमिटीसम्म पुगे। पृथ्वीनारायण क्याम्पसको स्ववियुमा उनी २०५१ सालमा सभापति निर्वाचित भएका थिए। एमालेको जिल्ला कमिटी सदस्य र मालेको पनि त्यही जिम्मेवारीसम्म पुगेका आचार्यले व्यवसायमा जसरी छलाङ मारेका छन्, राजनीतिमा पनि फड्को मारे।"
कर्णप्रिय कार्यक्रम कार्यान्वयन होऊन्,"नयाँ आर्थिक वर्षको बजेट ल्याउनुअघि सरकारले नीति तथा कार्यक्रम प्रस्तुत गर्ने संसदीय परम्परा हो। त्यही परम्पराअनुसार मंगलबार सरकारले आगामी आर्थिक वर्षका लागि नीति तथा कार्यक्रम प्रस्तुत गयो। राष्ट्रपति विद्यादेवी भण्डारीले सरकारको नीति तथा कार्यक्रम सुनाइन्। यो परम्पराको निरन्तरताकै रूपमा हरेक वर्षझै यसपालि पनि नीति तथा कार्यक्रम आएको होइन भन्ने छाप पार्न चाहिँ सरकारलाई चुनौती छ। त्यो चुनौतीमा खरो उत्रन सक्यो भने सरकारले श्राद्धमा बिरालो बाँध्ने जस्तो गरी मात्रै परम्परा धानेन, नयाँ केही गयो भन्ने सन्देश जान्छ। नेपाली जनताको अनुभव तीतो छ। सरकारले नीति तथा कार्यक्रममा ल्याएका कतिपय कार्यक्रम नै बजेटमा आउँदैनन्। बजेटका आएका थुप्रै कार्यक्रमको नीति नियम र कानुन बन्दैनन् र कार्यान्वयन हुँदैनन्। त्यसैले सरकारले ल्याउने नीति तथा कार्यक्रम सुन्दा कर्णप्रिय अर्थात् श्रुतिमधुरमात्रै नबनोस् भन्ने कामना हरेक वर्ष नै गर्दै आउनु परेको छ। सस्तो लोकप्रियता आर्जन गर्ने ध्याउन्नमा लाग्ने र गर्नुपर्ने काममा वास्तै नगर्ने रोग सरकारहरूमा देखिने गरेका छन्। आफ्नो सरकारले गरेको भन्ने जश लिएर सस्तो राजनीति गर्ने होड पनि नेपालमा छ। त्यसको झल्को नीति तथा कार्यक्रमले नै दिने गरेको छ। जस्तो कि यसपालि पनि सरकारले नीति तथा कार्यक्रममा भनेको छ कि काठमाडौंको नागढुंगा सुरुङ मार्ग निर्माण सम्पन्न गरिनेछ। यो नीति तथा कार्यक्रममा समेटेर भनिरहनुपर्ने कुरा होइन। अहिले भइरहेको काम रोक्ने र रोकिने अवस्था आउन नदिई बेलामा सक्नुपर्ने हो। जसरी नीति तथा कार्यक्रममा सुरुङ मार्ग उल्लेख छ, त्यो केवल प्रचारको भोक मात्रै हो। विकसित देशहरूमा यस्ता थुपै्र सुरुङ मार्गमात्रै होइन ठूलाठूला आयोजना कहिले बनिसक्छन् र कहिले उद्घाटन हुन्छन् थाहै हुँदैन। प्रयोगमा आएपछि जनताले आफैं अनुभूति गर्छन्। आउँदो बजेटलाई आत्मनिर्भर अर्थतन्त्र निर्माणका लागि केन्द्रित गर्ने भन्ने सरकारको योजना छ। त्यसैअनुसार कृषिमा बजेट बढाउने र उद्योग, पर्यटन तथा पूर्वाधारमा बजेट घटाउने सोच बनाएको बुझिन्छ। तर विरोधाभास के भने उद्योगमा क्षेत्रमा लगानी घटाएर उत्पादन बढ्न सक्दैन र आत्मनिर्भर बन्न पनि सकिन्न। कृषिमा ठूलै क्रान्तिको जरुरी छ। थुप्रै नीति र नियमको फेरबदल तथा निर्माणको खाँचो छ। टालटुले तरिकाले कृषिमा क्रान्ति हुँदैन, केवल अनुदान बाँड्ने कार्यक्रम थपियो भने त्यसले भ्रष्टाचारबाहेक केही निम्तन्न। अर्बाैंको अनुदान सरकारले बाँडिसक्दा र प्रधानमन्त्री कृषि आयोजनाजस्ता कार्यक्रम लागू गर्दा पनि किन परिवर्तन आउन सकेन भन्ने गुदी पत्ता लगाएर मात्रै नयाँ मार्ग कोर्नु पर्छ। सरकारले नीति तथा कार्यक्रममा आधारभूत र जीवनरक्षक औषधि, खोप र अक्सिजन उत्पादनलाई थप प्रोत्साहन गर्ने भनेको छ। नेपाली श्रमशक्तिलाई स्वदेशमै रोजगारीका अवसर उपलब्ध गराउने भनेको छ। उद्योग क्षेत्रको बजेट कटौती गरेर रोजगारी कहाँ सिर्जना हुने हो ? बुझिनसक्नु छ। सामुदायिक शिक्षाको हालत चौपट छ। विद्यालयहरूमा दरबन्दी पुनरावलोकन गर्ने नीति तथा कार्यक्रम आएको छ। तर सामुदायिक शिक्षा सुधार्न त्यतिमात्रै पर्याप्त हुन सक्दैन। शिक्षक पर्याप्त भएकै सामुदायिक विद्यालयको शैक्षिक स्तर पनि गए, गुज्रेको किन छ भन्ने पत्ता लगाएर रोग निको पार्नु पर्नेछ। स्वास्थ्यका क्षेत्रमा पनि ठूलै सुधारको खाँचो छ। हरेक गाउँमा डाक्टर पुयाउने भनेर धेरै नीति तथा कार्यक्रममा आए। तर कहिल्यै पुगेनन्। किनभने सरकारले गाउँमा डाक्टर किन गएनन् र गएका किन त्यहाँ बसिरहन मानेनन् भन्ने पत्ता लगाएर त्यसैअनुसारको उपचार खोजेन। विद्युत्् खपत बढाउने, चार्जिङ स्टेसन बनाउने, ग्यासलाई विस्थापित गरी विद्युतीय चुलोको प्रयोग वृद्धि गर्ने जस्ता कार्यक्रम श्रुतिमधुर छन्। कर्णप्रिय छन्। तत्काल गरिहाल्नुपर्ने काम पनि हुन्। यसै पनि इन्धनको मूल्यवृद्धिले हरेक नेपालीलाई मारमा पारेको छ। तर सरकारले भनेका यी काम गर्न ऊ कति गम्भीर भएर लाग्छ ? विगतको अनुभवको आधारमा शंका गर्ने ठाउँ प्रशस्त छन्। शंकाको निवारण गर्ने जिम्मेवारी सरकारको हो। र कार्यान्वयन नै शंका निवारणको उत्तम उपाय हो।"
"जित सुनिश्चितपछि बालेन्द्रले भने, घोषणापत्र लागू भएका दिन विजय उत्सव मनाउँला, आफ्नो क्षेत्रमा धन्यवाद र्याली गरौं","काठमाडौं : काठमाडौं महानगरपालिकाको मेयरका उम्मेदवार बालेन्द्र साह (बालेन) ले जीतहारलाई मतगणना सकिएसँगै सकिन दिनुपर्ने बताएका छन्। अहिले विजय जुलुस भनेर अरुलाई पराजित भन्ने संकेतसम्म नगर्न अपील गर्दै साहले फेसबुकमार्फत र्यालीका लागि काठमाडौं नआउन आह्वान गरेका हुन्। काठमाडौंको मेयर पदमा बालेन्द्र र उपमेयरमा सुनिता डंगोलले जीत सुनिश्चित गरिसकेका छन्। स्थानीय तह निर्वाचन २०७९ मा हामीलाई मत दिने, समर्थन गर्ने तथा निर्वाचन प्रक्रियामा सामेल हुने सबैलाई धन्यवाद छ। अहिले यति भन्न सकिन्छ कि, हामी काठमाडौं महानगरको जिम्मेवारी बोक्न योग्य छौँ भनेर महानगरका मतदाताहरुले हामीलाई विश्वास गर्नु भएको छ। साहले भनेका छन्, यहाँ विश्वासको कुरा छ। विश्वासमा जीत वा हार हुँदैन। जीतहारलाई मतगणना सकिएसँगै सकिदिउँ। घोषणापत्रमा भएका कुराहरु लागू गर्न सकेका दिन सबै मिलेर विजय उत्सव मनाउँला। तर अहिले विजय जुलुस भनेर अरुलाई पराजित भन्ने संकेतसम्म पनि नगरौँ। यसै पनि चुनावमा जित्नेले धेरै मत ल्याउने हो, बहुमत होइन। हाम्रो स्वयम्को पनि बढीमा ३५ प्रतिशत मत आउला। यसको अर्थ हो, बदर मतहरु बाहेक बाँकी ५० प्रतिशत जति मतदाताहरुले अरुलाई छनौट गर्नु भएको छ। उनले भनेका छन्, हामीलाई मत हाल्ने ३५ प्रतिशतको शिर उँचो पार्दै गर्दा बाँकी ५० प्रतिशतको शिर निहुराउनु पर्ने काम वा संकेत भएको छ कि भन्नेमा ध्यान दिनुपर्छ। र, महानगरको उन्नतिका लागि सबैसँग सहकार्य गर्नु नै पर्छ। अहिलेसम्मको सफलताका लागि खुशीयाली प्रकट गर्ने नै हो भने पनि आफ्नै क्षेत्रमा धन्यवाद र्याली गर्न अनुरोध गरेका छन्। ठाउँठाउँबाट र्यालीका लागि काठमाडौं आउने कुराहरु एकदमै धेरै सुनिरहेका छौँ। हाम्रो अनुरोध के हुन्छ भने तपाईहरु कोही पनि र्यालीका लागि काठमाण्डौँ आउने दुख गर्नु पर्दैन। यो अभियान सबैको हो। यसको स्वामित्व हरेक नेपालीले जहाँबाट जसरी पनि लिइदिए हामी खुसी हुनेछौँ। अभियानको अहिलेसम्मको सफलताका लागि खुशीयाली प्रकट गर्ने नै हो भने पनि तपाई रहेकै क्षेत्रमा 'धन्यवाद र्याली' गर्नु होला। त्यसले सो स्थानमा बढी प्रभाव छोड्छ। बालेनले फेसबुकमार्फत भनेका छन्, नेपालमा बालेन मात्रैको यो अभियान होइन, यो नेपालभरको अभियान हो भन्ने सन्देश जान्छ। 'बालेन'हरुका लागि देशभरका नागरिक साथसाथै रहन्छन् भन्ने देखिन्छ। यहाँ पनि यस्तो किसिमको चेतना र अभिमत रहेछ भनेर प्रोत्साहन हुनेछ। उनले अबको बाटो सहज नभएको बताउँदै अभियानको वास्तविक परीक्षा सुरु भएको धारणा राखेका छन्। उनले बाटो बिराउन लागेको समयमा खबरदारी गर्न अनुरोध गरेका छन्।हामीले हिड्ने सहि बाटो, चाल्ने उपयुक्त कदम र गर्ने अधिकतम सत्प्रयासहरुले हाम्रो अभियान र महानगरको उन्नतिलाई प्रभाव पार्नेछ। हामीलाई साथ र सुझाब जति महत्वपुर्ण छ, उति नै खाँचो पर्नेछ खबरदारीको। हामीले बाटो बिराउन लाग्यौँ भने खबरदारी गर्नुहोला। अनि हाम्रो अभियानको उर्जाको लागि हामी सँधै तपाईहरुसँग जोडिरहेका हुन्छौँ। तपाईहरुको उपस्थिति र साथको आवश्यकता महसुस हुने बित्तिकै हामी आवाज दिनेछौँ उनले भनेका छन्। बालेनले यो अभियानलाई देशव्यापी बनाउने प्रयास गर्न आग्रह गरेका छन्। उनले भनेका छन्,हरेक टोलटोल र गाउँगाउँमा 'बालेन'हरु भेटिउन् जसले केवल जनमतका आधारमा परिवर्तनको जिम्मेवारी बोक्न सकुन्, अवसर पाउन सकुन्। अबको हाम्रो पहिलो यात्रा काठमाडौको मुहार फेर्नलाई हुनेछ। मिलेर अगाडी बढौँ।"
नवीनताविहीन नीतिकार्यक्रम,"काठमाडौं : सरकारले उद्योग र कृषिलाई प्राथमिकतामा राखेर नीति तथा कार्यक्रम ल्याएको छ। राष्ट्रपति विद्यादेवी भण्डारीले मंगलबार प्रतिनिधिसभा र राष्ट्रियसभाको संयुक्त बैठकमा सरकारको नीति तथा कार्यक्रम प्रस्तुत गरेकी हुन्। राष्ट्रपति भण्डारीले सरकार र निजी क्षेत्रको संयुक्त प्रयास र सहकार्यबाट आर्थिक विकास गरिने बताइन्। आर्थिक वर्ष २०७९८० को बजेटमा आन्तरिक स्रोतका आधारमा उत्पादन वृद्धि गर्ने सरकारको लक्ष्य छ। अर्थविद्हरूले भने यो नीतिकार्यक्रमलाई नवीनताविहीन भनेर टिप्पणी गरेका छन्। पुरानो कार्यक्रमलाई परिमार्जनसहित अघि बढाउन खोजिएको टिप्पणी गर्छन् पूर्वअर्थमन्त्री डायुवराज खतिवडा। भन्छन्, निर्वाचनको वर्षमा नयाँ कार्यक्रम नल्याउनु पनि राम्रै हो। पूर्वअर्थसचिव रामेश्वर खनाल ९९ प्रतिशतजति पुरानै दोहोरिएको बताउँछन्। दोहोरिएको मध्यमा पनि बढी झिनामसिना कुराहरू राष्ट्रपतिको तर्फबाट बोल्न लगाउनु आवश्यक थिएन, खनाल भन्छन्। पूर्वगभर्नर डा चिरञ्जीवी नेपाल अहिलेका नीति तथा कार्यक्रम अधिकांश पहिला पनि आइसकेका छन्। बिमा क्षेत्रलाई उत्पादनमूलक क्षेत्रसँग गाभेर अगाडि बढाउने नीति सराहनीय रहेको उनको भनाइ छ। यो लामो पनि भयो। खासै नयाँ लागेन र कुनै गम्भीर भएको पनि देखिनँ, उनी भन्छन्। पूर्वाधारविज्ञ डासूर्यराज आचार्य पूर्वाधार विकास गर्न अन्तरनिहित निकायहरूसँगको समन्वय र सहज वातावरण बनाउन योजना नल्याएको बताउँछन्। व्यवधानहरूलाई फुकाउनुपथ्र्यो। तर, आगामी आर्थिक वर्षको कार्यक्रममा त्यस्तो तदारुकता देखिँदैन, डा आचार्य भन्छन्। नेपाल उद्योग वाणिज्य महासंघका वरिष्ठ उपाध्यक्ष चन्द्र ढकालले भने घरेलु उत्पादनलाई प्राथमिकतामा राखेर सरकारले ल्याएको नीति तथा कार्यक्रम स्वागतयोग्य रहेको बताउँछन्। पर्यटन प्रबद्र्धन, आयात प्रतिस्थापन जस्ता विषयहरूलाई सरकारले सम्बोधन गरेको ढकालको टिप्पणी छ। आन्तरिक उत्पादन वृद्धि तथा औद्योगीकरणका लागि सरकारले पूर्वाधार निर्माणमा जोड दिने नीति तथा कार्यक्रममा उल्लेख छ। लगानी प्रबद्र्धन गर्दै व्यावसायिक वातावरण बनाउने नीतिगत, कानुनी र प्रणालीगत सुधार गर्ने प्रतिबद्धता सरकारले व्यक्त गरेको छ। आन्तरिक तथा बाह्य कारणबाट आउने अर्थतन्त्रको समग्र संरचना रूपान्तरण गर्न सक्ने कार्यक्रम तथा आयोजना नीति तथा कार्यक्रममा समेटिएको छ। सरकारले उत्पादन र उत्पादकत्वमा वृद्धि, पूर्वाधार निर्माण, खानेपानी, विद्युत्मा पहुँच, पुँजी निर्माण र रोजगारी सिर्जना मुख्य प्राथमिकतामा राखेको छ। वित्त र मौद्रिक नीतिको संयोजनबाट आर्थिक वृद्धि र स्थायित्व हासिल गर्ने सरकारको नीति छ। कृषि, यातायात, ऊर्जा, पर्यटन र सूचना प्रविधिलाई आर्थिक वृद्धिको संवाहकको रूपमा लिइएको छ। आर्थिक पुनरुत्थानका विशेष कार्यक्रममार्फत उत्थानशील अर्थतन्त्र निर्माण गर्ने सरकारको नीति छ। राष्ट्रिय गौरव, रूपान्तरणकारी र रणनीतिक योजनाको महत्वका ठूला आयोजनाबाहेक अन्य आयोजनाहरू प्रदेश र स्थानीय तहबाट कार्यान्वयन गर्ने सरकारले नीति अबलम्बन गरेको छ। संघ, प्रदेश र स्थानीय तहको सहकार्य र समन्वयमार्फत प्राकृतिक स्रोतको संरक्षण, उपयोग र समन्यायिक बाँडफाँट हुने जनाइएको छ। स्थानीय अर्थतन्त्रलाई राष्ट्रिय अर्थतन्त्रसँग जोड्दै आर्थिक समुन्नतिको आधार तयार गर्ने नीतिमा उल्लेख छ। सार्वजनिक निजी साझेदारीका माध्यमबाट लगानी र निर्माण ढाँचा तयार गर्ने सरकारको नीति छ। ठूला तथा रणनीतिक महत्वका पूर्वाधार निर्माण तथा औद्योगिक विकास निजी क्षेत्रको साझेदारीमा सञ्चालन गर्ने जनाइएको छ। राष्ट्रिय प्राथमिकताका आधारमा विकास निर्माण गर्न बजेट विनियोजन गर्ने सरकारको योजना छ। तर, सरकारले राष्ट्रिय योजना आयोगमार्फत नआएका आयोजनामा बजेट विनियोजन नगर्ने भएको छ। पूर्वतयारी नभएका र आयोजना बैंकमा प्रविष्ट नभएका आयोजनामा बजेट नदिने जनाइएको छ। उद्योगलाई जग्गाको हदबन्दी हटाइने सरकारले स्वदेशी उत्पादन तथा उपभोग बढाउन नेपाली उद्योग, नेपालमै रोजगारः आफ्नो उत्पादन, आफ्नै व्यापार अभियान घोषणा गरेको छ। उद्योगलाई जग्गामा हदबन्दी हटाएर औद्योगिक वातावरण निर्माण गरिने राष्ट्रपति भण्डारीले बताइन्। पुरानो कार्यक्रमलाई परिमार्जनसहित अघि बढाउन खोजिएको छ। पुराना कार्यक्रमलाई निरन्तरता दिएकोमा खुसी नै लागेको छ। निर्वाचनको वर्षमा नयाँ कार्यक्रम नल्याउनु पनि राम्रै हो। नीतिगत रूपमा भन्ने हो कुनै डिपार्चर छैन। डा युवराज खतिवडा, पूर्वअर्थमन्त्री पेट्रोलियम पदार्थको अन्वेशषण, उत्पादन र प्रशोधन गर्ने नीति तथा कार्यक्रममा समेटिएको छ। निजी क्षेत्रको साझेदारीमा समेत औद्योगिक ग्राम, विशेष आर्थिक क्षेत्रमा प्राथमिकता दिइने उल्लेख छ। उत्पादनमूलक र निर्यातमूलक उद्योगको लागत घटाइने र निर्यातमा सहजीकरण गर्ने उल्लेख छ। सरकारले स्वदेशमै स्वरोजगार बन्ने नीति लिएको छ। एकीकृत रूपमा रोजगारी सिर्जना गर्ने गरी गृहकार्य गरिने नीति तथा कार्यक्रममा उल्लेख छ। नेपाली जनशक्तिलाई नेपालमै स्वरोजगार गर्ने, सार्वजनिक, निजी र सहकारीमा रोजगारी सिर्जना गर्न एकीकृत सूचना प्रणाली र इडाइरेक्टरी बनाउने राष्ट्रपति भण्डारीले बताइन्। विशिष्टकृत सीपयुक्त जनशक्ति तयार गर्न आवश्यक पूर्वाधार तयार गर्ने, वैदेशिक रोजगारीबाट फर्केका व्यक्तिलाई रोजगार सिर्जना गर्न जोड दिइने उल्लेख छ । श्रमशक्तिलाई योग्यता र रुचिअनुसारको काममा लगाउने संयन्त्रको विकास गर्ने नीति तथा कार्यक्रममा उल्लेख छ। कार्यस्थलमा तालिम दिने र सबै श्रमिकलाई सामाजिक सुरक्षामा आबद्ध गराउने जनाइएको छ। विदेशमा आर्जन गरेको आय र सीपलाई देशभित्र रोजगारी तथा स्वरोजगारका अवसर सिर्जना गर्ने राष्ट्रपति भण्डारीले बताइन्। रेमिट्यान्स औपचारिक माध्यमबाट ल्याउन आवश्यक प्रबन्ध गरिने नीति तथा कार्यक्रममा उल्लेख छ। विज्ञ भन्छन् केही विशेषता प्रधानमन्त्री रोजगार कार्यक्रमको पुनर्संरचना गरी रोजगारी र उद्यमशीलतामा ध्यान दिने जनाइएको छ। रोजगारी बढाउन प्रभावकारिता अध्ययन गरी एकीकृत रूपमा सञ्चालन गरिने भएको छ। श्रम अडिट गर्ने व्यवस्था अनिवार्य गरिने उल्लेख छ। श्रमसम्झौता पुनरावलोकन, नयाँ र आर्षक रोजगारी प्रबद्र्धन गर्ने सरकारको प्राथमिकतामा परेको छ। भैरहवा र पोखराबाट समेत वैदेशिक रोजगारका सम्पूर्ण सेवा दिने राष्ट्रपति भण्डारीले बताइन्। वैदेशिक रोजगारीमा हुने ठगी नियन्त्रण गर्ने सरकारको योजना छ। स्थानीय तहमार्फत वैदेशिक रोजगारीका राहत, उद्धारका काम थप प्रभावकारी बनाइने भण्डारीले बताइन्। आर्थिक अनुशासन कायम गरिने तीन तहको बजेट कार्यान्वयनमा वित्तीय अनुशासन कायम गर्ने उल्लेख छ। सरकारले कर प्रणाली लगानी एवं व्यवसायमैत्री बनाउने जनाएको छ। स्वच्छ र पारदर्शी कर प्रणाली अबलम्बन गर्ने सरकारको तयारी छ। सरकारले सार्वजनिक खर्च व्यवस्थापनमा ध्यान दिने भएको छ। खर्च बढाउन संयन्त्र पुँजीगत खर्च बढाउन छुट्टै संयन्त्र बनाउने सरकारको तयारी छ। यसका साथै विकास आयोजना कार्यान्वयनमा सहजीकरण गरी नतिजामा आधारित आयोजना व्यवस्थापन प्रणाली कार्यान्वयनमा ल्याउने सरकारको नीति छ। सार्वजनिक खरिद ऐन कानुनमा सुधार गरी ठेक्कामा आउने विवाद शीर्घ रूपमा निरुपण गर्न संयन्त्र निर्माण गर्ने उल्लेख गरेको छ। स्थानीय तहको राजस्व परिचालन गर्न आवश्यक नीति तथा मापदण्ड बनाइने भएको छ। वैदेशिक सहायता प्रतिफलमा मात्रै वैदेशिक सहायतालाई प्रतिफलयुक्त बनाउने सरकारको नीति छ। राष्ट्रिय प्रणालीमार्फत उच्च प्रतिफलयुक्त रणनीतिक एवं रूपान्तरणकारी आयोजना सञ्चालन गर्ने सरकारको तयारी छ। डिजिटल बैंकिङ अवधारणा अघि बढाइने भएको छ। राष्ट्रिय भुक्तानी प्रणाली सुदृढ गरी सबै वित्तीय कारोबार विद्युतीय माध्यमबाट हुने भएको छ। मुद्रास्फीतिलाई वाञ्छित सीमाभित्र राख्ने सरकारले नीति छ। उत्पादनमा कर्जा प्रवाह सहज उत्पादनशील क्षेत्र र रोजगारमूलक क्षेत्रमा कर्जा प्रवाह सहज हुने भएको छ। प्रतिस्पर्धी वस्तु तथा सेवा उत्पादन र वितरण गर्न निजी क्षेत्रलाई सक्षम बनाइने जनाइएको छ। रुग्ण उद्योग सञ्चालनमा ध्यान दिइने भएको छ। सार्वजनिक संस्थानको मर्जर नीति अबलम्बन गर्ने सरकारको तयारी छ। पुँजीबजारको विकास र विस्तारका लागि उत्पादनशील क्षेत्रमा लगानीकर्ताको आकर्षण बढाउने सरकारको नीति छ। राष्ट्रपति भण्डारीले नियामक निकायको क्षमता वृद्धि गरिने बताइन्। आगामी वर्ष नेपालको क्रेडिट रेटिङ गरिने उल्लेख छ। बिमालाई उत्पादन र उत्पादकत्वसँग जोडिने उल्लेख छ। सहकारीमार्फत उत्पादन, आर्थिक विकास, उद्यमशीलता, रोजगारी बढाइने उल्लेख छ। सहकारी संघसंस्थाको अनुगमन तथा संस्थागत सुशासन प्रबद्र्धन गर्न अधिकारसम्पन्न निकाय बनाइने छ। गरिबी परिवारलाई परिचयपत्रका आधारमा सरकारी सेवासुविधा दिइने उल्लेख छ। नयाँ कृषि नीति बन्ने कृषिलाई आर्थिक वृद्धि र रोजगारीको प्रमुख संवाहकका रूपमा लिने सरकारको नीति छ। नयाँ कृषि नीति तर्जुमा गर्ने सरकारको योजना छ। कृषि अनुसन्धान, यान्त्रिकरण, व्यवसायीकरण र जलवायु अनुकूलनका कार्यक्रममा प्राथमिकता राखिने भएको छ। आधुनिक कृषि क्षेत्रको माध्यमबाट आर्थिक वृद्धिको आधार बलियो बनाइने सरकारको नीति छ। कृषि तथा वनको उपयोग बढ्ने गरी भूउपयोग नीति बन्ने भएको छ। सरकारले खाद्यवस्तुको उत्पादन बढाउने र उत्पादन लागत घटाउने योजना ल्याउने भएको छ। गुणस्तरीय, उन्नत तथा वर्णशंकर जातको बीउ विकास गरी आत्मनिर्भर हुने उल्लेख छ। स्थानीय बीउबिजनको अनुसन्धान र विकासमा प्राथमिकता दिइने भएको छ। यसका साथै अर्गानिक खेती प्रणालीमा प्रोत्साहन गर्ने नीति सरकारले ल्याएको छ। प्रधानमन्त्री कृषि आधुनीकरण कार्यक्रममा प्रदेशमा जोनका रूपमा हस्तान्तरण गर्ने सरकारको तयारी छ। बाँझो जग्गा सदुपयोग गरी सहकारी तथा समूहमार्फत मूल्य श्रृंखलामा आधारित उत्पादनमा जोड दिइने उल्लेख छ। यो नीति तथा कार्यक्रम ९९ प्रतिशतजति पुरानै दोहोरिएका छन्। मंसिरमा चुनाव पक्कै गर्नुपर्छ। यसैले धेरै नयाँ कुरा नगरेर निरन्तरता दिइनेछ भनेर छोटो प्रस्तुत गरेको भए उचित हुन्थ्यो। रामेश्वर खनाल, पूर्वअर्थसचिव धान, मकै, आलु, प्याज, स्याउ, ओखरजस्ता बढी आयात हुने वस्तुको उत्पादन बढाउने नीति सरकारले ल्याएको छ। रबर खेतीमा पनि सरकारले प्रोत्साहन गर्ने भएको छ। कृषिमा रासायानिक मलको आपूर्ति सुनिश्चित गर्ने नीति सरकारले अघि सारेको छ। जैविक मलमा पनि अनुदान दिने तयारी सरकारको छ। कृषि तथा पशुधन बिमा अघि सारिने सरकारको योजना छ। उत्पादनका आधारमा कृषि अनुदान दिइनेछ। पशुपन्छीमा हुने महामारी रोक्न, उखु किसानलाई प्राथमिकता दिन र स्वदेशमै भ्याक्सिन उपलब्ध गराउन र बेमौसमी बालीबाट क्षति पुगेका कृषकलाई राहत दिने कार्यक्रम ल्याइने भएको छ। कृषि भण्डारण तथा कृषि मार्ट सञ्चालन गर्ने, कृषिउपजको आयात निरुत्साहित गर्ने सरकारको योजना छ। थप २२ हजार २ सय हेक्टर क्षेत्रफलमा सिँचाइ उपलब्ध गराउने सरकारको नीति तथा कार्यक्रममा उल्लेख छ। जलउत्पन्न प्रकोपबाट बच्न तटबन्ध सञ्चालन गरिने, मौसम पूर्वानुमान तथा पूर्वसूचना प्रणाली व्यवस्थित गर्ने सरकारको नीति छ। सरकारले गरिबी निवारण गर्ने नीति ल्याएको छ। भूमिको खण्डीकरण रोकी वैज्ञानिक बनाइने सरकारले जनाएको छ। भूमि व्यवस्थापन व्यवस्थित गर्ने सरकारको योजना छ। विशिष्टीकृत संस्थाबाट मात्र जग्गाको कारोबार गर्ने व्यवस्था सरकारले मिलाउने भएको छ। स्वदेशी उत्पादन प्रबद्र्धन गरिने सरकारले स्वदेशी उत्पादनलाई प्रबद्र्धन गर्ने भएको छ। निजी क्षेत्रबाट सञ्चालित मेक इन नेपाल र मेड इन नेपालमा सरकारले सहयोग गर्नेे भएको छ। सार्वजनिक निकायको खरिदमा स्वदेशी वस्तु उपयोगमा जोड दिइने भएको छ। नेपाल गुणस्तरको अन्तर्राष्ट्रिय मान्यता पहल गरिने भएको छ। गुणस्तर तथा क्यालिब्रेसन प्रयोगशालाको आधुनिकरण र स्तरोन्नति हुने भएको छ। विदेशी लगानीका ठूला कम्पनीलाई सहायक कम्पनी स्थापना गर्न प्रोत्साहन गरिने भएको छ। एकल बिन्दु सेवा प्रविधिमैत्री बनाइने भएको छ। उद्योग प्रशासनलाई सरल र प्रविधिमैत्री बनाइने जनाइएको छ। सन्धि पुनरावलोकन, व्यापार सम्झौता द्विपक्षीय व्यापार तथा पारवाहन सन्धि सम्झौता पुनरावलोकन तथा परिमार्जन हुने भएको छ। अन्तर्राष्ट्रिय व्यापारलागत कम गर्न गुणस्तरीय पूर्वाधार निर्माण हुनेछ। विद्युतीय व्यापारको पहुँच विस्तार गर्ने सरकारको तयारी छ। अन्तर्राष्ट्रिय व्यापारमा पहुँच स्थापित गर्न विज्ञ सम्मिलित मार्केट एन्ड ट्रेड इन्टेलिजेन्सको विकास गरिने भएको छ। निजी क्षेत्रको साझेदारीमा निर्यात प्रबद्र्धन गरिनेछ। सरकारले पर्यटनलाई गतिशील आयामका रूपमा विकास गर्ने भएको छ। ग्रामीण पर्यटन तथा होमस्टे सञ्चालन गर्न प्रेरित गरिने भएको छ। सरकारले पर्यटनमार्फत रोजगारी सिर्जना गर्ने योजना बनाएको छ। पर्यटनमार्फत रोजगारी वृद्धि, विदेशी मुद्रा आर्जन र स्थानीय उत्पादनमा जोड दिइने राष्ट्रपति भण्डारीले बताइन्। स्वदेशी तथा विदेशी लगानीमा पर्यटन प्रबद्र्धन गर्ने सरकारको नीति छ। थप विमानस्थल बनाउनुका साथै लुम्बिनी र पशुपति र जनकपुरलाई धार्मिक स्थल रूपको विकास गर्ने जनाइएको छ। धार्मिक, सांस्कृतिक क्षेत्रहरूको संरक्षण तथा विकास गर्न र प्रबद्र्धन गर्न तीनै तहका सरकारको सहकार्यमा एकीकृत कार्यक्रम ल्याएर पर्यटक भित्राउने सरकारको योजना छ। घरेलु उत्पादनलाई प्राथमिकतामा राखेर सरकारले ल्याएको नीति तथा कार्यक्रम स्वागतयोग्य छ। पर्यटन प्रवद्र्धन, आयात प्रतिस्थापनजस्ता विषयलाई सरकारले सम्बोधन गरेको छ। चन्द्र ढकाल वरिष्ठ उपाध्यक्ष, नेपाल उद्योग वाणिज्य महासंघ हवाई सेवा विस्तार गर्दै सुरक्षित र उड्डयन क्षेत्रलाई व्यवस्थित गर्ने राष्ट्रपति भण्डारीले बताइन्। काठमाडौं बाहिर पनि उडान भर्न प्रोत्साहन गर्ने सरकारको नीति छ। आर्थिक वर्ष २०८०८१ देखि निर्माण कार्य सुरु गर्ने गरी निजगढ अन्तर्राष्ट्रिय विमानस्थलको लगानी तथा निर्माणको ढाँचा टुंग्याइने भएको छ। विमानस्थलहरू पूर्णरूपमा सञ्चालन गर्नुका साथै सुविधाजनक टर्मिनल निर्माण गर्न सरकारले ध्यान दिने भएको छ। सरकारले देशलाई जोड्ने गरी यातायात सञ्जाल विस्तार गर्ने भएको छ। आपूर्ति शृंखला, ढुवानी र आवागमनमा सहज हुने गरी सडक निर्माण तथा स्तरोन्नति गर्ने भएको हो। पूर्वपश्चिम राजमार्गलाई चार लेनको बनाउन आवश्यक गृहकार्य हुने भएको छ। काठमाडौं तराई मधेस दुर्तमार्ग समयमै सक्न निर्माणलाई तीव्रता दिइने उल्लेख छ। काठमाडौंमा चक्रपथ, फ्लाई ओभर बनाउने सरकारको तयारी छ। ८ सय किलोमिटर सडक निर्माण र २ सय ५७ किलोमिटर सडक स्तरोन्ती गर्ने सरकारको लक्ष्य छ। राष्ट्रिय गौरवका कालीगण्डकी, कोसी र कर्णाली करिडोर निर्माण तथा स्तरोन्नति गरी जुम्ला जिल्लालाई यस वर्ष राष्ट्रिय सडक सञ्जालमा जोड्ने सरकारको नीति तथा कार्यक्रममा समेटिएको छ। हुलाकी राजमार्ग, पुष्पलालमार्ग (मध्यपहाडी) लोकमार्गमा प्राथमिकता दिने सरकारको तयारी छ। त्रिभुवन राजमार्गअन्तर्गत सुरुङमार्ग, फ्लाइओभर, अन्डरपासमा पनि सरकारले ध्यान दिने भएको छ। प्रदेश सरकारमार्फत आगामी वर्ष ३ सय पुल बन्ने भएका छन्। पूर्वपश्चिम विद्युतीय रेलमार्ग अध्ययन हुने भएको छ। रसुवागढीकाठमाडौं रेलमार्गको ंसंभाव्यप्ता अध्ययन हुने भएको छ। वीरगन्जकाठमाडौं रेलमार्ग तथा काठमाडौं उपत्यकामा मेट्रोरेलको संभ्याव्यता अध्ययन गर्ने सरकारको तयारी छ। नेपालका नदीहरूमा आन्तरिक जलयातायातको संभाव्यता तथा पहिचान गर्ने पनि नीति तथा कार्यक्रममा उल्लेख छ। सरकारले केबुलकार र रोपवे सञ्चालन गर्न प्रोत्साहन गर्ने भएको छ। वातावरणमैत्री बृहत् बस सञ्चालनमा सरकारले प्राथमिकता दिने भएको छ। काठमाडौंमा बाहिरी चक्रपथ बनाउन सरकारले योजना अघि सार्ने भएको छ। थप अध्ययन गरी चक्रपथ निर्माण गर्ने सरकारको तयारी छ। हाउसपुलिङको माध्यमबाट सहर निर्माण गर्ने सरकारको तयारी छ। विद्युत् खपत बढाइनेसरकारले विद्युत् खपत बढाउन नयाँ रणनीति अबलम्बन गर्ने भएको छ। विद्युत् उत्पादन, प्रसारण र वितरणलाई व्यवस्थित गर्दै निजी क्षेत्रलाई विद्युत् व्यापारमा सहभागी गराउने सरकारको योजना छ। बाह्रै महिना जलविद्युत् आपूर्ति सुनिश्चित गर्न ठूला जलाशययुक्त जलविद्युत् आयोजना निर्माण गर्ने सरकारको योजना छ। सबै स्थानीय तहमा विद्युतीकरण गर्न प्रोत्साहन गर्ने सरकारको नीति छ। आउँदो वर्ष ७ सय ५० मेगावट विद्युत् प्रशारण लाइनमा जोडिने राष्ट्रपति भण्डारीले बताइन्। बूढीगण्डकी जलविद्युत् आयोजना नेपालकै लगानीमा बन्ने भएको छ। पश्चिम सेती आयोजना, तल्लो अरुण परियोजना, सेती रिभर ६ को निर्माण कार्य सुुरु हुने जनाइएको छ। विद्युतीय सवारी साधन बढाउन चार्जिङ स्टेसनमा प्रोत्साहन गरिने उल्लेख छ। सामाजिक सञ्जाल कानुनी दायरामा विद्युतीय कारोबारबाट सञ्चालन भई व्यावसायिक कारोबार गर्ने सामाजिक सञ्जाललाई कानुन र करको दायरामा ल्याउने सरकारको रणनीति छ। डिजिटल नेपाल फ्रेमवर्क प्रभावकारी रूपमा कार्यान्वयन गरिने उल्लेख छ। एकीकृत कार्यालय स्थापना गरी कागजको प्रयोग घटाउने सरकारको नीति छ। उच्च गतिको इन्टरनेट उपलब्ध गराउन सरकारले पूर्वाधार लगानीमा प्रोत्साहन गर्ने भएको छ। तुलसी सुवेदीसुनिता कार्की ममता थापा"
मंकिपक्स : नेपालमा जोखिम कति ?,"काठमाडौं : कोरोना भाइरस संक्रमण अन्त्य नहुँदै मंकिपक्सको जोखिम बढेको छ। अफ्रिकासँगै युरोप र अमेरिकामा पनि मंकिपक्स गराउने नयाँ संक्रमणले पिरोल्न थालेको छ। बिफरसँग मिल्दोजुल्दो यसको संक्रमण जोखिममा नेपाल पनि रहेको स्वास्थ्य तथा जनसंख्या मन्त्रालयले जनाएको छ। अफ्रिका, युरोप वा अमेरिकाभन्दा टाढा छौं। तर, रोगले भूगोल छुट्ट्याउँदैन, मन्त्रालयका सहप्रवक्ता डा समिरकुमार अधिकारी भन्छन्, मानिसबाट मानिसमा तुलनात्मक रूपमा न्यून संक्रमण हुने भनिएको छ। थप विस्तृत विवरण आएपछि मात्र थप कुराहरू भन्न सकिन्छ। मंकिपक्स कोरोना भाइरसजस्तो संक्रामक नभएको विज्ञहरू बताउँछन्। विश्व स्वास्थ्य संगठन (डब्लूएचओ)ले १४ वटा मुलुकमा फैलिसकेको जनाएको छ। ८० भन्दा बढी व्यक्तिमा संक्रमण पुष्टि भइसकेको छ। गत वैशाख २४ गते बेलायतमा संक्रमण पुष्टि भएपछि चासो र चिन्ता बढाएको हो। स्वास्थ्य मन्त्रालयले डब्लूएचओसँग समन्वय गरिरहेको डा अधिकारीले बताए। संक्रमणको विश्लेषणका आधारमा थप निर्णय गर्नुपर्ने अवस्था सिर्जना भएको छैन। चिन्ताजनक अवस्था भएमा सर्वसाधारणलाई जानकारी गराउँछौं, उनले भने। अमेरिका, क्यानडा, अस्ट्रेलिया, इजरायल र कतिपय युरोपेली देशमा संक्रमण पुष्टि भइसकेको डब्लूएचओले जनाएको छ। युरोपका बेलायत, जर्मनी, स्विट्जरल्यान्ड, स्पेन, पोर्चुगल, बेल्जियम, फ्रान्स, नेदरल्यान्ड्स, इटाली र स्विडेनमा पनि संक्रमण पुष्टि भएको छ। इपिडिमियोलोजी तथा रोग नियन्त्रण मंकिपक्स ः नेपालमा जोखिम कति ? महाशाखाका प्रमुख डा चुमनलाल दासका अनुसार, सार्क मुलुकमा पनि संक्रमण देखिएको छैन। कोरोना भाइरस जस्तो व्यापक संक्रमण छैन, उनले भने, तै पनि सचेत हुनै पर्छ। भारतमा संक्रमण पुष्टि भयो भने निगरानीलाई झन् कडा बनाउनुपर्छ। कोरोनाविरुद्ध स्थापित हेल्थ डेस्कहरू यथावत् रहेकाले मंकिपक्सको निगरानीसमेत गर्ने गरी स्वास्थ्यकर्मीलाई परिचालन गरिएको डा अधिकारीले बताए। संक्रमित व्यक्तिको घाउ, हाच्छिउँ गर्दा निस्कने थुक वा तरल पदार्थको माध्यमबाट फैलिएको पाइएको छ। यो तरल पदार्थ श्वासनली, आँखा, मुख वा नाकबाट छिर्न सक्ने जनाइएको छ। मध्य र पश्चिमी अफ्रिकी मुलुकको जंगली स्थानमा पाइने (बाँदर वा मुसा)बाट संक्रमण सुरु भएको अनुमान छ। शुक्रराज ट्रपिकल तथा सरुवा रोग अस्पताल, क्लिनिकल रिसर्च युनिट संयोजक डा शेरबहादुर पुनका अनुसार, स्तनधारी जनावरबाट संक्रमण सुरु भएको जनाइएको छ। स्वास्थ्य मन्त्रालयका सहप्रवक्ता डा अधिकारीका अनुसार, संक्रमणको सुरुवात भएको जनावरको यकिन भइसकेको छैन। अहिलेसम्म यहीँ जनावरबाट यसैगरी संक्रमण हुन्छ भन्न सकिने अवस्था छैन, डा अधिकारीले भने, संक्रमित जनावरको शरीरबाट निस्केका पदार्थसँग प्रत्यक्ष सम्पर्क भएमा मानिसमा पर्छ। संक्रमित मानिसबाट अर्को मानिसमा पनि सर्छ। डा पुनका अनुसार समलिंगीमा पनि संक्रमण पुष्टि भएको छ। कोरोनाभन्दा कम संक्रामक सरुवा रोग विशेषज्ञ डा पुनका अनुसार, मंकिपक्स विफरको पारिवारिक सदस्य मानिएको छ। विफर रोग लगाउने भाइरसको प्रजातिबाट यो रोग सर्दछ। तर, यो कोरोना तथा बिफरभन्दा काम घातक पाइएको छ। संक्रमण पछि विभिन्न असरहरू देखिने गर्छ। ज्वरो आउने, टाउको, ढाड दुख्ने, मांसपेसी दुख्ने, शरीर सुन्निने, हत्केला र पैतलामा डाबरहरू देखिने र छाला फुट्नेलगायतका लक्षणहरू देखिन्छन्। डा पुन भन्छन, अनुहार र हात खुट्टामा बिमिरा (फोका)हरू बढी देखिन्छन्। एक व्यक्तिबाट अर्को व्यक्तिमा लक्षण देखिने अवधि दुईदेखि तीन सातासम्म हुने डा अधिकारीले बताए। डा दासका अनुसार छाला रोग विशेषज्ञले मंकिपक्स संक्रमणको पहिचान गर्छन्। बिरामीको फोका, लुगाफाटोलगायतमा संक्रमण हुँदा सर्ने जोखिम बढी छ, उनले भने। कतिपय संक्रमितको ज्यानसमेत गएको डब्लूएचओले जनाएको छ। डा अधिकारीका अनुसार १० प्रतिशत व्यक्तिमा स्वास्थ्य जटिलता भएर मृत्यु हुन सक्छ। डा अधिकारीका अनुसार, संभावित जोखिम भएका मुलुकबाट नेपाल आउने व्यक्तिहरूमाथि निगरानी गर्नुपर्ने र क्वारेन्टाइनमा राख्नुपर्छ। कोरोना संक्रमणबाट अपनाइएको स्वास्थ्य मापदण्ड पालनालाई निरन्तरता दिनुपर्ने उनकोे सुझाव छ। डा पुनका अनुसार संक्रमितले प्रयोग गरेकोे बिच्छ्यौना, लुगाफाटा प्रयोग गर्दा संक्रमण सर्न सक्छ। स्वास्थ्य मन्त्रालयका प्रवक्ता डा अधिकारीले कोरोना संक्रमणबाट जोगिन अपनाइएको स्वास्थ्य मापदण्ड मंकिपक्सबाट जोगिन पनि मद्दत गर्ने बताए। कोरोनाबाट जोगिन अपनाइएका व्यवहार नै पर्याप्त छ। मास्कको प्रयोग, हातको सरसफाइमा ध्यान दिनुपर्छ। साबुन पानीले हात धुँदा भाइरस निस्क्रिय हुन्छ, डा अधिकारीले भने। सन् १९७० देखि नै अफ्रिकाका १० मुलुकमा यो भाइरस संक्रमण थियो। त्यस्तै सन् २००३ मा अमेरिकामा पनि प्रकोप फैलियो। डा अधिकारीले भने, हाम्रा लागि नयाँ भए पनि विश्वका लागि नयाँ होइन। बिफरका लागि प्रयोग हुने खोप मंकिपक्समा पनि प्रभावकारी मानिएको छ। यो खोप ८५ प्रतिशत प्रभावकारी पाइएको डब्लूएचओले जनाएको छ। सन् १९८० मा बिफर उन्मूलन भएको घोषणा डब्लूएचओले नै गरेको थियो। लक्षणहरू कसरी जोगिने ?"
नेपालजापान आर्थिक सम्बन्धका सूत्रधार,"काठमाडौैं : सन् १९४५ मा दोस्रो विश्वयुद्ध समाप्त भयो। जापानले आर्थिक पुनरुत्थानको बाटो समात्यो। मुलुकको पहिलो गभर्नर हिमालय शमशेर राणा सन् १९६० को सेप्टेम्बरमा जापान भ्रमणमा गए। अन्तर्राष्ट्रिय मुद्रा कोष र विश्व बैंकको वार्षिक सम्मेलनमा भाग लिन जापान गएका थिए। जापानको केन्द्रीय बैंकका गभर्नर यामामोटोसँग राणाको भेटघाट भयो। याटामोटोले जापानको बैंकमा खाता खोल्न राणासँग आग्रह गरे। त्यसको एक वर्षपछि नेपालले जापानको सरकारी बैंकमा खाता खोल्यो। विदेशी मुद्राको सञ्चितिमध्ये केही रकम जापानी ऐनमा राख्यो। बैंक अफ जापानमा खाता खोल्ने नेपाल पहिलो राष्ट्र बन्यो। त्यो बेला नेपालले गरेको विश्वासलाई आज पनि जापानले उत्तिकै सम्मान र आदर गर्छ। पहिलो गभर्नर राणालाई जापान सरकारका तर्फबाट राजदूत युताका किकुताले द अर्डर अफ द राइजिङ सन (गोल्ड एन्ड सिल्भर स्टार) बाट मंगलबार सम्मान गरे। नेपालजापानबीच आर्थिक सम्बन्धका सुत्रपात मानिन्छन, राणा। जापानको अर्थतन्त्रलाई विश्वास गरेर रिजर्भ राख्ने हामी पहिलो बनेका थियौं, राणाले भने। त्यसअघि राष्ट्र बैंकले भारतीय, बेलायती र अमेरिकी मुद्रामा मात्रै सञ्चिति राख्थ्यो। २९ वर्षकै उमेरमा गभर्नर बनेका राणाले जापानसँग आर्थिक कूटनीतिमा त इतिहास रचे नै, देशभित्र नेपाली नोट चलनचल्तीमा ल्याउन पनि ऐतिहासिक काम गरेका थिए। गभर्नर नियुक्तिपछि उनले नेपाली नोट निष्कासनको सुरुआत गरे। त्यो बेला, तराई भेगमा नेपाली मुद्रा प्रचलनमा थिएन। भारतीय रुपैयाँ मात्रै चल्थ्यो। तराईमा नेपाली मुद्रा चलाउनु हुँदैन भन्ने अवधारणा थियो। राणाले त्यसलाई तोडे। देशका सबै भागमा नेपाली मुद्रा चल्ने वातावरण बनाए। त्यो बेला तराईमा नेपाली मुद्रा चलनचल्तीमा ल्याउन सक्नु देशकै लागि ठूलो सफलता भएको राणा बताउँछन्। तराईमा नेपाली मुद्रा प्रचलनमा ल्याउन सम्भव हुँदैन भन्थे, राणा सम्झिन्छन्, तर सहज ढंगले नेपाली रुपैयाँलाई चलनचल्तीमा स्थापित गर्न सफल भइयो। नेपाल राष्ट्र बैंक स्थापना गर्नुको मुख्य उद्देश्य नै मुलुकभित्र आफ्नै रुपैयाँको कारोबार होस् भन्ने सरकारको उद्देश्य थियो। राणाले मुलुकका लागि अर्को पनि अमूल्य गुन लगाएका छन्। त्यसबेला झापादेखि कञ्चनपुरसम्मको तराई र भित्री मधेसमा भारतीय मुद्रामा कारोबार हुन्थ्यो। तर, विनिमयदर भने समान थिएन। सटहीको अस्थिरताले गर्दा व्यवसायीहरूले आफूखुसी सामानको मूल्य बढाउँथे। महँगीको भारमा जनता पर्थे। राणाले नेपाल र भारतीय मुद्रामा स्थिर विनिमय दर लागू गरे। यसअनुसार भारतीय १ सय रुपैयाँको १ सय ६० रुपैयाँ नेपाली निर्धारण गरियो। २०१७ वैशाखदेखि लागू भएको यो विनिमयदर अझै कायम छ। त्यसबेला विनिमयदर तोक्न खोज्दा धेरैले कार्यान्वयनमा सम्भव छैन भनेका थिए, राणाले भने, तर, सफल भयौं। त्यही व्यवस्थाकै कारण उद्योगपति, व्यापारी र उपभोक्ताबीच नेरुभारुको सटही दरको अस्थिरता हटेको राणाले बताए। भारतीय रुपैयाँको विनिमयदर देशभर एउटै लागू भयो। सन् १९२८ जनवरी १० मा जन्मिएका राणा पहिलो अर्थसचिव पनि हुन्। बुवा लक्ष्मण शमशेर र आमा गीता राणा हुन्। तत्कालीन प्रधानमन्त्री देव शमशेरका पनाति हुन्। देव शमशेरका छोरा जंग शमशेर, जंग शमशेरका छोरा लक्ष्मण शमशेर र लक्ष्मण शमशेरका छोरा हिमालय शमशेर हुन्। नेपालमा मेरिट सकाएपछि राणा बिए र एमए अध्ययन गर्न भारतको मुम्बइ गए। राणा परिवारको सुखसयलमा हुर्किएका राणा मुम्बई पुगेपछि भने सामान्य परिवारको विद्यार्थी झै जीवनयापन बिताए। सन् १९४९ (विसं २००६ तिर) मुम्बइ युनिभर्सिटीबाट अर्थशास्त्रमा स्नातकोत्तर (एमए) पास गरे। त्यसपछि स्वदेश फर्के। सन् १९५५ (विसं २०१२ तिर) अमेरिकाको हार्डवेयर यूनिभर्सिटीबाट कर (ट्याक्सेसन) को कोर्षसमेत गरे। मुम्बईबाट एमए गरेर स्वदेश फर्किएको केही समयपछि अर्थात् विसं २००७ सालमा पहिलो अर्थ सचिव बन्ने मौका पाए। तत्कालीन अर्थमन्त्री सुवर्ण शमशेरले मन्त्रालयको सचिवमा (एमए) गरेका युवा खोजीरहेका थिए। शैक्षिक योग्यता भएका व्यक्ति सीमित मात्रै थिए। अर्थमन्त्री सुवर्ण शमशेरले एमए पास गरेका चारजना युवालाई केही समय काममा लगाए। उत्कृष्टताको आधारमा हिमालय शमशेरलाई अर्थ सचिवको जिम्मेवारी दिए। मन्त्रालय प्रवेश गरेको करिब ३ महिनामै हिमालय शमशेर (विसं २००७२०१२ सालसम्म) ५ वर्ष अर्थसचिव बने। उनको जीवनको पहिलो टर्निङ पोइन्ट यही थियो। सचिव हुँदा उनले अर्थतन्त्र सुधार र जनताको विकासका लागि नयाँ निकायहरू संस्थापन गर्न सक्रिय भूमिका निर्वाह गरे। अर्थ व्यवस्थालाई व्यवस्थित गर्न महत्त्वपूर्ण योगदान पुर्याएका थिए। त्यसबेला भएगरेका कामलाई उनी युगान्तकारी परिवर्तन ठान्छन्। अर्थसचिव भएपछि आर्थिक प्रणालीमा युगान्तकारी परिवर्तन गरें, राणा भन्छन्, बजेट बनाएँ। जनतालाई विकासका लागि सरकारी अनुदान दिने व्यवस्था गरियो। त्यसबेला सरकारको आम्दानी मालपोतबाट मात्रै हुन्थ्यो। राणाले २००८२००९ सालतिर भन्सार अड्डाहरू पुनर्गठन गरे। अन्तःशुल्क विभाग र आयकर विभाग पनि गठन गरेका थिए। त्यसपछि, राष्ट्र बैंकको स्थापना भयो। गभर्नरको खोजी भयो। छिमेकी भारत र पाकिस्तानमा अर्थ सचिवलाई गभर्नर बनाउने प्रचलन थियो। त्यसैलाई मुलुकमा अबलम्बन गरियो। हिमालयन शमशेर गभर्नरका लागि योग्य ठहरिए। १९५६ अप्रिल २६ मा उनी ५ वर्षका लागि पहिलो गभर्नर बने। उनको जीवनको यो दोस्रो महत्त्वपूर्ण टर्निङ पोइन्ट थियो। उनलाई गभर्नर बनाउन राजा महेन्द्रको पनि सहयोग रहेको बताइन्छ। तर, तत्कालीन राजा महेन्द्रले २०१७ सालमा संसद् विघटन गरेर सत्ता लिए। बहुदलीय व्यवस्थामा विश्वास गर्नेहरू सबैलाई हटाए। हटाइनेमा गभर्नर राणा पनि परे। ४ महिना कार्यकाल बाँकी छँदै उनी हटाइए। तर, गभर्नर हँुदा उनले केन्द्रीय बैंकको संस्थापन तथा मुलुकको अर्थतन्त्रमा कायापलट ल्याउने गरी काम गरिसकेका थिए। गभर्नर सेवाबाट हटे लगत्तै उनले संयुक्त राष्ट्र संघ (यूएन)मा प्रोग्राम अफिसरको काम गरे। यूएनको करिब २४ वर्षको सेवा अवधिमा उनले अमेरिका, श्रीलंका, अफगानिस्तान, बर्मा, इन्डोनेसिया, पाकिस्तानलगायतमा मुलुकमा गएर काम गरे। यूएनबाट अवकाश पाएपछि स्वदेश फर्के। गोर्खा ब्रुअरी कम्पनी खोले। साथीहरूसँगको पार्टनरसिपमा गुणस्तरीय बियर उत्पादन गर्न उक्त कम्पनीको स्थापना गरेको उनी बताउँछन्। कम्पनी सञ्चालनको ५ वर्षपछि बिक्री गरे। सन् १९९६ जनवरी १८ मा हिमालयन बैंक खोले। निजी लगानीमा क वर्गको वाणिज्य बैंकको उनी संस्थापक हुन्। हिमालयन बैंक पनि तत्कालीन समयमा विदेशी बैंक पाकिस्तानको हबिब बैंक लिमिटेडसँगको संयुक्त लगानीमा खोलिएको पहिलो बैंक हो। राष्ट्र बैंकको छापमा असतोमा सदगमय लेखिएको छ। राणाले नै यो वचन राख्न लगाएका थिए। त्यसको अर्थ हुन्छ असत्य कामबाट सत्य कामतर्फ लैजाऊ। अर्थतन्त्र चलाउँदा विकृत्ति ल्याउनु भएन। आर्थिक अनियमितता गर्नु भएन। यतिबेला मुलुकको अर्थतन्त्र संकटमा छ। मुलुकको नीति बनाउने र नेतृत्व गर्नेले असतोमा सदगमय को वचनलाई एकपटक स्मरण गर्ने कि ?"
कर्णप्रिय कार्यक्रम कार्यान्वयन होऊन्,"नयाँ आर्थिक वर्षको बजेट ल्याउनुअघि सरकारले नीति तथा कार्यक्रम प्रस्तुत गर्ने संसदीय परम्परा हो। त्यही परम्पराअनुसार मंगलबार सरकारले आगामी आर्थिक वर्षका लागि नीति तथा कार्यक्रम प्रस्तुत गयो। राष्ट्रपति विद्यादेवी भण्डारीले सरकारको नीति तथा कार्यक्रम सुनाइन्। यो परम्पराको निरन्तरताकै रूपमा हरेक वर्षझै यसपालि पनि नीति तथा कार्यक्रम आएको होइन भन्ने छाप पार्न चाहिँ सरकारलाई चुनौती छ। त्यो चुनौतीमा खरो उत्रन सक्यो भने सरकारले श्राद्धमा बिरालो बाँध्ने जस्तो गरी मात्रै परम्परा धानेन, नयाँ केही गयो भन्ने सन्देश जान्छ। नेपाली जनताको अनुभव तीतो छ। सरकारले नीति तथा कार्यक्रममा ल्याएका कतिपय कार्यक्रम नै बजेटमा आउँदैनन्। बजेटका आएका थुप्रै कार्यक्रमको नीति नियम र कानुन बन्दैनन् र कार्यान्वयन हुँदैनन्। त्यसैले सरकारले ल्याउने नीति तथा कार्यक्रम सुन्दा कर्णप्रिय अर्थात् श्रुतिमधुरमात्रै नबनोस् भन्ने कामना हरेक वर्ष नै गर्दै आउनु परेको छ। सस्तो लोकप्रियता आर्जन गर्ने ध्याउन्नमा लाग्ने र गर्नुपर्ने काममा वास्तै नगर्ने रोग सरकारहरूमा देखिने गरेका छन्। आफ्नो सरकारले गरेको भन्ने जश लिएर सस्तो राजनीति गर्ने होड पनि नेपालमा छ। त्यसको झल्को नीति तथा कार्यक्रमले नै दिने गरेको छ। जस्तो कि यसपालि पनि सरकारले नीति तथा कार्यक्रममा भनेको छ कि काठमाडौंको नागढुंगा सुरुङ मार्ग निर्माण सम्पन्न गरिनेछ। यो नीति तथा कार्यक्रममा समेटेर भनिरहनुपर्ने कुरा होइन। अहिले भइरहेको काम रोक्ने र रोकिने अवस्था आउन नदिई बेलामा सक्नुपर्ने हो। जसरी नीति तथा कार्यक्रममा सुरुङ मार्ग उल्लेख छ, त्यो केवल प्रचारको भोक मात्रै हो। विकसित देशहरूमा यस्ता थुपै्र सुरुङ मार्गमात्रै होइन ठूलाठूला आयोजना कहिले बनिसक्छन् र कहिले उद्घाटन हुन्छन् थाहै हुँदैन। प्रयोगमा आएपछि जनताले आफैं अनुभूति गर्छन्। आउँदो बजेटलाई आत्मनिर्भर अर्थतन्त्र निर्माणका लागि केन्द्रित गर्ने भन्ने सरकारको योजना छ। त्यसैअनुसार कृषिमा बजेट बढाउने र उद्योग, पर्यटन तथा पूर्वाधारमा बजेट घटाउने सोच बनाएको बुझिन्छ। तर विरोधाभास के भने उद्योगमा क्षेत्रमा लगानी घटाएर उत्पादन बढ्न सक्दैन र आत्मनिर्भर बन्न पनि सकिन्न। कृषिमा ठूलै क्रान्तिको जरुरी छ। थुप्रै नीति र नियमको फेरबदल तथा निर्माणको खाँचो छ। टालटुले तरिकाले कृषिमा क्रान्ति हुँदैन, केवल अनुदान बाँड्ने कार्यक्रम थपियो भने त्यसले भ्रष्टाचारबाहेक केही निम्तन्न। अर्बाैंको अनुदान सरकारले बाँडिसक्दा र प्रधानमन्त्री कृषि आयोजनाजस्ता कार्यक्रम लागू गर्दा पनि किन परिवर्तन आउन सकेन भन्ने गुदी पत्ता लगाएर मात्रै नयाँ मार्ग कोर्नु पर्छ। सरकारले नीति तथा कार्यक्रममा आधारभूत र जीवनरक्षक औषधि, खोप र अक्सिजन उत्पादनलाई थप प्रोत्साहन गर्ने भनेको छ। नेपाली श्रमशक्तिलाई स्वदेशमै रोजगारीका अवसर उपलब्ध गराउने भनेको छ। उद्योग क्षेत्रको बजेट कटौती गरेर रोजगारी कहाँ सिर्जना हुने हो ? बुझिनसक्नु छ। सामुदायिक शिक्षाको हालत चौपट छ। विद्यालयहरूमा दरबन्दी पुनरावलोकन गर्ने नीति तथा कार्यक्रम आएको छ। तर सामुदायिक शिक्षा सुधार्न त्यतिमात्रै पर्याप्त हुन सक्दैन। शिक्षक पर्याप्त भएकै सामुदायिक विद्यालयको शैक्षिक स्तर पनि गए, गुज्रेको किन छ भन्ने पत्ता लगाएर रोग निको पार्नु पर्नेछ। स्वास्थ्यका क्षेत्रमा पनि ठूलै सुधारको खाँचो छ। हरेक गाउँमा डाक्टर पुयाउने भनेर धेरै नीति तथा कार्यक्रममा आए। तर कहिल्यै पुगेनन्। किनभने सरकारले गाउँमा डाक्टर किन गएनन् र गएका किन त्यहाँ बसिरहन मानेनन् भन्ने पत्ता लगाएर त्यसैअनुसारको उपचार खोजेन। विद्युत्् खपत बढाउने, चार्जिङ स्टेसन बनाउने, ग्यासलाई विस्थापित गरी विद्युतीय चुलोको प्रयोग वृद्धि गर्ने जस्ता कार्यक्रम श्रुतिमधुर छन्। कर्णप्रिय छन्। तत्काल गरिहाल्नुपर्ने काम पनि हुन्। यसै पनि इन्धनको मूल्यवृद्धिले हरेक नेपालीलाई मारमा पारेको छ। तर सरकारले भनेका यी काम गर्न ऊ कति गम्भीर भएर लाग्छ ? विगतको अनुभवको आधारमा शंका गर्ने ठाउँ प्रशस्त छन्। शंकाको निवारण गर्ने जिम्मेवारी सरकारको हो। र कार्यान्वयन नै शंका निवारणको उत्तम उपाय हो।"
संकटग्रस्त मधेसवाद,"जसरी चिनियाँ रक्तक्रान्तिबाट माओ विचारधारा तथा माओवादको उत्पत्ति भयो, ठीक त्यसरी नै भारतीय अहिंसात्मक स्वतन्त्रता संग्रामबाट गान्धीवाद अस्तित्वमा आएका थिए। नेपालमा दसवर्षे जनयुद्धले झन्डै प्रचण्डपथ ग्रहण गर्न पुगेको थियो। अर्थात् नेपाल होस् वा विश्व जहाँ पनि क्रान्ति वा विद्रोह भएका छन् एउटा न एउटा विचार स्थापित भएको पाइन्छ। विक्रमको ६० को दशकमा नेपालको मधेसी भूभागमा भएको २३ दिने भीषण आन्दोलन एउटा जनविद्रोह थियो, जसबाट मधेसवादले मूर्तरूप धारण गर्यो। काठमाडौंको भित्ता होस् वा तराईका समतल फाँट जहाँ पनि मधेस शब्दले वर्चस्व स्थापित गरेका थिए। कतिसम्म भने राष्ट्रिय पार्टीको रूप ग्रहण गरिसकेका नेपाल सद्भावना पार्टीको जय मातृभूमिको नारालाई मधेस जनविद्रोहले जय मधेसमा रूपान्तरित गर्यो। पूर्वदेखि पश्चिमसम्मको तराई भूभाग जय मधेसको नाराले गुञ्जमान भयो। पहिलो संविधानसभाको रूप र रंगमा मधेस यसरी घोलिन पुगेका थिए कि नेपालको इतिहासमा पहिलो पटक मधेसले नेपालीय हुनुको अर्थको अनुभूति गरे। सिंहदरबारको सत्तालाई समेत हेरफेर गर्न सक्ने हैसियत मधेससँग थियो। पत्रिकाको डेस्क होस् वा लोकसेवा आयोग सबै ठाउँमा मधेसले आफ्नो अस्तित्व कायम गरेको तथ्य जगजाहेर छ। पहिचान र सामथ्र्यको आधारमा प्रदेश नामकरणको एजेन्डामा प्रदेश नं २ मात्र सफल हुनुको अर्थ मधेसवाद नै हो। तर, बीजारोपण भएको डेढ दशक ननाघ्दै मधेसवादको ग्राफ घट्यो। फलस्वरूप मधेसवादी पार्टीहरू आफ्नो घरमा समेत धर्मराउँदो अवस्थामा पुगेको देखिन्छ। २०७९ वैशाख ३० गतेको परिणामलाई व्याख्या र विश्लेषण गर्ने हो भने मधेसवादको धरातल कमजोर भएको देखिन्छ। मधेसवादको सैद्धान्तिक अवधारणालाई जति सबल पारे त्यतिकै मधेस सक्षम र शक्तिमान हुने कुरा प्रष्ट छ। किनकि दर्शन, सिद्धान्त, विचार र दृष्टिकोणको आधारमा निर्मित संगठन नै टिकाउ हुन्छ। नेपाली कांग्रेसको प्रजातान्त्रिक समाजवादको जडसूत्रीय सोच तथा नेकपा (एमाले)को नृजातीय राष्ट्रवादको दक्षिणपन्थी अवधारणामाथिको प्रहार कारगर सावित नभएको देखिन्छ। मधेस जनविद्रोहताका सयौं वर्षको शोषण, दमन तथा उत्पीडनको फलस्वरूप जनतामा एउटा विद्रोहात्मक जुन चेतको बीजारोपण भएको थियो, त्यसलाई सत्तासँगको विनिमयले भुत्ते बनाई दिएका छन्। यो कुरा संघदेखि प्रदेशसम्म र अझ सबैभन्दा तल्लो निकायको रूपमा रहेका स्थानीय सरकारमा प्रष्ट रूपले दृष्टिगोचर भएका छन्। यसको सबैभन्दा दूरगामी प्रभाव वर्तमान संविधानको संशोधनमाथि परेको छ। आज जनता समाज पार्टी (जसपा) र लोकतान्त्रिक समाजवादी पार्टी (लोसपा)बीचको वैमनस्यताले संविधान संशोधनको प्रश्न दिल्ली दूर भइसकेका छन्। किनकि, यथास्थितिवादीहरूले मधेसमा आफ्नो जडो जमाउँदै लगेको देखिन्छ। त्यसैले गठबन्धनमा रमाएका जसपालाई जति फाइदा भएको छ त्योभन्दा कैयौं गुणा बढी उसले गुमाएका छन्। मधेसको हकमा प्रगतिशील सोचलाई आत्मसात् गरेका माओवादीको अवस्था त झन् कमजोर हुन पुगेको छ। मधेसवाद जो सबै मधेस केन्द्रित दलहरूलाई एउटै झन्डामुनि गोलबन्द पार्छ, त्यसलाई सत्तास्वार्थसँग भजाउने कामको प्रारम्भ केपी शर्मा ओलीको सरकारसँग भयो। मधेसको नामै सुन्न नचाहने व्यक्ति वा पार्टीसँग जसरी साँठगाँठ भयो त्यही दिनदेखि नै मधेसमाथि बज्रपात हुँदै आएको अनुभूति महन्थ ठाकुरसँग हुनुपर्छ। होइन भने आजको मधेस जसपाको मधेस हुन्थ्यो। तर विधिको विडम्बना आफ्नै घरमा लोसपालाई आज इज्जत धान्न पनि धौ धौ परेको छ। स्वयं मधेसवादी पार्टीको मूलधार बताउने जसपाको अवस्था पनि खस्केको छ। यति हुँदाहुँदै पनि के पनि बिर्सनु हुँदैन भने पार्टी फुटेको बेला पनि दुबैको एकीकृत मनोविज्ञानले नेपालको इतिहासमा पहिचानलाई स्थापित गर्यो। जो अन्य कुनै पनि प्रदेशले गर्न सकेका थिएनन्। अर्थात् प्रदेश न २ को मधेस प्रदेश नामकरण भयो। मधेसवादको मनोविज्ञानसँग सधैं नजिक भएर काम गरेका माओवादको उल्लेख्य सहयोग रह्यो। त्यसरी नै स्थानीय चुनावमा पनि गठबन्धन हुन सकेको भए नश्लीय सोचलाई उभो लाग्ने दिने थिएन। तर गठबन्धनको संस्कृतिलाई मधेस प्रदेशले राम्ररी आत्मसात् गर्न सकेनन्। विडम्बना के रह्यो भने जसपा र लोसपाको सांगठनिक विभाजनले सिंगो मधेसको मनोविज्ञानलाई क्षत्विक्षत पार्यो। फलस्वरूप मिथिलाञ्चलमा प्रचलित एउटा भनाइ मधेस प्रदेशमा चरितार्थ भयो घर फुटे गवाँर लुटे। मधेसवादको उत्पत्ति जहाँ भएको हो, त्यहाँ वर्षांै वर्षदेखि त्यसका विरोधीहरूको वर्चस्व थियो। इतिहासलाई पल्टाएर अध्ययन, अनुसन्धान तथा अन्वेषण गर्ने हो भने नेपालमा प्रजातन्त्रको प्रादुर्भावपश्चात् नै तराई कांग्रेसले मुलुकमा आफ्नो आकार ग्रहण गर्न थालेका थिए। तर त्यसलाई समूल नष्ट गर्न नेपाली कांग्रेसले कुनै कसर बाँकी राखेनन्। नेपाली कांग्रेस मात्र होइन, खुंखार तानाशाह राजा महेन्द्रद्वारा प्रतिपादित निर्दलीय पञ्चायती व्यवस्थाले पनि हुर्कनै दिएनन्। नेपालीय मधेसका महान् सपूत रघुनाथ ठाकुर मधेसीको कथा र व्यथा यसको ज्वलन्त प्रमाण हो। यो कुरा झन् त्यतिबेला पुष्टि भयो जतिबेला गजेन्द्रनारायण सिंह पनि नेपाली कांग्रेसमा टिक्न सकेनन्। २०१५, २०४८, २०५६ र २०७० को चुनावी परिणामलाई विश्लेषण गर्ने हो भने तराईमधेसको बलमा नै नेपाली कांग्रेस राज्यसत्ता प्राप्त गरेका छन्। कतिसम्म भने २०५१ सालको मध्यावधिमा पनि एमालेभन्दा बढी सिट उसले तराईमधेसमा पाएको हो। यसरी तराईमधेसमा राम्रो पकड बनाएका नेपाली कांग्रेसको अवस्था त्यतिबेला कमजोर भयो जब मधेस विद्रोह भयो। अर्थात् नेपाली कांग्रेसको जगमा मधेसवादी पार्टीको निर्माण भयो भन्ने कुरा बुझ्दाबुझ्दै आज जसपा गठबन्धनको सिकार बन्न पुगेको तथ्यले पुष्टि गरेको छ। मधेस प्रदेशमा वीरगन्जबाहेक कहीँ कतै गठबन्धनबाट जसपालाई ठूलो लाभ भएको देखिन्न। यद्यपि सत्तारूढ दलको गठबन्धन सफल भएको भनिन्छ। तर, मधेस प्रदेशको हकमा असफल भएको छ। किनकि मधेसवाद, जसको जगमा मधेस प्रदेशको गठन भएको छ। त्यसका विरोधीहरूले सबैभन्दा बढी सिट जितेका छन्। कतिसम्म भने मधेस शब्द नै जसको पार्टीको शब्दकोशमा छैन, त्यो पार्टीले जसपा र लोसपाभन्दा बढी सिटको हकदार भएका छन्। योभन्दा ठूलो चुनौती मधेसवादको लागि अर्को के हुन सक्छ ? मनोवैज्ञानिक रूपमा विमार समाजको लागि सत्ता नै सबैथोक हुन्छ। लेनिनले पनि सत्ताबाहेक सबैथोक भ्रम हो भन्ने कुरा भनेका छन्। मधेसी समाजका अगुवाहरूले विगत ५० वर्षदेखि कसरी शासकसँग सत्तासुखको लागि सम्झौता गर्दै आएका छन् भन्ने कुराको फेहरिस्त जारी गर्ने हो भने वर्तमानले यसको निरन्तरताबाट पुष्टि गर्दछ। तर, त्यसको दुःखान्त अन्त्य त्यतिबेला भयो जतिबेला त्यसले प्राप्त सत्तालाई सुखसयलमा रूपान्तरित गरे। प्राप्त सत्ताबाट आगामी दिनको लागि बाटो बनाउनेहरू न्यून देखिए। त्यसैले अधिकांश पराजित भएका छन्। पराजित हुनेहरूमाथि विविध किसिमका आरोप छन् त्यसमा भ्रष्टाचार प्रमुख छन्। सबैलाई थाहा भएकै कुरा हो भ्रष्टाचार नेपाली समाजको कोड हो। यसप्रति शून्य सहनशीलताको जतिसुकै ढ्वाङ हाँके पनि हाँक्नेहरू नै भ्रष्टाचारमा चुर्लुम्म डुबेका हुन्छन्। तर तुलनात्मक रूपमा पहाडभन्दा मधेसमा भ्रष्टाचारको ग्राफ धेरै उच्च छ। खुलेयाम भ्रष्टाचार गरिन्छ। कतिपय अवस्थामा सयकडा ५० प्रतिशतभन्दा बढी भ्रष्टाचार भएको भेटिन्छ। ५० प्रतिशत भ्रष्टाचार गर्नु भनेको त यहाँ संस्कारको रूप हो। त्यसैले सत्ता यहाँ व्यापार भएको छ। यो व्यापारमा तिनै व्यक्तिहरू बढी संलग्न देखिन्छन्। जो हिजो आन्दोलनताका गज्जबका भाषण गर्थे। त्यसमा मधेसवादी मात्र होइन, माओवादी, प्रजातन्त्रवादी तथा बहुदलीय जनवादी सबै एउटै घडाका पानी हुन्। सबैभन्दा बढी आक्रोश पोख्ने पक्ष के हो भने सत्तामा रहेको बेला खुलेयाम भ्रष्टाचार गरेर ठूलठूला घर ठड्याएका छन्। ती घर ठड्याउनेहरूमध्ये अधिकांशलाई जनताले नराम्ररी पराजित गरेका छन्। तर अख्तियारले मुस्किलले केहीमाथि कारबाही चलाएको देखिन्छ। बालेन साहको उदयसँगै डा सीके राउतको चर्चा गर्नु बाञ्छनीय देखिन्छ। तर बालेन साहले जुन किसिमको अप्रत्याशित पाराले खेले त्यो भने राउतले खेल्न सकेनन्। यद्यपि उनले हानेको बलबाट जसपाका दुईवटा हेभिवेट उम्मेदवार आउट भएका छन्। वास्तवमा राउत पहिलेदेखि नै जसपाप्रति आक्रामक थिए। प्रत्येक भाषणमा उनले जसपालाई तारो बनाउँदै आएका छन्।यसरी मधेसवादको झन्डामुनि गोलबन्द भएका जसपा, लोसपा र जनमत पार्टीबीचको सैद्धान्तिक र वैचारिक सामीप्यता छ। तर पनि कार्यगत एकतासम्म नगर्ने तर जोसँग सिद्धान्त र विचारमा कहिल्यै एकता हुँदैन। त्योसँग गठबन्धन निर्माण गर्नेजस्ता प्रश्नले मधेस प्रदेशमा बौद्धिक छलफल हुन थालेका छन्। मूलतः आगामी निर्वाचनमा मधेसी मनोविज्ञानलाई एकाकार पार्न नै यस प्रकारको विचार अभिव्यक्त भएको हुनु पर्छजस्तो मलाई लाग्छ।"
पुरानै कार्यक्रमको निरन्तरता,"सरकारले मंगलबार आगामी आर्थिक वर्षको नीति तथा कार्यक्रम सार्वजनिक गरेको छ । सो कार्यक्रमका विषयमा अन्नपूर्णकर्मी सुनिता कार्की र ममता थापाले अर्थविद् तथा निजी क्षेत्रसँग लिएको प्रतिक्रियाः डायुवराज खतिवडा, पूर्वअर्थमन्त्री यो खिचडी सरकारको नीति एउटा हुने कुरा नै भएन। पुरानो कार्यक्रमलाई परिमार्जनसहित अघि बढाउन खोजिएको छ। पुराना कार्यक्रमलाई निरन्तरता दिएकोमा खुसी नै लागेको छ। निर्वाचनका वर्षमा नयाँ कार्यक्रम नल्याउनु पनि राम्रै हो। नीतिगत रूपमा भन्ने हो कुनै डिपाचर छैन। निजी क्षेत्र र पुँजीवादको विकास गर्ने पार्टीको नेतृत्वमा प्रधानमन्त्री अनि राजकीय भूमिका बढाउँदै राज्यको नियन्त्रणमा साधन, स्रोत लिएर नियन्त्रित अर्थव्यवस्था चलाउनुपर्छ भन्ने अर्थमन्त्री बीचको सम्झौता यो नीति तथा कार्यक्रम हो। यो कार्यक्रमले कुनै दिशा पक्डिएको छैन। यस्तै, पानी, बिजुली र अलिकति जनजीविकाका कुराहरू मात्रै गर्नुपर्छ भनेर आलोचना गर्ने यो सरकारले कृषिपछिको प्राथमिकतामा यातायात राखेर अर्थतन्त्र चलायमान बनाउने भनिएको छ। सडक पानीजहाज, रेल पनि राखिएको छ। डासूर्यराज आचार्य, पूर्वाधारविज्ञ नीति कार्यक्रममा सरकारका बहुपक्षीय कार्यक्रम हुन्छन्। पूर्वाधार, वित्तीय मौद्रिक नीति, सामाजिक सेवा, सुशासनलगायत सरकारका सबै मन्त्रालयले एक वर्षमा गर्ने काम समेटिएको हुन्छ। हाम्रो राज्य सञ्चालन प्रणाली वा विकास प्रणाली कुनै स्पष्ट सोच र योजनाबिना मन्त्रालयगत वार्षिक कार्यक्रम समावेश गरेर अघि बढाउँदै आएका छौं। पूर्वाधार विकासका लागि अन्तरनिहित निकायसँगको समन्वय र सहज वातावरण निर्माणका लागि यो नीति तथा कार्यक्रमले योजना अघि ल्याउन सकेको छैन। सरकारको नीति कार्यक्रमले त हाम्रो विकासका क्षेत्रमा, सामाजिक सेवाको क्षेत्रलगायतमा देखिएका व्यवधानहरूलाई फुकाउनुपथ्र्यो। घरेलु उत्पादनलाई प्राथमिकता चन्द्र ढकाल, वरिष्ठ उपाध्यक्ष नेपाल उद्योग वाणिज्य महासंघ घरेलु उत्पादनलाई प्राथमिकतामा राखेर सरकारले ल्याएको नीति तथा कार्यक्रम स्वागतयोग्य छ। पर्यटन प्रवद्र्धन, आयात प्रतिस्थापनजस्ता विषयलाई सरकारले सम्बोधन गरेको छ। निजी क्षेत्रले सरकारसँग जहिले पनि आयात प्रतिस्थापन, रोजगारी सिर्जना, औद्योगिक वातावरण निर्माण, पर्यटन पूर्वाधारका विकासजस्ता विषयमा माग गर्दै आइरहेको हो। आन्तरिक उत्पादनलाई बढावा दिनका आन्तरिक वा बाह्य लगानीलाई प्रोत्साहन गर्ने सरकारको नीतिले स्वदेशी उत्पादनको प्रवद्र्धन हुने विश्वास लिएका छौं। अर्थतन्त्र पुनरुत्थान र अर्थतन्त्रका केही संरचनागत समस्यालाई समाधान गर्न केही सम्बोधन भएको छ। तर अझै विस्तृतमा आउन जरुरी छ। पर्यटनमैत्री कार्यक्रम आए दीपकराज जोशी, महानिर्देशक, नेपाल उद्योग परिसंघ विगतका वर्षभन्दा यो वर्षको नीति तथा कार्यक्रम अलि फरक छ। अलि जटिल विषयवस्तुलाई अभियानकै रूपमा उच्च प्राथमिकताका साथ राखिएको छ। प्रशासनिक वातावरण सुधारका लागि पनि नीतिगत प्रयास भएको छ। अर्को भनेको हाम्रो औद्योगिक आधार वा औद्योगिक क्षेत्रको विकास नहुन्जेल परनिर्भता बढ्दै जान्छ र आर्थिक संकट आउन सक्छ भन्ने अभिप्रायले आगामी दशकलाई स्वदेशी उत्पादन र स्वदेशी वस्तुको उपभोग बढाउने दशकका रूपमा लिइएको छ। परिसंघबाट पनि हामीले पहल गरिरहेका थियौं। यस्तै, पर्यटन उद्योगलाई बहुुआयामिक रूपमा अघि बढाउने भनिएको छ। सम्भवतः पहिलोपल्ट पर्यटनको बारेमा सही बुुझाइ भएको पाएको छु। किनभने पर्यटन भनेको एक्लो मुद्दा होइन यसमा अन्य क्षेत्रको साथ सहयोग पनि चाहिन्छ। पूर्वाधार, गुणस्तरीय वस्तु तथा सेवा, प्रविधिमैत्री, फास्ट इन्टरनेटलगायतका विषय पनि जोडिएर आउँछन्। बृहत् रूपमा ल्याउनुपथ्र्यो रामेश्वर खनाल, पूर्वअर्थसचिव नीति तथा कार्यक्रम ९९ प्रतिशत सबै पुरानै दोहोरिएका छन्। नयाँ विमानस्थल खडा गर्ने भन्ने कुरा पहिला पनि भन्दै आएको हो। व्यापार प्रवद्र्धन केन्द्रको दायित्व नै मार्केट इन्टेलिजेन्स गर्ने हो। त्यो दोहोरिए पनि नयाँ नाम दिएको देखिन्छ। यस्तै आगामी १० वर्षका लागि ल्याएका नीति छन्। अब यो सरकारै १० वर्ष रहन्छ कि रहँदैन। तर सो अवधिका लागि उत्पादन तथा उपभोग वृद्धि कार्यक्रम ल्याएको छ। यद्यपि यही कुराबाहेक अरू सबै पुरानै हुन्। दोहोरिएको मध्यममा पनि बढी झिना, मसिना कुरा राष्ट्रपतिको तर्फबाट बोल्न लगाउन आवश्यक थिएन। सहरी पूर्वाधारमा फुटपाथ मात्रै महत्त्वपूर्ण होइन। बरु सहर सबैका लागि सुगम र सुरक्षित बनाइनेछ भन्नु पथ्र्यो। सूक्ष्म पक्षलाई भन्दा बृहत् पक्षलाई समेट्नु पथ्र्यो। किनभने नगरपालिका स्तरले, स्थानीय सरकारले गर्ने काम संघीय सरकारले सूक्ष्म रूपमा नीति र कार्यक्रममा समेट्नुपर्ने पाटो थिएन। डा डिल्लीराज खनाल, अर्थविद् नीति तथा कार्यक्रमको बुँदा नंं १३ ले उत्पादन र उत्पादकत्व वृद्धि, पूर्वाधार निर्माण, दिगो विकासलगायतलाई उल्लेख गरेको छ। मूल कुरा आवरण, भनाइमा कुरा गरेर भएन । यसलाई कसरी मूर्तरूप दिएर लगिएको छ ? भन्ने महत्त्वपूर्ण पाटो हो। कतिपय कार्यक्रमलाई नतिजामुखी अर्थात् परिणाममुखी बनाउने भन्ने अर्थ राख्छ। प्रोजेक्ट बैंकका कुराहरूलाई नयाँ ढंगले ल्याउन खोजेको देखिन्छ। यद्यपि जुन किसिमको उदार र नौलोपनको आवश्यकता थियो, त्यसरी भने आएन। अर्थतन्त्रको संकटलाई हल्का ढंगले लिइएको छ। अहिलेको महँगी जुन ढंगले बढेको छ। यसले जनताको ढाड सेक्ने मात्रै होइन यसले समग्रमा क्यास क्याडिङ हुन्छ। महँगीको भार उद्योगदेखि लिएर अर्थतन्त्रका सम्पूर्ण क्षेत्रमा पर्छ। डाचिरञ्जीवी नेपाल, पूर्वगभर्नर यो गठबन्धन सरकारको पहिलो नीति तथा कार्यक्रम हो। योभन्दा अगाडिको गठबन्धन सरकार आए पनि ओली सरकारकै नीति तथा कार्यक्रम सञ्चालनमा ल्याएको थियो। यद्यपि बजेटलाई अलिकति परिमार्जन गरेर ल्याइएको थियो। जुन पूर्ण रूपमा कार्यान्वयन हुन पनि सकेन। तर अहिलेको नीति तथा कार्यक्रममा अधिकांश पहिला पनि आइसकेका छन्। वर्षौंदेखि निजगढ हवाई विमानस्थल सुन्दै आएका छौं। तर बिमा क्षेत्रलाई उत्पादनमूलक क्षेत्रसँग गाभेर अगाडि बढाइने नीति सराह्रनीय छ। यसबाहेक अधिकांश कार्यक्रम दशकौंदेखि सुन्दै आएका छन्। जुनसुकै सरकारको नेतृत्व आए पनि यसअघि ल्याएका सरकारको नीतिलाई बोकेर अर्थात् वनरसिप लिन सक्नुपर्यो। यसमा पक्ष, प्रतिपक्ष सबैको हुनुपर्छ। भोलि जो आए पनि अहिले सरकारले राखेको नीति तथा कार्यक्रमलाई कार्यान्वयनमा लैजान सक्नुपर्छ। निजी क्षेत्रलाई प्रोत्साहन राजेन्द्र मल्ल, नेपाल चेम्बर्स अफ कमर्स सरकारले पहिले नीति तथा कार्यक्रम ल्याए पनि कार्यान्वयनको पाटो भने बलियो हुनुपर्छ। नयाँ सरकार तथा नयाँ अर्थमन्त्री हुँदैमा नयाँ नयाँ घोषणापत्र आउने र मुलुकले थेग्न सक्ने किसिमको हुनुपर्छ। अहिले विशेष गरेर कृषि तथा उत्पादनशील क्षेत्रमा बढी सहुलियत दिएको देखिन्छ। अझ यसको विस्तृत कुरा बजेटमार्फत आए पछि मात्र के हुन्छ, भन्न सकिएला। सरकारले नीति तथा कार्यक्रम ल्याउँदा घाँटी हेरेर हाड निल्ने हुनुपर्छ। सरकारले घोषणा गरेका नीति तथा कार्यक्रमको कार्यान्वयन पक्ष फितलो हुनु हँुदैन। राम्रो पक्षलाई निरन्तरता दिनुपर्छ। वैज्ञानिक नयाँ व्यवस्थालाई भने मुलुकले थेग्ने र टिक्ने खालको हुनुपर्छ। निजी क्षेत्रले मुलुकको अर्थतन्त्रका लागि करिब ७० प्रतिशत राष्ट्रिय उत्पादनमा योगदान पुर्याएको छ। यसैले निजी क्षेत्रलाई नसमेटेसम्म मुलुकको अर्थतन्त्र चलायमान हुन सक्दैन। यद्यपि नीति तथा कार्यक्रमले निजी क्षेत्रलाई गरेको प्रोत्साहन भने स्वागतयोग्य छ। भवानी राणा निवर्तमान अध्यक्ष, नेपाल उद्योग वाणिज्य महासंघ नीति तथा कार्यक्रम सकारात्मक आएको छ। हामीले उठाएका विषयलाई पनि सम्बोधन गरिएको छ। हामीले जग्गा हदबन्दीको कुरा उठाउँदै आएका थियौं। अहिले नीति तथा कार्यक्रमले जग्गा भाडाको हदबन्दीलाई पुनरावलोकन गर्ने भनिएको छ। यो राम्रो पक्ष हो। यस्तै, सरकारले उत्पादनमूलक उद्योगलाई प्रमोट गर्ने नीति लिएको छ। यसले हाम्रा उद्योग संरक्षित हुन्छन्। मेड इन् नेपाललाई केन्द्रित गरेर कार्यक्रमहरू ल्याउने भनिएको छ। यसले मुलुकको अर्थतन्त्रमा धेरै योगदान पुर्याउँछ। तर सरकारले ल्याएका यस्ता नीति तथा कार्यक्रमको कार्यान्वयन कस्तो हुन्छ ? भन्ने प्रश्न उठ्छ। किनभने यसअघि पनि कति आएका थिए तर अहिलेसम्म लागू हुन सकेको छैन। यद्यपि यसपटक आएको यो कुरा कार्यान्वयन भएमा पनि ठूलो सहायता हुन्छ।"
मधेस प्रदेश : आन्तरिक मामिला तथा सञ्चार मन्त्रालयको नाम परिवर्तन,"काठमाडौं : मधेस प्रदेश सरकारले आन्तरिक मामिला तथा सञ्चार मन्त्रालयको नाम परिवर्तन गरेको छ। आन्तरिक मामिला तथा सञ्चारमन्त्री भरतप्रसाद साहले मन्त्रालयको नाम परिवर्तन गरी गृह तथा सञ्चार मन्त्रालय राखिएको जानकारी दिए। यही जेठ ६ गते बसेको मन्त्रिपरिषद्को बैठकले मन्त्रालयको नाम परिवर्तन गरी गृह तथा सञ्चार मन्त्रालय राख्ने निर्णय गरेको मन्त्री साहले बताए। मन्त्री साहले केन्द्र सरकारसँग लड्दै अब मन्त्रालयको अधिकार लिन नाम परिवर्तनबाट सुरु गरिएको बताए। मन्त्रालयको नाम कानूनबमोजिम परिवर्तन गरी राजपत्रमा प्रकाशित गरिएको सचिव रामकुमार महतोले जानकारी दिए। प्रदेश सरकार स्थापना हुँदा सो मन्त्रालयको नाम आन्तरिक मामिला तथा कानून मन्त्रालय थियो। तर पछि सो मन्त्रालय विभाजन हुँदा कानून, न्याय तथा प्रदेशसभा मामिला मन्त्रालय अलग गरिएको थियो। त्यसपछि आन्तरिक मामिला तथा सञ्चार मन्त्रालय नाम राखिएको थियो। फेरि अहिले आएर नाम परिवर्तन गरी गृह तथा सञ्चार मन्त्रालय नामकरण गरिएको हो। नेकपा (माओवादी केन्द्र) प्रदेश सरकारमा सहभागी भएको एघार महिनापश्चात् मन्त्रालयको नाम परिवर्तन गरिएको हो। मधेस प्रदेशका गृह तथा सञ्चारमन्त्री साहले मन्त्रिपरिषद्को निर्णयअनुसार नाम परिवर्तन गरी कामअनुसारकै मन्त्रालयको नाम गृह तथा सञ्चार मन्त्रालय राखिएको बताए। रासस"
पेट्रोलियम पदार्थको मूल्यवृद्धिविरुद्ध अनेरास्ववियुको राँके जुलुस (फोटो फिचर),"काठमाडौं : नेकपा एमालेको विद्यार्थी संगठन अनेरास्ववियुले पेट्रोलियम पदार्थको मूल्यवृद्धिविरुद्ध राँके जुलुस प्रदर्शन गरेको छ। अनेरास्ववियुले राजधानीको प्रदर्शनीमार्ग रोडमा बुधबार साँझ राँके जुलुस प्रदर्शन गरेको हो। त्यसक्रममा विद्यार्थीले मूल्यवृद्धि फिर्ता गर, महंगी नियन्त्रण गरलगायत नारा लगाएका थिए। राँके जुलुस निस्किँदा प्रहरीले हस्तक्षेप गरेको थियो।"
पेट्रोलियम पदार्थ मूल्यवृद्धि फिर्ताको माग गर्दै विद्यार्थी नेता प्रचण्ड र माधवको निवासमा,"काठमाडौं : पेट्रोलियम पदार्थको मूल्यवृद्धि फिर्ताको माग गर्दै विद्यार्थी नेताहरुले सत्ता गठबन्धनका नेताहरुलाई भेटेका छन्। सत्तारुढ दल नेपाली कांग्रेस, माओवादी र एकीकृत समाजवादी पार्टीनिकट विद्यार्थी संगठनका नेताहरुले बुधबार माओवादी केन्द्रका अध्यक्ष पुष्पकमल दाहाल प्रचण्ड र एकीकृत समजावादीका अध्यक्ष माधव नेपालसँग भेट गरेर पेट्रोलियम पदार्थको मूल्यवृद्धिको फिर्ताको माग गरेका हुन्। भेटमा अध्यक्ष प्रचण्ड र नेपालले प्रधानमन्त्री शेरबहादुर देउवा र अर्थमन्त्री जनार्दन शर्मालाई टेलफोन गरी मूल्यवृद्वि तत्काल फिर्ता लिन र पेट्रोलियम पदार्थ लगाएको अनावश्यक कर मिनाहा गर्न आग्रह गरेको समाजवादी विद्यार्थी नेता सुदेश पराजुलीले जानकारी दिए। उनले आफूहरुको आन्दोलनको छिट्टै सार्थक परिणाम आउने दाबीसमेत गरेका छन्। प्रचण्ड र माधवलाई भेट्न नेविसंघका अध्यक्ष दुजाङ शेर्पा, अखिल क्रान्तिकारी अध्यक्ष पञ्चा सिंह, समाजवादी अध्यक्ष पराजुलीसहित नेताहरु निवासमै पुगेका थिए।"
२५ वटा सेवामा हड्ताल गर्न निषेध,"काठमाडौं : सरकारले सार्वजनिक हितका लागि २५ वटा आवश्यक सेवामा हड्ताल गर्न निषेध गर्ने सूचना प्रकाशित गर्ने निर्णय गरेको छ। मन्त्रिपरिषद्का निर्णय सार्वजनिक गर्न बुधबार सिंहदरबारमा आयोजित पत्रकार सम्मेलनमा सरकारका प्रवक्ता ज्ञानेन्द्रबहादुर कार्कीले सार्वजनिक हितका लागि २५ वटा आवश्यक सेवामा हड्ताल गर्न निषेध गर्ने सूचना नेपाल राजपत्रमा प्रकाशन गर्ने निर्णय भएको जानकारी दिए। बैठकले जेठ ११ गते आयोजना हुने नेपालचीन कूटनीतिक परामर्श संयन्त्रको भर्जुअल माध्यमबाट हुने १४औँ बैठकमा सहभागी हुन परराष्ट्र मन्त्रालयका सचिवको नेतृत्वमा प्रतिनिधिमण्डल गठन गर्ने निर्णय गरेको। लोकसेवा आयोगको सिफारिसमा नेपाल कृषि सेवा, मत्स्य समूह, राजपत्राङ्कित प्रथम श्रेणीको पदमा बढ्वा नियुक्ति तथा पदस्थापन गर्ने निर्णय भएको प्रवक्ता कार्कीले जानकारी दिए। बैठकले जेठ २३ देखि असार २ गतेसम्म रुवान्डाको किगालीमा आयोजना हुने विश्व दूरसञ्चार विकास सम्मेलनमा भाग लिन सञ्चारमन्त्रीलाई स्वीकृति दिने निर्णय गरेको छ।"
साँफेका मेयरको पहिलो निर्णय : विपन्न परिवारको मासिक २५ युनिटसम्मको विद्युत नि:शुल्क,"अछाम : साँफेबगर नगरपालिकाका नवनिर्वाचित नगर प्रमुख राजेन्द्रबहादुर कुवँरले बुधवार पदभार ग्रहण गरेका छन्। जिल्ला अदालत अछाममा सपथ ग्रहण गरे लगत्तै नगर प्रमुख कुवँरले पदभार ग्रहण गरेका हुन्। पदभार ग्रहण पश्चात नवनिर्वाचित नगर प्रमुख कुवँरले नगरभित्रका विपन्न वर्गका हरेक परिवारको मासिक २५ युनिटसम्मको महसुल नि:शुल्क गर्ने पहिलो निर्णय गरेका छन्। उनले गरिब परिचयपत्रको आधारमा विपन्न परिवारको २५ युनिटसम्मको विद्युत महसुल नगरले भुक्तानी गर्ने बताए। भने, सामान्य २० युनिट मात्र बिजुली बाल्नेले ३० रुपैयाँ तिर्न विद्युत कार्यालमा पुगेर ५ देखि एकहजारसम्म खर्च गर्नुपर्छ, यसमा सबैभन्दाबढी विपन्न दलित समुदाय मारका परेका छन्। यो निर्णयले ति विपन्न परिवारलाई राहत मिल्ने छ। प्रमुख कुवँरले आर्थिक वर्ष २०७९८० मा प्रत्येक घरमा बिजुली र प्रत्येक टोलमा सडक, हरेक टोलका खानेपानीको समस्या यथाशिघ्र समाधान गर्ने, शिक्षामा गुणस्तर ल्याउनका लागि कक्षा ३ देखि ५ सम्मको परिक्षा नगरस्तरिय गर्ने र कृषि पेशालाई सम्मानित र आकर्षक बनाउन किसान विकास कोष कार्यक्रम सञ्चालन गर्ने पनि निर्णय गरेका छन्। उनले नितान्त जनताको सेवा गर्ने र नगरको विकास गर्ने उदेश्यका साथ आएको भन्दै आफूलाई कुनै लोभलालच नभएको स्पष्ट पारे। नगरका प्रत्येक गाउँ टोलको समस्याले नजिकबाट आफू बुझेको भन्दै चुनावका बेला गरेको सबै प्रतिबद्धता ५ वर्षको अवधिका पूरा गरेर छाड्ने प्रतिबद्धता जनाए।"
"संसदको सम्भावित कार्यसूची : नीति तथा कार्यक्रममा छलफल, संशोधन र सम्बोधन","काठमाडौं : संघीय संसद सचिवालयले प्रतिनिधिसभा बैठकको सम्भावित कार्यसूची सार्वजनिक गरेको छ। सचिवालयका महासचिव डा भरतराज गौतमले सार्वजनिक गरेको सम्भावित सूचीमा सरकारको नीति तथा कार्यक्रममाथि छलफल, संशोधन तथा सम्बोधनको कार्यक्रम राखिएको छ। राष्ट्रपति विद्यादेवी भण्डारीले मंगलबार सरकारको आर्थिक वर्ष २०७९०८० को नीति तथा कार्यक्रम संसद प्रस्तुत गरिसकेकी छन्। प्रधानमन्त्री शेरबहादुर देउवाले नीति तथा कार्यक्रममाथिको छलफल प्रारम्भ गरियोस् भन्ने प्रस्ताव प्रस्तुत गर्ने कार्यसूची छ। त्यसैगरी नीति तथा कार्यक्रममाथि सांसदहरुबाट प्राप्त संशोधनहरु प्रस्तुत हुने र सम्बोधनमाथि छलफल गरिने एजेण्डा सम्भावित कार्यसूचीमा राखिएको छ।"
बालेनले काठमाडौंमा जितेर महोत्तरीको शान बढायो : मेयर मण्डल,"काठमाडौं : बालेन्द्र शाहले काठमाडौं महानगरपालिकाको मेयरमा जित सुनिश्चित गरेर पुर्खौली जिल्ला महोत्तरीको शान बढाएको मटिहानीका मेयर हरिप्रसाद मण्डलले बताएका छन्। धार्मिक, साँस्कृति तथा ऐतिहासिक नगरि मटिहानी नगरपालिकाका नवनिर्वाचित जनप्रतिनिधिहरुलाई सपथग्रहण पछिको सभामा बोल्दै उनले यस्तो बताएका हुन्। काठमाडौंबासी जनताले मधेशी अनुहारलाई रोजेर हिमाल, पहाड, तराईको भावनात्मक सम्बन्ध देशैभरी प्रगाढ बनाएकोमा उनले खुशी व्यक्त गरे। देशको राजधानी काठमाडौं जस्तो ठाउँमा बालेन्द्र शाहले जित सुनिश्चित गरेको छ। धरान र धनगढीमा स्वतन्त्र उम्मेदवारले जितेको छ। जनताले फरक क्षेत्रका उम्मेदवारलाई पनि जिताएका छन्, मेयर मण्डलले भने, विकासका लागि मतदाताले विश्वास गरेर मत दिएका छन्। राजनीतिक दलका उम्मेदवारलाई प्ररास्त गरेर नेपाली जनताले स्वतन्त्र उम्मेदवारलाई नेपाली राजनीतिमा प्रवेश गराएको छ। स्वतन्त्र उम्मेदवारलाई जिताएर नेपाली जनताले राजनीति वृत्तमा ईतिहास रचेको उनले बताए । उनीहरुसँग सोंच होला, विचार होला, त्यो पालिका बनाउने अठोट होला त्यही भएर त्यहाँका आम जनताले उनीहरुलाई भोट दिएर नेपाली ईतिहास बनाउन जनताले ठूलो अभियान चलाएको छ, उनले भने, त्यो कुरा हामीले बुझ्नुपर्छ। साइकलमा हिड्नेलाई धरानमा जितायो। जनताको ईच्छा, अपेक्षा र विश्वासलाई मनमा राखेर समाज परिवर्तनका लागि जनप्रतिनिधिहरुले काम गर्नु पर्नेमा उनले जोड दिए। हामी सबैले विकासको मुल मन्त्रलाई बुझौं। हामी विभिन्न राजनीतिक दलबाट आएर जितेका हौं। राजनीतिक दल एउटा छाप हुन्छ। जितेपछि हाम्रो कर्तव्य जनताको सेवा गर्नु हो, मेयर मण्डले भने, हामीले विकासका कामलाई निरन्तर अगाडि बढायौं भने मात्रै जनताको सच्चा सेवक बन्न सक्छौं। जनताको बीचमा कसरी हामी प्रस्तुत हुन्छौं, त्यो नै हाम्रो प्रतिष्ठाको मेरुदण्ड बन्छ। त्यसैले हामी सबै जनप्रतिनिधिको एउटै लक्ष्य र मर्म विकास हुनुपर्छ। दलहरुको विकल्पमा स्वतन्त्र उम्मेदवारहरुलाई परिक्षणको रुपमा नेपाली जनताले जिताउने अभियान चलाएको उनले बताए। सारा ठाउँमा नयाँ जनप्रतिनिधि आएको छ, सबै नेपालीले मतदान गरेर जिताएको छ। स्थानीय निकाय नमूना बन्यो भने प्रदेश बन्छ, सबै प्रदेश उत्कृष्ठ बन्यो भने हाम्रो समुन्नत देश बन्छ। यो नै सबैभन्दा ठूलो विकास र परिवर्तनको मन्त्र हो। यो मन्त्र पूरा भएको दिन हामी सबै नेपालीको खुशीको क्षण हुने छ।"
"दाङमा कांग्रेस पहिलो शक्ति, समन्वय समितिमा स्पष्ट बहुमत","दाङ : स्थानीय तह निर्वाचन २०७९को दाङमा स्थानीय तहको मतपरिणाम सार्वजनिक अन्तिम चरणमा पुगेको छ। दश स्थानीय तहको नजिता सार्वजनिक भइसक्दा काग्रेस पहिलो शक्ति बनेको छ। जिल्लामा सार्वजनिक भएको नजिता अनुसार जिल्ला समन्यन समितिमा नेपाली कांग्रेसको शतप्रतिसत प्रतिनिधित्व हुने देखिएको छ। १० स्थानीय तहमा कांग्रेस जिल्लामा पहिलो बन्दै १२ जना प्रमुखउपप्रमुख जितेको छ। १२ प्रतिनिधि जितेको कांग्रेस समन्वय समिति गठनका लागि प्रष्ट बुहमत देखिएको छ। कांग्रेसले एकलरुपमा निर्वाचनमा गएर बबई गाउँपालिकामा अध्यक्षउपाध्यक्ष, शान्तिनगर गाउँपालिकामा अध्यक्षउपाध्यक्ष, दंगीशरण गाउँपालिकामा अध्यक्षउपाध्यक्ष, राजपुर गाउँपालिकामा अध्यक्षउपाध्यक्ष, लमही नगरपालिकामा नगरप्रमुखउपप्रमुख जितेको छ। त्यसै बंगलाचुली गाउँपालिकामा उपाध्यक्ष र गढवा गाउँपालिकामा उपाध्यक्ष जितेर कांग्रेस दाङमा बहुमतमा देखिएको हो। माओवादी केन्द्रले तीन स्थानीय तहमा प्रमुख जितेको छ। बंगलाचुली गाउँपालिकामा अध्यक्ष, राप्ती गाउँपालिकामा अध्यक्ष र गढवा गाउँपालिकामा अध्यक्षमा जितेको छ। जिल्लामा माओवादी, कांग्रेसले तीन स्थानीय तहमा गठबन्धन गरेका थिए। बंगलाचुली बाहेकका स्थानमा गठबन्धनले जित्न सकेन। माओवादी राजमो, एकीकृत समाजवादीले राप्ती गाउँपालिका र गढवा गाउँपालिकामा चुनावी गठबन्धन गरेका थिए। त्यँहा प्रमुख माओवादीले जितेको छ भने गठबन्धनको उपाध्यक्षले पराजित भएको छ। अन्य पालिकामा भने सबै राजनीतिक दल एकल रुपमा निर्वाचनमा गएको देखिन्छ। कांग्रेस दाङका सभापति शंकरप्रसाद डाँगीले जिल्लामा काग्रेसको स्पष्ट बहुमत देखिएको भएपनि समन्वय समितिको विषयमा छलफल नभएको बताए। उनले गठबन्धको जिल्लाको अवस्था र केन्द्रको निर्देशन अनुसार जिल्लामा निर्णय लिइने बताए। उनले समन्वय समितिका छलफल गरेर टुङ्गो लगाउने र कसरी जाने भन्ने पनि २३ दिनपछि मात्रै थाहा हुने बताए। जितेको हैसियत अनुसार पदीय जिम्मेवारी समन्वयमा हुन सकने संकेत सभापति डाँगीले गरे। माओवादी केन्द्रका जिल्ला सहइन्चार्ज निर्मल आचार्यले समन्वय समितिको लागि कांग्रेस सुविधा युक्त बहुमतमा रहेको आफ्नो दावी नरहेको बताए। उनले कांग्रेसको भूमिकाले र निर्णयले गठबन्धनको समन्वयमा सहभागिता जोडने बताए। कांग्रेसले समेट्न खोजेमा हामी तयार छौं, उनले भने, कांग्रेस एक्लै जान खोजे उसंग सुविधाजनक बहुमत छ, हामीले दावी गर्ने ठाउँ छैन। उनले जीतको आधारमा सहभागिता हुने अवस्था आउने र गठबन्धन नटुटने जिकिर गरे। केन्द्रको नीति अनुसार जिल्लामा गठबन्धन कायम रहने विश्वास राखिएको छ। भने एमाले एक्लै जाने देखिन्छ। जिल्ला समन्वय समितिको निर्वाचनमा २० मत रहेको छ। त्यसमा १२ कांग्रेसले जितिसकेको छ। भने माओवादी केन्द्रले ३ र एमालेले ५ पद जितेको छ।"
पार्टीबाट निर्वाचित जनप्रतिनिधिलाई एक साताभित्र सम्पत्ति विवरण सार्वजनिक गर्न एकीकृत समाजवादीको निर्देशन,"काठमाडौं : नेकपा एकीकृत समाजवादीले आफ्नो पार्टीबाट निर्वाचित जनप्रतिनिधिलाई जेठ १७ भित्र आआफ्नो सम्पत्ति विवरण सार्वजनिक गर्न निर्देशन दिएको छ। समाजवादीले सर्कुलर जारी गर्दै निजी स्वार्थ, अनिमियतता र भ्रष्टाचारबाट मुक्त रहँदै स्वच्छ एवं सादा जीवनशैली र असल आचरणको अवलम्बन गर्न, सम्पत्ति विवरण सार्वजनिक गर्न निर्देशन दिएको हो। यस्तै, पार्टी कमिटीको निर्णय र निर्देशनको पालना गर्न आग्रह गरेको छ। समाजवादीले सर्कुलर जारी गर्दै जनताको हितलाई केन्द्रबिन्दुमा राखेर काम गर्न र पार्टी कमिटीको निर्णय र निर्देशनको पालना गर्न आग्रह गरेको हो। निर्वाचनको बेला जनसमक्ष गरेको वाचालाई कहिल्यै नभुल्न पनि भनिएको छ। ऐन तथा कानुनहरूको परिधिमा रहेर इमान्दारीता र कर्तव्य निष्ठाताका साथ जनताको सेवा गर्नुहोला। निजी स्वार्थ, अनिमियतता र भ्रष्टाचारबाट मुक्त रहदै स्वच्छ एवं सादा जीवन शैली र असल आचरणको अवलम्बन गर्नुहोला, उनले भने।"
खानेपानीको मुहान मर्मत गर्न आफैं पुगे धरानका नवनिर्वाचित मेयर हर्क,"धरान : धरान उपमहानगरपालिकाका मेयर हर्कराज राई आफैं खानेपानी मुहान मर्मत गर्न पुगेका छन्। खानेपानीको चरम अभाव भएको धरानमा मेयरको कार्यभार सम्हालेका राई बुधबार सर्दुखोलाको मुहानमा गएर खानेपानी मुहानको मर्मतमा खटिएका हुन्। मेयर राइले खानेपानी ब्यवस्थापन बोर्डका कर्मचारीसहित पुगेका आफैं मर्मत सामाग्रीसमेत बोकेर लगेका थिए। उनले तत्काल खानेपानीको चुहावट रोकि धरानबासिलाई पर्याप्त पानी वितरण गर्न खानेपानी बोर्डका प्रमुख इन्जिनियर राजु पोखरेललाइ निर्देशन दिएका छन्। उनले सर्दु, खर्दु, तामाखाम खोलाको सबै पानी जम्मागरी धरानका प्रत्येक घरमा पुर्याउन कर्मचारीलाई निर्देशन दिएका छन्। मेयर राइले आफ्नो पाँच वर्षको कार्यकालमा धरानको खानेपानी समस्या समाधान गर्न नसके धरान छाडेर अन्यत्र जाने बताएका छन्।"
माओवादी केन्द्रले जनप्रतिनिधिलाई प्रशिक्षण दिने,"काठमाडौं : नेकपा माओवादी केन्द्रले स्थानीय तह चुनावमा निर्वाचित जनप्रतिनिधिलाई प्रशिक्षण दिने भएको छ। जनप्रतिनिधीलाई पार्टीका नेताहरु वर्षमान पुन, शक्ति बहादुर बस्नेत, गीरीराजमणी पोखरेल, उर्मीला अर्याललगायतलाई प्रशिक्षण दिनेछन्। माओवादी केन्द्रका पूर्व स्थायी कमिटी सदस्य गीरीराजमणी पोखरेलले स्थानीय तहको निर्वाचनमा पार्टीको प्रतिनिधिहरुको संख्या केही बढेको बताए। उनले भने, मधेशमा माओवादी केन्द्रलाई घाटा भएको छ। केही स्थानीय तहमा पहिलेभन्दा ५० प्रतिशत हार व्यहोर्नुपरेको छ। स्थानीय तहको चुनावी परिणाम बारे समिक्षा तल्लो कमिटीबाट केन्द्रसम्म गरिने बताए। स्थानीय, प्रदेश र संघको बजेट ल्याउने तयारीमा नेताहरु जुटेका कारण जेठ २० गते केन्द्रीय कमिटीको भर्चुअल मीटीङ आयोजना गर्ने माओवादी केन्द्रको तयारी छ। स्थानीय तह चुनाव समिक्षा, एमसीसी, पार्टी पूर्णता, संघ र प्रदेश चुनाव तयारी एजेण्डाका रुपमा रहेका छन्।"
समृद्ध नेपालगन्जका लागि निजी क्षेत्रसँग सहकार्य गरिने,"नेपालगन्ज : नेपालगन्ज उपमहानगरपालिकाका नवनिर्वाचित जनप्रतिनिधिले समृद्ध नेपालगन्जका लागि निजी क्षेत्रसँग सहकार्य गर्ने प्रतिबद्धता जनाएका छन्। नगर प्रमुख प्रशान्त विष्टले नगरमा शिक्षा, स्वास्थ्य, रोजगारी, सरसफाइका विषयमा नगरका उद्योगी व्यवसायीसँग सहकार्य गर्दा मात्र पनि धेरै समस्या हल हुने बताए। उनले भने, नेपालगन्ज उद्योग वाणिज्य संघसँग सहकार्य गर्दा मात्रै पनि शिक्षा, स्वास्थ्य, रोजगारी र फोहर व्यवस्थापनको धेरै समस्या हल हुने हामीले देखेका छौं। त्यसैले उद्योगी व्यवसायीलाई निर्णय प्रक्रियामा पुग्ने गरी सहभागी गराउने हाम्रो तयारी छ। नगर प्रमुख विष्टले उपमहानगरपालिकामा विगतमा जस्तो एशियाली विकास बैंकका प्रोजेक्टहरु नभएकाले आन्तरिक स्रोत भने कमजोर रहेको जानकारी दिए। उनले कर नबढाउने तर करको दायरा मात्र फराकिलो गरिने बताए। उनले आग्रह गरे, नगरमा धेरै व्यवसायी करको दायरामा छैनन्। हामी कर बढाउँदैनौं। सबै व्यवसायी करको दायरामा नआउने हो भने नगरको आर्थिक अवस्था विकराल हुनसक्छ। सबैलाई करको दायरामा ल्याउन हामीलाई संघको सहयोगको खाँचो छ। नेपालगन्ज उपमहानगरपालिकाका उपप्रमुख कमरुद्दिन राईले पनि नेपालगन्जमा के के समस्या छन्? तिनको समाधान कसरी गर्ने भन्नेबारेमा निजी क्षेत्रको सुझाव लिने बताए। नेपालगन्जलाई कसरी समृद्ध बनाउन सकिन्छ भन्ने बारेमा तपाईहरुको सुझाव, सल्लाह र सहयोगको खाँचो छ, उनले प्रष्ट पारे, नेपालगन्जलाई ग्रीन सिटी, सफा र नमूना सहर बनाउन हामी सदैव तपाईंहरुको साथ र सहयोगको खाँचो छ। नेपालगन्ज उद्योग वाणिज्य संघका अध्यक्ष अब्दुल वाहिद मन्सुरीको अध्यक्षतामा सम्पन्न कार्यक्रममा उद्योगी व्यवसायीहरु वसन्त लामिछाने, टंक धामी, राधा शाह, मोहम्मद सफिक बागवानलगायतले समृद्ध नेपालगन्जका लागि नेपालगन्जका जनप्रतिनिधिलाई सुझाव दिएका थिए। संघका महासचिव चिरञ्जीवी ओलीले समृद्ध नेपालगन्जका लागि निरन्तररुपमा छलफल जारी राखेको बताए।"
पाल्पाको बगनासकालीमा कार्यपालिका सदस्य निर्विरोध,"तानसेन : पाल्पाको बगनासकाली गाउँपालिकामा नेकपा एमालेका ६ जना कार्यपालिका सदस्यमा निर्विरोध निर्वाचित भएका छन्। निर्विरोध हुने कार्यपालिका सदस्यहरुमा वडा सदस्यमा निर्वाचित भएका महिला सदस्यहरुबाट वडा नं २ की, गीता रेग्मी, वडा नं ३ बाट वसन्ती थापा, वडा नं ५ की, खुमादेवी भट्टराई र वडा नं ८ बाट उमकला न्यौपाने अर्याल रहेका छन्। यसैगरी खुला दलित सदस्य बाट वडा नं ३ का तेजप्रसाद रसाली र वडा नं ६ का वोमलाल सुनार निर्विरोध निर्वाचित भएका हुन्। नेपाली कांग्रेस तथा अन्य दलबाट कार्यपालिका सदस्यमा उम्मेदवारी मनोनयन नपरेपछि एमालेका सबै उम्मेदवार स्वतह निर्विरोध निर्वाचित भएको तर कानुनीरुपमा भने जेठ १५ गते मात्र निर्वाचित भएको घोषणा गरिने बगनासकाली गाउँपालिकाका निर्वाचन अधिकृत रवि न्यौपानेले बताए। १७ जनाको बगनासकाली गाउँकार्यपालिका रहेकोमा नेकपा एमालेबाट १४ जना र नेपाली कांग्रेसबाट ३ जना रहेका छन्।"
नीति तथा कार्यक्रममा धारणा बनाउन एमाले संसदीय दलको बैठक जारी,"काठमाडौं : नेकपा एमालेको संसदीय दलको बैठक बसिरहेको छ। सरकारले संसदमा प्रस्तुत गरेको आर्थिक वर्ष २०७९०८० को नीति तथा कार्यक्रममा राख्ने एकीकृत धारणा बनाउन संसदीय दलको बैठक बसेको हो। अध्यक्ष केपी शर्मा ओलीको अध्यषतामा संसद भवनमा बसेको बैठकमा सांसदहरु सहभागी छन्। एमाले संसदीय दलका नेता केपी शर्मा ओलीले मंगलबार सञ्चारकर्मीलाई नीति तथा कार्यक्रमबारे प्रतिक्रिया दिन मानेका थिएनन्। उनले बिहीबारको संसदमा बोल्ने बताएका थिए। यद्यपि एमाले नेताहरुले भने नीति तथा कार्यक्रमलाई गन्तव्यहीन, समयको बर्बादी भनेर टिप्पणी गरेका छन्। नीति तथा कार्यक्रममाथि छलफल गर्न बिहीबार दिउँसो १ बजे संसदको बैठक बस्दैछ।"
बलात्कारसम्बन्धी कानुनमा रहेको हदम्याद हटाउँछौं : प्रधानमन्त्री देउवा,"काठमाडौं : प्रधानमन्त्री समेत रहेका कांग्रेस सभापति शेरबहादुर देउवाले बलात्कारको घटनामा कानुनमा रहेको हदम्याद हटाउने बताएका छन्। बुधबार कांग्रेसका नेतृहरूले स्थानीय तहको जनप्रतिनिधिमा संविधानले तोकेको महिला प्रतिनिधित्व घटेको, महंगी बढेको तथा सामाजिक अपराधका घटनाहरुमा न्याय निरुपण जटिल बनेको भन्दै गरेको ध्यानाकर्षणमा देउवाले हदम्याद तत्काल हटाउने प्रतिबद्धता जनाएको सहमहामन्त्री महालक्ष्मी उपाध्याय डिनाले जानकारी दिइन्। ध्यानाकर्षणपत्र बुझाउँदै संसदीय दल सचेतक पुष्पा भुषालले स्थानीय निर्वाचनबाट महिला प्रतिनिधित्व पार्टीबाट कम भएकोमा ध्यानाकर्षण गराएकी थिइन्। उनले आउँदो प्रदेश र संसदीय निर्वाचनमा महिलाहरुको सम्मानजनक उपस्थिति पार्टीले गराउन अनुरोध गरेकी थिइन्। जवाफमा देउवा उपस्थिति कम भएको स्वीकार गर्दै यो विषयमा पछि सल्लाह गर्ने प्रतिबद्धता जनाएका थिए।"
"अमेरिकी उपमन्त्री तिब्बती शरणार्थी शिविर छिरेकोप्रति एमालेको आपत्ति, ओलीले संसदमा कुरा उठाउने","काठमाडौं : नेकपा एमालेका अध्यक्ष केपी शर्मा ओलीले अमेरिकी उपविदेशमन्त्री उज्रा जियाको तिब्बती शरणार्थी शिविर अवलोकनमा आपत्ति जनाएका छन्। संसद भवनमा बुधबार बसेको संसदीय दलको बैठकमा अध्यक्ष ओलीले नेपालको परराष्ट्र नीतिको स्थापित मान्यताविपरीत राज्यकै समन्वयमा अमेरिकी उपमन्त्री शरणार्थी शिविर गएको भन्दै आपत्ति जनाएका हुन्। एउटा कुनै देशको भूभागको मामिला हेर्ने मन्त्रीलाई जावलाखेल, महाबौद्ध गुम्बामा प्रहरीको स्कर्टिङमा घुमाउने कुरा अन्यत्न आपत्तिजनक कुरा हो, ओलीको भनाइ उद्धृत गर्दै सांसद भीम रावलले भने। एमाले प्रमुख सचेतक विशाल भट्टराईले पनि अमेरिकी उपमन्त्रीको तिब्बती शरणार्थी भेटेकोबारे कुरा उठेको बताए। अमेरिकी उपसहायक विदेशमन्त्रीको नेपाल भ्रमणमा नेपालको परराष्ट्र नीतिका स्थापित मूल्य र मान्यतालाई खण्डित गर्ने प्रकारको व्यवहार भएको भन्दै ओलीले विरोध जनाएका थिए। प्रमुख सचेतक भट्टराईकाअनुसार अध्यक्ष ओलीले नेपालले राष्ट्रिय हित, अहस्तक्षेप र असंलग्न नीतिलाई अंगाल्दै आएको अवस्थामा तिब्बती शरणार्थीको क्याम्पमा पुगेर उक्साउने काम भएको आरोप लगाएका थिए। नेपाली भूमिलाई प्रयोग गर्ने त्यो कदम बेठीक रहेको ओलीको भनाइ थियो। बैठकमा सांसद रावलले अमेरिकी उपमन्त्रीको शरणार्थी भेट्ने कार्यविरुद्ध विरोध प्रस्ताव नै पारित गर्न माग गरेका थिए। नेपालको संविधानले सुनिश्चित गरेको संयुक्त राष्ट्रसंघको वडापत्र, पन्चशीलको सिद्धान्त र असंलग्नतामा आधारिक स्वतन्त्र परराष्ट्र नीतिविपरीत एउटा देशको तिब्बत मामिला हेर्ने मन्त्री बोलाउने, प्रहरी स्कर्टिङमा तिब्बती शरणार्थी शिविरमा भ्रमण गराउने, प्रधानमन्त्री र पत्नी आरजुसँगसमेत वार्ता गराउने कार्यले नेपालजस्तो संवेदनशील भुराजनीतिक अवस्था भएको देशको सुरक्षालाई खतरामा पार्छ। शक्ति राष्ट्रको खेलमा नेपाललाई हाल्ने कुरा देशदोह्री र राष्ट्रविरुद्धको अपराध हुन्छ। यस्तो कुराको विरुद्धमा प्रस्ताव पारित गर्न कुरा उठाएको थिए, रावलले भने। अध्यक्षले म भोलि बोल्दैछु। भोलि बोल्ने कुरा भएकाले अहिले प्रस्ताव पारित गर्न परेन। यो कुरा उठछ भन्नुभयो, रावलले थपे। सरकारले मंगलबार प्रस्तुत गरेको नीति तथा कार्यक्रममाथि धारणा बनाउन संसद भवनमा एमाले संसदीय दलको बैठक बसेको थियो। बैठकमा नेपाली भूमिमा अमेरिकी मन्त्री तिब्बत क्याम्पमा प्रवेश गरेको विषय उठेपछि ओली बोलेका थिए। भोलि दिउँसो १ बजे बस्ने संसद बैठकमा यो विषय उठाउने ओलीले जवाफ दिएका थिए। परराष्ट्र मामिला जानकारसमेत रहेका एमाले सांसद दीपकप्रकाश भट्टले सरकारले असन्तुलित परराष्ट्र नीति अंगालेर अमेरिकी मन्त्रीलाई स्कर्टिङमै शरणार्थी शिविर पुर्याएको भन्दै अध्यक्ष ओलीले विरोध जनाएको बताए।"
पार्टीभित्रको अन्तर्घातले चुनावमा पराजय व्यहोर्नुपर्यो :ओली,"काठमाडौं : नेकपा एमालेका अध्यक्ष केपी शर्मा ओलीले पार्टीभित्रको अन्तर्घात्ले स्थानीय तह चुनावमा पराजय व्यहोर्नु परेको बताएका छन् । बुधबार बानेश्वरस्थित संसद् भवनमा बसेको पार्टीको संसदीय दलको बैठकमा एमाले अध्यक्ष ओलीले अन्तर्घातकै कारण चुनावमा पार्टीले धेरै ठाउँमा हार व्यहोरेको बताएका हुन् । ओलीले महानगर र उपमहानगरमा उपप्रमुख जित्दा प्रमुख जित्न नसक्नु पार्टीभित्रबाटै अन्तर्घात भएको भन्दै यो विषयमा समीक्षा गर्नुपर्ने बताए। ओलीको भनाई उदृत गर्दै बैठकपछि एमाले सांसद शेरबहादुर तामाङले भने, पपुलर मत त पायौं । पार्टीभित्रै केहि समस्या भयो । महानगर र उपमहानगरमा उपमेयर जित्ने । तर, मेयरमा हार्ने भयो । एमालेमा मेयरमै भोट नहाल्ने कुरा खतरनाक ढंगले देखा पर्यो । यसबारे समीक्षा गर्नुपर्ने देखिन्छ भनेर अध्यक्षज्यूले भन्नुभयो ।' यस्तै, बैठकमा ओलीले गठबन्धन सरकारले ल्याएको नीति तथा कार्यक्रमबारे तथ्यपरक ढंगले संसदमा प्रस्तुत हुन सांसदलाई निर्देशन दिएको ओलीको भनाई उदृत गर्दै एमाले सांसद भीम रावलले जानकारी दिए ।"
पेट्रोलियम मूल्यवृद्धिको विरोधमा युवा संघले देशभर सरकारी गाडी नियन्त्रणमा लिने,"काठमाडौं : नेकपा एमालेको भ्रातृ संगठन युवा संघ नेपालले पेट्रोलियम पदार्थको मूल्यवृद्धिको विरोधमा सरकारी सवारी साधन नियन्त्रणमा लिने कार्यक्रम घोषणा गरेको छ। मूल्यवृद्धिविरुद्ध पछिल्ला दिनमा आन्दोलित युवा संघले विरोध कार्यक्रमअन्तर्गत बिहीबार सरकारी सवारी साधनको आवागमनमा अवरोध गरिने अध्यक्ष किरण पौडेलले जानकारी दिए। उनकाअनुसार उपत्यकासहित ७७ जिल्ला सदरमुकाममा सरकारी सवारी नियन्त्रणमा लिएर नजिकैको प्रशासनमा बुझाइनेछ। उपत्यकाभित्र काठमाडौंमा अमित लामा र आरसी लामिछाने, लालितपुरमा क्षितिज थेबे र कल्पना वाइबा तथा भक्तपुरमा रमेश आचार्य र समिक बडाललाई समन्वयका तोकिएको छ। सरकारी सवारी साधन नियन्त्रणमा लियर नजिकैको प्रहरी प्रशासनमा चाबी हस्तान्तरण गर्ने गरी कार्यक्रमको स्वरुप तय गरिएको अध्यक्ष पौडेलले उल्लेख गरेका छन्। कुनै किसिमको तोडफोड र आगजनी हुने छैन, उपत्यका बाहिर हरेक जिल्लामा उपयुक्त स्थानमा माथी उल्लेख गरे बमोजिम आन्दोलन अघि बढ्नेछ, उनले भनेका छन्।"
"मन्त्रिपरिषद् निर्णय : पाँच सचिवको सरुवा,को कहाँ ?","काठमाडौं : सरकारले पाँच सचिवको सरुवा गरेको छ । सञ्चार तथा सूचना प्रविधि मन्त्रालयमा बुधबार आयोजित पत्रकार सम्मेलनमा सञ्चारमन्त्री ज्ञानेन्द्रबहादुर कार्कीले मन्त्रिपरिषद्को बैठकका निर्णयबारे जानकारी दिँदै सरकारले भौतिक पूर्वाधार तथा यातायात मन्त्रालयका सचिव रवीन्द्रनाथ श्रेष्ठलाई राष्ट्रिय सतकर्ता केन्द्रको प्रमुख अधिकृत पदमा सरुवा गरिएको बताए। नेपाल ट्रष्टको कार्यालयका सचिव गोपालप्रसाद सिग्देललाई भौतिक पूर्वाधार तथा यातायात मन्त्रालयमा सरुवा गरिएको छ । सरकारका प्रवक्ता कार्कीले संयुक्त राज्य अमेरिकामा आयोजना हुने साइबर सेक्युरिटि लिडरसीप प्रोग्राम तथा तालिममा सहभागी हुन नायब महान्यायाधिवक्ता डा टेकबहादुर घिमिरेको भ्रमण स्वीकृत गर्ने निर्णय गरिएको जानकारी दिए। मन्त्री कार्कीले संयुक्त राज्य अमेरिकाको होनोलुलुमा आयोजना हुने कमप्रोहेन्सीभ सेक्युरिटी कोर्समा मुख्यमन्त्री तथा मन्त्रिपरिषद्को कार्यालय, मधेश प्रदेशका प्रमुख सचिव कृष्णबहादुर राउतलाई सहभागी हुन स्वीकृत गर्ने र भारतमा हुने फूड सेक्युरिटीसम्बन्धी कार्यक्रममा सहभागी हुन कृषिमन्त्रीको नेतृत्वको प्रतिनिधिमण्डललाई स्वीकृति दिने निर्णय गरिएको जानकारी दिए। सरकारले सार्वजनिक हितका लागि २५ आवश्यक सेवामा हडताल गर्न निषेध गर्ने सूचना नेपाल राजपत्रमा प्रकाशन गर्ने र आजदेखि आयोजना हुने भारतचीन कूटनीतिक परामर्श संयन्त्रको भर्चुअल माधयमको १४औँ बैठकमा सहभागी हुन परराष्ट्र मन्त्रालयका सचिव नेतृत्वको प्रतिनिधिमण्डल गठन गर्ने निर्णयसमेत गरेको छ । रुवान्डाको किगालीमा आयोजना हुने टेलिकम्युनिकेशन कार्यक्रममा भाग लिन सञ्चारमन्त्रीलाई स्वीकृति दिने निर्णय पनि गरिएको छ । मन्त्रिपरिषद्ले लोक सेवा आयोगको सिफारिस बमोजिम नेपाल कृषि सेवा, मत्स्य समूह, राजपत्राङ्कित प्रथम श्रेणीको पदमा बढुवा नियुक्ति तथा पदस्थापन गर्ने निर्णय गरेको मन्त्री कार्कीले बताए। त्यसैगरी यही जेठ २९ देखि आगामी असार ५ गतेसम्म जर्मनी, बेल्जियम र फ्रान्समा हुने कृषि, फलफूल र सहकारीसम्बन्धी कार्यक्रममा सहभागी हुन भूमि व्यवस्था, सहकारी तथा गरिबी निवारणमन्त्री नेतृत्वको भ्रमण टोलीलाई स्वीकृति प्रदान गर्ने सरकारको निर्णय छ ।"
भंगहामा बाह्रैमास सिँचाईको व्यवस्थापन मिलाइन्छ : नगरप्रमुख साह,महोत्तरी : नगरभरिका खेतीयोग्य जग्गामा बाह्रैमास सिँचाईको व्यवस्थापन मिलाईने भंगहा नगरपालिका मेयर संजीव साहले उद्घोष गरेका छन्। बुधबार दोस्रो कार्यकालको लागि पदभार ग्रहण गर्दै मेयर साहले अबयस पालिकाका किसानलाई सिँचाईको लागि गुनासो गर्ने मौका कदापी नदिईने प्रतिवद्धता जनाएका छन्। सो खेतीयोग्य जग्गाहरुमा वैकल्पिक विधि अपनाएर १२ औं महिना सिचाईको प्रबन्ध गरिने बताएका छन्। त्यस्तै मेयर साहले नगरभरिका सामुदायिक विद्यालयहरुमा कक्षा ११ र १२ मा निःशुल्क पठनपाठनको प्रवन्ध गरिने जानकारी दिएका हुन्। नगरमा १० सैय्याको आधारभूत स्वास्थ्य संस्था संघीय सरकारको समन्वय र नगरपालिकाको पहलमा स्थापना आफ्नै कार्यकालमा गरिने धारणा राखेका छन्। वडा कार्यालय र स्वास्थ्य चौकीहरुलाई नागरिकमैत्री बनाई अनुकुल सेवा प्रदान गर्नुको साथै नगरको प्रशासनीक भवन संघीय सरकारको सहयोगमा निर्माण गरिने नगरप्रमुख साहले धारणा राखेका छन्।
तुलसीपुर उपमहानगरको मेयर र उपमेयरमा एमाले विजयी,"दाङ : तुलसीपुर उपमहानगरपालिकाको मेयरमा एमालेका टीकाराम खड्का निर्वाचित भएका छन् । खड्काले ३१ हजार ४०८ मत प्राप्त गरी विजयी भएका हुन् । निकटतम प्रतिद्वन्द्वी सत्ता गठबन्धनबाट मेयरका उम्मेदवार कांग्रेसका गेहेन्द्र गिरीले २७ हजार ७१६ मत ल्याए । यस्तै, उपमेयरमा एमालेकी स्यानी चौधरी निर्वाचित भएकी छन् । उपमेयरमा चौधरीले ३० हजार ५९७ मत ल्याउँदा नेकपा एकीकृत समाजवादीका जोगबहादुर राना मगरले २१ हजार ६५ मत प्राप्त गरे । घोराही उपमहानगरमा पनि एमालेका नरुलाल चौधरी र उपमेयरमा एमालेकै हुमा डीसी निर्वाचित भएका छन्।"
पर्साको १४ मध्ये १३ पालिकाको उपप्रमुखमा नयाँ अनुहार,"वीरगन्ज : पर्सा जिल्लाका १४ पालिका मध्ये १३ पालिकाको उपप्रमुखमा पनि नयाँ अनुहार चुनिएका छन्। वीरगन्ज महानगरसहित १३ वटा पालिकाको उप्रमुखमा यसअघि जितेका मध्ये कोही पनि दोहरिएका छैनन्। १४ पालिका मध्ये एकमात्र पटेर्वासुगौली गाँउपालिकाको उप्रमुखमा यसअघि निर्वाचित नेपाली कांग्रेसकी ममता महत्तो थारु मात्रै पुन: दोश्रो कार्यकालका लागि दोहोरिएकी छन्। बाँकी १३ पालिकाको उपप्रमुखमा, प्रमुखको जस्तै नयाँ अनुहार निर्वाचित भएका हुन्। पर्साको १४ पालिकाका प्रमुखमा पनि छिपहरमाइ गाँउपालिकाबाहेक अन्य बाँकी १३ वटा पालिकाको प्रमुख नयाँ अनुहार विजयी भएका छन्। छिपहरमाइ गाँउपालिका प्रमुखमा यसअघिको निर्वाचनमा माओवादी केन्द्रबाट जितेका मनोज गुप्ता, यसपालि पनि एमालेको उम्मेदवार बनेर विजयी भए। यस्तै उपप्रमुखमा पनि १४ मध्ये १३ पालिकाको उप्रमुखमा नयाँ अनुहार चुनिएका छन्। पर्साका निर्वाचत २४ पालिका उपप्रमुख मध्ये महिला १३ जना छन् भने पुरुष १ जना मात्रै छन्। २०७४ को निनर्वाचनबाट उपप्रमुखमा निर्वाचित १४ मध्ये यसपटकको निर्वाचनमा पनि १ जनाले पालिका प्रमुखमा र ५ जनाले उपप्रमुखमा उम्मेदवारी दिएका थिए। तर ती मध्ये पटेर्वासुगौली गाँउपालिकामा मात्रै कांग्रेसकी ममता महत्तोले उपप्रमुखमा दोश्रो कार्यकालका लागि दोहोरिने अवसर पाएकी हुन्। अन्य ५ जना भने पराजित भएका छन्। यसअघि उपप्रमुखमा निर्वाचित ८ जनाले यसपाली भने उम्मेदवारी नै दिएका थिएनन्। वीरगन्ज महानगरपालिकाको उपप्रमुखमा कांग्रेसका इम्तियाज आलम ३०७८ मतका साथ निर्वाचित भएका छन्। उनका निकटतम प्रतिस्पर्धी लोसपाका पुरुषोत्तमलाल झाले भने ९५६८ मत मात्रै पाए। २०७४को निर्वाचनमा उपप्रमुख निर्वाचित कांग्रेसकी शान्ति कार्कीले भने यसपाली चुनावी प्रतिस्पर्धामा भाग नै लिइनन्। पोखरीया नगरपालिकाको उपप्रमुखमा एमालेकी रुवी कुमारी ठाकुर ५१९५ मतका साथ विजयी भएकी हुन्। उनकी निकटतम प्रतिस्पर्धी रेहना खातुनले ३९२९ मत मात्रै पाइन्। त्यहाँ यसअघि उपप्रमुख पदमा निर्वाचित सल्मा खातुनले भने यसपाली चुनावी प्रतिस्पर्धाम भाग नै लिइनन्। पर्सागढी नगरपालिकाको उपप्रमुखमा एमालेकी पूजा चौधरी ७६१६ मतका साथ निर्वाचित भएकी छिन्। उनकी निकटम प्रतिद्वन्द्वी निवर्तमान उपप्रमुख एंव कांग्रेसकी उम्मेदवार अर्चना चौधरीले ३ हजार ४ सय ३० मत मात्रै पाइन्। बहुदरमाइ नगरपालिकाको उपमेयरमा एमालेकी उम्मेदवार सुष्मा कुमारी कुशवाहा ६४४० मतका साथ निर्वाचित भएकी छन्। उनकी निकटतम प्रतिस्पर्धी कांग्रेसकी सोनामति देवी यादवले ५५२५ मत मात्र पाइन् । त्यहाँ यसअघि निर्वाचित उपप्रमुख गायत्री देवीले पनि यसपाली चुनाव लडिनन्। सखुवाप्रसौनी गाउँपालिकाको उपप्रमुखमा जसपाकी शर्मिला बिष्ट ४४६८ मतका साथ निर्वाचित भएकी छिन्। उनकी निकटतम प्रतिस्पर्धी निवर्तमान उपप्रमुख एंव एमाले उम्मेदवार फुलमति कुमारी थरुनीले भने ४२५६ मत मात्रै पाइन्। जगरनाथपुर गाँउपालिकाको उपप्रमुखमा कांग्रेसकी बबीता सिंह ५५३१ मतका साथ निर्वाचित भएकी छन्। उनकी निकटतम प्रतिस्पर्धी एमालेकी उम्मेदवार मीरादेवी कुर्मीले ३३४५ मत मात्रै पाइन्। त्यहाँ उपप्रमुखमा मुख्यमन्त्री लालबाबु राउतकी पत्नी जसपा उम्मेदवार जलेखा खातुन भने ३१२३ मत पाएर तेश्रो स्थानमा सिमित भइन्। त्यहाँ यसअघि उपप्रमुखमा निर्वाचित बिस्मिल्लाह खातुनले भनने चुनाव नै लडिनन्। छिपहरमाइ गाँउपालिकाको उपप्रमुखमा कांग्रेसकी लीलावती देवी कानु ३८०१ मतका साथ निर्वाचित भएकी छन्। उनकी निकटतम प्रतिस्पर्धी एमालेकी उम्मेदवार एंव निवर्तमान उपाध्यक्ष मोदीना खातुनले भने ३५९० मत मात्रै पाइन्। बिन्दवासिनी गाउँपालिकाको उपप्रमुखमा एमालेकी ज्योति देवी चौरसिया २३६६ मत ल्याएर निर्वाचित भएकी छन्। उनको निकटतम् प्रतिद्वन्दी माओवादी केन्द्रकी सुनिता चौरसियाले २२८७ मत मात्रै प्राप्त गरिन्। त्यहाँ निवर्तमान उपप्रमुख एवं कांग्रेस उम्मेदवार किरण देवी गुप्ता २२८१ मतका साथ तेश्रो स्थानमा रहिन्। पकाहामैनपुर गाउँपालिकाको उप्रमुखमा कांग्रेसकी सरफुन नेशा ४१४१ मतका साथ निर्वाचित भएकी छन्। उनकी निकटम प्रतिद्वन्द्वी एमालेकी निर्मला कुमारी चौरसियाले भने १८७२ मत मात्रै प्राप्त गरिन्। त्यहाँ यसअघि निर्वाचित उपप्रमुख कुशमी देवीले भने चुनाव नै लडिनन्। कालिकामाई गाउँपालिकाको उपप्रमुखमा कांग्रेसकी राजमति बरैनी ३९८२ मतका साथ निर्वाचित भएकी छिन्। उनका निकटम प्रतिद्वन्द्वी जसपाकी सहानी खातुनले ३८५९ मत पाएकी छिन्। कालीकामाइ गाँउपालिकामा यसअघि उपप्रमुखमा निर्वाचित भएका राजेशकुमार चौरसीयाले यसपालि भने एमालेबाट प्रमुखमा उम्मेदवारी दिएका थिए। तर उनी पनि १३१७ मत पाएर तेश्रो स्थानमा रहि पराजित भएका छन्। जीराभवानी गाँउपालिकाको उपप्रमुखमा कांग्रेसकी रेखा चौधरी ४७१० मतका साथ निर्वाचित भएकी छिन्। उनकी निटकतम प्रतिद्धन्द्धी निवर्तमान उपप्रमुख एवं एमालेकी उम्मेदवार उषादेवी थरुनीले भने २९६५ मत मात्रै पाइन्। धोविनी गाउँपालिकाको उपाध्यक्षमा कांग्रेसकी मञ्जु देवी ३१४३ मतका साथ निर्वाचित भएकी छन्। उनकी निकटतम प्रतिस्पर्धी जसपाकी प्रियंकादेवी यादवले भने २५७७ मत मात्रै पाइन्। त्यहाँ यसअघिको निर्वाचनमा उपप्रमुखमा जितेका पारसनाथ कुर्मीले यसपाली भने चुनाव नै लडेनन्। ठोरी गाउँपालिकाको उपाध्यक्षमा एमालेकी गोकुली कुमारी रेग्मी ४२५९ मतका साथ निर्वाचित भएकी हुन्। उनकी निकटतम प्रतिस्पर्धी माओवादी केन्द्रकी निरु तामांगले भने ३०४३ मत मात्रै पाइन्। त्यहाँ यसअघि माओवादी केन्द्रबाट निर्वाचित शान्तिमाया थिंगले भने यसपटकको निर्वाचनमा भाग नै लिइनन्।"
"मटिहानीका मेयरको पहिलो निर्णय : बारुणयन्त्र किन्ने, छात्रालाई साइकल बाँड्ने","काठमाडौं : सांस्कृतिक, धार्मिक तथा पौराणिक नगरी महोत्तरीको मटिहानी नगरपालिकामा नवनिर्वाचित मेयर हरिप्रसाद मण्डलले बारुणयन्त्र खरिद गर्ने पहिलो निर्णय गरेका छन्। बुधबार पदभार ग्रहण गर्दै उनले नगरभरिका कक्षा ११ का छात्रालाई साइकल वितरण गर्नेसमेत निर्णय गरेका हुन्। विद्यालय आउजाउ गर्न छोरीहरुको सहजताका लागि साइकल खरिद गरेर वितरण गर्ने मेयर मण्डलले बताए। मटिहानी नगरकार्यपालिकाको कार्यालय धिरापुरमा मिथिलाको लोकबाजा ढोलपिपहीको धुनमा मंगलगान गाउँदै मेयर मण्डललाई नगरपालिका परिवारले स्वागत गरेका थिए। देशकै जेठो ३०४ वर्ष पुरानो राजकीय संस्कृत माध्यमिक विद्यालयका बटुकहरुले स्वस्तिक वाचन गर्दै नवनिर्वाचित जनप्रतिनिधिको सफल कार्यकालको कामना गरेका थिए। मटिहानीलाई देश तथा विदेशमा चिनाएका कारण उनी दोस्रोपटक मेयरमा जनताबाट अनुमोदित भएर आएका छन्। पहिलो कार्यकालमा विकासमा काम गरेर जनता माझ राम्रो छवि बनाएका उनले बैशाख ३० को स्थानीय तहको निर्वाचनमा लोकतान्त्रिक समाजवादी पार्टी (लोसपा)नेपालका तर्फबाट ४ हजार ३ मत ल्याएर मेयर पदमा विजयी भएका थिए। उनका निकटतम प्रतिद्वन्द्वी जनता समाजवादी पार्टी (जसपा) नेपालका मोहम्मद मुजिबुल रहमानले २ हजार ६७४ मतमा सीमित भएका थिए। उनले अबको पहिलो कार्यकालमा अधुरा रहेका कामकाजलाई पूरा गर्ने योजनामा रहेको सुनाए। विशेष गरेर शिक्षा, स्वाथ्य र कृषि क्षेत्रको कामलाई प्राथमिकतामा राख्ने योजना निर्माण गरेर काम गर्ने उनले बताए। मसँग भिजन छ, सोच छ अनि मनमा आँट छ। त्योसँगै आत्मविश्वास पनि छ। म आफ्नो भिजनभन्दा जनताको भिजन, आवश्यकता अनुसारको विकासको कामलाई पहिलो प्राथमिकतामा राखि मटिहानीमा विकासको लहर ल्याउँछु, पदभार ग्रहण गर्दै उनले भने, नगरभित्रको सडकलाई प्रदेश र संघीय सरकारको सहयोगमा दुई लेन, चार लेनको पक्की तथा कालोपत्रे सकड बनाउँछु।"
पाल्पामा दोहोरिए ६ जना प्रमुखउपप्रमुख,"तानसेन : स्थानीय तह निर्वाचन २०७९ मा पाल्पामा ६ जना प्रमुख, उपप्रमुखमा दोहोरिएका छन् । पाल्पामा नेकपा एमालेबाट ५ जना र नेपाली कांग्रेसबाट १ जना दोहोरिने भाग्यमानी उम्मेदवार हुन् । नेकपा एमालेबाट पुन: विजयी हुनेमा रम्भा गाउँपालिकाका अध्यक्ष विष्णुप्रसाद भण्डारी र उपाध्यक्ष राधा कुमारी श्रेष्ठ, पूर्वखोला गाउँपालिकाबाट अध्यक्षमा नुनबहादुर थापा र उपाध्यक्षमा भागिरथी शर्मा भट्टराई र निस्दी गाउँपालिकाका अध्यक्ष मुक्तबहादुर सारु रहेका छन् । नेपाली काँग्रेसबाट दोहोरिने एक मात्र भाग्मानी उम्मेदवार हुन्। रामपुर नगरपालिकाका नगर प्रमुख रमणबहादुर थापा पाल्पामा पुन: विजयी भएका ६ जना प्रमुख तथा उपप्रमुखहरु मध्ये ३ जनाले लोकप्रिय मत बढाएका छन् भने ३ जनाले घटाएका छन् । रम्भा गाउँपालिकाका अध्यक्ष भण्डारी २०७४ सालमा नेपाली कांग्रेसका अशोककुमार फालसँग ६६९ मत अन्तरले विजयी भएका थिए भने अहिले गठबन्धनका दुर्गाप्रसाद अधिकारीसँग १०४४ मत अन्तरले विजयी भए । यो तथ्याङ्कले अध्यक्ष भण्डारीको लोकप्रिय मत बढेको छ । पूर्वखोला गाउँपालिकाका अध्यक्ष नुनबहादुर थापाले स्थानीय तह निर्वाचन २०७९ मा ४७८२ मत अन्तरले विजयी भएका हुन् । २०७४ सालमा अध्यक्ष थापा नेपाली काँग्रेसमा अशोक कुमार फाल ३९०४ मत अन्तरले विजयी भएका थिए । पूर्वखोलाका अध्यक्ष थापाको २०७४ भन्दा २०७९ मा ८७८ लोकप्रिय मत बढेको छ । निस्दी गाउँपालिकाका अध्यक्ष मुक्तबहादुर सारुले २०७९ स्थानीय तह निर्वाचनमा लोकप्रिय मत बढाएका छन् । सारु २०७४ मा २३९७ मत अन्तरले अध्यक्षमा विजयी भएका थिए भने २०७९ मा ३१८६ मत अन्तरले गठबन्धनका उम्मेदवारलाई पराजित गरेका छन् । सारुले ७८९ लोकप्रियमत यसपटक बढी ल्याएका छन् । रामपुर नगरपालिकाका नगर प्रमुख रमणबहादुर थापा पुन: विजयी हुने भाग्यमानी नेता भएपनि उनको लोकप्रिय मत भने घटेको छ । नगर प्रमुख थापा २०७४ सालको स्थानीय तह निर्वाचनमा १२०९ मत अन्तरले विजयी भएका थिए भने अहिले ३७३ मत अन्तरले मात्र विजयी भएका छन् । नगर प्रमुख थापाको २०७४ को स्थानीय निर्वाचनको मतान्तर हेर्दा अहिले ८३६ लोकप्रिय मत घटेको छ । यसैगरी, पूर्वखोला गाउँपालिकाकी नवा निर्वाीचत उपाध्यक्ष भागिरथी शर्मा भट्टराईको २०७४ को भन्दा २०७९ को निर्वाचनमा लोकप्रिय मत घटेको छ । २०७४ मा उपाध्यक्ष भट्टराई ३७८८ मतान्तरले विजयी भएकी थिइन् भने अहिले ३६४४ मतान्तरले विजयी भइन् । उपाध्यक्ष भट्टराई २०७४ मा भन्दा यसपटकको निर्वाचनमा १४४ मत घरेको छ । रम्भा गाउँपालिकाकी उपाध्यक्ष राधा कुमारी श्रेष्ठको २०७४ मा भन्दा यसपटकको निर्वाचनमा लोकप्रिय मत घटेको हो । उपाध्यक्ष श्रेष्ठ २०७४ मा ६८२ मतान्तरले विजयी भएकी थिइन् भने यसपटक ६६१ मतान्तरले मात्र विजयी भइन् । उपाध्यक्ष श्रेष्ठको २०७४ भन्दा २०७९ मा भएको निर्वाचनमा २१ मत घटेको छ । तानसेन नगरपालिका, बगनासकाली गाउँपालिका, रिव्दीकोट गाउँपालिका, रैनादेवी छहरा गाउँपालिका, माथाँगढी गाउँपालिका र तिनाउँ गाउँपालिकामा प्रमुख तथा उप प्रमुखमा नयाँ नेतृत्व पाएको छ ।"
पोखरामा धनराज आचार्यको चमत्कारिक फड्को,"पोखरा : पार्टी सानो छ। नयाँ पनि छ। सबै वडामा संगठन बन्न सकेको छैन। चुनाव चिन्ह प्रचारित भइसकेको छैन। ती माधव नेपाल नेतृत्वको नेकपा एकीकृत समाजवादी पार्टीलाई हेरेर पोखरामा हुने गरेका टिप्पणी थिए। गठबन्धनको मुख्य दल नेपाली कांग्रेसभित्र आफ्नै पार्टीको मेयर उम्मेदवार हुनुपर्छ भन्ने माग चर्को थियो। तर सत्ता गठबन्धनले माधव नेपाल नेतृत्वको नेकपा एकीकृत समाजवादीलाई पोखराको मेयर उम्मेदवार दिने निधो गर्यो। त्यसपछि पक्का भयो नेकपा एसका कास्की अध्यक्ष धनराज आचार्य पोखराको मेयरको उम्मेदवार। नेकपा एमालेबाट फुटेर बनेको नेकपा एसमा जाँदै धनराजलाई उक्त पार्टीले पोखराको मेयर दाबी गर्दा उनलाई नै उम्मेदवारको रुपमा हेरिएको थियो। तर पोखरामा खास उपस्थिति देखाउन नसकेको एसबाट मेयर भएपनि जित्न कठिन हुन्छ भन्ने तर्क गर्नेहरु थिए। थप तर्क थियोगठबन्धनको ठूलो पार्टी कांग्रेसको मेयर उम्मेदवार नहुँदा एमालेले जित्न सजिलो भयो। मेयर धनराज आचार्यले भने उम्मेदवारी दर्ताअघि नै भनेका थिए, हामीले जित्ने भनेकै एमालेको पनि मत लिएर हो, एमालेमा हाम्रो अंश पनि छ, हंस पनि छ। नयाँनयाँ खुलेको पार्टीबाट उम्मेदवार भएर भूगोलका आधारमा देशकै ठूलो महानगरपालिकाको मेयरमा निर्वाचित हुनुले उनलाई कुशल र कुटिल राजनीतिक खेलाडी सावित गरिदिएको छ। एकथरीका लागि उनको विजय चामत्कारिक पनि भएको छ। मतदाता माझ क्यारेस्मेटिक उम्मेदवारको झल्को दिन सफल भएरै उनले त्यो चात्मकारिक नतिजा निकालिदिएका छन्। एमालेकी उम्मेदवार मञ्जुदेवी गुरुङले उपमेयर जित्दा पनि आचार्यले मेयरमा बाजी मारे। एमालेका मेयर उम्मेदवार कृष्ण थापाले उपमेयरमा मञ्जुले पाए जति मत ल्याउन नसक्दा हार बेहोरे। मञ्जुलाई उपमेयरमा मत दिएकाले पनि मेयरमा आचार्यलाई रोजे। आफैले भनेजस्तो एमालेको अंश (मत) पाएरै आचार्य विजयी भए। उपमेयरमा कांग्रेसकी कोपिला रानाभाट पराजित हुँदा पनि धनराजले विजय पाउनुबाटै उनले एमालेको पनि मत तानेर जित्न सफल भएको प्रष्ट हुन्छ। अंश र हंस लिने रणनीति अनुसारै आचार्यले चुनाव प्रचारका क्रममा एमालेलाई कतै गाली गरेनन्। आचार्य एमाले नै छँदा पहिलाको चुनावमा एमालेका मेयर उम्मेदवारको घोषणापत्र लेखन टिममा थिए। उनले चुनाव दौरान भने, त्यही घोषणापत्रका राम्रा काम अझै पनि कार्यान्वयन गर्न बाँकी छन्, हामी गर्छौं। एमालेका तत्कालीन चर्चित नेता रवीन्द्र अधिकारीका सहपाठीमात्रै होइनन्, उनको हरेक जसो निर्वाचनमा चुनावी कमाण्डर हुन्थे आचार्य। प्रभावशाली मतदातालाई आफै फोन गर्ने, खास समुदाय र समूहका अगुवालाई भेटेरै कुरा गर्ने र प्रविधिको भरपुर प्रयोग गर्ने रवीन्द्रको शैली धनराज आफैले यसपालि प्रयोग गरे। भाषण गर्दा तथ्य र तथ्यांकसहित बोल्ने र जुन ठाउँका मतदाता हुन् तिनलाई सम्बोधन गर्ने तरिका पनि धनराजले अपनाए। सार्वजनिक मञ्चका बहस र कतिपय मन्तव्य युवा र तटस्थ मत तान्न काफी सहयोगी बने। खासमा धनराजलाई एमाले फुटेर नेकपा एस बन्नुले पनि अवसर प्रदान गर्यो। एमालेबाट उनले मेयर उम्मेदवार बन्ने मौका पाउन मुस्किल हुन्थ्यो। एमालेभित्र खास ठूलो जिम्मेवारीमा पनि थिएनन् धनराज। एमाले अध्यक्ष केपी ओली आफ्नै खल्तीका व्यक्तिलाई टिकट दिन्छन् भन्ने ओपन सेक्रेटै थियो। त्यसमाथि माधव नेपालसँग धनराजको खास सम्बन्ध पनि थियो। धनराजको सट्टा नेकपा एसबाट अरुले टिकट पाएका भए माधव नेपालको नाक जोगाइदिने गरी पोखरा महानगरपालिकामा मेयर जित्न कठिन पनि हुन्थ्यो। जिल्ला नेतृत्व नै लिएर नयाँ पार्टीको अस्तित्व सिर्जना गर्न धनराज सक्रिय भए। जब कि २०५४ सालमा एमाले फुटेर माले भएपछि राजनीतिमा खास सक्रिय भएका थिएनन्। रवीन्द्र अधिकारीका चुनावी मोर्चामा मात्रै खटिँदै आएका थिए। पार्टीसँग जोडिने माध्यम भने एमाले समर्थित उद्यमी व्यवसायीका बनाएका थिए। पोखरा महानगरपालिका ३३ भरतपोखरीमा २६ सालको चैतमा जन्मिएका धनराज अहिले ५२ वर्षमा हिँडिरहेका छन्। एमबिए, एमएड पढेका उनले राजनीतिबाहेक उद्योग व्यवसायमा आफूलाई स्थापित गर्दा गर्दै लायन्स क्लबमार्फत समाजसेवामा सक्रिय बनाएका थिए। उनी लायन्स क्लबको सर्वोच्च जिम्मेवारी गभर्नर पनि भए। व्यवसाय उनले पुस्तक पसलबाट सुरु गरेका थिए। त्यसकै अनुभवबाट उनी प्रकाशनतिर होमिए। पाठ्यपुस्तकको बजारमा उनको युनाइटेड पब्लिकेसनको एक किसिमको साम्राज्य छ। जलस्रोत आयोजनाहरुमा पनि उनी लगानीकर्ता छन्। एक राजनीतिकर्मी भन्छन्, बुद्धि पनि भएको, धन पनि भएको हुँदा उनलाई चुनाव जित्न सजिलो भयो। त्यसमाथि एमाले उम्मेदवार भने बासी अनुहार थिए। २०५४ सालमै मेयर भइसकेका कृष्ण थापाले २५ वर्षपछि टिकट पाउँदा एमालेका कार्यकर्तामा रोष उत्पन्न भएको थियो। एक त थापा प्रदेश सांसद छँदै थिए, त्यसमाथि २०४९ सालदेखिका हरेक चुनावमा पार्टीले टिकट उनैलाई दिएको थियो। कार्यकर्ता र जनतासँग पटक्कै घुलमिल नहुने, तर केपी ओलीका चाहिँ प्यारा भएकैले थापालाई टिकट मिल्दा कार्यकर्ताको आक्रोश धनराजलाई मतका रुपमा प्रकट भयो। दलितमाथि विभेद गर्नेहरुको पक्षमा लागेको भन्ने आरोपसमेत थापालाई थियो। थापाका तमाम कमजोरीको फाइदा धनराजलाई भयो। स्कुल पढ्दै तत्कालीन मालेको विद्यार्थी संगठन अनेरास्ववियुमा लागेका आचार्य जिल्ला कमिटी सदस्य, सचिव हुँदै २०४६ सालमा जिल्ला अध्यक्ष भए। २०४८ मा गण्डकी अञ्चलसमेत भएर पछि केन्द्रीय कमिटीसम्म पुगे। पृथ्वीनारायण क्याम्पसको स्ववियुमा उनी २०५१ सालमा सभापति निर्वाचित भएका थिए। एमालेको जिल्ला कमिटी सदस्य र मालेको पनि त्यही जिम्मेवारीसम्म पुगेका आचार्यले व्यवसायमा जसरी छलाङ मारेका छन्, राजनीतिमा पनि फड्को मारे।"
निर्वाचित भएपछि रेनुको पहिलो निर्णय : भरतपुरवासीलाई निःशुल्क खानेपानी,"चितवन : भरतपुर महानगरपालिकाको पदभार ग्रहण गरेसँगै नगरप्रमुख रेनु दाहालले दुई महत्वपूर्ण निर्णय गरेकी छिन्। महानगरभित्रका बासिन्दालाई मासिक सात हजार लिटर खानेपानी निःशुल्क र रु एक लाख बराबरको छोरी बिमा कार्यक्रमको निर्णय गरिएको छ। पहिलोपटक प्रमुख हुँदा उनले भरतपुर अस्पतालमा उपचारका लागि आउने महिला र ज्येष्ठ नागरिकका लागि बहिरङ्ग सेवा टिकट निःशुल्कको निर्णय गरेका थिए। दाहालले यो निर्णयले महानगरवासी लाभान्वित हुने बताए। महानगरभित्रका झण्डै ५२ प्रतिशत जनताले आजैदेखि निःशुल्क खानेपानी पाउने भएका छन्। यसका लागि वार्षिक रु दुई करोड ५० लाख हाराहारी खर्च हुने महानगरको अनुमान छ। महानगरभित्र खानेपानी व्यवस्थापन बोर्ड र उपभोक्ता समितिमार्फत खानेपानी वितरण गरिँदै आएको छ। बोर्डका ३५ ग्राहक हजार छन्। बोर्डका प्रमुख प्रजापति दाहालका अनुसार २५ भन्दाबढी उपभोक्ता समितिमार्फत महानगरमा खानेपानी वितरण गरिँदै आएको छ। महानगरका ९० प्रतिशत जनताले सरकारी निकायबाट वितरण गरिएको स्वच्छ खानेपानी उपभोग गर्दै आएका छन्। महानगरले बुधाबार गरेको दोस्रो निर्णयमा महानगरपालिकामा स्थायी बसोबास गर्नेहरूबाट जन्मिएका छोरीका लागि रु एक लाखको जीवन बिमा गरिने भएको छ। महानगरका लेखा प्रमुख जगन्नाथ अर्यालका अनुसार पहिलो वर्ष एक हजार ७५० जनाको बिमा हुने अनुमान छ। सरकारी स्वास्थ्य संस्थामा जन्मिएका छोरीहरूले यो अवसर प्राप्त गर्नेछन्। राष्ट्रिय बिमा संस्थानमार्फत बिमा गर्न लागिएको हो। एक जनालाई वार्षिक रु तीन हजार ३०० महानगरपालिकाले १५ वर्षका लागि बुझाउने छ। पन्ध्र वर्षपछि ती छोरीले रु एक लाख पाउने गरी बिमा गर्न लागिएको हो। अर्यालका अनुसार आउँदो १५ वर्षमा २६ हजार २५० जनाले सुविधा लिने अनुमान गरिएको छ। पदभार ग्रहणसँगै दाहालले महानगरवासीले आफ्नो अघिल्लो कार्यकालका कामलाई अनुमोदन गरेको भन्दै पहिलो प्राथामिकतामा अधुरा काम रहेको बताए। उनले भने, भरतपुर महानगरपालिकालाई देशका अन्य पालिकाले सिको गर्ने बनाउँछौं। महानगरवासीलाई निरास हुन नदिने भन्दै उनले सबैको रायसुझाव लिएर काम गर्ने बताए महानगरपालिकाका उपप्रमुख चित्रसेन अधिकारीले महानगरवासीका आवश्यकता आफूहरूले बुझेको उल्लेख गर्दै सोहीअनुरुपका योजना अघि बढाइने बताए। उनले भने, अबको पाँच वर्षमा भरतपुरलाई देशकै सुन्दर सहर बनाइने छ। रासस"
"काठमाडौं महानगरमा २७ वडाको मतगणना सकियो, कसले कति मत पाए ?",काठमाडौं : काठमाडौं महानगरपालिकाका २७ वडामा मत परिणाम सार्वजनिक भएको छ भने बाँकी वडामा गणना जारी छ । कामपाको प्रमुख पदका स्वतन्त्र उम्मेदवार बालेन्द्र साहले ५४ हजार ६२८ मत प्राप्त गरी अग्रस्थान कायम गरेका छन्। जारी मतगणनाअनुसार नेपाली कांग्रेसका उम्मेदवार सिर्जना सिंहले ३४ हजार ४९२ मत प्राप्त गरेकी छन्। यसैगरी नेकपा (एमाले) का उम्मेदवार केशव स्थापितले ३३ हजार ९८१ मत ल्याएका छन्। उपप्रमुखमा सोही पार्टीका उम्मेदवार सुनिता डंगोलले ६१ हजार ३१८ मत ल्याएर अग्रस्थानमा छन्। उपप्रमुखमा नेकपा (एकीकृत समाजवादी) का रामेश्वर श्रेष्ठले २० हजार ९०६ मत पाएका छन्।
"फिदिम नगरको पहिलो निर्णय : भुइँ स्याउलाई व्यवसायिक खेतीका रुपमा विस्तार गरिने, मोबाइल एप्स सञ्चालनमा ल्याउने","फिदिम : फिदिमका नवनिर्वाचित मेयर मित्रप्रसाद काफ्लेको अध्यक्षतामा बसेको पहिलो बैठकले सुशासनका लागि मोबाइल एप्स निर्माण गर्नेदेखि 'विपन्नसँग मेयर कार्यक्रम' सञ्चालन गर्ने निर्णय गरेको छ । बैठकले सुशासनका लागि एप्स निर्माण, आर्थिक विकासका लागि भुइँ स्याउको खेती, विपन्नहरुका लागि विपन्नसँग मेयर कार्यक्रमर कम आय भएका परिवारका सदस्यको मृत्यु भएमा नगरपालिकाले काजकिरिया खर्च उपलब्ध गराउने समेतका निर्णय गरेको हो । नगर क्षेत्रभित्रका विद्यालय, सवारी साधानमा हुने गतिविधिलाई निगरानी र नियन्त्रण गर्नका लागि एप्स निर्माण गर्न लागिएको हो । एप्समार्फत नगरपालिका मातहतका कार्यालयबाट सम्पादन हुने कार्यलाई पारदर्शी, भरपर्दो, छरितो र गुणस्तरीय बनाउने विश्वास गरिएको छ । एप्समार्फत कार्यालयमा हुने अबाञ्छित गतिविधिहरुको निगरानी र नियन्त्रण गर्न समेत सहज बताइएको छ । एप्स निर्माणका लागि काम अघि बढिसकेको छ,' काफ्लेले भने, 'अब मोबाइलबाटै विद्यालय, सवारी सधान र कार्यालयमा हुने गतिविधिको निगरानी गरिन्छ ।' प्रदेश तथा स्थानीय सासन सहयोग कार्यक्रमअन्तर्गत एप्स निर्माण गर्न लागिएको हो । मेयर काफ्लेले आफूले पाउने सेवा सुविधा समेत नलिने निर्णय गरेका छन् । मेयरले पाउने सेवा सुविधाबाट विपन्नसँग मेयर कार्यक्रम सञ्चालन गर्ने निर्णय गरिएको हो । मैले पाउने सेवा सुविधाबाट नगरपालिकामा कोष खडा गर्ने र उक्त रकम विपन्नहरुको सेवाका लागि काम गर्ने तयारी हो,' काफ्लेले भने । त्यस्तै, नगरको आर्थिक विकासका लागि भुइँ स्याउलाई व्यवसायिक खेतीको रुपमा विकास गर्ने निर्णय गरिएको हो । नगर क्षेत्रभित्र भुइँ स्याउको प्रचूर सम्भावना भएकाले त्यसको व्यवसायिक खेतीका लागि नगरपालिकाले विशेष कार्यक्रम अघि बढाउने तयारी गरेको हो । यस्तै,बैठकले कम आय भएका परिवारका सदस्यको मृत्यु भएमा काजकिरियाका लागि नगरपालिकाले पाँच हजार रुपैयाँ समेत उपलब्ध गराउने निर्णय गरेको छ। निर्णयमा हस्ताक्षर गर्दै फिदिमका नवनिर्वाचित मेयर मित्रप्रसाद काफ्ले ।"
"जित सुनिश्चितपछि बालेन्द्रले भने, घोषणापत्र लागू भएका दिन विजय उत्सव मनाउँला, आफ्नो क्षेत्रमा धन्यवाद र्याली गरौं","काठमाडौं : काठमाडौं महानगरपालिकाको मेयरका उम्मेदवार बालेन्द्र साह (बालेन) ले जीतहारलाई मतगणना सकिएसँगै सकिन दिनुपर्ने बताएका छन्। अहिले विजय जुलुस भनेर अरुलाई पराजित भन्ने संकेतसम्म नगर्न अपील गर्दै साहले फेसबुकमार्फत र्यालीका लागि काठमाडौं नआउन आह्वान गरेका हुन्। काठमाडौंको मेयर पदमा बालेन्द्र र उपमेयरमा सुनिता डंगोलले जीत सुनिश्चित गरिसकेका छन्। स्थानीय तह निर्वाचन २०७९ मा हामीलाई मत दिने, समर्थन गर्ने तथा निर्वाचन प्रक्रियामा सामेल हुने सबैलाई धन्यवाद छ। अहिले यति भन्न सकिन्छ कि, हामी काठमाडौं महानगरको जिम्मेवारी बोक्न योग्य छौँ भनेर महानगरका मतदाताहरुले हामीलाई विश्वास गर्नु भएको छ। साहले भनेका छन्, यहाँ विश्वासको कुरा छ। विश्वासमा जीत वा हार हुँदैन। जीतहारलाई मतगणना सकिएसँगै सकिदिउँ। घोषणापत्रमा भएका कुराहरु लागू गर्न सकेका दिन सबै मिलेर विजय उत्सव मनाउँला। तर अहिले विजय जुलुस भनेर अरुलाई पराजित भन्ने संकेतसम्म पनि नगरौँ। यसै पनि चुनावमा जित्नेले धेरै मत ल्याउने हो, बहुमत होइन। हाम्रो स्वयम्को पनि बढीमा ३५ प्रतिशत मत आउला। यसको अर्थ हो, बदर मतहरु बाहेक बाँकी ५० प्रतिशत जति मतदाताहरुले अरुलाई छनौट गर्नु भएको छ। उनले भनेका छन्, हामीलाई मत हाल्ने ३५ प्रतिशतको शिर उँचो पार्दै गर्दा बाँकी ५० प्रतिशतको शिर निहुराउनु पर्ने काम वा संकेत भएको छ कि भन्नेमा ध्यान दिनुपर्छ। र, महानगरको उन्नतिका लागि सबैसँग सहकार्य गर्नु नै पर्छ। अहिलेसम्मको सफलताका लागि खुशीयाली प्रकट गर्ने नै हो भने पनि आफ्नै क्षेत्रमा धन्यवाद र्याली गर्न अनुरोध गरेका छन्। ठाउँठाउँबाट र्यालीका लागि काठमाडौं आउने कुराहरु एकदमै धेरै सुनिरहेका छौँ। हाम्रो अनुरोध के हुन्छ भने तपाईहरु कोही पनि र्यालीका लागि काठमाण्डौँ आउने दुख गर्नु पर्दैन। यो अभियान सबैको हो। यसको स्वामित्व हरेक नेपालीले जहाँबाट जसरी पनि लिइदिए हामी खुसी हुनेछौँ। अभियानको अहिलेसम्मको सफलताका लागि खुशीयाली प्रकट गर्ने नै हो भने पनि तपाई रहेकै क्षेत्रमा 'धन्यवाद र्याली' गर्नु होला। त्यसले सो स्थानमा बढी प्रभाव छोड्छ। बालेनले फेसबुकमार्फत भनेका छन्, नेपालमा बालेन मात्रैको यो अभियान होइन, यो नेपालभरको अभियान हो भन्ने सन्देश जान्छ। 'बालेन'हरुका लागि देशभरका नागरिक साथसाथै रहन्छन् भन्ने देखिन्छ। यहाँ पनि यस्तो किसिमको चेतना र अभिमत रहेछ भनेर प्रोत्साहन हुनेछ। उनले अबको बाटो सहज नभएको बताउँदै अभियानको वास्तविक परीक्षा सुरु भएको धारणा राखेका छन्। उनले बाटो बिराउन लागेको समयमा खबरदारी गर्न अनुरोध गरेका छन्।हामीले हिड्ने सहि बाटो, चाल्ने उपयुक्त कदम र गर्ने अधिकतम सत्प्रयासहरुले हाम्रो अभियान र महानगरको उन्नतिलाई प्रभाव पार्नेछ। हामीलाई साथ र सुझाब जति महत्वपुर्ण छ, उति नै खाँचो पर्नेछ खबरदारीको। हामीले बाटो बिराउन लाग्यौँ भने खबरदारी गर्नुहोला। अनि हाम्रो अभियानको उर्जाको लागि हामी सँधै तपाईहरुसँग जोडिरहेका हुन्छौँ। तपाईहरुको उपस्थिति र साथको आवश्यकता महसुस हुने बित्तिकै हामी आवाज दिनेछौँ उनले भनेका छन्। बालेनले यो अभियानलाई देशव्यापी बनाउने प्रयास गर्न आग्रह गरेका छन्। उनले भनेका छन्,हरेक टोलटोल र गाउँगाउँमा 'बालेन'हरु भेटिउन् जसले केवल जनमतका आधारमा परिवर्तनको जिम्मेवारी बोक्न सकुन्, अवसर पाउन सकुन्। अबको हाम्रो पहिलो यात्रा काठमाडौको मुहार फेर्नलाई हुनेछ। मिलेर अगाडी बढौँ।"
महानगरमा सत्ता गठबन्धन,"भरतपुर, ललितपुर र वीरगन्ज महानगरपालिका प्रमुखमा सत्ता गठबन्धनका उम्मेदवार निर्वाचित भएका छन् । भरतपुरमा माओवादीकी रेणु दाहाल र ललितपुरमा कांग्रेसका चिरिबाबु महर्जन दोहोरिएका छन् । वीरगन्जमा जसपाका राजेशमान सिंहले जितेका छन् । पोखरामा एकीकृत समाजवादीका धनराज आचार्य मेयरमा निर्वाचित भएका छन्। यसअघि विराटनगरमा कांग्रेसका नागेश कोइराला निर्वाचित भएका थिए । ६ महानगरमध्ये काठमाडौंमा स्वतन्त्र उम्मेदवार बालेन्द्र शाहले अग्रता लिएका छन् । ललितपुर महानगरपालिकामा गठबन्धनका तर्फबाट नेपाली कांग्रेसका उम्मेदवार चिरिबाबु महर्जन विजयी बनेका छन्। उनले ४२ हजार ७२२ ल्याए। २०७४ मा पनि लोकप्रिय मत ल्याएर उनी निर्वाचित भएका थिए। मंगलबार साँझ सम्पन्न मतगणनाको अन्तिम परिणामअनुसार महर्जन दोस्रो कार्यकालका लागि मेयरमा निर्वाचित भएका हुन्। विजयी भएपश्चात् चिरिबाबु महर्जनले गत कार्यकालमा जनताको चित्त बुझाएर काम गरेकै कारणले यो पटकको पनि जित सम्भव भएको बताएका थिए। पाँच वर्षको दौरानमा तपाईंहरूले सम्झिने काम गर्न सकेकाले नै अहिलेको नतिजा पाएका छौं। त्यो अनुभवलाई साँचेर पाँच वर्षको दौरानमा हामीले के गर्यौं त्योभन्दा पनि अझ बढी काम गरेर देखाउँछौँ, उनले भने। महर्जनले नेकपा एमालेका प्रतिस्पर्धी हरिकृष्ण व्यञ्जनकारलाई पछि पारेका हुन्। व्यञ्जनकारले २४ हजार ५६० मत ल्याएका छन्। यस्तै, उपमेयरमा नेकपा एमालेकी मन्जली शाक्य बज्राचार्यले २५ हजार ८४ मत ल्याएर निर्वाचित भएकी छन्। उनले गठबन्धनको तर्फबाट उपमेयरका उम्मेदवार बनेका नेकपा माओवादी केन्द्रका बाबुराज बज्राचार्यलाई पछि पारेकी हुन्। बज्राचार्यले १८ हजार ७५२ मत पाए। २०१४ सालमा छोरा जन्मेपछि बाआमाले उनको नाम चिरिबाबु राखिदिए। नेपाल भाषामा चिरीको अर्थ सानो हो। न्हुच्छे महर्जन र हरिमाया महर्जनका माइला छोरा चिरिबाबु सानैदेखि तार्किक कुरा गर्थे। तेजिला थिए। एक पटक भनेको कुरा ढुंगामा लेखेजस्तै हुन्थ्यो। ललितपुरको त्रिपद्य स्कुल पढेका उनी विद्यार्थी जीवनमा कहिल्यै दोस्रो भएनन्। त्यति मात्रैै होइन, चुनावमा पनि उनी कहिल्यै दोस्रो भएनन्। सधंै पहिला भए। पुल्चोकमा जन्मिएका चिरिबाबु वडा नं ३ को तीनपटक वडा अध्यक्ष बने। ललितपुर महानगरको दुईपटक मेयर पदमा निर्वाचित भए। परिवारका माइला सन्तान चिरिबाबुलार्ई तडकभडक मन पर्दैन। मध्यवर्गीय परिवारका उनी साधारण भएर जिउन चाहन्छन्। उनको लवाइखवाई र व्यवहारले त्यो देखाउँछ। जीवनमा भोगेको संघर्षले आफूलाई सादा जीवन बिताउन प्रेरित गरेको उनी बताउँछन्। त्यति मात्रै होइन, कस्तो जीवन बाँच्ने भन्ने कुरामा मान्छेको स्वभाव र हुर्काइसमेत महत्वपूर्ण हुने बताउँछन्। त्यतिबेला उनी कुनै दलमा आबद्ध भएका थिएनन्। सुधारिएको पञ्चायत आएपछि २०३८ मा उनी वडा अध्यक्ष उठे। जसमा उनले सहजै जित हासिल गरे। चिरिबाबु भन्छन्, टोलटोलमा फ्री क्लिनिक र पुस्तकालय स्थापना गर्नमा नेतृत्वदायी भूमिका खेलेकाले चुनाव जित्न सफल भए।मेरो इमान्दारितामा अहिलेसम्म कसैले पनि औंला उठाउन सकेको छैन, किनभने म जनताको पैसा खाँदिन र त मलाई जनताले मन पराउँछन्। अनि उनीहरूको विश्वास जितेको छु, चिरिबाबु भन्छन्।संघीयता लागू भए पछिको पहिलो स्थानीयतहको निर्वाचनमा नेपाली कांग्रेसमा ललितपुर महानगरको नेतृत्व गर्ने उम्मेदवारको खोजी भयो। उपत्यकाको महत्वपूर्ण पालिका, जहाँ सक्षम, योग्य र जित्ने उम्मेदवार उठाउनुपर्ने थियो। जिल्ला पार्टी नेतृत्वको आँखा चिरिबाबुमा परेको रहेछ। पहिलो कार्यकालमा चिरिबाबुले राम्रो काम गरे । अनि दोस्रोपटक पनि उम्मेदवार बने । वीरगन्ज महानगरपालिका प्रमुख (मेयर)मा सत्ता गठबन्धनका उम्मेदवार राजेशमान सिंह विजयी भएका छन्। उनले निकटतम प्रतिद्वन्द्वी एमालेका विजय सरावगीलाई २२ हजार ५ सय ४४ मतको अन्तरले पराजित गरेका हुन्। सिंहले ४६ हजार २ सय १५ र सरावगीले २३ हजार ६ सय ७१ मत पाएका छन्। यो महानगरमा ९३ हजार ७ सय ८२ मत खसेको थियो। उपमेयरमा गठबन्धनकै उम्मेदवार कांग्रेसका इम्तियाज आलम विजयी भएका छन्। उनले निकटतम् प्रतिद्वन्द्वी लोसपाका पुरुषोत्तमलाल झालाई तेब्बरभन्दा बढी मतान्तरले पराजित गरेका हुन्। आलमले ३० हजार ७८ र झाले ९ हजार ५ सय ६८ मत पाएका छन्। मेयर र उपमेयरमा एमाले र लोसपाले तालमेल गरेका थिए। २०७४ को निर्वाचनमा तत्कालीन संघीय समाजवादी फोरमका सरावगी मेयर निर्वाचित भएका थिए। तत्कालीन राजपाबाट उम्मेदवार बनेका सिंह १२ हजार १ सय ६५ मतका साथ तेस्रो स्थानमा सीमित भएका थिए। सिंह र सरावगी दुवै जना यसपटक दल परिवर्तन गरी मेयरमा उठेका हुन्। जसपाका सरावगी एमाले र लोसपाका सिंह जसपामा लागेका थिए। वैशाख ३० मा चुनाव हुने भएपछि तत्कालीन मेयर सरावगी कांग्रेसमा जाने तरखरमा थिए। सिंहको रोजाइ भने एमाले थियो। उनले माघ २७ गते काठमाडौं पुगेर एमाले अध्यक्ष केपी शर्मा ओलीसँग भेट गरे। त्यसको भोलिपल्ट वीरगन्जमा पत्रकार सम्मेलन गरी आफू एमालेमा लागेको सिंहले बताए। चैत ८ गते वीरगन्जमा हुने ओलीको कार्यक्रममा औपचारिक रूपमा एमाले प्रवेश गर्ने उनको भनाइ थियो।तर, फागुन २८ गते नै सरावगी एमाले प्रवेश गरेपछि सिंह मेयर उम्मेदवार बनाउनुपर्ने सर्तमा चैत ७ गते जसपामा प्रवेश गरे। उक्त दिन वीरगन्जमा आयोजित कार्यक्रममा जसपा अध्यक्ष उपेन्द्र यादवले सिंहलाई मेयर उम्मेदवार बनाउने वाचा गरेका थिए। सिंहले २०४३ सालमा कांग्रेस भ्रातृसंगठन नेवि संघबाट राजनीतिक यात्रा सुरु गरेका थिए। २०५४ को स्थानीय निर्वाचनमा उनी कांग्रेसबाट वडा सदस्य (तत्कालीन नगरपरिषद् सदस्य) निर्वाचित भए। त्यसपछि कांग्र्रेस छाडी राप्रपातिर ढल्किए। २०६३ सालको मधेस आन्दोलनदेखि भने मधेस केन्द्रित दलमा आबद्ध भए। आन्दोलनताकादेखि नै उनी लोसपाका अहिलेका नेता शरदसिंह भण्डारीनिकट थिए। भण्डारी नेतृत्वको तत्कालीन राष्ट्रिय मधेस समाजवादी पार्टी (रामसपा)का महासचिव भए। मधेस केन्द्रित रामसपा, तमलोपा, सद्भावनासहित ६ दलले २०७४ सालमा एकता गरी राजपा गठन गरेपछि सिंह महामन्त्री बने। २०७६ मा महन्थ ठाकुर नेतृत्वको तत्कालीन राजपा र उपेन्द्र यादव नेतृत्वको तत्कालीन संघीय समाजवादी फोरमबीच एकता भएर जसपा बन्यो। तर, २०७८ जेठतिर जसपा विभाजन भएपछि ठाकुर नेतृत्वको लोसपामा लागेका थिए सिंह। मुक्ति या मृत्यु भनेर जनयुद्धमा होमिदा रेणु दाहाल १९ वर्षकी थिइन्। अहिले सम्झदा कहाली लाग्ने ती घटनाले उनलाई संघर्ष गर्न मात्र सिकाएन। सानो उमेरमा ठूलो जिम्मेवारी पनि दियो। युद्धको मोर्चा सम्हालेकी युवती अहिले भरतपुर महानगरपालिकाको दोस्रो पटक प्रमुखको जिम्मेवारी समाल्दै छिन्। २०७४ साउन २२ मा पहिलोपटक नेतृत्व सम्हाल्दा उनी ४० वर्षकी थिइन्। नेकपा माओवादी केन्द्रका अध्यक्ष पुष्पकमल दाहालको छोरीको रूपमा बढी चर्चा गरिए पनि राजनीतिक योगदान आफ्नो पनि कम नभएको दाबी छ। मुक्ति या मृत्यु भनेर जनयुद्धमा बुबासँगै दुनियाँका छोराछोरी मर्न तयार भएपछि हामी किन नलाग्ने भन्ने सोचाइले राजनीतिमा आउन अभिप्रेरित भएँ, उनले भनिन्, मुलुकको अग्रगमन र मुक्तिको लडाइँबाट सुरु गरेको राजनीति निरन्तर आजसम्म जनताको सेवामा खटिने अवसरले मलाई खुसी बनाएको छ। बुबाको कारण राजनीतिको पहुँचमा रहेको भनी आलोचना धेरै भयो। तर, उनको राजनीतिक गतिविधि बुवासँगै सक्रिय थियो। ःरेणु अहिले नेकपा माओवादी केन्द्रको केन्द्रीय सदस्य तथा भरतपुर महानगरपालिकाकी इन्चार्ज हुन्। अखिल नेपाल महिला संघ क्रान्तिकारीको महासचिव पनि छिन्। २०६४ सालको पहिलो संविधानसभामा उनी सदस्य भएकी थिइन्। दाहाल पहिलो संविधानसभामा समानुपातिक सभासद् भएकी हुन्। दोस्रो संविधानसभाको निर्वाचनमा नेपाली कांग्रेसका नेता प्रकाशमान सिंहसँग काठमाडौंमा पराजित भइन्। राजनीतिक प्रतिष्ठा र प्रतिस्पर्धाले रोचक बनेको भरतपुर महानगरमा दाहालले यसपटक सहजै जितिन्। नेकपा एमालेका विजय सुवेदलाई १२ हजार ८ सय ४९ मत अन्तरले पराजित गर्दै उनी विजयी भइन्। दाहालले आफ्नो दोस्रो कार्यकालको सुरुवात जनताको मन जित्ने योजनाको साथमा गर्ने तयारी गरेकी छन्। उनीसँग पराजित नेकपा एमालेका उम्मेदवार विजय सुवेदीले मतगणना स्थलमै पुगेर दाहाललाई बधाई तथा शुभकामना दिएका छन्। दाहाल पाँच दलीय गठबन्धनबाट मेयरका उम्मेदवार हुन्। सुवेदी नेकपा एमालेराप्रपा गठबन्धनबाट उम्मेदवार बनेका थिए। दाहालले ५२ हजार २८ मत ल्याइन्। सुवेदीले ३९ हजार ५ सय ८२ मत ल्याए। स्वतन्त्र उम्मेदवारी दिएका जगन्नाथ पौडेलले १४ हजार ७ सय २८ मत ल्याए। पोखरा महानगरपालिकाको मेयरमा नेकपा (एकीकृत समाजवादी) र उपमेयरमा नेपाल कम्युनिष्ट पार्टी (एमाले)विजयी भएको छ। एमालेका कृष्ण बहादुर थापालाई पराजित गर्दै सत्ता गठबन्धनको तर्फबाट एकीकृत समाजवादीका उम्मेदवार बनेका धनराज आचार्य मेयर पदमा विजयी भएका हुन्। आचार्यले ५८ हजार ८९३ मत ल्याउँदा उनका निकटतम् प्रतिद्वन्द्वी थापाले ५२ हजार ८४८ मत ल्याएका छन्। उपमेयरमा एमालेकी मञ्जुदेवी गुरुङ विजयी भएकी छन्। सत्ता गठबन्धनको तर्फबाट कांग्रेसकी उम्मेवदवार कोपिला रानाभाटलाई पराजित गर्दै एमालेकी गुरुङ विजयी भएकी हुन्। गुरुङले ६० हजार ५४६ मत ल्याउँदा उनका निकटतम् प्रतिद्वन्द्वी रानाभाटले ५६ हजार ६६३ मत ल्याएकी छन्। २०७४ सालमा पोखरामा एमालेका मानबहादुर जिसी र मञ्जुदेवी गुरुङ मेयर र उपमेयर निर्वाचित भएका थिए। गुरुङ यसपालि फेरि उपमेयर दोहोरिएकी छिन्। राधा खनालकाठमाडौं, क्रान्ति शाह वीरगन्ज, अनिल ढकालचितवन, केशवशरण लामिछानेपोखरा"
"स्थानीय चुनावमा राम्रो सफलता मिल्यो,अब आम निर्वाचनको तयारीमा जुटौं : गगन थापा","काठमाडौं : नेपाली कांग्रेसका महामन्त्री गगन थापाले अब पार्टी आमनिर्वाचनको तयारीमा लाग्नुपर्ने बताएका छन्। बुधबार स्थानीय तहमा कांग्रेसका तर्फबाट विजयी जनप्रतिनिधिहरुलाई सम्मान गर्न कांग्रेस भक्तपुरले आयोजना गरेको कार्यक्रममा महामन्त्री थापाले कांग्रेसले स्थानीय निर्वाचनमा राम्रो सफलता प्राप्त गरेको भन्दै अब आम निर्वाचनको तयारीमा लाग्नुपर्ने बताए। 'पार्टीले स्थानीय तह निर्वाचनमा राम्रो सफलता प्राप्त गरेको छ। अब आम निर्वाचनको तयारीमा लाग्नुपर्छ,' उनले भने। उनले कांग्रेसको लोकप्रियता बढेको पुष्टि स्थानीय निर्वाचनले गरेको दावी गरे। यसपटकको स्थानीय निर्वाचन आम निर्वाचनको झल्को दिने खालको भएको उनको भनाइ थियो। यसअघि एमालेले जिम्मेवारी पाउँदा पनि काम गर्न नसकेकोले अहिलेको परिणाम आएको थापाको भनाइ छ । महामन्त्री थापाले अब मुलुकमा नयाँ अध्याय सुरु भइसकेको भन्दै कसैको आलोचना नगरी अघि बढ्नुपर्ने बताए। उनले अबको निर्वाचनमा उम्मेदवार चयनमा पार्टीले विशेष ध्यान दिने बताए। थापाले स्थानीय तहमा पार्टीले घोषणा गरेका कार्यक्रमलाई कार्यान्वयन गर्न जनप्रतिनिधिहरु गम्भीरतापूर्वक लाग्नुपर्नेमा जोड दिए।"
काठमाडौं महानगरको मेयरमा स्वतन्त्र उम्मेदवार बालेन्द्र र उपमेयरमा एमालेकी सुनिताको जीत सुनिश्चित,काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन्द्र साहले आफ्नो ५५ हजार नजिक मत पुर्याएका छन्। सुरुदेखि नै अग्रता कायम गरेका बालेन्द्रले सत्ता गठबन्धनलाई पछाडि पार्दै फराकिलो मतान्तर बनाएका हुन्। काठमाडौंको मेयर पदमा बालेन्द्रले जीत सुनिश्चित गरेका छन्। बुधबार बिहानसम्मको मतपरिणाम अनुसार बालेन्द्रले ५४ हजार ७१८ मत प्राप्त गरेका छन्। उनका निकटतम् प्रतिद्वन्द्वीका रुपमा रहेका सत्ता गठबन्धनबाट उम्मेदवार बनेकी कांग्रेसकी सिर्जना सिंहले ३४ हजार ६०८ मत प्राप्त गरेकी छन्।बालेन्द्रले सिर्जनालाई २० हजार ११० मतान्तर बनाएर अग्रता कायम गरेका छन्। केशव स्थापित बालेन्द्रभन्दा २० हजार ७४३ मतले पछाडि छन्। सिर्जनालेसमेत एमालेका उम्मेदवार स्थापतिलाई पछि पारेकी छन्। काठमाडौंमा उपमेयरमा भने एमालेकी सुनिता डंगोल फराकिलो मतान्तरले अगाडि छिन्। सत्तारुढ गठबन्धनबाट एकीकृत समाजवादीका उपमेयरका उम्मेदवार रामेश्वर श्रेष्ठ फराकिलो मतान्तरले पछाडि परेका हुन्। सुनिताले ६० हजारभन्दा बढी मत ल्याइसकेकी छन्। श्रेष्ठभन्दा तेब्बर मत भएकाले उपमेयरमा डंगोलले जीत सुनिश्चित गरेकी छन्।
रविन्द्र मिश्रले दिए विवेकशील साझाको अध्यक्षबाट राजीनामा,"काठमाडौं : विवेकशील साझा पार्टीका अध्यक्ष रविन्द्र मिश्रले पदबाट राजीनामा दिएका छन्। स्थानीय तह निर्वाचनमा सोचेजस्तो परिणाम नआएको भन्दै मिश्रले अध्यक्ष पदबाट राजीनामा दिएका हुन्। उनले बुधबार प्रेस विज्ञप्ति जारी गर्दै निर्वाचनमा आएको परिणामको जिम्मेवारी लिँदै पार्टी अध्यक्षको पदबाट राजीनामा दिएको बताएका छन्। स्थानीय तह निर्वाचनमा विवेकशीलले विभिन्न क्षेत्रमा उम्मेदवारी दिएको थियो। तर उम्मेदवारले पार्टीले सोचेजस्तो परिणाम ल्याउन सकेनन्। ' गत ५ वर्ष तन, मन र धनले भ्याएसम्म पहिले संयोजक र पछि अध्यक्षका रूपमा निस्वार्थ र इमानदार प्रयास गर्दागर्दै पनि निर्वाचनमा जस्तो परिणाम आयो त्यसको सम्पूर्ण जिम्मेवारी लिँदै पार्टी अध्यक्षको पदबाट नैतिकताको आधारमा आजकै मितिबाट राजीनामा दिएको जानकारी गराउन चाहन्छु। म पार्टीको साधारण सदस्य रहिरहने छु,'विज्ञप्तिमा उल्लेख छ। उनले पार्टीका उम्मेदवारहरू 'इमानदार र सक्षम' हुँदाहुँदै राम्रो नतिजा हाँसिल गर्न नसक्नुको जिम्मेवारी पार्टी नेताका रूपमा आफूले लिएको बताएका छन्। 'बाराको फेटा गाउँपालिका र त्यहाँको दुई वटा वडामा हाँसिल भएको विजयको सम्पूर्ण श्रेय सो क्षेत्रका अत्यन्तै लोकप्रिय व्यक्तित्व र प्रतिष्ठित समाजसेवी तथा गाउँपालिकाका नवनिर्वाचित अध्यक्ष रुस्तम अन्सारीलाई जान्छ। मैले पार्टी अध्यक्षबाट राजीनामा दिए पनि नमूना गाउँपालिका निर्माण गर्न उहाँलाई पूर्ण रूपमा सहयोग गर्ने प्रतिबद्धता जाहेर गर्न चाहन्छु। गत ५ वर्षमा पार्टी प्रतिकूल अवस्थामा हुँदा पनि कत्ति विचलित नभई पार्टी निर्माणमा दृढताका साथ लागिरहने नेता तथा सदस्य, हामीलाई आर्थिक, नैतिक र भौतिक रूपमा सहयोग गर्ने नेपालभित्र र बाहिर रहेका सम्पूर्ण शुभेच्छुकहरूलाई म नमन गर्दछु। तपाईँहरूप्रतिको श्रद्धाभाव शब्दमा व्यक्त गर्न सक्दिन। तपाईँहरूलाई सम्झेर म भावुक भएको छु र तपाईँहरूको अपेक्षा पुरा गर्न नसक्दा अत्यन्तै दुखित छु।विवेकशील साझाले उठाएका प्रमुख मुद्दा र नारा आजभोलि धेरै पार्टी र तिनका नेताहरूले उठाउन र बोल्न थालेका छन्। त्यो तपाईँहरूकै देन हो। विवेकशील साझाले उठाएका प्रमुख मुद्दाहरू सम्बोधन नगरेसम्म यो देशको रूपान्तरण असम्भव हुनेछ,' विज्ञप्तिमा उल्लेख छ।' 'मैले प्रस्तुत गरेको 'विचारभन्दा माथि देश' दस्ताबेज पार्टीको केन्द्रीय समितिको दुईतिहाइभन्दा बढी मतले पारित गरेको भए पनि बहुमतको निर्णयविरुद्ध भएका गतिविधिका कारण पार्टी संयोजकलगायत कतिपयलाई कारबाही गरिएको थियो,' उनले भनेका छन्,' सो दस्ताबेज प्रस्तुत गर्ने अध्यक्षले नै राजीनामा दिइसकेपछि, ती कारबाहीहरू फिर्ता गरिदिन म पार्टीको केन्द्रीय कार्य सम्पादन समिति तथा केन्द्रीय समितिलाई विनम्र अनुरोध गर्दछु। त्यस्तै, सो दस्ताबेजप्रति असहमति राखेर राजीनामा दिनुभएका साथीहरूलाई पनि पुनः पार्टीमा सामेल हुन आग्रह गर्दछु।'"
सम्झौताअनुसार काम नपाएपछि साउदीमा १ सय ६९ जना नेपाली अलपत्र,"साउदी : रोजगारीका क्रममा साउदी अरब पुगेका १ सय ६९ जना नेपाली अलपत्र परेका छन्। साउदीको अल हलुवा तमिज वेकरीमा दुईजना, कोइदा इन्टोना कन्डक्सनमा ३४ जना ,अलसाफीमा १३ जना, टाईम डिमान्डमा ५० जना ,थराग ट्रान्सपोरमा २३ जना , युनियन जनरल, कन्डक्सनमा ४३ जना इन्टरनेशनल सामा एन्ड मेन्टेनसमा ९ जना गरी १ सय ६९ नेपाली अलपत्र परेका छन्। यिनीहरू प्रिन्स इन्टरनेसनल, ब्लू ग्यालेक्सी,एच आर मेनपावर, टोकियो, लक्स, डिप्रोटन, एन आर सी, र यात्रा मेनपावर, मार्स सर्भिसबाट साउदी पुगेका थिए। पीडितहरू अक्टोबरदेखि जनावरीसम्म साउदीका विभिन्न कम्पनीमा काम गर्न पुगेका थिए । नेपालमा सम्बन्धित मेनपावरले कम्पनीले सम्झौताअनुसाको काम नदिएपछि उनीहरुले काम नगर्ने बरु स्वदेश फिर्ता हुने जानकारी दिएलगत्तै सम्बन्धित कम्पनीहरुले ७ जनालाई जेल समेत हालेको थियो। सम्बन्धित कम्पनीले पासपोर्ट राख्ने, पीडितमाथि हातपात गर्ने, आइडी नबनाइदिने, तलब नदिएर आफूहरुलाई अलपत्र पारेकोबारे दूतावास र मेनपावरलाई जानकारी गराएका थिए। तर, हालसम्म पनि सहयोग र उद्धार हुन नसकेको उनीहरुको गुनासो छ। दूतावासका अनुसार पीडितहरू अलपत्र परेको सूचना पाउनासाथ सम्बन्धित कम्पनी र नेपाल मेनपावर सञ्चालकबीच छलफल गरी आवश्यक सहयोग गर्न अनुरोध गरेकामध्ये केहीलाई स्वदेश फिर्ता गराइएको छ। तर, केही सम्बन्धित मेनपावरले जिम्मेवारीपूर्ण ढंगले काम नगरेकाले सम्बन्धित मेनपावरविरुद्ध कारबाही गर्न वैदेशिक रोजगार विभागलाई जानकारी गराएको दूतावासले जनाएको छ। दूतावासले अलपत्र परेका नेपालीहरुको उद्धारको लागि थप आवश्यक कदम चाल्ने जानकारी गराएको छ । अलपत्र परेका नेपालीहरुले आफूहरुले वैदेशिक रोजगारमा जाँदा सुनौलो भविष्य देखेको तर, मेनपावरको लापरबाही र सम्बन्धित कम्पनीको लापरबाहीका कारण आफूहरु अलपत्र परेको गुनासो पोखेका छन्। साउदी अरब आउँदा मेनपावरले प्रतिव्यक्ति १ लाख ५० हजारदेखि २ लाख २० हजारसम्म रकम असुलेको उनीहरुले बताएका छन्। पीडितहरुले आफूहरुलाई सम्बन्धित कम्पनीले अलपत्र पारेको गुनासो मेनपावर सञ्चालकलाई जानकारी गरी उद्धार गरिदिन आग्रह गर्दै आइरहेको बताएका छन्। अलपत्र परेका नेपालीहरु साउदीको रियाद, दमाम, जेध्दा, अब्बाह, सहरमा छन्। उनीहरुलाई तत्कालका लागि एन आर एन साउदी,र केही भातृसंगठन, सामाजिक संघसंस्थालगायत नेपाली होटल लालिगुराँसको सहयोमा खाना र बस्नको व्यवस्था गरिँदै आएको छ। नेपालका केही मेनपावर कम्पनीले साउदीमा रहेका कम्पनीको बारेमा आधिकारिक रूपमा नबुझी नेपाली श्रमिकलाई पठाउँदा हजारौं श्रमिकहरू समस्याको परेका छन् । हालसम्म साउदीमा ४ लाखभन्दा बढी नेपाली कार्यरत छन्।"
"तुलसीपुर उपमहानगरमा पछाडि पर्दै सत्तारुढ गठबन्धन, एमाले उम्मेदवारले बढाए मतान्तर",दाङ : दाङको तुलसीपुर उपमहानगरपालिकामा सत्तारुढ गठबन्धन पछाडि परेको छ। मेयरमा गठबन्धनका उम्मेदवार गेहेन्द गिरीलाई पछाडि पार्दै नेकपा एमालेका टिकाराम खड्काले फराकिलो मतान्तर बनाएका हुन्। ७१ हजार १६६ मत गणना हुँदा एमालेका खड्काले ३० हजार ०३५ मत प्राप्त गरेका छन् । सत्तारुढ गठबन्धनबाट मेयर उम्मेदवार कांग्रेसका गिरीले २६ हजार ६६९ मत प्राप्त गरेका छन्। खड्काले गिरीलाई ३ हजार ३६६ मतले अग्रता लिएका हुन्। यसैगरी उपमेयरमा एमालेका स्यानी चौधरीले २९ हजार ३४५ मत प्राप्त गर्दा गठबन्धन दलका एसका जोगबहादुर रानाले २० हजार १४४ मत प्राप्त गरेका छन् । चौधरी र रानाबीचको मतान्तर ९ हजार २०१ रहेको छ । वडा नं १७ को मत परिणाम वडा अध्यक्ष प्रदिप चौधरी (सर्य) : ९१३ थलराज परी (रुख) : ९४१ वडा नं १९ को मत परिणाम वडा अध्यक्षप्रेमनाथ योगी (सुर्य) : ८३२केशर बहादुर पुन (कलम) : ५७६
स्थानीय चुनावमा सत्ता गठबन्धनले पैसाको खोलो बगायो : पृथ्वीसुब्बा गुरुङ,"काठमाडौं : नेकपा एमालेका उपमहासचिव पृथ्बीसुब्बा गुरुङले हालै सम्पन्न स्थानीय तह निर्वाचनमा सत्ता गठबन्धनले पैसाको खोलो बगाएको आरोप लगाएका छन्। पोखरा महानगरपालिकामा उपमेयरसहित एमालेबाट निर्वाचित जनप्रतिनिधिलाई बधाई तथा शुभकामना कार्यक्रममा उपमहासचिव गुरुङले पोखराका कुना कुनामा रहेका बस्तीमा पैसाको खोलो बगाएर परिणाम उल्ट्याउने काम गरिएको आरोप लगाएका हुन्। सत्ता गठबन्धनको चौतर्फी घेराबन्दीले निर्वाचनमा असहज भएको उनको भनाइ छ। पोखरामा हामीले आफ्नो विरासत जोगाउन सकेनौं। दु:ख लागेको छ। मेयरका उम्मेदवारलाई सहानुभूति छ, गण्डकी प्रदेश इन्चार्ज गुरुङले भने, मेयरले नजिते पनि उपमेयर पोखरेली जनताले जिताएकाले यो सफलता हो। मेयर गुमाए पनि पोखराको नगरसभा र कार्यसमितिमा एमालेको बहुमत रहेको भन्दै यसको नेतृत्व उपमेयर मन्जुदेवी गुरुङले गर्ने उनको भनाइ छ। हामीले यहाँ एकीकृत समाजवादीलाई निष्तेज पारेका थियौं। प्रदेशमै उठ्न दिएका थियनौं। तर पोखरामै मेयर हार्यौं, उनले भने। उनले एमालेबाट निर्वाचित जनप्रतिनिधिलाई शासकजस्तो नभइ सेवक भएर काम गर्न अपिल गरे। शासकजस्तो भएर प्रस्तुत भएका ठाउँमा हारेका छौं। सेवक भएर गरेका ठाउँमा जित्यौं। यो कुरालाई मनन् गरौं, उनले भने। धाँधली र सत्ताको चरम दुरुपयोगको बीच चार वटा महानगरमा उपमेयर जितेको उल्लेख गर्दै गुरुङले भरतपुर र वीरगंजमा असफल भएको बताए। निर्वाचनको मौन अवधिमा भएका चरम गतिविधिमा आफूहरुको ध्यान पुग्न नसक्दा पनि पराजित हुनुपरेको उनको भनाइ छ। धरान र बुटबल हामीले गुमाएका छौं। एमालेको लालकिल्ला गुमाएका छौं। यसमा समीक्षा गर्नुपर्छ, उनले भने। यति हुँदाहुँदै प्रदेशमै पहिलो बनेर गण्डकीमा एमालेले विरासत कायम राखेका उनले सुनाए। तर यति हुँदाहुँदै पनि पोखराको मेयर गुमाउँदा दुखी रहेको उनको भनाइ थियो। अब पोखरालाई माथि उठाउने भिजन, स्वच्छ, सुन्दर र हराभरा पोखरा निर्माण अभियानको नेतृत्व उपमेयरले गर्ने गुरुङले उल्लेख गरे।"
राष्ट्रपति भण्डारीकी मितिनी मञ्जु गुरुङ फेरि भइन् पोखराको उपमेयर,"पोखरा : मञ्जुदेवी गुरुङ पोखराको उपमेयरमा फेरि निर्वाचित भएकी छन्। प्रतिस्पर्धी नेपाली कांग्रेसकी कोपिला रानाभाटलाई पराजित गर्दै एमाले उम्मेदवार गुरुङ उपमेयर निर्वाचित भएकी हुन्। यसपालि मञ्जुले निर्वाचन नलड्ने बताएकी थिइन्। तर पार्टीले उनलाई फेरि टिकट दियो। एमालेबाटै मेयरका उम्मेदवार कृष्ण थापा पराजित हुँदा उनका भन्दा १२ हजार ११ सय १० बढी मत ल्याएर मञ्जु फेरि उपमेयर निर्वाचित हुन सफल भएकी छन्। मञ्जुले ५६ हजार ४ सय ४८ मत ल्याएकी थिइन् भने सरस्वतीले ४४ हजार ३ सय ३८ मत प्राप्त गरेकी थिइन्। २०७४ सालमा पार्टीभित्रै भएको आन्तरिक निर्वाचनबाट चुनिएर उम्मेदवार सिफारिस भएकी थिइन्। यसपालि भने एमाले अध्यक्ष केपी ओली स्वयंले नै मञ्जुलाई उपमेयर बन्न आग्रह गरेका थिए। टिकट दिनुअघि सल्लाह नै नगरेको भन्ने उनको गुनासो थियो। आफूलाई चुनाव लड्ने इच्छा नभएको भन्ने उनको अभिव्यक्ति सार्वजनिक भएपछि ओलीले आग्रह गरेका थिए। चुनाव लड्ने इच्छा नभएकैले उम्मेदवार सिफारिसको सूचीमा नराख्न पनि उनले एमाले महानगरपालिका कमिटीलाई भनेकी थिइन्। उपमेयर निर्वाचित मञ्जुदेवी गुरुङ राष्ट्रपति विद्यादेवी भण्डारीकी सैनी पनि हुन्। महिला महिलाबीच गाँसिने मितिनी साइनोलाई गण्डकी र लुम्बिनी प्रदेशतिर सैनी भन्ने चलन छ। भोजपुरमा जन्मिएकी भण्डारी र स्याङ्जामा जन्मिएकी मञ्जुबीच सैनी लगाउनुका पछाडि उनीहरुबीचको एउटा समानता पहिलो कारण हो। भण्डारी र गुरुङ दुवैका श्रीमान्को निधन भइसकेको थियो। दुवै एकल महिला भए। त्यही समानता देखेर पोखरामा अरु नेता र मञ्जुका ठूलोबाबाले सैनी गाँस्न प्रस्ताव गरेका थिए। भोजपुरमा जन्मिएकी विद्यालाई गण्डकी प्रदेशतिर छोरी मान्छेबीच गाँसिने सैनी सम्बन्धका बारेमा ऊ बेला थाहा नभएको पनि मानबहादुरलाई सम्झना छ। छोरा मान्छेहरुबीच मित लगाएजस्तो यता महिलाबीच सैनी लगाइन्छ। दुई कन्या राखेर, फूलपाती, चामल, अक्षता र पैसा राखेर, अनि एक अर्काको जुठो खाएर विधिपूर्वकै मञ्जु र विद्याले सैनी लगाएका थिए। कुरा २०५१ सालको हो। एमाले पोखरा नगर कमिटीको अधिवेशनमा विद्या अतिथि बनेर आएकी थिइन् । पहिल्यैदेखि विद्याको स्वभाव र व्यवहार नियालिरहेका मञ्जुका माइला बुवाले त्यही मौकामा दुवैजनाबीच सैनी साइनो जोडिदिने सोचे। नगर कमिटी इन्चार्ज कृष्ण थापा र मानबहादुर सूत्रधार भएर दुई साइनो जोडियो। २०५४ मा पोखराको मेयर भएका थापा फेरि अहिले पनि मञ्जु जसरी दोहोरिन भने सकेनन्। विद्याका श्रीमान मदन भण्डारी पनि दुर्घटनामा बित्नुभएको, मेरो छोरीज्वाइँको पनि दुर्घटनामा, मञ्जुका माइला बुवा मानबहादुरले सैनी लगाइदिँदाको क्षण केही समयअघि सुनाएका थिए, दुइटै नरम बोल्ने, अरुलाई नघोच्नेखालको हुँदा जोडी मिल्ने देखें। सैनीछोरी राष्ट्रपति र आफ्नो छोरी उपमेयर हुँदा उनी खुसी भए। मञ्जुका माइला बुवा पनि २०५४ मा पोखरा उपमहानगरपालिकाको उपमेयर भएका थिए। त्यसपछि भएको २०७४ को निर्वाचनबाट मञ्जु आफ्नै ठूलोबुवाको उत्तराधिकारी भइन्। र, अहिले दोहोरिइन्। मञ्जु ३१ वर्षमै एकल भएकी थिइन्। उनका श्रीमान् मेखबहादुर गुरुङको २०४९ सालमा नुवाकोटमा भएको थाई एयर दुर्घटनामा निधन भएको थियो। भण्डारीका श्रीमान् प्रतिष्ठित नेता मदन भण्डारीको २०५० साल जेठ ३ गते चितवनको दासढुंगामा जिप दुर्घटनामा परी ज्यान गएको थियो। साइनो गाँसिएपछि विद्या पोखरा आउँदा मञ्जुकहाँ बस्थिन् भने मञ्जु काठमाडौं जाँदा विद्याकहाँ। उनका अनुसार भेटघाटका बेला दुवैबीच पारिवारिक गफगाफ भइरहन्थ्यो। मञ्जु राजनीतिमा सानैदेखि संलग्न थिइन्। आफ्ना मामाको प्रेरणाले कम्युनिस्टप्रति आकर्षित भएकी थिइन्। अखिल नेपाल महिला संघ कास्कीको अध्यक्ष भइसकेकी उनीसँग निजी विद्यालयमा पढाएको अनुभव पनि छ। उनले साथीहरुसँग मिलेर अंग्रेजी माध्यमको स्कुल स्थापना गरेकी थिइन्। उपमेयर भइसकेपछि न्यायिक समितिको संयोजक भइन्। बजेट निर्माण गरिन्। पहिलोचोटि निर्वाचित हुँदा उनले महिला हिंसाविरुद्ध लाग्ने प्रतिबद्धता जनाएकी थिइन्। लगत्तै उनले हेल्पडेस्क पनि स्थापना गरिन्। उनी संयोजकत्वको न्यायिक समिति निकै सक्रियमात्रै भएन, प्रभावकारी पनि भयो। महिलाहरुलाई उद्यमशील बनाउन उनले उपमेयरसँग महिला कार्यक्रमलाई प्रभावकारी रुपमा चलाइन्। विवादमा परिनन्। त्यसैले त शालीन स्वाभावकी उनले आफ्नै पार्टीका मेयर उम्मेदवार नयाँनयाँ खुलेको नेकपा एकीकृत समाजवादीका उम्मेदवारसँग हार्दा पनि ठूलो पार्टी कांग्रेसकी उम्मेदवार कोपिला रानाभाटलाई पराजित गर्न सफल भइन्।"
सीमा नाका खुलाउने नवनिर्वाचित अध्यक्ष लामाको धोको,"गोरखा : भर्खरै सम्पन्न निर्वाचनबाट चुमनुब्री गाउँपालिकाको अध्यक्षमा निर्वाचित भएका निमा लामाले विगत तीन वर्षदेखि बन्द रहेको चिनियाँ नाका खुलाउन पहल गर्ने प्रतिवद्धता जनाएका छन्। कोभिडको कारण देखाउँदै चीन सरकारले एकतर्फीरुपमा नाकाबन्दी गर्दा सीमा क्षेत्रका बासिन्दा समस्यामा परेको भन्दै उनले नाका खुलाउन पहल गर्ने बताएका हुन्। तीन वर्षदेखि सीमा नाका बन्द छ। नाका बन्दहुँदा उत्तरी गोरखाको जनजीवन कस्टकर भएको छ, उनले भने, अब चिनियाँ दूतावासमा कुटनीतिक पहल गरिदिन मन्त्रालयहरुमा धाउनेछु। आफ्नो पहल सफल हुनेमा विश्वस्त रहेको उनको भनाइ छ। चिनियाँ एकतर्फी नाकाबन्दीले जनजीवन कष्टकर हुँदै गएपछि यसअघि पटकपटक ज्ञापनपत्र, ध्यानाकर्षणपत्र बुझाउने काम भएको थियो। हालै निर्वाचित भएका अध्यक्ष लामा नेतृत्वको टोली, यसअघिका पालिकाका अध्यक्षको नेतृत्वको टोलीले पनि नाका खुलाउने पहलका लागि गृहमन्त्री, परराष्ट्रमन्त्री समक्ष पटकपटक लिखित तथा मौखिक ध्यानाकर्षण गरेका थिए। तर सबै पहल असफल भएको थियो। त्यस्तै पालिकाको लेटरहेडमा तिब्बती(सम्बोता) लिपिलाई समेत अंकित गर्ने उनले बताए। गाउँसभाबाट पालिका र वडाको लेटरहेडमा हाम्रो प्राचीन सम्बोता लिपि चलाउने निर्णय गर्छौँ, उनी भन्छन्, काठमाडौँ महानगरपालिकामा रञ्जना लिपि चलाउने गरेका छन्। शेर्पाहरुले पनि सम्बोता लिपि चलाएका छन्। हामी पनि हाम्रो धर्म, संस्कृतिसित जोडिएको सम्बोता लिपि चलाउने निर्णय गर्छोँ। कला, भाषा, संस्कृतिको विकास गर्न आफ्नो लिपि चाहिने हुँदा कक्षा पाँचसम्म सम्बोता लिपिको पठनपाठन गर्ने निर्णय गर्ने उनले बताए। गुम्बा व्यवस्थापन तथा विकास समितिले पाँच कक्षासम्मको पाठ्यपुस्तक पनि सम्बोता लिपिमा तयार गरेको छ, उनले भने, अब हाम्रो पालिकाका विद्यालयहरुमा सम्बोता लिपिमा पठनपाठन गर्नेछौँ। चुम उपत्यकामा प्रतिपादित स्याक्या ऐन गाउँसभाबाट पारित गरी पालिकाभरि लागु गर्ने, सशस्त्र प्रहरीको बोर्डर आउटपोस्टलाई पनि स्याक्या ऐनसित तालमेल गरी कार्यान्वयन गर्न लगाउने उनले जनाए।"
"रेणु दाहालले सम्हालिन् कार्यभार : भरतपुर महानगरमा ७ हजार लिटरसम्म खानेपानी निशुल्क, छोरीको निशुल्क बिमा",चितवन : भरतपुर महानगरपालिकाका नवनिर्वाचित मेयर रेणु दाहालले बुधबार कार्यभार सम्हालेका छन्। कार्यभार सम्हाल्दै दाहालले आफ्नो पहिलो प्राथमिकता खानेपानी समस्या समाधान र छोरीको निशुल्क बिमा गर्ने प्रतिबद्धता जनाएकी छन्। कार्यभार सम्हालेलगत्तै उनले महानगरका विकट बस्तीमा पनि दुई वर्षभित्र खानेपानी पुर्याउने प्रतिबद्धता जनाएकी हुन्। दाहालले महानगरबासीलाई सात हजार लिटरसम्म खानेपानी निशुल्क दिने निर्णय गरेकी छन्। यो सुविधा महानगरका ५२ प्रतिशतले लाभ लिने आँकलन छ। जसमा महानगरको खानेपानीमा वार्षिक २ करोड ५० लाख रकम खर्च हुने अनुमान छ। भरतपुर महानगरपालिकामा जन्मने छोरीलाई १ लाखसम्मको निशुल्क बिमा गर्ने उनले निर्णय गरेकी छन्। आजकै मितिबाट लागु हुने गरी पन्ध्र वर्षको बिमा गर्ने निर्णयले महिला र विपन्न समुदायलाई विशेष लाभ हुने अपेक्षा छ। सरकारी स्वास्थ्य संस्थामा सुत्केरी भएर जन्मने छोरीमा मात्र बिमा कार्यक्रम लागु गरिने बताइएको छ। महानगरले बिमाका लागि वार्षिक ३ हजार ३ सय रुपैयाँ दिने छ। जसबाट झण्डै यो वर्ष झण्डै १ हजार ७५० ले सुविधा पाउने छन् । उनले निर्वाचन अगाडि गरेका सबै बाचा आफूले पूरा गर्ने बताइन्। आफ्ना समर्थकहरुको साथमा महानगरपालिका प्रवेश गरेकी दाहाललाई कर्मचारीले स्वागत गरेका थिए। महानगरले बिमाका लागि वार्षिक ३ हजार ३ सय रुपैयाँ दिने छ। जसबाट झण्डै यो वर्ष झण्ड १ हजार ७५० लाई लाभ हुने आँकलन छ ।
नवीनताविहीन नीतिकार्यक्रम,"काठमाडौं : सरकारले उद्योग र कृषिलाई प्राथमिकतामा राखेर नीति तथा कार्यक्रम ल्याएको छ। राष्ट्रपति विद्यादेवी भण्डारीले मंगलबार प्रतिनिधिसभा र राष्ट्रियसभाको संयुक्त बैठकमा सरकारको नीति तथा कार्यक्रम प्रस्तुत गरेकी हुन्। राष्ट्रपति भण्डारीले सरकार र निजी क्षेत्रको संयुक्त प्रयास र सहकार्यबाट आर्थिक विकास गरिने बताइन्। आर्थिक वर्ष २०७९८० को बजेटमा आन्तरिक स्रोतका आधारमा उत्पादन वृद्धि गर्ने सरकारको लक्ष्य छ। अर्थविद्हरूले भने यो नीतिकार्यक्रमलाई नवीनताविहीन भनेर टिप्पणी गरेका छन्। पुरानो कार्यक्रमलाई परिमार्जनसहित अघि बढाउन खोजिएको टिप्पणी गर्छन् पूर्वअर्थमन्त्री डायुवराज खतिवडा। भन्छन्, निर्वाचनको वर्षमा नयाँ कार्यक्रम नल्याउनु पनि राम्रै हो। पूर्वअर्थसचिव रामेश्वर खनाल ९९ प्रतिशतजति पुरानै दोहोरिएको बताउँछन्। दोहोरिएको मध्यमा पनि बढी झिनामसिना कुराहरू राष्ट्रपतिको तर्फबाट बोल्न लगाउनु आवश्यक थिएन, खनाल भन्छन्। पूर्वगभर्नर डा चिरञ्जीवी नेपाल अहिलेका नीति तथा कार्यक्रम अधिकांश पहिला पनि आइसकेका छन्। बिमा क्षेत्रलाई उत्पादनमूलक क्षेत्रसँग गाभेर अगाडि बढाउने नीति सराहनीय रहेको उनको भनाइ छ। यो लामो पनि भयो। खासै नयाँ लागेन र कुनै गम्भीर भएको पनि देखिनँ, उनी भन्छन्। पूर्वाधारविज्ञ डासूर्यराज आचार्य पूर्वाधार विकास गर्न अन्तरनिहित निकायहरूसँगको समन्वय र सहज वातावरण बनाउन योजना नल्याएको बताउँछन्। व्यवधानहरूलाई फुकाउनुपथ्र्यो। तर, आगामी आर्थिक वर्षको कार्यक्रममा त्यस्तो तदारुकता देखिँदैन, डा आचार्य भन्छन्। नेपाल उद्योग वाणिज्य महासंघका वरिष्ठ उपाध्यक्ष चन्द्र ढकालले भने घरेलु उत्पादनलाई प्राथमिकतामा राखेर सरकारले ल्याएको नीति तथा कार्यक्रम स्वागतयोग्य रहेको बताउँछन्। पर्यटन प्रबद्र्धन, आयात प्रतिस्थापन जस्ता विषयहरूलाई सरकारले सम्बोधन गरेको ढकालको टिप्पणी छ। आन्तरिक उत्पादन वृद्धि तथा औद्योगीकरणका लागि सरकारले पूर्वाधार निर्माणमा जोड दिने नीति तथा कार्यक्रममा उल्लेख छ। लगानी प्रबद्र्धन गर्दै व्यावसायिक वातावरण बनाउने नीतिगत, कानुनी र प्रणालीगत सुधार गर्ने प्रतिबद्धता सरकारले व्यक्त गरेको छ। आन्तरिक तथा बाह्य कारणबाट आउने अर्थतन्त्रको समग्र संरचना रूपान्तरण गर्न सक्ने कार्यक्रम तथा आयोजना नीति तथा कार्यक्रममा समेटिएको छ। सरकारले उत्पादन र उत्पादकत्वमा वृद्धि, पूर्वाधार निर्माण, खानेपानी, विद्युत्मा पहुँच, पुँजी निर्माण र रोजगारी सिर्जना मुख्य प्राथमिकतामा राखेको छ। वित्त र मौद्रिक नीतिको संयोजनबाट आर्थिक वृद्धि र स्थायित्व हासिल गर्ने सरकारको नीति छ। कृषि, यातायात, ऊर्जा, पर्यटन र सूचना प्रविधिलाई आर्थिक वृद्धिको संवाहकको रूपमा लिइएको छ। आर्थिक पुनरुत्थानका विशेष कार्यक्रममार्फत उत्थानशील अर्थतन्त्र निर्माण गर्ने सरकारको नीति छ। राष्ट्रिय गौरव, रूपान्तरणकारी र रणनीतिक योजनाको महत्वका ठूला आयोजनाबाहेक अन्य आयोजनाहरू प्रदेश र स्थानीय तहबाट कार्यान्वयन गर्ने सरकारले नीति अबलम्बन गरेको छ। संघ, प्रदेश र स्थानीय तहको सहकार्य र समन्वयमार्फत प्राकृतिक स्रोतको संरक्षण, उपयोग र समन्यायिक बाँडफाँट हुने जनाइएको छ। स्थानीय अर्थतन्त्रलाई राष्ट्रिय अर्थतन्त्रसँग जोड्दै आर्थिक समुन्नतिको आधार तयार गर्ने नीतिमा उल्लेख छ। सार्वजनिक निजी साझेदारीका माध्यमबाट लगानी र निर्माण ढाँचा तयार गर्ने सरकारको नीति छ। ठूला तथा रणनीतिक महत्वका पूर्वाधार निर्माण तथा औद्योगिक विकास निजी क्षेत्रको साझेदारीमा सञ्चालन गर्ने जनाइएको छ। राष्ट्रिय प्राथमिकताका आधारमा विकास निर्माण गर्न बजेट विनियोजन गर्ने सरकारको योजना छ। तर, सरकारले राष्ट्रिय योजना आयोगमार्फत नआएका आयोजनामा बजेट विनियोजन नगर्ने भएको छ। पूर्वतयारी नभएका र आयोजना बैंकमा प्रविष्ट नभएका आयोजनामा बजेट नदिने जनाइएको छ। उद्योगलाई जग्गाको हदबन्दी हटाइने सरकारले स्वदेशी उत्पादन तथा उपभोग बढाउन नेपाली उद्योग, नेपालमै रोजगारः आफ्नो उत्पादन, आफ्नै व्यापार अभियान घोषणा गरेको छ। उद्योगलाई जग्गामा हदबन्दी हटाएर औद्योगिक वातावरण निर्माण गरिने राष्ट्रपति भण्डारीले बताइन्। पुरानो कार्यक्रमलाई परिमार्जनसहित अघि बढाउन खोजिएको छ। पुराना कार्यक्रमलाई निरन्तरता दिएकोमा खुसी नै लागेको छ। निर्वाचनको वर्षमा नयाँ कार्यक्रम नल्याउनु पनि राम्रै हो। नीतिगत रूपमा भन्ने हो कुनै डिपार्चर छैन। डा युवराज खतिवडा, पूर्वअर्थमन्त्री पेट्रोलियम पदार्थको अन्वेशषण, उत्पादन र प्रशोधन गर्ने नीति तथा कार्यक्रममा समेटिएको छ। निजी क्षेत्रको साझेदारीमा समेत औद्योगिक ग्राम, विशेष आर्थिक क्षेत्रमा प्राथमिकता दिइने उल्लेख छ। उत्पादनमूलक र निर्यातमूलक उद्योगको लागत घटाइने र निर्यातमा सहजीकरण गर्ने उल्लेख छ। सरकारले स्वदेशमै स्वरोजगार बन्ने नीति लिएको छ। एकीकृत रूपमा रोजगारी सिर्जना गर्ने गरी गृहकार्य गरिने नीति तथा कार्यक्रममा उल्लेख छ। नेपाली जनशक्तिलाई नेपालमै स्वरोजगार गर्ने, सार्वजनिक, निजी र सहकारीमा रोजगारी सिर्जना गर्न एकीकृत सूचना प्रणाली र इडाइरेक्टरी बनाउने राष्ट्रपति भण्डारीले बताइन्। विशिष्टकृत सीपयुक्त जनशक्ति तयार गर्न आवश्यक पूर्वाधार तयार गर्ने, वैदेशिक रोजगारीबाट फर्केका व्यक्तिलाई रोजगार सिर्जना गर्न जोड दिइने उल्लेख छ । श्रमशक्तिलाई योग्यता र रुचिअनुसारको काममा लगाउने संयन्त्रको विकास गर्ने नीति तथा कार्यक्रममा उल्लेख छ। कार्यस्थलमा तालिम दिने र सबै श्रमिकलाई सामाजिक सुरक्षामा आबद्ध गराउने जनाइएको छ। विदेशमा आर्जन गरेको आय र सीपलाई देशभित्र रोजगारी तथा स्वरोजगारका अवसर सिर्जना गर्ने राष्ट्रपति भण्डारीले बताइन्। रेमिट्यान्स औपचारिक माध्यमबाट ल्याउन आवश्यक प्रबन्ध गरिने नीति तथा कार्यक्रममा उल्लेख छ। विज्ञ भन्छन् केही विशेषता प्रधानमन्त्री रोजगार कार्यक्रमको पुनर्संरचना गरी रोजगारी र उद्यमशीलतामा ध्यान दिने जनाइएको छ। रोजगारी बढाउन प्रभावकारिता अध्ययन गरी एकीकृत रूपमा सञ्चालन गरिने भएको छ। श्रम अडिट गर्ने व्यवस्था अनिवार्य गरिने उल्लेख छ। श्रमसम्झौता पुनरावलोकन, नयाँ र आर्षक रोजगारी प्रबद्र्धन गर्ने सरकारको प्राथमिकतामा परेको छ। भैरहवा र पोखराबाट समेत वैदेशिक रोजगारका सम्पूर्ण सेवा दिने राष्ट्रपति भण्डारीले बताइन्। वैदेशिक रोजगारीमा हुने ठगी नियन्त्रण गर्ने सरकारको योजना छ। स्थानीय तहमार्फत वैदेशिक रोजगारीका राहत, उद्धारका काम थप प्रभावकारी बनाइने भण्डारीले बताइन्। आर्थिक अनुशासन कायम गरिने तीन तहको बजेट कार्यान्वयनमा वित्तीय अनुशासन कायम गर्ने उल्लेख छ। सरकारले कर प्रणाली लगानी एवं व्यवसायमैत्री बनाउने जनाएको छ। स्वच्छ र पारदर्शी कर प्रणाली अबलम्बन गर्ने सरकारको तयारी छ। सरकारले सार्वजनिक खर्च व्यवस्थापनमा ध्यान दिने भएको छ। खर्च बढाउन संयन्त्र पुँजीगत खर्च बढाउन छुट्टै संयन्त्र बनाउने सरकारको तयारी छ। यसका साथै विकास आयोजना कार्यान्वयनमा सहजीकरण गरी नतिजामा आधारित आयोजना व्यवस्थापन प्रणाली कार्यान्वयनमा ल्याउने सरकारको नीति छ। सार्वजनिक खरिद ऐन कानुनमा सुधार गरी ठेक्कामा आउने विवाद शीर्घ रूपमा निरुपण गर्न संयन्त्र निर्माण गर्ने उल्लेख गरेको छ। स्थानीय तहको राजस्व परिचालन गर्न आवश्यक नीति तथा मापदण्ड बनाइने भएको छ। वैदेशिक सहायता प्रतिफलमा मात्रै वैदेशिक सहायतालाई प्रतिफलयुक्त बनाउने सरकारको नीति छ। राष्ट्रिय प्रणालीमार्फत उच्च प्रतिफलयुक्त रणनीतिक एवं रूपान्तरणकारी आयोजना सञ्चालन गर्ने सरकारको तयारी छ। डिजिटल बैंकिङ अवधारणा अघि बढाइने भएको छ। राष्ट्रिय भुक्तानी प्रणाली सुदृढ गरी सबै वित्तीय कारोबार विद्युतीय माध्यमबाट हुने भएको छ। मुद्रास्फीतिलाई वाञ्छित सीमाभित्र राख्ने सरकारले नीति छ। उत्पादनमा कर्जा प्रवाह सहज उत्पादनशील क्षेत्र र रोजगारमूलक क्षेत्रमा कर्जा प्रवाह सहज हुने भएको छ। प्रतिस्पर्धी वस्तु तथा सेवा उत्पादन र वितरण गर्न निजी क्षेत्रलाई सक्षम बनाइने जनाइएको छ। रुग्ण उद्योग सञ्चालनमा ध्यान दिइने भएको छ। सार्वजनिक संस्थानको मर्जर नीति अबलम्बन गर्ने सरकारको तयारी छ। पुँजीबजारको विकास र विस्तारका लागि उत्पादनशील क्षेत्रमा लगानीकर्ताको आकर्षण बढाउने सरकारको नीति छ। राष्ट्रपति भण्डारीले नियामक निकायको क्षमता वृद्धि गरिने बताइन्। आगामी वर्ष नेपालको क्रेडिट रेटिङ गरिने उल्लेख छ। बिमालाई उत्पादन र उत्पादकत्वसँग जोडिने उल्लेख छ। सहकारीमार्फत उत्पादन, आर्थिक विकास, उद्यमशीलता, रोजगारी बढाइने उल्लेख छ। सहकारी संघसंस्थाको अनुगमन तथा संस्थागत सुशासन प्रबद्र्धन गर्न अधिकारसम्पन्न निकाय बनाइने छ। गरिबी परिवारलाई परिचयपत्रका आधारमा सरकारी सेवासुविधा दिइने उल्लेख छ। नयाँ कृषि नीति बन्ने कृषिलाई आर्थिक वृद्धि र रोजगारीको प्रमुख संवाहकका रूपमा लिने सरकारको नीति छ। नयाँ कृषि नीति तर्जुमा गर्ने सरकारको योजना छ। कृषि अनुसन्धान, यान्त्रिकरण, व्यवसायीकरण र जलवायु अनुकूलनका कार्यक्रममा प्राथमिकता राखिने भएको छ। आधुनिक कृषि क्षेत्रको माध्यमबाट आर्थिक वृद्धिको आधार बलियो बनाइने सरकारको नीति छ। कृषि तथा वनको उपयोग बढ्ने गरी भूउपयोग नीति बन्ने भएको छ। सरकारले खाद्यवस्तुको उत्पादन बढाउने र उत्पादन लागत घटाउने योजना ल्याउने भएको छ। गुणस्तरीय, उन्नत तथा वर्णशंकर जातको बीउ विकास गरी आत्मनिर्भर हुने उल्लेख छ। स्थानीय बीउबिजनको अनुसन्धान र विकासमा प्राथमिकता दिइने भएको छ। यसका साथै अर्गानिक खेती प्रणालीमा प्रोत्साहन गर्ने नीति सरकारले ल्याएको छ। प्रधानमन्त्री कृषि आधुनीकरण कार्यक्रममा प्रदेशमा जोनका रूपमा हस्तान्तरण गर्ने सरकारको तयारी छ। बाँझो जग्गा सदुपयोग गरी सहकारी तथा समूहमार्फत मूल्य श्रृंखलामा आधारित उत्पादनमा जोड दिइने उल्लेख छ। यो नीति तथा कार्यक्रम ९९ प्रतिशतजति पुरानै दोहोरिएका छन्। मंसिरमा चुनाव पक्कै गर्नुपर्छ। यसैले धेरै नयाँ कुरा नगरेर निरन्तरता दिइनेछ भनेर छोटो प्रस्तुत गरेको भए उचित हुन्थ्यो। रामेश्वर खनाल, पूर्वअर्थसचिव धान, मकै, आलु, प्याज, स्याउ, ओखरजस्ता बढी आयात हुने वस्तुको उत्पादन बढाउने नीति सरकारले ल्याएको छ। रबर खेतीमा पनि सरकारले प्रोत्साहन गर्ने भएको छ। कृषिमा रासायानिक मलको आपूर्ति सुनिश्चित गर्ने नीति सरकारले अघि सारेको छ। जैविक मलमा पनि अनुदान दिने तयारी सरकारको छ। कृषि तथा पशुधन बिमा अघि सारिने सरकारको योजना छ। उत्पादनका आधारमा कृषि अनुदान दिइनेछ। पशुपन्छीमा हुने महामारी रोक्न, उखु किसानलाई प्राथमिकता दिन र स्वदेशमै भ्याक्सिन उपलब्ध गराउन र बेमौसमी बालीबाट क्षति पुगेका कृषकलाई राहत दिने कार्यक्रम ल्याइने भएको छ। कृषि भण्डारण तथा कृषि मार्ट सञ्चालन गर्ने, कृषिउपजको आयात निरुत्साहित गर्ने सरकारको योजना छ। थप २२ हजार २ सय हेक्टर क्षेत्रफलमा सिँचाइ उपलब्ध गराउने सरकारको नीति तथा कार्यक्रममा उल्लेख छ। जलउत्पन्न प्रकोपबाट बच्न तटबन्ध सञ्चालन गरिने, मौसम पूर्वानुमान तथा पूर्वसूचना प्रणाली व्यवस्थित गर्ने सरकारको नीति छ। सरकारले गरिबी निवारण गर्ने नीति ल्याएको छ। भूमिको खण्डीकरण रोकी वैज्ञानिक बनाइने सरकारले जनाएको छ। भूमि व्यवस्थापन व्यवस्थित गर्ने सरकारको योजना छ। विशिष्टीकृत संस्थाबाट मात्र जग्गाको कारोबार गर्ने व्यवस्था सरकारले मिलाउने भएको छ। स्वदेशी उत्पादन प्रबद्र्धन गरिने सरकारले स्वदेशी उत्पादनलाई प्रबद्र्धन गर्ने भएको छ। निजी क्षेत्रबाट सञ्चालित मेक इन नेपाल र मेड इन नेपालमा सरकारले सहयोग गर्नेे भएको छ। सार्वजनिक निकायको खरिदमा स्वदेशी वस्तु उपयोगमा जोड दिइने भएको छ। नेपाल गुणस्तरको अन्तर्राष्ट्रिय मान्यता पहल गरिने भएको छ। गुणस्तर तथा क्यालिब्रेसन प्रयोगशालाको आधुनिकरण र स्तरोन्नति हुने भएको छ। विदेशी लगानीका ठूला कम्पनीलाई सहायक कम्पनी स्थापना गर्न प्रोत्साहन गरिने भएको छ। एकल बिन्दु सेवा प्रविधिमैत्री बनाइने भएको छ। उद्योग प्रशासनलाई सरल र प्रविधिमैत्री बनाइने जनाइएको छ। सन्धि पुनरावलोकन, व्यापार सम्झौता द्विपक्षीय व्यापार तथा पारवाहन सन्धि सम्झौता पुनरावलोकन तथा परिमार्जन हुने भएको छ। अन्तर्राष्ट्रिय व्यापारलागत कम गर्न गुणस्तरीय पूर्वाधार निर्माण हुनेछ। विद्युतीय व्यापारको पहुँच विस्तार गर्ने सरकारको तयारी छ। अन्तर्राष्ट्रिय व्यापारमा पहुँच स्थापित गर्न विज्ञ सम्मिलित मार्केट एन्ड ट्रेड इन्टेलिजेन्सको विकास गरिने भएको छ। निजी क्षेत्रको साझेदारीमा निर्यात प्रबद्र्धन गरिनेछ। सरकारले पर्यटनलाई गतिशील आयामका रूपमा विकास गर्ने भएको छ। ग्रामीण पर्यटन तथा होमस्टे सञ्चालन गर्न प्रेरित गरिने भएको छ। सरकारले पर्यटनमार्फत रोजगारी सिर्जना गर्ने योजना बनाएको छ। पर्यटनमार्फत रोजगारी वृद्धि, विदेशी मुद्रा आर्जन र स्थानीय उत्पादनमा जोड दिइने राष्ट्रपति भण्डारीले बताइन्। स्वदेशी तथा विदेशी लगानीमा पर्यटन प्रबद्र्धन गर्ने सरकारको नीति छ। थप विमानस्थल बनाउनुका साथै लुम्बिनी र पशुपति र जनकपुरलाई धार्मिक स्थल रूपको विकास गर्ने जनाइएको छ। धार्मिक, सांस्कृतिक क्षेत्रहरूको संरक्षण तथा विकास गर्न र प्रबद्र्धन गर्न तीनै तहका सरकारको सहकार्यमा एकीकृत कार्यक्रम ल्याएर पर्यटक भित्राउने सरकारको योजना छ। घरेलु उत्पादनलाई प्राथमिकतामा राखेर सरकारले ल्याएको नीति तथा कार्यक्रम स्वागतयोग्य छ। पर्यटन प्रवद्र्धन, आयात प्रतिस्थापनजस्ता विषयलाई सरकारले सम्बोधन गरेको छ। चन्द्र ढकाल वरिष्ठ उपाध्यक्ष, नेपाल उद्योग वाणिज्य महासंघ हवाई सेवा विस्तार गर्दै सुरक्षित र उड्डयन क्षेत्रलाई व्यवस्थित गर्ने राष्ट्रपति भण्डारीले बताइन्। काठमाडौं बाहिर पनि उडान भर्न प्रोत्साहन गर्ने सरकारको नीति छ। आर्थिक वर्ष २०८०८१ देखि निर्माण कार्य सुरु गर्ने गरी निजगढ अन्तर्राष्ट्रिय विमानस्थलको लगानी तथा निर्माणको ढाँचा टुंग्याइने भएको छ। विमानस्थलहरू पूर्णरूपमा सञ्चालन गर्नुका साथै सुविधाजनक टर्मिनल निर्माण गर्न सरकारले ध्यान दिने भएको छ। सरकारले देशलाई जोड्ने गरी यातायात सञ्जाल विस्तार गर्ने भएको छ। आपूर्ति शृंखला, ढुवानी र आवागमनमा सहज हुने गरी सडक निर्माण तथा स्तरोन्नति गर्ने भएको हो। पूर्वपश्चिम राजमार्गलाई चार लेनको बनाउन आवश्यक गृहकार्य हुने भएको छ। काठमाडौं तराई मधेस दुर्तमार्ग समयमै सक्न निर्माणलाई तीव्रता दिइने उल्लेख छ। काठमाडौंमा चक्रपथ, फ्लाई ओभर बनाउने सरकारको तयारी छ। ८ सय किलोमिटर सडक निर्माण र २ सय ५७ किलोमिटर सडक स्तरोन्ती गर्ने सरकारको लक्ष्य छ। राष्ट्रिय गौरवका कालीगण्डकी, कोसी र कर्णाली करिडोर निर्माण तथा स्तरोन्नति गरी जुम्ला जिल्लालाई यस वर्ष राष्ट्रिय सडक सञ्जालमा जोड्ने सरकारको नीति तथा कार्यक्रममा समेटिएको छ। हुलाकी राजमार्ग, पुष्पलालमार्ग (मध्यपहाडी) लोकमार्गमा प्राथमिकता दिने सरकारको तयारी छ। त्रिभुवन राजमार्गअन्तर्गत सुरुङमार्ग, फ्लाइओभर, अन्डरपासमा पनि सरकारले ध्यान दिने भएको छ। प्रदेश सरकारमार्फत आगामी वर्ष ३ सय पुल बन्ने भएका छन्। पूर्वपश्चिम विद्युतीय रेलमार्ग अध्ययन हुने भएको छ। रसुवागढीकाठमाडौं रेलमार्गको ंसंभाव्यप्ता अध्ययन हुने भएको छ। वीरगन्जकाठमाडौं रेलमार्ग तथा काठमाडौं उपत्यकामा मेट्रोरेलको संभ्याव्यता अध्ययन गर्ने सरकारको तयारी छ। नेपालका नदीहरूमा आन्तरिक जलयातायातको संभाव्यता तथा पहिचान गर्ने पनि नीति तथा कार्यक्रममा उल्लेख छ। सरकारले केबुलकार र रोपवे सञ्चालन गर्न प्रोत्साहन गर्ने भएको छ। वातावरणमैत्री बृहत् बस सञ्चालनमा सरकारले प्राथमिकता दिने भएको छ। काठमाडौंमा बाहिरी चक्रपथ बनाउन सरकारले योजना अघि सार्ने भएको छ। थप अध्ययन गरी चक्रपथ निर्माण गर्ने सरकारको तयारी छ। हाउसपुलिङको माध्यमबाट सहर निर्माण गर्ने सरकारको तयारी छ। विद्युत् खपत बढाइनेसरकारले विद्युत् खपत बढाउन नयाँ रणनीति अबलम्बन गर्ने भएको छ। विद्युत् उत्पादन, प्रसारण र वितरणलाई व्यवस्थित गर्दै निजी क्षेत्रलाई विद्युत् व्यापारमा सहभागी गराउने सरकारको योजना छ। बाह्रै महिना जलविद्युत् आपूर्ति सुनिश्चित गर्न ठूला जलाशययुक्त जलविद्युत् आयोजना निर्माण गर्ने सरकारको योजना छ। सबै स्थानीय तहमा विद्युतीकरण गर्न प्रोत्साहन गर्ने सरकारको नीति छ। आउँदो वर्ष ७ सय ५० मेगावट विद्युत् प्रशारण लाइनमा जोडिने राष्ट्रपति भण्डारीले बताइन्। बूढीगण्डकी जलविद्युत् आयोजना नेपालकै लगानीमा बन्ने भएको छ। पश्चिम सेती आयोजना, तल्लो अरुण परियोजना, सेती रिभर ६ को निर्माण कार्य सुुरु हुने जनाइएको छ। विद्युतीय सवारी साधन बढाउन चार्जिङ स्टेसनमा प्रोत्साहन गरिने उल्लेख छ। सामाजिक सञ्जाल कानुनी दायरामा विद्युतीय कारोबारबाट सञ्चालन भई व्यावसायिक कारोबार गर्ने सामाजिक सञ्जाललाई कानुन र करको दायरामा ल्याउने सरकारको रणनीति छ। डिजिटल नेपाल फ्रेमवर्क प्रभावकारी रूपमा कार्यान्वयन गरिने उल्लेख छ। एकीकृत कार्यालय स्थापना गरी कागजको प्रयोग घटाउने सरकारको नीति छ। उच्च गतिको इन्टरनेट उपलब्ध गराउन सरकारले पूर्वाधार लगानीमा प्रोत्साहन गर्ने भएको छ। तुलसी सुवेदीसुनिता कार्की ममता थापा"
मुस्ताङमा २ जनाको शव फेला,"जोमसोम : मुस्ताङमा बुधबार २ जना व्यक्तिको बेवारिसे शव फेला परेको छ। मुस्ताङको घरपझोङ गाउँपालिका२ मार्फास्थित कालिगण्की नदी दोभान र लोघेकर दामोदरकुण्ड जाने बाटोमा अलगअलग व्यक्तिको शव फेला परेको जिल्ला प्रहरी कार्यालय मुस्ताङले जनाएको छ। घरपझोङ २ को मार्फा खोला र कालिगण्डकी नदी दोभानमा अन्दाजी ३७३८ वर्षीय पुरुष व्यक्तिको शव फेला परेको जिल्ला प्रहरी कार्यालयका सूचना अधिकारी प्रहरी निरीक्षक राजकुमार तामाङले जानकारी दिए। पैदलयात्रा गर्दै गरेका एक विदेशी पर्यटकले कालिगण्डकी नदीको छेउमा बेवारिसे शव अवस्थामा देखेपछि ति पर्यटकले स्थानीयले जानकारी गराएका थिए। कालिगण्डकी नदीमा मृत शव फेला परेको जानकारी पाएपछि स्थानीयले बिहान करिव १० बजे प्रहरीलाई खबर गरेका थिए। त्यसपछि जिल्ला प्रहरी कार्यालय जोमसोमबाट प्रहरी टोली घटना स्थलमा पुगेर शवको मुचुल्का र अनुसन्धान सुरु गरेको प्रहरी निरीक्षक तामाङले उल्लेख गरे। प्रहरीले कालिगण्डकी नदीबाट शव निकालेर पोष्टमार्टमका लागि मुस्ताङ जिल्ला अस्पतालको शवगृहमा राखेको जनाएको छ। छोटो दारी जुंगा पालेको, गोरो अनुहार भएको र मंगोलियन हुलिया भएको उक्त वेवारिसे शवको पहिचान हुन सकेको छैन। प्रहरीले बेवारिसे शव फेला परेका व्यक्तिको आफन्तको खोजीकार्य अघि बढाएको छ। यस्तै समुन्द्री सतहदेखि अग्लो उचाईमा अवस्थित प्रसिद्ध धार्मिकस्थल दामोदरकुण्डतर्फ जाँदै गरेका अन्दाजी ५५६० वर्षीय एक भारतीय पुरुषको शव पनि बुधबार नै फेला परेको प्रहरीको भनाई छ। ति पुरुषको शव दामोदरकुण्ड पदमार्गको ढुङ्गेठाटी नजिक बिहान ७ बजे फेला परेको प्रहरी निरीक्षक राजकुमार तामाङले जानकारी दिए। उनका अनुसार उक्त मृत फेला परेका नागरिक मुक्तिनाथ मन्दिरमा बस्ने जोगी भएको बताइएको छ। दोमोदरकुण्ड जाने बाटोमा शव फेला परेपछि नजिकैको प्रहरी टोली घटनास्थलतर्फ जाँदै गरेको उनले बताए। शव भेटिएको स्थानमा पुग्न प्रहरीलाई करिव ७८ घण्टा लाग्नसक्ने प्रहरी निरीक्षक तामाङले बताए।"
नौ पालिकाको मत परिणाम घोषणा हुन बाँकी,"काठमाडौं : गत वैशाख ३० गते भएको स्थानीय तह निर्वाचनको मतगणना कार्यअन्तर्गत अब विभिन्न नौ पालिकाको अन्तिम परिणाम आउन बाँकी छ। निर्वाचन आयोगको सूचना प्रणालीमा बुधबार १०:३० बजेसम्ममा प्रविष्ट भएको विवरणानुसार ७५३ मध्ये ७४४ पालिकाको अन्तिम मत परिणाम सार्वजनिक भइसकेको छ। कतिपय पालिकाको मतगणना कार्य सम्पन्न भए पनि घोषणा भइ आयोगको प्रणालीमा प्रविष्ट हुन बाँकी रहेको छ। अन्तिम परिणाम आउन बाँकी पालिकामा बागमती प्रदेशमा काठमाडौँ महानगरपालिका, प्रदेश नं १ मा उदयपुरको त्रियुगा र कटारी नगरपालिका, मधेस प्रदेशमा रौतहटको गढीमाई नगरपालिका, गरुडा नगरपालिका र फतुवा विजयपुर नगरपालिका, रुपन्देहीको तिलोत्तमा नगरपालिका र कपिलवस्तुको महाराजगञ्ज नगरपालिका छ। सुदूरपश्चिममा बाजुराको बुढीगङ्गा नगरपालिकामा भएको मतदानबारे आयोगले गरेको छानविनका आधारमा निर्णय आउन बाँकी रहेको छ। रासस"
पोखरा महानगरको मेयरमा एकीकृत समाजवादीका आचार्य र उपमेयरमा एमालेकी गुरुङ विजयी,काठमाडौं : पोखरा महानगरपालिकाको मेयरमा नेकपा (एकीकृत समाजवादी) र उपमेयरमा नेपाल कम्युनिष्ट पार्टी (एमाले)विजयी भएको छ। एमालेका कृष्ण बहादुर थापालाई पराजित गर्दै सत्ता गठबन्धनको तर्फबाट एकीकृत समाजवादीका उम्मेदवार बनेका धनराज आचार्य मेयर पदमा विजयी भएका हुन्। आचार्यले ५८ हजार ८९३ मत ल्याउँदा उनका निकटतम् प्रतिद्वन्द्वी थापाले ५२ हजार ८४८ मत ल्याएका छन्। उपमेयरमा एमालेकी मञ्जुदेवी गुरुङ विजयी भएकी छन्। सत्ता गठबन्धनको तर्फबाट कांग्रेसकी उम्मेवदवार कोपिला रानाभाटलाई पराजित गर्दै एमालेकी गुरुङ विजयी भएकी हुन्। गुरुङले ६० हजार ५४६ मत ल्याउँदा उनका निकटतम् प्रतिद्वन्द्वी रानाभाटले ५६ हजार ६६३ मत ल्याएकी छन्। २०७४ सालमा पोखरामा एमालेका मानबहादुर जिसी र मञ्जुदेवी गुरुङ मेयर र उपमेयर निर्वाचित भएका थिए। गुरुङ यसपालि फेरि उपमेयर दोहोरिएकी छिन्।
बलात्कारका घटनाको प्रभावकारी अनुसन्धान गर्न आग्रह,"काठमाडौं : राष्ट्रिय मानवअधिकार आयोगले बलात्कार तथा यौनजन्य घटनाको निष्पक्ष र प्रभावकारी अनुसन्धान गरी पीडितलाई न्याय तथा दोषीलाई कानुनी कारबाही गर्न आग्रह गरेको छ। आयोगका प्रवक्ता डा टीकाराम भट्टराईले आज जारी गरेको विज्ञप्तिमा यौनजन्य हिंसा तथा बलात्कारका घटनाबाट पीडितको न्यायिक हक तथा सुरक्षाको सुनिश्चितता गर्न भनिएको छ। यौनजन्य तथा बलात्कारका घटनाका पीडित र साक्षीको सुरक्षा गर्न, पीडितलाई मनोसामाजिक परामर्श र क्षतिपूर्ति उपलब्ध गराउन तथा घटनाका आरोपितलाई शीघ्र कानुनी दायरामा ल्याउन आयोग नेपाल सरकारलाई आग्रह गर्दछ, विज्ञप्तिमा भनिएको छ, यस प्रकारका घटनामा प्रहरीको अनुसन्धान कार्यमा सघाउन तथा अनुचित प्रभाव पार्ने कुनै पनि क्रियाकलाप नगर्न नगराउन आयोग सम्बद्ध सबै पक्षलाई अनुरोध गर्दछ। पछिल्लो समय काठमाडौँलगायत देशका विभिन्न भागमा यौनजन्य हिंसा तथा बलात्कारका घटना सार्वजनिक भइरहेका छ। आयोगमा परेको उजुरीका आधारमा उक्त घटनाको अनुगमनसमेत गरिरहेको जनाएको छ। सार्वजनिक भएका यौन हिंसा तथा बलात्कारका घटनाको अनुसन्धानमा नेपाल प्रहरीबाट भएका कार्य तथा देखिएका चुनौती सम्बन्धमा नेपाल प्रहरीका अधिकारी तथा अनुसन्धानमा संलग्न प्रहरी अधिकृतसँग आयोगमा छलफलसमेत गरेको छ। आयोगका सदस्य लिली थापाले यौनजन्य हिंसा तथा बलात्कारका घटनाको निष्पक्ष र प्रभावकारी अनुसन्धानमार्फत पीडितको समयमै न्याय प्राप्त गर्ने अधिकारको सुनिश्चित गर्न नेपाल प्रहरीको भूमिका प्रभावकारी हुनुपर्ने बताउँदै आरोपितलाई शीघ्र कानूनी दायरामा ल्याउन निर्देशन दिइन्। प्रहरी नायब महानिरीक्षक उत्तमराज सुवेदीले महिला हिंसासँग जोडिएका घटनालाई प्रहरीले संवेदनशीलरुपमा लिइ अनुसन्धान गरिरहेको जानकारी गराए। नेपालको संविधान र कानुनले यौनजन्य हिंसाको कार्यलाई कानुनबमोजिम दण्डनीय रहेको उल्लेख गर्दै यस्ता घटनाबाट पीडितलाई कानूनबमोजिम क्षतिपूर्ति पाउने हकको व्यवस्था गरेको छ।"
भारतीय ट्रकले ठक्कर दिँदा एकको मृत्यु,"बाँके : बाँकेको कोहलपुर नगरपालिका११ स्थित साझा चोकमा भारतीय ट्रकले अटोरिक्सालाई ठक्कर दिँदा आज यहाँ एक जनाको मृत्यु भएको छ। नेपालगञ्जबाट कोहलपुरतर्फ जाँदै गरेको तीव्र गतिमा रहेको युपी ३२ टिएन ४३४४ नंको भारतीय ट्रकले सोही दिशातर्फ जाँदै गरेको भे१च ४९४१ नंको अटोरिक्सालाई ठक्कर दिँदा कोहलपुर१३ का अटो चालक २९ वर्षीय रामसेवक थारूको मृत्यु भएको इलाका प्रहरी कार्यालय, कोहलपुरका प्रहरी नायब उपरीक्षक ऐनबहादुर मल्लले जानकारी दिए। नेपालगञ्ज मेडिकल कलेज शिक्षण अस्पताल कोहलपुरमा उनको उपचारका क्रममा मृत्यु भएको थियो। दुर्घटनामा संलग्न ट्रक र त्यसका चालकलाई प्रहरीले नियन्त्रणमा लिएर घटनाको अनुसन्धान गरिरहेको प्रहरीले जनाएको छ। सो घटनापछि केहीबेर सडक जाम भएको थियो। रासस"
"मनास्लु पदमार्गमा सुख्खा पहिरो, आवतजावत ठप्प","गोरखा : मंगलबार राती झरेको सुख्खा पहिरोले मनास्लु पदमार्ग अवरुद्ध भएको छ। धार्चे ३ खोर्ला र तातोपानीको बीच लुस्य्राङ खोलामा झरेको पहिरोले बाटो अवरुद्ध भएको धार्चे गाउँपालिकाका अध्यक्ष लक्ष्मण गुरुङले जानकारी दिए। बाटो अवरुद्ध हुँदा धार्चे गाउँपालिका र चुमनुब्री गाउँपालिकाका बासिन्दा तथा पर्यटक आवतजावत गर्न कठिनाइ भएको छ। साथै उत्तरी गोरखाका लागि खाद्यान्न लगायतका सामान ढुवानी गर्न जीप तथा खच्चड समेत रोकिएको छ। हिँजो बेलुका र राती दुईपटकसम्म सुख्खा पहिरो झरेको रहेछ, उनले भने, नेपाली सेनाले सडक निर्माण गर्ने क्रममा बम बिस्फोट गरेर पहरा फुटाउँदा अड्केका ढुंगाहरु सडकमा झरेका छन्। सडक पनि तल भासिएको छ। तलबाट पनि पर्खाल लगाउनु पर्ने भएको छ, माथि पनि थप बिस्फोट गरेर खोल्नु पर्ने भएको छ। अबरुद्ध बाटो तत्काल खुलाउन नेपाली सेनाको सडक निर्माण कार्यदलका प्रमुख मेजर विनोद भट्टसित छलफल भएको उनले बताए। बेनिघाट, आरुघाट, लार्के सडक अन्तर्गतको सडक पहिरिएको हो। सो सडकको दोभानसम्म जीप चल्ने गरेको थियो।"
एक महिनाभित्र पाठ्यपुस्तक विद्यार्थीको हातमा पुर्याउन शिक्षा तथा स्वास्थ्य समितिको निर्देशन,काठमाडौं : एक महिनाभित्र पाठ्यपुस्तक विद्यार्थीको हातमा पुर्याउन संसदको शिक्षा तथा स्वास्थ्य समितिले सरकारलाई निर्देशन दिएको छ। बुधबार बसेको शिक्षा तथा स्वास्थ्य समितिको बैठकले विद्यार्थीलाई पढाइबाट बञ्चित हुन नदिन समयमै पाठ्यपुस्तक विद्यार्थीको हातमा पुर्याउन सरकारलाई निर्देशन दिएको हो। शैक्षिक सत्र सुरु भइसक्दा पनि विद्यार्थीहरुले पाठ्यपुस्तक नपाएपछि यथाशीघ्र पुस्तक उपलब्ध गराउन निर्देशन दिएको समिति सभापति जयपुरी घर्तीले जानकारी दिइन्। जेठ १ गतेबाट शैक्षिक सत्र सुरु भइसकेको छ। सबैजसो विद्यार्थीहरुले अझै पुस्तक पाउन सकेका छैन। जसले गर्दा उनीहरुको पढाइ प्रभावित भएको छ। कूल १ करोड ९८ लाख पुस्तक छपाइ हुनुपर्नेमा हालसम्म १ करोड ६५ लाख पुस्तक छपाइ भएको छ। ३५ लाख पुस्तक छपाइ हुन बाँकी रहेको जनक शिक्षा सामग्री केन्द्रले जनाएको छ।
काठमाडौंको फोहोर बन्चरेडाँडामा विसर्जन,"काठमाडौं : नुवाकोटको सिसडोल ल्यान्डफिल्डसाइट भरिएर काठमाडौं उपत्यकाको फोहोर उठाउन समस्या देखिएपछि मंगलबारदेखि बन्चरेडाँडा ल्यान्डफिल्डसाइट सञ्चालनमा आएको छ। काठमाडौं उपत्यकाको फोहोर धादिङको धुनीबेंसीस्थित बन्चरेडाँडामा बनिरहेको डम्पिङ साइटमा विसर्जन गर्न सुरु गरिएको हो । सिसडोल आसपासका बासिन्दाले विभिन्न बहानामा लामो समयदेखि फोहोर विर्सजन गर्न नदिएर हड्ताल गरिरहेका थिए। जसले गर्दा उपत्यकामा लामो समयदेखि फोहोर थुप्रिएर समस्या परेको थियो। मंगलबार बिहान सुरक्षाकर्मीको सहयोगमा ९० वटा गाडीले बन्चरेडाँडामा बनिरहेको डम्पिङ साइटको सेल १ मा फोहर फालेका छन्। काठमाडौं महानगरपालिका वातावरण विभागकी प्रमुख सरिता राईका अनुसार शहरी तथा वातावरणमन्त्री रामकुमारी झाँक्रीको समन्वयमा मंगलबार पहिलोपटक बन्चरेडाँडामा फोहोर पठाइएको हो। गत फागुनदेखि यता स्थानीयवासीले ४० दिन हड्ताल गरेको कारण उपत्यकाको फोहोर उठाउन कठिन भएको बताउँदै राईले विरोधका बहाना फोहोरलाई बनाउन नहुने तर्क गरिन्। भन्छिन्, फोहोर उठाउने गाडी रोकेर केके विरोध हुन्छ ? स्थानीयले विभिन्न माग राखेर बन्चरेडाँडामा हालकै अवस्थामा फोहोर विसर्जन गर्न नदिने अडान राख्दै आएका थिए। १ हजार ७३५ रोपनी जग्गामा फैलिएको बन्चरेडाँडा ल्यान्डफिल्डसाइट आसपासका स्थानीयले रोजगार दिनुपर्ने, थप जग्गा अधिग्रहण गर्नुपर्ने, फोहोर बिर्सजन गर्नुअघि स्थानीयसँग समन्वय गर्नुपर्नेलगायतको माग राखेको राईले बताए। सोमबार गृह मन्त्रालयमा बसेको सरोकारवालाको बैठकले बल प्रयोग गरेर भए पनि बन्चरेडाँडामा फोहोर विसर्जन गर्ने निर्णय गरेको थियो। मंगलबार फोहोर बोकेका गाडीहरू बन्चरेडाँडा पुग्दा प्रहरीले सुरक्षा दिएका थिए। स्थानीयले भने उनीहरूसँग समन्वय नगरेकाले आन्दोलन गर्ने चेतावनी दिएका थिए। सिसडोलमा फोहोर भरिएपछि उपत्यकाको फोहोर बिसर्जन हुन सकेको थिएन। बन्चरेडाँडामा फोहोर फाल्न सुरु गरेपछि अब सहज हुने विश्वास गरिएको छ। शहरी विकास मन्त्रालयका प्रवक्ता विष्णुप्रसाद शर्माका अनुसार सिसडोल भरिएर उपत्यकाको फोहोर उठाउन नसकिएपछि मन्त्रालयले महानगरसँग समन्वय गरेको थियो। धादिङ र नुवाकोटको सिमानामा बन्दै गरेको बन्चरेडाँडा निर्माण पूरा हुने अन्तिम चरणमा छ। जसअसार मसान्तसम्म महानगरलाई हस्तान्तरण गर्ने तयारी छ। बन्चरेडाँडामा आउने ५० वर्षसम्मलाई फोहोर विसर्जन गर्न सकिने गरी आधुनिक पद्धतिले संरचना निर्माण गरिएको छ।"
वायुको प्रभाव : तीन दिन पहाडी भूभागमा हावाहुरीसहित वर्षाको सम्भावना,"काठमाडौं : नेपालमा स्थानीय वायु, भारतको उत्तर प्रदेश, विहार, पश्चिम बंगाल आसपास रहेको न्यून चापीय रेखा र पश्चिमी वायुको प्रभाव रहेको छ। जल तथा मौसम विज्ञान विभागको मौसम पूर्वानुमान महाशाखाले आगामी तीन दिन पहाडी भूभागमा हावा हुरीसहित वर्षाको सम्भावना रहेको जनाएको छ। महाशाखाबाट बुधबार जारी बुलेटिनमा दिउँसो पहाडी भूभागमा आंशिकदेखि सामान्य बदली रहनेछ। प्रदेश १, बागमती प्रदेश र गण्डकी प्रदेशका केही र अन्य प्रदेशका थोरै स्थानहरुमा मेघ गर्जन चट्याङ्ग र हावा हुरी सहित हल्का देखि मध्यम वर्षाको सम्भावना रहेको बुलेटिनमा उल्लेख छ। राती पनि प्रदेश १, मधेश प्रदेश र बागमती प्रदेशका थोरै स्थानहरूमा मेघ गर्जन चट्याङ्गसहित हल्का वर्षाको सम्भावना रहेको छ। बिहीबार प्रदेश १ र बागमती प्रदेशका केही र अन्य प्रदेशका पहाडी भूभागका एकदुई स्थानहरुमा मेघ गर्जन चट्याङ्ग र हावाहुरीसहित मध्यम वर्षाको सम्भावना रहेको छ। शुक्रबार देशको पहाडी भूभागका थोरै स्थानहरुमा मेघ गर्जन चट्याङ्ग र हावाहुरीसहित हल्का वर्षाको सम्भावना रहेको छ। पहाडी भूभागका थोरै स्थानहरुमा मेघ गर्जन चट्याङ्ग र हावाहुरीसहित वर्षाको सम्भावना रहेकोले आवश्यक सतर्कता अपनाउन महाशाखाले अनुरोध गरेको छ।"
"पठनपाठन सुरू, छैनन् पाठ्यपुस्तक","काठमाडौं : सरकारले २०७९ को नयाँ शैक्षिक सत्र जेठ १ देखि सुरु गर्ने निर्णय गर्यो । अहिले देशभरका अधिकांश विद्यालयमा भौतिक उपस्थितिसहित पठनपाठन सुरु भइसकेको छ । तर, विद्यार्थीको हातमा पाठ्यपुस्तक छैन । विद्यार्थी पाठ्यपुस्तकविनै पढिरहेका छन् । सरकार भने गैरजिम्मेवार जवाफ दिएर बसेको छ । विद्यार्थीको हातमा पाठ्यपुस्तक नपुग्नु र समयमै नछापिनुको कारण के हो त ? पाठ्यपुस्तक छाप्ने र वितरण गर्ने जिम्मा पाएको जनक शिक्षा सामग्रीका अधिकारीहरु भन्छन्, स्थानीय तह निर्वाचन, कोरोना तेस्रो लहर र रुसयुक्रेन युद्धका कारण अन्तर्राष्ट्रियस्तरमै कागजको अभाव भयो।' भर्नाकै बेला विद्यार्थीको हातहातमै पाठ्यपुस्तक भन्ने सरकारको नारा औपचारिकतामै सिमित भएको छ । विसं २०७९ सम्म माध्यमिक तहको पाठ्यक्रम परिमार्जन गर्ने सरकारको योजना छ । सोहिअनुरुप यो वर्षदेखि कक्षा ४,७ र ९ मा नयाँ पाठ्यक्रम लागू भएको छ । नयाँ पाठ्यक्रम लागू हुने भएपछि पाठ्यपुस्तक छाप्नुपर्ने हुन्छ । तर, जनक शिक्षा सामाग्री संवेदनशिल नबन्दा अझै ३५ लाख पाठ्यपुस्तक छपाइ हुन बाँकी छ । जनक शिक्षा सामग्रीका अनुसार कक्षा ४ देखि १० सम्म एक करोड ९८ लाख पाठ्यपुस्तक आवश्यक पर्छ । १ करोड ६३ लाख पाठ्यपुस्तक छपाइ भइसकेको छ । कक्षा ४ देखि १० सम्मका पाठ्यपुस्तक जनक शिक्षाले छाप्ने जिम्मा पाएको छ । अहिले केहि विद्यालयमा कक्षा ५, ६ र ८ को पाठ्यपुस्तक अभाव देखिएको छ । छापिएका पुस्तक पनि पूरा सेटमा नहुँदा बिक्रेताले ढुवानी गर्न आनाकानी गर्दै आएका छन् । पाठ्यक्रम विकास केन्द्रका अनुसार कक्षा १ र ११ को विसं २०७७ मा पाठ्यक्रम परिवर्तन भयो । कक्षा २, ३, ६, १२ को विसं २०७८ मा पाठ्यक्रम परिवर्तन भयो । शैक्षिकसत्र सुरु भएको दुई साता वितिसक्दा पनि अहिलेसम्म विद्यार्थीको हातहातमा पाठ्यपुस्तक पुग्न सकेको छैन । सरकारले जेठ १ देखि शैक्षिकसत्र सुरु गरेपनि सरकारी विद्यालयमा अझै पाठ्यपुस्तक पुग्न नसकेको हो । माध्यामिक तहको पाठ्यपुस्तक छपाइ र वितरणको जिम्मा पाएको जनकशिक्षा सामग्रीको हेलचेक्रयाइका कारण पाठ्यपुस्तक पुग्न नसकेको देखिन्छ । शिक्षा, विज्ञान तथा प्रविधि मन्त्रालयका सचिव प्रमीला बज्राचार्यले कार्यतालिका बमोजिम पाठ्यपुस्तक छपाइमा ढिलाइ भएको स्वीकारिन् । उनले भनिन्,' सबैभन्दा कागजसम्बन्धी कच्चा पदार्थ रुसबाट आउँछ । रुस र युक्रेनको युद्धले पनि कागज आउन ढिलाइ भयो । त्यसकारण पनि पाठ्यपुस्तक छपाइमा ढिलाइ भएको हो । जनक शिक्षा सामग्री लिमिटेडका प्रबन्ध निर्देशक अनिलकुमार झाले कागज समयमा नआउँदा पाठ्यपुस्तक छपाइमा केहि ढिलाइ भएको बताए । उनले भने, 'चैत १० भित्र कागज आपूर्ति गर्ने सम्झौता भएको थियो । तर, रुसयुक्रेन युद्ध, कोरोनाको तेस्रो लहरले पनि कागज ढिलो गरी प्राप्त भयो । कागज उत्पादन युरोपियन देशबाट हुन्छ । रुसबाट सबैभन्दा धेरै कागज आपूर्ति हुन्छ । निजी व्यसायीहरुले पाठ्यपुस्तक ढुवानीमा ९ प्रतिशत कमिसन मागेका कारण पनि समस्या आएको बताए । छापिएका पाठ्यपुस्तक जेठ ९ गतेदेखि देशभरका ९ वटा डिपोबाट वितरण थालिएको बताए । दुर्गम हिमाली र पहाडी जिल्लाका विद्यार्थीलाई प्राथमिकता दिएर वितरण कार्य अघि बढेको बताए । जनक शिक्षाले प्रज्ञा प्रतिष्ठानलाई केहि पाठ्यपुस्तक छाप्न दिने भन्दै प्रक्रिया अघि बढिसकेको जनाएको छ । झाले भने, 'असार पहिलो सातासम्म पाठ्यपुस्तक छपाइ सक्छौं । र, लगत्तै पाठ्यपुस्तक विद्यार्थीको हातहातमा पुग्छ । पाठ्यपुस्तक छपाइमा सरकारले टेण्डर आह्वान गरेपनि निजी मुद्रणले नचाहेको जनक शिक्षा बताउँछ । पाठ्यक्रम विकास केन्द्रका महानिर्देशक अणप्रसाद न्यौपानेले यो शैक्षिक सत्रदेखि कक्षा ४, ७ र ९ मा नयाँ पाठ्यक्रम लागू हुने बताए । उनले भने, '२०७९ सबै माध्यामिक तहका सबै विषयको पाठ्यक्रम परिवर्तन गर्ने सरकारको योजना छ । पाठ्यक्रम परिमार्जन गर्नुपर्ने भएका कारण पनि पाठ्यपुस्तक नयाँ छाप्नुपरेको हो ।' कक्षा १ देखि ३ सम्मको पाठ्यपुस्तक वितरण र छाप्ने जिम्मा भने निजीले पाएको छ । संसदीय समितिले भने एक महिनाभित्रै पाठ्यपुस्तक आपूर्ति गर्न सरकारलाई निर्देशन दिएको छ । समिति सभापति जयपुरी घर्तीले अबको एक महिनाभित्र विद्यार्थीको हातहातमा पाठ्यपुस्तक पुग्नेगरी तदारुकता देखाउन जनक शिक्षा सामग्रीलाई निर्देशन दिएकी हुन्।"
गुल्मीमा चट्याङ लागेर एकको मृत्यु,गुल्मी : चट्याङ् लागेर गुल्मीमा एक जनाको मृत्यु भएको छ। मंगलबार राति लागेको चट्याङ्ले जिल्लाको मदाने गाउँपालिका४ म्यालपोखरीकी ४५ वर्षिय राधिका भट्टराईको ज्यान गएको जिल्ला प्रहरी कार्यालय गुल्मीका प्रहरी नायब उपरीक्षक माधवराज खरेलले जानकारी दिए। गोठमा गाईबस्तुलाई घाँसपात गर्ने क्रममा चट्याङ् लागेर भट्टराईको मृत्यु भएको प्रहरीले जनाएको छ।
समयमै नसोच्दा,"शरद ऋतु चाँडै सकिँदै थियो। कमिलाहरूका परिवार खाना, लट्ठी र सुक्खा पातहरू संकलनमा व्यस्त हुन थाले। फट्यांग्रो यी सबै दृश्य नियालिरहन्थ्यो। ऊ बेला मनमनै हाँस्थ्यो त कहिले जिस्क्याउँथ्यो। एक दिन, त्यो फट्यांग्रो कमिला आउने बाटो ढुकेर बस्यो। जब कमिला आएको बुझ्यो तब बुट्ट्यानको हाँगाबाट फुत्त तल ओर्लियो। फट्यांग्रो पनि हिँडेर कमिलासँग अघि बढ्न थाल्यो। अचानक फट्यांग्रो आफू छेउमा देखेर कमिला तर्सियो। उसले एकछिनपछि आफूलाई बिना शंका अघि बढायो। फट्यांग्रोले कमिलालाई सोध्यो, तिमी यस्तो सुन्दर दिनमा के गर्दैछौ ! हामी चिसोका लागि तयारी गर्दैछौं। केही खानेकुरा पनि राख्नुपर्छ। कमिलाले जवाफ फर्कायो। फट्यांग्रो हाँस्यो र हिँड्यो। ऊ घाम र पुतलीको पछि लाग्न थाल्यो। दिनहरू बित्दै गए। कमिलाले परिवारलाई हरेक दिन व्यस्त बनायो। चारैतिर चराउन थाल्यो। फट्यांग्रोको भने दिन सुस्तरी यसैगरी बित्यो ! एक बिहान, फट्यांग्रो चिसो बिहानमा उठ्यो। जमिन हिउँले ढाकिएको थियो। उसले खाना खोज्यो तर केही पनि भेट्टाउन सकेन। कमिलाहरू सहिसलामत थिए। उनीहरूलाई खानेकुराको कुनै चिन्ता थिएन। नैतिक शिक्षा : घाम चम्किरहेकै बेला खानाको जोहो गर्नुहोस्। तपाईंको भविष्य बनाउन वर्तमान जस्तो कुनै समय छैन।"
"नुवाकोटमा बस, ट्रिपर र मोटरसाइकल ठोक्किंदा पाँच जना घाइते","नुवाकोट : त्रिदेशीय मार्ग अन्तर्गत रहेको नुवाकोटको देवीघाटमा बुधवार तीन वटा यातायातका साधन एकैपटक ठोक्किदा पाँच जना घाइते भएका छन्। घाइतेहरुको नुवाकोट जिल्ला अस्पताल त्रिशूलीमा उपचार गरिएको छ। नुवाकोटको विदुर नगरपालिका५ देवीघाटमा त्रिदेशीय सडकमार्ग अन्तर्गत रहेको गल्छीदेवीघाटत्रिशूली सडकखण्डामा बस, ट्रिपर र मोटरसाइकल ठोकिँदा पाँच जना घाइते भएको प्रहरी कार्यालय नुवाकोटले जनाएको छ। घाइतेहरु पाँचै जना पुरुष रहेका छन् भने व्यस्त सडकमार्गमा गुडिरहेका बेला पहिले बस र ट्रिपर ठक्कर खाएको र त्यसमा लगत्तै एक मोटरसाइकलसमेत अनियन्त्रित भई ठोक्किएर घटना भएको प्रहरी नायव उपरिक्षक रुपक खड्काले जानकारी दिए। उनका अनुसार घाइतेहरुको त्रिशूली अस्पतालमा उपचार भइरहेको छ। रसुवाको नौकुण्ठ गाउँपालिकाको पाच्र्याङबाट यात्रु लिएर काठमाडौँका लागि छुटेको बा ४ ख २२५९ नम्बरको बस र बा ४ ख ७७७२ नम्बरको ट्रिपर सडकमार्गमा एकआपसमा ठोक्किएको डिएसपि खड्काले बताए। बस र ट्रिपर ठक्कर खाएको र लगत्तै वा ३७ प १०२८ नं को मोटरसाइकलसमेत ठोक्किँदा विदुर ५ का ४९ वर्षिय पूर्णमान चित्रकारसमेत घाइते भएको नुवाकोट प्रहरीले जनाएको छ। ठक्करले केरुङ यातायात प्रालिको बसमा सवार चारजना यात्रु घाइते भएको प्रहरीले जनाएको छ। घाइते हुनेहरुमा रसुवाको नौकुण्ड गाउपालिका८ का ३५ वर्षीय धनबहादुर गुरुङ, नौकुण्डकै २७ वर्षिय दावा मिजार, वर्ष ९ का बुद्ध घले र नुवाकोटको बिदुर नगरपालिका५ का १९ वर्षीय सागर कुमाल रहेका छन्। बस चालक ककनी गाउँपालिका६ का शुक्रबहादुर तामाङ र ट्रिपर चालक धादिङ जिल्ला गल्छी गाउँपालिका८ का सानुकान्छा लुङ्गेलीमगर प्रहरीको नियन्त्रणमा रहेको नुवाकोट प्रहरीले जनाएको छ।"
भारतीय कार्यवाहक राजदूत मुस्ताङमा,जोमसोम : नेपालका लागि भारतीय कार्यवाहक राजदूत नामग्य सी खम्पा बुधबार साँझ मुस्ताङ आएकी छन्। खम्पासहित ८ जना परिवारिक सदस्य र ४ जना अफिसियल कर्मचारी मुस्ताङ आएको जिल्ला समन्वय समितिले जानकारी दिएको छ। कार्यवाहक राजदूत खम्पा काठमाडौंबाट पोखरा हुँदै जोमसोम आएकी हुन्। मुस्ताङ आउनुअघि खम्पाले मंगलबार भारत सरकारको अनुदान सहयोगमा पोखरा १३ ढाँडबेसीस्थित अर्वा विजय माध्यामिक विद्यालयको नवनिर्मित भवनको उद्घाटन गरेकी थिइन्। विद्यालय भवन हस्तान्तरण गर्न पोखरा पुगेकी कार्यबाहक राजदूत खम्पा पारिवारिक धार्मिक भ्रमणसहित अन्य कार्यक्रममा सहभागी हुन मुस्ताङ आएको दूतावासले जनाएको छ। भारतीय दूतावासको टोली जोमसोमस्थित होटल मोक्षमा बसेको छ। खम्पालेले शुक्रबार मुस्ताङको पवित्र धार्मिकस्थल मुक्तिनाथ मन्दिरको दर्शन गर्ने कार्यक्रम छ। मुक्तिनाथमा उनले भारतीय राजदूतावासबाट पाँच वर्षअघि निर्माण भएको धर्मशालाको निरीक्षण तथा अवलोकन गर्ने कार्यक्रम पनि छ। त्यसैगरी भारत सरकारको आर्थिक सहयोगमा निर्माण गरिएको उपल्लो मुस्ताङको लोमान्थाङ३ स्थित नाम्ग्याल गुम्बा स्कुलको उद्घाटन पनि खम्पाले गर्ने कार्यक्रम छ। सो अवसरमा कार्यवाहक राजदूत खम्पाले उक्त विद्यालयलाई उपलब्ध गराइने स्कुल बस र मुस्ताङको घरपझोङ गाउँपालिकालाई प्रदान गरिने एम्बुलेन्स हस्तान्तरण गरिने कार्यक्रम रहेको निमित्त जिल्ला समन्वय अधिकारी शिवकुमार पौडेलले बताए। पाँच दिने मुस्ताङ भ्रमणमा आएकी खम्पासहितको टोली दुई दिन लोमान्थाङमा बस्ने बताइएको छ।
बसको ठक्करबाट प्रहरी र म्यादी प्रहरीको मृत्यु,झापा : झापामा यात्रुवाहक बसको ठक्करबाट प्रहरीसहित दुई जनाको मृत्यु भएको छ। बुधबार बिहान को १ ख ७१८७ नंको झुल्केदेवी यातायातको बसले प्रदेश १०२०४०प ७१४९ नंको मोटरसाइकललाई ठक्कर दिँदा उनीहरूको घटनास्थलमै मृत्यु भएको जिल्ला प्रहरी कार्यालयका प्रवक्ता प्रहरी नायब उपरीक्षक वसन्त पाठकले जानकारी दिए। पूर्वपश्चिम राजमार्गअन्तर्गत झापाको शिवसताक्षीधरमपुर सडक खण्डमा दुर्घटना भएको हो। मृत्यु हुनेमा मोरङ पथरीशनिश्चरे८ का २६ वर्षीय प्रकाश राई र भोजपुरको षडानन्दका २६ वर्षीय जितुहाङ राई छन्। मृतक प्रकाश जिल्ला प्रहरी कार्यालय झापामा कार्यरत प्रहरी जवान हुन् भने जितुहाङ म्यादी प्रहरी हुन्। ठक्कर दिने बस र बसका चालकलाई प्रहरीले नियन्त्रणमा लिएको छ।
