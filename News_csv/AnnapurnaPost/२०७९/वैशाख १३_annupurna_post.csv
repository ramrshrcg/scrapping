शीर्षक,विवरण
चालु आर्थिक वर्षमा सात अर्ब बजेट विनियोजन,"मोरङ : प्रधानमन्त्री कृषि आधुनिकीकरण परियोजना, परियोजना कार्यान्वयन एकाइ मोरङद्वारा आज तेस्रो त्रैमासिक (नौ महिनाको) समीक्षा गोष्ठी सम्पन्न भएको छ। स्वदेशी पूँजी, स्वदेशी सीप र श्रमलाई उच्चतम प्रयोग गर्न तथा चकलाबन्दी खेती गरी बालीमा विविधता ल्याउन प्रमुख उद्देश्य रहेको सो गोष्ठीमा प्रदेशका १४ जिल्लाका परियोजना कार्यान्वयन एकाइका प्रमुखको सहभागिता थियो। कार्यक्रममा परियोजना कार्यान्वयन एकाइ मोरङका प्रमुख रामबलमप्रसाद साहले प्रदेश भरिको नौ महिनाको प्रगति विवरण पेश गरेका थिए। परियोजना व्यवस्थापन एकाइ काठमाडौँका विज्ञ तीर्थराज श्रेष्ठ र प्रदेश नं १ कृषि मन्त्रालयका उपसचिव पशुपति पोखरेलले परियोजनाको विविध पक्षमा आआफ्ना कार्यपत्र प्रस्तुत गरेका थिए। विसं २०७३ देखि सञ्चालित परियोजनाको अवधि १० वर्षको रहने र यस वर्ष प्रदेश नं १ मा वित्तीय प्रगति ३१ दशमलव चार प्रतिशत मात्र रहेको बताइएको छ। ब्लक, जोन र सुपरजोन रहेको प्रदेशमा अहिलेसम्म परियोजनाले ३१ हजार ८९ हेक्टर जग्गामा विविध बाली लगाइएको छ। व्यवस्थापन एकाइ काठमाडौंका विज्ञ तीर्थराज श्रेष्ठले आफ्नो कार्यपत्रमार्फत परियोजना ७७ जिल्लामै सञ्चालित रहेको, बाली विशेषको जोन, सुपरजोन सङ्ख्याअन्तर्गत सुपरजोन १६, जोन १७७, आर्थिक वर्ष २०७८७९ मा विनियोजित बजेट रु सात अर्ब ८३ करोड, जोनसुपरजोन सङ्घीय निकाय रु तीन अर्ब तीन करोड १९ लाख, ब्लकतर्फ रु दुई अर्ब दुई करोड ९० लाख, ब्लक ९९९ वटा, कृषि ब्लक ८४६ र पशु सेवाको ब्लक १५३ वटा, पकेटतर्फ रु दुई अर्ब ७६ करोड ९१, स्थानीयतर्फ पकेटको सङ्ख्या तीन हजार २६४, कृषि पकेट दुई हजार ३०८ र पशु सेवा पकेट ९७६ रहेको जानकारी दिए। प्रदेश नं १ का कृषि सचिव मेघनाथ तिमिल्सेनाले दक्ष जनशक्ति नभएसम्म खोजे अनुसारको प्रगति हासिल नहुने भन्दै कृषिमा लगानी गरेर प्रशस्त रोजगारी सिर्जना गर्न सकिने बताए। उनले तीन तहकै सरकारले कृषिलाई अपनत्व बनाउनुपर्ने सुझाव दिँदै अनेक चुनौतीको बाबजुद पनि कृषि क्षेत्रमा उपलब्धि हासिल गरेको र यसमा उद्योग मन्त्रालयले पनि अग्रसरता देखाउनुपर्ने कुरामा जोड दिए। उनले भने, किसानको आर्थिक रुपान्तरण गर्न र देशलाई समृद्ध बनाउन कृषिलाई उच्च प्राथमिकता राख्नैपर्छ। बीमासमेतको उपलब्धता, अनुदानको व्यवस्था भएको कृषिमा युवालाई आकर्षित गराउन सहुलियत ऋणको व्यवस्था गरिएको भन्दै सचिव तिमिल्सेनाले सबै किसिमको बाली उत्पादन गर्न सिँचाइ सुविधा हुनुपर्ने बताए। मोरङका सहायक प्रमुख जिल्ला अधिकारी महेशराज तिमिल्सेनाले उत्पादनमा आत्मनिर्भर बनाउन कृषिमा युवालाई प्रवेश गराउनुपर्ने भन्दै कृषि आमनागरिकको रुचि बन्नुपर्ने सुझाव दिए। रासस"
दैलेखमा कांग्रेस नेता कार्यकर्ताले दिए राजीनामा,"दैलेख : स्थानीय तहको निर्वाचन नजिकिदैं गर्दा नेपाली कांग्रस दैलेखका नेता कार्यकर्ताहरुले धमाधम राजीनामा दिन थालेका छन्। कतिपयले पार्टीबाट स्थानीय तहको उम्मेदवार छनौटमा असन्तुष्टि जनाउँदै राजीनामा दिएका छन् भने कतिपयले अन्य कारण देखाउँदै राजीनामा दिएका छन्। मंगलबार जिल्लाको गुराँस गाउँपालिका गाउँ कार्यसमितिका उपसभापतिसहितका नेता कार्यकर्ताहरुले राजीनामा दिएका छन्। नेपाली कांग्रस गुराँस गाउँ कार्यसमितिका उपसभापति सम्झना विश्वकर्मासहितका नेता कार्यकर्ताहरुले राजीनामा दिएका हुन्। उपसभापति विश्वकर्मासहित वडा नम्बर २ कार्यसमितिका सभापति जयबहादुर वली, सहसचिव भगवती शाही र सदस्यहरु सोमती विक र कुलबहादुर नेपालीले समेत राजीनामा दिएका छन्। सोमबारमात्रै नेपाली कांग्रस नौमूले गाउँ कार्यसमिति सभापति गंगबहादुर शाहीले पार्टी परित्याग गरेको घोषणा थिए। उनी २०५८ सालदेखि नेपाली कांग्रसमा आवद्ध थिए। कांग्रसको १३ औं महाधिवेशन र हालै सम्पन्न १४ औं महाधिवेशनबाट नौमूले गाउँ कार्य समितिको सभापतिमा निर्वाचित शाहीले यही बैशाख ३० गते हुने स्थानीयतह निर्वाचनमा उम्मेदवार छनौटमा असन्तुष्टि जनाउँदै पार्टी परित्याग गरेको घोषणा गरेका हुन्। उनले जारी गरेको विज्ञप्तीमा भनिएको छ, बैशाख ३० गते हुने स्थानीय तह निर्वाचनमा उम्मेदवार छनौट गर्दा पार्टीमा योगदान गरेका नेता कार्यकर्ताको अवमूल्यन गर्दै पैसावाला सिमित दलाल, ठेकेदार तथा भ्रष्टहरुलाई टिकट बिक्री गर्ने पार्टीका केहि दलाल नेताहरुकाविरुद्ध घोर आपत्ती प्रकट गर्दछु। विज्ञप्तीमा भनिएको छ,पार्टीमा दु:ख संघर्ष गर्ने कार्यकर्ताहरुको भविष्य समाप्त बनाईदिने तत्वहरुलाई खबरदारी गर्दै आजकै मितिबाट नेपाली कांग्रस पार्टीको कुनै पनि जिम्मेवारीमा नरहने निर्णय गर्दै पार्टी परित्याग गरेको घोषणा गर्दछु। पार्टीबाट राजीनामा दिएका शाही नेकपा (एकीकृत समाजवादी) पार्टीको तर्फबाट नौमूले गाउँपालिकाको उपाध्यक्ष पदमा उम्मेदवार बनेका छन्। यस्तै नेपाली कांग्रस दैलेखको नेतृ पुण्यप्रभा दसौदी नेकपा (एकीकृत समाजवादी) पार्टीबाट महाबु गाउँपालिकाको उपाध्यक्षको उम्मेदवार बनेकी छन्।"
सिम्रिकको हेलिकोप्टरबाट पानी खसालेर यसरी गरियो शिवपुरीको आगो नियन्त्रणको प्रयास (फोटो फिचर),"काठमाडौं : नागार्जुनस्थित शिवपुरी राष्ट्रिय निकुञ्जको जंगलमा लागेको आगो अझै नियन्त्रणमा आउन सकेको छैन। मंगलबार आगलागीको खबर पाउने वित्तिकै सिम्रिक एयरको हेलिकोप्टरले पानी छर्केर नियन्त्रणको प्रयास गरेको थियो। साँझसम्म एकतर्फीतिरको आगो नियन्त्रणमा आए पनि पूर्णरुपमा नियन्त्रणमा आउन सकेको छैन। साँझको अध्यारोसँगै हेलिकोप्टर उड्न नसक्ने भएकाले माथिबाट पानी खसालेर निभाउने कार्य स्थगित भएको छ। यद्यपि अग्नि नियन्त्रक, सुरक्षाकर्मी र स्थानीय खटिएका छन्। आगो लाग्नुको कारण खुल्न नसकेको प्रहरीले जनाएको छ। जंगलमा आगो लागेपछि स्थनीयवासीले प्रहरीलाई खबर गरेका थिए। सिम्रिक एयरको हेलिकोप्टरले पानी खन्याएर आगो नियन्त्रणको प्रयास गरेको थियो। नजिकैको पोखरीबाट पानी लगेर हेलिकोप्टरले आगो नियन्त्रणको प्रयास गरेको प्रहरीले जनाएको छ। एक वर्ष अगाडि २०७७ चैत्रमा समेत शिवपुरी जंगलमा आगलागी गएको थियो। त्यतिबेला पनि सिम्रिक एयरको हेलिकोप्टरले पानी खन्याएर आगो नियन्त्रणमा लिएको थियो। बुढानिलकण्ठ प्रहरी प्रभागका प्रहरी निरीक्षक अनिल ठकुरीले हेलिकोप्टरबाट पानी छर्केर निभाउने प्रयास गरे पनि अझै नियन्त्रणमा आइनसकेको बताए। उनकाअनुसार बदलीमाथिको तारेभिरमा लागेको आगो निभाउन म्यादी प्रहरी, नेपाली सेना, नगरपालिकाको दमकलसहित अग्नि नियन्त्रक टोली र स्थानीय खटिएका छन्।"
झिमरुक अध्यक्षमा राजमोका जिसी बागी उमेदवार,"झिमरुक (प्यूठान) : झिमरुक गाउँपालिकामा राष्ट्रिय जनेमोर्चा(राजमो)का शुवास जिसीले बागी उम्मेदवारी दिएका छन्। झिमरुकमा राजमो र नेपाली कांग्रेसको गठबन्धन भएको छ। गठबन्धनबाट गाउँपालिका अध्यक्षमा राजमोका नेता एवं झिमरुक गाउँपालिका वडा नम्वर ५ का निवर्तमान वडा अध्यक्ष टिका जिसीलाई पार्टीले आधिकारिक उमेदवार बनाएको छ। निर्वाचन अधिकृतको कार्यालय झिमरुक गाउँपालिकाले दुई जना स्वतन्त्रसहित गाउँपालिका अध्यक्षमा सात जनाको नामावली मंगलबार प्रकाशन गरेको छ। पार्टीले टिकट नदिएपछि बागी उमेदवार बनेका जिसी राजमोको विद्यार्थी संगठन अखिल छैठौँका केन्द्रीय महासचिव समेत हुन्। ३१ वर्षिय जिसी झिमरुक ३ निवासी हुन्। उम्मेदवारी किन ? भन्ने विषयमा बुझ्न खोज्दा उनले प्रतिक्रिया दिन मानेनन्। भो अहिले नलेखम,उनले भने,माहोल बिग्रन सक्छ। तर उनै जिसी दुई दलिय गठबन्धनको चुनावी प्रचार प्रसार समितिको संयोजक बनेका छन्। उनको दोहोरो भूमिकाले नेता, कार्यकर्ताहरु अन्यौलमा परेका छन्। नेपाली कांग्रेसका नेता, कार्यकर्ताहरुले दुईपार्टी मिलेर जाँदासमेत राजमोकै जिम्मेवार व्यक्तिहरुबाट बागी उमेदवारी पर्नुले विश्वासमा शंका उब्जाएको प्रतिक्रिया दिए। नेपाली कांग्रेसबाट पनि झिमरुक ४ बांगेमरोठका ६९ वर्षिय डेगेन्द्र विक्रम सिँहले बागी उमेदवारी दिएका छन्। सत्ता गठबन्धनका तीन दलमध्ये नेकपा माओवादीले एकल उम्मेदवारी दर्ता गराएको छ। पटकपटक सम्झौता गर्दै ताड्दै गरेका सत्ता गठबन्धनका तीन दलमध्ये राजमो र कांग्रेसले अन्तिम विन्दुमा मिलेर जाने सहमती गरेका हुन्। अध्यक्षमा गठबन्धनबाट राजमोका टिका जिसी र उपाध्यक्ष कांग्रेसका प्रमोद पोख्रेल उम्मेदवार बनेका छन्।"
"रसुवामा ४ सय ९५ जनाको उम्मेदवारी, दलित सदस्यमा उम्मेदवारी कम","नुवाकोट : पाँच गाउँपालिका रहेको हिमाली जिल्ला रसुवामा आवश्यक एकसय ४५ पदका लागि चारसय ९५ जनाको उम्मेदवारी परेको जिल्ला निर्वाचन कार्यालय रसुवाले जनाएको छ। कतिपय दलित महिला सदस्य पदमा उम्मेदवारी नै पर्न नसकेको जनाइएको छ। रसुवाको कालिका गाउँपालिका१ मा माओवादी केन्द्रकी ज्योतीसरा परियार, आमोछोदिङ्गो गाउँपालिका२ मा कांग्रेसकी दिलमाया विक वडा नं ४ मा माओवादी केन्द्रकी गममाया विक, गोसाइकुण्ड गाउँपालिकाको वडा नं २ मा कांग्रेसकी लक्ष्मी परियार र वडा नं ५ मा नेकपा एमालेकी कान्छी कमिनीको मात्रै दलित महिला सदस्य पदमा एकएक वटा मात्रै दलित महिलाको उम्मेदवारी परेको रसुवा निर्वाचन कार्यालयले जनाएको छ। रसुवाकै गोसाइकुण्ड गाउँपालिका१ मा ३ र ४ मा दलित महिला सदस्य पदमा कसैको पनि उम्मेदवारी नपरेको सो कार्यालयले जनाएको छ। रसुवाको गोसाइकुण्ड गाउँपालिकामा ७ जना अध्यक्ष र ३ जना उपाध्यक्षसहित ७४ जना, आमोछोदिङ्गो गाउँपालिकामा ७ जना अध्यक्ष र ४ जना उपाध्यक्षसहित ८६ जना, उत्तरगया गाउँपालिकामा १० जना अध्यक्ष र ४ जना उपाध्यक्षसहित एकसय नौं जना, कालिका गाउँपालिकामा ११ जना अध्यक्ष र ६ जना उपाध्यक्षसहित एकसय १० जना र नौकुण्ड गाउँपालिकामा ५ जना अध्यक्ष र ५ जना उपाध्यक्षसहित एकसय १६ जनाले उम्मेदवारी दिएका छन्। उम्मेदवारहरुको दर्ता नामावली रुजु गर्नुका साथै दावी विरोधका सम्बन्धमा छानविन भइरहेको निर्वाचन कार्यालयले जनाएको छ।"
नीति कथा : मायाले जितेको क्षण,"एकजना दासको नाम थियो एन्ड्रोकल्स। एकदिन उनी आफ्नो मालिकको कब्जाबाट मुक्त भए। त्यसपछि जंगलतिर भागे। जंगलमा उनी एक्लै भड्किइरहेका थिए। सुनसान जंगलमा भड्किइरहेकै बेला उनको दृष्टि एउटा भयंकर सिंहमाथि पयो। सिंहलाई देखेपछि उनी निकै डराए र भाग्न खोजे। तर, सिंहले उनलाई देख्दा पनि न लखेट्न चाह्यो, न त कुनै ठूलो आवाज गरेर करायो नै। बरु सिंहले उनलाई एक टकले हेरिरह्यो। जब एन्ड्रोकल्स सिंहको सामु पुगे, घाउले भरिएको आफ्नो खुट्टा उनीसामु तेस्र्याइदियो। सिंहको खुट्टाबाट रगत बगिरहेको थियो। उनले देखे सिंहको खुट्टामा एउटा फलामको काँटी बिझेको रहेछ। एन्ड्रोकल्सले सिंहको खुट्टाबाट त्यो काँटी झिकिदियो र खुट्टामा पट्टी बाँधिदियो। अब उसको खुट्टाबाट रगत बग्न छाड्यो र खुट्टाको घाउ विस्तारै निको हुँदै गयो। सिंहले पनि एन्ड्रोकल्सलाई स्नेह दर्शाउन थाल्यो। दुवै जंगलमा सँगसँगै रहन थाले। एकदिन एन्ड्रोकल्सलाई उनका मालिकले समात्यो। त्यसपछि उनलाई सजाय सुनाइयो, एन्ड्रोकल्सलाई कुनै भोको जनावरसामु छाडिदिनू। एन्ड्रोकल्सलाई सिंहको गुफा अगाडि लगेर छाडिदियो। उनका मालिक, नातागोता र अरू मानिस एन्ड्रोकल्सलाई सिंहले मारेर भोजन गरेको दृश्य हेर्न गुफाभन्दा केही टाढा बसे। मान्छेको गन्ध थाहा पाएपछि सिंह गुफाबाट गर्जिंदै बाहिर निस्कियो। गुफाबाट बाहिर निस्किनासाथ उसले एन्ड्रोकल्सलाई चिन्यो। सिंहले उनलाई हमला गर्नुको साटो उनको मुख चाट्न थाल्यो। सिंहको अनौठो व्यवहार देखेर मालिकले एन्ड्रोकल्सलाई आफूकहाँ बोलाए र सोधे, तिमीलाई त्यो सिंहले किन यस्तो मायालु व्यवहार देखायो ? एन्ड्रोकल्सले सबै वृत्तान्त सुनाए। त्यसपछि मालिकले एन्ड्रोकल्सका सबै सजाय माफी गरिदिए। उनी स्वतन्त्र भएको घोषणा पनि गरे। नैतिक शिक्षा : व्यवहारले सम्बन्धमा फरक पार्छ। हामी अरूसँग कस्तो व्यवहार गर्छौं, परिणाम त्यस्तै पाउँछौं।"
ओलीलाई विश्वप्रकाशको जवाफ : धरातल छोडेर कांग्रेसले उडन्ते सपना देखाउँदैन,"काठमाडौं : नेपाली कांग्रेसका महामन्त्री विश्वप्रकाश शर्माले धरातल छोडेर कांग्रेसले उडन्ते सपना नबाँड्ने बताएका छन्। कांग्रेसको घोषणापत्रमा आफूले देखाएका रेलदेखि पानी जहाजसम्म महत्वाकांक्षी योजना र आफ्नो तीन वर्षे कार्यकालको आलोचना गरिएकोमा एमाले अध्यक्ष केपी शर्मा ओलीले मंगलबार आक्रोश पोखेका थिए। आफूलाई जनउत्तेजनाको व्यापारी र उन्मादी भनेपछि जवाफ दिने क्रममा ओलीले कांग्रेसको घोषणापत्रलाई पागलहरुको प्रलाप, गालीपुराण र बकबासको संज्ञा दिएका थिए। घोषणापत्रमा देश विकासको कुनै योजना नभएको, नीति, विचार र सिद्धान्त पनि नभएको भन्दै कांग्रेस सिद्धिएको टिप्पणी गरेका थिए। आक्रोश पोख्ने क्रममा ओलीले घोषणापत्र पढेर कांग्रेसको हविगतको इन्जोय गर्न आफ्ना कार्यकर्तालाई भनेका थिए। ओलीको यो आक्रोशमा जवाफ दिँदै महामन्त्री शर्माले कांग्रेसले जिम्मेवार सपना देखाउने बताएका छन्। रेल, पानी जहाज, ग्यास पाइपलाइनपछि अब ओलीलेमंगलग्रहमा माछापालन र चन्द्रमामा च्याउ खेतीको सपना देखाउनमात्रै बाँकी रहेको व्यंग्यात्मक जवाफ विश्वप्रकाशले दिएका छन्। जिम्मेवार सपना त्यो होइन जो उडन्ते गफ जस्तो हावामा उडिरहन्छ, सपना त्यो हो जो जिम्मेवार ढंगले धरातलमा उभिन्छ। जमिनमा टेकेर गर्न सकिने कामहरूमात्रै उल्लेख कांग्रेसको घोषणापत्र श्रद्देय ओलीलाई मन परेन ठिकै छ, उनले भनेका छन्। तर कम्तिमा विषयको बहसमा आउन चाहेकोमा ओलीलाई विश्वप्रकाशले धन्यवाद भनेका छन्। माफ गर्नोस् श्रद्देय कमरेड उडन्ते सपनाहरुको गफको पुलिन्दा लेख्न काँग्रेसलाई आएन, उनले जवाफ दिएका छन्।"
"बागी उम्मेदवारी फिर्ता लिन माओवादी केन्द्रको निर्देशन, नमाने कडा कारवाही","काठमाडौं : नेकपा माओवादी केन्द्रले स्थानीय तह निर्वाचनमा सत्ता गठबन्धनका आधिकारिक उम्मेदवारविरुद्ध बागी उठेका पार्टीका नेता कार्यकर्तालाई उम्मेदवारी फिर्ता लिन निर्देशन दिएको छ। माओवादी बागमती प्रदेश प्रदेश कमिटी अध्यक्ष सरल सहयात्रीले मंगलबार विज्ञप्ति जारी गरेर पार्टी र गठबन्धनविरुद्ध स्वतन्त्र चिन्ह लिँदै बागी उम्मेदवार दिने पार्टीका सबै सदस्यलाई वैशाख १५ गतेभित्र अनिवार्य उम्मेदवारी फिर्ता गर्न र पार्टी निर्णयविपरीत कदम नचाल्नका लागि निर्देशन गरेका छन्। १५ गतेभित्र सबै बागी उम्मेदवार मनोनयन फिर्ता नलिए पार्टीको निर्वाचन निर्देशिकाअनुसार सबै जिम्मेवारीबाट तत्काल निलम्बन गरी कारवाही प्रक्रिया अगाडि बढाइने माओवादीले चेतावनी दिएको छ। पार्टी र गठबन्धनको आधिकारिक उम्मेदवारलाई सहयोग नगरी बागी उम्मेदवार तथा विपक्षी दलका उम्मेदवारलाई खुल्ला वा छदम सहयोग पुर्याउने कार्य गर्ने सबैलाई बागी उम्मेदवारकै स्तरको गल्ती मानी कडा कावाही गरिनेछ, विज्ञप्तमा भनिएको छ। विज्ञप्तिमा प्रतिगमनकाविरुद्ध पाँच दलीय गठबन्धनलाई र वैज्ञानिक समाजवादका लागि माओवादी केन्द्रका उम्मेदवारहरुलाई मतदान गर्न अनुरोध गरिएको छ।"
भक्तपुरमा एक हजार एक उम्मेदवारले दर्ता गराए,"भक्तपुर : भक्तपुरका चार पालिकाको प्रमुखमा ६५ जनाले उम्मेदवारी दर्ता गराएका छन्। निर्वाचन कार्यालय भक्तपुरले आज ढिलो गरी सार्वजनिक गरेको उम्मेदवारको नामावलीअनुसार सबभन्दा बढी उम्मेदवार चाँगुनारायण नगरपालिकामा परेको छ। चाँगुनारायण नगरपालिकाको प्रमुखमा २२ जनाले मनोनयन दर्ता गराएको जिल्ला निर्वाचन कार्यालयका भीमविसीले जानकारी दिए। भक्तपुर नगरपालिका १४, मध्यपुरथिमि नगरपालिकामा १४ र सूर्यविनायक नगरपालिकामा १५ जनाले नगर प्रमुखमा उम्मेदवारी दर्ता गरेको उनले जानकारी दिए। जिल्लाका चार पालिकाको उपप्रमुखमा ३५ ले उम्मेदवारी दिएका छन्। जसमध्ये चाँगुनारायण नगरपालिकामा १०, भक्तपुर नगरमा नौ, मध्यपुरथिमिमा नौ र सूर्यविनायक नगरमा सात उम्मेदवारी दर्ता गराएका छन्। कार्यालयले भक्तपुरमा सबै पदमा गरी कूल एक हजार एकले विभिन्न पदमा उम्मेदवारी दर्ता गराएको बिसीले जानकारी दिए। रासस"
"ससुरा, सासु र श्रीमानलाई सहयोग गर्दा सक्रिय राजनीतिबाट पछाडि परे : सिर्जना सिंह","काठमाडौं : नेपाली कांग्रेसको तर्फबाट काठमाडौँ महानगरपालिकाको नगरप्रमुखको उम्मेदवार सिर्जना सिंहले काठमाडौँलाई सुशासन दिलाउनु आफ्नो प्रमुख लक्ष्य भएको बताएकी छन्। नेपाल महिला सङ्घ काठमाडौँ जिल्ला कार्यसमितिले आयोजना गरेको कार्यक्रममा उनले २५ वर्षदेखि लथालिङ्ग अवस्थामा रहेको काठमाडौँ महानगरपालिकालाई सुव्यवस्थित गर्नका लागि आफूले नगरप्रमुख पदमा उम्मेदवारी दिएको बताइन्। कांग्रेस पार्टीले सार्वजनिक गरेको घोषणापत्र र मेरो प्रतिबद्धतापत्रलाई समावेश गरेर म जनताको घरदैलोमा पुग्छु, महिला अधिकार मेरो प्रमुख मुद्दा हुनेछ, उनले भनिन्। महानगरभित्र आफू कसैको आमा, कसैको दिदी, कसैको भाउजु, कसैको बुहारी र कसैको सासु भएर काम गरेर देखाउने उनको भनाइ छ। नेत्री सिंहले विद्यार्थीकालमा आफूले राजनीति गरे पनि पछिल्लो समय राजनीतिक परिवारमा विवाह गरेपछि ससुरा गणेशमान सिंह, सासु मङ्गलादेवी सिंह र श्रीमान् प्रकाशमान सिंहको राजनीतिलाई सहयोग गर्दा आफू सक्रिय राजनीतिबाट पछाडि परेको उल्लेख गरिन्। मैले राजनीतिमा पद लिइन, राजनीति गर्न छोडिन, अब पद लिनका लागि अगाडि बढेको छु, सारा काठमाडौँवासीले सहयोग गर्नुहुनेछ भन्ने विश्वास लिएको छु, उनले भनिन्।"
गठबन्धनका उपप्रमुख श्रेष्ठको उम्मेदवारी रद्ध,"सिन्धुली : कमलामाई नगरपालिकामा नेकपा (माओवादी केन्द्र) का दीर्घराज श्रेष्ठको उपप्रमुख पदको उम्मेदवारी रद्ध भएको छ। उनको नाम समानुपातिक प्रणालीको बन्द सूचीमा उम्मेदवारमा नाम कायम रहेको हुँदा उम्मेदवारी रद्ध भएको हो। उनले सोमबार गठबन्धनको तर्फबाट उपप्रमुख पदमा उम्मेदवारी दर्ता गरेकी थिइन्। आज मुख्य निर्वाचन अधिकृत धु्रवप्रसाद सापकोटाले एक सूचना जारी गर्दै निर्वाचन आयोगको सफ्टवेयरमा दर्ता हुन नसकेको जानकारी दिए। यस्तै राष्ट्रिय प्रजातन्त्र पार्टीका दुई वडाध्यक्षसहित छ वडा सदस्य र नेपाली कांग्रेसको एक वडा सदस्यको पनि उम्मेदवारी दर्ता भएको छैन। राष्ट्रिय प्रजातन्त्र पार्टीबाट कमलामाई४ मा वडाध्यक्ष पदमा उम्मेदवारी दिएका विष्णुकुमार श्रेष्ठको प्रस्तावकको विवरण नभिड्दा उमेदवारी दर्ता भएको छैन। राष्ट्रिय प्रजातन्त्र पार्टीबाट वडा नं ११ मा वडाध्यक्षमा उम्मेदवारी दिएका मेमबहादुर ठकुरीको पनि सर्मथकको विवरण नभिड्दा उम्मेदवारी दर्ता भएको छैन। राष्ट्रिय प्रजातन्त्र पार्टीबाट वडा सदस्य पदमा वडा नं २ मा सदस्यमा उम्मेदवारी दर्ता गराएका सोमाया सार्की, वडा नं ११ मा वीरबहादुर माझी, वडा नं १२ मा वडासदस्य पदमा उम्मेदवारी दर्ता गराएका ढालबहादुर विक, वडा नं १ का लक्ष्मण सुनुवार, वडा नं १० मा वडासदस्य पदमा उम्मेदवारी दिएका उज्ज्वल कोइराला र वडा नं ४ मा मान्दोसिं भोलनले दिएको वडासदस्य पदको उम्मेदवारी प्रस्तावक र समर्थकको विवरण नभिड्दा दर्ता भएको छैन। यस्तै नेपाली कांग्रेसबाट वडा नं ९ मा वडा सदस्य पदमा उम्मेदवारी दर्ता गराएका टीकाप्रसाद घिमिरेको पनि प्रस्तावकको विवरण नभिड्दा उम्मेदवारी दर्ता हुन नसकेको मुख्य निर्वाचन अधिकृत सापकोटाले जानकारी दिए। रासस"
"नुवाकोटमा अधिकांश दलित सदस्यमा उम्मेदवारी परेन, सात सदस्य निर्विरोध","नुवाकोट : नयाँ संविधान जारी भएपछिको दोश्रो पटकको स्थानीय तहको निर्वाचनका लागि नुवाकोटमा दलिततर्फको सदस्य पदमा न्युन मात्र उम्मेदवारी परेको छ। कतिपय सदस्यहरु निर्विरोध भएका छन्। यही वैशाख ३० गतेको स्थानीय तहको निर्वाचनका लागि नुवाकोटमा रहेका १२ स्थानीय तहका लागि चार सय ६४ पद आवश्यक रहेकोमा जनप्रतिनिधि हुनका लागि विभिन्न राजनीतिक दल तथा स्वतन्त्रगरी दुई हजार ८७ जनाले उम्मेदवारी दर्ता गराएका छन्। उम्मेदवारहरुको दरखास्त रुजु गरेर अन्तिम दर्ता गर्नका लागि मंगलबार दिउँसोसम्मको समय लागेको जिल्ला निर्वाचन कार्यालय नुवाकोटले जनाएको छ। नुवाकोटको पूर्वी भेगमा रहेको दुर्गम दुप्चेश्वर गाउंपालिका१ घ्याङफेदीमा दलित महिला सदस्यका लागि एक जनाको पनि उम्मेदवारी परेन। यता विदुर नगरपालिकासंगै जोडिएको तारकेश्वर गाउँपालिका६ मा समेत एक जना दलित महिला सदस्यको पनि उम्मेदवारी नपरेको जिल्ला निर्वाचन अधिकारी जयप्रसाद गौतमले जानकारी दिए। उनका अनुसार बेलकोटगढी नगरपालिका१ मा दलित महिला सदस्यमा ६२ वर्षिया ठूलीकान्छी नेपालीको मात्र दलित महिला सदस्यमा उम्मेदवारी परेको छ। उनी नेकपा एकीकृत समाजवादीबाट उम्मेदवारी दिएकी थिइन्। म्यागङ गाउँपालिका६ मा पनि दलित महिला सदस्यमा २८ वर्षिया कमला विकको मात्रै उम्मेदवारी परेको अधिकृत गौतमले जानकारी दिए। उनले नेपाली कांग्रेसबाट उम्मेदवारी दिएकी थिइन्। निर्वाचनका लागि नुवाकोटमा सबैभन्दा बढी उम्मेदवारी वेलकोटगढी नगरपालिकामा दुई सय ३१ जनाको उम्मेदवारी परेको छ भने सबैभन्दा कम किस्पाङ गाउँपालिकामा एकसय ११ जनाको मात्रै उम्मेदवारी परेको छ। म्यागङ गाउँपालिकामा नेकपा एमालेका अध्यक्ष पदका उम्मेदवार मेघनाथ तामाङविरुद्ध एमालेकै लालसिङ तामाङले बागी दिँदै स्वतन्त्र उम्मेदवारी दर्ता गरेका छन्। सो क्रममा केही बेर झडपसमेत भएको जिल्ला प्रहरी कार्यालय नुवाकोटले जनाएको छ। एमालेका केही कार्यकर्ता घाइते भएको एमाले जिल्ला उपाध्यक्ष वुद्धिबहादुर प्रधानले जानकारी दिए। नुवाकोटकै तारकेश्वर गाउँपालिकामा एमालेका अध्यक्षका उम्मेदवार रमेशबहादुर बस्तीविरुद्ध एमाले जिल्ला कमिटी सदस्य तथा प्रेस चौतारी नेपालका केन्द्रीय सचिव विष्णु तारुके जमकट्टेलले बागी दिँदै स्वतन्त्र उम्मेदवारी दर्ता गरेका छन्। यसका साथै नुवाकोटको सुर्यगढी गाउँपालिकामा ६ जना अध्यक्ष र ५ जना उपाध्यक्षसहित एकसय २१ जना, शिवपुरी गाउँपालिकामा ६ जना अध्यक्ष र ४ जना उपाध्यक्षसहित एकसय ७२ जना, लिखु गाउँपालिकामा ७ जना अध्यक्ष र ६ जना उपाध्यक्षसहित एकसय ६२ जना, म्यागङ गाउँपालिकामा ७ जना अध्यक्ष र ६ जना उपाध्यक्षसहित एकसय ५३ जना र पन्चकन्यामा ७ जना अध्यक्ष र ६ जना उपाध्यक्षसहित एकसय ३१ जनाले उम्मेदवारी दर्ता गरेको मुख्य निर्वाचन अधिकृतको कार्यालय विदुर नुवाकोटले जनाएको छ। दुप्चेश्वर गाउँपालिकामा ६ जना अध्यक्ष र ५ जना उपाध्यक्षसहित एकसय ४२ जना, तारकेश्वरमा ६ जना अध्यक्ष र ५ जना उपाध्यक्षसहित एकसय २१ जना, तादीमा ९ जना अध्यक्ष र ५ जना उपाध्यक्षसहित एकसय ६० जना, किस्पाङमा ७ जना अध्यक्ष र ५ जना उपाध्यक्षसहित एकसय ११ जना तथा विदुर नगरपालिकामा ११ जना मेयर र १० उपमेयरसहित दुई सय ७५ जना र वेलकोटगढी नगरपालिकामा नौ जना मेयर र पाँच जना उपमेयरसहित तीनसय २१ जनाको उम्मेदवारी परेको छ। चारसय ६४ मध्ये दुई पदमा दलित महिला सदस्य निर्विरोध भएका छन्। दलहरुलाई उम्मेदवार बनाउन नुवाकोटको घ्याङफेदी, तारकेश्वर, उर्लेनी, वुङताङलगायतका वडाहरुमा दलित उम्मेदवारको समस्या परेको थियो।"
राजनीतिमा नाताभन्दा योग्यतालाई हेर्नुपर्छ : आरजु राणा,"काठमाडौं : नेपाली कांग्रेसकी केन्द्रीय सदस्य आरजु राणा देउवाले राजनीतिमा नाताभन्दा योग्यतालाई हेर्नुपर्ने बताएकी छन्। नेपाल महिला संघ काठमाडौँ जिल्ला कार्यसमितिले काठमाडौं महानगरपालिकाकी मेयर उम्मेदवार सिर्जना सिंहको निवास चाक्सीबारीमा आयोजना गरेको कार्यक्रममा बोल्दै आरजुले राजनीतिमा नातालाई भन्दा योग्यतालाई हेर्नुपर्ने बताएकी हुन्। कांग्रेस पार्टीले हरेक कुरामा छलफल र बहस गरेर निर्णय गर्ने बताउँदै पार्टीको साझा उम्मेदवार सिंह भएको भन्दै जिताउन काठामाडौँका जनतालाई आग्रहसमेत गरिन्। नेपालको मुटु काठमाडौँमा महिलाले नगरप्रमुखको उम्मेदवार पाउनु खुसीको कुरा भएको बताउँदै आरजुले भनिन्, राजनीतिक परिवारको व्यक्ति सिर्जनाले काठमाडौँ महानगरपालिकालाई राम्रो व्यवस्थापन गर्ने विश्वास लिएको छु। कांग्रेस केन्द्रीय सदस्य प्रतिमा गौतमले महानगरको मेयरजस्तो कार्यकारी पदमा महिलालाई उम्मेदवार बनाउनु सम्पूर्ण महिलाप्रतिको सम्मान भएको बताइन्। काठमाडौँ महानगरपालिकी उपप्रमुख हरिप्रभा खड्गी (श्रेष्ठ)ले आफूले काठमाडौँमा सुरुदेखि महिला प्रमुख हुनुपर्छ भन्ने विचार राख्दै आएको बताउँदै आफ्नै पार्टीले महिलालाई टिकट दिएर राम्रो काम गरेको बताइन्। नेपाल महिला सङ्घ काठमाडौँकी अध्यक्ष विष्णुदेवी पुडासैनी, नेपाल महिला सङ्घकी केन्द्रीय सदस्य कल्याणी रिजाल, कांग्रेस काठमाडौँ महानगरपालिकाका सभापति नीलकाजी शाक्यलगायतले काठमाडौँ महानगरपालिकाको मुहार फेर्नका लागि सिंहलाई विजय गराउनु आवश्यक रहेको बताएका थिए।"
नुवाकोटमा कांग्रेसका १ सय ३० जनाको सामूहिक राजीनामा,नुवाकोट : पार्टीले पछिल्लो पटक चालेको नीतिप्रति असहमति जनाउँदै नुवाकोटमा मगलबार एकै पटक एक सय ३० जना भन्दाबढीले दल त्यागेका छन्। उनीहरुले पार्टीले तल्लो तहका कार्यकर्ताको भावना तथा धारणा लत्याएको जनाउँदै विदुरस्थित जिल्ला पार्टी कार्यालय पुगेर सामूहिक राजीनामा दिएका हुन्। नुवाकोटको बेलकोटगढी नगरपालिका१२ का नेपाली कांग्रेसका १ सय ३० जना क्रियशिल सदस्यहरुले एक साथ राजीनामा दिएका हुन्। उनीहरुले कांग्रेस जिल्ला उपसभापति राजु थापासमक्ष राजीनामा दिएका हुन्। २०७४ को स्थानीय निर्वाचनमा नेपाली कांग्रेसकोतर्फबाट बेलकोटगढी नगरपालिकाको मेयरका आकांक्षीसमेत रहेका ५० वर्षिय बद्रीप्रसाद त्रिपाठीसहित १ सय ३० जनाले सामूहिक राजीनामा दिएका हुन्। कांग्रेस कार्यकर्ताभन्दा नेतामुखी भएको उनीहरुको भनाई छ।
रोशीमा स्वतन्त्र उम्मेदवारविरुद्ध दाबी विरोध,"काभ्रे : जिल्लाको रोशी गाउँपालिका ७ मा नेपाली कांग्रेसबाट वडाध्यक्षको लागि उम्मेदवारी दिएका रामकुमार श्रेष्ठले स्वतन्त्र उम्मेदारविरुद्ध दाबी विरोध दर्ता गरेका छन्। वडा नम्बर ७ मा स्वतन्त्रबाट वडाध्यक्षमा उम्मेदवारी दिएका मेघबहादुर तामाङविरुद्ध श्रेष्ठले दाबी विरोध दर्ता गरेको निर्वाचन अधिकृत सूर्य गौतमले जानकारी दिए। उम्मेदवारी दिएका तामाङविरुद्ध कालोसूचीमा परेको, बेरुजु भएको विषय उल्लेख गरेर निवेदन परेको गौतमले बताए। निवेदनउपर छलफल गर्नको लागि जुन उम्मेदवारविरुद्धमा उजुरी दर्ता भएको हो, सो उम्मेदवार आफ्नो सफाई तथा सबुद प्रमाणसहित निर्वाचन अधिकृतको कार्यालयमा उपस्थित हुनको लागि सूचना जारी गरिएको निर्वाचन अधिकृत गौतमले जानकारी दिए। दुवै पक्षबीच छलफल गरेर प्रमाण पुग्ने नपुग्ने बिषयमा थप छलफल गरिने अधिकृत गौतमले बताए। गाउँपालिका निर्वाचन अधिकृतको कार्यालयमा बेलुका पाँच बजेसम्ममा एकमात्र निवेदन परेको छ।"
स्थानीय निर्वाचन : मतपत्र ढुवानी सुरु,"काठमाडौं : निर्वाचन आयोगले यही वैशाख ३० गते हुने स्थानीय तह सदस्य निर्वाचन२०७९ का लागि छपाइ भएका मतपत्र आजदेखि जिल्ला जिल्लामा पठाउन थालेको छ। भक्तपुरस्थित जनक शिक्षा सामग्री केन्द्र लिमिटेडको कार्यालयबाट लोड भई आज कर्णाली प्रदेशका १० जिल्ला र सुदूरपश्चिम प्रदेशका तीन गरी १३ जिल्लामा मतपत्र पठाइएको छ। वैशाख १४ गते काठमाडौँबाट लामो दूरीमा पर्ने पूर्व र पश्चिमका गरी नौ जिल्लामा मतपत्र पठाइनेछ। वैशाख १२ गतेसम्म एक करोड ५४ लाख ८३ हजार (८० प्रतिशत) मतपत्र छपाइको कार्य सम्पन्न भइसकेको छ। निर्वाचनका लागि एक करोड ९४ लाख मतपत्र आवश्यक पर्ने अनुमान गरिएको छ। आजै निर्वाचन सामग्री पुग्न बाँकी डोल्पाको दुनै र हुम्लाको सिमीकोटमा नेपाली सेनाको हेलिकोप्टरबाट सामग्री पठाइएको छ। केही स्थानबाट मनोनयनको विवरण आउन बाँकी निर्वाचन कार्यक्रमअन्तर्गत यही वैशाख ११ र १२ गते भएको मनोनयन दर्ताका क्रममा अधिकांश स्थानबाट दर्ताको विवरण आयोगको सूचना प्रणालीमा प्रविष्ट भइरहेको छ भने केही स्थानबाट विवरण आउन बाँकी रहेको छ। आज दिउँसो २ बजेसम्म मधेस प्रदेशका तीन जिल्ला, लुम्बिनी प्रदेशको एक र कर्णाली प्रदेशको दुई जिल्लाका केही पालिकाको विवरण आउन बाँकी रहेकामा सुर्खेतको वीरेन्द्रनगर नगरपालिका र दाङको लमही नगरपालिकाको विवरण प्रविष्ट भएको छ। आज रातिसम्ममा बाराको कलैया उपमहानगरपालिका, निजगढ नगरपालिका, सुवर्णमाई गाउँपालिका, महोत्तरीको औराही र मटिहानी, सिरहाको सुखीपुर, धनगढीमाई, लहान र कर्जनाह र कालीकोटको पलाता गाउँपालिकाबाको विवरण प्रविष्ट भइसक्नेछ। निर्वाचन सुरक्षा विषयक मुख्य प्रशिक्षक प्रशिक्षण निर्वाचन आयोगले यही वैशाख ३० गते हुने स्थानीय तह सदस्य निर्वाचन२०७९ का लागि आज निर्वाचन सुरक्षा विषयक मुख्य प्रशिक्षक प्रशिक्षण कार्यक्रम सञ्चालन गरेको छ। नेपाल सरकार, गृहमन्त्रालय, रक्षा मन्त्रालय, चारवटै सुरक्षा निकाय, आयोगका कर्मचारी र साझेदार संस्था युएनडिपी, इएसपीका प्रतिनिधि सहभागी सो प्रशिक्षण कार्यक्रमको आयोगका आयुक्त डा जानकीकुमारी तुलाधरले शुभारम्भ गरे। आयुक्त डा तुलाधरले शुभारम्भ कार्यक्रममा आयोगका सचिव गोकर्णमणि दुवाडीसहित उच्च अधिकारीको उपस्थिति थियो। प्रशिक्षणको दोस्रो सत्रमा आयोगका सहसचिव यज्ञप्रसाद भट्टराईले निर्वाचनसम्बन्धी कानूनी पक्ष, आयोगका सहसचिव तुलसीबहादुर श्रेष्ठले निर्वाचन कार्यक्रम र व्यवस्थापन, आयोगका उपसचिव सूर्यप्रसाद अर्यालले मतदान र मतगणना विषयमा प्रशिक्षणमा प्रस्तुति र सहजीकरण गर्नुभएको थियो। प्रस्तुतीकरणहरुमा स्थानीय तहको निर्वाचन कार्यक्रम, निर्वाचन कसुर तथा सजाय, आचारसंहिता, अनुगमन, पर्यवेक्षण, सामाजिक सञ्जाल अनुगमन, विवाद सुनुवाइ र निरुपण, मतपत्र छपाइ र ढुवानी, मतदान र मतगणना प्रक्रिया आदि विषय समाविष्ट गरिएको थियो। निर्वाचनका लागि आधिकारिक भाइबर ग्रुप निर्वाचनका लागि निर्वाचन आयोग, नेपाल र सामाजिक सञ्जाल भाइबरले आधिकारिकरूपमा आयोगको भाइबर ग्रुप औपचारिकरूपमा सुरु गरेको छ। आयोगले यस प्लेटफर्मको प्रयोग गरी नागरिक तथा निर्वाचन सरोकारवालालाई समयसापेक्ष, अद्यावधिक र सही सूचना उपलब्ध गराउनेछ। यस प्लेटफर्मको प्रयोग गरी निर्वाचनसम्बन्धी मतदाता शिक्षा र विभिन्न जानकारी प्राप्त गर्न सकिनेछ।"
एमसीसीको सहयोगमा सडक विभागमा निर्मित नयाँ प्रयोगशालाको उद्घाटन,"काठमाडौं : सडक विभाग, मिलेनियम च्यालेञ्ज एकाउण्ट नेपाल विकास समिति (एमसिएनेपाल) तथा मिलेनियम च्यालेञ्ज कर्पारेशन (एमसीसी) का प्रतिनिधिले मंगलबार एक समारोहबीच सडक विभागमा निर्माण गरिएका प्रयोगशालाहरूको संयुक्त रूपमा उद्घाटन गरेका छन्। सडकको गुणस्तरलाई दिगो बनाउन र दीर्घकालीन मर्मतसम्बन्धी आवश्यकता सम्बोधन गर्न एमसिएनेपालले लिएको पहलमा सडक विभाग एक प्रमुख साझेदार हो। एमसिएनेपालद्वारा गरिएको ती प्रयोगशालाको निर्माण तथा उपकरणको जडान एमसीसीनेपाल कम्प्याक्टको अनुदानमा सम्पन्न एक महत्वपूर्ण कोसेढुङ्गाका रुपमा रहेको छ। सडक विभागका महानिर्देशक शिवहरि सापकोटा, युरोप, एसिया, प्रशान्त तथा ल्याटिन अमेरिकाका लागि मिलेनियम च्यालेञ्ज कर्पारेशन (एमसीसी) का नायब उपाध्यक्ष जोनाथन ब्रुक्स तथा एमसिएनेपालका कार्यकारी निर्देशक खड्गबहादुर विष्टले ती प्रयोगशालाको संयुक्तरूपमा उद्घाटन गरेका हुन्। उद्घाटन गरिएका आस्फाल्ट मिक्स डिजाइन प्रयोगशाला, सुपरपेभ आस्फाल्ट प्रयोगशाला, भण्डारण प्रयोगशाला तथा कटिङ एवं कोर ड्रिलिङ उपकरण प्रयोगशालाले एमसीसीको रु छ अर्ब ३८ करोड अनुदानमा कार्यान्वयन गर्न लागिएको सडक मर्मत आयोजनामा महत्वपूर्ण भूमिका निर्वाह गर्नेछ। उद्घाटन कार्यक्रममा सडक विभागका महानिर्देशक सापकोटाले एमसीसीबाट प्राप्त सहयोगलाई नेपालको सडकको गुणस्तर सुधारमा प्रयोग गर्न पाएको खुसी व्यक्त गरे। यसैगरी युरोप, एसिया, प्रशान्त तथा ल्याटिन अमेरिकाका लागि एमसीसीका नायब उपाध्यक्ष ब्रुक्सले भने, नेपालसँगको एमसीसी साझेदारीले नेपाली जनताका लागि काम थालिसकेको छ। यी अत्याधुनिक प्रयोगशालाको उद्घाटन एमसीसी र नेपालबीचको साझेदारीका क्रममा एक महत्वपूर्ण कदम हो र यसले थप समृद्ध भविष्यतर्फको बाटो खोल्नेछ। एमसिएनेपालका कार्यकारी निर्देशक विष्टले सडक मर्मतका लागि पहिलोपटक प्रयोग गर्न लागिएका नयाँ प्रविधि नेपालको सडक मर्मतसम्बन्धी अभ्यासका सन्दर्भमा नयाँ फड्को हुने विश्वास व्यक्त गरे। सो प्रयोगशालाको निर्माण तथा प्रयोगशालासम्बन्धी उपकरणको हस्तान्तरण कार्य सरकार तथा एमसीसीबीच २०७४ साल भदौ २९ गते हस्ताक्षर भएको एमसीसी नेपाल कम्प्याक्ट सम्झौताअन्तर्गत सडक मर्मत आयोजनाले उपलब्ध गराउने प्राविधिक सहयोगको एक महत्वपूर्ण अंश हो। एमसिएनेपालले सडक विभागलाई सडक मर्मत आयोजनाअन्तर्गत करिब रु ४४ करोड ५३ लाख बराबरको प्राविधिक सहयोग उपलब्ध गराउनेछ। सो सहयोग सडक विभागका लागि प्राविधिक सहयोग, यातायात तथा सडकको भारवहन क्षमता मापनका लागि सो विभागको सूचना प्रविधि एकाइको सबलीकरण र सडक मर्मतसम्बन्धी नयाँ प्रविधि तथा उन्नत आयोजना व्यवस्थापनसम्बन्धी प्रशिक्षण सञ्चालनमा परिचालन गरिनेछ। करिब रु १६ करोड ५९ लाख मूल्यको सुपरपेभ आस्फाल्ट मिक्स डिजाइनसम्बन्धी उपकरण तथा फलिङ वेट डिफ्लेक्टो मिटरलगायतका उपकरण जडान गरिएको उक्त प्रयोगशाला भवन करिब रु ७३ लाख २० हजारको लागतमा निर्माण गरिएको हो। प्रयोगशालामा जडान गरिएका उपकरण सडक विभागद्वारा सञ्चालन गरिने सडक मर्मत आयोजनासम्बन्धी क्रियाकलाप तथा सडक विभागका प्राविधिज्ञहरूका लागि नियमितरूपमा सञ्चालन गरिने प्रशिक्षणका लागि प्रयोग गरिनेछ। रासस"
पश्चिम नवलपरासीमा प्रमुख र उपप्रमुख नै दल बदल्ने र बागी उम्मेदवार,परासी : मनोनयन दर्ताको अन्तिम दिन दिउँसो ३ बजेसम्म पार्टीको टिकट कुरेर बसेकी पश्चिम नवलपरासी प्रतापपुर गाउँपालिकाकी निवर्तमान उपाध्यक्ष अञ्जु कुमारी चौधरीले दल परिवर्तन गरेर पुनः सोही पदमा उमेदवारी दिइन्। उनी कांग्रेसबाट गाउँपालिकाको उपाध्यक्षमा निर्वाचित भएकी थिइन्। तर पार्टीले चौधरी थरकी अर्कै महिलालाई उपाध्यक्षको टिकट दिएपछि तत्कालै निर्णय गरेर अर्कै पार्टीबाट उम्मेदवारी दिइन्। गाउँपालिकाको अध्यक्षको निधनपछि २ वर्षअघिबाट कार्यवहाक अध्यक्षको जिम्मेवारी सम्हालेकी चौधरीले पूर्वमन्त्री हृदयेश त्रिपाठी नेतृत्वको जनता प्रगतिशील पार्टीबाट उमेदवारी दिएकी हुन्। जनताको चाहानाअनुसार बाध्य भएर पुन: सोही पदमा उठ्न दल परिवर्तन गरेको उनको भनाई छ। सुनवल नगरपालिकाको उपमेयरको टिकट नपाउने भएपछि एमालेका लेखनाथ खरेलले पनि उम्मेदवारीको अन्तिम समयमा माओवादी केन्द्रबाट उम्मेदवारी दिए। माओवादीबाट टिकट पाउने भएपछि खरेलले एमाले छाडेर कांग्रेससंगको गठबन्धनबाट उपमेयरमा उम्मेदवारी दिएका हुन्। नेपाली कांग्रेसबाट उपाध्यक्षमा निर्वाचित भएकी पाल्हीनन्दन गाउँपालिकाकी उपाध्यक्ष पावित्री कोहाँरले पनि पार्टीले टिकट नदिएपछि अन्तिम समयतिर दल फेरिन। माओवादी केन्द्रले उपाध्यक्षको उम्मेदवार बनाउने भएपछि उनले कांग्रेस छाडेर उपाध्यक्षमा उम्मेदवारी दिएकी हुन्। सरावल गाउँपालिकाको अध्यक्षमा निर्वाचित राधेश्याम चौधरीले पार्टीले टिकट नदिएपछि बागी भएर उम्मेदवारी दिएका छन्। चौधरी बिजय कुमार गच्छदार नेतृत्वको तत्कालीन लोकतान्त्रिक फोरमबाट निर्वाचित भएका थिए। लोकतान्त्रिक फोरम कांग्रेसमा समाहित भएसँगै उनीपनि कांग्रेसमा आएका थिए। कांग्रेसले उनलाई टिकट नदिएपछि स्वतन्त्रको नाउँबाट बागी उमेदवारी दिएका हुन्। सरावल गाउँपालिकामा पार्टीले टिकट नदिएपछि एमालेका पञ्चराम चौधरीले पनि असन्तुष्ट जनाउँदै स्वतन्त्रबाट बागी उम्मेदवार भएका छन्। जिल्लामा ७ स्थानीय तह छन्। प्रमुख र उपप्रमुखबाहेक पनि कांग्रेस र एमालेबाट निर्वाचित भएका धेरै स्थानीय तहका वडाअध्यक्ष र सदस्यहरुले समेत टिकट नपाएपछि केहीले दल फेरेर उमेदवारी दिएका छन्। भने केही स्वतन्त्रका नाउँमा बागी भएर उठेका छन्। जनप्रतिनिधिबाहेक पार्टीबाट टिकट पाउने आशमा रहेका धेरै कार्यकर्ताहरुले पनि दल फेर्ने र बागीबाट उमेदवार दिएका छन्। बागी उमेदवार र अरु पार्टीबाट उम्मेदवार बनेकाहरुका बारे नेपाली कांग्रेसका जिल्ला सभापति अर्जुन कुमार पोखरेलले असन्तुष्ट जनाएर उम्मेदवारी दिएका र अर्कै पार्टीबाट उमेदवारी दिएकालाई एक पटक अनुरोध गरेर फिर्ता बोलाउने प्रयास गरिने बताए।साथीहरु तातो रिस गरेका होलान्। पार्टीभित्र ठूलो लगानी गरेका साथीहरुले असन्तुष्ट जनाएर दल फेर्ने र बागी उठ्ने गर्नुभएको छ। उहाँहरु फर्कनेमा विश्वस्त छौं। उनले भने। अनुरोधलाई नमाने पार्टी छाडेकाहरु स्वतः निष्कासन हुने र अन्यलाई कारबाही गरिने पोखरेले बताए। एमाले जिल्ला अध्यक्ष दीपेन्द्र अधिकारीले एक पटक उम्मेदवारी फिर्ता गर्न लगाउने र नमाने कारबाही गरेर निष्कासन गर्ने बताए।
अनुमति नलिने पात्रो र भित्तेपात्रोलाई कार्यविधि बनाएर कारबाही गरिने,"काठमाडौं : नेपाल पञ्चाङ्ग निर्णायक विकास समितिले अनुमति नलिई प्रकाशन हुने पात्रो र भित्तेपात्रोलाई कार्यविधि बनाएर कारबाहीको प्रक्रिया अघि बढाउने भएको छ। समितिको गठन आदेशको दफा ७ को बुँदा (ञ) र (ठ) अनुसार अनुमति नलिई प्रकाशन भएका पात्रो र भित्तेपात्रालाई कारबाही गर्न कार्यविधि बनाउन लागेको हो। कार्यविधि मस्यौदा गर्ने सम्बन्धमा संस्कृति, पर्यटन तथा नागरिक उड्डयन मन्त्रालयका सचिव महेश्वर न्यौपानेसँग पनि छलफल गरिएको समितिका कार्यकारी निर्देशक सूर्यप्रसाद ढुङ्गेलले राससलाई जानकारी दिए। समितिसँग अनुमति लिएर हालसम्म १४ पात्रो र ८९५ भित्तेपात्रो प्रकाशन भएका छन्। दुई पात्रो र करिब तीन दर्जन भित्तेपात्रो अनुमति नलिई प्रकाशन भएको पाइएको पनि उनले बताए। अनुमति नलिई प्रकाशन हुने पात्रो र भित्तेपात्रोका नाम पनि क्रमशः सार्वजनिक गरिने भएको छ। समितिले गठन गरेको अनुगमन उपसमितिका सदस्य खिलहरि घिमिरे हाल हप्तामा एक दिन बजार अनुगमन गर्ने गरिएको बताछन्। अनुमति नलिई प्रकाशन हुने पात्रो र भित्तेपात्रोको सूचना समितिमा दिन सकिने जानकारी पनि उनले दिए। मन्त्रिपरिषद्ले २०७७ पुस २० गते समिति गठन आदेश स्वीकृत गरेपछि पात्रो र भित्तेपात्रोले स्वीकृति लिनुपर्ने व्यवस्था नेपाल राजपत्रमा प्रकाशन भएको थियो। विसं २०७८ असारमा आदेश नेपाल राजपत्रमा प्रकाशन भएपछि यो व्यवस्था यसै वर्षको पात्रो र भित्तेपात्रो प्रकाशनदेखि कार्यान्वयनमा आएको हो। रासस"
उदयपुरमा विप्लवका नेता स्वतन्त्रबाट उम्मेदवार,"उदयपुर : विप्लव नेतृत्वको नेपाल कम्युनिष्ट पार्टीले उदयपुरमा स्थानीय चुनावमा सहभागिता जनाएको छ। निर्वाचन आयोगमा पार्टी औपचारिकरुपमा दर्ता नभएको अवस्थामा उक्त पार्टीले उम्मेदवारी मनोनयन गर्ने अन्तिम दिनसम्म नेता तथा कार्यकर्तालाई स्वतन्त्र उमेदवारी दर्ता गराएका हुन्। नेकपाले उदयपुरगढीको प्रमुखमा जितबहादुर पुलामी मगरलाई उठाएको छ। त्यस्तै सोही पालिकाको वडा नं५ मा केशव श्रेष्ठ, ६ मा ढकबहादुर राउत र ८ मा रेबती श्रेष्ठलाई उम्मेदवार बनाएको जिल्ला इन्चार्ज विवेक कुमालले बताए। त्यसैगरी त्रियुगा नगरको उपप्रमुखमा रामकृष्ण सदा, वडानं ७ मा मानबहादुर दनुवारलाई वडाध्यक्षमा अगाडि बढाएको छ। कटारी नगरपालिकाको वडानं४ मा पुराना कम्युनिष्ट नेता पूर्णबहादुर कटुवाल र बेलका नगरपालिका वडानं ९ मा मनकुमारी राई घिमिरेलाई वडाध्यक्षमा उम्मेदवार दर्ता गराएको छ। पार्टीको केन्द्रीय नेतृत्वमा निर्वाचनमा सहभागि हुने कि नहुने विषयमा दुई लाईन संर्घष जारी रहँदा उदयपुरमा भने स्थानीय चुनावलाई उपयोग गर्ने योजना बनाएको छ। पार्टीले रास्ट्रवादी, एमसीसी विरोधी उम्मेदवारलाई सहयोग गर्ने घोषणा गरेको छ।"
डडेल्धुरामा एमालेसँग गठबन्धन गरेका कर्ण मल्ल कांग्रेसबाट निष्काशित,काठमाडौं : नेपाली कांग्रेसले डडेल्धुराका निवर्तमान जिल्ला सभापति कर्णबहादुर मल्ललाई पार्टीबाट निष्काशन गरेको छ। कांग्रेसबाट प्रदेशसभा सदस्यसमेत रहेका मल्लले कांग्रेसको विधानविपरीत गतिविधि गरेकाले निष्काशन गरिएको मुख्यसचिव कृष्णप्रसाद पौडेलले जानकारी दिएका छन्। प्रधानमन्त्री शेरबहादुर देउवाको गृहजिल्ला डडेलधुरामा मल्लले संस्थापन इतर समूहको प्रतिनिधित्व गर्दै आएका थिए। एकलौटी गरेको भन्दै देउवालाई चुनौती दिँदै मल्लले जिल्ला अधिवेशन तथा पार्टीका अन्य गतिविधि गर्दै आएका थिए। आसन्न स्थानीय तह निर्वाचनमा पनि उनले डडेल्धुरामा बागी उम्मेदवार उठाएका थिए। त्यतिमात्रै होइन मल्ल समूहले नेकपा एमालेसँग चुनावी तालमेल गरेको थियो।
"शिवपुरी जंगलमा फेरि आगो लाग्यो, सिम्रिक हेलिकोप्टरबाट पानी खन्याएर निभाउने प्रयास","काठमाडौं : नागार्जुनस्थित शिवपुरी राष्ट्रिय निकुञ्जको जंगलमा आगो लागेको छ। आगो लाग्नुको कारण खुल्न नसकेको प्रहरीले जनाएको छ। जंगलमा आगो लागेपछि स्थनीयवासीले प्रहरीलाई खबर गरेका थिए। सिम्रक एयरको हेलिकोप्टरले पानी खन्याएर आगो नियन्त्रणको प्रयास गरिरहेको छ। नजिकैको पोखरीबाट पानी लगेर सिम्रिकले आगो नियन्त्रणको प्रयास गरिहेको प्रहरीले जनाएको छ। एक वर्ष अगाडि २०७७ चैत्रमा समेत शिवपुरी जंगलमा आगलागी गएको थियो। त्यस बेला सिम्रिक एयरको हेलिकोप्टरले पानी खन्याएर आगो नियन्त्रणमा लिएको थियो। बुढानिलकण्ठ प्रहरी प्रभागका प्रहरी निरीक्षक अनिल ठकुरीले हेलिकोप्टरबाट पानी छर्केर निभाउने प्रयास भइरहेको बताए। उनकाअनुसार बदलीमाथिको तारेभिरमा लागेको आगो निभाउन म्यादी प्रहरी, नेपाली सेना, नगरपालिकाको दमकलसहित अग्नि नियन्त्रक टोली र स्थानीय खटिएका छन्।"
उपल्लो मुस्ताङको ८ वडामा महिला दलित उम्मेदवार शून्य,"जोमसोम : उपल्लो मुस्ताङको दुई पालिकामा महिला दलित उम्मेदवारको संख्या न्यून पाईएको छ। उपल्लो मुस्ताङमा दलित समूदायको बसोबास नहुँदा दुई पालिकामा गरी ८ वटा वडालाई आवश्यक पर्ने महिला दलित सदस्य कोटा त्यसै फ्रिज भएको हो। बैशाख ३० गते हुने स्थानीय तह निर्वाचनका लागि लोमान्थाङ गाउँपालिका५ मा कांग्रेस र एमालेले ११ जना महिला दलित सदस्य उम्मेवारका लागि मनोनयनपत्र दर्ता गरे। उपल्लो मुस्ताङकै अर्को गाउँपालिका लोघेकर दामोदरकुण्ड२ मा एमालेका तर्फबाट १ जना दलित महिला सदस्यले मात्र एकल उम्मेदवारी दर्ता गरिन्। लोमान्थाङमा कांग्रेसकातर्फबाट बुटिक बिक र एमालेकातर्फबाट दावा पामो विकले उम्मेदवारी दर्ता गरेको लोमान्थाङबाट निर्वाचन अधिकृत घनश्याम सुवेदीले जानकारी दिए। उनका अनुसार लोमान्थाङको १, २, ३ र ४ वडामा महिला दलित सदस्य पदमा उम्मेदवारी दर्ता हुन सकेन। यस्तै लोघेकर दामोदरकुण्ड गाउँपालिका२ मा एमालेको तर्फबाट टसी ल्हामो सुन्चौरीले एकल उम्मेदवारी दर्ता गराएको लोघेकर दामोदरकुण्डबाट निर्वाचन अधिकृत नेपालहरी रानाभाटले जानकारी दिए। उनका अनुसार त्यहाँ पनि वडा १, ३, ४ र ५ मा महिला दलित सदस्यमा उम्मेदवारी परेन। लोघेकर२ मा एमालेको एकजना मात्रै उम्मेदवारी परेकाले महिला दलित सदस्य सुन्चौरी निर्विरोध भएकी हुन्। नेपालको संविधानले निर्दिष्ट गरेको तीन तहको संघीय सरचना अन्तर्गत स्थानीय तहको प्रत्येक वडामा अनिवार्य महिला दलित सदस्यको कोटा आरक्षण गरिएको छ। तर स्थानीय तह संञ्चालन ऐनमा उल्लेख भएपनि उपल्लो मुस्ताङमा दलित समूदायको उपस्थिती न्यून हुँदा स्थानीय तहमा महिला दलितको उपस्थिती कम हुँने गरेको छ। उपल्लो मुस्ताङमा गुरुङ, बिष्ट र लोहा समूदायका मानिसको बसोबास छ। उपल्लो मुस्ताङ दलित समूदायको बसोबास एक प्रतिशत पनि छैन। उपल्लो मुस्ताङको लोमान्थाङमा १९४८ मतदाता हुदा त्यहाँ महिलाको संख्या १०२२ छ। लोघेकर दामोदरकुण्ड गाउँपालिकामा १४४ मतदाता हुँदा त्यहाँ महिलाको सख्या ७५५ छ। उपल्लो मुस्ताङको दुई पालिकाको १० वडा मध्ये २ वटा वडामा मात्र ३ जना महिला दलितको उम्मेदवारले मनोनयनपत्र दर्ता गरेका हुन्। मुख्य निर्वाचन अधिकृतको कार्यालय मुस्ताङले बैशाख ३० गते हुने स्थानीय तह निर्वाचन अन्तर्गत वारागुङ मुक्तिक्षेत्र,घरपझोङ र थासाङमा गरी कुल १५ महिला दलित सदस्य पदको कोटामा कांग्रेस, एमाले, माओवादी केन्द्र, एकीकृत समाजवादी र राप्रपाले फरक फरक प्रकारले उम्मेदवारी दर्ता गरेका हुन्। घरपझोङको १, २ र ५ वडामा ३ जना महिला दलित सदस्य निर्विरोध भएका छन्।"
स्थानीय निर्वाचन : दैलेखमा एक हजार ९ सय ८३ उम्मेदवार चुनावी मैदानमा,"दैलेख : वैशाख ३० गते हुने स्थानीय तह निर्वाचनका लागि दैलेखमा एक हजार नौ सय ८३ जनाले उम्मेदवारी दर्ता गराएका छन्। ११ स्थानीय तह रहेको जिल्लामा मेयरअध्यक्षका लागि ७७ जना र उपमेयरउपाध्यक्षका लागि ६५ जनाको उम्मेदवारी परेको छ। यस्तै वडाध्यक्षमा ४ सय ४७, खुला, महिला र दलित महिला सदस्यका लागि क्रमशः ७ सय २१, ३ सय ३८ र ३ सय ८ जनाले उम्मेदवारी दर्ता गरेका छन्। संविधान जारी भएपछि दोस्रो पटक हुन लागेको स्थानीय तह निर्वाचनका लागि सोमबार जिल्लाका ११ वटै स्थानीयमा दलहरुले उम्मेदवारी दर्ता गराएका हुन्। पालिकामा राजनीतिक दल र स्वतन्त्र उम्मेदवारले उत्साहजनक रूपमा मनोनयन दर्ता गराएका छन्। जिल्लाको आठबीस नगरपालिकामा २ सय २० जनाको उम्मेदवारी दर्ता भएको छ। मेयरमा ७ जना र उपमेयरमा ७ जनाले उम्मेदवारी दर्ता गराएका छन्। वडाध्यक्षका लागि ५५, खुल्ला सदस्यका लागि ८१, महिला सदस्यका लागि ३५, दलित महिला सदस्यका लागि ३५ जनाको उम्मेदवारी दर्ता भएको निर्वाचन अधिकृतको कार्यालयले जनाएको छ। गुराँस गाउँपालिकामा अध्यक्षका लागि ९ जना र उपाध्यक्षका लागि ६ जनासहित १ सय ३६ जनाले उम्मेदवारी दर्ता गराएका छन्। यहाँ वडाध्यक्ष २८, खुला सदस्य ५१, महिला सदस्य २२, दलित महिला सदस्यका लागि २० जनाको उम्मेदवारी दर्ता भएको छ। यस्तै चामुण्डाविन्द्रासैनी नगरपालिकाको मेयरमा ६, उपमेयरमा ७, वडाध्यक्षमा ५६, खुला सदस्यमा ८६, महिला सदस्यमा ४४ र दलित महिला सदस्यमा ३७ जनासहित २ सय ३६ जनाको उम्मेदवारी दर्ता भएको छ। जिल्ला निर्वाचन कार्यालयका अनुसार ठाटीकाँध गाउँपालिकाको अध्यक्षका लागि ८ जना र उपाध्यक्षका लागि ४ सहित १ सय ५७ जनाले उम्मेदवारी दर्ता गराएका छन्। यो गाउँपालिकामा वडाध्यक्षका लागि ३७, खुला सदस्यका लागि ५३, महिला सदस्यका लागि २७ र दलित महिला सदस्यका लागि २८ जनाको उम्मेदवारी परेको छ। जिल्लाकै डुङ्गेश्वर गाउँपालिकामा अध्यक्षका लागि ६, उपाध्यक्षका लागि ७, वडाध्यक्षका लागि २५, खुला सदस्यका लागि ३९, महिला सदस्यका लागि १८ र दलित महिला सदस्यका लागि १५ सहित १ सय १० जनाको उम्मेदवारी परेको जिल्ला निर्वाचन अधिकारी मनमाया काउचाले बताइन्। उनका अनुसार दुल्लु नगरपालिकाको मेयरमा ८, उपमेयरमा ९, वडाध्यक्षमा ६०, खुला सदस्यमा ९५, महिला सदस्यमा ४५ र दलित महिला सदस्यमा ३७ जना सहित २ सय ५४ जनाको उम्मेदवारी परेको छ। ११ वटा वडा रहेको नारायण नगरपालिकामा मेयरका लागि ५, उपमेयरका लागि ३, वडाध्यक्षका लागि ५२ सहित २ सय ३५ जनाले उम्मेदवारी दर्ता गराएका छन्। नौमूले गाउँपालिकामा अध्यक्षमा ५, उपाध्यक्षमा ४, वडाध्यक्षमा ३५, खुला सदस्यमा ६०, महिला सदस्य र दलित महिला सदस्यमा २५२५ जनासहित १ सय ५४ जनाले उम्मेदवारी दर्ता गराएका छन्। यस्तै भगवतीमाई गाउँपालिकाको अध्यक्षमा ६, उपाध्यक्षमा ५ र वडाध्यक्षमा ३८ तथा खुला, महिला र दलित महिला सदस्यसहित १ सय ५० जनाको उम्मेदवारी दर्ता भएको छ। भैरबी गाउँपालिकामा अध्यक्षका लागि ७, उपाध्यक्षका लागि ५ जनाले उम्मेदवारी दिएका छन्। वडाध्यक्षका लागि ५०, खुला सदस्यका लागि ५८, महिला र दलित महिला सदस्यका लागि २६२६ जनाको उम्मेदवारी परेको छ। भैरबीमा कुल १ सय ७५ जनाले उम्मेदवारी दिएका छन्। जिल्लाकै महाबु गाउँपालिकाको अध्यक्षमा १०, उपाध्यक्षमा ५, वडाध्यक्षमा ३८, खुला, महिला र दलित महिला सदस्यमा क्रमश ५२, २६ र २५ गरी १ सय ५६ जनाले उम्मेदवारी दर्ता गराएको निर्वाचन अधिकृतको कार्यालयले जनाएको छ। निर्वाचनमा सत्ता गठबन्धनका नेपाली कांग्रेस, नेकपा (माओवादी केन्द्र) र नेकपा (एकीकृत समाजवादी) र प्रमुख प्रतिपक्ष एमालेबीच मुख्य प्रतिस्पर्धा हुँदैछ।"
हिमाल आरोहणका लागि ८७६ जनालाई अनुमति,"काठमाडौं : यस वर्षको वसन्त यामको सगरमाथासहितका हिमाल तथा विभिन्न पर्वत आरोहणका लागि १०९ आरोही समूहका ८७६ स्वदेशी तथा विदेशी आरोहीले एक्सिपीडिसन पर्मिटआरोहण अनुमति पाएका छन्। संस्कृति, पर्यटन तथा नागरिक उड्डयन मन्त्रालय, पर्यटन विभागका अनुसार सर्वोच्च शिखर सगरमाथासहितका विभिन्न २५ हिमाल तथा चुली आरोहणका लागि धमाधम आरोही पर्मिट लिएर गन्तव्यतिर निस्किएका हुन्। विभागको पर्वतारोहण शाखाबाट जारी भएको एक्सिपीडिसन पर्मिटमा सबैभन्दा धेरै सगरमाथा (८८४८८६ मि) आरोहणका लागि मात्रै ३८ आरोही समूहका ३०२ आरोहीले अनुमति लिएका छन्। त्यस्तै अमादब्लम (६८१४ मि) आरोहणका लागि नौ समूहका ९७ ले अनुमति पाएका छन्। कञ्चनजङ्घा (८५८६ मि) आरोहणका लागि समाज सात समूहले अनुमति लिएको छ। अन्नपूर्ण (८०९१ मि) र नुप्से आरोहणका लागि समान चार समूहले अनुमति पाएको छ। मकालु (८,४६३ मि) मा चार, धौलागिरी (८१६७ मि) का लागि दुई र ल्होत्से (८५१६ मि) मा एक आरोही समूहले आरोहण अनुमति लिएका छन्। त्यसैगरी नुप्से आरोहणका लागि सात, हिमलुङ्ग चुलीका लागि चार, थापा पिकका लागि चार समूहले आरोहण अनुमति लिएको विभागको पर्वतारोहण शाखाले जारी गरेको विज्ञप्तिमा उल्लेख छ। ती हिमाल तथा पिक आरोहणबाट ४४ करोड ८० लाख ९४ हजार रोयल्टी जम्मा भएको पनि विभागले जनाएको छ। रासस"
श्रममन्त्री नेतृत्वको टोली बुधबार मलेसिया जाने,"काठमाडौं : श्रम, रोजगार तथा सामाजिक सुरक्षामन्त्री कृष्णकुमार श्रेष्ठ नेतृत्वको टोली बुधबार मलेसिया जाने भएको छ। मलेसियाका मानव संशाधनमन्त्री सरवनन मुरुगनको निमन्त्रणामा उनी चार दिने मलेसिया भ्रमणमा जान लागेको मन्त्रालयले जनाएको छ। श्रममन्त्री श्रेष्ठसँग यहाँस्थित मलेसियाको राजदूतावासका कार्यवाहक राजदूत मोहम्मद फ्याजलले मन्त्रालयमा भेटवार्ता गरेका छन्। भेटवार्तामा उनीहरुबीच द्विपक्षीय हितका साथै सहकार्यका विषयमा छलफल भएको थियो। भेटमा मन्त्री श्रेष्ठले भ्रमणबाट दुई देशको मित्रता र आपसी सहयोगमा टेवा पुग्ने विश्वास व्यक्त गर्नुभयो। मलेसियाका कार्यवाहक राजदूत फ्याजलले उनको मलेसिया भ्रमण र त्यसका एजेण्डाबारे छलफल गरेका थिए। मन्त्री श्रेष्ठका साथमा सचिव एकनारायण अर्याल, सहसचिव राजीव पोखरेल, उपसचिव डा थानेश्वर भुसालसहितको टोली बुधवार दिउँसो मलेसिया जाने कार्यक्रम छ। भ्रमणका क्रममा मन्त्री श्रेष्ठले मलेसियाका समकक्षी मुरुगनसँग भेटवार्ता गर्नेछन् भने सचिव अर्यालले मलेसियाको गृहमन्त्रालयका सचिव र सामाजिक सुरक्षा सङ्गठनका प्रमुखसँग भेटवार्ता गर्ने कार्यक्रम छ। साथै भ्रमणका क्रममा नेपालमा आयोजना हुने नेपालमलेसिया संयुक्त समितिको बैठकका एजेण्डा तय गरिनेछ। वैदेशिक रोजगारीका लागि मलेसिया जाने नेपाली कामदारको छनोट प्रक्रियामा लाग्ने सम्पूर्ण खर्च रोजगारदाताले नै व्यहोर्ने र श्रम सम्झौताको प्रावधान प्रभावकारी कार्यान्वयनका विषयमा नेपाली प्रतिनिधिमण्डलले छलफल गर्ने मन्त्रालयले जनाएको छ। भ्रमणका क्रममा मलेसियामा रहेका नेपाली समुदायसँग समेत छलफल गर्ने कार्यक्रम छ। मलेसिया नेपाली श्रमिकहरुको प्रमुख गन्तव्य मुलकका रुपमा रहेको छ।रासस"
गोरखामा दलित नहुँदा पाँच वडामा उम्मेदवार नै खालि,"गोरखा : उत्तरी गोरखामा दलित समुदायको बसोबास नहुँदा उम्मेदवार पद नै खालि भएको छ। वडा समितिमा एक जना दलित महिला सदस्यको ब्यवस्था गरिएको छ। तर तिब्बतसँग सीमा जोडिएको चुमनुब्री गाउँपालिकाको केही वडामा दलित समुदायको बसोबास नहुँदा सो पदको सदस्यमा उम्मेदवारी नै परेको छैन्। वडानं २ र ३ मा मात्र दलित महिलाको उम्मेद्वारी परेको छ, निर्वाचन अधिकृत नानीबाबु पोखरेलले भने, अरु पाँचवटा वडाबाट दलित महिलाको पदमा उम्मेद्वारी नै परेको छैन। वडा नं १, वडा नं ४, वडा नं ५, वडा नं ६ र वडा नं ७ को दलित महिला सिट खालि रहेको उनले बताए। वडा नं २ बाट ल्हाक्पा डिकी कामीको उम्मेद्वारी परेको छ। वडा नं ३ को कांग्रेसबाट निरमाया बिक, नेकपा माओवादी केन्द्रबाट फुनामी भोटेनी र जसपाबाट निमा कामीको उम्मेद्वारी परेको उनले बताए।"
बिक्री लक्ष्य पूरा गर्दै उदयपुर सिमेन्ट,"काठमाडौं : कमजोर व्यवस्थापकीय क्षमताका कारण बन्दप्रायः रहेको नेपालकै प्रख्यात उदयपुर सिमेन्ट उद्योगले पछिल्लो समय तीव्र गतिमा फड्को मारेको छ। गैँडा छाप सिमेन्ट उत्पादन गर्दै आएको उद्योगले चालु आवको नौ महिनामा १८ लाख ९ हजार बोरा सिमेन्ट बिक्री गरेको छ। उद्योगले आव २०७८७९ मा २४ लाख बोरा सिमेन्ट बिक्री गर्ने लक्ष्य लिएको थियो। बिक्री लक्ष्य भेट्टयाउने उद्देश्यसहित उद्योगका सम्पूर्ण कर्मचारी अगाडि बढेका छन्। उद्योगका प्रवक्ता लक्ष्मण पोखरेल चालु आवको बिक्री लक्ष्य पूरा भए बर्सेनि भइरहेको करिब रु ३० करोड घाटा पूर्ति गरी उद्योग सामान्य नाफामा जाने बताउछन्। यद्यपि उद्योगलाई आवश्यक पर्ने डिजेल, कोइला, जिप्सम तथा आइरन ओर आदिको मूल्य झण्डै दुई गुणा वृद्धि भएको तथा सिमेन्टको माग घटेको अवस्थामा यसले प्रभाव पार्न सक्ने उनको चिन्ता छ। २० लाख बोरासम्म बिक्री गर्दा कुनै इन्सेन्टिभनपाउने तर सो माथि बिक्री भएमा प्रतिबोरा रु १० को दरले इन्सेन्टिभ पाउने भएपछि कर्मचारीमा उत्साह छाएको छ, उनले भने, उद्योगलाई नाफामा लैजान सक्दा बोनसलगायतको सुविधा पाइने, नगद प्रवाह राम्रो हुने भएकाले सबै कर्मचारी लक्ष्य पूरा गर्न लागिपरेका छन्। पछिल्ला समय उद्योगको वित्तीय स्थिति स्वस्थ्य बनेको छ। उद्योग व्यवस्थापनले आव २०७७७८ को वित्तीय विवरण तयार गरी सम्पत्ति र दायित्वको यथार्थ मूल्याङ्कन गरिसकेको छ। उद्योगले गत आवसम्मको रु पाँच अर्ब ४९ करोड ८६ लाख ४७१ नोक्सानी पूर्ति गरी रु ५६ करोड करोड ३८ लाख ८६ हजार ८४१ बचत गर्न सफल भएको छ। उद्योग सञ्चालक समितिले आगामी जेठ ३० गते बस्ने वार्षिक साधारणसभाबाट आव २०७७७८ को वित्तीय विवरण पारित गर्ने निर्णय गरिसकेको छ। महाप्रबन्धक गोपीकृष्ण न्यौपानेको अगुवाईमा स्पष्ट भिजन, पारदर्शी कारोबार र २४ सै घण्टा उद्योगको लागि समर्पित भावनाको फलस्वरूप उद्योगले हर क्षेत्रमा प्रगति हासिल गर्न सफल भएको उद्योगका कर्मचारीको भनाइ छ। क्रियाशील ट्रेड युनियनसमेतले उद्योग सञ्चालनमा व्यवस्थापनलाई हरतरहले सहयोग गरिरहेका छन्। गैँडाछाप सिमेन्टलाई क्षेत्रीय बजारमा प्रवेश गराउने महाप्रबन्धक न्यौपानेको लक्ष्य छ। अहिलेसम्म लक्ष्य पूरा गरिरहेका छौं, यदि उत्पादनले साथ दिए बाँकी अढाइ महिनामा ६ लाख बोराभन्दा पनि अझ बढी बिक्री हुने गरी बजार विस्तार भएको छ, बिक्री विभाग प्रमुख राम जिसीले भने, गैँडाछाप सिमेण्ट पाइँदैन, पाइए पनि महँगो छ भन्ने सोचलाई चिर्न महाप्रबन्धक न्यौपानेले स्वयम् अधिकृत बिक्रेताका पसल पसलमा पुगेर सिमेन्टको उत्पादन नियमित हुने प्रतिबद्वता जनाएका थिए, जसको कारण आज हामी लक्ष्य पूरा गर्ने दिशामा अग्रसर भइरहेको छौँ। बिक्री नीति लागू गरी बिक्रेतालाई इन्सेन्टिभको व्यवस्था गरिएको छ। गैँडाछाप सिमेन्टको गुणस्तरका बारेमा उपभोक्ता सचेतना पनि बढाइएको उद्योगको भनाइ छ। पूर्वाञ्चल र मधेसका जनतामा गैँडा छाप सिमेन्टप्रति विश्वास छ। थोरै मूल्य बढी भए पनि सचेत उपभोक्ताले गैँडा छाप सिमेन्ट नै खोजीखोजी प्रयोग गर्ने गरेको उनको दाबी छ। कच्चापदार्थको मूल्य आकाशिए पनि हामीले प्रति बोरा कारखाना मूल्य ७२३ रुपैयाँ २० पैसालाई कायमै राख्दा अरु उद्योगले समेत मूल्यवृद्धि गर्न सकेका छैनन्, यसबाट उद्योगले केही घाटा व्यहोर्नुपर्ने भए पनि आम उपभोक्ताको लागि फाइदा हुने र समग्र सिमेन्टको मूल्य नियन्त्रणमा समेत महत्वपूर्ण भूमिका रहेको छ, बिक्री प्रमुख जिसीले भने। रासस"
ललितपुर महानगरमा एमालेबाट उपमेयर उम्मेदवार शाक्यविरुद्ध उजुरी,काठमाडौं : ललितपुर महानगरपालिकामा नेकपा एमालेका तर्फबाट उपमेयर उम्मेदवार मञ्जली शाक्यविरुद्ध निर्वाचन आयोगमा उजुरी परेको छ। शाक्यको उम्मेदवारी खारेज गर्न माग गर्दै आयोगमा उजुरी परेको हो। २०७४ सालको प्रदेशसभा निर्वाचनमा शाक्यको नाम समानुपातिकतर्फको बन्द सूचिमा रहेको र उनको नाम आयोगको बन्द सूचीबाट नहटाई महानगरको उपमेयरमा उम्मेदवारी दर्ता गरेको भन्दै उजुरीमा खारेज गर्न माग गरिएको छ। निर्वाचन अधिकृतको कार्यालय ललितपुरकाअनुसार उनीविरुद्ध मंगलबार ज्ञानबहादुर खत्रीले उजुरी दर्ता गराएका हुन्।
"घोषणापत्रबारे ओलीको अभिव्यक्तिमा कांग्रेसको आपत्ति, निर्वाचन आयोगको ध्यानाकर्षण गरायो","काठमाडौं : नेपाली कांग्रेसले आफ्नो घोषणापत्रबारे एमाले अध्यक्ष केपी शर्मा ओलीले दिएको अभिव्यक्तिप्रति आपत्ति जनाएको छ। ओलीले राजधानीमा आयोजित कार्यक्रममा कांग्रेसको घोषणापत्रलाई बकवास र पागलहरुको प्रलाप भनेका थिए। एमालेको घोषणापत्रबाट चिट चोरेको आरोप लगाएका थिए। कांग्रेस स्थानीय तह निर्वाचन केन्द्रीय प्रचारप्रसार समितिका संयोजकसमेत रहेका प्रवक्ता डा प्रकाशशरण महतले ओलीले हालै दिएको अभिव्यक्ति खेदजनक भएको बताए। महतले भने, देशमा निर्वाचन आचारसंहिता लागू भैसकेको छ। तर एमालेका अध्यक्षको मुखबाट कांग्रेस र हामीले सार्वजनिक गरेको घोषणापत्रप्रति निकै तल्लो स्तरको अभिव्यक्ति दिनुभएको छ। सामान्य अवस्थामा पनि बोल्न नहुने अभिव्यक्ति खेदजनक छन्। महतले एमालेले आचार संहिताको धज्जी उडाएको र त्यसप्रति सम्बन्धित निकायले ध्यानाकर्षण गर्न नसकेको भन्दै निर्वाचन आयोगप्रति रोष पनि प्रकट गरे।"
किम जोङद्वारा उत्तर कोरियाले आफ्नो आणविक शक्तिलाई निरन्तरता दिने उद्घोष,"एजेन्सी : उत्तर कोरियाली नेता किम जोङ उनले कोरियाली जन सेना (केपीए) को स्थापनाको ९०औँ वार्षिकोत्सवको सम्मानमा आयोजित परेडलाई सम्बोधन गर्दै आफ्नो आणविक शक्तिलाई अधिकतम गतिमा बलियो बनाउन जारी राख्ने बताएका छन्। ""हामी अधिकतम गतिमा रहेको आणविक शक्तिलाई थप विकास र सुदृढ पार्ने उपायहरू अबकम्बन गर्नेछौं,"" किमले भने। उनका अनुसार उत्तर कोरियाले कुनै पनि बेला परमाणु हतियारको प्रतिरोधात्मक शक्ति प्रयोग गर्न सक्षम हुनका लागि सावधानीपूर्वक तयारी गर्नेछ। रासस"
डोटीमा ३४३ पदको लागि १ हजार ६९ जनाको उम्मेदवारी,"डोटी : बैशाख ३० गते हुने स्थानीय निर्वाचनको लागि सोमबार मध्यरातसम्म मनोनयन दर्ता भएको थियो। ६५ वटा वडामा जम्मा दुई सय ३२ जनाले वडा अध्यक्षमा उम्मेदवारी दर्ता गराएका छन्। जसमा एउटा वडामा मात्रै एक जना महिलाले अध्यक्षमा उम्मेदवारी दर्ता गराएकी छन्। जिल्लाको शिखर नगरपालिका५ मा नेपाली कांग्रेसको तर्फबाट रमा कुमारी रावल (साउद) ले वडाध्यक्षमा उम्मेदवारी दर्ता गराएकी हुन्। उनी यसअघि नगरकार्य पालिकाको सदस्य समेत रहेको थिइन। त्यसैगरी दिपायल सिलगढी नगरपालिकाको नगरप्रमुखमासमेत एक जना महिलाले उम्मेदवारी दर्ता गराएकी छन्। जनता समाजवादी पार्टीकोतर्फबाट कला देवी श्रेष्ठले प्रमुखमा उम्मेदवारी दर्ता गराएकी हुन्। आइतबार र सोमबार मनोनयन दर्ता गर्ने समय भएपनि डोटीमा आइतबार जोरायल गाउँपालिकामा नेकपा एमालेले मात्रै उम्मेदवारी दर्ता गराएको थियो। बाँकी सबै दलहरुले सोमबार (हिजो) मात्रै सबै पालिकामा मनोनयन दर्ता गारएका थिए। सबै पालिकामा मनोनयन दर्ता गर्ने कार्यक्रम मध्यरात सकिएको मुख्य निर्वाचन अधिकृत बिदुर काफ्लेले जानकारी दिए। कार्यक्र सौहार्दपूर्ण वातावरणमा सम्पन्न भएको थियो। दुई महिलासहित तीन जना पत्रकारको उम्मेदवारी डोटीमा दुई जना महिला र एक जना पुरुषगरी तीन जना पत्रकारले उम्मेदवारी दर्ता गराएका छन्। शिखर नगरपालीकाको उपप्रमुखमा सुनिता रावलले उम्मेदवारी दिएकी छन्। उनी नेपाल पत्रकार संघ डोटी शाखाकी उपाध्यक्ष हुन्। रावलले नेपाली कांग्रसकोबाट उम्मेदवारी दर्ता गराएकी हुन्। रेडियो नेपाल प्रादेशिक प्रसारण केन्द्र दिपायलमा कार्यरत रावल नेपाल प्रेस युनियनकी केन्द्रीय पार्षदसमेत हुन्। त्यसैगरी आदर्श गाउँपालिकाको उपाध्यक्षमा पत्रकार लक्ष्मी रोकायले कांग्रेसकोतर्फबाट उम्मेदवारी दर्ता गराएकी छन्। उनी नेपाल प्रेस युनियन डोटी शाखाको उपाध्यक्ष हुन् भने उनी केही अनलाईनहरुमा कलम चलाउँदै आइरहेकी थिइन। नेपाली कांग्रेसकै तर्फबाट जोरायल गाउँपालिकाको वडा नम्बर ४ को वडा अध्यक्षमा पत्रकार महासंघका साधारण सदस्य जितेन्द्र बोहराले समेत उम्मेदवारी दर्ता गराएका छन्। उनी केही अनलाईनमा काम गर्दै आइरहेका थिए। ३४३ पदको लागि १०६९ जनाको उम्मेदवारी डोटीमा तीन सय ४३ पदको लागि एक हजार ६९ जनाले उम्मेदवारी दर्ता गराएका थिए। दिपायल सिलगढी नगरपालिकाको प्रमुखको लागि ७ जनाको उम्मेदवारी परेको छ भने उपप्रमुखको लागि ४ जनाले उम्मेदवारी दर्ता गराएका छन्। त्यसैगरी नौ वटा वडा अध्यक्षको लागि ३७ जनाको उम्मेदवारी परेको छ भने खुल्ला सदस्यमा ५६, महिला सदस्यमा २७ तथा दलित महिला सदस्यमा २८ जनाको उम्मेदवारी परेको मुख्य निर्वाचन अधिकृत काफ्लेले बताए। डोटीको अर्को नगरपालिका शिखर नगरपालिकाको प्रमुखमा ५ जना र उपप्रमुखमा ३ जनाको उम्मेदवारी परेको छ। शिखर नगरपालिकामा ५७ पदमा एक सय ४८ जनाको उम्मेदवारी परेको छ। पूर्बीचौकी गाउँपालिकामा ३७ पदको लागि एक सय १६ जनाको उम्मेदवारी परेको छ। सायल गाउँपालिकामा ३२ पदको लागि ९६ जनाले उम्मेदवारी दर्ता गराएका छन्। आदर्श गाउँपालिकामा ३७ पदको लागि एक सय २० जनाले उम्मेदवारी दर्ता गराएका छन्। त्यसैगरी केआईसिंह गाउँपालिकामा ३७ पदको लागि एक सय १८ जनाले उम्मेदवारी हालेका छन्। बोगटान फुड्सिल गाउँपालिकामा ३७ पदको लागि एक सय १५ जनाको उम्मेदवारी परेको छ। बडीकेदार गाउँपालिकामा २७ पदको लागि ८२ जनाले उम्मेदवारी हालेका छन् भने जोरायल गाउँपालिकामा ३२ पदको लागि एक सय १५ जनाले उम्मेदवारी दर्ता गराएको निर्वाचन अधिकृतको कार्यालयले जानकारी दिएका छन्। डोटीमा जम्मा सात वटा पार्टीले उम्मेदवारी दर्ता गराएका छन्। नेपाली कांग्रेस, नेकपा एमाले, नेकपा माओवादी केन्द्र, नेकपा एकीकृत समाजवादी, राप्रपा, राष्ट्रिय जनमोर्चा र जनता समाजवादी पार्टीले उम्मेदवारी दर्ता गरेका हुन्। डोटीमा खासगरी नेपाली कांग्रेस र नेकपा एमालेबीचनै प्रतिस्पर्धा हुने देखिन्छ। डोटीमा नौं वटा स्थानीयतहगरी जम्मा ६५ वटा वडा रहेका छन्।"
"विप्लव नेतृत्वको नेकपा पनि चुनावी मैदानमा, केन्द्रीय सदस्य नै स्वतन्त्र उम्मेदवार","काठमाडौं : नेत्र विक्रम चन्द 'विप्लव' नेतृत्वको नेकपा पनि चुनावी मैदानमा होमिएको छ । वैशाख ३० मा तोकिएको स्थानीय तह निर्वाचनमा स्वतन्त्र तर्फबाट आफ्नो पकट रहेका क्षेत्रमा उम्मेदवारी दिएको हो । विप्लव नेकपाले कालीकोट, रोल्पा, रुकुम पूर्व, रुकुम पश्चिमलगायतका जिल्लामा स्वतन्त्रबाट मनोनयन दर्ता गराएको छ । नेकपाका केन्द्रीय सदस्यदेखि स्थानीय नेताकार्यकर्ताले स्वतन्त्र रुपमा उम्मेदवारी दिएको पार्टीका नेता प्रकाश शाहीले जानकारी दिए । पार्टीका केन्द्रीय सदस्य तथा धादिङ इन्चार्ज चूडामणि वली आदर्शले रोल्पाको गंगादेव गाउँपालिका अध्यक्षमा उम्मेदवारी दर्ता गराएका छन् । उनी अहिले भोट माग्न मतदाताको घरघर पुगिरहेका छन् । स्वतन्त्र भने पनि उनी पार्टीका नेताकार्यकर्तासहित निर्वाचन अधिकृतको कार्यालय पुगेका थिए । यस्तै, काठमाडौं महानगरको मेयरमा नेकपाको समर्थनमा निमकान्त पाण्डेले उम्मेदवारी दिएका छन् । अखिल क्रान्तिकारीका अध्यक्ष समेत रहेका शाहीले भने, पार्टीको तर्फबाट भन्दा पनि स्वतन्त्र तर्फबाट उम्मेदवारी परेको हो । हामी देशभक्त व्यक्तिहरुले जित्नुपर्छ भन्नेमा छौं । गत चैत ३ गतेदेखि १३ गतेसम्म नेकपाको कपिलवस्तुमा केन्द्रीय कमिटी बैठक बसेको थियो ।पार्टी दर्ता गरेर चुनाव उपयोग नगर्ने तर एमसीसी र राष्ट्रघातविरोधी प्रतिनिधिहरूलाई सहभागी गराउने र सहयोग गर्ने नीति लिन उपयुक्त हुने बैठकको निष्कर्ष थियो। मुख्य राजनीतिक कार्यनीति प्रगतिशील संयुक्त सरकार, जनमतसंग्रह र वैज्ञानिक समाजवादकै रहनेछ भने संसदीय व्यवस्थाको भन्डाफोर गरिने नेकपाले जनाएको थियो। यो निर्णयप्रति नेकपाभित्र दुई धार देखा परेको छ । विप्लव नेकपामा पार्टीका महासचिव विप्लवसहित प्रवक्ता खड्गबहादुर विश्वकर्मा प्रकाण्डलगायत नेताहरु चुनावको उपयोग गर्ने लाइनमा छन् भने पार्टी सचिवालय सदस्य हेमन्तप्रकाश ओली सुदर्शन, धर्मेन्द्र वास्तोलालगायतका नेताहरु चुनाव बहिष्कार गर्ने रणनीतिमा छन् । पार्टी सचिवालय सदस्य धर्मेन्द्र वास्तोलाले पार्टीको नीति विपरीत उम्मेदवारी नदिन आग्रह गरे । उनले भने, 'पार्टीको नीति विपरित केन्द्रीय समितिका सदस्य र जिल्लाका पदाधिकारी उम्मेदवारमा नउठ्ने मान्यताका विपरित कतिपय कमरेडहरूले विभिन्न पदमा मनोनयन दर्ता गर्नुभएको भन्ने कुरा आयो । पार्टीको नीति अनुसरण गर्ने कमरेडलाई नीतिविपरित देखिने उम्मेदवारीको मनोनयन फिर्ता लिनका लागि पार्टीको सचिवालय हार्दिक अपिल गर्दछ । स्वतन्त्र तर्फबाट उम्मेदवारी दिएको भएपनि केहि स्थानीय तहमा पार्टीका केन्द्रीय सदस्य नै उम्मेदवार छन् भने केहिमा पार्टीका नेता कार्यकर्तासहितको उपस्थितिमा उम्मेदवारी दिइएको छ ।"
"नेपालका लागि नेपाली पार्टीको घोषणापत्र : प्रत्यक्ष निर्वाचित प्रधानमन्त्री, सांसदले मन्त्री बन्न नपाउने","काठमाडौं : आगामी बैशाख ३० गते हुने स्थानीय तहको निर्वाचनको लागि नेपालका लागि नेपाली पार्टीले चुनावी घोषणापत्र सार्वजनिक गरेको छ। मंगलबार पत्रकार सम्मेलन गर्दै पार्टीले स्थानीय तह निर्वाचन घोषणापत्र२०७९ सार्वजनिक गरेको हो। पार्टीले सार्वजनिक गरेको घोषणापत्रमा भ्रष्टाचारको अन्त्य, निर्वाचन प्रणालीमा आमुल परिवर्तन, प्रत्यक्ष निर्वाचित प्रधानमन्त्री, सांसद मन्त्री बन्न नपाउने, नागरिकतन्त्रसहितको राजतन्त्र, धर्मनिरपेक्षताको अन्त्य, संघीयताको खारेजी, समृद्ध नागरिकलगायतको मुल एजेण्डाहरु समावेश गरिएको छ। पत्रकार सम्मेलनमा बोल्दै पार्टीका वरिष्ठ उपाध्यक्ष तथा वरिष्ठ अधिवक्ता डासुरेन्द्र भण्डारीले अहिलेको निर्वाचन मुलुकको भविष्यको लागि ज्यादै महत्वपूर्ण भएको बताए। पछिल्लो समयमा धेरै पार्टीहरुले राजनीतिक सिद्धान्त र विचार छाडेको समेत उनले आरोप लगाए। सत्तामा पुग्नुमात्र दलहरुको सामूहिक उद्देश्य भएको उनको भनाइ थियो। लोकतान्त्रिक व्यवस्थाको मेरुदण्ड नै निर्वाचन हो भन्दै भण्डारीले चुनावको लागि गरिएको गठबन्धनले लोकतन्त्र पराष्त गर्ने जिकिर गरे। निर्वाचनमा मिलिजुली गर्ने, साँठगाँठ गर्ने, आफु जित्ने स्ट्राटेजी राख्नु भनेको निरंकुशतातर्फ जानु हो। त्यसैले साँठगाँठले लोकतन्त्रको आत्मालाई समाप्त पार्छ, गठबन्धन गरेर दलहरुले लोकतन्त्र समाप्त पार्न खोजिरहेका छन्। वरिष्ठ अधिवक्ता बालकृष्ण न्यौपानेले यो लोकतन्त्र होइन लुटतन्त्र हो भन्ने मानिसहरु आफ्नो पार्टीमा आउनुपर्ने धारणा राखे। आफ्नो पार्टीमात्र प्रतिपक्ष दल भएको जिकिर गर्दै उनले अन्य पार्टीले सत्ताधारीसँग गठबन्धन गरेकोले ती पार्टीहरु प्रतिपक्षी दल हुनै नसक्ने तर्क गरे। सत्तापक्षसँग साँठगाँठ गर्ने प्रतिपक्षी दलको नैतिक हैसियत नहुने उनको भनाइ थियो। पार्टीका सचिव दीपक महाराजा आत्रेयले आगामी स्थानीय निर्वाचनको लागि आफ्नो पार्टीका २१ सय उम्मेदवारहरुले विभिन्न पदमा मनोनयन दर्ता गराएको बताए।"
"गभर्नर अधिकारीको रिटमा निवेदकको बहस सकियो, मुद्दा हेर्दाहेर्दैमा",काठमाडौं : नेपाल राष्ट्र बैंकका गभर्नर महाप्रसाद अधिकारीको निलम्बन तथा छानविनसम्बन्धी मुद्दामा निवेदकको सुनुवाइ सकिएको छ। मुद्दा हेर्दाहेर्दैमा राखिएको छ। मंगलबार न्यायाधीशद्वय सपना प्रधान मल्ल र टंक मोक्तानको इजलासमा निवेदनतर्फका कानुन व्यवसायीले बहस गरेका छन्। सूचना चुहाएको आरोपमा सरकारले छानविन समिति बनाएर निलम्बनको पत्र थमाएपछि गभर्नर अधिकारीले वैशाख ५ गते सर्वोच्च अदालतमा रिट दायर गरेका थिए। अधिकारीको रिटमा प्रारम्भिक सुनुवाइ गर्दै न्यायाधीश हरिप्रसाद फुयाँलको एकल इजलासले छानविन प्रक्रिया र निलम्बन पत्र कार्यान्वयन नगर्न र काम गर्न दिन अल्पकालीन अन्तरिम आदेश जारी गरेको थियो। साथै अन्तरिम आदेशमा निर्णय लिन दुबै पक्षलाई मंगलबार (वैशाख १३) बोलाएको थियो। न्यायाधीशद्वय मल्ल र मोक्तानको इजलासमा मंगलबार गभर्नर अधिकारीका तर्फबाट अधिवक्ताहरुले बहस गर्दै छानविन प्रक्रिया नै कानुन विपरीत भएकाले खारेज गर्नुपर्ने तर्क गरेका थिए। निवेदकको बहस सकिएको मुद्दालाई हेर्दाहेर्दैमा राखिएको छ। मुद्दाको विपक्षी मन्त्रिपरिषद् कार्यालयका तर्फबाट सरकारी वकिलले बिहीबार बहस गर्नेछन्। अर्को सुनुवाइका लागि बिहीबार पेसी तोकिएको सर्वोच्च अदालत प्रशासनले जनाएको छ। सरकारी वकिलका तर्फबाट बहस सकिएपछि मल्ल र मोक्तानको इजलासले गभर्नरलाई काममा फर्काउने आदेशलाई नै निरन्तरता दिने वा सरकारी छानविन प्रक्रिया अगाडि बढ्न दिने फैसला दिनेछ।
कर्णालीका स्थानीय तह प्रमुखमा महिलाको उम्मेदवारी,"दैलेख : स्थानीय तहको निर्वाचनका लागि सोमबार दलहरुले उम्मेदवारी दर्ता गराएका छन्। पालिकास्तरमा रहेका मुख्य निर्वाचन अधिकृत र निर्वाचन अधिकृतको कार्यालयमा दलहरुले उम्मेदवारी दर्ता गराएका हुन्। कर्णालीमा मुख्यगरी नेकपा एमाले, सत्ता गठबन्धनमा रहेका दलहरु नेपाली कांग्रेस, नेकपा (माओवादी केन्द्र) र नेकपा (एकीकृत समाजवादी) तथा नेपाल मजदुर किसान पार्टी र राप्रपाले स्थानीय तहको प्रमुख उपप्रमुखमा उम्मेदवारी दर्ता गराएका छन्। स्थानीय तह निर्वाचनका लागि कर्णालीका केही स्थानीय तहको प्रमुखमा महिलाको उम्मेदवारी दर्ता भएको छ। कर्णाली प्रदेशको राजधानी रहेको वीरेन्द्रनगर नगरपालिकाको प्रमुखमा नेकपा एमालेको तर्फबाट मोहनमाया ढकालको उम्मेदवारी परेको छ। ढकाल यसअघि वीरेन्द्रनगरको उपमेयर थिइन्। नगरमा उपप्रमुखमा निलकण्ठ खनालको उम्मेदवारी परेको छ। दैलेखको नारायण नगरपालिकाको प्रमुखमा नेपाली कांग्रेसबाट निर्मला खड्का थापाको उम्मेदवारी परेको छ। कांग्रेस सभापति मणिराम रेग्मीका अनुसार गठबन्धन दलहरुको सहमती अनुसार प्रमुखमा कांग्रेसबाट खड्का र उपप्रमुखमा नेकपा (एकीकृत समाजवादी) बाट सावित्री मल्लको उम्मेदवारी दर्ता भएको छ। यसअघि खड्का नगरकार्यपालिकाको सदस्य र मल्ल नगरको उपमेयर थिइन्। दैलेखकै भैरवी गाउँपालिकाको अध्यक्षमा नेपाली कांग्रेसबाट रिता शाहीको उम्मेदवारी दर्ता भएको छ। कांग्रेसबाट उपाध्यक्षमापनि देवी भण्डारीको उम्मेदवारी परेको छ। शाही नेपाली कांग्रेस दैलेखको उपसभापति हुन्। भण्डारी भैरबी गाउँपालिका३ को वडाध्यक्ष हुन्। उनी २०७४ मा भएको स्थानीय तहको निर्वाचनमा निर्वाचित हुने एकमात्र महिला वडाध्यक्ष हुन्। यहाँ नेकपा (माओवादी) केन्द्रबाट अध्यक्षमा सरिता बिसी रिजालको उम्मेदवारी दर्ता भएको पार्टी सचिव रामकृष्ण कठायतले बताए। ठाटीकाँध गाउँपालिकाको अध्यक्षमा एमालेबाट लक्ष्मीदेवी शाहको उम्मेदवारी परेको छ। उपाध्यक्षमा एमालेबाट देवीराम बडुवालको उम्मेदवारी दर्ता गरेको एमाले दैलेखका अध्यक्ष रविन्द्रराज शर्माले बताए। एमालेबाट ठाटीकाँधको अध्यक्षको उम्मेदवार बनेकी शाह जिल्ला समन्वय समितिको उपपप्रमुख थिइन्। यस्तै जिल्लाको चामुण्डाविन्द्रासैनी नगरपालिकाको मेयरमा नेकपा (एकीकृत समाजवादी) पार्टीबाट मनिषा कार्कीको उम्मेदवारी दर्ता भएको छ। कालिकोटको खाँडाचक्र नगरपालिकाको मेयरमा नेपाली कांग्रेसबाट तारा शाहको उम्मेदवारी परेको छ।"
मिथिलाको मेयर बन्न दुई दर्जन उम्मेदवार चुनावी मैदानमा,"ढल्केवर(धनुषा) : धनुषाको मिथिला नगरपालिकाको मेयर पदका लागि दुई दर्जन नेताले मनोनयन दर्ता गराएका छन्। आगामी बैशाख ३० गते आसन्न स्थानीय तहको चुनावमा मेयर पदमा २४ जनाले मनोनयन दर्ता गराएको मिथिला नगरपालिका ढल्केवरस्थित निर्वाचन अधिकृतको कार्यालयले जनाएको छ। नेकपा एमालेबाट राजाराम महतो, नेपाली कांग्रेसकोतर्फबाट महेन्द्र महतो, नेकपा माओवादी केन्द्रबाट राम कुमार महतो, नेकपा एकीकृत समाजवादीको तर्फबाट सूर्यप्रसाद पुडासैनीले मेयर पदमा मनोनयनपत्र दर्ता गराएको निर्वाचन अधिकृत दिप धितालले जानकारी दिए। यस्तै जनता समाजवादी पार्टीबाट चन्देश्वर महतो, लोकतान्त्रिक समाजवादी पार्टी नेपालको तर्फबाट राजकुमार थापा, राष्ट्रिय प्रजातन्त्र पार्टीबाट जनक कुमार कार्की, जनमत पार्टीबाट सरोज कुमार सिंह, राष्ट्रिय प्रजातन्त्र पार्टी नेपालबाट राजकुमार महतो र संघीय राष्ट्रिय लोकतान्त्रिक मञ्चबाट विनोद कुमार महतोले उम्मेदवारी दर्ता गराएको निर्वाचन अधिकृत धितालले जनाए। मेयरमा १४ जना स्वतन्त्र उम्मेदवार मिथिला नगरपालिकाका निवर्तमान मेयर हरिनारायण महतोसहित १४ जनाले मेयरमा स्वतन्त्र उम्मेदवारी दर्ता गराएका छन्। अघिल्लो चुनावमा एमालेबाट मेयर बनेका हरिनारायणले यसपटक पार्टीले टिकट खोसेपछि पुनः मेयर पदमा स्वतन्त्र रुपमा मनोनयन दर्ता गराएका हुन्। नेकपा एमालेको मिथिला नगरपालिका कमिटीले मेयरका लागि निवर्तमान मेयर हरिनारायण महतोलाई एकल सिफारिस गरेपछि चुनावी प्रचार प्रसारमा जुटिरहेको बेला अन्तिम समयमा उनलाई बाइपास गरेर पार्टी राजाराम महतोलाई मेयरको उम्मेदवार बनाएपछि हरिनारायण एमालेका बागी उम्मेदवार बनेका छन्। मेयर पदमै स्वतन्त्रतर्फबाट विपुल कुमार महतो, मनोज कुमार महतो, जयलाल पाख्रिन तामाङ, राम औतार चौधरी, राम सेवक दास, कोशिल्या कुमारी महतो, नन्दलाल महतो कोइरी, दान विक्रम थापा, श्याम सुन्दर सिंह, रामसागर महतो, हुकुमदेव महतो, काढी महतो र जिवछ धुनियाले मनोनयन दर्ता गराएको निर्वाचन अधिकृतको कार्यालयले जनाएको छ। उपमेयरमा १४ जनाले दिए उम्मेदवार मिथिला नगरपालिकाको उपमेयरका लागि १४ जनाले मनोनयन दर्ता गराएको छ। उपमेयर पदमा नेकपा एमालेको तर्फबाट सुनिता सिंह बुढाथोकी, नेपाली कांग्रेसबाट निर्मला कोइराला, नेकपा माओवादी केन्द्रबाट बिमला अधिकारी, नेकपा एसबाट कविता कुमारी सिन्हा, जसपाबाट मनुमाया मोक्तानले उम्मेदवारी दर्ता गराएका छन्। यस्तै जनमत पार्टीबाट रन्जु कुमारी सिंह, राष्ट्रिय प्रजातन्त्र पार्टीबाट बबिता कुमारी सुवेदी, नेपाल सद्भावना पार्टीबाट सुनिता देवी महतो, नेपाल लोकतान्त्रिक पार्टीबाट उर्मिला देवीले उपमेयर पदमा मनोनयन पत्र दर्ता गराएको निर्वाचन अधिकृत धितालले जानकारी दिए। उपमेयर पदमै स्वतन्त्रबाट कल्पना कुमारी पोखरेल, टिका बहादुर भण्डारी क्षेत्री, माधव प्रसाद दाहाल, डिल्ली बहादुर घिमिरे क्षेत्री र डोमिनी चमनेले उम्मेदवारी दर्ता गराएको निर्वाचन अधिकृत धितालले जनाए।"
स्थानीय तह निर्वाचन : एक लाख ४७ हजार २७४ जनाको मनोनयन दर्ता,"काठमाडौं : स्थानीय तह सदस्य निर्वाचनका लागि मनोनयन दर्ता गर्नेको संख्या एक लाख ४७ हजार २७४ पुगेको छ। निर्वाचन आयोगले मंगलबार अपरान्ह ३ :१५ बजे सार्वजनिक गरेको तथ्याङ्कअनुसार प्रदेश नं १ मा २२ हजार ५४२, मधेसमा ३८ हजार ७८७, बागमतीमा २४ हजार ३३, गण्डकीमा १२ हजार ७८७, लुम्बिनीमा २३ हजार ४९, कर्णालीमा १३ हजार ४०३ र सुदूरपश्चिम प्रदेशमा १२ हजार ६७३ जनाको उम्मेदवारी परेको छ । आइतबार र सोमबार देशभरका स्थानीय तहमा निर्वाचन अधिकृतको कार्यालयमा विभिन्न पदका उम्मेदवारले मनोनयन दर्ता गराएका थिए। सात सय ५३ स्थानीय तहका प्रमुख, उपप्रमुख, अध्यक्ष र उपाध्यक्ष, छ हजार ७४३ वडाध्यक्ष, सोही संख्यामा महिला सदस्य र दलित महिला सदस्य तथा १३ हजार ४८३ सदस्य गरी कुल ३५ हजार २२१ सदस्यका लागि यही वैशाख ३० गते निर्वाचन हुँदैछ ।"
"माओवादी पार्टी होइन, सेन्टर हो : ओली","काठमाडौं : नेकपा एमाले अध्यक्ष केपी शर्मा ओलीले माओवादी केन्द्र पार्टी नै नभएको बताएका छन् । मंगलबार सानेपास्थित मनमोहन स्मृति प्रतिष्ठानमा मनमोहन अधिकारीको २३ औँ स्मृति दिवसमा बोल्दै ओलीले माओवादी पार्टी नभइ एउटा सेन्टर मात्रै भएको बताए। उनले माओवादी पार्टीसँग कुनै एजेण्डा नभएको आरोप लगाए। 'सेन्टर त धेरै छन् । त्यसले चुनावी घोषणापत्र नै निकालेको छैन । कांग्रेसले निकालेको छ, भैगो नि भन्ने भान छ माओवादीलाई ,'उनले भने,' माओवादी केन्द्रले के गर्छ, के गर्दैछ भन्नै सक्दैन । एजेण्डै छैन ।' ओलीले नेकपा एकीकृत समाजवादीलाई चोइटोवादीको संज्ञा समेत दिए ।"
गठबन्धनको भागबण्डा अनुसार उम्मेदवार कायम गराउन कांग्रेसको निर्देशन,"दैलेख : दैलेखका अधिकांश स्थानीय तहमा गठबन्धनबाट छुट्टाछुट्टै मनोनयन दर्ता भएको छ। नारायण नगरपालिकामा सत्ता गठबन्धनमा रहेका दलहरुबीच गरिएको भागबण्डा अनुसार कांग्रेसबाट मेयरमा निर्मला खड्का र उपमेयरमा नेकपा (एकीकृत समाजवादी) बाट सावित्री मल्लको मनोनयन दर्ता भएको छ। अन्य स्थानीय तहमा गठबन्धनमा रहेका दलहरुले छुट्टाछुट्टै मनोनयन गरेसँगै नेपाली कांग्रेसले सत्ता गठबन्धन दलहरुबीचको भागबण्डा अनुसार आफ्नो उम्मेदवारहरु कायम गर्न निर्देशन दिएको छ। नेपाली कांग्रेस कर्णाली प्रदेश कार्य समिति कांग्रेस जिल्ला कार्य समिति दैलेखलाई उक्त निर्देशन दिएको हो। प्रदेश महामन्त्री कृष्णबहादुर रोकायद्धारा हस्ताक्षरित निर्देशनमा भनिएको छ पाँच दलिय गठबन्धन कर्णाली प्रदेशस्तरिय संयन्त्रको बैठकको निर्णयानुसार पालिकाको सिट बाँडफाँड गरी गठबन्धनका साँझा उम्मेदवार बनाउने सहमती भएको जानकारी नै छ, सोही अनुसार कांग्रेसले प्राप्त गरेको पदमा मात्र उम्मेदवार कायम गराउन हुन निर्देशन गरिएको छ। भागबण्डा अनुसार नेपाली कांग्रेसले दैलेखको चामुण्डाविन्द्रासैनी नगरपालिकामा उपप्रमुख, दुल्लु नगरपालिकामा प्रमुख, आठबीस नगरपालिकामा प्रमुख, नारायण नगरपालिकामा प्रमुख, भैरबी गाउँपालिकामा उपाध्यक्ष, भगवतीमाई गाउँपालिकामा उपाध्यक्ष, गुराँस गाउँपालिकामा अध्यक्ष, नौमूले गाउँपालिकामा अध्यक्ष, डुङ्गेश्वर गाउँपालिकामा अध्यक्ष, ठाँटीकाँध गाउँपालिकामा उपाध्यक्ष र महाबु गाउँपालिकामा पनि उपाध्यक्ष पद प्राप्त गरेको थियो। कांग्रेस दैलेखका सभापति मणिराम रेग्मीले निर्देशन प्राप्त भएको र गठबन्धन दलहरुको बैठक बोलाएर टुंगोमा पुग्ने बताए। हामी सहमतीका प्रयास गर्छौ, आजै गठबन्धन दलहरुको बैठक बोलाएको छु, छलफल गरेर आवश्यक निर्णयमा पुग्छौ, उनले भने।"
गठबन्धनको निर्णयविरुद्ध दिएका उम्मेदवारीहरुको फिर्ता गराउन पहल भइरहेको छ : देव गुरुङ,"काठमाडौंः नेकपा माओवादी केन्द्रका प्रमुख सचेतक देवप्रसाद गुरुङले स्थानीय तह निर्वाचनमा गठबन्धनको निर्णय विपरित उम्मेदवारी फिर्ता गराउन पहल भइरहेको बताएका छन् । केहि स्थानमा गठबन्धनकै दलहरुबाट धेरै संख्यामा उम्मेदवारी परेको छ। निर्वाचन आयोगका अनुसार देशभर अहिलेसम्म एक लाख ४४ हजार ४१६ जनाको मनोनयन दर्ता भएको छ । राजधानीमा आयोजित कार्यक्रममा प्रमुख सचेतक गुरुङले गठबन्धनको सहमति बेगर स्थानीय तह निर्वाचनमा मनोयन भएको स्वीकारे । उनले कतिपय पालिका र वडा स्तरमा दलहरुले आआफ्नो दलको नोमिनेसन गराएको बताए । उनले भने, 'संवाद चलाउँदै जान्छौं । नाम फिर्ता लिने बेलासम्म सबै ठाउँमा सहमति जुटाउन प्रयास र पहल भइरहेको छ । प्रतिगमन र पश्चागामी शक्तिहरुलाई हाबी हुन दिदैंनौं । '"
कांग्रेसको घोषणापत्रमा गालीपुराण मात्रै छ : ओली,"काठमाडौं : नेकपा एमालेका अध्यक्ष केपी शर्मा ओलीले नेपाली कांग्रेसको घोषणापत्रभित्र गाली पुराण मात्रै भएको टिप्पणी गरेका छन्। मंगलबार सानेपास्थित मनमोहन स्मृति प्रतिष्ठानमा मनमोहन अधिकारीको २३औँ स्मृति दिवसमा बोल्दै ओलीले कांग्रेसको चुनावी घोषणापत्र गाली गलौजको पुलिन्दामात्र भएको बताएका हुन्। उनले भने, कांग्रेसको घोषणापत्रमा तथानाम एमालेलाई धारे हात लाएर गाली गरेको छ, सरापेको छ। चुनावी घोषणापत्रमा हाम्रो सपना ध्वस्त पार्ने त्यस्तो अपराधी हो नेकपा एमाले भन्ने लेख्छ। विकासको पनि कही गन्तव्य हुन्छ भन्छ कांग्रेस। उनले कांग्रेसको गति देखेर दाया र माया लागेको पनि बताए। कांग्रेस कहाँ झर्यो, विचरा! कठै बरै! दयाँ लाग्छ कांग्रेसको, उनले भने। ओलीले दक्षिणपन्थी र बामपन्थी मिलेर अहिले प्रतिगमनमा प्रचण्ड, माधव नेपाल सहभागी भएको र गठबन्धनमा तानाशाह प्रवृत्ति देखिएको आरोप लगाए।"
"चुनावी मैदानमा पत्रकार, को कहाँबाट उम्मेदवार ?","काठमाडौं : वैशाख ३० गते हुने स्थानीय तहको निर्वाचनमा पत्रकारहरु पनि प्रतिस्पर्धामा छन्। देशैभरिका ७५३ वटै स्थानीय तहमध्ये नगरपालिका, गाउँपालिकाको प्रमुख, उपप्रमुख र वडाध्यक्षको पदमा पत्रकारिता पेसा गर्दै आएकाले पनि प्रतिस्पर्धामा छन्। मेघा टेलिभिजनका समाचार प्रमुख रोशन दानीले काठमाडौँको चन्द्रागिरी नगरपालिकाको उपप्रमुख पदमा उम्मेदवारी दर्ता गराएका छन्। राष्ट्रिय जनमोर्चामा आवद्ध दानीले पाँचदलीय गठबन्धनका तर्फबाट उम्मेदवारी दिएका हुन्। नेपाल पत्रकार महासङ्घका केन्द्रीय सदस्य शान्ता आङबुहाङले महासङ्घको केन्द्रीय सदस्यबाट राजीनामा दिएर ताप्लेजुङको आठराई त्रिवेशी गाउँपालिकाको उपाध्यक्ष पदमा उम्मेदवारी दिएका छन्। अर्घाखाँचीको सूर्योदय एफएममा कार्यरत पत्रकार अयान विकले अर्घाखाँचीको शीतगङ्गा१० को वडाध्यक्षमा स्वतन्त्र उम्मेदवारी दिएका छन्। सुदूरपश्चिमबाट कैलालीको जानकी गाउँपालिकाको उपाध्यक्षमा गीता चौधरीले उम्मेदवारी दिएका छन्। रेडियो नेपाल सुदूरपश्चिम प्रदेश प्रसारण केन्द्र दीपायलमा विगत लामो समयदेखि कार्यरत पत्रकार सुनिता रावलले डोटीको शिखर नगरपालिकाकाको उपप्रमुख पदमा उम्मेदवारी दिएका छन्। उनले नेपाली कांग्रेसका तर्फबाट उम्मेदवारी दिएका हुन्। प्रेस चौतारी नेपालका पूर्वउपाध्यक्ष तथा नेपाल पत्रकार महासङ्घ रुपन्देहीका पूर्वअध्यक्ष मोहन चापागाईंले रूपन्देहीको तिलोत्तमा नगरपालिकाको प्रमुख पदमा उम्मेदवारी दिएका छन्। उनले महासङ्घको साधारण सदस्यता त्यागेर उम्मेदवार बनेका हुन्। चौतारीका पूर्वउपाध्यक्ष वीरबहादुर गिरीले जाजरकोटको बारेकोट गाउँपालिकाको अध्यक्ष पदमा, म्याग्दीका संस्थापक सुरत केसी, बेनी नगरपालिकाको प्रमुख, काभ्रे जिल्लाका पूर्वाध्यक्ष कञ्चन अधिकारी पाँचखाल नगरपालिकाको प्रमुख, बाजुराका संस्थापक सदस्य अमर खड्का बाजुराको बढीमालिका नगरपालिकाको प्रमुख पदमा उम्मेदवारी दिएका छन्। त्यसैगरी बाजुराकी पत्रकार नन्दा थापा उपप्रमुखमा, मोरङका पत्रकार भक्त राई सोलुखुम्बुको महाकुलुङ गाउँपालिकाको अध्यक्ष, गायत्री आचार्य मेलुङ गाउँपालिकाको उपाध्यक्ष र सकिल खान डुडुवा गाउँपालिकाको उपाध्यक्षमा उम्मेदवारी दिएका छन्। सप्तरी जिल्लाका चारजना पत्रकार पनि स्थानीय तहको निर्वाचनान होमिएका छन्। पत्रकार महासङ्घ मधेस प्रदेशका सचिव भोला पासवान जनता समाजवादी पार्टी नेपालका तर्फबाट सप्तरी जिल्लाको कञ्चनरुप नगरपालिकाको प्रमुख पदमा उम्मेदवार छन्। महासङ्घका कुनै पनि संरचनामा रहेका पदाधिकारी वा सदस्यहरू उम्मेदवार बनेमा महासङ्घको विधानको मर्म र व्यवस्थाअनुसार सोही समयदेखि कायम रहेको पदबाट स्वतः मुक्त हुने महासङ्घले जनाएको छ। तिलाठी कोइलाडी गाउँपालिकाको उपाध्यक्षमा जनता प्रगतिशील पार्टीका तर्फबाट पत्रकार हेमशङ्कर सिंह, नेकपा (एकीकृत समाजवादी) पार्टीबाट राजविराज८ को वडाध्यक्षमा पत्रकार शतिश दत्त, पत्रकार महासङ्घ सप्तरीका सहसचिव चन्दनकुमार यादवले नेकपा (माओवादी केन्द्र) का तर्फबाट सोमवार उम्मेदवारी दिएका छन्। आसन्न स्थानीय तहको निर्वाचनमा पत्रकार आचारसंहिताको पूर्ण पालना गर्दै तटस्थ भूमिका निर्वाह गर्न महासङ्घका महासचिव रोशन पुरीले आह्वान गरेका थिए। यसैगरी नेकपा (माओवादी केन्द्र)का तर्फबाट कमलेश मण्डल महोत्तरीको मटिहानी नगरपालिकाको प्रमुख पदमा उम्मेदवारी दिएका छन्। त्यस्तै वीरगञ्ज महानगरपालिकाको प्रमुख पदमा राष्ट्रिय प्रजातन्त्र पार्टीबाट गिरिश गिरीले उम्मेदवारी दर्ता गराएका छन्। यीलगायत विभिन्न जिल्लामा थुप्रै पत्रकारले विभिन्न पदमा उम्मेदवारी दर्ता गराएको बताइएको छ। महासङ्घको सदस्यता प्राप्त गरेका कोही पनि सदस्यले निर्वाचनमा उम्मेदवार बन्न चाहेमा महासङ्घको गरिमा, साख र साझा चरित्रको ख्याल गर्दै सदस्यता परित्याग गरेर मात्रै उम्मेदवार बन्न सबै सदस्यहरूलाई निर्वाचन आचारसंहिता २०७८ को प्रतिकूल काम नगर्नसमेत आह्वान गरिसकेको छ। महासङ्घले निर्वाचन आचारसंहितामा सञ्चार प्रतिष्ठान, सम्बद्ध कर्मचारी तथा पत्रकारले कसैको पक्ष वा विपक्षमा एसएमएस, फेसबुक म्यासेन्जर, ट्विटर, युट्युब र इन्स्टाग्राम जस्ता विद्युतीय माध्यमको प्रयोग गरी कुनै पनि सामग्री प्रकाशन, प्रसारण वा सम्प्रेषण गर्न तथा त्यस्ता सामग्री सामाजिक सञ्जालमा शेयर, लाइक, कमेन्ट वा प्रतिकमेन्ट गर्न नहुने जनाउँदै आएको छ। प्रेस काउन्सिल नेपालले जारी सामाजिक न्याय र सद्भावमा प्रतिकूल असर पार्न नहुने, समाचारको गोप्य स्रोत खोल्न नहुने, निजी स्वार्थपूर्तिका लागि प्रयोग गर्न नहुने र विज्ञापनलाई समाचारका रुपमा प्रस्तुत गर्न नहुनेलगायत १५ बुँदा पत्रकारले गर्न नहुने भनिएको छ। रासस"
काठमाडौं महानगर प्रमुखका लागि ५६ र उपप्रमुखका लागि ३१ जनाको उम्मेदवारी,"काठमाडौं : काठमाडौं महानगरपालिकाको प्रमुखका लागि ५६ र उपप्रमुख पदका लागि ३१ जनाको उम्मेदवारी परेको छ। प्रमुख पदका लागि उम्मेदवारी दिने ५६ मध्ये २१ ले दलका तर्फबाट उम्मेदवारी दिए भने बाँकी ३५ ले स्वतन्त्र उम्मेदवाररूपमा मनोनयन दर्ता गराएका हुन्। प्रमुख पदका लागि उम्मेदवारी दिनेमध्ये आठ महिला रहेका छन्। उपप्रमुखमा उम्मेदारी दिने ३१ मध्ये १२ जनाले दलका तर्फबाट र १९ ले स्वतन्त्र उम्मेदवारका रूपमा मनोनयन दर्ता गरेका हुन्। उम्मेदवारमध्ये १२ महिला छन्। आसन्न निर्वाचनका लागि १२ गते साँझसम्ममा दलका प्रतिनिधि र स्वतन्त्रतर्फका उम्मेदवारले मनोनयन दर्ता गराएका हुन्। मनोनयनको पहिलो दिन ११ गते प्रमुखका लागि १६ ले र उपप्रमुखका लागि १७ जनाले उम्मेदवारी दिएका हुन्। काठमाडौं जिल्लाका मुख्य निर्वाचन अधिकृत राजुकुमार खतिवडाका अनुसार काठमाडौं जिल्लाका सबै पालिकामा जम्मा एक हजार २६२ जनाले मनोनयन पत्र दर्ता गराएका हुन्। जसमा प्रमुखका लागि १२५ र उपप्रमुख पदका लागि ५७ जनाले, वडाध्यक्षका लागि ३३४, महिला सदस्यका लागि १९१, दलित महिला सदस्यका लागि १२९ जनाले र सदस्यका लागि ४२६ जनाले मनोनयनपत्र दर्ता गराएका हुन्। रासस"
"कांग्रेसले एमालेको घोषणापत्र चोरेको ओलीको आरोप, गगनलाई कटाक्ष : चिट चोर्ने कुशलता पनि छैन","काठमाडौं : नेकपा एमालेका अध्यक्ष केपी शर्मा ओलीले कांग्रेसमाथि आफ्नो पार्टीको घोषणापत्र चोरेको आरोप लगाएका छन्। मनमोहन अधिकारीको २३औँ स्मृति दिवसमा मंगलबार बोल्दै ओलीले एमालेको घोषणापत्रबाट चोर विद्यार्थीले चिट चोरेझै कांग्रेलसे सारेको आरोप लगाएका हुन्। कांग्रेस घोषणापत्र तयारी समितिका संयोजक एवं महामन्त्री गगन थापालाई कटाक्ष गर्दै ओलीले भने, एमालेको घोषणापत्रबाट चोर विद्यार्थीले चिट चोरेझै सारेको छ। उता हेरेर यता लेखेको छ। आँखा उता हात यता हुँदा छड्के अक्षर परेको छ। कांग्रेसले घोषणापत्रमा संविधानका राम्रा राम्रा कुरा थपक्क टिपेर ल्याएर राखेको उनको भनाइ छ। कांग्रेसले मुख्यत: घोषणापत्रमा एमालेमाथि तथानाम गाली गरेको, संविधानका केही कुराको उतारेको र एमालेको कपी गरेको ओलीको टिप्पणी थियो। ओलीले कांग्रेसको घोषणापत्र बनाउनेले सार्न पनि नजाने भन्दै गगनलाई कटाक्ष गरे। तैपनि एउटा कुशल विद्यार्थीको चिट चोराई छैन। चिट चोर्न त कुशलता चाहिन्छ नि। चिट चोर्ने कुशलता पनि छैन। लद्धु विद्यार्थीको लद्दु चोराई छ। यस्तो छ नेपाली कांग्रेसको घोषणापत्र, उनले भने। कांग्रेसको घोषणापत्र जनताले नपढ्ने र एक पेज पल्टाएर दोस्रो नपल्टाउने ओलीको तर्क छ। जनताले त पढ्दै पढ्दैन। तर हामीले नेपाली कांग्रेस चिन्नलाई धैर्यताका साथ पढ्न जरुरी छ। कांग्रेस के हो भन्ने बुझ्न घोषणापत्र पढ्नैपर्छ। कांग्रेस के हो भन्ने आफ्नै मुखबाट बकपत्र कांग्रेसको घोषणापत्र हो। कांग्रेस के हो जनताका बीचमा एक झट्का दिनुपर्छ, उनले भने। घोषणापत्र हेर्दा त कांग्रेस सिद्धिएको ओलीले जिकिर गरे। कांग्रेससँग राजनीति छैन। देश विकासको कुनै योजना छैन। नीति विचार सिद्धान्त केही छैन, उनले भने। देउवालाई व्यंग्य ओलीले कांग्रेसको कुनै विचार नभएको र गणेशमान, कृष्णप्रसाद भट्टराई र गिरिजाले आफैसँगै लगेर गएको टिप्पणी गरे। कांग्रेसलाई विकास योजना के हो? शासन कसरी चलाउने? नीति के हो भनेर सोध्दा शेरबहादुरजीले भन्नुहुन्छ बढ्ता बोल्दै हुनुहुन्छ। केही छैन भन्ने थाहा हुँदाहुँदै सोध्ने, तपाई बढ्ता बोल्दै हुनुहुन्छ भन्नुहुन्छ, ओलीले ठट्टा गरे, जानीजानी, छैन भन्दा भन्दै नेपाली कांग्रेसलाई होच्याउन खोजेको उहाँले झपार्नुहुन्छ। नपत्याय सोधी हेर्नुस्। कांग्रेससँग देश र जनताको बारेमा केही सोंच, चिन्तन र नीति नरहेको ओलीले आरोप लगाए। उसले सत्ता खोज्छ। सत्ता टिकाइराख्न र फेरि सत्तामा आउन गठबन्धन नामको कुहिएको टेको लौरो टेक्न आवश्यक ठान्छ, उनले भने, यो लौरो वैशाख ३० को चुनावमा कर्याकुरुक हुन्छ। कांग्रेसको घोषणापत्र पढेर कांग्रेसको हविगतको इन्जोय गर्न उनले कार्यकर्तालाई आग्रह गरे। च्याखेहरु बोकेर कांग्रेसले पोलिटिकल पार्टीको क्यारेक्टर गुमाउँदैछ। यो लोकतन्त्रका लागि चिन्ताको विषय हो, उनले भने। घोषणापत्र शब्दको थुप्रोमात्रै ओलीले कांग्रेसको घोषणापत्रमा शब्दको थुप्रो मात्रै भएको टिप्पणी गरे। उनले भने, अहिले नेपाली कांग्रेसले चुनावी घोषणापत्र भनेर जुन प्रकाशित गरेको छ। त्यो कुनै राजनीतिक दस्तावेज होइन। त्यसलाई राजनीतिक दस्तावेज भन्न सकिँदैन। पागलहरुको प्रलाप हो। मुख छाड्ने, गाली गर्ने तथानाम भन्ने बाहेक केही छैन। अनि कसरी हुनसक्छ राजनीतिक दस्तावेज? घोषणापत्रमा एमालेलाई धारेहात मात्रै लगाइएको उनले आरोप लगाए। ओलीले भने, उत्ताउलो विकास गर्यो। रेल ल्याउन के जरुरी, पाइप लाइन ल्याउन के जरुरी? यो गर्छु भन्ने त्यो भन्ने भन्यो। पाँच वर्ष खेर गयो यस्तै यस्तै बकवास छ घोषणापत्रमा।"
अध्यक्ष जिते ५ वर्षसम्म तलब भत्ता लिन्न : लालचन,"जोमसोम : बैशाख ३० गते हुने स्थानीय तह निर्वाचनका लागि मुस्ताङको घरपझोङ गाउँपालिकाको अध्यक्ष पदमा उम्मेदवारी दिएका नेपाली कांग्रेसका उम्मेदवार मोहनसिंह लालचनले निर्वाचन जिते ५ वर्षसम्म तलब भत्ता नलिने बताएका छन्। मुख्य निर्वाचन कार्यालय मुस्ताङको मनोनयपत्र दर्ता गर्ने क्रममा स्थानीय तह अन्तर्गत आफू निर्वाचित भए आफूले पाएको तबल भत्ता ५ वटै पालिकालाई समानुपातिकरुपमा वितरण गर्दे प्रतिवद्धता ब्यक्त गरेका छन्। लामोसमयदेखि बैदेशिक रोजगारका क्रममा विदेश बस्दै आएका कांग्रेसका अध्यक्ष पदका उम्मेदवार लालचन विगत ५ वर्षदेखि आफ्नै गृह गाउँ मार्फामा बस्दै आईरहेका छन्। पर्यटन व्यवसायीसमेत रहेका लालचनको मार्फामा होटल मार्फा प्यालेस सञ्चालनमा छ। उनले कांग्रेसका तर्फबाट मनोनयनपत्र दर्ता गर्ने क्रममा पत्रकार सोधेको प्रश्नमा आफू भ्रष्टाचार गर्न, पैसा कमाउन र सेवा सुविधा लिने नभई पालिकाको समृद्धि र विकासमा योगदान गर्न उम्मेदवारी दिएको उल्लेख गरे। कांग्रेसकातर्फबाट घरपझोङ गाउँपालिकाको अध्यक्ष पदका उम्मेदवार लालचनले कृषि, पर्यटन, शिक्षा र स्वास्थ्यलगायतका क्षेत्रमा पालिकाको विकासमा समर्पित रहने बताए।मलाई पैसा कमाउने, सेवा सुविधा लिने र ठूलो मान्छे बन्ने रहर होईन विशुद्ध पालिकामा रहेर सेवा गर्ने रहरले उम्मेदवारी दिएको हुँउनले भने।"
कांग्रेसले टिकट दिएका रुस्तम विवेकशील साझाका उम्मेदवार,"वीरगन्ज : नेपाली कांग्रेसले बाराको फेटा गाउँपालिकाको अध्यक्षको उम्मेदवार बनाउने निर्णय गरेका रुस्तम अन्सारीले विवेकशील साझा पार्टीबाट उम्मेदवारी दिएका छन्। आफूलाइ गाँउपालिका अध्यक्षको टिकट दिएपनि आफूले भनेकालाई कांग्रेसले वडा अध्यक्षको टिकट नदिएको भन्दै रुस्तमले कांग्रेस परित्यागगरी विवेकशील साझा पार्टीबाट पालिका अध्यक्षमा सोमबार मनोनयन दर्ता गराएका हुन्। कांग्रेसले आफूलाई मात्र टिकट दिएको तर आफ्नो पक्षकालाई वडाध्यक्षको उम्मेदवार बनाएकाले आफूले कांग्रेस परित्यागगरी विवेकशील साझा पार्टीबाट प्यानलसहित उम्मेदवारी दर्ता गराएको रुस्तमले बताए। सोमबार अपरान्ह ३ बजे विवेकीशल साँझा पार्टीबाट मनोनयन दर्ता गराएका रुस्तमले भने,म तीन दशकदेखि कांग्रेसमा थिए, कांग्रेसले पालिका अध्यक्षमा मलाइ टिकट दिएकै हो, वडा अध्यक्षमा पनि मेरो टिमका साथीहरुलाई नै टिकट दिने आश्वासन पनि दिएको थियो तर अन्तिम समयमा आएर कांग्रेसले वडा अध्यक्षको टिकट योग्यर सक्षमलाई नदिइ पैसामा बेच्यो, त्यही भएर मैले कांग्रेस छोडे। उनले विवेकशील साझा पार्टीबाट गाँउपालिका अध्यक्ष, उपाध्यक्ष, ७ वटै वडा अध्यक्ष र सदस्यगरी सबै पदमा उम्मेदवारी दिएको बताए। गत स्थानीय तहको निर्वाचनमा कांग्रेसबाटै गाउँपालिका अध्यक्षमा चुनाव लडेका रुस्तम झिनो मतले पराजित भएका थिए। पालिका अध्यक्षमा रुस्तमसंगै विवेकशील साझा पार्टीबाट उपाध्यक्षमा निलम साह, वडा नम्बर १ को वडा अध्यक्षमा संतोष साह, २ को वडा अध्यक्षमा जयकिसुन मुखिया, ३ को वडा अध्यक्षमा प्रहलाद साह, ४ को वडा अध्यक्षमा भगवान साह मुखिया, ५ को वडा अध्यक्षमा अजय साह, ६ को वडा अध्यक्षमा अमिरहमजा ठकुराई र ७ को वडा अध्यक्षमा महमद हुसेन अन्सारीले उम्मेदवारी दिएका छन्।"
विप्लव नेकपाले भन्यो पार्टी निर्णय विपरित उम्मेदवारी दिएको भए फिर्ता गर्नू,"काठमाडौंः नेत्रविक्रम चन्द 'विप्लव' नेतृत्वको नेकपाबाट स्वतन्त्रतर्फ उम्मेदवारी दिएकाहरुलाई नेकपाले उम्मेदवारी फिर्ता लिन आग्रह गरेको छ । नेकपाका सचिवालय सदस्य धर्मेन्द्र बास्तोलाकञ्चनले वक्तव्य जारी गर्दै पार्टी निर्णय विपरित केहि नेताहरुले मनोनयन दर्ता गरेको भन्दै उम्मेदवारी फिर्ता लिन आग्रह गरेका हुन् । वक्तव्यमा भनिएको छ, 'पार्टीको नीति विपरित केन्द्रीय समितिका सदस्य र जिल्लाका पदाधिकारी उम्मेदवारमा नउठ्ने मान्यताका विपरित कतिपय कमरेडहरूले विभिन्न पदमा मनोनयन दर्ता गरेका समाचारहरू सार्वजनिक रूपमा प्रकाशित भएकाले पार्टीको नीति अनुसरण गर्ने कमरेडलाई नीतिविपरित देखिने उम्मेदवारीको मनोनयन फिर्ता लिनका लागि पार्टीको सचिवालय हार्दिक अपिल गर्दछ ।'"
कारको ठक्करबाट मोटरसाइकल चालकको मृत्यु,विराटनगर : मोरङको बूढीगंगा गाउँपालिका३ शान्ति चोकमा मंगलबार दिउँसो कारको ठक्करबाट मोटरसाइकल चालक युवकको मृत्यु भएको छ । कोसी लोकमार्गमा उत्तरबाट दक्षिणतर्फ आउँदै गरेको प्रदेश १०२७ च २२६६ नम्बरको कारले मे २ प ६९५७ नम्बरको मोटरसाइकललाई दिउँसो १:३५ बजेतिर ठक्कर दिँदा दुर्घटना भएको हो । मोरङ ट्राफिक प्रमुख प्रहरी निरीक्षक राजकुमार कार्कीका अनुसार दुर्घटनामा परेर मोटरसाइकल चालक बूढीगंगा२ का ३० वर्षीया शोभा राजवंशीको मृत्यु भएको छ । दुर्घटनामा गम्भीर घाइते भएका राजवंशीलाई उपचारका लागि बूढीगंगाकै विराट शिक्षण अस्पताल पुर्याउनसाथ चिकित्सकले मृत घोषित गरेका हुन् । पूर्वबाट लोकमार्गतिर निस्कदै गरेको बेला कारले मोटरसाइकलाई ठक्कर दिएको प्रहरीले जनाएको छ । दुर्घटनामा परेर मोटरसाइकल पूर्णरूपमा क्षतिग्रस्त बनेको छ । कारको अगाडिको भागमा पनि क्षति पुगेको छ । दुर्घटनालगत्तै कार चालक जनकपुर घर भएका २९ वर्षीय शैलेन्द्रप्रसाद यादवलाई नियन्त्रणमा लिएर घटनाको अनुसन्धान थालिएको प्रहरीले जनाएको छ । प्रहरीका अनुसार यादवले विराटनगर महानगरपालिका१३ मा ग्रीन भ्यू नामक होटल सञ्चालन गर्दै आएका थिए ।
"पूर्वएसएसपी बने वडा सदस्यको उम्मेदवार, भन्छन् एकैपटक ठूलो पदमा बस्दा असहज हुने भएपछि सदस्य रोजें","उदयपुर : सशस्त्र प्रहरीका पूर्ववरिष्ठ प्रहरी उपरीक्षक (एसएसपी) इन्द्रराज कार्की सकृय राजनीतिमा होमिएका छन् । ३०वर्षे सरकारी सेवा अवधि सकेर गाउँ फर्किएका कार्की नेकपा एमाले पार्टीमा आवद्ध भइ राजनीतिमा होमिएका हुन् । उदयपुरको त्रियुगा नगरपालिका वडानं ८ को वडा कमिटीको उपसचिवको जिम्मेवारी सम्हालेका कार्कीलाई स्थानीय तहको निर्वाचनमा पार्टीले वडा सदस्यको उम्मेदवार बनाएको अध्यक्ष परमेश्वर घिमिरेले बताए । पार्टीको वडा कमिटीमा रहँदा जनतासँगको सामिप्यता र सामाजिक अभियानमा अब्बल देखिएकाले वडासदस्यको उम्मेदवारी बनाएको उनले बताए । एसएसपी कार्कीले प्रहरी सेवा सकिएलगत्तै राजनीति गर्न काठमाडौंको बसाईं अन्त्य गरी गाउँ फर्किएको बताए । 'मेरो सहरको बसाइ रहर हैन बाध्यता हो, 'उनले भने, 'मलाई गाउँ नै प्रिय छ, यहाँको समाजसेवा गर्न पाउनु मेरो भाग्य हो।'धेरैले राजनीति नै गर्ने हो भने नेतासँग भेट्नु र माथिल्लो कमिटीमै बसेर काम गर्न सुझाब दिएका थिए, एकै पटक ठूलो पदमा बस्दा असहज हुने र रातदिन नभनी राजनीतिमा होमिएका साथीहरुमाथि अन्याय हुन्छ भन्ने ठानेर तलबाटै सुरु गरेको हुँ ।' उनले सरकारी सेवा र राजनीति फरक विषय भएपनि कतै न कतै जोडिने भएकाले राजनीतिक संस्कार सानैदेखि बुझेको बताए । सानै उमेरदेखि नेकपा एमालेप्रति सामाप्यिता रहेपनि सेवाकालिन अवधि सबैसँगको समझदारी र सहकार्यमा विताएकाले निर्वाचनमा सबैको साथसहयोग रहने विश्वास व्यक्त गरे । कार्कीले जागिरे जीवन पनि जनताको सेवा नै भएकाले थप सेवा गर्न राजनीतिमा होमिएको बताए । उनले भने, ' बाहिर जति सामाजिक कार्य गर्न सहज हुन्छ, चेनअफ कमाण्डमा बसेर काम गर्दा त्यस्तो सहज हुन्न त्यसैले खुल्ला राजनीतिकमा आएको हुँ ।' समृद्ध नेपाल सुखी नेपालको परिकल्पना नेकपा एमालेकै भएकाले चुनाव जित्ने मुल आधार पनि त्यहीँ भएको उनले बताए । उदयपुरको तत्कालिन भुट्टार गाविस हालको रौतामाई गाउँपालिका२ गेरुडाँडामा जन्मिएका कार्की पछिल्लो समय परिवारसहित त्रियुगा नगरपालिका८ मा बस्दै आएका छन् ।"
आईपीएल : बेंगलोर र राजस्थान भिड्दै,काठमाडौं : इन्डियन प्रिमियर लिग(आईपीएल) अन्तर्गत आज रोयल च्यालेन्जर्स बेंगलोर र राजस्थान रोयल्स भिड्दै छन्। महारास्ट्र क्रिकेट एसोसीएसन स्टेडियममा साझ ७:४५ बजेदेखि खेल हुनेछ। बेंगलोर ८ खेलमा ५ खेल जित्दै अंक तालिकाको ५औं स्थानमा रहेको छ भने राजस्थान ७ खेलमा ५ अंकका साथ तालिकाको तेस्रो स्थानमा रहेको छ।
पछिल्लो २४ धन्टामा १० जना कोराना संक्रमित थपिए,काठमाडौं : देशभर पछिल्लो २४ धन्टामा १० जना कोराना संक्रमित थपिएका छन्। स्वास्थ्य तथा जनसंख्या मन्त्रायका अनुसार देशभर पछिल्लो २४ धन्टामा ५ हजार २ सय २६ जनामा कोरोना परिक्षण गर्दा १० जना संक्रमित थपिएका हुन्। भने १८ जना कोरोना संक्रमण मुक्त भएका हुन्। यस्तै पछिल्लो २४ धन्टामा ८६ हजार १ सय ३६ जनाले कोरोनाविरुद्धको खोप लगाएका छन्। हालसम्म देशभर २ सय ६१ जना कोरोना संक्रमित रहेका छन्।
"श्रममन्त्री श्रेष्ठ मलेसिया जाँदै, नेपाली कामदारको सबै खर्च व्यहोर्नुपर्ने एजेण्डा उठाउने","काठमाडौं : श्रम, रोजगार तथा सामाजिक सुरक्षामन्त्री कृष्णकुमार श्रेष्ठ नेतृत्वको टोली बुधवार मलेसिया जाने भएको छ। मलेसियाका मानव संशाधनमन्त्री सरवनन मुरुगनको निमन्त्रणामा मन्त्री श्रेष्ठ चार दिने मलेसिया भ्रमणमा जान लागेका हुन्। मलेसिया भ्रमणमा जानुअघि श्रममन्त्री श्रेष्ठसँग मलेसियाका कार्यवाहक राजदूत मोहम्मद फ्याजलले शिष्टाचार भेट गरेका छन्। सिंहदरबारस्थित मन्त्रालयमा मंगलबार भएको भेटमा उनीहरुबीच द्विपक्षीय हितका साथै सहकार्यका विषयमा छलफल भएको मन्त्री श्रेष्ठको सचिवालयले जनाएको छ। भेटमा मन्त्री श्रेष्ठले भ्रमणबाट दुई देशको मित्रता र आपसी सहयोगमा टेवा पुग्ने विश्वास व्यक्त गरे। मलेसियाका कार्यवाहक राजदूत फ्याजलले मन्त्री श्रेष्ठको मलेसिया भ्रमण र त्यसका एजेण्डाबारे छलफल गरेका थिए। मन्त्री श्रेष्ठ, मन्त्रालयका सचिव एकनारायण अर्याल, सहसचिव राजीव पोखरेल, उपसचिव डा थानेश्वर भुसाल सहितको टोली बुधवार दिउँसो मलेसिया जाने कार्यक्रम छ। भ्रमणका क्रममा मन्त्री श्रेष्ठले मलेसियाका समकक्षी मुरुगनसँग भेटवार्ता गर्नेछन् भने सचिव अर्यालले मलेसियाको गृह मन्त्रालयका सचिव र सामाजिक सुरक्षा संगठनका प्रमुखसँग भेटवार्ता गर्ने कार्यक्रम छ। साथै भ्रमणका क्रममा नेपालमा आयोजना हुने नेपालमलेसिया संयुक्त समितिको बैठकका एजेण्डा तय गरिनेछ। वैदेशिक रोजगारीका लागि मलेसिया जाने नेपाली कामदारको छनोट प्रक्रियामा लाग्ने सम्पूर्ण खर्च रोजगारदाताले नै व्यहोर्ने श्रम सम्झौताको प्रावधान प्रभावकारी कार्यान्वयनको विषयमा मन्त्री श्रेष्ठले आफ्ना समकक्षीसँग छलफल गर्नेछन्। भ्रमणका क्रममा मलेसियामा रहेका नेपाली समुदायसंग समेत छलफल गर्ने कार्यक्रम छ। मलेसिया नेपाली श्रमिकहरुको प्रमुख गन्तव्य मुलकका रुपमा रहेको छ।"
गोरखामा आफ्नो पार्टीको कोही उम्मेदवार नभएको विप्लव समूहको दाबी,"गोरखा : पूर्व जिल्ला इन्चार्ज योगेन्द्र कुमालले विधिवतरुपमा गोरखा नगरपालिकाको मेयर पदमा उम्मेद्वारी दर्ता गराएको तेस्रो दिन विज्ञप्ति जारी गर्दै विप्लव नेतृत्वको नेकपाका जिल्ला इञ्चार्ज कृष्ण वाग्लेले कुमालको उम्मेद्वारीको जिम्मा नलिएका हुन्। साथै विज्ञप्तिमा पार्टीको नीति विपरीत गरिएको उम्मेद्वारी दर्ताप्रति दुख व्यक्त गरिएको छ। पार्टी असफल संसदीय व्यवस्थाविरुद्ध र वैज्ञानिक समाजवादका लागि निरन्तर संघर्ष गर्दै आएको छ, विज्ञप्तिमा भनिएको छ, हालै सम्पन्न १२ औँ केन्द्रीय समितिको बैठकले पनि निर्वाचनमा भाग नलिने निर्णय गरेको थियो। तर पार्टीको मूल लाइनलाई तोडमोड गर्दै, पार्टी जिल्लाको बैठक पनि नबसेको, निर्णयसमेत नगरेको अबस्थामा पार्टीका केही साथीहरुले सामान्य सांगठनिक मर्यादा र धज्जी उडाँउदै पार्टीको नामबाट स्वतन्त्र उम्मेद्वारी दिएकोप्रति विश्वास नगर्न अपिल गरिन्छ। पार्टीको चुनावमा भाग नलिने नीतिको दृढतापूर्वक कार्यान्वयन गर्न र असफल संसदीय ब्यवस्थाको भण्डाफोर गर्न समेत विज्ञप्तिमा आग्रह गरिएको छ।"
सिर्जनालाई आरजुको साथ (फोटो फिचर),काठमाडौं : काठमाडौं महानगरपालिकाको मेयरमा सत्ता गठबन्धनकी साझा उम्मेदवार सिर्जना सिंहले घरदैलो कार्यक्रम सुरु गरेकी छन्। मतदातालाई आफ्नो भिजन र योजना सुनाउन उनी घरदैलोमा निस्किएकी हुन्। २७ वर्षपछि मेयर उम्मेदवार बनेर पुन: सक्रिय राजनीतिमा फर्किएकी सिर्जनालाई नेपाली कांग्रेसकी केन्द्रीय सदस्य एवं प्रधानमन्त्रीपत्नी आरजु राणा देउवाले शुभकामना दिएकी छन्। सिर्जनालाई साथ दिन आरजु मंगलबार उनको निवास चाक्सीबारी पुगेकी थिइन्। चाक्सीबारीमा आरजुले चुनावी अभियान प्रभावकारी बनाउने सुझाव पनि दिइन्। चुनावी सभामा मात्र नअल्झिन र मतदाताको घरघरमा पुगेर मत माग्न आरजुले सुझाइन्। महिलाहरु राजनीतिमा आउनुपर्ने सार्वजनिक आह्वान गर्ने आरजुले सिर्जनालाई टिकट दिलाउन सभापतिसमेत रहेका पति शेरबहादुर देउवासँग भूमिका खेलेको बताइन्छ। कांग्रेसको घरानाको प्रतिनिधित्व गर्ने सिर्जना र आरजु मिल्ने साथी हुन्। पार्टीमा टिकट दिलाउन आफ्नो हिसाबले भूमिका खेलेकी आरजुले सिर्जनालाई महानगरमा निर्वाचित गराउन साथ समर्थन जनाएकी हुन्। यसैगरी सिर्जनालाई मार्गदर्शन गर्न कांग्रेस महामन्त्री गगनकुमार थापा पनि सक्रिय भएका छन्।
सेयर बजार निरन्तर ओरालोतिर: दोहोरो अंकले नेप्से घट्दा कारोबार १ अर्बमा सिमित,"काठमाडौं : सेयर बजारमा आएको सुस्तता कारोबारको तेस्रो दिन मंगलबार पनि जारी रह्यो। नेप्से परिसूचक दोहोरो अंकले घट्दा कारोबार रकम १ अर्बमा खुम्चियो। सोमबार नेप्से परिसूचक ३४९५अंकले घटेको सेयर बजारमा दुई अर्ब ४२ करोडको सेयर कारोबार भएको थियो। आज २२८ कम्पनीको ३४ लाख १९ हजार २२८ कित्ता सेयर १ अर्ब ४ करोड ६० लाख १४ हजार ४१७ रुपैयाँमा सेयर कारोबार भयो। कूल २५ हजार ७६६ पटक कारोबार भयो। जलपा सामुदायिक लघुवित्त वित्तियको सेयर मूल्य ९९९ प्रतिशतले बढ्यो। कारोबारको आधारमा सिद्धार्थ बैंक अग्रस्थानमा रह्यो। सो कम्पनीको ४ करोड २१ लाख बढीको कारोबार भयो। अपी पावर र नेष्डो समृद्ध लघुवित्त वित्तीय क्रमश दोस्रो र तेस्रो स्थानमा रहे। कारोबारमा आएका १३ समूहमध्ये २ को मात्र सूचक बढ्यो। म्युचुअल फन्ड र मनु एन्ड प्रोको क्रमश १६२ र ०२९ प्रतिशतले सूचक बढेको हो। यसदिन हाइड्रो पावरको सर्वाधिक १४९ प्रतिशतले सेयर मूल्य घट्दा इन्भेष्टमेन्टको १३९, डेभलपमेन्ट बैंकको १०१ प्रतिशतले घट्यो। अन्य समूहको ०१२ देखि ०९९ प्रतिशतसम्म मूल्य ओरालो लाग्यो।"
पूर्वसचिव न्यौपाने राप्रपामा प्रवेश,"काठमाडौं : नेपाल सरकारका पूर्वसचिव केदार न्यौपाने राष्ट्रिय प्रजातन्त्र पार्टीमा प्रवेश गरेका छन्। अध्यक्ष राजेन्द्र लिङ्देनले पार्टीको सदस्यता प्रदान गरि न्यौपानेलाई मंगलबार राप्रपामा प्रवेश गराएका हुन्। सो अवसरमा राप्रपाका पूर्वअध्यक्षद्वय पशुपतिशमशेर जबरा र डाप्रकाशचन्द्र लोहनी, नेताहरु दीपक बोहरा, नवराज सुवेदी, हरिबहादुर बस्नेत, बालाराम घर्ती मगरलगायतका नेताहरूले न्यौपानेलाई पार्टीमा स्वागत गरेका थिए। पूर्वसचिव न्यौपाने राप्रपाबाट काठमाडौं महानगरपालिकाको मेयरमा उठ्ने चर्चा चलेको थियो। तर विजयी सुनिश्चित नहुने देखिएपछि उनी उठेनन्। राप्रपाले कलाकार मदनदान श्रेष्ठलाई उम्मेदवार बनाएको छ।"
"टिकट नपाउँदैमा पार्टी नछाडौं, निर्णय मान्नुपर्छ : ओली","काठमाडौं : नेकपा (एमाले)का अध्यक्ष केपी शर्मा ओलीले मनमोहन अधिकारीले छिन्नभिन्न भएको कम्युनिष्ट आन्दोलनलाई जोगाएको बताएका छन्। मनमोहन अधिकारीको २३औं स्मृति दिवसका अवसरमा मनमोहन स्मृति प्रतिष्ठानले मंगलबार आयोजन गरेको कार्यक्रममा उनले मनमोहन अधिकारीले अनेक दुःखकष्ट सहेर भए पनि नेपालको कम्युनिष्ट आन्दोलनलाई जोगाएको बताएका हुन्। 'दोस्रो महाधिवेशनपछि कम्युनिष्ट आन्दोलन छिन्नभिन्न भयो। २०२२ सालपछि त पार्टी टुक्राटुक्रा भयो', उनले भने, 'छिन्नभिन्न र टुक्राटुक्रा भएको कम्युनिष्ट अन्दोलनलाई एकताबद्ध बनाउने काम मनमोहन अधिकारीले गर्नुभयो।' अध्यक्ष ओलीले मनमोहनले जोडेको कम्युनिष्ट आन्दोलनलाई भत्काउन खोजिए पनि त्यसलाई पुनः एकताबद्ध बनाएकाले ठूलो विजयको तयारीमा आफूहरु रहेको बताए। उनले भने, 'कम्युनिष्ट आन्दोलनको वैचारिक र व्याहारिक पक्षमा सबैभन्दा मजबुद शक्ति नेकपा (एमाले) रहेको छ।' अध्यक्ष ओलीले मनमोहनमा हतारोसँग काम नगरी सुविस्तारसँग काम गर्ने बानी रहेको बताए। 'उहाँको राजनीतिक यात्रा रिले रेस जस्तो थिएन। उहाँ राजनीतिकको म्याराथुन धावक हो', अध्यक्ष ओलीले भने, 'म्याराथुन धावक भएको हुनाले उहाँ ७१ वर्ष उमेरमा सांसद र प्रधानमन्त्री हुनुभयो।' उनले प्रजातन्त्र र लोकतन्त्र बचाउनका लागि स्वच्छ प्रतिस्पर्धा आवश्यक रहेको उल्लेख गर्दै एमाले पार्टी उत्साहका साथ निर्वाचनमा होमिएकाले आवेश र उत्तेजनामा नआउन नेता तथा कार्यकर्तालाई निर्देशन दिए। अध्यक्ष ओलीले मनमोहन अधिकारीजस्तै धैर्यता र संयम अपनाउन नेता तथा कार्यकर्तालाई आग्रह गरे। 'मनमोहन अधिकारीले धैर्यता नराखेको भए बहुदलीय व्यवस्था ल्याएर प्रधानमन्त्री कसरी हुनुहुन्थ्यो ? संयम र धैर्यता एमालेको चरित्र हो। त्यो मूलमन्त्र लिएर एमालेलाई अगाडि बढाउनुपर्दछ', उनले भने, 'हामी सबैले आचारण, व्यवहार र चिन्तनमा सुधार ल्याउन जरुरी छ।' उनले वडामा टिकट पाइएन भने पार्टी छाड्छु नभनी पार्टीले गरेको निर्णय मान्नुपर्ने बताए। हाम्रो पार्टीमा नातावाद र कृपावाद नरहेको स्पष्ट पार्दै उनले सबै नेता तथा कार्यकर्तालाई यही वैशाख ३० गते हुने स्थानीय तहको निर्वाचनमा केन्द्रित हुन र एमालेका उम्मेदवारलाई जिताउन आग्रह गरे। प्रतिष्ठानका अध्यक्ष तथा एमालेका वरिष्ठ उपाध्यक्ष ईश्वर पोखरेलले देश बनाउने अभियानको एजेन्डा बोकर एमाले अगाडि बढेको बताए। मनमोहनको विचारसँग निर्देशित हुँदै र आदर्शलाई पछ्याउँदै एमाले अगाडि बढ्नपर्नेमा उनले जोड दिए। रासस"
"धनुषामा रोकिराखेको ट्रकमा मोटरसाइकल ठोक्कियो, तीन युवकको मृत्यु",ढल्केवर(धनुषा) : धनुषामा रोकिराखेको ट्रकमा मोटरसाइकल ठोक्किंदा तीन युवकको मृत्यु भएको छ। मंगलबार बिहान साढे २ बजेको समयमा क्षीरेश्वरनाथ नगरपालिका५ सिन्धुली टोलमा दुर्घटना भएको हो। भित्री सडक छेउमा रोकिराखेको ना २ ख ८६२४ नम्बरको ट्रकमा लु ८३ प ८६५२ नम्बरको मोटरसाइकल ठोक्किंदा मोटरसाइकलमा सवार तीन युवकको मृत्यु भएको प्रहरीले जनाएको छ। मृत्यु हुनेमा जनकपुरधाम उपमहानगरपालिका४ का २० वर्षीय सुमित अग्रवाल रहेको धनुषाका प्रहरी प्रवक्ता प्रहरी नायव उपरीक्षक जितेन्द्र बस्नेतले जानकारी दिए। अन्य दुई युवकको सनाखत हुन नसकेको उनले बताए। उनीहरुको शव पोस्टमार्टमका लागि जनकपुरधामस्थित प्रादेशिक अस्पतालमा राखेर पहिचान खुलाउने प्रयास भइरहेको प्रहरी उपरीक्षक बस्नेतले जनाए। दुर्घटनामा संलग्न ट्रक र त्यसका चालक हरिनारायण राउतलाई नियन्त्रणमा राखेर घटनाको थप अनुसन्धान भइरहेको जिल्ला प्रहरी कार्यालय धनुषाले जनाएको छ।
समिति नाममा सम्पत्ति ब्रह्मलुट,"विश्वकै चुनौती हो, व्यवस्थित सहरीकरण। जति पनि विकसित देश छन्, तिनले गरेको पनि व्यवस्थित बसोबास हो। गाउँका कुना कन्दरा अनि टाकुराहरूमा भएका दुईचार घरका लागि सबै सुविधा पुर्याउन सम्भव हुँदैन। तसर्थ राज्यहरू एकीकृत बस्ती र व्यवस्थित सहरीकरण गर्छन्। नेपाल पनि त्यस्तै एकीकृत र व्यवस्थित बसोबासको सपना देखिरहन्छ। नेपालमा सहरीकरण फस्टाउँदै गएको छ तर निकै अव्यवस्थित ढंगले। व्यवस्थित सहरीकरणका लागि पञ्चायतकालदेखि नै प्रयास भएको हो। बहुदलको पुनरागमनबाट चाहिँ सहरीकरण अति मौलायो, तर नियन्त्रणबाहिर पुग्यो। जहाँ जसले जसरी घर बनाए पनि हुने भयो। राज्यको हस्तक्षेप शून्य रह्यो। नीति नियम एकातिर थन्क्याएर सहरलाई घरैघरले मात्रै भर्ने काम भयो। पञ्चायतकालमा जोगाएर राखिएका सहरका सार्वजनिक जमिन पनि अनेक दाउपेचबाट बेचबिखन गरिन थालियो। त्यसैको एउटा र पछिल्लो उदाहरण कञ्चनपुरमा देखा पर्यो। तत्कालीन महेन्द्रनगर विकास समितिका विभिन्न समितिका पदाधिकारीले अनेक प्रपञ्च रची ५ सय ७२ बिघा जग्गा बिक्री गरेको अख्तियार दुरुपयोग अनुसन्धान आयोगले फेला पार्यो। त्यस विषयमा अख्तियारले विशेष अदालतमा मुद्दा दायर पनि गरिसकेको छ। त्यतिका जमिन बेचबिखनमा संलग्न रहनेहरू १ सय ११ जना छन् भन्ने अख्तियारको मुद्दामा बनाइएका विपक्षीको संख्याले देखाउँछ। ५ सय ७२ बिघा जमिन चानेचुने सम्पत्ति होइन। एक धुर पनि बेचेर नोक्सान पुर्याउनु आफैंमा भ्रष्टाचार हो। पाइँदैन। अख्तियारले यो विषयमा ३२ करोडको भ्रष्टाचार भएको भनेको छ। त्यो केवल नगदी मूल्य हो, यसको प्राकृतिक मूल्य मापनै हुन सक्दैन। महेन्द्रनगर विकास समितिको जग्गा सुरुआतका बेला ६ सय ३८ बिघा ६ कट्ठा ८ धुर थियो। अहिले ६६ बिघामात्रै बाँकी छ। यतिबिघ्नको हिनामिना भ्रष्टाचारको पराकाष्ठै हो। नेपालका धेरै सहरमा नगर विकास समिति थिए। पञ्चायतकालमा नगर विकास ऐन नै बन्यो। पटकपटक संशोधन पनि गरियो। अहिले भने पालिका प्रमुख नै त्यसको अध्यक्ष हुने व्यवस्था भइसकेको छ। यसअघि भने राजनीतिक नियुक्ति समितिहरूमा हुँदै आएको थियो। पञ्चायतकालमा भने अञ्चलाधीशहरू पनि प्रमुख रहने व्यवस्था थियो। अञ्चलाधीशहरूको नियुक्ति पनि आफैंमा राजनीतिक थियो। तर, जसै प्रजातान्त्रिक समयमा आएर दलीय नियुक्ति हुन थाल्यो तसै भ्रष्टाचार मौलायो। महेन्द्रनगर नगर विकास समितिको जग्गा बेचबिखन अवैध तवरले हुँदाका पदाधिकारी राजनीतिक नियुक्तिवाला नै हुन्। दलहरूले समितिलाई कार्यकर्ता भर्ती केन्द्र बनाउने र समितिका सम्पत्ति दल र व्यक्तिको शुभलाभमा प्रयोग गर्नेखालको भ्रष्टाचारको एउटा नजिरमात्रै हो महेन्द्रनगर। समितिका तीनजना अध्यक्ष पल्टु राना, कान्तुराम पनेरू र गोपाल रसाइली सबै महेन्द्रनगर नगर विकास समितिको जग्गा अवैध बिक्री प्रकरणमा मुछिएका छन्। उनीहरूमाथि मुद्दा लागेको छ। खोज्दै जाँदा यी समितिहरूमा लहरो तान्दा पहरो जान सक्छ। राजनीतिक नियुक्तिवालाको भ्रष्टाचारको संरक्षण दल र तिनका नेताहरूले गर्छन् भन्ने आरोप जनमानसबाट लागिरहन्छ। महेन्द्रनगर विकास समितिमा जुन नकाम भएको छ, त्यो केवल आइसबर्गमात्रै पनि हुनसक्छ। यही प्रसंगमा देशभरका नगर विकास समितिका सम्पत्ति, जग्गाजमिन खोजीको अभियानै चलाउन जरुरी छ। धेरै सहरमा त्यस्ता समितिले जग्गा भाडामा लगाएर भ्रष्टाचार गरिरहेका छन्। बेचबिखन गरी गैरकानुनी काम भएका छन्। तर खोजीनीति कमै भएको छ। पछिल्ला दसकहरूमा यस्ता समिति स्रोत दोहनका अखडा भए तर जवाफदेही भएनन्। किनभने त्यहाँ जनप्रतिनिधि नभई दलीय नियुक्तिका व्यक्तिको हालिमुहाली चल्यो। भ्रष्टाचारको चर देखेकैहरू यस्ता समितिमा तँछाडमछाड गरिरहे। राजनीतिक नियुक्ति यति साह्रो कुकृत्यमा संलग्नु हुनु लोकतन्त्र र हाम्रो राजनीतिको बदनाम हो। वास्तवमा राजनीति गर्छु भनेको त जनताको सेवा गर्छु भनेको हो। तर त्यो यथार्थ अचेलको पुस्ताले बुझ्दैन। कि कमिसन, कि भ्रष्टाचार भनेर बुझ्छ। यस्तो बुझाइको कारण राजनीतिक चरित्रविपरीतकै नकामहरूबाट विकास भएको हो। मुलुकको मूल समस्याकै रूपमा रहेको भ्रष्टाचार निमिट्यान्न पार्न सबैभन्दा पहिला सुध्रनुपर्ने भनेकै राजनीति हो। असल राजनीतिक चरित्र नभएसम्म यस्ता भ्रष्टाचार नियमित आकस्मिकताका रूपमा दोहोरिरहन्छन्।"
स्थानीय तह निर्वाचन :रौतहटमा ४ हजार बढीले गराए उम्मेदवारी दर्ता,"रौतहट : वैशाख ३० मा हुने स्थानीय तह सदस्य निर्वाचनका लागि रौतहटका १८ वटा स्थानीय तहमा दल र स्वतन्त्र गरी चार हजार ८ सय ६८ जनाले उम्मेदवारी दिएका छन्। जिल्ला निर्वाचन कार्यालय रौतहटका अनुसार रौतहटका १६ नगरपालिका र दुई गाउँपालिकामा मेयरदेखि वडा सदस्यसम्ममा ४ हजार ८ सय ६८ जनाको उम्मेदवारी परेको हो। चन्द्रपुर नगरपालिकामा ३ सय १३ जनाले आफ्नो उम्मेदवारी दर्ता गराएका छन् । सबैभन्दा बढी माधवनारायण नगरपालिकामा ३ सय ५२ जनाले उम्मेदवारी दर्ता गराएका छन् भने मौलापुर नगरपालिकामा ९२ जनाको मनोनयन दर्ता भएको छ । यस्तै, गौरमा ३ सय ३६ जनाको उम्मेदवारी दर्ता भएको छ । गरुडा नपामा २ सय २९ जना ,ईशनाथ नगरपालिकामा २सय ७७, कटहरीयामा २ सय ४५, गढीमाईमा ३ सय ९, गुजरामा ३सय ४, देवाही गोनाहीमा २सय ४, परोहामा २ सय ७३, फतुवा विजयपुरमा ३सय ४३, बौधिमाईमा ३ सय ११, राजदेवीमा २सय ५४, राजपुरमा २सय ८३, वृन्दावनमा ३सय ४ जना उम्मेदवारले मनोनयन दर्ता गरेका छन् । यसैगरी रौतहटका गाउँपालिकाहरु दुर्गा भगवतीमा एक सय ९६ र यमुनामाईमा २सय ४३ जनाको मनोनयन दर्ता भएको जिल्ला निर्वाचन कार्यालय रौतहटका प्रमुख छोटेलाल दासले जानकारी दिएका छन् ।"
बसन्तपुरमा फोटो प्रर्दशनी,"काठमाडौं : फोटो पत्रकार क्लब नेपालले लेन्सबाट फोटोपत्रकारिता विषयक फोटो प्रदर्शनी आयोजना गरेको छ । ९५ औं राष्ट्रिय फोटो पत्रकारिता दिवसको उपलक्ष्यमा काठमाडौंको बसन्तपुरमा प्रदर्शनीमा फोटो पत्रकारहरुले फोटो पत्रकारिताका क्रममा भोग्नु परेका चुनौती र जोखिम झल्काउने ३० वटा फोटा राखिएका छन् । नेपाल पत्रकार महासंघ र सेन्टर फर मिडिया रिसर्च नेपालसँगको सहकार्यमा आयोजना गरिएको प्रदर्शनी आज अपरान्ह ५ बजेसम्म चल्नेछ । फोटो प्रदर्शनीको प्रेस काउन्सिल नेपालका अध्यक्ष बालकृष्ण बस्नेत र नेपाल पत्रकार महासंघका अध्यक्ष विपुल पोखरेलले सयुक्त रुपमा उद्घाटन गरे। उद्घाटन कार्यक्रममा प्रेस काउन्सिल नेपालका अध्यक्ष बालकृष्ण बस्नेतले फोटो सत्य, तथ्य र निष्पक्ष हुनुपर्ने भन्दै सबै पत्रकारहरुले पत्रकारको मूल्य मान्यता र आचारसंहिता अनुसार काम गर्नुपर्ने बताए । उनले फोटो पत्रकारहरुको सुरक्षालाई काउन्सिलले उच्च प्राथिमकतामा राख्ने र जोखिम न्यूनिकरणका लागि क्लबसँगको सहकार्य गर्दै काम गर्ने बताए। नेपाल पत्रकार महासंघका अध्यक्ष विपुल पोख्रेलले फोटोले पाठकलाई थप आकर्षित र समाचारलाई थप विश्वसनीय बनाउने धारणा राखे। उनले पत्रकारिता पेशालाई सुरक्षित बनाउन सरकारले बनाउने कानुन प्रेसमैत्री हुनुपर्नेमा जोड दिए। फोटो पत्रकार क्लब नेपालका अध्यक्ष श्रुति श्रेष्ठले क्लबले फोटो पत्रकारको पेशागत हक हित र सुरक्षामा काम गर्दै आएको जानकारी दिइन्। राजनीतिक, आर्थिक, सामाजिक, साँस्कृतिकलगायतका क्षेत्रमा काम गर्दा फोटो पत्रकारहरुले भोग्नु परेका जोखिमलाई समावेश गरेर फोटो प्रदर्शनी आयोजना गरेको बताइन्।"
आगामी बजेटमा सुर्तीजन्य पदार्थमा कर बढाउन माग,"काठमाडौं :सरोकारवालाहरुले सुर्तीजन्य पदार्थमा कर वृद्धि गर्न माग गरेका छन् । नसर्ने रोगहरुको जोखिमको प्रमुख कारकतत्व सूर्तिजन्य पदार्थ रहेको भन्दै करको दायरा बढाउन माग गरेका हुन् । नेपाल विकास अनुसन्धान प्रतिष्ठान (एनडीआरआई)ले आयोजना गरेको कार्यक्रममा सम्वद्ध निकायले सुर्तीजन्य पदार्थको उपभोग तथा धुमपानको सेवन घटाउन प्रभावकारी र प्रमाणिक संयन्त्र कर वृद्धिलाई मानिएको भन्दै सरकारले आगामी वर्षको बजेटमा ३५ देखि ६० प्रतिशत सुर्तीजन्य पदार्थमा कर वृद्धि गर्नुपर्ने बताएका छन् । एनडीआरआईका महासचिव डा जयकुमार गुरुङले नेपालमा सुर्तीजन्य पदार्थमा निकै कम कर लिने गरिएको बताए । उनले सुर्तीजन्य पदार्थमा करको दर ३५ देखि ६० प्रतिशत सम्म पुर्याउनुपर्ने बताए । विश्व स्वास्थ्य संगठन (डब्लुएचओ)ले नेपाल जस्तो मुलुकले सुर्तीजन्य पदार्थको कर कम्तीमा ७५ प्रतिशत हुनुपर्ने बताउँदै आएको छ । करको दर ३५ प्रतिशतले वृद्धि गरे हालको राजस्वभन्दा थप ६३ देखि ७५ अर्ब रुपैयाँ राजश्व वृद्धि हुने र सुर्तिजन्य पदार्थको खपतमा ३ देखि ७ प्रतिशतले कमी आउने देखिन्छ । ६० प्रतिशत कर बृद्धि गर्न सके राजश्व रकममा १० देखि १२६ अर्व रुपैयाँ र खपत दरमा ६ देखि ११ प्रतिशत सम्म खपत घट्ने अनुमान छ । एनडीआरआईका अनुसन्धान अधिकृत अन्जना लामिछानेले सुर्तीजन्य पदार्थमा कर कम हुँदा वस्तुको मूल्य सस्तो हुने र सस्तो हुँदा सबैको खरीद पहुँचमा पुग्ने हुनाले कर वृद्धि उपयुक्त भएको बताइन् । दक्षिण एशियाली देशहरुमा श्रीलंकामा अहिले ७७०२ प्रतिशत, बंगलादेशमा ७३ प्रतिशत, पाकिस्तान ६०७८ प्रतिशत र भारतमा ५७६० प्रतिशत कर लिन्छ तर हामीकहाँ करीब करीब ३८ प्रतिशत मात्रै छ । यो त अत्यन्तै न्युन भयो । उनले भनिन् । त्यसो त एनडीआरआईले सन् २०२० मा गरेको अनुसन्धानले नेपालको अर्थतन्त्रमा २९२५ अर्बको क्षति पुगेको देखिएको छ । प्रतिष्ठानका विज्ञ सल्लाहकार डा बाबुराम मरासिनीले सुर्तीजन्य पदार्थमा लाग्ने कर बढाउन सरकार गम्भीर हुनुपर्ने बताए । उनले सुर्तीजन्य पदार्थ नियन्त्रण र नियमन गर्न ऐन बनेपनि प्रभावकारी कार्यान्वयन हुन नसकेको बताए । नेपालमा सुर्तीजन्य पदार्थको सेवनका कारण बर्सेनि ३७ हजार ५२९ जनाले ज्यान गुमाउने गरेको प्रतिष्ठानले जनाएको छ । प्रतिष्ठानले हालसालै देशव्यापी गरेको एक अध्ययन अनुसार नेपालमा एक प्रतिशत भन्दा कम(नमुना प्याकेटको ०३३ प्रतिशत मात्र) अबैध चुरोट फेला परेको थियो । नेपालमा सुर्तिजन्य पदार्थ सेवनकर्ताको संख्या निकै नै उच्च (३२ प्रतिशत) रहेको छ ।"
मुस्ताङमा १३५ पदमा २२६ जनाको उम्मेद्वारी,"जोमसोम : मुस्ताङमा ५ स्थानीय तह निर्वाचनका लागि अध्यक्ष, उपाध्यक्ष र वडाध्यक्षसहित कुल १३५ पदमा २२६ जनाको उम्मेदवारी परेको छ। निर्वाचन आयोगले तोकेको आइतबार र सोमबारको समयअवधिमा पहिलो दिन २३ जना र दोश्रो दिन १०३ जनाको मनोनयपत्र दर्ता भएको मुख्य निर्वाचन अधिकृतको कार्यालयले जनाएको छ। बैशाख ३० गते हुने स्थानीय तह निर्वाचनका लागि जिल्लाको लोमान्थाङ गाउँपालिकामा ४६ जना, लोघेकर दामोदरकुण्ड गाउँपालिकामा ३० जना, वारागुङ मुक्तिक्षेत्र गाउँपालिकामा ५४ जना, घरपझोङ गाउँपालिकामा ४१ जना र थासाङ गाउँपालिकामा ५६ जनाको उम्मेदवारी दर्ता भएको हो। लोमान्थाङमा अध्यक्ष र उपाध्यक्षसहित कांग्रेस र एमालेले समान २३२३ पदमा उम्मेदवारी मनोनयपत्र दर्ता गरेका हुन्। लोघेकर दामोदरकुण्ड गाउँपालिकामा कांग्रेसले ९, एमालेले २० र एकीकृत समाजवादी १ पदमा उम्मेद्वारी मनोनयनपत्र दर्ता भएको छ। लोघेकरमा एमालेले अध्यक्ष र उपाध्यक्ष दुबै पदमा उम्मेदवारी दिएको छ भने एकीकृत समाजवादीले अध्यक्ष र कांग्रेसले उपाध्यक्ष पदमा उम्मेदवारी दर्ता गराएको हो। मुस्ताङको वारागुङ मुक्तिक्षेत्र गाउँपालिकामा ५४ जनाको उम्मेदवारी मनोनयपत्र दर्ता भएको छ। वारागुङ मुक्तिक्षेत्रमा कांग्रेस र एमालेले अध्यक्ष र उपाध्यक्षसहित पुरै सेटमा उम्मेदवारी मनोनयन पत्र दर्ता गराएका हुन्। सदरमुकाम घरपझोङ गाउँपालिकामा कुल ४१ जनाले मनोनयनपत्र दर्ता गराएका छन्। घरपझोङमा कांग्रेसले अध्यक्ष र उपाध्यक्षसहित १८ जना, एमालेले अध्यक्ष र उपाध्यक्षसहित १७ जना, राप्रपाले उपाध्यक्षसहित ४, माओवादी केन्द्र र एकीकृत समाजवादी ११ जना सदस्य पदमा उम्मेदवारी मनोनयनपत्र दर्ता गरेको सहायक निर्वाचन अधिकृत गौरीनाथ आचार्यले जानकारी दिए। उनका अनुसार घरपझोङको १, २ र ५ वडामा एकल उम्मेदवारी परेकोले निर्विरोध भएको हो। मुस्ताङको तल्लो क्षेत्र थासाङ गाउँपालिकामा कुल ५५ जनाको मनोनयपत्र दर्ता भएको निर्वाचन अधिकृत मुकुन्द आचार्यले जानकारी दिए। थासाङमा एमालेले २७ र कांग्रेसले २६ पदमा मनोनयपत्र दर्ता गरेका छन्। थासाङमा माओवादी केन्द्रले एक वडासदस्य र राप्रपाले १ वडाध्यक्षमा मनोनयपत्र दर्ता गराएको निर्वाचन अधिकृत अचार्यले बताए। मुस्ताङमा ५ दलीय गठबन्धन अनुसार जिल्ला तहमा मतभारको आाधरमा कार्यगत रुपमा मिलेर निर्वाचनमा भाग लिने जनाईएको थियो। जसअनुसार जिल्लाको ५ स्थानीय तहमा एकिकृत समाजवादीले १ अध्यक्ष र १ सदस्य र माओवादी केन्द्रले २ वडासदस्य आफ्नो भागमा पारेको थियो। मुस्ताङमा १३५ पदमध्ये २४ पद निर्विरोध हिमाली जिल्ला मुस्ताङमा अध्यक्ष र उपाध्यक्षसहित कुल १३५ पद संख्यामध्ये २४ पद निर्विरोध भएको छ। लोघकर दामोदरकुण्ड र घरपझोङमा एकल उम्मेदवारी परेपछि उनीहरु निर्विरोध भएका हुन्। अन्य स्थानमा तहमा भने एमाले कांग्रेस, राप्रपा र समाजवादीबीच कडा प्रतिपस्पर्धा हुने भएको छ। लोघेकरमा एमालेले वडाध्यक्षसहित १३ सदस्य र कांग्रेसले २ वडासदस्य निर्विरोध भएका छन्। घरपझोङमा एमाललेबाट १ वडाध्यक्षसहित ५ जना, कांग्रेसका २ वडाध्यक्षसहित ५ जना, राप्रपाका २ जना, माओवादी र एकीकृत समाजवादीका समान ११ जना सदस्य निर्विरोध भएका छन्। पार्टीगत भन्दा माथि उठेर वडागत सहमती हुँदा निर्विरोध मुस्ताङको फरक भूगोल, यहाँको मिलेको समाज, मुखियाप्रथा, गाउँबीचको आपसी सौहार्दता आदिका कारण लोघेकर र घरपझोङका ६ वटा वडामा उम्मेदवारी दिने व्यक्ति निर्विरोध भएका हुन्। राजनीतिले समाज र गाउँलाई पछिसम्म फाटो ल्याउने र आपसको सम्बन्ध बिग्रिने भएकाले जिल्ला तहको निर्देशनलाई पन्छ्याएर गाउँबीच नै पदीय भागबण्डा गरी पद बाडफाड गरेका हुन्। मिलेर जाँदा नै गाउँको भलो हुने सम्बन्ध पनि यथावत रहने भएकाले यस्तो निर्णय भएको ठिनीको युवा निरज थकालीले जानकारी दिए। मुस्ताङमा स्वतन्त्र उम्मेदवारी परेन आसन्न बैशाख ३० गते हुने स्थानीय तह निर्वाचनका लागि कुनै पनि व्यक्तिले स्वतन्त्र उम्मेदवारी दर्ता नगरेको मुख्य निर्वाचन अधिकृतको कार्यालयले जानकारी दिएको छ। मनोनयनपत्र दर्ता गर्ने अवधि भित्र यहाँ स्वतन्त्र उम्मेद्वारी नपरेपछि नेपाली कांग्रेस र नेकपा एमालेबीच मुख्य प्रतिस्पर्धा हुने देखिएको छ। संघीयतापछि पहिलो स्थानीय तह निर्वाचनमा हिमाली जिल्ला मुस्ताङमा ३३ जनाले स्वतन्त्र उम्मेद्वारी स्वरुप मनोनयनपत्र दर्ता गरेका थिए। स्थानीय तह निर्वाचन २०७४ मा लोमान्थाङ गाउँपालिकामा अध्यक्ष पदमा स्वतन्त्र, लोघेकर दामोदरकुण्ड गाउँपालिकामा स्वतन्त्रबाट अध्यक्ष पदसहित ५ जना, वारागुङ मुक्तिक्षेत्र गाउपालिकामा स्वतन्त्र वडासदस्य १ जना, घरपझोङ गाउँपालिकामा अध्यक्ष १ र उपाध्यक्ष १ स्वतन्त्रसहित ९ जना र थासाङ गाउँपालिकामा उपाध्यक्ष १ जनासहित १७ जनाले उम्मेद्वारी दिएका थिए। यसपटक भने मुस्ताङमा स्वतन्त्र उम्मेद्वारी नभइ पार्टीगत प्रतिस्पर्धा हुन लागेको हो।"
"मनोनयन दर्ता गर्नेको संख्या एक लाख ४४ हजार नाघ्यो, कुन प्रदेशमा कति?","काठमाडौं : स्थानीय तह सदस्य निर्वाचनका लागि मनोनयन दर्ता गर्नेको संख्या एक लाख ४४ हजार ४१६ पुगेको छ। निर्वाचन आयोगले अपरान्ह १२ :३० बजे सार्वजनिक गरेको तथ्याङ्कअनुसार प्रदेश नं १ मा २२ हजार ४७०, मधेसमा ३६ हजार ३७७, बागमतीमा २३ हजार९२६, गण्डकीमा १२ हजार ५४७, लुम्बिनीमा २२ हजार ७६६, कर्णालीमा १३ हजार १२६ र सुदूरपश्चिम प्रदेशमा ११ हजार २०४ जनाको उम्मेदवारी परेको छ । नगरपालिकाको प्रमुखमा ३ हजार ३७५ र उपप्रमुखमा २ हजार ३६४ को उम्मेदवारी दर्ता भएको छ । गाउँपालिका अध्यक्षमा ३ हजार ३३४, उपाध्यक्षमा २ हजार ३६४ र वडाध्यक्षमा ३३ हजार ७९७ को मनोयन दर्ता भएको छ । २४ हजार ७९२ महिला सदस्य, २२ हजार ४४० महिला दलित सदस्य र ५२ हजार २४५ सदस्यको मनोनयन दर्ता भएको छ । आइतबार र सोमबार देशभरका स्थानीय तहमा निर्वाचन अधिकृतको कार्यालयमा उत्साहपूर्णरुपमा मनोनयन दर्ता भएका थिए । सात सय ५३ स्थानीय तहका प्रमुख, उपप्रमुख, अध्यक्ष र उपाध्यक्ष, छ हजार ७४३ वडाध्यक्ष, सोही संख्यामा महिला सदस्य र दलित महिला सदस्य तथा १३ हजार ४८३ सदस्य गरी कुल ३५ हजार २२१ सदस्यका लागि यही वैशाख ३० गते निर्वाचन हुँदैछ ।"
व्यवसायी पनि उम्मेदवार,"काठमाडौं : मुलुक स्थानीय तहको निर्वाचनमा होमिएसँगै दर्जनौं व्यवसायीहरूले पनि उम्मेदवारी दिएका छन्। नेकपा एमाले, नेपाली कांग्रेस, माओवादी, नेकपा (समाजवादी), राष्ट्रिय प्रजातन्त्र पार्टी (राप्रपा) लगायतका दलहरूबाट स्थानीय तहमा मेयर, उपमेयर, अध्यक्षलगायतमा व्यवसायीहरूले पनि उम्मेदवारी दिएका हुन्। वीरगन्ज महानगरपालिकाको मेयरमा व्यवसायी विजय सरावगीले उम्मेदवारी दिएका छन्। यसअघि मेयर सम्हालिसकेका सरावगीले यसपटक पनि उम्मेदवारी दिएका हुन्। यसअघि भने उनी जनता समाजवादी पार्टी (जसपा) बाट मेयर जितेका थिए। नेकपा एमालेका तर्फबाट उम्मेदवारी दिएका उनको पुरानो व्यवसाय खाद्य उद्योगका लागि कच्चा पदार्थको आपूर्ति हो। वीरगन्जको मौलिकता औद्योगिक र व्यावसायिक नगरी भएकाले यसलाई बचाउन र अझै बनाउन मेयरमा उम्मेदवारी दिएको सरावगी बताउँछन्। उनी १६ वर्षअघि वीरगन्ज उद्योग वाणिज्य संघको अध्यक्ष भइसकेका थिए। यो क्षेत्रमा चित्तबुझ्दो विकास नभएकाले आफैं मेयरमा उठेको सरावगी बताउँछन्। कोभिडले गर्दा अधिकांश काम रोकिएका थिए। यसलाई पूर्णता दिन पनि मैले उम्मेदवारी दोस्रो पटक दिएको छु, उनले भने, अहिलेको सम्भावना पनि राम्रै देखेको छु। ठूलो पार्टी भएकाले पहिलो पटक काम गरेर विश्वास दिन सकेकाले जित सुनिश्चित छ। हुन त हाम्रोविरुद्धमा कांग्रेस, जसपा, माओवादीलगायतको गठबन्धन छ। यद्यपि हामीले पनि लोसपासँग गठबन्धन गरेर चुनाव लड्दैछौं। साढे चार वर्षको अवधिसम्म मेयर हुँदा उनले गरेको कामको बारेमा सुनाए, मेरो कार्यकालमा वीरगन्जमा दुई सय किलोमिटर सडक निर्माण, १ सय ७४ किलोमिटर नाला, ल्यान्डफिल्ड साइड, एसटीपी प्लान्ट नयाँ बनाइयो र १४ हजार एलईडीका लाइटहरू जडान गरिएको छ। साथै मानव सेवा आश्रमका लागि १८ कट्ठा जग्गा र ५० लाख रुपैयाँ सहयोग दिएका छौं। उनले ज्येष्ठ नागरिक पार्क, चिल्ड्रेन पार्कलगायतका थुप्रै योजनाहरू पूर्ण गरेको र अझै थुप्रै काम गर्न बाँकी रहेको बताए। यसैगरी, नेपालगन्ज उद्योग वाणिज्य संघका पूर्वअध्यक्ष नन्दलाल वैश्यले राष्ट्रिय प्रजातन्त्र पार्टी (राप्रपा) बाट नेपालगन्ज उपमहानगरपालिकाको मेयरमा उम्मेदवारी दिएका छन्। व्यवसायसँगै राजनीतिमा समेत फड्को मारेका वैश्य नेपालगन्जको विकास गर्न, स्थानीय उद्योगहरूलाई बढावा दिन आफूले मेयरमा उम्मेदवारी दिएको बताउँछन्। नेपालगन्जलाई धेरै विकास गर्न जरुरी छ। यसको पहिचान बनाउनु छ। स्थानीय उद्योगहरूलाई प्रवद्र्धन गर्न जरुरी छ, उनले भने। यसैगरी मोरङको रंगेलीबाट मेयरमा नेकपा एमालेबाट उम्मेदवारी दिएका दिलीप अग्रवाल पनि पेसाले व्यवसायी हुन्। तर, यसअघिको स्थानीय निर्वाचनबाट मेयरमा चुनिएर कार्यभार सम्हालिसकेका उनी अझै अधुरा काम पूरा गर्न उम्मेदवारी दिएको बताउँछन्। यसैगरी विराटनगरका प्रकाश अग्रवाल व्यवसायी हुन्। उनले नेकपा एमालेकै तर्फबाट विराटनगर वडा नम्बर ९ को अध्यक्षमा उम्मेदवारी दिएका छन्। यता बाजुरामा नगरपालिकादेखि गाउँपालिकामा मात्रै निर्माण व्यवसाय अर्थात् ठेकेदार पेसा अँगाल्दै आएका आधा दर्जनभन्दा बढी व्यवसायीहरूले विभिन्न दलबाट उम्मेदवारी दिएका छन्। निर्वाचन आयोगले स्थानीय तहको निर्वाचनमा ठेकेदारले उम्मेदवार बन्न नपाउने नियम ल्याएपछि निर्माण व्यवसायीले फर्महरू नामसारी गरेका थिए। यसअन्तर्गत नेकपा एमालेका तर्फबाट कालीबहादुर शाहीले जगन्नाथ गाउँपालिकाको अध्यक्षमा उम्मेदवारी दिएका छन्। यससँगै, कांग्रेसबाट सुन्दर विष्ट नेपाली जगन्नाथ गाउँपालिकाको अध्यक्षका लागि र नेपाल कांग्रेसबाट पदम गिरीले बूढीनन्दा नगरपालिकाको मेयरमा उम्मेदवारी दिएका छन्। यससँगै स्वतन्त्रबाट बूढीनन्दा नगरपालिकाको उपमेयरमा रामबहादुर बोहरा र गौमुल गाउँपालिकाको अध्यक्षमा नेकपा एमालेबाट हरिबहादुर रोकायाले उम्मेदवारी दिएको बाजुराका अन्नपूर्णकर्मी पदमबहादुर सिंहले जानकारी दिए।"
तराईमा अत्यधिक गर्मी बढ्यो :लुबाट बच्न के गर्ने ?,"काठमाडौं : देशभर गर्मी बढेको छ। कतिपय स्थानमा दिउँसोको समयमा हावाहुरीसमेत आइइरहेको छ। विशेष गरी तराईका जिल्लामा अत्यधिक गर्मीका कारण लु लाग्ने समस्या देखिन थालेको स्वास्थ्य तथा जनसंख्या मन्त्रालयले जनाएको छ। विशेष गरी बालबालिका, वृद्धवृद्धा, गर्मीमा रहेर काम गर्ने, खेल्ने व्यक्तिहरूमा लुको समस्या बढी हुने गरेको छ। यो समयमा सकभर दिउँसोको समयमा बाहिर ननिस्किन चिकित्सकहरुको सुझाव छ। गर्मीमा तातो हावा वा 'लु'बाट जोगिने उपायहरु दिउँसो घरबाट बाहिर ननिस्किने फलफूलको रस र पानी पिउने र धेरै पसिना आएमा कहिलेकाँही जीवनजल पिउने खेतबारीमा कामकाज सकभर बिहान वा बेलुका गर्ने क्याफिनले धेरै पिसाब लाग्ने हुँदा चिया, कफी, सोडा जस्ता पेयपदार्थ नपिउने बाहिर निस्कनै परे पातलो कपडाले टाउको छोप्ने वा छाता ओढ्ने मदिरा सेवन नगर्ने चिनीको मात्रा बढी भएको झोल पदार्थ बढी नपिउने तातो हावा तथा लु लाग्दाका असरहरु हृदयको गति तीव्र हुने श्वासप्रश्वास र रक्तचाप कम हुने शरीरबाट पसिना ननिस्किने, टाउको अत्यधिक दुख्ने चक्कर लाग्ने, अचेत हुने शरीरको तापक्रम १०४ डिग्री फरेनहाइट भन्दा बढी हुने छाला सुख्खा, रातो र तातो हुने स्रोत : स्वास्थ्य मन्त्रालय"
वडा हाँक्ने फुटबल रेफ्रीको योजना,"विराटनगर : विराटनगर महानगरपालिका३ का ३५ वर्षीय विक्रम कार्की फुटबलका राष्ट्रिय रेफ्री हुन्। उनले फुटबलका कैयौं प्रतियोगिता सफलतापूर्वक सम्पन्न गराइसकेका छन्। अब भने वडाको रेफ्री बनेर समाजलाई सही बाटोमा हिँडाउने उद्देश्य कार्कीको छ। फुटबल क्षेत्रको विकास र प्रवर्द्धनसँगै जनप्रतिनिधि बनेर समाजसेवामा लाग्ने इच्छा व्यक्त गर्दै उनले वडाध्यक्षमा उम्मेदवारी दिएका हुन्। आसन्न स्थानीय तहको निर्वाचनका लागि उनले सोमबार स्वतन्त्रबाट उम्मेदवारी दिए। राजनीतिक रूपमा राप्रपामा आवद्ध थिए। तर पार्टीबाट असन्तुष्ट बनेर कार्कीले वडाध्यक्ष पदका लागि स्वतन्त्र उम्मेदवारी दिए। मनोनयन दर्तापछि उनी चुनाव लक्षित कार्यक्रममा केन्द्रित भएका छन्। मतदाता भेटघाट, घरदैलो लगायतका चुनावी कार्यक्रमलाई उनले तीव्र पारेका छन्। उनको अभियानमा समाजिक क्षेत्रका अगुवाहरुको साथ छ। विराटनगर३ बाट वडाध्यक्षमा स्वतन्त्र उम्मेदवारी दिएको छु, कार्कीले भने, रेफ्री भएर फुटबल खेलाइरहेको म अब जनप्रतिनिधि बनेर वडा हाँक्ने योजनामा छु। कार्कीले आफू राप्रपाभित्र सन्तुष्ट हुन नसकेको बताए। पार्टीले मलाई उम्मेदवार बनाउने वचन दिएको थियो, उनी भन्छन्, सबै तयारी गरिसकेपछि अन्तिममा आएर टिकट दिएन। राप्रपाबाट आशा तुहिएको गुनासो गर्दै उनले जनसेवामा लाग्न राजनीतिक सहारा लिइरहन नपर्ने बताए। जिल्ला अध्यक्ष माधव आचार्यले कोठे राजनीति गरेर राप्रपालाई नोक्सानी पुर्याउने काम गरेको कार्कीको आरोप छ। होटल र खानपिनका भरमा राप्रपाको टिकट बाडिँएको छ, उनले भने, यसले पार्टीलाई ठूलै क्षति हुने देखिन्छ। पार्टीको जिल्ला तहले गरेका कामबाट आजित भएर आफू स्वतन्त्रमा उभिनुपर्ने अवस्था आएको उनले सनाए। स्वतन्त्र भएर पनि समाजको सेवामा समर्पित हुन सकिन्छ, कार्कीले भने, त्यही भएकाले दलको सहारा नलिकन उम्मेदवार बनेको हुँ। फुटबल र सामाजिक क्षेत्रमा दिएको महत्वपूर्ण योगदानले वडाभित्र आफू परिचित रहेकाले चुनाव जित्न सहज हुने उनले सुनाए। युवाहरुलाई साथ लिएर राप्रपाले केही गर्लाभन्ने लागे पनि पार्टीबाट युवाहरुको आवाजलाई दबाउने काम भएको गुनासो उनको छ। मलाई छाडेर पार्टीले अर्कै व्यक्तिलाई उम्मेदवार बनायो, उनले भने, राप्रपाभित्र युवाहरुको आवाजलाई सुंकुचित पार्ने काम भयो। कार्की युवा तथा फुटबल प्रेमीमाझ निक्कै लोकप्रिय छन्। लामो समयदेखि फुटबलको आवद्धताले आफ्नो परिचयलाई फराकिलो बनाउँदै लगेका उनले अबको समय वडाको विकास र समाजसेवामा खर्चिने उद्घोष गरे। मेरो वडाभित्र शिक्षा, स्वास्थ्य, खेलकुद र पूर्वाधारका हिसाबमा केही काम गर्नुपर्ने छ, उनले भने, अव्यवस्थित बसोबास यहाँको मुख्य चुनौती हो। वडाका बासिन्दालाई व्यवस्थित र सवल वडाको अनुभूति दिलाउने आफ्नो योजना रहेको उनले सुनाए। फुटबलसँगै उनले आफूलाई सामाजिक अभियन्ताका रूपमा पनि चिनाएका छन्। कोरोना महामारीका समयमा खाद्यान्न वितरण गर्नेदेखि लिएर सर्वसाधारणको स्वास्थ्योपचारमा उनले महत्वपूर्ण भूमिका खेलेका थिए। महामारीका बेला कोही पनि बाहिर निस्कन सक्ने अवस्था थिएन। त्यो कठिन परिस्थितिमा धेरैलाई सहयोग गर्ने अवसर मिल्यो, उनले भने, खाद्यान्न उपलब्ध गराएर भोकाहरुको पेट भर्ने वातावरण बनाइयो। स्वास्थ्य समस्या रहेकालाई उपचारमा सहयोग गरियो। खेलकुद क्षेत्रको योगदान र सामाजिक देनकै कारण आज आफू वडाभित्र पूर्ण परिचित बनेको उनको भनाइ छ। जनप्रतिनिधि बनेर सामाजिक सेवाको क्षेत्रलाई थप विस्तार गर्ने र सफल ढंगबाट वडा हाँक्ने योजनामा वडाका बासिन्दाबाट सहयोग पाउने अपेक्षा कार्कीले गरेका छन्। फुटबलका विभिन्न प्रतियोगितामा खेलाडीलाई चोटपटक लागे उनी आफै सक्रिय भएर उपचारमा खटिने गरेका छन्। कार्कीलाई पन्छाउँदै विराटनगर३ बाट राप्रपाले विकास लिम्बूलाई वडाध्यक्षको उम्मेदवार बनाएको छ। विराटनगर३ बाट वडाध्यक्षको उम्मेदवारी दिँदै फुटबलका राष्ट्रिय रेफ्री विक्रम कार्की। आर्थिक अवस्था कमजोर भएकालाई खाद्यान्न सहयोग गर्दै कार्की।"
नासुविरुद्ध अकुत मुद्दा,"काठमाडौं : काठमाडौंको तीनकुनेस्थित भन्सार जाँचपास परीक्षण कार्यालयका सुब्बा देवीबहादुर थापाविरुद्ध करिब २ करोड बिगोसहितको मुद्दा दायर गरेको छ। अनुसन्धानमा उनले २० वर्षे सार्वजिक सेवामा अकुत सम्पत्ति आर्जन गरेको पाइएको छ। २०५६ साउन ०५ गते विचारी पदमा सेवा प्रवेशदेखि २०७५०७६ सम्मको जाँच अवधिमा सार्वजनिक सेवामा थिए। उनी र उनको परिवारले अमिल्दो र अस्वाभाविक उच्च जीवनस्तर यापन गरेको, गरेको पाइएको छ। उनको परिवारका सदस्यको नाममा विभिन्न बैंक तथा वित्तीय संस्थाहरू तथा कम्पनीहरूका संस्थापक एवं साधारण शेयरहरू खरिद लगानीलगायतका चलअचल सम्पत्तिहरू खरिद, विभिन्न उद्योग तथा फार्महरूमा लगानी, विभिन्न बैंक तथा वित्तीय संस्थाहरूमा करोडौं रकम जम्मा गरेको अख्तिायरको अनुसन्धानमा देखिएको छ। उनले यो अवधिका ३ करोड ८९ लाख ४५ हजार आम्दानी गरेको देखिन्छ। जसमा २ करोड १ लाख ९८ हजार मात्रै वैध आमदानी देखिएको अख्तियारले जनाएको छ। उनले खर्च र लागनीको तुलनामा १ करोड ८७ लाख ४७ हजार बराबरको सम्पत्ति गैरकानुनी आर्जन गरेको पाइएको अख्तियारका प्रवक्ता श्यामप्रसाद भण्डारीले बताए। अख्तियारले गैरकानुनी रूपमा सम्पत्ति आर्जन गरी निजको बाबु कृष्णबहादुर थापा, आमा चन्द्र माया र श्रीमती बिमसा राउतको नाममा राखिएको पाएको छ। उनीहरूको नाम रहेको स्रोत नखुलेको सम्पत्ति जफत गर्ने गरी बाबु, आमा र श्रीमतीलाई समेत प्रतिवादी बनाइएको छ। उनीहरूविरुद्ध अख्तियार दुरुपयोग अनुसन्धान आयोग ऐन र भ्रष्टाचार निवारण ऐन, २०५९ को दफा ३६ बमोजिम मागदावी लिई विशेष अदालत, काठमाडौंमा आरोपपत्र दायर गरिएको छ।"
लिखु तामाकोशी गाउँपालिकामा त्रिपक्षीय प्रतिस्पर्धा : ककसले गरे मनोनयन दर्ता ? (सूचीसहित),"काठमाडौं : रामेछापमा स्थानीय निर्वाचनमा त्रिपक्षीय प्रतिस्पर्धा हुने भएको छ। रामेछापमा कांग्रेस बिना नेकपा माओवादी केन्द्र र एकीकृत समाजवादीबीच गठबन्धन भएको छ। सत्ता गठबन्धनभित्र भागबण्डा नमिलेपछि कांग्रेस र माओवादीसमाजवादीको छुट्टाछुट्टै उम्मेदवारको मनोनयन दर्ता गराएका हुन्। लिखुमा एमाले एक्लै निर्वाचनमा होमिएको छ। अघिल्लो स्थानीय तहमा एमालेले एक वडाअध्यक्ष र एक सदस्यबाहेक सबै पदमा विजयी भएको थियो। लिखु तामाकोशी गाउँपालिका गाउँपालिका अध्यक्षमा एमालेबाट कमल कडरिया, कांग्रेसबाट केशव महत, माओवादी केन्द्रबाट सुजना पौडेल खत्री, एकीकृत समाजवादीबाट नवराज पौडेल लगायत ८ जनाले मनोनयन दर्ता गराएका छन्। माओवादीले एकीकृत समाजवादीसँग गठबन्धन गरेपनि आफ्नो पार्टीबाट उम्मेदवारी दर्ता गराएको छ। जिल्लामा एमाले, कांग्रेस र माओवादी केन्द्रएकीकृत समाजवादीबीच प्रतिस्पर्धा हुने भएको हो। मनोनयन पत्र दर्ताको निस्सा लिँदै कांग्रेस उम्मेदवार त्यसैगरी गाउँपालिका उपाध्यक्षमा एमालेबाट दीपा पाख्रिन, कांग्रेसबाट सरस्वती गुरुङ खड्का, माओवादी केन्द्रबाट ध्रुवकुमार कार्की लगायत ७ जनाले उम्मेदवारी दर्ता गराएका हुन्। यी हुन् मनोनयन दर्ता गर्ने पार्टी र उम्मेदवार"
स्याङ्जाका नगर प्रमुखमा कांग्रेस र एमालेबीच मुख्य प्रतिस्पर्धा,"स्याङ्जा : आसन्न स्थानीय तहको निर्वाचनको लागि पुतलीबजार नगरपालिकाको प्रमुखमा ९ र उपप्रमुखमा ७ जनाको उम्मेदवारी परेको छ। दर्ता भएका विभिन्न १८ वटा दल भएता पनि मुख्यतः प्रतिस्पर्धा भने नेपाली कांग्रेस र नेकपा एमालेबीच हुने भएको छ। नेपाली कांग्रेसका तुलसीराम रेग्मी, नेकपा एमालेका सीमा क्षेत्री, नेकपा माओवादी केन्द्रका नारायणप्रसाद लम्साल, राष्ट्रिय प्रजातन्त्र पार्टी (राप्रपा) का तुलसिंह ठकुरी, जनता समाजवादी पार्टी नेपालका पमनारायण अर्याल, नेकपा एकीकृत समाजवादीका महाप्रसाद सुवेदी र मंगोल नेशनल अर्गनाइजेशनका सूर्यबहादुर थापाले उम्मेदवारी दर्ता गरेका छन्। यसैगरी, प्रमुख पदमा अनुवर अली र इश्वर पराजुलीले स्वतन्त्र उम्मेदवारी दर्ता गरेका हुन्। यसअघि अलीले नेपाली कांग्रेस र पराजुलीले नेकपा एमाले परित्यागत गरेको जनाउँदै स्वतन्त्र उम्मेदवारी दर्ता गरेका छन्। यसैगरी, उपप्रमुखमा कांग्रेसका देवी अर्याल, एमालेका महेश पुरी, माओवादीका सरस्वती शर्मा, राप्रपाका दिलकुमारी शाही, जसपाका आस्था नेपाली, नेकपा एकीकृत समाजवादीका सुनिता क्षेत्री र मंगोल नेशनल अर्गनाइजेशनकी तीर्थ गुरुङले उम्मेदवारी गराएको मुख्य निर्वाचन अधिकृत एवं जिल्ला न्यायधीश वसन्तराज पौडेल जानकारी दिए। यसैगरी, भीरकोट नगरपालिकाको प्रमुख तथा उपप्रमुखमा कांग्रेसका गोबिन्द कर्माचार्य र भगवती अर्याल तथा एमालेबाट प्रमुखमा विश्वनाथ अर्याल र उपप्रमुखमा सीता अधिकारीले उम्मेदवारी दर्ता गराएका छन्। वालिङ् नगरपालिकाको प्रमुखमा नेपाली कांग्रेसका दिलिपप्रताप खाँण तथा उपप्रमुखमा कविता तिवारी र एमालेकातर्फबाट प्रमुखमा कृष्ण खाँण तथा उपप्रमुखमा खगिसरा थापाले उम्मेदवारी दर्ता गराएका हुन। गल्याङ् नगरप्रमुखमा कांग्रेसका गुरुप्रसाद भट्टराई र हेमा न्यौपानेले प्रमुख तथा उपप्रमुखमा उम्मेदवारी दर्ता गराएका छन् भने एमालेका तर्फबाट सूर्यप्रसाद गैरे पारस र देवी थापाले प्रमुख र उपप्रमुखको उम्मेदवार बने। नेपाली कांग्रेसबाट चापाकोट नगरपालिकामा देवबहादुर खाँण र इशा रानाले नगर प्रमुख तथा उपप्रमुखमा उम्मेदवार दर्ता गराएका हुन भने एमालेबाट राजु कोइराला र सृष्टि मल्लको उम्मेदवारी दर्ता भएको छ। स्याङ्जाका ११ पालिका मध्ये ५ नगरपालिकामा नेपाली कांग्रेस र नेकपा एमालेबीच नै मुख्य प्रतिस्पर्धा हुँदै आएको छ।"
रुसी विदेशमन्त्रीले दिए तेस्रो विश्वयुद्धको चेतावनी,"मस्को : रुसी विदेश मन्त्री सर्गेई लाभरोभले सोमबार युक्रेनले शान्ति वार्ताको पालना नगरेमा तेस्रो विश्वयुद्धको सम्भावना रहेको चेतावनी दिएका छन्। लाभरोभले विभिन्न रूसी समाचार एजेन्सीहरूसँग कुरा गर्दै शान्ति वार्तामा युक्रेनको दृष्टिकोणको आलोचना गरेको मस्को टाइम्सले उल्लेख गरेको छ। उनले भने, 'सद्भावनाको सीमा हुन्छ। यदि यो पारस्परिक छैन भने यसले वार्ता प्रक्रियालाई मद्दत गर्दैन।' टर्कीको इस्तानबुलमा रुस र युक्रेनबीच भर्खरै भएको बैठकमा लाभरोभले कीभले अघिल्लो अडानबाट बाहिरिएको सम्झौताको मस्यौदा प्रस्तुत गरेको उल्लेख गरेका छन्। यसबाहेक लाभरोभले रुसले युक्रेनका राष्ट्रपति भोलोडिमिर जेलेन्स्कीले तोकेको टोलीसँग वार्तामा संलग्न हुने कुरामा जोड दिएका छन्। तर उनले जेलेन्स्कीले भने शान्ति वार्ताको नाटक मञ्चन गरिरहेको आरोप लगाएका छन्। लाभरोभले तेस्रो विश्वयुद्धको खतरा बाहिर सुनिए जत्तिकै वास्तविक रहेको समेत चेतावनी दिएका छन्। 'खतरा गम्भीर छ, यो वास्तविक हो,' उनले भने। रासस"
बदर मतको समाधान,"अचेल निर्वाचन आयोगले एउटा मतदाताले आयोगबाट खोजेभन्दा बढी सूचना प्रवाह गर्दैछ। एउटा मतदाताका लागि नमुना मतपत्र छापिए कि छापिएन, मतपत्रको छपाइ सुरु भयो कि भएन, मतपत्र र निर्वाचन सामग्रीको ढुवानी भयो कि भएन भन्ने कुरा प्राथमिकतामा पर्दैन। उसको प्राथमिकतामा एउटा मतदाताले आयोगसित यो अपेक्षा राख्छ कि मतदान गर्न उसलाई लामो समयसम्म प्रतिबद्ध भएर बस्न नपरोस्। उसको मतदानको गोपनीयता रहोस्। अनि मतपत्रमा छाप लगाउँदा ऊ अलमलमा नपरोस् जसका लागि उसलाई सुसूचित जानकारी वा शिक्षा प्राप्त होस्। उसले कतिवटा चिह्नमा छाप लगाउनु पर्छ, मतपत्रलाई कसरी पट्ट्याउनु पर्छ जस्ता कुरा पनि सिकाए वा बताएर उसको मतको सदर रहोस्। विशेषतः असाक्षर वा अल्पशिक्षित मतदाताले आयोगको विशेष ध्यान खोज्छ। हुन त उम्मेदवारहरूले केही शिक्षा वा जानकारी मतदातालाई प्रदान गरेका हुन्छन्। आयोगले मतदान केन्द्रमै यी कुराको जानकारी एउटा मतदातालाई गराएको खण्डमा आयोगले बदर मतको संख्या न्यून राख्नमा सहमति हुन्छ जस्तो लाग्छ। सामान्य रूपमा संसदीय निर्वाचनको मतपत्रको तुलनामा स्थानीय निर्वाचनमा मतपत्र ठूलो हुन्छ। किनकि यसमा एउटा पत्रमा एकभन्दा बढी स्थानका लागि मतदान हुन्छ। यस अवस्थामा मतपत्रको भूमिका महत्तवपूर्ण हुन्छ। अन्य अवस्थामा कुनै खास फरक हुँदैन। अतः निर्वाचन आयोगको ध्यान मतपत्रतिर बढी जानु पर्छ। अहिलेको स्थानीय निकायको निर्वाचनमा कुल ३५ हजार २ सय २१ स्थानका लागि मतदान हुँदैछ। यो संख्या २०५४ को निर्वाचनमा १ लाख ८४ हजार १ सय ४५ थियो। २०४९ मा ४४ हजार ५ सय ३९ मात्र थियो। तुलनात्मक दृष्टिले वर्तमान निर्वाचन कम चुनौतीपूर्ण देखिन्छ। यद्यपि मतदाताको संख्या निकै बढेको छ। आसन्न निर्वाचन आयोगको मुख्य दायित्व मतदानको सुव्यवस्था नै हो। अन्य सबै काम प्रक्रियागत सहयोगी काम नै हुन्। अन्नपूर्ण पोस्ट् दैनिकको अध्ययनमा बदर मतको संख्या २०४८ सालको संसदीय निर्वाचनदेखि बढ्दै आएको जनाउ छ। जुन तीन लाख २ हजार २३ देखि प्रदेशसभाको निर्वाचनसम्म १५ लाख ६८ हजार १ सय ९१ हुन गएको छ। बदर मतको संख्या मतदाताको बढ्दै गएको संख्याको अनुपातमा हेर्नु पर्छ। संसदीय निर्वाचन २०४८ मा बदर मतको प्रतिशत ४४२ थियो भने २०५१ को मध्यावधि निर्वाचनमा घटेर ३१६ प्रतिशत भएको थियो। २०५६ सालको आम निर्वाचनमा यो अझ तल २७५ प्रतिशतसम्म झरेको थियो। तर २०५४ को स्थानीय निकाय भित्र निर्वाचनमा भने पाँच प्रतिशतभन्दा कम थियो। लोकतन्त्रको पुनर्बहाली (२०४७) पछि यो चौथो स्थानीय निर्वाचन हो। आयोगले पक्कै विगतमा तीनैवटा निर्वाचन सम्पन्न गराएबापत पाठहरू सिकेको हुनुपर्छ। तर गत स्थानीय निर्वाचन २०७२ मै बदर मतको सन्दर्भमा भयावह अवस्था नै देखायो। नगरपालिका र विशेष रूपमा ठूलो सहरहरूमा मतपत्र बदर भएको संख्या गाउँपालिकाको तुलनामा बढी नै देखायो। विराटनगरमा बदर मतको संख्या १७२२ प्रतिशतसम्म थियो। काठमाडौं र ललितपुरमा यो क्रमशः १७ र १८ प्रतिशत थियो। यसको तुलनामा गोरखामा १६७ र म्याग्दीमा १२२ प्रतिशत थियो। कपिलवस्तुमा १७११, कृष्णनगरमा २२६२ प्रतिशतसम्म पुगेको थियो। ललितपुरमा त केही मतदान केन्द्रमा विजयी उम्मेदवारले पाएको भन्दा बढी मत थियो। के यसलाई सही प्रतिनिधि छनोट भन्न सकिन्छ त ? के यो निर्वाचन हो त ? मतदानमा तीनवटा कुराले अर्थ राख्छन्, मतपत्र, मतदान (मतपत्रमा छाप लगाउनु) र मतगणना। सबभन्दा बढी अर्थ मतपत्रले नै राख्छ। किनकि मतदानको माध्यम मतपत्र हो। तर, दुर्भाग्यले मतपत्रले निर्वाचन आयोगको ध्यान आकृष्ट गर्न सकिरहेको छैन। मतपत्रको आकार, संख्या र व्यवस्थापनले बदरमतको संख्यालाई प्रभावित पार्दछ। निश्चय नै स्थानीय निर्वाचन संसदीय निर्वाचनभन्दा बढी चुनौतीपूर्ण हुन्छ। संसदीय निर्वाचन क्षेत्र एक संसदीय हुन्छ भने स्थानीयभित्र निर्वाचन क्षेत्र बहुसंसदीय हुन्छ। साथै संसदीय निर्वाचनको मतपत्रको गणना केन्द्रित हुन्छ भने स्थानीय निर्वाचनमा मतपत्रको गणना मतदान केन्द्रमा नै हुन्छ। जसले बढी सुरक्षा खोज्छ। तुलनात्मक दृष्टिले वर्तमान निर्वाचन कम चुनौतीपूर्ण देखिन्छ। यद्यपि मतदाताको संख्या निकै बढेको छ। निर्वाचन आयोगको मुख्य दायित्व मतदानको सुव्यवस्था नै हो। स्थानीय निर्वाचनमा मतपत्र जनक शिक्षा सामग्री केन्द्रमा नै छाप्ने परम्परा छ। जसै संसदीय निर्वाचन वा प्रादेशिक निर्वाचनमा मतपत्र छापिन्छ। सायद यसको कारण मतपत्र छपाइको गोपनीयता र सुरक्षा नै हो। तर, यसले स्थानीय निर्वाचनलाई अप्रभावी बनाएको छ। एकै ठाउँमा मतपत्रको छपाइ गर्नु परेकाले सबै ठाउँका मतपत्र छाप्नमा यस केन्द्रलाई बढी समय लाग्छ। उम्मेदवारको अन्तिम नामावली प्रकाशनपूर्व नै मतपत्र छाप्नुपर्ने अवस्था हुन्छ। यसले गर्दा मतपत्रको आकार आवश्यकताभन्दा बढी ठूलो हुन जान्छ। उम्मेदवार नभएको चुनाव चिह्नमा मतदाताले अलमलमा छाप लगाउँछ र मतपत्र बदर हुन पुग्छ। यसपालि आयोगले काठमाडौं र भक्तपुरमा मतपत्र उम्मेदवारको अग्रिम नामावली प्रकाशन भएपछि छाप्ने तयारी गरेको छ। त्यसका लागि आयोगलाई बधाई छ। तर, के जनक शिक्षा सामग्री केन्द्रजस्तो सुरक्षा विराटनगर, जनकपुर, वीरगन्ज, पोखरा, भैरहवा, नेपालगन्ज र सुर्खेतजस्ता विकसित नगरहरूमा गर्न सकिँदैन। यी नगरहरूमा आधुनिक छपाइ गर्न पक्कै अभाव छैन। यदि यी ठाउँमा त्यहाँका नगरपालिका र गाउँपालिका मतपत्र उम्मेदवारीको अन्तिम नामावली प्रकाशन भएपछि छाप्ने व्यवस्था मिलाइयो भने बदर मतको संख्या धेरै घट्न सक्छ। विचारणीय के छ भने २०४९ सालमा गाउँ विकास समितिको संख्या ३ हजार ९ सय ९५ थियो। नगर विकास समितिको संख्या ३६ थियो र २०५४ सालको निर्वाचनताका गाविसको संख्या ३९ सय केही बढी र नगर विकासको संख्या ५०५५ मात्र थियो। आज यो संख्या झन् ७ सय ५३ मा सीमित भएको छ। जसले गर्दा कुल ७ सय ५३ खालको मतपत्र छाप्ने अवस्था छ। के आयोगले यतातिर पनि सोच्छ कि ? यसबाट आयोगको मतपत्र ढुवानीजस्ता खर्चसमेत घट्नेछ जस्तो मलाई लाग्छ। उम्मेदवारको अन्तिम नामावली प्रकाशनपछि छापिएको खण्डमा मतपत्र अपेक्षाकृत सानो हुन्छ। जसले मतदातालाई मत हाल्न सहयोग पुयाउँछ। ठूलो मतपत्रमा उम्मेदवारको चिह्न खोज्नमा मतदातालाई बढी समय र मतदाता अलमलमा पर्छ। मतपत्रलाई सानो बनाउन एउटा मतपत्रलाई यदि दुईवटा बनाइदियो भने मतपत्र सानो हुन जान्छ। यदि एक सदस्यीय क्षेत्र (अध्यक्ष, उपाध्यक्ष र वडाध्यक्ष) का उम्मेदवारका चिह्नहरूलाई एउटा मतपत्र र बहुसदस्यीय क्षेत्र (सदस्यहरू) का उम्मेदवारका लागि अर्को मतपत्र बनाउन सकियो भने त्यो मतदाताका लागि सुविधाजनक हुन्छ। यदि दुवै मतपत्रको रङ छुट्टाछुट्टै भयो भने त्यो मतदातालाई मत खसाल्न सजिलो हुन्छ। यसले गर्दा बदर मतको संख्या त कम हुन्छ नै। मतदातालाई पटक्कै आफूले रोजेको चिह्नमा छाप लगाउन पनि सहज हुन्छ। सैद्धान्तिक रूपमा स्थानीय निर्वाचनमा दुईवटा निर्वाचन प्रणालीको प्रयोग गर्छौं। विशुद्ध पद्धति हुने प्रणालीको प्रयोग एकएक स्थानका लागि हुने निर्वाचनमा र पद्धतिको एकमुष्ट (लोकमत) प्रणालीको प्रयोग बहुसदस्यीय क्षेत्रको (सदस्यहरू) निर्वाचनमा हुन्छ। अतः यी दुवै प्रणालीअन्तर्गत हुने मतदानका लागि छुट्टाछुट्टै मतपत्र प्रयोग विधिसम्मत हुन्छ जस्तो लाग्छ। बदर मतको संख्यालाई न्यून पार्न चिह्न राख्ने कोठाका लाइनलाई अझ मोटो बनाउनु पर्छ। यसले छाप छेउमा भए पनि कोठा बाहिर जाँदैन। मतपत्रको कागज र मसी राम्रो छ भने मतपत्रको रङ लतपतिँदैन। मतपत्रका चिह्नहरू प्रष्ट र मोटो हुनुपर्छ र दुईवटा चिह्न मिल्दोजुल्दो छ भने राख्नु हुँदैन। केही मतपत्र मतदान अधिकृतको सही नभएकाले बदर हुन्छन्। दोषी अधिकृतमाथि कारबाही हुन सक्दैन त्यसैले मतपत्रका पछाडिपट्टि क्रमसंख्या राख्नुपर्छ। वा प्रत्येक मतदानलाई एउटा विशेष क्रमसंख्या निर्धारित गरी रबरको छाप बनाई लगाउनु पर्छ। यस रबरको छापलाई अन्य निर्वाचनमा पनि प्रयोग गर्न सकिन्छ। बदर मतको संख्या कम गर्न मतदान केन्द्रमै मतदाता शिक्षकको रूपमा एक जना राखिदियौं भने बदर मत कम हुन्छ। मतपत्र हात पार्नु नै एक जनाले मतदातालाई के कति ठाउँमा छाप लगाउनु पर्ने, कसरी पट्ट्याउनु पर्ने आदि कुरा सिकाइदियो भने मतदाता अलमलबाट जोगिन्छ। उम्मेदवारले वा आयोगले सबै मतदातालाई शिक्षा दिन सक्दैन। तसर्थ मतदान केन्द्रमा नै यो व्यवस्था भइदिएको खण्डमा उपयोगी हुनेछ। मतगणनाको समयमा गणक र उम्मेदवारको प्रतिनिधिबीच विशेष दूरी राख्नुपर्छ। एक किसिमको घेराजस्तो अवरोधको व्यवस्था गरेको खण्डमा मतगणना राम्रो हुन सक्छ। यी कुराहरू सहर्ष जे जे व्यवस्था गर्न बाँकी छ भने त्यतातिर आयोगको ध्यान जाओस्। मिश्र पूर्वनिर्वाचन आयुक्त हुन्।"
स्थानीय तह निर्वाचन : मनोनयन दर्ता गराएका उम्मेदवारविरुद्ध आज उजुरी दिन पाइने,"काठमाडौं : स्थानीय तह निर्वाचनका लागि मनोनयन दर्ता गराएका उम्मेदवारविरुद्ध आज उजुरी दिन सकिने निर्वाचन आयोगले जनाएको छ। आयोगका अनुसार आज बेलुका ५ बजेसम्म निर्वाचनका लागि उम्मेदवारी दर्ता गराएकाहरुको विरोधमा उजुरी दिन मिल्नेछ। मुख्य निर्वाचन अधिकृतको कार्यालयले मंगलबार १० बजेदेखि ५ बजेसम्म उम्मेदवारहरुकाविरुद्ध उजुरी गर्ने व्यस्था गरेको छ। ७ सय ५३ स्थानीय तहमा आइतबार र सोमबार दुई दिन उम्मेदवारको मनोनयन दर्ता भएको थियो। आयोगले गत चैत ४ मा स्वीकृत गरेको निर्वाचन तालिकाअनुसार १३ गते उम्मेदवारको विरोधमा उजुरी दिने, १४ र १५ गते मनोनयनपत्र जाँच गर्ने तथा उजुरीउपर जाँचबुझ गरी निर्णय गर्ने, १५ गते मनोनयन भएको उम्मेदवारको नामावली प्रकाशन गर्ने, १६ गते उम्मेदवारले नाम फिर्ता लिने र उम्मेदवारको अन्तिम नामावली प्रकाशन गर्ने तथा १७ गते उम्मेदवारलाई निर्वाचन चिन्ह प्रदान गर्ने कार्यक्रम छ । स्थानीय तह निर्वाचन यही वैशाख ३० गतेका लागि तोकिएको छ।"
अझै जेलबाट छुटेनन् पत्रकार पाण्डे,"काठमाडौं : यूएईमा भिजिट भिसाको समस्या कहिल्यै समाधान हुँदैन, पत्रकार उमाकान्त पाण्डेले जनवरी ८ (पुस २४ गते) सामाजिक सञ्जाल फेसबुकमा स्टाटस लेखेका थिए। यूएईमा कार्यरत पाण्डे नेपाल आएका बेला सामाजिक सञ्जालमा यस्तो लेखेका थिए। पाण्डे जब यूएई फर्के तब त्यहाँका प्रहरीले उनलाई पक्राउ गर्यो। पाण्डेले भिजिट भिसालाई यूएईमा रहेको राजदूतावासले नै प्रोत्साहन र सहयोग गरेको आरोप फेसबुक स्टाटसमा लगाएका थिए। दूतावासमा स्थानीय, कर्मचारी कति नियुक्त गरियो ?, यसो गर्दा ती व्यक्तिलाई कुन भिसामा यूएई बोलाइयो ?, उनले प्रश्न गर्दै लेखेका थिए, भिजिट भिसाको मुख्य जरो दूतावासभित्रै छ। नियत खराब भएपछि मिठो बोलेर मात्र केही हुँदैन। पत्रकार पाण्डेले फेसबुकमा यस्तो लेखेपछि त्यहाँस्थित नेपाली राजदूत कृष्णप्रसाद ढकालले पाण्डेलाई प्रहरीमार्फत पक्राउ गर्न लगाएको नेपाल पत्रकार महासंघका अध्यक्ष विपुल पोखरेलले बताए। १६ वर्षदेखि यूएईमा रहेका पत्रकार पाण्डेलाई राजदूतावासकै लेटरप्याड प्रयोग गरी दुबई अदालत र प्रहरीलाई पक्राउ गर्न पत्राचार गरेको रहस्य खुलेको हो। राजदूत ढकालले नै पत्रकार थुन्न लगाएपछि पत्रकार महासंघले परराष्ट्र मन्त्रालयमार्फत उनको रिहाका लागि पहल गरेको थियो। महासंघका अध्यक्ष पोखरेलले परराष्ट्रमन्त्री र कर्मचारीले टेलिफोन गर्दा राजदूत ढकालले ढाँट्ने गरेको बताए। तर, पत्रकार पाण्डेलाई पक्राउ गर्न दूतावासको लेटरप्याड नै प्रयोग भएको प्रमाण फेला परेको महासंघ अध्यक्ष पोखरेलले जनाए। विदेशमा रहेका नेपालीको समस्या समाधान गर्न पहल गर्नुपर्ने दूतावासले लेटरप्याडमै कारबाही गर्न सिफारिस गर्नु गलत हो, उनले भने, समस्या समाधान गरिदिनुपर्ने निकायले थुन्न पत्राचार गर्नु अख्तियारको दुरुपयोग हो। अख्तियारको दुरुपयोग र आफ्नै नागरिकलाई विदेशमा जेल हाल्न षड्यन्त्र गर्ने राजदूतलाई पदमा बस्ने कानुनी आधार र नैतिकता छैन, उनले भने। पत्रकार पाण्डे २ महिनादेखि जेल सजाय भोगिरहेका छन्। उनका भिनाजु पिताम्बर भुसालले भने, स्टाटस लेखेकै भरमा राजदूत कृष्णप्रसाद ढकालले किन जेल पठाए ? हाम्रो भाइले हत्या, बलात्कार जस्तो जघन्य अपराध गरेको थिएन। उनलाई दुबईको अदालतले तीन महिना जेल सजायको फैसला गरेको छ। तीन महिना कटेपछि देश निष्कासन (डिपोर्ट) गर्न अदालतले फैसला सुनाएको छ। त्यस्तै, अदालतले उनका सबै सामग्री जफत हुने र सामाजिक सञ्जाल फेसबुक बन्द गरिनुका साथै जरिवानाबापत २० हजार दिराम (७ लाख ९९ हजार बढी नेपाली रुपैयाँ) जरिवाना तिर्नुपर्ने फैसला सुनाएको छ। परराष्ट्र मन्त्रालयका प्रवक्ता सेवा लम्सालले पत्रकार पाण्डेको रिहाइका लागि पत्राचार गरिएको बताइन्। हामीले केही दिनअघि नै पत्राचार गरिसकेका छौं, उनले भनिन्, त्यहाँ रमजान चलेर केही समय ढिलाइ भएको होला। तर, पत्रकार पाण्डेका भिनाजु भुसालले भने पाण्डेलाई छुटाउन परराष्ट्र मन्त्रालयलगायत कसैले चासो नदिएको गुनासो गरे। परराष्ट्रमन्त्रीले अरू पनि यस्ता केस छन् भन्दै केही गर्न नसकेको जवाफ दिए, भुसालले भने। राजदूत ढकालले भने पाण्डेको रिहाइको तयारी भइरहेको बताए। चाडै नै रिहाइ हुन्छन्, उनले भने, यसमा यूएई सरकारले पनि सहयोग गरेको छ। अदालतले डिपोट गर्ने फैसला सुनाए पनि रिहाइको प्रक्रिया पूरा गरी पाण्डे यूएईमा नै रहने राजदूत ढकालको भनाइ छ। तर, मन्त्रालयले मुद्दा फिर्ता लिन राजदूतसँग आग्रह गरिए पनि ढिलाइ भएकोमा पीडित चिन्तित छन्। भुसालका अनुसार राजदूतको सिफारिसमा दूतावासका जनसम्पर्क अधिकृत इरफान आलमले त्यहाँको प्रहरी र अदालतमा उजुरी हालेका हुन्। एम्बेसीले मुद्दा हालेको छ। फेसबुकमा लेख्ने उद्देश्य के रहेछ भनेर फेब्रुअरी १५ मा सोधिएको थियो, उनका आफन्त भुसालले भने। पछिल्लोपटक मानव तस्करले भिजिट भिसामा कामदरलाई यूएईमा पठाउने र अलपत्र पार्ने गरेका छन्। गृहमन्त्रालयका सहसचिव फणिन्द्र पोखरेलको संयोजकत्वमा बनेको अध्ययन कार्यदलले भिजिट भिसामा बदमासी भइरहेको सुझाव दिएपछि सरकारले उक्त भिसामा कडाइ गरेको छ।"
पाल्पामा एमालेका दुई उम्मेदवार सदस्यमा निर्विरोध,"तानसेन :पाल्पामा नेकपा एमालेबाट स्थानीय तह सदस्य निर्वाचन २०७९ मा दुईजना महिला उम्मेदवार निर्विरोध निर्वाचित भएका छन् । आउँदो वैशाख ३० गते हुने स्थानीय तह निर्वाचनका लागि वैशाख १२ गते भएको मनोनयन दर्ताको क्रममा एकल उम्मेदवारी परेपछि दुबै महिला निर्विरोध निर्वाचित भएका हुन् । पूर्वखोला गाउँपालिका वडा नं २ जल्पाकी महिला सदस्य भिमिसरा आले र वडा नं ५ विरकोटकी दलित महिला सदस्य पार्वती हिताङ्ग निर्विरोध निर्वाचित भएको पूर्वखोला गाउँपालिकाका निर्वाचन अधिकृत मधु अर्याल खनाले जानकारी दिइन्। दुबै उम्मेदवारको एकल उम्मेदवारी परेकाले निर्वाचन अधिकृतको कार्यालय पूर्वखोलाले दुबैजना उम्मेदवारलाई निर्विरोध निर्वाचित भएको घोषणा गरेको हो । पूर्वखोलामा गाउँपालिकाको अध्यक्षमा ४ जना र उपाध्यक्षमा २ जनाले उम्मेदवारी मनोनयन दर्ता गरेका छन् । नेकपा एमालेबाट नुनबहादुर थापा, गठबन्धनको तर्फबाट नेकपा एकीकृत समाजवादीका मिनप्रसाद गिरी, मंगोल नेशनल अर्गनाइजेसनका मोहन सिं सारु, जनता समाजवादी नेपालका विपिनकुमार सारुले उम्मेदवारी मनोनयन दर्ता गराएका छन् । उपाध्यक्षमा नेकपा एमालेबाट भागीरथी भट्टराई र गठबन्धनको तर्फबाट नेपाली कांग्रेसका विष्णु कुमारी आचार्यले उम्मेदवारी दर्ता गरेका छन् । वडा नं १ को अध्यक्षमा एमाले बाट गिरीमान आले र गठबन्धनको तर्फबाट कांग्रेसका चुनबहादुर थापा, वडा नं २ को अध्यक्षमा एमालेका निरबहादुर सारु, गठबन्धनबाट नेपाली कांग्रेसका गोपाल राना र मंगोल नेशनल अर्गनाईजेशन बाट बालकृष्ण आले, वडा नं ३ को अध्यक्षमा एमाले बाट कृष्ण प्रसाद भट्टराई, गठबन्धनमा कांग्रेसबाट उमान सिं सुनारी मगर र राष्ट्रिय जनमोर्चाबाट पूर्णबहादुर फाल, वडा नं को अध्यक्षमा एमालेबाट मेहर सिं थापा, गठबन्धनमा कांग्रेसबाट मेहर सिं थापा, मंगोल नेशनल अर्गनाईजेशनका योजना दर्लामी, वडा नं ५ मा एमालेबाट विष्णु कुमार पल्ली र गठबन्धनमा माओवादी केन्द्रका दलबहादुर काम्मु, वडा नं ६ मा एमालेबाट धन बहादुर घर्ती र गठबन्धनमा कांग्रेसबाट झमबहादुर घर्तीकोले उम्मेदवारी दर्ता गराएका छन् ।"
चीनको सांघाइमा कोभिडका संक्रमित बढ्दै,बेइजिङ : चीनको सांघाइमा कोभिड १९ का संक्रमितहरु निरन्तर बढ्दै छ। अधिकारीहरुले यहाँ कोभिडका संक्रमितहरु बढेको पाइएको जनाएका हुन्। चीनका अधिकारीहरुले दिएको जानकारीअनुसार यहाँ गएको २४ घन्टाभित्र १ हजार ६६१ जनामा संक्रमण देखिएको छ। यी संक्रमित सांघाइमै संक्रमण भएर देखिएका बताइएको छ। हाल सांघाइमा मात्र १५ हजार ३१९ जना संक्रमित रहेका छन्। चीनमा पछिल्ला केही समयमा चिनभित्रै संक्रमित भएकाहरुको संख्या बढ्दो देखिएको छ। चीन सरकारले जनस्वास्थ्यका मापदण्डहरुमा कडाइ गरेको जनाएको छ। यहाँको स्थानीय सरकारले सांघाइमा मात्र सोमबार ५२ जनाको कोभिड संक्रमणका कारण निधन भएको छ। ती ५२ जना संक्रमितहरु गम्भीर प्रकारको स्वास्थ्य समस्या रहेका मनिसहरु रहेका पनि बताइएको छ। रासस
इरानका लागि नेपाली गैरआवसीय राजदूतले बुझाए ओहोदाको प्रमाणपत्र,काठमाडौं : इरानका लागि गैरआवसीय नेपाली राजदूत तापस अधिकारीले त्यहाँका राष्ट्रपति इब्राहिम रईसीसमक्ष ओहोदाको प्रमाणपत्र बुझाएका छन् । इरानको राष्ट्रपति भवनमा सोमबार आयोजित विशेष समारोहमा राजदूत अधिकारीले राष्ट्रपति रईसीसमक्ष ओहोदाको प्रमाण पत्र बुझाएका हुन् । अधिकारी पाकिस्तानका लागि नेपाली राजदूत हुन् । ओहोदाको प्रमाणपत्र ग्रहण गर्दै इरानका राष्ट्रपति रईसीले नेपाली जनताको प्रगति र समृद्धिको कामना गरेका छन्। सो क्रममा राजदूत अधिकारीले नेपाल र इरानबीचको सम्बन्धलाई थप उचाईमा पुर्याउन आफूले इमान्दार भएर काम गर्ने बताएका छन् । राजदूत अधिकारीले साझा मुद्धाका विषयमा अन्तर्राष्ट्रिय मञ्चमा नेपाल र इरान मिलेर काम गरिरहेको राष्ट्रपति रईसीलाई स्मरण गराएका थिए ।
"टिपरको ठक्करबाट मध्यपुरथिमिमा एकको मृत्यु, एक घाइते",भक्तपुर : अरनिको राजमार्ग खण्डअन्तर्गत मध्यपुरथिमि चार दोबाटोमा टिपरले ठक्कर दिँदा स्कुटर चालकको मृत्यु भएको छ भने पछाडि सवार गम्भीर घाइते भएका छन्। मध्यपुरथिमी नगरपालिका४ चारदोबाटो चोकमा नयाँथिमिबाट कोरियन अस्पतालतर्फ जाँदै गरेको बा४ख ८५८१ नंको टिपरले गठ्ठाघरबाट नयाँथिमितर्फ आउँदै गरेको बाप्र०२०२३प ७७६९ नंको स्कुटरलाई मंगलबार बिहान ठक्कर दिँदा स्कुटर चालक काभ्रेपलाञ्चोक बेथानचोक गापा६ घर भइ हाल चाँगुनारायण नपा३ झौखेल ठकुरीगाउँ बस्ने ३२ वर्षीय ज्ञानेन्द्र मल्ल ठकुरीको मृत्यु भएको महानगरीय प्रहरी परिसर भक्तपुरका प्रहरी नायब उपरीक्षक राजु पाण्डेले जानकारी दिए। स्कुटर पछाडि सवार म्याग्दी बेनी नपा४ घर भइ हाल चाँगुनारायण नपा३ झौखेल बस्ने ३३ वर्षीय विमल श्रेष्ठ मध्यपुर अस्पतालमा उपचार भइरहेको उनले जानकारी दिए। दुर्घटनामा संलग्न सवारीसाधन र टिपर चालक रामेछाप दोरम्बा गापा४ घर भइ हाल मध्यपुरथिमि७ सिद्धिकाली बस्ने ३६ वर्षीय तुलबहादुर सापकोटालाई प्रहरी वृत्त थिमिको नियन्त्रणमा राखेर अनुसन्धान सुरु गरेको जनाइएको छ। रासस
नेपाली आकाश सुरक्षित,"काठमाडौं : नेपाल नागरिक उड्डयन प्राधिकरणले नेपालको आकाश सुरक्षित रहेको बताएको छ। सोमबार प्राधिकरणका महानिर्देशक प्रदीप अधिकारीले अन्तर्राष्ट्रिय नागरिक उड्डयन संगठन (आइकाओ)ले गरेको अडिट रिपोर्टको प्रारम्भिक नतिजालाई उद्धृत गर्दै नेपाली आकाश बाहिर भनिएजस्तो असुरक्षित नभएको बताए। आइकाओको रिपोर्टअनुसार नेपालले विश्वको औसत परिपालना अंकभन्दा तीन प्रतिशत बढी अंक प्राप्त गरेको छ। विश्वको औसत परिपालना दर ६७२ प्रतिशत छ भने नेपालको ७०१ प्रतिशत छ। एसिया प्रशान्त क्षेत्रको औसत परिपालना दर ६१४ प्रतिशत छ। आइकाओले कानुनी, संस्थागत, व्यक्तिगत, इजाजतपत्र, उडान सञ्चालन, वायुमण्डलता, एयर नेभिगेसन सर्भिस, एरोड्रोम एन्ड ग्राउन्ड एड र एक्सिडेन्ट इन्भेस्टिगेसनलाई आधार बनाएको थियो। १० सदस्यीय सम्परीक्षक टोलीले २५ अप्रिलमा नतिजा सार्वजनिक गरेको थियो। महानिर्देशक अधिकारीले एभिएसन सिस्टमलाई झन् राम्रो बनाउन सबै लाग्नुपर्ने भन्दै यो प्राधिकरण मात्रै एक्लैले गर्न नसक्ने बताए। उनले जेठ २ गतेदेखि गौतमबुद्ध अन्तर्राष्ट्रिय विमानस्थल सञ्चालनमा आउने पनि जानकारी दिए । त्यसपछि काठमाडौं र गौतमबुद्ध विमानस्थल २४सै घन्टा सञ्चालनमा आउने बताए। आन्तरिक तर्फका विमानस्थलहरू पनि १८ घन्टा सञ्चालन गर्ने तयारी रहेको बताए । अहिले १२ घन्टामात्र सञ्चालन हुँदा यात्रुहरूलाई धेरै सास्ती भइरहेको छ । त्यही भएर पनि वैशाख १५ देखि राति १२ बजेसम्म डोमेस्टिक फ्लाइटहरू सञ्चालनमा ल्याउने छौं, उनले भने । उनका अनुसार तराईका भद्रपुरदेखि कैलालीको धनगढीसम्मका विमानस्थलहरू राति १२ बजेसम्म सञ्चालन हुनेछन् ।"
"मनोनयन दर्ता गर्नेको संख्या एक लाख ४१ हजार पुग्यो, सबैभन्दा बढी मधेस प्रदेशमा","काठमाडौं : स्थानीय तह सदस्य निर्वाचनका लागि मनोनयन दर्ता गर्नेको संख्या एक लाख ४१ हजार ४६८ पुगेको छ। निर्वाचन आयोगले बिहान १० :३० बजे सार्वजनिक गरेको तथ्याङ्कअनुसार प्रदेश नं १ मा २२ हजार १९४, मधेसमा ३६ हजार २७५, बागमतीमा २३ हजार ६५४, गण्डकीमा १२ हजार ३१४, लुम्बिनी २२ हजार ४२१, कर्णालीमा १२ हजार ८४८ र सुदूरपश्चिम प्रदेशमा ११ हजार ७६२ जनाको उम्मेदवारी परेको छ । नगरपालिकाको प्रमुखमा तीन हजार ३१८ र उपप्रमुखमा दुई हजार ३६ को उम्मेदवारी दर्ता भएको छ । गाउँपालिका अध्यक्षमा तीन हजार ३०६, उपाध्यक्षमा दुई हजार ३४३ र वडाध्यक्षमा ३३ हजार १११ को मनोयन दर्ता भएको छ । २४ हजार २८३ महिला सदस्य, २१ हजार ९७९ महिला दलित सदस्य र ५१ हजार ९२ सदस्यको मनोनयन दर्ता भएको छ । आइतबार र सोमबार देशभरका स्थानीय तहमा निर्वाचन अधिकृतको कार्यालयमा उत्साहपूर्णरुपमा मनोनयन दर्ता भएका थिए । सात सय ५३ स्थानीय तहका प्रमुख, उपप्रमुख, अध्यक्ष र उपाध्यक्ष, छ हजार ७४३ वडाध्यक्ष, सोही संख्यामा महिला सदस्य र दलित महिला सदस्य तथा १३ हजार ४८३ सदस्य गरी कुल ३५ हजार २२१ सदस्यका लागि यही वैशाख ३० गते निर्वाचन हुँदैछ ।"
"र, नेता चुके","विश्व स्वास्थ्य संगठनका महानिर्देशक डा टेड्रोस अधनम घेब्रिएस तीन दिवसीय नेपाल भ्रमण सम्पन्न गरेर फर्किएका छन्। उनले भ्रमणका सिलसिलामा राष्ट्रपति विद्यादेवी भण्डारी, प्रधानमन्त्री शेरबहादुर देउवा, परराष्ट्रमन्त्री डा नारायण खड्कालगायत उच्च अधिकारीहरूसँग भेट गरेका छन्। उनको नेपाल भ्रमण यस्तो बेलामा भयो जतिबेला विश्व कोरोना महामारीबाट आक्रान्त भइरहेको छ। महामारीले कोल्टे फर्किेन सम्भावना देखाए पनि भविष्यमा कस्तो रूप लिन्छ भन्ने अन्योलता कायमै छ। त्यसैले उनको भ्रमण निकै महत्त्वपूर्ण र उपयुक्त समयमा भएको हो। कोरोना महामारीबाट नेपाल पनि नराम्रोसँग प्रभावित बनेको छ। नेपालको कमजोर आर्थिक अवस्थाका कारण एक्लो प्रयासले महामारीलाई परास्त गर्न सम्भव थिएन। यसबीचमा छिमेकी राष्ट्र, मित्रराष्ट्रसँगै विश्व स्वास्थ्य संगठनलगायत संघसंगठनको सहयोग नेपालका लागि महत्त्वपूर्ण रह्यो। जसले गर्दा कोरोना महामारीको पहिलो, दोस्रो र तेस्रो लहरहरूलाई पराजित गर्न सहज भयो। तर यसो भन्नुको अर्थ सधैं अरूको सहयोगबाट मात्र हामीले हाम्रो स्वास्थ्य क्षेत्र वा आकस्मिक रूपमा आउने संकटलाई टार्न सक्छौं भन्ने होइन। त्यसका लागि नेपाल आफैंले पनि संकटबाट कसरी जुध्ने भन्ने दीर्घकालीन योजना बताउन आवश्यक देखिन्छ। टेड्रोसले भ्रमणका क्रममा भएका उच्चस्तरीय भेटमा नेपाल सरकारले स्वास्थ्य क्षेत्रमा महत्त्वपूर्ण बजेट विनियोजन गरेको, आधारभूत स्वास्थ्य सेवालाई नेपालको संविधानमै नागरिकको मौलिक हकमा रूपमा सुनिश्चित गरेको, मातृमृत्युदर तथा बालमृत्युदर घटाउन महत्त्वपूर्ण भूमिका निर्वाह गरेको भन्दै नेपालको प्रशंसासमेत गरे। स्वाभाविक रूपमा नेपालले स्वास्थ्यसँग सम्बन्धित कतिपय क्षेत्रमा महत्त्वपूर्ण उपलब्धि हासिल गरेको छ। तर ती उपलब्धिलाई मात्र हेरेर सन्तुष्ट हुने अवस्था छैन किनभने कोरोना महामारी जारी छ। जलवायु परिवर्तन, विश्वव्यापी तापमान वृद्धि, खाद्यान्नमा विषादीको प्रयोगजस्ता कारणले भविष्यमा थप स्वास्थ्य संकट आउन सक्ने सम्भावना प्रबल छ। त्यस्ता संकटसँग नेपाल एक्लैले सामना गर्ने अवस्था देखिँदैन। त्यसका लागि विश्वस्तरीय स्वास्थ्य संगठनजस्ता संस्थाको सहयोग निकै महत्त्वपूर्ण हुन्छ। टेड्रोसको भ्रमणका बेला नेपालले यस्ता विषयलाई पनि प्राथमिकताका साथ उठाउन सक्नुपथ्र्यो। तर, नेपाली अधिकारीहरूले उनीसँगको भेटमा परम्परागत शैलीमै महामारीका बेला संगठनले महत्त्वपूर्ण सहयोगप्रति आभार र आगामी दिनमा पनि यस्तै सहयोगको अपेक्षा गर्छौं भन्दै विगतमा हुने यस्तै किसिमका भ्रमणकै शैलीमा औपचारिकता निभाउने काम गरे। नेपालमा विरलै हुने यस्ता महत्त्वपूर्ण भ्रमणहरू केवल औपचारिकतामै सीमित हुने गरेका छन्। यस्तो हुनु पछाडि या त नेपाली अधिकारीहरूले भ्रमणको महत्त्व नबुझ्नु हो वा भ्रमणका लागि आवश्यक तयारी गर्न नसक्नु हो। स्वास्थ्य संकटको महत्त्वपूर्ण घडीमा भएको टेड्रोसको भ्रमणलाई औपचारिकतामा सीमित गर्ने छुट नेपाललाई थिएन। तर जे नहोस् भन्ने थियो, नेपाली अधिकारीहरूबाट त्यही नै हुने गरेको छ। हामी आर्थिक हिसाबले कमजोर छौं। यसको अर्थ विदेशी पाहुनासँग सहयोगको अपेक्षा मात्र गर्नुपर्छ भन्ने होइन। तर कतिपय अवस्था र परिस्थितिले त्यस्तो सहयोग वा सहकार्यको अपेक्षा पनि गर्छ। अहिले टेड्रोसको भ्रमण पनि त्यस्तै एउटा विषम परिस्थितिका बेला भएकाले नेपालले दीर्घकालीन सहयोग र सहकार्यका लागि ठोस छलफल वा प्रस्ताव गर्ने उपयुक्त समय थियो। तर नेपाली अधिकारीहरूमा राष्ट्रहितभन्दा व्यक्तिगत स्वार्थ बढी देखियो। सही परिस्थितिको सही विश्लेषण गर्ने क्षमताको अभावले विश्व स्वास्थ्य संगठनका महानिर्देशकको भ्रमण पनि विषयवस्तुमा भन्दा बढी उनीसँग फोटो खिचाउनेमै केन्द्रित भयो। उनको तीन दिन लामो नेपाल बसाइका क्रममा नेपालका विज्ञहरूसँग छलफल, महामारी तथा भविष्यमा हुन सक्ने अन्य संकटसँग कसरी जुध्ने र त्यसमा विश्व स्वास्थ्य संगठनले कसरी सहयोग गर्न सक्छ ? विकासशील र तेस्रो विश्वका नागरिकको स्वास्थ्य सेवालाई थप गुणस्तरीय बनाउन के गर्न सकिन्छ भन्ने विषयमा महत्त्वपूर्ण कार्यक्रम आयोजना गर्न सकिन्थ्यो। अझ मुलुकको कार्यकारी प्रमुख अर्थात् प्रधानमन्त्रीसँगको भेटमा नेपालको हितका लागि विश्व स्वास्थ्य संगठनले के कस्तो सहयोग र सहकार्य गर्न सक्छ। नेपालको प्राथमिकताका विषय के हुन् वा नेपालले विश्व स्वास्थ्य संगठनसँग आगामी दिनमा कस्तो अपेक्षा गरेको छ भन्नेबारे महानिर्देशकसमक्ष राख्न सकेको भए ? सायद त्यो निकै प्रभावकारी हुन सक्थ्यो। त्यसका लागि प्रधानमन्त्रीले टेड्रोससँग भेट्नुभन्दा पहिले स्वास्थ्य क्षेत्रका विज्ञहरूसँग परामर्श र छलफल गर्नुपथ्र्यो। तर, देश र जनताभन्दा पार्टी र पदप्रति आशक्त नेपाली अधिकारीसँग मुलुकको स्वास्थ्य अवस्थाका बारेमा सोच्ने वा चिन्ता गर्ने समय कहाँ हुनु ? देश चुनावमा होमिएका बेला दलगत राजनीति छोडेर मुलुकको स्वथ्य अवस्थाका बारेमा सोच्ने फुर्सद न त नेपालका राजनीतिज्ञहरूमा छ न त त्यसको महत्त्व राजनीतिज्ञलाई बुझाउने हिम्मत राजनीतिक दलका रबर स्ट्याम भनिने कर्मचारी तन्त्रमा नै देखिन्छ।"
काठमाडौंनारिता उडान : यस्तो छ भाडादर,"काठमाडौं : नेपाल वायुसेवा निगमले काठमाडौंनारिता सेक्टरमा सातामा तीन उडान सञ्चालन गर्ने भएको छ। हाल दुई उडान गरिरहेकोमा यही मे १ देखि आइतबार, मंगलबार र शुक्रबार गरी साताको तीनवटा उडान सञ्चालन गर्ने निगमले जानकारी दिएको छ। यात्रु चाप बढेको हुँदा उडान काठमाडौं नारिता उडान थप गरिएको बताइएको छ। जापान सरकारको नियमानुसार आइतबार र मंगलबारको उडानमा जम्मा १ सय ४० यात्रुहरू एवं शुक्रबारको उडानमा जम्मा १ सय २० जना यात्रुहरू मात्र बोक्न छ। जहाजको क्षमताभन्दा करिब आधा कम क्षमतामा काठमाडौंनारिता यात्रु बोक्न परेको हुनाले भाडादर महँगो हुने बताइएको छ। काठमाडौैंनारिता उडानका लागि करसहित बिजनेस क्लासमा १ लाख ५२ हजार र इकोनोमी क्लासमा १ लाख १९ हजार ७ सय रुपैयाँ भाडादर कायम गरिएको छ।"
कोकाकोला नेपालले युथ स्पिक फोरमसँगको सहकार्यमा वाइएसएफ२०२२ आयोजना गर्दै,"काठमाडौं : नेपालको सबैभन्दा लोकप्रिय पेय पदार्थ कोकाकोलाले आइसेक नेपालसँगको सहकार्यमा यो वर्ष पनि योथ स्पिक फोरम सञ्चालन गर्दैछ। कोकाकोलाले आइसेकसँग २०१७ देखि सहकार्य गर्न थालेको हो। त्यसयता यसले एक्सन फर एसडिजि २०१७, योथ स्पिक फोरम २०१७, २०१९ र २०२१ लगायत अन्य कार्यक्रमहरु सञ्चालन गर्दै आएको छ। यस वर्ष वाइएसएफको मुख्य विषय युवा विकास र उनीहरुको चासोलाई सम्बोधन गर्नु रहेको छ। कोकाकोला नेपालले विगत ५ वर्षदेखि युवा सशक्तिकरण र दिगो भविष्यको उद्देश्यसहित आइसेकसँग साझेदारी गर्दै आएको छ। वाइएसएफ इंगेज विथ आइसेक अन्तर्गतको एउटा कार्यक्रम हो जसको मुख्य उद्धेश्य युवा सशक्तिकरण रहेको छ। यस कार्यक्रमले विभिन्न क्रस सेक्टर र मल्टिजेनेरेसनल स्पेसका युवा नेताहरुलाई विश्वव्यापी मुद्धाहरुको बारेमा छलफल गर्न एकै ठाउँमा भेला हुने अवसर प्रदान गर्छ। सशक्तीकरण, सहभागिता र प्रतिबद्धता गरी तीन चरणमा सञ्चालन हुने यो कार्यक्रमले युवाहरुलाई बहस र छलफलका निस्कर्षलाई कसरी कार्यान्वयन गर्न सकिन्छ र त्यस मार्फत कसरी दिगो विकासका लक्ष्यहरु हासिल गर्नको निम्ति योगदान दिन सकिन्छ भन्ने कुरामा जोड दिन्छ। अहिलेको पुस्ता अनियन्त्रित फोहोर व्यवस्थापनको असरले प्रत्यक्ष प्रभाव पारेको पहिलो पुस्ता हो र यसबारेमा केही गर्न सक्ने पनि अन्तिम पुस्ता हो। यस वर्षको युथ स्पिक फोरमको विषय 'स्वच्छ भोलिको लागि दिगो फोहोर व्यवस्थापन' रहेको छ। वाइएसएफको तीनै चरणका कार्यक्रमहरु संयुक्त राष्ट्रसंघको सबैका लागि स्वच्छ खानेपानी र सरसफाइको उपलब्धताका साथै यसको दिगो व्यवस्थापन सुनिश्चित गर्ने एवम् दिगो उपभोग र उत्पादन प्रणाली सुनिश्चित गर्ने दुई मुख्य दिगो विकास लक्ष्यहरुमा केन्द्रित हुनेछन्। कोकाकोलाको 'संसारलाई रिफ्रेस गर्ने र हरेक किसिमबाट सकरात्मक परिवर्तन गर्ने' उद्धेश्य र आइसेकको 'मानवीय क्षमताको पूर्णसदुपयोग र शान्ति' उद्धेश्यसहित यसपालिको योथ स्पिक फोरम सञ्चालन हुँदैछ जसले यिनीहरु दुवैलाई आफ्नो उद्धेश्यको एक कदम नजिक ल्याएको छ।"
मधेश प्रदेशका मुख्यमन्त्रीले बनाए पत्नीलाई उपाध्यक्षको उम्मेदवार,"वीरगन्ज : मधेस प्रदेशका मुख्यमन्त्री लालबाबु राउतले आफ्नी पत्निलाई पर्साको जगरनाथपुर गाउँपालिकाको उपाध्यक्षको उम्मेदवार बनाएका छन् । मुख्यमन्त्री राउतकी श्रीमति जलेखा खातुनले सोमबार गाउँपालिका उपाध्यक्षमा मनोनयन पत्र दर्ता गराएकी हुन् । उनले जनता समाजवादी पार्टी (जसपा) बाट पालिका उपाध्यक्षमा उम्मेदवारी दिएकी हुन् । मधेस आन्दोलका सहिद परिवारलाई टिकट नदिएको जसपाले मुख्यमन्त्रीकै जोडबलमा खातुनलाई पालिका उपाध्यक्षमा उम्मेदवार बनाएको हो । मधेस आन्दोलनका सहिद सोहन साह कलवारकी पत्नी विनिता साह कलवालाई जसपाले टिकट नदिएपछि सोमबार उनले विवेकशील साझा पार्टीबाट वीरगन्ज १६ को वडा अध्यक्षमा उम्मेदवारी दिएकी छन् । जबकी सहिद पत्नि विनिता , २०७४ को निर्वाचनमा महिला सदस्यमा जसपाबाटै निर्वाचित भएकी थिइन् । राजनीति र पार्टीमा खासै सकृय नहरेकी खातुनलाई मुख्यमन्त्री राउतले पार्टीमा आफ्नो जोडबल गरेर उपाध्यक्षको उम्मेदवार बनाएका हुन् । यसअघि मुख्यमन्त्री राउतले पत्नि खातुनलाई चुनाव लडाउने तयारी गरेपछि जसपा नेतृ एंव निर्वतमान गाउँपालिका उपाध्यक्ष बिस्मिल्लाह खातुनले डेढ हप्ता पहिले जसपा त्यागेर माओवादी केन्द्रमा प्रवेश गरेकी थिइन् । जगरनाथपुरको गाउँपालिका उपाध्यक्षमा निवर्तमान उपाध्यक्ष बस्मिल्लाह खातुनका पति महम्मद सरिफ गद्धीले पनि माओवादी केन्द्रबाट उम्मेदवारी दिएका छन् । यस्तै, उपाध्यक्षमा कांग्रेसबाट बबिता सिंह , नेकपा एमालेबाट मीरा देवी कुर्मी र लोकतान्त्रिक समाजवादी पार्टी (लोसपा) बाट अनिता देवीले पनि उम्मेदवारी दिएका छन् । जगरनाथपुर गाउँपालिकाको अध्यक्षमा भने वर्तमान अध्यक्ष जालीम मियाका आफ्नै सहोदर भाइ महम्मद सलीम मन्सुरसहित १४ जनाले उम्मेदवारी दिएका छन् । मन्सुरले एमालेबाट मनोनयन दर्ता गराएका हुन् । पालिका अध्यक्षममै कांग्रेसबाट श्रीकान्त यादव , माओवादी केन्द्रबाट मालती उपाध्याय , जसपाबाट कृष्ण मोहन यादव , लोसपाबाट महम्मद अफताब मियाँ ,जनमत पार्टीबाट चन्दन चौहानको पनि उम्मेदवारी परेको छ । पालिका अध्यक्षमै स्वतन्त्रबाट सेवालाल महत्तो कोइरी , इब्राहिम अन्सारी , गोपिचन राउत कुर्मी , मुस्तुफा आलम ,महम्मद कलीम मन्सुरी ,चन्द्रशेखर प्रसाद यादव ,अयुब अली अहमद र महम्मद नूर हसन मियाले मनोनयन दर्ता गराएका छन् ।"
प्री ओपन सेसन : सामान्य अंकले बढ्यो नेप्से,"काठमाडौं : प्री ओपन सेसनमा नेप्से परिसूचक ००२ अंकले बढेर २३८६०४ विन्दुमा पुगेको छ। सोही समयमा १ लाख ३३ हजार रुपैयाँ बढीको सेयर कारोबार भयो। कारोबारमा आएका चार समूहको सूचक बढ्यो भने १ समूहको घट्यो। विकास बैंक, जलविद्युत, फाइनान्स र माइक्रो फाइनान्सको सूचक बढेको हो। नन लाइफ इन्स्युरेन्स समूहको सेयर मूल्य घट्यो। प्री ओपन सेसनमा ८ कम्पनीको २७० कित्ता सेयर बिक्री भयो। कूल १९ वटा कारोबार भयो।"
प्यूठानमा उल्लासमय मनोनयन,"प्यूठान : प्यूठानका नौ वटै स्थानीय तहमा नेकपा एमालेका उमेद्वारहरुले उल्लासमय रुपमा उमेद्वारी दर्ता गराए। सत्तागठवन्धन अन्तिम विन्दुसम्म उमेद्वार छनौटमै भइरहँदा एमालेका उमेद्वारहरुले शक्ति प्रदर्शनसहित उमेद्वार दर्ता गराएका हुन्। माण्डवी गाउँपालिकामा उमेद्वार दर्ता गराउँदा करिव दुई घण्टा भालुवाङप्यूठान सडक ठप्पै भयो। सयौं मोटरसाइकल र गाडीले देविस्थान, चकचके बजार परिक्रमा गरि शक्ति देखाए। र्यालीमा धेरै युवा सहभागी थिए। एक्लै चुनाव लडेको एमालेले झिमरुक गाउँपालिकामा शक्ति देखाएर मनोनयन दर्ता गराएको छ। झिमरुकमा नेपाली कांग्रेस र राष्ट्रिय जनमोर्चाले चुनावी तालमेल गरेका छन्। एमाले र माओवादी एकल प्रतिस्पर्धामा छन्। अन्तिम चरणमा एमाले, माओवादी सँगै चुनाव लड्ने चर्चा भए पनि तालमेल हुन सकेन। कुनैबेला मसाल र त्यसको चुनावी मोर्चाको लालकिल्ला भनेर चिनिने झिमरुकमा नेकपा एमालेको झण्डा र सयौँको संख्यामा एमालेको शक्ति प्रदर्शन सहित मनोनयन हुँदा एमाले नेता, कार्यकर्तामा उत्साह देखिन्थ्यो। झिमरुकमा अहिले राजमोको सत्ता छ। तर, गाउँपालिका अध्यक्ष, उपाध्यक्षले राजीनामा दिइसकेका छन्। मनोनयनकै दिन कांग्रेस क्षेत्रिय उपसभापती एमाले प्रवेश नेपाली कांग्रेस प्यूठान निर्वाचन क्षेत्र नं १ का क्षेत्रीय उपसभापति जैनुल मियाँ एमालेमा प्रवेश गरेका छन्। मियाँसंगै सरुमारानी गाउँपालिका सचिव जागेश्वर पोख्रेल, सहसचिव कल्पना बिक, ईश्वर थापालाई एमाले नेता तथा संविधान सभा सदस्य धन बहादुर रायमाझी, एमाले प्यूठानका उपाध्यक्ष तथा गाउँपालिका अध्यक्षका उम्मेदवार झगबहादुर विश्वकर्मा लगायतका नेताहरुले स्वागत गरे। सोमबार उम्मेदवार मनोनयनकै दिन नवप्रवेशीहरुलाई पार्टी प्रवेश गराइएको सरुमारानी गाउँ कमिटी सचिव चिन्त सोमैले जानकारी दिए। गठबन्धनमा असहमती जनाउँदै उनीहरूले विद्रोहको बाटो रोज्दै समृद्ध गाउँपालिका बनाउने अभियानमा एमाले नै सच्चा पार्टी भएको प्रतिक्रिया नवप्रवेशीहरुले दिए।"
चुनावी मैदानमा सहकारीकर्मी,"काठमाडौं : स्थानीय तहको निर्वाचनमा सहकारीकर्मीको उत्साहजनक सहभागिता देखिएको छ। तीन दर्जनभन्दा बढी सहकारीकर्मी उम्मेदवार बनेका छन्। राष्ट्रिय सहकारी महासंघ, राष्ट्रिय सहकारी बैंक, नेपाल बचत तथा ऋण केन्द्रीय संघ (नेफ्स्कून)का सञ्चालकदेखि प्रारम्भिक सहकारीका नेतृत्वकर्ताहरू उम्मेदवार बनेका हुन्। बैंकका सञ्चालक सरिता भट्टराई सूर्यविनायक नगरपालिकाको उपमेयरको उम्मेदवार बनेकी छन्। भट्टराईले सहकारी क्षेत्रमा लागेकालाई निर्वाचनमा जित्न सहज भएको बताइन्। आफ्नो पार्टीका साथै सहकारीकर्मीको भोट आउने भएकाले जित्नेमा ढुक्क भएको बताइन्। महासंघका सञ्चालक रामकृष्ण खाँड तिलोत्तमा नगरपाकिालका मेयर बनेका छन्। उनी गठबन्धनबाट उम्मेदवार बनेका हुन्। महासंघका सञ्चालक लक्ष्मी शर्मा बदिर्याको मधुवन नगरपालिकाको मेयर बनेका छन्। नेफ्स्कूनका सञ्चालक यज्ञराज ढकाल सुर्खेतको भेरीगंगा र सञ्चालक जनक खत्री भक्तपुरको चागुनारायण वडाध्यक्षमा उम्मेदवार बनेका छन्। नेफ्स्कूनको लेखा समितिको पूर्वसदस्य हुमाकुमारी डीसी घोराही उपमहानगरपालिकाको उममेयरमा उम्मेदवार बनेकी छन्। पर्यटन सहकारी केन्द्रीय संघका उपाध्यक्ष शिवकुमार कट्टेल ललितपुरको महालक्ष्मी नगरपालिकाको मेयर उम्मेदवार बनेका छन्। एकता सहकारीका अध्यक्ष भोला अधिकारी कानेपोखरी गाउँपालिकाको उपप्रमुख बनेका छन्। राष्ट्रिय सहकारी सहकारी विकास बोर्डको सञ्चालक शम्भु खड्का सप्तरीको त्रियुगा नगरपालिकाको मेयर उम्मेदवार बनेका छन्। म्याग्दी जिल्लाका अध्यक्ष प्रेमबहादुर कार्की म्याग्दीको रगुगंगा गाउँपालिकाका अध्यक्षमा उम्मेदवार दिएका छन्। इमेज बचत तथा तथा ऋणको संस्थाको अध्यक्ष देवकुमार नेपाली ढोरपाटन नगरपालिकाका मेयर बनेका छन्। कास्कुनका सञ्चालक पुरुषोत्तम नेपाल बूढानीलकण्ठ नगरपालिकाको वडा नम्बर १२ को वडाध्यक्षका उम्मेदवार बनेका छन्। यसअघि उनी वडा सदस्य थिए। स्थानीय तहको निर्वाचनको मिति नजिकिएसँगै टिकट प्राप्तिका लागि दर्जनौं सहकारीकर्मीले दौडधुप गरेका थिए। देश संघीयतामा गएसँगै स्थानीय तहको निर्वाचनलाई आकर्षक पदको रूपमा हेरिन थालिएको छ। प्रारम्भिक सहकारीदेखि जिल्ला तथा केन्द्रीय संघको नेतृत्व गरेका सहकारीकर्मी निर्वाचनमार्फत राजनीतिमा प्रवेश गर्न चाहे पनि धेरैले पार्टीबाट टिकट पाएका छैनन्।"
नवलपरासीमा ११ सय ४७ जनाको उमेद्वारी,"परासी : पश्चिम नवलपरासीमा विभिन्न राजनीतिक दल र स्वतन्त्र गरी कुल ११ सय ४७ जनाले उमेद्वारी दर्ता गराएका छन्। जिल्लामा ३ नगरपालिका र ४ गाउँपालिकामा गरी ७ स्थानीय तह छन्। सबैभन्दा बढी उमेद्वारी दर्ता गराउनेमा सुनवल नगरपालिकामा २ सय ८५ जना रहेको मुख्य निर्वाचन अधिकृतको कार्यालयले जनाएको छ। दर्ताका आधारमा सबैभन्दा कम उमेद्वारी दिनेमा बर्दघाट नगरपालिका र प्रतापपुर गाउँपालिकामा ८३८३ जना छन्। त्यसैगरी पाल्हीनन्दन गाउँपालिकामा २ सय ४५, रामग्राम नगरपालिकामा २ सय ५०, सुस्ता गाउँपालिकामा १ सय १७ र सरावल गाउँपालिकामा ८४ जनाले उमेद्वारी दर्ता गराएका छन्। निर्वाचनमा सहभागी हुनका लागि जिल्लामा २७ दलले दल दर्ता गराएको जिल्ला निर्वाचन कार्यालयले जनाएको छ। आआफ्नै अनुकुलमा गठबन्धन पश्चिम नवलपरासीमा सत्तागठबन्धन बाहेक एमालेले पनि गठबन्धन गरेर उमेद्वारी दिएको छ। सत्तागठबन्धनका घटकका सबै दल एकजुट हुन सकेनन्। सबै घटक मिले भागबण्डा नपुग्ने भएपछि उनीहरुले दलअनुसार अनुकुल मिलेर तालमेल गरेका हुन्। नेपाली कांग्रेस र माओवादी केन्द्रले सुनवल र बर्दघाट नगरपालिकामा गठबन्धन गरेका छन्। त्यहाँ दुवै प्रमुख पद कांग्रेसले लिएको छ। उपमेयर माओवादी केन्द्रलाई दिइएको छ। सुनवल नगरपालिकामा कांग्रेसले मेयर र माओवादी केन्द्रले उपमेयरमा भागबण्डा गरेका छन्। त्यस्तै बर्दघाट नगरपालिकाको मेयरमा नेपाली कांग्रेस र उपमेयरमा माओवादी केन्दलाई उपमेयर दिइएको छ। १३ वटा वडा रहेको सुनवल र १६ वटा रहेको बर्दघाटमा ३३ वटा वडाका अध्यक्ष लिएर माओवादी केन्द्रले चित्त बुझाएको छ। गठबन्धनले बर्दघाटमा मात्र नेकपा एस (एकीकृत समाजवादी) लाई १ वडा अध्यक्ष र १४ सदस्य दिएको कांग्रेस जिल्ला सचिव कुलदिप आचार्यले बताए। गठबन्धनको अर्को घटक जसपा र माओवादी केन्द्रले रामग्राम नगरपालिकामा गठबन्धन गरेका छन्। जसपाले मेयर र माओवादी केन्द्रले उपमेयर लिएको छ। प्रतिपक्ष दल एमालेले भने बर्दघाट नगरपालिकामा राष्ट्रिय जनमुक्ति पार्टीसँग गठबन्धन गरेर उमेद्वारी दर्ता गराएको छ। त्यहाँ एमालेलाई मेयर र जनमुक्तिलाई उपमेयर दिइएको छ।"
प्रदेश १ मा २१ हजार ८ सयभन्दा बढीको उम्मेदवारी,"विराटनगर : आसन्न स्थानीय तह निर्वाचनमा प्रदेश १ बाट २१ हजार ८ सयभन्दा बढीको उम्मेदवारी परेको छ। निर्वाचन आयोगले मंगलबार बिहान सार्वजनिक गरेको विवरण अनुसार १४ जिल्लाभित्र १ सय ३७ स्थानीय तह रहेको प्रदेशमा २१ हजार ८ सय ७९ जनाको उम्मेदवारी परेको हो। महानगरपालिका, उपमहानगरपालिका र नगरपालिकाको मेयर (प्रमुख) पदमा ४ सय १९ जनाले उम्मेदवारी दिएका छन्। गाउँपालिकाको अध्यक्ष (प्रमुख)मा ४ सय ८९ जनाले मनोनयन दर्ता गराएका छन्। त्यस्तै उपमेयर (उपप्रमुख)मा ३ सय ११ र गाउँपालिकाको उपाध्यक्ष (उपप्रमुख)मा ३ सय ९१ जनाको उम्मेदवारी परेको छ। वडाध्यक्षमा ५ हजार १७, महिला सदस्यमा ३ हजार ८ सय, दलित महिला सदस्यमा ३ हजार ४ सय ४ र खुला सदस्यमा ८ हजार ४८ जनाले उम्मेदवारी दिएका छन्। प्रदेश १ निर्वाचन कार्यालय विराटनगरका प्रमुख एवं उपसचिव लेवन काश्यप अधिकारीका अनुसार उम्मेदवारी दिनेको संख्या अझै बढ्न सक्छ। उनले अहिलेसम्म प्राप्त भएको विवरणलाई अन्तिम मान्न नसकिने जानकारी दिए। प्राविधिक रूपमा तथ्यांक अपडेटको काम भइरहेको छ। अन्तिम विवरण आउन बाँकी नै छ, अधिकारीले भने, अहिलेसम्म प्राप्त भएको विवरणलाई अन्तिम मान्नसक्ने अवस्था छैन। उम्मेदवारी दिनेको संख्या बढ्न सक्छ। प्रदेश १ मा १ महानगर, २ उपमहानगर, ४६ नगरपालिका तथा ८८ गाउँपालिका छन्। प्रदेशको एउटा मात्रै महानगरपालिका विराटनगर हो। सुनसरीको धरान र इटहरी उपमहानगरपालिकाहरु हुन्। ताप्लेजुङमा १ नगरपालिका र ८ गाउँपालिका, पाँचथरमा १ नगरपालिका र ७ गाउँपालिका, इलाममा ४ नगरपालिका र ६ गाउँपालिका, झापामा ८ नगरपालिका र ७ गाउँपालिका, मोरङमा १ महानगर, ८ नगर र ८ वटा गाउँपालिका, सुनसरीमा २ उपमहानगर, ४ नगर र ६ गाउँपालिका, धनकुटामा ३ नगरपालिका र ४ गाउँपालिका छन्। त्यस्तै तेह्रथुममा २ नगरपालिका र ४ गाउँपालिका, संखुवासभामा ५ नगर र ५ गाउँपालिका, भोजपुरमा २ नगर र ७ गाउँपालिका, सोलुखुम्बुमा १ नगरपालिका र ७ गाउँपालिका, ओखलढुंगामा १ नगरपालिका र ७ गाउँपालिका, खोटाङमा २ नगरपालिका र ८ गाउँपालिका तथा उदयपुरमा ४ नगरपालिका र ४ गाउँपालिका छन्।"
भारतमा कोरोना संक्रमण बढ्दो क्रममा : एकैदिन २४८३ जनामा संक्रमण,"नयाँ दिल्ली : पछिल्लो समय भारतमा कोरोना संक्रमण दर दैनिक बढ्दो क्रममा रहेको छ। पछिल्लो २४ घन्टामा थप २४८३ जनामा कोरोना संक्रमण देखिएको छ। हाल कोरोना संक्रमण दर ०५५ प्रतिशत रहेको छ। सक्रिय संक्रमितको संख्या १५ हजार ६३६ पुगेको छ। पछिल्लो २४ घन्टामा १९७० जनाले कोरोना जितेका छन्। आज देखिएको कोरोना संक्रमितको संख्या भने सोमबारको तुलनामा कम हो। सोमबार २ हजार ५ सय ४१ जनामा संक्रमण देखिएको थियो। सोही दिन कोरोनाबाट ३० जनाले ज्यान गुमाएका थिए।आइतबार २५९३ जना कोरोना संक्रमित थपिएका थिए। पछिल्ला दिनमा दैनिक साढे २ हजार भन्दा बढी कोरोनाका बिरामी बढिरहेका छन्। भारतमा कोरोनाको चौथो लहरको खतरा बढेको बताइएको छ। भारतमा पछिल्लो समय कोरोना भाइरस बालबालिकाहरुमा तीव्र दरमा फैलिरहेको छ। नोएडामा पछिल्लो २४ घन्टामा २३ बालबालिकामा संक्रमण पुष्टि भएको छ। यस्तै, दिल्लीमा पछिल्लो २४ घन्टामा १ हजार ११ जना नयाँ कोभिडका बिरामी फेला परेका छन्। आज ८१७ जना कोरोनामुक्त भएका छन् भने एकजनाको मृत्यु भएको छ। भारतमा कोरोनाबाट ५ लाख २३ हजार ६२२ जनाले ज्यान गुमाइसकेका छन्। ४ करोड ३० लाख ६२ हजार ५६९ जनामा संक्रमण देखिएको छ।"
उत्तर कोरियाले आणविक शक्तिलाई निरन्तरता दिन्छ : किम जोङ उन,"उत्तर कोरिया : उत्तर कोरियाली नेता किम जोङ उनले उत्तर कोरियाले आफ्नो आणविक शक्तिलाई निरन्तरता दिने बताएका छन्। कोरियाली जन सेना (केपीए) को स्थापनाको ९०औँ वार्षिकोत्सवको सम्मानमा आयोजित परेडलाई सम्बोधन गर्दै आफ्नो आणविक शक्तिलाई अधिकतम गतिमा बलियो बनाउन जारी राख्ने उनले बताएका हुन्। 'हामी अधिकतम गतिमा रहेको आणविक शक्तिलाई थप विकास र सुदृढ पार्ने उपायहरू अबलम्बन गर्नेछौं,' किमले भने। उनका अनुसार उत्तर कोरियाले कुनै पनि बेला परमाणु हतियारको प्रतिरोधात्मक शक्ति प्रयोग गर्न सक्षम हुनका लागि सावधानीपूर्वक तयारी गर्नेछ। रासस"
न्यायपूर्ण छ नारीवाद,"महिला र विकासका सिद्धान्तहरू बुझिसकेको र अध्ययन गर्ने मौका पनि परेको थिएन। नेपाली महिलाका समस्या नौला हुने कुरो भएन। ३४ वर्षअघि महिला विकास शाखामा महिला र विकास कार्यमा संलग्न थिएँ। पहिलोपटक दक्षिण एसियाली नारीवादीहरूसँग एक महिना लामो तालिममा भाग लिएँ ढाकाको बंंगलादेशमा। डा मीना आचार्य टोली नायिका। कान्ता सिंह, शान्ता खड्गीसहित पाँचजना नेपाली महिला थियौं। त्यहा दक्षिण एसियाली महिलाहरूले भाग लिएका थिए। विकासमा लागेका कारण सबैले आआफ्नो जीवन, घरपरिवेश र महिलाबारे विचारहरू प्रस्तुत गर्यौं। प्रमुख तालिमे थिइन् भारतकी कमला भासिन। अमृता छाछी र नेपालकी मीना आचार्य आदिले आफ्नो जीवनको अनुभव सुनाए। मीना दिदीले भनेको एक वाक्य, नेपालमा मलाई बुझ्नलायक संगत पाएको छैन। यो कुरा पनि मेरो बुद्धिले भ्याएन। के भनेको होला ? सोचें। मीना दिदीलाई यसबारे सोध्न सकिनँ। सो यो मेरा लागि महत्त्वपूर्ण अवसर थियो। त्यतिबेला त्यहा अतिवादी नारीवादीहरू पनि थिए। उनीहरूका विचार सुनेर छक्क पर्थें। तर नबुझेपछि उनीहरूलाई सोधिहाल्थें। तालिममा भाग लिएकी एक श्रीलकांकी महिलाले भनिन्, बच्चा पाएर गल्ती गरें। यो मेरा लागि अचम्मको कुरा थियो। म छक्क परेर उनलाई सोधें, तिमीले विवाह किन गर्यौं त ? आफू त हिन्दु संस्कारमा हुर्किएको अनि बच्चाहरू अत्यन्त मनपर्ने मेरो बानी। जिज्ञासा मेटाउन प्रश्न तेस्याइहालें। पहिलो पटक ६ र ८ वर्षका छोरा छोडेर अर्को देश पुगेकाले होला, हरदम सम्झन्थें। एक किसिमको छट्पटाहट र हुटहुटी थियो। त्यो परिवेशमा त्यस्तो कुरो सुन्दा मलाई औडाहा भयो। मनमा नारीवादीहरू त बालबच्चाका विरोधी हुने रहेछन् भनी ठानें। त्यसकारण राजनीतिक नेताहरू महिलाको चौतर्फी विकासको कुरा गर्दा रहेछन्। हिमायती हुँ तर नारीवादी भने होइन भन्दा रहेछन् भन्ठानें। नारीवादका नाममा सृष्टि पनि रोकिदिने त ? उनीहरू प्रश्नमा छक्क पर्दै थिए। कति चाहिँ कडा कुरा पनि गर्न मन पराउँदा रहेछन्। किनकि नारीवादीहरू पनि उदारवादी, समाजवादी र अतिवादी हुँदा रहेछन्। चाहे त्यो व्यवहारमा लागू होस् कि नहोस्। पुरुष विरोधी नारा लगाइरहँदा रहेछन्। बहसको बीचमा श्रीलकांकै अर्की महिला सुनिला भेटिइन् जो हाल जीवित छैनन्। क्यान्सरका कारण जीवन गुमाइन्। उनले बच्चा पाउनुको महिमा, आमा हुनुको महत्त्व अनि र बच्चा मनपर्ने बयान गरिन्। त्यो सुनेपछि मलाई शीतल पनि भयो। हाम्रो देशमा महिलाहरूको समय बच्चा पाउँदा र हुर्काउँदा जान्छ तर त्यसो भनेर बच्चा पाउनु गल्ती हो भन्न भएन। गल्ती हो भन्ने श्रीलकांकी महिलाले भनेको जस्तो अतिवादी शैलीमा कुरा राखेर हामी समाज परिवर्तन गर्न सक्दैनांै। नेपाली महिलाहरूको जीवन बच्चा पाउँदा र हुर्काउँदा बितेको छ। बच्चा हुर्काउन पारिवारिक सहयोग भएता पनि लोग्ने मानिसहरूवाट त्यति सहयोग भएको देखेको छैन। नेपाली महिलाको अवन्नतिको एउटा कारण छिटो बिहेवारी र बालबालिकाको स्याहारसम्भार पनि हो। यसो भन्ने पनि एउटा पक्ष छ। अध्ययन गर्ने उमेरमा नै विवाहमा महिला बाँधिन्छन्। महिलाहरू यो स्थिति हुनुमा बालबच्चा र घरको कामको जिम्मेवारीमा बढी खट्न परेको कारण बताउँछन्। महिलामात्र होइन, २० वर्षका युवक पनि धेरै विवाहित छन्। उनीहरूले पनि धेरै पढ्न र सिक्न बाँकी हुँदै घरको जिम्मेवारीमा परिसक्छन्। सम्भ्रान्त परिवारका महिलाहरू घरबाहिर कामकाजी हुन चाहेको देखिँदैन। अझै पनि महिलाहरू घरभित्र रहन मन पराउने पनि छन्। कतिपय महिला भन्छन्, मेरो बच्चा हुर्किसकेको छ र म पनि अब काम गर्न चाहन्छु। यतिबेला आएर उनीहरू काम गर्नुपर्ने महसुुुुस गर्ने महिलाहरू पनि छन्। आम ग्रामीण महिलाहरूले त शिक्षित हुने मौका पाएका थिएनन् र अझै छैनन्। तर, काम नगरे उनीहरूको परिवार पालिँदैन। तसर्थ उनीहरूको कार्यबोझ बढी भए पनि धेरै बालबालिका भए पनि घरखेती र विकासका कार्यमा र आर्थिक कार्यमा बचत समूह आयआर्जनका काममा जुटेका छन्। केही नारीवादी साथीहरूले भनेको जस्तो बच्चा नपाउने धारणासँग म सहमत छैन। किनकि सन्तान जन्माउने र हुर्काउने शक्ति प्रकृतिको वरदान हो। पुरुषहरूले बच्चा १० महिना कोखमा राखेर जन्माउन सकेनन् भनेर महिलाहरू पनि बच्चा पाउनु गल्ती हो भन्न थालेर हुन्छ ? यो चाहिँ पुरुषसँग प्रतिस्पर्धा गर्न खोज्ने मानसिकता हो। दुवैको आआफ्नो रूप, गुण र क्षमता छ। एकअर्कालाई सम्मान गर्न सकेमात्र समाज अघि बढ्छ। महिला महिला विवाह गर्ने चलन आएको आजको विश्वमा त वीर्य किनेर बच्चा जन्माएको पनि देखिसकियो। यो पितृसत्तात्मक सामाजिक मूल्यमान्यताहरू हामी महिलाहरूले पनि आत्मसात् गरेका छौं। त्यसैले पुरुषले जे गर्छन् हामी पनि अन्धाधुन्ध नक्कल गर्न खोज्छौं। अनि भन्छौं, पितृसत्ताले हामीलाई पछाडि पारेको हो। उन्नाइसौं शताब्दीको सुरुमा समाज सुधारक राममोहन राय र स्वामी विवेकानन्दले सतीप्रथा र बाल विवाहविरुद्ध आवाज उठाएका थिए। नेपालमा चन्द्रशमशेर जबराको पालामा सतीप्रथा हटाइएको हो। एक पटक म २० वर्षअघि काभ्रे जिल्लाको तत्कालीन शंखु पाटीचौर गाविसमा पुगें। त्यहाँ महिला पुरुष समविकास विषयमा २० जना महिला र १० जना पुरुष थिए। तालिम सञ्चालन भइरहेको थियो। अनुभव बताइरहेकी थिएँ। सहभागीमध्ये एक महिला धोतीको सप्कोले आँसु पुछ्न थालेको देखे। अनि मैले सोधें, उनलाई के भयो भनेर ? उनले जबाफ दिएपछि थाहा भयो, भेदभाव गरेर होइन, सधंै भान्सामा छोरा र छोरीलाई भात खान दिँदा दूध चाहिँ छोरालाई मात्र दिने गरेकी रहिछन्। दूध छोरीलाई पनि दिन सक्ने थिइन् तर छोरीलाई नदिए पनि हुन्छ भन्ने उनीलाई चलन जस्तै भइसकेको थियो। उनको अनुभवले हामी धेरैलाई विस्मात लाग्यो। हामीलाई ब्युँझायो पनि। यस्ता बहसहरू समुदायमा चलाउँदा उपयोगी भएको पायौं। महिलाका जीवन सहज बनाउने उपायहरूको खोजी नारीवाद हो। तसर्थ नारीवादले भन्न खोजेका कुरा सामाजिक न्यायका हुन्। जसमा धेरैभन्दा धेरै पुरुषको सहयोग लिन आवश्यक हुन्छ। सबै नारीवादीको जीवनप्रतिको दृष्टिकोण एउटै भने छैन। यो व्यक्ति विशेषको चाहना पनि हो। तर, केही अतिवादी नारीवादीबाहेक अन्य साधारण जीवनयापन गर्ने महिलाका शोषणविरुद्ध आवाज उठाउने महिला र पुरुषहरू नै छन्। गोष्ठीपछि मैले पनि नारीवादको अध्ययन गरें। सबै नारीवादीहरू अतिवादी पनि छैनन् भन्नेमा ढुक्क भएँ। नारी शिक्षा र साक्षरताका कुरा, महिला निर्णयमा आउने कुरा, महिला हिंसाका सिकार नहुने कुरा आदि सबैले सहमति जनाउने विषय हुन्। स्रोत र सूचनामा महिलाको पहुँच र नियन्त्रणका कुरा अनि महिला समानताका कुरा सबैलाई त्यति मन नपरे पनि आवश्यक विषय हुन्। महिलाका जीवन सहज बनाउने उपायहरूको खोजी नारीवाद हो। तसर्थ नारीवादले भन्न खोजेका कुरा सामाजिक न्यायका हुन्। तिनै व्यक्ति पदमा पुगेपछि पुनः इमान्दारी बिर्सेर भ्रष्टाचार गर्छन्। कमिसनको खेल सुरु हुन्छ, पारदर्शिता हराउँदै जान्छ।"
देश निर्वाचनमय,"काठमाडौं : देश निर्वाचनमय बनेको छ। नयाँ संविधान बनेपछि दोस्रोपटक यही वैशाख ३० गते स्थानीय तह निर्वाचन हुन लागेको हो। ७ सय ५३ स्थानीय तहमा आइतबार र सोमबार दुई दिन उम्मेदवारको मनोनयन दर्तासँगै चुनावी माहोल बढेको छ। यसपटक मुख्यत: सत्तारुढ गठबन्धन र एमालेबीच प्रतिस्पर्धा हुने देखिएको छ। केही स्थानका वडामा स्वतन्त्र उम्मेदवार निर्विरोधसमेत भएका छन्। स्थानीय तहका ३५ हजार २ सय २१ पदका लागि निर्वाचन आयोगको मंगलबार बिहानको पछिल्लो तथ्यांकअनुसार देशभरि १ लाख ३७ हजार ४३ जनाले उम्मेदवारी दिएका हुन्। जसमा प्रमुखमा ३ हजार २७६, अध्यक्षमा ३ हजार २६४, उपप्रमुखमा २ हजार ९, उपाध्यक्षमा २ हजार २९६, वडाध्यक्षमा ३२ हजार २१७, महिला सदस्यमा २३ हजार ५२१, दलित महिला सदस्यमा २१ हजार २२१ र सदस्यमा ४९ हजार २३९ जनाले उम्मेदवारी दिएका छन्। आयोगले गत चैत ४ मा स्वीकृत गरेको निर्वाचन तालिकाअनुसार वैशाख ११ र १२ गते दुई दिन उम्मेदवारको मनोनयनपत्र दर्ता गर्ने निर्धारण गरिएको थियो । वैशाख १३ गते उम्मेदवारको विरोधमा उजुरी दिने, १४ र १५ गते मनोनयनपत्र जाँच गर्ने तथा उजुरीउपर जाँचबुझ गरी निर्णय गर्ने, १५ गते मनोनयन भएको उम्मेदवारको नामावली प्रकाशन गर्ने, १६ गते उम्मेदवारले नाम फिर्ता लिने र उम्मेदवारको अन्तिम नामावली प्रकाशन गर्ने तथा १७ गते उम्मेदवारलाई निर्वाचन चिन्ह प्रदान गर्ने कार्यक्रम छ । भरतपुर र वीरगन्जमा एमालेको तालमेल एमालेले भरतपुर र वीरगन्ज महानगरमा तालमेल गरेको छ। भरतपुरमा राप्रपासँग र वीरगन्जमा लोकतान्त्रिक समाजवादी पार्टीसँग तालमेल गरेको हो। तालमेलअनुसार भरतपुरको मेयरमा एमालेका विजय सुवेदी र उपमेयरमा राप्रपाका हिमाला गुरुङ उम्मेदवार बनेका छन्। त्यस्तै वीरगन्जमा एमालेबाट विजय सरावगी मेयर र लोकतान्त्रिक समाजवादी (लोसपा)का उपमेयरमा पुरुषोत्तम झा उम्मेदवार भएका छन्। गठबन्धनमा सिट थोरै आकांक्षी धेरै सत्तारूढ पाँच दलको गठबन्धनले मनोनयन दर्ताको अन्तिम समयसम्म पनि उम्मेदवारको टुंगो लगाउन सकेका थिएनन्। सिट थोरै र आकांक्षी धेरै हुँदा गठबन्धनलाई उम्मेदवार चयनमै सकस थियो। विराटनगर महानगरमा पुगेर अड्केको गठबन्धन दलको गाँठो कांग्रेस भित्रकै असहमतिका कारण तालमेल जुट्न सकेको थिएन। गठबन्धन दलको बैठकबारे जानकारी दिँदै सूचना तथा सञ्चारमन्त्री ज्ञानेन्द्रबहादुर कार्कीले सिट थोरै र आकांक्षी धेरै भएकाले गर्दा गठबन्धनलाई समय लागेको बताए। भने, सिट थोरै र आकांक्षी धेरै हुँदा साथीहरूमा तिक्तता पैदा हुनु पनि स्वाभाविक हो। यद्यपि पाँच दलको भावना र मर्मअनुसार अघि बढ्न निर्देशन दिइसकिएको छ। कहीँ कतै असहमति भएदेखि सहमतिको प्रयास गर्ने। मन्त्री कार्कीले कसैले गठबन्धनको निर्णयविपरीत उम्मेदवारी दर्ता भएदेखि तिनीहरूलाई पनि फिर्ता लिन लगाइने बताए। भने, केही छुटफुट उम्मेदवारीहरू दर्ता भए पनि तिनीहरूलाई फेरि सहमति गरेर पाँच दलको एउटै उम्मेदवार देशभरि हुनेछन्। कसैले गठबन्धनको निर्णयविपरीत दर्ता गर्यो भने पनि त्योपछि फिर्ता गराइन्छ, मन्त्री कार्कीले भने। गठबन्धनबाट महानगरमा उम्मेदवारी दिएकाहरू काठमाडौं मेयर : सिर्जना सिंह (कांग्रेस) उपमेयर : रामेश्वर श्रेष्ठ (एकीकृत समाजवादी) ललितपुर मेयर : चिरिबाबु महर्जन (कांग्रेस) उपमेयर : बाबुराजा बज्राचार्य (माओवादी केन्द्र) पोखरा मेयर : धनराज आचार्य (एकीकृत समाजवादी) उपमेयर : कोपिला रानाभाट (कांग्रेस) भरतपुर मेयर : रेनु दाहाल (माओवादी) उपमेयर : चित्रसेन अधिकारी (कांग्रेस) वीरगन्ज मेयर : राजेशमान सिंह (जनता समाजवादी) उपमेयर : इम्तियाज आलम (कांग्रेस) विराटनगर मेयर : नागेश कोइराला (कांग्रेस) उपमेयर : अमरेन्द्र यादव (जनता समाजवादी) एमालेबाट महानगरमा उम्मेदवारी दिएकाहरू काठमाडौं मेयर : केशव स्थापित उपमेयर : सुनिता डंगोल ललितपुर मेयर : रामकृष्ण व्यञ्जनकार उपमेयर : मञ्जली शाक्य पोखरा मेयर : कृष्ण थापा उपमेयर : मन्जुदेवी गुरुङ भरतपुर मेयर : विजय सुवेदी उपमेयर : हिमाला गुरुङ (राप्रपा) वीरगन्ज मेयर : विजय सरावगी उपमेयर : पुरुषोत्तम झा (लोसपा) विराटनगर मेयर : सागर थापा उपमेयर : शिल्पा कार्की उपमहानगरमा सत्ताा गठबन्धनबाट उम्मेदवार बनेकाहरू धनगढी मेयर : नृप वड (कांग्रेस) उपमेयर : शान्ति अधिकारी (माओवादी) नेपालगन्ज मेयर : प्रशान्त बिष्ट (कांग्रेस) उपमेयर : कमरुद्दिन राई (जनता समाजवादी) तुलसीपुर मेयर : गेहेन्द्र गिरी (कांग्रेस) उपमेयर : जोगबहादुर राना मगर (एकीकृत समाजवादी) घोराही मेयर : हेमराज शर्मा (माओवादी केन्द्र) उपमेयर : भुपबहादुर डाँगी (कांग्रेस) बुटवल मेयर : खेलराज पाण्डे (कांग्रेस) उपमेयर : चीनबहादुर गुरुङ (एकीकृत समाजवादी) हेटौंडा मेयर : मीनाकुमारी लामा (एकीकृत समाजवादी) उपमेयर : राजेश बानियाँ (कांग्रेस) जितपुर सिमरा मेयर : राजन पौडेल (माओवादी) उपमेयर : मेघा शाही (कांग्रेस) कलैया मेयर : राजेश राय यादव (कांग्रेस) उपमेयर : प्रमोद गुप्ता (जनता समाजवादी) जनकपुरधाम मेयर : लालकिशोर साह (जनता समाजवादी) उपमेयर : किशोरी साह (कांग्रेस) इटहरी मेयर : हेमकर्ण पौडेल (कांग्रेस) उपमेयर : केशवकुमार बिष्ट (एकीकृत समाजवादी) धरान मेयर : किशोर राई (कांग्रेस) उपमेयर : अइन्द्र विक्रमा बेघा (माओवादी केन्द्र) उपमहानगरमा एमालेबाट बनेका उम्मेदवार धनगढी मेयर : रणबहादुर चन्द उपमेयर : कन्दकला रानाथारू नेपालगन्ज मेयर : पशुपति दयाल मिश्र उपमेयर : शान्ति ढकाल तुलसीपुर मेयर : टीकाराम खड्का उपमेयर : स्यानी चौधरी घोराही मेयर : नरूलाल चौधरी उपमेयर : हुमा डिसी बुटवल मेयर : बाबुराम भट्टराई मेयर : सावित्रा अर्याल हेटौंडा मेयर : अनन्तप्रसाद पौडेल उपमेयर : सुमित्रा काफ्ले जितपुरसिमरा मेयर : सरस्वती चौधरी उपमेयर : भोला अधिकारी कलैया मेयर : विनोद साह उपमेयर : रोशन प्रविन जनकपुर मेयर : शिवशंकर साह उपमेयर : रूना झा इटहरी मेयर : याम सुब्बा उपमेयर : संगीता चौधरी धरान मेयर : मन्जु भण्डारी सुवेदी उपमेयर : पदम इस्वो (लिम्बू)"
"टिकट वितरणमा घिमिरेको असन्तुष्टि, सक्रिय राजनीतिबाट विदा लिने उद्घोष","काठमाडौं : नेपाली कांग्रेसका नेता गुरुराज घिमिरेले स्थानीय तह निर्वाचनको टिकट वितरणमा असन्तुष्टि व्यक्त गरेका छन्। नेता घिमिरेले पार्टीमा लामो समयदेखि योगदान गरेका साथीले पार्टीमा अवसर नपाउँदा कार्यकर्ताको मनोवल गिरेको भन्दै असन्तुष्टि व्यक्त गर्दै सक्रिय राजनीतिबाट बाहिरिने उद्घोष गरेका छन्। चुनावमा टिकट दिने शीर्ष नेतृत्वले शक्ति र पावरको चलखेल गरेर वास्तविक कार्यकर्ताको मनोवल गिराएको भन्दै उनले सक्रिय राजनीतिबाट निस्कन चाहेको बताएका हुन्। अन्नपूर्णसँग कुरा गर्दै घिमिरेले भने, 'त्यसो त स्थानीय चुनावमा केही योगदान गरेका राम्रा साथीहरु पनि हुनुहुन्छ। उहाँहरुलाई चुनावसम्म सहयोग गरेर शुभकामना दिएर त्यसपछि सक्रिय राजनीतिबाट विदा लिने विचारमा छु ।' 'अब राजनीतिमा नयाँ आउने नेतृत्व कस्तो अवसर देखेर आउने ? के अवसर पाउनका लागि योगदान गर्ने ? नेतृत्वले यतातिर पटक्कै सोचेन,' घिमिरेले भने । नेपाली कांग्रेसको पूर्वकेन्द्रीय सदस्य रहेका घिमिरे गत महाधिवेशनमा प्रदेश १ को सभापतिमा उद्धव थापासँग २ मतले पराजित भएका थिए । उनी नेपाल विद्यार्थी संघको पूर्वकेन्द्रीय अध्यक्षसमेत हुन्।"
एमालेले कोरेको विकासको खाकाबाट भीमेश्वरलाई समृद्ध बनाउँछु : हरिवंश चौलागाई,"दोलखा : भीमेश्वर नगरपालिका एमालेबाट मेयरको उम्मेदवारी दिएका हरिवंश चौलागाईले नगरको विकास नयाँ ढंगले गर्ने उद्घोष गरेका छन् । चौलागाईले एमालेले अघिल्लो कार्यकालमा कोरेको विकासको खाका बाट भीमेश्वरलाई समृद्द बनाएरै छाड्ने उद्घोष गरेका हुन्। स्थानीय सरकार नहुँदा सर्वदलीय संयन्त्रमा भीमेश्वर नगरबाट एमालेको प्रतिनिधि भएर पूरै नगरमा विकासको काम अघि बढाएको अनुभवी नेतालाई एमालेले उम्मेदवार बनाएको हो। उनले भीमेश्वरका आम नागरिकको भावना बुझेर विकासका काम अघि बढाउने कार्ययोजना बनाएका छन्। सानै उमेरदेखि पूर्णकालीन राजनीतिमा समर्पित भएका उनी इमानदार, समन्वयकारी र असल राजनीतिज्ञ मानिन्छन्। पार्टीभित्र कुशल संगठक, प्रतिबद्ध र इमान्दार नेताको छवि बनाएका र अघिल्लो कार्यकालमा वडा ४ मा वडाध्यक्ष हुँदा समग्र विकास अगाडि बढाएका कारण मेयरको चर्चामै थिए। चौलागाईं आफूलाई निम्न वर्ग, कृषक र मजदूरको प्रतिनिधिको उम्मेदवार भनेर चिनाउन चाहन्छन्। राजनीति र विकासका क्षेत्रमा आफ्नो लामो अनुभव भएको र यो नै नगर विकास गराउने महत्वपूर्ण कडी भएको उनको दावी छ। भीमेश्वरमा नेकपा एमालेको संगठन मजबुत बनाउन उनको पनि ठूलो योगदान छ। को हुन् हरिवंश चौलागाई ? स्वपिता कृष्ण प्रसाद र माता नन्दमाया चौलागाईका सुपुत्रका रूपमा दोलखाको भीमेश्वर नगरपालिका वडा नं ४ जिलु फसिभैँमा विसं २०३४ सालमा हरिवंश चौलागाईँको जन्म भएको हो। सामान्य किसान परिवारमा जन्मेका चौलागाईले १० वर्षको सानो उमेरमा पिता गुमाउनु परेको थियो। प्राथमिक शिक्षाको शुरुवात गाउँकै सामान्य विद्यालयबाट गरेका चौलागाईले कालिञ्चोक माध्यमिक विद्यालय चरिकोटबाट माध्यमिक शिक्षा पूरा गरे। उनले राजनीतिशास्त्रमा स्नातक सम्मको अध्ययन पूरा गरेका छन्। उनको १४ वर्षको कलिलो उमेरमा विसं २०४८ सालमा अनेरास्ववियू प्रारम्भिक कमिटी कालिञ्चोक माध्यमिक विद्यालयमा अध्यक्षको जिम्मेवारीबाट राजनीतिक यात्रा प्रारम्भ भयो। निडर, प्रष्टवक्ता, हँसिलो चेहरा र हक्की स्वभावका चौलागाईको अनेरास्ववियूमा सक्रियता र जिम्मेवारी बोधको विशेषताले उनलाई विसं२०५१ सालमा नेकपा एमाले तत्कालीन चरिकोट गाउँ कमिटिको उपसचिवको जिम्मेवारी दिइयो । त्यो समयमा नेकपा एमालेको संगठन विस्तारमा उनको भूमिका महत्वपूर्ण रह्यो। हालको नेकपा एमालेको सुदृढ संगठन तत्कालीन समयको संगठन विस्तारलाई लिन सकिन्छ। काममा प्रतिवद्ध र संगठन प्रतिको लगावका कारण चौलागाई विस २०५२ सालमा अनेरास्ववियू जिल्ला कमिटी अध्यक्ष र सोही समयमा राष्ट्रिय परिषद सदस्य समेत बने। जिल्लामा रहेका विद्यायमा प्रारम्भिक कमिटी गठन र शैक्षिक आन्दोलनमा अग्रणी र सशक्त भूमिका निर्वाह गरे। तत्कालीन समयमा अनेरास्ववियूले २१ सूत्रीय शैक्षिक माग राखेर आन्दोलन गरेको थियो । त्यसबेला जिल्ला शिक्षा अधिकारीको कुर्सी जलाएको भन्दै उनलाई ४ दिनको हिरासत समेत राखिएको थियो। आजीवन व्यक्तिगत स्वार्थभन्दा पनि सिंङ्गो उर्जाशील समय पार्टी संगठनका लागि खर्चिएका चौलागाईले विसं२०५३ सालमा भीमेश्वर नगर कमिटीको संस्थापक सदस्यको रुपमा काम गरे। विसं २०६१ सालदेखि विसं२०७० सालसम्म (पार्टी सचिवसहित) ३ कार्यकाल अध्यक्षको जिम्मेवारीमा रहेर नगरको संगठन बलियो बनाउन उनको भूमिका उल्लेखनीय छ। विसं २०६२ सालदेखि एमाले जिल्ला कमिटी सचिवालय सदस्यको जिम्मेवारी र निरन्तर नगर इन्चार्जको भूमिकामा पार्टी र संगठनका लागि काम गर्दै आएका छन्। उनी हाल मदन भण्डारी फाउण्डेशनको अध्यक्षको भूमिकामा रहेका छन् । उनले संघीय शासन व्यवस्था पछिको पहिलो स्थानीय तहको निर्वाचन २०७४ मा भीमेश्वर नगरपालिका वडा नं ४ को वडाध्यक्षको जिम्मेवारी पूरा गरी कुशलतापूर्वक कार्यसम्पादन गरेका छन्।"
निर्वाचन जित्न पैसाको खोलो !,"इमान्दार र पैसा नहुनेले कसरी निर्वाचन लड्नु ? निर्वाचन प्रणाली महँगो भयो। अब सकिन्न निर्वाचन लड्न, जति इमान्दार वा जीवनभर पार्टीका लागि योगदान गरे पनि निर्वाचन जित्ने आशा छैन। एकजना महिला फोनमा गफिँदै थिइन्, उनले कुनै व्यक्तिसँग गरेको कुराकानीका यी वाक्यमा निराशाजनक भाव प्रकट भइरहेका थिए। अर्को रेस्टुरेन्टमा गफ गर्दै थिए, दुई जना। उनीहरूका कुरामा स्थानीय निर्वाचन र खर्चको विषयमा निकै लामो गफ चल्दै थियो। मोबाइलमा घन्टी बज्यो, बोलचाल लम्बियो। सायद कुनै पार्टीको महिला माननीय हुनुपर्छ। उनको पीडा भरिएका शब्द सुनेपछि मन पोल्यो। कताकता के गलत हुँदैछ वा गलत अभ्यास भइरहेको जस्तो नरमाइलो महसुस भयो। बाहिरिएँ तर मनमा उनका शब्दहरू तरंगित भइरहेका छन्। अहिले पनि हाम्रो निर्वाचन प्रणालीमा गलत अभ्यास भइरहेको त छैन ? हाम्रो समाज कता जाँदैछ ? साँच्चिकै अब गरिब र विपन्नहरूले निर्वाचन लड्ने नसक्ने नै हो त ? इमान्दार र असल नेतृत्व ओझेलमा पर्ने नै हो त ? पार्टीमा लामो समयदेखि त्याग गरेका कार्यकर्ताहरू के सोच्दै होलान् ? मनमा प्रश्न दौडिरहन्छ, तर उत्तर कहाँ छ ? खर्चको गर्ने हैसियत स्थानीय तहको निर्वाचन नजिकै आइपुगेको छ। समाचारका क्रममा धेरै महिला जनप्रतिनिधिसँग कुरा गर्ने अवसर पाएँ। वडा सदस्यदेखि राजनीतिक दलका उच्च ओहदामा पुगेका महिला। जहाँ हिजो महिलालाई राजनीतिमा ल्याउनुपर्छ, अवसर दिनुपर्छ भन्दै महिला आन्दोलनमा सहभागी भएकाहरू पनि छन्। उनीहरूको प्रयासकै कारण अहिले राजनीतिमा महिला सहभागिता बढ्दैछ। तर महिलाका लागि अहिले अर्को समस्या थपिएको छ, निर्वाचनमा उम्मेदवार बन्न आर्थिक पक्ष बलियो अर्थात् लाखौं रकम खर्च गर्न सक्ने हैसियत हुनुपर्छ। उनीहरूलाई आर्थिक अवस्था सोधियो, जित्न गाह्रो छ पैसा खर्च गर्न सक्छेस् ? महिला कोटामै भए पनि पछिल्लो क्रममा राजनीतिमा महिला सहभागिता सन्तोषजनक छ। राजनीतिमा सक्षम भइसकेका उनीहरू पितृसत्तात्मक सोचका कारण उच्च पदमा दाबी गर्न सकिरहेका छैनन् भने अर्कोतिर निर्वाचन लड्न खोज्दा हैसियत सोधिन्छ। खर्च गर्ने हैसियत कति छ ? महिला सबै कुरामा सक्षम छन्। आर्थिक पाटो बलियो हुन नसक्दा उनीहरू पैसा खर्च गर्नुपर्ने डरले पनि पछाडि हट्नुपर्ने अवस्था छ। महिलासँग पैसा नभएकै कारण राजनीतिक क्षेत्रमा पुरुष हावी भइरहेका छन्। त्यसैले निर्वाचन अत्यधिक खर्च गर्ने प्रणालीको विरोध गर्नुपर्ने अवस्था सिर्जना भएको छ। किन हुँदैछ निर्वाचन महँगो सधैंभरि सुनिरहने निर्वाचन महँगो भयो, अब लड्न सकिन्न। पैसा हुनेले मात्र निर्वाचन जित्छ। नहुने जस्तोसुकै इमान्दार नेता भए पनि निर्वाचन जित्दैन। हिन्दीमा एउटा भनाइ छ, पेसा फ्याँको, तमासा देखो। त्यस्तै मनग्य पैसा फालेर राजनीतिमा आउन थालेको समाजमा देखिरहेका छौं। अघिल्लो पटकका निर्वाचनमा पनि कतिपय ठाउँमा सुनियो, फलानो व्यक्ति पैसाकै बलमा जितेको हो, पैसा भए सबै हुन्छ। कतिपयको मुखबाट यस्तै सुन्छौं। राजनीतिक दलले उम्मेदवार छनोटको मापदण्ड बनाएका छन्। सबैको मापदण्ड लगभग उस्तै छ। पार्टीको नीति तथा कार्यक्रमप्रति प्रतिबद्धता, निर्वाचित जनप्रतिनिधिको कामको मूल्यांकन, लोकप्रियता तथा विजयको सुनिश्चितता, आन्दोलनमा योगदान र पार्टीप्रतिको निष्ठा, कार्यक्षमता विकास र सुशासनप्रतिको दृष्टिकोण र सन्तुलन र समावेशिता छन्। भित्री कुरा फरक छ, जसले पार्टीलाई पैसा दिन सक्छ, जसले पार्टीका नेतालाई रिझाउन सक्छ, त्यो नै राजनीतिमा अगाडि आउँछ। जुन सबैलाई थाहा छ। राजनीतिमा खासै योगदान नभएका व्यक्ति पनि पैसा र चाकडीले स्थान पाएका छन्। पैसाको बलमा निर्वाचन जितेर सांसद बनेकाहरू मन्त्री पदमा पुगेको पनि देखेकै छौं। वास्तविकता छर्लंग छ। पछिल्लो समय निर्वाचन महँगो भएकै कारण भ्रष्टाचार मौलाएको विज्ञहरूको आकलन पनि असत्य होइन। निर्वाचन खर्च गर्ने कुरालाई लक्षित गर्दै केही दिनअघि नेपाली कांग्रेसका नेता शशांक कोइरालाले सार्वजनिक रूपमै भनेका छन्, प्रतिनिधिसभाको सदस्यका लागि निर्वाचन लड्दा मेरो जम्माजम्मी ६ करोड खर्च भएको थियो। उनले निर्वाचन आयोगमा बुझाएको खर्च विवरणमा २१ लाख ७५ हजार बुझाएका थिए। यस्तो अभिव्यक्ति दिएपछि निर्वाचन आयोगले उनलाई स्पष्टीकरण सोधेको छ। वास्तविकतामा रहेर नेपालको निर्वाचन प्रणाली अत्यन्त महँगो र खर्चिलो भएको स्वीकार गर्दै कोइरालाले सार्वजनिक रूपमै अभिव्यक्ति दिएका हुन्। सार्वजनिक रूपमा बोल्न नहुने कुरा बोले पनि उनले भनेझैं वास्तवमा करोडौं खर्च गरेर राजनीति जितेका पात्र उदाहरण हाम्रो समाजमा छन्। कोइराला मात्र होइन, अन्य नेताहरूले पनि बेलाबेलामा यस्तो खालको आसय दिँदै आएका छन्। बढ्दै राजनीतिक मोह पछिल्लो समय राजनीति मोह बढ्दै गएको छ। एउटै पदमा उम्मेदवारी दाबी गर्नेको संख्या धेरै हुँदा राजनीतिक दललाई उम्मेदवार छान्न धौ धौ छ। व्यापारी, ठेकेदारहरू पनि राजनीतिमा करोडौं खर्च गर्न तयार छन्। जसका कारण गरिब, इमान्दार नेता जसले जीवन नै राजनीतिमा लगाएको छ। ऊ वा उनी भने आर्थिक अवस्था कमजोर भएकै कारण हरेक अवसरबाट वञ्चित हुन्छ। उम्मेदवारहरूले निर्वाचन प्रचारप्रसारका लागि दिनहुँ दर्जनौं महँगा गाडी र कार्यकर्ता पालेका हुन्छन्। भड्किला र तामझामपूर्ण भोजभतेर, तडकभडक निर्वाचनको दिनसम्म खुबै चल्ने गरेका छन्। यसरी निर्वाचन अहिलेसम्मकै महँगो बन्दैछ। जसले समाजमा झनै नकारात्मक असर पर्ने गर्छ। पार्टीकै लागि योगदान गर्ने तर पैसा नहुने व्यक्ति राजनीतिबाट विस्थापित हुने सम्भावना देखाउँछ। पैसा हुनेको हालिमुहाली चल्छ, कुनै एउटा राजनीति नबुझेको वा जनताको मर्म नबुझ्ने मान्छे सत्तामा पुगेर अवैध कालो धन जम्मा गर्न तस्करीका लाइनहरू खोल्छ। करोडौं खर्च गरेको व्यक्ति निर्वाचन खर्च असुल्नतर्फ ध्यान दिन्छ। जसका कारण देशमा भ्रष्टाचार दिनप्रतिदिन बढ्ने सम्भावना उत्तिकै छ। निर्वाचन आयोगले पनि निर्वाचन खर्चिलो र महँगो भएको स्वीकार गरेको छ। कुशल नेतृत्व योग्य व्यक्ति, सिद्धान्त र विचारभन्दा पैसाको प्रयोग भएको भन्दै सम्पत्तिको निर्वाचनमा खर्चको सीमा तोकेको छ। अहिलेको निर्वाचन बढी खर्चिलो भएकाले निर्वाचन प्रणालीमा व्यापक सुधार गर्नुपर्ने पनि आवश्यकता छ। यो महँगो निर्वाचन प्रणालीले अनेक समस्या ल्याएको छ। निर्वाचन आचारसंहिता पालनामा राजनीतिक दल र तिनका उम्मेदवार पनि गम्भीर देखिँदैनन्। निर्वाचन आचारसंहिता लागू गराउनेतर्फ निर्वाचन आयोगको पनि ध्यान जानुपर्ने जरुरी छ। त्यसैले यस निर्वाचन प्रणालीमा व्यापक परिवर्तन गर्नेतर्फ सबै सरोकारवाला लाग्नुपर्छ। कमिसन र पारदर्शिता उम्मेदवारको विज्ञापन मिडियामार्फत गर्ने खर्च पनि ठूलो छ। धेरै पैसा खर्च गर्नेलाई नै दलले टिकट दिन्छन्। महँगो टिकट लिएका उम्मेदवार जसरी होस्, निर्वाचन जित्न अनेक जुक्ति निकाल्छन् र मनपरी खर्च गर्न डराउँदैनन्। निर्वाचनमा हुने अधिकांश खर्च अपारदर्शी हुन्छन्। खर्चिलो निर्वाचनले आगामी दिनमा झनै राजनीतिक भ्रष्टाचार मौलाउने विश्लेषकहरूको चेतावनी छ। इमान्दारितालाई खल्तीमा राखेर टिकट किन्नुपर्ने, निर्वाचन परिचालनका लागि कार्यकर्ता खरिद गर्नुपर्ने, भएन भनेर मत नै किन्नुपर्ने अवस्था आउन सक्छ। तिनै व्यक्ति पदमा पुगेपछि पुनः इमान्दारिता बिर्सेर भ्रष्टाचार गर्छन्। कमिसनको खेल सुरु हुन्छ, पारदर्शिता हराउँदै जान्छ। राजनीतिक दलले पैसा हुनेलाई महत्त्व दिँदा निर्वाचन खर्च बढेकै कारण बेथिति र अपारदर्शी ढंगबाट भ्रष्टाचारमा बढावा हुन्छ। त्यसैको जगमा निर्वाचन प्रणाली निकै खर्चिलो बन्दै गएको छ। आस्थाको राजनीतिभन्दा स्वार्थको राजनीति गर्नेहरूले अवसर पाइरहेका छन्। निर्वाचन लड्न पैसा खर्च गर्नेलाई भन्दा सक्षम र क्षमतावान् राम्रो काम गरेको जनताको मन जित्ने व्यक्ति आउनुपर्छ। राजनीतिक धरातल भएका तर पैसा र केन्द्रीय नेतासँगको पहुँचका आधारमा टिकट किन्नेहरू होइन। सरकार, निर्वाचन आयोग, राजनीतिक दललगायत सरोकारवाला पक्षले निर्वाचनमा धेरै खर्च नगर्न दलहरूलाई अंकुश लगाउनेतर्फ सोच्न ढिला गर्नु हुँदैन। व्यापारी, ठेकेदार र सम्पन्नशाली व्यक्ति पैसाको माध्यमबाट राजनीतिमा प्रवेश गर्नु भनेको सैद्धान्तिक राजनीतिको अन्त्य हुनु हो। पछिल्लो समय राजनीतिमा इमान र आस्था भएका सक्षम र क्षमतावान् व्यक्ति होइन, पैसाको हावी भएको छ। निर्वाचन प्रणाली महँगो भ्रष्ट बन्दै जाने हो भने कुनै व्यक्ति निर्वाचन जित्न सक्दैन। त्यसैले निर्वाचन प्रणालीमा व्यापक सुधार गरी सर्वसाधारणले समेत निर्वाचनमा प्रतिस्पर्धा गर्न सक्ने बनाउनु आवश्यक छ। निर्वाचन खर्चिलो भएकोमा विरोध गर्नुपर्छ।"
खोसियो टिकट,"काठमाडौं पोखरा : एमालेबाट पोखरा महानगरपालिकाको मेयरका लागि टिकट पक्का भइसकेर पनि फिर्ता गरिएका नेता हुन् दीपक पौडेल। उनले पार्टीभित्रबाट आफूमाथि षड्यन्त्र भएको बताएका छन्। सुन चोरी गरेको भन्ने भिडिओ भाइरल भएपछि उनको टिकट खोसेर एमालेले कृष्ण थापालाई उम्मेदवार बनाउने निर्णय गरेपछि उनको त्यस्तो प्रतिक्रिया आएको हो। पौडेलले पार्टीभित्रकै षड्यन्त्रकारी तत्वले आफ्नो चरित्र हत्या गरेको बताएका छन्। एमाले केन्द्रीय सचिवालय बैठकले १० गते पौडेललाई पोखराको मेयर उम्मेदवार बनाउने निर्णय गरेको थियो। तर, भोलिपल्टै पार्टीले टिकट फिर्ता गरी कृष्ण थापालाई दिएको छ। पौडेलले सोमबार विज्ञप्ति जारी गरी कामको श्रेष्ठताको आधारमा मेयरको टिकट पाएको उल्लेख गरेका छन्। केही आफ्नै पार्टीका षड्यन्त्रकारी तत्वहरूले दूराग्रह भावना राखी झुटो र सम्पादित भिडियो बनाई चरित्र हत्या गर्न खोजे। पार्टी अध्यक्ष केपी शर्मा ओलीलाई भ्रममा पार्ने दुष्प्रयास गरे, पौडेलले भनेका छन्, मलाई वैशाख १० गते पार्टीको आधिकारिक सचिवालय बैठकले मेयर पदको उम्मेदवार बनाएको थियो, पार्टी अध्यक्ष ज्यूले टेलिफोन गरी उपयुक्त समयमा कुनै जिम्मेवारीवहन गर्ने गरी निर्णय परिवर्तन गर्न सुझाव माग्नुभयो। म पार्टीको इमानदार सिपाही भएको हुँदा पार्टीले गर्ने जुनसुकै निर्णय शिरोपर गर्ने वचनबद्धता प्रकट गरेँ। तर, पार्टीको सचिवालय बैठकको निर्णयविपरीत आएको अप्रत्यासित निर्णयप्रति भने असहमति प्रकट गर्दछु। पौडेलले पार्टी कमिटीको अन्तिम आधिकारिक निर्णयविरुद्ध भएको कार्य पार्टी कमिटीबाटै बहस गर्ने बताएका छन्। आएका समाचार सर्वथा झुठ र भ्रमपूर्ण रहेको उनको भनाइ छ। कुनै कमी कमजोरी भए पार्टी तथा सम्बन्धित निकायबाट छानबिन गर्न उनले अपिल गरेका छन्। मैले पद पाउन भनेर अर्कालाई होच्याउने कार्य कहिल्यै गरिनँ। अर्कालाई मिथ्या आरोप लगाएर पदका लागि मरिहत्ते गर्ने हर्कतविरुद्ध म जीवनभर संघर्ष गरिरहनेछु, उनले भनेका छन्, शुभेच्छा प्रकट गर्ने हजारौं जनसमुदाय तथा आफन्तजनप्रति आभार प्रकट गर्दै गलत प्रवृत्तिविरुद्ध सदाझै पार्टीमा रहेर संघर्ष गर्ने प्रण गर्छु। कांग्रेसबाट मेचीनगर नगरपालिकाको प्रमुखमा इन्द्रबहादुर बुढाथोकीले उम्मेद्वारी दर्ता गराएका छन्। सोमबारै प्रदेश समितिको निर्णयलाई उल्ट्याउँदै कांग्रेस केन्द्रीय संसदीय बोर्डले बुढाथोकीलाई उम्मेद्वार बनाउने निर्णय गरेको थियो। बुढाथोकी क्षेत्र१ का क्षेत्रीय सभापति हुन्। प्रदेश संसदीय समितिले जिल्ला उपसभापति केशवराज पाण्डेलाई दिएको टिकट खोसेर बुढाथोकी कांग्रेसको आधिकारिक उम्मेद्वार भएको सभापति शेरबहादुर देउवाले प्रमाणित गरेका हुन्। महामन्त्री विश्वप्रकाश शर्माको गृह नगरसमेत रहेको मेचीनगर प्रमुखको टिकट प्रदेश समितिले जिल्ला उपसभापति केशवराज पाण्डेलाई दिएको थियो। नेता कृष्णप्रसाद सिटौला निकट पाण्डेलाई प्रदेश १ सभापतिसमेत रहेका उद्घव थापाको पहलमा टिकट दिएपछि केन्द्रीय महामन्त्री विश्वप्रकाश शर्माको हस्तक्षेपमा बुढाथोकीलाई उम्मेद्वार बनाइएको झापा कांग्रेसका एक नेताले बताए। सिटौला निकट रहेका थापाले पाण्डेलाई दिएको टिकट महामन्त्री शर्माले केन्द्रबाट खोसेको आरोप पाण्डे पक्षले लगाएको छ। मेचीनगर प्रमुखको टिकट खोसिएपछि पाण्डेले असन्तुष्टि व्यक्त गरेका छन्। उनले पावरका भरमा टिकट दिएको भन्दै उनले गुनासो गरेका हुन्। पहुँच र पावरको भरमा टिकट दिनु गलत छ। मैले महामन्त्री ज्यूसँग बारम्बार सम्पर्कको प्रयास गरें। मान्छे भेट्न पनि काठमाडौंसम्म बोलाएँ, सञ्चारकर्मीसँग पाण्डेले भने, यस्तो दोहारो निर्णयले पार्टीलाई फाइदा गर्दैन। कांग्रेस गोरखामा पनि मेयरको टिकटलाई लिएर विवाद भएपछि पार्टी केन्द्रले हस्तक्षेप गरेको छ। गण्डकी प्रदेश संसदीय समितिले गोरखा नगरपालिकाको मेयरको टिकट सोमबार बिहान विश्वदेव श्रेष्ठलाई दिएको थियो। टिकट पाएपछि श्रेष्ठ पोखराबाट गोरखा पुगेका थिए। तर, बसपार्कनजिकै एक फोटो स्टुडियोमा उनीमाथि कांग्रेसकै कार्यकर्ताले कुटपिट गर्न पुगे। कुटपिटबाट उनको हात र अनुहारमा चोट लागेको थियो। मेयरको टिकट किन ल्याइस ? भन्दै उनीमाथि कांग्रेस कार्यकर्ताले नै आक्रमण गरेका थिए। उनी संस्थापनइतर समूहका हुन्। उनले मेयरको टिकट ल्याएपछि असन्तुष्ट पक्षले कांग्रेस पार्टी कार्यालय र नगर कार्यसमितिको हरमटारीस्थित कार्यालयमा ताला र बाहिर प्रदर्शन गरेका थिए। उनीहरूले कमजोर जनआधार भएका श्रेष्ठलाई मेयरको टिकट दिएको भन्दै विरोध गरेका थिए। मेयरको उम्मेदवारको विषयलाई लिएर करिब तीन घन्टा गोरखामा तनाव भएपछि पार्टीको केन्द्रले हस्तक्षेप गर्यो। तत्कालै पार्टी सभापतिसमेत रहेका प्रधानमन्त्री शेरबहादुर देउवाले आधिकारिक मेयरको उम्मेदवार राजनराज पन्त भएको पत्र पठाए। उपमेयरमा भने मसलीमाया थोकर (सपना पुन) लाई कांग्रेसले टिकट दिएको छ। गोरखा नगरपालिकाको मेयरका लागि पन्त, सचिव किशोरजंग थापा, शोभा अधिकारी, श्रेष्ठलगायतको नाम सिफारिस भएको थियो। मेयरमा टिकट पाएका पन्त र थोकरले केहीबेरमा मुख्य निर्वाचन अधिकृत कार्यालय पुगेर उम्मेदवारी दर्ता गरेका थिए। गोरखामा कांग्रेसले गठबन्धन नगरी एक्लै चुनावमा जाने निर्णय गरेको थियो। केन्द्रको हस्तक्षेप भएको भन्दै बागी उम्मेदवारी सत्तारूढ गठबन्धनले माओवादी केन्द्रलाई मेयर पद छाडेपछि भरतपुर महानगरपालिकामा कांग्रेसका नेता जगन्नाथ पौडेलले स्वतन्त्र उम्मेद्वारी दिएका छन्। भरतपुरमा मेयर पद माओवादीलाई दिएपछि कांग्रेसभित्र असन्तुष्टि चर्केको छ। कांग्रेस जोगाउने अभियान स्वरूप आफूले उम्मेदवारी दिएको पौडेलले बताए। पौडेलसँगै आएका कांग्रेस चितवनका पूर्वसभापति नेता कृष्णलाल सापकोटाले पौडेललाई भरतपुरका सबै कांग्रेसले मत दिएर जिताउने बताए। पौडेल २०४९ को चुनावमा कांग्रेसबाट भरतपुरमा उपमेयरमा विजयी भएका थिए। पौडेल राष्ट्रियसभाका सांसदको पनि अनुभव लिइसकेका व्यक्ति हुन्। महोत्तरीको बर्दिबास नगरपालिकाको मेयर पदमा टिकट पाएको दाबी गरेका कांग्रेस नेता प्रह्लाद क्षेत्रीले स्वतन्त्र उम्मेदवारी दिएका छन्। लामो रस्साकस्सीपछि पाएको टिकट लिएर क्षेत्री निर्वाचन कार्यालय पुग्दा कांग्रेसकै अर्का नेता चिरञ्जीवी हमाल पनि टिकट लिएर पुगेका थिए। एकै पार्टीबाट दुई व्यक्ति टिकट लिएर नाम दर्ता गर्न पुगेपछि निर्वाचन कार्यालयले आधिकारिता पुष्टि गरी हमालको उम्मेदवारी दर्ता गराएको निर्वाचन अधिकृत भूपेन्द्र सापकोटाले बताए। क्षेत्रीको टिकट खोसिएपछि क्षेत्रीले स्वतन्त्र उम्मेदवारी दर्ता गराएका छन्। हमालको उम्मेदवारी दर्तापछि क्षेत्रीले स्वतन्त्र रूपमा आफ्नो उम्मेदवारी दर्ता गराएको सापकोटाले बताए। कांग्रेस केन्द्रीय कार्यालयले हमालको टिकट निर्वाचन कार्यालयमा पठाएपछि निर्वाचन कार्यालयले उनको नाम दर्ता गरेको छ। कांग्रेस प्रदेश समितिले पनि हमाल आधिकारिक उम्मेद्वार भएको परिपत्र गरेपछि क्षेत्रीको टिकट खोसिएको हो। कांग्रेसले अन्तिम समयमा आएर धोका दिएको भन्दै कांग्रेसको एउटा पक्ष असन्तुष्ट बनेको छ। जनकपुरधामको मेयरमा सत्ता गठबन्धनका उम्मेदवारविरुद्ध कांग्रेस नगरसभापतिले बागी उम्मेदवारी दिएका छन्। गठबन्धनमा भएको सहमतिप्रति असन्तुष्ट कांग्रेस नगरसभापति मनोज साहले बागी उम्मेदवारी दिएका हुन्। केन्द्रमा गठबन्धन दलहरूबीच भएको सहमतिअनुसार जनता समाजवादी पार्टी जसपाको भागमा परेको छ। उक्त पार्टीबाट लालकिशोर साहले मेयरमा उम्मेदवारी दिएका छन्। तत्कालीन राजपाबाट लालकिशोर साह गत निर्वाचनमा पनि मेयरमा निर्वाचित भएका थिए। पछि राजपा र समाजवादी पार्टी मिलेर राजपा बनेको थियो। तर, पार्टी एकता भएर फेरि विभाजित भएपनि उनी उपेन्द्र यादव नेतृत्वको राजपामा नै बसेका थिए। सत्ता गठबन्धनको भागबन्डामा जनकपुरधाम जसपालाई परेपछि उनलाई उम्मेदवार बनाइएको हो। कांग्रेसको भागमा परेको उपमेयरमा किशोरी साहले उम्मेदवारी दिए।"
५ गाउँपालिकामा निर्विरोध,"सुर्खेतजोमसोम : स्थानीय तहको निर्वाचनअन्तर्गत डोल्पाका तीन पालिकामा एकल उम्मेदवारी परेको छ। काइके, छार्काताङसोङ र शेफोक्सुण्डो गाउँपालिकामा एकल उम्मेदवारी परेको हो। योसँगै यी तीनवटै पालिकाका अध्यक्ष र केही वडाहरूमासमेत निर्विरोध नेतृत्व चयन भएको छ। निर्वाचन आयोगले प्रक्रिया पुर्याएर यसको घोषणा गर्ने जनाएको छ। डोल्पाको काइके गाउँपालिकाको अध्यक्षमा अंगतकुमार राना निर्विरोध निर्वाचित भएका हुन्। उनी नेकपा एकीकृत समाजवादीका तर्फबाट उम्मेदवार बनेका हुन्। यो गाउँपालिकाका वडाध्यक्षहरू पनि निर्विरोध निर्वाचित भएका छन्। यहाँ एकीकृत समाजवादीका उम्मेदवारले मात्र मनोनयन दर्ता गराएको डोल्पाका प्रमुख जिल्ला अधिकारी वेदनिधि अधिकारीले बताए। यस्तै डोल्पाकै छार्काताङसोङ गाउँपालिकाको अध्यक्षमा एकीकृत समाजवादीकै उम्मेदवार सेनाङ गुरुङ निर्विरोध निर्वाचित भएका छन्। नेकपा एकीकृत समाजवादीका उपमहासचिव तथा कर्णाली इन्जार्ज प्रकाश ज्वालाले डोल्पाबाट आफ्नो पार्टीले स्थानीय तहमा खाता खोलेको बताए। उनका अनुसार डोल्पाकै डोल्पोबुद्ध गाउँपालिकाको उपाध्यक्षमा पेमा वाङ्जु गुरुङको एकल उम्मेदवारी परेको छ। उनी पनि समाजवादीकै हुन्। काइकेको अध्यक्षमा निर्विरोध चयन भएका राना र छार्काताङसोङ अध्यक्षमा निर्विरोध भएका गुरुङ यसअघि २०७४ को निर्वाचनमा पनि विजयी भएका थिए। उनीहरू दुवैजना केही साता अघिमात्र एमालेबाट एकीकृत समाजवादीमा प्रवेश गरेका थिए। शेफोक्सुन्डो गाउँपालिकाको अध्यक्षमा एमालेका धावासम्डुक लामाको मात्र उम्मेदवारी परेको छ। एकल उम्मेदवारी परेसँगै उनी पनि निर्विरोध निर्वाचित भएको एमाले कर्णालीका अध्यक्ष विनोदकुमार शाहले बताए। शाहले गाउँपालिकामा एमालेको पूरै प्यानल नै विजयी भएको दाबी गरे। उनका अनुसार गाउँपालिकाको उपाध्यक्षमा एमालेकै छार्काताङसोङ लामा निर्विरोध भएकी छन्। यस्तै गाउँपालिकाका वडाहरूमा पनि एकल उम्मेदवारी परेको छ। मुस्ताङको पाँच स्थानीय तहमध्ये दुई तहको ६ वडामा निर्विरोध भएको छ। लोघेकर दामोदरकुण्डका ३ र घरपझोङ गाउँपालिकाका ३ वडामा एकल उम्मेदवारी परेपछि निर्विरोध भएका हुन्। तर, यसलाई मुख्य निर्वाचन आयोगले तत्काल सार्वजनिक गर्न नमिल्ने बताएको छ। लोघेकर दामोदरकुण्ड गाउँपालिका १ ,३ र ४ मा उम्मेदवारी दिने निर्विरोध भएको निर्वाचन अधिकृत नेपालहरी रानाभाटले जानकारी दिए। एमाले जिल्ला इञ्चार्ज चन्द्रमोहन गौचनका अनुसार लोघेकर दामोदरकुण्ड १ को वडाध्यक्षमा टसी ढिन्डु ठुकुरीसहित पूरै सेट एमाले निर्विरोध भएको हो। वडा २ मा एमालेका वडाध्यक्षका उम्मेदवार झ्याब्याङ तेञ्जिङ गुरुङसहित २ वडासदस्य र कांग्रेसबाट एक वडासदस्य निर्विरोध भएको गौचनले बताए। वडा ३ मा एमालेबाट वडाध्यक्ष झ्याब्याङ छोसाङ गुरुङसहित २ वडासदस्य एमाले र एक वडासदस्य कांग्रेसको निर्विरोध भएको उनले बताए। लोघेकरको वडा २ र ५ मा कांग्रेस र एमालेबीच सबै पदमा उम्मेदवारी भएको छ। ४ वटा वडामा दलित सदस्य कोटा खाली छ। मुस्ताङको घरपझोङ गाउँपालिका १ र २ मा नेपाली कांगे्रेसका वडाध्यक्ष उम्मेदवार निर्विरोध भएका छन्। वडा५ मा एमालेका वडाध्यक्ष निर्विरोध भएको स्रोतले बताएको छ। घरपझोङको १, २ र ५ मा नेपाली कांग्रेस, एमाले, माओवादी केन्द्र, नेकपा समाजवादी र राप्रपाबीच आन्तरिक तालमेल भएको हो। घरपझोङ गाउँपालिकामा ४० को उम्मेदवारी दर्ता भएको छ।"
महिलाको दाबी दबाउँदै पुरुषमय उम्मेद्वारी,"गोरखा : महिलालाई ३३ प्रतिशत सिट सुनिश्चितताको भाषण गर्ने राजनीतिक दलले स्थानीय तह निर्वाचनमा पालिका प्रमुखमा महिला उम्मेद्वारलाई सिट दिएका छैनन्। आफ्नो पार्टीलाई समानुपातिक र समावेशीको हिमायती भन्ने गोरखाका राजनीतिक पार्टीले महिलालाई प्रमुख पद नदिएका हुन्। ११ वटा पालिका रहेको गोरखामा सबैभन्दा ठूलो नेपाली कांग्रेसका ११ जना महिलाले प्रमुख पद दाबी गरेका थिए तर कुनै पनि पालिकामा महिलालाई प्रमुख पदमा उम्मेद्वार बनाएको छैन। बाध्यकारी भएकाले उपप्रमुखमा भने महिला उम्मेद्वार बनाएको छ। यसअघि गोरखा नगरपालिकामा दुईजना, पालुङटार नगरपालिकामा एकजना, सिरानचोक गाउँपालिकामा एकजना, अजीरकोटमा दुईजना, धार्चे गाउँपालिकामा दुईजना, भीमसेनथापामा एक र सहिदलखन गाउँपालिकामा दुईजना महिलाले अध्यक्ष पदका लागि दाबी गरेका थिए। त्यस्तै दोस्रो ठूलो दल नेकपा माओवादी केन्द्रले पनि ११ वटै पालिकामा पुरुषलाई प्रमुख पदमा उम्मेद्वार बनाएको छ। महिला आकांक्षीहरुको दाबी दबाएर सबै पालिकामा पुरुषलाई मात्र उम्मेद्वार बनाएको हो। नेकपा एमालेका दुई महिलाले दुईवटा पालिकामा प्रमुख पद दाबी गरेका थिए। तर गोरखा नगरपालिकामा मात्र प्रमुख पदमा महिला उम्मेद्वार बनाएको छ। यहाँ सम्झना देवकोटालाई मेयरको उम्मेद्वार बनाएको छ। जनता समाजवादी पार्टीले ११ पालिकामध्य गोरखा नगरपालिका र सहिदलखन गाउँपालिकामा प्रमुख पदमा महिलालाई उम्मेद्वार बनाएको छ। गोरखा नगरपालिकामा सञ्जु भट्ट नेपाली र सहिदलखन गाउँपालिकामा कल्पना थापालाई प्रमुख पदको उम्मेद्वार बनाएको हो। नेकपा एकीकृत समाजवादीले पनि गोरखा नगरपालिकामा सानुमाया बस्नेतलाई प्रमुख पदको उम्मेद्वार बनाएको छ। राष्ट्रिय प्रजातन्त्र पार्टीले पनि गण्डकी गाउँपालिकाको प्रमुखमा अम्बिका रुपाखेतीलाई प्रमुख पदको उम्मेद्वार बनाएको जनाएको छ। सम्बन्धित पालिकामा दाबी गर्ने महिला र पुरुषमध्य वरिष्ठताको आधारमा पुरुष परेकाले महिलालाई प्रमुख पदमा उम्मेद्वार बनाउन नसकिएको माओवादी केन्द्रका जिल्ला अध्यक्ष लेखबहादुर थापा बताउँछन्।"
स्थानीय तह निर्वाचन : म्याग्दीमा २३७ पदमा ७५१ को उमेद्वारी,"बेनी : स्थानीय तह निर्वाचन अन्तरगत म्याग्दीमा २३७ पदका लागि ७५१ जनाले मनोनयन दर्ता गराएका छन्। म्याग्दीका ६ वटा स्थानीय तह र ४५ वटा वडाबाट निर्वाचित हुने पदका लागि आइतबार र सोमबार सम्बन्धित पालिकाको निर्वाचन अधिकृतको कार्यालयमा उमेद्वारहरुले मनोनयन दर्ता गराएका हुन्। शान्तिपूर्ण रुपमा मनोनयन दर्ता भएको जिल्ला निर्वाचन अधिकारी भिमप्रसाद घिमिरेले जानकारी दिए। आइतबार सुनसान रहेका निर्वाचन अधिकृतको कार्यालयमा सोमबार रातीसम्म मनोनयन दर्ता रे। पहिलो दिन जिल्लाभर जम्मा १७४ जनाको उमेद्वारी दर्ता भएको थियो। सत्ता साझेदार पाँच दलीय गठबन्धनको तालमेलको प्रयास र प्रमुख दल नेकपा एमालेले उमेद्वार छनौट गरेको ढिलाइले अन्तिम समयमा मनोनयन दर्ता गराउनेहरुको घुइचो भएको हो। निर्वाचन अधिकृतहरुको कार्यालयका अनुसार बेनी नगरपालिकाको ५२ पदमा १७९, धवलागिरीको ३७ पदमा ८९, मालिकाको ३७ पदमा १४७, मंगलाको २७ पदमा १०४, रघुगंगाको ४२ पदमा १४१ र अन्नपूर्णको ४२ पदमा ९८ जनाको मनोनयन दर्ता भएको छ। दावीबिरोध, छानवीन र उमेद्वारी फिर्तापछि उमेद्वारहरुको अन्तिम नामावली सार्वजनिक गरिने म्याग्दीका मुख्य निर्वाचन अधिकृत तेजनारायण पौडेलले बताए। मनोनयन दर्ताका लागि उमेद्वारहरु बाजा, गाजा र र्यालीसहित निर्वाचन अधिकृतको कार्यालयमा पुगेका थिए। दोस्रो पटक हुन लागेको स्थानीय तह चुनावको मनोनयन दर्ता उल्लासमय थियो। जिल्लाभर धवलागिरी गाउँपालिकाको १ वटा वडा सदस्यमा मात्र एकल उमेद्वारी परेको छ। धवलागिरी१ गुर्जाको वडा सदस्यमा एकल उमेद्वारी परेकाले नेकपा माओवादी केन्द्रका सिताकुमारी छन्त्याल निर्विरोध भएका सहायक निर्वाचन अधिकृत पूर्णबहादुर खत्रीले बताए। सत्ता साझेदारी पाँच दलीय गठबन्धनले साझा उमेद्वार बनाउने सैद्धान्तिक सहमति गरेपनि पद, पालिका र वडा बाँडफाडमा कुरा नमिलेपछि केही वडा र धवलागिरी गाउँपालिका बाहेकका पालिकामा एकल उमेद्वारी दर्ता गराएका छन्। धवलागिरी गाउँपालिकामा नेपाली काँग्रेस र नेकपा माओवादी केन्द्रले वडा तहसम्मनै साझा उमेद्वारको मनोनयन दर्ता गेर चुनावी सहकार्य गरेका छन्। बेनी नगरपालिकाको २, ६, ८ र ९ मा काँग्रेस र माओवादीका उमेदवारले एउटै चिन्ह लिएर मनोनयन दर्ता गराएका छन्। बेनी नगरपालिकाको ७, अन्नपूर्णको ३ र ५ नम्बर वडामा आआफ्नो चिन्हमा सहकार्य गरेर चुनाव लड्ने सहमतिमा मनोनयन दर्ता गराएका छन्। नेत्रबिक्रम चन्द् विप्लप नेतृत्वको नेकपाका नेताहरुले पनि स्वतन्त्र रुपमा उमेद्वार बनेका छन्। बेनी नगरपालिकाको प्रमुखमा स्वतन्त्र उमेद्वारी दिएका वडा नम्बर २ का सम्राट सापकोटा विप्लप नेतृत्वका नेकपा निकट हुन्। पालिकाको प्रमुख पदमा तीन जना महिलाको उमेद्वारी दर्ता भएको छ। बेनी नगरपालिकाको प्रमुखमा राप्रपाकी मिनाकुमारी शर्मा सापकोटा, धवलागिरी गाउँपाकिलाको अध्यक्षमा नेकपा एमालेका थमसरा पुन र रघुगंगाको अध्यक्षमा नेकपा माओवादी केन्द्रका मिना बिकले मनोनयन दर्ता गरेका हुन्। विक प्रमुख पदमा उमेद्वारी दर्ता गराउने एक मात्र दलित महिला हुन्। मंगला गाउँपालिकाको अध्यक्षमा नेकपा माओवादी केन्द्रबाट मनोनयन दर्ता गराएका टेकबहादुर बिक पालिकाको प्रमुख पदमा दलित समुदायका उमेद्वार हुन्। मंगला गाउँपालिकाको वडा नम्बर ४ मा मात्र वडा अध्यक्षका लागि दुई जना महिलाको उमेद्वारी दर्ता भएको छ। नेकपा एमालेकी लक्ष्मी बुढाथोकी र नेकपा माओवादी केन्द्रका मनमाया चोचाङ्गीले मात्र जिल्लाभर महिलाबाट वडा अध्यक्षको उमेद्वार बनेका हुन्।"
"कतै गठबन्धन, कतै एकल","स्थानीय निर्वाचनमा महानगर र उपमहानगरमा मात्रै नभई नगरपालिका र गाउँपालिकाका वडासम्म नै गठबन्धन र एकलाएक्लै चुनावी प्रतिस्पर्धामा उम्मेदवार उठेका छन्। सुनसरीका १२ वटै स्थानीय निकायमा विभिन्न दलहरूले उम्मेदवारी दर्ता गराएका छन्। सुनसरीको इनरुवा नगरपालिकामा कांग्रेस केदार भण्डारी, विनितादेवी मेहता तथा एमालेको तर्फबाट सरोज पोखरेल र सहजावी प्रवीणले क्रमशः मेयर र उपमेयरमा उम्मेदवारी दर्ता गराएका छन्। प्रवीणले कांग्रेसमा टिकट नपाएपश्चात् सोमबार नै एमाले प्रवेश गरेर उपमेयरको टिकट पाएकी थिइन्। बराहक्षेत्र नगरपालिकामा एमालेका नीलम खनाल, नन्दकुमारी राई गठबन्धनको तर्फबाट कांग्रेसका रमेश कार्की माओवादीबाट अमित गौतमले क्रमशः मेयर र उपमेयरमा मनोनयन दर्ता गराएका छन्। रामधुनी नगरपालिकामा एमालेका शंकरलाल चौधरी, तारा थापा तथा कांग्रेसका सुदीप अधिकारी र आशा चौधरीले क्रमशः मेयर र उपमेयरमा मनोनयन दर्ता गराएका छन्। दुहबी नगरपालिकामा कांग्रेसका वेद गच्छदार, मेनुका खतिवडा तथा एमालेका तर्फबाट विनय पोखरेलले उम्मेदवारी दर्ता गरेका छन्। देशकै सबैभन्दा बढी स्थानीय तह रहेको सर्लाहीमा सोमबार शान्तिपूर्ण तरिकाले उम्मेदवारी दर्ता भएको छ। आइतबार र सोमबार गरी दुईदिन उम्मेदवारीको समय तोकिए पनि पहिलो दिन सुनसान देखिएको थियो भने दोस्रो भीडभाड देखिएको थियो। पहिलो दिनमा साना दलका उम्मेदवार र स्वतन्त्र उम्मेदवारले उम्मेदवारी दर्ता गरेका थिए। दोस्रो दिन ठूला दलका उम्मेदवारले उम्मेदवारी दर्ता गराएको जिल्ला निर्वाचन कार्यालय सर्लाहीका प्रमुख दिवाकर भुजेलले जानकारी दिएका छन्। आइतबार पहिलो दिन २० वटै स्थानीय तहमा विभिन्न दलबाट ४९ जनाले अध्यक्षमा २४ जनाले उपाध्यक्षमा १ सय ४२ जनाले वडाध्यक्षमा १ सय ६२ जनाले खुला वडा सदस्यमा ८१ जनाले महिला वडा सदस्यमा र ८२ जनाले दलित महिला सदस्यमा उम्मेदवारी दिएको जिल्ला निर्वाचन कार्यालय सर्लाहीले जनाएको छ। जिल्लाको सबै निर्वाचन कार्यालयमा उम्मेदवारी दर्ताको क्रममा शान्तिपूर्ण तरिकाले भइरहेको जिल्ला प्रहरी कार्यालय सर्लाहीका प्रहरी नायव उपरीक्षक माधवप्रसाद बुढाथोकीले जानकारी दिएका छन्। अछाममा दुई दलले महिलालाई पालिकाका प्रमुखको उम्मेदवार बनाएको छ। नेपाली कांग्रेसबाट पञ्चदेवल विनायक नगरपालिकामा अम्बिका चलाउनेले उम्मेदवारी दर्ता गराएकी छन् भने नेकपा एमालेबाट साँफेबगर नगरपालिकाको प्रमुखमा पशुपति कुँवरले दर्ता गराएकी छन्। चलाउने पञ्चदेवल विनायक नगरपालिकामा हाल उपप्रमुख र नेपाली कांग्रेसको सुदूरपश्चिम प्रदेश सहमहामन्त्री हुन्। कुँवर नेकपा (एमाले) जिल्ला सदस्यमा क्रियाशील छन्। स्थानीयतहको निर्वाचनमा प्रमुख वा उपप्रमुख कुनै एउटा पद अनिवार्य भनेपछि गठबन्धनका कारण कतिपय स्थानीय तहमा महिलालाई उम्मेदवार बनाएका छैनन्। साँफेबगर र मंगलसेन नगरपालिका र रामारोशन गाउँपालिमा गठबन्धन दल नेपाली कांग्रेस र समाजवादीले दुवै पदमा पुरुषलाई उम्मेदवार बनाएको छ। जाजरकोटमा धेरैजसो पालिकामा प्रमुख पार्टीहरूको छुट्टाछुट्टै उम्मेदवारी परेको छ। सत्तारुढ गठबन्धनले जिल्लाका सातवटै पालिकामा भागबन्डा गरे पनि छेडागाड बाहेक सबैमा आआफ्नो दलले छुट्टाछट्टै उम्मेदवारी दिएका छन्। छेडागाडमा गठबन्धनबाट कांग्रेसका रत्नबहादुर खड्का मेयरमा र माओवादी केन्द्रका चन्द्रबहादुर थापा अपिल, एमालेबाट मेयरमा लालबहादुर महतारा र उपमेयरमा अञ्जु थापा केसीको उम्मेदवारी परेको छ। राजविराजमा टिकट नपाएपछि रातारात पार्टी परिवर्तन गर्नेहरूले नै नयाँ पार्टीबाट उम्मेदवारी पाएका छन्। जसपाबाट भीमराज यादवले टिकट पाएपछि अर्का दावेदार राजविराज नगरपालिकाका नगर प्रमुख शम्भुप्रसाद यादवले नेकपा (माओवादी) केन्द्रबाट नगर प्रमुखमा उम्मेदवारी दिएका छन्। माओवादीबाट छिन्नमस्ता गाउँपालिका अध्यक्षमा विनोद यादवले टिकट पाएपछि अर्का दावेदार जयप्रकाश यादवले नेकपा एकीकृत समाजवादीबाट उम्मेदवारी दिएका छन्। डडेल्धुुराचको परशुराम नगरपालिकामा देश कै कान्छा युवा उम्मेदवारले मनोनयन दर्ता गरेका छन्। २०४९ सालमा जोगबुढाको लालढुगांमा जन्मेका ३० वर्षीय भरत बडायर जोशीले परशुराम नगरपालिकाको मेयर पदमा उम्मेदवारी दर्ता गरेका हुन्। बुवा चन्द्रकान्त बडायर जोशी र आमा मंगलादेवी बडायर जोशीका कान्छा छोरा भरतले परशुराम नगरमा युग सुहाउँदो विकास निर्माण गर्ने प्रतिबद्धता जनाउँदै नेपाली कांग्रेसका तर्फबाट मेयरपदमा मनोनयन गरेका हुन्। कर्णालीका केही स्थानीय तहको प्रमुखमा महिलाको उम्मेदवारी दर्ता भएको छ। कर्णाली प्रदेशको राजधानी रहेको वीरेन्द्रनगर नगरपालिकाको प्रमुखमा नेकपा एमालेको तर्फबाट मोहनमाया ढकालको उम्मेदवारी परेको छ। जहाँ उपप्रमुखमा नीलकण्ठ खनालको उम्मेदवारी परेको छ। यस्तै दैलेखको नारायण नगरपालिकाको प्रमुखमा नेपाली कांग्रेसबाट निर्मला खड्का थापाको उम्मेदवारी परेको छ। कांग्रेस सभापति मणिराम रेग्मीका अनुसार गठबन्धन दलहरूको सहमति अनुसारमा प्रमुखमा कांग्रेसबाट खड्का र उपप्रमुखमा सावित्री मल्लको उम्मेदवारी दर्ता भएको छ। कञ्चनपुरको शुक्लाफाँटा नगरपालिकाको नगर प्रमुखमा एकै पार्टीका दुई जनाले उमेदवारी दिएका छन्। शुक्लाफाँटा नगर समितिले ३ जना आकांक्षीको नाम प्रदेश समितिमा सिफारिस गरेको थियो। प्रदेशले पहिलो नम्बरमा सिफारिस भएका लोकबहादुर ऐरीलाई उम्मेदवार बनाउने निर्णय गरेको छ। कैलालीको लम्की चुहा नगरपालिकामा पनि नेपाली कांग्रेसले एउटै पालिकामा दुई जनालाई टिकट दिएको छ। केन्द्रीय सभापति तथा प्रधानमन्त्री शेरबहादुर देउवाले सुुशीला शाहीलाई र प्रदेश सभापति वीरबहादुर बलायरले भक्त थापालाई टिकट दिएको पाइएको हो। महोत्तरीको बर्दिवास नगरपालिकामा नेपाली कांग्रेसको तर्फबाट दुई जनाको शिफारिस भएकोमा अन्नतः चिरन्जीवी हमालको मनोनयन दर्ता भएको छ। लुम्बिनी प्रदेशका १०९ पालिकामा शान्तिपूर्ण रूपमा मनोनयन दर्ता भएको छ। प्रमुख दलमध्ये नेकपा एमालेले एकल रूपमा र सत्तारुढ दलले कतै गठबन्धन तथा कतै दलगत एकल उम्मेदवारी दर्ता गरेका छन्। रुपन्देहीमा १६ पालिकामै गठबन्धन भत्किएको छ। बुटवल उपमहानगरमा जसपाबाहेक दलको गठबन्धन छ भने अन्य पालिकामा कांग्रेस र माओवादी मात्रै गठबन्धनमा सामेल भएका छन्। एमालेले बुटवल र तिलोत्तमा नगरपालिकामा जनमुक्ति पार्टीसँग तामेल गरेर उम्मेदवारी दर्ता गरेको छ। अन्तिम समयमा गठबन्धन दलभित्र असन्तुष्टि देखिएपछि नेकपा एसले १३ पालिकामा छुट्टै उम्मेदवारी दर्ता गरेको छ। जसपाले सबै स्थानमा एकल उम्मेदवारी दर्ता गरेको छ। गोरखामा सबै पार्टीले सबै पालिकामा अलगअलग मनोनयन दर्ता गरेका छन्। महानगरगर्ने अन्तिम दिन सोमबार नेपाली कांग्रेस गोरखाले ११ वटै पालिकामा मनोनयन दर्ता गराएको छ। गोरखा नगरपालिकाको मेयरमा राजनराज पन्त, उपमेयरमा मसलीमाया थोकर(सपना पुन) ले उम्मेदवारी दर्ता गराएका छन्। उदयपुरका दुई स्थानीय तहमा सत्तासाझेदारबीच बनेको गठबन्धन भत्किएको छ। जिल्लाको पश्चिमी क्षेत्र कटारी नगरपालिकामा, पूर्वी क्षेत्रको चौदण्डिगढी नगरपालिकामा गठबन्धन गर्ने सहमतिको निर्णय लत्याउँदै नेताहरूले उमेदवारी दर्ता गरेका छन्। पार्टीका निष्ठावान कार्यकर्तालाई पन्छाएको र नेतृत्वले आफूखुसी गोजीका मान्छेलाई टिकट दिएको भन्दै उनीहरूले असन्तुष्टि जनाई बागी उम्मेदवार दर्ता गराएका हुन्। उता नेकपा (एकीकृत समाजवादी)ले कांग्रेस र माओवादी केन्द्रले आफूहरूलाई समानजनक ठाउँ नदिएको भन्द उमेदवारी दर्ता गराएको छ।"
दुवै पदमा पुरुष : संविधानको बर्खिलाप,"काठमाडौं : स्थानीय तह निर्वाचन ऐन २०७३ को दफा १७ (४)मा लेखिएको छ, उपदफा (१) बमोजिम मनोनयनपत्र पेस गर्दा दलले अध्यक्ष र उपाध्यक्ष, प्रमुख र उपप्रमुख तथा जिल्ला समन्वय समितिको प्रमुख र उपप्रमुखमध्ये ५० प्रतिशत महिला उम्मेदवार रहने गरी मनोनयनपत्र पेस गर्ने व्यवस्था मिलाउनुपर्नेछ। तर, कानुनको मर्मविपरीत दलहरूले गठबन्धनका नाममा धेरै ठाउँमा दुवै पदमा पुरुषै पुरुष उम्मेदवार उठाएका छन्। त्यसमाथि गठबन्धनलाई सहज हुने गरी उम्मेदवारी दिएको चुनाव चिह्न मात्रै राखेर ६ महानगरपालिका र भक्तपुर जिल्लाको मतपत्र छपाइ गर्ने भएको छ। निर्वाचन कार्यक्रम सञ्चालनपश्चात् के कति उम्मेदवारको मनोनयन दर्ता हुन्छ, सोको आधारमा मतपत्रको डिजाइन गर्ने गरी ६ वटा महानगरपालिका र भक्तपुर जिल्लाको मतपत्र छपाइ कार्य बाँकी नै राखिएको छ, आयोगले प्रेस विज्ञप्तिमार्फत भनेको छ। संविधानविद्ले गठबन्धनका नाममा कानुनको बर्खिलाप भएको बताएका छन्। संविधानविद् डा विपिन अधिकारी गठबन्धनको सुविधाका लागि मतपत्र नै मिलाउनु जायज नभएको बताउँछन्। उनले यो संविधानकै मर्मविपरीत रहेको डा अधिकारीको ठम्याइ छ। उनका अनुसार संविधानको धारा ३८(४) ले राज्यका सबै निकायमा महिलालाई समानुपातिक समावेशी सिद्धान्तका आधारमा सहभागी हुने हक सुनिश्चित गरेको छ। त्यस्तै धारा ४२ (१) ले पनि सामाजिक न्यायका रूपमा महिलालाई समावेशी सिद्धान्तका आधारमा राज्यका निकायमा सहभागिताको हक दिएको छ। गठबन्धनलाई महिला उम्मेदवारका सम्बन्धमा किन यति धेरै कृत्रिम विवाद ? कुरा समानुपातिक समावेशीताकै हो, डा अधिकारी भन्छन्, यति नै प्रशस्त छ, अरू कानुन किन चाहियो ? संविधानमा भएको व्यवस्थालाई अरू ऐन कानुनले पुष्टि गरिराख्नु पर्दैन। चुनाव जितेर पनि शपथ ग्रहण गर्न नपाइने परिस्थति आउन सक्ने उनी बताउँछन्। जबर्जस्ती गरे पनि निर्वाचन आयोगले अन्यथा हुन दिने छैन। कतै कैफियत भइहाले पनि सच्याउने सर्वोच्च अदालत छ, उनी भन्छन्, चुनाव जितेर पनि शपथग्रहण गर्न नपाइने परिस्थिति नआओस् भनेर राजनीतिक दलहरू अहिलेनै सचेत हुनु राम्रो। बल गरेर वैधानिकता पाइने होइन। यो मनोनयन दर्ताले गठबन्धनका नाममा महिलाको प्रतिनिधित्व घट्ने देखाएको अधिवक्ता मोहना अन्सारी बताउँछिन्। महिलाको अर्थपूर्ण सहभागिता सम्झौता गर्ने विषय नभएको उनको बुझाइ छ। न्यायालयले मौलिक हक उल्लंघनमा अंकुश लगाउने कामलाई रोक्न सक्नुपर्छ। महिलाको विषयमा सविधान संरक्षणको विषयमा कसैले दायित्व पूरा गरिदिएनन्, उनी भन्छिन्। प्रमुख र उपप्रमुखमा पुरुषकै उम्मेदवारी पर्नु संविधानको बर्खिलाप भएको उनी बताउँछिन्। संविधानको स्प्रिटको पालना सबैले गर्नुपर्छ। मौलिकको सबैले सम्मान गर्नुपर्छ, अन्सारी भन्छन्, निर्वाचन आयोग संवैधानिक निकाय हो। ऊ संविधानको बर्खिलाप जान सक्दैन। नेपालको संविधान ३८ महिलाको हक : (४) राज्यका सबै निकायमा महिलालाई समानुपातिक समावेशी सिद्धान्तको आधारमा सहभागी हुने हक हुनेछ। ४२ सामाजिक न्यायको हक : (१) आर्थिक, सामाजिक वा शैक्षिक दृष्टिले पछाडि परेका महिला, दलित, आदिवासी, जनजाति, मधेसी, थारू, मुस्लिम, पिछडावर्ग, अल्पसंख्यक, सीमान्तीकृत, अपांगता भएका व्यक्ति, लैंगिक तथा यौनिक अल्पसंख्यक, किसान, श्रमिक, उत्पीडित वा पिछडिएको क्षेत्रका नागरिक तथा आर्थिक रूपले विपन्न खस आर्यर्लाइ समानुपातिक समावेशी सिद्धान्तका आधारमा राज्यका निकायमा सहभागिताको हक हुनेछ। आचारसंहिताको अनुगमन गर्ने मात्रै आयोगको काम नभएको उनी बताउँछिन्। मानवअधिकार आयोगकी पूर्वसदस्यसमेत रहेकी अन्सारी भन्छिन्, निर्वाचन आयोगका काम दलहरूलाई संविधानको विषय अवगत गराउने, दायित्व बोध गराउने पनि हो, मात्र आचार संहिताको अनुगमन गर्ने मात्र होइन। वीरगन्ज, विराटनगर, ललितपुरलगायत महानगरपालिकामा गठबन्धनका नाममा दुवै पदमा पुरुषकै उम्मेदवारी परेको छ। ललितपुर नगर प्रमुखमा कांग्रेसबाट चिरिबाबु महर्जन र उपप्रमुखमा माओवादी केन्द्रका बाबुराजा बज्राचार्य उम्मेदवार बनेका छन्। विराटनगरमा गठबन्धनबाट कांग्रेसका नागेश कोइराला प्रमुख र जसपाका अमरेन्द्र यादव उपप्रमुख उम्मेदवार बनेका छन्। वीरगन्जमा गठबन्धनबाट राजेशमान सिंह प्रमुख र इम्तियाज आलम उपप्रमुख उम्मेदवार छन्। एमालेले वीरगन्जमै लोसपासँग तालमेल गरेको छ। एमालेका विजय सरावगीले प्रमुख र लोसपाका पुरुषोत्तम झाले उपप्रमुखमा मनोनयन दर्ता गरेका छन्। गठबन्धनले ११ उपमहानगरमा पनि दुवै पदमा पुरुष उम्मेदवार बनाएको छ। धरानमा कांग्रेसका किशोर राई प्रमुख र माओवादी केन्द्रका अइन्द्रबिक्रम बेघा उपप्रमुख उम्मेदवार बनेका छन्। इटहरीमा कांग्रेसका हेमकर्ण पौडेल प्रमुख र एकीकृत समाजवादीका केशवकुमार बिष्टले उपप्रमुखमा मनोनयन दर्ता गरेका छन्। जनकपुरमा जसपाका लालकिशोर साह प्रमुख र कांग्रेसका किशोरी साह उपप्रमुख उम्मेदवार बनेका छन्। बाराको कलैयामा कांग्रेसका राजेश राय यादव प्रमुख र जसपाका प्रमोद गुप्ता उपप्रमुख उम्मेदवार बनेका छन्। बुटवलमा गठबन्धनको तर्फबाट नेपाली कांग्रेसका खेलराज पाण्डेले मेयरमा उम्मेदवारी दिएका छन् भने एकीकृत समाजवादीका चीनबहादुर गुरुङ उपमेयरको उम्मेदवार बनेका छन्। घोराहीमा माओवादी केन्द्रका हेमराज शर्मा र कांग्रेसका भुपबहादुर डाँगी, तुलसीपुरमा कांग्रेसका गेहेन्द्र गिरी र एकीकृत समाजवादीका जंगबहादुर राना, नेपालगन्जमा कांग्रेसका प्रशान्त विष्ट र जसपाका कमरुद्दिन राई क्रमश: प्रमुख र उपप्रमुख पदका उम्मेदवार छन्। स्थानीय तह निर्वाचन ऐन २०७३ १७ उम्मेदवारको मनोनयन (४) उपदफा (१) बमोजिम मनोनयनपत्र पेस गर्दा दलले अध्यक्ष र उपाध्यक्ष, प्रमुख र उप्रमुख तथा जिल्ला समन्वय समितिको प्रमुख र उपप्रमुखमध्ये ५० प्रतिशत महिला उम्मेदवार रहने गरी मनोनयनपत्र पेस गर्ने व्यवस्था मिलाउनुपर्नेछ।"
"स्थानीय तह निर्वाचन : १ लाख ३७ हजारभन्दा बढीको उम्मेदवारी, कुन प्रदेशमा कति ?","काठमाडौं : आसन्न स्थानीय तह निर्वाचनमा देशभर १ लाख ३७ हजारभन्दा बढीले उम्मेदवारी दिएका छन्। निर्वाचन आयोगको मंगलबार बिहानको पछिल्लो तथ्यांकअनुसार देशभरि १ लाख ३७ हजार ४३ जनाले उम्मेदवारी दिएका हुन्। जसमा प्रमुखमा ३ हजार २७६, अध्यक्षमा ३ हजार २६४, उपप्रमुखमा २ हजार ९, उपाध्यक्षमा २ हजार २९६, वडाध्यक्षमा ३२ हजार २१७, महिला सदस्यमा २३ हजार ५२१, दलित महिला सदस्यमा २१ हजार २२१ र सदस्यमा ४९ हजार २३९ जनाले उम्मेदवारी दिएका छन्।"
एमालेबाट टिकट नपाएपछि राप्रपाबाट गाउँपालिका अध्यक्षमा उमेद्वार,"बेनी : नेकपा एमालेका धवलागिरी गाउँपालिकाका अध्यक्ष होमबहादुर थापाले राप्रपाबाट स्थानीय तह चुनावका लागि गाउँपालिका अध्यक्ष पदमा मनोनयन दर्ता गराएका छन्। एमालेबाट गाउँपालिका अध्यक्षको टिकटको आकांक्षी रहेका थापा उमेद्वार छनौटमा नपरेपछि सोमबार नै दल परिवर्तन गरी राप्रपाबाट उमेद्वार बनेका हुन्। धवलागिरी गाउँपालिकाको निर्वाचन अधिकृत भोलाराज रेग्मीले थापाले राप्रपाबाट गाउँपालिका अध्यक्षमा मनोनयन दर्ता गराएका पुष्टि गरे। नेकपा एमालेको गत पुषमा भएको पालिका अधिवेशनबाट थापा धवलागिरी गाउँपालिका कमिटीको अध्यक्षमा चयन भएका थिए। एमालेले धवलागिरीको अध्यक्षमा यसअघि पनि अध्यक्षमा निर्वाचित थमसरा पुन र उपाध्यक्षमा प्रगति कार्कीलाई सोमबार बिहान मात्र उमेद्वार छनौट गरेको थियो। उमेद्वार छनौटमा असन्तुष्टि जनाउँदै थापा राप्रपा प्रवेश गरेर अध्यक्षको उमेद्वार बनेका हुन्। पुन र थापासँगै एमालेका प्रदेश कमिटि सदस्य रेशम भण्डारी र वाहलवाला गाउँपालिकाका उपाध्यक्ष रेशम छन्त्याल अध्यक्षको आकांक्षी थिए। धवलागिरीमा काँग्रेस र नेकपा माओवादी केन्द्रले वडा तहसम्म नै तालमेल गरेका छन्। गठबन्धनको तर्फबाट गाउँपालिका अध्यक्षको उमेद्वार बनेका प्रेमप्रसाद पुन काँग्रेसको धवलागिरी गाउँपालिका सभापति हुन्। उपाध्यक्षमा माओवादी केन्द्रका गाउँपालिका कमिटि सचिव रेशम पुनले उमेद्वारी दर्ता गराएका छन्। स्थानीय तह निर्वाचन अन्तरगत धवलागिरीमा चुनिने ३७ पदमा ८९ जनाको उमेद्वारी परेको छ। गाउँपालिका अध्यक्षमा पाँच, उपाध्यक्षमा तीन, वडा अध्यक्षमा २० र वडा सदस्यमा ५३ जनाको उमेद्वारी दर्ता भएको हो।"
"पार्टीबाट अलगिने निर्णय गलत गरेँ भन्ने निष्कर्षमा पुगेँ, अब एमाले जिताउन लाग्छु : तामाङ","काठमाडौं : खाँडादेवी गाउँपालिका अध्यक्ष प्रेम तामाङले एमालेलाई बलियो बनाएर लैजाने प्रतिबद्धता व्यक्त गरेका छन्। स्थानीय तह निर्वाचनमा खाँडादेवी गाउँपालिकाको स्वतन्त्र उम्मेदवारी दिन एमालेबाट अलग हुने बताएका तामाङ सोमबार एमालेको बैठकमा सहभागी भएर निर्णय फिर्ता लिएको जानकारी गराए। नेकपा एमाले बागमती प्रदेश सदस्यसमेत रहेका तामाङले अहिले एमालेविरुद्ध गठबन्धनले घेरामा हालेकोले पार्टी एक भएर लाग्नु पर्ने बताए।मेरो आत्मीय साथीले हार्नुभयो, सबैभन्दा पहिला मैले रुनुपर्छ, त्यसैले मैले पार्टीबाट अलगिने निर्णय गलत गरेँ भन्ने निष्कर्षमा पुगेँ।तामाङले बैठकमा भने,पार्टीको मलाई धेरै माया छ, कसैले पाखा लगाउन खोजे पनि पार्टीको माया मार्न सकिन, त्यसैले पार्टीबाट अलग हुने निर्णय फिर्ता लिएँ। पार्टीको काममा जिल्लाका सबै भूगोलमा पुगेकाले एमालेमा गरेको मेहनते मैले भुल्न नसक्ने उनले बताए। उनले भने, म रातभरि रोएँ, मैले पार्टी छाड्ने कुरा गर्दा धेरै साथीहरूले चित्त दुखाउनुभयो, मैले गलत गरेँ भन्ने लाग्यो, जीवनमा सम्पत्ति भनेकै साथीहरू हो, त्यसैले साथीहरूको भावनालाई सम्मान गर्नुपर्छ भन्ने निष्कर्षमा पुगेको हुँ। बैठकमा बोल्दै नेकपा एमाले रामेछापका अध्यक्ष आनन्द श्रेष्ठले आन्तरिक हिसाबले आत्मसमिक्षा, आत्मालोचना गरेर एमालेबाट बनाएका उम्मेदवारलाई जिताउन लाग्नुपर्ने बताए। उनले भने,जहाँ जहाँबाट कमजोरी भएको छ, त्यहीँबाट अघि बढौँ, यसले सबैलाई खुसी बनाउँछ। श्रेष्ठले सामाजिक सञ्जाल पार्टी छाडेको हल्ला भएपनि पार्टीलाई आधिकारिक सूचना नआएको बताए। उनले भने,प्रेम तामाङ लगायतका नेताहरु एमालेमै हुनुहुन्छ। उहाँहरु एमालेको जुनजुन पदमा हुनुहुन्थ्यो, जिम्मेवारी यथावत् छ। अब पार्टीका उम्मेदवारलाई जिताउन लाग्नुहुन्छ। एमालेविरुद्ध सत्ता गठबन्धन लागेकाले निर्वाचनबाट जवाफ दिनुपर्ने बताउँदै श्रेष्ठले आआफ्ना क्षेत्रबाट पार्टीका उम्मेदवारलाई जिताउन लाग्न कार्यकर्तालाई निर्देशन दिए। उनले भने, एमालेको सरकार हुँदा स्थानीय तह र राष्ट्रियस्तरमा गरेका काम र आगामी लक्ष्य जनतालाई बुझाउन सकेको खण्डमा एमाले पहिलो पार्टी बन्न कसैले रोक्न सक्दैन। तामाङले एमाले परित्याग गर्ने तयारी गर्ने बित्तिकै शनिबार एकीकृत समाजवादीले गाउँपालिका अध्यक्षको उम्मेदवार बनाउने निर्णय गरेको थियो । तर तामाङले सोमबार उम्मेदवार दर्ताका दिन एमालेको बैठकमा सहभागी भएका हुन्। तामाङसहित उनीसँगै एकीकृत समाजवादीले आफ्नो पार्टीमा प्रवेश गरेको भनिएका एमाले खाँडादेवी गाउँपालिका सचिव मोतीलाल तामाङ, वडा नं ७ का वडाध्यक्ष असलसिंह तामाङ, शेरबहादुर तामाङलगायतका नेता एमाले बैठकमा सहभागी भएका हुन्। सचिव मोतीलाल तामाङले हाम्रो कारणले पार्टीले चुनाव हार्ने अवस्था आउनु नहुने बताउँदै निर्वाचन जिताउन लागि पर्ने बताए। स्थानीय निर्वाचनमा खाँडादेवीको कमाण्ड तामाङले गर्ने खाँडादेवी गाउँपालिकामा एमालेले बागमती प्रदेश सदस्य ज्ञानकुमार श्रेष्ठलाई अध्यक्ष र रमा घिसिङलाई उपाध्यक्षको उम्मेदवार बनाएको छ। खाँडादेवी गाउँपालिकाको विवाद समाधान भएसँगै एमाले रामेछापका इञ्चार्ज कैलाशप्रसाद ढुङ्गेलले स्थानीय निर्वाचनमा खाँडादेवीको कमाण्ड प्रेम तामाङले गर्ने बताए। उनले विगतका सबै कुरालाई बिर्सिएर आत्मालोचना गर्दै पार्टीका सबै नेता कार्यकर्ता अघि बढ्न निर्देशन दिए। रामेछापमा कांग्रेस बिना नेकपा माओवादी केन्द्र र एकीकृत समाजवादीबीच गठबन्धन भएको छ। सत्ता गठबन्धनभित्र भागबण्डा नमिलेपछि कांग्रेस एक्लै स्थानीय निर्वाचन लड्ने उद्घोष गर्दै उम्मेद्वार टुंगो लगाएपछि माओवादी र समाजवादीले पनि छुट्टै उम्मेदवारको मनोनयन दर्ता गराएका हुन्। खाँडादेबी गाउँपालिका गठबन्धनबाट अध्यक्षमा एकीकृत समाजवादीका श्याम कृष्ण श्रेष्ठ र उपाध्यक्षमा माओवादी केन्द्रका मान बहादुर लामाले मनोनयन दर्ता गराए। कांग्रेसले अध्यक्षमा नवराज थोकर र उपाध्यक्षमा चण्डिका उप्रेतिलाई उम्मेदवार बनाएको छ। एमाले रामेछापले टुंगो लगायो आठै स्थानीय तहको उम्मेदवार (नामावलीसहित) रामेछापमा गठबन्धन नहुने, कांग्रेसले घोषणा गर्यो पालिका प्रमुख र उपप्रमुखको उम्मेदवार (नामावली) रामेछापमा भत्कियो सत्ता गठबन्धन : कांग्रेस बिना माओवादी र एसले गरे संयुक्त उम्मेदवारी दर्ता खाँडादेवी गाउँपालिका अध्यक्ष प्रेम तामाङ एमालेमै"
जो बने स्वतन्त्र उम्मेदवार,"काठमाडौं : पोखरा महानगर प्रमुख पदमा गनेस पौडेलले स्वतन्त्र उम्मेदवारी दर्ता गराएका छन्। अटेरी अभियानका परिकल्पनाकार मानिने उनले आइतबार मुख्य निर्वाचन अधिकृतको कार्यालय पोखरामा उम्मेदवारी दर्ता गराएका हुन्। दलहरूले पोखरा महानगरको विकासका लागि आवश्यक घोषणापत्र बनाउन नजानेको उनले बताए। दलहरूले विकास मोडलको अवधारणा बनाउन जानेनन्। पोखराको विकास मोडल संस्कृति महत्वको अवधारणा बनाउनै सकेनन्, उनी भन्छन्। पोखराको खास मोडल यसको इतिहाससँगै सांस्कृतिक पर्यावरणको महत्व बुझाउन नसकेको उनी बताउँछन्। घोषणापत्र यसरी बनाउने हो भनेर देखाउन मन थियो, उनी भन्छन्, जित्ने मान्छेलाई योजनाभित्र के छ थाहा छैन। जवाफ दिनु थियो तर माहोल जित्ने बन्यो, उनले भने। दलहरूलाई घोषणापत्र कस्तो हुनुपर्छ भनेर देखाउनका लागि उम्मेदवार घोषणा गरेका उनले जित्ने माहोल बनेको बताउँछन्। स्थानीय तहमा दलप्रति वितृष्णा छ, कांग्रेस र माओवादीको ७० प्रतिशत मत मलाई आउँछ। एमालेभित्र पनि अन्तरद्वन्द्व छ। ४० देखि ५० हजार मत ल्याएर जित्छु, उनले भने। उनी पैताला उपन्यासका लेखक हुन्। बालेन शाह काठमाडौं महानगरपालिकाको प्रमुखमा बालेन शाहले स्वतन्त्र उम्मेदवारी दिएका छन्। स्ट्रक्चरल इन्जिनियरिङमा स्नातकोत्तर गरेका उनी राजनीतिक पार्टीबाट टिकट पाउने प्रक्रियाको विरोधी रहेको बताउँछन्। कर्मचारी आफ्नो पार्टीको भएपछि गल्ती गर्दा ढाकछोप गर्ने, समर्थन गर्नुपर्ने जस्तो बाध्यात्मक हुन्छ। स्वतन्त्र मान्छे मेयर भएपछि सिन्डिकेटको अन्त्य गर्न कार्यकर्तालाई पोस्नुपर्ने बाध्यता हँुदैन। चुनाव जितेपछि आफ्नै पार्टीका नेताले गरेका भ्रष्टाचार न्यूनीकरणका लागि स्वतन्त्र उम्मेदवार बनेको हुँ, उनले भने। विकासको कार्ययोजना गर्ने इन्जिनियरका रूपमा चिनिएका शाह सातै प्रदेशमा बाटो, पुल, स्कुललगायतका पोलिसी मेकिङमा विकासका काम गरेको बताउँछन्। उनको आर्यआर्जनसँग जोड्ने टुरिजम बढाउने सम्पदा संरक्षणसँगै काठमाडौं महानगरपालिकामा शिक्षा, स्वास्थ्य, रोजगारी, फोहोर व्यवस्थापन, खाली जमिनको उत्पादनलगायतका मुख्य चुनावी एजेन्डा छन्। प्रकाश भट्टराई मोरङ सुन्दरहरैचा नगरपालिका मेयर पदका लागि डा प्रकाश भट्टराईले स्वतन्त्र उम्मेदवारी दर्ता गराएका छन्। आफ्ना प्रतिबद्धतासहित उनले मनोनयन दर्ता गरेका हुन्। उनी भन्छन्, सक्षम योग्य नेतृत्वको संकट देखियो। धेरै स्थानीय सरकारले प्रभावकारी काम गर्न सकेनन्। भ्रष्टचार बढ्यो। दलहरूले राम्रोसँग काम गर्न सकेनन्। युवा पुस्ताले स्वतन्त्र उम्मेदवार उठेर पनि आँट गर्नुपर्ने उनको भनाइ छ। जानकीराम साह जनकपुरधामको मेयरमा जानकीराम साहले स्वतन्त्र उम्मेदवारी दिएका छन्। मेयरको टिकट पाउने आशमा लोकतान्त्रिक समाजवादी पार्टी छाडेर एमाले गएका उनले टिकट नपाएपछि स्वतन्त्र उम्मेदवारी दिएका हुन्। जनकपुर बनाउने लक्ष्य रहेको उनले बताए। गायक टंक तिमिल्सिना गायक टंक तिमिल्सिनाले धनगढी पञ्चदेवल विनायक नगरपालिकाको मेयरमा स्वतन्त्र उम्मेदवारी दर्ता गराएका छन्। महानगरको विकासका लागि स्वतन्त्र हिसाबले चुनाव लड्न उनले सोमबार उम्मेदवारी दिएका हुन्। तिमिल्सिना सुदूरपश्चिमबाट सांगीतिक क्षेत्रमा विभिन्न गीत गाएर चर्चामा आएका छन्।"
धरानमा एमालेकी मञ्जु भण्डारीविरुद्ध रत्न कट्वाल बने बागी उमेद्वार,धरान : यही बैशाख ३० गते हुने स्थानीय तह निर्वाचनमा सुनसरीको धरान उपमहानरपालिकामा एमालेकी मञ्जु भण्डारीविरुद्ध रत्न कट्वालले बागी उमेद्वारी दिएका छन् । धरान उपमहानगरपालिकाको उपमेयर पदबाट राजीनामा दिएर मेयर पदमा मनोनयन दर्ता गरेकी भण्डारीविरुद्ध धरान९ को वडाअध्यक्षबाट राजीनामा दिएर कट्वालले बागी उमेद्वार दर्ता गरेका हुन् । सत्ता साझेदार दलहरुको गठबन्धनविरुद्ध एमालेलाई चुनाव जित्न असहज भैरहेका बेला आफ्नै पार्टीका बागी उमेद्वारका कारण भण्डारीलाई चुनाव जित्न अर्को समस्या थपिएको छ । कट्वालले भने एमालेले धराने जनताबाट तिरस्कृत व्यक्तिलाई टिकट दिएका कारण आफूले भण्डारीविरुद्ध बागी उमेद्वारी दिएको कट्वालले बताएका छन् । धरानमा सत्तासाझेदार गठबन्धनलाई एमालेका एकल उमेद्वारले पराजित गर्ने अवस्था हुँदाहुँदै पनि सही व्यक्तिलाई टिकट नदिएका कारण आफूले बागी उमेद्वारी दिएको उनको भनाइ छ । हिजो धरानमा मेयर तारा सुब्बाको निधनपश्चात् कार्यबाहक मेयर भएको बेलामा भण्डारीले धेरै नराम्रा काम गरेको थाहा पाउँदा पाउँदै पनि एमाले नेतृत्वले उनैलाई टिकट दिनु धरानबासीका लागि घातक भएकाले पनि आफूले बागी उमेद्वारी दिएको कट्वालले बताए । एमालेका उपाध्यक्ष पारस काङमाङले कट्वालको बागी उमेद्वारीले धरान ९ मा केही असर गरे पनि अन्यत्र असर नगर्ने बताएका छन् ।
एलन मस्कले किने ४४ अर्ब डलरमा ट्वीटर,"भ्यानकुभर : टेस्ला र स्पेसएक्सका मालिक एलन मस्कले ट्वीटर किनेका छन्। एलन मस्कले ४४ अर्ब डलरमा ट्वीटर किनेको बीबीसीले जनाएको छ। सामाजिक ट्वीटरको सञ्चालक समिति (बोर्ड) ४४ अर्ब डलरमा उक्त कम्पनी अधिग्रहण गर्ने अर्बपति मस्कको प्रस्तावमा सहमत भएसँग उनले ट्वीटर किनेका हुन्। ट्वीटरको इन्डिपेन्डेन्ट बोर्डका अध्यक्ष ब्रेट टेलरले बोर्डले मूल्य, निश्चितता र वित्तपोषणमा मस्कको प्रस्तावलाई गम्भीरतापूर्वक आँकलन गरेर बेच्ने निर्णय गरेको बताएका छन्। फोर्ब्स पत्रिकाका अनुसार मस्क विश्वका सबैभन्दा धनी व्यक्ति हुन्। उनको अनुमानित सम्पत्ति २७३६ अर्ब डलर रहेको छ। कम्पनीले सुरुमा मस्कको प्रस्तावलाई अस्वीकार गरेपनि अब उसले शेयरधनीहरूलाई सम्झौता अनुमोदनका लागि मतदान गर्न आग्रह गर्ने बीबीसीमा उल्लेख छ। मस्कले नक्कली खाताहरूलाई हटाउने तथा उसका सामग्रीमाथिका प्रतिबन्धहरूलाई खुकुलो पार्नेसम्मका धेरै परिवर्तन गर्ने उद्घोष गरेका छन्। 'अभिव्यक्ति स्वतन्त्रता कार्यात्मक लोकतन्त्रको आधार हो र ट्विटर एउटा डिजिटल सहरको चोक हो, जहाँ मानवताको भविष्यका लागि महत्त्वपूर्ण कुराहरूको बहस गरिन्छ।' उक्त सम्झौताको घोषणा गर्दै मस्कले भने, 'नयाँ सुविधा थप्दै, विश्वास बढाउन अल्गोरिदमहरूलाई खुला गर्दै, स्प्याम बटहरूलाई पराजित गरेर म पनि ट्विटरलाई पहिलाको भन्दा राम्रो बनाउन चाहन्छु।' ह्वाइट हाउसले उक्त किनबेचबारे प्रतिक्रिया दिन अस्वीकार गरेको छ। यद्यपि प्रवक्ता जेन साकीले संवाददाताहरूलाई लामो समयदेखि राष्ट्रपति ठूला सामाजिक सञ्चाल कम्पनीहरूको शक्तिबारे चिन्तित रहेको तर ट्विटर कसको स्वामित्वमा रहन्छ भन्ने कुरा गौण भएको बताइन्। एलन मस्क विद्युतीय सवारीसाधन निर्माता टेस्ला कम्पनीको मुख्य शेयरधनी हुन् भने अन्तरिक्षसम्बन्धी कम्पनी स्पेसएक्सको पनि उनले नै नेतृत्व गर्छन्। ट्वीटर मत सर्वेक्षणपछि एलन मस्कले बेचे ११ अर्बको शेयर एलन मस्कले युक्रेनलाई स्टारलिंकद्वारा इन्टरनेट दिने एलन मस्कले गरे ४३ अर्ब डलरमा ट्वीटर खरीद गर्ने प्रस्ताव ट्विटर किन्ने प्रयास सफल हुन्छ कि हुँदैन थाहा छैन : एलन मस्क"
सांसद त्यागेर मेयरमा,"गण्डकी प्रदेशसभा सदस्य कृष्णबहादुर थापाले सोमबार सांसदबाट राजीनामा गरी पोखराको मेयरमा उम्मेदवारी दिए। एमालेबाट २०५४ सालमा पोखरा उपमहानगरपालिकाको मेयर निर्वाचित उनी त्यसअघि ४९ सालमा उपमेयरका उम्मेदवार थिए। तर, उपमेयरमा उनलाई सफलता मिलेन। २०६४ को निर्वाचनमा संविधानसभा सदस्यमा पराजित उनी २०७४ मा कास्की २ को प्रदेशसभा क बाट गण्डकी प्रदेशसभामा निर्वाचित हुन्। एमाले केन्द्रीय सचिवालय बैठकले १० गते पोखराको मेयरमा दीपक पौडेललाई उठाउने निर्णय गरेको थियो। तर, उनीबारे विवादित भिडिओ सार्वजनिक भएपछि भोलिपल्टै पार्टीले पौडेलको टिकट खोसेर थापालाई दिएको हो। २०४१ सालमा कम्युनिस्ट पार्टीको सदस्यता लिएका थापा त्यसअघि २०३५०३६ सालको विद्यार्थी आन्दोलनसँग जोडिएका थिए। हाल थापा एमालेको केन्द्रीय सदस्य छन्। त्यस्तै, एमालेले झापाको मेचीनगर नगरपालिकामा प्रदेश सांसद गोपालचन्द्र बुढाथोकीलाई मेयरको उम्मेदवार बनाएको छ। प्रदेश सांसदको पाँच वर्षे कार्यकाल पूरा नहुँदै नेता बुढाथोकी नगरको मेयरका लागि पार्टी नेतृत्वको रोजाइमा परेका छन्। सांसद बुढाथोकी झापा क्षेत्र नम्बर १ को ख बाट प्रदेश सभामा निर्वाचित भएका थिए। मेयर उपमेयरका आकांक्षी मध्येबाट लोकप्रिय उम्मेदवार छान्न गरिएको एमालेको आन्तरिक मतदानमा पनि नेता कार्यकर्ताले बुढाथोकीको पक्षमा सर्वाधिक मत दिएपछि एमाले उनलाई उम्मेदवार बनाउने निष्कर्षमा पुगेको थियो। गठबन्धन गरेर एमालेविरुद्ध मोर्चाबन्दीमा उत्रिएका दललाई चुनौती दिनसक्ने बलियो उम्मेदवार उहाँ नै हो, एमाले मेचीनगर कमिटीका अध्यक्ष राजु पोखरेलले भने, स्थानीय आवश्यकताका आधारमा उहाँलाई प्रदेश सांसदबाट राजीनामा गराएर मेयर उठाएका हौं। यो पार्टीको माग हो। बुढाथोकीलाई प्रदेशबाट फिर्ता बोलाएर मेयरको उम्मेदवार बनाउने तयारी भइरहँदा मेयरका आकांक्षी एमालेका स्थानीय नेता डिल्लीराम घिमिरेले सार्वजनिक रूपमा असन्तुष्टि जनाउँदै पार्टी परित्यागको घोषणा गरिसकेका छन्। बुढाथोकीको उम्मेदवारीविरुद्ध एमालेका नगर इन्चार्ज देवकुमार राईले स्वतन्त्रबाट मेयरमा उम्मेदवार दर्ता गराएका छन्। त्यसैगरी मेयरमा आकांक्षा राखेकी मीना पोखरेललाई भने एमालेले उपमेयरको उम्मेदवार बनाएको छ। उनी यसअघि पनि उपमेयर थिइन्। कांग्रेस नेतृत्वको गठबन्धनसँग लड्न सजिलो हुने ठानेर एमालेले बुढाथोकीलाई प्रदेश सांसदबाट फिर्ता बोलाएको हो। प्रदेशभन्दा स्थानीय क्षेत्रमा उहाँको भूमिका प्रभावकारी हुन्छ भन्ने हाम्रो ठहर हो, नगर कमिटी अध्यक्ष पोखरेलले भने। स्थानीय क्षेत्रमा लोकप्रिय नेताको छवि बनाएका एमाले नेता बुढाथोकीसँग लड्न कांग्रेसले इन्द्रकुमार बुढाथोकीलाई उम्मेदवार बनाएको छ। मेयरका अर्का आकांक्षी कांग्रेसका जिल्ला उपसभापति केशवराज पाण्डेलाई प्रदेश समितिले दिएको टिकट खोसेर बुढाथोकी उम्मेदवार बनेका हुन्। कांग्रेसका नेता कृष्णप्रसाद सिटौला निकट पाण्डेलाई कांग्रेस प्रदेश समितिले मेचीनगरमा मेयरको उम्मेदवार बनाउने निर्णय गरेको थियो। २ दिनअघिको उक्त निर्णयलाई कांग्रेस केन्द्रीय संसदीय बोर्डले उल्ट्याउँदै पाण्डेको सट्टामा बुढाथोकीलाई मेचीनगरमा प्रमुखको उम्मेदवार बनाएको हो। सभापति शेरबहादुर देउवाले पाण्डेलाई दिएको टिकट खोसेर बुढाथोकी कांग्रेसको आधिकारिक उम्मेदवार भएको प्रमाणित गर्दै निर्वाचन कार्यालयमा पत्र पठाएपछि यसले थप विवाद सिर्जना गरेको छ। महामन्त्री विश्वप्रकाश शर्माले हस्तक्षेप गर्दै आफूनिकटका बुढाथोकीलाई टिकट दिलाएको कांग्रेस वृत्तमा चर्चा छ। टिकट खोसिएपछि पाण्डेले महामन्त्री शर्माप्रति कडा आक्रोस व्यक्त गरेका छन्। पावर देखाएर ममाथि अन्याय गर्न खोजिएको छ, उपसभापति पाण्डेले भने, यसले कांग्रेसलाई कहिल्यै फाइदा गर्दैन। उनले पार्टीको निर्णय मान्न आफू बाध्य भएको बताए। त्यसैगरी, इलामको सूर्योदय नगर प्रमुखका लागि नेकपा एमालेबाट काजीमान कागतेले उम्मेदवारी दर्ता गराएका छन्। प्रदेश सांसदबाट राजीनामा दिएर कागतेले सूर्योदय नगर प्रमुखको उम्मेदवारी दिएका हुन्। उम्मेदवारी दर्तापछि कागतेले जनताको मागअनुसार आफू नगर प्रमुखमा उम्मेदवारी दिएको बताए। उनले पार्टीको आवश्यकताअनुसार वडामा सदस्य पठाए पनि चुनाव काम गर्न तयार रहेको बताए। उनले पार्टी र आमनागरिकहरूले उठ्नुपर्छ भनेर प्रदेशको माननीय हुँदाहुँदै बोलाएको बताए। पर्यटकीय नगर भएकाले विकास निर्माणका कुराहरू पर्यटनसँग जोडेर जाने योजना सुनाए । उनीले सूर्योदय नगरपालिकाका मेयर रणबहादुर राईसँग भिड्ने छन्। राई नेकपा एसबाट उम्मेदवार छन्। यता नेकपा एमालेबाट उपमेयर बनेका दीपक थेवेले भने मेयरबाट राजीनाम दिए पनि टिकट पाएनन्। नेकपा एमालेका नेता विजय सुवेदी प्रदेश सांसद छोडेर भरतपुर महानगरपालिकाको प्रमुखमा निर्वाचन लडेका छन्। उनी २०७४ मा भएको प्रदेश निर्वाचनमा चितवन निर्वाचन क्षेत्र नं २ ख बाट विजयी भएका थिए। उनी अष्टलक्ष्मी शाक्य बागमती प्रदेशको मुख्यमन्त्री हुँदा सामाजिक विकासमन्त्री समेत बनेका थिए। सुवेदीले यसअघिकी मेयर रेणु दाहालसँग प्रतिस्पर्धा गर्दैछन्। उनी यसअघि पनि महानगगर प्रमुखमा उमेदवार बन्न खोजेका थिए। त्यसबेला एमालेले देवी ज्ञवालीलाई उम्मेदवार बनाएको थियो। यसपटक ज्ञवालीले नै सुवेदीलाई प्रस्ताव गरेका हन्। सुवेदीले चितवनमा पार्टी प्रमुख भएर तीन कार्यकाल नेतृत्व सम्हालेका थिए। केशवशरण लामिछानेपोखरा,सुब्रत न्यौपाने झापा,तोयानाथ भट्टराईइलाम,अनिल ढकालचितवन"
