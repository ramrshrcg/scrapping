शीर्षक,विवरण
पौडीमा मंगलबार दुई राष्ट्रिय कीर्तिमान कायम,काठमाडौं : नवौं राष्ट्रिय खेलकुदअन्तर्गत पौडीमा मंगलबार दुई राष्ट्रिय कीर्तिमान कायम भएका छन्। पुरुष २ सय मिटर बटरफ्लाई हिट राउण्ड र ५० मिटर फ्रिस्टायलको हिट राउण्डमा राष्ट्रिय कीर्तिमान कायम भएका हुन्। ५० मिटर फ्रिस्टायलमा आर्मीका अलेक्जेडर शाहले आफ्नै कीर्तिमानमा सुधार गरे। उनले आफ्नो नाममा रहेको २३९० सेकेण्डको समयलाई सुधार गरेर २३५७ सेकेण्डमा झारेका छन्। त्यसैगरी पुरुष २ सय मिटर बटरफ्लाइमा नथनर्दोजे शेर्पाको नाममा रहेको २ मिनेट १८१० सेकेण्डको कीर्तिमानलाई एनआरएनका आर्षिश सापकोटाले २ मिनेट १६४३ सेकेण्डमा दूरी पार गर्दै नयाँ कीर्तिमान बनाए।
घोषणापत्रबिनै मतदाता भेटघाटमा उम्मेदवार,"धनकुटा : आगामी मंसिर ४ गते हुने प्रतिनिधि तथा प्रदेश सभा निर्वाचनका लागि यतिबेला उम्मेदवारहरू मतदातासँग भेटघाटमा व्यस्त छन्। तर, उनीहरूसँग मतदातालाई दिने न त चुनावी एजेण्डा नै छ न त घोषणापत्र नै। दलका उम्मेदवारहरू घोषणापत्रमा उल्लेख गर्ने कुरा मौखिक आश्वासनका रूपमा दिन्छन्। मतदातालाई दिने लिखित प्रतिवद्धता नभएता पनि घोषणापत्र निर्माण गर्न कार्यदल नै बनाएर जुटेको उम्मेदवारहरूको भनाइ छ। नेपाली कांग्रेस धनकुटाले लोकतान्त्रिक वामगठवन्धनको जिल्ला स्तरको घोषणापत्र निर्माणका लागि पार्टी सचिव विजयसन्तोषी राईको नेतृत्वमा पाँच सदस्यीय कार्यदल गठन गरेको नेपाली कांग्रेस धनकुटा सभापति दिनेश राईले बताए। कार्यदलका संयोजक विजयसन्तोषी राईले घोषणापत्रको मस्यौदा तयार भइसकेको बताए। 'अहिले गठवन्धनका उम्मेदवारहरू मतदाताहरूसँग भेटघाटमा छन्। मतदाताको अपेक्षा पनि समेट्न स्थलगत रूपमा रिपोर्टिङ गर्दछौं' उनले भने 'घोषणापत्रमा गर्न सक्ने काम मात्र समेट्नेछौं। जनताको आर्थिक उपार्जन हुने कार्यक्रमलाई मात्रै प्राथमिकतामा राख्नेछौं।' त्यस्तै नेकपा एमालेको घोषणापत्र निर्माण समितिका सदस्य किरण घिमिरेले विगतमा एमालेबाट निर्वाचित जनप्रतिनिधिहरूले गरेको विकासका कामहरूको अवगत गराउँदै जनताको कुरा सुन्दै घोषणापत्रमा समेट्ने बताए। जिल्लास्तरको घोषणापत्रको मस्यौदा अन्तिम चरणमा छ। केन्द्रीय स्तरको घोषणापत्र सार्वजनिक भइसकेपछि त्यसलाई पनि समेट्ने उनले बताए। यता नेकपा माओवादी केन्द्रबाट विद्रोह गरी प्रतिनिधि सभातर्फ स्वतन्त्र उम्मेदवार बनेका हेमराज भण्डारीले मस्यौदा तयार भइसकेको बताए। उनले भने 'फाइनल गर्न बाँकी छ। अहिले जनताको कुरा सुन्दैछौं।' एउटा मात्र प्रतिनिधि सभा निर्वाचन क्षेत्र रहेको धनकुटामा लोकतान्त्रिक बामगठबन्धनको तर्फवाट सुनिलवहादुर थापा, नेकपा एमालेबाट निवर्तमान संघीय सांसद राजेन्द्रकुमार राई, राष्ट्रिय प्रजातन्त्र पार्टीबाट कुमारबहादुर थापा र स्वतन्त्र उम्मेदवार हेमराज भण्डारी लगायतका उम्मेदवार चुनावी प्रतिस्पर्धामा छन्।"
रुसको लडाकु विमान दुर्घटनामा मृत्यु हुनेको संख्या १३ पुग्यो,"मस्को : रुसको एसयु३४ लडाकु विमान दुर्घटनामा मृत्यु हुनेको संख्या १३ पुगेको टास समाचार एजेन्सीले जनाएको छ। आपतकालीन अवस्था मन्त्रालयलाई उद्धृत गर्दै तासले उल्लेख गरेअनुसार उद्धारकर्ताहरूले दुर्घटनास्थलमा थप १० शवहरू फेला पारेका छन्, जसमा तीन बालबालिकासहित मृत्यु हुनेको सङ्ख्या १३ पुगेको छ। अन्य १९ घाइतेलाई उपचारका लागि अस्पताल लगिएको छ। दुर्घटनाबाट ६८ जनाको उद्धार गरिएको थियो भने ३६० जनालाई सुरक्षित स्थानमा सारिएको थियो। यसअघिका रिपोर्टहरूले दक्षिणी सैन्य जिल्लाको एयरफिल्डबाट प्रशिक्षण उडानको क्रममा उचाइ प्राप्त गर्ने क्रममा विमान दुर्घटनाग्रस्त भएको र पाइलटहरू दुर्घटना हुनुअघि सुरक्षित रूपमा बाहिर निस्कन सफल भएका थिए। चालक दलले उडान भर्ने क्रममा इन्जिनमा आगो लागेको जानकारी दिएका थिए। तासका अनुसार विमानको आगो नजिकैको नौ तले आवासीय भवनमा फैलिएको थियो। दुर्घटनाले १७ वटा अपार्टमेन्टमा क्षति पुर्याएको छ। रुसी अधिकारीहरूले दुर्घटनाको कारणबारे अनुसन्धान सुरु गरेका छन्।"
पर्सामा मोटरसाइकल चोरीमा संलग्न गिरोह नै पक्राउ,"वीरगन्ज : पर्सामा प्रहरीले मोटरसाइकल चोरीमा संलग्न गिरोहलाई पक्राउ गरेको छ। पर्साको वीरगन्ज र ग्रामीण भेगबाट मोटरसाइकल चोरी गरी अन्यत्र लगेर बिक्री गर्दै आएको गिरोहलाई प्रहरीले पक्राउ गरेको हो। प्रहरीले मोरटरसाइकल चोरी गिरोहमा संलग्न छ जनालाई पक्राउ गर्नुका साथै उनीहरूको साथबाट चोरीका पाँचवटा मोटरसाइकल पनि बरामद गरेको छ। पक्राउ पर्नेहरूमा पर्साको वीरगन्ज महानगरपालिका वडा नम्बर १३ राधेमाइका २१ वर्षीय सुमित कुशवाहा, वडा नम्बर १२ मुर्लीका १९ वर्षीय राजन मण्डल, मुर्लीकै अभय मण्डल, वडा नम्बर ११ रानीघाटका २० वर्षीय नन्दन चौरसिया, वडा नम्बर १० घडीअर्वाका २० वर्षीय रिकी मण्डल र पर्साकै पोखरीया नगरपालिका वडा नम्बर ६ सिर्सियाका २५ वर्षीय खरबुद आलम रहेका छन्। उनीहरूको साथबाट चोरीका ना१० प ५०५१, प्र२०३००३ प ७५०९, ना३७ प २०२४ , ना१८ प ४२१९ र ना३७ प २०२४ नम्बरका गरी पाँचवटा मोटरसाइकल बरामद गरिएको पर्साका प्रहरी उपरीक्षक रमेश बस्नेतले जानकारी दिए।"
जग्गा खरिद गरेर दान,"नुवाकोट : नुवाकोटको पञ्चकन्यामा विभिन्न सरकारी संरचना निर्माणका लागि जग्गा दान गरिएको छ। पञ्चकन्या गाउँपालिकाका तेजबहादुर तामाङ (रमेश)ले गापाका विभिन्न स्थानमा स्वास्थ्य चौकी, प्रहरी कार्यालय र विद्यालयलाई आवश्यक जग्गा खरिद गरेर उपलब्ध गराएका हुन्। उनले उपलब्ध गराएको जग्गा ३८ लाख रुपैयाँ बराबरको रहेको छ। अध्यक्ष तामाङले स्वास्थ्य चौकी, प्रहरी कार्यालय र विद्यालयलाई तीन कित्ता जग्गा आफ्नै रकमबाट खरिद गरेर दान गरेका हुन्। तीनवटै कार्यालयलाई जग्गाधनी पुर्जासहित जग्गा हस्तान्तरण गरिएको हो। गाउँपालिका अध्यक्ष तामाङले पञ्चकन्या गाउँपालिका३ मा प्रहरी चौकीको लागि दुई रोपनी जग्गा दान गरेका हुन्। गाउँपालिका कार्यालय नजिकैको प्रहरी चौकीको स्थायी भवन निर्माणका लागि आफ्नै जग्गाको आवश्यकता परेपछि उनले व्यक्तिगत लगानीमा जग्गा खरिद गरेर प्रहरी चौकीलाई हस्तान्तरण गरेका हुन्। उक्त जग्गाको मूल्य ६ लाख रुपैयाँभन्दा बढी रहेको पञ्चकन्या प्रहरी चौकीले जनाएको छ। यस्तै, पञ्चकन्या स्वास्थ्य चौकीलाई भवन निर्माणका लागि गाउँपालिका अध्यक्ष तामाङले ५ रोपनी जग्गादान गरेका छन्। उक्त जग्गाको मूल्य २४ लाख रुपैयाँभन्दा बढी रहेको बताइएको छ । यसका साथै गापा अध्यक्ष तेजबहादुर तामाङले पन्चकन्या३ स्थित पञ्चकन्या माविलाई भवन निर्माणका लागि नौं लाख रुपैयाँ बराबरको जग्गादान गरेका छन्। विद्यालय आसपासमा रहेको आठ लाख मूल्य बराबरको ६ रोपनी १२ आना जग्गा अन्य व्यक्तिसँग खरिद गरेर विद्यालयकै नाममा अध्यक्ष तामाङले पास गरिदिएको विद्यालयले जनाएको छ। गाउँपालिका अध्यक्ष तामाङले तीनवटा कार्यालयका लागि ३८ लाख रुपैयाँभन्दा बढी रकमको जग्गा खरिद गरेर दान गरेका हुन्। विद्यालय, प्रहरी तथा स्वास्थ्य कार्यालयलाई व्यवस्थित र थप प्रभावकारी पार्नका लागि आफ्नो तर्फबाट सहयोग गरेको अध्यक्ष तामाङले बताए। सार्वजनिक जमिनको संरक्षणमा आफू सचेत रहेको र संवेदनशील निकायहरूलाई परेको जग्गाको अभाव टार्न निजी लगानीमा सहयोग गरिएको उनले बताए।"
अंशु हत्या प्रकरण : १० हजारका लागि आफ्नै साथीहरू क्रूर बनेपछि,"विराटनगर : सिरहाको गोलबजार नगरपालिका३ का १७ वर्षीय अंशु सदालाई अभिभावकीय रेखदेख र निगरानीको कमी भयो। सधैं ध्यान दिनसक्ने अवस्थामा परिवार थिएन। पारिवारिक आर्थिक अवस्था कमजोर छ। बुबा सुन्दर सदा ४ वर्षदेखि वैदेशिक रोजगारीका क्रममा साउदी अरबमा छन्। आमा ललितादेवी सदा जीविकोपार्जनका लागि सिजन अनुसारको ज्यालामजदुरी गर्छिन्। मुसहर समुदायका सुन्दर र ललितादेवीका ५ सन्तानमध्ये अंशु एकमात्रै छोरा थिए। उनका १ दिदी र ३ बहिनी छन्। दिदीको बिहे भइसकेको छ। बाबु वैदेशिक रोजगारीमा र आमा ज्यालामजदुरीमा व्यस्त हुँदा अंशु अभिभावकको निगरानीविहीन बने। परिवारले उनलाई ध्यान दिनसक्ने अवस्था बनेन। कक्षा ९ मा पढ्दापढ्दै विद्यालय जान छाडे। २ वर्षदेखि पढाइ छाडेर स्वतन्त्र बनेका उनी साथीभाइसँगको गलत संगतमा पुगे। हुँदाहुँदै लागूऔषधको दुर्व्यसनमा फसेको प्रहरी बताउँछ। कूसंगत र कुलतमा फसेको कुरा अभिभावकले पत्तो पाएनन्। ऋण गरेर गोलबजार३ मा सदा परिवारले इँटाको गाह्रो लगाएर १ तले घर बनायो। ऋण काढेर सुन्दर विदेश गए। घर बनाउँदा लागेको ऋण तिर्नलाई ऋण खोजेरै सुन्दर विदेश गएका रहेछन्। ऋण तिर्दातिर्दै ४ वर्ष विदेशमा बितिसक्यो, परिवारलाई उदृत गर्दै प्रहरीले भन्यो, पारिवारिक आर्थिक अवस्था निक्कै दयनीय छ। त्यही भएकाले नेपालमा रहेका परिवारका सदस्यले ज्यालामजदुरी गर्नुपर्ने बाध्यता हुँदा अंशुमाथि अभिभावकीय रेखदेखको अभाव भयो। एकमात्रै छोरा उनलाई काम गर्नुपर्ने दबाब परिवारबाट थिएन। अभिभावकले औधी माया गर्ने, तर गतिविधि र दैनिकीमा ख्याल नगर्ने वातावरण बन्दा अंशु झन् स्वतन्त्र भए। विहानबेलुका हातमुख जोड्नै धौधौ भइरहेको परिवारमा बेलैमा उनीमाथिको निगरानी र अभिभावकीय रेखदेखको अभाव हुँदा अहिले आएर परिवारभित्र ठूलो बज्रपात परेको छ। सदा परिवारले सधैँका लागि छोरो गुमाउनु पर्यो। सबैभन्दा धेरै विश्वास गरिएका साथीहरुबाटै अंशुको हत्या भयो। लागूऔषधको कुलतले जुराएको गलत संगत नै उनको हत्याको प्रमुख कारण रहेको प्रहरीको निस्कर्ष छ। प्रहरीका अनुसार गत असोज २३ गते अपरान्ह घरमा पुगेका ३ जना युवाले अंशुलाई घुम्न जाउँ भन्दै लिएर गए। धनुषाको कमला नगरपालिका६ का २१ वर्षीय शिवकुमार मण्डल, बिसु भनिने १९ वर्षीय प्रशान्तकुमार मण्डल र राकेश ठाकुरको साथ लागेर उनी साँझतिर घुम्न निस्किए। तीनै जना अंशुका मिल्ने साथीहरु भएकाले घुम्न जाने विषयमा परिवारले कुनै शंका नगरेको प्रहरीले जनाएको छ। तर अंशु घर फर्किएनन्। न अब कहिल्यै फर्कनेछन्। छोरा घर फर्किएर आउलान् भन्ने आशामा ललिता थिइन्। तर ३४ दिनसम्म आएनन्। उल्टै फिरौतीवापतको रकम माग गर्दै ललितालाई फोन गयो। प्रहरीका अनुसार फोन प्रशान्तले गरेका थिए। अंशुलाई आफूहरुले अपहरण गरेको र छुटाउन मन भए १ लाख रूपैयाँ पठाइदिनु भन्दै आमालाई प्रशान्तले फोन गरेको प्रहरीले जनाएको छ। पैसा नदिएमा छोरालाई मरिदिन्छौं भन्दै धम्क्याएर म्यासेज पनि पठाएको प्रहरी अनुसन्धानबाट खुलेको छ। फोन र म्यासेज गर्ने व्यक्ति छोराकै साथी भएकाले जिस्किएका होलान् भनेर ललिताले वस्ता गरिनन्। साथीहरुसँग गएको छोरा ४ दिनसम्म घर नफर्किएपछि गत बिहीबार (२७ गते) इलाका प्रहरी कार्यालय गोलबजार पुगेर खोजतलासको माग गर्दै जाहेरी दिइन्। तर अपहरण र फिरौती माग गरिएको विषय जाहेरीमा नखुलाएको सिरहा प्रहरी प्रमुख एसपी अजुर्नप्रसाद तिमल्सिना बताउँछन्। घरबाट हिँडेको ४ दिनपछि खोजतलासको माग राखेर जाहेरी परेसँगै प्रहरीले आफ्नो प्रक्रिया अघि बढायो। अपहरण र फिरौतीको कुरा साँझतिर मात्रै जानकारी भयो, उनले भने, तत्काल मोबाइल ट्रयाक गर्ने क्रममा लोकेसन विराटनगरमा देखिएकाले सहयोगका लागि मोरङ प्रहरीसँग समन्वय गरियो। तर जीवितै फेला पार्न सकिएन। अपहरण र फिरौतीको विषय बेलैमा थाहा पाउन सकेको भए घटना हुन नपाउने दाबी प्रहरीको छ। विराटनगर महानगरपालिका११ बसपार्कस्थित न्यु अप्सरा गेष्ट हाउसको पहिलो तलाको १ नम्बर कोठामा शुक्रबार दिउँसो अंशुको बीभत्स शव फेला पर्यो। प्रहरीका अनुसार अंशुसहित ४ जना २४ गते बिहान विराटनगर आइपुगेको खुलेको छ। चारै जना २५ गतेसम्म बसपार्ककै धनकुटे लजमा बसेको मोरङ प्रहरीका डीएसपी टीकाबहादुर कार्की बताउँछन्। उनका अनुसार त्यहीँबाट अंशुकी आमालाई बारम्बार फोन र म्यासेज गरेर फिरौतीवापतको रकम माग गर्न थालेको पाइएको छ। घुम्दा लाग्ने खर्चवापतको पैसा अंशुले विदेशमा भएका बुबासँग माग्छु भनेछन्। आफ्ना अभिभावकसँग पैसा माग्ने कुरामा सहमति गरेछन्, प्रहरी स्रोतले भन्यो, त्यही भएकाले अंशुको अपहरणलाई देखाएर पैसा माग्न प्रशान्त अगाडि सरे। कमजोर आर्थिक अवस्थाका कारण तत्काल परिवारले पैसा पठाउन सकेनन्। तर पैसा माग्ने क्रम रोकिएन। उनीहरुको साथमा भएको पैसा पनि सकियो। शिवले विदेशमा रहेका आफन्तसँग पठाइमागेको १५ हजार रूपैयाँ बोकेर उनीहरु घुम्न आएका रहेछन्। घुम्दा लाग्ने अरु खर्च अंशुका परिवारसँग उठाउने योजना बनाएछन्। गेष्ट हाउसमा बस्दै जाँदा साथमा भएको पैसा पनि सकिएपछि अंशुका परिवारसँग माग्न थालेको पाइयो, डीएसपी कार्कीले भने, तर साथमा नभएकाले तत्कालै पठाउनसक्ने अवस्था भएन। ऋण सापटी खोज्दा समय लाग्यो। ऋण लिएर १० हजार रूपैयाँ अंशुकी आमाले बिहीबार साँझतिर बैंकमा पठाइदिएको खुल्यो। कार्कीका अनुसार अंशुको हत्यामा कुनै पूर्वयोजना देखिँदैन। मागेको पैसा दुई दिनसम्म पनि नपठाइदिएको र अंशुले समेत वास्ता नगरेपछि लागूऔषधको नशामा रहेका ३ जना मिलेर उनको हत्या गरेको प्रहरीको भनाइ छ। २७ गते साँझसम्म हत्याको कुनै योजना बनेको देखिँदैन। तर पैसा नपाउँदा गेष्ट हाउसमा तिर्ने रकम अभाव भएको झोंकमा कपडाले मुख छोपेर अनुहारमा इँटा प्रहार गर्दै र घाँटीमा ब्लेडले काटेर अंशुलाई मारेको खुल्यो, प्रहरी स्रोतले भन्यो, १ लाख माग गरेकोमा बार्गेनिङ हुँदा तत्कालका लागि १० हजारमा कुरा मिलेको रहेछ। तर समयमै नपाएपछि आवेशमा आएर हत्या गरेको पत्ता लागेको छ। प्रहरीका अनुसार एउटै गेष्ट हाउसमा बसेर पैसाको बार्गेनिङ गर्दा शंका हुने भएपछि उनीहरुले अर्कोमा सर्ने योजना बनाए। त्यसपछि २६ गते बेलुका चारै जना न्यु अप्सरा गेष्ट हाउसमा सरे। २६ र २७ गते अप्सरामा बसे। २७ गते बिहीबार राति अंशुको हत्या भएको प्रहरीले जनाएको छ। त्यतिबेलासम्ममा अंशुकी आमाले १० हजार रूपैयाँ पठाइदिसकेकी थिइन्। तर बैंक बन्द भइसकेकाले पैसा निकाल्न भने पाएका थिएनन्। प्रहरीका अनुसार हत्या गरेपछि तन्नामा पोको पारेर गेष्ट हाउसको कोठाभित्र रहेको पलङ (लोबेड)भित्र हालिदिएर हत्यामा संलग्न रातभर त्यही पलङमाथि सुतेका थिए। शव भेटिएका अंशुको टाउको, घाँटीलगायत शरीरका विभिन्न भागमा चोट थियो। कोठाभित्र रगत लतपतिएको कपडा भेटिए। घटनामा प्रयोग गरिएको कपडा, इँटा र ब्लेड प्रहरीले बरामद गर्यो। गेष्ट हाउसका एक कर्मचारीका अनुसार असोज २६ गते बुधबार राति ८ बजेतिर कोठा खोज्दै ४ जना आएका थिए। उनीहरुले बुधबार र बिहीबारका लागि कोठा बुक गरे। अझै एक साता बस्ने भनेर शुक्रबार बिहान अर्को कोठा पनि बुक गर्न खोजेका थिए। अझै एक साता बस्छौं। थप एउटा कोठा चाहियो भनेर मागेका थिए, ती कर्मचारी भन्छन्, त्यसपछि पैसा लिएर आउँछौं भन्दै बाहिर निस्किएर गए। पछि उनैलाई लिएर प्रहरी आइपुग्यो। उनका अनुसार गेष्ट हाउसमा बसेका व्यक्तिलाई लिएर प्रहरी आइपुगेपछि मात्रै हत्याका बारेमा थाहा भएको हो। बिहान हामी सरसफाई गर्न जाँदा कोठाभित्र छिर्न दिएनन्, ती कर्मचारी भन्छन्, हामी नै सरसफाई गर्छौं भनेर फर्काइदिए। पैसा निकाल्न जाँदा पक्राउ प्रहरीका अनुसार प्रशान्तले ब्रह्मानन्दन यादवको नाममा माछापुच्छ्रे बैंकमा खाता खोलेर चेक आफ्नै साथमा राखेको पाइएको छ। त्यही खाता नम्बरमा उनले अंशुकी आमालाई पैसा पठाउन लगाएका थिए। ब्रह्मानन्दन को हुन् भन्ने बारेमा पत्ता लाग्न बाँकी रहेको र अनुसन्धान भइरहेको प्रहरीले जनाएको छ। प्रशान्तले पैसा निकाल्न विराटनगर९ स्थित बैंकको शाखामा जाने तयारी गरे। तर उनीसँग बैंकसम्म जान सीटी सफारीलाई तिर्ने भाडा पनि थिएन। गेष्ट हाउसको अर्को कोठामा बसेका मोरङको रतुवामाई नगरपालिका५ का ३६ वर्षीय मनोज कार्कीसँग प्रशान्त जोडिए। गेष्ट हाउसमा सँगै बसेर लागूऔषध गाँजा सेवन गर्ने क्रममा दुई जनाबीच चिनजान भएको प्रहरी बताउँछ। भाडाको व्यवस्था मनोजले गरिदिने भएपछि दुवै जना एउटै सफारी चढेर बैंक पुगे। अंशुका अपहरणकारी बैंकमा पैसा निकाल्न आउँदैछन् भन्ने सूचना प्रहरीलाई थियो। मोरङ प्रहरी प्रमुख एसपी शान्तिराज कोइराला नेतृत्वको टोलीले प्रशान्त र मनोजलाई बैंकबाटै पक्राउ गर्यो। पक्राउ पर्दा प्रशान्तले लगाएको कपडामा रगतको टाटा थियो। उनलाई प्रहरीले नियन्त्रणमा लिएपछि अंशुको हत्या भएको खुल्यो। त्यसपछि गेष्ट हाउसमा पुगेको प्रहरीले अंशुको शव राखिएको पलङमाथि सुतिरहेका राकेशलाई पनि पक्राउ गर्यो। घटनामा संलग्न शिव फरार रहेकाले खोजी जारी राखिएको प्रहरीले जनाएको छ। यद्यपि घटनामा मनोजको संलग्नता भने यकिन भइसकेको छैन। एउटै गेष्ट हाउसमा बसेका बेला चिनजान भएपछि सँगै गाँजा खाएको र प्रशान्तसँगै बैंकसम्म गएको मात्रै खुलेको छ, प्रहरीका एक अधिकृत भन्छन्, प्रारम्भिक अनुसन्धानबाट घटनामा मनोजको संलग्नता देखिँदैन। प्रहरीले भने प्रशान्त, राकेश र मनोजविरुद्ध नै कर्तव्य ज्यान मुद्दा चलाउन म्याद थप गरेर घटनाको अनुसन्धान अघि बढाएको छ। प्रहरीले उनीहरु बसेको कोठाबाट थोरै परिणामको गाँजा पनि बरामद गरेको छ। अंशुको हत्याअघि सबै जना सँगै बसेर गाँजा सेवन गरेको प्रहरीले जनाएको छ। हत्यामा संलग्न र हत्या गरिएका अंशु सबै लागूऔषधका प्रयोगकर्ता रहेको प्रहरीको भनाइ छ। प्रहरीका अनुसार गेष्ट हाउसमा तिर्न तथा लागूऔषध सेवन गर्नलाई पैसा अभाव भएको र मागेको रकम समयमा नपाएपछि अंशुको हत्या गरिएको पाइएको छ। पोस्टमार्टमपछि परिवारका सदस्यले बुझेर शवको अन्त्येष्टि गरिसकेका छन्। अभिभावकले आफ्ना सन्तानको विशेष ख्याल राख्नुपर्छ। गतिविधि र संगतका बारेमा ध्यान दिनुपर्छ। नत्र गलत संगत र कुलतमा फस्न सक्छन्, मोरङ प्रहरी प्रमुख एसपी शान्तिराज कोइरालाले भने, किशोरावस्थाका सन्तानलाई अभिभावकीय रेखदेख अपरिहार्य हुन्छ। वास्ता नगर्दा सन्तान गुमाउनुपर्ने अवस्था आउनसक्छ। अंशुको हत्या गलत संगत र कुलतको गतिलो उदाहरण हो।"
पुरुष फुटबलमा एपीएफ र नेपाल आर्मी फाइनलमा प्रवेश,"काठमाडौं : नवौं राष्ट्रिय खेलकुदअन्तर्गत पुरुष फुटबलमा एपीएफ र नेपाल आर्मी फाइनलमा प्रवेश गरेको छ। सुदूरपश्चिम प्रदेशलाई हराउँदै एपिएफ र गण्डकी प्रदेशलाई हराउदै हार्मी फाइनलमा पुगेको हो। पोखरा रंगशालामा मंगलबार भएको पहिलो सेमिफाइनलमा आर्मीले गण्डकी प्रदेशलाई १० गोल अन्तरले पराजित गर्यो। आर्मीलाई जित दिलाउन सुदिल राईले निर्णायक गोल गरे। खेलको ५८औं मिनेटमा सुदिलले निर्णायक गोल गरे। उनी २४औं मिनेटमा कप्तान भरत खवासको स्थानमा मैदान प्रवेश गरेका थिए। मंगलबार नै भएको दोस्रो सेमिफाइनलमा सुदूरपश्चिम प्रदेशलाई ५१ गोल अन्तरले हराउँदै एपीएफले आर्मीसँग स्वर्ण पदक भिडन्त पक्का गरेको हो। एपीएफको जितमा प्रदीप लामाले २ गोल गरे। नविन लामा, विकु तामाङ र हरि कार्कीले ११ गोल गरे। सुदुरपश्चिमका लागि कुवेर सिंहले १ गोल फर्काए। एपीएफले अब स्वर्ण पदकका लागि त्रिभुवन आर्मी क्लबसँग खेल्नेछ।"
"एमाले अध्यक्ष ओली अस्वस्थ, झापास्थित घरमा आराम गर्दै",झापा : नेकपा एमालेका अध्यक्ष केपी शर्मा ओली अस्वस्थ भएका छन्। मंगलबार दिउँसो गृहजिल्ला झापा आइगेका उनी अस्वस्थ भएको पोलिटव्युरो सदस्य देवेन्द्र दाहालले जानकारी दिए। झापा क्षेत्र नं ५ का प्रतिनिधिसभा सदस्यका उम्मेदवारसमेत रहेका अध्यक्ष ओली चुनाव प्रचारप्रसारका क्रममा झापा आएका हुन्। दाहालका अनुसार ज्वरो आएपछि उनी औषधि खाएर घरमै आराम गरिरहेका छन्। तीनदिने चुनावी प्रचार अभियानका क्रममा सहभागी हुन उनी झापा आएका हुन्। अध्यक्ष ओलीलाई ज्वरो आएपछि आज दमकमा पत्रकार सम्मेलनसहित कार्यकर्ता भेटघाटका कार्यक्रम स्थगित गरिएको एमाले जिल्ला अध्यक्ष दीपक कार्कीले बताए।
युगान्डामा इबोलाबाट मृत्यु हुनेको सङ्ख्या २४ पुग्यो,कम्पाला : युगान्डाको स्वास्थ्य मन्त्रालयले सोमबार इबोलाका कारण पछिल्लो चार दिनमा थप पाँच व्यक्तिको मृत्यु भएपछि मृत्यु हुनेको सङ्ख्या २४ पुगेको जनाएको छ। मन्त्रालयले अक्टोबर १६ सम्मको अद्यावधिकमा दुई नयाँ पुष्टि भएका घटनाहरू दर्ता गरेपछि पुष्टि भएका घटनाहरूको सङ्ख्या पनि बढेर ६० पुगेको बताएको छ। सेप्टेम्बर २० मा मुबेन्डेको केन्द्रीय जिल्लामा इबोला सङ्क्रमणको व्यापकता देखिएको थियो। सङ्क्रमण नियन्त्रणका लागि मुबेन्दे र छिमेकी कसण्डा जिल्लामा २१ दिनदेखि लकडाउन र राति कर्फ्यु लगाइएको छ। सरकारले राजधानी कम्पाला सहरलाई पनि सम्भावित उच्च जोखिममा राखेको छ।
भक्तपुरको गःपलीमा सरसफाई,"भक्तपुर : भक्तपुरको गःपलीमा मंगलबार सरसफाई गरिएको छ। 'टोलको सुधार गरौं, सभ्याताको परिचय दिऔं' भन्ने मूल नाराका साथ गःपली टोल सुधार समितिले सरसफाई गरेको हो। समितिका अध्यक्ष रामकृष्ण प्रजापतिले सरसफाई सभ्याताको चिह्न भएको बताउँदै मानिस स्वस्थ नभइकन केही गर्न नसक्ने भएकाले शरीरलाई स्वस्थ राख्न सरसरफाई आवश्यक हुने जानकारी दिए। उनले शारीरिक र मानसिक रूपमा स्वस्थ नभए शिक्षा तथा काममा सफलता हासिल गर्न नसक्ने भएकाले शारीरिक र मानसिक स्वस्थताका लागि प्रतिकात्मक रूपमा जनचेतना जगाउने उद्देश्यले सरसफाई कार्यक्रम गरेको बताए। उनले डेंगु रोग फैलिरहेको र लामखुट्टेबाट सर्ने भएकाले पानी जम्न नदिन सरसफाई कार्यक्रम अवश्यक रहेको बताए। उनले न्हुँद ११४३ को उपलक्ष्यमा सम्पूर्ण टोलबासीहरुको सुस्वास्थ्य एवं दीर्घायुको कामना गरे। कार्यक्रममा टोलवासी र विद्यार्थीहरूको सहभागीता रहेको थियो। बाराही डोकाफल्चादेखि सरसफाई सुरु गरी गपली गणेश मन्दिर, राममन्दिर, बाराही पुल र मंगलतीर्थमा पुगेर समापन गरिएको थियो। सरसफाईका लागि भक्तपुर नगरपालिकाले च्वाफी, चुन र फिनेल सहयोग गरेको थियो।"
भक्तपुर २ को प्रदेश 'क' का उम्मेदवार भन्छन् 'धार्मिक पर्यटन विस्तार गर्छौं',"भक्तपुर : भक्तपुर क्षेत्र नं २ प्रदेश सभा क मा अपुरो रहेको विकास निर्माण तथा यस क्षेत्रलाई धार्मिक पर्यटनका रूपमा विकास गर्ने उम्मेदवारहरूले प्रतिवद्धता व्यक्त गरेका छन्। रफत सञ्चार क्लबमा मंगलबार आयोजित साक्षात्कार कार्यक्रममा उनीहरूले यस्तो प्रतिवद्धता ब्यक्त गरेका हुन्। नेकपा एमाले तर्फका उम्मेदवार किरण थापाले यस क्षेत्रमा रहेको विकासका अधुरा रहेका खानेपानी, सडक, ढल, शिक्षा, स्वास्थ्य लगायतलाई पूर्णता दिन आफूले उम्मेदवारी दिएको बताए। यस क्षेत्रमा रहेका विभिन्न ऐतिहासिक र धार्मिक स्थलहरूलाई धार्मिक सकिटका रूपमा विकास गर्ने थापाले बताए। अध्ययनपश्चात् बेरोजगार रहने वातावरणको अन्त्य गर्न प्राविधिक शिक्षामा जोड दिने थापाले बताए। राष्ट्रिय प्राणी उद्यानलाई थप व्यवस्थित गर्दै यस क्षेत्रको जैविक विविधिताको संरक्षण र प्रवर्द्धन गर्दै आन्तरिक र बाह्रय पर्यटकको आगमनमा जोड दिने थापाले बताए। यसैगरी सत्ता गठबन्धनका तर्फका उम्मेदवार विष्णुराज कार्कीले यस क्षेत्रलाई धार्मिक पर्यटनका रूपमा विकास गर्ने बताएका छन्। कार्कीले सुर्यविनायक क्षेत्रमा रहेका ऐतिहासिक र धार्मिक क्षेत्रलाई धार्मिक सर्किटको रूपमा प्रवर्द्धन गरी धार्मिक पर्यटन क्षेत्रका रूपमा विकास गर्ने बताएका हुन्। युवा अवस्थादेखि राजनीतिलाई समाज सेवाका रूपमा आफूले आत्मसाथ गर्दै आएको र पार्टीभन्दा माथि उठेर यस क्षेत्रका जनताको सुख दुःखको साथमा रहेकाले आफूले यस पटक विजय हासिल गर्ने कार्कीले दाबी गरे। यस क्षेत्रमा निर्माणाधीन प्राणी उद्यानलाई थप व्यवस्थित गरी यस क्षेत्रमा आन्तरिक र बाह्रय पर्यटकहरूको आँगन बढाउने योजना समेत रहेको उनले बताए। यस निर्वाचन क्षेत्रमा देखिएको र जनताको मौलिक हक अन्तर्गतका विषयहरू जस्तै स्वास्थ्य, शिक्षा र रोजगारीको सवाललाई आफ्नो विजयसँगै प्रदेश सरकारले सम्बोधन गर्ने वातावरणको सिर्जना गर्ने कार्कीले बताए। गठबन्धन सरकारले नै निर्वाचनपछि सत्ता सञ्चालन गर्ने अवस्था रहेको बताउँदै कार्कीले आफू विजय भएमा प्रदेश सरकारसँग यस क्षेत्रका स्थानीयको पहुँचमा पनि सहजता हुने र विभिन्न खालका योजनाहरू यस क्षेत्रले पाउने बताए।"
नवौं राष्ट्रिय खेलकुदः महिला बास्केटबलमा बागमती र आर्मी फाइनल खेल्ने,"तनहुँ : नवौं राष्ट्रिय खेलकुदअन्तर्गत तनहुँ जिल्लामा भएको महिला बास्केटबल प्रतियोगिताको फाइनल खेलमा बागमती प्रदेश र त्रिभुवन आर्मीबीच प्रतिस्पर्धा हुने भएको छ। मंगलबार भएको सेमिफाइनल खेलमा बागमती प्रदेशले सुदूरपश्चिम प्रदेशलाई पराजित गर्दै फाइनल गुगेको हो। आर्मीले गण्डकी प्रदेशलाई हराएको हो। बागमतीले सुदूरपश्चिमलाई ८३२५ को फराकिलो स्कोर अन्तरले पराजित गरेको थियो। खेलको पहिलो चरणमा २०४, दोस्रो चरणमा २५ ८, तेस्रो चरणमा १८३ र चौथो चरणमा २०१० को अन्तर बनाएको थियो। त्यस्तै, आर्मीले गण्डकी प्रदेशलाई ६७३५ अन्तरको स्कोरले पछाडि पार्दै जीत हाँसिल गरेको हो। खेलको पहिलो चरणमा २०६ र दोस्रो चरणमा १९५ को स्कोर गर्दै आर्मी बलियो अवस्थामा पुगेको थियो। तेस्रो चरणमा गण्डकी खेलमा फर्किदै १५ ११ को अन्तरले आर्मीभन्दा माथि रहेपनि अन्तिम चौथो चरणमा पुनः आर्मीले १७९ को स्कोर अन्तर बढाउँदै सहज जीत निकाल्न सफल भयो। प्रतियोगिताको फाइनल खेल बुधबार दिउँसो ३ बजे हुने आयोजकले जनाएको छ।"
हट एयर बलुन दुर्घटना हुँदा टर्कीमा दुई जना पर्यटकको मृत्यु,"अंकारा : टर्कीको लोकप्रिय पर्यटकीय गन्तव्य क्यापाडोसियामा मंगलबार तातो हावायुक्त बलुन दुर्घटना हुँदा दुई स्पेनी पर्यटकको मृत्यु भएको छ भने तीन जना घाइते भएका छन्। एक निजी कम्पनीको बलुन नेभसेहिर प्रान्तको एभानोस जिल्लाको जेल्भ भग्नावशेषबाट उडेको र अप्रत्याशित गतिमा आएको हावाका कारण किलिक क्षेत्रमा आकस्मिक अवतरण गरेको प्रान्तीय कार्यालयले जनाएको छ। बलुनमा कूल २८ यात्रु र दुईजना चालक दलका सदस्य सवार थिए। प्रारम्भिक जानकारी अनुसार दुर्घटनाको कारण हावाको गतिमा अप्रत्याशित वृद्धि भएको विज्ञप्तिमा उल्लेख छ। प्राकृतिक चट्टान संरचनायुक्त उपत्यका, भूमिगत बस्तीहरू, गुफा होटलहरू एवं ऐतिहासिक गुम्बाहरू भएको क्यापाडोसिया तातो हावायुक्त बलुन सवारीहरूको लागि परिचित छ। यो यस्ता प्रसिद्ध विश्वभरका गन्तव्यहरूमध्ये एक हो। यहाँ आगन्तुकहरूले उचित मौसमका कारणले लगभग वर्षैभरि बलुन सवारीको आनन्द लिन सक्छन्।"
"डेंगुबाट हालसम्म ४९ को मृत्यु, ४१७४३ मा संक्रमण",काठमाडौं : डेंगु संक्रमण ७७ वटै जिल्लामा फैलिएको छ। डेंगुबाट हालसम्म ४९ जनाको मृत्यु भएको स्वास्थ्य तथा जनसङ्ख्या मन्त्रालयले जनाएको छ। गत साउनदेखि हालसम्म ४१ हजार ७४३ जनामा डेंगु पुष्टि भएको छ। डेंगु संक्रमण रोक्न प्रतिकार्यका कार्य तीव्र पारिएको मन्त्रालयले जनाएको छ। स्वास्थ्य मन्त्रालयले डेंगुबाट बच्न फोहर जम्मा भएको ठाउँ सफा गर्न र पूरा बाहुला भएको कपडा लगाउन अनुरोध गरेको छ। विज्ञहरूले डेंगु जोखिम कायम रहेको भन्दै सचेत रहन आग्रह गरेका छन्।
भतिजमाथि गोली हानेका व्यक्तिले आफैंलाई गोली हानेर गरे आत्महत्या,"झापा : झापामा आफैंलाई गोली हानेर एक जनाले आत्महत्या गरेका छन्। घरायसी विवादका क्रममा भतिजमाथि गोली प्रहार गरेका गौरादह नगरपालिका८ स्थित जुरोपानी निवासी ३५ वर्षका बिरन शाहले घटनापछि आफैंलाई गोली हानेका थिए । उनले आफ्नै कन्चटमा गोली हानेर आत्महत्या गरेको जिल्ला प्रहरी कार्यालय झापाका डीएसपी वसन्त पाठकले जानकारी दिए । प्रहरीका अनुसार मंगलबार साँझ ७ बजे बिरनले घरयाशी सामान्य विवादको क्रममा उनका दाइ उमेश साहको छोरा (भतिज) पर्ने १५ वर्षीय हेमराज साहलाई आफ्नै घर अगाडि सानो चाइनिज (होम मेड पेस्तोल) ले गोली प्रहार गरेर घाइते बनाएका थिए । हेमराजको ढाड गोली लागेको थियो । घाइते भएका उनलाई तत्काल उपचारका लागि लाइफलाइन अस्पताल दमक लगिएको र त्यहाँबाट थप उपचारका लागि बिर्तामोडस्थित बिएण्डसी अस्पताल पठाइएको छ । घटना भए लगतै घटनास्थल पुगेका इलाका प्रहरी गौरीगञ्जको टोलीले गोली हान्ने बिरनको खोजी गर्ने क्रममा घरदेखि १०० मिटर उत्तर पर्ने सुकुना खोला किनारमा कन्चटमा गोली लागेको अवस्थामा उनलाई मृत फेला पारेको डीएसपी पाठकले बताए । मृतक विरेन सशस्त्र प्रहरीबाट अवकाश प्राप्त कर्मचारी हुन् । प्रहरीले एक थान होम मेड पेस्तोल, दुई थान म्यागेजिन र १४ राउन्ड गोली समेत फेला परेको छ । घटनाका बारेमा इलाका प्रहरी कार्यालय दमकका डीएसपी दिलीप कुमार गिरी र इलाका प्रहरी कार्यालय गौरीगञ्जका इन्स्पेक्टर जितेश दाहालको कमान्डमा खटिएको टोलीले थप अनुसन्धान अघि बढाएको छ ।"
आइटिएफ तेक्वान्दोमा ७४ पदकको टुङ्गो,"बागलुङ : नवौँ राष्ट्रिय खेलकुदअन्तर्गत यहाँ जारी आइटिएफ तेक्वान्दो प्रतियोगितामा ७४ पदकको टुङ्गो लागेको छ। आज साँझसम्म भएका खेलमा २५ स्वर्ण, २५ रजत र २४ कास्य पदकको छिनोफानो भएको हो। प्रतियोगितामा ११ स्वर्ण, सात रजत र दुई कास्यसहित विभागीय टिम नेपाल आर्मी सबैभन्दा अगाडि छ। प्रतियोगितामा दोस्रो स्थान बनाउँदै गण्डकी प्रदेशले पाँच स्वर्ण, पाँच रजत र एक कास्यपदक जितेको छ। पाँच स्वर्ण, दुई रजत र दुई कास्यपदक लिएर बागमती प्रदेश तेस्रो स्थानमा छ। लुम्बिनी प्रदेशले एक स्वर्ण, चार रजत र आठ कास्यपदक हासिल गरेको छ। प्रदेश नं १ ले दुई स्वर्ण, तीन रजत र तीन कास्यपदक जितेको छ। विभागीय टिम सशस्त्र प्रहरी बलले पदक तालिकामा एक स्वर्ण, दुई रजत र तीन कास्यपदक बनाएको छ। कर्णाली प्रदेशले दुई रजत र दुई कास्य जित्दा विभागीय टिम नेपाल पुलिसले तीन कास्य पदक हात पारेको छ। मधेस र सुदूरपश्चिम प्रदेशले अहिलेसम्म कुनै पनि पदक जित्न सकेको छैन। प्रतियोगिताका मिडिया संयोजक पुकार केसीका अनुसार मङ्गलबार भएका खेलमा नेपाल आर्मीले चार, गण्डकीले दुई, १ नं प्रदेशले दुई, सशत्र प्रहरी बल र लुम्बिनी प्रदेशले एकएक स्वर्ण जितेका थिए। प्रतियोगिताका पुरुष एकल स्पाइरिङ र पुरुषमहिला टिम स्पाइरिङका खेल बुधबार बिहानदेखि खेलाइने आइटिएफ नेपालका महासचिव अञ्जु रावतले जानकारी दिए।"
केपी ओलीले कात्तिक ४ गते नागरिकसँग फोनमा कुराकानी गर्ने,"काठमाडौं : नेकपा एमालेका अध्यक्ष केपी शर्मा ओलीले कार्तिक ४ गते जनतासँग टेलिफोनमा कुरा गर्ने भएका छन्। मंगलबार साँझ सामाजिक सञ्जालमार्फत उनले उक्त जानकारी दिएका हुन्। उनले आफ्नो सामाजिक सञ्जालमा सम्पर्क नम्बर पठाउन अनुरोध गरेका छन्। उनले लेखेका छन्, 'मेरो फेसबुक पेजको म्यासेज बक्समा आफ्नो मोबाइल नम्बर म्यासेज गर्नुहुन अनुरोध गर्दछु।' उनले फेसबुकमा कार्तिक ४ गते कुराकानी गरौं भन्ने फोटो अपलोड गरेका छन्।"
नेपाली कांग्रेसले केन्द्रीय कार्यालयमा सञ्चार केन्द्र र स्थानीय तहसम्म सञ्चार संयन्त्र तयार गर्ने,"काठमाडौं : नेपाली कांग्रेसले पार्टीको केन्द्रीय कार्यालयमा सञ्चार केन्द्र स्थापना गर्ने भएको छ। सोमबार बसेको पार्टीको प्रतिनिधिसभा तथा प्रदेश सभा निर्वाचन २०७९, केन्द्रीय प्रचारप्रसार समितिको बैठक उक्त निर्णय गरेको हो। निर्वाचनका लागि प्रदेश, जिल्ला, प्रतिनिधि सभा तथा प्रदेश सभा निर्वाचन क्षेत्र र स्थानीय तहमा समेत पार्टीको सञ्चार संयन्त्र तयार गर्ने समितिको पहिलो बैठकले निर्णय गरेको छ। प्रभावकारी रूपमा निर्वाचन प्रचारप्रसारको कार्यसम्पादन गर्नका लागि प्रतिनिधि सभा तथा प्रदेश सभा निर्वाचन क्षेत्रका समाचार, जानकारी, निर्वाचन गतिविधि केन्द्रमा सम्प्रेषण गर्ने व्यवस्था मिलाउने र केन्द्रीय सञ्चार केन्द्रबाट आवश्यक जानकारी प्रदेश, प्रतिनिधि सभा, प्रदेश सभा र स्थानीय तहसम्मका प्रचारप्रसार समिति र पार्टी संयन्त्रमा सम्प्रेषण गर्ने व्यवस्था मिलाउने समितिका संयोजक एवम् पार्टी प्रवक्ता डा प्रकाश शरण महतले बताए। पार्टीको निर्वाचन प्रचारप्रसारका लागि आवश्यक प्रचार सामग्री निमार्ण गर्ने र विभिन्न सञ्चार माध्यमहरू रेडियो, एफएम, टीभी, प्रिन्ट मिडिया, अनलाइन तथा सामाजिक सञ्जाल लगायतबाट पार्टीको सन्देश सम्प्रेषण गरिने उनले जानकारी दिए। उक्त कार्यका लागि पार्टी सम्वद्ध भ्रातृ एवं शुभेच्छुक संस्था, विज्ञ वुद्धिजीवी, सञ्चारकर्मी, अन्य पेशागत संस्था र साथीलाई अधिकतम् संलग्न गराई सक्रिय गराउने निर्णय पनि गरेको छ। प्रचार सामग्री उत्पादन तथा प्रचारप्रसारका लागि विभिन्न उपसमितिहरू गठन गर्ने निर्णय पनि गरिएको समितिले जनाएको छ।"
"आफन्तले पहिरो पार त गराए, तर समयमै एम्बुलेन्स नपाउँदा बिरेलाई बचाउन सकिएन","बाजुरा : बडिमालिका नगरपालिका६ का बिरे बडुवाल बिरामी भएपछि उनका आफन्तले जिल्ला अस्पताल पुर्याए। जिल्ला अस्पतालमा चेकजाँच गरेपछि बिरामीलाई सुविधा सम्पन्न अस्पतालमा लैजान भन्दै जिल्ला अस्पताल बाजुराले गएको आइतबार रिफर गर्यो। रिफरपछि सदरमुकामबाट बिरामीलाई आफन्तले बोकेर लैजानुपर्ने अवस्था आयो। त्यसबेला रात परिसकेको र बल्देको पहिराको बाटो अप्ठेरो भएकाले पछिल्लो दिन बोकेर उनलाई अस्पताल लैजान लागियो। आफन्तको सहयोगले पहिरो त पार गरे तर एम्बुलेन्स चाहार्दा चाहार्दै दिन बित्यो। अस्पताल पुग्ने समय एम्बुलेन्स खोज्दै बितेपछि बिरामीलाई समयमै अस्पताल लैजान सकिएन। ढिला भएका कारण उनलाई आइस्यु भएको अस्पतालमा लैजान खोजियो। जेनतेन अछामको बयालपाटा अस्पताल पुर्याइयो। त्यहाँ लैजानसाथ उनको मृत्यु भयो। श्वासप्रश्वासका बिरामीलाई अक्सिजनको साहारामा लिनुपर्ने भयो। बल्दे अमकोट पहिरामा एक्लै हिँड्न गाह्रो छ। वैकल्पिक सडक भएको भए त जिल्ला अस्पतालकै एम्बुलेन्समार्फत अस्पताल लगेर आफ्नो दाजुको ज्यान बचाउन सकिन्थ्यो बिरे बडुवालका भतिजा परे बडुवालले बताए। यो एक पात्र घटना हो यसरी पाँच वर्षदेखि वर्षाका चार पाँच महिना बन्द हुँदै आएको बल्दे अमकोट सडकको समस्याले धेरै बिरामीले समयमा उपचार नपाउने समस्या भोग्दै आएका छन्। कयौंको समयमा अस्पताल नपुग्दै ज्यान जाने गरेको छ। जिल्ला सदरमुकाम जोड्ने साफे मार्तडी सडक खण्डको बल्दे अमकोट सडक पाँच महिनादेखि नखुल्दा बाजुराका बिरामी समस्यामा परेका छन्। २०७९ असार पहिलो सातादेखि बल्दे अमकोटमा आएको पहिराले सडक बन्द हुँदा सदरमुकाम मार्तडी र जिल्लाका पूर्वी उत्तरी क्षेत्रका चारवटा स्थानीय तह यातायात सेवाबाट वञ्चित भएका छन्। यसरी सडक बन्द हुँदा कोल्टी प्राथामिक स्वास्थ्य केन्द्र, जिल्ला अस्पताल बाजुरा र अन्य स्वास्थ्य चौकीबाट रिफर गरेका बिरामी समस्यामा पर्ने गरेका सामाजिक अगुवा हर्क खडाएतले बताए। उनले भने, 'सडक प्राकृतिक प्रकोपका कारण भयो, त्यो कसैले रोक्न सक्दैन तर सदरमुकाम जोड्ने सडकको वैकल्पिक उपाए नअपनाउनु बाजुरा प्रशासन कार्यालय, सडक डिभिजन कार्यालय सफेबर र त्यसको पहलका लागि जिल्लाका राजनैतिक दलले पहल नगरिनु दुःखको कुरा हो।' प्रमुख जिल्ला अधिकारी प्रकाश चन्द्र अधिकारीले असारको पहिलो साताबाट सडक अवरुद्ध भएको र सडक अवरुद्ध हुँदा नागरिकले अत्यन्तै दुःख पाएका बताए। सदरमुकाम जोड्ने एक मात्र राजमार्ग त्यही हो करिब डेढ दुई किलोमिटर सडक खण्डमा ठूलो पहिरो गएकाले तत्काल खुलाउन सक्ने अवस्था रहेन। वर्षात पनि अहिलेसम्म नरोकिएकाले सडक खुलाउन समस्य भएको बताए। सडक डिभिजनलाई निर्देशन गरेर सडक खोल्ने प्रयास भइरहेको र काम पनि अगाडि बढेको प्रमुख जिल्ला अधिकारी प्रकाश चन्द्र अधिकारीले बताए। काम निरन्तर भएपछि केही दिनमै सडक खुल्ने अधिकारीले बताए। पाँच महिनासम्म सडक बन्द हुँदा जिल्लामा दैनिक उपभोग्य सामानको मुख्य आकाशिनुका साथै अभाव सिर्जना भएको मार्तडीका व्यापारी प्रकाश थापाले बताए। थापाले भने, 'दसैंसम्म त जेनतेन भरिया खच्चडबाट बोकाएर दैनिक उपभोग्य सामान पुर्याइयो। भरियालाई बोकाएर बिक्री गरौं भने उपभोक्ता मर्कामा पर्छन्।' सडक सञ्चालन हुँदा १७ सय पर्ने खाना पकाउने ग्यासको मूल्य २४ सय पुगेको छ। उपभोक्ताको माग धान्न नसक्दा ग्यास लगायत दैनिक उपभोग्य सामग्रीको अभाव भएको छ। दसैं राम्रोसँग मनाउन नपाएको र तिहार पनि राम्रोसँग मनाउन सक्ने अवस्था नभएको स्थानीय बताउँछन्।"
आगामी निर्वाचनमा प्रतिगमन र अग्रगमनबीच प्रतिस्पर्धा हुन्छ : पर्यटनमन्त्री श्रेष्ठ,"काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले मंसिर ४ को निर्वाचनमा तिगमन र अग्रगमनबीच प्रतिस्पर्धा हुने बताएका छन् । काठमाडौं निर्वाचन क्षेत्र नं ८(ख)को चुनाव प्रचारप्रसार कार्यालय उद्घाटन गर्दै मन्त्री श्रेष्ठले यो निर्वाचनमा प्रतिगमन र अग्रगमनबीच कडा प्रतिस्पर्धा हुने बताए । विगतको लोकतान्त्रिक आन्दोलनमा सामेल भएका दलबीच बामलोकतान्त्रिक गठबन्धन कायम गरिएको भन्दै उनले सत्ता गठबन्धनबीच सहकार्य चुनावपछि पनि जारी रहने दाबी गरे । संविधान, लोकतन्त्र र संसदको रक्षाका लागि गठबन्धन बनाएको उनको भनाइ छ । बामलोकतान्त्रिक गठबन्धनबाट काठमाडौं८ मा प्रतिनिधि सभा सदस्य उम्मेदवार रहेका श्रेष्ठले प्रतिगमनको खतरा रहेसम्म सत्तारुढ दलबीचको गठबन्धन कायम रहने बताए । जनताको समृद्धिको आकाँक्षालाई आगामी निर्वाचनपछि बन्ने सरकारले निरन्तर रुपमा अघि बढाउने उनले बताए । काठमाडौं८ मा आफुले सुरु गरेका कयौं परियोजनाको निरन्तरताका लागि आफु उम्मेदवार बनेको उनको दाबी छ ।"
गरिबी उन्मूलन गर्न विश्वव्यापी कदम आवश्यक : महासचिव गुटेरेस,"काठमाडौं : संयुक्त राष्ट्रसङ्घका महासचिव एन्टोनियो गुटेरेसले गरिबी उन्मूलन गर्न तत्काल विश्वव्यापी कदम चाल्न आह्वान गरेका छन् । अन्तरराष्ट्रिय गरिबी उन्मूलन दिवसका अवसरमा दिएको भिडियो सन्देशमा महासचिव गुटेरेसले विश्वका लाखौँ जनता कोभिड१९ का कारण गरिबीतर्फ धकेलिएका, चार वर्षभन्दा बढी समयको मेहनतले प्राप्त प्रगतिलाई पछाडि धकेलेको, असमानताका खाडल अझ फराकिला भएका, राष्ट्रियएवम् घरेलु अर्थतन्त्रमा रोजगारीका अवसर गुमेको, खाद्यान्न र ऊर्जाको मूल्य बढ्दा र विश्वव्यापी मन्दीको छायामा वर्तमान विश्व रूमल्लिएको वास्तविकता प्रस्तुत गरेका छन् । एकै समयमा जलवायु सङ्कट र उग्र द्वन्द्वले ठूलो पीडा निम्त्याइरहेको, सबैभन्दा अधिक पीडा गरिब जनताले भोगिरहेका, विकासोन्मुख देश आर्थिक वृद्धिका निम्ति लगानीका स्रोत र ऋण राहतमा पहुँच बढाउन असमर्थ हुँदादिगो विकास लक्ष्य हासिल गर्न कठिन भएको उनले बताए । महासचिवले स्वास्थ्य र सभ्य काम, लैङ्गिक समानता, सामाजिक सुरक्षा, खाद्य सुरक्षा रशिक्षामा लगानी बढाउनुपर्नेमा जोड दिए । रोजगारी सिर्जना गर्ने हरित अर्थतन्त्रमा लगानी बढाउन अपरिहार्य भएको अभिमत पनि उनको सन्देशमा छ । राष्ट्रसङ्घीय महासभाका अध्यक्ष कासाबा कोरोसीले पनि जलवायु परिवर्तन, कोभिड१९, सबै खाले द्वन्द्वका साथैयुक्रेन युद्धको अन्त्यबाट विश्व शान्ति प्रवद्र्धन तथागरिबी उन्मूलनमा सहयोग पुग्ने बताए ।"
गण्डकी पुरुष भलिबलको सेमिफाइनलमा,कास्की: नवौं राष्ट्रिय खेलकुद प्रतियोगिता अन्तर्गत पुरुष भलिबलमा गण्डकी प्रदेश सेमिफाइनल प्रवेश गरेको छ । पोखरा रंगशालास्थित कोर्टमा मंगलबार भएको अन्तिम क्वाटरफाईनल खेलमा गण्डकीले प्रदेश नम्बर एकलाई पराजित गरेको हो । गण्डकीले ३० को सोझो सेटमा जित निकालेको हो । पहिलो सेट २५२० ले आफ्नो पक्षमा पारेको गण्डकीले दोस्रो सेट २५२१ ले जितेको थियो । तेस्रो सेटमा गण्डकीले २५१३ ले जितेर अन्तिम चारमा आफ्नो स्थान पक्का गरेको हो । गण्डकीले मंगलबार नै भएको तेस्रो क्वाटरफाईनलको बिजेता एपीएफसँग सेमिफाइनलमा खेल्नेछ । एपीएफले लुम्बिनी प्रदेशलाई पराजित गरेको हो । एपीएफले ३१ को सेटमा जित निकालेको हो । पहिलो सेट २५२१ ले आफ्नो पक्षमा पारेको एपीएफले दोस्रो सेट २८२६ ले जितेको थियो । तेस्रो सेट भने लुम्बिनीले २५२३ ले जित्यो । चौथो सेटमा एपीएफले २५१७ ले जितेर अन्तिम चारमा आफ्नो स्थान पक्का गरेको हो । प्रदेश एक भने प्रतियोगिताबाट बाहिरिएको छ। बुधबार सेमिफाईनलका दुई खेल हुनेछ । पहिलो सेमिफाईनलमा नेपाल पुलिस क्लब र त्रिभुबन आर्मी क्लब खेल्नेछन् । दोस्रो सेमिफाईनलमा गण्डकी प्रदेश र नेपाल एपीएफ क्लब खेल्नेछ । प्रतियोगिताको फाईनल बिहीबार हुनेछ ।
नवौं राष्ट्रिय खेलकुद प्रतियोगिता : महिला भलिबलको फाइनलमा सशस्त्र र पुलिस,"बेनी : नवौं राष्ट्रिय खेलकुद प्रतियोगिताअन्तर्गत महिला भलिबलको फाइनल खेल सशस्त्र प्रहरी र नेपाल पुलिस क्लबबीच हुने भएको छ। बेनीको खुल्ला मञ्च खेलमैदानमा मंगलबार भएको सेमिफाइनलमा सशस्त्रले बागमती र पुलिसले गण्डकी प्रदेशलाई पछि पार्दै फाइनलमा पुगेका हुन्। सशस्त्रले बागमतीलाई १ का विरुद्ध तीन र पुलिसले गण्डकीलाई सोझो तीन सेटमा पराजित गरेको हो। पहिलो सेट २३ का विरुद्ध २५ ले जितेको बागमतीलाई सशस्त्रले त्यसपछिका तीन सेट क्रमशः २५२३, २५२२ र २५१६ को अन्तरमा पराजित गर्यो। सशस्त्रको कप्टानी निरुता ठगुल्ना र बागमतीको टिमको नेतृत्व ललिता नाथले गरेकी थिइन्। कमला पुनले नेतृत्व गरेको पुलिसले अरुणा शाहीको कप्टानीमा रहेको गण्डकीलाई २५१०, २५१८ र २५११ अंकमा पराजित गर्यो। कमला र अरुणा दुवै म्याग्दीका हुन्। तेस्रो स्थानका लागि बुधबार बिहान १० बजे बागमती र गण्डकीबीच प्रतिस्पर्धा हुने जिल्ला खेलकुद विकास समितिका अध्यक्ष दिनेश केसीले जानकारी दिए। यसैगरी सशस्त्र र पुलिसबीच दिउँसो १ बजे अन्तिम फाइनल खेल हुनेछ। असोज २७ गतेदेखि शुरु भएको प्रतियोगितामा सात प्रदेश र तीन विभागीय टोली सहभागी थिए। कर्णाली र मधेश प्रदेश पहिलो चरणबाट बाहिरिएका थिए। विभागीय टिम नेपाली सेनाको त्रिभुवन आर्मी, लुम्बिनी, प्रदेश १ र सुदूरपश्चिम प्रदेश क्वाटरफाइनलबाट बाहिरिएका थिए।"
विकल्पविना सुकुम्वासीका घरटहरा भत्काउन हुन्न : गृहमन्त्री खाण,"भैरहवा : गृहमन्त्री एंव नेपाली कांग्रेसका केन्द्रीय सदस्य बालकृष्ण खाणले उपयुक्त विकल्प र व्यवस्थापनविना सुकुम्वासीका घर टहरा भत्काउन नहुने बताएका छन्। मंगलबार बुटवल उपमहानगरपालिका१६ मा आयोजित कार्यक्रमलाई सम्बोधन गर्दै उनले हाल सुकुम्वासी बसोबास गरिरहेको अवस्थामै बस्न पाउनुपर्ने बताए। 'सुकुम्वासी नागरिकहरू हाल बसोबास गरिरहेको अवस्थामा बस्न पाउनु पर्छ', पाँच दलीय गठबन्धनको रुपन्देही३ बाट प्रतिनिधिसभा सदस्यको उम्मेदवार समेत रहेका उनले भने, 'यदि सार्नपर्ने अवस्था आए उपयुक्त विकल्प र त्यसको व्यवस्थापन गर्नुपर्छ।' मुलुकभरका केही स्थानीय तहले विकल्पविनै चाडपर्वको बेला सुकुम्वासीका घरटहरा भत्काउन थालेपछि गृहमन्त्रीको यस्तो धारणा आएको हो। उनले विकल्पविनै घरटहरा भत्काउने अन्य सरकारी निकायको कार्यमा सहभागी नहुन आफूले गृह प्रशासनलाई निर्देशन दिइसकेको बताए। उनले इतिहास र भूमिका नभएका राजनीतिक दल र उक्त दलमा आवद्ध नेताबारे टीकाटिप्पणी गर्नुको ओैचित्य नभएको बताए। बुटवलको सेमलारस्थित कृषि थोक बजार केन्द्र आयोजना सरकारको नीति तथा कार्यक्रम र बजेटमा समावेश गरिएकाले आयोजना सम्पन्न गरेर स्थानीयले फाइदा लिन सक्ने उनले बताए। केन्द्रको सञ्चालनले स्थानीयहरूले कृषि उत्पादन गौतमबुद्ध अन्तर्राष्ट्रिय विमानस्थलमार्फत विदेशमा र मुलुकको विभिन्न स्थानमा सहजै निर्यात गर्न सकिने उनले बताए।"
नवलपरासीमा राजनीतिक दलले बनाएनन् दलिततर्फका उम्मेदवार,परासी : आगामी मंसिर ४ गते हुने निर्वाचनमा नवलपरासीबाट प्रतिनिधिसभा र प्रदेशसभा निर्वाचन क्षेत्रमा ८८ जनाले उम्मेदवारी दिएका छन् । निर्वाचनमा सहभागी भएकामध्ये १६ राजनीतिक दलका ५१ जना उम्मेदवार छन् भने स्वतन्त्र उम्मेदवारी दिनेको संख्या ३७ छ । उम्मेदवारी दिएका राजनीतिक दलले प्रतिनिधिसभा र प्रदेशसभा निर्वाचन क्षेत्रबाट दलित उम्मेदवार उठाएका छैनन् । दलित समुदायबाट २ जनाले मात्र स्वतन्त्रबाट प्रतिनिधिसभा निर्वाचन क्षेत्र नं १ बाट उम्मेदवारी दिएका छन् । अन्य कुनै पनि निर्वाचन क्षेत्रमा स्वतन्त्रबाट समेत दलित समुदायबाट उम्मेदवारी परेको छैन । जिल्लामा २ निर्वाचन क्षेत्र र ४ प्रदेशसभा निर्वाचन क्षेत्र छन् । प्रतिनिधिसभा निर्वाचन क्षेत्र नं १ मा ११ दल र ७ स्वतन्त्र गरी १८ जनाले उम्मेदवारी दिएका छन् । सोही निर्वाचन क्षेत्रको प्रदेशसभा कतर्फ ८ राजनीतिक दल र स्वतन्त्रबाट ८ गरी १६ जनाको उम्मेदवारी परेको छ । प्रदेशसभा निर्वाचन क्षेत्र ख तर्फ ८ राजनीतिक दल र ३ स्वतन्त्र गरी ११ जनाको उम्मेदवारी परेको छ । त्यस्तै प्रतिनिधिसभा निर्वाचन क्षेत्र नं २ मा १० दल र ८ स्वतन्त्रसहित १८ जनाले उम्मेदवारी दिएका छन् । सो निर्वाचन क्षेत्रको प्रदेशसभा क बाट ७ राजनीतिक दल र स्वतन्त्रबाट ४ गरी कुल ११ जनाको उम्मेदवारी परेको छ । प्रदेशसभा ख बाट ७ राजनीतिक दल र ७ स्वतन्त्र गरी कुल १४ जनाको उम्मेदवारी परेको छ । ३ नगरपालिका र ४ गाउँपालिका रहेको जिल्लामा मतदाता संख्या २ लाख ४० हजार ९३० छ ।
निर्वाचनको निष्ठालाई प्रवर्द्धन गर्न आयोगले कुनै कसर राख्दैन: प्रमुख आयुक्त थपलिया,"काठमाडौं: प्रमुख निर्वाचन आयुक्त दिनेशकुमार थपलियाले आसन्न निर्वाचनमा सामाजिक सञ्जालमार्फत हुने मिथ्या सूचना, दुष्प्रचार र द्वेषपूर्ण अभिव्यक्तिको नियमन गर्ने कार्य जटिल भएकाले यसमा आयोग एक्लैको प्रयास सार्थक नहुने बताएका छन् । फेसबुकको मातृसंस्था मेटाले आयोजना गरेको राष्ट्रिय निर्वाचन स्वच्छतासम्बन्धी सम्मेलनमा प्रमुख आयुक्त थपलियाले निर्वाचनका समयमा हुने मिथ्या सूचना, दुष्प्रचार र द्वेषपूर्ण अभिव्यक्तिको नियमनका लागि निर्वाचन आचारसंहितामा राखिएका प्रावधान, विभिन्न लोकतान्त्रिक देशहरूका असल अभ्यास र अध्ययन अनुसन्धानमा आधारित भएको बताउँदै निर्वाचनको समग्र निष्ठालाई प्रवद्र्धन गर्न आयोगले कुनै कसर बाँकी नराख्ने बताए । 'सामाजिक सञ्जालको व्यापक विस्तारले नेपालीको सूचनाको प्रयोग, उपभोगसम्बन्धी बानीमा व्यापक परिवर्तन आएको छ । जसले गर्दा सचेत सामाजिक सञ्जालका प्रयोगकर्ताबाहेक जो कोही पनि मिथ्या सूचना र दुष्प्रचारको शिकार हुने सम्भावना छ', थपलियाले भने, 'लोकतन्त्र, निर्वाचन र मिथ्या सूचना, दुष्प्रचार तथा द्वेषपूर्ण अभिव्यक्ति सँगसँगै जान सक्दैनन् ।' मिथ्या सूचना, दुष्प्रचार र द्वेषपूर्ण अभिव्यक्ति लोकतन्त्रको ठूलो चुनौती र अभिव्यक्ति स्वतन्त्रताको शत्रु हो भन्दै उनले यो अवस्थामा मिथ्या सूचना र दुष्प्रचारको प्रयोगले आम मतदाता भ्रमित भई सुसूचित निर्णय लिन नसक्ने र सही प्रतिनिधित्व हुन नसक्ने परिस्थिति पनि हुन सक्ने बताए । आयोगले सञ्चारमाध्यमको सहकार्यलाई उच्च प्राथमिकतामा राखेको र नागरिक समाजका सङ्घ संस्थासँगको सहकार्यलाई पनि आयोगले उत्तिकै महत्व दिएको बताए ।"
"थप ४६ जनामा कोरोना पुष्टि, सक्रिय संक्रमित ७३६",काठमाडौं : थप ४६ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १५१० नमूना परीक्षण गर्दा ४६ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ८३५ र एन्टिजेनबाट ६७५ नमूनाको परीक्षण गर्दा पीसीआरबाट ४२ र एन्टिजेनबाट ४ नमूनाको रिपोर्ट पोजिटिभ आएको हो। मन्त्रालयका अनुसार थप १७ जना कोरोनामुक्त भएका छन्। हाल सक्रिय कोरोना संक्रमितको संख्या ७३६ पुगेको छ।
गिरेको साख जोगाउन काठमाडौं उपत्यकामा माओवादी आक्रामक,"काठमाडौं : नेकपा माओवादी केन्द्रले काठमाडौं उपत्यका केन्द्रित चुनावी अभियानलाई तीव्रता दिएको छ। आइतबार काठमाडौं क्षेत्र नं २ मा बृहत् कार्यक्रम गरेको माओवादीले दुई दिनपछि आज ललितपुरको क्षेत्र नं ३ मा भब्य कार्यक्रम आयोजना गर्यो। काठमाडौं उपत्यकामा गिरेको साख जोगाउन माओवादीले यतिबेला चुनावी अभियानलाई तीव्रता दिएको छ। त्यसमा पार्टी सुप्रिमो पुष्पकमल दाहाल प्रचण्ड आफैं अग्रसर भएका छन्। आफू सुरक्षित क्षेत्रमा उम्मेदवारी दिएर प्रचण्डले उपत्यका केन्द्रित अभियानलाई तीव्र पारेको माओवादी नेताहरुले बताएका छन्। अघिल्लो दुई चुनावमा 'नील' भएको माओवादी यसपटक काठमाडौं उपत्यकामा अप्रत्यासित नतीजा ल्याउन चान्छ। 'कुनै बेला माओवादीले काठमाडौं उपत्यकामा झन्डै क्लीन स्वीप गरेको अवस्था थियो। तर राजनीतिक विकासक्रमसँगै माओवादी उपत्यकामा शून्य बराबर अवस्थामा आइपुग्यो। पुरानो अवस्थालाई फर्काउन प्रचण्ड आफैं लाग्नुभएको हो,' प्रचण्ड निकट एक स्थायी कमिटी सदस्यले भने। सत्ता गठबन्धनका तर्फबाट माओवादीले काठमाडौं उपत्यकामा ५ सिट पाएको छ। माओवादीले काठमाडौंको क्षेत्र नं २, क्षेत्र नं ७ क्षेत्र नं ९, ललितपुरको क्षेत्र नं ३ र भक्तपुरको क्षेत्र नं १ पाएको छ। यी ५ सिटमै जित दिलाउने अडानमा प्रचण्ड छन्। त्यही कारण पछिल्लो समय गठबन्धनका शीर्ष नेताहरुलाई अभियानमा सरिक गराएको ती नेताको भनाइ छ। 'अनपेक्षित नतीजा ल्याउनेमा अध्यक्षज्यु विश्वस्त हुनुहुन्छ। काठमाडौं क्षेत्र २ को कार्यक्रम र आज ललितपुरमा गरिएको कार्यक्रम त्यही अभियानको निरन्तरता हो,' उनले भने। आइतबारको कार्यक्रममा गठबन्धन दलका शीर्ष नेताहरुले माओवादी उम्मेदवार ओनसरी घर्तिमगरको खुबै तारिफ गरे। प्रधानमन्त्री देउवाले साहसी महिलाको रुपमा ब्यख्या गर्दा माधव कुमार नेपालले आफ्नो क्षेत्रसमेत रहेकाले अत्यधिक मतले विजयी गराउने वाचा गरे। अध्यक्ष प्रचण्डले त ओनसरीलाई विजयी गराए विकास मन्त्रालय दिने उद्घोष नै गरे। काठमाडौंका मतदातालाई रिझाउन प्रचण्ड कसरी लागिपरेका छन् भन्ने यो उदाहरणमात्रै हो। त्यही कार्यक्रममा ओनसरीले आफ्नो नम्बर सार्वजनिक गर्दै जोरपाटीसाँखु सडकको स्तोरन्नोति र कोटेश्वरको जाम हटाउने प्रतिवद्धता जाहेर गरिन्। 'यस क्षेत्रका जनताका लागि म दिनरात हाजिर हुनेछु। केही समस्या भए मलाई एक कल गर्नुस्,' सम्बोधन गर्दै ओनसरीले भनिन्। यी प्रतिवद्धताले काठमाडौंका मतदातालाई रिझाउने माओवादीको रणनीति छ। ललितपुरमा आयोजित कार्यक्रममा पनि प्रचण्डले आफू निकट पम्फा भुसाललाई खुलेर तारिफ गरे। माओवादी पार्टीमा पम्फा योग्य नेता भएको उनको आश्य थियो। 'मुलुकमा अप्राकृतिक, अपवित्र र प्रतिगमनकारी प्रवृत्ति र कसरत चलिरहेको छ। त्यसका लागि निर्वाचनपछि पनि गठबन्धन आवश्यक छ। हामीले योग्य उम्मेदवार उठाएका छौं। सबै मिलेर गठबन्धनका उम्मेदवारलाई विजयी गराउनुपर्छ,' उनले भने। प्रचण्ड निकट भएरै होला पम्फा मन्त्री बन्न कहिल्यै नछुट्ने नेतामा पर्छिन्। पम्फाले आफ्नो नेतृत्वमा नेपाल ऊर्जामा आत्मनिर्भर भएको दाबी गरिन्। 'विगतमा ललितपुरबाट पाएको माया र विश्वास आज मेरा लागि जीवनको महत्वपूर्ण कुराको रुपमा अभिलेखित हुन पुगेको छ। आज फेरि म जनताबाट अनुमोदित भएर राष्ट्रिय राजनीतिमा ललितपुरको जनताको प्रतिनिधित्व गर्ने दौडमा छु। जति धेरै मत त्यति धेरै आत्मविश्वास र राष्ट्रिय राजनीतिमा जिम्मेवारी प्राप्त हुनेछ। सदाझैं अझ प्रभावकारी र सशक्त तथा समावेशी प्रगतिउन्मुख र स्वाभिमानी जनप्रतिनिधिका रुपमा भूमिका खेल्नेछु,' सम्बोधनका क्रममा उनले भनिन्। उनले पाँच वर्षमा ललितपुरका जनताको 'क्वालिटी अफ लाइफ'मा परिवर्तन आउने दाबी गरिन्। त्यसका लागि उनले सँस्कृति र सम्पदाको संरक्षण, कृषिमा आधुनिकीकरण र ललितपुरलाई पर्यटकीय क्षेत्रको रुपमा विकास गर्ने प्रतिवद्धता जाहेर गरिन्। लिखित प्रतिवद्धता पढेकी पम्फाले ललितपुरबासीलाई आकर्षित गर्ने एजेन्डा र प्रतिवद्धता जाहेर गरेकी थिइन्। उक्त लिखित प्रतिवद्धता पनि प्रचण्डकै अग्रसरमा तयार पारिएको नेताहरुको दाबी छ। माओवादी यी दुई क्षेत्रमा मात्र सीमित रहँदैन। अबका केही दिनमै आफ्नो उम्मेदवार रहेको काठमाडौं क्षेत्र नं ७, ९ र भक्तपुरको क्षेत्र नं १ मा पनि यस्तै चुनावी अभियान गर्दैछ। उम्मेदवार चिनाउने र शीर्ष नेताहरुलाई भाषण गराए मतदातालाई रिझाउने प्रचण्डको प्रमुख रणनीति रहेको छ। माओवादीको तर्फबाट काठमाडौं २ मा ओनसरी घर्तिमगर, काठमाडौं ७ बाबुराम भट्टराईकी छोरीसमेत रहेकी मानुषी यमी भट्टराई, काठमाडौं ७ मा कल्पना धमला, ललितपुर ३ मा पम्फा भुसाल र भक्तपुर १ मा सुनिल गोठेले उम्मेदवारी दिएका छन्। यसका साथै माओवादीले काठमाडौं क्षेत्र नं ३ र १० कांग्रेससँग मित्रवत् प्रतिस्पर्धा गर्ने बताइएको छ। काठमाडौं ९ मा माओवादीबाट बद्रीप्रसाद बजागाईँ र कांग्रेसबाट सन्तोष चालिसे उम्मेदवार रहेका छन् भने काठमाडौं १० मा माओवादीबाट अन्जना विशंखे र कांग्रेसबाट निवर्तमान सांसद राजेन्द्रकुमारी केसीले उम्मेदवारी दिएका छन्।"
आर्चरीको स्ट्याण्डर्ड पुरुष टिम इभेन्टमा गण्डकीलाई स्वर्ण,"कास्की: नवौं राष्ट्रिय खेलकुद अन्तर्गत पोखराको आर्चरी मैदामा भएको आर्चरी अन्तर्गतको स्ट्याण्डर्ड पुरुष टिम इभेन्टमा गण्डकीले स्वर्ण जितेको छ । गण्डकीका दूर्गा घर्ती मगर, खड्ग घर्ती, रज्नु पुन र कृष्ण भण्डारीको टिमले सुदूरपश्चिम प्रदेशलाई पछि पार्दै स्वर्ण जितेका हुन् । सुदूरले रजत र नेपाल पुलिसले कास्य पदक प्राप्त गर्यो । महिलातर्फ सोही विधामा नेपाली सेनाले स्वर्ण हात पारेको छ । सेनाका सरद बिक, सारु तामाङ, खड्गकुमारी थापा मगर र तुल्सी थापा सम्मिलित टिमले सेनालाई स्वर्ण दिलाएका हुन् । प्रदेश १ ले रजत र गण्डकी प्रदेशले कास्य पाएको छ । स्ट्याण्डर्ड मिक्स टिममा पनि सेनाले स्वर्ण जित्यो । सेनाका प्रदीप सुनुवार र शारदा बिकको जोडीले सेनाका लागि आर्चरीमा अर्को स्वर्ण जितेका हुन् । यस विधामा गण्डकीले रजत जित्दा एपीएफले कास्य पाएको छ ।"
बेलायतमा अन्तर्राष्ट्रिय नेपाली समाज पुनर्गठन,"काठमाडौं : नेपाल समाजवादी पार्टीको प्रवास संगठन अन्तर्राष्ट्रिय नेपाली समाज यूके गठन भएको छ । पूर्वप्रधानमन्त्री डा बाबुराम भट्टराईले जसपाबाट बाहिरिएर उक्त पार्टी बनाएपछि समाज पुनर्गठन गरिएको नवनियुक्त अध्यक्ष सुमित्रा लाबुङ राईले बताइन् । हामीले समावेशिता, संघीयता, सुशासन, समृद्धि र समाजवादको विचार र सिद्धान्तमा यो पार्टी अब्बल भएको मनन् गरेका छौं, अध्यक्ष लाबुङ राईले पहिलो बैठकको निष्कर्ष सुनाइन् । उनका अनुसार यसको नयाँ कार्यसमिति ५१ सदस्यीय छ । जसका पदाधिकारीमा उपाध्यक्ष कृष्ण गैरे, कुमार घले, थम विश्वकर्मा, हेम गुरुङ, होमकुमारी गुरुङ, महासचिव सुरोज मास्के, कोषाध्यक्ष धनकाजी गुरुङ चयन भएका छन् । साथै नौ जना सल्लाहकार चयन गरिएको अध्यक्ष लाबुङ राईले सुनाइन् । डा भट्टराईले नयाँ शक्ति नेपालमा पार्टी गठन गरेका बेला यही समाजका नामबाट बेलायतमा संगठन क्रियाशील थियो । अध्यक्ष लाबुङ राई त्यस बेला उपाध्यक्ष थिइन् । पार्टी एकीकरण भई समाजवादी, जनता समाजवादी हुँदा नेपाली समाज बेलायत बनेको थियो । त्यस क्रममा पनि आफूले उपाध्यक्षकै जिम्मेवारी सम्हालेको उनले सुनाइन् । समाजको पुनर्गठन समारोहलाई डा भट्टराईले भर्चुअल माध्यमबाट सम्बोधन गरेका थिए । उनले प्रवासिएका नेपालीको नागरिकतालाई निरन्तरता दिनुपर्ने, उनीहरूले नेपालमा मताधिकार पाउनुपर्ने धारणा व्यक्त गरेका थिए । यस्तै, भूतपूर्व गोर्खा सैनिकमाथि हुँदै आएको विभेदको अन्त्य हुनुपर्ने उनको भनाइ थियो । उनले विदेशमा सिकेको ज्ञान, प्राप्त अनुभवलाई नेपालमा आएर देशको विकासमा लागू गर्न आग्रह गरेका थिए । प्रवास प्रदेश इन्चार्ज जीएस गुरुङ, प्रवास प्रदेश अध्यक्ष धनबहादुर गुरुङ, उपाध्यक्ष डा दिलीप यादव, केन्द्रीय सदस्य एवं समाजका पूर्वअध्यक्ष चन्द्र गुरुङ, केन्द्रीय सदस्य सकुन गुरुङले डा भट्टराईको भिजनबाट देशलाई विकासको मार्गमा डोर्याउन सकिनेमा जोड दिएका थिए ।"
महिला क्रिकेटमा बागमती प्रदेशले कास्य जित्यो,पोखरा : बागमती प्रदेशले नवौँ राष्ट्रिय खेलकुद प्रतियोगिताअन्तर्गत महिलातर्फको खेलमा कास्य पदक हात पारेको छ। पोखरा रंगशालामा तेस्रो स्थानको लागि आज भएको खेलमा बागमती प्रदेशले लुम्बिनी प्रदेशलाई ७ विकेटले पराजित गर्दै कास्य पदक जितेको हो। जितको लागि ८८ रनको विजयी लक्ष्य पछ्याएको बागमतीले १६ दशमलव १ ओभरमा ३ विकेट गुमाएर पूरा गर्यो। बागमतीको लागि सुमन खतिवडाले २१ बलमा ६ चौका र १ छक्कासहित ४१ रनको योगदान दिइन्। त्यसैगरी अस्मिता खरेल ३२ बलमा २ चौकासहित २० रनमा आउट भइन्। कन्चन श्रेष्ठले २० बलमा १० रन जोड्दै बाहिरिन्। अनिशा मजाकोटी २१ बलमा १ चौकासहित १० रनमा अविजित रहिन्। लुम्बिनी प्रदेशकी कृतिका मरासिनीले २ विकेट लिइन् भने सुस्मिता भुसालले एक विकेट झारिन्। त्यसअघि टस हारेर पहिला ब्याटिङको निम्तो पाएको लुम्बिनी प्रदेशले निर्धारित २० ओभरमा ९ विकेट गुमाउँदै ८७ रनको योगफल बनाएको थियो। लुम्बिनीको लागि कप्तान सरस्वती घर्तीमगरले ३६ बलमा ३ चौकासहित सर्वाधिक ३० रन बनाइन्। लक्ष्मी चौधरीले २ रन जोड्दा आश्मा पुलामी मगरले ८ रन बनाइन्। रन्जु श्रेष्ठले ५ रन जोडिन्। बागमतीकी विपिशा शाहीले ४ विकेट लिइन् भने खुशी डङ्गोलले तीन तथा सोनी पाख्रिनले २ विकेट झारिन्।
देश कसैको दम्भ र अहंकारबाट चल्दैन : मन्त्री कुँवर,"काठमाडौं : श्रम, रोजगार तथा सामाजिक सुरक्षामन्त्री शेरबहादुर कुँवरले पार्टी र देश कसैको दम्भ र अहंकारबाट चल्न नसक्ने बताका छन् । मंगलबार काठमाडौंमा आयोजित कार्यक्रममा मन्त्री कुँवरले पार्टी र देश कसैको दम्भ र अहंकारबाट चल्न नसक्ने भन्दै पार्टी र देश सहकार्य, शालिनता र एक अर्काको सहअस्तित्व स्वीकारबाट मात्र चल्ने बताए । विज्ञान र प्रविधिको उपयोगबारे अछामका युवाले पनि बुझेकाले त्यो बुझाईलाई आगामी मंसिर ४ गते हुने प्रतिनिधि र प्रदेशसभाको चुनावमा सत्ता गठबन्धनमा मत हालेर प्रटक गर्ने आफूले विश्वास लिएको उनले बताए । सत्ता गठबन्धनबाट अछाम क्षेत्र नम्बर १ का उम्मेदवार कुँवरले कस्ता उम्मेदवारले अछामी जनताको प्रतिनिधित्व गर्न सक्छन भन्ने कुरा जनतालाई थाहा भएकाले अछामी जनताले गठबन्धनलाई मत दिने विश्वास गरे । भीम रावल राष्ट्रिय नेता तथा अछामी जनताको अभिभावकसमेत रहेको भन्दै एमालेले टिकट नदिएर सही वा गलत गर्यो भन्ने कुरा जनताले फैसला गर्ने उनको भनाइ छ । कार्यक्रमा अछाम क्षेत्र नम्बर १ प्रदेशसभा क का उम्मेदवार मेघराज खड्काले प्राकृतिक स्रोत र साधनले भरिपूर्ण सुदुरपश्चिम धेरै सम्भावना बोकेको क्षेत्र भएकाले त्यसलाई नमुना र समृद्ध प्रदेश बनाउन भूमिका खेल्ने गरी आफूले सत्ता गठबन्धनको तर्फबाट साझा उम्मेदवारका रुपमा नेपाली कांग्रेसको तर्फबाट उम्मेदवारी दिएको बताए । मन्त्री कुँवरले आफूले श्रम मन्त्रालय सम्हालेको ४ महिनाको बीचमा श्रमिकको हकहित सुरक्षित गर्ने, श्रम क्षेत्रलाई मर्यादित र व्यवस्थित गर्ने, श्रमिकको उपचारमा लाग्ने खर्चलाई अनलाइन प्रणालीबाट भुक्तानी दिनेलगायत काम गरेको बताए ।"
'मीनी घोषणा पत्र' जारी गर्दै गठबन्धनले भन्यो प्रतिगमनको खतरा अझै टरेको छैन,"काठमाडौं : सत्ता गठबन्धनले संयुक्त अपील जारी गर्दै अधियानकवादी आक्रमणको खतरा जीवितै रहेको दाबी गरेको छ। प्रधानमन्त्री एवं नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड र नेकपा एकीकृत समाजवादीका अध्यक्ष माधवकुमार नेपालले संयुक्त अपील जारी गर्दै प्रतिगमनको खतरा नटरहेको उल्लेख गरेका छन्। संविधानमाथि प्रतिगमनको खतरा रहेसम्म गठबन्धनको औचित्यसमेत रहिरहने अपीलमा उल्लेख छ। 'राष्ट्र, राष्ट्रियता र लोकतन्त्रलाई सुदृढ र संस्थागत गर्ने गहन राष्ट्रिय आवश्यकतालाई आत्मसात गदै जनताको संघर्ष र बलिदानको परिणामस्वरुप स्थापना भएको संघीय लोकतान्त्रिक गणतन्त्रलाई संस्थागत गर्ने मूल दस्तावेजमाथि अधिनायकवादी आक्रमणको खतरा जीवतै रहेको परिस्थितिमा संविधान माथिको प्रतिगमनको खतरा रहेसम्म गठबन्धनको औचित्य कायमै रहने छ,' अपीलमा भनिएको छ। उनीहरुले तत्कालीन प्रधानमन्त्री एवं एमाले अध्यक्ष केपी शर्मा ओलीको कदम स्वेच्छाचारी भएको उल्लेख गरेका छन्। '२०७८ असारमा निर्माण भएको पाँच दलीय गठबन्धनको उद्देश्य मुलुकको संघीय लोकतान्त्रिक गणतन्त्रात्मक संविधानको भावना र मर्म विपरीत दुईदुई पटक गरिएको प्रतिनिधिसभाको असंवैधानिक विघटनलगायत तात्कालीन सरकार प्रमुखको अनेकौ स्वेच्छाचारी कदमहरुलाई परास्त गर्नु र संविधानको रक्षा गर्नु रहेको छ,' अपीलमा भनिएको छ। आसन्न प्रतिनिधिसभा एवं प्रदेशसभा निर्वाचनलाई भयरहित र निस्पक्षरुपमा सम्पन्न गर्न गठबन्धनको सरकार कटिबद्ध रहेको अपीलमा भनिएको छ। विदेश नीतिमा पनि गठबन्धन सरकारले सन्तुलन कायम गरेको दाबी गरिएको छ। पछिल्लो समय नेपालमा अमेरिका र चीनको टसलका कारण सरकारमाथि विदेश नीतिमा कमजोर बन्दै गएको आरोप लाग्दै आएको छ। अमेरिका र चीनका उच्च पदस्थ कूटनीतिज्ञहरुको भ्रमणले पनि नेपाल साँच्चै विदेशी हस्तक्षेपको चरणमा पुगेमा विश्लेषकहरु दाबी गर्छन्। विशेषत अमेरिकासँग एमसीसी र एसपीपीजस्ता सम्झौतापछि सरकारमाथि यस्तो आरोप लाग्दै आएको । 'नेपालको स्वतन्त्र र असंलग्न परराष्ट्र नीतिलाई देशको आवश्यकता र राष्ट्रिय स्वार्थ केन्द्रित लक्ष्यका साथ सञ्चालन गर्नु गठबन्धन दलहरुको नीति हुनेछ। नेपालको परराष्ट्र नीति राष्ट्रिय हित र आवश्यकता अनुरुप गतिशील, सन्तुलित र अद्यावधिक बनाउनु आवश्यक छ। लोकतान्त्रिक शक्तिहरु सम्मिलित गठबन्धन सरकार साझा राष्ट्रिय दृष्टिकोण बनाउन निरन्तर क्रियाशील रहने छ। वर्तमान विश्व कुटनीतिलाई सर्वाधिक प्रभावित पार्ने प्रमुख तीन वटा मुद्दाहरु जलवायु परिवर्तन, सूचना प्रविधिको विकास तथा समानता र समृद्धि सहितको साझा विश्व अवधारण एवं भूमण्डलीकरणकाबीच नेपालले आफ्नो राष्ट्रिय स्वार्थ अनुरुप परराष्ट्र सम्बन्ध र कूटनीति सञ्चालन गर्ने छ। द्विपक्षीय र बहुपक्षीय सन्धि सम्झौताहरुलाई नेपालको राष्ट्रिय स्वार्थ अनुरुप गर्न गठबन्धन सरकार प्रयत्नशील रहने छ,' अपीलमा भनिएको छ। निर्वाचनपछि गठबन्धनले सरकार बनाए जनताको आकांक्षालाई आलटाल र ढिलासुस्ती नगर्ने शीर्ष नेताको दाबी छ। त्यसका लागि गठबन्धन दलहरुका प्राथमिकताहरु प्रष्ट रहेकाले कृषिको आधुनिकीकरण, उत्पादन वृद्धि एवं बजारीकरण, पूर्वाधार विकास र पर्यटन प्रवर्द्धन, द्रूत औद्योगीकरण, व्यापार घाटाको न्यूनीकरण गर्न आयत प्रतिस्थापन एवं निर्यात प्रवर्द्धन र नेपालको तुलनात्मक लाभ एवं प्रचूर सम्भावना भएका जलविद्युतजस्ता क्षेत्रहरुको विकास नै अहिलेको आवश्यकता रहेको अपीलमा भनिएको छ। गठबन्धन सरकारले पर्याप्त निजी, सहकारी एवं सार्वजनिक लगानी बृद्धि गर्दै देशको हितमा विदेशी लगानी आकर्षण गर्ने नीति लिने दाबी थरेको छ। यस्तो लगानीका लागि आवश्यक वातावरण, राजनीतिक स्थिरता, नीतिहरुको सुनिश्चितताप्रति गठबन्धन सचेत रहेको अपीलमा उल्लेख छ। यातायात पूर्वाधार, सूचना प्रविधि र ऊर्जा विकास तथा अन्य आर्थिक गतिविधिहरुबाट मुलुकलाई लाभ दिलाउनु तत्कालका प्राथमिकताहरु रहेको गठबन्धनको दाबी छ। सडक, रेल एवं हवाई यातायातको विस्तार गरी त्यसलाई विश्वसनीय एवं सुरक्षित बनाउन निरन्तरको प्रयास आवश्यक रहेको र जलविद्युतको विकासमार्फत् मुलुकको आवश्यकता पूर्ति गर्दै मुलुकमा उद्योग व्यवसायको विस्तार गर्न, सफा ऊर्जाको उपभोग बढाएर वातावरण विनाश रोक्न, स्वदेशमा उत्पादित विद्युतको निर्यात बढाउदै पेट्रोलियम पदार्थको आयात घटाइ भयावह बन्दै गएको व्यापार घाटालाई कम गर्ने सम्भावनाहरु रहेको अपीलमा भनिएको छ। आर्थिक अभावका कारण आधारभूत शिक्षा र स्वास्थ्यको अवसरबाट कोही पनि नेपाली बञ्चित नहुने अपीलमा भनिएको छ। 'शिक्षा र स्वास्थ्य क्षेत्रमा लगानी बृद्धि गरी सेवाको उपलब्धता र गुणस्तरमा उल्लेख्य सुधार गर्न गठबन्धनका दलहरु प्रतिबद्ध छन् । उच्च शिक्षाका लागि बर्षेनी बिदेशिने अर्बौ रुपैयाँ बराबरको विदेशी मुद्रा र त्यससँगै हुने प्रतिभा पलायन अहिलेको मूल चिन्ताको विषय हो। मुलुकभित्रै गुणस्तरीय उच्च शिक्षा दिन, योग्यता र क्षमता अनुरुपको शीप सुनिश्चित गर्र्दै अध्ययनसंगै आय आर्जन गर्न र अध्ययन पछि लाभदायी रोजगारी सुनिश्चित गर्न सबै सरोकारवालाहरुको साझा प्रयास आवश्यक छ। त्यस्तै, एकातर्फ नेपालीहरुको स्वास्थ्य उपचारका लागि वर्षेनि ठूलो रकम विदेशिइरहेको छ भने मुलुकभित्रै आधारभूत स्वास्थ्य सेवाको गुणस्तरीय विस्तारको आवश्यकता रहेको छ। यसका लागि सार्वजनिक र निजी लगानीका स्रोतहरुलाई समन्वयात्मक ढङ्गले परिचालित गर्न विश्वसनीय र सबल सरकारको आवश्यकता छ । यस कार्यमा देशका लोकतन्त्र पक्षधर प्रमुख दलहरुको गठबन्धन क्रियाशील हुनेछ,' अपीलमा भनिएको छ।"
इबोला फैलिन नदिन उच्च सतर्कता,काठमाडौं: युगान्डाको राजधानी कम्पालामा इबोला भाइरसको संक्रमण फैलिन सक्ने खतरा धेरै रहेकाले उच्च सतर्कता अपनाइएको छ । राष्ट्रपति योवेरी मुसेवेनीले कम्पालामा यो भाइरसको सङ्क्रमण र फैलावटको अधिक सम्भावना रहेको भन्दै यस शहरमा उच्च सतर्कता अपनाइएको ट्वीटमार्फत जानकारी दिए । सोमबार युगान्डाको मुबेन्डेमा दुई जनामा यो भाइरसको संक्रमण देखिएको थियो । त्यसैले सो संक्रमण नआओस भनेर सतर्कता अपनाइएको उनले बताए । मुबेन्डे यसअघि इबोलाको सङ्क्रमण निकै धेरै भएको नगर हो । युगान्डामा इबोला सोही शहरबाट फैलिएको थियो । त्यसैले अहिले पनि यो भाइरसको सङ्क्रमण देखिएकाले अहिलेदेखि नै उच्च सतर्कता अपनाइएको र यहाँ सो भाइरसको संक्रमण हुन नदिन आवश्यक पूर्वतयारी र मापदण्डहरु अपनाइएको उनले बताएका छन् । यही अक्टोबर १५ सम्मको युगान्डाको तथ्याङ्क अनुसार यहाँ ५८ जनामा इबोलाको सङ्क्रमण देखिएको थियो र तीमध्ये १९ जनाको मृत्यु भएको थियो । त्यस्तै २० जना सङ्क्रमित निको भएर घर फर्र्किएका थिए । गत सेप्टेम्बर २० मा यहाँ मुबेन्डेमा पहिलो पटक इबोलाको सङ्क्रमण देखिएको थियो । केही वर्षअघि अफ्रिकामा देखिएको यो सङ्क्रमण घातक रहेको छ । यस सङ्क्रमणबाट अफ्रिकी देशहरुमा हजारौँ मानिसको ज्यान लिइसकेको छ ।
रसुवाको कालिका गाउँपालिकाले जारी गर्यो स्वास्थ्य बिमा कार्यविधि,"काठमाडौ : रसुवाको कालिका गाउँपालिकाले स्वास्थ्य बिमा कार्यविधि, २०७९ जारी गरेको छ। गुणस्तरीय स्वास्थ्य सेवाको पहुँच र उपयोगमा सुधार गरी स्वास्थ्य बीमाबाट कालिकावासीका लागि स्वास्थ्य सेवा सुनिश्चित गर्न र स्थानीय स्तरमा स्वास्थ्य बीमा कार्यक्रम कार्यान्वयन गर्नका लागि कार्यविधि निर्माण गरिएको हो। कालिका गाउँपालिका वडा नम्बर ५ का वडाध्यक्ष एंव गाउँपालिकाका प्रवक्ता सन्दीप पौडेलले कार्यविधि जारी भएको र अब स्थानीयले कार्यक्रममा सक्रिय सहभागिता जनाई गुणस्तरीय स्वास्थ्य सेवा लिन सकिने बताए। गाउँपालिकाले आफ्नो क्षेत्रमा स्थायी बसोबास गर्ने नागरिकहरूको स्वास्थ्य बीमा कार्यक्रम प्राथमिकतामा राखेको उनले बताए। नागरिकहरूको गुणस्तरीय स्वास्थ्य सेवामा सरल र सहज रूपमा पहुँच सुनिश्चित गर्न पालिकाले आफ्नो महत्वपूर्ण जिम्मेवारीभित्र राखेको उनको भनाइ छ। पालिकको मंगलबार बसेको बैठकले उक्त कार्यविधि जारी गरेको हो। सरकारले २०७१ सालदेखि सर्वसाधारणको योगदानमा आधारित स्वास्थ्य बीमा कार्यक्रम सञ्चालन गर्दै आएको छ।"
"डोरी समात्दै, भर्याङ चढ्दै : पुर्खाले भोटे नुन बोक्ने बाटो हिँड्न बाध्य","गोरखा : तल हेर्दा छङ्गाछुर भीर, झण्डै चारपाँच सय मिटर उँधो बूढीगण्डकी देखिने। कतै भीरमा पाइला मात्र राख्न मिल्ने बाटो, कतै पाइला टेक्न पनि नमिल्ने हुँदा काठको ठाडो र तेर्सो भर्याङ बनाइएको, कतै डोरीमा समातेर, कतै निगालो समातेर हिँड्नु पर्ने यो कहालीलाग्दा बाटो हो, गोरखाको मनास्लु क्षेत्रको। गत हप्ता निख्रिँदो मनसुनमा यस क्षेत्रमा भीषण वर्षा भयो। जताततै पहिरो झर्यो। धेरै ठाउँमा झरेका ठूलाठूला पहिरोले बाटो अवरुद्ध बनाएपछि मनास्लु क्षेत्रका बासिन्दा र विदेशी पर्यटक ३० वर्षदेखि हिँड्न छाडिएको भोटेनुन बोक्ने बाटो हिँड्न बाध्य छन्। ठूला पहिराका कारण चुमनुब्री गाउँपालिका ३ न्याकफेदीदेखि पेवासम्मको बाटो हिँड्न नमिल्ने गरी क्षतिग्रस्त भएको वडाध्यक्ष रामकुमार गुरुङ बताउँछन्। 'साविकको बिही, प्रोक, ल्हो र सामागाउँ गाविस जाने बटुवाहरू अहिले भोटे नुन ओसार्ने गरेको बाटो हिड्न बाध्य भएका छन्', वडाध्यक्ष रामकुमार गुरुङ भन्छन्, 'पहरोको कप्पुमा खुट्टा अड्याउँदै, डोरी र निगालो समात्दै हिड्नु परेको छ। बाटो यति कहालीलाग्दो छ कि, तल हेर्दा चिल घुम्ने भीर छ, रिङ्टा लाग्छ।' जोखिम मलेर हिँड्ने पर्यटकले 'इन्जोय' गरे पनि अरू पर्यटक र स्थानीयबासीको हिँडडुल सकसपूर्ण भएको उनको भनाइ छ। साविकको बाटो अवरद्ध भएपछि सो भीरबाट हिँड्दा दुई घण्टा समय थपिएको पर्यटकका गाइड भविराज गुरुङले बताए। 'कमजोर मुटु भएकाले यो भीर पार गर्न सक्दैनन्', उनले भने, 'एड्भेञ्चर गर्न चाहनेहरू त रमाउँछन्, तर अरूहरू यस्तो देखेपछि रुन्छन्। आधाघण्टामा पार हुने बाटो भीरकोबाटो घुम्नु परेपछि दुईघण्टा बढी हिँड्नु परेको छ।' झरना र पहराबाट चुहिएको पानीले बाटो चिप्लो र जोखिम बनाएको उनको भनाइ छ। मान्छे जसोतसो हिँडेपनि खच्चड हिँडाउन नसक्दा सो क्षेत्रका करिब १२ सय घरधुरीका बासिन्दालाई दैनिक उपभोग्य सामान ढुवानीमा समस्या भएको छ। पुर्खाले नुनको ढाकर बोकेर हिँड्ने सो बाटो ३० वर्ष यता बन्द भएको छ। बूढीगण्डकी किनार किनारै बाटो र बूढीगण्डकीमा ठाउँ ठाउँमा झोलुंगेपुल बनेपछि माथिको बाटो बन्द भएको गाउँपालिकाका अध्यक्ष निमा लामा बताउँछन्। पहिराले बाटो अवरुद्ध भएपछि गाउँपालिकाको विपत् व्यवस्थापन कोषबाट भीरको बाटो खोल्न लगाइएको उनले बताए। 'पहिराले चारपाँच दिन बाटो अवरुद्ध भयो। आवतजावत ठप्प भयो', वडाध्यक्ष गुरुङले भने, 'त्यसपछि अलिअलि पानी पर्न छाडेपछि ५०६० जना खेतालाले चार दिन काम गरेर गत बुधबारबाट भीरको बाटो खुलाइयो। अहिले मान्छे हिँडडुल गर्न त जसोतसो मिलेको छ। खाद्यान्न ढुवानी गर्न सकिएको छैन।' सो बाटोमा यो सिजनमा दैनिक एकसय जना भन्दा धेरै विदेशी पर्यटक हिँड्ने गरेको उनको भनाइ छ। मनसुन रोकिएपछि पहिलेकै बाटो खुलाउन काम अघि बढाउने गुरुङले बताए। चुमनुब्री गोरखा जिल्लाको सडक सञ्जालले नजोडेको एक मात्र गाउँपालिका हो। यहाँको सबैभन्दा ठूलो आवश्यकता सुरक्षित बाटो भएकाले यसबारेमा प्रचण्ड लगायतका नेताहरूसित समस्या राखेको चुमनुब्री गाउँपालिकाका अध्यक्ष लामाको भनाइ छ। अल्पकालीन र दीर्घकालीन समाधानका लागि पहल गरिरहेको उनी बताउँछन्।"
सफ्ट टेनिस डबल्स तर्फको दुई स्वर्ण नेपाल प्रहरी र एपीएफले बाँडे,काठमाडौं : नवौं राष्ट्रिय खेलकुदअन्तर्गत पोखरामा जारी सफ्ट टेनिस डबल्स तर्फको दुई स्वर्ण विभागीय टोली नेपाल प्रहरी र एपीएफले बाँडेका छन्। पुरुष युगलतर्फ नेपाल पुलिसका नरबहादुर लुङ्गेली र कमल भण्डारीको जोडीले प्रदेश नं १ का युकेश योञ्जन र आशिष बोहराको जोडीलाई ५३ को सेटले पराजित गर्दै स्वर्ण जितेका हुन्। बागमती प्रदेशका प्रदीप खत्री र बृजेश पाण्डेको जोडी तथा गण्डकी प्रदेशका शक्ति शर्मा र धर्म लामिछानेको जोडी संयुक्त तेस्रो भए। यस्तै महिलातर्फ एपीएफले स्वर्ण जित्यो। एपिएफका भगवती बिक र समृद्धि महर्जनको जोडीले एपीएफलाई स्वर्ण दिलाएका हुन्। उक्त जोडीले लुम्बिनी प्रदेशका ऋतीका चौधरी र विमला पन्थीको जोडीलाई ५० को सोझो सेटले पराजित गर्दै स्वर्ण हासिल गरेका हुन्। प्रदेश १ की श्रेया योञ्जन र श्रेया राईको जोडी र नेपाल प्रहरीका विष्णा भण्डारी र सिसम चन्दको जोडीले संयुक्त तेस्रो हुँदै कास्य पदक प्राप्त गरे। यसअघि सोमबार भएको एकल प्रतिस्पर्धामा प्रदेश नं १ का युकेश योञ्जन र बागमतीका प्रदीप खत्री फाइनलमा प्रवेश गरेका छन्। यस्तै महिलातर्फ बागमती प्रदेशकी चन्द्रमाया राई र एपीएफकी समृद्धि महर्जनले फाइनलमा स्थान बनाएका थिए।
९० वर्षीया वृद्धाको कारुणिक दैनिकी,"फिदिम : झाडीले छोप्न लागेको एउटा सानो टहरो । टहरोभित्र थोत्रिएका दुई चार वटा भाडाकुँडा । एउटा कुनामा झुण्ड्याइएका पुराना (फाटेका) कपडा देखिन्छन् । भुइँ बाख्राका बड्कौलाले भरिएको छ । आराम गर्ने ओछ्यान कुनै कुनामा देखिदैन । टहरो भत्किन लागेको छ । आइतबार यो टहरोमा पुग्दा निकै कारुणिक दृश्य देखियो । आगो निभेको अँगेनाका डिलमा एकजना वृद्धा बसिरहेकी थिइन् । उनको कपास झै फूलेको कपाल, चाउरिएर मुजा परेका गाला र शिथिल शरीर । बोलाउँदा मधुरो स्वरमा मुस्किलले बोलिन । उनी राम्ररी बोल्न र हिड्न सक्दिनन् । उनको सुन्ने क्षमता पनि कम हुँदै गएको छ । उनलाई बुढ्यौलीले थला पारिसकेको छ । तर, उनको सहारा कोही छैन । हेरचाह गर्ने कोही नभएपछि एक्लो जीवन जिउने कोशिसमा छिन् वृद्ध आमा । चिसो भुइँमा दिन बिताउने उनको सुत्ने ओछ्यान पनि छैन । यो दृश्य पाँचथरको हिलिहाङ गाँउपालिका २ पिनासीस्थित माझिगाँउको हो । यी वृद्धा आफ्नो नामसमेत राम्ररी भन्न सक्दिनन् । छिमेकीहरूले उनको नाम चनामाया माझी भनेर सुनाए । चनामायाले ९० वर्ष पार गरिसकेको हुनसक्ने स्थानीयको अनुमान छ । उनको शारीरिक अवस्थाले पनि निक्कै पाको उमेर देखाउँछ । घरमा रहेकी चुनमाया उनी अहिलेसम्म नेपालको नागरिकको रुपमा दर्ज भएकी छैनन् । नागरिकता नपाउँदा उनले आफ्नो नाम, पहिचान र राज्यबाट पाउने सुविधासमेत पाएकी छैनन् । भाउजुले अहिलेसम्म नागरिकता पाउनुभएको छैन्, छिमेकी प्रलाद प्रसाईले भने नागरिकता दिलाउन पाए राज्यबाट पाउने सुविधा पाउनुहुन्थ्यो । भाउजु राज्यबाट पाउने सुविधाबाट बञ्चित हुनुभएको छ । उनका लागि बोलिदिने र गरिदिने कोही नभएपछि उनी सबै सुविधाबाट बञ्चित छिन् । चनमाया बस्ने टहरो आफन्तको जमिनमा बनाइएको हो । उनको नाममा एक टुक्रा जमिन छैन । हामीले दिएको जमिनमा बस्दै आउनुभएको छ, छिमेकी गोपाल माझीले भने उनको अवस्था निकै दयनीय छ। हामीबाहेक उनको हेरचाह गर्ने कोही छैन । सरकारले प्रबन्धन गरिदिए हुन्थ्यो । उनका श्रीमान शशीधर माझीको मृत्यु भएको करिब दुई वर्ष बित्यो । शशीधरको मृत्युपछि चनमाया टहरोमा एक्लै बसिरहेकी छन् । उनका सन्तान छैनन् । सन्तान नभएकी चनमाया राज्यको नजरमा समेत नपर्दा उनको अवस्था दयनीय र कारुणिक बेहाल छ । चनमायाको दुःख देख्नेहरूले खाद्यान्न सहयोग गर्दै आएको स्थानीयको भनाइ छ । चुनमायाको घर वृद्धाको अवस्थाबारे जानकारी गराउँदा अवस्था र वास्तविकता बुझेर आवश्यक सहयोग गर्ने हिलिहाङ गाँउपालिकाका अध्यक्ष समरबहादुर अधिकारीले बताए । उहाँको बारेमा हामीलाई राम्रो जानकारी थिएन, अधिकारीले भने सबै कुरा बुझेर उहाँले पाउने सेवा सुविधा दिलाउन र बस्ने उचित कदम चाल्नेछौँ ।"
हाम्रो गठबन्धन पवित्र हो: माधव नेपाल,"काठमाडौं: नेकपा एकीकृत समाजवादीका अध्यक्ष माधवकुमार नेपालले संविधान, गणतन्त्र, संघीयता र लोकतन्त्र जोगाउन पवित्र गठबन्धन गरिएको बताएएका छन् । उनले भने, एमाले नेतृत्वको गठबन्धन अपवित्र हो। हामीले गणतन्त्रवादीहरुको प्राकृतिक गठबन्धन बनाएका छौँ। यो संविधान र लोकतन्त्रको रक्षाका लागि हो। सत्ता गठबन्धन दलका कार्यकर्ताको संयुक्त भेलालाई ललितपुरमा सम्बोधन गर्दै अध्यक्ष भने, हाम्रो सहकार्य जति सशक्त हुँदै जाने छ । जति समन्वय गर्दै जानेछौँ । जति जनताको माझमा पुग्छौँ । त्यति नै हाम्रो जित सुनिश्चित हुनेछ । विपक्षले उठाएका गतल विषयलाई तर्कपूर्ण ढंगले खण्डन गर्नुपर्ने बताए ।"
उत्तराखण्डमा हेलिकोप्टर दुर्घटना हुँदा पाइलटसहित सात जनाको मृत्यु,"नयाँ दिल्ली : भारतको उत्तराखण्डमा हेलिकोप्टर दुर्घटना हुँदा सात जनाको मृत्यु भएको छ। उत्तराखण्ड नागरिक उड्डयन विकास प्राधिकरणका अनुसार दुर्घटनामा पाइलट र ६ जना यात्रुको मृत्यु भएको हो। प्राधिकरणका मुख्य कार्यकारी अधिकारी रविशंकरका अनुसार मृत्यु हुनेमा पाइलट अनिल सिंह, पूर्व रामानुज, कृति, उर्भी, सुजाता, प्रेम कुमार र कलाको मृत्यु भएको हो। दिल्लीस्थित आर्यन एभियसनको हेलिकोप्टर कम भिजिबिलिटीका कारण दुर्घटना भएको हुनसक्ने प्रारम्भिक अनुसन्धानले देखाएको समाचार एजेन्सी एएनआईले जनाएको छ। मंगलबार विहान उत्तराखण्डको रुद्रप्रयाग जिल्लाको गरुडचटी भन्ने ठाउँमा हेलिकोप्टर दुर्टना भएको थियो। भारतीय राष्ट्रपतिद्रोपदी मुर्मू र प्रधानमन्त्री नरेन्द्र मोदीले दुर्घटनामा मृत्यु भएकाहरुप्रति संवेदना प्रकट गरेका छन्।"
सुनचाँदीको भाउ बढ्यो,काठमाडौं : मंगलबार सुनचाँदीको भाउ बढेको छ। सुनको भाउ प्रतितोला १०० रुपैयाँले बढेको हो। नेपाल सुन चाँदी व्यवसायी महासंघका अनुसार छापावाल सुनको भाउ प्रतितोला ९३ हजार ४०० रुपैयाँ र तेजावी सुनको मूल्य तोलाको ९२ हजार ९०० रुपैयाँ निर्धारण भएको छ। सोमबार छापावाल सुनको भाउ तोलाको ९३ हजार ३०० र तेजावी सुनको मूल्य ९२ हजार ८०० रुपैयाँ रहेको थियो। आज चाँदीको भाउ पनि प्रतितोला २० रुपैयाँले बढेर ११ सय ८० रुपैयाँमा कारोबार भइरहेको छ। सोमबार चाँदीको भाउ प्रतितोला ११ सय ६० रुपैयाँ रहेको थियो।
संविधानको रक्षा र आर्थिक समृद्धिका लागि गठबन्धनलाई नै भोट : प्रधानमन्त्री देउवा,काठमाडौं : नेपाली कांग्रेसका सभापतिसमेत रहेका प्रधानमन्त्री शेरबहादुर देउवाले नेपाल विकासको गतिमा अघि बढेको बताएका छन् । सत्ता गठबन्धन दलका कार्यकर्ताको संयुक्त भेलालाई ललितपुरमा सम्बोधन गर्दै प्रधानमन्त्री देउवाले नेपालको प्राकृतिक सम्पदाबाट पनि राम्रो आम्दानी गर्नेगरी अघि बढिरहेको बताए । नेपालले बिजुली बेचेरै पनि आर्थिक समृद्धि गर्ने बताउँदै देउवाले भारतले बिजुली किन्ने सम्झौता गरेको बताए । ठूलोमात्रामा बिजुली उत्पादन गर्न सकेमात्र पनि नेपाल थोरै समयमै आर्थिकरुपमा सबल बन्ने बताए । जनताको आवश्यकता पूरा गर्दै देशलाई विकासको गतिमा अघि बढाउन वर्तमान गठबन्धननै आवश्यक रहेकाले गठबन्धनकै पक्षमा मतदान गर्न पनि मतदातालाई आग्रह गरे । गठबन्धनको सरकार बनेपछि मुलुकको आर्थिक अवस्थामा सुधार हुँदै आएको देउवाको दाबी छ । उनले संविधानको रक्षा र आर्थिक समृद्धिका लागि सत्ता गठबन्धनका उम्मेदवारलाई नै मतदान गर्न आग्रह गरे ।
"संविधानको रक्षा, स्थिरता र समृद्धिका लागि सत्ता गठबन्धनको संयुक्त अपिल","काठमाडौं : सत्ता गठबन्धनले संविधानको रक्षा, स्थिरता र समृद्धिका लागि सत्ता गठबन्धनको पक्षमा मतदान गर्न संयुक्त अपिल जारी गरेको छ। सत्ता गठबन्धनमा रहेका दलमध्ये नेपाली कांग्रेस, नेकपा माओवादी र नेकपा एकीकर्त समाजवादीले संयुक्त अपिल जारी गरेका हुन्। पाँच दलीय गठबन्धन सरकार बनेपछि संविधानको मूल मर्म र भावना अनुरूप काम गर्दै आएको, गठबन्धन सरकार गठन भए लगत्तै महामारीका रूपमा रहेको कोभिडको रोकथाम नियन्त्रण भएको र वर्तमान गठबन्धनको सरकारले विदेश नीतिमा सन्तुलन कायम गरेको गठबन्धनले जनाएको छ। 'राष्ट्रिय यथार्थहरूको प्रकाशमा लोकतन्त्र, संविधान र विधिको शासनमार्फत सुशासन र समृद्धिको राष्ट्रिय अभिलाषा परिपूर्ति गर्नका लागि गठबन्धनको आवश्यकतालाई मनन् गर्न र आगामी निर्वाचनमा यो गठबन्धनलाई अत्याधिक बहुमतका साथ विजयी गराउन हार्दिक अपिल गर्दछौं', अपिलमा भनिएको छ।"
ललितपुरमा सत्ता गठबन्धनको निर्वाचन परिचालन अभियान (भिडियो),"काठमाडौं : सत्तारुढ गठबन्धनले मंगलबार ललितपुरमा निर्वाचन परिचालन अभियान सञ्चालन गरेको छ। ललितपुरको एक पार्टी प्यालेसमा अहिले संयुक्त प्रशिक्षण कार्यक्रमको जारी रहेको छ। कार्यक्रममा प्रधानमन्त्री एवम् कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधवकुमार नेपाल उपस्थित भएका छन्। कार्यक्रममा सत्ता गठबन्धनआबद्ध सबै राजनीतिक दलका नेता तथा कार्यकर्ता सहभागी रहेको कार्यक्रममा उनीहरुले प्रशिक्षण दिँदैछन्। एमालेविरुद्ध मोर्चाबन्दी गरेर बनेको पाँचदलीय सत्ता गठबन्धनबाट जसपा बाहिरिएको छ। भने लोसपाले सत्ता गठबन्धनसँग तालमेल गरेको छ। संसदीय निर्वाचनलाई लक्षित गरेर सत्ता गठबन्धनले सातवटै प्रदेशमा संयुक्त प्रशिक्षण एवम् चुनावी सभा गर्ने कार्यतालिका बनाएको छ।"
संविधान बनेपछि गोरुगाडावाला नेता बदलिए भनेको रहेनछन्: प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले संविधानसभाबाट संविधान बनेपनि नेताको प्रतिगामी सोच अझै परिवर्तन नभएको बताएका छन् । सत्ता गठबन्धनले ललितपुरमा आयोजना गरेको कार्यक्रममा प्रचण्डले संविधान बनेपछि पनि गोरुगाडावाला नेताको सोच नबदलिएको बताए । उनले भने, 'हामीले ठूलो संघर्ष गरेर संविधानसभाबाट संविधान जारी गरे पनि प्रतिगामी सोचका केही नेताका कारण अझै प्रतिगमन रहेनछ । मैले सम्झेको थिएँ संविधान जारी भएपछि देश विकासले गति लिन्छ । तर गोरुगाडावाला नेताको सोचले अझै प्रतिगमनको खतरा छ ।' प्रचण्डले प्राप्त उपलब्धी रक्षाकै लागि १२ बुँदे सम्झौताका पक्षधर एकै ठाउँ उभिएको बताए । १२ बुँदे सम्झौतामा कांग्रेसका तर्फबाट गिरिजाप्रसाद कोइरालाले र एमालेबाट माधव नेपाल र माओवादीबाट आफैँले हस्ताक्षर गरेको भन्दै त्यही शक्ति अहिले एक ठाउँमा भएको बताए ।"
वायुसेवा निगमले सञ्चय कोष र नागरिक लगानी कोषलाई ७३ करोड ऋण तिर्यो,"काठमाडौं : राष्ट्रिय ध्वजावाहक नेपाल वायुसेवा निगमले कर्मचारी सञ्चय कोष र नागरिक लगानी कोषलाई तिर्नुपर्ने ऋण दायित्वको किस्तावापत ७३ करोड ९ लाख ५५ हजार २८१ रुपैयाँ भुक्तानी गरेको छ। निगमले सोमबार उक्त किस्ता बुझाएको हो। कर्मचारी सञ्चय कोष र नागरिक लगानी कोषबाट जहाज खरिदका निम्ति ऋण लिएकामा कर्मचारी सञ्चय कोषको हकमा न्यारोवडी जहाज खरिदको सावाँ र ब्याज वापतको ५३ करोड ९ लाख ५५ हजार २८१ रुपैयाँ र नागरिक लगानी कोषको हकमा बाइडबडी जहाज खरिद गर्दाको ऋण दायित्वको किस्ता वापतको २० करोड रुपैयाँ गरी जम्मा ७३ करोड ९ लाख ५५ हजार २८१ किस्ता वापतको रकम भुक्तानी गरिएको निगमले जनाएको छ। विगत तीन वर्षदेखि विविध कारणले संचयकोष तथा नागरिक लगानी कोषको ऋण दायित्व भुक्तानी गर्न सक्ने अवस्था नरहेकोमा निगमको व्यवस्थापन वर्तमान नेतृत्वले सम्हालेपछि, नियमित उडान, अकुपेन्सी दरमा सुधारबाट आम्दानीमा वृद्धि भएपछि उक्त रकम बुझाएको हो। यसघि असार ३० गते कर्मचारी सञ्चय कोष र नागरिक लगानी कोषलाई तिर्नुपर्ने ऋण दायित्वको किस्ता वापतको एक अर्ब ३५ करोड रुपैयाँ पनि भुक्तानी गरिसकेको निगमले जनाएको छ।"
प्रधानाध्यापक तिवारीलाई आयोगले सोध्यो स्पष्टीकरण,काठमाडौं : आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि जारी आचारसंहिता उलङ्घन गरेको विषयमा निर्वाचन आयोगले पर्वतको बाल प्राथमिक विद्यालयका प्रधानाध्यापक छविलाल तिवारीलाई स्पष्टीकण सोधेको छ । निर्वाचन आचारसंहिता विपरीत राजनीतिक दल तथा उम्मेदवारको पक्षविपक्षमा प्रचारप्रसार गरेको भन्दै जिल्ला निर्वाचन कार्यालयले २४ घण्टे स्पष्टीकरण मागेको हो । फलेवास नगरपालिका४ मा रहेको विद्यालयका शिक्षक तिवारीले निर्वाचनको सन्दर्भमा निर्वाचन आचारसंहिता विपरीत आफ्नो फेसबुक पेजमा राजनीतिक दल तथा उम्मेदवारको पक्ष विपक्षमा प्रचारप्रसार सामग्री पोष्ट तथा शेयर गरेर भोट मागी चुनावी प्रचारप्रसार गरेको स्पष्टीकरणमा उल्लेख गरिएको छ ।
म्याराथनमा अनिश थापामगरले दिलाए गण्डकी प्रदेशलाई स्वर्ण,पोखरा : पोखरामा जारी नवौं राष्ट्रिय खेलकुद प्रतियोगिता अन्तर्गत आज सम्पन्न म्याराथनमा पुरुषतर्फ गण्डकी प्रदेशले स्वर्ण पदक जितेको छ। गण्डकीका अनिश थापामगरले एथ्लेटिक्स अन्तर्गतको म्याराथन विधामा प्रदेशलाई स्वर्ण दिलाएका हुन्। भारतीय सेनामा कार्यरत उनी पर्वत जिल्लाको हुन्। अनिशले म्याराथनको ४२१९५ किलोमिटर दूरी दुई घण्टा २२ मिनेट ५४ सेकेन्डमा पूरा गरी च्याम्पियन बने। यसैगरी विभागीय नेपाली सेनाका कृष्ण बस्नेतले दुई घन्टा २३ मिनेट १४ सेकेन्डमा दूरी पार गरी रजत पदक जित्दा सशस्त्र बल एपिएफका सन्तोष विक्रम विष्टले दुई घन्टा ३० मिनेट ५४ मिनेटमा निर्धारित दूरी पार गरी कास्य पदक जिते। पोखरा रङ्गशालाबाट सुरु भएको म्याराथन पोखराको विभिन्न स्थानहरुको परिक्रमापछि पुनः रङ्गशालामै आएर टुङ्गिएको हो। म्याराथन दौडमा १८ जना सहभागी थिए।
आचारसंहिता मिचेर सत्ता गठबन्धनको चुनावी भेला,"भोजपुर : भोजपुरमा आचारसंहिताको उल्लंघन गर्दै दलहरु चुनावी गतिविधिमा देखिएका छन् । प्रतिनिधि तथा प्रदेशसभा सदस्य निर्वाचन मिति नजिकिँदै जाँदा सत्तागठबन्धनका नेता तथा कार्यकर्ताहरु निर्वाचन आयोगले जारी गरेको आचारसंहिता मिचेर चुनावी भेला, कोणसभा तथा अगुवा कार्यकर्ता भेलामा लागेका हुन् । अगुवा कार्यकर्ता भेलाका क्रममा गठबन्धन दलहरुले चुनावी प्रचारका ब्यानर, तोरन, चुनाव चिन्हका सामाग्रीसहित चुनावी गतिविधी सुरु गरेका छन् । सामाजिक सञ्जालहरुमा गठबन्धनले चुनावी सामाग्रीसहित चुनावी समारोह गर्दै गरेको भेटिएको हो । निर्वाचन आयोगले कात्तिक १८ गतेभन्दा अगाडि कुनै पनि चुनाव प्रचारप्रसारका सामाग्रीको प्रयोग र ठूला सभा नगराउन आचारसंहिता लागू गरेपनि भोजपुरमा विपरीत गतिविधि सुरु भएको हो । निर्वाचन आचारसंहिता विपरीत गठबन्धनले रामप्रसादराई गाउँपालिकाको बैकुण्ठेमा २९ गते, टेम्केमैयुङ गाउँपालिकाको अन्नपूर्णमा ३० गते र पौवादुङमा गाउँपालिकाको च्याङग्रेमा ३१ गते गरेको अगुवा कार्यकर्ता भेलामा चुनाव चिन्हसहित झण्डा, तोरन, फ्लेक्स प्रिन्ट ब्यानर र उम्मेदवार चढ्ने गाडिमा चुनावचिन्हसहितको झण्डा भेटिएको हो । कार्तिक १८ गतेबाट चुनावी गतिविधि गर्न आचारसंहिता रहेपनि चुनावी गतिविधी सुरु भएको प्रमुख जिल्ला अधिकारी हरिप्रसाद घिमिरेले बताए । उम्मेदवारहरुलाई निर्धारित मितिभन्दा अगाडि निर्वाचन आचारसंहिताको पालना गर्न पनि निर्देशन दिइएपनि उल्लघंन गरेको बताए । भने, हामीले उहाँहरुले यसअघि नै सचेत गराएका थियौँ, उहाँहरुको हस्ताक्षरमा निर्वाचन आचारसंहिता लागू भएको छ, भेला गरिएपनि यसरी चुनाव सामाग्रीको प्रयोग गर्नुहुन्नथ्यो। यसपटक भोजपुरमा वाम तथा लोकतान्त्रिक गठबन्धन र नेकपा (एमाले) बीच कडा चुनावी भीडन्त हुँदैछ । आसन्न चुनावमा प्रतिनिधिसभातर्फ गठबन्धनबाट सुदन किराती र नेकपा एमालेका शेरधन राई आमुन्नेसामुन्ने हुँदैछन् । यस्तै प्रदेशसभा सदस्य क्षेत्र नं १ तर्फ गठबन्धनका राजेन्द्रकुमार राई र नेकपा एमालेका हरिबहादुर राई, प्रदेशसभा सदस्य क्षेत्र नं २ तर्फ गठबन्धनका विनोद वान्तावा र नेकपा एमाले खड्गबहादुर कार्कीबीच कडा प्रतिस्पर्धा हुने देखिएको छ । भोजपुरमा कुल १ लाख २३ हजार तीनसय ७९ मतदाता रहेका छन् ।"
खाद्य संकटको अवस्था आउन नदिन र अवरुद्ध बाटो खुलाउन प्रचण्डसँग आग्रह,"गोरखा : जताततै झरेको पहिरोले बाटो अवरुद्ध भएपछि उत्तरी गोरखाको चुम उपत्यका र नुब्री उपत्यकामा खाद्यान्न संकटको अबस्था आउन नदिन चुमनुब्री गाउँपालिकाका अध्यक्ष निमा लामाले नेकपा माओवादी केन्द्रका अध्यक्ष पुष्पकमल दाहाल प्रचण्डलाई आग्रह गरेका छन् । मंगलबार बिहान आठ बजे खुमलटारस्थित प्रचण्ड निवासमा भेट गर्दै लामाले चुमनुब्रीको खाद्यान्न समस्या समाधान गर्न तथा बाटो खुलाउन गृहमन्त्रालयसँग समन्वय गरिदिन आग्रह गरेका हुन् । प्रचण्डसँगको भेटमा आफूले सँधै पहिरो झरिरहने चुमनुब्रीको बाटो मर्मतको पहल गरिदिन र खाद्यान्न संकट समाधानको पहल गरिदिन आग्रह गरेको लामाले बताए । लगातारको वर्षाले गत जेठदेखि चुमनुब्री ६ र ७ को साविक चुम्चेत र छेकम्पार गाविस र तल्लो भेगको बजारक्षेत्रको आवतजावत ठप्प छ । लोक्पाको डुयुखोला र सर्दीभीरमा ठूलो पहिरो जाँदा बाटो अवरुद्ध छ भने क्याण्टिलिभर पुल भत्किँदा नाकाबन्दी लगाए जस्तो भएको वडा नं ७ का वडाअध्यक्ष टासीदोर्जे लामा बताउँछन् । त्यस्तै न्याकफेदी र पेवाबीच ठूलो पहिरो झर्दा त्यसभन्दा माथिका वडा नं १, २, ४ र ५ का गाउँबस्तीमा खाद्यान्न अभावको समस्या देखिन थालेको छ । चुमनुब्रीमा सडक सञ्जाल पुगेको छैन । खाद्यान्नलगायत सामग्री खच्चडबाट ढुवानी गर्नुपर्छ । वडा कार्यालयको पहलमा हालै भर्याङ हालेर बनाइएको बाटोमा खच्चड हिँडाउन नमिल्दा खाद्यान्न ढुवानी गर्न नसकिएको वडा नं ३ का वडाअध्यक्ष रामकुमार गुरुङ बताउँछन् । दुर्गम क्षेत्रको समस्या र समाधानका उपायबारे प्रचण्डसँत छलफल गरिएको गाउँपालिकाका अध्यक्ष लामाले बताए । चुमनुब्री क्षेत्रमा खाद्यान्न संकटको अबस्था आउन लागेकाले सरकारसँग समन्वय गरी तत्काल खाद्यान्न ढुवानी गर्न पहल गरिदिन अध्यक्ष प्रचण्डसँग आग्रह गरेको छु, उनले भने, अध्यक्ष प्रचण्डले मेरै अघि गृहमन्त्री बालकृष्ण खाँणलाई टेलिफोन गरेर चुमनुब्रीमा खाद्यान्न आपूर्तिको व्यवस्था गर्नका लागि सहयोग गरिदिन आग्रह गर्नुभएको छ । अल्पकालीन रुपमा खाद्यान्न अभावको समस्या टार्न र दीर्घकालीन रुपमा त्यस क्षेत्रको बाटो स्तरीकरण गर्न माग गरेको उनले बताए । साथै बेनिघाट, नेपाली सेनाले निर्माण गरिरहेको बेनिघाट आरुघाट लार्के सडकको काम अत्यन्त प्रभावकारी भएकाले चुम उपत्यकातर्फ पनि सेनाद्वारा सडक निर्माण गर्ने व्यवस्था मिलाइदिन प्रचण्डसँग अनुरोध गरेको उनले बताए । प्रचण्ड अहिले गोरखाबाट प्रतिनिधिसभा निर्वाचन लड्दैछन् ।"
रौतहट : पूर्व प्रधानमन्त्रीदेखि पूर्व मन्त्रीसम्म चुनावी घरदैलोमा,"रौतहट : रौतहटमा चुनावी चहलपहल बढेको छ। उम्मेदवारहरू आफ्नो चुनावी अभियान लिएर मतदाता समक्ष पुग्ने होडबाजीमा छन्। रौतहटमा चारवटा निर्वाचन क्षेत्र छन्। जसमा क्षेत्र न १ मा पूर्व प्रधानमन्त्रीसमेत रहेका नेकपा समाजवादी पार्टीका अध्यक्ष माधव नेपाल चुनाव लड्दैछन् भने उनको प्रतिद्वन्दीका रूपमा गौर नगरपालिकाका पूर्व मेयर अजय गुप्ता छन्। रौतहट क्षेत्र नम्बर १ मा पर्ने सबै पालिकाका प्रमुखहरू नेता नेपालको पक्षमा भएपनि एमालेका उम्मेदवार अजय कुमार गुप्ता आफूले जित हात पार्ने बताउँछन्। गुप्ता गौर नपाका पूर्व मेयर हुन भने गौर र राजदेवी नगरपालिका पूर्ण बहुमतसहित नेकपा एकीकृत समाजवादीले जितेको भएपनि सोही स्थानबाट आफूले धेरै मत ल्याउने नेकपा एमालेका उम्मेदवार गुप्ताको भनाइ छ। यसैगरी यमुनामाई गाउपालिका नेकपा माओवादी ले जितेको छ। माधव नारायण नगरपालिका र गढीमाई नगरपालिका पनि नेपाली कांग्रेसले जितेको छ। एमालेजसपा गठबन्धनबाट उम्मेदवार रहेका अजयकुमार गुप्ता गत स्थानीय तहमा गौर नगरपालिकाको नगर प्रमुख पदमा लोसपाबाट पराजित उम्मेदवार रहेपनि नेता नेपालको दरिलो प्रतिस्पर्धीका रूपमा हेरिएको छ। यस्तै क्षेत्र न २ मा जसपा र एमालेको संयुक्त उम्मेदवार शैलेन्द्र साह र पाँच दलीय गठबन्धनबाट डा फिर्दोस आलमबीच प्रतिस्पर्धा छ। उम्मेदवार आलम हाल कारागारमा रहेका पूर्वमन्त्री अफ्ताव आलमका जेठा छोरा हुन। यस्तै आलमका अर्का छोरा राजपुर नपाका मेयर छन्। मोहम्मद अबताब आलम हत्या अभियोगमा कारागारमा छन्। उनकै सट्टामा सत्तागठबन्धनले पूर्वमन्त्रीका छोरा डा आलमलाई टिकट दिइएको चर्चा छ। यता एमालेबाट टिकटको प्रमुख दाबेदार रहेका किरण साहले पूर्वमन्त्री प्रभुसाहले अगुवाइ गरेका स्वतन्त्र समूहबाट उम्मेद्वारी दिएका छन्। क्षेत्र न २ मा त्रिपक्षीय प्रतिस्पर्धा हुने देखिएको छ। यसैगरी मनोनयन दर्ताको अन्तिम समयमा एमालेको टिकट त्यागेर रौतहट क्षेत्र नम्बर ३ बाट स्वतन्त्र उम्मेदवारी दिएका पूर्वमन्त्री प्रभु साह चुनावी घरदैलोमा छन्। माओवादी छाडेर एमाले हुँदै स्वतन्त्र बनेका पूर्वमन्त्री साहलाइ यो चुनाव जित्न चुनौती छ। नेपाली कांग्रेस रौतहटका सभापति जितेन्द्र यादव प्रदेश सभामा गएर केही सजिलो देखिएपनि नेकपा माओवादी र सत्ता गठबन्धनका उम्मेदवार धिरज पटेल र स्वतन्त्र उम्मेदवार ओम प्रकाश साह पूर्वमन्त्री साहका प्रतिस्पर्धीका रूपमा देखिएका छन्। पूर्व मन्त्री प्रभु साहले यस क्षेत्रमा गरेका विकासका कारण पनि कसैले पछि पार्न नसक्ने एमालेले केही दिनअघि हटाएका निवर्तमान जिल्ला अध्यक्ष त्रिभुवन साहको भनाइ छ। रौतहट क्षेत्र न४ मा यसअघिका चुनावी परिणाम हेर्ने हो भने कुनै उम्मेदवारले दोहोरिएर जितेका छैनन। निर्वाचन क्षेत्र न ४ मा २०४८ मा एमालेबाट बन्सिधर मिश्र, २०५१ काङ्ग्रेसबाट उद्धव ढकाल,२०५६ मा एमालेबाट माधव कुमार नेपाल, २०५६ सालको उपनिर्वाचनमा कांग्रेसका प्रकाश कोइराला निर्वाचित भएका थिए। यस्तै २०६४ को चुनावमा माओवादीका देवेन्द्र पटेल, २०७० मा एमालेका रामकुमार भट्टराई र २०७४ कांग्रेसका देव प्रसाद तिमल्सिना निर्वाचन भएका थिए। यसक्षेत्रमा चुनावमा दोहिरिन्छ कि फेरिन्छ भन्ने कुरा यतिखेर चासो र चर्चाको विषय बनेको छ। आउँदो चुनावमा सत्ता गठबन्धनबाट कांग्रेसका निवर्तमान सांसद देव प्रसाद तिमल्सिना, नेकपा एमाले र जसपाको चुनावी तालमेलबाट एमालेका उद्धव रेग्मीले उम्मेद्वारी दिएका छन्। निवर्तमान सांसद तिमल्सिनाले आफ्नो लोकप्रियता र जनतासँगको सम्बन्धको कारण पुन: आफूले चुनाव जित्ने दाबी गर्दछन्। सो क्षेत्रको प्रदेश सभा (क) मा नेपाली कांग्रेस र नेकपा एस दुवैको उम्मेदवारी परेपछि सत्तागठबन्धनमा अन्यौल छ। तर, यस क्षेत्रका कांग्रेसका पुराना नेता अजय कुमार साहले उनीविरुद्द स्वतन्त्र उम्मेदवारी दिँदा ठूलै चुनौती बनेको कांग्रेसका नेता कार्यकर्ता नै बताउँछन्। यस्तै एमालेका नेता उद्धव रेग्मीले यसपटकको निर्वाचनमा आफ्नो जितलाइ कसैले रोक्न नसक्ने दाबी गर्दै आएका छन्। उनी भन्छन् 'इतिहास कायम रहन्छ कि फेरिन्छ त्यो हेर्न भने मंग्सिर ४ कुर्नै पर्ने हुन्छ।'"
तत्काल राजीनामा दिनुपर्ने बाध्यता छैन : मन्त्री साह,"महोत्तरी : सरकारबाट तत्काल राजीनामा दिनुपर्ने कुनै बाध्यता नरहेको मधेश प्रदेश सरकारका गृह तथा सञ्चारमन्त्री भरत साहले बताएका छन्। आज बर्दिबासमा पत्रकारसँग कुराकानी गर्दै मन्त्री साहले अहिले राजीनामा दिनुपर्ने कहिकतैबाट कुनै किसिमको दबाब नआएको स्पष्ट पारेका छन्। मन्त्री साहले भने, 'हामीहरू कांग्रेस बाहेकका तीन दल बसेर सरकार सञ्चालन सम्बन्धमा छलफल गरेका छौं। फलस्वरूप सोही अनुसार अहिले सरकार सञ्चालन भइरहेको छ। हामीहरूबीच सहमति भएअनुसार अब राजीनामा दिनुपर्ने कुनै कारण देखिएन्। अब लालबाबु नेतृत्वको सरकार चुनावको नतिजासम्म रहि रहन्छ। हेरफेर वा राजीनामा भन्ने शब्द अब बाहिरिदैन।' कांग्रेसका तीन जना मन्त्री सरकारबाट बाहिरिएको प्रश्नको जवाफ दिँदै मन्त्री साहले भने, 'उहाँहरूको राजीनामा नैतिकताभन्दा पनि सान्दर्भिकता देखिएन्। संघीय सरकारले जनता समाजवादी पार्टीका मन्त्री सरकारबाट बाहिरिएपछि यस प्रसंगको चर्चा चुलिएको हो। सोही समयमा उहाँहरूले राजीनामा दिएका हुन्।' निर्वाचन नजिकमा आएपछि सरकारमा बसेर अब कुनै काम नभएपछि राजीनामा दिनसक्ने उनको आँकलन रहेको छ।"
प्रत्यक्षतर्फ कर्णाली र सुदूरपश्चिम प्रदेशको मतपत्र छापियो,"काठमाडौं : आगामी मंसिर ४ गते हुने प्रतिनिधिसभा र प्रदेशसभा सदस्य निर्वाचनको पहिलो हुने निर्वाचित हुने प्रणालीका लागि कर्णाली र सुदूरपश्चिम प्रदेशका लागि मतपत्र छपाइ सकिएको छ । यी दुई प्रदेशमा रहेका निर्वाचन क्षेत्रसहित हालसम्म यस प्रणालीतर्फ प्रतिनिधिसभाको ३८ र प्रदेश सभाको ८० निर्वाचन क्षेत्रको मतपत्र छपाइ सकिएको हो । यस पटक पहिलो हुने निर्वाचित हुने निर्वाचन प्रणालीतर्फ निर्वाचन क्षेत्रमा उम्मेदवारको मनोनयनपत्र दर्ता भई अन्तिम नामावलीमा कायम उम्मेदवारको निर्वाचन चिन्ह मात्र समावेश गरी मतपत्र छपाइ गरिएको निर्वाचन आयोगका प्रवक्ता शालिग्राम शर्मा पौडेलले बताए । आयोगले भक्तपुरस्थित जनक शिक्षा सामग्री केन्द्र लिमिटेडमा दैनिक करिब २५ लाख मतपत्र छपाइ गरिरहेको छ । हालसम्म पहिलो हुने निर्वाचित हुने प्रणाली अन्तर्गत कुल ८९ लाख ९९ हजार मतपत्र छपाइ भइसकेको छ । सोमध्ये प्रदेश सभातर्फ ४७ लाख १५ हजार र प्रतिनिधिसभातर्फ ४३ लाख ४८ हजार रहेको छ । समानुपातिक निर्वाचन प्रणालीतर्फको मतपत्र यसअघि नै छपाइ भइ वितरण सुरु भइसकेको छ । हालसम्म बागमती, मधेश र प्रदेश१ का सबै निर्वाचन क्षेत्रमा मतपत्र ढुवानी भइसकेको छ । बाँकी प्रदेशमा यही कात्तिक ३ गतेदेखि मतपत्र ढुवानी शुरु हुने छ ।"
"मनसुन बाहिरियो : तापक्रम घट्दै, चिसो बढ्दै","काठमाडौं : मनसुन बाहिरिएसँगै पश्चिमी वायुको प्रभाव सक्रिय रहेकाले बदली र वर्षाको सम्भावना रहेको छ । जल तथा मौसम विज्ञान विभाग, मौसम पूर्वानुमान महाशाखा मौसमविद् हीरा भट्टराईका अनुसार पछिल्ला दिनमा तापक्रम घट्दै गएको छ । पश्चिमी वायु सक्रिय रहेकाले चिसो पनि बढेको छ। मनसुन सकिएपछि पश्चिमी वायुको प्रवेश हुने भएकाले दुई दिन बदली र वर्षाको सम्भावना रहेको उनले बताए । उनले भने, 'मनसुन बाहिरिएसँगै पश्चिमी वायुहरू सक्रिय हुन्छन् आज र भोलि धेरै नै सक्रिय छन् जसले गर्दा सुदूरपश्चिम, कर्णाली र लुम्बिनी प्रदेशमा बदली गराएर पहाडी भूभागमा हल्का वर्षा गराउने सम्भावना रहेको छ ।' पश्चिमी वायुसँगै चिसो पनि आउने भएकाले अबका दिनमा क्रमशः चिसो बढ्दै जाने मौसमविद् भट्टराईको भनाइ छ । यस वर्षको मनसुन गत शनिबारबाट नेपालको सुदूरपश्चिम, कर्णाली, लुम्बिनी, गण्डकी र मधेस प्रदेशको पश्चिमी भूभागबाट बाहिरिएको थियो । बाँकी प्रदेश नं १ को मनसुन पनि आइतबार बाहिरिएको छ । अहिले नेपालबाट मनसुन पूर्णरूपमा बाहिरिसकेको महाशाखाले जनाएको छ । गत जेठ २२ गते नेपालको पूर्वी भूभाग भएर नेपालमा मनसुन प्रवेश गरेको थियो । नेपालमा मनसुन बाहिरिएपछि पछिल्ला दिनमा देशैभरको मौसम सफा रहेको छ । मौसम खुलेपछि राजधानी काठमाडौँबाट उत्तरी भेगमा देखिन हिमशृङ्खला र हरिया डाँडाको मनमोहक दृश्यले शरद ऋतृमा रौनक थपिएको छ । तीन दिनयता खुलेको मौसममा क्यामेरामा कैद गरिएका मनोरम दृश्यले सञ्चारमाध्यम र सामाजिक सञ्जालमा छाएको छ । हाल नेपालमा कुनै उल्लेखनीय मौसमी प्रणालीको प्रभाव नरहेकाले देशैभरको मौसम सामान्यतया सफा रहेको छ । अहिले देशको पहाडी भूभागमा आंशिकदेखि सामान्य बदली रही बाँकी भूभागमा मौसम सफा रहेको छ । दिउँसो देशको सुदूरपश्चिम प्रदेश, कर्णाली प्रदेश र लुम्बिनी प्रदेशमा आंशिकदेखि सामान्य बदली रही बाँकी प्रदेशहरुमा आंशिक बदलीदेखि मौसम सफा रहनेछ । सुदूरपश्चिम, कर्णाली र लुम्बिनी प्रदेशका पहाडी भूभागको एकदुई स्थानमा हल्का वर्षाको सम्भावना रहेको छ । रातिको समयमा गण्डकी प्रदेशलगायत देशको पहाडी भेगमा आंशिक बदली रही बाँकी क्षेत्रमा मौसम सफा रहने महाशाखाले जारी गरेको मौसम पूर्वानुमान बुलेटिनमा उल्लेख छ । आज काठमाडौंको न्यूनतम १२ र अधिकतम तापक्रम २६ डिग्री सेल्सियस रहेको छ ।रासस"
विकल्प र व्यवस्थापनविना सुकुम्बासीका घर टहरा भत्काउनु हुँदैन : गृहमन्त्री खाण,"रुपन्देही : गृहमन्त्री बालकृष्ण खाणले उपर्युक्त विकल्प र व्यवस्थापन बिना सुकुम्बासी नागरिकहरूका घर,टहरा भत्काउन नहुने बताएका छन्। नेपाली कांग्रेसका केन्द्रीय सदस्य खाणले बुटवल उपमहानगरपालिका१६ मा चुनाव प्रचारप्रसार कार्यालयको उद्घाटन गर्दै सुकुम्बासीहरूलाई विकल्प दिएर मात्रै सार्नुपर्ने बताएका हुन्। 'अहिले जस्तो अवस्थामा बसेका छन्, उनीहरू त्यस्तै अवस्थामा बस्न पाउनुपर्छ।' रुपन्देही ३ बाट प्रतिनिधि सभा सदस्यका उम्मेदवार रहेका खाणले भने, 'उनीहरूलाई बसोबास गरेको स्थानबाट सार्नै पर्ने अवस्था आएमा उपयुक्त विकल्प दिएर, त्यो विकल्पमा व्यवस्थापन गरेर मात्रै सार्नुपर्छ।' अहिले काठमाडौं महानगरलगायतका केही स्थानीय तहले विकल्पविना सुकुम्बासीका घर, टहरा भत्काएपछि गृहमन्त्री खाणको यस्तो धारणा आएको हो। उनले आफूले गृह प्रशासनलाई घर, टहरा भत्काउने अन्य सरकारी निकायको कार्यमा सहभागी नहुन निर्देशन दिइसकेको बताए। गृहमन्त्री खाणले इतिहास र भूमिका नभएका राजनीतिक दल र ती दलमा आवद्ध नेताबारे टिकाटिप्पणी गर्नुको औचित्य नभएको बताए। बुटवलको सेमलारमा कृषि थोक बजार केन्द्र आयोजना अहिले सरकारको नीति तथा कार्यक्रम र बजेटमा परेको भन्दै उनले त्यो आयोजना पूरा गरेर भरपुर फाइदा लिनुपर्ने बताए। आयोजना पूरा भएमा रुपन्देहीमा उत्पादित कृषि उपज गौतमबुद्ध अन्तर्राष्ट्रिय विमानस्थलमार्फत हवाइजहाजबाट राजधानी र विदेशमा पठाउन सकिने उनको भनाई छ।"
महिला म्याराथनको स्वर्ण पदक एपीएफ क्लबकी विन्द्रालाई,काठमाडौं : नवौं राष्ट्रिय खेलकुदअन्तर्गत महिला म्याराथनको स्वर्ण विभागीय टोली एपीएफ क्लबकी विन्द्रा श्रेष्ठले जितेकी छन्। पोखरा रंगशालामा मंगलबार सम्पन्न म्याराथनमा बिन्द्राले निर्धारित दूरी २ घण्टा ५७ मिनेट २३ सेकेन्डमा पूरा गर्दै स्वर्ण जितिन्। उनले म्याराथनमा प्रतिस्पर्धा गरेको पहिलो पटकमै स्वर्ण जित्न सफल भएकी हुन्। आर्मीकी विश्वरूपा बुढाले ३ घण्टा ००३५ सेकेन्डमा दूरी पूरा गर्दै जरत जितिन्। पुलिसकी रेखा बिष्टले ३ घण्टा ०१३५ सेकेन्ड समय निकाल्दै कास्य जितिन्। त्यस्तै पुरुषतर्फ गण्डकीका धावक अनिश थापामगरले म्याराथनमा स्वर्ण जितेका छन्। पहिलोपल्ट राष्ट्रिय खेलकुदमा स्वर्ण जित्ने क्रममा २ घन्टा २२ मिनेट ५४ सेकेन्डको टाइमिङ लिएका थिए। आर्मीका धावक कृष्ण बस्नेत र एपीएफका सन्तोषविक्रम विष्टले रजत र कांस्य पदक जिते। त्यस्तै आर्मीका सोमबहादुर कुमाल र एपीएफकी रमिता थारुले नवौं राष्ट्रिय खेलकुदमा ४०० मिटर दौडमा स्वर्ण पदक जितेका छन्। पुरुषतर्फ सोमबहादुरले ४७९५ सेकेन्डबाट दूरी पार गर्दै स्वर्ण जिते। उनले यसअघि ४८२ सेकेन्डको आफ्नै नामको ह्यान्ड टाइमको राष्ट्रिय कीर्तिमानमा सुधार गरेका छन्। एपीएफका आशिष चौधरीले ४९४० सेकेन्डमा पूरा गर्दै रजत जित्दा आर्मीका प्रकास दनुवारले ४९९० सेकेन्डको समय निकाल्दै कास्य हात पारे। महिलातर्फ रमिताले ह्यान्ड टाइममा राष्ट्रिय कीर्तिमानसहित स्वर्ण जित्ने क्रममा निर्धारित दूरी ५८१० सेकेन्डमा पूरा गरिन्। रमिताले तुलसा खत्रीको नाममा रहेको ५९५८ सेकेन्डको ह्यान्ड टाइमको कीर्तिमान तोडेका हुन्। महिलातर्फ आर्मीकी निर्मला थापाले १ मिनेट ००१४ सेकेन्डमा पूरा गर्दै रजत जितिन्। कास्य जितेकी एपीएफकी कल्पना श्रेष्ठले १००७० सेकेन्डमा दौड पूरा गरिन्। त्यस्तै महिला लङजम्पमा आर्मीकी जयरानी थारुले अर्को राष्ट्रिय कीर्तिमान बनाएकी छिन्। महिला लङजम्पमा थारुले ५ दशमलव ५८ मिटर जम्प गर्दै कीर्तिमानसहित स्वर्ण पदक जितेकी हुन्। लुम्बिनीकी निशा चौधरीले पाँच दशमलव ४९ मिटर जम्प गर्दै रजत पदक प्राप्त गरिन्। एपिएफ क्लबकी शिला चौधरीले ५ दशमलव ३१ मिटर जम्प गर्दै कास्य पदक प्राप्त गरिन्। पुरुष लङजम्पमा सलिम देवानले राष्ट्रिय कीर्तिमान सहित स्वर्ण जितेका छन्। देवानले २३ वर्ष पुरानो कीर्तिमान भंङ्ग गर्दै नयाँ राष्ट्रिय कीर्तिमान बनाएका हुन्। पुलिसका देवानले ७०६ मिटर जम्प गर्दै स्वर्ण हात पारेका थिए। आर्मीका डिल्ली खत्रीले ६९८ मिटर जम्प गर्दै रजत जित्दा गण्डकीका नारायण चौधरीले ६८२ मिटर जम्प गर्दे काश्य हात पारेका छन्।
प्रधानमन्त्री देउवालाई 'लाइभ डीबेट'मा आउन केपी ओलीको आह्वान,"काठमाडौं : नेकपा एमालेका अध्यक्ष केपी शर्मा ओलीले 'लाइभ डीबेट'का लागि प्रधानमन्त्री शेरबहादुर देउवालाई आह्वान गरेका छन्। उनले सामाजिक सञ्जालमार्फत् आफू 'लाइभ डीबेट' लागि तयार रहेको उल्लेखसमेत गरेका छन्। उनले सामाजिक सञ्जालमार्फत् आफूलाई 'लाइभ डीबेट' आउन आग्रह गरेको बताए। पश्चिमा देशमा निर्वाचनका बेला गरिने 'लाइभ डीबेट'का लागि ओलीले आफू तयार रहेको बताए। 'सामाजिक सञ्जालमा रहेका धेरै साथीहरुले 'लाीभ डीबेट'मा आउन आग्रह गर्नु भएको छ। धेरैजसोले मेरो र नेपाली कांग्रेसका सभापति शेरबहादुर देउवाजीबीच एजेण्डा आधारित बहसका लागि सुझाव दिनु भएको छ। निर्वाचनको समयमा पश्चिमा देशहरुमा यस्तो डिबेट हुने गरेको छ। म त यसका लागि तयार छु, देउवाजी नि?,' उनले फेसबुकमा लेखेका छन्। मंसिर ४ गते हुने प्रतिनिधिसभा एवं प्रदेशसभा निर्वाचनमा सत्तारुढ दलहरुको गठबन्धन र एमालेजसपाबीच गठबन्धन गरिएको छ।"
ठूला दलले महिलालाई पत्याएनन्,"सुर्खेत : कर्णाली प्रदेशमा प्रत्यक्षतर्फ महिलाको उम्मेदवारी न्यून छ । प्रतिनिधिसभाका १२ र प्रदेशसभाका २४ निर्वाचन क्षेत्र रहेको कर्णाली प्रदेशमा जम्मा ८ जनामात्र महिला उम्मेदवार छन् । ठूला भनिएका दलहरूले प्रत्यक्षतर्फ महिलालाई पत्याएनन् भने साना दलबाट केही क्षेत्रमा महिला उम्मेदवार प्रतिस्पर्धामा छन् । समावेशिताको वकालत गर्ने दलहरूले नै महिलालाई उम्मेदवार बनाउने आँट गरेनन् । कर्णालीबाट प्रतिनिधिसभाको सदस्यका लागि पाँच जना मात्र महिला उम्मेदवार प्रतिस्पर्धा गर्दैछन् । जसमा सत्तारुढ गठबन्धनले एक जना मात्र महिला उम्मेदवार बनाएको छ । गठबन्धनको तर्फबाट जुम्लामा माओवादी केन्द्रकी नेतृ गोमा गौतम (कुँवर) उम्मेदवार बनेकी छन् । माओवादीले एकजना मात्र महिला उम्मेदवार बनाउँदा एमाले, कांग्रेस र एकीकृत समाजवादीबाट भने महिलाको उम्मेदवारी प्रदेशमा शुन्य छ । ठूला भनिएका दलहरूले नै प्रत्यक्षतर्फ महिलालाई उम्मेदवार बनाएका छैनन् । अर्थात यी दलहरूबाट पुरुष मात्र प्रतिस्पर्धामा छन् । तर राप्रपाले भने कर्णालीमा दुई महिला उम्मेदवारलाई प्रतिस्पर्धामा उतारेको छ । प्रतिनिधिसभाका लागि राप्रपाको तर्फबाट दैलेख क्षेत्र नं १ मा महामन्त्री कुन्तीकुमारी शाही र सुर्खेत क्षेत्र नं २ बाट वीरेन्द्राकुमारी चन्द उम्मेदवार बनेका छन् । यस्तै नेपाल मजदुर किसान पार्टीले प्रतिनिधिसभातर्फ एक जना महिलालाई उम्मेदवार बनाएको छ । नेमकिपाको तर्फबाट सुर्खेत क्षेत्र नं २ बाट तुल्क्षी खड्का उम्मेदवार बनेकी छन् । यस्तै नेश्नलिष्ट पिपल्स पार्टीले पनि सुर्खेत क्षेत्र नं २ बाट कुमारी राईलाई उम्मेदवार बनाएको छ । कर्णालीमा प्रत्यक्षतर्फ प्रदेशसभाका २४ सिटका लागि तीन जना महिला उम्मेदवार प्रतिस्पर्धामा छन् । प्रदेशसभाका लागि ठूला दलबाट एकजना पनि महिला उम्मेदवार छैनन् । प्रदेशसभाका लागि नेपाल मजदुर किसान पार्टीले मात्र महिलालाई उम्मेदवार बनाएको छ । नेमकिपाको तर्फबाट सुर्खेत क्षेत्र नं १ (ख) मा मनकली रामजाली र क्षेत्र नं २ (क) मा विजयकला राना उम्मेदवार बनेका छन् । यस्तै दैलेख क्षेत्र नं १ (ख) मा नेमकिपाकै लक्ष्मीकुमारी सिंह प्रत्यक्षतर्फ उम्मेदवार बनेको निर्वाचन आयोगले जनाएको छ । आयोगका अनुसार कर्णालीमा दलहरूले समानुपातिकतर्फ महिलालाई उम्मेदवार बनाएको भए पनि प्रत्यक्षतर्फ भने महिलाको उम्मेदवारी न्यून परेको छ ।"
उचाइमा हुनुको अर्थ,"एक पटकको घटना हो। एउटा बाख्रो आफ्नो मालिकको घर छेउछाउमै चरिरहेको थियो। भनेजस्तो घाँस नभेटेर छटपटिइरहेको पनि थियो। अचानक छानामा उम्रेको हरियो घाँसमाथि उसको दृष्टि पर्यो। बाख्रो त्यसका लागि उफ्रिँदै छानामाथि चढ्यो। फटाफट त्यहाँ पुग्यो र घाँसका हरिया पातहरू खानका लागि तयार भयो। ऊ चपाउन थाल्यो। तर, ठीक त्यही समयमा एउटा ब्वाँसो त्यहाँ आइपुग्यो। बाख्रालाई देख्नेबित्तिकै उसको मुखमा पानी आयो। तर, ऊ के नै पो गर्न सक्थ्यो र ? घरको छानोमा चढ्न ऊ असमर्थ थियो। अतः उसले सिकारको खोजीमा अन्तै जाने बारेमा सोच्यो। तर पनि उसको मुखमा पानी आइरहेको थियो। बाख्राले पनि ब्वाँसोमाथि दृष्टि पारेको थियो। ब्वाँसोले आफूलाई खान हेरिरहेको छ भन्ने बाख्राले देखिसकेको थियो। अतः बाख्राले व्यंग्यात्मक हाँसो हाँस्दै ब्वाँसोलाई हेर्यो। तर, ब्वाँसो विवश थियो। अतः उसले नसोचेको अपमान सहनु पर्यो। फेरि पनि जाने समयमा ब्वाँसोले बाख्रालाई हेर्दै भन्यो, श्रीमतीजी ! मैले तिम्रो व्यंग्यात्मक मुस्कानलाई बुझेको छु। मेरो मजाक तिमीले उडाइरहेको छैनौ अपितु त्यो उचाइले उडाइरहेको छ, जसमाथि तिमी स्थित छौ। वास्तवमा तिम्रो उँचो स्थितिले तिम्रो महत्व बढाइदिएको छ। नैतिक शिक्षा : कहिलेकाहीँ को कहाँ छ ? भन्नेको पनि अर्थ हुन्छ। जो जहाँ भए पनि कसैलाई कुदृष्टि लगाउनु चाहिँ गलत नै हो।"
दललाई आचारसंहितामा कस्दै आयोग,"काठमाडौं : आचारसंहिताको उल्लंघन बढ्न थालेपछि उम्मेदवारको मनोनयन नै खारेज गर्ने चेतावनी निर्वाचन आयोगले दिएको छ । आसन्न प्रदेशसभा तथा प्रतिनिधिसभा सदस्य पदका उम्मेदवारहरूले तोकिएको आचारसंहिता नमानेपछि आयोग झनै कडा बनेको हो । मंसिर ४ मा हुने निर्वाचनका लागि उम्मेदवारहरूले कात्तिक १८ गतेबाट मात्रै चुनाव प्रचारप्रसारका लागि गतिविधि गर्न पाउने आचारसंहितामा उल्लेख छ । तर, दल र उम्मेदवारहरूले त्यसको अटेर गर्दै चुनावी प्रचारप्रसारको गतिविधि गर्न थालेको निर्वाचन आयुक्त तथा आचारसंहिता केन्द्रीय अनुगमन समितिका संयोजक रामप्रसाद भण्डारी बताउँछन् । घरदैलो कार्यक्रम गर्दा २५ जना मात्रै जानुपर्छ । बाजागाजा बजाएर नाचगान, भोजभतेर गर्न निषेध गरिएको छ, आयुक्त भण्डारीले भने, नाचगान, भोजभतेर गर्न सुरु भयो भन्ने खालका उजुरीहरू आइरहेका छन् । उजुरीमाथि मसिनो गरी छानबिन भइरहेको भन्दै उनले भने, धेरैलाई स्पष्टीकरण पनि सोधिसकेका छौं । स्थानीय स्तरमा खटिएका अधिकारीले कारबाही गरे ठीकै हो । नत्र निर्वाचन आयोग कठोर भएर कारबाही गर्नुपर्ने अवस्थामा पुग्छ । एकपटक स्पष्टीकरणका लागि मौका दिने बताउँदै उनले थपे, हामीसँग भएको प्रमाण र उम्मेदवारले पेस गरेको प्रमाण मेल खाएन भने उहाँलाई कारबाही हुन्छ । यतिसम्म कारबाही हुन्छ कि मनोनयनपत्र पनि हामी खारेज गर्नेसम्मको अवस्थामा पुग्छौं । आचारसंहिता लागू गर्ने सवालमा आयोगले कुनै पनि कसर बाँकी नराख्ने उनले बताए । भने, यसपालि हामी निर्मम र निर्दयी तरिकाले कारबाही गर्छौं । दलका शीर्षस्थ नेताहरू नै आचारसंहिता मिचेर चुनाव प्रचारप्रसारमा जुटेका छन् । प्रधानमन्त्री तथा नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल, एकीकृत समाजवादी पार्टी अध्यक्ष माधवकुमार नेपाललगायत सत्ता गठबन्धनका दलका नेताहरू चुनावी प्रशिक्षणको नाममा चुनाव प्रचारप्रसारमा छन् । आचारसंहिताले कात्तिक १८ बाट मात्रै दल तथा उम्मेदवारहरूले निर्वाचन प्रचारप्रसार गर्न पाउने भनेको छ । त्योभन्दा अगाडि निर्वाचन प्रचारप्रसारका कुनै पनि कार्य गर्न पाइँदैन भनेर आचारसंहिताले निषेध गरेको छ, आयुक्त भण्डारीले भने, निर्वाचन प्रचारप्रसार गर्ने प्रयोजनका लागि अहिलेको अवस्थामा कोणसभा, आमसभा, गोष्ठी, सेमिनारलगायतका कुनै पनि गतिविधि गर्न पाइँदैन । आचारसंहिता निर्वाचन आयोगको अगुवाइमा राजनीतिक दलका प्रतिनिधिहरूको सहयोग र सहमतिमा तयार गरी जारी गरिथ्यो । तर, दल र उम्मेदवारहरू जसरी पनि चुनाव जित्नै पर्ने होडबाजीले आचारसंहिता मिच्ने गरेको उनले बताए । यसैबीच, समानुपातिकतर्फ बन्दसूचीमा सूचीकृत ४ सय ३९ जनालाई कात्तिक ५ गतेभित्र तोकिएको जरिबाना बुझाउन आयोगले सूचना जारी गरेको छ । स्थानीय तहको निर्वाचनमा उम्मेदवारी दिएकाहरूका उनीहरूको नाम दलहरूले प्रदेशसभा तथा प्रतिनिधिसभातर्फको समानुपातिकतर्फको बन्दसूचीमा पेस गरेको छ । स्थानीय तह चुनावको निर्वाचन खर्च आयोगमा पेस नगर्दा कुल १ लाख १ लाख २३ हजार ६ सय २४ उम्मेदवारलाई आयोगले जरिबाना गरेको थियो । त्यो जरिबाना नबुझाए चुनावमा उम्मेदवार बन्न नपाउने कानुनी प्रावधान रहेको आयोगका सचिव तथा प्रदेशसभा तथा प्रतिनिधिसभा सदस्यतर्फको मुख्यनिर्वाचन अधिकृतसमेत रहेका गोकर्णमणि दुवाडीले बताए ।"
द्वन्द्वपीडितमाथि नजरअन्दाज,"पचासको दशकमा मुलुकमा चलेको सशस्त्र द्वन्द्वका बेला राज्य र विद्रोही पक्षले थुप्रैको गैरन्यायिक हत्या गरे। जबर्जस्ती बेपत्ता, यातना र बलात्कारलगायत जघन्य अपराध भए, जसको सिकार निहत्था नागरिक बने। युद्ध मारिनु वा अंगभंग हुनु एउटा कुरा तर त्यसबाट अछुतो हुँदाहुँदै पीडा पाउने परिवार हजारौं छन्। तिनले न्याय पाउन आजसम्म पनि सकेका छैनन्। द्वन्द्वरत पक्षमध्येको एक माओवादी पार्टी शान्ति प्रक्रियामा आएर बृहत् शान्ति सम्झौता गरेको पनि डेढ दशक नाघिसकेको छ। ऊ अहिले संसदीय राजनीतिको एक मुख्य खेलाडी बनेको छ। तर उसले युद्ध बिर्सियो। शान्तिको बाटो समायो। मुलुकका लागि शान्तिको बाटो सुखद कुरा हो। तर, उसले थालेको संघर्षले बित्थामा दुःख पाएका निहत्था नागरिकलाई आज पनि शान्ति छैन। किनभने उनीहरूले न्याय पाएका छैनन्। द्वन्द्वकालीन घटनाका मुद्दा टुंगो लगाउन बनेका सत्य निरूपण तथा मेलमिलाप आयोग आफैं समस्या निरूपणको पर्खाइमा छ। बेपत्ता छानबिन आयोग आफैं बेपत्ताको स्थितिमा छ। औचित्य र अस्तित्व देखिने काम गर्न सकेको छैन। द्वन्द्वकालीन घटनामा सिधै प्रहरीमा पनि उजुरी परेका छन्। आयोगहरूमा पनि उजुरी छन्। सत्य निरूपण तथा मेलमिलाप आयोगमा परेका उजुरीको संख्या झन्डै ६४ हजार छ। बेपत्ता आयोगमा झन्डै ३३ सय उजुरी छन्। देशभरका जिल्ला प्रहरी कार्यालयमा २५ सय ३ वटा जाहेरी छन्। आयोगले उजुरी लिएर राख्ने बाहेक काम गर्न सकेको छैन। प्रहरीकहाँको दशा पनि त्यही छ। राजनीतिक दलहरू द्वन्द्वकालीन मुद्दाहरू नियमित न्याय प्रक्रियाबाट टुंगो लगाउन सहमत छैनन्। हुन पनि त्यसैले आयोग बनेका हुन्। तर न आयोगले काम गर्छ न प्रहरीकहाँ परेका जाहेर अघि बढ्छन् र नियमित न्याय प्रक्रिया कार्यान्वयन हुन्छ। दुवैतिरका जाहेरीकर्ताले गरेको न्यायको पर्खाइ आइरिस लेखक स्यामुअल बेकेटको नाटक वेटिङ फर गोडो का पात्रको जस्तो हालत छ। त्यो नाटकमा कहिल्यै नआउने शक्तिशाली पात्रको पर्खाइमा पात्रहरूको समय बित्छ, नेपालमा द्वन्द्वकालीन मुद्दाका पीडितहरूको हविगत त्यस्तै देखिन्छ। द्वन्द्वकालीन मुद्दाका लागि नियमितबाहेक न्यायको छुट्टै संयन्त्र बनाउने विश्वव्यापी चलन छ। पीडित र पीडक पक्षको समेत सहभागितामा माफीसम्मका उदाहरण दक्षिण अफ्रिकी ढाँचा हो। त्यो ढाँचामा पीडित प्रमुख पक्ष हुन्छ, उसले माफी दिन इन्कार गर्दा माफी हुँदैन। हामीकहाँ आयोगहरू नै निष्क्रिय भइदिए। दलहरूले आयोगका माध्यमबाट द्वन्द्वकालीन मुद्दा टुंगो लगाउने कुनै सुरसार देखाएका छैनन्। विभिन्न बहानाबाजीमा नजरअन्दाज गर्दै आएका छन्। जोजसले प्रहरीकहाँ उजुरी गरे, जाहेरी दिए, तिनलाई पनि प्रहरीले अघि बढाएन। द्वन्द्वकालीन मुद्दा छुट्टै संयन्त्रबाट अघि बढोस्, बढ्छ भन्ने प्रहरीको मनसाय देखिन्छ। गृह प्रशासनले उसलाई त्यसैअनुसार निर्देश पनि गरेको छ। तर, त्यसो हुँदा पीडितका लागि न्यायका दुवैथरी ढोका बन्द हुन पुगेको छ। प्रहरीमार्फत अदालत पुग्ने वा नियमित न्याय प्रक्रियाबाट पनि द्वन्द्वकालीन मुद्दा सल्टाउन सकिन्छ भन्ने नजिर भने कायम भइसकेको छ। काभ्रेकी मैना सुनार, दैलेखका डेकेन्द्र थापालगायत मुद्दामा अदालतबाटै न्यायिक निरूपण हुनु नै सबैभन्दा ठूला नजिर हुन्। त्यस्ता नजिर अरू पनि छन्। त्यस्ता फैसला र नजिरमाथि पुनरावलोकन नगर्ने भन्ने पनि सर्वाेच्चकै आदेश २०७१ फागुन १४ गते आइसकेको छ। त्यसैले प्रहरी कार्यालयहरूमा परेका २५ सय ३ जाहेरी अघि बढाउने बाटो खुला नै छ। थप विद्रोह र द्वन्द्व नहोस् भन्ने मनसायकै कारण नियमित प्रक्रिया स्थगित हो भने पनि आयोगका माध्यमबाट मुद्दाहरू छिटोभन्दा छिटो टुंग्याउनुपर्छ। ढिला न्याय दिनु न्याय नदिनुसरह हुन्छ भन्ने न्यायकै सिद्धान्तलाई आत्मसात् गर्न जरुरी छ। विधिको शासन भएको मुलुकमा न्यायबाट कुनै पनि नागरिकलाई वञ्चित गरिनु हुँदैन। द्वन्द्वपीडितमाथि नजरअन्दाज गरियो भने त्यो नै अर्काे विद्रोह र द्वन्द्वको बिउ बन्न सक्ने खतरा रहन्छ। न्याय पाउलान् ६३,७१८ द्वन्द्वपीडितले ? भुल्न नसक्ने द्वन्द्वका ती चोटहरू थन्किए २५०३ द्वन्द्वकालीन मुद्दा"
जलवायु अनुकूलन खेतीबाट काउली घर,"काठमाडौं : काभ्रेको नमोबुद्ध नगरपालिका, बेल्बोटटारका किसान भरत न्यौपानेको घरलाई सबैले काउली घर भन्छन्। नेपालमा मात्र होइन इटाली, नर्वे, पाकिस्तानमा पनि त्यही नामले चिनिन्छ। चार वर्षदेखि जलवायु अनुकूलन तरकारी खेती गर्दै आएका न्यौपानेले हरेक वर्षको आम्दानीबाट पक्की ढलान घर थप्दै गए। उनले तीन पटकमा तीन तला घर काउली बेचेर नै ठड्याए। घरलाई काउली घर भन्दा उनलाई निकै गर्व लाग्छ। पुस्तौंदेखि परम्परागत खेती गर्दै आएका न्यौपाने अहिले जलवायु अनुकूलन खेती गर्छन्। स्थानीय गाईबस्तुको मलमूत्रबाट तीन प्रकारको मल बनाउन झोल मल, किरा फट्याङग्राबाट जोगाउन जैविक विषादी बनाउने, अपसिजनमा, मलचिङ गर्ने र टनेलभित्र खेती गरिन्छ। यसमा मौलिक ज्ञान र प्रविधि प्रयोग गरिएको छ। जसलाई जलवायु अनुकूलन खेती भनिने उनले सुनाए। जलवायु परिवर्तनले बोटबिरुवामा समस्या आउँछ। काउली बेचेरै ३ वर्षमा ३ तले घर गाउँका ५० घरधुरी जलवायु अनुकूलन तरकारी खेतीमा जलवायु परिवर्तनका कारण समयमा पानी नपर्ने र नपर्ने समयमा पर्ने हुँदा विभिन्न समस्या झेल्दै आएका थियौं, उनले भने, अहिले जलवायु अनुकूलन कृषि अपनाएका छौं। हाम्रो प्रमुख उद्दश्य विषादीरहित उत्पादनमा जोड दिनु पनि हो। विषादीले रोग निम्त्याउने भएकाले विषादीरहित उत्पादन हुने उनले बताए। अत्यावश्यक ठाउँमा मात्र २ वा ३ प्रतिशत विषादी प्रयोग हुन्छ। अन्य सबै अर्गानिक छ, न्यौपानेले भने। स्थानीय राधाकृष्ण कृषक समूहका अध्यक्ष रहेका न्यौपानेका २ भाइ छोरा पनि तरकारी खेती मै छन्। उनले १५ रोपनीमा जमिनमा काउली, टमाटर, बन्दा, आलु, खुसार्नी, फर्सी, करेला लगाएका छन्। सबैभन्दा बढी काउली उत्पादन गर्छन्। न्यौपानेको आम्दानी वार्षिक ९ लाख माथि छ। उक्त ठाउँका ५० घरधुरीले जलवायु अनुकूलन खेती गर्दै आएका छन्। न्यौपाने भन्छन्, ५० जनाको समूह छ। सबैले तरकारी खेती गर्छन्। थोरै जग्गा १२ रोपनीमा तरकारी खेती गर्नेले पनि वर्षमा ५ देखि ६ लाख आम्दानी गर्छन्। सोही ठाउँका परशुराम केसी पनि यस प्रकारको तरकारी खेतीबाट खुसी छन्। भन्छन्, पहिलाको गहुँ, मकै, तोरीले भन्दा धेरै फाइदा लिएका छौं। वार्षिक पाँच लाख आम्दानी हुन्छ। काभ्रेका मधुसूदन गुरागाईं जलवायु अनुकूलन खेतीबाट किसानको जीवनस्तरमा सुधार आएको बताउँछन्। जलवायु अनुकूलन प्रणाली प्रयोग गरी तरकारीबाटै सबैको आर्थिक सुधार भएको उनको भनाइ छ । खनजोत गरेर बाबुबाजेले लगाएको बाली लगाउने चलन थियो। अहिले विषादी प्रयोग हटेको छ, गुरागाईंले भने, अहिले गाउँमा धेरैले नमुना कृषि गर्नु भएको छ। काउली बेचेरै घर बनाउनु भयो । काउली घरभन्दा गर्व गर्नुहुन्छ, गुरागाईंले भने।"
"पहिले सारथि, अहिले प्रतिस्पर्धी","जाजरकोट : माओवादी केन्द्रका उपमहासचिव शक्तिबहादुर बस्नेत आगामी मंसिर ४ गते हुने प्रतिनिधीसभा सदस्य पदको निर्वाचनमा जाजरकोटबाट गठबन्धनका साझा उम्मेदवारका रूपमा खडा भएका छन्। बस्नेतका प्रतिस्पर्धीका रूपमा एमालेका नीरज आचार्य र स्वतन्त्र उम्मेदवार नरबहादुर कार्की छन्। एमालेका आचार्य र स्वतन्त्र उम्मेदवारी दिएका कार्की दुवै पहिले बस्नेतका सारथि थिए। २०७४ सालमा वामगठबन्धन साझा उम्मेदवार रहेका बस्नेतलाई दुवै जनाले सघाएका थिए। आचार्य एमालेमा थिए भने कार्की माओवादीमै थिए। वामगठबन्धन भएपछि कार्की विप्लव नेतृत्वको नेकपा हुँदै स्वतन्त्र उम्मेदवार हुन पुगे भने आचार्य एमालेका उम्मेदवार। आचार्य र कार्की दुवै नयाँ अनुहार हुन्। बस्नेतले भने २०७० सालमा एक्लै र २०७४ सालमा एमालेको सहयोगमा चुनाव जितेका थिए। यसअघिका दुई सारथी आचार्य र कार्की अहिले प्रतिस्पर्धी भएका छन् भने बस्नेतले कांग्रेसको साथ दिएका छन्। गृह, स्वास्थ्य र वन मन्त्रालयको जिम्मेवारी सम्हालिसकेका बस्नेत माओवादीका प्रभावशाली नेताका रूपमा चिनिन्छन्। यसपटक शक्ति कांग्रेसको भरमा छन्। माओवादी उम्मेदवार शक्ति बस्नेत तेस्रोपटक चुनाव जितेर ह्याट्रिक गर्ने दाउमा छन्। तर, गठबन्धन गरेका कांग्रेस र माओवादी केन्द्रले गत स्थानीय निर्वाचनमा बारेकोट, जुनीचाँदे र भेरी नगरपालिकामा चुनाव जित्न निकाल्न सकेनन्। गठबन्धनलाई परास्त गर्दै एमालेले जित निकाल्यो। गठबन्धन भए पनि मतदाता कांग्रेस र माओवादी एकअर्कालाई नसघाउने निष्कर्षसहित जित निकाल्न सकिन्छ कि भन्ने दाउमा एमाले छ। स्थानीय निर्वाचनका आधारमा हेर्दा शक्ति सहज अवस्थामा छन्। तर, अरूसँगै स्वतन्त्र उम्मेदवार नरबहादुरले पाउने भोटले प्रतिस्पर्धा कस्तो हुन्छ भन्ने निर्धारण गर्ने देखिन्छ। यसपटक स्वतन्त्र उम्मेदवार नरबहादुरले प्रमुख दलका उम्मेदवारहरूलाई दबावमा राखेका छन्। उनले कांग्रेसका साथै एमालेको पनि भोट काट्ने देखिन्छ। बस्नेतले सत्तारुढ कांग्रेस र एकीकृत समाजवादीको साथ पाएकाले पनि सहज महसुस गरेका छन्। उनी भन्छन्, प्रदेश दुवै कांग्रेसले पाएको छ। संघ माओवादी केन्द्रले पाएको छ। त्यसैले गर्दा पनि गठबन्धनमा भोट माग्न र जित्न सजिलो छ। एमाले नेताहरू भने बस्नेतले कांग्रेसको सबै भोट नपाउने र नरबहादुरले पनि केही भोट काट्दा आफ्नो दलको उम्मेदवारले जित्ने दाबी गर्छन्। स्वतन्त्र उम्मेदवारी दिएका कार्कीले दलहरू टेस्टेड भइसकेकाले आफ्नो जित सुनिश्चित भएको बताए। सकारात्मक सोच र जीवन रूपान्तरणका अभियान्ता कार्की अफ्रिकी मुलुक सियरालियोनको संयुक्त राष्ट्रसंघअन्तर्गत युनिसेफको डेढ वर्ष लामो परामर्श विज्ञको जागिर छाडी प्रतिनिधिसभाको निर्वाचनमा उठ्न नेपाल फर्किएको बताए। उनले संयुक्त राष्ट्रसंघका लागि अफगानिस्तान, बंगलादेश, इराकलगायतका मुलुकमा काम गरिसकेका छन्। उनले जिल्लाको विकास र सुशासनका लागि आफ्नो उम्मेदवारी रहेको बताए।"
भारोत्तोलनमा कमललाई स्वर्ण,"पोखरा : आर्मीका कमलबहादुर अधिकारीले भारोत्तोलनको पुरुष ६७ केजी तौल समूहमा स्वर्ण पदक जितेका छन्। ओलम्पियन कमलले स्नाचमा ९५ केजी, क्लिन एन्ड जर्कमा १३० केजी गरी कुल २२५ केजी भार बहन गर्दै स्वर्ण पदक जितेका हुन्। आर्मीकै मुक्तिराम घलेले स्नाचमा ९० केजी, क्लिन एन्ड जर्कमा ११९ सहित कुलमा २०९ केजी भारका साथ रजत पदक पक्का गरे। यस्तै सुदूरपश्चिमका अशोक सिंह भण्डारीले स्नाचमा ९२ केजी, क्लिन एन्ड जर्कमा ११६ केजी गरी २०८ केजी भारका उठाउँदै कांस्य पदक जिते। महिलातर्फ पुलिसकी टीकामाया गुरुङले स्वर्ण जितिन्। उनले स्नाचमा ६० केजी, क्लिन एन्ड जर्कमा ८० गरी कुल १४० केजी तौल उठाइन्। दोस्रो स्थानमा रहेकी आर्मीकी प्रभा थारुले स्नाचमा ५८ केजी, क्लिन एन्ड जर्कमा ७१ केजी भारका साथ कुल १२९ केजीका साथ रजत पदक पाइन्। लुम्बिनीकी कृष्णकला विष्टले स्नाचमा ५६ केजी, क्लिन एन्ड जर्कमा ७२ केजी गरी कुल १२८ केजी भार उठाउँलै कांस्य पाइन्। महिलाकै ५९ केजी तौल समूहमा आर्मीकी कमला श्रेष्ठले स्वर्ण जितिन्। उनले स्नाचमा ६८, क्लिन एन्ड जर्कमा ८५ केजी गरी कुल १५३ केजी भार बहन गरिन्। पुलिसकी देवीकुमारी चौधरीले स्नाचमा ५८ केजी, क्लिन एन्ड जर्कमा ७० केजी गरी कुल १२८ केजी भारका साथ रजत र आर्मीकी अस्मिता पुलामी मगरले स्नाचमा ५३ केजी र क्लिन एन्ड जर्कमा ७० केजी गरी कुल १२३ केजी भारका साथ कांस्य पाइन्।"
एकीकृत समाजवादीकी केन्द्रीय सदस्य तथा समानुपातिक उम्मेदवार रावल एमालेमा प्रवेश,"काठमाडौं : नेकपा (एकीकृत समाजवादी) की केन्द्रीय सदस्य तथा समानुपातिकतर्फकी प्रतिनिधि सभा सदस्य उम्मेदवार रीता रावल नेकपा (एमाले) मा फर्किएकी छन्। अध्यक्ष केपी शर्मा ओलीले नेतृ रावललाई सोमबार साँझ बालकोटमा अविर र खादा लगाएर पार्टीमा स्वागत गरेका हुन्। प्रवेशपश्चात रावलले एक अर्कासँग विचार नमिल्ने अपवित्र सत्ताधारी गठबन्धनबाट देश दुर्घटनामा पर्ने देखेर आफू एमालेमै फर्किएको बताए। रावलले नेकपा (एमाले) लाई छिन्नभिन्न बनाउन सबै लागिरहेको अवस्थामा आफूले पार्टी बलियो बनाउने काममा एउटा इँटा थप्ने धारणा राखिन्। नेतृ रावल संविधान सभाकी सदस्यसमेत थिइन् । नेकपा एसको अखिल नेपाल महिला संघकी केन्द्रीय सचिव समेत रहेकी नेतृ उनले नेकपा एकीकृत समाजवादीको पनि भविष्य नभएको दाबी गरिन्। देशको भविष्य निर्माण गर्ने पार्टी एमाले मात्र भएको र विगतमा लामो समय आफ्नो योगदान पनि यसै पार्टीमा रहेकाले पुनः एमालेमै फर्किएको रावलले बताइन्। म काममा विश्वास गर्छु, लोभलालच केही राखेर फर्केकी छैन, समानुपातिकतर्फको सांसद उम्मेदवारी समेत उतै छोडेर आएकी छुउनले भनिन्, जुम्लामा जन्मेर सानैदेखि अन्यायका विरूद्ध लड्नुपर्छ भन्ने मान्यतामा कम्युनिष्ट पार्टीमा लागेकी हुँ । पार्टी काममा नमूना बनेर देखाउने छु । उनसँगै समाजवादी प्रेस संगठन जाजरकोटका सचिव अर्पण रावल पनि एमालेमा फर्किएका छन्।"
कर्णालीलाई पहिलो स्वर्ण,"सुर्खेत : नवौं राष्ट्रिय खेलकुद प्रतियोगितामा कर्णालीले पहिलो स्वर्ण पदक जितेको छ। पोखरामा जारी प्रतियोगिताको एथलेटिक्समा जुम्लाका दुर्गबहादुर बुढाले राष्ट्रिय कीर्तिमानसहित कर्णालीलाई पहिलो स्वर्ण दिलाएका हुन्। उनले पुरुषतर्फको तीन हजार मिटर स्टिपल चेजमा स्वर्ण जितेका हुन्। भारतीय सेनामा कार्यरत बुढाले निर्धारित दूरी आठ मिनेट ५५ः१९ सेकेन्डमा पूरा गरेका थिए। यसअघि सन् २००४ मा पाकिस्तानको इस्लामावादमा राजेन्द्र भण्डारीले आठ मिनेट ५७ः३० सेकेन्डको कीर्तिमान बनाएका थिए। नौ मिनेट २१ः१० सेकेन्डका साथ एपीएफका अजितकुमार यादवले रजत र नौ मिनेट २१ः१० सेकेन्डमा दौड पूरा गर्दै आर्मीका सुवास कार्कीले कास्य जिते। कर्णालीलाई पहिलो स्वर्ण दिलाएका बुढाले आफू प्रतियोगितामा पहिलो हुनेमा विश्वस्त रहेको प्रतिक्रिया दिएका थिए। रोजगारीको सिलसिलामा भारतीय सेनामा काम गर्नु आफ्नो बाध्यता रहेको बताउँदै उनले देशका लागि खेल्न आफू संधै तयार रहेको बताए। उनले भारतीय टोलीबाट एसियन च्याम्पियनसिपमा समेत प्रतिस्पर्धा गरिसकेका छन्। स्वर्ण जितेसँगै दुर्गाले कर्णाली प्रदेश सरकारबाट दुई लाख रुपैयाँ पुरस्कार पनि पाउने भएका छन्। कर्णाली प्रदेश खेलकुद परिषद्ले नवौं राष्ट्रिय खेलकुद प्रतियोगितामा स्वर्ण जित्ने खेलाडीलाई दुई लाख पुरस्कार दिने घोषणा गरेको सदस्यसचिव विश्वामित्र सञ्ज्यालले जानकारी दिए। यस्तै परिषद्ले प्रतियोगितामा रजत जित्नेलाई एकलाख ५० हजार र कास्य पदक जित्ने खेलाडीलाई एकलाख रुपैयाँ पुरस्कार दिने निर्णय गरेको सदस्यसचिव विश्वामित्र सञ्ज्यालले बताए। उनले पदक दिलाउने खेलाडीलाई प्रदेश सरकारले तोकेको पुरस्कार दिलाउन प्रदेश सरकारलाई आग्रह गर्ने बताए। कर्णालीले नवौं राष्ट्रिय खेलकुद प्रतियोगितामा सोमबारसम्म एक स्वर्ण, एक रजत र दुई कांस्य पदक जितेको छ।"
महामारीपछि नेपालबाहिर पहिलोपटक दुबइमा प्रस्तुत हुँदै नेपथ्य,"काठमाडौं : महामारीको लामो छायाँकालपछि पहिलो विदेश यात्रा गर्न नेपथ्य दुबइ जानेभएको छ । आगामी नोभेम्बर ६ तारिख (कात्तिक २० गते) नेपथ्य ब्याण्ड दुबइमा तेस्रो पटक प्रस्तुत हुँदैछ । चाडपर्वको बेला आफन्तबाट टाढा रहेका नेपाली दाजुभाइलाई दशैं, तिहार र छठको संगीतमय कोशेलीसहित नेपथ्य दुबइ जान लागेको हो । विश्व बजारकै महत्वपूर्ण थलो बन्दै गइरहेको दुबइ शहर नेपाली कामदारको प्रमुख गन्तब्य मुलुकमध्येको युनाइटेड अरब इमिरेट्सको व्यापारिक केन्द्र पनि हो । यो पटक नेपथ्यले दुबइको अल नासेर लिजरल्याण्डमा प्रस्तुती गर्नेछ । आइस स्केटिङलगायत सांगीतिक कार्यक्रम स्थलको रुपमा चिनिने उही स्थलमा प्रस्तुत हुनेगरि यसपटक हामी फेरि पुरै जोश र जाँगरका साथ दुबइ आउँदैछौं, ब्याण्डका मुख्य गायक अमृत गुरुङले भने, श्रोता दर्शकलाई नचाउने र गाउन लगाउने रमाइला गीत यसपटक प्राथमिकतामा परेका छन् । कोरोना महामारीपछि जुर्मुराउँदै गरेको यो शहरमा हालै सम्पन्न छ महिना लामो दुबइ एक्स्पोका कारण विश्वभरका १ सय ९२ मुलुकबाट दुई करोड चालिस लाख सहभागीले भ्रमण गरेका थिए । नेपथ्यको प्रस्तुती कर्मभूमि दुबइमा हेर्न पाउने भएपछि त्यहाँका नेपालीले पनि खुसी व्यक्त गरेका छन् । ६ वर्षदेखि एयर अरेबियाको जहाज उडाउँदै आएका पाइलट आयुष मान डंगोलले नेपथ्यको आगमनले नेपालीमाझ दुबइमा हलचल ल्याउने बताए । बिरानो मुलुकमा आफूलाई नेपाली हुँ भनेर गर्व गर्ने थोरै अवसरमध्ये नेपथ्य प्रस्तुत हुँदाको क्षण पनि बन्ने गरेको आयुषको अनुभव छ । यो कन्सर्टको टिकट दुबइ लगायत आसपासका छेत्रहरुमा समेत उपलब्ध गराइएको छ । स्थानीय आयोजकका अनुसार दुबइमा हुने नेपथ्य कार्यक्रमको टिकटको मूल्य ५० तथा १०० युएइ दिराम राखिएको छ । कार्यक्रममा सँधैजस्तै अमृतलाई ड्रमसेटमा ध्रुव लामा, किबोर्डमा सुरज थापा, बेस गितारमा सुविन शाक्य, गितारमा निरज गुरुङ र मादलमा शान्ति रायमाझीले साथ दिने छन् । आगामी नोभेम्बर ६ तारिखमा हुने कार्यक्रमका लागि नेपथ्यको टोली नोभेम्बर ३ तारिख त्यसतर्फ प्रस्थान गर्ने तयारीमा जुटेको छ ।"
अनि अभियुक्तहरू सांसद बन्छन्,"काठमाडौं : प्रतिनिधिसभा सदस्य निर्वाचन ऐन, २०७४ को दफा १३ (घ) अनुसार कुनै पनि व्यक्तिलाई भ्रष्टाचार, सम्पत्ति शुद्धीकरण वा नैतिक पतन देखिने अन्य फौजदारी कसुरमा सजाय पाएको छैन भने उम्मेदवार हुन पाउँछ। त्यस्तै उपदफा दफा (ज) मा प्रचलित कानुनबमोजिम कालोसूचीमा नरहे मात्र उम्मेदवारी दिन पाउँछ। यही कानुनी व्यवस्थाको उपयोग गर्दै मुलुकभर धेरै नेताहरू चुनावी मैदानमा छन्। फौजदारी अभियोगमा मुछिएका व्यक्ति पनि उम्मेदवार बनेका छन्। यता भ्रष्टाचार निवारण ऐन २०५९ र अख्तियार दुरुपयोग अनुसन्धान आयोग ऐन, २०४८ भने भ्रष्टाचारको मुद्दा दायर भएसँगै सार्वजनिक पद धारण गरेको व्यक्ति स्वतः निलम्बन हुने उल्लेख छ। भ्रष्टाचार निवारण ऐन, २०५९ को दफा ३३ मा मुद्दा दायर भएको अवस्थामा त्यस्तो राष्ट्रसेवक सो मुद्दाको किनारा नभएसम्म स्वतः निलम्बनमा रहने व्यवस्था छ। माथि उल्लेख गरिएका तीन ऐनलाई केलाउँदा निलम्बन हुने थाहा हुँदाहुँदै पनि उम्मेदवार बन्नबनाउन कानुनले नै छिद्र राखेको प्रष्ट देखिन्छ। अभियोग लाग्दा नै उम्मेदवार बन्ने बाटो खोलिदिने र जिते शक्तिको आडमा अभियोग पन्छाउनेसम्मको अवस्थामा कानुनले नै पुर्याएको देखिएको विज्ञ बताउँछन्। संविधानमा अन्तिम अदालतले नठहरेसम्म दोषी नमानिने व्यवस्था पनि छ। सर्वोच्च अदालतका पूर्वन्यायाधीश बलराम केसी संवैधानिक प्रावधान निर्वाचनमा उम्मेदवार बन्नको लागि लागू गर्न नहुने बताउँछन्। सम्मानपूर्वक बाँच्न पाउने हकको व्यवस्था त सामान्य अवस्थामा नागरिकले जीवन बिताउनको लागि हो। कुनै पद प्राप्त गरी बस्नको लागि होइन। पूर्वन्यायाधीश केसी भन्छन्, कुनै पद प्राप्त गर्ने व्यक्ति निष्कलंक हुनुपर्छ। मुद्दा विचाराधीन भएका व्यक्तिको निर्वाचन आयोगले उद्देश्यमूलक व्याख्या गर्दै मनोनयन नै रद्द गर्नु पथ्र्यो। कानुनको छिद्र प्रयोग गर्दै आरोपीहरू सांसदमन्त्री बनेर चोखिने दाउ हेरिरहेको विज्ञहरू बताउँछन्। अभियोग लागेका व्यक्तिको दलले नै उम्मेदवार दिनु हुँदैनथ्यो, पूर्वन्यायाधीश केसी भन्छन, उम्मेदवार आफैंले पनि जनताले पत्याउँदैनन् भनेर चुनावी मैदानमा उत्रनु हुँदैनथ्यो। निर्वाचन आयोगले मुद्दा विचाराधीन भएका र फरार रहेका अभियुक्तहरूसँग जानकारी लिई आमजनतालाई सूचित गर्नुपर्ने पूर्वन्यायाधीश केसी बताउँछन्। एउटा ऐनले उम्मेदवारी दिन पाउने र सांसद हुनबाट रोक्ने गरी बाँझिने खालको खालको अर्को ऐन राख्नै हुँदैन द्वन्द्व निम्त्याउने ऐन रहनु हुँदैन। २०७४ सालमै तनहुँमा गोविन्दराज जोशीले स्वतन्त्र उम्मेदवारका रूपमा प्रतिनिधिसभा निर्वाचनमा चुनावी मैदानमा उत्रिएका थिए। प्रतिद्वन्द्वी कांग्रेसका रामचन्द्र पौडेलले उजुरी गरे। निर्वाचन आयोगले फौजदारी कसुरमा सजाय पाएको तर्क दिँदै जोशीको उम्मेदवारी नै खारेज गर्यो। जोशीविरुद्धको भ्रष्टाचारको मुद्दा सर्वोच्च अदालतमा विचाराधीन छ। विशेष अदालतले दोषी ठहर गरेपछि उनी सर्वोच्चमा पुनरावेदन दिएका थिए। सफाइ नपाउँदै उनले पुनः तनहुँ १ बाट स्वतन्त्र उम्मेदवारी दिएका छन्। तर, यस पटक उजुरी नै परेन। उनी चुनावी प्रचारप्रसारमा व्यस्त छन्। ७ भदौ २०७२ मा भएको टीकापुर काण्डलगत्तै भारतमा निर्वासित भएका रेशम चौधरीले भूमिगत अवस्थामै वारेसनामामार्फत उम्मेदवारी दर्ता गराए। कैलाली१ बाट चुनाव लडेर ३४ हजार ३ सय ४१ मत ल्याई विजयी भए। निर्वाचित भएलगत्तै १४ फागुन २०७४ मा उनले जिल्ला अदालत कैलालीमा उपस्थित भए। जिल्ला अदालत कैलाली र उच्च अदालत दिपायलले चौधरीलाई दोषी ठहर गर्दै जन्मकैद फैसला सुनाएपछि उनी संसद् भवन छिर्न पाएनन्। बन्दी अवस्थामै चौधरीले दोस्रो पटक सांसद हुने योजनाका साथ उम्मेदवारी दिए। तर, यस पटक बर्दिया २ बाट दिएको उम्मेदवारी निर्वाचन आयोगले खारेज गर्यो। नेपालको संविधान, भाग ८, धारा ८७ (ग) मा भनिएको छ, नैतिक पतन देखिने फौजदारी कसुरमा सजाय नपाएको व्यक्ति संघीय संसद्को सदस्य हुन योग्य हुने छ। संविधानका साथै प्रतिनिधिसभा ऐनमा पनि फौजदारी कसुरमा सजाय पाएको व्यक्ति संसद्को लागि अयोग्य हुने उल्लेख छ। नैतिक पतन देखिने फौजदारी कसुरमा दोषी ठहर भएपछि चौधरीले संसद् भवन टेक्नै नपाई पाँचवर्षे कार्यकाल सकियो। भ्रष्टाचार आरोपमा विशेष अदालतमा मुद्दा खेपिरहेका पूर्वउपप्रधानमन्त्री विजयकुमार गच्छदार पनि प्रतिनिधिसभाको निर्वाचनमा उम्मेदवार बनेका छन्। अदालतले दोषी ठहर गरेको खण्डमा निर्वाचित भए पनि संसद् भवन छिर्न पाउने छैनन्। आरोपीलाई नै किन टिकट ? भ्रष्टाचार, सम्पत्ति शुद्धीकरण, कसुर वा नैतिक पतन देखिने अन्य फौजदारी कसुरमा सजाय पाई वा कुनै कसुरमा जन्मकैद वा २० वर्ष वा सोभन्दा बढी कैदको सजाय पाई त्यस्तो पैसला अन्तिम भएको उम्मेदवार अयोग्य हुने प्रतिनिधिसभा सदस्य निर्वाचन ऐन, २०७४ मा उल्लेख छ। निर्वाचन ऐनमा यो व्यवस्थालाई दृष्टिगत गरी योग्य उम्मेदवार उठाउनु पर्नेमा दलहरूले आरोपीहरूलाई टिकट दिइरहेका छन्। भ्रष्टाचारको आरोप खेपिरहेका गच्छदार मात्र होइन पूर्वमन्त्री टेकबहादुर गुरुङ मनाङबाट प्रतिनिधिसभा सदस्यमा उम्मेदवारी दिएका छन्। गुरुङले पनि भ्रष्टाचार मुद्दा खेपिरहेका छन्। ३० बिघा सरकारी जग्गा हडपेको मुद्दा खेपिरहेका रेवतराज पुरी गगनलाई नेकपा माओवादी केन्द्रले उम्मेदवार बनाएको छ। उनले झापा क्षेत्र नम्बर ५ (ख) बाट उम्मेदवारी दिएका छन्। उनीविरुद्ध सम्पत्ति शुद्धीकरण विभागले २०७७ साल माघमा विशेष अदालतमा मुद्दा दायर गरेको छ। मुद्दा नटुंगिँदै माओवादी केन्द्रले प्रदेशसभाका लागि उम्मेदवारका रूपमा मैदानमा उतारेको हो। बाँकेस्थित सिक्टा सिँचाइ आयोजनामा भ्रष्टाचार गरेको आरोप लागेका पूर्वमन्त्री एवं ठेकेदार विक्रम पाण्डे पनि चुनावी मैदानमा छन्। राष्ट्रिय प्रजातन्त्र पार्टीका वरिष्ठ उपाध्यक्ष पाण्डेले राप्रपाका तर्फबाट चितवन३ बाट उम्मेदवारी दिएका छन्। १३ अर्ब लागतमा एक दशक लगाएर निर्माण गरिएको नहर परीक्षणको लागि पानी छोड्दा भताभुंग भएपछि अख्तियारले मुद्दा दायर गरेको थियो। गत असार ५ गते पाण्डेलाई विशेष अदालतले सफाइ दिएको थियो। अदालतले सफाइ दिइसकेको र राजनीतिक हक उपभोग गर्न कानुनले निषेध नगरेको अवस्थामा निर्वाचनमा होमिएको उम्मेदवारलाई दोषी करार गर्नु आपत्तिजनक छ, उनले भने। अख्तियारले पाण्डेविरुद्ध सर्वोच्च अदालत पुनरावेदन दिने तयारीमा छ। त्यस्तै, हत्या अभियोग लागेका पूर्वमन्त्री प्रभु साह पनि रौतहट ३ बाट उम्मेदवार बनेका छन्। साहले स्वतन्त्र उम्मेदवारी दिएका हुन्। हिन्दु युवा संघका तत्कालीन अध्यक्ष काशी तिवारीको हत्या घटनामा साह मुछिएका छन्। उनीविरुद्धको अनुसन्धान प्रतिवेदन जिल्ला सरकारी वकिल कार्यालयमा विचाराधीन रहेको जनाइएको छ। दोषी ठहर भए संसद् छिर्न वञ्चित तत्कालीन सभामुख कृष्णबहादुर महराले २२ मंसिर २०७५ मा कृषि तथा सहकारी समितिको हलमा शपथग्रहण गराएका थिए। जनप्रतिनिधिको लोगो कोटमा झुन्ड्याएकै अवस्थामा प्रहरीले हथकडी लगायो। ४५ वर्षीय चौधरी डिल्लीबजार केन्द्रीय कारागारमा कैद भुक्तान गरिरहेका छन्। उच्च अदालतको फैसलाविरुद्ध सर्वोच्चमा पुनरावेदन दिएका चौधरीको मुद्दा विचाराधीन छ। आठ सुरक्षाकर्मीको ज्यान गएको टीकापुर घटनामा दोषी ठहर भएकोले उम्मेदवारी दिँदा खारेज हुने पूर्वानुमान थियो। किनकि, नैतिक पतनभित्र ज्यानसम्बन्धी अपराध पर्छ। त्यसैेले ब्याकअपका लागि राखिएका बुवा लालवीरलाई मैदानमा उतारिएको छ। कानुनले रोक लगाउँदा लगाउँदै चौधरीले कारागारबाटै नागरिक उन्मुक्ति पार्टी गठन गर्न कस्सिए। कानुनले रोक लगाएपछि श्रीमती रञ्जना श्रेष्ठको नाममा पार्टी दर्ता गरे। सर्वोच्च अदालतका पूर्वन्यायाधीश बलराम केसीका अनुसार, अभियोग लागेका व्यक्तिले कानुनी हिसाबले उम्मेदवर बने पनि नैतिकताको हिसाबले उम्मेदवारी दिन मिल्दैन। नेपाल र भारतको अदालतको विधिशास्त्र (जुरिस्प्रुडेन्स) मिल्दोजुल्दो छ। अभियोग लाग्दैमा दोष मानिँदैन। सुरु अदालतको फैसला अन्तिम होइन, पूर्वन्यायाधीश केसी भन्छन्, अन्तिम अदालतबाट दोषी ठहर नहुञ्जेल निर्दोष मानिन्छ। पूर्वनिर्वाचन आयुक्त प्राडा वीरेन्द्रप्रसाद मिश्र मुद्दा पर्नेबित्तिकै उम्मेदवार हुन नपाउने व्यवस्था गर्दा राजनीतिक प्रतिशोधका लागि पनि चुनावको मुखमा सम्भावित उम्मेदवारविरुद्ध मुद्दा दायर गर्ने प्रवृत्ति हाबी हुने बताउँछन्। न्यायालयले अभियोग लागेका व्यक्तिको मुद्दाको न्यायालयले छिटो निरूपण गर्नुपर्छ, पूर्वनिर्वाचन आयुक्त मिश्र भन्छन्, राजनीतिक दलले योग्य उम्मेदवार चयन गर्ने संस्कार बसाल्नु पर्छ। पूर्वन्यायाधीश केसी नयाँ कानुन पनि नहुने र फौजदारी अभियोगमा लागेको व्यक्तिलाई सफाइ नपाउञ्जेल उम्मेदवारी बन्न नपाउने गरी अदालतबाट कानुनी व्याख्या नहुँदासम्म राजनीति शुद्ध नहुने बताउँछन्। निर्वाचन आयोगका प्रवक्ता शालिग्राम शर्मा पौडेलका अनुसार, कुनै उम्मेदवार अयोग्य छ भने सो विषयमा स्पष्ट प्रमाणसहित सम्बन्धित निर्वाचन अधिकृत समक्ष उजुरी दिन सकिने बताउँछन्। उनले भने, कानुनबमोजिम उम्मेदवार हुनको लागि आवश्यक योग्यता पूरा नगरेका र अयोग्य भएमा सम्बन्धित निर्वाचन अधिकृतबाट त्यस्तो उम्मेदवारी बदर हुन्छ। निर्वाचन आयोग ऐन, २०७३ को दफा ९ बमोजिम उम्मेदवारी मनोनयन दर्ता भइसकेको तर निर्वाचन परिणाम घोषणा नभइसकेको अवस्थामा उजुरी परेमा जाँचबुझ गर्दा योग्यता नपुगेको वा अयोग्य रहेको देखिएमा मनोनयनसमेत बदर हुन्छ। आयोगले योग्यताअयोग्यताका सम्बन्धमा राजनीतिक दल र उम्मेदवार आफैंले यकिन गरी मनोनयन पत्र दर्ता गराउन अनुरोधसमेत गरेको थियो। निष्ठा गुमाउँदै दलहरू नैतिकवान्, स्वच्छ चरित्र र असल चालचलन भएका बाहेक अन्य व्यक्तिले उम्मेदवारी दर्ता गर्न नपाउने कानुनी व्यवस्था छ। त्यस्तै नैतिक पतन देखिने फौजदारी कसुरमा कैदको सजाय नपाएको व्यक्ति मात्र दलको सदस्य बन्न पाउने कानुनी व्यवस्था छ। तर, राजनीतिक दलहरूले सदस्यता दिने मात्र होइन नवीकरण गर्दा पनि कानुनी व्यवस्थाको उपहास गरेका छन्। सार्वजनिक नैतिकताको प्रतिकूल हुने कार्य राजनीतिक दलहरूले गर्न नहुने राजनीतिक दलसम्बन्धी ऐन, २०७३ मा उल्लेख छ। तर, दलहरूले नैतिक पतन देखिने फौजदारी कसुरमा सजाय पाएका, मुद्दा विचाराधीन रहेका र आपराधिक कार्यमा फरार सूचीमा रहेका व्यक्तिलाई उम्मेदवार बनाएका छन्। कानुनी व्यवस्थाविपरीत नेताहरूको सदस्य नवीकरण गर्दै उम्मेदवार बनाएका छन्। सर्वोच्च अदालतका पूर्वन्यायाधीश बलराम केसी अभियोग लागेका व्यक्तिलाई राजनीतिक दलले ब्रेक लगाउनु पर्ने बताउँछन्। अभियोग लागेका व्यक्तिलाई टिकट नदिने निर्णय दलहरूले गर्नुपथ्र्यो, पूर्वन्यायाधीश केसी भन्छन्, नेतृत्वले नै कानुनी मूल्य मान्यतामा चल्नुपर्ने भएकोले टिकट नदिएको प्रष्ट पार्नु पथ्र्यो। राजनैतिक दलसम्बन्धी ऐन, २०७३ अनुसार सदस्यता दिँदा सदस्यता वितरण गर्दा योग्यता पुगेको व्यक्तिलाई मात्र दिनु पर्छ। भ्रष्टाचार, जबर्जस्ती करणी, मानव बेचबिखन तथा ओसारपसार, लागूऔषध बिक्री वितरण तथा निकासी वा पैठारी, सम्पत्ति शुद्धीकरण, अपहरणसम्बन्धी कसुर वा नैतिक पतन देखिने अन्य फौजदारी कसुरमा कैदको सजाय नपाएको व्यक्तिलाई वितरण गर्नु पर्छ। सर्वोच्च अदालतका पूर्वन्यायाधीश बलराम केसी मुलुकका प्रायःजसो दलहरू अनैतिक रहेको बताउँछन्। अनैतिक चरित्र बोकेका दलबाट नैतिकताको आशा गर्नु बेकार छ, पूर्वन्यायाधीश केसी भन्छन्, नैतिक पतन भएका व्यक्तिलाई उम्मेदवारको लागि टिकट दिँदा आमजनतामा निराशा बढेको छ। पूर्वसभामुख ढुंगाना उम्मेदवारप्रति कानुनी प्रश्न नरहेमा पनि नैतिक प्रश्न सधैं उठिरहने बताउँछन्। उनी भन्छन् निर्वाचन आयोग पनि कानुनतः पन्छने ठाउँ बाँकी राखेर राजनीतिक दलको अनुकूलतामा लागेको देखिँदैछ। उजुरी परेन भन्दैमा जाँचबुझ गर्नबाट निर्वाचन आयोग पन्छिन मिल्दैन। उम्मेदवारको योग्यताअयोग्यता बारे सक्रियतापूर्वक जाँचबुझ गर्नु पर्छ। फौजदारी अपराध वा नैतिकतासँग सम्बन्धित अभियोग छ भने आयोग स्वयंले पनि जानकारी लिनुपर्छ। दमननाथ ढुंगाना, पूर्वसभामुख एउटा ऐनले उम्मेदवारी दिन पाउने र अर्को ऐन, नियमावलीले सांसद हुनबाट रोक्ने हुनुहुँदैन। बाझिने वा द्वन्द्व निम्त्याउने ऐन रहनु हुँदैन। मुद्दा विचाराधीन भएका व्यक्तिको निर्वाचन आयोगले उद्देश्यमूलक व्याख्या गर्दै मनोनयन नै रद्द गर्नुपथ्र्यो। बलराम केसी, पूर्वन्यायाधीश फौजदारी अभियोग लागेको र धरौटी तारेखमा छुटेका व्यक्तिलाई वारेसनामा मार्फत उम्मेदवारी दिनबाट वञ्चित गर्नुपर्छ। विजय गुप्ता, वरिष्ठ अधिवक्ता कानुनी छिद्रको दुरुपयोग ज्यान मार्ने उद्योगमा फरार सिन्धुपाल्चोकका एमाले नेता युद्धविक्रम तामाङ सिन्धुपाल्चोक १ (क) बाट प्रदेशसभा सदस्यमा उम्मेदवारी दिएका छन्। हत्या अभियोग लागेका लक्ष्मी महतो एमालेको तर्फबाट महोत्तरी १ बाट प्रतिनिधिसभा सदस्यमा उम्मेदवार बनेका छन्। उनलाई सशस्त्र प्रहरीका सहायक निरीक्षक (असई) थमन विकको हत्या गरेको अभियोग छ। फरार महतोले वारेसमार्फत उम्मेदवारी दर्ता गराएका हुन्। सोही घटनामा फरार सूचीमा रहेका लक्ष्मण थारूले नागरिक उन्मुक्ति पार्टीबाट कैलाली ५ बाट उम्मेदवारी दिए। जिल्ला र उच्च अदालतबाट दोषी ठहर भएका थारूको उम्मेदवारी आयोगले खारेज गरिसकेको छ। वरिष्ठ अधिवक्ता विजयकुमार गुप्ता फरार अभियुक्तको वारेसनामा निर्वाचन आयोगले स्वीकार गर्न नहुने बताउँछन्। अभियोग पत्र दर्ता भइसकेको र मुद्दा चलिसकेको व्यक्तिको उम्मेदवारको वारेसनामा बदर गर्नुपर्छ, उनले भने, फौजदारी अभियोग लागिसकेका व्यक्तिको वारेसनामा किन स्वीकार गरिएको हो ? दोषी ठहर नभइसकेको तर्क गरेर वारेसनामा स्वीकार गर्नुलाई कानुनी छिद्रको दुरुपयोगका रूपमा लिइने वरिष्ठ अधिवक्ता गुप्ताले बताए। यो छिद्रको दुरुपयोग हुन नदिन पार्टीहरूले नै सुधार ल्याउनु पर्छ। फौजदारी अभियोग लागेका व्यक्तिलाई उम्मेदवारको टिकट दिनु हुँदैन। अदालतमा तारेखको लागि समेत वारेस पठाउन सक्दैन भने कहीं पनि वारेस पठाउन पाउँदैन भन्ने हो, उनले भने, उम्मेदवारी नै दर्ता गर्न नपाउनु व्यवस्था हुनुपर्छ। फौजदारी अभियोग लागेको र अदालतबाट धरौटी तारेखमा छुटेका व्यक्तिलाई वारेसनामामार्फत उम्मेदवारी दिनबाट वञ्चित गर्नु पर्छ। वरिष्ठ अधिवक्ता गुप्ताले दलले अभियोग लागेको व्यक्तिलाई उम्मेदवारको टिकट दिन नहुने स्पष्ट कानुनी व्यवस्थाको अभावले विकृति बढेकोे बताए। पूर्वसभामुख दमननाथ ढुंगाना उम्मेदवारविरुद्ध उजुरी नपरेको अवस्थामा पनि निर्वाचन आयोगले योग्यताअयोग्यताबारे सक्रियपूर्वक जाँचबुझ गर्नुपर्ने बताउँछन्। फौजदारी अपराध वा नैतिकतासँग सम्बन्धित अभियोग छ भने आयोग स्वयंले जानकारी लिनुपर्छ। उम्मेदवारलाई प्रतिरक्षाको लागि केही समय दिने वा अस्वीकार गर्नुपर्छ, पूर्वसभामुख ढुंगाना भन्छन्, उजुरी परेन भन्दै निर्वाचन आयोगले जाँचबुझमा आँखा चिम्लन मिल्दैन। राजनीतिक दलसँग साँठगाँठ मिलाएर ढाकछोप गरे जस्तो देखिनु हुँदैन। दलहरूको चाहनाअनुसार निर्वाचन आयोग सञ्चालन हुन नहुने पूर्वसभामुख ढुंगानाले बताए।"
प्राथमिकतामा सुशासन र समृद्धि,"निर्वाचन लोकतन्त्रको प्रमुख आधारस्तम्भ हो। यसको सही अभ्यासले नै लोकतन्त्रलाई जीवन्त बनाउँछ। लोकतान्त्रिक प्रणालीमा सार्वभौमसत्ता नागरिकमा रहन्छ। त्यसको प्रत्यक्ष प्रयोग उसले निर्वाचनमार्फत नै गर्छ। र, प्रतिनिधि चयन गरेसँगै आफ्नो प्रतिनिधिमार्फत यसको प्रयोग गर्छ। नेपालको सन्दर्भमा पनि संविधानतः नेपालको सार्वभौमसत्ता र राजकीय सत्ता नेपाली जनतामा निहित छ। संविधान तथा कानुनबमोजिम राज्यशक्तिको प्रयोग संघ, प्रदेश र स्थानीय तहले गर्ने संविधानमा उल्लेख छ। नेपालको स्वतन्त्रता, सार्वभौमसत्ता, भौगोलिक अखण्डता, स्वाधीनता, राष्ट्रिय हित र सर्वांगीण विकास तीनै तहको दायित्वमा पर्छ। यस्तै बहुदलीय प्रतिस्पर्धात्मक लोकतान्त्रिक गणतन्त्रात्मक संघीय शासन प्रणाली, मानवअधिकार तथा मौलिक हकको संरक्षण र कानुनी राज्यको संरक्षण पनि उसको दायित्व हो। शक्ति पृथकीकरण र नियन्त्रण तथा सन्तुलन, बहुलता र समानतामा आधारित समतामूलक समाज, समावेशी प्रतिनिधित्व र पहिचानको संरक्षण गर्ने दायित्व पनि तीनै तहको हो। यस्तो गहन दायित्व पूरा गर्ने महत्त्पूर्ण निकायमध्ये उपल्लो तहका दुई संरचना प्रतिनिधिसभा र प्रदेशसभाको निर्वाचन मंसिर ४ गते एकै चरणमा हुँदैछ। के यो निर्वाचन मुलुकका सामुन्ने उपस्थित अनेक चुनौती र संवैधानिक दायित्व पूरा गर्न सफल होला ? अहिलेको लागि यो अहं प्रश्न हो। निर्वाचन राज्यसत्ता सञ्चालनको अख्तियारी प्राप्त गर्ने माध्यम मात्र होइन। राजनीतिक दलबीचको मतको प्रतिस्पर्धा मात्र पनि होइन। आमजनतामा दलले आफ्नो एजेन्डा प्रस्तुत गर्ने र जनताबाट अनुमोदित हुने अवसर पनि हो। राजनीतिक जागरणको माध्यमका साथै उच्चतम लोकतान्त्रिक अभ्यास पनि हो निर्वाचन। जनताले सूचना पाउने, सूचनाको विश्लेषण गर्ने, आलोचना गर्ने, दल वा व्यक्ति र उसको सरकारको कामको मूल्यांकन गर्ने र भावी दिन विवेकसम्मत निर्णय गर्ने अवसर पनि हो यो। यसलाई मुद्दा केन्द्रित र स्वच्छ प्रतिस्पर्धात्मक बनाउन सकिएमा लोकतन्त्र बलियो हुन्छ। लोकतन्त्रको विकल्प उन्नत लोकतन्त्र हो। निरंकुशता होइन। अन्य कुनै अधिनायकवादी प्रणाली पनि होइन। यसमा विकृृति भित्रिए त्यसलाई सुधार गर्ने उपाय पनि यसैभित्र छ। त्यो भनेको लोकतान्त्रिक प्रक्रियाबाट जनताले गर्ने निर्णय हो। निर्वाचन हो। जनताले चाहेमा निर्वाचनको माध्यमबाट जस्तोसुकै बलियो शक्ति पनि विलुप्त हुन्छ भने नपत्याएको शक्तिको उदय हुन सक्छ। यसर्थ निर्वाचनलाई नियमित प्रक्रियाको रूपमा मात्र बुझ्नु हँुदैन। यो कर्मकाण्ड होइन। यसले विद्यमान शक्ति सन्तुलनमा फेरबदल ल्याउन सक्छ। निर्वाचन विद्यमान प्रणाली र शक्तिको ओभरहलिङ हो। तर, त्यसको निम्ति निर्वाचनको वातावरण सहज हुनुपर्छ। निर्वाचन प्रक्रिया र सञ्चालन स्वतन्त्र एवं स्वच्छ हुनुपर्छ। अहिलेको निर्वाचनमा त्यो वातावरण कत्तिको बन्नेछ, प्रतीक्षाकै विषय छ। दलबीच चुनावी गठबन्धन हुने तर साझा घोषणापत्र नहुने अवस्थामा मतको सौदाबाजी मात्र हुन्छ, राजनीतिक प्रतिबद्धता रहँदैन। निर्वाचनको अवधि एक महिनामात्र बाँकी रहन लाग्दा पनि दलहरूले निर्वाचन घोषणापत्र सार्वजनिक गरिसकेका छैनन्। कति घोषणाको तयारीमा छन् भने कति तयारीको अन्तिम चरणमा पुगेको बताइन्छ। कतिपय भने जारी गर्ने कि नगर्ने भन्ने अलमलमै देखिन्छन्। अनौपचारिकरूपमा प्रकाशमा आएका घोषणापत्रका विषयवस्तु पनि विरोधाषयुक्त छन्। गठबन्धनमै रहेको कुनै दल संघीयता खारेजीको अडानमा छन् भने कुनै संघीय प्रणालीको प्रवद्र्धनमा। कसैले संसदीय प्रणालीप्रति प्रतिबद्धता जनाएका छन् भने कोही प्रत्यक्ष निर्वाचित राष्ट्रपति र पूर्ण समानुपातिक निर्वाचन प्रणालीतर्फ। कुनै राजतन्त्र र हिन्दू राज्यको पक्षमा वकालत गर्ने छन् भने कोही गणतन्त्र र धर्म निरपेक्षताको पक्षमा। दलहरूबीच अस्वाभाविक र अप्राकृतिक किसिमको गठबन्धन निर्माण भएको यथार्थ एकअर्कामा बाझिने गरी तयार भएका घोषणापत्रका यस्ता विषयवस्तुले समेत स्पष्ट गर्छन्। सैद्धान्तिक मान्यता, चुनावी एजेन्डा र दलीय पहिचानविपरीत भएको गठबन्धन दिगो नहुने मात्र नभई राजनीतिक विकृतिको कारकसमेत बन्छ। विगत लामो समयको अभ्यासमा पटकपटक यस्तो अवस्था आएको छ। अघिल्लो निर्वाचनको अवधिमा पनि त्यही अवस्था दोहोरियो। अहिले पनि निर्वाचन प्रयोजनलाई बनेको गठबन्धन सरकार निर्माणको समयसम्म पुग्दा भत्किइसक्ने जोखिम कायमै छ। विगतको इतिहास केलाउँदा पनि चुनावको बेला गठबन्धन गर्नेबीच दिगो सम्बन्ध कायम हुन नसकेको स्पष्टै देखिन्छ। निर्वाचनमा प्रतिस्पर्धा गर्नेबीच नयाँ गठबन्धन बन्ने प्रक्रिया सामान्यजस्तै बनेको छ। यसले राजनीतिक प्रतिबद्धताभन्दा सत्ता स्वार्थ हाबी रहेको देखाउँछ। निर्वाचनको मुखमा रातारात दलबदल हुने, एउटा दलबाट टिकटको आकांक्षी थाहै नपाई अर्को दलको उम्मेदवार भइसक्ने, एउटा दलको टिकट बोकेर बस्ने र त्यस दललाई पत्तै नदिई अर्कै हैसियतमा उम्मेदवारी दिनेजस्ता कार्य यो निर्वाचनमा पनि देखिएको छ। यसले दलहरूको सैद्धान्तिक धरातल कमजोर भएको र व्यक्तिको राजनीतिक मूल्य र नैतिकतामा गम्भीर विचलन आएको देखाउँछ। दलबीच चुनावी गठबन्धन हुने तर साझा घोषणापत्र नहुने अवस्थामा मतको सौदाबाजी मात्र हुन्छ, राजनीतिक प्रतिबद्धता रहँदैन। लोकतन्त्रको भविष्यका निम्ति यो शुभ संकेत होइन। यद्यपि लोकतन्त्रको रक्षा लोकतन्त्रबाटै सम्भव भएकोले विकृतिमाथि विजय हासिल गर्ने अवसर पनि निर्वाचन नै हो भन्ने वास्तविकता बिर्सन हुँदैन। विश्वमा उन्नत लोकतन्त्रको अभ्यास जसरी भइरहेको छ, नेपालको अभ्यास भिन्न छ। लोकतन्त्रको मूल पक्ष कानुनको शासन हो। प्रणालीको पालना हो। लोककल्याणकारी राज्य हो। जनतासँग गरेका प्रतिबद्धताप्रति जवाफदेहिता हो। नैतिक मूल्य र मान्यताप्रतिको दृढता हो। नेपालको लोकतन्त्र वेस्ट मिनिस्ट्रियल मोडल अर्थात् बेलायती ढाँचाको संसदीय प्रणाली हो। तर, पछिल्लो पटक जारी संविधानले संसदीय लोकतन्त्रलाई आत्मसात् गरे पनि त्यसमा कतिपय बुँदाहरू थपघट गरी मौलिकताको नाममा विकृत बनाइयो। निर्वाचन प्रणालीमा सुधारको नाममा कुनै पनि दलले कहिले पनि बहुमत ल्याउन नसक्ने अवस्था बनाइयो। सरकारमा स्थायित्व नहुने, नीतिमा निरन्तरता नहुने अनि परिणाममा राजनीतिक स्थिरता नै नरहने अवस्था बनाइयो। नेपालमा पनि दुईदलीय अभ्यासलाई प्रवर्द्धन गर्ने समय आइसकेको छ। पछिल्लो अभ्यासबाट नेपाली राजनीति दुई ध्रुवीय बन्दै छ। यसले राष्ट्रियतादेखि सुशासनसम्मका सवालमा भिन्नताको स्पष्ट खाका कोरिदिएको छ। विश्वका परिपक्व लोकतन्त्रमा दुईदलीय प्रणालीको अभ्यास बढ्दै गएको छ। तर, नेपालमा दर्जनौं दलको अभ्यासलाई प्रवद्र्धन गरियो। थ्रेसहोल्डजस्ता प्रावधानको कारण राष्ट्रिय दलको संख्या चार पाँचवटामा सीमित रहे पनि संसद्मा उपस्थित दलको संख्या त्यसको दोब्बर छ। दर्ताको आधारमा त यो संख्या झन्डै सयको हाराहारीमा छ। बढी दल लोकतन्त्रको सुन्दर पक्ष भन्नु विकृत मानसिकताको उपज हो। दलबीच प्रतिस्पर्धाको वातावरण हुनुपर्छ तर विकृतिको माध्यम होइन। यस सन्दर्भमा नेपालमा पनि दुईदलीय अभ्यासलाई प्रवद्र्धन गर्ने समय आइसकेको छ। अहिलेको निर्वाचनमा दुईदलीय अभ्यास हुन नसके पनि दुई समीकरणको अभ्यास भने हुँदैछ। यसबाट नेपाली राजनीति दुई ध्रुवीय बन्दै छ। यसले राष्ट्रियतादेखि सुशासनसम्मका सवालमा भिन्नताको स्पष्ट खाका कोरिदिएको छ। यो पटकको निर्वाचन नेपाली कांग्रेस नेतृत्वको गठबन्धन र एमाले नेतृत्वको समीकरण बीचमा भैरहेको छ। दलीय मान्यता जे जस्ता भए पनि ध्रुवीकरणका आधारमा विश्लेषण गर्दा मूलभूत चुनावी एजेन्डा पनि दुई ध्रुवीय छन्। अहिलेको निर्वाचनमा दलीय मान्यता र समीकरणको स्वरूप विश्लेषण गर्दा राष्ट्रियताको विषयमा दुई ध्रुवबीच स्पष्ट भिन्नता देखिन्छ। बाह्य शक्ति सन्तुलन र प्रभावको दृष्टिले कांग्रेस नेतृत्वको गठबन्धन एउटा पक्षको लागि निकै प्रियबोध हुन्छ। माओवादी अध्यक्ष प्रचण्डले सार्वजनिकरूपमै यसलाई दक्षिणी छिमेकीका लागि कम्फर्टेबल गठबन्धन भनी स्वीकार गर्नुभएको छ। कतिपय शंकास्पद भ्रमण र मध्यस्थताका प्रक्रियाले त्यसलाई पुिष्ट पनि गर्छ। स्वाभाविकरूपमा एमाले नेतृत्वको अर्को समीकरण भने त्यस सन्दर्भमा भिन्न प्रतीत हुन्छ। विगतमा नाकाबन्दीको मुकाबिलादेखि चुच्चे नक्सा जारी गर्नेलगायत राष्ट्रिय स्वाभिमान र राष्ट्रिय स्वार्थमा एमालेले राखेको अडान प्रशंसित छ। राष्ट्रियताको मामिलामा एमालेको भूमिका परीक्षित छ भने ऊसँग जोडिएका अन्य दलको पृष्ठभूमि पनि यस सन्दर्भमा मूलभूतरूपमा समान छ। यस्तै जनादेश भर्सेस परमादेशको चर्चा पनि यहाँ प्रासंगिक हुन सक्छ। राजनीतिक दलले राजनीतिक शक्तिको स्रोत जनतालाई मान्ने कि अदालतलाई भन्ने बहस नेपाली समाजमा अहिले पनि जारी छ। कानुनी वा प्रशासनिक विषयजस्तै गरी राजनीतिक एजेन्डा अदालतको क्षेत्राधिकार भित्र लैजानु राजनीतिक संस्कार होइन। जनताको म्यान्डेटमाथिको विवादको निरूपण जनताको अदालतबाटै गरिनु पर्छ। अहिले एउटा गठबन्धनबाट निर्वाचनमा उभिएपछि त्यसमा विभाजन आएमा जनादेश खण्डित हुन जान्छ। त्यस्तो बेलामा जनतामा जाने विकल्प खुला हुनुपर्छ। तर, विगतमा जनादेश खण्डित हुँदा जनतामा जानबाट रोकियो। जनतामा जाने कदमलाई प्रतिगमनको संज्ञा दिइयो। राजनीतिक एजेन्डामा अदालत प्रवेश गर्ने र सौदाबाजी गरी अनुकूल फैसला गरिदिने कार्य भयो। फलतः राजनीतिक क्षेत्र मात्र होइन, न्यायालयसमेत लथालिंग हुने अवस्था बन्यो। परमादेशको असर अहिले पनि राज्यका विभिन्न क्षेत्रमा परिरहेको छ। अदालतको आदेशकै परिणामस्वरूप लोकतान्त्रिक संस्थाहरू कमजोर हुने, संविधान र लोकतन्त्रको मानमर्दन हुने, संसद्लाई बेकम्मा साबित गर्ने एवं मुलुकलाई निषेध, धु्रवीकरण र घृणाको राजनीतिक बाटोमा हिँडाउने काम भयो। यसले जनादेश भर्सेस परामादेशसँगै राजनीतिक स्थिरता भर्सेस अस्थिरताको स्थिति सिर्जना भयो। राष्ट्रको समृद्धि, विकास र सुशासनको सन्दर्भ पनि गठबन्धनबीच भिन्नताको अर्को प्रमुख एजेन्डा हो। समृद्ध नेपाल सुखी नेपालीको राष्ट्रिय आकांक्षा एकातिर देखिन्छ भने अर्कोतिर विद्यमान संकटग्रस्त अर्थतन्त्रको तस्बिर। सुशासनको सवालमा नीतिगत भ्रष्टाचार, अनियमितता आदिको लामो शृंखला छ। आर्थिक प्रणालीमा दलाल वर्गकोे चलखेल र बाह्य शक्तिसँगको अस्वाभाविक सम्बन्ध पनि पछिल्लो समयको उपज हो। यसले दुई ध्रुवमा रहेका चुनावी प्रतिस्पर्धीबीच छनोटको मुख्य आधार राष्ट्रिय स्वाधीनता, भौगोलिक अखण्डता, स्वाभिमान र राष्ट्रिय हितको पक्षमा खेलेको भूमिका रहनुपर्ने स्पष्ट गर्छ। यस्तै राष्ट्रको पहिचान, भूमिका र प्रतिष्ठा अभिवृद्धिका लागि गरेको योगदानको मूल्यांकन चुनावको मुख्य एजेन्डा हुन सक्छ। यसैगरी केन्द्र, प्रदेश र स्थानीय सरकारको नेतृत्व गर्दा विकास र समृद्धिका क्षेत्रमा खेलेको भूमिका, प्राप्त गरेका उपलब्धि र तिनले समाजमा ल्याएको परिवर्तन अर्को आधार बन्न सक्छ। राज्यका हरेक अंगमा न्यूनतम एक तिहाइ महिला सहभागिता एवं सामाजिक समावेशीकरण र समानुपातिक प्रतिनिधित्वको विषय पनि महत्त्पूर्ण पक्ष हुनसक्छ। विकासका सन्दर्भमा ऊर्जा क्षेत्रमा भएको प्रगति, प्रत्येक पालिकामा आधारभूत अस्पताल, प्रशासनिक भवन, प्रत्येक पालिका केन्द्र जोड्ने सडक, प्रत्येक निर्वाचन क्षेत्र जोड्ने रणनीतिक सडकलगायतका विकास अवधारणा र कार्यक्रम पर्छन्। विकासकै सन्दर्भमा तराईका जिल्लामा सघन सहरी विकास कार्यक्रम र तराईमधेस समृद्धि कार्यक्रम, सुनकोसीमरिन र भेरीबबई डाइभर्सन, भैरहवा र पोखरामा अन्तर्राष्ट्रिय विमानस्थलको निर्माण, जयनगरजनकपुरकुर्था, पूर्वपश्चिम रेलमार्ग निर्माणलगायत पूर्वाधार विकासमा दूरगामी महत्त्का रणनीतिक योजनाहरू बहसका विषय बन्न सक्छन्। धरहरा, रानीपोखरीलगायत विभिन्न सांस्कृतिक सम्पदास्थल एवं शैक्षिक भवन र निजी आवाससहित भूकम्पपछिको पुनर्निर्माणजस्ता विषय पनि समावेश हुन सक्छन्। पृथकतावादको अन्त्य र हिंसाको शान्तिपूर्ण अवतरणजस्ता राजनीतिक समस्याको समाधानमा भएका उपलब्धि एवं शान्ति प्रक्रियाका बाँकी कार्य पूरा गर्न भएका असफलताजस्ता विषय पनि चुनावको क्रममा उठ्ने सन्दर्भ हुन्। ज्येष्ठ नागरिक, अपांगता, एकल महिला भत्ता, स्वास्थ्य बिमा, योगदानमा आधारित सामाजिक सुरक्षाका साथै महामारी र प्राकृतिक विपत्तिका समयमा खेलेको भूमिका पनि चुनावी प्रतिस्पर्धामा नागरिकको सरोकार बन्नेमा सन्देह छैन।"
तामाको डालीको व्यापार बढ्यो,"सोलुखुम्बु : चेली र माईतीबीच सद्भावको चाड तिहार नजिकिएसँगै सोलुखुम्बुमा तामाका डालीको व्यापार बढेको छ । तिहारमा उपहार दिन तामाबाट बनेको डाली खरिद गर्नेको संख्या बढेको व्यापारीहरूले बताएका छन् । तिहारमा भाइटीकापछि माईतीले चेलीलाई उपहार स्वरुप तामाको डाली दिने चलन बढेसँगै व्यापारमा वृद्धि भएको सल्लेरीका सुब्बे विश्वककर्माले बताए । सदरमुकामको नयाँ बजार, नेले बजार, पत्ताले बजार, नेचा बिहीबारेलगायतका साप्ताहिक हाटमा डाली खरिद गर्ने बढेको व्यापारीहरू बताउँछन् । तामाको डाली सोलुमै निर्माण हुने भएकाले पछिल्लो सयम यसको महत्व बढिरहेको सल्लेरीका व्यापारी हर्कजित घिमिरेले बताए । विगतमा डाली उपहार दिने चलन कम भएपनि केही वर्ष यता उपहारका रुपमा डाली दिने चलन बढ्दै गएको उनको भनाइ छ । विश्वकर्मा समुदायहरूले हातले नै तयार गर्ने तामाको डाली अहिले कर्मचारीको समेत रोजाइ बन्न थाएको छ । जिल्लामा काम गर्ने कर्मचारी तिहारमा घर जाँदा कोशेली तथा उपहारको रुपमा लैजान डाली खरिद गरिरहेका छन् । सल्लेरीका ब्यापारी रमनबहादुर विश्वकर्माले भनेहामी साप्ताहिक हाटहरू नयाँ बजार, नेले बजार, तिङ्ला रमिते, पत्तालेमा तामाको भाडाहरू बेच्न लैजान्छौ यी तामाका सामान विवाहको सिजनमा धेरै बिक्छ । यतिखेर चै यो तिहारले गर्दा अरु समान भन्दा डाली नै धेरै बिकिरहेको छ । हामीले यहाँ बनाएका डाली त काठमाडौंदेखि तराई र पश्चिमसम्म पुग्छ, कर्मचारीहरूले किनेर लान्छन । यहाँ बनेका तामाको डाली पछिल्लो समय सोलुको चिनोको रुपमा परिचित छ । काठमाडौं लगायतका स्थानमा पनि मेसिनबाट बुट्टासहितका डाली निर्माण हुने गरेपनि धेरै रोजाइ हातबाटै बनेका डालीको रहेको सोलुका व्यापारी बताउँछन् ।"
मंसिरदेखि मेलम्चीको पानी,"काठमाडौं : सिन्धुपाल्चोकस्थित मेलम्चीको पानी १ महिनाभित्रमा काठमाडौंमा वितरण हुने भएको छ। वर्षाका कारण बन्द गरिएको पानी अस्थायी संरचनाबाट पथान्तरण गर्ने तयारी भइरहेको आयोजनाका कार्यकारी निर्देशक कमल श्रेष्ठले जानकारी दिए। बाढीको जोखिमका कारण जेठ दोस्रो सातापछि आयोजनाको सुरुङको मूलद्वार बन्द गरिएको थियो। गत सातासम्म मेलम्चीमा सफा पानी प्रवाह हुन सकेको थिएन। विस्तारै पानी सफा हुने क्रम बढेको र बहावको बेग पनि सामान्य बन्दै गइरहेको उनको भनाइ छ। त्यसैले चाँडै नै मेलम्चीको पानी काठमाडौंमा ल्याउछौं, उनले भने। मेलम्चीमा बाढी आउँदा सय क्युबिक मिटर प्रतिसेकेन्ड बढी बेगमा लेदो पानी बग्ने गर्दछ। अहिले करिब १५ क्युबिक मिटर प्रतिसेकेन्ड पानी बगिरहेको छ। सामान्य अवस्थामा १० क्युबिक मिटर प्रतिसेकेन्डसम्म पानी बग्ने गर्दछ। २०७८ असार १ गते बाढी आएपछि आयोजना ९ महिनासम्म बन्द भएको थियो। मुख्य बाँध निर्माण पछि २०७७ चैत्र २० देखि अस्थायी संरचनाबाट मेलम्चीको पानी वितरण गर्न सुरु गरिएको थियो। तीन महिना नपुग्दै बाढीले क्षति पुर्याएको थियो। आयोजनाबाट प्रतिघण्टा ७ हजार २ सय घनमिटरका दरले दैनिक १७ करोड लिटर पानी प्रवाह गरिरहेको थियो। यो वर्ष भने मेलम्चीमा बाढीको असर नदेखिएको कार्यकारी निर्देशक श्रेष्ठ बताउँछन्। अहिले हेलम्बु गाउँपालिका केन्द्रबाट मुख्य बाँधस्थल अम्बाथानसम्म साढे ३ किलोमिटर पहुँचमार्ग निर्माण भइरहेको छ। अस्थायी संरचनाबाट पानी पठाउनका लागि ७ करोड रुपैयाँ खर्च लाग्ने अनुमान आयोजनाको छ। २०७८ असार १ को बाढीका कारण हेलम्बु र मेलम्ची क्षेत्रका हजारौं स्थानीय विस्थापित भए। अम्बाथानमा रहेको मुख्य बाँध पुरियो। मेलम्चीको मुख्यबाँध हेडवर्कसबाट १६ किलोमिटर माथि भेमाथाङ पर्छ। भेम्राथाङभन्दा ८ देखि ९ किलोमिटर माथि मेलम्ची मुहानसँगको सहायक नदीमा केही समय अघिदेखि हिमताल बनेको र त्यही हिमताल फुट्दा मेलम्चीमा बाढी आयो। यसले हेडवर्क क्षेत्रको माथिल्लो भागको लगभग २० मिलियन क्युबिक मिटरको क्षरण देखाइएको थियो (अधिकांश भेमाथानको थियो)। लगभग १७ मिलियन क्युबिक मिटर लेदो संकलन भएको थियो। यसै कारण हेडवर्क १५२५ मिटर फोहोरले तल पुरिएको छ। आयोजनाको मुख्य ऋण लगानीकर्ता एसियाली विकास बैंक (एडीबी)ले गरेको अध्ययनमा सहायक नदी पेमदानमा बाढी आउनुलाई मुख्य कारण मानिएको छ। बाढीको मुख्य कारण भने त्यहाँको कमजोर भूबनोटलाई देखाइएको छ। भूबनोट कमजोर हुनु र २०७२ सालमा गएको भूकम्पले थप कमजोर बनाउनु नै बाढीको कारण हो, प्रतिवेदनमा भनिएको छ। एडीबीकै अगुवाइमा अब मुख्यबाँधको अध्ययन हुने भएको छ। बाँध बाढी अघि ९७ प्रतिशत सम्पन्न भएको थियो। उक्त मुख्य बाँधलाई चलाउन सकिन्छ कि सकिँदैन भनेर दोस्रो फेजको अध्ययन नोभेम्बर ७ बाट सुरु हुने श्रेष्ठको भनाइ छ। अध्ययनका लागि क्यानाडियन परामर्शदाताको समूह नेपाल आउँदै छ। आवश्यक सुधार गरेर वा नयाँ संरचना थपेर अहिले भएकै इन्टेकलाई चलाउने सरकारको एजेन्डा रहेको उनले बताए। परामर्शदाताले दिने सुझाव र विकल्पलाई हेरेर सरकार निष्कर्षमा पुग्नेछ। परामर्शदाता टालीले तीन हप्ता बृहत् अध्ययन गर्नेछन्। उनीहरूले डिसेम्बरसम्ममा सरकारलाई सुझाव पेस गर्नेछन्। यसको आधारमा नै सरकारले आगामी वर्षबाट मेलम्चीको स्थायी संरचनाको काम अघि बढाउनेछ। मेलम्ची खोलादेखि धारासम्म पानी ल्याउनका लागि ३५ वर्षमा ७० अर्ब रुपैयाँभन्दा बढी खर्च भइसकेको छ। यसमा ६० अर्ब खर्च भइसकेको र १० अर्ब दोस्रो चरणको काम सुरु गर्नका लागि विनियोजित रकम हो। मेलम्ची आयोजनालाई दुई भागमा बाँडिएको छ। अम्बाथानदेखि सुुन्दरीजलसम्म पानी ल्याउने एउटा र अर्को सुुन्दरीजलदेखि काठमाडौंवासीको घरको धारासम्म पानी पुर्याउने। अम्बाथानदेखि २७५ किलोमिटर सुरुङ मार्ग हुँदै सुन्दरीजलसम्म पानी ल्याउन हालसम्म ३० अर्ब १५ करोड रुपैयाँ खर्च भएको छ। सुरुङ मार्गका लागि १० अर्ब ४० करोड रुपैयाँ र हेडवक्र्स बनाउन अनुमानित एक अर्ब रुपैयाँ खर्च भएको छ।"
जयरानीको जगजगी,"पोखरा : आइतबार महिला ४०० मिटर हडल्समा राष्ट्रिय कीर्तिमानसहित स्वर्ण पदक जितेकी विभागीय टोली त्रिभुवन आर्मी क्लबकी जयरानी थारूले सोमबार महिला एक सय मिटर हडल्समा पनि स्वर्ण पदक जितिन्। पोखरा रंगशालामा हिट चरण १५१६ सेकेन्डमा पूरा गर्दै राष्ट्रिय कीर्तिमान बनाएकी जयरानीले फाइनल स्पर्धामा स्वर्ण पदक जित्न १५६९ सेकेन्डको समय खर्चिइन्। उनले आफ्नै नाममा रहेको १५२० सेकेन्डको कीर्तिमान भंग गर्दै नयाँ राष्ट्रिय कीर्तिमान बनाएकी हुन्। २१ वर्षीया जयरानीले ४०० मिटर हडल्समा यसअघि आफैले बनाएको एक मिनेट ०७०२ सेकेन्डको समयमा सुधार गर्दै एक मिनेट ०४ः१३ सेकेन्डको नयाँ कीर्तिमान बनाएकी थिइन्। चार महिनाअघि भएको ४४औं राष्ट्रिय एथलेटिक्समा चार स्वर्ण जितेपछि चर्चा बटुलेकी जयरानी नवौं राष्ट्रिय खेलकुद प्रतियोगितामा पनि त्यो पद्चापलाई पछ्याउने अभियानमा छिन्। बर्दियाको मधुवन नगरपालिका२ सुन्दरपुरकी जयरानीले आफ्नो कडा मेहनतकै कारण लगातार स्वर्ण जित्न सफल भएको बताइन्। एथलेटिक्समा हडल्स मलाई मन पर्ने खेल हो। अन्य विधाभन्दा कठिन विधा भएकाले पनि मैले हडल्स रोजेको हो, जयरानीले सोमबार दोस्रो स्वर्ण जितेपछि भनिन्, यस बाहेक आफ्नो कडा परिश्रम र मेहनतले लगातार दोस्रो स्वर्ण जित्न सफल भएँ। अझ कीर्तिमानसहित स्वर्ण पदक जित्न पाउँदा निकै खुसी छु। राष्ट्रिय खेलकुदमा जयरानीको तेस्रो सहभागिता हो। विद्यालयस्तरीय, राष्ट्रपति रनिङ सिल्डलगायतका जिल्ला तथा राष्ट्रिय प्रतियोगितामा अब्बल प्रदर्शन गरेकी उनी २०७३ मा पूर्वाञ्चलमा भएको सातौं राष्ट्रिय खेलकुदमा पहिलो पटक सहभागी भएकी थिइन्। त्यतिबेला राष्ट्रिय खेलकुदको अनुभव बटुलेकी उनले २०७६ मा प्रदेश ५ भएको आठौं राष्ट्रिय प्रतियोगितामा तीन वटा रजत पदक जितेकी थिइन्। आठौं राष्ट्रिय खेलकुदमा विभागीय टोली त्रिभुवन आर्मीसँग प्रतिस्पर्धा गरेर रजत पदक जितेकी उनले यस पटक आर्मीकै जर्सीमा उत्कृष्ट प्रदर्शन गर्दै आएकी छन्। महिला एक सय मिटर हडल्समा जयरानीले स्वर्ण जित्दा आर्मीकै निर्मला थापाले १६२५ सेकेन्डको समय निकाल्दै रजत र एपीएफकी भगीरतीकुमारी थारुले १९१३ सेकेन्डका साथ कांस्य पदक जितिन्। नवौं राष्ट्रिय खेलकुद प्रतियोगिताअन्तर्गत सोमबार एथलेटिक्समा पाँच स्वर्ण पदकको निर्णय भएको छ। जसमा आर्मीले तीन तथा लुम्बिनी र कर्णाली प्रदेशले एकएक स्वर्ण जितेका छन्। पुरुषको एक सय १० मिटर हडल्समा आर्मीका जीवन चौधरीले स्वर्ण जिते। उनले निर्धारित दूरी १५०३ सेकेन्डको समयमा निकाल्दै स्वर्ण पक्का गरेका थिए। नेपाल पुलिस क्लबका चन्द्रदेव जोशीले १५८१ सेकेन्डका साथ रजत र आर्मीका रामप्रसाद थारुले १६०० सेकेन्डसहित कांस्य पदक जिते। यसैगरी डिस्कस थ्रोमा आर्मीका चित्रबहादुर ओलीले स्वर्ण, पुलिसका पुस्कल खड्काले रजत र सुदूरपश्चिम प्रदेशका हेमन्त पालले कांस्य पदक जिते। महिलातर्फ लुम्बिनीकी संगीता अधिकारीले स्वर्ण, एपीएफकी जितकुमारी महतोले रजत र आर्मीकी मिलन बुढामगरले कांस्य जिते।"
नवौं राष्ट्रिय खेलकुद : तेक्वान्दोमा विभागीय टिम हावी,"बेनी : नवौं राष्ट्रिय खेलकुद प्रतियोगिता अन्तर्गत तेक्वान्दोका पदकमा विभागीय टिम नेपाल पुलिस क्लब, सशस्त्र प्रहरी र नेपाली सेना हावी भएका छन् । तीन वटै विभागीय टिमले सोमबार भएको खेलबाट दुईदुई वटा स्वर्ण पदक थपे। राष्ट्रिय खेलकुद परिषद्को आयोजनामा बेनीको कालीपुल कवर्डहलमा सञ्चालित प्रतियोगिताको चौथो दिन सोबारसम्म १६ वटा इभेन्ट्स सकिँदा नेपाल प्रहरी क्लवले आठ वटा स्वर्ण स्वर्ण पदक जितेको छ। हालसम्म नेपाली सेनाले पाँच, सशस्त्र प्रहरीले दुई र मधेश प्रदेशले एक वटा स्वर्ण पदक जितेका राष्ट्रिय खेलकुद परिषद्का तेक्वान्दो प्रशिक्षक हिरा थापाले जानकारी दिए । प्रहरीले तीन, सेनाले छ, सशस्त्रले दुई, लुम्बीनीले दुई, सुदूरपश्चिम, मधेश प्रदेश र एनआरएनले एकएक वटा रजत पदक जितेका छन् । गण्डकी र प्रदेश १ ले सातसात, सशस्त्रले छ, मधेश र बागमतीले तीनतीन, लुम्बीनी र सेनाले दुईदुई, पुलीस र कर्णालीले एकएक वटा कास्य पदक जितेका प्रशिक्षक थापाले जानकारी दिए । सोमबार राति १०:३० मा सकिएको फाइनल खेल अन्तर्गत महिला ४६ केजीतर्फ नेपाली सेनाकी काजल श्रेष्ठ, महिला ६७ केजीमा प्रहरीकी इन्दिरा बस्नेत, महिला ७३ केजीमा सेनाकी नम्रता तुलाधर, पुरुष ८७ केजी भन्दा बढीको तौल समूहमा सशस्त्र प्रहरीका भिमबहादुर खड्का, महिला ७३ केजी भन्दा बढीको तौल समूहमा सशस्त्रका सुस्मिता गुरुङ, पुरुष ८० केजीमा प्रहरीका अभिसेक बरालले स्वर्ण पदक दिलाएका छन् । महिला ४६ केजीमा सुदरपश्चिमका झरना नाथले रजत, सशस्त्रका बर्षा थापा र बागमतीका रोशनी श्रेष्ठले कास्य, महिला ६७ केजीमा सेनाकी ग्यानी चुदाँराले रजत, प्रदेश १ की सविना माझी र सशस्त्रकी सोरन गुरुङले कास्य र महिला ७६ केजीमा एनआरएनएकी सुमित्रा खत्रीले रजत, लुम्बिनीका सुष्टि सुर्तुङ्गा मगर र सशस्त्रकी रेजिना पार्कीले कास्य पदक जितेका छन् । पुरुष ८७ केजीभन्दा बढीको तौल समूहमा प्रहरीका आसुतोष बरालले रजत, गण्डकीका निरजबहादुर नेपाली र मधेशका विकास तामाङले कास्य, महिला ७३ केजी भन्दा बढीको तौल समूहमा सेनाका प्रतिज्ञा भण्डारीले रजत, कर्णालीकी इला केसी र मधेशका प्रवली बस्नेतले कास्य र पुरुष ८० केजी तौल समूहमा सेनाका जक्की यादवले रजत, सशस्त्रका जनकबहादुर जोशी र मधेशका पवनकुमार श्रेष्ठले कास्य पदक जितेका छन् । २२ वटा इभेन्टका खेल हुने प्रतियोगिता कात्तिक २ गतेसम्म सञ्चालन हुनेछ। असोज २८ गतेदेखि शुरु भएको प्रतियोगितामा आठ वटा इभेन्ट्सको खेल सञ्चालन गर्न बाँकी छ । सात वटा प्रदेश, तीन वटा विभागीय र गैरआवासीय नेपाली संघ (एनआरएनए)का ३३० जना खेलाडी सहभागी भएको जिल्ला खेलकुद विकास समिति म्याग्दीका तेक्वान्दो खेल प्रशिक्षक कर्ण प्रधानले बताए। स्वर्ण र कास्य २२२२ तथा ४४ वटा रजत पदकका लागि प्रतिस्पर्धा हुनेछ।"
राष्ट्रिय कीर्तिमानको ओइरो,"काठमाडौं : नवौं राष्ट्रिय खेलकुदअन्तर्गत पौडीमा सात नयाँ राष्ट्रिय कीर्तिमान बनेका छन्। ४०० मिटर पुरुष फ्रिस्टायलमा चार, १०० मिटर बटरफ्लाइमा तीन, महिला १०० मिटर बटफ्लाइमा एक, पुरुष २०० मिटर ब्रेस्टस्ट्रोकमा दुई, महिला २०० मिटर ब्रेस्टस्ट्रोकमा एक, पुरुष ५० मिटर ब्याकस्ट्रोकमा एक र ४०० मिटर फ्रिस्टायल रिलेमा एउटा कीर्तिमान भंग भएका छन्। ४०० मिटर पुरुष फ्रिस्टायलमा नासिर हुसेनको नाममा १३औं सागमा रहेको ४ मिनेट ३३०५ सेकेन्डको समयलाई चार खेलाडीले उछिनेका छन्। आर्मीका नासिरले ४ मिनेट ८६४ सेकेन्ड समयका साथ आफ्नो रेकर्डमा सुधार गर्दै स्वर्ण जिते। यस्तै रजत पदक जितेका एनआरएनका आशिष सापकोटाले पनि नासिरको पूर्व रेकर्डलाई उछिन्दै ४ मिनेट २२४५ सेकेन्डको समयमा दूरी पार गरे। तेस्रो स्थानमा रहेका बागमतीका इरभिन श्रेष्ठले पनि नासिरको पूर्व रेकर्डलाई उछिन्दै ४ मिनेट २५७४ सेकेन्ड समयका साथ कांस्य जिते। चौथो स्थानमा रहेका बागमतीका सेरेन सिंहले पनि नासिरको पूर्व कीर्तिमानलाई उछिने। उनले ४ मिनेट २५९२ सेकेन्ड समयमा दूरी पार गरेका थिए। पुरुष १०० मिटर बटरफ्लाईमा अनुभव सुब्बाले २५औं खुला राष्ट्रिय पौडी च्याम्पियनसिपमा राखेको ५९७७ सेकेन्डको समयलाई भंग गर्दै आर्मीका नासिर हुसेनले ५७८६ सेकेन्डको नयाँ कीर्तिमानसहित स्वर्ण जिते। दोस्रो स्थानमा रहेको एनआरएनका आशिष सापकोटाले पनि पूर्व कीर्तिमानलाई उछिन्दै ५९६८ सेकेन्ड समयका साथ रजत प्राप्त गरे। यस्तै तेस्रो स्थानमा रहेका अनुभव सुब्बाले कांस्य पदक प्राप्त गर्ने क्रममा आफ्नो पूर्व समयलाई सुधार गर्दै ५९७३ सेकेन्ड समयको दूरी पूरा गरे। महिला १०० मिटर बटरफ्लाईमा एनआरएनकी एश्ली सापकोटा डंगोलले गौरिका सिंहले आठौं राष्ट्रिय खेलकुदमा कायम गरेको १ मिनेट ९९७ सेकेन्ड समयलाई भंग गर्दै १ मिनेट ७७४ सेकेन्ड समयका साथ स्वर्णमा आफ्नो नाम लेखाइन्। पुलिसकी मेगन गुरुङले रजत र बागमतीकी रोशा न्यौपानेले कांस्य जितिन्। पुरुष २०० मिटर ब्रेस्टस्ट्रोकतर्फ एनआरएनका आशिष सापकोटाले २ मिनेट २९६० सेकेन्डको नयाँ कीर्तिमान कायम गर्दै स्वर्ण जिते। यस विधामा यसअघि सुभम श्रेष्ठको नाममा २ मिनेट ३११५ सेकेन्ड समयको कीर्तिमान कायम थियो। दोस्रो स्थानमा रहेका प्रदेश १ का विकास कुमालले पनि पूर्वरेकर्डलाई उछिन्दै २ मिनेट ३०७६ सेकेन्ड समयका साथ रजत पाए। बागमतीका सेरेन सिंहले कांस्य पाए। महिलातर्फको यसै विधामा आर्मीकी दुवाना लामाले २ मिनेट ४३२३ सेकेन्ड समयको नयाँ राष्ट्रिय रेकर्डसहित स्वर्ण प्राप्त गरिन्। उनले हिट चरणमा आफ्नै नाममा रहेको २ मिनेट ४४६८ सेकेन्डको समयमा आफ्नै नाममा १३औं सागमा राखेको कीर्तिमानलाई भंग गर्दै १ मिनेट ४४२८ नयाँ रेकर्ड राखेकी थिइन्। आर्मीकी उपास्ती महर्जनले रजत र पुलिसकी अदिप्सा बैद्यले कांस्य पदक पाए। पुरुषको ५० मिटर ब्याकस्ट्रोकमा आर्मीका एलेक्जेन्डर शाहले २७४६ सेकेन्डको नयाँ समयका साथ स्वर्ण हात पारे। उनले हिट चरणमा आफूले १३औं सागमा राखेको २८०३ सेकेन्डको समयमा सुधार गर्दै २७५४ को नयाँ समयमा दूरी पूरा गरेका थिए। एपीएफका तेन्जिङ नामदोल रायन गुरुङले रजत र आर्मीका अनुभव सुब्बाले कांस्य पदक पाए। सोही विधाको महिलातर्फ ओलम्पियन गौरिका सिंहले स्वर्ण जितिन्। आर्मीको टिमबाट खेलेकी उनले ३०८० समयका साथ दूरी पूरा गर्दै स्वर्ण जितेकी हुन्। पुरुष ४०० मिटर फ्रिस्टायल रिलेमा पनि राष्ट्रिय रेकर्ड तोडिएको छ। आर्मीका अनुभव सुब्बा, दीलिप थापामगर, नासिर हुसेन र एलेक्सजेन्डर शाहको समूहले ३ मिनेट ४५५१ सेकेन्ड नयाँ समयको कीर्तिमानसहित स्वर्ण जिते।"
आचारसंहिता उल्लंघन गर्नेको उम्मेदवारी खारेज हुन्छ,"मंसिर ४ गते हुने प्रतिनिधिसभा र प्रदेशसभाको निर्वाचनको सरगर्मी देशमा बढ्दै छ। राजनीतिक दल र उम्मेदवारहरू जसरी पनि चुनाव जित्ने रणनीति बनाइरहेका छन्। स्वच्छ, निष्पक्ष र भयरहित वातावरणमा चुनाव गराउन निर्वाचन आयोगले अर्जुनदृष्टि लगाएको छ। यद्यपि, उम्मेदवारहरूले निर्वाचन आचारसंहिता उल्लंघन गर्ने क्रम बढेको छ। सामाजिक सञ्जालमा मत सर्वेक्षण भइरहेको छ। किन हुन्छ यस्तो ? आयोगले के गर्छ ? निर्वाचन आयोगका आयुक्त तथा आचारसंहिता केन्द्रीय अनुगमन समितिका संयोजक रामप्रसाद भण्डारीसँग अन्नपूर्णकर्मी राजकरण महतोले गरेको कुराकानीको सम्पादित अंश : सामाजिक सञ्जालबाट आचारसंहिता मिच्नेलाई आयोगले कसरी निगरानी गर्दैछ ? सामाजिक सञ्जालबाट आचारसंहिता उल्लंघनको सवालमा आयोगले टड्कारो रूपमा निगरानी गरिरहेका छौं। जब उम्मेदवारहरूको अन्तिम नामावली प्रकाशन हुन्छ तब उहाँहरू प्रचारप्रसारमा जानुहुन्छ। आफूले जित्नै पर्छ भन्ने प्रयोजनका लागि उम्मेदवार र उम्मेवारका दलसमेतले आचारसंहिता उल्लंघन गर्नुहुन्छ। त्यो उल्लंघन गर्ने विषयलाई सामाजिक सञ्जालबाट व्यापक दुरुपयोग गर्छ। हामीले आचारसंहितामा के गरेका छौं भने कसले पनि कुनै उम्मेदवारको समर्थनमा वा विरुद्धमा केही पनि बोल्न पाइँदैन। त्यसकारण नियन्त्रण गर्नुपर्छ भनेका हौं। यसलाई जसरी पनि नियन्त्रण गर्छौं। सामाजिक सञ्जालबाट आचारसंहिता मिच्दाको असर के पर्छ ? ठूलो असर पर्छ। कतिपय मतदातालाई कुन उम्मेदवारलाई मत दिने भन्ने थाहा हुँदैन। त्यस्ता सोझा मतदातालाई सामाजिक सञ्जालमा फलानोले जित्यो भनेर प्रचार गरिदियो भने हार्नेलाई किन दिने ? जित्नेलाई नै मत दिऊँ भनेर स्वतः त्यो उम्मेदवारलाई मतदाताले भोट दिन्छ। त्यसैले यसको दुरुपयोग गर्न पाइँदैन। यसले कस्ता चुनौती खडा गरेको छ ? निर्वाचनमा जित्ने उम्मेदवारले हार्ने र हार्ने उम्मेदवारले जित्नेसम्मका अवस्था निम्तिन सक्छ। त्यसैले दुरुपयोग हुँदा जसले सामाजिक सञ्जाल परिचालन गर्न सक्नु हुन्न उहाँहरूलाई साँच्चै असर पर्छ। उहाँहरूले प्राप्त गर्ने भोट पनि गुमाउनु हुन्छ। त्यसैले निर्वाचन स्वच्छ र प्रतिस्पर्धात्मक होस् भन्ने चाहेका हौं। त्यसमा कसैले तल माथि गर्न नपाउन्। अन्यथा नहोस्। भयरहित तरिकाले निर्वाचन गर्न सकौं। उल्लंघन गर्न खोज्ने सबै सजायको भागीदार हुनै पर्छ। यस्तो अवस्थामा कस्तो कारबाही हुन्छ ? सामाजिक सञ्जाललाई दुरुपयोग गर्नेलाई क्षणमै कारबाही गर्ने सयन्त्र बनाएका छौं। यस्तो भएको पाइए तुरुन्त रोक्ने आदेश दिन्छौं। आदेश नमाने जरिवाना गर्छौं। जरिवाना गर्दा पनि नमाने कानुनी प्रक्रियाहरू छन्। जसबाट ती व्यक्तिलाई सजायको भागीदार बनाउँछौ। आचारसंहिता मिच्नेविरुद्ध आयोगमा उजुरी आइरहेको छ भन्ने सुनिन्छ। कारबाही भइरहेको छ ? आचारसंहिता बनाएर सबैले आचारसंहिता परिपालन गर्नुपर्छ है भन्थ्यौं। अहिले आचारसंहिता परिपालन त गर्नुपर्छ तर त्यसो भए, नभएको बुझ्न विभिन्न तहका अनुगमन अधिकारी खटाएका छौं। उहाँहरूले आचारसंहिता उल्लंघन भएको देख्नुभयो भने ठाउँका ठाउँ कारबाही गर्नुहुन्छ। उहाँले कारबाही गर्नु भएन भने उहाँलाई नै कारबाही गरिन्छ। पहिलाजस्तै सचेत गराएर छोड्नु त हुन्न ? आयोगले निश्चित रूपमा यसरी कारबाही गर्छ कि तपाईंले थाहा पाउनुहुन्छ। कात्तिक १७ गतेपछि मात्रै उम्मेदवारलाई चुनाव प्रचारप्रसार गर्ने भनिएको छ। तर, चुनाव चिह्न पाएसँगै घरदैलो गर्न थालिसके। आचारसंहिता मिचिएन ? आधिकारिक रूपमा दलका उम्मेदवारहरूको अन्तिम नामावली प्रकाशन भइसकेपछि जसरी पनि जित्नै पर्छ भन्ने अस्वस्थ प्रतिस्पर्धा हुन्छ। त्यतिबेला उम्मेदवारहरूले आचारसंहिता उल्लंघनको प्रयास गर्नुहुन्छ। चुनावको १७ दिन अघिदेखि मात्र प्रचारप्रसार गर्न पाउने व्यवस्था छ। आचारसंहिताले चुनाव प्रसारप्रसारमा निषेधै त नभनौं तर नियन्त्रण भने गरेको छ। तर चुनावी मैदानमा त अहिले नै प्रचारप्रसारको दृश्य देखिन्छ नि ? नियन्त्रित यो बेलामा कसैले आचारसंहिता उल्लंघन गरेर प्रचारप्रसार गर्नु भएको छ भने कारबाही हुन्छ। जोकोही भए पनि सजायको भागीदार बन्नुहुन्छ। अहिले कतिसम्म पनि गर्छौं भने कसैले वस्तुगतरूपमा आचारसंहिता उल्लंघन गर्नुभएकोे छ र त्यो आचारसंहिता उल्लंघन गरेको ठोस प्रमाण आयोगमा प्राप्त छ भने कारबाही हुन्छ। आयोगले स्पष्टीकरण सोध्दा पनि होइन, होइन भनेर त्यसलाई छल्ने प्रयास गर्नुहुन्छ भने उहाँको मनोनयनपत्र (उम्मेदवारी) पनि खारेज गर्न पछि पर्दैनौं। त्यस्तो व्यक्ति छान्नुस् ता कि पाँच वर्ष आफूले दिएको मतमा कम्तीमा पश्चाताप नहोस्। कुन कुन ठाउँमा मत सर्वेक्षण भइरहेको छ। आयोगमा जानकारी गराउनुस्। ठाउँका ठाउँ कारबाही गरिदिन्छौं। सामाजिक सञ्जाल प्रयोग गरेर भारतबाट नेपालमा प्रचारप्रसार गरिदियो भने के गर्ने ? हामी त्यसका पछाडि दौडिरहेका छौं। निर्वाचनमा खटिएर गएका सरकारी कर्मचारी, निजामती कर्मचारी, प्रहरी प्रशासनलगायत सबै अनुगमन अधिकारी नै हुन्। सबै अधिकार प्रहरी प्रशासनलाई दिएको होइन। निर्णय गर्ने अथवा नगर्ने अधिकार आयोगसँग सुरक्षित छ। शान्ति सुरक्षालगायत कुनै पनि विषयको नियन्त्रण गर्ने प्रयोजनका लागि कारबाही गर्नुपर्छ भने स्थानीय अधिकारी प्रहरी प्रशासनलाई आदेश दिने हो। पहिलेभन्दा अहिले आयोगले निर्वाचन आचारसंहितामा के कस्ता नयाँ प्रावधान ल्याएको छ ? पहिला उम्मेदवारहरू मनोनयन पत्र दाखिला गर्न जाँदाखेरि बाजागाजासहित जानुहुन्थ्यो। अहिले नियन्त्रण गरेका छौं। यसको तात्पर्य के भने त्यही समान स्तरको उम्मेदवार बाजागाजा घन्काउँदै पाँच सय, हजार संख्यामा जुलुससहित तामझामका साथ जाने काम हुन्छ। उसैसँग प्रतिस्पर्धा गर्ने अर्को उम्मेदवारले एक्लै प्रस्तावक र समर्थकलाई एउटा दर्खास्तमा सही गराएर खुसुक्क मनोनयनपत्र दाखिला गर्न सक्छ। यसले स्वस्थ प्रतिस्पर्धा भएन। त्यसैले बाजागाजा नियन्त्रण गरेका हौं। अर्को, पर्चा, पम्प्लेटमा पनि हटाएका छौं। झन्डा प्रयोगको संख्यालाई १० वटामा सीमित गर्न तोकेका छौं। टिसर्ट, टोपीलगायतका निर्वाचन सामग्रीहरूमा उत्पादनमै रोक लगाएका छौं। लगाउनेको त परै जाओस्। यो नियन्त्रण गर्नु भनेको स्वस्थ्य प्रतिस्पर्धा होस्, दलीय खर्च पनि नहोस् साथै उम्मेदवारको पनि खर्च नहोस् भन्ने हो। अस्वस्थ ढंगले अस्वस्थ प्रतिस्पर्धामा उत्रिने प्रयोजनका लागि कसैले खर्च गर्छ भने त्यो खर्चको नियन्त्रण गर्नुपर्छ भनेर हामी खर्चको सीमा पनि तोकेका छौं। तोकिएको सीमाभित्रै उम्मेदवारहरूले चुनावमा खर्च गरिरहेको छ भन्ने कसरी अनुगमन हुन्छ ? उम्मेदवारले खर्च गरेको हो होइन ? उम्मेदवारले कति खर्च गर्यो ? भन्ने कुरो नियन्त्रण गर्ने प्रयोजनका लागि अनुगमन अधिकारीलाई छोडिदिएका छौं। जुन खर्च गरेको रकम छ, त्यो खर्चको विवरण बुझाउन समय तोकिदिएका छौं। त्यसको अतिरिक्त निर्वाचन सकिएपछि सम्पूर्ण खर्चको लगत पेस गर्नुपर्छ। हाम्रो अनुगमनले फेला पारेको लगत र उम्मेदवारले पेस गरेको लगत मेल खाएन भने उम्मेदवारी धरापमा पर्छ। उम्मेदवारीसँगै सम्पत्ति विवरण पेस गर्नुपर्ने नयाँ व्यवस्था ल्याइएको छ, किन ? सञ्चारमाध्यमले के लेख्दैछन् भने कोही उम्मेदवार हिजोको आर्थिक हैसियत कस्तो थियो ? उहाँ उम्मेदवार भएर जितेर पदमा गएपछि दुई वर्षभित्रै हैसियत असाध्यै अस्वाभाविक माथि देखियो। उहाँले स्वस्थ तरिकाले सम्पत्ति आर्जन गरेको देखिँदैन। त्यसैले उम्मेदवारको पहिचानका लागि पनि म यो पृष्ठभूमिको मान्छे हुँ, म यति हदको सम्पत्तिको मालिक हँु, यति खर्च गरेको छु, मसँग यति सम्पत्ति छ, सार्वजनिक पद धारण गरे पनि योभन्दा बढी सम्पत्ति हुँदैन है न भनिएको हो। सम्पत्ति यति हो भनेर पहिला नै उहाँहरूको सम्पत्तिको लगत लिइदियो भने उहाँको फेहरिस्त निर्वाचन आयोगले रेकर्डमा राख्छ। यसको आधारमा त्यस्ता उम्मेदवारलाई कारबाही हुन्छ ? यदि उहाँले निर्वाचित भएको हैसियतले तलमाथि गर्नुभएदेखिमा उहाँले जे गर्नुभाछ त्यो चाहिँ कसुरजन्य क्रिया हुन्छ। बढी आर्जन गर्नुभो, उहाँले अस्वाभाविक आर्जन मात्रै होइन् अस्वाभाविक व्यवहार देखाउनुभयो। उच्चस्तरको जीवनयापन गर्नुभयो भने हिजो र आजको हैसियतामा समता यसले काम गर्छ। यदि उहाँले कसुरजन्य क्रिया गर्नुहुन्छ भयो भने त्यसलाई नियन्त्रण गर्न उम्मेदवारीसँगै सम्पत्ति विवरण मागेका हौं। चुनाव सम्पन्न भएपछि पेस गरिएको सम्पत्ति विवरण गोप्य रहन्छ ? जितेका उम्मेदवारको सम्पत्ति विवरण सार्वजनिक गर्छौं। अन्यको फिर्ता गरिदिन्छौं। सम्पत्ति विवरणको सवालमा कतै कुनै प्रश्न उठ्यो र सम्बन्धित निकायले माग्यो भने दिन्छौं। व्यक्तिगत सम्पत्ति सार्वजनिक गर्न मिल्दैन। तर, उहाँहरूले पहिले नै के मञ्जुरी गर्नुभएको छ भने यदि म विजयी भएँ भने मेरो सम्पत्ति सार्वजनिक गर्न मञ्जुरी छ भनेर हस्ताक्षर गर्नुभएको हुन्छ। त्यसो भए अहिले बुझाएको सम्पत्ति विवरणले पदमा पुगेपछि नेताहरूले गर्ने भ्रष्टाचारलाई नियन्त्रण गर्छ ? भ्रष्टाचार नियन्त्रणमा यसले ठूलो सघाउ पुर्याउँछ। त्यसैले यो नयाँ प्रावधान आचारसंहितामा राखेका छौं। चुनावी भोजभतेरमा पनि रोक लगाइएको छ। तर, उम्मेदवारहरूले कार्यकर्ता परिचालनकोे नाममा एक प्रकारले भोज गरिरहेकै देखिन्छ नि ? त्यसलाई भोज भनिँदैन। कार्यकर्ता कति परिचालन गर्ने भने निश्चित सीमा निर्धारण भएको छ। जस्तो मनोनयपत्र दाखिला जाँदा २५ जनाभन्दा बढी जान नपाउने नियम छ। यदि जानुभयो भने त्यही कारबाहीको विषय हुन्छ। प्रचारप्रसार गर्न जाँदा २५ जनाकै संख्यामा मात्रै जानुपर्नेलगायतका विषयमा खाना, खाजा खुवाउँदा त्यसलाई भोज भनिँदैन। उहाँहरू चुनाव प्रचारप्रसार प्रयोजनमा हिँड्दा मानव जीवनका लागि आवश्यक पर्ने तत्व जति हुन्छ, त्यसलाई नियन्त्रण गरेका छैनौं। त्यसो भए भोज कस्तोलाई भन्ने ? गाउँमा गएर खसी, बोका, राँगा काटेर भोज खुवाए नियन्त्रण गर्छौं। सयभन्दा बढी मान्छे जम्मा गर्ने त्यो बेथिति पैदा गर्नेलाई नियन्त्रण गर्न खोजेका छौं। यसलाई नियन्त्रण गर्ने खाँचो किन पर्यो ? दुईजना समान प्रतिस्पर्धी उम्मेदवार हुन्छन्। एउटा उम्मेदवार एउटा झोला बोकेर खुरुखुरु प्रचार गरिरहेका हुन्छ। अर्को सयभन्दा बढी मान्छेको जमात लिएर हिँडेको हुन्छ। फरकफरक ठाउँमा दुईटा राँगो ढालेका छन्। फरकफरक ठाउँमा दुईवटा खसी काटेका छन्। अनि चार घ्याम्पो वा बोतलहरू राखेका छन्। अनि सबैलाई खुवाएर र पियाएर एकदमैसँगले चुनाव जित्ने हो भनेर होहल्ला गर्न पाइँदैन। यसले चुनावमा असर पार्छ भनेर नियन्त्रण गर्न खोजेका छौं। चुनावी खर्च अनुगमन गर्न नेपाल प्रहरी र राष्ट्रिय अनुसन्धान विभागलाई पनि खटाउने निर्णय गरिएको छ। किन ? शान्ति सुरक्षालगायत कुनै पनि विषयको नियन्त्रण गर्ने प्रयोजनका लागि कारबाही गर्नुपर्छ भने स्थानीय अधिकारीे प्रहरी प्रशासनलाई आदेश दिने हो। मातहतभन्दा माथिको तालुक अड्डाको आदेशमा कार्य सम्पादन गर्छ। त्योभन्दा उपयुक्त मान्छेको अतिरिक्त कोष तथा लेखा नियन्त्रण अधिकारीलाई पनि राखेका छौं। निर्वाचनमा हुने खर्चमा कडा निगरानी गर्न लागिएको हो ? हो, हो। त्यो भनेको के हो भने सबैतिरबाट उम्मेदवारले खर्च कसरी गरिराखेको छ ? त्यसलाई नियन्त्रण कसरी गर्ने ? उसले सीमाभन्दा बाहिर गएर खर्च गरिरहेको छ कि छैन भन्ने प्रमाणहरू संकलन गर्न यो नयाँ निर्णय गरेका छौं। नेपाल प्रहरीले निर्वाचन सुरक्षार्थ थप म्यादी प्रहरी खटाएको छ। अनुसन्धान विभागमा पनि जनशक्तिको कमी छ ? उनीहरू सुरक्षा दिन्छ कि चुनाव खर्च खोज्दै हिँड्छ ? यसलाई हामीले चुनौतीको रूपमा लिनु हुँदैन। प्रहरी प्रशासन प्रष्टरूपमा निर्वाचनमा खटिएका छन्। प्रहरीले त्यहीबाट उम्मेदवारले निर्वाचनमा गर्ने खर्चको विवरण संकलन गर्न सक्छ। अर्को जनशक्ति नै आवश्यक पर्दैन। उसको तालुकले निर्देशन दिए पुग्छ। निर्वाचनमा खटिएर गएका सरकारी कर्मचारी, निजामती कर्मचारी, प्रहरी प्रशासनलगायत सबै अनुगमन अधिकारी नै हुन्। उनीहरू पनि विवरण संकलन गर्छन्। कुन उम्मेदवारले यो ठाउँमा कति खर्च गरिरहेका छन् भन्ने कुरो त त्यहाँका निर्वाचन अधिकृत, मतदान अधिकृत, सुरक्षाकर्मी सबैलाई थाहा हुन्छ। तिनीहरूबाटै निर्वाचनको खर्च र आचारसंहिताको पालनाबारे तथ्य प्रमाण संकलन गर्न लगाएका छौं। शंका यस अर्थमा कि जुन उम्मेदवारले निर्वाचनमा करोडौं खर्च गर्छन्। उनीहरूले अनुसन्धानमा खटिएकाहरूलाई किन्न सक्छन् भन्ने छ नि ? उसका पछाडि अरू कर्मचारी पनि हुन्छन्। सबै मुलुक एउटैले किन्न सक्दैन। जस्तै निजामती कर्मचारी, स्थानीय तहका कर्मचारी हुन्छन्, त्यहाँ प्रहरी कर्मचारी पनि हुन्छन्। बाहिर घेरामा नेपाली सेना हुन्छन्। म्यादी प्रहरी हुन्छन्। सबैलाई एकमुष्ठ किनेर एउटै डल्लो खल्तीमा हाल्न सक्दैनन्। एउटाको एउटा पाटो खुस्किन्छ। भाग पाउनेहरू त खुसी होलान् नपाउनेहरू रिसाएर उजुर गर्छन्। त्यसैले हामीलाई चाहिएको तथ्य प्रमाण हो। प्रमाण संकलनको पाटोलाई हामीले जसरी पनि गर्न सक्छौं। संकलित प्रमाणका आधारमा के निर्णय गर्ने ? आयोगलाई विशेषाधिकार छ। प्रहरी र अनुसन्धान कर्मचारी खटाएर कस्ता विवरण संकलन गरिन्छ ? कुन विषय टड्कारो छ। गर्न खोजिएको कुरो के हो ? कुन ठाउँमा कसले कसुरजन्य क्रिया गर्यो ? कहाँनिर आचारसंहितमा उल्लंघन भयो ? त्यो विषयमा विषयवस्तुअनुसार फरकफरक विषयमा अनुसन्धान हुन्छ। मुलुकभरि एउटै विषयमा अनुसन्धान हुँदैन। कसैले कुन ढंगले कसुर गर्ला ? कसैले कुन ढंगले कसुर गर्ला ? कसैले अर्कै ढंगले कसुर गर्ला। यो विद्युतीय युगमा कसलै विद्युतीय माध्यमले गर्ला। सामाजिक सञ्जाल प्रयोग गरेर भारतबाट नेपालमा प्रचारप्रसार गरिदियो भने तपाईं के गर्ने ? हामी त्यसका पछाडि दौडिरहेका छौं। सबै उम्मेदवारका लागि निर्वाचन आचारसंहिता बराबर हुन्छ। तर, पदमा रहेका प्रधानमन्त्री, मन्त्रीले सरकारी सुरक्षाफौज बोकेर प्रचारमा गएका छन्। पाउँछन् ? पदीय हैसियतमा कोही पनि सरकारी स्रोतसाधन प्रयोग गरेर चुनाव प्रसारप्रसार गर्न जान पाउँदैन। त्यो सबै छोडेर व्यक्तिगत हैसियतमा जानुपर्छ। व्यक्तिगत हैसियतमा जाँदा मुलुकको प्रधानमन्त्रीलाई पनि सुरक्षा कटौती गरेर एक्लै चुनाव प्रसारप्रसार गर्न जानुस् भनौंला। तर, नेपाली सेनाले त मान्दैन। उसको सुरक्षा दिने दायित्व हो। अर्को ढंगले जाला। अर्को ढंगले पेस होला। त्यसले राष्ट्रिय व्यक्तित्वहरूको सुरक्षाको पाटो एउटा छ भने निर्वाचनको सन्दर्भमा सरिक हुने पाटो अर्को छ। निर्वाचनको सन्दर्भमा उहाँहरू संलग्न भएर प्रचारप्रसार गर्न जाँदा राष्ट्रको सम्पत्ति भने दुरुपयोग गर्न पाउनुहुन्न। उहाँहरूले आफ्नो निर्वाचन क्षेत्रबाहेक अन्यत्र चुनाव प्रसारप्रसारमा जाँदा अनुमति लिएर जानुपर्छ। सरकारी ओहोदा र हैसियतका व्यक्तिले त्यो पदीय हैसियतले निर्वाचनमा जान पाउनुहुन्न। कुन ठाउँमा जानुपर्ने भए आयोगमा पहिल्यै निवेदन दिनुपर्छ। आयोगले अनुसन्धान गरेपछिमात्र जान दिने वा नदिने अनुमति दिन्छ। मत सर्वेक्षण गर्न पाइँदैन। तर, सामाजिक सञ्जालमा त सुरु भइसकेको छ नि ? कुन कुन ठाउँमा यसरी सर्वेक्षण भइरहेको छ। सबैले आयोगमा जानकारी गराउनुस्। हामी रोक्छौं। ठाउँका ठाउँ कारबाही गरिदिन्छौं। सेना र प्रहरी लगाएर मिडिया अनुगमन गर्न लाग्यो भनेर सञ्चार सम्बद्ध संघसंस्थाले आपत्ति जनाएको छ। खास कुरो के हो ? जसले यस्तो कुरा गर्नु हुन्छ, उहाँले भ्रम सिर्जना गर्नु खोज्नु भएको छ। झुटको खेती गरेर आयोगलाई खुइल्याउन पाइँदैन। गलत प्रयोजनका लागि समाचार सम्प्रेषण गरेर भ्रम सिर्जना गर्नु हुँदैन। कुरो के भने कसैले आचारसंहिता उल्लंघन गर्छ भने उसले उल्लंघन कसरी गर्यो भने अनुसन्धानका लागि मात्रै प्रहरी प्रशासनको सहयोग लिइएको हो। अनुसन्धानको सन्दर्भमा एउटै विज्ञबाट सबै विषयमा अनुसन्धान हुँदैन। अनुसन्धानको सन्दर्भमा धेरै ठाउँबाट विज्ञहरू संकलन गरेर आयोगमा राख्छौं। उसको विज्ञताअनुसार उसले आचारसंहिता उल्लंघन गरेको हो कि होइन ? अनुसन्धान गर्ने र प्रमाण संकलनका लागि प्रहरी प्रशासन आयोगमा ल्याइएको हो। यसको तीनवटा पाटो हुन्छ, एउटा प्रमाण संकलन, अर्को निर्णय गर्ने र त्यो निर्णय कार्यान्वयन गर्ने। के आयोगले नयाँ प्रावधान ल्याएको हो ? होइन, यो पुरानै प्रावधान हो। यो सधैंभरि निर्वाचन आयोगले प्रहरी प्रशासनलाई साथमै लिएर निर्वाचन गर्ने हो। कुनै पनि विषयमा अनुसन्धान गर्न प्रहरीलाई साथमा नलिइकन हुँदैन। अरू निजामती सेवाका राष्ट्रसेवकहरूले त्यो विषयमा विज्ञ हासिल गर्नुभएको छैन। अथवा अध्ययन गर्नु भएको छैन। जति प्रहरीले अध्ययन गरेको छ, त्यो अनुसन्धानमा सहजता सिर्जना गर्ने प्रयोजनका लागि मात्रै प्रहरी प्रशासनलाई संलग्न गराएको हो। कारबाही गर्ने निर्णयमा उसको कुनै पनि भूमिका हुँदैन। उसले निर्णय गर्ने सन्दर्भमा केही पनि गर्न सक्दैन। उसले प्रमाण संकलन गरेर यस्तो रहेछ भनेर आयोगलाई देखाइदिने हो। निर्णय गर्ने, नगर्ने आयोगको क्षेत्राधिकारभित्र पर्छ। संकलन गरिएको प्रमाण साँचो हो कि झुटा ? त्यसको सत्य र तथ्य छानबिन गरेर विश्लेषण गरेर अनि बल आयोग निचोडमा पुगेर निर्णय गर्ने हो। कसैलाई छानबिन अथवा प्रमाण संकलन गर्न नियन्त्रण गर्नुपर्छ भन्ने हिसाबले समाचार सम्प्रेषण गर्नु हुँदैन। यसले निर्वाचनमा प्रतिकूल असर पर्छ। यसरी समाचार संकलन भयो भने ती सबैलाई कारबाहीको दायरामा ल्याउनु पर्छ। त्यो असाध्यै पीडादायी अवस्था हुनसक्छ आयोगका लागि। त्यसैले बेलैमा आफैं नियन्त्रित भइदिनुभयो भने आफैं अनुशासित भइदिनुभयो भने हामीले केही गर्नु पर्दैन। मिडिया अनुगमनको पाटो आयोगले हेर्छ कि प्रेस काउन्सिलले ? निर्वाचनको बेला आयोगले हेर्छ। अघिपछि काउन्सिलले हेर्ला। त्यो छुट्टै कुरा हो। तर, निर्वाचनको बेलामा निर्वाचन प्रचारप्रसारको सन्दर्भमा कुनै किन्तुपरन्तु गर्यो भने आयोगले नियन्त्रण गर्ने हो। आयोगले यसलाई यसरी गर्नु भनेर अधिकार प्रत्योजन गरेर दियो भने प्रेस काउन्सिलले गर्ला जुन छुट्टै कुरा हो। तर, निर्वाचन आयोगको क्षेत्राधिकारभित्र भएको विषयलाई हैन, मेरो हो भन्ने पाइँदैन। मिडिया अनुगमनको पाटोलाई व्यवस्थित बनाउन राज्यले प्रेस काउन्सिलको संरचना खडा गरेको छ नि ? मिडियालाई एउटा सीमाभित्र ल्याउने प्रयोजनका लागि प्रेस काउन्सिलको संरचना खडा गरिएको हो। निर्वाचन आयोगका लागि होइन। त्यो त सदाबहार चलिरहेको छ। बाह्रैमहिना गरिरहन्छ। तर, निर्वाचनको बेला प्रेस काउन्सिसलले यो पनि मेरै हो भनेर निर्वाचन आयोगको क्षेत्राधिकार आफंैले ग्रहण गरेर मैं ठोक्छु भनेर पाउँदैन। निर्वाचन आयोगको विशुद्ध क्षेत्राधिकारभित्र परेको विषय हो। निर्वाचन ऐन, नियम, निर्देशिका, आदेशलगायत विषयवस्तु निर्वाचन आयोगको क्षेत्राधिकारभित्र पर्छ। यसलाई आयोगले नै नियन्त्रण गर्ने हो। अन्त्यमा, केही भन्नु छ ? अब मज्जासँग मतदान गर्ने कामको तयारी सबैले गर्नुपर्छ। स्वच्छ तवरबाट एकदम स्वच्छ प्रतिस्पर्धाबाट गराउनु पर्छ। विवेकपूर्ण ढंगले मत प्रयोग गरेर सक्षम व्यक्तिलाई चुन्नुहोस्। मैले दिएको मतबाट ममाथि शासन गर्ने हो। मैले आफैंले गर्ने हो। उसले गर्ने होइन। त्यसैले त्यस्तो व्यक्ति छान्नुस् ता कि पाँच वर्ष आफूले दिएको मतमा कम्तीमा पश्चाताप नहोस्।"
द्वन्द्वपीडितमाथि नजरअन्दाज,"पचासको दशकमा मुलुकमा चलेको सशस्त्र द्वन्द्वका बेला राज्य र विद्रोही पक्षले थुप्रैको गैरन्यायिक हत्या गरे। जबर्जस्ती बेपत्ता, यातना र बलात्कारलगायत जघन्य अपराध भए, जसको सिकार निहत्था नागरिक बने। युद्ध मारिनु वा अंगभंग हुनु एउटा कुरा तर त्यसबाट अछुतो हुँदाहुँदै पीडा पाउने परिवार हजारौं छन्। तिनले न्याय पाउन आजसम्म पनि सकेका छैनन्। द्वन्द्वरत पक्षमध्येको एक माओवादी पार्टी शान्ति प्रक्रियामा आएर बृहत् शान्ति सम्झौता गरेको पनि डेढ दशक नाघिसकेको छ। ऊ अहिले संसदीय राजनीतिको एक मुख्य खेलाडी बनेको छ। तर उसले युद्ध बिर्सियो। शान्तिको बाटो समायो। मुलुकका लागि शान्तिको बाटो सुखद कुरा हो। तर, उसले थालेको संघर्षले बित्थामा दुःख पाएका निहत्था नागरिकलाई आज पनि शान्ति छैन। किनभने उनीहरूले न्याय पाएका छैनन्। द्वन्द्वकालीन घटनाका मुद्दा टुंगो लगाउन बनेका सत्य निरूपण तथा मेलमिलाप आयोग आफैं समस्या निरूपणको पर्खाइमा छ। बेपत्ता छानबिन आयोग आफैं बेपत्ताको स्थितिमा छ। औचित्य र अस्तित्व देखिने काम गर्न सकेको छैन। द्वन्द्वकालीन घटनामा सिधै प्रहरीमा पनि उजुरी परेका छन्। आयोगहरूमा पनि उजुरी छन्। सत्य निरूपण तथा मेलमिलाप आयोगमा परेका उजुरीको संख्या झन्डै ६४ हजार छ। बेपत्ता आयोगमा झन्डै ३३ सय उजुरी छन्। देशभरका जिल्ला प्रहरी कार्यालयमा २५ सय ३ वटा जाहेरी छन्। आयोगले उजुरी लिएर राख्ने बाहेक काम गर्न सकेको छैन। प्रहरीकहाँको दशा पनि त्यही छ। राजनीतिक दलहरू द्वन्द्वकालीन मुद्दाहरू नियमित न्याय प्रक्रियाबाट टुंगो लगाउन सहमत छैनन्। हुन पनि त्यसैले आयोग बनेका हुन्। तर न आयोगले काम गर्छ न प्रहरीकहाँ परेका जाहेर अघि बढ्छन् र नियमित न्याय प्रक्रिया कार्यान्वयन हुन्छ। दुवैतिरका जाहेरीकर्ताले गरेको न्यायको पर्खाइ आइरिस लेखक स्यामुअल बेकेटको नाटक वेटिङ फर गोडो का पात्रको जस्तो हालत छ। त्यो नाटकमा कहिल्यै नआउने शक्तिशाली पात्रको पर्खाइमा पात्रहरूको समय बित्छ, नेपालमा द्वन्द्वकालीन मुद्दाका पीडितहरूको हविगत त्यस्तै देखिन्छ। द्वन्द्वकालीन मुद्दाका लागि नियमितबाहेक न्यायको छुट्टै संयन्त्र बनाउने विश्वव्यापी चलन छ। पीडित र पीडक पक्षको समेत सहभागितामा माफीसम्मका उदाहरण दक्षिण अफ्रिकी ढाँचा हो। त्यो ढाँचामा पीडित प्रमुख पक्ष हुन्छ, उसले माफी दिन इन्कार गर्दा माफी हुँदैन। हामीकहाँ आयोगहरू नै निष्क्रिय भइदिए। दलहरूले आयोगका माध्यमबाट द्वन्द्वकालीन मुद्दा टुंगो लगाउने कुनै सुरसार देखाएका छैनन्। विभिन्न बहानाबाजीमा नजरअन्दाज गर्दै आएका छन्। जोजसले प्रहरीकहाँ उजुरी गरे, जाहेरी दिए, तिनलाई पनि प्रहरीले अघि बढाएन। द्वन्द्वकालीन मुद्दा छुट्टै संयन्त्रबाट अघि बढोस्, बढ्छ भन्ने प्रहरीको मनसाय देखिन्छ। गृह प्रशासनले उसलाई त्यसैअनुसार निर्देश पनि गरेको छ। तर, त्यसो हुँदा पीडितका लागि न्यायका दुवैथरी ढोका बन्द हुन पुगेको छ। प्रहरीमार्फत अदालत पुग्ने वा नियमित न्याय प्रक्रियाबाट पनि द्वन्द्वकालीन मुद्दा सल्टाउन सकिन्छ भन्ने नजिर भने कायम भइसकेको छ। काभ्रेकी मैना सुनार, दैलेखका डेकेन्द्र थापालगायत मुद्दामा अदालतबाटै न्यायिक निरूपण हुनु नै सबैभन्दा ठूला नजिर हुन्। त्यस्ता नजिर अरू पनि छन्। त्यस्ता फैसला र नजिरमाथि पुनरावलोकन नगर्ने भन्ने पनि सर्वाेच्चकै आदेश २०७१ फागुन १४ गते आइसकेको छ। त्यसैले प्रहरी कार्यालयहरूमा परेका २५ सय ३ जाहेरी अघि बढाउने बाटो खुला नै छ। थप विद्रोह र द्वन्द्व नहोस् भन्ने मनसायकै कारण नियमित प्रक्रिया स्थगित हो भने पनि आयोगका माध्यमबाट मुद्दाहरू छिटोभन्दा छिटो टुंग्याउनुपर्छ। ढिला न्याय दिनु न्याय नदिनुसरह हुन्छ भन्ने न्यायकै सिद्धान्तलाई आत्मसात् गर्न जरुरी छ। विधिको शासन भएको मुलुकमा न्यायबाट कुनै पनि नागरिकलाई वञ्चित गरिनु हुँदैन। द्वन्द्वपीडितमाथि नजरअन्दाज गरियो भने त्यो नै अर्काे विद्रोह र द्वन्द्वको बिउ बन्न सक्ने खतरा रहन्छ।"
आचारसंहिता उल्लंघन गर्नेको उम्मेदवारी खारेज हुन्छ,"मंसिर ४ गते हुने प्रतिनिधिसभा र प्रदेशसभाको निर्वाचनको सरगर्मी देशमा बढ्दै छ। राजनीतिक दल र उम्मेदवारहरू जसरी पनि चुनाव जित्ने रणनीति बनाइरहेका छन्। स्वच्छ, निष्पक्ष र भयरहित वातावरणमा चुनाव गराउन निर्वाचन आयोगले अर्जुनदृष्टि लगाएको छ। यद्यपि, उम्मेदवारहरूले निर्वाचन आचारसंहिता उल्लंघन गर्ने क्रम बढेको छ। सामाजिक सञ्जालमा मत सर्वेक्षण भइरहेको छ। किन हुन्छ यस्तो ? आयोगले के गर्छ ? निर्वाचन आयोगका आयुक्त तथा आचारसंहिता केन्द्रीय अनुगमन समितिका संयोजक रामप्रसाद भण्डारीसँग अन्नपूर्णकर्मी राजकरण महतोले गरेको कुराकानीको सम्पादित अंश : सामाजिक सञ्जालबाट आचारसंहिता उल्लंघनको सवालमा आयोगले टड्कारो रूपमा निगरानी गरिरहेका छौं। जब उम्मेदवारहरूको अन्तिम नामावली प्रकाशन हुन्छ तब उहाँहरू प्रचारप्रसारमा जानुहुन्छ। आफूले जित्नै पर्छ भन्ने प्रयोजनका लागि उम्मेदवार र उम्मेवारका दलसमेतले आचारसंहिता उल्लंघन गर्नुहुन्छ। त्यो उल्लंघन गर्ने विषयलाई सामाजिक सञ्जालबाट व्यापक दुरुपयोग गर्छ। हामीले आचारसंहितामा के गरेका छौं भने कसले पनि कुनै उम्मेदवारको समर्थनमा वा विरुद्धमा केही पनि बोल्न पाइँदैन। त्यसकारण नियन्त्रण गर्नुपर्छ भनेका हौं। यसलाई जसरी पनि नियन्त्रण गर्छौं। ठूलो असर पर्छ। कतिपय मतदातालाई कुन उम्मेदवारलाई मत दिने भन्ने थाहा हुँदैन। त्यस्ता सोझा मतदातालाई सामाजिक सञ्जालमा फलानोले जित्यो भनेर प्रचार गरिदियो भने हार्नेलाई किन दिने ? जित्नेलाई नै मत दिऊँ भनेर स्वतः त्यो उम्मेदवारलाई मतदाताले भोट दिन्छ। त्यसैले यसको दुरुपयोग गर्न पाइँदैन। यसले कस्ता चुनौती खडा गरेको छ ? निर्वाचनमा जित्ने उम्मेदवारले हार्ने र हार्ने उम्मेदवारले जित्नेसम्मका अवस्था निम्तिन सक्छ। त्यसैले दुरुपयोग हुँदा जसले सामाजिक सञ्जाल परिचालन गर्न सक्नु हुन्न उहाँहरूलाई साँच्चै असर पर्छ। उहाँहरूले प्राप्त गर्ने भोट पनि गुमाउनु हुन्छ। त्यसैले निर्वाचन स्वच्छ र प्रतिस्पर्धात्मक होस् भन्ने चाहेका हौं। त्यसमा कसैले तल माथि गर्न नपाउन्। अन्यथा नहोस्। भयरहित तरिकाले निर्वाचन गर्न सकौं। उल्लंघन गर्न खोज्ने सबै सजायको भागीदार हुनै पर्छ। यस्तो अवस्थामा कस्तो कारबाही हुन्छ ?सामाजिक सञ्जाललाई दुरुपयोग गर्नेलाई क्षणमै कारबाही गर्ने सयन्त्र बनाएका छौं। यस्तो भएको पाइए तुरुन्त रोक्ने आदेश दिन्छौं। आदेश नमाने जरिवाना गर्छौं। जरिवाना गर्दा पनि नमाने कानुनी प्रक्रियाहरू छन्। जसबाट ती व्यक्तिलाई सजायको भागीदार बनाउँछौ। आचारसंहिता मिच्नेविरुद्ध आयोगमा उजुरी आइरहेको छ भन्ने सुनिन्छ। कारबाही भइरहेको छ ? आचारसंहिता बनाएर सबैले आचारसंहिता परिपालन गर्नुपर्छ है भन्थ्यौं। अहिले आचारसंहिता परिपालन त गर्नुपर्छ तर त्यसो भए, नभएको बुझ्न विभिन्न तहका अनुगमन अधिकारी खटाएका छौं। उहाँहरूले आचारसंहिता उल्लंघन भएको देख्नुभयो भने ठाउँका ठाउँ कारबाही गर्नुहुन्छ। उहाँले कारबाही गर्नु भएन भने उहाँलाई नै कारबाही गरिन्छ। पहिलाजस्तै सचेत गराएर छोड्नु त हुन्न ?आयोगले निश्चित रूपमा यसरी कारबाही गर्छ कि तपाईंले थाहा पाउनुहुन्छ। कात्तिक १७ गतेपछि मात्रै उम्मेदवारलाई चुनाव प्रचारप्रसार गर्ने भनिएको छ। तर, चुनाव चिह्न पाएसँगै घरदैलो गर्न थालिसके। आचारसंहिता मिचिएन ? आधिकारिक रूपमा दलका उम्मेदवारहरूको अन्तिम नामावली प्रकाशन भइसकेपछि जसरी पनि जित्नै पर्छ भन्ने अस्वस्थ प्रतिस्पर्धा हुन्छ। त्यतिबेला उम्मेदवारहरूले आचारसंहिता उल्लंघनको प्रयास गर्नुहुन्छ। चुनावको १७ दिन अघिदेखि मात्र प्रचारप्रसार गर्न पाउने व्यवस्था छ। आचारसंहिताले चुनाव प्रसारप्रसारमा निषेधै त नभनौं तर नियन्त्रण भने गरेको छ। तर चुनावी मैदानमा त अहिले नै प्रचारप्रसारको दृश्य देखिन्छ नि ? नियन्त्रित यो बेलामा कसैले आचारसंहिता उल्लंघन गरेर प्रचारप्रसार गर्नु भएको छ भने कारबाही हुन्छ। जोकोही भए पनि सजायको भागीदार बन्नुहुन्छ। अहिले कतिसम्म पनि गर्छौं भने कसैले वस्तुगतरूपमा आचारसंहिता उल्लंघन गर्नुभएकोे छ र त्यो आचारसंहिता उल्लंघन गरेको ठोस प्रमाण आयोगमा प्राप्त छ भने कारबाही हुन्छ। आयोगले स्पष्टीकरण सोध्दा पनि होइन, होइन भनेर त्यसलाई छल्ने प्रयास गर्नुहुन्छ भने उहाँको मनोनयनपत्र (उम्मेदवारी) पनि खारेज गर्न पछि पर्दैनौं। पहिलेभन्दा अहिले आयोगले निर्वाचन आचारसंहितामा के कस्ता नयाँ प्रावधान ल्याएको छ ? पहिला उम्मेदवारहरू मनोनयन पत्र दाखिला गर्न जाँदाखेरि बाजागाजासहित जानुहुन्थ्यो। अहिले नियन्त्रण गरेका छौं। यसको तात्पर्य के भने त्यही समान स्तरको उम्मेदवार बाजागाजा घन्काउँदै पाँच सय, हजार संख्यामा जुलुससहित तामझामका साथ जाने काम हुन्छ। उसैसँग प्रतिस्पर्धा गर्ने अर्को उम्मेदवारले एक्लै प्रस्तावक र समर्थकलाई एउटा दर्खास्तमा सही गराएर खुसुक्क मनोनयनपत्र दाखिला गर्न सक्छ। यसले स्वस्थ प्रतिस्पर्धा भएन। त्यसैले बाजागाजा नियन्त्रण गरेका हौं। अर्को, पर्चा, पम्प्लेटमा पनि हटाएका छौं। झन्डा प्रयोगको संख्यालाई १० वटामा सीमित गर्न तोकेका छौं। टिसर्ट, टोपीलगायतका निर्वाचन सामग्रीहरूमा उत्पादनमै रोक लगाएका छौं। लगाउनेको त परै जाओस्। यो नियन्त्रण गर्नु भनेको स्वस्थ्य प्रतिस्पर्धा होस्, दलीय खर्च पनि नहोस् साथै उम्मेदवारको पनि खर्च नहोस् भन्ने हो। अस्वस्थ ढंगले अस्वस्थ प्रतिस्पर्धामा उत्रिने प्रयोजनका लागि कसैले खर्च गर्छ भने त्यो खर्चको नियन्त्रण गर्नुपर्छ भनेर हामी खर्चको सीमा पनि तोकेका छौं। तोकिएको सीमाभित्रै उम्मेदवारहरूले चुनावमा खर्च गरिरहेको छ भन्ने कसरी अनुगमन हुन्छ ? उम्मेदवारले खर्च गरेको हो होइन ? उम्मेदवारले कति खर्च गर्यो ? भन्ने कुरो नियन्त्रण गर्ने प्रयोजनका लागि अनुगमन अधिकारीलाई छोडिदिएका छौं। जुन खर्च गरेको रकम छ, त्यो खर्चको विवरण बुझाउन समय तोकिदिएका छौं। त्यसको अतिरिक्त निर्वाचन सकिएपछि सम्पूर्ण खर्चको लगत पेस गर्नुपर्छ। हाम्रो अनुगमनले फेला पारेको लगत र उम्मेदवारले पेस गरेको लगत मेल खाएन भने उम्मेदवारी धरापमा पर्छ। उम्मेदवारीसँगै सम्पत्ति विवरण पेस गर्नुपर्ने नयाँ व्यवस्था ल्याइएको छ, किन ?सञ्चारमाध्यमले के लेख्दैछन् भने कोही उम्मेदवार हिजोको आर्थिक हैसियत कस्तो थियो ? उहाँ उम्मेदवार भएर जितेर पदमा गएपछि दुई वर्षभित्रै हैसियत असाध्यै अस्वाभाविक माथि देखियो। उहाँले स्वस्थ तरिकाले सम्पत्ति आर्जन गरेको देखिँदैन। त्यसैले उम्मेदवारको पहिचानका लागि पनि म यो पृष्ठभूमिको मान्छे हुँ, म यति हदको सम्पत्तिको मालिक हँु, यति खर्च गरेको छु, मसँग यति सम्पत्ति छ, सार्वजनिक पद धारण गरे पनि योभन्दा बढी सम्पत्ति हुँदैन है न भनिएको हो। सम्पत्ति यति हो भनेर पहिला नै उहाँहरूको सम्पत्तिको लगत लिइदियो भने उहाँको फेहरिस्त निर्वाचन आयोगले रेकर्डमा राख्छ। यसको आधारमा त्यस्ता उम्मेदवारलाई कारबाही हुन्छ ? यदि उहाँले निर्वाचित भएको हैसियतले तलमाथि गर्नुभएदेखिमा उहाँले जे गर्नुभाछ त्यो चाहिँ कसुरजन्य क्रिया हुन्छ। बढी आर्जन गर्नुभो, उहाँले अस्वाभाविक आर्जन मात्रै होइन् अस्वाभाविक व्यवहार देखाउनुभयो। उच्चस्तरको जीवनयापन गर्नुभयो भने हिजो र आजको हैसियतामा समता यसले काम गर्छ। यदि उहाँले कसुरजन्य क्रिया गर्नुहुन्छ भयो भने त्यसलाई नियन्त्रण गर्न उम्मेदवारीसँगै सम्पत्ति विवरण मागेका हौं। जितेका उम्मेदवारको सम्पत्ति विवरण सार्वजनिक गर्छौं। अन्यको फिर्ता गरिदिन्छौं। सम्पत्ति विवरणको सवालमा कतै कुनै प्रश्न उठ्यो र सम्बन्धित निकायले माग्यो भने दिन्छौं। व्यक्तिगत सम्पत्ति सार्वजनिक गर्न मिल्दैन। तर, उहाँहरूले पहिले नै के मञ्जुरी गर्नुभएको छ भने यदि म विजयी भएँ भने मेरो सम्पत्ति सार्वजनिक गर्न मञ्जुरी छ भनेर हस्ताक्षर गर्नुभएको हुन्छ। त्यसो भए अहिले बुझाएको सम्पत्ति विवरणले पदमा पुगेपछि नेताहरूले गर्ने भ्रष्टाचारलाई नियन्त्रण गर्छ ? भ्रष्टाचार नियन्त्रणमा यसले ठूलो सघाउ पुर्याउँछ। त्यसैले यो नयाँ प्रावधान आचारसंहितामा राखेका छौं। चुनावी भोजभतेरमा पनि रोक लगाइएको छ। तर, उम्मेदवारहरूले कार्यकर्ता परिचालनकोे नाममा एक प्रकारले भोज गरिरहेकै देखिन्छ नि ? त्यसलाई भोज भनिँदैन। कार्यकर्ता कति परिचालन गर्ने भने निश्चित सीमा निर्धारण भएको छ। जस्तो मनोनयपत्र दाखिला जाँदा २५ जनाभन्दा बढी जान नपाउने नियम छ। यदि जानुभयो भने त्यही कारबाहीको विषय हुन्छ। प्रचारप्रसार गर्न जाँदा २५ जनाकै संख्यामा मात्रै जानुपर्नेलगायतका विषयमा खाना, खाजा खुवाउँदा त्यसलाई भोज भनिँदैन। उहाँहरू चुनाव प्रचारप्रसार प्रयोजनमा हिँड्दा मानव जीवनका लागि आवश्यक पर्ने तत्व जति हुन्छ, त्यसलाई नियन्त्रण गरेका छैनौं। त्यसो भए भोज कस्तोलाई भन्ने ?गाउँमा गएर खसी, बोका, राँगा काटेर भोज खुवाए नियन्त्रण गर्छौं। सयभन्दा बढी मान्छे जम्मा गर्ने त्यो बेथिति पैदा गर्नेलाई नियन्त्रण गर्न खोजेका छौं। यसलाई नियन्त्रण गर्ने खाँचो किन पर्यो ?दुईजना समान प्रतिस्पर्धी उम्मेदवार हुन्छन्। एउटा उम्मेदवार एउटा झोला बोकेर खुरुखुरु प्रचार गरिरहेका हुन्छ। अर्को सयभन्दा बढी मान्छेको जमात लिएर हिँडेको हुन्छ। फरकफरक ठाउँमा दुईटा राँगो ढालेका छन्। फरकफरक ठाउँमा दुईवटा खसी काटेका छन्। अनि चार घ्याम्पो वा बोतलहरू राखेका छन्। अनि सबैलाई खुवाएर र पियाएर एकदमैसँगले चुनाव जित्ने हो भनेर होहल्ला गर्न पाइँदैन। यसले चुनावमा असर पार्छ भनेर नियन्त्रण गर्न खोजेका छौं। शान्ति सुरक्षालगायत कुनै पनि विषयको नियन्त्रण गर्ने प्रयोजनका लागि कारबाही गर्नुपर्छ भने स्थानीय अधिकारीे प्रहरी प्रशासनलाई आदेश दिने हो। मातहतभन्दा माथिको तालुक अड्डाको आदेशमा कार्य सम्पादन गर्छ। त्योभन्दा उपयुक्त मान्छेको अतिरिक्त कोष तथा लेखा नियन्त्रण अधिकारीलाई पनि राखेका छौं। निर्वाचनमा हुने खर्चमा कडा निगरानी गर्न लागिएको हो ? हो, हो। त्यो भनेको के हो भने सबैतिरबाट उम्मेदवारले खर्च कसरी गरिराखेको छ ? त्यसलाई नियन्त्रण कसरी गर्ने ? उसले सीमाभन्दा बाहिर गएर खर्च गरिरहेको छ कि छैन भन्ने प्रमाणहरू संकलन गर्न यो नयाँ निर्णय गरेका छौं। नेपाल प्रहरीले निर्वाचन सुरक्षार्थ थप म्यादी प्रहरी खटाएको छ। अनुसन्धान विभागमा पनि जनशक्तिको कमी छ ? उनीहरू सुरक्षा दिन्छ कि चुनाव खर्च खोज्दै हिँड्छ ? यसलाई हामीले चुनौतीको रूपमा लिनु हुँदैन। प्रहरी प्रशासन प्रष्टरूपमा निर्वाचनमा खटिएका छन्। प्रहरीले त्यहीबाट उम्मेदवारले निर्वाचनमा गर्ने खर्चको विवरण संकलन गर्न सक्छ। अर्को जनशक्ति नै आवश्यक पर्दैन। उसको तालुकले निर्देशन दिए पुग्छ। निर्वाचनमा खटिएर गएका सरकारी कर्मचारी, निजामती कर्मचारी, प्रहरी प्रशासनलगायत सबै अनुगमन अधिकारी नै हुन्। उनीहरू पनि विवरण संकलन गर्छन्। कुन उम्मेदवारले यो ठाउँमा कति खर्च गरिरहेका छन् भन्ने कुरो त त्यहाँका निर्वाचन अधिकृत, मतदान अधिकृत, सुरक्षाकर्मी सबैलाई थाहा हुन्छ। तिनीहरूबाटै निर्वाचनको खर्च र आचारसंहिताको पालनाबारे तथ्य प्रमाण संकलन गर्न लगाएका छौं। शंका यस अर्थमा कि जुन उम्मेदवारले निर्वाचनमा करोडौं खर्च गर्छन्। उनीहरूले अनुसन्धानमा खटिएकाहरूलाई किन्न सक्छन् भन्ने छ नि ? उसका पछाडि अरू कर्मचारी पनि हुन्छन्। सबै मुलुक एउटैले किन्न सक्दैन। जस्तै निजामती कर्मचारी, स्थानीय तहका कर्मचारी हुन्छन्, त्यहाँ प्रहरी कर्मचारी पनि हुन्छन्। बाहिर घेरामा नेपाली सेना हुन्छन्। म्यादी प्रहरी हुन्छन्। सबैलाई एकमुष्ठ किनेर एउटै डल्लो खल्तीमा हाल्न सक्दैनन्। एउटाको एउटा पाटो खुस्किन्छ। भाग पाउनेहरू त खुसी होलान् नपाउनेहरू रिसाएर उजुर गर्छन्। त्यसैले हामीलाई चाहिएको तथ्य प्रमाण हो। प्रमाण संकलनको पाटोलाई हामीले जसरी पनि गर्न सक्छौं। संकलित प्रमाणका आधारमा के निर्णय गर्ने ? आयोगलाई विशेषाधिकार छ। प्रहरी र अनुसन्धान कर्मचारी खटाएर कस्ता विवरण संकलन गरिन्छ ? कुन विषय टड्कारो छ। गर्न खोजिएको कुरो के हो ? कुन ठाउँमा कसले कसुरजन्य क्रिया गर्यो ? कहाँनिर आचारसंहितमा उल्लंघन भयो ? त्यो विषयमा विषयवस्तुअनुसार फरकफरक विषयमा अनुसन्धान हुन्छ। मुलुकभरि एउटै विषयमा अनुसन्धान हुँदैन। कसैले कुन ढंगले कसुर गर्ला ? कसैले कुन ढंगले कसुर गर्ला ? कसैले अर्कै ढंगले कसुर गर्ला। यो विद्युतीय युगमा कसलै विद्युतीय माध्यमले गर्ला। सामाजिक सञ्जाल प्रयोग गरेर भारतबाट नेपालमा प्रचारप्रसार गरिदियो भने तपाईं के गर्ने ? हामी त्यसका पछाडि दौडिरहेका छौं। सबै उम्मेदवारका लागि निर्वाचन आचारसंहिता बराबर हुन्छ। तर, पदमा रहेका प्रधानमन्त्री, मन्त्रीले सरकारी सुरक्षाफौज बोकेर प्रचारमा गएका छन्। पाउँछन् ? पदीय हैसियतमा कोही पनि सरकारी स्रोतसाधन प्रयोग गरेर चुनाव प्रसारप्रसार गर्न जान पाउँदैन। त्यो सबै छोडेर व्यक्तिगत हैसियतमा जानुपर्छ। व्यक्तिगत हैसियतमा जाँदा मुलुकको प्रधानमन्त्रीलाई पनि सुरक्षा कटौती गरेर एक्लै चुनाव प्रसारप्रसार गर्न जानुस् भनौंला। तर, नेपाली सेनाले त मान्दैन। उसको सुरक्षा दिने दायित्व हो। अर्को ढंगले जाला। अर्को ढंगले पेस होला। त्यसले राष्ट्रिय व्यक्तित्वहरूको सुरक्षाको पाटो एउटा छ भने निर्वाचनको सन्दर्भमा सरिक हुने पाटो अर्को छ। निर्वाचनको सन्दर्भमा उहाँहरू संलग्न भएर प्रचारप्रसार गर्न जाँदा राष्ट्रको सम्पत्ति भने दुरुपयोग गर्न पाउनुहुन्न। उहाँहरूले आफ्नो निर्वाचन क्षेत्रबाहेक अन्यत्र चुनाव प्रसारप्रसारमा जाँदा अनुमति लिएर जानुपर्छ। सरकारी ओहोदा र हैसियतका व्यक्तिले त्यो पदीय हैसियतले निर्वाचनमा जान पाउनुहुन्न। कुन ठाउँमा जानुपर्ने भए आयोगमा पहिल्यै निवेदन दिनुपर्छ। आयोगले अनुसन्धान गरेपछिमात्र जान दिने वा नदिने अनुमति दिन्छ। मत सर्वेक्षण गर्न पाइँदैन। तर, सामाजिक सञ्जालमा त सुरु भइसकेको छ नि ? कुन कुन ठाउँमा यसरी सर्वेक्षण भइरहेको छ। सबैले आयोगमा जानकारी गराउनुस्। हामी रोक्छौं। ठाउँका ठाउँ कारबाही गरिदिन्छौं। सेना र प्रहरी लगाएर मिडिया अनुगमन गर्न लाग्यो भनेर सञ्चार सम्बद्ध संघसंस्थाले आपत्ति जनाएको छ। खास कुरो के हो ? जसले यस्तो कुरा गर्नु हुन्छ, उहाँले भ्रम सिर्जना गर्नु खोज्नु भएको छ। झुटको खेती गरेर आयोगलाई खुइल्याउन पाइँदैन। गलत प्रयोजनका लागि समाचार सम्प्रेषण गरेर भ्रम सिर्जना गर्नु हुँदैन। कुरो के भने कसैले आचारसंहिता उल्लंघन गर्छ भने उसले उल्लंघन कसरी गर्यो भने अनुसन्धानका लागि मात्रै प्रहरी प्रशासनको सहयोग लिइएको हो। अनुसन्धानको सन्दर्भमा एउटै विज्ञबाट सबै विषयमा अनुसन्धान हुँदैन। अनुसन्धानको सन्दर्भमा धेरै ठाउँबाट विज्ञहरू संकलन गरेर आयोगमा राख्छौं। उसको विज्ञताअनुसार उसले आचारसंहिता उल्लंघन गरेको हो कि होइन ? अनुसन्धान गर्ने र प्रमाण संकलनका लागि प्रहरी प्रशासन आयोगमा ल्याइएको हो। यसको तीनवटा पाटो हुन्छ, एउटा प्रमाण संकलन, अर्को निर्णय गर्ने र त्यो निर्णय कार्यान्वयन गर्ने। के आयोगले नयाँ प्रावधान ल्याएको हो ? होइन, यो पुरानै प्रावधान हो। यो सधैंभरि निर्वाचन आयोगले प्रहरी प्रशासनलाई साथमै लिएर निर्वाचन गर्ने हो। कुनै पनि विषयमा अनुसन्धान गर्न प्रहरीलाई साथमा नलिइकन हुँदैन। अरू निजामती सेवाका राष्ट्रसेवकहरूले त्यो विषयमा विज्ञ हासिल गर्नुभएको छैन। अथवा अध्ययन गर्नु भएको छैन। जति प्रहरीले अध्ययन गरेको छ, त्यो अनुसन्धानमा सहजता सिर्जना गर्ने प्रयोजनका लागि मात्रै प्रहरी प्रशासनलाई संलग्न गराएको हो। कारबाही गर्ने निर्णयमा उसको कुनै पनि भूमिका हुँदैन। उसले निर्णय गर्ने सन्दर्भमा केही पनि गर्न सक्दैन। उसले प्रमाण संकलन गरेर यस्तो रहेछ भनेर आयोगलाई देखाइदिने हो। निर्णय गर्ने, नगर्ने आयोगको क्षेत्राधिकारभित्र पर्छ। संकलन गरिएको प्रमाण साँचो हो कि झुटा ? त्यसको सत्य र तथ्य छानबिन गरेर विश्लेषण गरेर अनि बल आयोग निचोडमा पुगेर निर्णय गर्ने हो। कसैलाई छानबिन अथवा प्रमाण संकलन गर्न नियन्त्रण गर्नुपर्छ भन्ने हिसाबले समाचार सम्प्रेषण गर्नु हुँदैन। यसले निर्वाचनमा प्रतिकूल असर पर्छ। यसरी समाचार संकलन भयो भने ती सबैलाई कारबाहीको दायरामा ल्याउनु पर्छ। त्यो असाध्यै पीडादायी अवस्था हुनसक्छ आयोगका लागि। त्यसैले बेलैमा आफैं नियन्त्रित भइदिनुभयो भने आफैं अनुशासित भइदिनुभयो भने हामीले केही गर्नु पर्दैन। मिडिया अनुगमनको पाटो आयोगले हेर्छ कि प्रेस काउन्सिलले ? निर्वाचनको बेला आयोगले हेर्छ। अघिपछि काउन्सिलले हेर्ला। त्यो छुट्टै कुरा हो। तर, निर्वाचनको बेलामा निर्वाचन प्रचारप्रसारको सन्दर्भमा कुनै किन्तुपरन्तु गर्यो भने आयोगले नियन्त्रण गर्ने हो। आयोगले यसलाई यसरी गर्नु भनेर अधिकार प्रत्योजन गरेर दियो भने प्रेस काउन्सिलले गर्ला जुन छुट्टै कुरा हो। तर, निर्वाचन आयोगको क्षेत्राधिकारभित्र भएको विषयलाई हैन, मेरो हो भन्ने पाइँदैन। मिडिया अनुगमनको पाटोलाई व्यवस्थित बनाउन राज्यले प्रेस काउन्सिलको संरचना खडा गरेको छ नि ? मिडियालाई एउटा सीमाभित्र ल्याउने प्रयोजनका लागि प्रेस काउन्सिलको संरचना खडा गरिएको हो। निर्वाचन आयोगका लागि होइन। त्यो त सदाबहार चलिरहेको छ। बाह्रैमहिना गरिरहन्छ। तर, निर्वाचनको बेला प्रेस काउन्सिसलले यो पनि मेरै हो भनेर निर्वाचन आयोगको क्षेत्राधिकार आफंैले ग्रहण गरेर मैं ठोक्छु भनेर पाउँदैन। निर्वाचन आयोगको विशुद्ध क्षेत्राधिकारभित्र परेको विषय हो। निर्वाचन ऐन, नियम, निर्देशिका, आदेशलगायत विषयवस्तु निर्वाचन आयोगको क्षेत्राधिकारभित्र पर्छ। यसलाई आयोगले नै नियन्त्रण गर्ने हो। अन्त्यमा, केही भन्नु छ ?अब मज्जासँग मतदान गर्ने कामको तयारी सबैले गर्नुपर्छ। स्वच्छ तवरबाट एकदम स्वच्छ प्रतिस्पर्धाबाट गराउनु पर्छ। विवेकपूर्ण ढंगले मत प्रयोग गरेर सक्षम व्यक्तिलाई चुन्नुहोस्। मैले दिएको मतबाट ममाथि शासन गर्ने हो। मैले आफैंले गर्ने हो। उसले गर्ने होइन। त्यसैले त्यस्तो व्यक्ति छान्नुस् ता कि पाँच वर्ष आफूले दिएको मतमा कम्तीमा पश्चाताप नहोस्।"
दललाई आचारसंहितामा कस्दै आयोग,"काठमाडौं : आचारसंहिताको उल्लंघन बढ्न थालेपछि उम्मेदवारको मनोनयन नै खारेज गर्ने चेतावनी निर्वाचन आयोगले दिएको छ । आसन्न प्रदेशसभा तथा प्रतिनिधिसभा सदस्य पदका उम्मेदवारहरूले तोकिएको आचारसंहिता नमानेपछि आयोग झनै कडा बनेको हो । मंसिर ४ मा हुने निर्वाचनका लागि उम्मेदवारहरूले कात्तिक १८ गतेबाट मात्रै चुनाव प्रचारप्रसारका लागि गतिविधि गर्न पाउने आचारसंहितामा उल्लेख छ । तर, दल र उम्मेदवारहरूले त्यसको अटेर गर्दै चुनावी प्रचारप्रसारको गतिविधि गर्न थालेको निर्वाचन आयुक्त तथा आचारसंहिता केन्द्रीय अनुगमन समितिका संयोजक रामप्रसाद भण्डारी बताउँछन् । घरदैलो कार्यक्रम गर्दा २५ जना मात्रै जानुपर्छ । बाजागाजा बजाएर नाचगान, भोजभतेर गर्न निषेध गरिएको छ, आयुक्त भण्डारीले भने, नाचगान, भोजभतेर गर्न सुरु भयो भन्ने खालका उजुरीहरू आइरहेका छन् । उजुरीमाथि मसिनो गरी छानबिन भइरहेको भन्दै उनले भने, धेरैलाई स्पष्टीकरण पनि सोधिसकेका छौं । स्थानीय स्तरमा खटिएका अधिकारीले कारबाही गरे ठीकै हो । नत्र निर्वाचन आयोग कठोर भएर कारबाही गर्नुपर्ने अवस्थामा पुग्छ । एकपटक स्पष्टीकरणका लागि मौका दिने बताउँदै उनले थपे, हामीसँग भएको प्रमाण र उम्मेदवारले पेस गरेको प्रमाण मेल खाएन भने उहाँलाई कारबाही हुन्छ । यतिसम्म कारबाही हुन्छ कि मनोनयनपत्र पनि हामी खारेज गर्नेसम्मको अवस्थामा पुग्छौं । आचारसंहिता लागू गर्ने सवालमा आयोगले कुनै पनि कसर बाँकी नराख्ने उनले बताए । भने, यसपालि हामी निर्मम र निर्दयी तरिकाले कारबाही गर्छौं । दलका शीर्षस्थ नेताहरू नै आचारसंहिता मिचेर चुनाव प्रचारप्रसारमा जुटेका छन् । प्रधानमन्त्री तथा नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल, एकीकृत समाजवादी पार्टी अध्यक्ष माधवकुमार नेपाललगायत सत्ता गठबन्धनका दलका नेताहरू चुनावी प्रशिक्षणको नाममा चुनाव प्रचारप्रसारमा छन् । आचारसंहिताले कात्तिक १८ बाट मात्रै दल तथा उम्मेदवारहरूले निर्वाचन प्रचारप्रसार गर्न पाउने भनेको छ । त्योभन्दा अगाडि निर्वाचन प्रचारप्रसारका कुनै पनि कार्य गर्न पाइँदैन भनेर आचारसंहिताले निषेध गरेको छ, आयुक्त भण्डारीले भने, निर्वाचन प्रचारप्रसार गर्ने प्रयोजनका लागि अहिलेको अवस्थामा कोणसभा, आमसभा, गोष्ठी, सेमिनारलगायतका कुनै पनि गतिविधि गर्न पाइँदैन । आचारसंहिता निर्वाचन आयोगको अगुवाइमा राजनीतिक दलका प्रतिनिधिहरूको सहयोग र सहमतिमा तयार गरी जारी गरिथ्यो । तर, दल र उम्मेदवारहरू जसरी पनि चुनाव जित्नै पर्ने होडबाजीले आचारसंहिता मिच्ने गरेको उनले बताए ।यसैबीच, समानुपातिकतर्फ बन्दसूचीमा सूचीकृत ४ सय ३९ जनालाई कात्तिक ५ गतेभित्र तोकिएको जरिबाना बुझाउन आयोगले सूचना जारी गरेको छ । स्थानीय तहको निर्वाचनमा उम्मेदवारी दिएकाहरूका उनीहरूको नाम दलहरूले प्रदेशसभा तथा प्रतिनिधिसभातर्फको समानुपातिकतर्फको बन्दसूचीमा पेस गरेको छ । स्थानीय तह चुनावको निर्वाचन खर्च आयोगमा पेस नगर्दा कुल १ लाख १ लाख २३ हजार ६ सय २४ उम्मेदवारलाई आयोगले जरिबाना गरेको थियो । त्यो जरिबाना नबुझाए चुनावमा उम्मेदवार बन्न नपाउने कानुनी प्रावधान रहेको आयोगका सचिव तथा प्रदेशसभा तथा प्रतिनिधिसभा सदस्यतर्फको मुख्यनिर्वाचन अधिकृतसमेत रहेका गोकर्णमणि दुवाडीले बताए ।"
द्वन्द्वपीडितमाथि नजरअन्दाज,"पचासको दशकमा मुलुकमा चलेको सशस्त्र द्वन्द्वका बेला राज्य र विद्रोही पक्षले थुप्रैको गैरन्यायिक हत्या गरे। जबर्जस्ती बेपत्ता, यातना र बलात्कारलगायत जघन्य अपराध भए, जसको सिकार निहत्था नागरिक बने। युद्ध मारिनु वा अंगभंग हुनु एउटा कुरा तर त्यसबाट अछुतो हुँदाहुँदै पीडा पाउने परिवार हजारौं छन्। तिनले न्याय पाउन आजसम्म पनि सकेका छैनन्। द्वन्द्वरत पक्षमध्येको एक माओवादी पार्टी शान्ति प्रक्रियामा आएर बृहत् शान्ति सम्झौता गरेको पनि डेढ दशक नाघिसकेको छ। ऊ अहिले संसदीय राजनीतिको एक मुख्य खेलाडी बनेको छ। तर उसले युद्ध बिर्सियो। शान्तिको बाटो समायो। मुलुकका लागि शान्तिको बाटो सुखद कुरा हो। तर, उसले थालेको संघर्षले बित्थामा दुःख पाएका निहत्था नागरिकलाई आज पनि शान्ति छैन। किनभने उनीहरूले न्याय पाएका छैनन्। द्वन्द्वकालीन घटनाका मुद्दा टुंगो लगाउन बनेका सत्य निरूपण तथा मेलमिलाप आयोग आफैं समस्या निरूपणको पर्खाइमा छ। बेपत्ता छानबिन आयोग आफैं बेपत्ताको स्थितिमा छ। औचित्य र अस्तित्व देखिने काम गर्न सकेको छैन। द्वन्द्वकालीन घटनामा सिधै प्रहरीमा पनि उजुरी परेका छन्। आयोगहरूमा पनि उजुरी छन्। सत्य निरूपण तथा मेलमिलाप आयोगमा परेका उजुरीको संख्या झन्डै ६४ हजार छ। बेपत्ता आयोगमा झन्डै ३३ सय उजुरी छन्। देशभरका जिल्ला प्रहरी कार्यालयमा २५ सय ३ वटा जाहेरी छन्। आयोगले उजुरी लिएर राख्ने बाहेक काम गर्न सकेको छैन। प्रहरीकहाँको दशा पनि त्यही छ। राजनीतिक दलहरू द्वन्द्वकालीन मुद्दाहरू नियमित न्याय प्रक्रियाबाट टुंगो लगाउन सहमत छैनन्। हुन पनि त्यसैले आयोग बनेका हुन्। तर न आयोगले काम गर्छ न प्रहरीकहाँ परेका जाहेर अघि बढ्छन् र नियमित न्याय प्रक्रिया कार्यान्वयन हुन्छ। दुवैतिरका जाहेरीकर्ताले गरेको न्यायको पर्खाइ आइरिस लेखक स्यामुअल बेकेटको नाटक वेटिङ फर गोडो का पात्रको जस्तो हालत छ। त्यो नाटकमा कहिल्यै नआउने शक्तिशाली पात्रको पर्खाइमा पात्रहरूको समय बित्छ, नेपालमा द्वन्द्वकालीन मुद्दाका पीडितहरूको हविगत त्यस्तै देखिन्छ। द्वन्द्वकालीन मुद्दाका लागि नियमितबाहेक न्यायको छुट्टै संयन्त्र बनाउने विश्वव्यापी चलन छ। पीडित र पीडक पक्षको समेत सहभागितामा माफीसम्मका उदाहरण दक्षिण अफ्रिकी ढाँचा हो। त्यो ढाँचामा पीडित प्रमुख पक्ष हुन्छ, उसले माफी दिन इन्कार गर्दा माफी हुँदैन। हामीकहाँ आयोगहरू नै निष्क्रिय भइदिए। दलहरूले आयोगका माध्यमबाट द्वन्द्वकालीन मुद्दा टुंगो लगाउने कुनै सुरसार देखाएका छैनन्। विभिन्न बहानाबाजीमा नजरअन्दाज गर्दै आएका छन्। जोजसले प्रहरीकहाँ उजुरी गरे, जाहेरी दिए, तिनलाई पनि प्रहरीले अघि बढाएन। द्वन्द्वकालीन मुद्दा छुट्टै संयन्त्रबाट अघि बढोस्, बढ्छ भन्ने प्रहरीको मनसाय देखिन्छ। गृह प्रशासनले उसलाई त्यसैअनुसार निर्देश पनि गरेको छ। तर, त्यसो हुँदा पीडितका लागि न्यायका दुवैथरी ढोका बन्द हुन पुगेको छ। प्रहरीमार्फत अदालत पुग्ने वा नियमित न्याय प्रक्रियाबाट पनि द्वन्द्वकालीन मुद्दा सल्टाउन सकिन्छ भन्ने नजिर भने कायम भइसकेको छ। काभ्रेकी मैना सुनार, दैलेखका डेकेन्द्र थापालगायत मुद्दामा अदालतबाटै न्यायिक निरूपण हुनु नै सबैभन्दा ठूला नजिर हुन्। त्यस्ता नजिर अरू पनि छन्। त्यस्ता फैसला र नजिरमाथि पुनरावलोकन नगर्ने भन्ने पनि सर्वाेच्चकै आदेश २०७१ फागुन १४ गते आइसकेको छ। त्यसैले प्रहरी कार्यालयहरूमा परेका २५ सय ३ जाहेरी अघि बढाउने बाटो खुला नै छ। थप विद्रोह र द्वन्द्व नहोस् भन्ने मनसायकै कारण नियमित प्रक्रिया स्थगित हो भने पनि आयोगका माध्यमबाट मुद्दाहरू छिटोभन्दा छिटो टुंग्याउनुपर्छ। ढिला न्याय दिनु न्याय नदिनुसरह हुन्छ भन्ने न्यायकै सिद्धान्तलाई आत्मसात् गर्न जरुरी छ। विधिको शासन भएको मुलुकमा न्यायबाट कुनै पनि नागरिकलाई वञ्चित गरिनु हुँदैन। द्वन्द्वपीडितमाथि नजरअन्दाज गरियो भने त्यो नै अर्काे विद्रोह र द्वन्द्वको बिउ बन्न सक्ने खतरा रहन्छ।"
राष्ट्रिय कीर्तिमानको ओइरो,"काठमाडौं : नवौं राष्ट्रिय खेलकुदअन्तर्गत पौडीमा सात नयाँ राष्ट्रिय कीर्तिमान बनेका छन्। ४०० मिटर पुरुष फ्रिस्टायलमा चार, १०० मिटर बटरफ्लाइमा तीन, महिला १०० मिटर बटफ्लाइमा एक, पुरुष २०० मिटर ब्रेस्टस्ट्रोकमा दुई, महिला २०० मिटर ब्रेस्टस्ट्रोकमा एक, पुरुष ५० मिटर ब्याकस्ट्रोकमा एक र ४०० मिटर फ्रिस्टायल रिलेमा एउटा कीर्तिमान भंग भएका छन्। ४०० मिटर पुरुष फ्रिस्टायलमा नासिर हुसेनको नाममा १३औं सागमा रहेको ४ मिनेट ३३०५ सेकेन्डको समयलाई चार खेलाडीले उछिनेका छन्। आर्मीका नासिरले ४ मिनेट ८६४ सेकेन्ड समयका साथ आफ्नो रेकर्डमा सुधार गर्दै स्वर्ण जिते। यस्तै रजत पदक जितेका एनआरएनका आशिष सापकोटाले पनि नासिरको पूर्व रेकर्डलाई उछिन्दै ४ मिनेट २२४५ सेकेन्डको समयमा दूरी पार गरे। तेस्रो स्थानमा रहेका बागमतीका इरभिन श्रेष्ठले पनि नासिरको पूर्व रेकर्डलाई उछिन्दै ४ मिनेट २५७४ सेकेन्ड समयका साथ कांस्य जिते। चौथो स्थानमा रहेका बागमतीका सेरेन सिंहले पनि नासिरको पूर्व कीर्तिमानलाई उछिने। उनले ४ मिनेट २५९२ सेकेन्ड समयमा दूरी पार गरेका थिए। पुरुष १०० मिटर बटरफ्लाईमा अनुभव सुब्बाले २५औं खुला राष्ट्रिय पौडी च्याम्पियनसिपमा राखेको ५९७७ सेकेन्डको समयलाई भंग गर्दै आर्मीका नासिर हुसेनले ५७८६ सेकेन्डको नयाँ कीर्तिमानसहित स्वर्ण जिते। दोस्रो स्थानमा रहेको एनआरएनका आशिष सापकोटाले पनि पूर्व कीर्तिमानलाई उछिन्दै ५९६८ सेकेन्ड समयका साथ रजत प्राप्त गरे। यस्तै तेस्रो स्थानमा रहेका अनुभव सुब्बाले कांस्य पदक प्राप्त गर्ने क्रममा आफ्नो पूर्व समयलाई सुधार गर्दै ५९७३ सेकेन्ड समयको दूरी पूरा गरे। महिला १०० मिटर बटरफ्लाईमा एनआरएनकी एश्ली सापकोटा डंगोलले गौरिका सिंहले आठौं राष्ट्रिय खेलकुदमा कायम गरेको १ मिनेट ९९७ सेकेन्ड समयलाई भंग गर्दै १ मिनेट ७७४ सेकेन्ड समयका साथ स्वर्णमा आफ्नो नाम लेखाइन्। पुलिसकी मेगन गुरुङले रजत र बागमतीकी रोशा न्यौपानेले कांस्य जितिन्। पुरुष २०० मिटर ब्रेस्टस्ट्रोकतर्फ एनआरएनका आशिष सापकोटाले २ मिनेट २९६० सेकेन्डको नयाँ कीर्तिमान कायम गर्दै स्वर्ण जिते। यस विधामा यसअघि सुभम श्रेष्ठको नाममा २ मिनेट ३११५ सेकेन्ड समयको कीर्तिमान कायम थियो। दोस्रो स्थानमा रहेका प्रदेश १ का विकास कुमालले पनि पूर्वरेकर्डलाई उछिन्दै २ मिनेट ३०७६ सेकेन्ड समयका साथ रजत पाए। बागमतीका सेरेन सिंहले कांस्य पाए। महिलातर्फको यसै विधामा आर्मीकी दुवाना लामाले २ मिनेट ४३२३ सेकेन्ड समयको नयाँ राष्ट्रिय रेकर्डसहित स्वर्ण प्राप्त गरिन्। उनले हिट चरणमा आफ्नै नाममा रहेको २ मिनेट ४४६८ सेकेन्डको समयमा आफ्नै नाममा १३औं सागमा राखेको कीर्तिमानलाई भंग गर्दै १ मिनेट ४४२८ नयाँ रेकर्ड राखेकी थिइन्। आर्मीकी उपास्ती महर्जनले रजत र पुलिसकी अदिप्सा बैद्यले कांस्य पदक पाए। पुरुषको ५० मिटर ब्याकस्ट्रोकमा आर्मीका एलेक्जेन्डर शाहले २७४६ सेकेन्डको नयाँ समयका साथ स्वर्ण हात पारे। उनले हिट चरणमा आफूले १३औं सागमा राखेको २८०३ सेकेन्डको समयमा सुधार गर्दै २७५४ को नयाँ समयमा दूरी पूरा गरेका थिए। एपीएफका तेन्जिङ नामदोल रायन गुरुङले रजत र आर्मीका अनुभव सुब्बाले कांस्य पदक पाए। सोही विधाको महिलातर्फ ओलम्पियन गौरिका सिंहले स्वर्ण जितिन्। आर्मीको टिमबाट खेलेकी उनले ३०८० समयका साथ दूरी पूरा गर्दै स्वर्ण जितेकी हुन्।पुरुष ४०० मिटर फ्रिस्टायल रिलेमा पनि राष्ट्रिय रेकर्ड तोडिएको छ। आर्मीका अनुभव सुब्बा, दीलिप थापामगर, नासिर हुसेन र एलेक्सजेन्डर शाहको समूहले ३ मिनेट ४५५१ सेकेन्ड नयाँ समयको कीर्तिमानसहित स्वर्ण जिते।"
नवौं राष्ट्रिय खेलकुद : तेक्वान्दोमा विभागीय टिम हावी,"बेनी : नवौं राष्ट्रिय खेलकुद प्रतियोगिता अन्तर्गत तेक्वान्दोका पदकमा विभागीय टिम नेपाल पुलिस क्लब, सशस्त्र प्रहरी र नेपाली सेना हावी भएका छन् । तीन वटै विभागीय टिमले सोमबार भएको खेलबाट दुईदुई वटा स्वर्ण पदक थपे। राष्ट्रिय खेलकुद परिषद्को आयोजनामा बेनीको कालीपुल कवर्डहलमा सञ्चालित प्रतियोगिताको चौथो दिन सोबारसम्म १६ वटा इभेन्ट्स सकिँदा नेपाल प्रहरी क्लवले आठ वटा स्वर्ण स्वर्ण पदक जितेको छ। हालसम्म नेपाली सेनाले पाँच, सशस्त्र प्रहरीले दुई र मधेश प्रदेशले एक वटा स्वर्ण पदक जितेका राष्ट्रिय खेलकुद परिषद्का तेक्वान्दो प्रशिक्षक हिरा थापाले जानकारी दिए । प्रहरीले तीन, सेनाले छ, सशस्त्रले दुई, लुम्बीनीले दुई, सुदूरपश्चिम, मधेश प्रदेश र एनआरएनले एकएक वटा रजत पदक जितेका छन् । गण्डकी र प्रदेश १ ले सातसात, सशस्त्रले छ, मधेश र बागमतीले तीनतीन, लुम्बीनी र सेनाले दुईदुई, पुलीस र कर्णालीले एकएक वटा कास्य पदक जितेका प्रशिक्षक थापाले जानकारी दिए । सोमबार राति १०:३० मा सकिएको फाइनल खेल अन्तर्गत महिला ४६ केजीतर्फ नेपाली सेनाकी काजल श्रेष्ठ, महिला ६७ केजीमा प्रहरीकी इन्दिरा बस्नेत, महिला ७३ केजीमा सेनाकी नम्रता तुलाधर, पुरुष ८७ केजी भन्दा बढीको तौल समूहमा सशस्त्र प्रहरीका भिमबहादुर खड्का, महिला ७३ केजी भन्दा बढीको तौल समूहमा सशस्त्रका सुस्मिता गुरुङ, पुरुष ८० केजीमा प्रहरीका अभिसेक बरालले स्वर्ण पदक दिलाएका छन् । महिला ४६ केजीमा सुदरपश्चिमका झरना नाथले रजत, सशस्त्रका बर्षा थापा र बागमतीका रोशनी श्रेष्ठले कास्य, महिला ६७ केजीमा सेनाकी ग्यानी चुदाँराले रजत, प्रदेश १ की सविना माझी र सशस्त्रकी सोरन गुरुङले कास्य र महिला ७६ केजीमा एनआरएनएकी सुमित्रा खत्रीले रजत, लुम्बिनीका सुष्टि सुर्तुङ्गा मगर र सशस्त्रकी रेजिना पार्कीले कास्य पदक जितेका छन् । पुरुष ८७ केजीभन्दा बढीको तौल समूहमा प्रहरीका आसुतोष बरालले रजत, गण्डकीका निरजबहादुर नेपाली र मधेशका विकास तामाङले कास्य, महिला ७३ केजी भन्दा बढीको तौल समूहमा सेनाका प्रतिज्ञा भण्डारीले रजत, कर्णालीकी इला केसी र मधेशका प्रवली बस्नेतले कास्य र पुरुष ८० केजी तौल समूहमा सेनाका जक्की यादवले रजत, सशस्त्रका जनकबहादुर जोशी र मधेशका पवनकुमार श्रेष्ठले कास्य पदक जितेका छन् । २२ वटा इभेन्टका खेल हुने प्रतियोगिता कात्तिक २ गतेसम्म सञ्चालन हुनेछ। असोज २८ गतेदेखि शुरु भएको प्रतियोगितामा आठ वटा इभेन्ट्सको खेल सञ्चालन गर्न बाँकी छ । सात वटा प्रदेश, तीन वटा विभागीय र गैरआवासीय नेपाली संघ (एनआरएनए)का ३३० जना खेलाडी सहभागी भएको जिल्ला खेलकुद विकास समिति म्याग्दीका तेक्वान्दो खेल प्रशिक्षक कर्ण प्रधानले बताए। स्वर्ण र कास्य २२२२ तथा ४४ वटा रजत पदकका लागि प्रतिस्पर्धा हुनेछ।"
अनि अभियुक्तहरू सांसद बन्छन्,"काठमाडौं : प्रतिनिधिसभा सदस्य निर्वाचन ऐन, २०७४ को दफा १३ (घ) अनुसार कुनै पनि व्यक्तिलाई भ्रष्टाचार, सम्पत्ति शुद्धीकरण वा नैतिक पतन देखिने अन्य फौजदारी कसुरमा सजाय पाएको छैन भने उम्मेदवार हुन पाउँछ। त्यस्तै उपदफा दफा (ज) मा प्रचलित कानुनबमोजिम कालोसूचीमा नरहे मात्र उम्मेदवारी दिन पाउँछ। यही कानुनी व्यवस्थाको उपयोग गर्दै मुलुकभर धेरै नेताहरू चुनावी मैदानमा छन्। फौजदारी अभियोगमा मुछिएका व्यक्ति पनि उम्मेदवार बनेका छन्। यता भ्रष्टाचार निवारण ऐन २०५९ र अख्तियार दुरुपयोग अनुसन्धान आयोग ऐन, २०४८ भने भ्रष्टाचारको मुद्दा दायर भएसँगै सार्वजनिक पद धारण गरेको व्यक्ति स्वतः निलम्बन हुने उल्लेख छ। भ्रष्टाचार निवारण ऐन, २०५९ को दफा ३३ मा मुद्दा दायर भएको अवस्थामा त्यस्तो राष्ट्रसेवक सो मुद्दाको किनारा नभएसम्म स्वतः निलम्बनमा रहने व्यवस्था छ। माथि उल्लेख गरिएका तीन ऐनलाई केलाउँदा निलम्बन हुने थाहा हुँदाहुँदै पनि उम्मेदवार बन्नबनाउन कानुनले नै छिद्र राखेको प्रष्ट देखिन्छ। अभियोग लाग्दा नै उम्मेदवार बन्ने बाटो खोलिदिने र जिते शक्तिको आडमा अभियोग पन्छाउनेसम्मको अवस्थामा कानुनले नै पुर्याएको देखिएको विज्ञ बताउँछन्। संविधानमा अन्तिम अदालतले नठहरेसम्म दोषी नमानिने व्यवस्था पनि छ। सर्वोच्च अदालतका पूर्वन्यायाधीश बलराम केसी संवैधानिक प्रावधान निर्वाचनमा उम्मेदवार बन्नको लागि लागू गर्न नहुने बताउँछन्। सम्मानपूर्वक बाँच्न पाउने हकको व्यवस्था त सामान्य अवस्थामा नागरिकले जीवन बिताउनको लागि हो। कुनै पद प्राप्त गरी बस्नको लागि होइन। पूर्वन्यायाधीश केसी भन्छन्, कुनै पद प्राप्त गर्ने व्यक्ति निष्कलंक हुनुपर्छ। मुद्दा विचाराधीन भएका व्यक्तिको निर्वाचन आयोगले उद्देश्यमूलक व्याख्या गर्दै मनोनयन नै रद्द गर्नु पथ्र्यो। कानुनको छिद्र प्रयोग गर्दै आरोपीहरू सांसदमन्त्री बनेर चोखिने दाउ हेरिरहेको विज्ञहरू बताउँछन्। अभियोग लागेका व्यक्तिको दलले नै उम्मेदवार दिनु हुँदैनथ्यो, पूर्वन्यायाधीश केसी भन्छन, उम्मेदवार आफैंले पनि जनताले पत्याउँदैनन् भनेर चुनावी मैदानमा उत्रनु हुँदैनथ्यो। निर्वाचन आयोगले मुद्दा विचाराधीन भएका र फरार रहेका अभियुक्तहरूसँग जानकारी लिई आमजनतालाई सूचित गर्नुपर्ने पूर्वन्यायाधीश केसी बताउँछन्। एउटा ऐनले उम्मेदवारी दिन पाउने र सांसद हुनबाट रोक्ने गरी बाँझिने खालको खालको अर्को ऐन राख्नै हुँदैन द्वन्द्व निम्त्याउने ऐन रहनु हुँदैन। २०७४ सालमै तनहुँमा गोविन्दराज जोशीले स्वतन्त्र उम्मेदवारका रूपमा प्रतिनिधिसभा निर्वाचनमा चुनावी मैदानमा उत्रिएका थिए। प्रतिद्वन्द्वी कांग्रेसका रामचन्द्र पौडेलले उजुरी गरे। निर्वाचन आयोगले फौजदारी कसुरमा सजाय पाएको तर्क दिँदै जोशीको उम्मेदवारी नै खारेज गर्यो। जोशीविरुद्धको भ्रष्टाचारको मुद्दा सर्वोच्च अदालतमा विचाराधीन छ। विशेष अदालतले दोषी ठहर गरेपछि उनी सर्वोच्चमा पुनरावेदन दिएका थिए। सफाइ नपाउँदै उनले पुनः तनहुँ १ बाट स्वतन्त्र उम्मेदवारी दिएका छन्। तर, यस पटक उजुरी नै परेन। उनी चुनावी प्रचारप्रसारमा व्यस्त छन्। ७ भदौ २०७२ मा भएको टीकापुर काण्डलगत्तै भारतमा निर्वासित भएका रेशम चौधरीले भूमिगत अवस्थामै वारेसनामामार्फत उम्मेदवारी दर्ता गराए। कैलाली१ बाट चुनाव लडेर ३४ हजार ३ सय ४१ मत ल्याई विजयी भए। निर्वाचित भएलगत्तै १४ फागुन २०७४ मा उनले जिल्ला अदालत कैलालीमा उपस्थित भए। जिल्ला अदालत कैलाली र उच्च अदालत दिपायलले चौधरीलाई दोषी ठहर गर्दै जन्मकैद फैसला सुनाएपछि उनी संसद् भवन छिर्न पाएनन्। बन्दी अवस्थामै चौधरीले दोस्रो पटक सांसद हुने योजनाका साथ उम्मेदवारी दिए। तर, यस पटक बर्दिया २ बाट दिएको उम्मेदवारी निर्वाचन आयोगले खारेज गर्यो। नेपालको संविधान, भाग ८, धारा ८७ (ग) मा भनिएको छ, नैतिक पतन देखिने फौजदारी कसुरमा सजाय नपाएको व्यक्ति संघीय संसद्को सदस्य हुन योग्य हुने छ। संविधानका साथै प्रतिनिधिसभा ऐनमा पनि फौजदारी कसुरमा सजाय पाएको व्यक्ति संसद्को लागि अयोग्य हुने उल्लेख छ। नैतिक पतन देखिने फौजदारी कसुरमा दोषी ठहर भएपछि चौधरीले संसद् भवन टेक्नै नपाई पाँचवर्षे कार्यकाल सकियो। भ्रष्टाचार आरोपमा विशेष अदालतमा मुद्दा खेपिरहेका पूर्वउपप्रधानमन्त्री विजयकुमार गच्छदार पनि प्रतिनिधिसभाको निर्वाचनमा उम्मेदवार बनेका छन्। अदालतले दोषी ठहर गरेको खण्डमा निर्वाचित भए पनि संसद् भवन छिर्न पाउने छैनन्। भ्रष्टाचार, सम्पत्ति शुद्धीकरण, कसुर वा नैतिक पतन देखिने अन्य फौजदारी कसुरमा सजाय पाई वा कुनै कसुरमा जन्मकैद वा २० वर्ष वा सोभन्दा बढी कैदको सजाय पाई त्यस्तो पैसला अन्तिम भएको उम्मेदवार अयोग्य हुने प्रतिनिधिसभा सदस्य निर्वाचन ऐन, २०७४ मा उल्लेख छ। निर्वाचन ऐनमा यो व्यवस्थालाई दृष्टिगत गरी योग्य उम्मेदवार उठाउनु पर्नेमा दलहरूले आरोपीहरूलाई टिकट दिइरहेका छन्। भ्रष्टाचारको आरोप खेपिरहेका गच्छदार मात्र होइन पूर्वमन्त्री टेकबहादुर गुरुङ मनाङबाट प्रतिनिधिसभा सदस्यमा उम्मेदवारी दिएका छन्। गुरुङले पनि भ्रष्टाचार मुद्दा खेपिरहेका छन्। ३० बिघा सरकारी जग्गा हडपेको मुद्दा खेपिरहेका रेवतराज पुरी गगनलाई नेकपा माओवादी केन्द्रले उम्मेदवार बनाएको छ। उनले झापा क्षेत्र नम्बर ५ (ख) बाट उम्मेदवारी दिएका छन्। उनीविरुद्ध सम्पत्ति शुद्धीकरण विभागले २०७७ साल माघमा विशेष अदालतमा मुद्दा दायर गरेको छ। मुद्दा नटुंगिँदै माओवादी केन्द्रले प्रदेशसभाका लागि उम्मेदवारका रूपमा मैदानमा उतारेको हो। बाँकेस्थित सिक्टा सिँचाइ आयोजनामा भ्रष्टाचार गरेको आरोप लागेका पूर्वमन्त्री एवं ठेकेदार विक्रम पाण्डे पनि चुनावी मैदानमा छन्। राष्ट्रिय प्रजातन्त्र पार्टीका वरिष्ठ उपाध्यक्ष पाण्डेले राप्रपाका तर्फबाट चितवन३ बाट उम्मेदवारी दिएका छन्। १३ अर्ब लागतमा एक दशक लगाएर निर्माण गरिएको नहर परीक्षणको लागि पानी छोड्दा भताभुंग भएपछि अख्तियारले मुद्दा दायर गरेको थियो। गत असार ५ गते पाण्डेलाई विशेष अदालतले सफाइ दिएको थियो। अदालतले सफाइ दिइसकेको र राजनीतिक हक उपभोग गर्न कानुनले निषेध नगरेको अवस्थामा निर्वाचनमा होमिएको उम्मेदवारलाई दोषी करार गर्नु आपत्तिजनक छ, उनले भने। अख्तियारले पाण्डेविरुद्ध सर्वोच्च अदालत पुनरावेदन दिने तयारीमा छ। त्यस्तै, हत्या अभियोग लागेका पूर्वमन्त्री प्रभु साह पनि रौतहट ३ बाट उम्मेदवार बनेका छन्। साहले स्वतन्त्र उम्मेदवारी दिएका हुन्। हिन्दु युवा संघका तत्कालीन अध्यक्ष काशी तिवारीको हत्या घटनामा साह मुछिएका छन्। उनीविरुद्धको अनुसन्धान प्रतिवेदन जिल्ला सरकारी वकिल कार्यालयमा विचाराधीन रहेको जनाइएको छ। तत्कालीन सभामुख कृष्णबहादुर महराले २२ मंसिर २०७५ मा कृषि तथा सहकारी समितिको हलमा शपथग्रहण गराएका थिए। जनप्रतिनिधिको लोगो कोटमा झुन्ड्याएकै अवस्थामा प्रहरीले हथकडी लगायो। ४५ वर्षीय चौधरी डिल्लीबजार केन्द्रीय कारागारमा कैद भुक्तान गरिरहेका छन्। उच्च अदालतको फैसलाविरुद्ध सर्वोच्चमा पुनरावेदन दिएका चौधरीको मुद्दा विचाराधीन छ। आठ सुरक्षाकर्मीको ज्यान गएको टीकापुर घटनामा दोषी ठहर भएकोले उम्मेदवारी दिँदा खारेज हुने पूर्वानुमान थियो। किनकि, नैतिक पतनभित्र ज्यानसम्बन्धी अपराध पर्छ। त्यसैेले ब्याकअपका लागि राखिएका बुवा लालवीरलाई मैदानमा उतारिएको छ। कानुनले रोक लगाउँदा लगाउँदै चौधरीले कारागारबाटै नागरिक उन्मुक्ति पार्टी गठन गर्न कस्सिए। कानुनले रोक लगाएपछि श्रीमती रञ्जना श्रेष्ठको नाममा पार्टी दर्ता गरे। सर्वोच्च अदालतका पूर्वन्यायाधीश बलराम केसीका अनुसार, अभियोग लागेका व्यक्तिले कानुनी हिसाबले उम्मेदवर बने पनि नैतिकताको हिसाबले उम्मेदवारी दिन मिल्दैन। नेपाल र भारतको अदालतको विधिशास्त्र (जुरिस्प्रुडेन्स) मिल्दोजुल्दो छ। अभियोग लाग्दैमा दोष मानिँदैन। सुरु अदालतको फैसला अन्तिम होइन, पूर्वन्यायाधीश केसी भन्छन्, अन्तिम अदालतबाट दोषी ठहर नहुञ्जेल निर्दोष मानिन्छ। पूर्वनिर्वाचन आयुक्त प्राडा वीरेन्द्रप्रसाद मिश्र मुद्दा पर्नेबित्तिकै उम्मेदवार हुन नपाउने व्यवस्था गर्दा राजनीतिक प्रतिशोधका लागि पनि चुनावको मुखमा सम्भावित उम्मेदवारविरुद्ध मुद्दा दायर गर्ने प्रवृत्ति हाबी हुने बताउँछन्। न्यायालयले अभियोग लागेका व्यक्तिको मुद्दाको न्यायालयले छिटो निरूपण गर्नुपर्छ, पूर्वनिर्वाचन आयुक्त मिश्र भन्छन्, राजनीतिक दलले योग्य उम्मेदवार चयन गर्ने संस्कार बसाल्नु पर्छ। पूर्वन्यायाधीश केसी नयाँ कानुन पनि नहुने र फौजदारी अभियोगमा लागेको व्यक्तिलाई सफाइ नपाउञ्जेल उम्मेदवारी बन्न नपाउने गरी अदालतबाट कानुनी व्याख्या नहुँदासम्म राजनीति शुद्ध नहुने बताउँछन्। निर्वाचन आयोगका प्रवक्ता शालिग्राम शर्मा पौडेलका अनुसार, कुनै उम्मेदवार अयोग्य छ भने सो विषयमा स्पष्ट प्रमाणसहित सम्बन्धित निर्वाचन अधिकृत समक्ष उजुरी दिन सकिने बताउँछन्। उनले भने, कानुनबमोजिम उम्मेदवार हुनको लागि आवश्यक योग्यता पूरा नगरेका र अयोग्य भएमा सम्बन्धित निर्वाचन अधिकृतबाट त्यस्तो उम्मेदवारी बदर हुन्छ। निर्वाचन आयोग ऐन, २०७३ को दफा ९ बमोजिम उम्मेदवारी मनोनयन दर्ता भइसकेको तर निर्वाचन परिणाम घोषणा नभइसकेको अवस्थामा उजुरी परेमा जाँचबुझ गर्दा योग्यता नपुगेको वा अयोग्य रहेको देखिएमा मनोनयनसमेत बदर हुन्छ। आयोगले योग्यताअयोग्यताका सम्बन्धमा राजनीतिक दल र उम्मेदवार आफैंले यकिन गरी मनोनयन पत्र दर्ता गराउन अनुरोधसमेत गरेको थियो। नैतिकवान्, स्वच्छ चरित्र र असल चालचलन भएका बाहेक अन्य व्यक्तिले उम्मेदवारी दर्ता गर्न नपाउने कानुनी व्यवस्था छ। त्यस्तै नैतिक पतन देखिने फौजदारी कसुरमा कैदको सजाय नपाएको व्यक्ति मात्र दलको सदस्य बन्न पाउने कानुनी व्यवस्था छ। तर, राजनीतिक दलहरूले सदस्यता दिने मात्र होइन नवीकरण गर्दा पनि कानुनी व्यवस्थाको उपहास गरेका छन्। सार्वजनिक नैतिकताको प्रतिकूल हुने कार्य राजनीतिक दलहरूले गर्न नहुने राजनीतिक दलसम्बन्धी ऐन, २०७३ मा उल्लेख छ। तर, दलहरूले नैतिक पतन देखिने फौजदारी कसुरमा सजाय पाएका, मुद्दा विचाराधीन रहेका र आपराधिक कार्यमा फरार सूचीमा रहेका व्यक्तिलाई उम्मेदवार बनाएका छन्। कानुनी व्यवस्थाविपरीत नेताहरूको सदस्य नवीकरण गर्दै उम्मेदवार बनाएका छन्। सर्वोच्च अदालतका पूर्वन्यायाधीश बलराम केसी अभियोग लागेका व्यक्तिलाई राजनीतिक दलले ब्रेक लगाउनु पर्ने बताउँछन्। अभियोग लागेका व्यक्तिलाई टिकट नदिने निर्णय दलहरूले गर्नुपथ्र्यो, पूर्वन्यायाधीश केसी भन्छन्, नेतृत्वले नै कानुनी मूल्य मान्यतामा चल्नुपर्ने भएकोले टिकट नदिएको प्रष्ट पार्नु पथ्र्यो। राजनैतिक दलसम्बन्धी ऐन, २०७३ अनुसार सदस्यता दिँदा सदस्यता वितरण गर्दा योग्यता पुगेको व्यक्तिलाई मात्र दिनु पर्छ। भ्रष्टाचार, जबर्जस्ती करणी, मानव बेचबिखन तथा ओसारपसार, लागूऔषध बिक्री वितरण तथा निकासी वा पैठारी, सम्पत्ति शुद्धीकरण, अपहरणसम्बन्धी कसुर वा नैतिक पतन देखिने अन्य फौजदारी कसुरमा कैदको सजाय नपाएको व्यक्तिलाई वितरण गर्नु पर्छ। सर्वोच्च अदालतका पूर्वन्यायाधीश बलराम केसी मुलुकका प्रायःजसो दलहरू अनैतिक रहेको बताउँछन्। अनैतिक चरित्र बोकेका दलबाट नैतिकताको आशा गर्नु बेकार छ, पूर्वन्यायाधीश केसी भन्छन्, नैतिक पतन भएका व्यक्तिलाई उम्मेदवारको लागि टिकट दिँदा आमजनतामा निराशा बढेको छ। पूर्वसभामुख ढुंगाना उम्मेदवारप्रति कानुनी प्रश्न नरहेमा पनि नैतिक प्रश्न सधैं उठिरहने बताउँछन्। उनी भन्छन् निर्वाचन आयोग पनि कानुनतः पन्छने ठाउँ बाँकी राखेर राजनीतिक दलको अनुकूलतामा लागेको देखिँदैछ। उजुरी परेन भन्दैमा जाँचबुझ गर्नबाट निर्वाचन आयोग पन्छिन मिल्दैन। उम्मेदवारको योग्यताअयोग्यता बारे सक्रियतापूर्वक जाँचबुझ गर्नु पर्छ। फौजदारी अपराध वा नैतिकतासँग सम्बन्धित अभियोग छ भने आयोग स्वयंले पनि जानकारी लिनुपर्छ। दमननाथ ढुंगाना, पूर्वसभामुख एउटा ऐनले उम्मेदवारी दिन पाउने र अर्को ऐन, नियमावलीले सांसद हुनबाट रोक्ने हुनुहुँदैन। बाझिने वा द्वन्द्व निम्त्याउने ऐन रहनु हुँदैन। मुद्दा विचाराधीन भएका व्यक्तिको निर्वाचन आयोगले उद्देश्यमूलक व्याख्या गर्दै मनोनयन नै रद्द गर्नुपथ्र्यो। बलराम केसी, पूर्वन्यायाधीश फौजदारी अभियोग लागेको र धरौटी तारेखमा छुटेका व्यक्तिलाई वारेसनामा मार्फत उम्मेदवारी दिनबाट वञ्चित गर्नुपर्छ।विजय गुप्ता, वरिष्ठ अधिवक्ता ज्यान मार्ने उद्योगमा फरार सिन्धुपाल्चोकका एमाले नेता युद्धविक्रम तामाङ सिन्धुपाल्चोक १ (क) बाट प्रदेशसभा सदस्यमा उम्मेदवारी दिएका छन्। हत्या अभियोग लागेका लक्ष्मी महतो एमालेको तर्फबाट महोत्तरी १ बाट प्रतिनिधिसभा सदस्यमा उम्मेदवार बनेका छन्। उनलाई सशस्त्र प्रहरीका सहायक निरीक्षक (असई) थमन विकको हत्या गरेको अभियोग छ। फरार महतोले वारेसमार्फत उम्मेदवारी दर्ता गराएका हुन्। सोही घटनामा फरार सूचीमा रहेका लक्ष्मण थारूले नागरिक उन्मुक्ति पार्टीबाट कैलाली ५ बाट उम्मेदवारी दिए। जिल्ला र उच्च अदालतबाट दोषी ठहर भएका थारूको उम्मेदवारी आयोगले खारेज गरिसकेको छ। वरिष्ठ अधिवक्ता विजयकुमार गुप्ता फरार अभियुक्तको वारेसनामा निर्वाचन आयोगले स्वीकार गर्न नहुने बताउँछन्। अभियोग पत्र दर्ता भइसकेको र मुद्दा चलिसकेको व्यक्तिको उम्मेदवारको वारेसनामा बदर गर्नुपर्छ, उनले भने, फौजदारी अभियोग लागिसकेका व्यक्तिको वारेसनामा किन स्वीकार गरिएको हो ? दोषी ठहर नभइसकेको तर्क गरेर वारेसनामा स्वीकार गर्नुलाई कानुनी छिद्रको दुरुपयोगका रूपमा लिइने वरिष्ठ अधिवक्ता गुप्ताले बताए। यो छिद्रको दुरुपयोग हुन नदिन पार्टीहरूले नै सुधार ल्याउनु पर्छ। फौजदारी अभियोग लागेका व्यक्तिलाई उम्मेदवारको टिकट दिनु हुँदैन। अदालतमा तारेखको लागि समेत वारेस पठाउन सक्दैन भने कहीं पनि वारेस पठाउन पाउँदैन भन्ने हो, उनले भने, उम्मेदवारी नै दर्ता गर्न नपाउनु व्यवस्था हुनुपर्छ। फौजदारी अभियोग लागेको र अदालतबाट धरौटी तारेखमा छुटेका व्यक्तिलाई वारेसनामामार्फत उम्मेदवारी दिनबाट वञ्चित गर्नु पर्छ। वरिष्ठ अधिवक्ता गुप्ताले दलले अभियोग लागेको व्यक्तिलाई उम्मेदवारको टिकट दिन नहुने स्पष्ट कानुनी व्यवस्थाको अभावले विकृति बढेकोे बताए। पूर्वसभामुख दमननाथ ढुंगाना उम्मेदवारविरुद्ध उजुरी नपरेको अवस्थामा पनि निर्वाचन आयोगले योग्यताअयोग्यताबारे सक्रियपूर्वक जाँचबुझ गर्नुपर्ने बताउँछन्। फौजदारी अपराध वा नैतिकतासँग सम्बन्धित अभियोग छ भने आयोग स्वयंले जानकारी लिनुपर्छ। उम्मेदवारलाई प्रतिरक्षाको लागि केही समय दिने वा अस्वीकार गर्नुपर्छ, पूर्वसभामुख ढुंगाना भन्छन्, उजुरी परेन भन्दै निर्वाचन आयोगले जाँचबुझमा आँखा चिम्लन मिल्दैन। राजनीतिक दलसँग साँठगाँठ मिलाएर ढाकछोप गरे जस्तो देखिनु हुँदैन। दलहरूको चाहनाअनुसार निर्वाचन आयोग सञ्चालन हुन नहुने पूर्वसभामुख ढुंगानाले बताए।"
मंसिरदेखि मेलम्चीको पानी,"काठमाडौं : सिन्धुपाल्चोकस्थित मेलम्चीको पानी १ महिनाभित्रमा काठमाडौंमा वितरण हुने भएको छ। वर्षाका कारण बन्द गरिएको पानी अस्थायी संरचनाबाट पथान्तरण गर्ने तयारी भइरहेको आयोजनाका कार्यकारी निर्देशक कमल श्रेष्ठले जानकारी दिए। बाढीको जोखिमका कारण जेठ दोस्रो सातापछि आयोजनाको सुरुङको मूलद्वार बन्द गरिएको थियो। गत सातासम्म मेलम्चीमा सफा पानी प्रवाह हुन सकेको थिएन। विस्तारै पानी सफा हुने क्रम बढेको र बहावको बेग पनि सामान्य बन्दै गइरहेको उनको भनाइ छ। त्यसैले चाँडै नै मेलम्चीको पानी काठमाडौंमा ल्याउछौं, उनले भने। मेलम्चीमा बाढी आउँदा सय क्युबिक मिटर प्रतिसेकेन्ड बढी बेगमा लेदो पानी बग्ने गर्दछ। अहिले करिब १५ क्युबिक मिटर प्रतिसेकेन्ड पानी बगिरहेको छ। सामान्य अवस्थामा १० क्युबिक मिटर प्रतिसेकेन्डसम्म पानी बग्ने गर्दछ। २०७८ असार १ गते बाढी आएपछि आयोजना ९ महिनासम्म बन्द भएको थियो। मुख्य बाँध निर्माण पछि २०७७ चैत्र २० देखि अस्थायी संरचनाबाट मेलम्चीको पानी वितरण गर्न सुरु गरिएको थियो। तीन महिना नपुग्दै बाढीले क्षति पुर्याएको थियो। आयोजनाबाट प्रतिघण्टा ७ हजार २ सय घनमिटरका दरले दैनिक १७ करोड लिटर पानी प्रवाह गरिरहेको थियो। यो वर्ष भने मेलम्चीमा बाढीको असर नदेखिएको कार्यकारी निर्देशक श्रेष्ठ बताउँछन्। अहिले हेलम्बु गाउँपालिका केन्द्रबाट मुख्य बाँधस्थल अम्बाथानसम्म साढे ३ किलोमिटर पहुँचमार्ग निर्माण भइरहेको छ। अस्थायी संरचनाबाट पानी पठाउनका लागि ७ करोड रुपैयाँ खर्च लाग्ने अनुमान आयोजनाको छ। २०७८ असार १ को बाढीका कारण हेलम्बु र मेलम्ची क्षेत्रका हजारौं स्थानीय विस्थापित भए। अम्बाथानमा रहेको मुख्य बाँध पुरियो। मेलम्चीको मुख्यबाँध हेडवर्कसबाट १६ किलोमिटर माथि भेमाथाङ पर्छ। भेम्राथाङभन्दा ८ देखि ९ किलोमिटर माथि मेलम्ची मुहानसँगको सहायक नदीमा केही समय अघिदेखि हिमताल बनेको र त्यही हिमताल फुट्दा मेलम्चीमा बाढी आयो। यसले हेडवर्क क्षेत्रको माथिल्लो भागको लगभग २० मिलियन क्युबिक मिटरको क्षरण देखाइएको थियो (अधिकांश भेमाथानको थियो)। लगभग १७ मिलियन क्युबिक मिटर लेदो संकलन भएको थियो। यसै कारण हेडवर्क १५२५ मिटर फोहोरले तल पुरिएको छ। आयोजनाको मुख्य ऋण लगानीकर्ता एसियाली विकास बैंक (एडीबी)ले गरेको अध्ययनमा सहायक नदी पेमदानमा बाढी आउनुलाई मुख्य कारण मानिएको छ। बाढीको मुख्य कारण भने त्यहाँको कमजोर भूबनोटलाई देखाइएको छ। भूबनोट कमजोर हुनु र २०७२ सालमा गएको भूकम्पले थप कमजोर बनाउनु नै बाढीको कारण हो, प्रतिवेदनमा भनिएको छ। एडीबीकै अगुवाइमा अब मुख्यबाँधको अध्ययन हुने भएको छ। बाँध बाढी अघि ९७ प्रतिशत सम्पन्न भएको थियो। उक्त मुख्य बाँधलाई चलाउन सकिन्छ कि सकिँदैन भनेर दोस्रो फेजको अध्ययन नोभेम्बर ७ बाट सुरु हुने श्रेष्ठको भनाइ छ। अध्ययनका लागि क्यानाडियन परामर्शदाताको समूह नेपाल आउँदै छ। आवश्यक सुधार गरेर वा नयाँ संरचना थपेर अहिले भएकै इन्टेकलाई चलाउने सरकारको एजेन्डा रहेको उनले बताए। परामर्शदाताले दिने सुझाव र विकल्पलाई हेरेर सरकार निष्कर्षमा पुग्नेछ। परामर्शदाता टालीले तीन हप्ता बृहत् अध्ययन गर्नेछन्। उनीहरूले डिसेम्बरसम्ममा सरकारलाई सुझाव पेस गर्नेछन्। यसको आधारमा नै सरकारले आगामी वर्षबाट मेलम्चीको स्थायी संरचनाको काम अघि बढाउनेछ। मेलम्ची खोलादेखि धारासम्म पानी ल्याउनका लागि ३५ वर्षमा ७० अर्ब रुपैयाँभन्दा बढी खर्च भइसकेको छ। यसमा ६० अर्ब खर्च भइसकेको र १० अर्ब दोस्रो चरणको काम सुरु गर्नका लागि विनियोजित रकम हो। मेलम्ची आयोजनालाई दुई भागमा बाँडिएको छ। अम्बाथानदेखि सुुन्दरीजलसम्म पानी ल्याउने एउटा र अर्को सुुन्दरीजलदेखि काठमाडौंवासीको घरको धारासम्म पानी पुर्याउने। अम्बाथानदेखि २७५ किलोमिटर सुरुङ मार्ग हुँदै सुन्दरीजलसम्म पानी ल्याउन हालसम्म ३० अर्ब १५ करोड रुपैयाँ खर्च भएको छ। सुरुङ मार्गका लागि १० अर्ब ४० करोड रुपैयाँ र हेडवक्र्स बनाउन अनुमानित एक अर्ब रुपैयाँ खर्च भएको छ।"
विकल्पविना सुकुम्वासीका घरटहरा भत्काउन हुन्न : गृहमन्त्री खाण,"भैरहवा : गृहमन्त्री एंव नेपाली कांग्रेसका केन्द्रीय सदस्य बालकृष्ण खाणले उपयुक्त विकल्प र व्यवस्थापनविना सुकुम्वासीका घर टहरा भत्काउन नहुने बताएका छन्। मंगलबार बुटवल उपमहानगरपालिका१६ मा आयोजित कार्यक्रमलाई सम्बोधन गर्दै उनले हाल सुकुम्वासी बसोबास गरिरहेको अवस्थामै बस्न पाउनुपर्ने बताए। 'सुकुम्वासी नागरिकहरू हाल बसोबास गरिरहेको अवस्थामा बस्न पाउनु पर्छ', पाँच दलीय गठबन्धनको रुपन्देही३ बाट प्रतिनिधिसभा सदस्यको उम्मेदवार समेत रहेका उनले भने, 'यदि सार्नपर्ने अवस्था आए उपयुक्त विकल्प र त्यसको व्यवस्थापन गर्नुपर्छ।' मुलुकभरका केही स्थानीय तहले विकल्पविनै चाडपर्वको बेला सुकुम्वासीका घरटहरा भत्काउन थालेपछि गृहमन्त्रीको यस्तो धारणा आएको हो। उनले विकल्पविनै घरटहरा भत्काउने अन्य सरकारी निकायको कार्यमा सहभागी नहुन आफूले गृह प्रशासनलाई निर्देशन दिइसकेको बताए। उनले इतिहास र भूमिका नभएका राजनीतिक दल र उक्त दलमा आवद्ध नेताबारे टीकाटिप्पणी गर्नुको ओैचित्य नभएको बताए। बुटवलको सेमलारस्थित कृषि थोक बजार केन्द्र आयोजना सरकारको नीति तथा कार्यक्रम र बजेटमा समावेश गरिएकाले आयोजना सम्पन्न गरेर स्थानीयले फाइदा लिन सक्ने उनले बताए। केन्द्रको सञ्चालनले स्थानीयहरूले कृषि उत्पादन गौतमबुद्ध अन्तर्राष्ट्रिय विमानस्थलमार्फत विदेशमा र मुलुकको विभिन्न स्थानमा सहजै निर्यात गर्न सकिने उनले बताए।"
आगामी निर्वाचनमा प्रतिगमन र अग्रगमनबीच प्रतिस्पर्धा हुन्छ : पर्यटनमन्त्री श्रेष्ठ,"काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले मंसिर ४ को निर्वाचनमा तिगमन र अग्रगमनबीच प्रतिस्पर्धा हुने बताएका छन् । काठमाडौं निर्वाचन क्षेत्र नं ८(ख)को चुनाव प्रचारप्रसार कार्यालय उद्घाटन गर्दै मन्त्री श्रेष्ठले यो निर्वाचनमा प्रतिगमन र अग्रगमनबीच कडा प्रतिस्पर्धा हुने बताए । विगतको लोकतान्त्रिक आन्दोलनमा सामेल भएका दलबीच बामलोकतान्त्रिक गठबन्धन कायम गरिएको भन्दै उनले सत्ता गठबन्धनबीच सहकार्य चुनावपछि पनि जारी रहने दाबी गरे । संविधान, लोकतन्त्र र संसदको रक्षाका लागि गठबन्धन बनाएको उनको भनाइ छ । बामलोकतान्त्रिक गठबन्धनबाट काठमाडौं८ मा प्रतिनिधि सभा सदस्य उम्मेदवार रहेका श्रेष्ठले प्रतिगमनको खतरा रहेसम्म सत्तारुढ दलबीचको गठबन्धन कायम रहने बताए । जनताको समृद्धिको आकाँक्षालाई आगामी निर्वाचनपछि बन्ने सरकारले निरन्तर रुपमा अघि बढाउने उनले बताए । काठमाडौं८ मा आफुले सुरु गरेका कयौं परियोजनाको निरन्तरताका लागि आफु उम्मेदवार बनेको उनको दाबी छ ।"
निर्वाचनको निष्ठालाई प्रवर्द्धन गर्न आयोगले कुनै कसर राख्दैन: प्रमुख आयुक्त थपलिया,"काठमाडौं: प्रमुख निर्वाचन आयुक्त दिनेशकुमार थपलियाले आसन्न निर्वाचनमा सामाजिक सञ्जालमार्फत हुने मिथ्या सूचना, दुष्प्रचार र द्वेषपूर्ण अभिव्यक्तिको नियमन गर्ने कार्य जटिल भएकाले यसमा आयोग एक्लैको प्रयास सार्थक नहुने बताएका छन् । मिथ्या सूचना, दुष्प्रचार र द्वेषपूर्ण अभिव्यक्ति लोकतन्त्रको ठूलो चुनौती र अभिव्यक्ति स्वतन्त्रताको शत्रु हो भन्दै उनले यो अवस्थामा मिथ्या सूचना र दुष्प्रचारको प्रयोगले आम मतदाता भ्रमित भई सुसूचित निर्णय लिन नसक्ने र सही प्रतिनिधित्व हुन नसक्ने परिस्थिति पनि हुन सक्ने बताए । आयोगले सञ्चारमाध्यमको सहकार्यलाई उच्च प्राथमिकतामा राखेको र नागरिक समाजका सङ्घ संस्थासँगको सहकार्यलाई पनि आयोगले उत्तिकै महत्व दिएको बताए ।"
"एमाले अध्यक्ष ओली अस्वस्थ, झापास्थित घरमा आराम गर्दै",झापा : नेकपा एमालेका अध्यक्ष केपी शर्मा ओली अस्वस्थ भएका छन्। मंगलबार दिउँसो गृहजिल्ला झापा आइगेका उनी अस्वस्थ भएको पोलिटव्युरो सदस्य देवेन्द्र दाहालले जानकारी दिए। झापा क्षेत्र नं ५ का प्रतिनिधिसभा सदस्यका उम्मेदवारसमेत रहेका अध्यक्ष ओली चुनाव प्रचारप्रसारका क्रममा झापा आएका हुन्। दाहालका अनुसार ज्वरो आएपछि उनी औषधि खाएर घरमै आराम गरिरहेका छन्। तीनदिने चुनावी प्रचार अभियानका क्रममा सहभागी हुन उनी झापा आएका हुन्। अध्यक्ष ओलीलाई ज्वरो आएपछि आज दमकमा पत्रकार सम्मेलनसहित कार्यकर्ता भेटघाटका कार्यक्रम स्थगित गरिएको एमाले जिल्ला अध्यक्ष दीपक कार्कीले बताए।
भक्तपुर २ को प्रदेश 'क' का उम्मेदवार भन्छन् 'धार्मिक पर्यटन विस्तार गर्छौं',"भक्तपुर : भक्तपुर क्षेत्र नं २ प्रदेश सभा क मा अपुरो रहेको विकास निर्माण तथा यस क्षेत्रलाई धार्मिक पर्यटनका रूपमा विकास गर्ने उम्मेदवारहरूले प्रतिवद्धता व्यक्त गरेका छन्। रफत सञ्चार क्लबमा मंगलबार आयोजित साक्षात्कार कार्यक्रममा उनीहरूले यस्तो प्रतिवद्धता ब्यक्त गरेका हुन्। नेकपा एमाले तर्फका उम्मेदवार किरण थापाले यस क्षेत्रमा रहेको विकासका अधुरा रहेका खानेपानी, सडक, ढल, शिक्षा, स्वास्थ्य लगायतलाई पूर्णता दिन आफूले उम्मेदवारी दिएको बताए। यस क्षेत्रमा रहेका विभिन्न ऐतिहासिक र धार्मिक स्थलहरूलाई धार्मिक सकिटका रूपमा विकास गर्ने थापाले बताए। अध्ययनपश्चात् बेरोजगार रहने वातावरणको अन्त्य गर्न प्राविधिक शिक्षामा जोड दिने थापाले बताए। राष्ट्रिय प्राणी उद्यानलाई थप व्यवस्थित गर्दै यस क्षेत्रको जैविक विविधिताको संरक्षण र प्रवर्द्धन गर्दै आन्तरिक र बाह्रय पर्यटकको आगमनमा जोड दिने थापाले बताए। यसैगरी सत्ता गठबन्धनका तर्फका उम्मेदवार विष्णुराज कार्कीले यस क्षेत्रलाई धार्मिक पर्यटनका रूपमा विकास गर्ने बताएका छन्। कार्कीले सुर्यविनायक क्षेत्रमा रहेका ऐतिहासिक र धार्मिक क्षेत्रलाई धार्मिक सर्किटको रूपमा प्रवर्द्धन गरी धार्मिक पर्यटन क्षेत्रका रूपमा विकास गर्ने बताएका हुन्। युवा अवस्थादेखि राजनीतिलाई समाज सेवाका रूपमा आफूले आत्मसाथ गर्दै आएको र पार्टीभन्दा माथि उठेर यस क्षेत्रका जनताको सुख दुःखको साथमा रहेकाले आफूले यस पटक विजय हासिल गर्ने कार्कीले दाबी गरे। यस क्षेत्रमा निर्माणाधीन प्राणी उद्यानलाई थप व्यवस्थित गरी यस क्षेत्रमा आन्तरिक र बाह्रय पर्यटकहरूको आँगन बढाउने योजना समेत रहेको उनले बताए। यस निर्वाचन क्षेत्रमा देखिएको र जनताको मौलिक हक अन्तर्गतका विषयहरू जस्तै स्वास्थ्य, शिक्षा र रोजगारीको सवाललाई आफ्नो विजयसँगै प्रदेश सरकारले सम्बोधन गर्ने वातावरणको सिर्जना गर्ने कार्कीले बताए। गठबन्धन सरकारले नै निर्वाचनपछि सत्ता सञ्चालन गर्ने अवस्था रहेको बताउँदै कार्कीले आफू विजय भएमा प्रदेश सरकारसँग यस क्षेत्रका स्थानीयको पहुँचमा पनि सहजता हुने र विभिन्न खालका योजनाहरू यस क्षेत्रले पाउने बताए।"
नवलपरासीमा राजनीतिक दलले बनाएनन् दलिततर्फका उम्मेदवार,परासी : आगामी मंसिर ४ गते हुने निर्वाचनमा नवलपरासीबाट प्रतिनिधिसभा र प्रदेशसभा निर्वाचन क्षेत्रमा ८८ जनाले उम्मेदवारी दिएका छन् । निर्वाचनमा सहभागी भएकामध्ये १६ राजनीतिक दलका ५१ जना उम्मेदवार छन् भने स्वतन्त्र उम्मेदवारी दिनेको संख्या ३७ छ । उम्मेदवारी दिएका राजनीतिक दलले प्रतिनिधिसभा र प्रदेशसभा निर्वाचन क्षेत्रबाट दलित उम्मेदवार उठाएका छैनन् । दलित समुदायबाट २ जनाले मात्र स्वतन्त्रबाट प्रतिनिधिसभा निर्वाचन क्षेत्र नं १ बाट उम्मेदवारी दिएका छन् । अन्य कुनै पनि निर्वाचन क्षेत्रमा स्वतन्त्रबाट समेत दलित समुदायबाट उम्मेदवारी परेको छैन । जिल्लामा २ निर्वाचन क्षेत्र र ४ प्रदेशसभा निर्वाचन क्षेत्र छन् । ३ नगरपालिका र ४ गाउँपालिका रहेको जिल्लामा मतदाता संख्या २ लाख ४० हजार ९३० छ ।
'मीनी घोषणा पत्र' जारी गर्दै गठबन्धनले भन्यो प्रतिगमनको खतरा अझै टरेको छैन,"काठमाडौं : सत्ता गठबन्धनले संयुक्त अपील जारी गर्दै अधियानकवादी आक्रमणको खतरा जीवितै रहेको दाबी गरेको छ। प्रधानमन्त्री एवं नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड र नेकपा एकीकृत समाजवादीका अध्यक्ष माधवकुमार नेपालले संयुक्त अपील जारी गर्दै प्रतिगमनको खतरा नटरहेको उल्लेख गरेका छन्। संविधानमाथि प्रतिगमनको खतरा रहेसम्म गठबन्धनको औचित्यसमेत रहिरहने अपीलमा उल्लेख छ। 'राष्ट्र, राष्ट्रियता र लोकतन्त्रलाई सुदृढ र संस्थागत गर्ने गहन राष्ट्रिय आवश्यकतालाई आत्मसात गदै जनताको संघर्ष र बलिदानको परिणामस्वरुप स्थापना भएको संघीय लोकतान्त्रिक गणतन्त्रलाई संस्थागत गर्ने मूल दस्तावेजमाथि अधिनायकवादी आक्रमणको खतरा जीवतै रहेको परिस्थितिमा संविधान माथिको प्रतिगमनको खतरा रहेसम्म गठबन्धनको औचित्य कायमै रहने छ,' अपीलमा भनिएको छ। उनीहरुले तत्कालीन प्रधानमन्त्री एवं एमाले अध्यक्ष केपी शर्मा ओलीको कदम स्वेच्छाचारी भएको उल्लेख गरेका छन्। '२०७८ असारमा निर्माण भएको पाँच दलीय गठबन्धनको उद्देश्य मुलुकको संघीय लोकतान्त्रिक गणतन्त्रात्मक संविधानको भावना र मर्म विपरीत दुईदुई पटक गरिएको प्रतिनिधिसभाको असंवैधानिक विघटनलगायत तात्कालीन सरकार प्रमुखको अनेकौ स्वेच्छाचारी कदमहरुलाई परास्त गर्नु र संविधानको रक्षा गर्नु रहेको छ,' अपीलमा भनिएको छ। आसन्न प्रतिनिधिसभा एवं प्रदेशसभा निर्वाचनलाई भयरहित र निस्पक्षरुपमा सम्पन्न गर्न गठबन्धनको सरकार कटिबद्ध रहेको अपीलमा भनिएको छ। विदेश नीतिमा पनि गठबन्धन सरकारले सन्तुलन कायम गरेको दाबी गरिएको छ। पछिल्लो समय नेपालमा अमेरिका र चीनको टसलका कारण सरकारमाथि विदेश नीतिमा कमजोर बन्दै गएको आरोप लाग्दै आएको छ। अमेरिका र चीनका उच्च पदस्थ कूटनीतिज्ञहरुको भ्रमणले पनि नेपाल साँच्चै विदेशी हस्तक्षेपको चरणमा पुगेमा विश्लेषकहरु दाबी गर्छन्। विशेषत अमेरिकासँग एमसीसी र एसपीपीजस्ता सम्झौतापछि सरकारमाथि यस्तो आरोप लाग्दै आएको । 'नेपालको स्वतन्त्र र असंलग्न परराष्ट्र नीतिलाई देशको आवश्यकता र राष्ट्रिय स्वार्थ केन्द्रित लक्ष्यका साथ सञ्चालन गर्नु गठबन्धन दलहरुको नीति हुनेछ। नेपालको परराष्ट्र नीति राष्ट्रिय हित र आवश्यकता अनुरुप गतिशील, सन्तुलित र अद्यावधिक बनाउनु आवश्यक छ। लोकतान्त्रिक शक्तिहरु सम्मिलित गठबन्धन सरकार साझा राष्ट्रिय दृष्टिकोण बनाउन निरन्तर क्रियाशील रहने छ। वर्तमान विश्व कुटनीतिलाई सर्वाधिक प्रभावित पार्ने प्रमुख तीन वटा मुद्दाहरु जलवायु परिवर्तन, सूचना प्रविधिको विकास तथा समानता र समृद्धि सहितको साझा विश्व अवधारण एवं भूमण्डलीकरणकाबीच नेपालले आफ्नो राष्ट्रिय स्वार्थ अनुरुप परराष्ट्र सम्बन्ध र कूटनीति सञ्चालन गर्ने छ। द्विपक्षीय र बहुपक्षीय सन्धि सम्झौताहरुलाई नेपालको राष्ट्रिय स्वार्थ अनुरुप गर्न गठबन्धन सरकार प्रयत्नशील रहने छ,' अपीलमा भनिएको छ। निर्वाचनपछि गठबन्धनले सरकार बनाए जनताको आकांक्षालाई आलटाल र ढिलासुस्ती नगर्ने शीर्ष नेताको दाबी छ। त्यसका लागि गठबन्धन दलहरुका प्राथमिकताहरु प्रष्ट रहेकाले कृषिको आधुनिकीकरण, उत्पादन वृद्धि एवं बजारीकरण, पूर्वाधार विकास र पर्यटन प्रवर्द्धन, द्रूत औद्योगीकरण, व्यापार घाटाको न्यूनीकरण गर्न आयत प्रतिस्थापन एवं निर्यात प्रवर्द्धन र नेपालको तुलनात्मक लाभ एवं प्रचूर सम्भावना भएका जलविद्युतजस्ता क्षेत्रहरुको विकास नै अहिलेको आवश्यकता रहेको अपीलमा भनिएको छ। गठबन्धन सरकारले पर्याप्त निजी, सहकारी एवं सार्वजनिक लगानी बृद्धि गर्दै देशको हितमा विदेशी लगानी आकर्षण गर्ने नीति लिने दाबी थरेको छ। यस्तो लगानीका लागि आवश्यक वातावरण, राजनीतिक स्थिरता, नीतिहरुको सुनिश्चितताप्रति गठबन्धन सचेत रहेको अपीलमा उल्लेख छ। यातायात पूर्वाधार, सूचना प्रविधि र ऊर्जा विकास तथा अन्य आर्थिक गतिविधिहरुबाट मुलुकलाई लाभ दिलाउनु तत्कालका प्राथमिकताहरु रहेको गठबन्धनको दाबी छ। सडक, रेल एवं हवाई यातायातको विस्तार गरी त्यसलाई विश्वसनीय एवं सुरक्षित बनाउन निरन्तरको प्रयास आवश्यक रहेको र जलविद्युतको विकासमार्फत् मुलुकको आवश्यकता पूर्ति गर्दै मुलुकमा उद्योग व्यवसायको विस्तार गर्न, सफा ऊर्जाको उपभोग बढाएर वातावरण विनाश रोक्न, स्वदेशमा उत्पादित विद्युतको निर्यात बढाउदै पेट्रोलियम पदार्थको आयात घटाइ भयावह बन्दै गएको व्यापार घाटालाई कम गर्ने सम्भावनाहरु रहेको अपीलमा भनिएको छ। आर्थिक अभावका कारण आधारभूत शिक्षा र स्वास्थ्यको अवसरबाट कोही पनि नेपाली बञ्चित नहुने अपीलमा भनिएको छ। 'शिक्षा र स्वास्थ्य क्षेत्रमा लगानी बृद्धि गरी सेवाको उपलब्धता र गुणस्तरमा उल्लेख्य सुधार गर्न गठबन्धनका दलहरु प्रतिबद्ध छन् । उच्च शिक्षाका लागि बर्षेनी बिदेशिने अर्बौ रुपैयाँ बराबरको विदेशी मुद्रा र त्यससँगै हुने प्रतिभा पलायन अहिलेको मूल चिन्ताको विषय हो। मुलुकभित्रै गुणस्तरीय उच्च शिक्षा दिन, योग्यता र क्षमता अनुरुपको शीप सुनिश्चित गर्र्दै अध्ययनसंगै आय आर्जन गर्न र अध्ययन पछि लाभदायी रोजगारी सुनिश्चित गर्न सबै सरोकारवालाहरुको साझा प्रयास आवश्यक छ। त्यस्तै, एकातर्फ नेपालीहरुको स्वास्थ्य उपचारका लागि वर्षेनि ठूलो रकम विदेशिइरहेको छ भने मुलुकभित्रै आधारभूत स्वास्थ्य सेवाको गुणस्तरीय विस्तारको आवश्यकता रहेको छ। यसका लागि सार्वजनिक र निजी लगानीका स्रोतहरुलाई समन्वयात्मक ढङ्गले परिचालित गर्न विश्वसनीय र सबल सरकारको आवश्यकता छ । यस कार्यमा देशका लोकतन्त्र पक्षधर प्रमुख दलहरुको गठबन्धन क्रियाशील हुनेछ,' अपीलमा भनिएको छ।"
केपी ओलीले कात्तिक ४ गते नागरिकसँग फोनमा कुराकानी गर्ने,"काठमाडौं : नेकपा एमालेका अध्यक्ष केपी शर्मा ओलीले कार्तिक ४ गते जनतासँग टेलिफोनमा कुरा गर्ने भएका छन्। मंगलबार साँझ सामाजिक सञ्जालमार्फत उनले उक्त जानकारी दिएका हुन्। उनले आफ्नो सामाजिक सञ्जालमा सम्पर्क नम्बर पठाउन अनुरोध गरेका छन्। उनले लेखेका छन्, 'मेरो फेसबुक पेजको म्यासेज बक्समा आफ्नो मोबाइल नम्बर म्यासेज गर्नुहुन अनुरोध गर्दछु।' उनले फेसबुकमा कार्तिक ४ गते कुराकानी गरौं भन्ने फोटो अपलोड गरेका छन्।"
घोषणापत्रबिनै मतदाता भेटघाटमा उम्मेदवार,"धनकुटा : आगामी मंसिर ४ गते हुने प्रतिनिधि तथा प्रदेश सभा निर्वाचनका लागि यतिबेला उम्मेदवारहरू मतदातासँग भेटघाटमा व्यस्त छन्। तर, उनीहरूसँग मतदातालाई दिने न त चुनावी एजेण्डा नै छ न त घोषणापत्र नै। दलका उम्मेदवारहरू घोषणापत्रमा उल्लेख गर्ने कुरा मौखिक आश्वासनका रूपमा दिन्छन्। मतदातालाई दिने लिखित प्रतिवद्धता नभएता पनि घोषणापत्र निर्माण गर्न कार्यदल नै बनाएर जुटेको उम्मेदवारहरूको भनाइ छ। नेपाली कांग्रेस धनकुटाले लोकतान्त्रिक वामगठवन्धनको जिल्ला स्तरको घोषणापत्र निर्माणका लागि पार्टी सचिव विजयसन्तोषी राईको नेतृत्वमा पाँच सदस्यीय कार्यदल गठन गरेको नेपाली कांग्रेस धनकुटा सभापति दिनेश राईले बताए। कार्यदलका संयोजक विजयसन्तोषी राईले घोषणापत्रको मस्यौदा तयार भइसकेको बताए। 'अहिले गठवन्धनका उम्मेदवारहरू मतदाताहरूसँग भेटघाटमा छन्। मतदाताको अपेक्षा पनि समेट्न स्थलगत रूपमा रिपोर्टिङ गर्दछौं' उनले भने 'घोषणापत्रमा गर्न सक्ने काम मात्र समेट्नेछौं। जनताको आर्थिक उपार्जन हुने कार्यक्रमलाई मात्रै प्राथमिकतामा राख्नेछौं।' त्यस्तै नेकपा एमालेको घोषणापत्र निर्माण समितिका सदस्य किरण घिमिरेले विगतमा एमालेबाट निर्वाचित जनप्रतिनिधिहरूले गरेको विकासका कामहरूको अवगत गराउँदै जनताको कुरा सुन्दै घोषणापत्रमा समेट्ने बताए। जिल्लास्तरको घोषणापत्रको मस्यौदा अन्तिम चरणमा छ। केन्द्रीय स्तरको घोषणापत्र सार्वजनिक भइसकेपछि त्यसलाई पनि समेट्ने उनले बताए। यता नेकपा माओवादी केन्द्रबाट विद्रोह गरी प्रतिनिधि सभातर्फ स्वतन्त्र उम्मेदवार बनेका हेमराज भण्डारीले मस्यौदा तयार भइसकेको बताए। उनले भने 'फाइनल गर्न बाँकी छ। अहिले जनताको कुरा सुन्दैछौं।' एउटा मात्र प्रतिनिधि सभा निर्वाचन क्षेत्र रहेको धनकुटामा लोकतान्त्रिक बामगठबन्धनको तर्फवाट सुनिलवहादुर थापा, नेकपा एमालेबाट निवर्तमान संघीय सांसद राजेन्द्रकुमार राई, राष्ट्रिय प्रजातन्त्र पार्टीबाट कुमारबहादुर थापा र स्वतन्त्र उम्मेदवार हेमराज भण्डारी लगायतका उम्मेदवार चुनावी प्रतिस्पर्धामा छन्।"
देश कसैको दम्भ र अहंकारबाट चल्दैन : मन्त्री कुँवर,"काठमाडौं : श्रम, रोजगार तथा सामाजिक सुरक्षामन्त्री शेरबहादुर कुँवरले पार्टी र देश कसैको दम्भ र अहंकारबाट चल्न नसक्ने बताका छन् । मंगलबार काठमाडौंमा आयोजित कार्यक्रममा मन्त्री कुँवरले पार्टी र देश कसैको दम्भ र अहंकारबाट चल्न नसक्ने भन्दै पार्टी र देश सहकार्य, शालिनता र एक अर्काको सहअस्तित्व स्वीकारबाट मात्र चल्ने बताए । विज्ञान र प्रविधिको उपयोगबारे अछामका युवाले पनि बुझेकाले त्यो बुझाईलाई आगामी मंसिर ४ गते हुने प्रतिनिधि र प्रदेशसभाको चुनावमा सत्ता गठबन्धनमा मत हालेर प्रटक गर्ने आफूले विश्वास लिएको उनले बताए । सत्ता गठबन्धनबाट अछाम क्षेत्र नम्बर १ का उम्मेदवार कुँवरले कस्ता उम्मेदवारले अछामी जनताको प्रतिनिधित्व गर्न सक्छन भन्ने कुरा जनतालाई थाहा भएकाले अछामी जनताले गठबन्धनलाई मत दिने विश्वास गरे । भीम रावल राष्ट्रिय नेता तथा अछामी जनताको अभिभावकसमेत रहेको भन्दै एमालेले टिकट नदिएर सही वा गलत गर्यो भन्ने कुरा जनताले फैसला गर्ने उनको भनाइ छ । कार्यक्रमा अछाम क्षेत्र नम्बर १ प्रदेशसभा क का उम्मेदवार मेघराज खड्काले प्राकृतिक स्रोत र साधनले भरिपूर्ण सुदुरपश्चिम धेरै सम्भावना बोकेको क्षेत्र भएकाले त्यसलाई नमुना र समृद्ध प्रदेश बनाउन भूमिका खेल्ने गरी आफूले सत्ता गठबन्धनको तर्फबाट साझा उम्मेदवारका रुपमा नेपाली कांग्रेसको तर्फबाट उम्मेदवारी दिएको बताए । मन्त्री कुँवरले आफूले श्रम मन्त्रालय सम्हालेको ४ महिनाको बीचमा श्रमिकको हकहित सुरक्षित गर्ने, श्रम क्षेत्रलाई मर्यादित र व्यवस्थित गर्ने, श्रमिकको उपचारमा लाग्ने खर्चलाई अनलाइन प्रणालीबाट भुक्तानी दिनेलगायत काम गरेको बताए ।"
गिरेको साख जोगाउन काठमाडौं उपत्यकामा माओवादी आक्रामक,"काठमाडौं : नेकपा माओवादी केन्द्रले काठमाडौं उपत्यका केन्द्रित चुनावी अभियानलाई तीव्रता दिएको छ। आइतबार काठमाडौं क्षेत्र नं २ मा बृहत् कार्यक्रम गरेको माओवादीले दुई दिनपछि आज ललितपुरको क्षेत्र नं ३ मा भब्य कार्यक्रम आयोजना गर्यो। काठमाडौं उपत्यकामा गिरेको साख जोगाउन माओवादीले यतिबेला चुनावी अभियानलाई तीव्रता दिएको छ। त्यसमा पार्टी सुप्रिमो पुष्पकमल दाहाल प्रचण्ड आफैं अग्रसर भएका छन्। आफू सुरक्षित क्षेत्रमा उम्मेदवारी दिएर प्रचण्डले उपत्यका केन्द्रित अभियानलाई तीव्र पारेको माओवादी नेताहरुले बताएका छन्। अघिल्लो दुई चुनावमा 'नील' भएको माओवादी यसपटक काठमाडौं उपत्यकामा अप्रत्यासित नतीजा ल्याउन चान्छ। 'कुनै बेला माओवादीले काठमाडौं उपत्यकामा झन्डै क्लीन स्वीप गरेको अवस्था थियो। तर राजनीतिक विकासक्रमसँगै माओवादी उपत्यकामा शून्य बराबर अवस्थामा आइपुग्यो। पुरानो अवस्थालाई फर्काउन प्रचण्ड आफैं लाग्नुभएको हो,' प्रचण्ड निकट एक स्थायी कमिटी सदस्यले भने। सत्ता गठबन्धनका तर्फबाट माओवादीले काठमाडौं उपत्यकामा ५ सिट पाएको छ। माओवादीले काठमाडौंको क्षेत्र नं २, क्षेत्र नं ७ क्षेत्र नं ९, ललितपुरको क्षेत्र नं ३ र भक्तपुरको क्षेत्र नं १ पाएको छ। यी ५ सिटमै जित दिलाउने अडानमा प्रचण्ड छन्। त्यही कारण पछिल्लो समय गठबन्धनका शीर्ष नेताहरुलाई अभियानमा सरिक गराएको ती नेताको भनाइ छ। 'अनपेक्षित नतीजा ल्याउनेमा अध्यक्षज्यु विश्वस्त हुनुहुन्छ। काठमाडौं क्षेत्र २ को कार्यक्रम र आज ललितपुरमा गरिएको कार्यक्रम त्यही अभियानको निरन्तरता हो,' उनले भने। आइतबारको कार्यक्रममा गठबन्धन दलका शीर्ष नेताहरुले माओवादी उम्मेदवार ओनसरी घर्तिमगरको खुबै तारिफ गरे। प्रधानमन्त्री देउवाले साहसी महिलाको रुपमा ब्यख्या गर्दा माधव कुमार नेपालले आफ्नो क्षेत्रसमेत रहेकाले अत्यधिक मतले विजयी गराउने वाचा गरे। अध्यक्ष प्रचण्डले त ओनसरीलाई विजयी गराए विकास मन्त्रालय दिने उद्घोष नै गरे। काठमाडौंका मतदातालाई रिझाउन प्रचण्ड कसरी लागिपरेका छन् भन्ने यो उदाहरणमात्रै हो। त्यही कार्यक्रममा ओनसरीले आफ्नो नम्बर सार्वजनिक गर्दै जोरपाटीसाँखु सडकको स्तोरन्नोति र कोटेश्वरको जाम हटाउने प्रतिवद्धता जाहेर गरिन्। 'यस क्षेत्रका जनताका लागि म दिनरात हाजिर हुनेछु। केही समस्या भए मलाई एक कल गर्नुस्,' सम्बोधन गर्दै ओनसरीले भनिन्। यी प्रतिवद्धताले काठमाडौंका मतदातालाई रिझाउने माओवादीको रणनीति छ। ललितपुरमा आयोजित कार्यक्रममा पनि प्रचण्डले आफू निकट पम्फा भुसाललाई खुलेर तारिफ गरे। माओवादी पार्टीमा पम्फा योग्य नेता भएको उनको आश्य थियो। 'मुलुकमा अप्राकृतिक, अपवित्र र प्रतिगमनकारी प्रवृत्ति र कसरत चलिरहेको छ। त्यसका लागि निर्वाचनपछि पनि गठबन्धन आवश्यक छ। हामीले योग्य उम्मेदवार उठाएका छौं। सबै मिलेर गठबन्धनका उम्मेदवारलाई विजयी गराउनुपर्छ,' उनले भने। प्रचण्ड निकट भएरै होला पम्फा मन्त्री बन्न कहिल्यै नछुट्ने नेतामा पर्छिन्। पम्फाले आफ्नो नेतृत्वमा नेपाल ऊर्जामा आत्मनिर्भर भएको दाबी गरिन्। 'विगतमा ललितपुरबाट पाएको माया र विश्वास आज मेरा लागि जीवनको महत्वपूर्ण कुराको रुपमा अभिलेखित हुन पुगेको छ। आज फेरि म जनताबाट अनुमोदित भएर राष्ट्रिय राजनीतिमा ललितपुरको जनताको प्रतिनिधित्व गर्ने दौडमा छु। जति धेरै मत त्यति धेरै आत्मविश्वास र राष्ट्रिय राजनीतिमा जिम्मेवारी प्राप्त हुनेछ। सदाझैं अझ प्रभावकारी र सशक्त तथा समावेशी प्रगतिउन्मुख र स्वाभिमानी जनप्रतिनिधिका रुपमा भूमिका खेल्नेछु,' सम्बोधनका क्रममा उनले भनिन्। उनले पाँच वर्षमा ललितपुरका जनताको 'क्वालिटी अफ लाइफ'मा परिवर्तन आउने दाबी गरिन्। त्यसका लागि उनले सँस्कृति र सम्पदाको संरक्षण, कृषिमा आधुनिकीकरण र ललितपुरलाई पर्यटकीय क्षेत्रको रुपमा विकास गर्ने प्रतिवद्धता जाहेर गरिन्। लिखित प्रतिवद्धता पढेकी पम्फाले ललितपुरबासीलाई आकर्षित गर्ने एजेन्डा र प्रतिवद्धता जाहेर गरेकी थिइन्। उक्त लिखित प्रतिवद्धता पनि प्रचण्डकै अग्रसरमा तयार पारिएको नेताहरुको दाबी छ। माओवादी यी दुई क्षेत्रमा मात्र सीमित रहँदैन। अबका केही दिनमै आफ्नो उम्मेदवार रहेको काठमाडौं क्षेत्र नं ७, ९ र भक्तपुरको क्षेत्र नं १ मा पनि यस्तै चुनावी अभियान गर्दैछ। उम्मेदवार चिनाउने र शीर्ष नेताहरुलाई भाषण गराए मतदातालाई रिझाउने प्रचण्डको प्रमुख रणनीति रहेको छ। माओवादीको तर्फबाट काठमाडौं २ मा ओनसरी घर्तिमगर, काठमाडौं ७ बाबुराम भट्टराईकी छोरीसमेत रहेकी मानुषी यमी भट्टराई, काठमाडौं ७ मा कल्पना धमला, ललितपुर ३ मा पम्फा भुसाल र भक्तपुर १ मा सुनिल गोठेले उम्मेदवारी दिएका छन्। यसका साथै माओवादीले काठमाडौं क्षेत्र नं ३ र १० कांग्रेससँग मित्रवत् प्रतिस्पर्धा गर्ने बताइएको छ। काठमाडौं ९ मा माओवादीबाट बद्रीप्रसाद बजागाईँ र कांग्रेसबाट सन्तोष चालिसे उम्मेदवार रहेका छन् भने काठमाडौं १० मा माओवादीबाट अन्जना विशंखे र कांग्रेसबाट निवर्तमान सांसद राजेन्द्रकुमारी केसीले उम्मेदवारी दिएका छन्।"
नेपाली कांग्रेसले केन्द्रीय कार्यालयमा सञ्चार केन्द्र र स्थानीय तहसम्म सञ्चार संयन्त्र तयार गर्ने,"काठमाडौं : नेपाली कांग्रेसले पार्टीको केन्द्रीय कार्यालयमा सञ्चार केन्द्र स्थापना गर्ने भएको छ। सोमबार बसेको पार्टीको प्रतिनिधिसभा तथा प्रदेश सभा निर्वाचन २०७९, केन्द्रीय प्रचारप्रसार समितिको बैठक उक्त निर्णय गरेको हो। निर्वाचनका लागि प्रदेश, जिल्ला, प्रतिनिधि सभा तथा प्रदेश सभा निर्वाचन क्षेत्र र स्थानीय तहमा समेत पार्टीको सञ्चार संयन्त्र तयार गर्ने समितिको पहिलो बैठकले निर्णय गरेको छ। प्रभावकारी रूपमा निर्वाचन प्रचारप्रसारको कार्यसम्पादन गर्नका लागि प्रतिनिधि सभा तथा प्रदेश सभा निर्वाचन क्षेत्रका समाचार, जानकारी, निर्वाचन गतिविधि केन्द्रमा सम्प्रेषण गर्ने व्यवस्था मिलाउने र केन्द्रीय सञ्चार केन्द्रबाट आवश्यक जानकारी प्रदेश, प्रतिनिधि सभा, प्रदेश सभा र स्थानीय तहसम्मका प्रचारप्रसार समिति र पार्टी संयन्त्रमा सम्प्रेषण गर्ने व्यवस्था मिलाउने समितिका संयोजक एवम् पार्टी प्रवक्ता डा प्रकाश शरण महतले बताए। पार्टीको निर्वाचन प्रचारप्रसारका लागि आवश्यक प्रचार सामग्री निमार्ण गर्ने र विभिन्न सञ्चार माध्यमहरू रेडियो, एफएम, टीभी, प्रिन्ट मिडिया, अनलाइन तथा सामाजिक सञ्जाल लगायतबाट पार्टीको सन्देश सम्प्रेषण गरिने उनले जानकारी दिए। उक्त कार्यका लागि पार्टी सम्वद्ध भ्रातृ एवं शुभेच्छुक संस्था, विज्ञ वुद्धिजीवी, सञ्चारकर्मी, अन्य पेशागत संस्था र साथीलाई अधिकतम् संलग्न गराई सक्रिय गराउने निर्णय पनि गरेको छ। प्रचार सामग्री उत्पादन तथा प्रचारप्रसारका लागि विभिन्न उपसमितिहरू गठन गर्ने निर्णय पनि गरिएको समितिले जनाएको छ।"
अनि अभियुक्तहरू सांसद बन्छन्,"काठमाडौं : प्रतिनिधिसभा सदस्य निर्वाचन ऐन, २०७४ को दफा १३ (घ) अनुसार कुनै पनि व्यक्तिलाई भ्रष्टाचार, सम्पत्ति शुद्धीकरण वा नैतिक पतन देखिने अन्य फौजदारी कसुरमा सजाय पाएको छैन भने उम्मेदवार हुन पाउँछ। त्यस्तै उपदफा दफा (ज) मा प्रचलित कानुनबमोजिम कालोसूचीमा नरहे मात्र उम्मेदवारी दिन पाउँछ। यही कानुनी व्यवस्थाको उपयोग गर्दै मुलुकभर धेरै नेताहरू चुनावी मैदानमा छन्। फौजदारी अभियोगमा मुछिएका व्यक्ति पनि उम्मेदवार बनेका छन्। यता भ्रष्टाचार निवारण ऐन २०५९ र अख्तियार दुरुपयोग अनुसन्धान आयोग ऐन, २०४८ भने भ्रष्टाचारको मुद्दा दायर भएसँगै सार्वजनिक पद धारण गरेको व्यक्ति स्वतः निलम्बन हुने उल्लेख छ। भ्रष्टाचार निवारण ऐन, २०५९ को दफा ३३ मा मुद्दा दायर भएको अवस्थामा त्यस्तो राष्ट्रसेवक सो मुद्दाको किनारा नभएसम्म स्वतः निलम्बनमा रहने व्यवस्था छ। माथि उल्लेख गरिएका तीन ऐनलाई केलाउँदा निलम्बन हुने थाहा हुँदाहुँदै पनि उम्मेदवार बन्नबनाउन कानुनले नै छिद्र राखेको प्रष्ट देखिन्छ। अभियोग लाग्दा नै उम्मेदवार बन्ने बाटो खोलिदिने र जिते शक्तिको आडमा अभियोग पन्छाउनेसम्मको अवस्थामा कानुनले नै पुर्याएको देखिएको विज्ञ बताउँछन्। संविधानमा अन्तिम अदालतले नठहरेसम्म दोषी नमानिने व्यवस्था पनि छ। सर्वोच्च अदालतका पूर्वन्यायाधीश बलराम केसी संवैधानिक प्रावधान निर्वाचनमा उम्मेदवार बन्नको लागि लागू गर्न नहुने बताउँछन्। सम्मानपूर्वक बाँच्न पाउने हकको व्यवस्था त सामान्य अवस्थामा नागरिकले जीवन बिताउनको लागि हो। कुनै पद प्राप्त गरी बस्नको लागि होइन। पूर्वन्यायाधीश केसी भन्छन्, कुनै पद प्राप्त गर्ने व्यक्ति निष्कलंक हुनुपर्छ। मुद्दा विचाराधीन भएका व्यक्तिको निर्वाचन आयोगले उद्देश्यमूलक व्याख्या गर्दै मनोनयन नै रद्द गर्नु पथ्र्यो। कानुनको छिद्र प्रयोग गर्दै आरोपीहरू सांसदमन्त्री बनेर चोखिने दाउ हेरिरहेको विज्ञहरू बताउँछन्। अभियोग लागेका व्यक्तिको दलले नै उम्मेदवार दिनु हुँदैनथ्यो, पूर्वन्यायाधीश केसी भन्छन, उम्मेदवार आफैंले पनि जनताले पत्याउँदैनन् भनेर चुनावी मैदानमा उत्रनु हुँदैनथ्यो। निर्वाचन आयोगले मुद्दा विचाराधीन भएका र फरार रहेका अभियुक्तहरूसँग जानकारी लिई आमजनतालाई सूचित गर्नुपर्ने पूर्वन्यायाधीश केसी बताउँछन्। एउटा ऐनले उम्मेदवारी दिन पाउने र सांसद हुनबाट रोक्ने गरी बाँझिने खालको खालको अर्को ऐन राख्नै हुँदैन द्वन्द्व निम्त्याउने ऐन रहनु हुँदैन। २०७४ सालमै तनहुँमा गोविन्दराज जोशीले स्वतन्त्र उम्मेदवारका रूपमा प्रतिनिधिसभा निर्वाचनमा चुनावी मैदानमा उत्रिएका थिए। प्रतिद्वन्द्वी कांग्रेसका रामचन्द्र पौडेलले उजुरी गरे। निर्वाचन आयोगले फौजदारी कसुरमा सजाय पाएको तर्क दिँदै जोशीको उम्मेदवारी नै खारेज गर्यो। जोशीविरुद्धको भ्रष्टाचारको मुद्दा सर्वोच्च अदालतमा विचाराधीन छ। विशेष अदालतले दोषी ठहर गरेपछि उनी सर्वोच्चमा पुनरावेदन दिएका थिए। सफाइ नपाउँदै उनले पुनः तनहुँ १ बाट स्वतन्त्र उम्मेदवारी दिएका छन्। तर, यस पटक उजुरी नै परेन। उनी चुनावी प्रचारप्रसारमा व्यस्त छन्। ७ भदौ २०७२ मा भएको टीकापुर काण्डलगत्तै भारतमा निर्वासित भएका रेशम चौधरीले भूमिगत अवस्थामै वारेसनामामार्फत उम्मेदवारी दर्ता गराए। कैलाली१ बाट चुनाव लडेर ३४ हजार ३ सय ४१ मत ल्याई विजयी भए। निर्वाचित भएलगत्तै १४ फागुन २०७४ मा उनले जिल्ला अदालत कैलालीमा उपस्थित भए। जिल्ला अदालत कैलाली र उच्च अदालत दिपायलले चौधरीलाई दोषी ठहर गर्दै जन्मकैद फैसला सुनाएपछि उनी संसद् भवन छिर्न पाएनन्। बन्दी अवस्थामै चौधरीले दोस्रो पटक सांसद हुने योजनाका साथ उम्मेदवारी दिए। तर, यस पटक बर्दिया २ बाट दिएको उम्मेदवारी निर्वाचन आयोगले खारेज गर्यो। नेपालको संविधान, भाग ८, धारा ८७ (ग) मा भनिएको छ, नैतिक पतन देखिने फौजदारी कसुरमा सजाय नपाएको व्यक्ति संघीय संसद्को सदस्य हुन योग्य हुने छ। संविधानका साथै प्रतिनिधिसभा ऐनमा पनि फौजदारी कसुरमा सजाय पाएको व्यक्ति संसद्को लागि अयोग्य हुने उल्लेख छ। नैतिक पतन देखिने फौजदारी कसुरमा दोषी ठहर भएपछि चौधरीले संसद् भवन टेक्नै नपाई पाँचवर्षे कार्यकाल सकियो। भ्रष्टाचार आरोपमा विशेष अदालतमा मुद्दा खेपिरहेका पूर्वउपप्रधानमन्त्री विजयकुमार गच्छदार पनि प्रतिनिधिसभाको निर्वाचनमा उम्मेदवार बनेका छन्। अदालतले दोषी ठहर गरेको खण्डमा निर्वाचित भए पनि संसद् भवन छिर्न पाउने छैनन्। भ्रष्टाचार, सम्पत्ति शुद्धीकरण, कसुर वा नैतिक पतन देखिने अन्य फौजदारी कसुरमा सजाय पाई वा कुनै कसुरमा जन्मकैद वा २० वर्ष वा सोभन्दा बढी कैदको सजाय पाई त्यस्तो पैसला अन्तिम भएको उम्मेदवार अयोग्य हुने प्रतिनिधिसभा सदस्य निर्वाचन ऐन, २०७४ मा उल्लेख छ। निर्वाचन ऐनमा यो व्यवस्थालाई दृष्टिगत गरी योग्य उम्मेदवार उठाउनु पर्नेमा दलहरूले आरोपीहरूलाई टिकट दिइरहेका छन्। भ्रष्टाचारको आरोप खेपिरहेका गच्छदार मात्र होइन पूर्वमन्त्री टेकबहादुर गुरुङ मनाङबाट प्रतिनिधिसभा सदस्यमा उम्मेदवारी दिएका छन्। गुरुङले पनि भ्रष्टाचार मुद्दा खेपिरहेका छन्। ३० बिघा सरकारी जग्गा हडपेको मुद्दा खेपिरहेका रेवतराज पुरी गगनलाई नेकपा माओवादी केन्द्रले उम्मेदवार बनाएको छ। उनले झापा क्षेत्र नम्बर ५ (ख) बाट उम्मेदवारी दिएका छन्। उनीविरुद्ध सम्पत्ति शुद्धीकरण विभागले २०७७ साल माघमा विशेष अदालतमा मुद्दा दायर गरेको छ। मुद्दा नटुंगिँदै माओवादी केन्द्रले प्रदेशसभाका लागि उम्मेदवारका रूपमा मैदानमा उतारेको हो। बाँकेस्थित सिक्टा सिँचाइ आयोजनामा भ्रष्टाचार गरेको आरोप लागेका पूर्वमन्त्री एवं ठेकेदार विक्रम पाण्डे पनि चुनावी मैदानमा छन्। राष्ट्रिय प्रजातन्त्र पार्टीका वरिष्ठ उपाध्यक्ष पाण्डेले राप्रपाका तर्फबाट चितवन३ बाट उम्मेदवारी दिएका छन्। १३ अर्ब लागतमा एक दशक लगाएर निर्माण गरिएको नहर परीक्षणको लागि पानी छोड्दा भताभुंग भएपछि अख्तियारले मुद्दा दायर गरेको थियो। गत असार ५ गते पाण्डेलाई विशेष अदालतले सफाइ दिएको थियो। अदालतले सफाइ दिइसकेको र राजनीतिक हक उपभोग गर्न कानुनले निषेध नगरेको अवस्थामा निर्वाचनमा होमिएको उम्मेदवारलाई दोषी करार गर्नु आपत्तिजनक छ, उनले भने। अख्तियारले पाण्डेविरुद्ध सर्वोच्च अदालत पुनरावेदन दिने तयारीमा छ। त्यस्तै, हत्या अभियोग लागेका पूर्वमन्त्री प्रभु साह पनि रौतहट ३ बाट उम्मेदवार बनेका छन्। साहले स्वतन्त्र उम्मेदवारी दिएका हुन्। हिन्दु युवा संघका तत्कालीन अध्यक्ष काशी तिवारीको हत्या घटनामा साह मुछिएका छन्। उनीविरुद्धको अनुसन्धान प्रतिवेदन जिल्ला सरकारी वकिल कार्यालयमा विचाराधीन रहेको जनाइएको छ। तत्कालीन सभामुख कृष्णबहादुर महराले २२ मंसिर २०७५ मा कृषि तथा सहकारी समितिको हलमा शपथग्रहण गराएका थिए। जनप्रतिनिधिको लोगो कोटमा झुन्ड्याएकै अवस्थामा प्रहरीले हथकडी लगायो। ४५ वर्षीय चौधरी डिल्लीबजार केन्द्रीय कारागारमा कैद भुक्तान गरिरहेका छन्। उच्च अदालतको फैसलाविरुद्ध सर्वोच्चमा पुनरावेदन दिएका चौधरीको मुद्दा विचाराधीन छ। आठ सुरक्षाकर्मीको ज्यान गएको टीकापुर घटनामा दोषी ठहर भएकोले उम्मेदवारी दिँदा खारेज हुने पूर्वानुमान थियो। किनकि, नैतिक पतनभित्र ज्यानसम्बन्धी अपराध पर्छ। त्यसैेले ब्याकअपका लागि राखिएका बुवा लालवीरलाई मैदानमा उतारिएको छ। कानुनले रोक लगाउँदा लगाउँदै चौधरीले कारागारबाटै नागरिक उन्मुक्ति पार्टी गठन गर्न कस्सिए। कानुनले रोक लगाएपछि श्रीमती रञ्जना श्रेष्ठको नाममा पार्टी दर्ता गरे। सर्वोच्च अदालतका पूर्वन्यायाधीश बलराम केसीका अनुसार, अभियोग लागेका व्यक्तिले कानुनी हिसाबले उम्मेदवर बने पनि नैतिकताको हिसाबले उम्मेदवारी दिन मिल्दैन। नेपाल र भारतको अदालतको विधिशास्त्र (जुरिस्प्रुडेन्स) मिल्दोजुल्दो छ। अभियोग लाग्दैमा दोष मानिँदैन। सुरु अदालतको फैसला अन्तिम होइन, पूर्वन्यायाधीश केसी भन्छन्, अन्तिम अदालतबाट दोषी ठहर नहुञ्जेल निर्दोष मानिन्छ। पूर्वनिर्वाचन आयुक्त प्राडा वीरेन्द्रप्रसाद मिश्र मुद्दा पर्नेबित्तिकै उम्मेदवार हुन नपाउने व्यवस्था गर्दा राजनीतिक प्रतिशोधका लागि पनि चुनावको मुखमा सम्भावित उम्मेदवारविरुद्ध मुद्दा दायर गर्ने प्रवृत्ति हाबी हुने बताउँछन्। न्यायालयले अभियोग लागेका व्यक्तिको मुद्दाको न्यायालयले छिटो निरूपण गर्नुपर्छ, पूर्वनिर्वाचन आयुक्त मिश्र भन्छन्, राजनीतिक दलले योग्य उम्मेदवार चयन गर्ने संस्कार बसाल्नु पर्छ। पूर्वन्यायाधीश केसी नयाँ कानुन पनि नहुने र फौजदारी अभियोगमा लागेको व्यक्तिलाई सफाइ नपाउञ्जेल उम्मेदवारी बन्न नपाउने गरी अदालतबाट कानुनी व्याख्या नहुँदासम्म राजनीति शुद्ध नहुने बताउँछन्। निर्वाचन आयोगका प्रवक्ता शालिग्राम शर्मा पौडेलका अनुसार, कुनै उम्मेदवार अयोग्य छ भने सो विषयमा स्पष्ट प्रमाणसहित सम्बन्धित निर्वाचन अधिकृत समक्ष उजुरी दिन सकिने बताउँछन्। उनले भने, कानुनबमोजिम उम्मेदवार हुनको लागि आवश्यक योग्यता पूरा नगरेका र अयोग्य भएमा सम्बन्धित निर्वाचन अधिकृतबाट त्यस्तो उम्मेदवारी बदर हुन्छ। निर्वाचन आयोग ऐन, २०७३ को दफा ९ बमोजिम उम्मेदवारी मनोनयन दर्ता भइसकेको तर निर्वाचन परिणाम घोषणा नभइसकेको अवस्थामा उजुरी परेमा जाँचबुझ गर्दा योग्यता नपुगेको वा अयोग्य रहेको देखिएमा मनोनयनसमेत बदर हुन्छ। आयोगले योग्यताअयोग्यताका सम्बन्धमा राजनीतिक दल र उम्मेदवार आफैंले यकिन गरी मनोनयन पत्र दर्ता गराउन अनुरोधसमेत गरेको थियो। नैतिकवान्, स्वच्छ चरित्र र असल चालचलन भएका बाहेक अन्य व्यक्तिले उम्मेदवारी दर्ता गर्न नपाउने कानुनी व्यवस्था छ। त्यस्तै नैतिक पतन देखिने फौजदारी कसुरमा कैदको सजाय नपाएको व्यक्ति मात्र दलको सदस्य बन्न पाउने कानुनी व्यवस्था छ। तर, राजनीतिक दलहरूले सदस्यता दिने मात्र होइन नवीकरण गर्दा पनि कानुनी व्यवस्थाको उपहास गरेका छन्। सार्वजनिक नैतिकताको प्रतिकूल हुने कार्य राजनीतिक दलहरूले गर्न नहुने राजनीतिक दलसम्बन्धी ऐन, २०७३ मा उल्लेख छ। तर, दलहरूले नैतिक पतन देखिने फौजदारी कसुरमा सजाय पाएका, मुद्दा विचाराधीन रहेका र आपराधिक कार्यमा फरार सूचीमा रहेका व्यक्तिलाई उम्मेदवार बनाएका छन्। कानुनी व्यवस्थाविपरीत नेताहरूको सदस्य नवीकरण गर्दै उम्मेदवार बनाएका छन्। सर्वोच्च अदालतका पूर्वन्यायाधीश बलराम केसी अभियोग लागेका व्यक्तिलाई राजनीतिक दलले ब्रेक लगाउनु पर्ने बताउँछन्। अभियोग लागेका व्यक्तिलाई टिकट नदिने निर्णय दलहरूले गर्नुपथ्र्यो, पूर्वन्यायाधीश केसी भन्छन्, नेतृत्वले नै कानुनी मूल्य मान्यतामा चल्नुपर्ने भएकोले टिकट नदिएको प्रष्ट पार्नु पथ्र्यो। राजनैतिक दलसम्बन्धी ऐन, २०७३ अनुसार सदस्यता दिँदा सदस्यता वितरण गर्दा योग्यता पुगेको व्यक्तिलाई मात्र दिनु पर्छ। भ्रष्टाचार, जबर्जस्ती करणी, मानव बेचबिखन तथा ओसारपसार, लागूऔषध बिक्री वितरण तथा निकासी वा पैठारी, सम्पत्ति शुद्धीकरण, अपहरणसम्बन्धी कसुर वा नैतिक पतन देखिने अन्य फौजदारी कसुरमा कैदको सजाय नपाएको व्यक्तिलाई वितरण गर्नु पर्छ। सर्वोच्च अदालतका पूर्वन्यायाधीश बलराम केसी मुलुकका प्रायःजसो दलहरू अनैतिक रहेको बताउँछन्। अनैतिक चरित्र बोकेका दलबाट नैतिकताको आशा गर्नु बेकार छ, पूर्वन्यायाधीश केसी भन्छन्, नैतिक पतन भएका व्यक्तिलाई उम्मेदवारको लागि टिकट दिँदा आमजनतामा निराशा बढेको छ। पूर्वसभामुख ढुंगाना उम्मेदवारप्रति कानुनी प्रश्न नरहेमा पनि नैतिक प्रश्न सधैं उठिरहने बताउँछन्। उनी भन्छन् निर्वाचन आयोग पनि कानुनतः पन्छने ठाउँ बाँकी राखेर राजनीतिक दलको अनुकूलतामा लागेको देखिँदैछ। उजुरी परेन भन्दैमा जाँचबुझ गर्नबाट निर्वाचन आयोग पन्छिन मिल्दैन। उम्मेदवारको योग्यताअयोग्यता बारे सक्रियतापूर्वक जाँचबुझ गर्नु पर्छ। फौजदारी अपराध वा नैतिकतासँग सम्बन्धित अभियोग छ भने आयोग स्वयंले पनि जानकारी लिनुपर्छ। दमननाथ ढुंगाना, पूर्वसभामुख एउटा ऐनले उम्मेदवारी दिन पाउने र अर्को ऐन, नियमावलीले सांसद हुनबाट रोक्ने हुनुहुँदैन। बाझिने वा द्वन्द्व निम्त्याउने ऐन रहनु हुँदैन। मुद्दा विचाराधीन भएका व्यक्तिको निर्वाचन आयोगले उद्देश्यमूलक व्याख्या गर्दै मनोनयन नै रद्द गर्नुपथ्र्यो। बलराम केसी, पूर्वन्यायाधीश फौजदारी अभियोग लागेको र धरौटी तारेखमा छुटेका व्यक्तिलाई वारेसनामा मार्फत उम्मेदवारी दिनबाट वञ्चित गर्नुपर्छ।विजय गुप्ता, वरिष्ठ अधिवक्ता ज्यान मार्ने उद्योगमा फरार सिन्धुपाल्चोकका एमाले नेता युद्धविक्रम तामाङ सिन्धुपाल्चोक १ (क) बाट प्रदेशसभा सदस्यमा उम्मेदवारी दिएका छन्। हत्या अभियोग लागेका लक्ष्मी महतो एमालेको तर्फबाट महोत्तरी १ बाट प्रतिनिधिसभा सदस्यमा उम्मेदवार बनेका छन्। उनलाई सशस्त्र प्रहरीका सहायक निरीक्षक (असई) थमन विकको हत्या गरेको अभियोग छ। फरार महतोले वारेसमार्फत उम्मेदवारी दर्ता गराएका हुन्। सोही घटनामा फरार सूचीमा रहेका लक्ष्मण थारूले नागरिक उन्मुक्ति पार्टीबाट कैलाली ५ बाट उम्मेदवारी दिए। जिल्ला र उच्च अदालतबाट दोषी ठहर भएका थारूको उम्मेदवारी आयोगले खारेज गरिसकेको छ। वरिष्ठ अधिवक्ता विजयकुमार गुप्ता फरार अभियुक्तको वारेसनामा निर्वाचन आयोगले स्वीकार गर्न नहुने बताउँछन्। अभियोग पत्र दर्ता भइसकेको र मुद्दा चलिसकेको व्यक्तिको उम्मेदवारको वारेसनामा बदर गर्नुपर्छ, उनले भने, फौजदारी अभियोग लागिसकेका व्यक्तिको वारेसनामा किन स्वीकार गरिएको हो ? दोषी ठहर नभइसकेको तर्क गरेर वारेसनामा स्वीकार गर्नुलाई कानुनी छिद्रको दुरुपयोगका रूपमा लिइने वरिष्ठ अधिवक्ता गुप्ताले बताए। यो छिद्रको दुरुपयोग हुन नदिन पार्टीहरूले नै सुधार ल्याउनु पर्छ। फौजदारी अभियोग लागेका व्यक्तिलाई उम्मेदवारको टिकट दिनु हुँदैन। अदालतमा तारेखको लागि समेत वारेस पठाउन सक्दैन भने कहीं पनि वारेस पठाउन पाउँदैन भन्ने हो, उनले भने, उम्मेदवारी नै दर्ता गर्न नपाउनु व्यवस्था हुनुपर्छ। फौजदारी अभियोग लागेको र अदालतबाट धरौटी तारेखमा छुटेका व्यक्तिलाई वारेसनामामार्फत उम्मेदवारी दिनबाट वञ्चित गर्नु पर्छ। वरिष्ठ अधिवक्ता गुप्ताले दलले अभियोग लागेको व्यक्तिलाई उम्मेदवारको टिकट दिन नहुने स्पष्ट कानुनी व्यवस्थाको अभावले विकृति बढेकोे बताए। पूर्वसभामुख दमननाथ ढुंगाना उम्मेदवारविरुद्ध उजुरी नपरेको अवस्थामा पनि निर्वाचन आयोगले योग्यताअयोग्यताबारे सक्रियपूर्वक जाँचबुझ गर्नुपर्ने बताउँछन्। फौजदारी अपराध वा नैतिकतासँग सम्बन्धित अभियोग छ भने आयोग स्वयंले जानकारी लिनुपर्छ। उम्मेदवारलाई प्रतिरक्षाको लागि केही समय दिने वा अस्वीकार गर्नुपर्छ, पूर्वसभामुख ढुंगाना भन्छन्, उजुरी परेन भन्दै निर्वाचन आयोगले जाँचबुझमा आँखा चिम्लन मिल्दैन। राजनीतिक दलसँग साँठगाँठ मिलाएर ढाकछोप गरे जस्तो देखिनु हुँदैन। दलहरूको चाहनाअनुसार निर्वाचन आयोग सञ्चालन हुन नहुने पूर्वसभामुख ढुंगानाले बताए।"
हाम्रो गठबन्धन पवित्र हो: माधव नेपाल,"उनले भने, एमाले नेतृत्वको गठबन्धन अपवित्र हो। हामीले गणतन्त्रवादीहरुको प्राकृतिक गठबन्धन बनाएका छौँ। यो संविधान र लोकतन्त्रको रक्षाका लागि हो। सत्ता गठबन्धन दलका कार्यकर्ताको संयुक्त भेलालाई ललितपुरमा सम्बोधन गर्दै अध्यक्ष भने, हाम्रो सहकार्य जति सशक्त हुँदै जाने छ । जति समन्वय गर्दै जानेछौँ । जति जनताको माझमा पुग्छौँ । त्यति नै हाम्रो जित सुनिश्चित हुनेछ । विपक्षले उठाएका गतल विषयलाई तर्कपूर्ण ढंगले खण्डन गर्नुपर्ने बताए ।"
विकल्प र व्यवस्थापनविना सुकुम्बासीका घर टहरा भत्काउनु हुँदैन : गृहमन्त्री खाण,"रुपन्देही : गृहमन्त्री बालकृष्ण खाणले उपर्युक्त विकल्प र व्यवस्थापन बिना सुकुम्बासी नागरिकहरूका घर,टहरा भत्काउन नहुने बताएका छन्। नेपाली कांग्रेसका केन्द्रीय सदस्य खाणले बुटवल उपमहानगरपालिका१६ मा चुनाव प्रचारप्रसार कार्यालयको उद्घाटन गर्दै सुकुम्बासीहरूलाई विकल्प दिएर मात्रै सार्नुपर्ने बताएका हुन्। 'अहिले जस्तो अवस्थामा बसेका छन्, उनीहरू त्यस्तै अवस्थामा बस्न पाउनुपर्छ।' रुपन्देही ३ बाट प्रतिनिधि सभा सदस्यका उम्मेदवार रहेका खाणले भने, 'उनीहरूलाई बसोबास गरेको स्थानबाट सार्नै पर्ने अवस्था आएमा उपयुक्त विकल्प दिएर, त्यो विकल्पमा व्यवस्थापन गरेर मात्रै सार्नुपर्छ।' अहिले काठमाडौं महानगरलगायतका केही स्थानीय तहले विकल्पविना सुकुम्बासीका घर, टहरा भत्काएपछि गृहमन्त्री खाणको यस्तो धारणा आएको हो। उनले आफूले गृह प्रशासनलाई घर, टहरा भत्काउने अन्य सरकारी निकायको कार्यमा सहभागी नहुन निर्देशन दिइसकेको बताए। गृहमन्त्री खाणले इतिहास र भूमिका नभएका राजनीतिक दल र ती दलमा आवद्ध नेताबारे टिकाटिप्पणी गर्नुको औचित्य नभएको बताए। बुटवलको सेमलारमा कृषि थोक बजार केन्द्र आयोजना अहिले सरकारको नीति तथा कार्यक्रम र बजेटमा परेको भन्दै उनले त्यो आयोजना पूरा गरेर भरपुर फाइदा लिनुपर्ने बताए। आयोजना पूरा भएमा रुपन्देहीमा उत्पादित कृषि उपज गौतमबुद्ध अन्तर्राष्ट्रिय विमानस्थलमार्फत हवाइजहाजबाट राजधानी र विदेशमा पठाउन सकिने उनको भनाई छ।"
प्रधानमन्त्री देउवालाई 'लाइभ डीबेट'मा आउन केपी ओलीको आह्वान,"काठमाडौं : नेकपा एमालेका अध्यक्ष केपी शर्मा ओलीले 'लाइभ डीबेट'का लागि प्रधानमन्त्री शेरबहादुर देउवालाई आह्वान गरेका छन्। उनले सामाजिक सञ्जालमार्फत् आफू 'लाइभ डीबेट' लागि तयार रहेको उल्लेखसमेत गरेका छन्। उनले सामाजिक सञ्जालमार्फत् आफूलाई 'लाइभ डीबेट' आउन आग्रह गरेको बताए। पश्चिमा देशमा निर्वाचनका बेला गरिने 'लाइभ डीबेट'का लागि ओलीले आफू तयार रहेको बताए। 'सामाजिक सञ्जालमा रहेका धेरै साथीहरुले 'लाीभ डीबेट'मा आउन आग्रह गर्नु भएको छ। धेरैजसोले मेरो र नेपाली कांग्रेसका सभापति शेरबहादुर देउवाजीबीच एजेण्डा आधारित बहसका लागि सुझाव दिनु भएको छ। निर्वाचनको समयमा पश्चिमा देशहरुमा यस्तो डिबेट हुने गरेको छ। म त यसका लागि तयार छु, देउवाजी नि?,' उनले फेसबुकमा लेखेका छन्। मंसिर ४ गते हुने प्रतिनिधिसभा एवं प्रदेशसभा निर्वाचनमा सत्तारुढ दलहरुको गठबन्धन र एमालेजसपाबीच गठबन्धन गरिएको छ।"
एकीकृत समाजवादीकी केन्द्रीय सदस्य तथा समानुपातिक उम्मेदवार रावल एमालेमा प्रवेश,"काठमाडौं : नेकपा (एकीकृत समाजवादी) की केन्द्रीय सदस्य तथा समानुपातिकतर्फकी प्रतिनिधि सभा सदस्य उम्मेदवार रीता रावल नेकपा (एमाले) मा फर्किएकी छन्। अध्यक्ष केपी शर्मा ओलीले नेतृ रावललाई सोमबार साँझ बालकोटमा अविर र खादा लगाएर पार्टीमा स्वागत गरेका हुन्। प्रवेशपश्चात रावलले एक अर्कासँग विचार नमिल्ने अपवित्र सत्ताधारी गठबन्धनबाट देश दुर्घटनामा पर्ने देखेर आफू एमालेमै फर्किएको बताए। रावलले नेकपा (एमाले) लाई छिन्नभिन्न बनाउन सबै लागिरहेको अवस्थामा आफूले पार्टी बलियो बनाउने काममा एउटा इँटा थप्ने धारणा राखिन्। नेतृ रावल संविधान सभाकी सदस्यसमेत थिइन् । नेकपा एसको अखिल नेपाल महिला संघकी केन्द्रीय सचिव समेत रहेकी नेतृ उनले नेकपा एकीकृत समाजवादीको पनि भविष्य नभएको दाबी गरिन्। देशको भविष्य निर्माण गर्ने पार्टी एमाले मात्र भएको र विगतमा लामो समय आफ्नो योगदान पनि यसै पार्टीमा रहेकाले पुनः एमालेमै फर्किएको रावलले बताइन्। म काममा विश्वास गर्छु, लोभलालच केही राखेर फर्केकी छैन, समानुपातिकतर्फको सांसद उम्मेदवारी समेत उतै छोडेर आएकी छुउनले भनिन्, जुम्लामा जन्मेर सानैदेखि अन्यायका विरूद्ध लड्नुपर्छ भन्ने मान्यतामा कम्युनिष्ट पार्टीमा लागेकी हुँ । पार्टी काममा नमूना बनेर देखाउने छु । उनसँगै समाजवादी प्रेस संगठन जाजरकोटका सचिव अर्पण रावल पनि एमालेमा फर्किएका छन्।"
प्रत्यक्षतर्फ कर्णाली र सुदूरपश्चिम प्रदेशको मतपत्र छापियो,"काठमाडौं : आगामी मंसिर ४ गते हुने प्रतिनिधिसभा र प्रदेशसभा सदस्य निर्वाचनको पहिलो हुने निर्वाचित हुने प्रणालीका लागि कर्णाली र सुदूरपश्चिम प्रदेशका लागि मतपत्र छपाइ सकिएको छ । यी दुई प्रदेशमा रहेका निर्वाचन क्षेत्रसहित हालसम्म यस प्रणालीतर्फ प्रतिनिधिसभाको ३८ र प्रदेश सभाको ८० निर्वाचन क्षेत्रको मतपत्र छपाइ सकिएको हो । यस पटक पहिलो हुने निर्वाचित हुने निर्वाचन प्रणालीतर्फ निर्वाचन क्षेत्रमा उम्मेदवारको मनोनयनपत्र दर्ता भई अन्तिम नामावलीमा कायम उम्मेदवारको निर्वाचन चिन्ह मात्र समावेश गरी मतपत्र छपाइ गरिएको निर्वाचन आयोगका प्रवक्ता शालिग्राम शर्मा पौडेलले बताए । आयोगले भक्तपुरस्थित जनक शिक्षा सामग्री केन्द्र लिमिटेडमा दैनिक करिब २५ लाख मतपत्र छपाइ गरिरहेको छ । हालसम्म पहिलो हुने निर्वाचित हुने प्रणाली अन्तर्गत कुल ८९ लाख ९९ हजार मतपत्र छपाइ भइसकेको छ । सोमध्ये प्रदेश सभातर्फ ४७ लाख १५ हजार र प्रतिनिधिसभातर्फ ४३ लाख ४८ हजार रहेको छ । समानुपातिक निर्वाचन प्रणालीतर्फको मतपत्र यसअघि नै छपाइ भइ वितरण सुरु भइसकेको छ । हालसम्म बागमती, मधेश र प्रदेश१ का सबै निर्वाचन क्षेत्रमा मतपत्र ढुवानी भइसकेको छ । बाँकी प्रदेशमा यही कात्तिक ३ गतेदेखि मतपत्र ढुवानी शुरु हुने छ ।"
"पहिले सारथि, अहिले प्रतिस्पर्धी","जाजरकोट : माओवादी केन्द्रका उपमहासचिव शक्तिबहादुर बस्नेत आगामी मंसिर ४ गते हुने प्रतिनिधीसभा सदस्य पदको निर्वाचनमा जाजरकोटबाट गठबन्धनका साझा उम्मेदवारका रूपमा खडा भएका छन्। बस्नेतका प्रतिस्पर्धीका रूपमा एमालेका नीरज आचार्य र स्वतन्त्र उम्मेदवार नरबहादुर कार्की छन्। एमालेका आचार्य र स्वतन्त्र उम्मेदवारी दिएका कार्की दुवै पहिले बस्नेतका सारथि थिए। २०७४ सालमा वामगठबन्धन साझा उम्मेदवार रहेका बस्नेतलाई दुवै जनाले सघाएका थिए। आचार्य एमालेमा थिए भने कार्की माओवादीमै थिए। वामगठबन्धन भएपछि कार्की विप्लव नेतृत्वको नेकपा हुँदै स्वतन्त्र उम्मेदवार हुन पुगे भने आचार्य एमालेका उम्मेदवार। आचार्य र कार्की दुवै नयाँ अनुहार हुन्। बस्नेतले भने २०७० सालमा एक्लै र २०७४ सालमा एमालेको सहयोगमा चुनाव जितेका थिए। यसअघिका दुई सारथी आचार्य र कार्की अहिले प्रतिस्पर्धी भएका छन् भने बस्नेतले कांग्रेसको साथ दिएका छन्। गृह, स्वास्थ्य र वन मन्त्रालयको जिम्मेवारी सम्हालिसकेका बस्नेत माओवादीका प्रभावशाली नेताका रूपमा चिनिन्छन्। यसपटक शक्ति कांग्रेसको भरमा छन्। माओवादी उम्मेदवार शक्ति बस्नेत तेस्रोपटक चुनाव जितेर ह्याट्रिक गर्ने दाउमा छन्। तर, गठबन्धन गरेका कांग्रेस र माओवादी केन्द्रले गत स्थानीय निर्वाचनमा बारेकोट, जुनीचाँदे र भेरी नगरपालिकामा चुनाव जित्न निकाल्न सकेनन्। गठबन्धनलाई परास्त गर्दै एमालेले जित निकाल्यो। गठबन्धन भए पनि मतदाता कांग्रेस र माओवादी एकअर्कालाई नसघाउने निष्कर्षसहित जित निकाल्न सकिन्छ कि भन्ने दाउमा एमाले छ। स्थानीय निर्वाचनका आधारमा हेर्दा शक्ति सहज अवस्थामा छन्। तर, अरूसँगै स्वतन्त्र उम्मेदवार नरबहादुरले पाउने भोटले प्रतिस्पर्धा कस्तो हुन्छ भन्ने निर्धारण गर्ने देखिन्छ। यसपटक स्वतन्त्र उम्मेदवार नरबहादुरले प्रमुख दलका उम्मेदवारहरूलाई दबावमा राखेका छन्। उनले कांग्रेसका साथै एमालेको पनि भोट काट्ने देखिन्छ। बस्नेतले सत्तारुढ कांग्रेस र एकीकृत समाजवादीको साथ पाएकाले पनि सहज महसुस गरेका छन्। उनी भन्छन्, प्रदेश दुवै कांग्रेसले पाएको छ। संघ माओवादी केन्द्रले पाएको छ। त्यसैले गर्दा पनि गठबन्धनमा भोट माग्न र जित्न सजिलो छ। एमाले नेताहरू भने बस्नेतले कांग्रेसको सबै भोट नपाउने र नरबहादुरले पनि केही भोट काट्दा आफ्नो दलको उम्मेदवारले जित्ने दाबी गर्छन्। स्वतन्त्र उम्मेदवारी दिएका कार्कीले दलहरू टेस्टेड भइसकेकाले आफ्नो जित सुनिश्चित भएको बताए। सकारात्मक सोच र जीवन रूपान्तरणका अभियान्ता कार्की अफ्रिकी मुलुक सियरालियोनको संयुक्त राष्ट्रसंघअन्तर्गत युनिसेफको डेढ वर्ष लामो परामर्श विज्ञको जागिर छाडी प्रतिनिधिसभाको निर्वाचनमा उठ्न नेपाल फर्किएको बताए। उनले संयुक्त राष्ट्रसंघका लागि अफगानिस्तान, बंगलादेश, इराकलगायतका मुलुकमा काम गरिसकेका छन्। उनले जिल्लाको विकास र सुशासनका लागि आफ्नो उम्मेदवारी रहेको बताए।"
तत्काल राजीनामा दिनुपर्ने बाध्यता छैन : मन्त्री साह,"महोत्तरी : सरकारबाट तत्काल राजीनामा दिनुपर्ने कुनै बाध्यता नरहेको मधेश प्रदेश सरकारका गृह तथा सञ्चारमन्त्री भरत साहले बताएका छन्। आज बर्दिबासमा पत्रकारसँग कुराकानी गर्दै मन्त्री साहले अहिले राजीनामा दिनुपर्ने कहिकतैबाट कुनै किसिमको दबाब नआएको स्पष्ट पारेका छन्। मन्त्री साहले भने, 'हामीहरू कांग्रेस बाहेकका तीन दल बसेर सरकार सञ्चालन सम्बन्धमा छलफल गरेका छौं। फलस्वरूप सोही अनुसार अहिले सरकार सञ्चालन भइरहेको छ। हामीहरूबीच सहमति भएअनुसार अब राजीनामा दिनुपर्ने कुनै कारण देखिएन्। अब लालबाबु नेतृत्वको सरकार चुनावको नतिजासम्म रहि रहन्छ। हेरफेर वा राजीनामा भन्ने शब्द अब बाहिरिदैन।' कांग्रेसका तीन जना मन्त्री सरकारबाट बाहिरिएको प्रश्नको जवाफ दिँदै मन्त्री साहले भने, 'उहाँहरूको राजीनामा नैतिकताभन्दा पनि सान्दर्भिकता देखिएन्। संघीय सरकारले जनता समाजवादी पार्टीका मन्त्री सरकारबाट बाहिरिएपछि यस प्रसंगको चर्चा चुलिएको हो। सोही समयमा उहाँहरूले राजीनामा दिएका हुन्।' निर्वाचन नजिकमा आएपछि सरकारमा बसेर अब कुनै काम नभएपछि राजीनामा दिनसक्ने उनको आँकलन रहेको छ।"
आचारसंहिता मिचेर सत्ता गठबन्धनको चुनावी भेला,"भोजपुर : भोजपुरमा आचारसंहिताको उल्लंघन गर्दै दलहरु चुनावी गतिविधिमा देखिएका छन् । प्रतिनिधि तथा प्रदेशसभा सदस्य निर्वाचन मिति नजिकिँदै जाँदा सत्तागठबन्धनका नेता तथा कार्यकर्ताहरु निर्वाचन आयोगले जारी गरेको आचारसंहिता मिचेर चुनावी भेला, कोणसभा तथा अगुवा कार्यकर्ता भेलामा लागेका हुन् । अगुवा कार्यकर्ता भेलाका क्रममा गठबन्धन दलहरुले चुनावी प्रचारका ब्यानर, तोरन, चुनाव चिन्हका सामाग्रीसहित चुनावी गतिविधी सुरु गरेका छन् । सामाजिक सञ्जालहरुमा गठबन्धनले चुनावी सामाग्रीसहित चुनावी समारोह गर्दै गरेको भेटिएको हो । निर्वाचन आयोगले कात्तिक १८ गतेभन्दा अगाडि कुनै पनि चुनाव प्रचारप्रसारका सामाग्रीको प्रयोग र ठूला सभा नगराउन आचारसंहिता लागू गरेपनि भोजपुरमा विपरीत गतिविधि सुरु भएको हो । निर्वाचन आचारसंहिता विपरीत गठबन्धनले रामप्रसादराई गाउँपालिकाको बैकुण्ठेमा २९ गते, टेम्केमैयुङ गाउँपालिकाको अन्नपूर्णमा ३० गते र पौवादुङमा गाउँपालिकाको च्याङग्रेमा ३१ गते गरेको अगुवा कार्यकर्ता भेलामा चुनाव चिन्हसहित झण्डा, तोरन, फ्लेक्स प्रिन्ट ब्यानर र उम्मेदवार चढ्ने गाडिमा चुनावचिन्हसहितको झण्डा भेटिएको हो । कार्तिक १८ गतेबाट चुनावी गतिविधि गर्न आचारसंहिता रहेपनि चुनावी गतिविधी सुरु भएको प्रमुख जिल्ला अधिकारी हरिप्रसाद घिमिरेले बताए । यसपटक भोजपुरमा वाम तथा लोकतान्त्रिक गठबन्धन र नेकपा (एमाले) बीच कडा चुनावी भीडन्त हुँदैछ । आसन्न चुनावमा प्रतिनिधिसभातर्फ गठबन्धनबाट सुदन किराती र नेकपा एमालेका शेरधन राई आमुन्नेसामुन्ने हुँदैछन् । यस्तै प्रदेशसभा सदस्य क्षेत्र नं १ तर्फ गठबन्धनका राजेन्द्रकुमार राई र नेकपा एमालेका हरिबहादुर राई, प्रदेशसभा सदस्य क्षेत्र नं २ तर्फ गठबन्धनका विनोद वान्तावा र नेकपा एमाले खड्गबहादुर कार्कीबीच कडा प्रतिस्पर्धा हुने देखिएको छ । भोजपुरमा कुल १ लाख २३ हजार तीनसय ७९ मतदाता रहेका छन् ।"
दललाई आचारसंहितामा कस्दै आयोग,"काठमाडौं : आचारसंहिताको उल्लंघन बढ्न थालेपछि उम्मेदवारको मनोनयन नै खारेज गर्ने चेतावनी निर्वाचन आयोगले दिएको छ । आसन्न प्रदेशसभा तथा प्रतिनिधिसभा सदस्य पदका उम्मेदवारहरूले तोकिएको आचारसंहिता नमानेपछि आयोग झनै कडा बनेको हो । मंसिर ४ मा हुने निर्वाचनका लागि उम्मेदवारहरूले कात्तिक १८ गतेबाट मात्रै चुनाव प्रचारप्रसारका लागि गतिविधि गर्न पाउने आचारसंहितामा उल्लेख छ । तर, दल र उम्मेदवारहरूले त्यसको अटेर गर्दै चुनावी प्रचारप्रसारको गतिविधि गर्न थालेको निर्वाचन आयुक्त तथा आचारसंहिता केन्द्रीय अनुगमन समितिका संयोजक रामप्रसाद भण्डारी बताउँछन् । घरदैलो कार्यक्रम गर्दा २५ जना मात्रै जानुपर्छ । बाजागाजा बजाएर नाचगान, भोजभतेर गर्न निषेध गरिएको छ, आयुक्त भण्डारीले भने, नाचगान, भोजभतेर गर्न सुरु भयो भन्ने खालका उजुरीहरू आइरहेका छन् । उजुरीमाथि मसिनो गरी छानबिन भइरहेको भन्दै उनले भने, धेरैलाई स्पष्टीकरण पनि सोधिसकेका छौं । स्थानीय स्तरमा खटिएका अधिकारीले कारबाही गरे ठीकै हो । नत्र निर्वाचन आयोग कठोर भएर कारबाही गर्नुपर्ने अवस्थामा पुग्छ । एकपटक स्पष्टीकरणका लागि मौका दिने बताउँदै उनले थपे, हामीसँग भएको प्रमाण र उम्मेदवारले पेस गरेको प्रमाण मेल खाएन भने उहाँलाई कारबाही हुन्छ । यतिसम्म कारबाही हुन्छ कि मनोनयनपत्र पनि हामी खारेज गर्नेसम्मको अवस्थामा पुग्छौं । आचारसंहिता लागू गर्ने सवालमा आयोगले कुनै पनि कसर बाँकी नराख्ने उनले बताए । भने, यसपालि हामी निर्मम र निर्दयी तरिकाले कारबाही गर्छौं । दलका शीर्षस्थ नेताहरू नै आचारसंहिता मिचेर चुनाव प्रचारप्रसारमा जुटेका छन् । प्रधानमन्त्री तथा नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल, एकीकृत समाजवादी पार्टी अध्यक्ष माधवकुमार नेपाललगायत सत्ता गठबन्धनका दलका नेताहरू चुनावी प्रशिक्षणको नाममा चुनाव प्रचारप्रसारमा छन् । आचारसंहिताले कात्तिक १८ बाट मात्रै दल तथा उम्मेदवारहरूले निर्वाचन प्रचारप्रसार गर्न पाउने भनेको छ । त्योभन्दा अगाडि निर्वाचन प्रचारप्रसारका कुनै पनि कार्य गर्न पाइँदैन भनेर आचारसंहिताले निषेध गरेको छ, आयुक्त भण्डारीले भने, निर्वाचन प्रचारप्रसार गर्ने प्रयोजनका लागि अहिलेको अवस्थामा कोणसभा, आमसभा, गोष्ठी, सेमिनारलगायतका कुनै पनि गतिविधि गर्न पाइँदैन । आचारसंहिता निर्वाचन आयोगको अगुवाइमा राजनीतिक दलका प्रतिनिधिहरूको सहयोग र सहमतिमा तयार गरी जारी गरिथ्यो । तर, दल र उम्मेदवारहरू जसरी पनि चुनाव जित्नै पर्ने होडबाजीले आचारसंहिता मिच्ने गरेको उनले बताए ।यसैबीच, समानुपातिकतर्फ बन्दसूचीमा सूचीकृत ४ सय ३९ जनालाई कात्तिक ५ गतेभित्र तोकिएको जरिबाना बुझाउन आयोगले सूचना जारी गरेको छ । स्थानीय तहको निर्वाचनमा उम्मेदवारी दिएकाहरूका उनीहरूको नाम दलहरूले प्रदेशसभा तथा प्रतिनिधिसभातर्फको समानुपातिकतर्फको बन्दसूचीमा पेस गरेको छ । स्थानीय तह चुनावको निर्वाचन खर्च आयोगमा पेस नगर्दा कुल १ लाख १ लाख २३ हजार ६ सय २४ उम्मेदवारलाई आयोगले जरिबाना गरेको थियो । त्यो जरिबाना नबुझाए चुनावमा उम्मेदवार बन्न नपाउने कानुनी प्रावधान रहेको आयोगका सचिव तथा प्रदेशसभा तथा प्रतिनिधिसभा सदस्यतर्फको मुख्यनिर्वाचन अधिकृतसमेत रहेका गोकर्णमणि दुवाडीले बताए ।"
"संविधानको रक्षा, स्थिरता र समृद्धिका लागि सत्ता गठबन्धनको संयुक्त अपिल","काठमाडौं : सत्ता गठबन्धनले संविधानको रक्षा, स्थिरता र समृद्धिका लागि सत्ता गठबन्धनको पक्षमा मतदान गर्न संयुक्त अपिल जारी गरेको छ। सत्ता गठबन्धनमा रहेका दलमध्ये नेपाली कांग्रेस, नेकपा माओवादी र नेकपा एकीकर्त समाजवादीले संयुक्त अपिल जारी गरेका हुन्। पाँच दलीय गठबन्धन सरकार बनेपछि संविधानको मूल मर्म र भावना अनुरूप काम गर्दै आएको, गठबन्धन सरकार गठन भए लगत्तै महामारीका रूपमा रहेको कोभिडको रोकथाम नियन्त्रण भएको र वर्तमान गठबन्धनको सरकारले विदेश नीतिमा सन्तुलन कायम गरेको गठबन्धनले जनाएको छ। 'राष्ट्रिय यथार्थहरूको प्रकाशमा लोकतन्त्र, संविधान र विधिको शासनमार्फत सुशासन र समृद्धिको राष्ट्रिय अभिलाषा परिपूर्ति गर्नका लागि गठबन्धनको आवश्यकतालाई मनन् गर्न र आगामी निर्वाचनमा यो गठबन्धनलाई अत्याधिक बहुमतका साथ विजयी गराउन हार्दिक अपिल गर्दछौं', अपिलमा भनिएको छ।"
रौतहट : पूर्व प्रधानमन्त्रीदेखि पूर्व मन्त्रीसम्म चुनावी घरदैलोमा,"रौतहट : रौतहटमा चुनावी चहलपहल बढेको छ। उम्मेदवारहरू आफ्नो चुनावी अभियान लिएर मतदाता समक्ष पुग्ने होडबाजीमा छन्। रौतहटमा चारवटा निर्वाचन क्षेत्र छन्। जसमा क्षेत्र न १ मा पूर्व प्रधानमन्त्रीसमेत रहेका नेकपा समाजवादी पार्टीका अध्यक्ष माधव नेपाल चुनाव लड्दैछन् भने उनको प्रतिद्वन्दीका रूपमा गौर नगरपालिकाका पूर्व मेयर अजय गुप्ता छन्। रौतहट क्षेत्र नम्बर १ मा पर्ने सबै पालिकाका प्रमुखहरू नेता नेपालको पक्षमा भएपनि एमालेका उम्मेदवार अजय कुमार गुप्ता आफूले जित हात पार्ने बताउँछन्। गुप्ता गौर नपाका पूर्व मेयर हुन भने गौर र राजदेवी नगरपालिका पूर्ण बहुमतसहित नेकपा एकीकृत समाजवादीले जितेको भएपनि सोही स्थानबाट आफूले धेरै मत ल्याउने नेकपा एमालेका उम्मेदवार गुप्ताको भनाइ छ। यसैगरी यमुनामाई गाउपालिका नेकपा माओवादी ले जितेको छ। माधव नारायण नगरपालिका र गढीमाई नगरपालिका पनि नेपाली कांग्रेसले जितेको छ। एमालेजसपा गठबन्धनबाट उम्मेदवार रहेका अजयकुमार गुप्ता गत स्थानीय तहमा गौर नगरपालिकाको नगर प्रमुख पदमा लोसपाबाट पराजित उम्मेदवार रहेपनि नेता नेपालको दरिलो प्रतिस्पर्धीका रूपमा हेरिएको छ। यस्तै क्षेत्र न २ मा जसपा र एमालेको संयुक्त उम्मेदवार शैलेन्द्र साह र पाँच दलीय गठबन्धनबाट डा फिर्दोस आलमबीच प्रतिस्पर्धा छ। उम्मेदवार आलम हाल कारागारमा रहेका पूर्वमन्त्री अफ्ताव आलमका जेठा छोरा हुन। यस्तै आलमका अर्का छोरा राजपुर नपाका मेयर छन्। मोहम्मद अबताब आलम हत्या अभियोगमा कारागारमा छन्। उनकै सट्टामा सत्तागठबन्धनले पूर्वमन्त्रीका छोरा डा आलमलाई टिकट दिइएको चर्चा छ। यता एमालेबाट टिकटको प्रमुख दाबेदार रहेका किरण साहले पूर्वमन्त्री प्रभुसाहले अगुवाइ गरेका स्वतन्त्र समूहबाट उम्मेद्वारी दिएका छन्। क्षेत्र न २ मा त्रिपक्षीय प्रतिस्पर्धा हुने देखिएको छ। यसैगरी मनोनयन दर्ताको अन्तिम समयमा एमालेको टिकट त्यागेर रौतहट क्षेत्र नम्बर ३ बाट स्वतन्त्र उम्मेदवारी दिएका पूर्वमन्त्री प्रभु साह चुनावी घरदैलोमा छन्। माओवादी छाडेर एमाले हुँदै स्वतन्त्र बनेका पूर्वमन्त्री साहलाइ यो चुनाव जित्न चुनौती छ। नेपाली कांग्रेस रौतहटका सभापति जितेन्द्र यादव प्रदेश सभामा गएर केही सजिलो देखिएपनि नेकपा माओवादी र सत्ता गठबन्धनका उम्मेदवार धिरज पटेल र स्वतन्त्र उम्मेदवार ओम प्रकाश साह पूर्वमन्त्री साहका प्रतिस्पर्धीका रूपमा देखिएका छन्। पूर्व मन्त्री प्रभु साहले यस क्षेत्रमा गरेका विकासका कारण पनि कसैले पछि पार्न नसक्ने एमालेले केही दिनअघि हटाएका निवर्तमान जिल्ला अध्यक्ष त्रिभुवन साहको भनाइ छ। रौतहट क्षेत्र न४ मा यसअघिका चुनावी परिणाम हेर्ने हो भने कुनै उम्मेदवारले दोहोरिएर जितेका छैनन। निर्वाचन क्षेत्र न ४ मा २०४८ मा एमालेबाट बन्सिधर मिश्र, २०५१ काङ्ग्रेसबाट उद्धव ढकाल,२०५६ मा एमालेबाट माधव कुमार नेपाल, २०५६ सालको उपनिर्वाचनमा कांग्रेसका प्रकाश कोइराला निर्वाचित भएका थिए। यस्तै २०६४ को चुनावमा माओवादीका देवेन्द्र पटेल, २०७० मा एमालेका रामकुमार भट्टराई र २०७४ कांग्रेसका देव प्रसाद तिमल्सिना निर्वाचन भएका थिए। यसक्षेत्रमा चुनावमा दोहिरिन्छ कि फेरिन्छ भन्ने कुरा यतिखेर चासो र चर्चाको विषय बनेको छ। आउँदो चुनावमा सत्ता गठबन्धनबाट कांग्रेसका निवर्तमान सांसद देव प्रसाद तिमल्सिना, नेकपा एमाले र जसपाको चुनावी तालमेलबाट एमालेका उद्धव रेग्मीले उम्मेद्वारी दिएका छन्। निवर्तमान सांसद तिमल्सिनाले आफ्नो लोकप्रियता र जनतासँगको सम्बन्धको कारण पुन: आफूले चुनाव जित्ने दाबी गर्दछन्। सो क्षेत्रको प्रदेश सभा (क) मा नेपाली कांग्रेस र नेकपा एस दुवैको उम्मेदवारी परेपछि सत्तागठबन्धनमा अन्यौल छ। तर, यस क्षेत्रका कांग्रेसका पुराना नेता अजय कुमार साहले उनीविरुद्द स्वतन्त्र उम्मेदवारी दिँदा ठूलै चुनौती बनेको कांग्रेसका नेता कार्यकर्ता नै बताउँछन्। यस्तै एमालेका नेता उद्धव रेग्मीले यसपटकको निर्वाचनमा आफ्नो जितलाइ कसैले रोक्न नसक्ने दाबी गर्दै आएका छन्। उनी भन्छन् 'इतिहास कायम रहन्छ कि फेरिन्छ त्यो हेर्न भने मंग्सिर ४ कुर्नै पर्ने हुन्छ।'"
ठूला दलले महिलालाई पत्याएनन्,"सुर्खेत : कर्णाली प्रदेशमा प्रत्यक्षतर्फ महिलाको उम्मेदवारी न्यून छ । प्रतिनिधिसभाका १२ र प्रदेशसभाका २४ निर्वाचन क्षेत्र रहेको कर्णाली प्रदेशमा जम्मा ८ जनामात्र महिला उम्मेदवार छन् । ठूला भनिएका दलहरूले प्रत्यक्षतर्फ महिलालाई पत्याएनन् भने साना दलबाट केही क्षेत्रमा महिला उम्मेदवार प्रतिस्पर्धामा छन् । समावेशिताको वकालत गर्ने दलहरूले नै महिलालाई उम्मेदवार बनाउने आँट गरेनन् । कर्णालीबाट प्रतिनिधिसभाको सदस्यका लागि पाँच जना मात्र महिला उम्मेदवार प्रतिस्पर्धा गर्दैछन् । जसमा सत्तारुढ गठबन्धनले एक जना मात्र महिला उम्मेदवार बनाएको छ । गठबन्धनको तर्फबाट जुम्लामा माओवादी केन्द्रकी नेतृ गोमा गौतम (कुँवर) उम्मेदवार बनेकी छन् । माओवादीले एकजना मात्र महिला उम्मेदवार बनाउँदा एमाले, कांग्रेस र एकीकृत समाजवादीबाट भने महिलाको उम्मेदवारी प्रदेशमा शुन्य छ । ठूला भनिएका दलहरूले नै प्रत्यक्षतर्फ महिलालाई उम्मेदवार बनाएका छैनन् । अर्थात यी दलहरूबाट पुरुष मात्र प्रतिस्पर्धामा छन् । तर राप्रपाले भने कर्णालीमा दुई महिला उम्मेदवारलाई प्रतिस्पर्धामा उतारेको छ । प्रतिनिधिसभाका लागि राप्रपाको तर्फबाट दैलेख क्षेत्र नं १ मा महामन्त्री कुन्तीकुमारी शाही र सुर्खेत क्षेत्र नं २ बाट वीरेन्द्राकुमारी चन्द उम्मेदवार बनेका छन् । यस्तै नेपाल मजदुर किसान पार्टीले प्रतिनिधिसभातर्फ एक जना महिलालाई उम्मेदवार बनाएको छ । नेमकिपाको तर्फबाट सुर्खेत क्षेत्र नं २ बाट तुल्क्षी खड्का उम्मेदवार बनेकी छन् । यस्तै नेश्नलिष्ट पिपल्स पार्टीले पनि सुर्खेत क्षेत्र नं २ बाट कुमारी राईलाई उम्मेदवार बनाएको छ । कर्णालीमा प्रत्यक्षतर्फ प्रदेशसभाका २४ सिटका लागि तीन जना महिला उम्मेदवार प्रतिस्पर्धामा छन् । प्रदेशसभाका लागि ठूला दलबाट एकजना पनि महिला उम्मेदवार छैनन् । प्रदेशसभाका लागि नेपाल मजदुर किसान पार्टीले मात्र महिलालाई उम्मेदवार बनाएको छ । नेमकिपाको तर्फबाट सुर्खेत क्षेत्र नं १ (ख) मा मनकली रामजाली र क्षेत्र नं २ (क) मा विजयकला राना उम्मेदवार बनेका छन् । यस्तै दैलेख क्षेत्र नं १ (ख) मा नेमकिपाकै लक्ष्मीकुमारी सिंह प्रत्यक्षतर्फ उम्मेदवार बनेको निर्वाचन आयोगले जनाएको छ । आयोगका अनुसार कर्णालीमा दलहरूले समानुपातिकतर्फ महिलालाई उम्मेदवार बनाएको भए पनि प्रत्यक्षतर्फ भने महिलाको उम्मेदवारी न्यून परेको छ ।"
ललितपुरमा सत्ता गठबन्धनको निर्वाचन परिचालन अभियान (भिडियो),"काठमाडौं : सत्तारुढ गठबन्धनले मंगलबार ललितपुरमा निर्वाचन परिचालन अभियान सञ्चालन गरेको छ। ललितपुरको एक पार्टी प्यालेसमा अहिले संयुक्त प्रशिक्षण कार्यक्रमको जारी रहेको छ। कार्यक्रममा प्रधानमन्त्री एवम् कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधवकुमार नेपाल उपस्थित भएका छन्। कार्यक्रममा सत्ता गठबन्धनआबद्ध सबै राजनीतिक दलका नेता तथा कार्यकर्ता सहभागी रहेको कार्यक्रममा उनीहरुले प्रशिक्षण दिँदैछन्। एमालेविरुद्ध मोर्चाबन्दी गरेर बनेको पाँचदलीय सत्ता गठबन्धनबाट जसपा बाहिरिएको छ। भने लोसपाले सत्ता गठबन्धनसँग तालमेल गरेको छ। संसदीय निर्वाचनलाई लक्षित गरेर सत्ता गठबन्धनले सातवटै प्रदेशमा संयुक्त प्रशिक्षण एवम् चुनावी सभा गर्ने कार्यतालिका बनाएको छ।"
संविधान बनेपछि गोरुगाडावाला नेता बदलिए भनेको रहेनछन्: प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले संविधानसभाबाट संविधान बनेपनि नेताको प्रतिगामी सोच अझै परिवर्तन नभएको बताएका छन् । सत्ता गठबन्धनले ललितपुरमा आयोजना गरेको कार्यक्रममा प्रचण्डले संविधान बनेपछि पनि गोरुगाडावाला नेताको सोच नबदलिएको बताए । उनले भने, 'हामीले ठूलो संघर्ष गरेर संविधानसभाबाट संविधान जारी गरे पनि प्रतिगामी सोचका केही नेताका कारण अझै प्रतिगमन रहेनछ । मैले सम्झेको थिएँ संविधान जारी भएपछि देश विकासले गति लिन्छ । तर गोरुगाडावाला नेताको सोचले अझै प्रतिगमनको खतरा छ ।' प्रचण्डले प्राप्त उपलब्धी रक्षाकै लागि १२ बुँदे सम्झौताका पक्षधर एकै ठाउँ उभिएको बताए । १२ बुँदे सम्झौतामा कांग्रेसका तर्फबाट गिरिजाप्रसाद कोइरालाले र एमालेबाट माधव नेपाल र माओवादीबाट आफैँले हस्ताक्षर गरेको भन्दै त्यही शक्ति अहिले एक ठाउँमा भएको बताए ।"
संविधानको रक्षा र आर्थिक समृद्धिका लागि गठबन्धनलाई नै भोट : प्रधानमन्त्री देउवा,काठमाडौं : नेपाली कांग्रेसका सभापतिसमेत रहेका प्रधानमन्त्री शेरबहादुर देउवाले नेपाल विकासको गतिमा अघि बढेको बताएका छन् । सत्ता गठबन्धन दलका कार्यकर्ताको संयुक्त भेलालाई ललितपुरमा सम्बोधन गर्दै प्रधानमन्त्री देउवाले नेपालको प्राकृतिक सम्पदाबाट पनि राम्रो आम्दानी गर्नेगरी अघि बढिरहेको बताए । नेपालले बिजुली बेचेरै पनि आर्थिक समृद्धि गर्ने बताउँदै देउवाले भारतले बिजुली किन्ने सम्झौता गरेको बताए । ठूलोमात्रामा बिजुली उत्पादन गर्न सकेमात्र पनि नेपाल थोरै समयमै आर्थिकरुपमा सबल बन्ने बताए । जनताको आवश्यकता पूरा गर्दै देशलाई विकासको गतिमा अघि बढाउन वर्तमान गठबन्धननै आवश्यक रहेकाले गठबन्धनकै पक्षमा मतदान गर्न पनि मतदातालाई आग्रह गरे । गठबन्धनको सरकार बनेपछि मुलुकको आर्थिक अवस्थामा सुधार हुँदै आएको देउवाको दाबी छ । उनले संविधानको रक्षा र आर्थिक समृद्धिका लागि सत्ता गठबन्धनका उम्मेदवारलाई नै मतदान गर्न आग्रह गरे ।
"मनसुन बाहिरियो : तापक्रम घट्दै, चिसो बढ्दै","काठमाडौं : मनसुन बाहिरिएसँगै पश्चिमी वायुको प्रभाव सक्रिय रहेकाले बदली र वर्षाको सम्भावना रहेको छ । जल तथा मौसम विज्ञान विभाग, मौसम पूर्वानुमान महाशाखा मौसमविद् हीरा भट्टराईका अनुसार पछिल्ला दिनमा तापक्रम घट्दै गएको छ । पश्चिमी वायु सक्रिय रहेकाले चिसो पनि बढेको छ। मनसुन सकिएपछि पश्चिमी वायुको प्रवेश हुने भएकाले दुई दिन बदली र वर्षाको सम्भावना रहेको उनले बताए । उनले भने, 'मनसुन बाहिरिएसँगै पश्चिमी वायुहरू सक्रिय हुन्छन् आज र भोलि धेरै नै सक्रिय छन् जसले गर्दा सुदूरपश्चिम, कर्णाली र लुम्बिनी प्रदेशमा बदली गराएर पहाडी भूभागमा हल्का वर्षा गराउने सम्भावना रहेको छ ।' पश्चिमी वायुसँगै चिसो पनि आउने भएकाले अबका दिनमा क्रमशः चिसो बढ्दै जाने मौसमविद् भट्टराईको भनाइ छ । यस वर्षको मनसुन गत शनिबारबाट नेपालको सुदूरपश्चिम, कर्णाली, लुम्बिनी, गण्डकी र मधेस प्रदेशको पश्चिमी भूभागबाट बाहिरिएको थियो । बाँकी प्रदेश नं १ को मनसुन पनि आइतबार बाहिरिएको छ । अहिले नेपालबाट मनसुन पूर्णरूपमा बाहिरिसकेको महाशाखाले जनाएको छ । गत जेठ २२ गते नेपालको पूर्वी भूभाग भएर नेपालमा मनसुन प्रवेश गरेको थियो । नेपालमा मनसुन बाहिरिएपछि पछिल्ला दिनमा देशैभरको मौसम सफा रहेको छ । मौसम खुलेपछि राजधानी काठमाडौँबाट उत्तरी भेगमा देखिन हिमशृङ्खला र हरिया डाँडाको मनमोहक दृश्यले शरद ऋतृमा रौनक थपिएको छ । तीन दिनयता खुलेको मौसममा क्यामेरामा कैद गरिएका मनोरम दृश्यले सञ्चारमाध्यम र सामाजिक सञ्जालमा छाएको छ । हाल नेपालमा कुनै उल्लेखनीय मौसमी प्रणालीको प्रभाव नरहेकाले देशैभरको मौसम सामान्यतया सफा रहेको छ । अहिले देशको पहाडी भूभागमा आंशिकदेखि सामान्य बदली रही बाँकी भूभागमा मौसम सफा रहेको छ । दिउँसो देशको सुदूरपश्चिम प्रदेश, कर्णाली प्रदेश र लुम्बिनी प्रदेशमा आंशिकदेखि सामान्य बदली रही बाँकी प्रदेशहरुमा आंशिक बदलीदेखि मौसम सफा रहनेछ । सुदूरपश्चिम, कर्णाली र लुम्बिनी प्रदेशका पहाडी भूभागको एकदुई स्थानमा हल्का वर्षाको सम्भावना रहेको छ । रातिको समयमा गण्डकी प्रदेशलगायत देशको पहाडी भेगमा आंशिक बदली रही बाँकी क्षेत्रमा मौसम सफा रहने महाशाखाले जारी गरेको मौसम पूर्वानुमान बुलेटिनमा उल्लेख छ । आज काठमाडौंको न्यूनतम १२ र अधिकतम तापक्रम २६ डिग्री सेल्सियस रहेको छ ।रासस"
भतिजमाथि गोली हानेका व्यक्तिले आफैंलाई गोली हानेर गरे आत्महत्या,"झापा : झापामा आफैंलाई गोली हानेर एक जनाले आत्महत्या गरेका छन्। घरायसी विवादका क्रममा भतिजमाथि गोली प्रहार गरेका गौरादह नगरपालिका८ स्थित जुरोपानी निवासी ३५ वर्षका बिरन शाहले घटनापछि आफैंलाई गोली हानेका थिए । उनले आफ्नै कन्चटमा गोली हानेर आत्महत्या गरेको जिल्ला प्रहरी कार्यालय झापाका डीएसपी वसन्त पाठकले जानकारी दिए । प्रहरीका अनुसार मंगलबार साँझ ७ बजे बिरनले घरयाशी सामान्य विवादको क्रममा उनका दाइ उमेश साहको छोरा (भतिज) पर्ने १५ वर्षीय हेमराज साहलाई आफ्नै घर अगाडि सानो चाइनिज (होम मेड पेस्तोल) ले गोली प्रहार गरेर घाइते बनाएका थिए । हेमराजको ढाड गोली लागेको थियो । घाइते भएका उनलाई तत्काल उपचारका लागि लाइफलाइन अस्पताल दमक लगिएको र त्यहाँबाट थप उपचारका लागि बिर्तामोडस्थित बिएण्डसी अस्पताल पठाइएको छ । घटना भए लगतै घटनास्थल पुगेका इलाका प्रहरी गौरीगञ्जको टोलीले गोली हान्ने बिरनको खोजी गर्ने क्रममा घरदेखि १०० मिटर उत्तर पर्ने सुकुना खोला किनारमा कन्चटमा गोली लागेको अवस्थामा उनलाई मृत फेला पारेको डीएसपी पाठकले बताए । मृतक विरेन सशस्त्र प्रहरीबाट अवकाश प्राप्त कर्मचारी हुन् । प्रहरीले एक थान होम मेड पेस्तोल, दुई थान म्यागेजिन र १४ राउन्ड गोली समेत फेला परेको छ । घटनाका बारेमा इलाका प्रहरी कार्यालय दमकका डीएसपी दिलीप कुमार गिरी र इलाका प्रहरी कार्यालय गौरीगञ्जका इन्स्पेक्टर जितेश दाहालको कमान्डमा खटिएको टोलीले थप अनुसन्धान अघि बढाएको छ ।"
जग्गा खरिद गरेर दान,"नुवाकोट : नुवाकोटको पञ्चकन्यामा विभिन्न सरकारी संरचना निर्माणका लागि जग्गा दान गरिएको छ। पञ्चकन्या गाउँपालिकाका तेजबहादुर तामाङ (रमेश)ले गापाका विभिन्न स्थानमा स्वास्थ्य चौकी, प्रहरी कार्यालय र विद्यालयलाई आवश्यक जग्गा खरिद गरेर उपलब्ध गराएका हुन्। उनले उपलब्ध गराएको जग्गा ३८ लाख रुपैयाँ बराबरको रहेको छ। अध्यक्ष तामाङले स्वास्थ्य चौकी, प्रहरी कार्यालय र विद्यालयलाई तीन कित्ता जग्गा आफ्नै रकमबाट खरिद गरेर दान गरेका हुन्। तीनवटै कार्यालयलाई जग्गाधनी पुर्जासहित जग्गा हस्तान्तरण गरिएको हो। गाउँपालिका अध्यक्ष तामाङले पञ्चकन्या गाउँपालिका३ मा प्रहरी चौकीको लागि दुई रोपनी जग्गा दान गरेका हुन्। गाउँपालिका कार्यालय नजिकैको प्रहरी चौकीको स्थायी भवन निर्माणका लागि आफ्नै जग्गाको आवश्यकता परेपछि उनले व्यक्तिगत लगानीमा जग्गा खरिद गरेर प्रहरी चौकीलाई हस्तान्तरण गरेका हुन्। उक्त जग्गाको मूल्य ६ लाख रुपैयाँभन्दा बढी रहेको पञ्चकन्या प्रहरी चौकीले जनाएको छ। यस्तै, पञ्चकन्या स्वास्थ्य चौकीलाई भवन निर्माणका लागि गाउँपालिका अध्यक्ष तामाङले ५ रोपनी जग्गादान गरेका छन्। उक्त जग्गाको मूल्य २४ लाख रुपैयाँभन्दा बढी रहेको बताइएको छ । यसका साथै गापा अध्यक्ष तेजबहादुर तामाङले पन्चकन्या३ स्थित पञ्चकन्या माविलाई भवन निर्माणका लागि नौं लाख रुपैयाँ बराबरको जग्गादान गरेका छन्। विद्यालय आसपासमा रहेको आठ लाख मूल्य बराबरको ६ रोपनी १२ आना जग्गा अन्य व्यक्तिसँग खरिद गरेर विद्यालयकै नाममा अध्यक्ष तामाङले पास गरिदिएको विद्यालयले जनाएको छ। गाउँपालिका अध्यक्ष तामाङले तीनवटा कार्यालयका लागि ३८ लाख रुपैयाँभन्दा बढी रकमको जग्गा खरिद गरेर दान गरेका हुन्। विद्यालय, प्रहरी तथा स्वास्थ्य कार्यालयलाई व्यवस्थित र थप प्रभावकारी पार्नका लागि आफ्नो तर्फबाट सहयोग गरेको अध्यक्ष तामाङले बताए। सार्वजनिक जमिनको संरक्षणमा आफू सचेत रहेको र संवेदनशील निकायहरूलाई परेको जग्गाको अभाव टार्न निजी लगानीमा सहयोग गरिएको उनले बताए।"
९० वर्षीया वृद्धाको कारुणिक दैनिकी,"फिदिम : झाडीले छोप्न लागेको एउटा सानो टहरो । टहरोभित्र थोत्रिएका दुई चार वटा भाडाकुँडा । एउटा कुनामा झुण्ड्याइएका पुराना (फाटेका) कपडा देखिन्छन् । भुइँ बाख्राका बड्कौलाले भरिएको छ । आराम गर्ने ओछ्यान कुनै कुनामा देखिदैन । टहरो भत्किन लागेको छ । आइतबार यो टहरोमा पुग्दा निकै कारुणिक दृश्य देखियो । आगो निभेको अँगेनाका डिलमा एकजना वृद्धा बसिरहेकी थिइन् । उनको कपास झै फूलेको कपाल, चाउरिएर मुजा परेका गाला र शिथिल शरीर । बोलाउँदा मधुरो स्वरमा मुस्किलले बोलिन । उनी राम्ररी बोल्न र हिड्न सक्दिनन् । उनको सुन्ने क्षमता पनि कम हुँदै गएको छ । उनलाई बुढ्यौलीले थला पारिसकेको छ । तर, उनको सहारा कोही छैन । हेरचाह गर्ने कोही नभएपछि एक्लो जीवन जिउने कोशिसमा छिन् वृद्ध आमा । चिसो भुइँमा दिन बिताउने उनको सुत्ने ओछ्यान पनि छैन । यो दृश्य पाँचथरको हिलिहाङ गाँउपालिका २ पिनासीस्थित माझिगाँउको हो । यी वृद्धा आफ्नो नामसमेत राम्ररी भन्न सक्दिनन् । छिमेकीहरूले उनको नाम चनामाया माझी भनेर सुनाए । चनामायाले ९० वर्ष पार गरिसकेको हुनसक्ने स्थानीयको अनुमान छ । उनको शारीरिक अवस्थाले पनि निक्कै पाको उमेर देखाउँछ । घरमा रहेकी चुनमाया उनी अहिलेसम्म नेपालको नागरिकको रुपमा दर्ज भएकी छैनन् । नागरिकता नपाउँदा उनले आफ्नो नाम, पहिचान र राज्यबाट पाउने सुविधासमेत पाएकी छैनन् । भाउजुले अहिलेसम्म नागरिकता पाउनुभएको छैन्, छिमेकी प्रलाद प्रसाईले भने नागरिकता दिलाउन पाए राज्यबाट पाउने सुविधा पाउनुहुन्थ्यो । भाउजु राज्यबाट पाउने सुविधाबाट बञ्चित हुनुभएको छ । उनका लागि बोलिदिने र गरिदिने कोही नभएपछि उनी सबै सुविधाबाट बञ्चित छिन् । चनमाया बस्ने टहरो आफन्तको जमिनमा बनाइएको हो । उनको नाममा एक टुक्रा जमिन छैन । हामीले दिएको जमिनमा बस्दै आउनुभएको छ, छिमेकी गोपाल माझीले भने उनको अवस्था निकै दयनीय छ। हामीबाहेक उनको हेरचाह गर्ने कोही छैन । सरकारले प्रबन्धन गरिदिए हुन्थ्यो । उनका श्रीमान शशीधर माझीको मृत्यु भएको करिब दुई वर्ष बित्यो । शशीधरको मृत्युपछि चनमाया टहरोमा एक्लै बसिरहेकी छन् । उनका सन्तान छैनन् । सन्तान नभएकी चनमाया राज्यको नजरमा समेत नपर्दा उनको अवस्था दयनीय र कारुणिक बेहाल छ । चनमायाको दुःख देख्नेहरूले खाद्यान्न सहयोग गर्दै आएको स्थानीयको भनाइ छ । चुनमायाको घर वृद्धाको अवस्थाबारे जानकारी गराउँदा अवस्था र वास्तविकता बुझेर आवश्यक सहयोग गर्ने हिलिहाङ गाँउपालिकाका अध्यक्ष समरबहादुर अधिकारीले बताए । उहाँको बारेमा हामीलाई राम्रो जानकारी थिएन, अधिकारीले भने सबै कुरा बुझेर उहाँले पाउने सेवा सुविधा दिलाउन र बस्ने उचित कदम चाल्नेछौँ ।"
"आफन्तले पहिरो पार त गराए, तर समयमै एम्बुलेन्स नपाउँदा बिरेलाई बचाउन सकिएन","बाजुरा : बडिमालिका नगरपालिका६ का बिरे बडुवाल बिरामी भएपछि उनका आफन्तले जिल्ला अस्पताल पुर्याए। जिल्ला अस्पतालमा चेकजाँच गरेपछि बिरामीलाई सुविधा सम्पन्न अस्पतालमा लैजान भन्दै जिल्ला अस्पताल बाजुराले गएको आइतबार रिफर गर्यो। रिफरपछि सदरमुकामबाट बिरामीलाई आफन्तले बोकेर लैजानुपर्ने अवस्था आयो। त्यसबेला रात परिसकेको र बल्देको पहिराको बाटो अप्ठेरो भएकाले पछिल्लो दिन बोकेर उनलाई अस्पताल लैजान लागियो। आफन्तको सहयोगले पहिरो त पार गरे तर एम्बुलेन्स चाहार्दा चाहार्दै दिन बित्यो। अस्पताल पुग्ने समय एम्बुलेन्स खोज्दै बितेपछि बिरामीलाई समयमै अस्पताल लैजान सकिएन। ढिला भएका कारण उनलाई आइस्यु भएको अस्पतालमा लैजान खोजियो। जेनतेन अछामको बयालपाटा अस्पताल पुर्याइयो। त्यहाँ लैजानसाथ उनको मृत्यु भयो। श्वासप्रश्वासका बिरामीलाई अक्सिजनको साहारामा लिनुपर्ने भयो। बल्दे अमकोट पहिरामा एक्लै हिँड्न गाह्रो छ। वैकल्पिक सडक भएको भए त जिल्ला अस्पतालकै एम्बुलेन्समार्फत अस्पताल लगेर आफ्नो दाजुको ज्यान बचाउन सकिन्थ्यो बिरे बडुवालका भतिजा परे बडुवालले बताए। यो एक पात्र घटना हो यसरी पाँच वर्षदेखि वर्षाका चार पाँच महिना बन्द हुँदै आएको बल्दे अमकोट सडकको समस्याले धेरै बिरामीले समयमा उपचार नपाउने समस्या भोग्दै आएका छन्। कयौंको समयमा अस्पताल नपुग्दै ज्यान जाने गरेको छ। जिल्ला सदरमुकाम जोड्ने साफे मार्तडी सडक खण्डको बल्दे अमकोट सडक पाँच महिनादेखि नखुल्दा बाजुराका बिरामी समस्यामा परेका छन्। २०७९ असार पहिलो सातादेखि बल्दे अमकोटमा आएको पहिराले सडक बन्द हुँदा सदरमुकाम मार्तडी र जिल्लाका पूर्वी उत्तरी क्षेत्रका चारवटा स्थानीय तह यातायात सेवाबाट वञ्चित भएका छन्। यसरी सडक बन्द हुँदा कोल्टी प्राथामिक स्वास्थ्य केन्द्र, जिल्ला अस्पताल बाजुरा र अन्य स्वास्थ्य चौकीबाट रिफर गरेका बिरामी समस्यामा पर्ने गरेका सामाजिक अगुवा हर्क खडाएतले बताए। उनले भने, 'सडक प्राकृतिक प्रकोपका कारण भयो, त्यो कसैले रोक्न सक्दैन तर सदरमुकाम जोड्ने सडकको वैकल्पिक उपाए नअपनाउनु बाजुरा प्रशासन कार्यालय, सडक डिभिजन कार्यालय सफेबर र त्यसको पहलका लागि जिल्लाका राजनैतिक दलले पहल नगरिनु दुःखको कुरा हो।' प्रमुख जिल्ला अधिकारी प्रकाश चन्द्र अधिकारीले असारको पहिलो साताबाट सडक अवरुद्ध भएको र सडक अवरुद्ध हुँदा नागरिकले अत्यन्तै दुःख पाएका बताए। सदरमुकाम जोड्ने एक मात्र राजमार्ग त्यही हो करिब डेढ दुई किलोमिटर सडक खण्डमा ठूलो पहिरो गएकाले तत्काल खुलाउन सक्ने अवस्था रहेन। वर्षात पनि अहिलेसम्म नरोकिएकाले सडक खुलाउन समस्य भएको बताए। सडक डिभिजनलाई निर्देशन गरेर सडक खोल्ने प्रयास भइरहेको र काम पनि अगाडि बढेको प्रमुख जिल्ला अधिकारी प्रकाश चन्द्र अधिकारीले बताए। काम निरन्तर भएपछि केही दिनमै सडक खुल्ने अधिकारीले बताए। पाँच महिनासम्म सडक बन्द हुँदा जिल्लामा दैनिक उपभोग्य सामानको मुख्य आकाशिनुका साथै अभाव सिर्जना भएको मार्तडीका व्यापारी प्रकाश थापाले बताए। थापाले भने, 'दसैंसम्म त जेनतेन भरिया खच्चडबाट बोकाएर दैनिक उपभोग्य सामान पुर्याइयो। भरियालाई बोकाएर बिक्री गरौं भने उपभोक्ता मर्कामा पर्छन्।' सडक सञ्चालन हुँदा १७ सय पर्ने खाना पकाउने ग्यासको मूल्य २४ सय पुगेको छ। उपभोक्ताको माग धान्न नसक्दा ग्यास लगायत दैनिक उपभोग्य सामग्रीको अभाव भएको छ। दसैं राम्रोसँग मनाउन नपाएको र तिहार पनि राम्रोसँग मनाउन सक्ने अवस्था नभएको स्थानीय बताउँछन्।"
भक्तपुरको गःपलीमा सरसफाई,"भक्तपुर : भक्तपुरको गःपलीमा मंगलबार सरसफाई गरिएको छ। 'टोलको सुधार गरौं, सभ्याताको परिचय दिऔं' भन्ने मूल नाराका साथ गःपली टोल सुधार समितिले सरसफाई गरेको हो। समितिका अध्यक्ष रामकृष्ण प्रजापतिले सरसफाई सभ्याताको चिह्न भएको बताउँदै मानिस स्वस्थ नभइकन केही गर्न नसक्ने भएकाले शरीरलाई स्वस्थ राख्न सरसरफाई आवश्यक हुने जानकारी दिए। उनले शारीरिक र मानसिक रूपमा स्वस्थ नभए शिक्षा तथा काममा सफलता हासिल गर्न नसक्ने भएकाले शारीरिक र मानसिक स्वस्थताका लागि प्रतिकात्मक रूपमा जनचेतना जगाउने उद्देश्यले सरसफाई कार्यक्रम गरेको बताए। उनले डेंगु रोग फैलिरहेको र लामखुट्टेबाट सर्ने भएकाले पानी जम्न नदिन सरसफाई कार्यक्रम अवश्यक रहेको बताए। उनले न्हुँद ११४३ को उपलक्ष्यमा सम्पूर्ण टोलबासीहरुको सुस्वास्थ्य एवं दीर्घायुको कामना गरे। कार्यक्रममा टोलवासी र विद्यार्थीहरूको सहभागीता रहेको थियो। बाराही डोकाफल्चादेखि सरसफाई सुरु गरी गपली गणेश मन्दिर, राममन्दिर, बाराही पुल र मंगलतीर्थमा पुगेर समापन गरिएको थियो। सरसफाईका लागि भक्तपुर नगरपालिकाले च्वाफी, चुन र फिनेल सहयोग गरेको थियो।"
तामाको डालीको व्यापार बढ्यो,"सोलुखुम्बु : चेली र माईतीबीच सद्भावको चाड तिहार नजिकिएसँगै सोलुखुम्बुमा तामाका डालीको व्यापार बढेको छ । तिहारमा उपहार दिन तामाबाट बनेको डाली खरिद गर्नेको संख्या बढेको व्यापारीहरूले बताएका छन् । तिहारमा भाइटीकापछि माईतीले चेलीलाई उपहार स्वरुप तामाको डाली दिने चलन बढेसँगै व्यापारमा वृद्धि भएको सल्लेरीका सुब्बे विश्वककर्माले बताए । सदरमुकामको नयाँ बजार, नेले बजार, पत्ताले बजार, नेचा बिहीबारेलगायतका साप्ताहिक हाटमा डाली खरिद गर्ने बढेको व्यापारीहरू बताउँछन् । तामाको डाली सोलुमै निर्माण हुने भएकाले पछिल्लो सयम यसको महत्व बढिरहेको सल्लेरीका व्यापारी हर्कजित घिमिरेले बताए । विगतमा डाली उपहार दिने चलन कम भएपनि केही वर्ष यता उपहारका रुपमा डाली दिने चलन बढ्दै गएको उनको भनाइ छ । विश्वकर्मा समुदायहरूले हातले नै तयार गर्ने तामाको डाली अहिले कर्मचारीको समेत रोजाइ बन्न थाएको छ । जिल्लामा काम गर्ने कर्मचारी तिहारमा घर जाँदा कोशेली तथा उपहारको रुपमा लैजान डाली खरिद गरिरहेका छन् । सल्लेरीका ब्यापारी रमनबहादुर विश्वकर्माले भनेहामी साप्ताहिक हाटहरू नयाँ बजार, नेले बजार, तिङ्ला रमिते, पत्तालेमा तामाको भाडाहरू बेच्न लैजान्छौ यी तामाका सामान विवाहको सिजनमा धेरै बिक्छ । यतिखेर चै यो तिहारले गर्दा अरु समान भन्दा डाली नै धेरै बिकिरहेको छ । हामीले यहाँ बनाएका डाली त काठमाडौंदेखि तराई र पश्चिमसम्म पुग्छ, कर्मचारीहरूले किनेर लान्छन । यहाँ बनेका तामाको डाली पछिल्लो समय सोलुको चिनोको रुपमा परिचित छ । काठमाडौं लगायतका स्थानमा पनि मेसिनबाट बुट्टासहितका डाली निर्माण हुने गरेपनि धेरै रोजाइ हातबाटै बनेका डालीको रहेको सोलुका व्यापारी बताउँछन् ।"
उचाइमा हुनुको अर्थ,"एक पटकको घटना हो। एउटा बाख्रो आफ्नो मालिकको घर छेउछाउमै चरिरहेको थियो। भनेजस्तो घाँस नभेटेर छटपटिइरहेको पनि थियो। अचानक छानामा उम्रेको हरियो घाँसमाथि उसको दृष्टि पर्यो। बाख्रो त्यसका लागि उफ्रिँदै छानामाथि चढ्यो। फटाफट त्यहाँ पुग्यो र घाँसका हरिया पातहरू खानका लागि तयार भयो। ऊ चपाउन थाल्यो। तर, ठीक त्यही समयमा एउटा ब्वाँसो त्यहाँ आइपुग्यो। बाख्रालाई देख्नेबित्तिकै उसको मुखमा पानी आयो। तर, ऊ के नै पो गर्न सक्थ्यो र ? घरको छानोमा चढ्न ऊ असमर्थ थियो। अतः उसले सिकारको खोजीमा अन्तै जाने बारेमा सोच्यो। तर पनि उसको मुखमा पानी आइरहेको थियो। बाख्राले पनि ब्वाँसोमाथि दृष्टि पारेको थियो। ब्वाँसोले आफूलाई खान हेरिरहेको छ भन्ने बाख्राले देखिसकेको थियो। अतः बाख्राले व्यंग्यात्मक हाँसो हाँस्दै ब्वाँसोलाई हेर्यो। तर, ब्वाँसो विवश थियो। अतः उसले नसोचेको अपमान सहनु पर्यो। फेरि पनि जाने समयमा ब्वाँसोले बाख्रालाई हेर्दै भन्यो, श्रीमतीजी ! मैले तिम्रो व्यंग्यात्मक मुस्कानलाई बुझेको छु। मेरो मजाक तिमीले उडाइरहेको छैनौ अपितु त्यो उचाइले उडाइरहेको छ, जसमाथि तिमी स्थित छौ। वास्तवमा तिम्रो उँचो स्थितिले तिम्रो महत्व बढाइदिएको छ। नैतिक शिक्षा : कहिलेकाहीँ को कहाँ छ ? भन्नेको पनि अर्थ हुन्छ। जो जहाँ भए पनि कसैलाई कुदृष्टि लगाउनु चाहिँ गलत नै हो।"
पर्सामा मोटरसाइकल चोरीमा संलग्न गिरोह नै पक्राउ,"वीरगन्ज : पर्सामा प्रहरीले मोटरसाइकल चोरीमा संलग्न गिरोहलाई पक्राउ गरेको छ। पर्साको वीरगन्ज र ग्रामीण भेगबाट मोटरसाइकल चोरी गरी अन्यत्र लगेर बिक्री गर्दै आएको गिरोहलाई प्रहरीले पक्राउ गरेको हो। प्रहरीले मोरटरसाइकल चोरी गिरोहमा संलग्न छ जनालाई पक्राउ गर्नुका साथै उनीहरूको साथबाट चोरीका पाँचवटा मोटरसाइकल पनि बरामद गरेको छ। पक्राउ पर्नेहरूमा पर्साको वीरगन्ज महानगरपालिका वडा नम्बर १३ राधेमाइका २१ वर्षीय सुमित कुशवाहा, वडा नम्बर १२ मुर्लीका १९ वर्षीय राजन मण्डल, मुर्लीकै अभय मण्डल, वडा नम्बर ११ रानीघाटका २० वर्षीय नन्दन चौरसिया, वडा नम्बर १० घडीअर्वाका २० वर्षीय रिकी मण्डल र पर्साकै पोखरीया नगरपालिका वडा नम्बर ६ सिर्सियाका २५ वर्षीय खरबुद आलम रहेका छन्। उनीहरूको साथबाट चोरीका ना१० प ५०५१, प्र२०३००३ प ७५०९, ना३७ प २०२४ , ना१८ प ४२१९ र ना३७ प २०२४ नम्बरका गरी पाँचवटा मोटरसाइकल बरामद गरिएको पर्साका प्रहरी उपरीक्षक रमेश बस्नेतले जानकारी दिए।"
"डोरी समात्दै, भर्याङ चढ्दै : पुर्खाले भोटे नुन बोक्ने बाटो हिँड्न बाध्य","गोरखा : तल हेर्दा छङ्गाछुर भीर, झण्डै चारपाँच सय मिटर उँधो बूढीगण्डकी देखिने। कतै भीरमा पाइला मात्र राख्न मिल्ने बाटो, कतै पाइला टेक्न पनि नमिल्ने हुँदा काठको ठाडो र तेर्सो भर्याङ बनाइएको, कतै डोरीमा समातेर, कतै निगालो समातेर हिँड्नु पर्ने यो कहालीलाग्दा बाटो हो, गोरखाको मनास्लु क्षेत्रको। गत हप्ता निख्रिँदो मनसुनमा यस क्षेत्रमा भीषण वर्षा भयो। जताततै पहिरो झर्यो। धेरै ठाउँमा झरेका ठूलाठूला पहिरोले बाटो अवरुद्ध बनाएपछि मनास्लु क्षेत्रका बासिन्दा र विदेशी पर्यटक ३० वर्षदेखि हिँड्न छाडिएको भोटेनुन बोक्ने बाटो हिँड्न बाध्य छन्। ठूला पहिराका कारण चुमनुब्री गाउँपालिका ३ न्याकफेदीदेखि पेवासम्मको बाटो हिँड्न नमिल्ने गरी क्षतिग्रस्त भएको वडाध्यक्ष रामकुमार गुरुङ बताउँछन्। 'साविकको बिही, प्रोक, ल्हो र सामागाउँ गाविस जाने बटुवाहरू अहिले भोटे नुन ओसार्ने गरेको बाटो हिड्न बाध्य भएका छन्', वडाध्यक्ष रामकुमार गुरुङ भन्छन्, 'पहरोको कप्पुमा खुट्टा अड्याउँदै, डोरी र निगालो समात्दै हिड्नु परेको छ। बाटो यति कहालीलाग्दो छ कि, तल हेर्दा चिल घुम्ने भीर छ, रिङ्टा लाग्छ।' जोखिम मलेर हिँड्ने पर्यटकले 'इन्जोय' गरे पनि अरू पर्यटक र स्थानीयबासीको हिँडडुल सकसपूर्ण भएको उनको भनाइ छ। साविकको बाटो अवरद्ध भएपछि सो भीरबाट हिँड्दा दुई घण्टा समय थपिएको पर्यटकका गाइड भविराज गुरुङले बताए। 'कमजोर मुटु भएकाले यो भीर पार गर्न सक्दैनन्', उनले भने, 'एड्भेञ्चर गर्न चाहनेहरू त रमाउँछन्, तर अरूहरू यस्तो देखेपछि रुन्छन्। आधाघण्टामा पार हुने बाटो भीरकोबाटो घुम्नु परेपछि दुईघण्टा बढी हिँड्नु परेको छ।' झरना र पहराबाट चुहिएको पानीले बाटो चिप्लो र जोखिम बनाएको उनको भनाइ छ। मान्छे जसोतसो हिँडेपनि खच्चड हिँडाउन नसक्दा सो क्षेत्रका करिब १२ सय घरधुरीका बासिन्दालाई दैनिक उपभोग्य सामान ढुवानीमा समस्या भएको छ। पुर्खाले नुनको ढाकर बोकेर हिँड्ने सो बाटो ३० वर्ष यता बन्द भएको छ। बूढीगण्डकी किनार किनारै बाटो र बूढीगण्डकीमा ठाउँ ठाउँमा झोलुंगेपुल बनेपछि माथिको बाटो बन्द भएको गाउँपालिकाका अध्यक्ष निमा लामा बताउँछन्। पहिराले बाटो अवरुद्ध भएपछि गाउँपालिकाको विपत् व्यवस्थापन कोषबाट भीरको बाटो खोल्न लगाइएको उनले बताए। 'पहिराले चारपाँच दिन बाटो अवरुद्ध भयो। आवतजावत ठप्प भयो', वडाध्यक्ष गुरुङले भने, 'त्यसपछि अलिअलि पानी पर्न छाडेपछि ५०६० जना खेतालाले चार दिन काम गरेर गत बुधबारबाट भीरको बाटो खुलाइयो। अहिले मान्छे हिँडडुल गर्न त जसोतसो मिलेको छ। खाद्यान्न ढुवानी गर्न सकिएको छैन।' सो बाटोमा यो सिजनमा दैनिक एकसय जना भन्दा धेरै विदेशी पर्यटक हिँड्ने गरेको उनको भनाइ छ। मनसुन रोकिएपछि पहिलेकै बाटो खुलाउन काम अघि बढाउने गुरुङले बताए। चुमनुब्री गोरखा जिल्लाको सडक सञ्जालले नजोडेको एक मात्र गाउँपालिका हो। यहाँको सबैभन्दा ठूलो आवश्यकता सुरक्षित बाटो भएकाले यसबारेमा प्रचण्ड लगायतका नेताहरूसित समस्या राखेको चुमनुब्री गाउँपालिकाका अध्यक्ष लामाको भनाइ छ। अल्पकालीन र दीर्घकालीन समाधानका लागि पहल गरिरहेको उनी बताउँछन्।"
अंशु हत्या प्रकरण : १० हजारका लागि आफ्नै साथीहरू क्रूर बनेपछि,"विराटनगर : सिरहाको गोलबजार नगरपालिका३ का १७ वर्षीय अंशु सदालाई अभिभावकीय रेखदेख र निगरानीको कमी भयो। सधैं ध्यान दिनसक्ने अवस्थामा परिवार थिएन। पारिवारिक आर्थिक अवस्था कमजोर छ। बुबा सुन्दर सदा ४ वर्षदेखि वैदेशिक रोजगारीका क्रममा साउदी अरबमा छन्। आमा ललितादेवी सदा जीविकोपार्जनका लागि सिजन अनुसारको ज्यालामजदुरी गर्छिन्। मुसहर समुदायका सुन्दर र ललितादेवीका ५ सन्तानमध्ये अंशु एकमात्रै छोरा थिए। उनका १ दिदी र ३ बहिनी छन्। दिदीको बिहे भइसकेको छ। बाबु वैदेशिक रोजगारीमा र आमा ज्यालामजदुरीमा व्यस्त हुँदा अंशु अभिभावकको निगरानीविहीन बने। परिवारले उनलाई ध्यान दिनसक्ने अवस्था बनेन। कक्षा ९ मा पढ्दापढ्दै विद्यालय जान छाडे। २ वर्षदेखि पढाइ छाडेर स्वतन्त्र बनेका उनी साथीभाइसँगको गलत संगतमा पुगे। हुँदाहुँदै लागूऔषधको दुर्व्यसनमा फसेको प्रहरी बताउँछ। कूसंगत र कुलतमा फसेको कुरा अभिभावकले पत्तो पाएनन्। ऋण गरेर गोलबजार३ मा सदा परिवारले इँटाको गाह्रो लगाएर १ तले घर बनायो। ऋण काढेर सुन्दर विदेश गए। घर बनाउँदा लागेको ऋण तिर्नलाई ऋण खोजेरै सुन्दर विदेश गएका रहेछन्। ऋण तिर्दातिर्दै ४ वर्ष विदेशमा बितिसक्यो, परिवारलाई उदृत गर्दै प्रहरीले भन्यो, पारिवारिक आर्थिक अवस्था निक्कै दयनीय छ। त्यही भएकाले नेपालमा रहेका परिवारका सदस्यले ज्यालामजदुरी गर्नुपर्ने बाध्यता हुँदा अंशुमाथि अभिभावकीय रेखदेखको अभाव भयो। एकमात्रै छोरा उनलाई काम गर्नुपर्ने दबाब परिवारबाट थिएन। अभिभावकले औधी माया गर्ने, तर गतिविधि र दैनिकीमा ख्याल नगर्ने वातावरण बन्दा अंशु झन् स्वतन्त्र भए। विहानबेलुका हातमुख जोड्नै धौधौ भइरहेको परिवारमा बेलैमा उनीमाथिको निगरानी र अभिभावकीय रेखदेखको अभाव हुँदा अहिले आएर परिवारभित्र ठूलो बज्रपात परेको छ। सदा परिवारले सधैँका लागि छोरो गुमाउनु पर्यो। सबैभन्दा धेरै विश्वास गरिएका साथीहरुबाटै अंशुको हत्या भयो। लागूऔषधको कुलतले जुराएको गलत संगत नै उनको हत्याको प्रमुख कारण रहेको प्रहरीको निस्कर्ष छ। प्रहरीका अनुसार गत असोज २३ गते अपरान्ह घरमा पुगेका ३ जना युवाले अंशुलाई घुम्न जाउँ भन्दै लिएर गए। धनुषाको कमला नगरपालिका६ का २१ वर्षीय शिवकुमार मण्डल, बिसु भनिने १९ वर्षीय प्रशान्तकुमार मण्डल र राकेश ठाकुरको साथ लागेर उनी साँझतिर घुम्न निस्किए। तीनै जना अंशुका मिल्ने साथीहरु भएकाले घुम्न जाने विषयमा परिवारले कुनै शंका नगरेको प्रहरीले जनाएको छ। तर अंशु घर फर्किएनन्। न अब कहिल्यै फर्कनेछन्। छोरा घर फर्किएर आउलान् भन्ने आशामा ललिता थिइन्। तर ३४ दिनसम्म आएनन्। उल्टै फिरौतीवापतको रकम माग गर्दै ललितालाई फोन गयो। प्रहरीका अनुसार फोन प्रशान्तले गरेका थिए। अंशुलाई आफूहरुले अपहरण गरेको र छुटाउन मन भए १ लाख रूपैयाँ पठाइदिनु भन्दै आमालाई प्रशान्तले फोन गरेको प्रहरीले जनाएको छ। पैसा नदिएमा छोरालाई मरिदिन्छौं भन्दै धम्क्याएर म्यासेज पनि पठाएको प्रहरी अनुसन्धानबाट खुलेको छ। फोन र म्यासेज गर्ने व्यक्ति छोराकै साथी भएकाले जिस्किएका होलान् भनेर ललिताले वस्ता गरिनन्। साथीहरुसँग गएको छोरा ४ दिनसम्म घर नफर्किएपछि गत बिहीबार (२७ गते) इलाका प्रहरी कार्यालय गोलबजार पुगेर खोजतलासको माग गर्दै जाहेरी दिइन्। तर अपहरण र फिरौती माग गरिएको विषय जाहेरीमा नखुलाएको सिरहा प्रहरी प्रमुख एसपी अजुर्नप्रसाद तिमल्सिना बताउँछन्। घरबाट हिँडेको ४ दिनपछि खोजतलासको माग राखेर जाहेरी परेसँगै प्रहरीले आफ्नो प्रक्रिया अघि बढायो। अपहरण र फिरौतीको कुरा साँझतिर मात्रै जानकारी भयो, उनले भने, तत्काल मोबाइल ट्रयाक गर्ने क्रममा लोकेसन विराटनगरमा देखिएकाले सहयोगका लागि मोरङ प्रहरीसँग समन्वय गरियो। तर जीवितै फेला पार्न सकिएन। अपहरण र फिरौतीको विषय बेलैमा थाहा पाउन सकेको भए घटना हुन नपाउने दाबी प्रहरीको छ। विराटनगर महानगरपालिका११ बसपार्कस्थित न्यु अप्सरा गेष्ट हाउसको पहिलो तलाको १ नम्बर कोठामा शुक्रबार दिउँसो अंशुको बीभत्स शव फेला पर्यो। प्रहरीका अनुसार अंशुसहित ४ जना २४ गते बिहान विराटनगर आइपुगेको खुलेको छ। चारै जना २५ गतेसम्म बसपार्ककै धनकुटे लजमा बसेको मोरङ प्रहरीका डीएसपी टीकाबहादुर कार्की बताउँछन्। उनका अनुसार त्यहीँबाट अंशुकी आमालाई बारम्बार फोन र म्यासेज गरेर फिरौतीवापतको रकम माग गर्न थालेको पाइएको छ। घुम्दा लाग्ने खर्चवापतको पैसा अंशुले विदेशमा भएका बुबासँग माग्छु भनेछन्। आफ्ना अभिभावकसँग पैसा माग्ने कुरामा सहमति गरेछन्, प्रहरी स्रोतले भन्यो, त्यही भएकाले अंशुको अपहरणलाई देखाएर पैसा माग्न प्रशान्त अगाडि सरे। कमजोर आर्थिक अवस्थाका कारण तत्काल परिवारले पैसा पठाउन सकेनन्। तर पैसा माग्ने क्रम रोकिएन। उनीहरुको साथमा भएको पैसा पनि सकियो। शिवले विदेशमा रहेका आफन्तसँग पठाइमागेको १५ हजार रूपैयाँ बोकेर उनीहरु घुम्न आएका रहेछन्। घुम्दा लाग्ने अरु खर्च अंशुका परिवारसँग उठाउने योजना बनाएछन्। गेष्ट हाउसमा बस्दै जाँदा साथमा भएको पैसा पनि सकिएपछि अंशुका परिवारसँग माग्न थालेको पाइयो, डीएसपी कार्कीले भने, तर साथमा नभएकाले तत्कालै पठाउनसक्ने अवस्था भएन। ऋण सापटी खोज्दा समय लाग्यो। ऋण लिएर १० हजार रूपैयाँ अंशुकी आमाले बिहीबार साँझतिर बैंकमा पठाइदिएको खुल्यो। कार्कीका अनुसार अंशुको हत्यामा कुनै पूर्वयोजना देखिँदैन। मागेको पैसा दुई दिनसम्म पनि नपठाइदिएको र अंशुले समेत वास्ता नगरेपछि लागूऔषधको नशामा रहेका ३ जना मिलेर उनको हत्या गरेको प्रहरीको भनाइ छ। २७ गते साँझसम्म हत्याको कुनै योजना बनेको देखिँदैन। तर पैसा नपाउँदा गेष्ट हाउसमा तिर्ने रकम अभाव भएको झोंकमा कपडाले मुख छोपेर अनुहारमा इँटा प्रहार गर्दै र घाँटीमा ब्लेडले काटेर अंशुलाई मारेको खुल्यो, प्रहरी स्रोतले भन्यो, १ लाख माग गरेकोमा बार्गेनिङ हुँदा तत्कालका लागि १० हजारमा कुरा मिलेको रहेछ। तर समयमै नपाएपछि आवेशमा आएर हत्या गरेको पत्ता लागेको छ। प्रहरीका अनुसार एउटै गेष्ट हाउसमा बसेर पैसाको बार्गेनिङ गर्दा शंका हुने भएपछि उनीहरुले अर्कोमा सर्ने योजना बनाए। त्यसपछि २६ गते बेलुका चारै जना न्यु अप्सरा गेष्ट हाउसमा सरे। २६ र २७ गते अप्सरामा बसे। २७ गते बिहीबार राति अंशुको हत्या भएको प्रहरीले जनाएको छ। त्यतिबेलासम्ममा अंशुकी आमाले १० हजार रूपैयाँ पठाइदिसकेकी थिइन्। तर बैंक बन्द भइसकेकाले पैसा निकाल्न भने पाएका थिएनन्। प्रहरीका अनुसार हत्या गरेपछि तन्नामा पोको पारेर गेष्ट हाउसको कोठाभित्र रहेको पलङ (लोबेड)भित्र हालिदिएर हत्यामा संलग्न रातभर त्यही पलङमाथि सुतेका थिए। शव भेटिएका अंशुको टाउको, घाँटीलगायत शरीरका विभिन्न भागमा चोट थियो। कोठाभित्र रगत लतपतिएको कपडा भेटिए। घटनामा प्रयोग गरिएको कपडा, इँटा र ब्लेड प्रहरीले बरामद गर्यो। गेष्ट हाउसका एक कर्मचारीका अनुसार असोज २६ गते बुधबार राति ८ बजेतिर कोठा खोज्दै ४ जना आएका थिए। उनीहरुले बुधबार र बिहीबारका लागि कोठा बुक गरे। अझै एक साता बस्ने भनेर शुक्रबार बिहान अर्को कोठा पनि बुक गर्न खोजेका थिए। अझै एक साता बस्छौं। थप एउटा कोठा चाहियो भनेर मागेका थिए, ती कर्मचारी भन्छन्, त्यसपछि पैसा लिएर आउँछौं भन्दै बाहिर निस्किएर गए। पछि उनैलाई लिएर प्रहरी आइपुग्यो। उनका अनुसार गेष्ट हाउसमा बसेका व्यक्तिलाई लिएर प्रहरी आइपुगेपछि मात्रै हत्याका बारेमा थाहा भएको हो। बिहान हामी सरसफाई गर्न जाँदा कोठाभित्र छिर्न दिएनन्, ती कर्मचारी भन्छन्, हामी नै सरसफाई गर्छौं भनेर फर्काइदिए। पैसा निकाल्न जाँदा पक्राउ प्रहरीका अनुसार प्रशान्तले ब्रह्मानन्दन यादवको नाममा माछापुच्छ्रे बैंकमा खाता खोलेर चेक आफ्नै साथमा राखेको पाइएको छ। त्यही खाता नम्बरमा उनले अंशुकी आमालाई पैसा पठाउन लगाएका थिए। ब्रह्मानन्दन को हुन् भन्ने बारेमा पत्ता लाग्न बाँकी रहेको र अनुसन्धान भइरहेको प्रहरीले जनाएको छ। प्रशान्तले पैसा निकाल्न विराटनगर९ स्थित बैंकको शाखामा जाने तयारी गरे। तर उनीसँग बैंकसम्म जान सीटी सफारीलाई तिर्ने भाडा पनि थिएन। गेष्ट हाउसको अर्को कोठामा बसेका मोरङको रतुवामाई नगरपालिका५ का ३६ वर्षीय मनोज कार्कीसँग प्रशान्त जोडिए। गेष्ट हाउसमा सँगै बसेर लागूऔषध गाँजा सेवन गर्ने क्रममा दुई जनाबीच चिनजान भएको प्रहरी बताउँछ। भाडाको व्यवस्था मनोजले गरिदिने भएपछि दुवै जना एउटै सफारी चढेर बैंक पुगे। अंशुका अपहरणकारी बैंकमा पैसा निकाल्न आउँदैछन् भन्ने सूचना प्रहरीलाई थियो। मोरङ प्रहरी प्रमुख एसपी शान्तिराज कोइराला नेतृत्वको टोलीले प्रशान्त र मनोजलाई बैंकबाटै पक्राउ गर्यो। पक्राउ पर्दा प्रशान्तले लगाएको कपडामा रगतको टाटा थियो। उनलाई प्रहरीले नियन्त्रणमा लिएपछि अंशुको हत्या भएको खुल्यो। त्यसपछि गेष्ट हाउसमा पुगेको प्रहरीले अंशुको शव राखिएको पलङमाथि सुतिरहेका राकेशलाई पनि पक्राउ गर्यो। घटनामा संलग्न शिव फरार रहेकाले खोजी जारी राखिएको प्रहरीले जनाएको छ। यद्यपि घटनामा मनोजको संलग्नता भने यकिन भइसकेको छैन। एउटै गेष्ट हाउसमा बसेका बेला चिनजान भएपछि सँगै गाँजा खाएको र प्रशान्तसँगै बैंकसम्म गएको मात्रै खुलेको छ, प्रहरीका एक अधिकृत भन्छन्, प्रारम्भिक अनुसन्धानबाट घटनामा मनोजको संलग्नता देखिँदैन। प्रहरीले भने प्रशान्त, राकेश र मनोजविरुद्ध नै कर्तव्य ज्यान मुद्दा चलाउन म्याद थप गरेर घटनाको अनुसन्धान अघि बढाएको छ। प्रहरीले उनीहरु बसेको कोठाबाट थोरै परिणामको गाँजा पनि बरामद गरेको छ। अंशुको हत्याअघि सबै जना सँगै बसेर गाँजा सेवन गरेको प्रहरीले जनाएको छ। हत्यामा संलग्न र हत्या गरिएका अंशु सबै लागूऔषधका प्रयोगकर्ता रहेको प्रहरीको भनाइ छ। प्रहरीका अनुसार गेष्ट हाउसमा तिर्न तथा लागूऔषध सेवन गर्नलाई पैसा अभाव भएको र मागेको रकम समयमा नपाएपछि अंशुको हत्या गरिएको पाइएको छ। पोस्टमार्टमपछि परिवारका सदस्यले बुझेर शवको अन्त्येष्टि गरिसकेका छन्। अभिभावकले आफ्ना सन्तानको विशेष ख्याल राख्नुपर्छ। गतिविधि र संगतका बारेमा ध्यान दिनुपर्छ। नत्र गलत संगत र कुलतमा फस्न सक्छन्, मोरङ प्रहरी प्रमुख एसपी शान्तिराज कोइरालाले भने, किशोरावस्थाका सन्तानलाई अभिभावकीय रेखदेख अपरिहार्य हुन्छ। वास्ता नगर्दा सन्तान गुमाउनुपर्ने अवस्था आउनसक्छ। अंशुको हत्या गलत संगत र कुलतको गतिलो उदाहरण हो।"
