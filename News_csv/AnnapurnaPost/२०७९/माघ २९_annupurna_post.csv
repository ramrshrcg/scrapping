शीर्षक,विवरण
भ्रष्टाचारको दलदल,"उजुरी आफैंमा भ्रष्टाचारको दसी होइन। तर उजुरी दिनु भनेको भ्रष्टाचारविरुद्ध सचेतना बढेको संकेत भने पक्कै हो। बेथिति बढेको संकेत पनि हो। त्यसैले अख्तियार दुरूपयोग अनुसन्धान आयोगमा २०७९८० को साउनयता उजुरी दिनेको संख्या अत्यधिक बढ्नुलाई त्यसै रूपमा बुझ्न सकिन्छ। अख्तियारका अनुसार साउनयता मात्रै ९ हजार ५ सय १३ उजुरी आयोगमा दर्ता भएका छन्। अख्तियारलाई स्टिङ अप्रेसनमा रोक लगाइएको छ, त्यसो हुँदैनथ्यो भने झन् धेरै उजुरी पर्न सक्थे। अख्तियारको ३२औं वार्षिकोत्सवको अवसरमा शनिबार प्रमुख आयुक्त प्रेम राईले दिएको जानकारीले पनि नेपालमा व्याप्त भ्रष्टाचारको चित्रण गर्छ। उनकै भनाइअनुसार भ्रष्टाचार स्थानीय तहमा धेरै छ। नीति, नियम र विधि, विधान नमान्ने प्रवृत्ति स्थानीय तहमा अत्यधिक हुनु नै भ्रष्टाचारको एउटा कारण छ। खासमा नेपालको राजनीतिक नेतृत्व मुलुकमा भ्रष्टाचार व्याप्त हुनुको प्रमुख कारण हो। प्राकृतिक स्रोतको दोहन गर्ने प्रवृत्ति भ्रष्टाचारको सबैभन्दा चर्काे रूपमा मौलाएको भनेर अख्तियार प्रमुख राईले औंल्याएको तथ्य कसैबाट छिपेको छैन। त्यसको संरक्षक पनि राजनीतिक नेतृत्व नै भन्ने ओपन सेक्रेट छ। प्रमुख राई आयुक्त राईकै शब्दमा भन्दा राजनीतिक अस्थिरताले नै भ्रष्टाचार नियन्त्रण हुन कठिन भइरहेको हो। हुन पनि राजनीतिक नेतृत्वको ध्यान सधैं सत्ताको कुर्चीमा मात्रै हुन्छ। कुर्चीमा पुग्दा भन्न छुटाउँदैनन्, भ्रष्टाचार नियन्त्रण प्रमुख प्राथमिकता। तर, उनीहरूको प्राथमिकता कुर्ची जोगाउनेबाहेक केही हुँदैन। कुनै खास दलको बहुमत नआउने र थोरैथोरै सिट भएका धेरै दलको गठबन्धनबाट बन्ने सरकार सधैं धर्मरमै हुन्छ। भ्रष्टाचार नियन्त्रणका लागि राजनीतिक नेतृत्व इमान्दार हुन जरुरी छ। दृढसंकल्पसहित राजनीतिक नेतृत्व लाग्ने हो भने भ्रष्टाचार नियन्त्रण असम्भव होइन। तर अख्तियारको कार्यक्षेत्र कमजोर बनाउने काम पनि राजनीतिक नेतृत्वले नै गयो। अनुचित कार्यमात्रै होइन, स्वार्थको द्वन्द्वलाई पनि अख्तियार दुरुपयोग अनुसन्धान आयोगले हेर्न सक्ने गरी जिम्मेवारी दिने व्यवस्था गर्नुपर्छ। अनुचित कार्यलाई पनि भ्रष्टाचार मानेर अख्तियारले छानबिन गरी भ्रष्टाचारको मुद्दा लगाउने व्यवस्था नहुँदा सरोकारवालाहरू फुक्काफाल भएका छन्। यी कमजोरीलाई सच्याउने जिम्मेवारी पनि फेरि राजनीतिक नेतृत्वकै काँधमा छ। तर, राजनीतिक नेतृत्व इमान्दार नभएसम्म मुलुक भ्रष्टाचारको दलदलबाट मुक्त हुन असम्भव छ।"
लोकतन्त्रमा सुशासन,"आधुनिक लोकतान्त्रिक मुलुकहरूले विश्वव्यापी रूपमा सुशासनलाई स्वीकार गरेका छन्। भ्रष्टाचार नियन्त्रण गरी सुशासन प्रवद्र्धन गर्नु विश्वको साझा कार्यसूची बनेको छ। सुशासन भएन भने लोकतन्त्र संस्थागत हुन सक्दैन। लोकतन्त्र संस्थागत भएन भने मानवअधिकारको संरक्षण र प्रवद्र्धन हुन सक्दैन। त्यसैले आधुनिक लोकतान्त्रिक मुलुकहरूले विश्वव्यापी रूपमा सुशासनलाई स्वीकार गरेको छ। साथै आधारभूत मान्यता पनि बनाएको छ। विकासोन्मुख देशहरूको समग्र स्थिति हेर्दा विधिको शासन कमजोर अवस्थामा छ। भ्रष्टाचार बढिरहेको सूचकांकहरूले देखाइरहेका छन्। त्यसमा नेपालको अवस्था पनि सन्तोषजनक छैन। सरकारी निकायले जनतामा दिएको सेवाको प्रभावकारिता देखिँदैन। नापी, मालपोत, यातायात, राहदानी विभागजस्ता जनताको प्रत्यक्ष सरोकार भएको कार्यालयहरूमा सेवा लिनै सास्ती छ। सेवा दिन प्रविधिमैत्री विधि अपनाए पनि सेवा प्रभावकारी बन्न सकेको छैन। यसो हुनुमा हाम्रो पुरानो माइन्डसेटले काम छ। कर्मचारी प्रशासन परम्परागत शैलीमै बस्न चाहन्छन्। जसले गर्दा सेवा प्रदानमा ढिलासुस्ती भइरहेको छ। अनियमितता र भ्रष्टाचार बढ्नुको कारण यी पनि हुन्। यो विगतदेखिकै विकृति, विसंगतिको निरन्तरता देखिन्छ। यसमा सुधार भइसकेको छैन। कानुनमा जेजस्तो लेखिएको भए पनि व्यवहारमा लागू भएको देखिँदैन। कानुनमा सुशासनको प्रत्याभूति गर्ने कुरा उल्लेख छ। भ्रष्टाचार रोकथाम र नियन्त्रण गर्न अख्यितार दुरुपयोग अनुसन्धान आयोगको संवैधानिक रूपमै व्यवस्था गरिएको छ। राष्ट्रिय सतर्कता केन्द्रको स्थापना गरिएको छ। साथै राजस्व अनुसन्धान विभाग, सम्पत्ति शुद्धीकरण विभागसँगै विभिन्न संरचनाहरू पनि छन्। सुशासन प्रवद्र्धन गर्न विशेष किसिमको कानुन पनि छ। सूचनामा जनताको पहुँच हुनुपर्छ। यसले गर्दा भ्रष्टाचारको नियन्त्रण र रोकथाम हुन्छ भनेर सूचनाको हकसम्बन्धी ऐन मेरै अध्यक्षतामा २०६४ सालमै मस्यौदा तयार भएर लागू भएको अवस्था छ। उपभोक्तको हक अधिकारसम्बन्धी विस्तृत पक्ष समावेश भएको उपभोक्ता संरक्षणसम्बन्धी ऐन छ। नेपालले भ्रष्टाचार र नियन्त्रणका लागि संयुक्त राष्ट्रसंघीय महासन्धि (भ्रष्टाचारविरुद्धको महासन्धि) २००३ लाई नेपालले अनुमोदन गरेर पक्षमा उभिएको छ। यसले भ्रष्टाचार नियन्त्रण गर्न सरकारहरूले गर्ने सरुवा, बढुवा, नियुक्त सबैका सब पारदर्शी हुनुपर्छ। जवाफदेहिता वहन गर्नुपर्छ। सम्पत्ति विवरणहरू सार्वजनिक गर्नुपर्छ। भ्रष्टाचार नियन्त्रण गर्न संस्थाहरू सक्रिय हुनुपर्छ भन्ने विभिन्न व्यवस्था गरेको छ। यो सार्वजनिक र निजी दुवै क्षेत्रमा लागू हुन्छ। भ्रष्टाचार गर्ने जोसुकै कानुनको दायरामा आउनुपर्छ भन्ने कुरा महासन्धिमा उल्लेख छ। त्यति मात्रै होइन राजनीतिक दलहरूको कोष पारदर्शी हुनुपर्छ। उसले लेखापरीक्षण गर्नुपर्ने पनि व्यवस्था छ। यसले राजनीतिक दलहरूको मुहानै सफा हुनुपर्छ भनेको छ। विश्वका विभिन्न मुलुकहरूमा भ्रष्टाचार बढिरहेकाले सुशासन कमजोर भइरहेको छ। यसकारण यो सन्धिलाई अन्तर्राष्ट्रिय जगत्ले स्वीकार गरेको छ। नेपाल पनि यसको पक्षधर छ। तर, किन भ्रष्टाचार नियन्त्रण हुन सकेन ? भन्ने प्रश्न चौतर्फी रूपमा उठिरहेको छ। हामीले लामो संघर्ष गरेर संविधानसभाबाट संविधान ल्यायौं। यसले आम जनताको जीवनस्तर उठ्छ, सेवा प्रवाह चुस्त हुन्छ, जवाफदेही र जिम्मेवार सरकारहरू निर्माण हुन्छन् भन्ने थियो। संविधान कार्यान्वयनमा छ। दुईवटा चुनाव सम्पन्न भइसक्यो। तर, निर्वाचनमा बढी अनुत्पादक खर्च हुने गरेको देखियो। मुलुकमा सुशासनको अवस्था सन्तोषजनक छैन। कानुन छन्। तर, कार्यान्वयन पक्ष फितलो छ। स्वार्थ बाझिएका व्यक्तिहरूको प्रतिनिधित्व भएको छ। अन्यत्र देखाउने प्रयोजनका लागि कानुन छ। तर, कानुन कार्यान्वयन गर्ने इच्छा नदेखाउने गरेको पाइन्छ। हामीले यसलाई मुख्यता दुईवटा पाटोबाट व्याख्या, विश्लेषण गर्नुपर्छ। एउटा राजनीतिक पाटो, अर्को कर्मचारी पाटो। राजनीतिकर्मी तथा राजनीतिक दलहरूमा इच्छाशक्ति देखिँदैन। मुलुकमा सुशासन दिन्छु, भ्रष्टाचारको नियन्त्रण गर्छु, योग्य र सक्षम मान्छेलाई बढावा दिन्छु, खराब गर्नेहरूलाई दण्डित गर्छु भन्ने किसिमको जबसम्म सोचसहितको प्रतिबद्धता र व्यवहारमा रूपान्तरण हुँदैन तबसम्म राजनीतिक क्षेत्र संग्लिँदैन। राजनीतिमा स्वार्थ बाझिने व्यक्तिहरूको हाबी छ। चुनावमा यस्ता मान्छेहरूलाई राजनीतिक दलहरूले उम्मेदवार बनाउने गरिएको छ। यस्तै, व्यक्तिहरू जितेर संसद्मा प्रतिनिधित्व गर्ने गरेको पाइन्छ। यिनै व्यक्तिहरूले सरकारी संस्थाहरू चलाइरहेका छन्। यो प्रवृत्तिले राजनीतिक दलहरूको भ्रष्टाचार नियन्त्रणमा इच्छाशक्ति नदेखाएको पुष्टि गर्छ। अहिलेको लोकतन्त्रण गणितीय लोकतन्त्र छ। हाम्रो लोकतन्त्र मूल्य मान्यता, सिद्धान्तमा भन्दा पनि गणितीय लोकतन्त्रण भयो। १३८ को संख्या पुग्यो भने सरकार बन्छ। योभन्दा तल भयो भने सरकार नै ढल्छ। यस्तो अवस्थामा प्रधानमन्त्रीलाई सरकार टिकाउनकै लागि ध्यान केन्द्रित गर्नुपर्छ। अहिलेको चुनाव पद्धति र प्रणालीले जुन किसिमको परिणाम दिनुपर्ने हो त्यो दिन सकेको छैन। राजनीति मूल्य मान्यता र सिद्धान्तमा हुनुपर्छ। यसको अभाव राजनीतिक क्षेत्रमा छ। राजनीतिकर्मीहरूलाई आफ्नालाई व्यवस्थापन गर्न विभिन्न संरचनाहरू खडा गर्नुपर्ने, भर्ना गर्नुपर्ने भएका कारणले नेतृत्व आफैं समस्यामा छ। यसले गर्दा नेतृत्व सुशासन प्रवद्र्धन र भ्रष्टाचार नियन्त्रण तथा रोकथाममा बढी समय दिन सकिरहेको छैन। अर्को, कर्मचारी प्रशासनमा पनि समस्या छन्। यहाँ तीन किसिमको समस्या छ। एउटा, कर्मचारी प्रशासनको संरचनागत ढाँचा फेरबदल भइरहेका छन्। विभिन्न किसिमको प्रयोग भइरहेको छ। दोस्रो, कर्मचारीहरूको व्यवस्थापन कुशल छैन। कुन निकाय र कार्यालयले कति सेवा दिनुपर्ने हो ? त्यसका लागि कति जनशक्ति चाहिन्छ ? कति योग्यता भएको, कस्तो सीप भएको ? भन्ने कुराको अध्ययन छैन। कति जनशक्ति चाहिन्छ भन्ने प्रक्षेपण गर्ने स्थायी संयन्त्र पनि छैन। तदर्थमा कर्मचारीको दरबन्दी स्वीकृत हुने, तदर्थमै बढुवा हुने, त्यसैअनुसार वृद्धि र विकास हुँदै जाने भइरहेको छ। यसले गर्दा कर्मचारी प्रशासनलाई कुशल व्यवस्थापन गर्न सकिएको छैन। यसबारे कयौं अध्ययन भएर प्रतिवेदन तयार भयो। तर, लागू भएको छैन। तेस्रो, कर्मचारीको आचरणगत पक्ष। आचरणमै सदाचारको नीति, भ्रष्टाचारको रोकथाम र न्यूनीकरणको कुरो गरिन्छ। तर, अख्तियार दुरुपयोग अनुसन्धान आयोगले जाँचबुझ गरेर मुद्दा दायर गरेको हेर्दा भ्रष्टाचार बढेको देखिन्छ। सरकारी निर्णयका प्रस्तावहरूमा कर्मचारी तहबाटै टिप्पणी उठ्ने र राजनीतिक नेतृत्वबाट टुंगिन्छ। कर्मचारी र राजनीतिकर्मीको मेल भएर भ्रष्टाचार भइरहेको छ। मेरो पनि ४०४५ वर्षको सार्वजनिक जीवनको अनुभवले कुनै पनि निकाय, कुनै पनि कार्यालयको नेतृत्व गर्ने मान्छे इमानदार छ, सक्षम छ भने त्यो निकायमा ९० प्रतिशतभन्दा बढी अनियमितता हुँदैन। केही त्रुटि हुन सक्ला। अनियमितता देखिएला। नेतृत्व कुशल, इमानदार र नैतिकवान् भएको सरल, व्यवस्थानको शैलीले अनियमितता हुँदैन। विगतमा न्यायपालिकाको विकृत त हामीले देखी नै सकेका छौं। हरेक क्षेत्रमा योग्य र सक्षम व्यक्तिभन्दा पनि विभिन्न किसिमका सम्झौता र समर्पण गरेर पुग्ने प्रवृत्ति छ। यस्ता व्यक्तिहरूको नेतृत्व रहेको संस्थाहरूमा बढी अनियमितता र भ्रष्टाचार भएको कुरा ट्रान्सपरेन्सी इन्टरनेसनलको रिपोर्टबाट पनि देखिन्छ। पब्लिक इन्टेगे्रटी इन्डेक्सले नेपालसहित अन्य मुलुकको अवस्था कमजोर रहेको देखाएको छ। हाम्रो निष्ठा, नैतिकता, इमानदारितामा ह्रास आइरहेको छ। नेतृत्वलाई सञ्चालन गर्ने व्यक्तिहरूमा नैतिकता देखिएन। उनीहरूको नियुक्ति नै सौदाबाजीको आधारमा भएको छ। प्रतिस्पर्धा र योग्यताका आधारमा उनीहरूलाई नियुक्ति गरिँदैन। बजारबाट छनौट गरेर राख्ने काम भएको छैन। विगतदेखि नै विभिन्न मोलतोलको आधारमा हुँदै आएको विकृत इतिहासलाई तोड्न सकिएको छैन। जसले ठूल्ठूला घर, महल ठड्याए, रवाफ देखाउन सके। तीनैलाई समाजले सम्मान गर्ने हाम्रो संस्कार भइरहेको छ। जबसम्म हामी भ्रष्टाचारीहरूलाई सामाजिक बहिष्करण गर्ने र तिरस्कार गर्ने संस्कृतिको विकास हुँदैन तबसम्म अनियमितता भ्रष्टाचार बढेर जान्छ। जबसम्म जवाफदेहिताको संस्कृति विकास हुँदैन तबसम्म भ्रष्टाचारको ग्राफ घट्नेवाला छैन। विधि मान्छु, उल्लंघन गरेँ भने दण्डित हुन्छु। सजायको भागीदार हुन्छु। समाजले मलाई बहिष्कार गर्छ भन्ने कुराको सोच जबसम्म हुँदैन तबसम्म उ भ्रष्टाचार र अनियमितता उद्यत् भइरहेको हुन्छ। अर्को, दण्डहीनता, जवाफदेहिताको संस्कृति नहुनु र दण्डहीनतालाई बढावा दिनु, खराब गर्नेलाई संरक्षण गर्ने, ढाकछोप गर्ने आदि। अहिलेको समाज मनी र मिडिया पावरबाट चलिरहेको छ। यसले शक्ति संरक्षण गर्छ। यसलाई हामीले असल शासनका लागि प्रयोग गर्नुपर्छ। सुशासन, सदाचारमा प्रयोग गर्नुपर्छ। यस्तो नभएको हुनाले जनताले बुझाएको करबाट तलब सुविधा खाएर पनि विकास निर्माणमा खर्चिंदा अनियमितता गर्ने गरेको पाइन्छ। नेपालमा गौरवका आयोजनाहरू सबै अधुरै छन्। यसो भनेकै अनियमितता, भ्रष्टाचार हो। गलत काम गर्नेलाई कारबाही हुँदैन। आज कुनै ठेकेदारलाई कारबाही गरेर जेल परेको सुनिएको छैन। यो नसुनिनुको कारण उनीहरूसँग मनी छ, पावर छ। विदेशका कयौं देशहरू सुशासनबाट दिगो विकासको यात्रा तय गरेको छ। त्यहाँ भ्रष्टाचार नगन्य छ। कतिपय मुलुकका न्यायालयमा भ्रष्टाचार भएको सुनिँदैन। हाम्रो जस्तो मुलुकमा गलत किसिमले नियुक्ति हुने, गलत किसिमले कामलाई प्रोत्साहन दिने काम हुन्छ। यहाँ समाजको संरचना पनि दोषी छ। चेतनाको विकास भइसकेको छैन। अभाव छ। अभाव, दबाब र प्रभावबाट काम गर्ने प्रवृत्तिको सिकार भएका छौं। यो प्रवृत्तिबाट मुक्त नभएसम्म सुशासन कमजोर हुन्छ। सुशासन कमजोर भयो भने विकास अवरोध हुन्छ। विधिको शासन खल्बलिन्छ। लोकतन्त्र संस्थागत हुन सक्दैन। मानव अधिकारको रक्षा हुँदैन। उन्नत मुलुक निर्माण हुन सक्दैन। कागजमा राम्रा योजना छन्। संविधानमा राम्रा लक्ष्यहरू छन्। दिगो विकास, सुशासन, दिगो शान्ति, समृद्धिका निम्ति संविधान जारी गरिएको छ। तर, यसो हुन सकेको छैन। सुशासनका लागि राजनीतिक शक्तिहरूमा दृढ इच्छा हुनुपर्छ। गणितको राजनीतिमा अल्मलिनु हुँदैन। सुशासन दिने, विधिको शासन कायम गर्ने, जवाफदेहिता वहन गराउने, काम कारबाहीमा खुलापन कायम गराउने, खुला सरकारको अवधारणा लागू गर्ने, संसद्लाई प्रभावकारी बनाउने, सरकारलाई जवाफदेही बनाउने, न्यायपालिकालाई निष्पक्ष, सक्षम र स्वच्छ बनाउने, सामाजिक शक्तिका रूपमा रहेकाहरूको पहरेदारीको भूमिकालाई प्रभावकारी बनाउने यी सबै कुरो मिल्यो भने असल शासन हुन्छ। सुशासन हुन्छ। भ्रष्टाचारको रोकथाम हुन्छ। जनताको जीवनस्तर उठ्छ। यसका लागि राजनीतिक नेतृत्वले निष्ठा र इमानदारिताका साथ काम गर्नुपर्छ। यसका लागि अनुत्पादक निर्वाचन खर्चमै रोक लगाउनु पर्छ। असल कानुन बनाएर प्रभावकारी कार्यान्वयन हुनुपर्छ। सुशासन कायम गरिएन भने लोकतन्त्र मर्छ। मानवअधिकारको रक्षा नभए लोकतन्त्र संस्थागत हुँदैन। मुलुक द्वन्द्वको भुँमरीमा पर्छ। यस्तो अवस्थामा धेरै मुलुकहरू परिसकेका छन्। यसबाट पनि हामीले पाठ सिक्नुपर्छ। हामीकहाँ संविधान र कानुनको अभाव छैन। हाम्रो सोच र प्रवृत्तिमा समस्या छ। सोचमा सुधार र प्रवृत्तिमा रूपान्तरण गर्न सके सुशासन कायम गर्न सकिन्छ। दाहाल सुशासन तथा प्रशासनविज्ञ हुन् ।"
सार्वजनिक निकायमा पारदर्शिता,"सुशासन कायम गर्न सार्वजनिक निकाय पारदर्शी हुनु जरुरी छ। नागरिकलाई सूचनाको हकबाट वञ्चित गर्न पाइँदैन भन्ने कानुनी व्यवस्था छ। भ्रष्टाचार, अनियमितताजन्य कार्य हुने स्थानहरूमा पारदर्शिता जवाफदेहिता, सहभागिता र जिम्मेवारिता महत्त्वपूर्ण हुन्छ। नागरिकले कुनै पनि सार्वजनिक निकायमा के भइरहेको छ भन्नेबारेमा सूचना माग्दा वा अनियमितताबारे थाहा पाउन सूचनाको हक प्रयोग गर्न सक्छन्। शंका लागेको विषय माग गर्न र थाहा पाएको विषयलाई प्रमाणसहित उजुरी गर्न पनि पाउँछन्। सूचनाको हकअन्तर्गत स्वतः प्रकाशन वा सार्वजनिक गर्नुपर्ने हो। भनेको बेला दिनुपर्ने भएपछि स्वतः सार्वजनिक रूपमा बस्नेले अनियमितता गर्नेलाई निरुत्साहित गर्ने वातावरण चाहिँ बन्छ। अहिले पनि कतिपय भ्रष्टाचारजन्य कार्यमा अख्तियार दुरुपयोग अनुसन्धान आयोग, नेपाल प्रहरी वा अनुसन्धान गर्ने निकायले भ्रष्टाचार काण्डमा मुद्दा चलाएका छन्। छानबिन भएको छ। कतिपय विषयहरूमा सूचनाको हकअन्तर्गत सूचना पाएरै सूचना विश्लेषण गर्दा अनियमितता वा आपराधिक क्रियाकलाप भएको थाहा भएको छ। त्यसको आधारमा छानबिनसमेत भएको छ। उजुरी पनि गरिएको छ। सुशासन कायम गर्न सार्वजनिक निकाय पारदर्शी हुनु र स्वतः प्रकाशन गर्नु नै महत्त्वपूर्ण हुन सक्छ। नागरिकलाई आफ्नो क्रियाकलापमा सहभागी बनाउनु नै सबैभन्दा सजिलो र सहज उपाय हो भन्ने हामीलाई लाग्छ। यसरी हेर्ने हो भने सूचनाका हकका अभियन्ता भनेका सरकारका लागि, राजनीतिक दल र देशका लागि अवैधानिक अनुगमनकर्ता हुन्। जस्को माध्यमबाट हामीले कुनै पनि क्रियाकलाप कसरी भएको छ, सही वा गलत के भएको भन्ने कुरा नागरिकबाटै थाहा पाउने माध्यम बनेको छ। यसमा जुन नागरिकलाई असर पर्छ त्यही नागरिकले थाहा पाउँदा त्यो क्रियाकलापलाई रोक्न, कम गराउन वा भ्रष्टाचार भइसकेको रहेछ भने पनि भ्रष्टाचारजन्य अपराधमा सजाय गर्न सकिन्छ भन्ने मलाई लाग्छ। सूचना पाउन सजिलो पनि बन्दै छ। अधिकांश सार्वजनिक ठाउँमा सूचना अधिकारी तोकिएका छन्। कुनै नतोकिएका ठाउँमा पनि हामीले ताकेता गरेर तोक्न लगाएका छौं। अहिले सूचनाको हकबारे यति धेरै प्रचार भयो कि कुनै पनि ठाउँमा सूचना अधिकारी तोकिन्छन्। अर्को पाटो सूचना अधिकारी नतोक्दैमा सूचना पाइँदैन भन्ने पनि होइन। सार्वजनिक निकायसँग माग्ने हो। नागरिकलाई सूचनाको हकबाट वञ्चित गर्न पाइँदैन भन्ने कानुनमै छ। कानुनअनुसार सूचना अधिकारी तोक्नुपर्छ। आयोगबाट सूचना नपाएर हामीसँग पुनरावेदन गर्न आउनेलाई सुनुवाइ गरिरहेका छांै। सूचना माग्दा नपाएका पुनरावेदनका सुनुवाइ भइरहेका छन्। यस आर्थिक वर्षमा बुधबारसम्म हेर्दा ६ सय ५० भन्दा बढी पुनरावेदनहरू परेका छन्। हामीले धेरै निकायलाई लिखित जवाफ पनि दिएका छौं। यस वर्ष हाम्रो हिसाबले भन्ने हो भने दुईवटा उदाहरणीय काम भएको छ। सूचनाको हकसम्बन्धी ऐनले सूचना माग्ने मात्र होइन, दिनुपर्छ भन्ने पनि हो। सूचना माग गरेपछि कर्मचारीले दिनुपर्छ भन्ने कानुनले दायित्व तोकेको छ। अमृत साइन्स क्याम्पसमा एक जना शिक्षकले थुप्रै अनियमितता बाहिर ल्याउनुभयो। त्यहाँको प्रशासनले उहाँलाई कारबाही गर्यो। कारबाहीपछि उहाँ राष्ट्रिय सूचना आयोग आउनुभयो। हामीले त्यसको सुनुवाइ गर्यौं। जसलाई सूचनादाताको संरक्षण भनिन्छ। अनियमितता भ्रष्टाचार बाहिर ल्याउने कर्मचारीलाई कारबाही गर्न हुँदैन, पाइँदैन भन्ने कानुनी व्यवस्था छ। सोहीअनुसार राष्ट्रिय सूचना आयोगले निलम्बन भएकालाई पुनर्बहाली गरिदिएको छ। कुनै पदबाट हटाइएको छ भने पद र सेवासुविधा दिने आदेश गरी कार्यान्वयन पनि भइसकेको छ। भ्रष्टाचार घटाउन सबैभन्दा एउटा माध्यम भनेको भ्रष्टाचारमा पर्नेलाई बढीभन्दा बढी कारबाही गर्नु नै हो। धनकुटामा अर्को एउटा उदाहरण छ। धनकुटा बहुमुखी क्याम्पसमा एक जना कर्मचारीले परीक्षाताका अनियमितता भएको थाहा पाएपछि उजुरी गरे। करारमा रहेका ती कर्मचारीलाई त्रिभुवन विश्वविद्यालयले करारको म्याद थप नगरी निलम्बन गर्यो। त्यसपछि आयोगमा उजुरी पर्यो। त्यस्ता अनियमितता बाहिर ल्याउनेलाई पुरस्कृत पो गर्नुपर्छ भन्यौं। पाँच वर्ष नियमित काम गरेको ती व्यक्तिलाई करारको अवधि नथपेर राखेको पाएपछि फुकुवा गरेर उसलाई आदेश दिइएको छ। त्यो कार्यान्वयनको पाटोमा छ। यी घटनाबाट के सन्देश म्यासेज दिन खोजेको सबै ठाउँमा सबै कर्मचारी भ्रष्टाचारी हुँदैनन्। यदि कसैले गर्दैछ भने त्यहाँ हुने अन्य कर्मचारीले बाहिर ल्याउन सक्छ र बाहिर ल्याएकै कारण उसलाई निलम्बन गर्ने, दुःख दिन पाइँदैन। त्यसको संरक्षण राष्ट्रिय सूचना आयोगले गर्छ। एक त हरेक सार्वजनिक निकायमा पारदर्शिता हुनु नै राम्रो हो। त्यसमा पनि सूचना माग्दा पाउनुपर्छ। सार्वजनिक निकायमा अनियमितताबारे जानकारी त्यस ठाउँका अन्य कर्मचारीले पनि गर्न सक्छन्। सूचनादाताको संरक्षणसम्बन्धी सूचनाको हकसम्बन्धी ऐन दफा २८ मा छ। तर, अहिलेसम्म कसैले उजुरी गरेको थिएन। यसपटक निवेदन पर्यो र हामीले दुवैको फैसला गरी दुवै जनालाई निलम्बन फुकुवा पुनर्बहाली गर्यौं। कुनै कार्यालयमा एउटाले भ्रष्टाचार गरेको छ। अर्कोले बाहिर ल्याउने काम गर्न नडराओस् भन्ने हाम्रो योजना हो यदि त्यसो भएको भए त्यस्ता क्रियाकलाप बन्द हुन्छ भन्ने हो। आयोगको सिद्धान्त यसलाई प्रोत्साहन गर्ने भन्ने हो। जुन हामीले यी दुईवटा मुद्दामा देखाएका छौं। हामीलाई खुसी लागेको छ र त्यस्तो क्रियाकलाप नहोस् भन्ने हो। आयोगले सूचना हकका लागि आफ्नो कार्यक्षेत्रको काम गर्दै आएको छ। सूचनाको हकसम्बन्धी विभिन्न क्रियाकलाप गरेका छांै। जस्तै परीक्षण गर्ने कार्यालय सूचना अधिकारी वा प्रमुखलाई सूचना दिनुपर्छ भन्ने खालको जनचेतना, बुलेटिन निकाल्ने सूचनाको हकको प्रवद्र्धन गर्ने जस्ता क्रियाकलाप गरिरहेका छौं। भ्रष्टाचार घटाउन सबैभन्दा एउटा माध्यम भनेको भ्रष्टाचारमा पर्नेलाई बढीभन्दा बढी कारबाही गर्नु नै हो। जसले गर्नु हुँदैन भन्ने धारणा बस्छ। सामाजिक, आर्थिक कारण पनि धेरै छन्। लामो समयदेखि भ्रष्टाचारजन्य कामलाई हाम्रो समाजले निरुत्साहितभन्दा पनि प्रोत्साहन दिँदै आएको देखेका छौं। यिनै कारणबाट भ्रष्टाचार घटाउँदै जानुपर्छ भन्दा तत्काल भन्ने बित्तिकै हुन सक्दैन। बहुआयमिक पाटोलाई समात्नुपर्छ। कतिपय हाम्रा सामाजिक संरचनाहरू कस्तो छ भने पैसा कमाएर ल्याएपछि जताबाट ल्याए पनि ल्याओस् जस्तो गर्ने, धनीलाई सम्मान गर्ने जस्ता सामाजिक वातावरणका कारण पनि भ्रष्टाचारलाई प्रोत्साहन गर्छ। अर्को कुरा, भ्रष्टाचार बढ्नुको कारण तलब, सेवासुविधा कम हुनु पनि हो। सार्वजनिक पदमा बस्नेलाई हेर्ने हो भने तलब सुविधा पनि कम छ। जसले गर्दा भ्रष्टाचारमा संलग्न हुन्छ। यसैगरी निर्वाचन खर्चिलो हुनुले भ्रष्टाचार बढाएको छ। जसरी पनि जित्न धेरै रकम खर्च गर्नु र पछि आफू त्यो ठाउँमा पुगेपछि खर्च रकम असुल्न खोज्नुले भ्रष्टाचार बढाएको छ। सामाजिक क्रियाकलाप महँगो एवं खर्चालु हुँदै गएको छ जसका कारण लोभलालच बढेको छ। सबैभन्दा बुझ्नुपर्ने कुरा के हो भने सार्वजनिक सरोकारका विषय जुन सूचना जनताका लागि हो, उसले त्यस विषयमा बुझ्न चाहन्छ भने पारदर्शिताका लागि पनि त्यो सूचना दिनुपर्छ । जहाँ लुकाइन्छ त्यहाँ कुनै स्वार्थ हुन सक्छ। भ्रष्टाचार रोक्न नियामक निकायलगायत सरोकारवालाहरू एकजुट भएर लाग्नुपर्छ र भ्रष्टाचार कम हुँदै जान्छ भन्ने मलाई लाग्छ।  गुरुङ, राष्ट्रिय सूचना आयोगका प्रमुख आयुक्त हुन् ।"
सुशासनको मुख्य शत्रु भ्रष्टाचार,"भ्रष्टाचार निवारणमा कानुनी र संस्थागत कमीकमजोरीभन्दा इमानदार प्रयासको खाँचो महत्वपूर्ण छ। राष्ट्रको समग्र विकास र समुन्नतिका लागि सुशासन अपरिहार्य हुन्छ। सुशासन असल शासकीय पद्धति हो। सुशासनको एक प्रमुख आधार भ्रष्टाचार निवारण हो। भ्रष्टाचारलाई सुशासनको सबैभन्दा ठूलो शत्रु मान्ने गरिन्छ। राष्ट्रिय जीवनका अधिकांश क्षेत्र यसबाट अछुतो रहन सकेका छैनन्। ठूलाठूला राजनीतिक परिवर्तनपश्चात् मुलुकमा भ्रष्टाचारको अन्त हुने जनअपेक्षा समयक्रममा निराशामा बदलिने गरेको छ र भ्रष्टाचारका नयाँनयाँ स्वरूपहरू देखिने गरेका छन्। सामान्यतः सार्वजनिक जिम्मेवारीमा रहेका व्यक्तिले गर्ने अनियमितता काम कारबाहीलाई भ्रष्टाचारको रूपमा बुझ्ने गरिन्छ। यो निजी फाइदाका लागि सार्वजनिक ओहदाको दुरुपयोग हो। भ्रष्टाचार सार्वजनिक पद धारण गरेको व्यक्तिले कुनै कार्य गरिदिएबापत आफ्नो वा अन्यका लागि घुसरिसवत लिने वा लिने प्रपञ्चमा सहभागी हुने कार्य हो। सार्वजनिक जीवनमा कानुन र मानवीय मूल्यविरुद्धको कार्य तथा अनियमित गतिविधि समष्टिगत स्वरूप नै भ्रष्टाचारको बृहत् दायरा भित्र पर्छन्। मुलुकको शासन ठीक तवरबाट सञ्चालन हुन नसक्दा सुशासन हराउँदै जान्छ अनि मुलुकले काँचुली फेर्न कठिन बन्छ। हाम्रो मुलुकले पनि यस्तै अवस्था व्यहोरिरहेको छ। लामो प्रयासका बाबजुद अपेक्षित विकासको गति प्राप्त गर्न सकेको छैन। बेरोजगारीको दर ११४ प्रतिशतको उच्च दरमा रहेको छ। रोजगारीको अभावमा प्रतिवर्ष ८ लाखभन्दा बढी संख्यामा युवा रोजगारीको खोजीमा विदेश गइरहेका छन्। उद्योगधन्दा खुम्चिँदो छ, राजस्व आयातमा निर्भर छ। लाखौं किशोरकिशोरी उच्च माध्यमिक शिक्षा पूरा नगर्दै अध्ययनका लागि विदेश जान्छन्। केही गरौं भन्ने सिर्जनशील मस्तिष्कहरू निरन्तर पलायन भइरहेका छन्। विदेशबाट उत्साहपूर्वक फर्किएकाहरू पनि केही समयमै निराश हुँदै पुनः पलायन हुने गर्छन्। भ्रष्टाचारले समाजमा यति जरा गाडिसकेको छ कि मानिस यसलाई सामान्य रूपमा लिन थालिसकेका छन्। जसरी पनि कमाउनु पर्छ भन्ने मान्यताले जरा फैलाइरहेको छ। इमान्दारिताको मार्गमा हिँड्नेहरू समाजको आँखामा सही हुनुपर्नेमा त्यो हुन नसक्ने अवस्था छ। आर्थिक असमानता बढ्दो छ। हुने खाने र सामान्य नागरिकबीच शिक्षा, स्वास्थ्य तथा अवसरहरूमा विभेदको खाडल गहिरिँदो छ। यसको आकार दिनप्रतिदिन बढिरहेको छ। राज्यका आधारभूत सुविधामा समेत विपन्न वर्गको पहुँच कठिन बनेको छ। ट्रान्सपरेन्सी इन्टरनेसनल (टीआई) ले सार्वजनिक गरेको भ्रष्टाचार अवधारणा सूचकांक सन् २०२२ मा नेपाल जम्मा ३४ अंक पाएर भ्रष्टाचार हुने मुलुकको ११०औं स्थानमा परेको छ। अघिल्लो वर्ष नेपालको स्थान ११७औं स्थानमा रहेकामा यो वर्ष केही सुधार भने देखिएको छ। भ्रष्टाचार बढ्नुका प्रमुख कारणहरूमा सार्वजनिक जीवनको अति राजनीतीकरण, कानुन कार्यान्वयनमा फितलोपना र सामाजिक दृष्टिकोण रहेका छन्। शासनको नेतृत्व राजनीतिबाट नै हुने भएता पनि राज्यका अंगहरू विधि र प्रक्रियाबाट सुचारु हुनुपर्छ। राज्यका अंग तथा संयन्त्र अति राजनीतीकरणको समस्याले ग्रस्त भइरहेका छन्। राजनीति भने सेवा नभई पेसाव्यवसाय बन्दै गएको छ। व्यवसायमा झैं नाफाघाटाको कारोबार हुने प्रवृत्ति बढ्दो छ। सत्ता र शक्तिको व्यापार मौलाउँदो छ। यसको स्वाभाविक असर सार्वजनिक प्रशासनमा पनि परेको छ। कर्मचारीतन्त्रले आफूलाई राजनीतिक रूपमा स्वीकृत गर्दै नियमित कार्यसम्पादनका लागि पनि राजनीतिक संरक्षणको अपेक्षाकारी बनेको छ। कर्मचारीतन्त्रभित्र सदाचारको मणि दुर्लभ हुन थालेको छ। भ्रष्टाचार नियन्त्रणका सम्बद्ध निकायहरूको कार्यसम्पादन अपेक्षाअनुसार देखिन सकेको छैन। यस्ता संस्थाहरूको अनुसन्धान क्षमताको कमजोरीले भ्रष्टाचार नियन्त्रण गर्न कठिन बन्दै गएको छ। भ्रष्टाचारलाई समाजले स्वाभाविक रूपमा ग्रहण गर्ने प्रवृत्तिले पनि जोखिम झनै बढाएको छ। भ्रष्टाचार निवारण हुन नसक्नुको मुख्य कारण नीति, कानुन, संस्थाको कमी होइन। भ्रष्टाचार निवारण सम्बन्धमा दर्जनभन्दा बढी संस्था छन्। भ्रष्टाचार निवारणसम्बन्धी कानुन क्रियाशील छन्। संस्थागत संयन्त्र पनि छन्, भ्रष्टाचारविरुद्धको शून्य सहनशीलताको नीति पनि उद्घोष गरिएको छ। भ्रष्टाचारविरुद्ध प्रयास नै नभएको पनि होइन तर यो नियन्त्रणमा आउन सकिरहेको छैन। अघिल्लो दिन रंगेहात पक्रिएको अड्डाको अर्को टेबलमा बस्ने व्यक्ति किन तेस्रो दिन फेरि रंगेहात नै पक्राउ पर्छ ? राष्ट्रिय छवि बनाउँदै गरेको नेतृत्वलाई बिचौलियाले कसरी सहजै प्रयोग गर्न सक्षम भइरहेका छन् ? किन गैरकानुनी काम गरेर सम्पत्ति आर्जनमा यति बिघ्न मरिहत्ते र प्रतिस्पर्धा भइरहेको छ ? अवस्था बडो गम्भीर छ। समस्याको जरोमा नपुगी समाधान खोज्न कठिन छ। भ्रष्टाचार निवारणको विषय बहुसरोकारको विषय हो। भ्रष्टाचारको कुरा हुनासाथ सबैले अख्तियार दुरुपयोग अनुसन्धान आयोगको क्रियाशीलताको अपेक्षा गरेका हुन्छन्। संवैधानिक अंगका रूपमा पनि आयोगप्रतिको अपेक्षा स्वाभाविक हुन्छ। भ्रष्टाचार नियन्त्रणको कार्यसँग प्रत्यक्ष सम्बद्ध अन्य संवैधानिक निकाय पनि क्रियाशील छन्। महालेखा परीक्षकको कार्यालय सरकारी कार्यालयनिकायको कानुनबमोजिम अन्तिम लेखा परीक्षण गर्दा अनियमितताको पहिचान गर्ने कार्य गर्छ। महान्यायाधिवक्ताको कार्यालयले भ्रष्टाचारजन्य मुद्दामा सरकारको तर्फबाट बहस पैरवी गर्ने जिम्मेवारी निर्वाह गर्छ। न्याय परिषद्मा संविधानबमोजिम महाभियोगको कारबाहीबाट पदमुक्त हुन सक्ने न्यायाधीशबाहेक अन्य न्यायाधीशले भ्रष्टाचार गरी अख्तियारको दुरुपयोग गरेकोमा अनुसन्धान गरी कानुनबमोजिम मुद्दा चलाउने जिम्मेवारी रहेको छ। संसद्ले भ्रष्टाचार निवारणसम्बन्धी कानुन निर्माण, संसदीय छानबिन, अख्तियार दुरुपयोग र भ्रष्टाचारजन्य कार्यमा अनुसन्धान गर्न सिफारिस गर्ने, भ्रष्टाचारविरुद्ध सरकारलाई क्रियाशील र उत्तरदायी बनाउने, सरकार र सरकारी निकायका कामको मूल्यांकन र पृष्ठपोषण गर्ने कार्य गर्छ। यसैगरी इमानदारीपूर्वक पदीय जिम्मेवारी पूरा गर्न नसकेमा प्रधानन्यायाधीश वा सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुख वा पदाधिकारीविरुद्ध महाभियोग लगाउनेजस्ता विषय पनि संसद्को क्षेत्राधिकारमा पर्छन्। सार्वजनिक पद धारण गरेको व्यक्तिले भ्रष्टाचार गरेको सम्बन्धमा अनुसन्धान गर्ने संवैधानिक निकायका रूपमा रहेको छ, अख्तियार दुरुपयोग अनुसन्धान आयोग। जसले महत्त्वपूर्ण र राष्ट्रव्यापी प्रभाव पर्ने विषयमा अख्तियार दुरुपयोग अनुसन्धान आयोग सशक्त ढंगले प्रस्तुत होस् भन्ने जनचाहना छ। आयोगले आफ्नो कामकारबाहीलाई निष्पक्ष एवं तथ्य प्रमाणमा आधारित विश्वसनीय बनाउन विशेष ध्यान दिनुपर्छ। आयोगको सीमित क्षमतालाई प्राथमिकतासाथ परिचालन गरी अनुसन्धान अभियोजन पक्ष अझ चुस्त, वस्तुनिष्ट बनाउँदै सशक्त र नतिजामुखी बनाउनु पर्ने अवस्था छ।मुलुकमा भ्रष्टाचारको निवारण गरी सुशासनको स्थापनामा सर्वप्रथम राजनीतिक प्रतिबद्धता महत्त्वपूर्ण हुन्छ। भ्रष्टाचार नियन्त्रण गर्ने पहिलो कर्तव्य सरकारकै हो। भ्रष्टाचार नियन्त्रणमा सरकारका थुप्रै निकाय संलग्न छन्। भ्रष्टाचार निवारणको कार्यमा समग्र समन्वय, सहजीकरण र कार्य वातावरण अनुकूल बनाउनेजिम्मेवारी प्रधानमन्त्री तथा मन्त्रिपरिषद्को कार्यालयमा छ। भ्रष्टाचार निवारणका क्षेत्रमा कार्य गर्ने सरकारका निकायहरूमा भ्रष्टाचार र अनुचित कार्यविरुद्ध निरोधात्मक कार्य र जनचेतना अभिवृद्धिसम्बन्धी कार्यका लागि राष्ट्रिय सतर्कता केन्द्र रहेको छ। सार्वजनिक खरिद पद्धतिको अनुगमन गर्न सार्वजनिक खरिद अनुगमन कार्यालयले गर्छ। भ्रष्टाचार नियन्त्रणमा सहयोग र प्रहरी कारबाही गर्ने जिम्मेवारी नेपाल प्रहरीमा रहेको छ। वित्तीय कारोबार नियमन र वित्तीय सुशासन कायम गर्ने जिम्मेवारी नेपाल राष्ट्र बैंकमा छ। यसैगरी, राजस्व चुहावटसम्बन्धी विषयमा अनुसन्धान गर्न राजस्व अनुसन्धान विभाग, सम्पत्ति शुद्धीकरण तथा आतंकवादी क्रियाकलापमा वित्तीय लगानी नियन्त्रण सम्बन्धमा अनुसन्धान गर्न सम्पत्ति शुद्धीकरण अनुसन्धान विभाग, राजस्व चुहावट, हिनामिना नियन्त्रण, अनुगमन तथा नियमन गर्ने जिम्मेवारी आन्तरिक राजस्व विभागमा छन्। सरकारी निकायमा भ्रष्टाचारजन्य जोखिम रहेमा त्यसको सूचना र जानकारी प्राप्त गर्ने र नियन्त्रण गर्ने पहिलो जिम्मेवारी पनि सम्बन्धित प्रमुखकै हुन्छ। नियन्त्रण गर्ने पहिलो जिम्मेवारी पनि त्यही रहन्छ। त्यसपछि तालुक निकाय, मन्त्रालय र सम्बद्ध निकायहरूको जिम्मेवारी हुन्छ। यसैले भ्रष्टाचारविरुद्ध राज्यका सबै अंगनिकाय परिचालित हुनुपर्छ। भ्रष्टाचार निवारणमा कानुनी र संस्थागत कमीकमजोरीभन्दा इमान्दार प्रयासको खाँचो महत्त्वपूर्ण छ। भ्रष्टाचारविरुद्धको अभियानका लागि हाम्रो सोचमा नै परिवर्तन आवश्यक छ। सबैले आआफ्नो दायरामा पर्ने क्षेत्रमा इमान्दार भएर कर्तव्य निर्वाह गर्यौं भने सुशासनको मार्ग आफैं फराकिलो बन्छ। अर्काले के गर्यो ? के गरेन ? भन्नुभन्दा सबैले आआफ्नो दायरामा सुधार गर्न सके राज्य समुन्नतिको मार्ग अघि बढ्न समय लाग्दैन। भ्रष्टाचारबाट राज्यको सबै अंग कुनै न कुनै रूपमा प्रभावित छन्। मुलुकको उन्नतिमा यसले अवरोध गरिरहेको छ भने यसको निवारणमा राज्यका सबै अंग र नागरिकसमेतको भूमिका आवश्यक पर्छ। भ्रष्टाचार निवारणमा एक निकायलाई मात्र जिम्मेवारी पन्छाउनुभन्दा राज्यका सबै अंगनिकाय र नागरिक समाज एकीकृतरूपमा परिचालित गर्नुपर्छ। सुशासनका लागि निकै भयावह बन्दै गएको भ्रष्टाचारको स्वरूपलाई जरैबाट निर्मूल गर्न आवश्यक छ। यसका लागि भ्रष्टाचारको स्रोतमा नै प्रहार गर्नुपर्ने हुन्छ। राज्यका सबै अंग, नागरिक तहदेखि अन्तर्राष्ट्रिय समुदायसम्मको भूमिका आवश्यक पर्छ। सरकारले भ्रष्टाचार निवारणका लागि इमान्दार प्रयासका साथ आफ्ना सबै संरचना र क्षमता परिचालित गर्नुपर्छ। राज्यको प्रयासलाई सार्थक बनाउने गरी भ्रष्टाचारविरुद्धको जनमत सशक्त बनाउँदै जानुपर्छ। भट्टराई, नेपाल सरकारका पुर्व सचिव हुन् ।"
साउदीलाई श्रमसँग मात्रै जोड्नु हुँदैन,"मुद्दा : वैदेशिक रोजगारी नेपाल र साउदी अरेबियाबीच कूटनीतिक सम्वन्ध कस्तो रहेको छ ? सन् १९७७ देखि सुरु भएको नेपाल र साउदी अरेबियाबीचको कूटनैतिक सम्बन्ध सुमधुर रहेको छ। नेपालका लागि साउदी अरेबिया प्रमुख श्रम गन्तव्य मुलुकमध्येको एक हो। तीन लाख पचास हजारभन्दा बढी नेपालीहरू यहाँ कार्यरत छन्। मुस्लिम धर्मावलम्बीहरूको पवित्र भूमि मक्का र मदिना पनि यहाँ रहेको हुँदा हज र उमराका लागि आउने नेपालीहरूको धार्मिक तथा सांस्कृतिक आस्था पनि जोडिएको छ। यसरी विभिन्न आयामहरूलाई हेर्दा नेपाल र साउदी अरेबियाबीचको सम्बन्ध घनिष्ट एवम् मित्रवत छ। नेपालले रियाद र जेद्दामा आफ्ना नियोगहरू स्थापना गरेको छ भने साउदी अरेबियाले पनि नेपालमा नियोग स्थापना गरेको छ। साउदी अरेबिया र नेपालको सम्बन्ध श्रमसँग मात्रै जोडिएको छ ? नेपाल र साउदी सरकारबीच गतवर्ष भएको मन्त्रीस्तरीय सामान्य सहयोग सम्झौता (जीसीए)लाई दुई मस्जिदका संरक्षक एवं राजा सलमान वीन अब्दुलाजिज अल साउदले नेतृत्व गरेको क्याबिनेटबाट हालै अनुमोदन गरिनु एक महत्वपूर्ण उपलब्धि हो। उक्त सम्झौताबारे नेपाल सरकारबाट पनि सवै औपचारिकता पूरा गरिसकिएको छ। अब श्रमसम्बन्धी विषय मात्र नभएर पर्यटन, शिक्षा, खेलकुद, बन्द व्यापार, पेट्रोलियम तथा विज्ञान प्रविधिसम्बन्धी खोज अनुसन्धानका क्षेत्रमासमेत द्विपक्षीय वार्ता, छलफल र सम्झौताको ढोका खोलिदिएको छ। अब संयुक्त समितिको बैठक छिट्टै तोक्ने स्तरमा हामी पुग्दैछौं। साउदीसँगको श्रम सम्झौता र आर्थिक कूटनीतिलाई नेपाललले कसरी प्रबर्द्धन गर्दैछ ? साउदी अरबसँग श्रम सम्झौता गर्ने प्रकृया अगाडि बढिरहेको छ। मस्यौदामा सुझावहरू आदानप्रदान भइ श्रम, रोजगार तथा सामाजिक सुरक्षा मन्त्रालयद्वारा उक्त मस्यौदामाथि अन्तिम रुप दिनका लागि परराष्ट्र मन्त्रालय पठाइएको अवस्था हो। हामीले र्आिर्थक कुटनीति अगाडि बढाउने कार्ययोजना पनि बनाएका छौं। भर्खरै साउदी अरेबियाले साउदीनेपाल संसदीय मैत्री समिति पनि गठन गरेको छ। हाम्रो पनि त्यस किसिमको समिति अब बन्नेछ। साउदीमा कार्यरत नेपालीको अवस्था कस्तो छ ? धेरैजसो नेपालीहरू अदक्ष कामदारका रुपमा रहेको अवस्था छ। कम्पनीसँग राम्रो सम्बन्ध रहने र करार अवधि सकिएपछि नेपाल फर्किने वा रिईन्ट्री भिसा गराई पुनः सोही कम्पनीमा वर्षौसम्म कार्यरत रहने गरेको देखिन्छ। कैयौंले कामका शिलशिलामा आफैं दक्षता बढाउँदै लगेर राम्रो सेवा सुविधा पाइरहेको अवस्था पनि छ। तथापि, कतिपय श्रमिकहरूले समयमा तलब नपाएको, करार अवधि सकिएपछि पनि नेपाल फर्किन नपाएको, जबरजस्ती काममा लगाउने गरिएको भन्नेलगायतका गुनासाहरू आउने गरेको छ। यस्ता समस्या कोभिड महामारीका समयमा धेरै भए। अहिले केही सुधार भएको छ। अधिकांश श्रमिकमा अरबिक भाषाको ज्ञान नहुँदा श्रमिकले कम्पनी तथा व्यवस्थापकसँग सम्पर्क गर्न गाह्रो हुने गरेको छ। श्रमिकहरू समस्यामा पर्दा, साउदी अरेबियाका कुनै सरकारी निकायमा निवेदन दिँदा वा मुद्दा दर्ता गराउँदा पनि भाषाको समस्या हुने गरेको देखिन्छ। यहाँको विशाल भूगोलका कारण कन्सुलर सेवा प्रवाह गर्न, गुनासो तथा मुद्दा मामिलासम्बन्धी सुनुवाइमा सहभागी हुनेलगायतका अन्य कार्यहरू नियोगका लागि चूनौतीका रुपमा रहेको छ। हालसम्म साउदी अरबमा वैधानिक तथा अवैधानिक रूपमा कति नेपाली कामदार रहेका छन् ? साउदी निकायले विभिन्न समयमा दिएको तथ्यांकलाई आधार मान्दा नेपाली कामदारहरू करीब तीन लाख १३ हजार वैधानिक र केही हजारभन्दा बढी अवैधानिक रुपमा रहेको हुनसक्ने अनुमान गर्न सकिन्छ। तर, यसको यकिन तथ्यांक भने हालसम्म प्राप्त भएको छैन। अवैधानिक बसेका नेपालीलाई स्वदेश फिर्ता गर्दा कस्ता समस्याहरू देखा परेका छन् ?अवैधानिक रुपमा काम गरेर बसेका नेपालीहरूको मुख्यतः ईकामा नवीकरण नहुने तथा एउटा कम्पनीबाट भागेर अर्को कम्पनीमा जाँदा स्थानीय कानुनअनुसार प्राप्त गर्ने सुविधा नपाउने तथा हुरुवको केश दर्ता भई डिपोर्टेसन सेन्टरबाट फिर्ता हुने गरेका छन्। केही कम्पनीले चोरीको मुद्दा लगाएर जरिवाना रकम फर्छ्यौट नगर्दासम्म नेपाल फर्किन नपाउने हुन्छ। रोजगारदाता पनि एकै किसिमका छैनन् । कतिपय कम्पनीकै कमजोरीका कारण ईकामा नबनाइदिने वा ईकामा नवीकरण नहुने स्थिति सिर्जना भएका छन्। त्यस्ताको हकमा भने इच्छाएको बेलामा घर फर्किन नपाउने तथा दूतावासबाट साउदीका निकायलाई कम्पनीको लापरबाहीका कारण अबैधानिक भएको हो भनी बहिर्गमन भिसा जारी गर्न अनुरोध गर्दा प्रक्रिया टुंगिन लामो समय लाग्ने हुँदा स्वदेश फिर्तिमा समस्या हुने गरेको छ। साउदीका कम्पनीहरूको अवस्थाले नेपाली कामदारलाई कस्तो असर पारेको छ ?कोरोना महामारीपश्चात् साउदीमा रहेका कतिपय कम्पनीहरू आर्थिक रुपमा कमजोर भए। त्यसले नेपाललगायत विभिन्न देशका श्रमिकलाई प्रत्यक्ष रुपमा असर परेको थियो। अहिले त्यस्ता कम्पनी बिस्तारै सुचारु हुँदैछन्। कोभिडका समयमा नेपाली श्रमिकले समयमा तलब सुबिधा पाउँदैन थिए। रेसिडेन्ट कार्ड नबन्दा अवैधानिक बन्ने। जसबाट बहिर्गमन भिसा पनि पाउन समस्या भएको थियो। अहिले पनि त्यो समस्या कतैकतै छँदैछ। कामदारले कन्ट्रयाक पूरा गरी फर्किंदा चर्को हवाई शुल्क लिएको देखिन्छ यस विषयमा के भन्नुहुन्छ ? यस सम्बन्धमा विभिन्न स्रोतहरूबाट प्राप्त गुनासाहरूलाई नेपालका सम्बन्धित निकायमा ध्यानाकर्षण गराउने गरिएको छ। यस्ता समस्याहरू समाधान पनि भएका छन्। कामको सिलसिलामा मृत्यु भएका नेपालीको शव पठाउन कस्तो समस्या छ ? मृत्यु भएका नेपालीको शव पठाउने कार्य संवेदनशील हो। यसलाई उच्च प्राथमिकतामा राखी काम गरिन्छ। तैपनि समयका हिसाबले साउदीमा शव फिर्तीका लागि केही समय लाग्ने गरेको छ। स्वाभाविक भन्दा अचानक हुने मृत्युका केशहरू धेरै आउँछन्। खासगरी अचानक हुने मृत्युमा शव पठाउनुअघि धेरै प्रक्रिया पुयाउनु पर्छ। कम्पनीमा पाउनुपर्ने बेतन वा सुबिधा एकैचोटी भुक्तानी गर्नुपर्ने भएकाले पनि बढी समय लाग्ने गरेको हो। त्यसैगरी शंकास्पद मृत्युमा साउदीमा धेरै तहमा अनुसन्धान हुन्छ। मृत्यु भएको स्थानदेखि एयरपोर्टसम्म शवको ढुवानी पनि अर्को समस्या हो। उडानहरूले सिमित संख्यामा मात्र शव बोक्ने हुँदा सामान्य समयभन्दा अहिले शव नेपाल पठाउन केही थप समय लाग्ने गरेको छ। अदक्ष कामदारले तोकिए बमोजिमको पारिश्रमिक पाएका छन् त ?मागपत्र प्रमाणीकरण गर्दा अदक्ष कामदारको तलब र खाना सुविधा अनिवार्य न्यूनतम १ हजार ३ सय कार्यान्वयन गर्ने शर्तमा मात्र मागपत्र प्रमाणीकरण गरिंदै आएको छ। ठूलो संख्यामा कामदार ल्याउने रोजगारदाताबाट नियोगले तयार गरेको प्रतिबद्धता पत्रमा हस्ताक्षरसमेत गराउने गरिएको छ। कागजातमा यो भन्दा कम बेतन, सुविधा उल्लेख भएको अवस्थामा त्यस्ता मागपत्रहरू अस्वीकृत हुन्छन्। नेपाल सरकारले लागू गरेको न्यूनतम तलव लागू गर्न केही रोजगारदाता र इजाजतपत्र वालाले त्यति चासो दिएको देखिएको छैन। कामदार ल्याइसकेपछि यदि सो कार्यान्वयन गरेको नपाइएमा त्यस्ता कम्पनीहरूको अनुगमन गर्ने र थप मागपत्रहरू नदिने गरिँदै आएको छ। न्यूनतम तलव एवम् सुविधा कार्यान्वयनका लागि इमान्दार रूपमा भूमिका खेल्न इजाजतपत्र वालालाई पनि अनुरोध गर्ने गरिएको छ। यसको कार्यान्वयनमा उपलब्धि हासिल भइरहेको छ। यसका लागि काम गर्न आउने श्रमिकहरू पनि सचेत हुनु जरुरी हुन्छ। कार्यरत कामदारको पासपोर्ट नवीकरण गर्न दूतावासबाट कस्तो व्यवस्था गरिएको छ ? साउदीमा कार्यरत नेपाली कामदारको राहदानी नवीकरण गर्न नियोगहरूको कार्यालय समयबाहेक पनि साउदीको विशाल भूगोललाई ध्यानमा राखेर विभिन्न समयमा विभिन्न क्षेत्रमा घुम्ती सेवा सञ्चालन गरी साउदीमा रहेका संस्थाको सहयोगमा राहदानी नवीकरण सेवा प्रदान गरिएको छ। साथै, सोही क्रममा सो स्थानहरूबाट नियोगमा आई आवेदन दिएकाहरूको राहदानी वितरण गर्ने गरिएको छ। सन् २०१० देखि सुरु भएको मेसिन रिडेबल राहदानीको १० वर्षे म्याद सकिन सुरु भएकोले यो वर्ष तथा आगामी वर्षहरूमा राहदानी नवीकरण गर्नेको संख्यामा उल्लेखनीय रुपमा बृद्धि भएको छ। यसका लागि नियोगले तदनुरुपको योजना बनाई कार्यान्वयन गरेको छ। कस्तो अवस्थामा नेपालीले साउदी अरब सरकारबाट बहिर्गमन भिसा प्राप्त गर्न सक्छन् र यसमा दूतावासको कस्तो भूमिका रहन्छ ?कम्पनीकै कमजोरीले ईकामा नबनाइदिएको तथा नवीकरण नगरिदिएका श्रमिकहरूको हकमा दूतावासले साउदी अरबका निकायहरूलाई पत्राचार गरी बहिर्गमन भिसाको लागि अनुरोध गर्छ र सोहीअनुरुप साउदी सरकारबाट आवश्यक प्रक्रिया पुरा भएपछि बहिर्गमन भिसा प्राप्त हुन्छ। दूतावास र एनआरएन तथा अन्य सामाजिक संघसंस्थाहरूको सम्बन्ध कस्तो छ ?दूतावास र साउदी अरबमा रहेका एनआरएन तथा अन्य सामाजिक संघसंस्थाहरूबीच निकै घनिष्ठ एवं सुमधुर सम्बन्ध रहेको छ। नियोगहरूको कार्य सम्पादनमा यी संस्थाहरूको सहयोग उल्लेखनीय छ। यी संस्थाहरूसँग नजिकको सम्पर्कमा रही पीडित नेपाली श्रमिकका लागि उद्धार, सेल्टर, हवाई टिकट, खाद्यान्न, औषधि उपचार खर्च आदिको व्यवस्थापन गरिँदै आएको छ। कामदार कम्पनी र मालिकबाट शोषित भएमा दूतावासले कस्तो भूमिका खेल्छ ? यस्तो अवस्थामा दूतावासले कामदारलाई उद्धार गरी सेल्टरमा राख्ने, कम्पनीलाई साउदीको श्रम कानुनबमोजिम क्षतिपूर्ति तिर्न लगाउने र पिडितहरूलाई बहिर्गमनको आवश्यक प्रक्रिया पूरा गरी नेपाल पठाउने गरिएको छ। श्रमिकहरूले आफुलाई परेको समस्याका सम्बन्धमा दूतावासका कूटनैतिक कर्मचारी र स्थानीय कर्मचारी सबैलाई सम्पर्क गरी जानकारी सक्छन्। कर्मचारीको सम्पर्क नं वेबसाईटमा राखिएको छ। समस्याका बारेमा प्रत्यक्ष टेलिफोन, ह््वाट्सएप, ईमेल, विभिन्न संघसंस्थाका प्रतिनिधिहरू वा अन्य परिचितहरूका माध्यमबाट पनि जानकारी गराउन सकिन्छ। साउदीमा रहेका केही व्यक्ति र संगठनले कमर्चारीमाथि अपेक्षित काम नगरेको गुनासो गर्ने गरेका छन् यसबारे के भन्नुहुन्छ ?दूतावास सदैव श्रमिकको हकमा केन्द्रित छ। तथापि, धेरैजसो कार्यमा यहाँका संस्था, निकाय तथा कम्पनीलाई अनुरोध गरी प्रक्रियागत रुपमा कुनै कामका लागि समय लाग्ने र कामदारहरूले कुर्नुपर्ने हुँदा कामदारहरूमा असन्तुष्टि देखिएको हो। त्यसबाट गुनासो आउनु स्वाभाविक पनि हो। दूतावासका कर्मचारीहरूले संवेदनशील भएर जिम्मेवारी बहन गर्दै आएका छन्। तथापि नियोगले सकारात्मक सुझावहरूको सधैं स्वागत गर्ने गरेको छ। नियोगहरूको कामलाई अझै व्यवस्थित बनाउन हामी पूर्ण क्रियाशील छौं। साउदी सरकारले हालसम्म नेपाली र नेपालको लागि के कस्ता सहयोग गरेको छ र दूतावासले लिएको जग्गा सम्वन्धमा के भइरहेको छ ?साउदी अरब सरकारले नेपालका लागि विभिन्न परियोजना, प्राकृतिक प्रकोप आदिमा निरन्तर सहयोग गर्दै आएको छ। लिएको जग्गामा राजदूतावास भवन बनाउने सम्वन्धमा दूतावास परिवार प्रक्रियामा लागेको छ। भवन निर्माणअघिको सोएल टेस्ट, भवन आचारसंहिता, डीपीआरजस्ता प्रक्रियामा पनि दुईदेशीय प्राविधिक छलफल आवश्यक छ। यसमा हामी प्रारम्भिक चरणमा छौं। कामदारको माग कस्ता क्षेत्रमा बढी छ ? कोभिडपछि कामदारको माग बढेको छ। मुख्यतः रेस्टुरेन्ट, होटल, जनरल लेबर, कृषि फर्म, कन्सट्रक्सन, हेवी मेसिन अपरेटर, ड्राईभर, हजाम, अस्पताल आदिका लागि माग बढी छ। कोभिडपछि एक लाखभन्दा बढीको मागपत्र प्रमाणीकरण गरिएको छ। अन्त्यमा, नेपालसाउदी दुईपक्षीय सम्बन्ध थप सुदृढ गर्न के कुरा आवश्यक ठान्नुहुन्छ ?नेपाल र साउदीबीचको कुटनीतिक सम्बन्ध ४५ वर्ष पुरा भएको छ। यो मुलुकसँगको सम्वन्धलाई केवल श्रमसँग मात्रै जोडिनु हुँदैन।साउदी भिजन२०३० मा अगाडि सारिएका विकास परियोजनासँगै प्रविधि, ऊर्जा, पेट्रोलियम खोज अनुसन्धान तथा सेवामा साउदीबाट सिक्दै संयुक्त लगानीतर्फ आगाडि बढ्नुपर्छ। हामीले साउदीका उद्यमीलाई नेपालमा लगानी गर्न अपिल पनि गरिरहेका छौं। प्रस्तुति : बिष्णु घिमिरे"
"नजिकिँदै प्रचण्डदेउवा, राष्ट्रपतिको विषयमा शनिबार डेढ घण्टा छलफल","माओवादी केन्द्रले समेत कांग्रेसले दिने उमेदवारप्रति लचक हुने संकेत देखाएको छ। काठमाडौं : प्रधानमन्त्री पुष्पकमल दाहालप्रचण्डले नेपाली कांग्रेसका सभापति शेरबहादुर देउवासँग राष्ट्रपति र उपराष्ट्रपति निर्वाचनबारे छलफल गरेका छन्। शनिबार बेलुका माओवादी केन्द्रका अध्यक्ष एवम् प्रधानमन्त्री प्रचण्ड र कांग्रेस सभापति देउवाबीच झण्डै डेढ घण्टा राष्ट्रपति निर्वाचनको बारेमा छलफल भएको स्रोतले जनाएको छ। पछिल्लो समय कांग्रेस र माओवादी नेताहरुहरुको भेटघाट बाक्लिएको छ। बिहीबार कांग्रेस महामन्त्री गगन थापा र प्रधानमन्त्री प्रचण्डबीच बालुवाटारमा भेटवार्ता भएपछि पनि देउवाले प्रचण्डसँग छुट्टै छलफल गरेका थिए। उनीहरुबीच दुई घण्टाभन्दा बढी गम्भीर छलफल भएको धुम्बाराही स्रोत जनाएको छ। उनीहरुको भेटमा राष्ट्रपतिको सम्भावित उमेदवारहरुको विषयमा छलफल भएको बालुवाटार स्रोतले बताएको छ। यद्यपी, उनीहरुले छलफल गरेका सम्भावित उमेदवारहरुको नाम भने स्रोतले खुलाउन चाहेन। नेपाली कांग्रेसले आफूले भनेको व्यक्ति राष्ट्रपति हुनुपर्ने दावी गर्दै आएको छ। माओवादी केन्द्रले समेत कांग्रेसले दिने उमेदवारप्रति लचक हुने संकेत देखाएको छ। राष्ट्रपतिको विषयलाई लिएर कांग्रेस सभापति देउवाले गत साता एकीकृत समाजवादीका अध्यक्ष माधवकुमार नेपालसँग छलफल गरेका थिए। देउवाले नेपालसँग राष्ट्रपतिमा कांग्रेसले उमेद्ववारी दिने र त्यसमा सहयोग गर्न आग्रह गरेका थिए। एमालेको समर्थनमा गत पुस १० गते प्रधानमन्त्री नियुक्त भएका प्रचण्ड राष्ट्रपति निर्वाचनको विषयलाई लिएर कांग्रेससँग नजिकिएका छन्। प्रचण्डले वर्तमान सरकारलाई कांग्रेसको समेत समर्थन भएकाले राष्ट्रिय सहमतिको आधारमा राष्ट्रपति चयन गर्नुपर्ने बताउँदै आएका छन्। प्रधानमन्त्री मात्र होइन माओवादी केन्द्रका तर्फबाट सरकारमा गएका मन्त्रीहरुले समेत राष्ट्रिय सहमतिका आधारमा राष्ट्रपति बनाउनुपर्ने अभिव्यक्ति दिँदै आएका छन्। तर एमालेले आफूले सिफारिस गरेको व्यक्ति राष्ट्रपति बन्ने दावी गरेको छ। माओवादी केन्द्रका महासचिव देव गुरुङले भने एमालेले अगाडि सारेको व्यक्तिमा राष्ट्रिय सहमति जुटाउन सकिने तर्क गर्दै आएका छन्। एमालेले सारेको व्यक्तिलाई माओवादी केन्द्रबाट समर्थन रहने बताउँदै गुरुङले कांग्रेस लगायतका दलबाट पनि सहमति जुटाएर अगाडि बढ्न सकियोस् भनेर प्रयास जारी भइरहेको धारणा राख्दै आएका छन्। यता प्रचण्ड प्रधानमन्त्री बनेकै दिन एमालेले सिफारिस गरेको व्यक्ति राष्ट्रपति बन्ने विषयमा माओवादी केन्द्रसँग एक प्रकारको सम्झौता भइसकेको एमाले नेताहरुले दावी गरिरहेका छन्। गत साता प्रधानमन्त्रीसँगको भेटमा समेत एमाले अध्यक्ष केपी शर्मा ओलीले राष्ट्रपतिको विषयमा तलमाथि नहुने अडान राखेका थिए। शुक्रबार संसद बैठकबाटै बाहिरिदै गर्दा सञ्चारकर्मीसँग एमाले अध्यक्ष ओलीले एमालेले सिफारिस गरेको व्यक्ति राष्ट्रपति हुने बताएका थिए। कांग्रेस र माओवादी केन्द्रका नेताहरुको निरन्तर भेटले एमाले भने झस्किएको छ। राष्ट्रपतिको विषयमा प्रधानमन्त्री प्रचण्ड कांग्रेससँग नजिकिएपछि वर्तमान सत्ता गठबन्धनको भविष्य समेत अन्योलमा पर्दै गएको राजनीतिक विश्लेषकहरुले दावी गर्न सुरु गरेका छन्।"
न्यायाधीशमा इमानदारिता,"न्यायाधीश सक्षम र इमानदार हुनासाथ न्यायपालिकामा हुने भ्रष्टाचार ८० प्रतिशतले घट्न सक्छ। सडकदेखि सदनसम्मका सबै प्रणालीमा भ्रष्टाचार मौलाएको छ। न्यायपालिका विवादरहित र भ्रष्टाचारमुक्त हुन सकेको छैन। अन्य क्षेत्रमा भएका भ्रष्टाचारको न्यायनिरूपण गर्ने, आरोपीलाई सजाय दिने अदालतप्रति नै आमनागरिकको गुनासो हुनु भने राम्रो होइन। भ्रष्टाचार नियन्त्रण गर्न भएका प्रयासहरू कमजोर देखिएका छन्। कहिले न्यायाधीशका नाममा त कहिले बिचौलियाका नाममा वा मुद्दा मिलाउने र आरोपी छुटाउने बहानामा सरकारी वकिल कार्यालयमा पैसाको खेती चलिरहन्छ भन्ने जनगुनासो छ। न्यायपालिकामा न्याय किनबेच हुन्छ भन्ने आरोप लाग्ने गर्छ। यो आरोपमा धेरै सत्यता छ। पूर्वप्रधानन्यायाधीश हुन् या न्यायाधीशहरू, भ्रष्टाचारमा मुछिने गरेको घटना बेलाबेला सार्वजनिक हुन्छन्। न्यायाधीश हरिकृष्ण कार्कीको संयोजकत्वमा नेपाल बार एसोसिएसन र सर्वोच्च बारलगायत सरोकारवाला निकायहरू मिलेर एउटा प्रतिवेदन तयार पारेको छ। उक्त प्रतिवेदनले नै न्यायपालिकामा अनियमितता, भ्रष्टाचार, ढिलासुस्ती, बिचौलियाद्वारा न्याय किनबेच हुन्छ भनिएको छ। यसलाई निमिट्यान्न गर्न जरुरी छ। अहिले नागरिकले अदालतलाई विश्वास गर्न छाडेका छन्। अदालतमा गएर न्याय पाइन्छ भन्ने विश्वास संकट छ। यसले गर्दा न्याय पाइने आसमा अदालत धाउने लाखौं नागरिकलाई अन्याय हुन्छ। जे जसरी भए पनि न्यायपालिकाको साख र गरिमा जोगाउन जरुरी छ। जनतालाई विश्वास लाग्नेगरी न्याय निरूपण हुनुपर्छ। यसका लागि अपराध अनुसन्धान गर्ने निकाय नै सुधार हुन जरुरी छ। फौजदारी मुद्दाको अनुसन्धान हुने निकाय नेपाल प्रहरीको अनुसन्धानलाई निर्धक्क विश्वास गर्न सकिने वातावरण छैन। अब देवानी मुद्दा सुरु हुने अदालतका फाँटहरू पनि क्लियर हुनुपर्छ। सिस्टममा मुद्दा प्रक्रिया चल्नुपर्छ। अदालतको कर्मचारीमाथि व्यापक सुधार हुन आवश्यक छ। यसैगरी, न्याय माग्न जाने कानुन व्यवसायीहरूको आचरण पनि सुधार हुनुपर्छ। बिचौलियासँग मिलेर कानुन व्यवसायीले न्याय किनबेच गर्छन्। न्यायाधीशलाई प्रभावमा पार्छन् भन्ने गरिन्छ। यस्ता कानुन व्यवसायीको विषयमा उजुरी गर्न सम्पूर्ण नागरिकहरूलाई नेपाल बारको अपिल पनि छ कि सम्पूर्ण अदालतका सीसीटीभी ठीक हुनुपर्छ। सबै फाँट र कक्षहरूमा कडा नियमन र नियन्त्रण हुनुपर्छ। यस्तै, सरकारी वकिलको कामकारबाहीको विषय पनि स्वच्छ र फेयर हुनुपर्छ। न्याय किनबेच गरिन सम्भव छैन। न्यायाधीशको क्षमताको जाँच गर्न आवश्यक छ। न्यायाधीश पैसाको प्रलोभनमा पर्नु हुँदैन। न्यायाधीशको कार्यदक्षतामाथि सदैव प्रश्न उठ्ने गरेको छ। हुन त केही न्यायाधीशहरू अत्यन्तै कुशल र क्षमतावान् पनि हुनुहुन्छ। तर, अधिकांश न्यायाधीशमा राजनीतिक दलको ट्याग लाग्ने गरेको छ। अहिले गोलाप्रथा प्रक्रियाबाट अदालतमा मुद्दा हेरिन्छ। यसले गर्दा पछिल्लो समय अदालतमा भ्रष्टाचार केही कम भएको देखिन्छ। न्यायाधीशलाई विश्वास गर्ने सिस्टम छ हाम्रो। हामीले इमान्दार न्यायाधीश पठाउन जरुरी छ। वकिल र न्यायाधीश इमान्दार हुनासाथ धेरै अनियमितता हट्छ। सिस्टमिक सुधारको जरुरी छ। भनिन्छ नि, ढिलो न्याय पाउनु भनेको न्याय नपाए सरह हो पछिल्लो समय न्यायपालिकामा देखिएको अर्को विकृत्ति भनेको समयमा मुद्दा नहेरिनु हो। आमजनताका सरोकार भएका मुद्दाहरूमा अदालत प्रवेश गर्न पाएकै हुन्न। अझ सर्वोच्च अदालतमा यो समस्या धेरै छ। ८१० वर्षदेखि मुद्दा थुप्रिएर बसेका छन्। समाधानका लागि प्रभावकारी कदम चाल्न सकिएको छैन। खासमा सबै मुद्दा सर्वोच्च पुर्याउने सिस्टम नै गलत छ। जिल्ला, उच्च हुँदै सर्वोच्चसम्म नै सिस्टम परिवर्तन गर्न अति आवश्यक भइसक्यो। यदि समयमै न्यायपालिकाको समस्या समाधान गर्न सकेनौं भने नागरिकले अदालत बहिष्कार गर्ने कदम नचाल्लान् भन्न सकिन्न। हरेक वर्ष मुद्दा थुप्रिँदै जाँदा धेरै समस्या भएको छ। मुद्दा फैसला हुँदा मान्छे छुट्ने, घरजग्गा फकुवा हुने अवस्थामा छ। फैसला नभएकै कारण हिरासतमा बस्नु परेका तमाम उदाहरण छन्। यसले गर्दा पनि नागरिकको अदालतप्रति वितृष्णा उत्पन्न हुन्छ। भ्रष्टाचार मुद्दाको छानबिन र निवारणमा अख्तियारको भूमिका खासै प्रभावकारी देखिएको छैन। ठूल्ठूला रकम लिएर प्रक्रियागत रूपमै भ्रष्टाचार गर्नेहरू उम्किरहेका छन्। तर, ससाना तहका कर्मचारीहरू फसिरहेका छन्। भ्रष्टाचारको आरोपले केहीले आत्महत्यासमेत गरिसकेका छन्। सही मान्छेलाई फसाउने नियतमा अख्तियारले साथ दिनुहुन्न। व्यक्तिको पद र पावर हेरेर अख्तियारले बायस गरेको देखिन्छ। यसैले होला अपवादबाहेक अहिलेसम्म ठूला भ्रष्टाचारीहरूको मुद्दा चलेको छैन। उनीहरूमाथि कारबाही भएको छैन। साना कर्मचारीलाई निशाना साधेरै अख्तियारले झारा टारिरहेको छ। व्यापक रूपमा हुने भ्रष्टाचार सही ढंगले छानबिन नगरेको आरोप अख्तियारमाथि छ। सरकारी कार्यालयहरूमा प्रक्रिया मिचेर काम भइरहेको छ। अस्पतालहरूको उपकरण खरिदमा करोडौं रुपैयाँ घोटाला भएको छ भनिन्छ तर अख्तियार मौन छ। मुद्दाको संख्या बढाउनकै लागि अख्तियार ससाना कर्मचारीमाथि निर्दयी बनिरहेको छ। भ्रष्टाचारमा बदनियत हुनुहुन्न। गलत तरिकाले मानिस फसिरहेका छन्। अख्तियारको काम खास प्रभावकारी देखिएनन्। ठूला मुद्दाहरूमा वर्षौंसम्म अनुसन्धान पूरा भएको छैन। अख्तियारका मुद्दाहरूमा हुने फैसला पनि चित्त बुझ्दो छैन। अदालतको फैसला पारदर्शी हुनुपर्छ। दोषीलाई कारबाही हुनुपर्छ। कानुनी बुँदालाई बंग्याइएको हुनुहुन्न। तर, भ्रष्टाचारको केसमा कतिपय फैसला कमजोर देखिन्छ। न्यायाधीशको कार्यदक्षतामाथि सदैव प्रश्न उठ्ने गरेको छ। हुन त केही न्यायाधीशहरू अत्यन्तै कुशल र क्षमतावान् पनि हुनुहुन्छ। तर, अधिकांश न्यायाधीशमा राजनीतिक दलको ट्याग लाग्ने गरेको छ। मुद्दाको न्याय निरूपणमा कहीँ न कहीँ कमजोरी देखिइरहेका हुन्छन्। न्यायाधीशले घुस खान्छन् भन्ने आरोप यसै लागेको होइन। सबै न्यायाधीशलाई एउटै तुलोमा जोख्न मिल्दैन। तर, बिचौलियामार्फत केही न्यायाधीशले घुस र कमिसन मागेको घटना पनि सार्वजनिक भइरहन्छन्। न्यायाधीश भएर अकुत पैसा कमाएको आरोप पनि लाग्ने गरेको छ। पूर्वप्रधानन्यायाधीश चोलेन्द्रशमशेर राणालाई पनि भ्रष्टाचार गरेको आरोप लागेको थियो। उहाँमाथि दर्ता भएको महाअभियोग अहिले पनि संसद्मा विचाराधीन छ। न्यायाधीश सक्षम र इमान्दार हुनासाथ न्यायपालिकामा हुने भ्रष्टाचार ८० प्रतिशतले घट्न सक्छ। कुनै पनि बिचौलियाले न्यायाधीशको फैसला किन्न नसकेपछि उक्त विवादको फैसला जनताप्रति जवाफदेही हुन्छ। न्यायाधीश नियुक्ति गर्ने प्रक्रियालाई पुनर्विचार गर्न आवश्यक छ। राजनीतिक दलको कोटाबाट न्यायाधीश नियुक्ति गरेपछि अदालतले सही अभिभावक पक्कै पाउन्न। यदि यो प्रक्रियाले सही व्यक्ति नियुक्ति गर्न सम्भव छैन भने प्रक्रियाकै पुनर्संरचना आवश्यक छ। न्यायपालिकाकै पुनर्संरचना आवश्यक छ। न्याय निरूपण दबाब र प्रभावबिना हुनुपर्छ। दबाब आएको खण्डमा म यो मुद्दा हेर्दिनँ भन्न सक्ने हुनुपर्छ। सबै कुरा क्षमतासँग जोडिन्छ। असक्षम व्यक्तिले मात्रै दबाब र प्रभाव सहन्छ। सक्षम व्यक्तिलाई कसैले गलत अप्रोज नै गर्न सक्दैन। कति धेरै सक्षम व्यक्ति पहुँच बाहिर हुनुहुन्छ। जागिर खानकै लागि असक्षम व्यक्ति भर्ती गर्ने केन्द्रको रूपमा न्यायपालिका राखिनु हुन्न। असक्षम व्यक्तिले गरेको फैसला जाँच हुनुपर्छ। जिल्लाले मात्रै हैन सर्वोच्चले गरेको विवादित फैसला पनि जाँच हुने सिस्टम निर्माण हुनुपर्छ।  घिमिरे, बार एसोसिएसनका अध्यक्ष हुन्।"
सरकार ढाल्ने षड्यन्त्र भइरहेको छ : केपी ओली,"काठमाडौं : नेकपा एमालेका अध्यक्ष केपी शर्मा ओलीले अहिले सरकार ढाल्ने षड्यन्त्र भइरहेको बताएका छन्। आइतबार झापाको गौरादह४ स्थित डोरामारी माविको नवनिर्मित भवनको उद्घाटनका क्रममा अध्यक्ष ओलीले एमाले फेरि सरकारमा आएको र त्यही सरकारलाई ढाल्ने अनेक प्रकारका षडयन्त्र भइरहेको बताएका हुन्। सरकारलाई काम गर्न नदिने तत्वहरू सक्रिय रहेको उनले बताए। ओलीले देशलाई माया गर्ने, देशका समस्या समाधान गर्ने शक्तिहरू पनि रहेकाले निराश हुनुपर्ने अवस्था नरहेको धारणा राखे। उनले एमाले सदैव विकासको पक्षमा रहेको र एमाले सरकारकै पालमा विकासका धेरै कामहरू भएको बताए।"
संविधानविद आचार्य भन्छन्: सशस्त्र द्वन्द्व सभ्य समाज र कानूनी राज्यमा कहिल्यै दिवस हुन सक्दैन,"सरकारले भोलि फागुन १ गते जनयुद्ध दिवसका नाममा सार्वजनिक बिदाको निर्णय गरेसँगै संविधानविद् भीमार्जुन आचार्यले सरकारको यो कदमले द्वन्द्वपीडितले न्याय पाउँछन् भन्ने आशा पनि मरेको उल्लेख गरेका छन्। काठमाडौं: संविधानविद् भीमार्जुन आचार्यले सशस्त्र द्वन्द्व एउटा सभ्य समाज र कानूनी राज्यमा कहिल्यै दिवस हुनै नसक्ने बताएका छन्। सरकारले भोलि फागुन १ गते जनयुद्ध दिवसका नाममा सार्वजनिक बिदाको निर्णय गरेसँगै आचार्यले सरकारको यो कदमले द्वन्द्वपीडितले न्याय पाउँछन् भन्ने आशा पनि मरेको उल्लेख गरेका छन्। सामाजिक सञ्जालमा आफ्नो धारणा सार्वजनिक गर्दै उनले माओवादी नेतृत्वको सरकारले यो निर्णय गर्दा सत्ता गठबन्धनका अरु घटक कहाँ थिए भनेर प्रश्न पनि गरेका छन्। उनले एक नेपालीले अर्को नेपालीविरुद्ध गरेको लडाइँलाई दिवस मानेर सार्वजनिक बिदा दिएको भन्दै नेपालीलाई एकतामा बाध्ये दशैं तिहारको बिदा कटौती हुन सक्ने भन्दै चनाखो बन्न सुझाएका छन्। आचार्यले लेखेका छन्, 'यो त कार्यकारी शक्तिको अधिक दुरूपयोग ( ) र स्वेच्छाचारी () काम भयो। सशस्त्र द्वन्द्व एउटा सभ्य समाज र कानूनी राज्यमा कहिल्यै दिवस हुन सक्दैन । अब द्वन्द्व पीडितले न्याय पाउछन भन्ने पनि केही रहेन । यतिबेला सत्ता गठबन्धनका अरू घटकहरू कहाँ छन, त्यो जान्न मन लाग्यो ! एउटा नेपालीले अर्को नेपालीविरूद्ध गरेको लडाइँलाई दिवस मानी सार्वजनिक बिदा दिने यो सरकारले हामीलाई एकतामा बाध्ने दशैं तिहार जस्ता महान चाडको बिदा कटौती गर्न सक्छ, आजैबाट चनाखो बनौं।'"
परराष्ट्रमन्त्रीसँग नर्वेली राजदूतको भेटवार्ता,"काठमाडौं : परराष्ट्रमन्त्री डा विमला राई पौड्यालसँग नेपालका लागि नर्वेका राजदूत तोरुन ड्रमडालले शिष्टाचार भेटवार्ता गरेका छन्। मन्त्रालयमा भएको भेटवार्तामा उनीहरूबीच दुई देशबीचको आपसी सम्बन्धका विविध विषयमा छलफल भएको मन्त्रालयले जनाएको छ। भेटमा मन्त्री पौड्यालले नेपालको शिक्षा, स्वास्थ्य, लैंगिक सहभागितालगायतका क्षेत्रमा गर्दै आएको सहयोगका लागि नर्वेली सरकारलाई धन्यवाद दिइन्। सो अवसरमा राजदूत ड्रमडालले आगामी दिनमा दुई देशबीचको सम्बन्धलाई थप विस्तार गर्दै विकासका विविध पक्षमा सहयोग बढाउने प्रतिबद्धता जनाएका थिए।"
लुम्बिनी प्रदेश सरकारका नवनियुक्त मन्त्रीको शपथ,"दाङ : लुम्बिनी प्रदेश सरकारका नवनियुक्त मन्त्रीले आइतबार प्रदेश प्रमुखसमक्ष पद तथा गोपनीयताको शपथ लिएका छन्। नवनियुक्त मन्त्रीलाई प्रदेश प्रमुख अमिक शेरचनले आइतबार प्रदेश राजधानी राप्ती उपत्यका देउखुरीमा नेपालको संविधानको धारा १७२ बमोजिम शपथ गराएका हुन्। मुख्यमन्त्रीको सिफारिसमा मन्त्री भएका आर्थिक मामिलामन्त्री जोखबहादुर महरा, खानेपानी, भौतिक पूर्वाधार विकासमन्त्री इन्द्रजित थारु, स्वास्थ्यमन्त्री विष्णुप्रसाद पन्थी, वन तथा वातावरणमन्त्री दुर्गाप्रसाद चौधरी, उद्योग, पर्यटन तथा यातायात व्यवस्थामन्त्री जानकीप्रसाद यादव, कृषि तथा भूमि व्यवस्थामन्त्री तुलसीराम शर्मा र सामाजिक विकासमन्त्री चन्द्रकेश गुप्ताले प्रदेश प्रमुखसमक्ष शपथ लिएका छन्। मुख्यमन्त्री लिला गिरीको सिफारिसमा प्रदेश प्रमुख अमिक शेरचनले संविधानको धारा १६८ को उपधारा (९) बमोजिम मौजुदा मन्त्रिपरिषदमा मन्त्रीहरूको नियुक्ति र कार्य विभाजन गरे। यसअघि विनाविभागीय मन्त्रीका रूपमा रहेका ग्रामीण तथा सहरी विकासमन्त्री चेतनारायण आचार्य, आन्तरिक मामिला, कानून तथा सहकारीमन्त्री कृष्णा केसीको पनि शनिबार नै कार्य विभाजन गरिएको थियो। शपथ ग्रहण समारोहमा मुख्यमन्त्री गिरी, प्रदेश सभामुख तुलबहादुर घर्ती, पूर्वमुख्यमन्त्री कुलप्रसाद केसी, प्रमुख सचिव डा दीपक काफ्ले, प्रदेश सरकारका उच्च पदस्थ अधिकारीको उपस्थिति रहेको थियो। मुख्यमन्त्री गिरीले गत पुस २८ गते विना विभागीय मन्त्री बनेका दुईसहित नौ सदस्यीय मन्त्रिपरिषद् विस्तार गरी कार्यविभाजन गरेका हुन्। विस्तारित मन्त्रिपरिषदमा सरकारको नेतृत्व गरेको नेकपा (एमाले) बाट चार, नेकपा (माओवादी केन्द्र) बाट तीन तथा राष्ट्रिय प्रजातन्त्र पार्टी) राप्रपा र जनमत पार्टीबाट एकएक जना नियुक्त भएका छन्।"
रास्वपाका सभापति रवि लामिछानेको पासपोर्टबारे अनुसन्धान सुरु,"काठमाडौं : राष्ट्रिय स्वतन्त्र पार्टीका सभापति रवि लामिछानेको पासपोर्टका विषयमा प्रहरीले अनुसन्धान सुरु गरेको छ। जिल्ला प्रहरी परिसर काठमाडौंका प्रमुख एसएसपी दानबहादुर कार्कीका अनुसार लामिछानेविरुद्ध प्रहरीमा दर्ता भएको निवेदन उपर छानविन सुरु गरिएको हो। कार्की भन्छन्, 'एउटै व्यक्तिको एउटै मुद्दामा धेरैवटा निवेदन दर्ता हुँदैन। लामिछाने गृहमन्त्री हुँदा नै गृहमन्त्रालयबाट पासपोर्ट छानविनका लागि निवेदन आएको थियो। उक्त निवेदनका आधारमा छानविन सुरु गरिएको हो। गत माघ १३ गते लामिछानेको नागरिकता पुनः प्राप्ति गर्नुपर्ने भन्दै सर्वोच्च अदालतले फैसला गरेको थियो। उक्त फैसलासँगै लामिछानेले गृहमन्त्रीबाट राजीनामा दिएको थिए। यसको केही दिनमा अधिवक्ता युवराज सफलले नागरिकता अवैध भएपछि उक्त नागरिकता प्रयोग गरी बनाएको लामिछानेको पासपोर्ट पनि छानविन हुनुपर्ने भन्दै प्रहरीमा जाहेरी दिएका थिए। कार्कीका अनुसार सफलले दिएको जाहेरीलाई समेत राखेर अनुसन्धान थालिएको छ। 'पहिल्यै नागरिकताबारे छानबिन गर्न भन्दै आएको पत्रलाई जाहेरी सरह मानेर अनुसन्धान गरिरहेका थियौं,' सफलजीको अर्को जाहेरी आएपछि त्यसैमा थपेर अनुसन्धान सुरु गरिएको हो।' राहदानी ऐनविरुद्धको कसुर गरेको अभियोगमा लामिछानेलाई कारबाही हुनुपर्ने सफलको तर्क छ। जिल्ला प्रहरी प्ररिसरका प्रमुख कार्की भन्छन्, निवेदनमा उल्लेख भएका विषयमा छानविन हुन्छ। अनुसन्धान सकिएपछि न्यायनिरुपणका लागि अदालतमा मुद्दा दर्ता गरिनेछ।' अदालतकै निर्णय अन्तिम हुनेछ। लामिछानेले २०५० सालमा वंशजका आधारमा नेपाली नागरिकता लिएका थिए। रोजगारीका लागि अमेरिका गएपछि उनले सन् २०१४ मा अमेरिकी नागरिकता लिएका थिए।"
मुलुकको परिवर्तन उल्टाउने षडयन्त्रहरु देखापर्न थाल्यो : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले मुलुकको परिवर्तन उल्टाउने षडयन्त्रहरु देखापर्न थालेको बताएका छन्। नेपाल आर्थिक पत्रकार समाज (सेजन)ले आइतबार काठमाडौंमा आयोजना गरेको कार्यक्रममा प्रधानमन्त्री प्रचण्डले सिंहदरबारको अधिकार गाउँगाउँमा पुर्याउनका लागि भएको आन्दोलन र त्यसपछि प्राप्त संघीयता, गणतन्त्रलाई उल्टाउने षडयन्त्रहरू देखापर्न थालेको बताएका हुन्। उनले संघीयतालाई बलियो बनाउनका लागि आवश्यक ऐनहरू अघि बढाउनका लागि सरकारको ध्यान केन्द्रित भएको धारणा राखे। संविधानले व्यवस्था गरेको तीन तहको राज्य संरचनालाई मजबुत तुल्याउन सके आगामी ५ वर्षभित्रै विकास र समृद्धिको मार्गमा धेरै अघि बढ्न सक्ने उनले बताए। उनले बाँकी कानून निर्माण, अन्य विधिगत सुधार र समन्वयात्मक प्रयासहरुमार्फत प्रदेश र स्थानीय तहलाई सबलीकरण गर्न सरकार लागि पर्ने धारणा राखे। प्रधानमन्त्री प्रचण्डले आर्थिक क्षेत्रको सुधारलाई उच्च प्राथमिकतामा मात्रै नभई लाइफ एण्ड डेथको सवाल ठानेको बताए। पछिल्लो दुई महिनायता अर्थतन्त्रमा सकारात्मक सुधार संकेत देखिएपनि स्थायी प्रकृतिको भने नरहेको उहाको भनाइ छ। प्रधानमन्त्री प्रचण्डले देशलाई आर्थिक रूपले समृद्धिको ट्रयाकमा लैजाने सम्भावना रहेकाले सही नीतिका साथ अघि बढाउनुपर्ने बताए।"
सशस्त्र युद्धको घटनालाई उत्सव मनाउनु गलत (भिडियो वार्ता),"नेपाली कांग्रेस सहमहामन्त्री जीवन परियारले जनयुद्ध नामको सशस्त्र युद्धलाई सरकारले उत्सवका रुपमा मनाएको आरोप लगाए। काठमाडौं: नेपाली कांग्रेसका नेता जीवन परियारले जनयुद्धका नामको सशस्त्र युद्धलाई सरकारले उत्सव मनाउन खोजेको भन्दै आक्रोश पोखेका छन्। कांग्रेस सहमहामन्त्रीसमेत रहेका परियारले अन्नपूर्ण पोस्टको कार्यक्रम 'द न्यूज मेकर'मा भूपाल लुइटेलसँग कुराकानी गर्दै कांग्रेस प्रधानमन्त्रीप्रति नै रुष्ट भएको बताए। उनले भने, 'निहत्था नागरिक मारिएको त्यस घटनालाई शान्ति प्रक्रियाले समेत सशस्त्र युद्धका रुपमा स्वीकारेको यथार्त नकार्न सकिन्न। १७ हजारभन्दा बढीको मृत्यु, हजारौँहजार अपांगता भएकाहरूको वेवास्था गर्दै राज्यले नै उत्सव मनाउन खोज्नु नागरिककै अपमान हो।' यही निर्णयलाई कांग्रेसले सरकारको समर्थन फिर्ता लिने गरी सरकारलाई दवाव दिन सक्छ त भन्ने प्रश्नमा परियारले भने, 'यो मेरो व्यक्तिगत विचार हो। तथापि पदाधिकारी भएकाले पार्टी बैठकमा यो एजेण्डालाई गम्भीर रुपमा उठाउँछु।' यसै घटनाले राष्ट्रपति चयन, दलीय समीकरणको विषय संकटमा नपर्ने उनको तर्क छ। सरकारको यो निर्णय र राष्ट्रपति निर्वाचन अलगअलग घटना भएको उनले बताए।"
चालु आर्थिक वर्षमा सरकारले नयाँ कार्यक्रम नल्याउने,"काठमाडौंः अर्थमन्त्री विष्णु पौडेलले खर्च कटौती गर्न राजस्व चुहावटमा संलग्न जो कोहिलाई कानुनको दायरामा ल्याउने प्रस्ताव प्रस्तुत गरेका छन् । संसद्मा अर्थमन्त्री पौडेलले खर्च कटौती गर्न राजस्व चुहावटमा संलग्न जो सुकैलाई पनि कानुनको दायरामा ल्याउने बताएका हुन् । अर्थतन्त्रको पुनरउत्थानमा सहयोग गर्न सबैलाई आग्रह गरे । पौडेलले भने,सार्वजनिक खर्च व्यवस्थापनतर्फ हालसम्म मापदण्ड,कार्यविधि निर्देशीका र संचालन विधि स्कीकृत नभएका कार्यक्रमलाई पूर्ण वा आंसिक रुपमा स्थगित गरिनेछ । अर्थ मन्त्रालयबाट स्रोतको सहमति लिएर कार्यान्वयनमा जान बाँकी रहेका कार्यक्रम समेत पुनः प्राथमिकिकरण गरी कार्यान्वयनमा लैजान पूर्व सम्बन्धीत मन्त्रालयले अर्थ मन्त्रालयको सहमति लिनुपर्ने छ । चालु आर्थिक वर्ष २०७९८० मा कुल सरकारी खर्च १७ खर्ब ९३ अर्ब ८३ करोड हुने सुरु अनुमान गरिएकोमा १५ खर्ब ४९ अर्ब ९९ करोड हुने संशोधित अनुमान छ । चालु खर्चतर्फ ११ खर्ब ८३ अर्ब २३ करोड सुरु विनियोजन भएकोमा १० खर्ब २१ अर्ब ९२ करोड संशोधित अनुमान छ । पुजीगत खर्चतर्फ ३ खर्ब ८० अर्ब ३८ करोड सुरु विनियोजन भएकोमा ३ खर्ब १३ अर्ब ८५ करोड हुने संशोधीत अनुमान छ । मन्त्री पौडेलले आर्थिक वर्षमा थप दायित्व नपर्ने गरी कार्यक्रम प्रस्ताव नगर्ने बताए । खर्च हुन नसक्ने बजेट अर्थ मन्त्रालयमा समर्पन गर्नुपर्ने उनको भनाइ छ।"
अनेरास्ववियुको राष्ट्रिय महाधिवेशनको तयारी पूरा,"काठमाडौं : नेकपा एमालेनिकट अखिल नेपाल राष्ट्रिय स्वतन्त्र विद्यार्थी युनियन (अनेरास्ववियु)ले राष्ट्रिय महाधिवेशनको तयारी पूरा भएको जनाएको छ। आइतबार काठमाडौंमा पत्रकार सम्मेलन गर्दै अनेरास्ववियुले फागुन २ देखि ४ गतेसम्म काठमाडौंमा आयोजना हुने २३औँ महाधिवेशनको तयारी पूरा भएको जनाएको हो। पत्रकार सम्मेलनमा अध्यक्ष सुनिता बरालले निःशुल्क शिक्षा, स्वास्थ्य र पूर्ण रोजगार समृद्ध नेपालको आधार, गुणस्तरीय शिक्षा, गतिशील संगठन र स्ववियु निर्वाचन हाम्रो सरोकार भन्ने नाराका साथ महाधिवेशन गर्न लागिएको बताए। करिव १५ सय ७३ जना प्रतिनिधि सहभागी हुने महाधिवेशनले आगामी दुई वर्षका लागि १ सय ९९ सदस्यीय केन्द्रीय कमिटी, १७ पदाधिकारी, ३ आयोग निर्वाचित गर्ने बरालले जानकारी दिए। उनले नेतृत्व चयन सहमतिमा नहुँदा स्वस्थ र मर्यादित प्रतिस्पर्धाको माध्यमबाट नेतृत्व चयन गरिने र निर्वाचन प्रक्रियालाई व्यवस्थित, छिटो छरितो बनाउन विद्युतीय मेसिनमार्फत निर्वाचन गर्ने व्यवस्था मिलाइएको बताए। अनेरास्ववियुको महाधिवेशन करिव ७ वर्षपछि हुन लागेको हो। महाधिवेशनपछि संगठनको ध्यान स्ववियु निर्वाचनमा केन्द्रित हुने अनेरास्ववियुले जनाएको छ।"
राष्ट्रिय स्वतन्त्र पार्टी खारेजीको माग गर्दै निर्वाचन आयोगमा फेरि उजुरी,"युवराज पौडेलले निर्वाचन आयोगमा रास्वपा खारेजीको माग गर्दै निवेदन दिएका छन्। काठमाडौंः राष्ट्रिय स्वतन्त्र पार्टी खारेजीको माग गर्दै निर्वाचन आयोगमा पुनः उजुरी परेको छ। आइतबार युवराज पौडेलले निर्वाचन आयोगमा रास्वपा खारेजीको माग गर्दै निवेदन दिएका हुन्। सभापति लामिछानेलाई सर्वोच्च अदालतले अनागरिक एवं नेपाली नागरिक हुन अयोग्य ठहर गरेकाले दल दर्ता खारेज हुनुपर्ने माग उनको छ। निवदेनमा भनिएको छ, 'राजनीतिक दलसम्बन्धी ऐन, २०७३ को दफा (५) को उपदफा (च) को व्यवस्था हेर्दा पार्टी दर्ता कायम हुन न्यूनतम २१ जनाको केन्द्रीय समिति चाहिन्छ तर, निवेदनको बुँदा नम्बर (२) को निर्णयबाट पार्टी सभापति रवि लामिछाने तत्कालीन समयमा दल दर्ता गर्न अयोग्य रहेको भन्ने पुष्टि भएसँगै २१ जनाको केन्द्रीय समिति २० जनामा सीमित भएको छ । यो अवस्थामा पार्टी दर्ता हुन अयोग्य भएको अवस्था हो । यसअघि पनि पौडेलले रास्वपा खारेजीको माग गर्दै निवेदन दिएका थिए ।"
घोराहीतुलसीपुर सडक अघि नबढ्दा जनताले सास्ती भोगे : मेनका पोखरेल,"आइतबार प्रतिनिधि सभा बैठकमा बोल्दै सांसद् पोखरेलले घोराहीतुलसीपुर सडक खण्डमा फोरलेन नबन्दा जनताले सास्ती भोगीरहेको भन्दै यसलाई अघि बढाउन माग गरेकी हुन् । काठमाडौंः सांसद् मेनका पोखरेलले तत्काल घोराहीतुलसीपुर सडक खण्ड निर्माण कार्य अघि बढाउन सरकारसँग माग गरेकी छन् । आइतबार प्रतिनिधि सभा बैठकमा बोल्दै सांसद् पोखरेलले घोराहीतुलसीपुर सडक खण्डमा फोरलेन नबन्दा जनताले सास्ती भोगीरहेको भन्दै यसलाई अघि बढाउन माग गरेकी हुन् । अहिले सडक अवरोध गर्ने तहसम्म जनता पुगेका छन् । तत्काल निर्माणका लागि पहल गर्न सरकारको ध्यानाकर्षण गराउँछु,'उनले भनिन्।"
प्रतिनिधिसभा बैठक (लाइभ),बैठकमा उपप्रधानन्त्री एवं अर्थमन्त्री विष्णुप्रसाद पौडेलले आर्थिक वर्ष २०७९८० को बजेटको अर्ध वार्षिक मूल्यांकन प्रतिवेदनसम्बन्धमा वक्तव्य दिने कार्यसूचीमा उल्लेख छ। काठमाडौं :संघीय संसदअन्तर्गत प्रतिनिधिसभा बैठक सुरू भएको छ। बैठकमा प्रधानमन्त्री पुष्पकमल दाहाल 'प्रचण्ड'ले 'थारु आयोगको चौथो वार्षिक प्रतिवेदन (२०७८ श्रावण२०७९ आषाढ)' पेश हुने कार्यसूची छ। बैठकमा उपप्रधानन्त्री एवं अर्थमन्त्री विष्णुप्रसाद पौडेलले आर्थिक वर्ष २०७९८० को बजेटको अर्ध वार्षिक मूल्यांकन प्रतिवेदनसम्बन्धमा वक्तव्य दिने कार्यसूचीमा उल्लेख छ। यस्तै बैठकमा नेपाली कांग्रेसका नेता कर्मा घलेको निधनप्रति शोक प्रस्ताव प्रस्तुत गरिनेछ। नेता घलेको उपचारका क्रममा माघ २४ गते निधन भएको थियो।
थारू आयोगको वार्षिक प्रतिवेदन संसदमा पेश,काठमाडौंः संसद्मा थारु आयोगको वार्षिक प्रतिवेदन २०७८०७९ पेश भएको छ । प्रधानमन्त्री पुष्पकमल दाहाल 'प्रचण्ड'को तर्फबाट संघीय मामिला तथा सामान्य प्रशासनमन्त्री अमनलाल मोदीले थारू आयोगको वार्षिक प्रतिवेदन पेश गरेका हुन् ।
राष्ट्रिय सहमतिमा राष्ट्रपति चुनिनुपर्छ : माधव नेपाल,"प्रदेशको हकमा सुदूरपश्चिममा नेपाली कांग्रेस नेतृत्वको सरकारलाई विश्वासको मत दिलाउनुपर्ने बताए। काठमाडौं : नेकपा (एकीकृत समाजवादी)का अध्यक्ष एवं पूर्वप्रधानमन्त्री माधवकुमार नेपालले राष्ट्रपतिको सवालमा आफ्नो पार्टी सहमतिकै पक्षमा रहेको बताएका छन् । पार्टीको प्रदेश कमिटीको बैठकमा सहभागी हुन धनगढी आएका अध्यक्ष नेपालले आइतबार आयोजित पत्रकार सम्मेलनमा सहमतिका आधारमा राष्ट्रपति चुनिनुपर्ने बताएका हुन्। 'सबै पार्टीलाई समेटर अगाडि बढनुपर्छ,हाम्रो पार्टीको धारणा पनि विचार मिल्नेसँग हातेमालो गरेर अगाडि बढ्नुपर्छ भन्ने नै हो । मुलुकलाई निकास दिनका लागि सहमतिमा अगाडि बढ्न सके सबैभन्दा राम्रो हन्छ,'उनले भने। संविधान,गणतन्त्र र धर्मनिरपेक्षताको रक्षाका लागि प्रधानमन्त्रीले सहमतिमै अगाडि बढ्नुपर्नेमा जोड दिँदै नेता नेपालले राजनीतिक प्रकृतिका मुद्दा थन्क्याएर राख्नुभन्दा छिटो टुङगाउनु राम्रो हुने बताए। प्रदेशको हकमा सुदूरपश्चिममा नेपाली कांग्रेस नेतृत्वको सरकारलाई विश्वासको मत दिलाउनुपर्ने र सैबलाई समेटर जानुपर्नेमा सुझाव दिए। सुदूरपश्चिममा नेकपा (एमाले) नेतृत्वमा बनेको सरकार विश्वासको मत पाउन नसकेपछि एक महिनामै ढलेपछि अहिले नेपाली कांग्रेसको नेतृत्वमा सरकार गठन भएको छ । कांग्रेस नेतृत्वको सरकारले पनि एक महिनाभित्र विश्वासको मत लिनुपर्ने संवैधानिक प्रावधान छ।"
दक्षिण कोरियाली उच्च अधिकारी आज नेपाल आउँदै,"आज नेपाल आउने दक्षिण कोरियाका राष्ट्रपति युन सक यलका राजनीतिक सल्लाहाकार जाङ सङ मिन नेतृत्वको टोलीले भोलि प्रधानमन्त्री पुष्पमकल दाहाल, परराष्ट्र मन्त्री विमला पौड्याल, उद्योगमन्त्री दामोदर भण्डारीलगायतसँग राजनीतिक भेटघाट गर्नेछन्। काठमाडौं: दक्षिण कोरियाका राष्ट्रपति युन सक यलका राजनीतिक सल्लाहाकार जाङ सङ मिन आज नेपाल आउँदैछन्। जाङ दक्षिण कोरियाको राष्ट्रपति कार्यालयमा वरिष्ठ सचिव हुन्। उनी कोरियाली राष्ट्रपति युनको विश्वास पात्रका रुपमा काम गर्दै आएका छन्। जाङ विदेश मामिलाको नीति बनाउन कोरियाली राष्ट्रपतिलाई सहयोग गर्दै आएका छन्। आइतबार अपरान्ह जाङसहितको कोरियाली प्रतिनिधि मण्डल काठमाडौं आउने परराष्ट्र मन्त्रालय स्रोतले जनाएको छ। नेपाल बसाईका क्रममा जाङले प्रधानमन्त्री पुष्पमकल दाहालप्रचण्ड, परराष्ट्र मन्त्री विमला पौड्याल, उद्योगमन्त्री दामोदर भण्डारीलगायतसँग भेट गर्ने कार्यक्रम छ। उनको राजनीतिक भेटघाट भोलि (सोमबार) दिनभर हुनेछ। जाङ नेतृत्वको टोली मंगलबार बंगलादेश प्रस्थान गर्ने परराष्ट्रका एक अधिकारीले अन्नपूर्णलाई जानकारी दिए।"
राष्ट्रपतिका विषयमा सर्वसहमति जुटाउने पक्षमा छौँ : उपप्रधानमन्त्री श्रेष्ठ,"गोरखा : उपप्रधानमन्त्री एवं भौतिक पूर्वाधार तथा यातायात मन्त्री नारायणकाजी श्रेष्ठले राष्ट्रपति जस्तो गरिमामय पदका बारेमा सबैको सहमति जुटाएर निष्कर्षमा पुग्नु उपयुक्त हुने बताएका छन्। गृहजिल्ला गोरखामा आइतबार पत्रकारहरूसँगको भेटमा उनले राष्ट्रपतिका बारेमा खुल्ला हृदयले सोच्नुपर्नेमा जोड दिएका हुन्। सुरुमा विश्वासको मत लिने तयारी गर्दै गर्दा कांग्रेसलगायत अन्य दलको समर्थन थिएन, तर विश्वासको मत लिँदा हामी समर्थन गर्छौं भनिसकेपछि त्यसले जे सहमतिको सहकार्यको माग गर्छ त्यस बारेमा खुल्ला हृदयले सोच्नु, व्यापक दायरामा सोच्नु हाम्रो पनि त जिम्मेवारी हो, उनले भने, जो हामी सरकारका छौँ। हाम्रो भनाइ त्यही नै हो। प्रधानमन्त्रीले विश्वासको मत लिदा संसदमा राष्ट्रिय सहमतिको संकेत देखा परेकोले यसले पार्टीलाई थप जिम्मेवारी बोध गराएको छ। राष्ट्रपतिका विषयमा कसलाई सहयोग गर्ने, कसलाई नगर्ने भन्नेबारे माओवादीले कुनै धारणा नबनाएको उनले बताए। हाम्रो पार्टीले कसलाई साथ दिने र कसलाई नदिने भनेर नीति बनाएको हैन। यसलाई ठूलो जिम्मेवारी बोधका रूपमा हामीले महशुस हामीले गरेका छौँ, उनले भने, सकेसम्म यस्तो गरिमामय जिम्मेवारी पदमा सबैको सहमति हुने स्थिति बन्नु राम्रो हुन्छ भन्ने हाम्रो दृष्टिकोण हो। त्यस बारेमा छलफल भइरहेको छ। कुनै ठोस निर्णयमा पुगिसकेको स्थिति छैन। कुनै एउटा पार्टीको पक्षमा भागवण्डा गर्नु वा एक दुईवटा पार्टी बसेर निर्णय गर्नुभन्दा राष्ट्रपतिमा जोसुकै भएपनि सबैको सहमतिमा भएमा उपयुक्त हुने उनले बताए। संघीयल लोकतान्त्रिक गणतन्त्र र समाजवाद उन्मुख समावेशी लोकतन्त्रको रक्षा हुनुपयो त्यसमाथि कहीँकतैबाट प्रहार हुनुभएन, त्यसलाई संस्थागत गर्ने संविधानको रक्षा हुनुपर्यो, उनले भने, सामाजिक न्यायसहितको समृद्धिको उद्देश्यमा बाधा व्यवधान हुनु भएन, यो हाम्रो बटमलाइन हो। यसले नै हाम्रो सबै कुरा निर्धारण गर्छ तर हामीले अहिलेको समिकरणलाई हाम्रो इच्छाले यताउता गर्ने भनेर सोच्दैनौँ। कर्णाली प्रदेशमा मुल पार्टीको असहमति नभई नागरिक उन्मुक्ति पार्टी अनुपस्थिति हुँदा गठबन्धन सरकारको मुख्यमन्त्रीले विश्वासको मत गुमाउनु परेको उनले बताए।"
राष्ट्रपतिसमक्ष निर्वाचन आयोगको प्रतिवेदन पेस,"काठमाडौं : राष्ट्रपति विद्यादेवी भण्डारीसमक्ष निर्वाचन आयोगले आफ्नो सोह्रौँ वार्षिक प्रतिवेदन पेस गरेको छ। राष्ट्रपति भवन शीतल निवासमा आइतबार आयोजित कार्यक्रममा आयोगका प्रमुख आयुक्त दिनेशकुमार थपलियाले उक्त प्रतिवेदन पेस गरेका हुन्। सो अवसरमा राष्ट्रपति भण्डारीले गत आर्थिक वर्षमा स्थानीय तह सदस्यको निर्वाचन र चालू आर्थिक वर्षमा प्रतिनिधिसभा सदस्य र प्रदेशसभा सदस्यको निर्वाचन सफलतापूर्वक सम्पन्न गराएकामा आयोगलाई धन्यवाद दिइन्। उनले आवधिक निर्वाचन लोकतन्त्रको प्राण भएकाले समयमा नै निर्वाचन सम्पन्न हुनुपर्दछ भन्ने विषयलाई प्रमाणित गरेकामा आयोगलाई धन्यवादसमेत व्यक्त गरिन्। राष्ट्रपति भण्डारीले मतदाता नामावली संकलन र अद्यावधिक गर्ने कार्य निरन्तर रूपमा सञ्चालन हुनुपर्नेमा जोड दिँदै सबै मतदाताले समानुपातिक निर्वाचन प्रणालीतर्फ आफूलाई पायकपर्ने स्थानबाट मतदान गर्न पाउने व्यवस्था गर्न आग्रह गरे। उनले मतदानस्थलको सुरक्षा र सबै मतदाताले आफ्नो मताधिकार निर्वाधरूपमा प्रयोग गर्नसक्ने स्थितिको सिर्जना गर्न तथा निर्वाचनको समयपूर्व मतदाता शिक्षालाई घर परिवारस्तरसम्म पुर्याउन देशभरका सबै माध्यमिक विद्यालयलाई लक्षित गरी निर्वाचनसम्मबन्धी विशेष जागरण अभियान सञ्चालन गर्न ध्यान दिन आग्रह गरे। प्रमुख निर्वाचन आयुक्त थपलियाले गत आर्थिक वर्षमा भएका मुख्य गतिविधि र प्रतिवेदनको सारांश प्रस्तुत गरेका थिए। उनले निर्वाचनको सञ्चालन, व्यवस्थापन, रेखदेख, नियन्त्रण र निर्देशनका क्रममा आयोगले संविधान तथा कानुनको अधिनमा रही कार्य सम्पादन गर्दै आएको र प्राप्त सुझावका आधारमा एकीकृत निर्वाचन कानुनको मस्यौदा तयार गरी नेपाल सरकारलाई हस्तान्तरण गर्ने तयारी भएको बताएका थिए। कार्यक्रममा प्रमुख निर्वाचन आयुक्त थपलियाका साथै निर्वाचन आयुक्तहरू इश्वरीप्रसाद पौड्याल, रामप्रसाद भण्डारी, डा जानकीकुमारी तुलाधर, सगुन शमशेर जबरा र आयोगका सचिव गोकर्णमणि दुवाडीसमेतको उपस्थिति थियो।"
राष्ट्रपति एमालेकै बन्छ : उपमहासचिव गुरुङ,"वीरगन्ज : नेकपा एमालेका उपमहासचिव पृथ्वीसुब्बा गुरुङले अबको राष्ट्रपति एमालेको उम्मेदवार नै बन्ने दाबी गरेका छन्। आइतबार वीरगन्जमा आयोजित प्रेस चौतारी नेपालको संगठन सुदृढीकरण कार्यशालामा गुरुङले पुस १० मा सत्तागठबन्धन दलबीच भएको सहमतिअनुसार राष्ट्रपति एमालेकै बन्ने दाबी गरेका हुन्। राष्ट्रपतिको निर्वाचनपछि सत्तागठबन्धन टुट्ने हल्ला हौवा मात्रै भएको उनले बताए। गुरुङले भने ,पुष १० मा एमाले र माओवादीबीच भएको सहमतिमा प्रधानमन्त्री र सभामुख आलोपालो हुने तथा राष्ट्रपति एमालेले पाउने सहमति भएको थियो, त्यसैअनुरूप राष्ट्रपति एमालेकै उम्मेदवार बन्छ, ढुक्क भएर बसे हुन्छ।' माओवादी केन्द्रको हालैको बैठकले पनि एमालेसहितको राष्ट्रिय सहमति खोज्ने निर्णय गरेकाले सत्तागठबन्धनबाट एमालेले अगाडि सार्ने उम्मेदवार नै राष्ट्रपति बन्ने जिकिर उनले गरे। उनले दल बाहिरको व्यक्तिलाई राष्ट्रपति बनाउने कुरा एमालेलाई स्वीकार्य नहुने पनि प्रष्ट पारे। एमालेले अहिलेको सत्ता गठबन्धनलाई टिकाएर मुलुकमा राजनीतिक स्थायित्व, विकास र समृद्धिको बाटोमा अगाडि बढाउने पनि उनले बताए। गण्डकी प्रदेशका पूर्वमुख्यमन्त्री समेत रहेका गुरुङले राष्ट्रिय स्वतन्त्र पार्टीलाई पुन सरकारमा फर्काउने, जनता समाजवादी पार्टी र नागरिक उन्मुक्ति पार्टीलाई पनि सरकारमा सामेल गराउने तयारी भइरहेको बताए। गुरुङले सुदूरपश्चिम प्रदेशमा फेरि एमालेकै सरकार बन्ने परिस्थिति बन्दै गएको जिकिर पनि गरे।"
विश्वासको मत दिने पार्टीको भावना सम्बोधन गर्नुछ : प्रधानमन्त्री,"प्रचण्डले सरकारलाई विश्वासको मत दिन पार्टीहरूको भावनालाई सम्बोधन गर्ने बताए। काठमाडौंः प्रधानमन्त्री तथा नेपाल कम्युनिस्ट पार्टी (माओवादी केन्द्र)का अध्यक्ष पुष्पकमल दाहाल प्रचण्डले पार्टीमा व्यापक रूपान्तरण गर्ने बताएका छन् । आइतबार दिउँसो पेरिसडाँडामा माओवादी केन्द्र बागमती प्रदेशमा कार्यरत केन्द्रीय सदस्यहरू सम्मिलित केन्द्रीय बागमती प्रदेश समन्वय समितिको बैठकमा बोल्दै प्रचण्डले पार्टी रुपान्तरण अहिलेको आवश्यकता रहेको बताएका हुन् । बैठकलाई सम्बोधन गर्दै प्रधानमन्त्री प्रचण्डले भने,पार्टीको स्थायी समिति बैठकले २ महिना संगठनात्मक अभियान सञ्चालन गर्ने निर्णय गरेको छ । अब पार्टीका सबै नेता,कार्यकर्ता जनतामा जानुछ । २ महिना पार्टीका तल्ला कमिटीमा जान्छौँ,कार्यकर्ता र जनतासँग अन्तरक्रिया गर्छौं । प्रधानमन्त्री प्रचण्डले जनताको हितमा काम गर्ने प्रतिवद्धता जनाए। हामीले सरकारको नेतृत्व गरिरहेका छौँ,यो हाम्रा लागि चुनौतीपूर्ण अवसर हो प्रधानमन्त्रीले भने,यो कार्यकाललाई नयाँ शिराबाट लैजान खोजेका छौं । सरकारले जनताको हितलाई केन्द्रमा राखेर काम गर्छ । सरकारले राम्रो काम गर्नु भनेको पार्टी पुननिर्माणको आधार तयार पार्नु पनि हो । तपाईहरू पनि यसलाई केन्द्रमा राखेर काम गर्नुहोला । प्रचण्डले सरकारलाई विश्वासको मत दिन पार्टीहरूको भावनालाई सम्बोधन गर्ने बताए। उनले भने,'विश्वासको मतपछि परिस्थितिमा हेरफेर आएको छ । विश्वासको मतपूर्व एउटा वातावरण थियो,त्यसपछि नयाँ परिस्थिति बन्यो,सरकारलाई विश्वासको मत दिने पार्टीहरूको भावना पनि हामीले सम्बोधन गर्नुछ । हामीले राष्ट्रिय एकताका निम्ति नै पहल गर्नुपर्छ । त्यसकारण मैले राष्ट्रिय सहमतिमा जोड दिँदै आएको छु ।"
"लघुवित्तको चर्को व्याजले आत्महत्याका घटना बढे,सरकार गम्भीर बनोस् : चन्द्र भण्डारी","संसद्मा बोल्दै सांसद् भण्डारीले लघुवित्त वित्तीय संस्थाको चर्को व्याजले आत्महत्या बढाएको भन्दै सरकारले यसबारेमा अनुसन्धान गर्नुपर्ने बताए काठमाडौंः सांसद् चन्द्र भण्डारीले लघुवित्त वित्तीय संस्थामा देखिएको बेथिति हल गर्न सरकार गम्भीर हुनुपर्ने बताएका छन् । संसद्मा बोल्दै सांसद् भण्डारीले लघुवित्त वित्तीय संस्थाको चर्को व्याजले आत्महत्या बढाएको भन्दै सरकारले यसबारेमा अनुसन्धान गर्नुपर्ने बताए भण्डारीले भने,लघुवित्तको चर्को व्याजका कारण ४० जनाले आत्महत्या गरेका छन् । त्यसमा पनि महिला धेरै छन् । नेपालमा यति धेरै महिला आत्महत्या गर्दा पनि यसबारे हामी मौन छौं । सरकारले यसबारेमा अनुसन्धान गर्नुपर्यो । सबै ठग भए ।"
गेटा मेडिकल कलेजलाई राष्ट्रिय स्वास्थ्य विज्ञान विश्वविद्यालय बनाउने प्रधानमन्त्रीको घोषणा,"काठमाडौं : प्रधानमन्त्री पुष्पकमल दाहाल प्रचण्डले कैलालीको गेटामा निर्माणाधीन गेटा मेडिकल कलेजलाई नेपालकै पहिलो राष्ट्रिय स्वास्थ्य विज्ञान विश्वविद्यालयका रुपमा अघि बढाउने विषयमा छलफल गरेका छन्। गेटा मेडिकल कलेजको मोडालिटीका बारेमा सुदूरपश्चिम क्षेत्रका विभिन्न जिल्लाबाट प्रतिनिधित्व गर्ने वहालवाला तथा पूर्वसांसद,मन्त्री,विषय विशेषज्ञ,नेपाल सरकारका मुख्यसचिव,शिक्षा र स्वास्थ्य तथा जनसंख्या मन्त्रालयका सचिवहरूसँग प्रधानमन्त्री निवास बालुवाटारमा छलफल भएको हो। फागुन १ गतेदेखि विकास आयोजनाहरूको अनुगमन र निरिक्षणका लागि आफ्नो कार्यकालको पहिलो भ्रमणका क्रममा सुदूरपश्चिमको कैलाली र कञ्चनपुर जानुअघि भएको एक छलफलमा प्रधानमन्त्री प्रचण्डले यो घोषणा गरेका हुन्। छलफलका क्रममा प्रचण्डले विकास आयोजनाहरूको अनुगमन गर्ने क्रममा पहिलो भ्रमण सुदूरपश्चिमबाटै गर्न लागेको जानकारी दिए।मेरो पहिलो कार्यकालमा सुदूरपश्चिम विश्वविद्यालयको घोषणा समेत गरेको थिएँ,'उनले भने,'गेटा मेडिकल कलेजलाई समेत राष्ट्रिय स्वास्थ्य विज्ञान विश्वविद्यालयका रुपमा विकास गर्ने कुरा मेरा लागि गौरवको विषय हो । गेटा मेडिकल कलेजको पूर्वाधार निर्माणलगायतका कामहरू समेत प्रचण्ड पहिलो र दोस्रोपटक प्रधानमन्त्री भएको बेला अघि बढेका थिए ।"
चितवन २ मा बैशाख १० गते उपनिर्वाचन,"निर्वाचन आयोगले आइतबार चितवन २ मा २०८० वैशाख १० गते उपनिर्वाचनको मिति तोकेको हो । काठमाडौं : चितवन निर्वाचन क्षेत्र नम्बर २ मा आगामी बैशाख १० गते उपनिर्वाचन हुने भएको छ । निर्वाचन आयोगले आइतबार चितवन २ मा २०८० वैशाख १० गते उपनिर्वाचनको मिति तोकेको हो । आइतबार बसेको आयोगको बैठकले निर्वाचन ऐन,२०७४ को दफा ६८ बमोजिम २०८० साल वैशाख १० गते चितवनको निर्वाचन क्षेत्र नं २ मा रिक्त रहेको प्रतिनिधि सभा सदस्यको उपनिर्वाचन गर्ने गरी निर्वाचनको मिति तोक्ने निर्णय गरेको आयोगका प्रवक्ता शालिग्राम शर्मा पौडेलले जानकारी दिए। चितवन २ बाट निर्वाचित राष्ट्रिय स्वतन्त्र पार्टीका रवि लामिछानेलाई नागरिकता विवादमा सर्वोच्च अदालतले दोषी ठहर गरिदिएपछि उनको सांसद पद गुमेको छ। प्रतिनिधिसभा सदस्य रिक्त सो स्थानमा उपनिर्वाचन हुन लागेको हो। २०७४ को दफा ७ बमोजिम आयोगले स्वीकृत गरी उपनिर्वाचन सम्बन्धी निर्वाचन कार्यक्रम अनुसार भोलि २०७९ फागुन १ गतेदेखि २०७९ चैत १६ गतेसम्म मतदाता नमावली अद्यावधिक कार्यक्रम सञ्चालन हुनेछ । त्यसैगरी उम्मेदवारको मनोनयन दर्ता २०७९ चैत २० गते, उम्मेदवारको विरोधमा उजुरी दिने चैत २१ गते, मनोनयनपत्र र उजुरीउपर जाँचबुझ गरी निर्णय दिने तथा उम्मेदवारको नामावली प्रकाशन गर्ने चैत २२ गते,उम्मेदवारको नाम फिर्ता र उम्मेदवारको अन्तिम नामावली प्रकाशन गरी उम्मेदवारलाई निर्वाचन चिन्ह प्रदान गर्ने कार्य चैत २३ गते हुनेछ ।"
दक्षिण कोरियाको १७ सदस्यीय उच्च टोली नेपालमा,"भ्रमण टोलीमा कोइकाका अधिकारीहरू, श्रम मन्त्रालयका अधिकारी, वल्ड एक्पो २०३०का वरिष्ठ अधिकारी, सामसुङ इलेक्ट्रोनिक्सका अधिकारीसहितको १७ जनाको टोली छ। काठमाडौं: दक्षिण कोरियाका राष्ट्रपति युन सक यलका राजनीतिक सल्लाहाकार जाङ सङ मिन नेतृत्वको १७ सदस्यीय टोली नेपाल आइपुगेको छ। कोरियन एयरलाइन्सको ६९५ नम्बरको उडानबाट उनीहरू काठमाडौं आइपुगेका हुन्। भ्रमण टोलीको नेतृत्व गर्ने जाङ दक्षिण कोरियाको राष्ट्रपति कार्यालयमा वरिष्ठ सचिव हुन्। उनी कोरियाली राष्ट्रपति युनको विश्वास पात्रका रुपमा काम गर्दै आएका छन्। जाङ विदेश मामिलाको नीति बनाउन कोरियाली राष्ट्रपतिलाई सहयोग गर्दै आएका छन्। भ्रमण टोलीमा कोइकाका अधिकारीहरू, श्रम मन्त्रालयका अधिकारी, वल्ड एक्पो २०३०का वरिष्ठ अधिकारी, सामसुङ इलेक्ट्रोनिक्सका अधिकारीसहितको १७ जनाको टोली छ। टोली आइतबार साँझ साढे पाँच बजे काठमाडौं आइपुगेको हो। कोरियाली प्रतिनिधि मण्डलको टोलीले सोमबार नेपालमा उच्चस्तरीय भेटवार्ता गर्नेछ। प्रधानमन्त्री पुष्पमकल दाहालप्रचण्ड, परराष्ट्र मन्त्री विमला पौड्याल, उद्योगमन्त्री दामोदर भण्डारीलगायतसँग भेट कोरियन टोलीले भेटवार्ता गर्ने कार्यतालिका रहेको परराष्ट्र मन्त्रालयले जनाएको छ। जाङ नेतृत्वको टोली मंगलबार बंगलादेश प्रस्थान गर्नेछ।"
बजेट व्यवस्थापनमा चुनौती थपियो : अर्थमन्त्री,"विगतमा स्रोतको सहमति दिइएका कतिपय योजनाहरू मन्त्रालयहरूको बजेटको सीमा भित्र समावेश नभएकाले अहिले बजेट व्यवस्थापन थप चुनौती भएको उनको भनाइ छ। काठमाडौं :अर्थमन्त्री विष्णुप्रसाद पौडेलले बजे व्यवस्थापनमा थप चुनौती थपिएको बताएका छन् । आइतबार प्रतिनिधिसभा बैठकमा आर्थिक वर्ष २०७९८० को बजेटको अर्ध वार्षिक मूल्यांकन प्रतिवेदनसम्बन्धमा वक्तव्य दिँदै अर्थमन्त्री पौडेलले यस्तो बताएका हुन्। विगतमा स्रोतको सहमति दिइएका कतिपय योजनाहरू मन्त्रालयहरूको बजेटको सीमा भित्र समावेश नभएकाले अहिले बजेट व्यवस्थापन थप चुनौती भएको उनको भनाइ छ। उनका अनुसार समीक्षा अवधिमा वैदेशिक अनुदान ७ अर्ब २१ करोड,वैदेशिक ऋण २८ अर्ब ५७ करोड,आन्तरिक ऋण ३० अर्ब परिचालन गरिएको छ। चालु आर्थिक वर्षमा अनिवार्य दायित्वका केही खर्च शीर्षकमा न्युन विनियोजन भएकाले विषयगत मन्त्रालयबाट अर्थमन्त्रालयमा थप बजेट माग गरिकाले बजेट व्यवस्थापन सहज नभएको उनको भनाइ छ। रासायनिक मलको अन्तर्राष्ट्रिय बजारमा मूल्य वृद्धि हुँदा विनियोजन रकम पर्याप्त नभए बताए। उनले आन्तरिक ऋणको उच्च व्याजदरका कारण चालु खर्चमा चाप परेको बताए।"
पशुपति क्षेत्रमा सुरक्षा व्यवस्था चुस्त बनाउन पर्यटनमन्त्रीको निर्देशन,"महाशिवरात्रीको पूर्व सन्ध्यामा आयोजित सरसफाइ अभियानमा सहभागी हुँदै मन्त्री किरातीले त्यस अवसरमा सुरक्षा व्यवस्था बलियो बनाउन सीसीटीभीमार्फत् निगरानी राख्न निर्देशन दिएका हुन्। काठमाडौं :संस्कृति,पर्यटन तथा नागरिक उड्डयनमन्त्री सुदन किरातीले महाशिवरात्रीमा पशुपति परिसर क्षेत्रमा सुरक्षा व्यवस्था चुस्त बनाउन निर्देशन दिएका छन्। महाशिवरात्रीको पूर्व सन्ध्यामा आयोजित सरसफाइ अभियानमा सहभागी हुँदै मन्त्री किरातीले त्यस अवसरमा सुरक्षा व्यवस्था बलियो बनाउन सीसीटीभीमार्फत् निगरानी राख्न निर्देशन दिएका हुन्। आज स्वच्छ पशुपति,सफा पशुपतिभन्ने नाराका साथ सुरु भएको सरसफाइ अभियानका क्रममा मन्त्री किरातीले यस क्षेत्रमा कुहिने र नकुहिने फोहोर व्यवस्थानका लागि छुट्टाछुट्टै डस्टिबिनराख्न कोषका पदाधिकारीलाई निर्देशन दिए। उनले पशुपति क्षेत्रमा आउने दर्शकका लागि सहज शौचालयको व्यवस्था गर्न समेत निर्देशन दिएका छन्। पशुपति क्षेत्र सरसफाइ अभियान एक सातासम्म चल्ने छ । महाशिवरात्री नजिकिएसँगै पशुपति परिसर क्षेत्रमा रङरोगन,मर्मत तथा फूल तथा बिजुली बत्ती सजावटको काम सुरु भइसकेको पशुपति क्षेत्र विकास कोषका सदस्य सचिव डा मिलनकुमार थापाले जानकारी दिए। यो वर्ष फागुन ६ गते महाशिवरात्री परेको छ।"
जनयुद्ध दिवसको अवसरमा भोलि सार्वजनिक बिदा दिने सरकारको निर्णय,आज दिउँसोको मन्त्रिपरिषद बैठकले फागुन १ गते जनयुद्ध दिवसका रूपमा सार्वजनिक बिदा दिने निर्णय गरेको छ। काठमाडौं: सरकारले जनयुद्ध दिवस (फागुन१)मा सार्वजनिक बिदा दिने निर्णय गरेको छ। आइतबार दिउँसोको मन्त्रिपरिषद बैठकले फागुन १ गते जनयुद्ध दिवसका रूपमा सार्वजनिक बिदा दिने निर्णय गरेको हो। मन्त्रिपरिषद बैठकले नेपालको राजनीतिक परिवर्तनमा जनयुद्धले पुर्याएको योगदानको कदर गर्दै सार्वजनिक बिदा दिने घोषणा गरेको हो। जनयुद्धको नेतृत्वकर्ता पार्टी माओवादी केन्द्रले प्रत्येक वर्ष फागुन १ गतेलाई जनयुद्ध दिवसको रूपमा मनाउँदै आएको छ। परिवर्तनका पक्षमा भएका सबै आन्दोलन र क्रान्तिको सम्मानमा सरकारले सार्वजनिक बिदा दिने निर्णय लिएको हो। यसअघि पुस २७ लाई राष्ट्रिय एकता दिवसका रूपमा सरकारले सार्वजनिक बिदा दिएको थियो।
"भीआईपी सवारीले जनताले दु:ख पाए,सहज बनाऔं :रघुजी पन्त","काठमाडौंः नेकपा एमालेका सांसद रघुजी पन्तले भीआईपी सवारी हुँदा नागरिकलाई दुःख दिन नहुने बताएका छन् । आइतबार प्रतिनिधिसभा बैठकमा बोल्दै सांसद् पन्तले राष्ट्रपतिसहितका भीआईपी सवारीमा सहज उपाय अवलम्बन गर्नुपर्ने बताएका हुन् । पन्तले भने,शुक्रबार राष्ट्रपति निस्किँदा एम्बुलेन्स पनि जाममा पर्यो । सर्वसाधारणले दुःख पाए । सरकारले गल्ती गर्दा राष्ट्रपतिले गाली खाने ? यसलाई सरलीकृत गरौँ भन्दा सरकार किन तयार हुँदैन ? सवारीहरूलाई सहज,सरल र जनतालाई अप्ठ्यारो नपर्ने गरी मिलाउन आग्रह गरे।"
'सत्ता गठबन्धनमा खटपट छैन',"प्रधानमन्त्री निवास बालुवाटारमा भएको छलफलबाट सत्ता साझेदार गठबन्धनलाई थप मजबुत बनाउने सहमति भएको बैठकमा सहभागी राप्रपा अध्यक्ष एवं उपप्रधानमन्त्री तथा ऊर्जामन्त्री राजेन्द्र लिङदेनले जानकारी दिए । काठमाडौंः उच्चस्तरीय राजनीतिक संयन्त्रको बैठकमा सत्ता साझेदार गठबन्धनलाई थप बलियो बनाएर अघि बढ्ने सहमति भएको छ । प्रधानमन्त्री निवास बालुवाटारमा भएको छलफलबाट सत्ता साझेदार गठबन्धनलाई थप मजबुत बनाउने सहमति भएको बैठकमा सहभागी राप्रपा अध्यक्ष एवं उपप्रधानमन्त्री तथा ऊर्जामन्त्री राजेन्द्र लिङदेनले जानकारी दिए । लिङदेनले भने,आजको बैठकमा सरकारले गरेका कामकारबाहीबारे समीक्षा भयो । आगामी दिनमा अझ मजबुत ढंगले सहकार्य गरेर अघि बढ्ने सहमति भयो । र,भेटघाटलाई निरन्तरता दिने सहमति भएको छ । सरकार सञ्चालनमा आपसी समन्वयको कमी देखिएको र यस्ता कमीकमजोरीलाई हटाएर अघि बढ्ने सहमति भएको उनले बताए। त्यस्तै उनले राष्ट्रपतिका विषयमा बाहिर आएका कुराहरू भ्रमपूर्ण रहेको बताए। सरकार गठन भएका बेला भएको सहमति अनुसार नै अघि बढ्ने उनको भनाइ छ। यस्तै बैठकमा रास्वपालाई सरकारमा ल्याउनका लागि छलफल भएको पनि उनले जानकारी दिए।"
सरकार विस्तार नहुँदै मन्त्रीको राजीनामा,"बुटवल : लुम्बिनी प्रदेश सरकार बनेको माघ २७ गते एक महिना पूरा भयो। सरकार विस्तारमा विलम्ब भइरहँदा माओवादीबाट मन्त्री बनेकी कृष्णा केसीले राजीनामा दिएकी छन्। एक महिनासम्म विनाविभागीय मन्त्री बनेकी केसीले मन्त्रालयको जिम्मेवारी नपाउँदै राजीनामा गरेकी हुन्। माओवादीभित्र मन्त्रालय बाँडफाँडमा अन्तरद्वन्द्व भएपछि उनले राजिनामा दिएकी हुन्। माओवादी लुम्बिनी प्रदेशका अध्यक्ष सुदर्शन बरालले मन्त्रालय र मन्त्रीका विषयमा छलफल चलिरहेको बताए। माओवादीबाट संसदीय दलका नेता जोखबहादुर महराको नेतृत्वमा सरकारमा सहभागी हुने तयारी छ। एमाले नेतृत्वको सरकारमा माओवादीसहित ८ दलको समर्थन छ। मन्त्रालय बाँडफाँटमा कुरा नमिलेपछि सरकार विस्तार ढिला भएको हो। मुख्यमन्त्री गिरीले आइतबार मन्त्रिपरिषद् विस्तारको तयारी गरेका छन्। दलहरूबीच भएको सहमतिअनुसार एमालेले मुख्यमन्त्रीसहित ५ मन्त्रालय पाउने भएको छ। माओवादी केन्द्रले तीन, राप्रपा र जनमतले एकएक मन्त्रालय पाउने करिब टुंगो लागेको छ। एमालेबाट कपिलवस्तुका सांसद विष्णु पन्थी स्वास्थ्य, प्युठानका तुलसीराम शर्मा कृषि, बाँकेका दुर्गाप्रसाद चौधरी सामाजिक विकासमन्त्री बन्ने टुंगो लागेको छ। एमालेले सहरी विकास मन्त्रालय पनि पाएको छ। यसअघि नै मन्त्री बनेका चेतनारायण आचार्यले जलस्रोत व्यवस्था मन्त्रालयको जिम्मेवारी पाएका छन्। माओवादीबाट संसदीय दलका नेता जोखबहादुर महरा अर्थ मन्त्रालय लिएर पार्टीको नेतृत्व गर्दै सरकारमा जानेछन्। माओवादीले आन्तरिक मामिला तथा सञ्चार, भौतिक पूर्वाधार मन्त्रालय पाउनेछ। पूर्वाधार मन्त्रालयको जिम्मेवारी दाङका सांसद इन्द्रजित थारुले पाउने बताइएको छ।"
"प्रतिनिधिसभा बैठक बस्दै, अर्थमन्त्रीले अर्ध वार्षिक बजेटबारे वक्तव्य दिने",उपप्रधानन्त्री एवं अर्थमन्त्री विष्णुप्रसाद पौडेलले आर्थिक वर्ष २०७९८० को बजेटको अर्ध वार्षिक मूल्यांकन प्रतिवेदनसम्बन्धमा वक्तव्य दिने कार्यसूचीमा उल्लेख छ। काठमाडौं : संघीय संसदअन्तर्गत प्रतिनिधिसभा बैठक बस्दैछ। आइतबार अपरान्ह ३ बजे बस्ने बैठकमा प्रधानमन्त्री पुष्पकमल दाहाल 'प्रचण्ड'ले 'थारु आयोगको चौथो वार्षिक प्रतिवेदन (२०७८ श्रावण२०७९ आषाढ)' पेश हुने कार्यसूची रहेको संघीय संसदको महासचिव डाभरतराज गौतमले जानकारी दिए। उपप्रधानन्त्री एवं अर्थमन्त्री विष्णुप्रसाद पौडेलले आर्थिक वर्ष २०७९८० को बजेटको अर्ध वार्षिक मूल्यांकन प्रतिवेदनसम्बन्धमा वक्तव्य दिने कार्यसूचीमा उल्लेख छ। यस्तै बैठकमा नेपाली कांग्रेसका नेता कर्मा घलेको निधनप्रति शोक प्रस्ताव प्रस्तुत गरिनेछ। नेता घलेको उपचारका क्रममा माघ २४ गते निधन भएको थियो।
विशिष्ट व्यक्तिहरूको सुरक्षा व्यवस्थापन कार्यविधि परिमार्जन हुने,"भीआईपी सवारीका क्रममा चिकित्सक घाइते भएपछि सरकार र चिकित्सकका प्रतिनिधिबीचको वार्ताबाट सरकार विशिष्ट व्यक्तिहरुको सुरक्षा व्यवस्थापन कार्यविधि २०७७परिमार्जन गर्न सहमत भएको हो । काठमाडौं : सरकारले विशिष्ट व्यक्तिहरूको सुरक्षा व्यवस्थापन कार्यविधि २०७७ परिमार्जन गर्ने भएको छ । राष्ट्रपति विद्यादेवी भण्डारीको सावरीका क्रममा चिकित्सक घाइते भएपछि सरकार र चिकित्सकका प्रतिनिधिबीचको वार्ताबाट सरकार विशिष्ट व्यक्तिहरुको सुरक्षा व्यवस्थापन कार्यविधि २०७७परिमार्जन गर्न सहमत भएको हो । विशिष्ट व्यक्तिको सवारीमा सुरक्षा व्यवस्थापन गर्दा बिरामी एवं आमनागरिक र विशेषगरी स्वास्थ्य संस्था,विद्यालयलगायतका संवेदनशील संस्था तथा क्षेत्रहरूमा असहजता नहुने गरी कार्यविधि परिमार्जन हुने भएको हो । त्यसका लागि सरकारसमक्ष एक हप्ता भित्रमा सुझाव पेश गर्ने र सरकारले उक्त सुझावहरूलाई यथाशीघ्र कार्यान्वयनमा लैजाने सहमति भएको छ । यस्तै,स्वास्थ्यकर्मी तथा स्वास्थ्य संस्थाको सुरक्षासम्बन्धी (संशोधनसहित )ऐन,२०६६ बमोजिम स्वास्थ्यकर्मी र स्वास्थ्य संस्थाको सुरक्षासम्बन्धी व्यवस्थालाई प्रभावकारीरूपमा कार्यान्वयन गर्ने साथै स्वास्थ्य संस्था र स्वास्थ्यकर्मीको सुरक्षालाई थप प्रभावकारी बनाउन आवश्यक व्यवस्था गर्ने सहमति पत्रमा उल्लेख छ । सिंहदवारमा आइतबार बिहान प्रधानमन्त्री तथा मन्त्रिपरिषद् कार्यालयमा भएको वार्तामा प्रधानमन्त्री कार्यालयका सचिव गणेश पाण्डे,स्वास्थ्यमन्त्रालयका सचिव डा रोशन पोखरेल र गृह मन्त्रालयका सचिव विनोद प्रकाश सिंह सहभागी थिए । यस्तै,चिकित्सक संघका अध्यक्ष डालोचन कार्की, महासचिव डा बद्री रिजाल, ट्रमासेन्टरका निर्देशक डा रुद्र मरासिनी, संघका पूर्व अध्यक्ष डा मुक्तिराम श्रेष्ठ सहभागी थिए । राष्ट्रपति विद्यादेवी भण्डारी संसद्मा सम्बोधन गर्न जाने क्रममा ड्युटीमा रहेका प्रहरीले ट्रमा सेन्टरमा कार्यरत चिकित्सक वरिष्ठ अर्थोपेडिक सर्जन डाजुनीथलाल सिंहलाई कुटेपछि चिकित्सक आन्दोलनमा उत्रिएका थिए । चिकित्सक आन्दोलनमा उत्रिएपछि विशिष्ट व्यक्तिहरुको सुरक्षा व्यवस्थापन कार्यविधि परिमार्जन गर्न सरकार तयार भएको हो। भीआईपी आवतजावतमा सर्वसाधारण निकै मारमा पर्ने गरेका छन् । आवतजावत नै अवरुद्ध हुने गरी भीआइपी सवारी हुने गरेपछि त्यसको मारमा आमसर्वसाधारण पर्ने गरेका हुन्।"
शैक्षिक विकास र पूर्वाधार प्राथमिकतामा : मन्त्री यादव,"सिमराः मधेस प्रदेश सरकारका भौतिक पूर्वाधार विकास मन्त्री सरोजकुमार यादवले शैक्षिक क्षेत्रको विकास पहिलो प्राथमिकतामा रहने बताएका छन् । मन्त्री यादवले शिक्षाको विकास नभएसम्म अन्य क्षेत्रको विकासको कल्पना गर्न नसकिने बताए । जीतपुरसिमरा १ पथलैयास्थित नेपाल राष्ट्रिय माध्यमिक विद्यालयको ५०औं वार्षिकोत्सवका अवसरमा आयोजित स्वर्ण जयन्ती समारोह कार्यक्रमलाई सम्बोधन गर्दै मन्त्री यादवले संघीयतालाई बलियो बनाउन र स्थापित गर्न पनि शिक्षा क्षेत्रको विकास अपरिहार्य रहेको बताएका छन् । सामाजिक रुपान्तरण र समृद्धिका लागि शिक्षाको विकास ज""री छ मन्त्री यादवले भने, त्यसले मधेस सरकारको प्राथमिकता शिक्षा क्षेत्रमा हुनेछ ।' समाज शिक्षित र चेतनशिल भएपछि मात्रै समृद्धि र परिवर्तनको सम्भावना रहने मन्त्री यादवले बताए । मन्त्री यादवले विद्यालयको पूर्वाधार विकास र प्राविधिक शिक्षाका लागि आफूले सहयोग गर्ने प्रतिबद्धता समेत जनाए । सम्बोधन अघि मन्त्री यादवले ५०औं वार्षिकोत्सवका अवसर निर्माण गरिएको स्तम्भको अनावरण गरेका थिए । यसैगरी कार्यक्रममा मधेस प्रदेशसभा सदस्य देवनारायण चौधरीले विद्यालयको पूर्वाधार विकासका लागि आफूले समेत सहयोग गर्ने बताए । कार्यक्रममा मधेस प्रदेशसभा सदस्य मञ्जु थापामगर,पूर्व प्रदेशसभा सदस्य सुन्दर विश्वकर्मा,सिता गुरुङ,शोभा लामा,जीतपुरसिमरा उपमहानगरपालिकाकी पूर्वनगर उपप्रमुख सरस्वतीदेवी चौधरी,शिक्षा महाशाखा प्रमुख शिवजी प्रसाद,जीतपुरसिमरा उपमहानगरपालिका वडा नं १ का अध्यक्ष हिराबहादुर गुरुङ,२ का वडाध्यक्ष धनबहादुर श्रेष्ठ,३ का वडाध्यक्ष ताराबहादुर कार्की,७ का वडाध्यक्ष सुनिल गुप्ता,२१ का वडाध्यक्ष सुभास श्रेष्ठलगायतको उपस्थिति रहेको थियो ।"
उच्चस्तरीय राजनीतिक संयन्त्रको बैठक बालुवाटारमा जारी,"प्रधानमन्त्रीको सरकारी निवास बालुवाटारमा बैठक बसेको हो। काठमाडौं : सत्ता साझेदार दलको शीर्ष नेता सम्मिलित उच्चस्तरीय राजनीतक संयन्त्रको बैठक जारी छ । प्रधानमन्त्रीको सरकारी निवास बालुवाटारमा बैठक बसेको हो। बैठकमा मन्त्रिमण्डल विस्तार, समसामयिक राजनीतिक विषय र राष्ट्रपति, उपराष्ट्रपतिको निर्वाचनलगायत विषयमा छलफल मुख्य एजेण्डा रहेको बालुवाटार स्रोतले जनाएको छ। बैठकमा प्रधानमन्त्री एवं नेकपा (माओवादी केन्द्र)का अध्यक्ष पुष्पकमल दाहाल प्रचण्ड,नेकपा (एमाले)का अध्यक्ष केपी शर्मा ओली, राष्ट्रिय स्वतन्त्र पार्टीका सभापति रवि लामिछाने र राष्ट्रिय प्रजातन्त्र पार्टीका अध्यक्ष राजेन्द्र लिङ्देन सहभागी छन् ।"
भ्रष्टाचार नियन्त्रण अझै चुनौतीपूर्ण,"प्रधानमन्त्री पुष्पकमल दाहालले भ्रष्टाचार रोकथाममा सरकार निर्मम भएर लाग्ने बताएका छन्। मुलुकको समग्र विकास, नागरिकको हित अभिवृद्धि र सुशासन अपरिहार्य रहेको उनको भनाइ छ । काठमाडौं : भ्रष्टाचार नियन्त्रण अझै चुनौतीपूर्ण देखिएको छ। सरोकारवालाले विद्यमान कानुनी संरचनामा समयानुकूल परिमार्जनको खाँचो औंल्याएका छन्। राष्ट्रपति विद्यादेवी भण्डारीले राजनीतिक नेतृत्व, आयोग र प्रशासकीय नेतृत्वको संयुक्त प्रयासले भ्रष्टाचार नियन्त्रण प्रभावकारी हुने बताएकी छन्। प्रशासनिक सेवालाई डिजिटल माध्यमबाट प्रवाह गर्दा भ्रष्टाचार रोकिने उनको विश्वास छ। प्रधानमन्त्री पुष्पकमल दाहालले भ्रष्टाचार रोकथाममा सरकार निर्मम भएर लाग्ने बताएका छन्। मुलुकको समग्र विकास, नागरिकको हित अभिवृद्धि र सुशासन अपरिहार्य रहेको उनको भनाइ छ । अख्तियार दुरुपयोग अनुसन्धान आयोगका पदाधिकारीले संविधान र कानुनले सार्वजनिक क्षेत्रमा मात्र सीमित गरेको आयोगको क्षेत्राधिकार बढाउनुपर्ने बताएका छन्। अख्तियारको ३२आंै स्थापना दिवसका अवसरमा शनिबार आयोजित कार्यक्रममा अनुचित कार्य, स्वार्थको द्वन्द्व, निजी र गैरसरकारी क्षेत्रमा हुने भ्रष्टाचारजन्य कार्यको अनुसन्धान गर्न सक्ने गरी क्षेत्राधिकार विस्तार गर्नुपर्ने माग उठेको हो। प्रमुख आयुक्त प्रेमकुमार राईले ट्रान्सपरेन्सी इन्टरनेसनलको प्रतिवेदनले नेपालको स्थिति अघिल्लो वर्षभन्दा केही सुधार देखाए पनि अझै जोखिमपूर्ण स्थानमा रहेको बताए। सरकारका उच्च अधिकारीले खरिद प्रक्रियाकै चरणमा आयोगले हस्तक्षेप गरी काम रोक्का राख्दा विकास आयोजना प्रभावित भएको भन्ने गरेकामा ध्यानाकर्षण भएको उनले बताए। आयोजना निर्माण अवधिमै काममा बाधा पुर्याउने कार्य नगरेको अख्तियार प्रमुख राईको भनाइ थियो। उनका अनुसार विकासका पूर्वाधार निर्माणमा बर्सेनि ठूलो रकम खर्च भए पनि गुणस्तर कायम हुन सकेको छैन। दिगो व्यवस्थापन गर्न नसक्दा स्रोतको दुरुपयोग बढेको पाइएको राईले बताए। प्राकृतिक स्रोतको अनुचित दोहन, अनियमितताउपर आयोग निर्भिक तवरले लागिपरेको उनले सुनाए। उनका अनुसार अधिकांश सार्वजनिक निकायले हतारमा पूर्वाधार निर्माण गर्छन्। विभिन्न यन्त्र उपकरण खरिद गर्छन्। तर, उपयोगमा नल्याउँदा केही वर्षमै ती संरचना खण्डहरमा परिणत हुने र यन्त्र उपकरण काम नलाग्ने अवस्थामा पुग्ने गरेका राईले बताए। यसरी, आवश्यकताको अध्ययन नगरी, पूर्वतयारी बिना पूर्वाधार निर्माण र यन्त्र उपकरण खरिद गर्दा राज्यकोषको दुरुपयोग र दोहन बढेको छ, उनले भने, तसर्थ, यस प्रकारका काममाथि आयोगले सूक्ष्म निगरानी गरिरहेको हुँदा त्यस्ता कार्यमा संलग्न पदाधिकारीलाई समेत अनुसन्धानको दायरामा ल्याइनेछ। अनुसन्धानको दायरामा ठूलो सानो वा अरू कुनै पनि आधारमा विभेद हुनै नसक्ने स्वचालित प्रणालीलाई आयोगले अवलम्बन गरेको उनको भनाइ थियो। राष्ट्रपति भण्डारीले आयोगले भ्रष्टाचारका सम्भाव्य जोखिमका बारेमा सार्वजनिक निकाय र पदाधिकारीलाई बोध गराई भ्रष्टाचार नियन्त्रणमा अग्रणी भूमिका निर्वाह गर्नुपर्ने बताएकी थिइन्। राजनीतिक नेतृत्वले जनभावनाको कदर गर्दै नागरिकको भरोसा अभिवृद्धि गर्नुपर्छ, भण्डारीले भनिन्। उनले सार्वजनिक खरिद ऐनलाई प्रभावकारी बनाउनुपर्नेमा जोड दिइन्। भ्रष्टाचारले मुलुकको समृद्धि र दिगो विकासको लक्ष्य हासिल गर्न बाधा पुर्याउने उनको भनाइ थियो। संस्थागत रूपमा भ्रष्टाचार नियन्त्रण गर्ने राज्यको सबैभन्दा प्रभावकारी निकाय अख्तियार दुरुपयोग अनुसन्धान आयोग हो, उनले भनिन्, यद्यपि भ्रष्टाचार नियन्त्रण र सुशासन प्रवद्र्धन गर्ने कार्य आयोगको एकल प्रयासबाट मात्रै सम्भव नहुँदा सम्पूर्ण सरोकारवाला एकजुट हुन जरुरी छ। प्रधानमन्त्री दाहालले आयोग स्वतन्त्र, निष्पक्ष र निर्भीक तवरले भ्रष्टाचार र अनियमितताविरुद्ध अनुसन्धान गरी दोषीलाई कारबाहीको दायरामा ल्याउन दृढताका साथ अगाडि बढ्नेमा आफू विश्वस्त रहेको बताएका थिए। सेवा प्रवाह गर्ने सार्वजनिक निकायमा ढिलासुस्ती, हैरानी तथा अनुचित लेनदेनलाई न्यूनीकरण गर्न कार्ययोजना बनाई काम थालेको उनको भनाइ थियो। भ्रष्टाचारमुक्त र सदाचारयुक्त समाज निर्माण गर्ने उद्देश्यका साथ नेपालको संविधानले आयोगलाई प्रदान गरेको जिम्मेवारी कुशलतापूर्वक निर्वाह गर्ने सवालमा आयोगलाई सरकारको तर्फवाट हरप्रकारको सहयोग र समर्थन रहनेछ, दाहालले भने।"
सबै नेपाली दूतावासहरूमा श्रमिक हेल्प डेस्कराख्ने सरकारको निर्णय,"प्रधानमन्त्री पुष्पकमल दाहाल प्रचण्डको विशेष निर्देशन र पहलपछि श्रम,रोजगार तथा सामाजिक सुरक्षा मन्त्रालयले दूतावासहरूमा हेल्पडेस्क राख्ने निर्णय गरेको हो। काठमाडौं : नेपाल सरकारले विदेशस्थित विभिन्न मुलुकमा रहेका नेपाली दूतावासहरूमा श्रमिकहरूका लागि हेल्प डेस्क राख्ने निर्णय गरेको छ। प्रधानमन्त्री पुष्पकमल दाहाल प्रचण्डको विशेष निर्देशन र पहलपछि श्रम,रोजगार तथा सामाजिक सुरक्षा मन्त्रालयले दूतावासहरूमा हेल्प डेस्क राख्ने निर्णय गरेको हो। माघ पहिलो साता प्रधानमन्त्रीले श्रम सचिवसहित मन्त्रालयका अधिकारीहरूलाई बोलाएर वैदेशिक रोजगारीका क्रममा विदेशमा रहेका नेपालीहरूले अनेकौं झमेला र सास्ती भोग्नुपरेको बताउँदै विदेशमा रहेका नेपाली कामदारहरूका समस्या सम्बोधनका लागि डेस्क राख्न निर्देशन दिएका थिए। प्रधानमन्त्रीको निर्देशनपछि मन्त्रालयले आवश्यक गृहकार्य गरेको थियो। गृहकार्य पूरा गरेपश्चात् मन्त्रालयले विदेशस्थित विभिन्न मुलुकमा कार्यरत श्रमिक एवं कामदारहरूको समस्या सम्बोधन गर्न छुट्टै फोकल डेस्क राख्ने निर्णय गरेको हो। मन्त्रालयको निर्णय जानकारी गराउँदै श्रम,रोजगार तथा सामाजिक सुरक्षा सचिव एकनारायण अर्यालले भने, 'विदेशमा रहेका नेपाली कामदारहरूका समस्याबारे प्रधानमन्त्रीज्यूले चासो राख्दै हेल्पडेस्क राख्न भन्नुभएको थियो। प्रधानमन्त्रीज्यूको निर्देशनपछि हामीले आवश्यक गृहकार्य गरेर यो निर्णयमा पुगेका छौँ। सरकारको यो निर्णयले विदेशमा रहेका सम्पूर्ण श्रमहरूको पेशागत हकहित,सुरक्षा र प्रवद्र्धनमा सहयोग पुग्ने विश्वास लिएका छौँ। निर्णयलाई प्रभावकारी रूपमा कार्यान्वयन गर्नेछौँ।' विदेशस्थित विभिन्न मुलूकमा कार्यरत श्रमिक एवं कामदारहरूको समस्या सम्बोधन गर्न छुट्टै फोकल डेस्कको व्यवस्थासम्बन्धी माघ २५ गतेको निर्णयमा भनिएको छ,'विभिन्न मुलुकमा कार्यरत नेपाली श्रमिकहरूका समस्यालाई तत्काल सम्बोधन गर्न तथा समस्या समाधानमा थप सहजीकरण गर्नका लागि विदेशस्थित सबै नेपाली नियोगहरूमा श्रमिकहरूका सबै प्रकारका समस्या सम्बोधन,सहजीकरण एवं मन्त्रालयमा प्रतिवेदन गर्न सबै नियोगहरूमा श्रम डेस्क (लेबर डेस्क) स्थापना गर्ने सम्बन्धमा यही मिति २०७९।१०।२५ गते सम्माननीय प्रधानमन्त्री तथा श्रम, रोजगार तथा सामाजिक सुरक्षा मन्त्रीस्तरीय निर्णय भएको छ।त्यसैगरी परराष्ट्र मन्त्रालयमा समेत श्रमिकका समस्या समाधानार्थ समन्वय गर्न छुट्टै 'डेडिकेटेड फोकल प्वाइन्ट' तोकी कार्यारम्भ गर्ने निर्णय भएको छ। यसबाट विदेशस्थित विभिन्न मुलुकमा कार्यरत श्रमिकहरूका समस्या तत्काल सम्बोधन हुने अपेक्षा गरिएको छ।"
सेजन अवार्ड अन्नपूर्णकर्मी काफ्ले र थापालाई,"सेजन अवार्ड अन्नपूर्णकर्मीद्वय सुरेन्द्र काफ्ले र ममता थापाले पाप्त गरेका छन्। काठमाडौं: यसवर्षको सेजन अवार्ड अन्नपूर्णकर्मीद्वय सुरेन्द्र काफ्ले र ममता थापाले पाप्त गरेका छन्। नेपाल आर्थिक पत्रकार समाज (सेजन) ले हरेक वर्ष प्रदान गर्ने सेजन अवार्डमा यसवर्ष विभिन्न विधामा ६ आर्थिक पत्रकारले अवार्ड तथा पुरस्कार पाप्त गरेका हुन्। यसवर्षको डा भोला चालिसे लिबरल जनर्नालिज्म अवार्ड कान्तिपुर दैनिकका अर्थ ब्युरो प्रमुख कृष्ण आचार्यले प्राप्त गरेका छन्। यसवर्षको सेजन ब्रोडकाष्ट मिडिया अवार्ड ग्यालेक्सी फोर के टेलिभिजनका विनय बन्जरा, सेजन प्रिन्ट मिडिया अवार्ड टक्सार म्यागजिनका प्रधान सम्पादक गजेन्द्र बुढाथोकी र सेजन डिजिटल मिडिया अवार्ड पहिचान मिडियाका ठाकुरप्रसाद दुलाल (माधव) ले प्राप्त गरेका छन्। यसवर्षको सञ्जय न्यौपाने आर्थिक पत्रकारिता फेलोसिप कारोबार दैनिककी कौसिला कुवँरलाई दिइएको छ ।"
मोटरसाइकल चलाउँदै गर्दा भीरबाट खसेको ढुंगा लागेर चालकको मृत्यु,"जाजरकोट : भीरबाट खसेको ढुंगा लागेर जाजरकोटमा मोटरसाइकलका चालकको मृत्यु भएको छ। जाजरकोटको नलगाड नगरपालिका५, को नलगाड हाइड्रोपावरको पहुँचमार्गअन्तर्गत गेरेनी भीर नजिक मोटरसाइकल चलाइरहेको बेला माथिबाट आएको ढुंगा लागेर पश्चिम रुकुम आठविसकोट नगरपालिका११ चौर निवासी ३२ वर्षीय अशोक खड्काको मृत्यु भएको हो। खाराबाट कालीमाटीतर्फ आउँदै गरेको मोटरसाइकलमा खड्कामाथि गेरेनी भीरबाट ढुंगा खसेको थियो। ढुंगा लागेर गम्भीर घाइते भएका उनको उपचारका क्रममा स्वास्थ्य चौकी दल्लीमा मृत्यु भएको प्रहरीले जानकारी दिएको छ। मोटरसाइकलको पछाडिको सिटमा बसेका उनका साथी भने सामान्य घाइते मात्र भएका छन्।"
नक्कली लाइसेन्ससहित चालक पक्राउ,"नक्कली सवारी चालक अनुमतिपत्रसहित ललितपुरको पुल्चोकबाट महिलालाई नियन्त्रणमा लिइएको ट्राफिक प्रहरीले जनाएको छ। काठमाडौं: नक्कली सवारी चालक अनुमतिपत्रसहित एक महिला पक्राउ परेकी छन्। नक्कली सवारी चालक अनुमतिपत्रसहित ललितपुरको पुल्चोकबाट महिलालाई नियन्त्रणमा लिइएको ट्राफिक प्रहरीले जनाएको छ। कास्कीको पोखरा जैमरी घर भई हाल ललितपुरको नखिपोट बस्दै आएकी ३५ वर्षीया कञ्चन गुरुङलाई नक्कली लाइसेन्ससहित ट्राफिकले नियन्त्रणमा लिएको हो। गुरुङले चलाएको बा ७८ प ५५ १० नम्बरको स्कुटर जाँचका क्रममा उनले बोकेको गंगा तामाङको नाममा रहेको (०१०६००२४७९७० वर्ग के) र सोही नम्बरको (वर्ग ए, बी) फोटो फरकफरक भएको दुईओटा सवारी चालक अनुमति पत्र फेला पारेको हो। नियन्त्रणंमा आएकी गुरुङलाई २ थान सवारी चालक अनुमति पत्र र स्कुटरसहित थप अनुसन्धान तथा कारवाहीका लागी काठमाडौं उपत्यका अपराध अनुसन्धान कार्यालय मिनभवन पठाइएको काठमाडौं उपत्यका ट्राफिक कार्यालयका प्रवक्ता एंव प्रहरी वरिष्ठ उपरीक्षक राजेन्द्रप्रसाद भट्टले जानकारी दिए।"
फरार दुई प्रतिवादी पक्राउ,बागलुङ : जिल्ला प्रहरी कार्यालय बागलुङले विभिन्न मुद्दाका फरार प्रतिवादीलाई पक्राउ गरेको छ। प्रहरीले लागूऔषध र सवारी ज्यान मुद्दाका एकएक जना फरार प्रतिवादीलाई शुक्रबार पक्राउ गरेको हो। जिल्ला प्रहरी कार्यालय बागलुङका प्रहरी नायव उपरीक्षक गंगा बहादुर थापाले लागूऔषध मुद्दामा फरार निसीखोला गाउँपालिका६ की ३७ वर्षीया भागिमला बुढा मगर र सवारी ज्यान मुद्दामा फरार निसीखोला६ का ३२ वर्षीय चन्द्रबहादुर घर्ति मगरलाई पक्राउ गरिएको जानकारी दिए । मुढा मगरलाई अदालतको २०६८ असार २३ गते फैसलाले १० महिना १५ दिन कैद र ७ हजार रुपैयाँ जरिवाना तोकेको थियो। यस्तै घर्ती मगरलाई २०७४ माघ ११ गतेको फैसलाले २ महिना ७ दिन कैद र एक हजार रुपैयाँ जरिवाना तोकेको थियो । कैद तथा जरिवाना भुक्तान हुन बाँकी रहेका प्रतिवादीलाई बागलुङ जिल्ला अदालतमा पेस गरिएको प्रहरी नायव उपरीक्षक थापाले जानकारी गराए।
चिकित्सकमाथि दुर्व्यवहार गर्ने सुरक्षाकर्मीलाई कारबाही गर्न आग्रह,"काठमाडौं : राष्ट्रिय मानवअधिकार आयोगले सरकारलाई चिकित्सकमाथि हातपात र दुर्व्यवहार गर्ने तथा निर्देशन दिने सुरक्षाकर्मीलाई कारबाही गर्न आग्रह गरेको छ। आयोगका प्रवक्ता डा टीकाराम पोखरेलले विज्ञप्ति जारी गर्दै घाइते चिकित्सकको उपचारको व्यवस्था गर्न र उक्त घटनाको छानबिन गरी चिकित्सकमाथि हातपात र दुर्व्यवहार गर्ने तथा निर्देशन दिने सुरक्षाकर्मीमाथि कारबाही गर्न सरकारलाई आग्रह गरेका हुन्। यही माघ २७ गते राष्ट्रिय ट्रमा सेन्टरका वरिष्ठ अर्थोपेडिक सर्जन डा जनिथलाल सिंहलगायत चिकित्सक तथा स्वास्थ्यकर्मीमाथि प्रहरीले कुटपिट गरेका थिए। आयोगले विशिष्ट व्यक्तिहरूको सुरक्षा व्यवस्थापन कार्यविधि, २०७७ मा समयसापेक्ष परिमार्जन गरी सवारी सुरक्षालाई चुस्त बनाउन, विशिष्ट व्यक्तिको सवारीका बेला आम सर्वसाधारणलाई पर्नसक्ने प्रभावबारे गम्भीर बन्नसमेत सरकारलाई आग्रह गरेको छ। चिकित्सकमाथि हातपात भएको घटनालाई लिएर चिकित्सकहरूले अस्पतालहरूमा उपचार सेवा बन्द गर्दा हजारौँ बिरामीहरू उपचार सेवाबाट वञ्चित हुनु परेको घटनाप्रति आयोगको ध्यानाकर्षण भएको जनाइएको छ। आयोगले प्रहरी अनुसन्धानका क्रममा गरिने स्वास्थ्य परीक्षण समयमै नगर्दा प्रमाण लोपसमेत हुन सक्ने र समयमै उपचार नहुँदा गम्भीर प्रकृतिका बिरामीका स्वास्थ्यसमेत जोखिममा पर्ने हुँदा स्वास्थ सेवा जस्तो अत्यावश्यक सेवा बन्द नगर्न चिकित्सकलाई आग्रह गरेको छ।"
ज्यामिरे हलको उदघाटन,पुतलीबजार नगरपालिका २ मा निर्मित ज्यामिरे बहुउदेश्यीय कभर्डहलको उदघाटन गरेका छन्। स्याङ्जा: गण्डकी प्रदेश मुख्यमन्त्री खगराज अधिकारीले पुतलीबजार नगरपालिका २ मा निर्मित ज्यामिरे बहुउदेश्यीय कभर्डहलको उदघाटन गरेका छन्। शहरको भित्री भागमा रहेको गाउँमा सुविधासम्पन्न कभर्डहल निर्माण हुनु सुखद पक्ष रहेको बताए। यस्ता खालका योजनाले गाउँगाउँमा भएको विकासको प्रतिविम्बित भएको बताए। खानेपानीको समस्या रहेको सो गाउँमा आवश्यकता अनुसार खानेपानीका योजना संचालन गर्ने मुख्यमन्त्रीले बताए। एक रोपनी ११ आना १ पैसा २ दाम क्षेत्रफलमा निर्मित बहुउद्धेश्यीय कभर्डहल १ करोड २७ लाख ३७ हजार रुपैंयाको निर्माण गरिएको वडा अध्यक्ष भिमबहादुर गुरुङ्ले जानकारी दिए।
लैङ्गिक समानता र महिला उद्यमशीलता नेपालको मुल मुद्दा हो: राजदूत ढकाल,"नेपाली राजदूत डा शर्मिला ढकाल पराजुलीले महिला तथा किशोरीले समाज सुदृढीकरणका लागि खेलेको महत्त्वपूर्ण भूमिकाको प्रशंसा गरेकी थिइन्। मड्रिडः नेपालका लागि स्पेनी दूतावासले आठौं अन्तर्राष्ट्रिय महिला तथा किशोरी दिवसमा कनेक्टिङ माइन्ड्स फर अ बेटर फ्युचर अनलाइन वेबिनारको आयोजना गरेको छ। वेबिनारमा बोल्दै स्पेनका लागि नेपाली राजदूत डा शर्मिला ढकाल पराजुलीले महिला तथा किशोरीले समाज सुदृढीकरणका लागि खेलेको महत्त्वपूर्ण भूमिकाको प्रशंसा गरेकी थिइन्। राजदूत पराजुलीले राजनीति, अर्थ, संस्कृति वातावरण र विज्ञानलगायतका क्षेत्रमा महिलाको भूमिकाबारे बोल्दै लैङ्गिक समानता र महिला उद्यमशीलताले वैज्ञानिक क्षेत्रमा महिला तथा किशोरीलाई करिअर खोज्न उत्प्रेरित गरेको बताएकी थिइन्। उनले लैङ्गिक समानता र महिला उद्यमशीलता नेपालको संविधान र नेपालको परराष्ट्र नीति २०३० को पनि प्रमुख एजेन्डा भएको बताएकी थिइन्। ठूलो संख्यामा महिला तथा किशोरीहरूले आफ्नो जीवन वैज्ञानिक क्षेत्रमा समर्पित गरेको र त्यसको प्रभाव धेरै भएको पनि राजदूत पराजुलीले बताइन। वेबिनार वैज्ञानिक तथा विशेषज्ञहरूको सहभागिता थियो। प्यानल छलफलमा आणविक जीव वैज्ञानिक तथा क्यान्सर विशेषज्ञ डा मारिया ब्लास्को, फार्मेसी तथा फार्मास्यूटिकल टेक्नोलोजी प्रोफेसर डा मारिया जोस अलोन्सो, काठमाडौं उपयुक्त विज्ञान संस्थानकी संस्थापक तथा अनुसन्धान निर्देशक हेमु खरेल, सैद्धान्तिक भौतिक क्षेत्रका अध्यक्ष डा एलिसिया सिन्टेस, वनस्पति विज्ञानका प्राध्यापक तथा शोधकर्ता डा विजय पन्त सहभागी थिए। त्यस्तै न्यूरोबायोलोजिस्ट डा मारिया डियर्सन, कृषि तथा वनविज्ञान विश्वविद्यालयकी प्राध्यापक सुनिला राई, पृथ्वी तथा अन्तरिक्ष विज्ञान अनुसन्धानकर्ता डा मारिया बोसो पोसाडा तथा समाजशास्त्र क्षेत्रका डा मीना पौडेल र रेश्मा तुलाढाको पनि छलफलमा सहभागिता थियो। छलफलपछि राजदूत पराजुलीले फार्मेस्युलिकल्स र मेडिकल क्षेत्रमा धेरै सम्भावना रहेको बताउँदै नेपालमा लगानी गर्न व्यवसायीलाई प्रोत्साहन गरेकी थिइन्।"
"धारा निर्माण भएको चार वर्ष बित्यो, पानी आएन","डडेल्धुरा : अमरगढी नगरपालिका६ मा खानेपानीका लागि धारा निर्माण गरेको पनि चार वर्ष बित्यो। तर पानी आउँदैन। खानेपानीका लागि भनेर अमरगढी नगरपालिकाको आर्थिक सहयोगमा धारा निर्माण भए। तर पानी नआउँदै जीर्ण हुन थालेको छ। हिउँद नसकिँदै जिल्लाका अधिकांस बस्तीहरूमा खानपानीको अभाव हुन थालेको छ। पुराना जीर्ण खानेपानी योजनामर्मत नहुनु र लामो समयसम्म वर्षा नहुँदा सुख्खा मौसमका कारण खानेपानीको चरम अभाव खेप्नु परिरहेको स्थानीय बताउँछन्। करिब अढाई सय घरधुरी रहेको यस गाउँमा खानेपानीमाको चरम अभाव जहिले पनि रहन्छ। अन्य दलित बस्तीमा समेत खानेपानी समस्या छ। यस गाउँमा २०४८ सालमा खानेपानी योजना पुगेको थियो। तर मर्मत नभएको धेरै भयो। त्यसपछि करिव चार वर्षअघि पनि खानेपानीका लागि घरघरमा धाराहरू निर्माण भएका थिए। तर पुराना योजना जीर्ण हुँदै जानु र नयाँमा बजेट अभावका कारण योजना सम्पन्न नहुँदै सकिनुले समस्या भएको वडा नम्बर ६ का वडाध्यक्ष केवि ताम्राकारले बताए। छचोडागाउँमा आउने खानेपानी योजना दुमडा, सिमल भजनेउटा, गाउँभएर ल्याउनु पर्छ। योजना छचोडा नपुग्दै बाटोमै अल्पत्र हुन्छन। २०७६ सालमा अमरगढी नगरपालिकाको करिब पाँच लाख रुपैयाँ लागतमा गाउँमा १० वटा धारा बनाइएका थिए। २०४८ सालमा निर्माण गरिएको खानेपानीको लाइन, ट्यांकीहरू मर्मत गरी पानी सञ्चालन गरिएको पूर्व वडाध्यक्ष गोबिन्दराज भट्टले जानकारी दिए। स्थानीयहरूले आफूलाई पायक पर्ने ठाउँमा पाइप काट्ने गरेको र लाइनको मर्मत नहुँदा धारामा जान नसकेको बताए।"
सजियो सौराहा,"चितवन : फुड फेस्टिबलको तयारीले पर्यटकका लागि सौराहा सजिएको छ। ध्वजापतकाले सडक रंगिएको छ। प्रेम दिवसको अवसरमा गरिने फुड फेस्टिवलको तयारीले पर्यटकीय नगरी सौराहा झकिझकाउ छ। भ्यालेन्टाइन डे मनाउन आउने पर्यटकको स्वागतको लागि व्यवसायी तयारी अवस्थामा छन्। विदेशी तथा स्वदेशी पर्यटकहरूले पनि सौराहामै प्रणय दिवस मनाउने माहोल बनाउन लागिएको हो। भ्यालेन्टाइन डे मा सौराहालाई रोमान्टिक बनाउन लागिएको हो। भ्यालेन्टाइन डे लाई बाहना बनाएर पर्यटक भित्र्याउन लागेका हौ, रेवान सौराहाका अध्यक्ष नरेश गिरीले भने, सडकमै खाएर रमाउने कार्यक्रम गरेका हौं। हात्तीचोकदेखि ड्याकसम्म र मल्लुचोकदेखि गैँडाचोकसम्मको बजार क्षेत्रमा व्यवसायीले सडककिनारमा खानाको परिकार बनाएर पर्यटकलाई पस्किने सहसंयोजक नविन नेपालले बताए। रेस्टुरेन्ट एण्ड बार एसोसिएसन रेवान सौराहाले २९ गतेदेखि फागुन २ गतेसम्म फेस्टिभल आयोजना गरेको छ। तीन दिनसम्म सञ्चालन हुने फुड फेस्टिभलले पर्यटकीय गतिविधि बढ्ने पर्यटन व्यवसायीको अपेक्षा छ। फुड फेस्टिभलले पर्यटक रमाउँने पर्यटन अगुवा रामकुमार अर्यालले भने । नेपालका विभिन्न समुदायका खानाका परिकारदेखि अन्तर्राष्ट्रिय स्तरका खानाको परिकार उपलब्ध हुने फुड फेस्टिभलमा दैनिक ५ हजार पर्यटकले अवलोकन गर्ने अनुमान रहेको कार्यक्रम संयोजक ध्रुव गिरीले बताए। उनले भने, यसपटक बेग्लै खालको आकर्षण छ। प्रेमिल सौराहा बनाएका छौं।"
गुन्द्रुक उपहार पठाउँछ शैलुङको झोरगाउँ,दोलखा : दोलाखको शैलुङ गाउँपालिका८ मा पर्ने झोर गाउँका बासिन्दा पाहुनाहरूलाई काउलीको पातको गुन्द्रुक उपहार पठाउने गर्छन्। झोर गाउँको प्रत्येक घरमा काउलीको पातको गुन्द्रुक बन्ने गरेको बताउने स्थानीय किसान दिपेश श्रेष्ठले गुन्द्रुकको बिक्री वितरण सुरु भै नसकेकोले घरमा खाने र काठमाडौं तथा पोखरातिर उपहारका रूपमा पठाउने गरिएको बताए। झण्डै ६५ घरधुरी रहेको झोर गाउँमा प्रत्येक घरले काउलीको पातको गुन्द्रुक उपहारका रूपमा आफन्तलाई पठाउन र कहिलेकाही घरमा आफैं खान भनेर ८१० केजीसम्म बनाएर राख्ने गरेका छन्। गुन्द्रुकको व्यावसायिक उत्पादन भने सुरु भइनसकेको श्रेष्ठले बताए। झोर गाउँका किसानहरूले वार्षिक एक करोडसम्मको काउली र आलु बिक्री वितरण गर्दै आएका छन्। आलु र काउली बिक्रीबाट एउटा परिवारले मासिक ७० हजारसम्म र वार्षिक ४५ लाखसम्म आम्दानी गर्दै आएको स्थानीय किसानहरूको भनाइ छ। काउली बिक्री गर्दा ठूला पातहरू छाट्नुपर्ने भएकाले त्यसको उपयोगिताका लागि गुन्द्रुक बनाउने गरिएको श्रेष्ठको भनाइ छ।
"जीतपुर सिटी मार्केटमा आगलागी, करिब ६० लाखको क्षति","स्थानीय व्यवसायी अनिल साहको रेडिमेड कपडा पसलमा विधुत सर्ट हुँदा आगलागी भएको हो । सिमराः जीतपुरसिमरा उपमहानगरपालिका ७ जीतपुरस्थित सिटी मार्केटमा आइतबार बिहान आगलागी हुँदा पाँचवटा पसल पूर्णरुपमा जलेर नष्ट भएका छन् । आगलागीमा अन्य पसलमा पनि क्षति पुगेको छ। स्थानीय व्यवसायी अनिल साहको रेडिमेड कपडा पसलमा विधुत सर्ट हुँदा आगलागी भएको हो । दमकल,नेपाल प्रहरी,सशस्त्र प्रहरी,स्थानीयबासिन्दा र व्यवसायीको सहयोगमा आगो नियन्त्रणमा आएको थियो । आगो निभाउन अमलेखगंजस्थित नेपाल आयल निगमको क्षेत्रीय डिपो,जीतपुरसिमरा उपमहानगरपालिका र वीरगन्ज महानगरपालिकाबाट दमकल आएका थिए । अधिकांश कपडा पसल रहेको उक्त मार्केटमा आगलागी सुरु भएलगत्तै स्थानीय व्यवसायीले प्रहरी र दमकललाई खबर गरेका थिए । प्रहरीका अनुसार बिहान ६ बजे सुरु भएको आगलागी करिब ९ बजे नियन्त्रणमा आएको थियो । करिब तीन घण्टासम्म लागेको आगोले करिब ६० लाख मूल्य बराबरको क्षति भएको प्रारम्भिक अनुमान प्रहरीले गरेको छ ।"
बैंक तथा वित्तीय संस्थाले ज्यादती गरेको भन्दै संयुक्त आन्दोलनको घोषणा,"काठमाडौं : नेपाल राष्ट्रिय व्यवसायी महासंघलगायत विभिन्न ३५ संघसंस्थाले बैंक तथा वित्तीय संस्थाहरूले ज्यादती गरेको भन्दै संयुक्त आन्दोलनको घोषणा गरेका छन्। आइतबार काठमाडौंमा पत्रकार सम्मेलन गर्दै उनीहरूले बैंकिङ ब्याजदर एक प्रतिशत कायम गराउनुपर्ने, व्यवसायीलाई आर्थिक राहतको व्यवस्थापन गर्नुपर्ने, सेवा शुल्क घटाउनु पर्ने लगायतका माग राख्दै आन्दोलनको घोषणा गरेका हुन्। अर्थतन्त्रको मुख्य मेरुदण्डका रूपमा रहेका व्यवसायीहरू आफ्नो पेसाबाट पलायन हुने अवस्था आउनुमा बैंक तथा वित्तीय क्षेत्रको अव्यवहारिक गलत नीति, निजी स्वार्थ, सरकारले दीर्घकालीन उत्पादनमुखी अर्थतन्त्रमा प्राथमिकता नदिनु रहेको उनीहरूले बताएका छन्। उनीहरूले आफूहरूको माग पूरा नभए तालाचाबी सरकारलाई बुझाउने चेतावनी दिएका छन्। महासंघका केन्द्रीय अध्यक्ष कुमार कार्कीले बैंक तथा वित्तीय संस्थाले चर्को रूपमा ब्याजदर बढाउँदा र लिलामी निकाल्दा पनि सरकार मौन बसेको आरोप लगाए। उनले बैंक तथा वित्तीय संस्थाबाट व्यसायीलाई अत्याउने र धम्क्याउने काम भएको बताए।"
सडक निर्माणमा मजदुरलाई प्राथमिकता,"बेनी : म्याग्दीको धौलागिरी गाउँपालिकाको२ लुलाङ जोड्ने सडक निर्माण गर्न मजदुर परिचालन गरिएको छ। डोजर चलाउँदा पहिरोको जोखिम भएपछि श्रमदान र मजदुर परिचालन गरेर सडक निर्माण गर्न लागिएको हो। पहिरोको जोखिम र अन्य विकल्प नभएकाले लमसुङ बस्तीमाथिको भिरालो पाखोमा करिब आठ सय मिटर सडक मजदुरमार्फत खन्न लागिएको उपभोक्ता समितिका सचिव ज्ञानबहादुर पाइजाले बताए। पाखोमा डोजर चलाउँदा स्वास्थ्य चौकी, वडा कार्यालय र विद्यालय भवनसहितको लमसुङ बस्तीमा पहिरो खस्ने देखिएकाले मानिसले नै बाटो खन्ने काम भइरहेको छ, उनले भने बस्तीलाई जोगाउन डिलतर्फ ग्यावीयन पर्खाल बनाएर माटोले पुर्ने र बढी भएको माटो ट्र्याक्टरमा हालेर जुगेपानीको खोल्सामा लगेर फाल्ने गरेका छांै। पालो लगाएर दैनिक ४० जनाका दरले मजदुर परिचालन भएका छन्। प्रतिघर एक दिन श्रमदान गरेका उनीहरूले अन्य दिनको ज्याला पाउँछन्। २ सयभन्दा बढी घरधुरीको बसोबास रहेको लुलाङ म्याग्दीको सबैभन्दा ठूलो दलित बस्ती हो। मजदुर परिचालन गर्दा पहिरोको जोखिम कम र रोजगारी सिर्जना भएको स्थानीयबासी धनबहादुर कुमाइले बताए। गाउँमा बाटो पनि पुग्ने, बस्ती पनि जोगिने उपाय खोजेका हौं, उनले भने जनसहभागिता वापतको रकम बराबर एकएक दिन अनिवार्य श्रमदान र त्यसभन्दा बढी गर्नेले ज्याला पाउने नियम बनाएका छौं। डोजरको विकल्पमा सडक निर्माणमा बाउसो, कोदालो, गैंची, बेल्चा, गल, घन जस्ता घरेलु औजार प्रयोग गरिएको छ। लुलाङकी मनसरा कुमाई एक वर्षकी छोरी ढाडमा बोकेर सडक निर्माणमा सहभागी भएकी छिन्। अधिकांश पुरुष रोजगारीका लागि बिदेसिएका कारण श्रमदान र मजदुरका रूपमा सडक निर्माणमा सहभागि भएका हौ, उनले भने बाटोमै सुत्केरी हुनुपर्ने, घोडा खच्चर र भरियालाई महँगो शुल्क तिरेर सामान ढुवानी गर्नुपर्ने बाध्यता हट्ने र जनजिवन सहज हुने अपेक्षा गरेका छौ। तीन वर्षको प्रयासपछि महतलाको भिरमा १०० मिटर मार्ग खोल्ने र स्तरोन्नति गरेपछि खोरीया र लमसुङ सडक यातायातको सञ्जालमा जोडिएका छन्। लमसुङलुलाङगुर्जा सडक निर्माणमा यस वर्ष गण्डकी प्रदेश सरकारले ८० लाख र धौलागिरि गाउँपालिकाले ४५ लाख रुपैयाँ विनियोजन गरेका छन्।"
फेरिएन मुसहर बस्ती,"प्रतापपुर (नवलपरासी) : गाउँको साँघुरो बाटो। बाटोको दुवै छेउमा दाउराले बारेर बनाइएका कच्ची झुप्रा घर। चैतवैशाखको हुरीसँगै उडेर जाने जस्ता त्यस घरमा बसोबास गर्ने समुदायको अवस्था दयनीय छ। तिनै घरबाहिर बसेर केही महिलाहरू खाना पकाउँदै छन्। बालबालिकाहरू आगो तापेर खेलिरहेका छन्। खाली खुट्टा र कठ््यांग्रिने जाडोमा सामान्य लुगामा आगो ताप्दै गरेका बालबालिकाहरूको दृष्य करुणादायी छ। स्कुल जाने समयमा पनि उनीहरू घर वरपर खेलेका छन्। वस्तुभाउ खुला आकाशमुनी बाटो छेउमै बाँधिएका छन्। नवलपरासीको प्रतापपुर गाउँपालिका७ मुसहर बस्तीमा देखिएको टिठलाग्दो दृष्य हो यो। मुसहर जातीको दैनिकी मजदुरी गरेर बित्ने गरेको छ। स्कुल जाने बालबालिकादेखि पाका उमेरका पुरुष र महिलाहरू मजदुरी गर्न जान्छन्। बस्तीमा न खानेपानीको व्यस्था छ। न शौचालयकै। हरेक पाँच वर्षमा चुनाव हुन्छ। चुनावबाट स्थानीयदेखि संघमा जनप्रतिनिधिहरू फेरिन्छन्। तर, यहाँका मुसहर जातीको जीवन भने फेरिन सकेको छैन। चुनावका बेला खोक्रा आश्वसान बाँडेर जनप्रतिनिधिहरू आफ्नो स्वार्थ पूरा भएपछि फर्केर पनि आउँदैनन् भन्दै स्थानीयले गुनासो गरे। सरसफाईमा ध्यान नदिँदा त्यस समुदायमा विभिन्न रोग प्रकोपको सम्भावना पनि उत्तिकै छ। नवलपरासी जिल्ला खुला दिसा मुक्त घोषणा भएपनि मुसहर बस्तीका स्थानीय भने अझै पनि खुलारुपमा शौच गर्दै आएका छन्। शौचालय नहुँदा बाहिरै शौच गर्न जानुपर्ने बाध्यता रहेको स्थानीय मेटुले मुसहरले बताए। स्कुल जाने उमेर समुहका बालबालिकाहरू पनि खेतमा गएर काम गर्ने गरेको अर्का स्थानीय मुक्तिलाल मुसहरले बताए। साहु महाजनको खेतमा दैनिक ज्यालादारी गरी मजदुरीबापत पाउने खाद्यान्न र केही रकमले परिवार पाल्नु परेको उनीहरूको गुनासो छ। मजदुरी गरेर पेट पाल्नु नै हाम्रो दिनचर्या हो। छोराछोरीलाई पढाउनु, नयाँ लुगा लगाउनु र मिठो खानु हाम्रा लागि आकाशको फल जस्तै हो। स्थानीय सुनील मुसहरले भने। यो अर्बपति विनोद चौधरीले जितेको क्षेत्र हो। चुनावका बेला चौधरीले पनि विभिन्न आश्वासन दिए। २४ वर्षसम्म चुनाव जितेर गएका हृदेयश त्रिपाठीको उदाहरण दिँदै स्थानीय छन्नु मुसहरले भने, त्रिपाठी चुनाव जितेर मन्त्रीसमेत भए। हाम्रो अवस्था भने जस्ताको तस्तै छ। अहिले जितेर गएका चौधरीको पनि आश्वसान मात्र त होला ? सुनीलले भने। चुनावका समयमा रोजगारीदेखि शिक्षा र घर बनाइदिने भन्दै नेताहरूले आश्वसान दिएपनि जितेर गएपछि सबै बिर्सने गरेको उनीहरूको भनाइ छ। गाउँपालिकामा यो समुदायबाट महिला वडा सदस्य जनप्रतिनिधिका रुपमा चुनिएका छन्। हाम्रो समुदायका सबै परिवारले मजदुरी गरेर खाने हो। राम्रो कपडा किनेर समेत लगाउन सक्दैनन्। राम्रो घरको कसरी कल्पना गर्नु ? वडा सदस्य सावित्री मुसहरले भनिन्। आफू पहिलोपटक जितेर गएकाले समुदायका लागि केही पहल गर्ने उनको भनाइ छ। सुरक्षित घर नहुँदा यो समुदाय जाडोको समयमा चिसो छेक्नका लागि घरबाहिरको चारैतिरबाट थोत्रा कपडाले बेरेर बस्ने गरेका छन्। वर्षायाममा त अरुकै घरमा गएर बस्नुपर्ने बाध्यता रहेको उनीहरूको गुनासो छ। ५४ हजारको हाराहारीमा जनसंख्या रहेको यो गाउँपालिकामा ३७ प्रतिशत गरिब छन्। दलित र मुसहर जातीको संख्या २४ प्रतिशत रहेको गाउँपालिकाका अध्यक्ष उमेशचन्द्र यादवले जानकारी दिए। सबै क्षेत्रबाट पछाडी परेका र पारिएका मुसहर समुदायको जीवनयापन र अवस्था सुधार गर्नका लागि पालिकाले तीनै तहका सरकारसँग समन्वय गर्ने यादवको भनाइ छ। शिक्षा, स्वास्थ्य, रोजगारी, सडकलगायतका समस्या छन्। यसका लागि पालिकाको स्रोतबाट हुन सक्ने काम सुरु गर्ने र गर्न नसकिने काम प्रदेश र संघ सरकारसँग पहल गर्छौं। यादवले भने। गाउँपालिकाले छिट्टै दलित बस्ती विकास कार्यक्रम, खाजा कार्यक्रम र स्वास्थ्य बिमा कार्यक्रम सञ्चालन गर्ने तयारी गरेको अध्यक्ष यादवले बताए। पालिकालाई खरको छाना मुक्त बनाउन योजना रहेको उनले सुनाए। गाउँपालिकाको साढे तीन लाखको लागतमा सुरक्षित आवास बनाउने गरी प्रदेश र संघ सरकारसँग पहल भएको उनको भनाइ छ। मुसहर र दलित जातीका लागि करिब एक हजार सुरक्षित घर बनाउने सोंच गाउँपालिकाको छ। आफ्नो कार्यकाल अवधिभर एक हजार सुरक्षित घर बनाउने अध्यक्ष यादवले दाबी गरे।"
फेवाताल किनारमा विश्वसंगीत महोत्सव,"पोखरा : पोखराको फेवाताल किनारमा नमस्ते ब्याण्डको आयोजनामा १६ औं महाशिवरात्री विश्वसंगीत महोत्सव हुने भएको छ। पोखरामा आइतबार आयोजित पत्रकार सम्मेलनमा गायक तथा नमस्ते ब्याण्डका संयोजक इश्वर गुरुङले ब्याण्डको ३४ औं वार्षिक उत्सब तथा महाशिवरात्रीमा महोत्सवको आयोजना गरिएको बताए। फेवाताल किनारको बाराही घाटमा फागुन ५ र ६ गते महोत्सव हुन लागेको हो। महोत्सवमा नेपालका ख्याती प्राप्त ब्याण्डका गायक, लोक, पप, आधुनिक सबै क्षेत्रका गायकहरूले महोत्सवमा गुञ्जयमान बनाउने गुरुङले सुनाए। महाशिवरात्री विश्वसंगीत महोत्सवमा जापान, अमेरिका, तिब्बत विभिन्न ब्याण्डका कलाकारको पनि प्रस्तुति रहने छ।"
सुर्खेतमा बसले ठक्कर दिँदा महिलाको मृत्यु,वीरेन्द्रनगर : सुर्खेतमा बसले ठक्कर दिँदा एक जना महिलाको मृत्यु भएको छ। बसपार्क नजिकै बसको ठक्करबाट घाइते ६६ वर्षीया एक महिलाको उपचारका क्रममा मृत्यु भएको हो। उनको पहिचान भने खुलेको छैन। कर्णाली प्रदेश प्रहरी कार्यालयका प्रवक्ता तथा सूचना अधिकारी माधवप्रसाद श्रेष्ठका अनुसार आइतबार साढे ३ बजे बसले ठक्कर दिएको थियो। उनको उपचारका लागि प्रदेश अस्पताल लैजाँदै गर्दा मृत्यु भएको श्रेष्ठले बताए। बा ४ ख ८०६१ नम्बरको बस बुलुबुले चोकबाट बसपार्क आउँदै गरेको थियो। उक्त महिला जेब्राक्रसमा बाटो काटिरहेकै समयमा बसले ठक्कर दिएको प्रहरीको भनाइ छ। बसका चालक फरार रहेको छन्। बस नियन्त्रणमा लिएर जिल्ला प्रहरी कार्यालयमा राखिएको छ। फरार चालकको खोजी भइरहेको प्रहरीले जनाएको छ।
भएर पनि भर !,"मानिसले आफूसँग भएको कुरो पनि थाहा पाउँदैन र अरूको भर पर्छ। कारखानामा काम गर्नेहरू कोही सहरमा र कम आम्दानी हुनेहरू सहर बाहिरका काँठ क्षेत्रमा बस्थे। सहरभित्रै बस्ने एक कर्मचारीको कामसँग थप जिम्मेवारी पनि थियो। अर्थात् उनले कर्मचारीहरूको कामको समय सकिएको जनाउ घन्टी बनाउने। जब साँझको पाँच बज्छ, तब मेसिनको स्वीच अन गरेर अर्लाम बजाउँथे। ती कर्मचारी बिहान कार्यालय निस्कन्थे। उनी बिहान सबेरै काममा जान्थे। उनी काममा जाँदा दैनिक रूपमा बिहान घडी बनाउने पसलअगाडि उभिन्थे। आफ्नो नाडीमा बाँधिएको घडीको सूइँलाई पसलमा भएको घडीमा हेरेर समय मिलाउँथे। घडी बनाउने व्यक्तिले ती व्यक्तिको क्रियाकलाप हरेक दिन नियालिरहेका थिए। मनमनै भन्थे, होइन, यो मान्छे किन सधैं मेरै पसल अगाडि उभिन्छ ? भोलिपल्ट पनि त्यसरी नै ती व्यक्ति पसल अघि उभिए। घडी बनाउने पसलबाहिर निस्किए र सोधे, तपाईं जहिले पनि किन यहाँ उभिनु हुन्छ र मेरो पसलमा हेर्नु हुन्छ ? ती मानिसले बताए म नजिकैको एउटा कारखानामा काम गर्छु। मेरो काम साँझ पाँच बजे अलार्म बजाएर कर्मचारीलाई तिनलाई काम गर्ने समय सकिएको संकेत दिनु पनि हो। तसर्थ हरेक दिन तपाईंको पसलको घडी हेरेर समय मिलाउँछु। घडी बनाउने व्यक्ति ती कर्मचारीको कुरो सुनेर मजाले हाँसे। कर्मचारी अचम्मित भए। के बोलूँ के नबोलूँ ? भए। पसलेले हाँस्दै भने म पनि त हरेक साँझ आफ्नो घडी त्यही कारखानामा बजेको अलार्मबाट मिलाउँछु। नैतिक शिक्षा : मानिसले आफूसँग भएको कुरो पनि थाहा पाउँदैन र अरूको भर पर्छ।"
