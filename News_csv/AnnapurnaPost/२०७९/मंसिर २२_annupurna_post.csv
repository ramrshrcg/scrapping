शीर्षक,विवरण
चीनमा सवारी साधनको संख्या साढे ४१ करोड पुग्यो,बेइजिङ : चीनमा सवारी साधनको संख्या साढे ४१ करोड पुगेको छ। चीनको सार्वजनिक सुरक्षा मन्त्रालयले बिहीबार सावर्जनिक गरेको तथ्यांक अनुसार सन् २०२२ को नोभेम्बरको अन्त्यसम्ममा त्यहाँ ४१ करोड ५० लाख सवारी साधन र ५० करोडभन्दा बढी सवारी चालक सूचीकृत भएका छन्। पछिल्ला वर्षहरूमा चीनको अटोमोबाइल स्वामित्व वार्षिक रूपमा दुई करोडभन्दा बढीले बढेर नोभेम्बरको अन्त्यमा कुल सङ्ख्या ३१८ करोड पुगेको मन्त्रालयको जारी तथ्यांकमा उल्लेख छ। सन् २०१४ देखि चिनियाँ लाइसेन्स प्राप्त चालकहरूले औसत वार्षिक दुई करोड ५० लाखको सङ्ख्यामा बढ्दो छ। हाल दुई चिनियाँ वयस्क मध्ये एकसँग ड्राइभिङ लाइसेन्स छ। त्यसैगरी २५ वर्ष मुनिका चालकहरूको संख्या पाँच करोडभन्दा बढी छ जुन कुल जनसङ्ख्याको १०९ प्रतिशत हो। चीनको ग्रामीण भेगमा हालैका वर्षहरूमा लाइसेन्स प्राप्त चालकहरूको सङ्ख्या तीव्र गतिमा बढेको छ। वार्षिक रूपमा एक करोड ३० लाखभन्दा बढीको वृद्धि भएको छ। सवारी साधन र चालक दुवैको सङ्ख्या विश्वैमा पहिलो स्थानमा रहेको मन्त्रालयले जनाएको छ।
प्रदेश १ मा वित्तीय पहुँच विस्तार आवश्यक : राष्ट्र बैंक,"काठमाडौं : नेपालको सबैभन्दा होचो ठाउँ झापाको केचनाकलन र संसारकै सबैभन्दा सर्वोच्च स्थान सगरमाथा समेटिएको प्रदेश नं १ को आर्थिक विकासलाई अघि बढाउन वित्तीय पहुँचमा विस्तार गर्नुपर्ने आवश्यकता देखिएको छ। प्रदेशमा वित्तीय पहुँच विस्तार तथा वित्तीय सचेतनाको माध्यमबाट वित्तीय समावेशीता बढाइ उपलब्ध वित्तीय उपकरणको उपयोग बढाउनु आवश्यक रहेको नेपाल राष्ट्र बैंकको अध्ययनले देखाएको छ। राष्ट्र बैंकले सार्वजनिक गरेको देशको समग्र आर्थिक अवस्था समेटिएको प्रतिवेदनमा प्रदेशका १४ जिल्लामध्ये झापा, मोरङ र सुनसरीमा मात्रै पर्याप्त भौतिक पूर्वाधार, सडक यातायातको सहज पहुँच र अन्य सुविधाको उपलब्ध भए पनि अन्य जिल्लामा सहज अवस्था नभएको उल्लेख छ। तीन जिल्लामा मात्रै केन्द्रित सुविधालाई थप विस्तार गर्दै बैंकिङ तथा वित्तीय क्षेत्रलाई विकेन्द्रिकृत गरी वित्तीय पहँचलाई विस्तार गर्नुपर्नेमा प्रतिवेदनले जोड दिएको छ। हिमाल, पहाड र तराईसहितको प्रदेश भएकाले जटिल भौगलिक बनोटको अवस्थितिका कारण पर्याप्त लगानी भित्र्याइ यस क्षेत्रमा रहेका आर्थिक सम्भावनाबाट लाभ हासिल गर्दै प्रदेशको सन्तुलित रुपमा विकास गर्नु प्रदेशको चुनौती रहेको उल्लेख छ। कृषि, उद्योग, सेवा तथा पूर्वाधार क्षेत्रसँग सम्बन्धित तथ्याङ्क प्रदायक निकाय, प्रतिष्ठान तथा सङ्घसंस्थाहरुमा सम्बन्धित सूचना तथा तथ्याङ्कको व्यवस्थित अभिलेख नहुँदा तथ्याङ्क, प्राप्तिमा कठिनाइ भएको छ। प्राप्त तथ्याङ्क, सूचना तथा विवरण पूर्णरुपमा विश्वसनीय बनाई तथ्यमा आधारित यथार्थपरक, व्यावहारिक र कार्यान्वयनयोग्य नीति निर्माण गर्नु अर्को चुनौती रहेको उल्लेख छ। आन्तरिक लगानीका स्रोत तथा क्षमता सीमित रहेको सन्दर्भमा प्रदेशको समृद्धि र विकासका लागि स्वदेशी तथा विदेशी लगानी आकर्षित गर्नु तथा सङ्घ, प्रदेश र स्थानीय सरकारका लक्ष्य र प्राथमिकताका बीचमा तादात्म्यता मिलाइ स्रोत र साधनको प्रभावकारी वितरण तथा परिचालन गर्नुपर्नेछ। आवधिक योजनाले निर्दिष्ट गरेका आर्थिक विकासको रणनीतिक लक्ष्य अनुरुप हुने गरी वार्षिक बजेटमा पर्याप्त रकम विनियोजन गर्दै क्षेत्रगत प्राथमिकतालाई निरन्तरता दिई आवधिक योजनाको लक्ष्य हासिल गर्नुलाई पनि केन्द्रीय बैंकले चुनौतीको रुपमा लिएको छ। तुलनात्मक लाभ हुन सक्ने कृषि, पर्यटन, जलविद्युत् क्षेत्रको पहिचान, विकास तथा प्रवद्र्धन गरी दुई ठूला छिमेकी देशको बजारबाट लाभ लिन सक्ने वातावरण बनाउनुपर्ने आवश्यकता पनि उत्तिकै छ।"
बिहे भोजमा प्रयोग भएको पानीमा हैजाको जीवाणु,"तानेसेन : पाल्पाको बगनासकालीमा बिहे भोजमा प्रयोग भएको पानी दूषित रहेको प्रयोगशालाबाट पुष्टि भएको छ। बिहेको भोजमा खाना पकाउन प्रयोग भएको पानीमा हैजा फैलाउने जीवाणु कोलिफर्म भेटिएको स्वास्थ्य कार्यालय पाल्पाले जानकारी दिएको छ। गएको शनिबार बिहे भोज खाएपछि पाल्पा र प्यूठानका एक सय ५० जना बिरामी परेका थिए। बिहेको भोजमा दुई वटा ड्रमको पानी प्रयोग भएको थियो। त्यसमध्ये एउटामा कोलिफर्म जीवाणु भेटिएको स्वास्थ्य कार्यालयका ल्याब टेक्निसियन मधुसुधन भट्टराइले जानकारी दिउ। बगनासकाली१ घोरबन्दाका दानबहादुर गाहाको छोरीको बिहेमा भोज खाएर एक सय ५० बढी बिरामी भएका थिए। प्यूठानबाट आएका जन्ती र पाल्पाका गाउँले र आफन्त बिरामी भएका थिए। उनीहरुलाई पेट दुख्ने, बान्ता आउने, पखाला लाग्ने, टाउको दुख्ने, ज्वरो आउने भएको थियो। बिरामीमध्ये ३४ जना पाल्पा मिसन अस्पतालमा उपचार गराएका थिए। बिरामीको दिसा परीक्षणमा पनि आउँको किटाणु देखिएको थियो। चिकित्सकले पनि आउँको किटाणु देखिएपछि पानीकै खराबी भएको हुनसक्ने बताएका थिए। बिहे भोजमा प्रयोग भएको खानेकुराको भने परीक्षण गरिएको थिएन। खाद्य प्रविधि तथा गुण नियन्त्रण कार्यालय पाल्पाले खानेकुरा सडेका कारण परीक्षण नगरेको जनाएको छ। कार्यालयका प्रमुख नरेश श्रेष्ठका अनुसार ढिलो गरी सूचना पाएकाले खानेकुराको परीक्षण नगरिएको बताए। बिरामी भएको गाउँमा बगनासकाली गाउँपालिका स्वास्थ्य शाखाले घरघरमा स्वास्थ्यकर्मी खटाएर एक सय बढीको उपचार गरेको गाउँपालिका स्वास्थ्य शाखा प्रमुख मणिराम अधिकारीले जानकारी दिए।"
सवारी दुर्घटनामा १ जनाको मृत्यु,काठमाडौं : तनहुँको आँबुखैरनी गाउँपालिका२ मार्की चोकमा बिहीबार भएको सवारी दुर्घटनामा १ जनाको मृत्यु भएको छ ११ जना भने घाइते भएका छन्। आँबुखैरेनीबाट डुम्रेतर्फ जाँदै गरेको बा ३ ख २७ १६ नम्बरको माइक्रो बस सोही दिशातर्फ जाँदै गरेको ना ७ ख २४ ७८ नम्बरको ट्रकको पछाडि आज बिहान पौने ९ बजे ठोकिएको थियो। उक्त माइक्रो बस विपरीत दिशाबाट आउँदै गरेका अन्य दुइटा माइक्रो बसमा ठोकिँन पुगेको थियो। मृत्यु हुनेमा २७१६ नम्बरको माइक्रो बसमा सवार स्याङ्जाको हरिनास गाउँपालिका२ की ५५ वर्षीया लालु माया थापा रहेकी छिन्। चितवन जिल्ला अस्पतालमा उपचारका क्रममा थापाको आज बिहान सवा ११ बजे मृत्यु भएको हो ।
"नविता, संयोग र विनेशको विजयी सुरुवात","काठमाडौं : विश्व टेबलटेनिस च्याम्पियन्सीपको क्षेत्रीय छनोट साउथ एसियन रिजनल च्याम्पियन्सिप सुरुवात भएको छ। लैनचौरस्थित राष्ट्रिय टेबलटेनिस प्रशिक्षण केन्द्रमा सुरुवात भएको खेलमा पहिलो दिन नेपालका तीन खेलाडीले विजयी सुरुवात गरे। पुरुषतर्फ संयोग कपाली र बिनेश खनियाले विजयी सुरुवात गरे। समूह डी को खेलमा संयोगले बंगलादेशका नाफिज इक्बालाई सोझो सेटमा पराजित गर्न सफल भए । संयोगले ११६, ११६ र ११९ ले जित निकाल्दै दुई अंक जोडे। यसैगरी बिनेशले बंगलादेशका फहाद खवाजालाई ३२ को सेटमा पराजित गरे। उनले ११८, ९११, ३११, ११६, ९११ ले जित निकाल्दै विजयी सुरुवात गरे। समूह एफ मा विनेश दुई अंक सहित शीर्षस्थानमा छन्। महिलातर्फ नबिता श्रेष्ठले श्रीलंकाकी तमादी काभिध्यालाई सोझो सेटमा पराजित गरिन्। सहज जित निकाल्नेक्रममा नविताले ११३, ११९ र १११० ले जित हासिल गरेकी हुन्। पुरुषतर्फ समूह ए को खेलमा नेपालका शिब सुन्दर गोथे भारतका सनिल शंकर सेटीसँग सोझो सेटमा पराजित भए। यसैगरी समूह सी नेपालका रुविन महर्जन पाकिस्तानका मोहम्मद शाह खानसँग ३२ को सोझो सेटमा हार बेहोरे। निकै नै प्रतिस्पर्धात्मक बनेको समूह इ मा नेपालका प्रदीप रोका पाकिस्तानका फैजान जाहूरसँग ३२ सेटले पराजित भएका थिए। महिलातर्फको खेलमा इभाना थापा पहिलो खेलमा भारतकी रीथ रिस्या टेनिसनसँग ३० को सोझो सेटमा पराजित भइन् । इभानाले खेल ११२, ११५ र ११४ ले गुमााइन्। समूह सीमा दुबै खेल जितेकी भारतीकी रीथले चार अंक जोड्दै शीर्षस्थानमा रहिन्। यसैगरी रविना महर्जन समेत समूह डी को खेलमा श्रीलंकाकी कसुनी हिमाया पिटिगालासँग ३१ ले पराजित भइन् । समूह इ मा सिका सुवाल श्रेष्ठले भारतकी दिया पाराङ चितलसँग ३० कै सोझो सेटमा पराजित भइन्। यसैगरी समूह जी मा एलिना महर्जन श्रीलंकाकी महीशा सिलन्दा गस्टसँग ३० को सोझो सेटमा हार बेहोर्न पुगिन्। साउथ एसियन रिजनल च्याम्पियन्सिप आजबाट सुरु भइ २५ मंसिरसम्म आयोजना हुनेछ। प्रतियोगितामा पुरुष तथा महिलातर्फका शीर्ष १६ खेलाडी एसियन च्याम्पियनसिपका लागि छनोट हुनेछन् । नेपालबाट पुरुष र महिलातर्फ पाँच पाँच खेलाडी सहभागी छन्।"
सन्तानको माग गर्दै लाखौं भक्तजन पुगे दुप्चेश्वर,नुवाकोट : दोस्रो पशुपतिनाथको उपनामले प्रसिद्ध नुवाकोटको दुप्चेश्वरमा धान्यपूर्णिमाका अवसरमा लागेको मेलामा लाखौं भक्तजन पुगेका छन्। निःसन्तानलाई सन्तान दिने जनविस्वासले प्रसिद्धि कमाएको चर्चित र मुख्य धार्मिक पर्यटकीय स्थल दुप्चेश्वरमा यस वर्षको मेलामा लाखौं भक्तजन सहभागी छन्। मेलामा उत्साहपूर्वक रूपमा सर्वसाधारणले दुप्चेश्वर पुगेर पूजापाठसमेत गरेका निमित्त प्रमुख जिल्ला अधिकारी वेदप्रसाद अर्यालले जानकारी दिए। साताव्यापी लाग्ने मेलामा हजारौ निःसन्तान दम्पत्तिले सन्तान मागेका छन्। दुप्चेश्वर गाउँपालिका६ तादी खोलाको पुर्वी मोहडाको किनारामाथिको पहरोमा रहेको दुप्चेश्वरमा गाईको दूध चढाउँदै सम्पन्न भएको छ। गत वर्षभन्दा २५ प्रतिशत बढी भक्तजन आएका समितिले जनाएको छ। यस मेला शिवरात्रीपछिको नेपालको दोस्रो ठुलो मेला हो। दुप्चेश्वर मन्दिर नजिकैसम्म सडक पुगेकाले भक्तजनहरुलाई आवतजावतमा सहज भएको छ। पौराणिक कथनअनुसार सदियौं वर्षअघि स्थानीय करिजुङका कृषक बासु तामाङको दुहुनो गाई गोठालोमा हराएपछि खोजी गर्दै जाँदा पहरोमा दूध चढाइरहेको भेटिएपछि सो ठाउँमा दुग्धेश्वर महादेव रहेको विस्वासमा प्रत्येक वर्ष धान्यपूर्णिकाका दिन विशेष मेला लाग्दै आएको किंवदन्ती रहेको छ।
रुसमाथि थप प्रतिबन्ध लगाउने प्रस्ताव,"ब्रसेल्स : युरोपेली आयोगले बुधबार युक्रेन आक्रमणलाई लिएर रुसविरुद्ध थप प्रतिबन्धको नवौं प्याकेज प्रस्ताव गरेको छ। युरोपेली आयोगका अध्यक्ष उर्सुला भोन डर लेयनले सो प्रस्ताव घोषणा गर्दै थप प्रतिबन्धले रुसमा दबाब बढाउने बताएकी छन्। 'रूसले युक्रेनमा मृत्यु र विनाशको शृङ्खला जारी राखेको छ। यसले जाडो यामको शुरुमा युक्रेनलाई ऊर्जाविहीन बनाउँने उद्देश्यले नागरिक पूर्वाधारलाई जानाजानी निशाना बनाएको छ। हामी युक्रेनको पक्षमा उभिरहेका छौं र हामी रूसलाई यसको क्रूरताको लागि जवाफ दिदैछौं,' उर्सुला भोन डरले बताइन्। युरोपेली आयोगले रुसी सशस्त्र बल, रक्षा औद्योगिक कम्पनि सहित २०० थप व्यक्ति र संस्थाहरूविरुद्ध प्रतिबन्ध लगाउने प्रस्ताव गरेको छ।"
कांग्रेस र एमाले मिलेर सरकार बनाउनुपर्छ : नेता गच्छदार,"विराटनगर : नेपाली कांग्रेसका केन्द्रीय सदस्य विजयकुमार गच्छदारले मुलुकमा राजनीतिक स्थिरता कायम गर्न ठूला दल मिलेर सरकार बनाउनुपर्ने बताएका छन्। विराटनगरमा आज अपराह्न सञ्चारकर्मीहरूसँगको भेटमा विगतमा राजनीतिक अस्थिरताकै कारणले मुलुकले धेरै क्षति व्यहोरेको प्रसङ्ग उल्लेख गर्दै उनले स्थिर सरकारले मात्र देशमा समृद्धि आउने कुरामा जोड दिए। उनले २०४७ सालको उत्कृष्ट संविधान भएर पनि राजनीतिक अस्थिरताले गर्दा असफल भएको भन्दै नेपाली कांग्रेस र नेकपा (एमाले) मिलेर सरकार बनाउनुपर्ने आफ्नो चाहना रहेको बताए। पाँच वर्ष सरकार निर्वाधरूपमा सञ्चालन भए हरेक समस्या समाधान हुँदै जाने भन्दै पूर्वउप्रधानमन्त्री गच्छदारले भने, 'वर्तमान संविधान जारी गर्न मेरो पनि अहम भूमिका रहेकाले यो संविधानलाई दीगो र बलियो बनाउन स्थिर सरकार आवश्यक छ।' अहिले पनि गठबन्धनको नेतृत्वमा सरकार बन्ने सम्भावना रहेको उनको भनाइ थियो । उनले भने, 'निर्वाचनमा जित र हार स्वाभाविक हो, मैले सुनसरी निर्वाचन क्षेत्र नं ३ बाट प्रतिनिधिसभामा प्राविधिकरूपमा पराजित भए पनि जनताको मनमस्तिष्कबाट पराजित भएको छैन।' नेतृत्व हस्तान्तरण एवं परिवर्तन प्राकृतिक कुरा हो भन्दै नेता गच्छदारले जनताले आफूलाई न्याय गरेको टिप्पणी गरे ।"
भन्सारबाट पास भएको वस्तु प्रहरीले रोक्यो,"भैरहवा : भैरहवा भन्सार कार्यालयले पास गरेको वस्तु रुपन्देही प्रहरीले रोकेको छ। मङ्सिर १८ मा भैरहवा भन्सार कार्यालयले जिप्सम ग्रयानुअल्स भन्दै पास गरेको वस्तु प्रहरीले नियन्त्रणमा लिएको हो। रुपन्देही प्रहरीले भैरहवा बसपार्क नजिकै जाँचका क्रममा शङ्काका आधारमा भन्सारबाट पास भएर आएको भारतीय नम्बर प्लेटको ट्रक युपी ५६ टि २७८५लाई रोकेको थियो। ट्रकमा कुनै पनि प्रकारको लेवल नरहेको पाँच सय सेतो बोरामा पहिचान नभएको वस्तु (डिएपी मल जस्तै देखिने) वस्तु प्रहरीले नियन्त्रणमा लिएको जिल्ला प्रहरी कार्यालयका निमित्त सूचना अधिकारी बेद पौडेलले जानकारी दिए। ट्रकमाभूमि शक्ति लेखेको चार सय ५० थान खाली नयाँ बोरा पनि बरामद भएको उनको भनाइ छ। मल अभाव भइरहेको अवस्थामा भैरहवा तथा यसआसपासमा भारतीय बोरामा नक्कली मल बिक्रीवितरण भइरहेको रुपन्देही प्रहरीलाई उजुरी आएको थियो। केही नलेखिएका सेतो रङ्गका बोरा र त्यसभित्र भेटिएको खैरो र कालो रङ्गको पहिचान नभएको वस्तु रहेको प्रहरी निरीक्षक पौडेलले जानकारी दिए। प्रज्ञापन नम्बर एम ११५७८९ बाट भन्सार पास भएको उक्त वस्तु भारत नौतनवाको श्रीवास्तव ट्रान्सपोर्टले पठाएको हो। नेपालमा ओम गङ्गा ट्रेडर्स एण्ड सप्लायर्स बेलहियामार्फत आयात भएको समानको क्लियरिङ सञ्जय क्लियरिङ एजेन्टबाट भएको छ। प्रतिबोरा एक सय ५० मूल्याङ्कन गरी भैरहवा भन्सार कार्यालयले पाँच प्रतिशत भन्सार शुल्क र मूल्य अभिवृद्धि करसहित २५ हजार पाँच सय ३८ राजस्व असुल गरेको छ। भैरहवा भन्सार कार्यालयले उक्त वस्तु जिप्सम ग्रयानुअल्स भन्दै ग्रीन च्यानलबाट जाँचपास गरेको छ। भन्सारमा ग्रीन च्यानल, एल्लो च्यानल र रेड च्यानलबाट समान जाँचपास हुन्छ। ग्रीन च्यानलको अर्थ आयात गरिने सामान र त्यससँग सम्बन्धित कागजात पनि हेर्न आवश्यक नरहेको भैरहवा भन्सार कार्यालयका भन्सार अधिकृत लक्ष्मण ढुङ्गानाले बताए। रासस"
यी हुन् सीके राउतको पार्टीबाट समानुपातिक सांसद बन्नेहरू (सूचीसहित),"काठमाडौं : सीके राउत नेतृत्वको जनमत पार्टीले समानुपातिकतर्फ पाँच जना सांसदको टुंगो लगाएको छ। काठमाडौंको तपोवन होटलमा बिहीबार बसेको बैठकले समानुपातिक सांसदको टुंगो लगाएको हो। जनमतका एक नेताका अनुसार बैठकले अनिता साह, अब्दुल खान, बिनिकुमारी दनुवार, सोनु मुर्मुर र गोमा सापकोटलाई समानुपातिक सांसद चयन गर्ने निर्णय गरेको हो। बैठकको निर्णयअनुसार भोलि (शुक्रबार) निर्वाचन आयोगमा पाँच जनाकै नाम सिफारिस गरेर पठाउने ती नेताले बताए। जनमत पार्टीले प्रत्यक्षतर्फ एक सिट जितेको छ। जनता समाजवादी पार्टीका अध्यक्ष उपेन्द्र यादवलाई पराजित गर्दै सप्तरी २ मा सीके राउत विजयी भएका थिए। जनमतले प्रदेशसभाको समानुपातिकर्तफ मधेस प्रदेशमा ७ र लुम्बिनी प्रदेशमा दुई सिट जितेको छ। प्रदेशसभातर्फको समानुपातिको नामावाली भोलि टुंगो लगाउने ती नेताले अन्नपूर्णसँग बताए।"
काठमाडौंमा मनाइयो उधौली पर्व (फोटो फिचर),"काठमाडौं : काठमाडौं नखिपोटस्थित किराती समुदायले उधौली पर्व मनाएका छन्। उधौली पर्व विशेषगरी सुनुवार, लिम्बु, याक्खा, खम्बुराले मनाउने गर्छन्। यो हरेक वर्ष जाडो मौसम आउँदा कम उचाइका क्षेत्रहरूमा बसाइसराइको चरणलाई चिन्ह लगाउँदै मनाइन्छ। कम उचाइका क्षेत्रहरूबाट पहाडी क्षेत्रमा बसाइँसराइलाई उधौली (माथि) भनिन्छ, जुन किराती समुदायहरूको वार्षिक चाड हो। यो मुख्यतया साकेला वा सामान्यतया चंडी भनेर चिनिने नृत्य नाच गरेर मनाइन्छ। तस्बिर : अभिषेक महर्जन"
चिनियाँ राष्ट्रपति सी साउदी अरबको राजकीय भ्रमणमा,रियाद : साउदी नरेश सलमान बिन अब्दुलअजिज अल साउदको निमन्त्रणामा चीनका राष्ट्राध्यक्ष सी चिनफिङ चीनअरब राष्ट्र प्रथम शिखर सम्मेलन एवं चीनखाडी सहयोग परिषद्को शिखर सम्मेलनमा भाग लिन साउदी अरबको राजकीय भ्रमणमा बुधबार अपराह्न रियाद आइगेका छन्। राष्ट्रपति सी सवार विमान किङ् खालिद अन्तर्राष्ट्रिय विमानस्थलमा अवतरण हुँदा साउदी पक्षले २१ तोपको सलामीका साथ उनको स्वागत गरिएको थियो। त्यसअघि साउदी अरबको आकाशमा चिनियाँ राष्ट्रपति सवार विमान याका राजा सलमान बिन अब्दुलअजिज अल साउदको निमन्त्रणामा प्रवेश गरेपछि शाही साउदी वायुसेनाका चारवटा लडाकु विमानले सुरक्षा प्रदान गरेका थिए।
"भियतनाममा ३ लाख बढी डेंगु सङ्क्रमित, १२२ जनाको मृत्यु","हनोई : भियतनाममा यस वर्ष अहिलेसम्म तीन लाख २५, हजार ६०४ जना डेंगु ज्वरोका बिरामी फेला परेका छन्। तीमध्ये १२२ जनाको मृत्यु भएको भियतनामको स्वास्थ्य मन्त्रालयले जनाएको छ। गत वर्षको सोही अवधिको तुलनामा डेंगु सङ्क्रमितको सङ्ख्या झण्डै पाँच गुणाले बढेको र मृत्यु हुनेको सङ्ख्या ९७ पुगेको बताइएको छ। त्यसैगरी जनवरी र नोभेम्बरको बीचमा २६९ जनामा इन्सेफलाइटिस सङ्क्रमण देकिएको र त्यसबाट पाँच जनाको मृत्यु भएको छ।"
भूमिहीन सुकुम्वासीको लालपूर्जाका लागि शसक्त आवाज उठाउँछु : प्रदेश सांसद महतो,"ढल्केवर(धनुषा) : मधेस प्रदेशका प्रदेशसभा सदस्य हरिनारायण महतोले भूमिहीन सुकुम्वासीको लालपूर्जाका लागि शसक्त आवाज उठाउने बताएका छन्। बिहिबार धनुषाको ढल्केवरमा आयोजित जिल्ला भूमि अधिकार मञ्च धनुषाको छैटौं जिल्ला सम्मेलनलाई सम्बोधन गर्दै उनले यस्तो बताएका हुन्। उनले वास्तविक भूमिहीन सुकुम्वासीले जस्तोसुकै अवस्थामा लालपूर्जा पाउनुपर्ने उल्लेख गरे। नेकपा एमालेको तर्फबाट धनुषा निर्वाचन क्षेत्र नम्बर ४(२)बाट निर्वाचित प्रदेशसभा सदस्य महतोले सरकारलाई भूमिहीन सुकुम्वासीको नाउमा राजनीति नगर्न आग्रह गरे। महतोले वर्षौदेखि जकडिएर रहेको भूमिको समस्या समाधानका लागि आफू सदैव भूमिहीनको साथमा रहेको बताए। उनले भूमिहीनको समस्या प्रदेशसभामार्फत सशक्त रुपले उठान गर्ने प्रतिबद्धता जनाए। गाउँगाउँमा सिंहदरबार पुगेपनि भूमिहीनको समस्या ज्यूँकात्युँ रहेको उनले टिप्पणी गरे। बिहिवार सम्पन्न मञ्चको छैटौं जिल्ला सम्मेलनले रामबाबु साहको अध्यक्षतामा ११ सदस्यीय नयाँ कार्य समिति चयन समेत गरेको छ। नयाँ कार्यसमितिको उपाध्यक्षमा अनिसा खातुन, सचिवमा रामचन्द्र थापा मगर, कोषाध्यक्षमा पासो सदा र सहसचिवमा रामबिनोद ठाकुर रहेका छन्। यस्तै सदस्यहरुमा गुलावदेखी सदा, उमा विक, सिर्जना परियार, विजय विश्वकर्मा, रामकुमार बुढाथोकी र शशिकला बम्जन चयन भएको राष्ट्रिय भूमि अधिकार मञ्ज नेपालका केन्द्रीय सदस्य फौदसिंह स्याङ्वाले जानकारी दिए।"
झापामा खेतबाटै पानी तान्ने मोटरको चोरी बढ्यो,"झापा : झापा गाउँपालिकाका कृषकहरूले खेतमा सिँचाइका लागि लगाएको पानी तान्ने मोटर चोरी हुने थालेको छ। धान सकिएर मकै बाली लगाउने सिजनमै मोटर चोरीका घटना बढेपछि स्थानीय कृषक मारमा परेका छन्। झापा गाउँपालिका ६ स्थित भृकुटी चोकबाट मात्रै केही दिनमै खेतमा बोडिङ गरेर जडान गरिएका तीन मोटर चोरी भएका हुन्। 'सोमबारसम्म मोटर खेतमै थियो आज गएर हेर्दा मोटर चोरी भएको रहेछ,' स्थानीय कृषक नैनकला पौडेलले भनिन्। यता मोटर चोरी गर्ने गिरोहमाथि निगरानीमा बढाएको शरणामती प्रहरी चौकीका इन्चार्ज तथा प्रहरी सहायक निरीक्षक वीरबहादुर भण्डारीले बताए। प्रहरीमा अहिलेसम्म १२ वटा चोरीका घटनाको उजुरी परेको उनले बताए। प्रहरीले घटनाका बारेमा सूक्ष्म रूपमा अनुसन्धान गरिरहेको बताउँदै उनले भने, 'चोरी गर्ने गिरोह पत्ता लगाएर कानुनी दायरमा ल्याएरै छाड्छौं।' दुई वर्षअघि पनि झापा ७ स्थित मदरगाछमा मोटर चोरीका घटनामा संलग्न गिरोहलाई मोटरसहित प्रहरीले पक्राउ गरेको थियो।"
प्राधिकरण विद्युतीय पूर्वाधार विकासमा केन्द्रित छ : कार्यकारी निर्देशक घिसिङ,"काठमाठौं : नेपाल विद्युत प्राधिकरणका कार्यकारी निर्देशक कुलमान घिसिङले विद्युत खपत बढाउनका लागि प्राधिकरणको लगानी विद्युतीय पूर्वाधार विकासमा केन्द्रित भएको बताएका छन्। फिन इलेक्ट्रो टेक २०२२ कार्यक्रममा बोल्दै उनले नेपालमा उत्पादन विद्युत् नेपालमा नै खपत बढाउनका लागि विभिन्न इभि एक्स्पोहरू भइरहेको बताए। घिसिङले चार्जिङ स्टेसनहरू विस्तार र इन्डक्स कुकिङलाई प्राथमिकता दिँदै आएको बताए। विद्युत प्रशारण, वितरण र सबस्टेशनको विकास नभई विद्युत खपत बढाउन नसकिने उनको भनाइ थियो। नेपालको समृद्धि, उर्जा खपत अभिवृद्धि भन्ने नाराका साथ सुरु भएको फिन इलेक्ट्रो टेक २०२२ आगामी आइतबारसम्म चल्नेछ। मेलामा इलेक्ट्रिक तथा इलेक्ट्रोनिक्स सामग्रीहरूको प्रदर्शनसँगै यस बारेमा आवश्यक जानकारी समेत उपलब्ध गराइने आयोजकले जानकारी दिएको छ ।"
किशोरी समूह बीचको क्रिकेटमा सप्तरी विजयी,"राजविराज : राजविराजमा बिहीबार आयोजित किशोरी समूह बीचको मैत्री क्रिकेट खेलमा सप्तरी विजयी भएको छ। 'बालविवाह अन्त्यको लागि मर्यादित महिनावारी' नाराका साथ सम्पन्न खेलमा सिरहालाई सात विकेटले पराजित गर्दै सप्तरी विजयी भएको हो। सिरहाले टस जितेर निर्धारित २० ओभरको खेलमा १९ ओभर २ बल खेल्दै एक सय रनको योगफल खडा गरेको थियो। जसमा चन्द्रिका साहले २१ र शोभा शर्माले १२ रन बनाएका थिए। बलिंगतर्फ सप्तरीका साक्षी यादबले सर्वाधिक ३ विकेट लिइन्। जवाफमा सप्तरीले १६ ओभर ५ बलमा तीन विकेट गुमाएर विजय हात पारेको छ। जसमा सरस्वती कुमारी यादवले सर्वाधिक १७ रन, साक्षी कुमारी यादबले १२ रन जोडेकी थिइन्। खेलको म्यान अफ दि म्याच सप्तरीकी साक्षी कुमारी यादब घोषित भइन्। स्वस्थ्य, सम्मानित र विभेदरहित जीवनयापन गर्न पाउने मानवअधिकार बारे सचेतना बढाउने उद्देश्यले कार्यक्रमको आयोजना गरिएको हो।"
भाडादर तत्काल फिर्ताको माग राख्दै आन्दोलनको घोषणा,"काठमाडौं : औद्योगिक क्षेत्र व्यवस्थापन लिमिटेडले वृद्धि गरेको भाडादर तत्काल फिर्ताको माग राख्दै नेपाल औद्योगिक क्षेत्र उद्योग महासंघले आन्दोलनको घोषणा गरेको छ। औद्योगिक क्षेत्र व्यवस्थापन लिमिटेडले विद्यमान ऐन र नियमविपरीत भाडादर वृद्धि गरेको भन्दै नेपाल औद्योगिक क्षेत्र उद्योग महासंघले भाडादर तत्काल फिर्ताको माग राख्दै आन्दोलनको घोषणा गरेको हो। निर्यात प्रवर्द्धन गर्ने र राज्यले पनि उद्योग सञ्चालनमा सहजीकरण गर्नुपर्ने जिम्मेवारी लिएको निकाय नै जिम्मेवारीबाट पन्छिन्दै उद्योगीमाथि भार थोपर्ने कार्य गरेको महासंघका अध्यक्ष रामहिरा पाठकले बताए। उनले महासंघको सहमति विपरीत २०७५ सालमै सञ्चालक समितिले ७ सय प्रतिशतसम्म भाडा बढाएको र अहिले सो कार्यान्वयन गर्ने भन्दै २०७९ साउनमा भाडावृद्धिको लाखौको विल उद्योगहरूमा पठाएको जानकारी दिए। अध्यक्ष पाठकले राज्यले उद्योगलाई बचाई राख्न छुट, सुविधा र सहुलियत दिनुपर्नेमा राज्यबाट सञ्चालित लिमिटेडले उल्टै ७ सय प्रतिशतसम्म भाडा वृद्धि गरी असुल गर्ने निर्णय अमान्य रहेको भन्दै तत्काल फिर्ता लिन माग गरे। आफूहरूको मागमाथि सरकारले कुनै सम्बोधन नगरे पहिलो चरणमा यहि मंसिर २५ गतेदेखि महाप्रवन्धकको कार्यकक्ष तथा क्षेत्र व्यवस्थापकको कार्यकक्षमा तालाबन्दी गर्ने उनले चेतावनी दिए। लिमिटेडलाई कुनैपनि शुल्क तथा रकम भुक्तानी नगर्ने र भाडावृद्धि फिर्ता गर्न माग सहितको कालो ब्यानर तथा कालोझण्डा प्रदर्शन गर्दै आन्दोलनमा उत्रिने अध्यक्ष पाठकले बताएका छन्।"
फेवाताल किनारमा सडक महोत्सव,"पोखरा : पर्यटकीय सहर पोखरामा अंग्रेजी नयाँ वर्ष सन् २०२३ लाई स्वागत गर्न फेवाताल किनारमा सडक महोत्सवको तयारी गरिएको छ। फेवाताल किनारको तीन किलोमिटर सडकमा सांस्कृतिक झाँकी, सांस्कृतिक कार्यक्रम विभिन्न खेलकुद गतिविधि गरेर नयाँ वर्षलाई स्वागत गर्ने तयारीमा आयोजक रेस्टुरेन्ट एण्ड वार एशोसियसन (रेवान) का अध्यक्ष नरेश भट्टराईले जानकारी दिए। मंसिर र पुसमा पर्यटक कम हुने सिजनमा स्वदेशी र विदेशी पर्यटक आकर्षण गर्न रेवान पोखराले गत २४ वर्षदेखि फेवाताल किनारमा सडक महोत्सव गर्दै आएको छ। पाँच दिनसम्म हुने सडक महोत्सवमा विविध सांस्कृतिक झाँकी र संस्कृतिक कार्यक्रम हेर्दै विभिन्न खानाका परिकार पस्कने व्यवस्था गरिने पनि उनले सुनाए। पर्यटन प्रवर्द्धन गर्न आयोजना हुँदै आएको सडक महोत्सवका कारण महोत्सव अवधिभर ८० देखि ९० प्रतिशत होटलको अकुपेन्सी हुने होटल संघ पोखरा नेपालका अध्यक्ष लक्ष्मण सुवेदीले जानकारी दिए। अहिले भने पोखराका होटलमा १० प्रतिशत मात्र अकुपेन्सी रहेको पनि उनले सुनाए। पर्यटकलाई महोत्सवमा आकर्षण गर्न होटलमा २० प्रतिशत छुटको व्यवस्था गरिएको पनि उनले बताए। पर्यटक शून्य हुने समयमा पाँच दिने सडक महोत्सवमा ३ लाख बढीको सहभागिता हुनुले समग्र पोखराको पर्यटन क्षेत्र नै चलायमान हुने उनले सुनाए। महोत्सवमा पोखराका प्रमुख पर्यटकीय गन्तव्यको वृतचित्र प्रदर्शनी र सातवटै प्रदेशका सांस्कृतिक कार्यक्रम पनि समावेश हुने छ। महोत्सवमा ४ लाख दर्शकले अवलोकन गर्ने आयोजकको अनुमान छ। महोत्सवबाट करिब ८० लाख आम्दानी हुने र ७० लाख खर्च हुने रेवान पोखराको अनुमान रहेको छ।"
एकैदिन ५ सयभन्दा बढी सवारीचालकलाई कारबाही,"काठमाडौं : ट्राफिक प्रहरीले काठमाडौं उपत्यकामा बिहीबार पाँच सयभन्दा बढी सवारी साधनका चालकलाई कारबाही गरेको छ। आज गरिएको विशेष चेकिङका क्रममा ५४२ जना सवारी चालकलाई ट्राफिक प्रहरीले कारबाही गरिएको काठमाडौं उपत्यका ट्राफिक प्रहरी कार्यालयले जनाएको छ। जसअन्तर्गत सडकमा पानी चुहाउँदै ट्याङ्कर चलाउँदै गरेका ४ जना, कागजपत्र साथमा नराखी सवारी चलाउने ९ जना र अन्य ट्राफिक नियम उल्लङ्घन गर्ने १४ जना गरी २६ जना पानी ट्याङ्करका चालक कारवाहीमा परेका छन्। यसका साथै बम्पर गार्ड नहटाउने २१ जना र अन्य कसुरमा ४९५ जना चालकलाई कारवाही गरिएको छ। चेकिङकै क्रममा ठुलो आवाज निकाल्ने ३ वटा र कागजपत्र साथमा नभएका १० वटा गरी १३ वटा मोटरसाइकललाई ट्राफिक प्रहरीले नियन्त्रणमा लिएको छ ।"
मुख्यमन्त्रीको कार्यालय सरेपछि देउखुरीमा बढ्यो चहलपहल,"देउखुरी : लुम्बिनी प्रदेशको मुख्यमन्त्रीको कार्यालय सरेपछि स्थायी राजधानी राप्ती उपत्यका देउखुरीमा चहलपहल बढ्न थालेको छ। स्थानीयहरू स्वतस्फुर्त आआफ्ना घर वरिपरि, बाटोघाटो सरसफाईमा सक्रिय भएर लागेको राप्ती गाउँपालिका३ का वडा अध्यक्ष उमेशकुमार अधिकारीले बताए। 'मुख्यमन्त्रीको कार्यालय नै मेरो वडामा रहने भएकाले यो वडालाई चिटिक्कै पार्ने काम भइरहेको छ,' उनले भने। मुख्यमन्त्रीको कार्यालय सरेसँगै यहाँ सुरक्षाकर्मीको पनि बाक्लो उपस्थिति देखिएको स्थानीय किशोर घर्तीले बताए। दुई वर्ष दुई महिनाअघि प्रदेशसभाले यस क्षेत्रलाई प्रदेशको राजधानी तोकेको थियो। यसअघि यहाँ ३० वर्षदेखि प्राविधिक शिक्षालय अध्यापन भइरहेकोमा हालः शिक्षालयलाई करिब १४ किलोमिटर दक्षिण राप्ती पारी गढवा गाउँपालिकामा स्थान्तरण गरिएको छ। शिक्षालय भवनमा मुख्यमन्त्री तथा मन्त्रिपरिषदको कार्यालय व्यवस्थापनको काम भइरहेको प्रदेशका स्वास्थ्यमन्त्री इन्द्रजित थारुले बताए। विद्यार्थीलाई कुनै समस्या नहुने गरी काम गरिरहेको उनको भनाइ छ। यहाँ साना र ठूला गरि २४ वटा भवन छन्। प्रदेशसभा भवन निर्माण कार्य अन्तिम चरणमा पुगेको छ। प्रदेशसभा भवनमा हाल रङ्गरोगनलगायतका काम भइरहेको राप्ती गाउँपालिका अध्यक्ष प्रकाश विष्टले जानकारी दिए। उनका अनुसार प्रदेशका सबै मन्त्रालयलाई पुग्ने गरी पूर्वाधारको व्यस्थापन भइरहेको छ। यसअघि दुई वटा मन्त्रालय पहिले नै स्थान्तरण भइसकेका थिए भने बाँकी मन्त्रालयको काम बुटवलबाटै भइरहेको थियो। गत सोमबार मध्यराति प्रदेश मुख्यमन्त्री र मुख्य सचिवको कार्यालय बुटवलबाट यहाँ सारिएको थियो। यही मङ्सिर ४ मा निर्वाचित भएका प्रदेशसभाका सांसदहरुको सपथ पनि यसै प्रदेशसभा भवनमै गराउने तयारी रहेको मुख्यमन्त्री कुलप्रसाद केसीले बताए।"
प्रधानमन्त्रीको स्वीकारोत्ति पश्चिम सेती भारतले बनाउँछ,"धनगढी : प्रधानमन्त्री शेरबहादुर देउवाले पश्चिम सेती जलविद्युत आयोजना भारतले बनाउने पक्कापक्की भइसकेको बताएका छन्। धनगढीमा सुदूरपश्चिम महोत्सवको उद्घाटन गर्दै प्रधानमन्त्री देउवाले यस्तो बताएका हुन्। सुदूरपश्चिमको आर्थिक विकासका लागि पनि पश्चिम सेती आवश्यक थियो। भारतको कम्पनीले पश्चिम सेती बनाउनका लागि लाइसेन्स लिइसकेको छ। त्यो भरपर्दो कम्पनी हो, त्यसैले अब पश्चिम सेती बन्छ, देउवाले भने। उनले पञ्चेश्वर परियोजना बनाउनका लागि भारत तयार रहेको फेरि पनि भारतका प्रधानमन्त्रीसँग कुरा गर्ने जिकिर गरे। भारत भ्रमणका बेला पनि भारतीय प्रधानमन्त्री पञ्चेश्वर परियोजनाको विकासका लागि तयार हुनु भएको हो। म फेरि पनि भारतका प्रधानमन्त्रीसँग कुरा गर्छु। पञ्चेश्वर परियोजनाले नेपालको मात्रै होइन, भारतलाई पनि फाइदा गर्छ। भारत पनि बनाउन तयार छ, उनले भने। प्रधानमन्त्री देउवाले अहिले देशमा आर्थिक मन्दीको अवस्था रहेकाले सरकार त्यसको समाधानका लागि पहल गरिरहेको बताए। उनले पञ्चेश्वर परियोजना, पश्चिम सेतीमात्रै होइन, राष्ट्रिय गौरवको रानीजनमरा कुलरिया सिचाई आयोजना, दोधारा चाँदनीको सुख्खा बन्दरगाह, महाकालीको चार लेनको पुलजस्ता आर्थिक क्रियाकलापमा महत्वपूर्ण योगदान पुर्याउने योजनाहरू सरकारको प्रार्थमिकतामा रहेको बताए। पश्चिम सेती र पञ्चेश्वरमात्रै होइन। सुदूरपश्चिमका लागि राष्ट्रिय गौरवको योजना रानी जमरा कुलरिया सिचाई आयोजना, महाकालीमा बनिरहेको चार लेनको पक्की पुल, दोधाराचादनीमा सुख्खा बन्दरगाह र विषेश आर्थिक क्षेत्रजस्ता रोजगार दिलाउनसक्ने परियोजना सरकारका प्राथमिकतामा छन्। हामीले यी योजनाहरूको छिटो सम्पन्न गरी सञ्चालनमा ल्याउनका लागि पहल गरिरहेका छौं प्रधामन्त्री देउवाले भने। देउवाले कोभिडको समय स्मरण गर्दै भने, मैले कोभिडको महामारीका बेला पनि भनेको थिएँ, खोप खोप खोप। मेरो कार्यकालमा सबैलाई खोपको ब्यवस्था गरेको छु। अझै पनि नयाँ नयाँ भेरियन्टका कुराहरु आइरहेका छन्। अब जनताले पनि सेल्फ सेक्युरिटी गर्नुपर्छ। सरकारले अहिले कोभिड पूरै नियन्त्रणमा ल्याइसक्यो। डडेल्धुराबाट स्वतन्त्र उमेदवार सागर ढकाललाई पराजित गर्दै हालै प्रतिनिधि सभामा जितेका देउवाले महोत्सवको उद्घाटनका क्रममा सरकारको गठन र सर्वोच्चका प्रधान न्यायाधीश प्रकरण बारे केही बोलेनन्। प्रधानमन्त्री देउवालाई महोत्सवमा सुदूरपश्चिम प्रदेशका मुख्य १५ वटा माग र १५ किलोको माला पनि लगाइएको थियो। कैलाली उद्योग वाणिज्य संघले हरेक वर्ष मंसिर २२ को क्यालेन्डरमा महोत्सवको आयोजना गर्दै आएको छ। महोत्सवमा देशका कार्यकारी प्रमुखलाई बोलाउने र आफ्ना मागहरू बराबर फूलको माला हाल्ने परम्परा बसाइएको छ। २२ किलोको माला र २२ वटा मागहरूबाट सुरु भएको महोत्सवमा यो पटक गरी देउवाले तीन पटक माग बराबरको माला लगाइसकेका छन्। कैलाली उद्योग वाणिज्य संघका अध्यक्ष पुष्पराज कुँवरको अध्यक्षतामा भएको महोत्सवको उद्घाटन सत्रमा प्रदेश प्रमुख देबराज जोशी, सुदूरपश्चिम प्रदेशका मुख्यमन्त्री त्रिलोचन भट्ट लगायतका बक्ताहरूले मन्तब्य ब्यक्त गरेका थिए। महोत्सवका सुदूरपश्चिमका कलासंस्कृति झल्किने झाँकीहरू प्रस्तुत गरिएका थिए भने विभिन्न क्षेत्रमा योगदान पुर्याएका आधा दर्जन बढी ब्यक्तिहरूलाई सम्मान गरिएको थियो। कैलाली उद्योग वाणिज्य संघले हरेक वर्षको मंसिर २२ गतेका दिन महोत्सवको आयोजना गर्दै आएको छ।"
"सत्ता समीकरण मिलाउन घनिभूत छलफलमा प्रचण्ड, प्रभु साहलाई भेटेलगत्तै सिटौलासँग छलफल","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र कांग्रेस नेता कृष्ण सिटौलाबीच भेटवार्ता भएको छ। प्रचण्ड निवास खुमलटारमा उनीहरूबीच सत्ता समीकरणबारे छलफल भएको हो। सरकार गठनलगायत समसमायिक विषयमा छलफल गर्न बिहीबार सिटौला सवा ११ बजे खुमलटार पुगेका थिए। प्रचण्ड र सिटौलाबीच एक घन्टा बढी छलफल भएको थियो। कांग्रेसमा संसदीय दलको नेता बन्नका लागि होड चलिरहेका बेला सिटौला खुमलटार पुगेका हुन्। प्रचण्डले आफ्नो नेतृत्वमा सरकार बनाउनुपरे सघाउनका लागि सिटौलालाई आग्रह गरेको स्रोतको भनाइ छ। यद्यपि, सत्ता गठबन्धनले कांग्रेस नेतृत्वकै सरकारलाई निरन्तरता दिने सहमति गरेको थियो। प्रचण्डले आजै स्वतन्त्रबाट प्रतिनिधिसभामा विजयी भएका प्रभु साहसँग पनि भेटवार्ता गरेका छन्। मंसिर ४ गतेको निर्वाचनमा सोचेजस्तो परिणाम ल्याउन नसके पनि प्रचण्डले सरकारको नेतृत्व गर्न शक्ति निर्माण गर्ने अभियानमा जुटेका छन्। उनले साना दलहरूलाई एकीकृत गरेर शक्ति निर्माण गर्ने र कांग्रेससँग सरकारको कार्यकारी पदका लागि बार्गेनिङ गर्ने सोँचमा रहेको उनी निकट नेताहरुको भनाइ छ। निर्वाचनअघि उनले एकपटक कार्यकारी पदमा पुग्ने आकांक्षासमेत व्यक्त गरेका थिए। निर्वाचनको मतपरिणामसँगै प्रचण्ड नागरिक उन्मुक्ति पार्टीका संरक्षक रेशम चौधरी र जनमत पार्टीका अध्यक्ष सीके राउतसँग भेटवार्ता गरेका थिए। ती दुवै भेट शक्ति निर्माणकै पहलकदमी भएको निकट नेताहरुको भनाइ छ।"
रोनाल्डोले टिम छाड्ने धम्की दिएका छैनन् : पोर्चुगल एफए,"लिस्बोन : पछिल्लो समय प्रशिक्षक फर्नान्डो सान्तोससँगको विवादका कारण क्रिस्टियानो रोनाल्डोले राष्ट्रिय टिम छाड्ने धम्की दिएको भन्ने समाचारहरू आइरहेका छन्। तर, पोर्चुगल फुटबल संघले वक्तव्य जारी गर्दै ती सबै समाचार झुटा भएको स्पष्ट पारेको छ। बिहीबार प्रकाशित भएका केही समाचारमा रोनाल्डोले प्रशिक्षकसँगको विवादका कारण टिम छाड्ने धम्की दिए भन्ने देखिएको छ, वक्तव्यमा भनिएको छ, राष्ट्रिय टिमका कप्तानले त्यस्तो केही धम्की दिएका छैनन्। उनी कतारमा दत्तचित्त भएर राष्ट्रिय टिमको हितमा लागि परेका छन्। विश्वकप अन्तर्गत समूह चरणका अन्तिम खेलमा दक्षिण कोरियाविरुद्ध सब्स्टिच्युट हुँदा रोनाल्डो खुशी थिएनन्। जसबाट प्रशिक्षक सान्तोस असन्तुष्ट बनेका थिए। अन्तिम १६ अन्तर्गत स्विट्जरल्यान्डविरुद्धको खेलमा उनी पहिलो रोजाइमा परेनन्। तर, त्यसको कारण विवाद नभएर रणनीतिक योजना भएको सान्तोसले यसअघि नै स्पष्ट पारिसकेका छन्।"
बालिकालाई बलात्कार प्रयास गरेको आरोपमा पक्राउ,"विराटनगर : हेरचाह, लालनपालन र संरक्षणका लागि आफ्नै घरमा राखिएकी १४ वर्षीया बालिकालाई बलात्कारको प्रयास गरेको आरोपमा प्रहरीले मोरङको लेटाङबाट १ जनालाई पक्राउ गरेको छ। पक्राउ पर्नेमा लेटाङ नगरपालिका२ का ४५ वर्षीय भीम मल्ल रहेका छन्। प्रहरीका अनुसार बालिकालाई बारम्बार बलात्कारको प्रयास गरेको भनेर किटानी जाहेरी परेपछि मल्ललाई बुधबार राति घरैबाट पक्राउ गरिएको हो। मल्लले घरमा कोही पनि नभएको मौका छोपेर बालिकालाई बलात्कारको प्रयाय गर्ने तथा अश्लिल भिडियोहरु देखाउने गरेको प्रहरीको प्रारम्भिक अनुसन्धानबाट खुलेको छ। प्रहरीका अनुसार मल्ल नेपाली सेनाका अवकाश प्राप्त हवल्दार हुन्। भीमबाट पीडित भएको भनिएकी बालिका उनकै आफन्तकी छोरी रहेको प्रहरीले जनाएको छ। उनीविरुद्ध प्रहरीले जबरजस्ती करणी उद्योगको मुद्दा चलाउने तयारी गरेको छ। मोरङ प्रहरीका प्रवक्ता डीएसपी दीपक श्रेष्ठले घटनाको अनुसन्धान भइरहेको जानकारी दिए।"
"गर्भवती महिलाको झुटले टर्की उडेको विमान स्पेनमा आकस्मिक अवतरण, १४ यात्री फरार",बार्सिलोना : मोरक्कोबाट टर्की उडेको विमान गत बुधबार स्पेनमा आकस्मिक अवतरण गर्नुपर्यो। एक गर्भवती महिलाले प्रसव पीडा भएको बताएपछि इस्तानबुलका लागि उडेको विमान बार्सिलोनामा आकस्मिक अवतरण गरेको थियो। अवतरणलगत्तै विमानमा सवार २२८ यात्रीमध्ये २८ जना भागेको समाचार एजेन्सी एएफपीले जनाएको छ। प्रहरीको अनुसन्धानबाट ती गर्भवती महिला प्रसव पीडामा नरहेको खुलेको छ। योजनाअनुसार नै ती महिलाले स्पेनमा आकस्मिक अवतरण गर्न बाध्य पारिएको बताइएको छ। विमान अवतरण हुनेवित्तिकै ती महिलालाई अस्पताल पुर्याइएको थियो भने २८ जना यात्रीहरू सोही मौकाको फाइदा उठाएर भाग्न सफल भएका थिए। भागेका २८ मध्ये १४ जनालाई पक्राउ गरिए पनि बाँकी १४ जना फरार रहेको प्रहरीले जनाएको छ। गर्भवती महिलालाई भने हिरासत लिइएको छ। स्पेनमा पछिल्लो समय अप्रावसी समस्या बल्झिँदै गएको छ। अफ्रिकी मुलुकबाट लुकिछिपी आउनेको संख्या ह्वातै बढेको एजेन्सीहरुले उल्लेख गरेका छन्। गत जुनमा स्पेन प्रवेशका लागि आप्रवासीबीच भागदौड हुँदा १८ जनाको मृत्यु भएको थियो।
समानुपातिक सांसद चयन प्रक्रिया राष्ट्रिय स्वतन्त्र पार्टीमा विवाद,"काठमाडौंः राष्ट्रिय स्वतन्त्र पार्टीमा समानुपातिक सांसदमा नाम छनौटका विषयमा विवाद देखिएको छ । समानुपातिक पद्धतिमा सांसद चयन गर्दा विधि मिच्न खोजिएको भन्दै उम्मेदवार र पार्टीका नेताहरुले असन्तुष्टि जनाएका हुन् । सो पार्टीले प्राइमरी इलेक्सनमा धेरै मत ल्याएकाहरूको क्रम मिलाएर बन्द सूची पेश गरेको थियो । प्राइमरी इलेक्सनबाट समानुपातिक पद्धतिका उम्मेदवारको बन्दसूची तय गरिएपनि सो प्रक्रिया मिच्न खोजिएको उम्मेदवारहरुको आरोप छ । रास्वपाका असन्तुष्ट नेताहरुले पार्टी कार्यालय अगाडि खबरदारी सभा गरेका छन् । सो क्रममा रास्वपा सुनसरीका सभापति लालविक्रम थापाले प्राइमरी इलेक्सनमा थोरै मत ल्याएकालाई समानुपातिक सांसद बनाउन खोजेको भन्दै नेतृत्वलाई खबरदारी गरेको बताए । उनले भने, पार्टीको विधि मिच्न मिल्दैन । समानुपातिक सांसद चयनमा चलखेल हुनुहुँदैन । बन्दसूचीमा रहेका एक उम्मेदवारले अन्नपूर्णसँग भने, पार्टीमा मोटो रकमको चलखेल गरी प्राइमरी इलेक्सन र बन्दसूचीको क्रम संख्या मिचेर तिथि बसाल्ने कुराको धज्जी उडाउँदै केन्द्रीय समितिले बन्द सूचीमा पछाडि भएका उम्मेदवारलाई सांसद बनाउने दाउमा छन् । रास्वपाभित्र प्राइमरी इलेक्सनमा आएको मत हेरेर धेरै मत ल्याउने र बन्दसूचीको नामलाई आधार मानेर समानुपातिकतर्फ सांसद पठाउनुपर्ने माग उठे पनि नीति र तिथि बसाल्नेहरू माथि नै आशंका पैदा भयो । पार्टी प्रवक्ता मुकुल ढकालले समानुपातीक बन्द सूचिमा पेश भएका नामको विषयमा कुनै चलखेल नहुने बताए । उनले केन्द्रीय समिति बैठकले यसबारे थप निर्णय गर्ने बताए । ढकालले भने, प्रकृया बल्ल सुरु भएको छ । पार्टी बिग्रिन्छ कि भनेर हामीलाई सचेत गराउनुभएको हो । बिग्रिनु हुँदैन भनेर खबरदारी भएको हो । समानुपातिकमा चलखेल हुँदैन । रास्वपाले समानुपातिक पद्यतीमा १३ सिट पाएको छ । पार्टीको प्राइमरी इलेक्सन र समानुपातिकतर्फ बन्दसूचीमा नाम पठाइएको र समावेशी सिद्धान्तअनुसार मिल्ने गरी १३ जना सांसदमा चयन गर्नुपर्ने हुन्छ । निर्वाचन आयोगले राष्ट्रिय दलको मान्यता पाएकाहरूलाई तीन दिनभित्र समानुपातिक उम्मेदवारको नाम पठाउन भनेको थियो ।"
सिन्धुलीमा किसानलाई जुनार बिक्री गर्न भ्याइनभ्याइ,"सिन्धुली : बारी र बगैँचामात्र होइन, सिन्धुलीका मुख्य चोक र बजार क्षेत्र पाकेका जुनारले पहेंलपुर भएका छन्। किसान र व्यापारीलाई जुनार किनबेच गर्न भ्याइनभ्याइ छ। गोलञ्जोर गाउँपालिका५ खनियाखर्क बजारमा जुनार बिक्रि गर्न किसानको घुइचो नै लाग्ने गरेको छ। वीपी राजमार्ग सञ्चालनमा आएसँगै जुनारको कारोबारमा वृद्धि भएको व्यापारी सावित्रा थापामगरले जानकारी दिए। उनले विगत १५ वर्षदेखि जुनार बेच्दै आएका छन्। विगत वर्षमा भदौदेखि नै जुनार बेच्ने गरेकामा यसवर्ष स्थानीय तहले हरियो जुनार बेच्न रोक लगाएको थियो। कात्तिकदेखि मात्र पाकेको जुनार बजारमा बिक्री हुन थालेको हो। विभिन्न ठाउँ आवातजावत गर्ने यात्रु नै जुनारका मुख्य ग्राहक हुन्। 'यहाँको जुनारलाई यात्रुले कोशेलीका रूपमा लैजाने गरेका छन्', स्थानीय व्यापारी लक्ष्मी सापकोटाले भने। एकैदिनमा ५० हजारसम्मको जुनार बिक्री हुने गरेको उनले बताए। किसानले कात्तिकदेखि जुनार बिक्री गर्न बजारमा ल्याउँछन्। शीत भण्डारमा राखेको जुनार वैशाखसम्म बेच्न सकिने सापकोटाले बताए। विगत १६ वर्षदेखि जुनार बेच्दै आएकी रत्नकुमारी मगरले विचौलियाले अन्यत्रको जुनारलाई सिन्धुलीको भनेर बिक्री गर्न थालेको गुनासो गरिन्। उनले जुनार बेचेर वर्षको एक लाख बचत गर्छिन्। खनियाखर्क बजार आसपासमा मात्रै तीस जनाभन्दा बढी जुनार व्यापारी र व्यवसायी छन्। जुनारको मूल्यमा भने एकरूपता छैन। मुख्य बजारमा व्यापारीले प्रतिकिलो ६५ देखि ७० रुपैयाँसम्ममा किसानसँग खरिद गरी ८० देखि १२० सम्ममा जुनार बिक्री गर्दै आएका छन्। गोलञ्जर गापाउँपालिका६ नाकाजोलीका नविन हायुले जुनार बेचेर यसवर्ष सात लाख २० हजार आम्दानी भएको बताए। उनको बगैचामा एक हजार पाँच सय जुनारका बोट रहेका छन्। किसानको बगैचामै गएर ठेकेदार र व्यापारीले जुनार खरिद गर्ने गरेका छन्। जुनार बोटमै ठेक्का लागेकाले बजारमा गएर बेच्नुपर्ने झन्झट छैन। जिल्लामा कोकाकोला र फेन्टाको विकल्पमा जुनारको जुस प्रयोग हुन थालेको छ। जुनारलाई प्रशोधन गरी बनाइएको जुस काठमाडौं, जनकपुर, विराटनगरलगायत ठाउँमा बिक्रीका लागि लैजाने गरिएको छ। प्रधानमन्त्री कृषि आधुनिकीकरण परियोजना कार्यान्वयन एकाइका प्रमुख रमेश हुमागाईंका अनुसार जिल्लामा एक हजार ३४५ हेक्टरमा जुनार खेती गरिँदै आएको छ। पूर्व पश्चिमसम्म फैलिएको महाभारत क्षेत्रमा जुनारको व्यवसायिक खेती गर्ने क्रम बढ्दै गएको उनले बताए। रासस"
पूर्वी पहाडमा चासोक तङनामको रौनक,"ताप्लेजुङ : प्रकृतिपूजक पूर्वका लिम्बू जातिले चासोक तङ्नाम पर्वलाई हर्सोल्लासका साथ मनाएका छन्। यो संस्कृति लिम्बू समुदायले अपनाएको खेती प्रणालीको विकासदेखि मनाउँदै आएका हुन्। धान पाक्न थालेसँगै थक्याउने समयभरि यो चाड मनाइन्छ। मङ्सिर पूर्णिमाको दिन यसलाई सामूहिक रूपमा मनाउने चलन छ। ताप्लेजुङ, पाँचथर, तेह्रथुम, इलाम, धनकुटा, झापा, मोरङ, सुनसरी चासोक तङ्नामको थातथलो हो। चासोक तङ्नामका बेला थान थापेर प्रकृतिदेवीलाई पुकार्दै नयाँ अन्नबाली पुजिन्छ। सारमा, बाली उब्जाइदिने प्रकृति जल, जमिन, वायु, अग्नि (सूर्य) लाई विशेषले पुजिन्छ। चासोक तङ्नाम अन्नप्रति सम्मान व्यक्त गर्ने परम्परा पनि हो। लिम्बू जातिले अन्नलाई एकप्रकारले देवता नै मान्छन्। त्यसैले यी जाति अन्नमा प्रेम प्रकट गर्दै पुज्ने गरेका छन्। ताप्लेजुङमा पनि किराँत याक्थुङ चुम्लुङले सदरमुकाम फुङ्लिङमा चासोक तङ्नाम तथा किराँत सुनुवास सेवा समाजले किरात कोइच सुनुवार स्यादर मन्दिर ल्याङ्बामा उधौली पर्व सामुहिक रूपमा मनाएका हुन्। चासोक तङ्नाम पैयुँ फुल्नुका साथै माछा र चरा दक्षिणतिर लागेको उँधौली यामको न्वागी पर्व पनि हो। लिम्बू भाषामा चासोकको अर्थ नयाँ पाकेको शुद्ध अन्न पवित्र मनले पुजेर तागेरा निङ्वा भुमाङ (प्रकृतिदेवी) लाई अर्पण गर्नु भन्ने हुन्छ। तङ्नामले पर्व अर्थात् उत्सव जनाउँछ। चासोक तङ्नामले लिम्बू समुदायको परम्परागत जीविकोपार्जनको पेसागत मुख्य आधार कृषि हो भन्ने पनि जनाउँछ। चासोक पूजा आआफ्नो घरमा फेदाङ्मा (लिम्बू पुरेत) बोलाई गरिन्छ। फेदाङ्माले तागेर निङ्वाभुमाङलाई पुगार्दै नयाँ अन्न खान पाउने अनुमतिको माग गर्छन्। खाँदा, रोग व्याध नलागोस्, स्वस्थ जीवन जिउन पाइयोस् भन्ने कामना पनि गरिन्छ। फेरि पनि धेरै अन्न फलाउनमा सहयोगको याचना समेत गरिन्छ। पहिले आआफ्नो घरघरमा पुजा गरेर मनाईने यो पर्व पछिल्लो समय भने संस्थागत रूपमा मनाइँदै आएको छ।"
त्रिदेशीय शृंखलामा नेपाल जितविहीन,काठमाडौं : विश्वकप लिग २ अन्तर्गत त्रिदेशीय एकदिवसीय अन्तर्राष्ट्रिय शृंखला खेल्न नामिबिया पुगेको नेपाली टिम जितविहीन बनेको छ। बिहीबार भएको अन्तिम एकदिवसीय अन्तर्राष्ट्रियमा स्कटल्यान्डसँग ८ विकेटले पराजित भएसँगै नेपालको अफ्रिका भ्रमण बिर्सनलायक रह्यो। नेपाल र नामिबियाबीचको पहिलो खेल नजिताविहीन भएको थियो। दोस्रो खेलमा स्कटल्यान्डसँग तीन विकेटले पराजित भएको नेपालले तेस्रो खेलमा नामिबियासँग ८६ रनको पराजय भोगेको थियो। बिहीबार स्कटल्यान्डसँग टस जितेर ब्याटिङ रोजेको नेपालले ३५३ ओभरमा अल आउट हुँदै उक सय १९ रनको योगफल तयार गरेको थियो। दोस्रो इनिङमा ब्याटिङमा उत्रिएको स्कटल्यान्डले १७ ओभरमा मात्र दुई विकेट गुमाएर एक सय २१ रनसहित लक्ष्य पूरा गर्यो। नामिबियाका लागि विकेटकिपरब्याटर जर्ज मुन्से ४५ रन बनाएर पेभेलियन फर्किँदा क्रिस्टोफर म्याकब्राइडले अविजित ४६ रन जोडे। नेपालका लागि गुल्शन झा र दीपेन्द्रसिंह ऐरीले एकएक विकेट लिए। पहिलो इनिङमा नेपालका लागि कप्तान रोहित पौडेले ४७ रनबाहेक अन्य ब्याटरले उल्लेख्य प्रदर्शन गर्न सकेका थिएनन्।
विश्वकपबाट बाहिरिएपछि स्पेनिस प्रशिक्षकबाट इनरिकेले दिए राजीनामा,मड्रिड : कतारमा जारी विश्वकपको अन्तिम १६ बाट बाहिरिएपछि स्पेनिस फुटबल टिमका मुख्य प्रशिक्षक लुइस इनरिकेले पदबाट राजीनामा दिृका छन्। सन् २०१० मा विश्वकप विजेता बनेको स्पेन अन्तिम १६ मा मोरक्कोसँग पेनाल्टी सुटआउटमा पराजित हुँदै जारी विश्वकपबाट बाहिरिएको थियो। उनले बिहीबार पदबाट राजीनामा दिएको स्पेनिस फुटबल संघले वक्तव्य जारी गर्दै पुष्टि गरेको छ। जारी विश्वकपको समूह ईमा परेको स्पेनले पहिलो खेलमा कोस्टारिकालाई ७० ले पराजित गरेको थियो। दोस्रो खेलमा जर्मनीसँग ११ गोलको बराबरीमा रोकिएको स्पेनको युवा टिम तेस्रो खेलमा जापानसँग २१ गोलको नतिजामा पराजित भएको थियो। अन्तिम १६ मा एक सय २० मिनेटसम्म गोलरहित बराबरीमा रोकिएपछि पेनाल्टी सुटआउटमा पुगेको स्पेन मोरक्कोसँग पराजित हुँदा विश्वकपबाट बाहिरिनु परेको थियो। सन् २०१८ मा स्पेनिस टिम सम्हालेका इनरिकेकै नेतृत्वमा स्पेनिस टिमले गत वर्ष युरोपियन च्याम्पियनसिप खेलेको थियो। युरो २०२० मा उनको टिम सेमिफाइनलमा पुगेर इटालीसँग पराजित भएको थियो। स्पेनिस फुटबल संघले राष्ट्रिय टिममा गरेको योगदानका लागि धन्यवाद दिँदै इनरिकेलाई भविष्यका लागि शुभकामनासमेत दिएको छ।
स्कटल्यान्डसँग ११९ मा अलआउट भयो नेपाल,"काठमाडौं : ब्याटिङमा निरिह बनेको नेपाल विश्वकप क्रिकेट लिग २ अन्तर्गत स्कटल्यान्डविरुद्ध एक सय १९ रनमा अल आउट भएको छ। युनाइटेड क्लब क्रिकेट मैदानमा टस जितेर ब्याटिङ रोजेको नेपालले ३५३ ओभरमा सबै विकेट गुमाउँदा एक सय १९ रन मात्रै बनाउन सक्यो। नेपालका लागि कप्तान रोहित पौडेलले ४७ बाहेक अन्य ब्याटरले उल्लेख्य प्रदर्शन गर्न सकेनन्। स्कटल्यान्डका लागि ब्रान्डोन म्याकमुलेन, सफयान शरिफ र मार्क वाटले दुईदुई विकेट लिए त्रिदेशीय शृंखलाको पहिलो खेल नतिजाविहीन भएको थियो भने। दोस्रो खेलमा स्कटल्यान्डसँग तीन विकेटले पराजित भएको थियो। बुधबार नेपाल नामिबियासँग ८६ रनले पराजित भएको थियो। नामिबिया भ्रमणमा यो नेपालको अन्तिम खेल हो।"
"थप ४ जनामा कोरोना पुष्टि, १५ डिस्चार्ज",काठमाडौं : थप ४ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ७८५ नमूना परीक्षण गर्दा ४ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट २८३ र एन्टिजेनबाट ५०३ नमूनाको परीक्षण गर्दा पीसीआरबाट ३ र एन्टिजेनबाट १ नमूनाको रिपोर्ट पोजिटिभ आएको हो। मन्त्रालयका अनुसार थप १५ जना कोरोनामुक्त भएका छन्। हाल सक्रिय कोरोना संक्रमितको संख्या ६० पुगेको छ
पश्चिम सेती र पञ्चेश्वर निर्माणपछि समृद्धि आउने छ : प्रधानमन्त्री,"धनगढी : प्रधानमन्त्री शेरबहादुर देउवाले पश्चिम सेती र पञ्चेश्वरजस्ता विकासका योजनाको निर्माण पूरा भएपछि विकास र समृद्धि आउने बताएका छन्। आज धनगढीमा सुरु भएको सुदूरपश्चिम महोत्सवको उद्घाटन गर्दै प्रधानमन्त्री देउवाले पश्चिम सेती जलविद्युत् परियोजना निर्माण गर्ने भारतीय कम्पनीले अनुमतिपत्र लिइसकेकाले छिट्टै आयोजनाको निर्माण पूरा हुने विश्वास व्यक्त गरे। उनले पश्चिम सेती, चमेलिया जलविद्युत् परियोजना, रानी जमरा कुलरिया, महाकाली सिँचाइ आयोजना र पञ्चेश्वरजस्ता योजनाको निर्माणलाई सरकारले प्राथमिकता दिएको बताए। पर्यटन तथा कृषिको विकासमार्फत आर्थिक समृद्धि गर्न सकिनेमा जोड दिँदै उनले विकासका लागि प्रदेश सरकार र स्थानीय सरकारबीच समन्वय हुनुपर्नेमा जोड दिए। कोरोना महामारीले थला परेको उद्योग व्यवसायलाई माथि उठाउन सरकार गम्भीर रहेको बताउँदै प्रधानमन्त्री देउवाले सुदूरपश्चिमको कृषि तथा पर्यटन विकासका लागि महोत्सवले टेवा पुर्याउने बताए।"
क्रिकेटर जडेजा पत्नी रिबाबा गुजरात विधानसभामा निर्वाचित,गुजरात : भारतीय क्रिकेटर रविन्द्र जडेजाकी पत्नी गुजरातको विधानसभा निर्वाचनमा विजयी भएकी छन्। पत्नी रिबाबा जडेजा भारतीय जनता पार्टीबाट जामनगर उत्तरी क्षेत्रबाट विजयी भएकी हुन्। सन् १९९० मा राजकोटमा जन्मिएकी रिबाबा पेसाले इन्जिनियर हुन्। उनी खाद्य ब्यापारमा पनि संलग्न छिन्। निर्वाचनमा आयोगमा बुझाइएको कागजातअनुसार रिबाबासँग ५७ लाख बराबरको गरगहना रहेको छ। उनले वार्षिक ६ लाख बढी आम्दानी गर्छन् भने उनको कूल सम्पत्ति ६२ लाख भारतीय रुपैयाँ रहेको सञ्चारमाध्यमहरुमा उल्लेख छ।
एनसेलको सेवामा किन आयो समस्या ?,काठमाडौं : सडक विस्तारका क्रममा फाइबर काटिँदा एनसेलको सेवामा समस्या आएको छ। सेवा बिहीबार सडक विस्तारका क्रममा बुटवलबर्दघाट र दमौलीआँबुखैरेनी जोड्ने अप्टिकल फाइबर काटिएका कारण अवरुद्ध भएको एनसेल आजियाटा लिमिटेडले जनाएको छ। कम्पनीका सम्बन्धित मर्मतसम्भार टोलीहरु फिल्डमा खटिसकेका छन्। घटनाले सेवामा पर्न गएको असुविधाका कम्पनीले माफी मागेको छ। कम्पनीले अत्यावश्यक दूरसञ्चार सेवालाई सुचारु राख्नका लागि महत्त्वपूर्ण दूरसञ्चार पूर्वाधारको संरक्षणमा सजग रहन सबैलाई अनुरोध गरेको छ।
विराटनगरमा हर्षोल्लासका साथ मनाइयो उधौली,"विराटनगर : प्रकृति पुजकका रूपमा रहेका किराँत समुदायले आफ्नो दोस्रो ठुलो चाड उधौली विभिन्न कार्यक्रम गरी हर्षोल्लासका साथ मनाएका छन्। विराटनगरका किराँत धर्मावलम्बीहरूले न्वागी पूजासहित विभिन्न सांस्कृतिक नृत्य लगायतका कार्यक्रम गर्दै उधौली पर्व मनाएका हुन्। विराटनगरमा करिब साढे ६ हजारको संख्यामा किरात धर्मावलम्बीहरूको बसोबास रहेको छ। बिहीबार विराटनगर१५ स्थित माङखिम मन्दिर र वडा नम्बर ११ स्थित साकेला थानमा पूजापाठ सहितका विविध कार्यक्रम गर्दै राई, लिम्बु र याक्खाहरूले उधौली मनाएका छन्। पर्वका अवसरमा उनीहरूले ढोकेनी, च्याबु्रङ, हाक्पारे र साकेला लगायतका नृत्य समेत प्रस्तुत गरेका छन्। अन्नबाली भित्र्याउनुअघि प्रकृति र पितृको पूजा गर्नुपर्ने धार्मिक मान्यता अनुरूप उधौली पर्व मनाइने गरिएको आदिवासी जनजाति महासंघ मोरङका अध्यक्ष दिलबहादुर थेबेले बताए। पहिलेपहिले मानव उत्पत्तिका बेला खेतीपाती गरी लगाएको अन्न त्यतिकै खाइन्थ्यो। तर, त्यसले गर्दा रोग व्याधिले सताउन थाल्यो, उनले भने, छालारोग लगायतका समस्याहरू बढ्दै गएपछि अन्नबालीको पूजा गर्न थालिएको हो। किराँतहरूको धार्मिक पुस्तक मुन्धुममा समयलाई उधौली र उभौली गरी दुई भागमा विभाजन गरिएको छ। खेती किसानीका आधारमा समयलाई यी दुई भागमा बाँडिएको किराँत समुदायको बुझाई रहिआएको छ। अन्नबाली लगाउने बेला बैशाख पूर्णिमामा मनाइने पर्व उभौली हो भने त्यही अन्नबाली भित्र्याउने बेला मंसिर शूक्ल पूर्णिमाका दिन मनाइने पर्व उधौली हो।"
एक साताभित्र काममा नफर्किए योजनाहरूको ठेक्का सम्झौता तोडिने,"जोमसोम : मुस्ताङमा अलपत्र छाडिएका योजनाहरूको एक सातातभित्र निर्माणअघि नबढे ठेक्का सम्झौता तोडिने भएको छ। जिल्लामा राष्ट्रिय गौरवका आयोजनामा समेटिएका सडक आयोजना र पुल निर्माण अलपत्र परेका छन्। सडक विभागका महानिर्देशक अर्जुनजंग थापाले निर्माण कम्पनीहरूलाई एकसाताभित्र काममा नफर्किएमा ठेक्का सम्झौता तोड्न आयोजना प्रमुख जगत प्रजापतिलाई निर्देशन दिएका हुन्। मुस्ताङका पूर्व संघीय सांसद प्रेमप्रसाद तुलाचनको नेतृत्वमा एक टोलीले विकास निर्माणको काममा निकै ढिलासुस्ती भएको र भएका काम ठेकेदारले अलपत्र छाडेको बताएपछि उनले सो निर्देशन दिएका हु्न्। राष्ट्रिय गौरवको बेनीजोमसोमकोरला सडकमा निर्माण कम्पनीका कारण ढिलासुस्ती भएको पूर्व संघीय सांसद तुलाचनले बताए। राष्ट्रिय गौरवको सडक अन्तर्गत मालढुङ्गाबेनी १३ किमी सड ,चराङ छोसेर २५ किमी सडक, खन्तीजोमसोम १६ किमी सडक,जोमसोमकागबेनी कालोपत्रे सडक र अन्य पुलहरू समेत निर्माण कम्पनीको ढिलासुस्तीले अलपत्र छ। मालढुङ्गाबेनी १३ किमी सडक दुई वर्षअघि ठेक्का सम्झौता भएको थियो। अहिले सो सडकको काम ठप्पै छ। राष्ट्रिय गौरवको सडक २०७४ सालदेखि सुरु भएपनि ६ खण्डको काम सकिदा चराङछोसेर २५ किमी सडकको काम पूरा भएको छैन। तामाङ गौरी पार्वती कोशी एण्ड न्यौपाने जेभीले जिम्मा लिएको उक्त खण्डमा ८५ प्रतिशत काम हुँदा दुई वर्षदेखि सडक स्तरोन्नति ठप्पै छ। यसैगरि आयोजना अन्तर्गत बेनीजोमसोम चौथो खण्डको काम पनि अहिले ठप्पै छ। कोवाङजोमसोम १६ किमी सडक स्तरोन्नतिको जिम्मा कोशी एण्ड न्यौपाने जेभीले लिएको थियो। ७ करोड ५२ लाख लागत उक्त खण्डको काम निर्माण कन्ट्रक्सनले अलपत्र छाडेको हो। कन्ट्रक्सनले जोमसोम बजार क्षेत्रका केही काम गरेपनि बाँकी काम लथालिङ छाडेको छ। यस्तै, गतवर्षको सुरुवाती चरणमै ठेक्का सम्झौता भएको जोमसोमकागबेनी १३ किमी कालोपत्रे सडकको काम पनि अलपत्र छ। कन्ट्रक्सनले १४ महिनामा जम्मा ७ प्रतिशत काम गरेर बाँकी काम त्यसै छाडेको हो। कालोपत्रेका लागि आत्रेय सारस जेभीले लागत भन्दा आधा रकम घटेर २८ करोड १४ लाखमा ठेक्का सम्झौता गरेको थियो। अहिले निर्माण कन्ट्रक्सनका प्रतिनिधि पनि सम्पर्कमा छैनन्। यस्तै, राष्ट्रिय गौरवको सडक अन्तर्गत मार्फा, कागबेनी, छुसाङ, घमी र चराङ लगायतका स्थानमा निर्माणधीन सडक पुल पनि ढिलासुस्तीले अलपत्रै छ।"
हुलाकी राजमार्ग निर्माण समयमै सम्पन्न गर्न निर्देशन,"विराटनगर : मोरङ क्षेत्र नं २ का प्रतिनिधिसभा सदस्य ऋषिकेश पोखरेलले हुलाकी राजमार्गको निर्माण कार्य चाँडै सम्पन्न गर्न निर्देशन दिएका छन्। मोरङको रंगेलीदेखि रतुवामाइस्थित चौकी घाटसम्मको हुलाकी राजमार्ग विस्तार कार्य समयमै सम्पन्न गर्न सम्बन्धित निकायलाई उनले निर्देशन दिएका हुन्। हुलाकी सडक आयोजना प्रमुख विजय थापासँग कार्यप्रगति बारे जानकारी लिँदै बिहीबार उनले द्रुत गतिमा काम अगाडि बढाउन निर्देशन दिएका हुन्। दक्षिणी भेगको लाईफलाईन का रूपमा हेरिएको उक्त सडकको निर्माण कार्य समयमै सम्पन्न हुन नसक्दा आम सर्वसाधारणले निक्कै सास्ती व्यहोर्दै आइरहेको उनले बताए। सडक आयोजनालाई निर्देशन दिँदै उनले भने, निर्माण कार्यको गुणस्तरमा पनि जनताको प्रश्न उठिरहेको छ। काममा तलमाथि नहोस्। उनले बजार क्षेत्रमा सडकको चौडाइ सय मिटर फराकिलो बनाउन समेत दबाब दिएका छन्। आयोजना प्रमुख र इन्जिनियरहरुको टोलीले निर्माणाधिन सडकको निरीक्षण समेत गरिसकेको छ। यसै आर्थिक वर्षको अन्त्यसम्म सो खण्डको निर्माण कार्य सम्पन्न भइसक्ने हुलाकी सडक आयोजना कार्यालयले जनाएको छ। कार्यालयका अनुसार सोही सडकखण्डमा पर्ने रतुवा खोलाको अधुरो पुलको काम पनि अब अघि बढ्ने भएको छ। पुलको काम भने आगामी माघको पहिलो सातादेखि सुरु हुने जानकारी दिइएको छ।"
प्रधानमन्त्री देउवाले गरे सुदूरपश्चिम महोत्सवको उद्घाटन,धनगढी : प्रधानमन्त्री शेरबहादुर देउवाले सुदूरपश्चिम महोत्सवको उद्घाटन गरेका छन्। नयाँ सरकार गठनको रस्साकस्सी चलिरहेको बेला महोत्सव उद्घाटन गर्न प्रधानमन्त्री देउवा बिहीबार दिउँसो धनगढी आएका थिए। कैलाली उद्योग वाणिज्य संघको आयोजनामा सुरु भएको महोत्सव पुस २ गतेसम्म सञ्चालनमा हुनेछ। धनगढी उपमहानगरपालिका १ पशुपति टोलमा सञ्चालनमा रहेको महोत्सवको १६ औं संस्करण हो। कैलाली उद्योग वाणिज्य संघले २०६३ सालदेखि महोत्सवको आयोजना गर्दै आएको छ।
मुस्ताङमा ट्राफिकले उठायो १३ लाख ६० हजार राजस्व,"जोमसोम : मुस्ताङमा ट्राफिक प्रहरीले पाँच महिनामै १३ लाख ६० हजार राजस्व संकलन भएको छ। चालु वर्षको साउनदेखि मंसिर १८ गतेसम्म १ हजार ३९६ वटा सवारी साधनलाई कारबाही गर्दा त्यती राजस्व संकलन भएको जिल्ला ट्राफिक कार्यालय मुस्ताङले जनाएको छ। आर्थिक वर्ष २०७७०७८ मा कुल ९३० वटा सवारी साधानलाई कारवाही गर्दा ५ लाख ३६ हजार ट्राफिक राजस्व संकलन भएको थियो। गतवर्ष भने २ हजार १८४ वटा सवारी साधनलाई कारवाही गर्दा १३ लाख ७४ हजार राजस्व उठेको थियो। गतवर्षको तथ्यांक हेर्दा चालु वर्ष ट्राफिक राजस्व दोब्बरले वृद्धि हुनसक्ने इञ्चार्ज प्रहरी सहायक निरीक्षक प्यामनारायण पौडेलले जानकारी दिए। धार्मिक तथा पर्यटकीय जिल्ला मुस्ताङमा सडकको पहुँच सहज हुँदै जान थालेपछि जिल्लाबाहिरबाट उल्लेख सवारी साधन भित्रिने गरेका छन्। मुस्ताङ र म्याग्दीको सीमावर्ती क्षेत्र घाँसा प्रहरी चेक पोष्ट, जोमसोम, कागबेनी र मुक्तिनाथमा ट्राफिक प्रहरीहरुले सवारी साधनको चेकजाँच र निगरानी गर्ने गरिएको छ। ट्राफिक नियम उल्लंघन गरी सवारी चलाउने चालक, मापसे सेवन गरी सवारी चलाउने चालक, तीव्र गतिमा सवारी चलाउने चालक, हेलमेट नलगाउने र क्षमताभन्दा बढी यात्रु राख्ने, प्रयोजनविपरीत सवारी चलाउने र सवारी साधनको आवश्यक कागजात नलिई सवारी चलाउनेलाई कारबाही गरिएको हो।"
रबि लामिछानेको पार्टीलाई 'सत्ता बाहिर' राख्ने रणनीति,"काठमाडौं : चौथो दलका रूपमा उदाएको राष्ट्रिय स्वतन्त्र पार्टी अब बन्ने सरकारमा सहभागीताबारे अनिर्णित देखिएको छ। संसदमा समानुपातिकसहित २० सिट ल्याएको रास्वपाले सरकारमा दर्विलो उपस्थित हुने या प्रतिपक्षमा रहेर प्रभावकारी भूमिका निर्वाह गर्नेबारे निर्णय लिन सकेको छैन। सत्ता गठबन्धन र नेकपा एमालेले सत्ता समीकरणबारे आन्तरिक छलफललाई तिव्रता दिए पनि ती छलफलमा रास्वपाको सहभागीता देखिँदैन। सत्ता गठबन्धन पनि सकेसम्म रास्वपालाई सरकारमा सहभागी नगराउने मनस्थितिमा छ। हालको गठबन्धनलाई निरन्तरता दिँदै नागरिक उन्मुक्ति पार्टी र जनमत पार्टीलाई सरकारमा सहभागिता गराउन लागिपरेको छ। त्यसका लागि सत्ता गठबन्धनका शीर्ष नेताहरूले नागरिक उन्मुक्ति पार्टीका संरक्षक रेशम चौधरी र जनमतका अध्यक्ष सीके राउतसँग तीव्र लबिङ गरिरहेका छन्। जनमतका अध्यक्ष राउतले सरकारमा सहभागीता हुने प्रतिवद्धतासमेत व्यक्त गरिसकेका छन्। एमालेले पनि सरकारमा बहुमत पुर्याउने कसरतमा छ। तर रास्वपासँग छलफल गरेको देखिँदैन। अहिलेसम्म भाबी सरकारलाई लिएर रास्वपाले कुनै खालको गृहकार्य सुरु गरेको छैन। रास्वपाका नेताहरु पर्ख र हेरको अवस्थामा छन्। रास्वपा अध्यक्ष रबि लामिछानेले सरकारमा सहभागीताबारे निर्णय नलिए पनि परिस्थितिको आँकलन गरिरहेको बताए। भरतपुर विमानस्थलमा बिहीबार पत्रकारहरूसँगको कुराकानीमा लामिछानेले सरकारमा जानेबारे अहिलेसम्म केही नसोँचेको बताए। हामीले सरकारमा जानेबारे केही सोँचेका छैनौं। परिस्थितिलाई आँकलन गरिरहेका छौं,' उनले भने। उनले सरकारभन्दा पनि एजेण्डा प्राथमिकतामा रहेको बताए। 'जनताले हामीलाई जे भनेर भोट दिएका हुन्। त्यो एजेण्डा महत्वपूर्ण कुरा हो। को जाने को नजाने ठूलो कुरा होइन,' उनले भने। रास्वपाका प्रवक्ता मुकुल ढकालले केही दिनमै केन्द्रीय कमिटीको बैठक बसेर आगामी योजनाबारे निर्णय लिने बताए। लामिछानेले भाबी प्रधानमन्त्रीमा पुराना अनुहारलाई समर्थन नगर्ने अभिव्यक्ति दिएका थिए।"
चितवनमा दुर्घटनामा परी जर्मनी नागरिकको मृत्यु,चितवन : इच्छाकामना गाउँपालिका वडा नं ३ फिल्सिङमा पिकअप गाडी र मोटरसाइकल ठोक्किदा एक विदेशी नागरिकको मृत्यु भएको छ । अर्का एक विदेशीसहित दुई जना घाइते भएका छन् । आज बिहान १०:१५ बजे फिस्लिङस्थित पृथ्वी राजमार्गमा दुर्घटना भएको हो । मृत्यु हुनेमा जर्मनका नागरिक ६० वर्षीय मिचेल मेयर ओलवर्षलेबेन रहेको जिल्ला प्रहरी कार्यालयले जनाएको छ । उनको उपचारका क्रममा चितवन मेडिकल कलेजमा मृत्यु भएको हो । नारायणगढबाट काठमाडौं जाँदै गरेको ना४१प ५४८ नंको मोटरसाइकल र धादिङबाट मुग्लिनतर्फ आउँदै गरेको गरेको बागमती प्रदेश ०३००१च१६८२ नंको पिकअप गाडी ठक्कर खाएको हो । ठक्कर खाएका दुवै सवारीसाधन सडकबाट ५० मिटर तल खसेका छन् । कार्यालयका प्रवक्ता प्रहरी नायब उपरीक्षक विजयराज पण्डितका अनुसार मोटरसाइकलमा सवार एक विदेशी नागरिक र पिकअप गाडीमा सवार एक जना घाइते भएका छन् । मोटरसाइकल चालक जर्मनी नागरिकको मृत्यु भएको हो भने पछाडि सवार विदेशी महिलाको अवस्था सामान्य रहेको छ। पिकअप गाडीमा सवार तीनजनामध्ये धादिङको गल्छी गाउँपालिका५ बस्ने ७३ वर्षीय वीरबहादुर तामाङ घाइते छन् । घाइते दुवैको चितवन मेडिकल कलेजमा उपचार भइरहेको प्रहरीले जनाएको छ । पिकअप गाडी चालक र सहचालक प्रहरीको नियन्त्रणमा रहेको कार्यालयले जनाएको छ । रासस
एमालेको सचिवालय बैठक शुक्रबार बस्ने,"काठमाडौं : नेकपा (एमाले)को सचिवालय बैठक भोलि (शुक्रबार) बस्ने भएको छ। एमालेका प्रचार विभाग प्रमुख पृथ्वीसुब्बा गुरुङले समसामयिक राजनीतिक विषयवस्तुमा छलफल गर्न बैठक डाकिएको जानकारी दिए। उनका अनुसार बैठकमा समानुपातिकतर्फका सांसदको छनोट, निर्वाचन समीक्षालगायतका विषयमा छलफल गरिनेछ । निर्वाचन आयोगले बुधबार राजनीतिक दललाई पत्र पठाउँदै समानुपातिकतर्फको सांसदको नाम पठाउन निर्देशन दिएको छ। एमालेले प्रतिनिधिसभाको प्रत्यक्ष निर्वाचनमा ४४ सिट र समानुपातिकतर्फ ३४ सिट प्राप्त गरेको छ ।"
कप्तान हाजार्डको दुखद् बिदाइ,"ब्रसेल्स : बेल्जियमलाई चार वर्ष अघिको विश्वकपमा तेस्रो बनाएका कप्तान इडेन हाजार्डको राष्ट्रिय टिमबाट सुखद् बिदाइ हुन सकेन। कतारमा जारी विश्वकपको समूह चरणबाटै बाहिरिएसँगै हाजार्डले ३१ वर्षको उमेरमा अन्तर्राष्ट्रिय करियरमा बिट मार्ने निर्णय गरेका हुन्। सन् २००८ मा १७ वर्षको उमेरमा बेल्जियमको राष्ट्रिय टिमबाट डेब्यु गरेका हाजार्डले रेड डेभिल्सका लागि एक सय २६ खेलमा ३३ गोल गरेका छन्। एक पाना आज पल्टिने छ, प्लेमेकर हाजार्डले सामाजिक सञ्जालमा लेखेका छन्, अनुपम माया र साथका लागि धन्यबाद। सन् २००८ देखि यी सबै खुसीका लागि धन्यबाद। मैले अन्तर्राष्ट्रिय करियर टुङ्ग्याउने निर्णय गरेको छु। उत्तराधिकारी तयार छन्। मिस यू हाजार्ड चार वर्षअघि रुसमा सेमिफाइनल पुग्दा बेल्जियका प्रमुख सदस्य थिए। उनको टिम त्यो सिजन च्याम्पियन बनेको फ्रान्ससँग सेमिफाइनलमा पराजित भएको थियो। त्यसपछि इङ्ल्यान्डलाई हराउँदै तेस्रो बनेको थियो। हाजार्डकै कप्तानीमा तेस्रो बनेको बेल्जियमको विश्वकपमा त्यो नै सबैभन्दा ठूलो उपलब्धि हो। हाजार्ड १४ वर्षअघि लक्जेमबर्गविरुद्ध डेब्यु गर्दा बेल्जियमबाट राष्ट्रिय टिमको जर्सी लगाएर खेल्ने आठौं कान्छो खेलाडी बनेका थिए। त्यसपछि उनले तीन विश्वकपमा बेल्जियमको प्रतिनिधित्व गरे। दुई पटक युरोपियन च्याम्पियनपसिप खेलेका हाजार्डले ५६ खेलमा कप्तानी गरे। हाजार्डले कतारमा समूह चरणका तीनै खेल खेले। क्यानडानविरुद्ध बेल्जियम १० ले विजयी हुँदा उनकै गोल निर्णायक बनेको थियो। समूह चरणमै मोरक्कोसँग २० ले पराजित भएर क्रोएसियासँग गोलरहित बराबरीमा रोकिँदा बेल्जियमको यात्रा समूह चरणमै सीमित भएको थियो। बेल्जियमका मुख्य प्रशिक्षक रोबर्टो मार्टिनेजले पनि विश्वकपबाट बाहिरिएपछि पदबाट राजीनामा दिएका थिए। हाजार्ड सन् २०१९ मा इङ्लिस क्लब चेल्सीबाट करिब एक सय ५० मिलियन पाउन्डमा रियल म्याड्रिड पुगेका थिए। स्टाम्फोर्ड ब्रिजमा सात वर्ष बिताउँदा उनले दुई पटक प्रिमियर लिग, एफए कप, ईएफएल कप र दुई पटक युरोपा लिगको उपाधि उचालेका थिए। स्पेन पुगेयता चोटले ग्रस्त भएका हाजार्डले इङ्ल्यान्ड हुँदाको लय समात्न सकेका छैनन्। यद्यपि, उनले त्यहाँ दुई पटक ला लिगा र च्याम्पियन्स लिग जितेका छन्। गत मेमा लिभरपुलविरुद्ध च्याम्पियन्स लिगको फाइनलमा उनी प्रयोग नगरिएका सब्स्टिच्युट थिए। जारी सिजन उनले कार्लो एन्सेलोटीको म्याड्रिडमा ६ खेल मात्रै खेलेका छन्। उनले सन्न्यासको घोषणा गरेसँगै बेल्जियन फरवार्ड मिची बाट्सुवायीले महान् भनेका छन्। यस्तै, बेल्जियन गोलरक्षक सिमोन मिन्योलेटले सबै रमाइला क्षणका लागि धन्यबाद इडेन् लेखेका छन्। उनको पूर्वक्लब चेल्सीले बेल्जियमका सर्वकालीन महानमध्ये एक भनेर सम्बोधन गरेको छ।"
कांग्रेसको केन्द्रीय कार्यसम्पादन बैठक शनिबार बस्ने,काठमाडौं : नेपाली कांग्रेस केन्द्रीय कार्यसम्पादन समितिको बैठक यही मंसिर २४ गते शनिबार बस्ने भएको छ। समितिको बैठक शनिबार दिउँसो १ बजे पार्टीको केन्द्रीय कार्यालय वीपी स्मृति भवन ललितपुरमा बस्ने मुख्य सचिव कृष्णप्रसाद पौडेलले जनाएका छन्। बैैठकमा चुनावी समीक्षालगायत विषयमा छलफल हुने जनाइएको छ। बैठकमा उपस्थितिका लागि केन्द्रीय कार्यसम्पादन समितिका पदाधिकारी एवं सदस्यलाई निर्देशानुसार कांग्रेसले अनुरोध गरेको छ।
अफगानिस्तानमा हत्यारालाई मृत्युदण्ड : मृतकका बुबालाई गोली हान्न लगाइयो,"काबुल : अफगानिस्तानमा हत्यामा दोषी ठहर एक अभियुक्तलाई मृतकका बुबालाई गोली हान्न लगाएर सार्वजनिक स्थानमा मृत्युदण्ड दिइएको छ। तालिबान सत्तामा फर्किएयता मृत्युदण्ड दिइएको यो पहिलो घटना हो। तालिबानका प्रवक्ताले देशको दक्षिणपश्चिमी फराह प्रान्तस्थित एउटा रङ्गशालामा धेरै मानिस भेला भएको बेला त्यसरी दिइएको बताएका छन्। ती अभियुक्तलाई मृत्युदण्ड दिन उनले हत्या गरेका व्यक्तिका बुवाले तीन पटक गोली हानेका तालिबानका प्रवक्ताको विज्ञप्तिमा उल्लेख छ। मृत्युदण्ड दिइएको हेर्न तालिबानका अधिकारीहरू पनि उपस्थित थिए। अफगानिस्तानमा न्यायाधीशहरूलाई शरिया कानुनको पूर्ण पालना गर्न निर्देशन दिइएयता यसरी मृत्युदण्ड दिइएको हो। तालिबानका सर्वोच्च नेता हैबतुल्लाह अखुन्दजादाले गत महिना शरिया कानुनअन्तर्गत सार्वजनिक स्थानमा मृत्युदण्ड दिइने, अङ्गच्छेदन गरिदिने र ढुङ्गाले हान्न लगाउने जस्ता सजाय कार्यान्वयन गर्न आदेश जारी गरेका थिए। तर कस्तो अपराधमा कुन सजाय हुन्छ विषयमा तालिबानले थप व्याख्या गरेको थिएन। तालिबान सत्तामा फर्किएपछि सार्वजनिक स्थानमा र रङ्गशालामा धेरै मानिसहरूका अगाडि कोर्रा लगाएर सजाय दिइने गरेको भए पनि मृत्युदण्ड दिइएको यो पहिलो घटना हो तालिबानका प्रवक्ता जबिबुल्लाह मुजाहिदका अनुसार मृत्युदण्ड हेर्न सर्वोच्च अदालतका न्यायाधीशहरू, सैन्य अधिकारीहरू र वरिष्ठ मन्त्रीहरू पनि सहभागी भएका थिए। शरिया कानुनको कार्यान्वयन र व्याख्या गर्ने जिम्मेवारी पाएका तालिबानका सदाचार र दुष्कर्मसम्बन्धी मन्त्री मोहम्मद खालिद हनाफी पनि मृत्युदण्ड हेर्न उपस्थित भएका थिए। तर प्रधानमन्त्री हसन अखुन्द उपस्थित नभएको तालिबानको वक्तव्यमा उल्लेख छ। तालिबानका अनुसार तज्मिर नाम गरेका व्यक्तिले पाँच वर्षअघि हेरात प्रान्तका गुलाम सर्वरका छोरालाई छुरी प्रहार गरेर मारिदिएका थिए। उनलाई तालिबानका तीन तहका अदालतले दोषी ठहर गर्दै मृत्युदण्डको सजाय सुनाएका थिए। मृत्युदण्ड दिइनुअघि सर्वसाधारण नागरिकहरूलाई रङ्गशालामा उपस्थित हुन सार्वजनिक सूचना जारी गरिएको थियो। हत्या गरिएका व्यक्तिकी आमालाई तालिबान नेताहरूले दोषी ठहर भएका व्यक्तिलाई क्षमादान दिन अनुरोध गरे पनि आफूले मृत्युदण्डको सजाय हुनैपर्ने अडान राखेको उनले बीबीसीसँग बताइन्। 'तालिबानले ईश्वरका नाममा उसलाई माफी दिन मसँग भिक्षा मागेका थिए। तर मैले उसलाई मारेर मेरो छोरालाई जसरी नै पुर्नुपर्छ भन्ने जबाफ दिएँ,' उनले भनिन्, 'अरूलाई पनि पाठ सिकाउन जरुरी छ। यसलाई छाडिदियो भने भविष्यमा अन्य अपराध पनि गर्न सक्छ।' बीबीसी"
युक्रेनसँगको लडाइँमा सोचेभन्दा बढी समय लाग्यो : पुटिन,"मस्को : रूसी राष्ट्रपति भ्लादिमिर पुटिनले युक्रेनमा आफ्नो विशेष सैन्य अभियानमा अपेक्षा गरिएभन्दा बढी समय लागेको स्वीकार गर्दै नयाँ भूभाग कब्जा गर्न सफल भएको र आफ्नो देशको आणविक हतियारले द्वन्द्व बढ्नबाट रोकेको बताएका छन्। 'निःसन्देह, यो एक लामो प्रक्रिया हुन सक्छ,' पुटिनले भने। फेब्रुअरी २४ मा रूसको आक्रमणबाट सुरु भएको नौ महिनाभन्दा लामो युद्धले लाखौंलाई आफ्नो घरबाट विस्थापित गरेको छ, र दशौं हजार घाइते वा मृत्यु हुनुपरेको छ । युद्धको लम्बाइ धेरै दिन हुने देखिएपनि तिनले हाम्रो हितको लागि निरन्तर लड्ने र उपलब्ध सबै उपायहरू प्रयोग गरेर आफ्नो रक्षा गर्ने प्रतिज्ञा गर्दै कुनै सङ्केत देखाएनन् । उनले आफूसँग सेना पठाउनुको विकल्प नभएको दाबी गर्दै वर्षौंदेखि पश्चिमा मुलुकले रूसको सुरक्षा मागलाई अनुहारमा थुक्ने मात्र जवाफ दिएको बताए। रूसमा आफ्नो मानव अधिकार परिषद्का सदस्यहरूसँगको टेलिभिजन बैठकमा बोल्दै पुटिनले भूमि अधिग्रहणलाई रूसका लागि महत्वपूर्ण परिणाम को रूपमा वर्णन गरे र भने, 'अजोभको सागर रूसको आन्तरिक समुद्र बनेको छ ।' आफूले प्रशंसा गर्ने एक जना रुसी नेतालाई बारम्बार उल्लेख गर्ने एउटा ऐतिहासिक प्रसङ्गमा उनले थपे, 'पिटर द ग्रेटले पानीको त्यो स्रोतमा पहुँच प्राप्त गर्न लडेका थिए ।' तीव्र युक्रेनी प्रतिरोधका कारण कीभ लिन असफल भएपछि, रूसले आक्रमणको सुरुवातमा दक्षिणी युक्रेनको व्यापक भूभाग कब्जा गर्यो र लगभग तीन महिनाको घेराबन्दीपछि मे महिनामा मारिउपोलको अजोभ बन्दरगाहको प्रमुख सागर कब्जा गर्यो । गत सेप्टेम्बरमा पुटिनले युक्रेनका दक्षिणमा खेरसन र जापोरिजझिया र पूर्वमा डोनेट्स्क र लुहान्स्क गरी चार वटा क्षेत्रलाई रूसी भूभागमा मा गाभिएको औपचारिक घोषणा गरेका थिए। यसपहिले सन् २०१४ मा युक्रेनको क्रिमियन प्रायद्वीपलाई पनि रूसी सेनाको नियन्त्रणमा लिई यो भूभाग आफ्नो भएको घोषणा गरेको थियो । पुटिनले आणविक अस्त्रसम्बन्धी आफ्नो यसअघिको टिप्पणी द्वन्द्व बढाउने कारक नभई प्रतिरोधको कारक भएको दाबी गर्दै पश्चिमाहरूको आलोचनालाई अस्वीकार गरे। 'हामी पागल भएका छैनौं । आणविक हतियार के हो भन्नेबारे हामी पूर्ण जानकार छौं,' पुटिनले भने। उनले भने, 'हामीसँग ती हतियार छन् र ती अन्य कुनै पनि आणविक शक्तिको तुलनामा धेरै उन्नत र अत्याधुनिक छन् ।' टेलिभिजनमा प्रशारित आफ्नो टिप्पणीमा रुसी नेताले आपूर्ति, घाइते सैनिकहरूको उपचार र सीमित परित्यागमा समस्या रहेको स्वीकार गरेका थिए। उक्त अबसरमा पुटिनले युक्रेनमा सेनालाई बलियो बनाउन सेप्टेम्बरमा आदेश दिएका तीन लाख जगेडा सैनिक बलको परिचालनको बारेमा छलफल गरेका थिए। पुटिनका अनुसार हालसम्म करिब एक लाख ५० हजार मात्र लडाकू युक्रेनी क्षेत्रमा खटाइएका छन् भने बाँकीलाई सेनाले तालिम दिइराखेको छ । क्रेमलिनले अर्को परिचालनको तयारी गरिरहेको हुनसक्ने अनुमानबारे पुटिनले भने, 'रूस र रूसी रक्षा मन्त्रालयले त्यसो गर्न आवश्यक ठानेको छैन ।' रासस"
सुनको मूल्य बढ्यो : तोलाको कति पुग्यो?,काठमाडौं : सुनचाँदी बजारमा बिहीबार छापावाल सुनको मूल्य अधिल्लो कारोबार दिनको तुलनामा प्रतितोला चार सयले बढेको छ। अघिल्लो दिन प्रतितोला ९९ हजार तीन सयमा कारोबार भएको सुनको मूल्य आज प्रतितोला ९९ हजार सात सय तोकिएको छ। नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९९ हजार दुई सय छ। यसको मूल्य अघिल्लो दिन प्रतितोला ९८ हजार आठ सय थियो। त्यस्तै आज चाँदीको मूल्य अघिल्लो दिनका तुलनामा प्रतितोला १० ले बढेर एक हजार तीन सय ६० तोकिएको महासङ्घले जनाएको छ।
पुल बनेपछि डेढ घण्टाको यात्रा पाँच मिनेटमै,"बेनी : म्याग्दी र छिमेकी बागलुङ जिल्ला जोड्ने झोलुङ्गे पुल निर्माण भएपछि डेढ घण्टाको यात्राअवधी ५ मिनेटमा छोटिएको छ । बेनी नगरपालिका१ रत्नेचौरबाट बागलुङ नगरपालिका४ कुडुले जोड्ने ढोडेनी खोलामाथी ३८८ मिटर लामो झोलुङ्गे पुल निर्माण भएको हो । पुल बनेपछि दुई जिल्लाका वासिन्दालाई आवत जावत गर्न एक घण्टा तीस मिनेटको घुमाउरो बाटो हिड्नुपर्ने बाध्यता हटेको बागलुङ नगरपालिका४ कुडुले फेदीका शशिधर सापकोटाले बताए । बागलुङबाट रत्नेचौर पुग्न पहिले डेढ घण्टा लाग्दथ्यो, 'उनले भने, पुल बनेपछि पाँच मिनेटमा पुग्न सकिन्छ । बेनी नगरपालिका१ रत्नेचौरका गोरे किसानले पुल अवलोकन गर्ने पर्यटकको चहलपहल बढेको बताए । संघीय सरकारको सस्पेन्सन ब्रिज डिभिजनले ३८८ मिटर लामो र १७० मिटर अग्लो झोलुङ्गे पुल निर्माण गरेको हो । पुल बनाउन २०७८ असोजमा थानीहिमशिखर जेभीले रु तीन करोड पचास लाखमा ठेक्का सम्झौता गरेको थियो । निर्माण कम्पनीका प्रतिनिधी केदार रिजालले पुलको फाउण्डेशन, जिप, लठ्ठा तान्ने, स्टिल डेग, दायाँ र बायाँतर्फ जाली हालेर लठ्ठा कसेपछि आवत जावत गर्न सकिने भएको बताए । दुई तर्फ सल्याब हाल्न, भार परिक्षण र प्राविधिक नापजाँचको काम बाँकी छ, उनले भने पुलमा सर्वसाधारण आवत जावत गर्न थालेका छन् । पुल बनेपछि रत्नेचौरमा उत्पादन हुने तरकारी र दूध बजारीकरण गर्न र पैदल मार्ग हुँदै बेनी बागलुङ गर्ने सर्वसाधारणका लागि सहज भएको छ । बेनी नगरपालिका१ रत्नेचौरका निवर्तमान वडा अध्यक्ष टेकबहादुर रावलले यो पुलले आवत जावतमा सहजताका साथै रत्नेचौरमा पर्यटकको चहलपहल बढाउन सहयोग पुगेको बताए । रत्नेचौर, ज्यामरुककोट आसपासका क्षेत्रका बासिन्दाले सदरमुकाम बेनी बजारभन्दा बागलुङ बजारमा आर्थिक कारोबार लगायतका गतिविधि गर्ने भएकाले पुलले सुविधा पुगेको छ । बागलुङको पञ्चकोट, कुँडुलेमा रहेको शालग्राम सङ्ग्रहालयको अवलोकन गर्न आउने धार्मिक पर्यटकलाई सुविधा पुग्नुका साथै रत्नेचौरको खेलमैदान, श्रीलक्ष्मिहरी मन्दिर, धौलागिरि क्षेत्रकै सबैभन्दा ठूलो मानवनिर्मित बुढोपोखरीको पर्यटन विकासमा सहयोग पुग्ने पुर्व वडा अध्यक्ष रावलले बताए । पुल निर्माण गर्नका लागि बानपा ४ कँुडुले निवासी जयलाल सापकोटा, इन्द्र शर्मा र पशुपति सापकोटा लगायतले भुजेलचौरको करिब डेढ रोपनी जग्गा उपलब्ध गराएका थिए । यो म्याग्दीमा निर्माण भएको तीन सय मिटर भन्दा लामो तेस्रो झोलुङ्गे पुल हो । यसअघि रघुगंगा गाउँपालिका१ बेग र बादुक जोड्ने ३६५८० मिटर लामो र १४८ मिटर अग्लो झोलुङ्गे पुल निर्माण भएको थियो । एक वर्षअघि मालिका गाउँपालिका७ बिमवाङ र धवलागिरी गाउँपालिका६ रिख जोड्ने ३५० मिटर लामो झोलुङ्गे पुल निर्माण भएको थियो ।"
काठमाडौंमा यसरी मनाइँदैछ ज्यापु दिवस र योमरी पुन्हि (तस्बिरसहित),"काठमाडौं : काठमाडौंका नेवार समुदायले आज राष्ट्रिय ज्यापु दिवस अर्थात् योमरी पूर्णिमा पर्व मनाएका छन्। हेमन्त ऋतुमा पर्ने यो पर्व मार्ग शुक्ल पूर्णिमा अर्थात् धान्य पूर्णिमाको अवसरमा आज धुमधामले मनाइँदैछ । नेपाल संवत्को दोस्रो महिना थिंलामा पर्ने भएकाले यसलाई थिंला पुन्हिपनि भनिन्छ । पर्वका अवसरमा र्याली समेत निकालिएको छ। काठमाडौंको लगनस्थित गोफ:त्वाबाट सुरु भएको र्याली बसन्तपुरमा पुगेर टुंगिएको हो। र्यालीमा नेवार समुदायहरु परम्परागत पोशाक र सांस्कृतिक बाजासहित सहभागी थिए। नेपाल भाषामा योको अर्थ मनपर्ने र मरीको अर्थ रोटी हो । यस अर्थमा योमरीको अर्थ मनपर्ने रोटी हो । नयाँ धान भित्र्याएको खुसियालीमा हर्षोल्लासका साथ यो चाड मनाइन्छ । भर्खरै भित्र्याइएको नयाँ धानको चामलबाटै यःमरी बनाउने र नयाँ अन्न राखिएको भकारी एवं भण्डारमा योमरीलगायत लक्ष्मी, गणेश, कुवेर, नाङ्लो, सुकुन्दा, कुचो समातेको मान्छे, पानस, कछुवा आदिको मूर्तिसहित चेप्टो सानो सानो पात आकारको ल्होँचामरी (मुतुमारी) बनाई पूजा गरी चढाउने गरिन्छ ।"
दरबन्दी अनुसार शिक्षक नहुँदा पठन पाठन प्रभावित,"कपिलवस्तु : दरबन्दी अनुसार शिक्षक नहुँदा मायादेवी गाउँपालिकाका सामुदायिक विद्यालयहरूमा पठन पाठन प्रभावित भएको छ। गाउँपालिकामा रहेका सामुदायिक विद्यालयहरूमा सञ्चालन भएका कक्षा अनुसारको शिक्षकको व्यवस्थापन हुन सकेको छैन। गाउँपालिकामा नव निर्वाचित जनप्रतिनिधिहरूले चालु आवको साउनदेखि लागु हुने गरी गाउँपालिकाले करारमा राखेका ७९ जना शिक्षकहरूको म्याद थप नगर्ने निर्णय गरेपछि शिक्षकको अभाव देखिएको हो। मायादेवी गाउँपालिका४ सानो गौरास्थित जनता आधारभूत विद्यालय बाल विकासदेखि कक्षा ५ सम्म कक्षा सञ्चालनमा भए पनि यस विद्यालयमा बाल विकास तर्फ १ जना सहयोगी कार्यकर्ता र २ जना मात्रै शिक्षक कार्यरत छन्। दुई जना शिक्षकले ५ वटा कक्षा सञ्चालन गर्नु पर्दा यस विद्यालयको पठन पाठनमा निकै समस्या भोग्नु परेको विद्यालयका शिक्षक धर्मेन्द्र कुमार चौधरीले बताए। 'दुई जना शिक्षकले कक्षा १ देखि ५ सम्म पढाउनुपर्ने भए पछि ५ वटा कक्षाका विद्यार्थीहरूलाई बाल विकास कक्षासहित ३ वटा कक्षामा राखेर पढाएका छौं, शिक्षक चौधरीले भने, 'बाल विकास सहयोगी कार्यकर्ताले बाल विकास र कक्षा १ लाई पढाउनु हुन्छ। कक्षा २ र ३ लाई एउटा कक्षा कोठामा र कक्षा ४ र ५ लाई अर्को कक्षा कोठामा राखेर प्रधानअध्यापक र मैले पढाउँछु।' शिक्षक प्रअ बैठकमा र विद्यालयको कामले अन्य कतै जान पर्यो भने एक्लैले सबै कक्षा पढाउनु पर्छ। 'यस्तो बेला विद्यार्थीहरूलाई कक्षा कक्षामा गएर कक्षा कार्य दिन्छु अनि कक्षा नियन्त्रण गर्छु,' शिक्षक चौधरीले भने। गाउँपालिकाले यस अघि पठाएको २ जना शिक्षक साउन महिना यता कटौती भएपछि शिक्षकको अभाव आफूहरूले झेल्दै आएको विद्यालयका प्रधानाध्यापक ध्वजराज यादवले बताए। 'यो समस्याका बारेमा हामी निरन्तर रूपमा प्रअ वैठकमा उठाउँदै आएका छौं, प्रअ यादवले भने, अब चाडैं नै समस्या समाधान हुने आश्वासन गाउँपालिकाबाट पाएका छौं।' शिक्षक अभावमा पठन पाठन प्रभावित भएको यो विद्यालय त नमूना मात्रै हो। मायादेवी गाउँपालिकाका धेरै विद्यालयहरूमा अहिले कक्षा अनुसारको शिक्षक व्यवस्थापन हुन नसक्दा विद्यालयको पठन पाठन प्रभावित बनेको छ। चालु आर्थिक वर्षको ५ महिना बित्न लाग्दासम्म पनि यहाँका सामुदायिक विद्यालयहरूले शिक्षक अभावको समस्या झेल्दै आएका छन्। सामुदायिक विद्यालयहरूमा शिक्षक अभावको व्यवस्थापन मिलाउन आफूले पहल गरिरहेको मायादेवी गाउँपालिका वडा नं ४ का वडा सदस्य हृदयराम यादवले बताए। शिक्षक अभावका कारण विद्यालयमा पठनपाठन प्रभावित भएसँगै विद्यालय तथा अभिभावकहरूको ठुलो दवावपछि गाउँपालिकाले शिक्षक व्यवस्थापनका लागि प्रक्रिया सुरु गरेको छ। गाउँपालिकाले प्रावि २५, निमावि १५, मावि १०, उमावि ५ जना गरी जम्मा ५५ जना शिक्षक नियुक्तिको प्रक्रिया सुरु गरेको गाउँपालिकाका शिक्षा अधिकृत माधवप्रसाद घिमिरेले बताए। 'यसरी नियुक्ति प्रक्रिया सुरु गरिएका शिक्षक व्यवस्थापन गर्दा पनि गाउँपालिकाका सामुदायिक विद्यालयहरूमा कक्षा अनुसारको शिक्षक व्यवस्थापन भने हुन सक्दैन, शिक्षा अधिकृत घिमिरेले भने, अषाढ मसान्तपछि अन्य वैकल्पिक व्यवस्था नगरीकन ७९ जना शिक्षकको चालु आवका लागि म्याद थप नगरेका कारण यो समस्या देखिएको हो।' चालु शैक्षिक सत्रको ५ महिनामा गाउँपालिकाका अधिकांश विद्यालयहरूमा पठन पाठन अस्तव्यस्त हुन पुगेको शिक्षा अधिकृत घिमिरेले पनि स्वीकार गरेका छन्। गाउँपालिकामा कुल ३४ वटा सामुदायिक विद्यालय र ३२ वटा मदरसा विद्यालयहरू रहेका छन्।"
जसले आफ्नो क्षेत्रमा फर्काए एमालेको विरासत,"सत्ता गठबन्धनको बलियो उम्मेदरबार बीना मगरसँग कसरी चुनाव जित्नुभयो ? जनताले माया गरेर जितेें। दलका नेताहरूमा पो गठबन्धन थियो। जनताले त्यो गठबन्धन मन पराएका थिएनन्। जुन परिणामले पनि देखियो। अर्को कुरा बीना मगरलाई देखेर जनता सन्तुष्ट थिएनन्। उहाँले चुनाव जितेर मन्त्री पनि हुनुभयो। तर, गाउँमा फर्केर आउनु भएन, विकास निर्माणका काम पनि गर्नुभएन भन्ने आरोप उहाँमाथि थियो। स्थानीय निर्वाचनको मतको विश्लेषण गर्दा सत्ता गठबन्धन, एमालेको भन्दा झण्डै दोब्बर मतले अगाडि थियो। कञ्चनपुर १ मा बेलौरी, पुनर्बास, बेलडाँडी र लालझाडी गरी चार स्थानीय तह छन्। यी चारमा लालझाडीबाहेक बेलौरी माओवादीले जितेको, पुनर्बास र बेलडाँडी कांग्रेसले। यस्तो अवस्थामा मलाई चुनौती त थियो नै। तर, आदरणीय पार्टी अध्यक्षले मलाई टिकट दिने बेला नै तपाईंलाई यो टिकट जित्नका लागि हो भन्नु भएको थियो। त्यही हौसलाले धेरै चुनौती पार गर्दै जनताले साथ दिएपछि जितियो। तपाईंसँग उहाँलाई हराउने रणनीतिहरू के थिए ? (हाँस्दै) त्यस्तो रणनीति केही थिएन। मैले चारवटै स्थानीय तहमा आएका पार्टीगत मतको विश्लेषण गरें। एमाले आधा मतले पछाडि थियो। अझ त्यसमा एमालेबाटै बागी उम्मेदवार पनि। एमालेकै सिनियर केही नेता राजीनामा दिएर बसेको अवस्था थियो। मैले कुनकुन स्थानमा गएर मत बढाउन सकिन्छ भन्ने योजना बनाएँ। सहजै परिवर्तन गर्न सक्ने स्थानहरूमा बढी समय दिएँ। धेरै ठाउँमा बीना जीलाई लिएर असन्तुष्टी पनि पाइयो। स्थानीय तहअनुसार मत आफ्नो पक्षमा पारें। अनि जितियो। तर, खासै रणनीति केही पनि थिएन। तपाईंले देख्नुभयो होला नि सत्तामा रहेको पार्टीहरू चुनाव प्रचारप्रसारमा गाडीहरूको लावालस्कर हुन्थ्यो। तर, हामीहरू सीमिति साथीहरू प्रचारमा जान्थ्यौ। तर, जनताले माया गरे अनि जितें। जनता माझ तपाईंका एजेन्डा के के थिए ? एजेन्डा पनि खासै केही थिएनन्। पार्टीले तयार पारेको ग्यारेन्टीसहितको घोषणापत्र आफैंमा एजेन्डा थियो। तर, पनि सीमा समस्या, बाढी कटान तथा सीमा क्षेत्रका करिडोरका समस्याहरू मुख्य थिए। मेरो निर्वाचन क्षेत्रमा सीमा समस्या बढी छ। कञ्चनपुरमा भारतसँग सिमाना जोडिएको सबैभन्दा बढी क्षेत्र, मेरै निर्वाचन क्षेत्रमा पर्छ। भारतसँगको सिमाना समस्याका कारण गोविन्द गौतमको हत्या पनि भयो। त्यसैले म अब संघीय सांसद भएँ। मेरो तर्फबाट संघीय संसद्मा सीमाका समस्या उठान गर्छु। अर्को कुरा, डोन्डा नदीको कटान र सिँचाइको समस्या छ। यो नदीलाई बहुआयामिक प्रयोगमा ल्याउनुपर्छ भनेर जनतामाझ प्रतिवद्धता गरेको छुु। त्यसको दुबैतिर तटबन्ध बनाएर सडक बनाउने र सिँचाइ र पानीको प्रयोगका लागि मेरो पहल हुन्छ। त्यस्तै, ४२ किलोमिटरको सीमा क्षेत्रको सडक करिडोरको एजेन्डा पनि थियो। मैले प्रदेशको आर्थिक मामिलामन्त्री हुँदा त्यस करिडोरका लागि ८० करोड रकम विनियोजन पनि भएको छ। बहुवर्षीय ठेक्का लगाएर त्यो करिडोर बनायो भने क्षेत्र नम्बरको मुहार फेरिन्छ। म त्यसका लागि पनि लागिपरेको छु। तपाईंले आर्थिक मामिलामन्त्री भएका बेला आफ्नो क्षेत्रमा धेरै बजेट हाल्नुभएको हो ? त्यस्तो होइन। म केही महिनाका लागि मन्त्री भएँ। बजेट ल्याउनै पाइनँ। तर, जति समय मन्त्री भएँ त्यो बेला डीपीआर बनाएर स्रोत सुनिश्चित नभएका योजनाहरूमा भने रकम विनियोजन गराएँ। आर्थिक मामिला मन्त्रालय र भौतिक पूर्वाधार मन्त्रालयका सचिवसहितको टोलीले मलाई सहयोग गरे। मैले प्रदेश भरी ८ अर्बको स्रोत सुनिश्चित गरें। त्यो रकम मैले विभिन्न डीपीआर बनिसकेका योजनामा विनियोजन गरे। त्यसमा कैलालीमा २ अर्ब र कञ्चनपुरमा २ अर्ब रकम विनियोजन भएको छ। त्यसैले मेरो क्षेत्रमा मात्रै होइन, प्रदेशभरीका योजनामा रकम विनियोजन गरेर बहुवर्षीय ठेक्काहरू भएका छन्। भनेपछि मैले ६ महिनामा अहोरात्र खटिएर काम गरे। तपाईको क्षेत्रमा सबैभन्दा बढी सीमा विवाद छ। प्याराताल अतिक्रमण भएको छ। गोविन्द गौतमको हत्या भएको क्षेत्रमा पिलर नै नेपालतिर सारिएको छ। दुवै देशको नापी टोलीले तपाईंको क्षेत्रमा आएर कामै गर्न सकेको छैन। कसरी समाधान गर्नुहुन्छ ? म पहिला प्रदेश सांसद थिएँ। सीमाको कुरा प्रदेशको मातहत थिएन। अब म प्रतिनिधिसभा अथवा संघीय सरकारको सांसद भएको छु। मेरो प्रयास सीमा समस्या समाधान गर्ने नै हुनेछ। मैले त खजुराबेलौरीमा भन्सार राखेर नाका राख्नुपर्छ भनेको छु। सीमामा काँडेतार नै लगाउनुपर्छ भनेर मैले पटकपटक बोलेको पनि छु। काँडेतार लगाउनु भनेको नेपालभारत दुवैका लागि फाइदा हो। खुला सिमाना छ। चोरी पैठारी बढेर नेपाललाई घाटा भइरहेको छ। भारतका लागि पनि खुला सिमाना सुरक्षाका हिसाबले चुनौती हो। चीनसँग त हाम्रो पासपोर्ट, भिसा नै चल्छ तर पनि सीमा जोडिएका जिल्लाका मानिसहरू नागरिकताकै आधारमा प्रशासनको सहमतिले चीन जान सक्छन्। भारतका लागि पनि त्यस्तो भए दुवै देशलाई सुरक्षा हुन्छ। सीमा विवाद पनि आउँदैन। मैले भारतका संघीय सांसद, प्रदेश सांसदहरूसँग पनि यसबारेमा कुरा गरेको छु। तपाईं कहिले समाजवादीतिर, कहिले एमालेतिर। यसपालि चुनाव जित्ने देखेपछि फेरि एमालेमा फर्किनु भएको हो ? होइन, मैले समाजवादीमा गएका बेला पनि प्रदेशको भेलामा नोट अफ डिसेन्ट लेखेको छु। सुरुमा जे भए पनि पछि मैले एकीकृत समाजवादीको यही रवैयाले पार्टी समाजवादतिर जाँदैन भन्ने लाग्यो। समाजवादी व्यक्तिगत इगोका कारण बनेको पार्टी हो। अध्यादेश केपी ओलीले ल्याउँदा नराम्रो हुने, अर्काले ल्याउँदा राम्रो कसरी भयो ? एमसीसी सत्ता गठबन्धनले पास गयो। ओलीको पालामा टेबुल गर्दा किन विरोध ? मैले समाजवादीको रवैया हेरें। मलाई त्यस पार्टीको गन्तव्य कतै पनि लागेन। अनि आफूले बनाएको पार्टीमै फर्कें। भन्छन्, अहिले आएको परिणामले देशमा अस्थिरताको बादल मडारिएको छ सीमाको समस्या मेरो प्राथमिकता हो खजुराबेलौरीमा भन्सार हुनुपर्छ चुनावअघि महेन्द्रनगरमा आयोजित ओलीको आमसभामा एमाले प्रवेश प्रदेशको मन्त्री हुँदा ८ अर्बको काम गरें यो अवसरलाई जनताको सेवामा बिताउँछु म त कञ्चनपुरको नेतृत्व सम्हालेको व्यक्ति हुँ नि। एमालेमा मेरो जीवनको पूरै लगानी छ। म समाजवादी छोडेर एमालेमा फर्केपछि मलाई गर्व महसुस भएको छ। जित्ने हार्ने कुरा त चुनाव हो, हारिन्छ पनि जितिन्छ पनि। यताउता गइरहने हुनाले कार्यकर्ताले तपाईंलाई स्ट्यान्ड नभएको नेता हुन् भन्ने आरोप लगाउँछन् नि ? होइन, मेरो फरक नेचर छ। म कसैलाई उचाल्ने पछार्ने गर्दिनँ। म त्यो गर्न पनि चाहन्नँ। म सबै साथीहरूलाई मिलाएर लैजानुपर्छ भन्ने नेचर भएको व्यक्ति हुँ। अर्को कुरा, म पार्टीमा लागिरहने हो। तपाईंले समाजवादीमा गयो भनेर भन्नुभयो। तर, त्यो समाजवादी पनि एमालबाटै बनेको समाजवादी भएको हो नि। मैले सार्वजनिक रूपमै म त्यहाँ जानु हुन्थेन भनेर स्वीकार गरिसकेको छु। मैले त्यसको औचित्य देखेन अनि मूलधारमा फर्केर आए। वातावरण राम्रो भयो भने धेरै नेता कार्यकर्ताहरू एमालेमा फर्किन चाहान्छन्। त्यसैले कुनै बेला गरिएको टेस्ट हो। त्यसको सुधार भइसक्यो। अहिले फेरि सत्ता गठबन्धनकै सरकार बनाउने निर्णय भएको छ। त्यसको पनि बहुमत पुगेको छैन। त्यो गठबन्धन दिगो होला त ? कि देशमा मध्यावधि चुनाव हुनसक्छ ? चुनाव नै हुन्छ भनेर अहिले नै नभनम्। गठबन्धनको बहुमत पुगेको छैन। बहुमत पुयाउन कुनै अर्को दल ल्याउलान् नि। तर, त्यो भनेको अस्थिरता चाहिँ हो। मैले अघि पनि भने गठबन्धनले बहुमत नपाउनु भनेको जनताले त्यसलाई रिजेक्ट गरिदिए भन्ने हो। यो परिणामले के देखाउँछ भने हाम्रो देशमा अझै पनि अस्थिरताको बादल मडारिरहेको छ। हामीले अहिले त्यो गठबन्धन टुटोस् भन्ने पनि सोच्नु हुँदैन। देशमा दिगो स्थिरता होस् भन्ने चाहाना नै राख्नुपर्छ। तर, त्यो पूरा गर्नुहुन्छ जस्तो लाग्दैन। एमालेलाई प्रतिपक्षमा बस भन्ने जनमत आएको होइन र ? होइन नि ! सबैलाई प्रतिपक्षमा बस अनि सबैलाई सरकारमा जाउ पनि भनेको छ। गठबन्धनको बहुमत नआउनु भनेको पनि उसलाई पनि प्रतिपक्षमा बस भनेको हो। हामीसँग गठबन्धन छैन। तर, पनि दोस्रो ठूलो दल त बनेको छ। हाम्रो दलले पनि सरकार बनाउन सक्छ, प्रतिपक्ष पनि बन्न सक्छ। अन्तमा, तपाईंलाई जिताउने मतदातालाई के भन्न चाहानुहुन्छ ? मसँग मतदातालाई धन्यवाद दिने शब्द नै छैन। गठबन्धनका त्यत्रो बलियो मत भएको उम्मेदवार बीना जीलाई छोेडेर मलाई जिताए। मैले यो अवसरलाई जनताको सेवामा बिताउँछु भन्ने हो। गठबन्धनको तडकभडकको प्रचार शैली भए पनि जनताले मलाई रोजे। म जितेको आफ्नो बायोडाटा बनाउन, आफू मन्त्री हुन वा ठुलो मान्छे बन्न होइन। जनताको सेवा गर्न हो। म ती जनताको सेवामा समर्पित हुनेछु। खासमा मेरो पार्टीको अध्यक्ष कमरेड र मेरो पार्टी जसले मलाई टिकटका लागि योग्य ठान्यो उहाँहरूलाई हृदयदेखि नै आभार व्यक्त गर्दछु। म मेरो क्षेत्रका जनताको सेवामा खटिनेछु भनेर व्यवहारबाटै देखाउनेछु। प्रस्तुति : शिवराज भट्ट"
अर्को विश्वकपमा ४८ टोली,"दोहा : विश्व फुटबलको सर्वोच्च निकाय फिफाले निर्णय गरिसकेको छ, अर्को विश्वकपमा ४८ टिम हुनेछन्। सन् २०२६ मा उत्तर अमेरिकामा हुने विश्वकप हालसम्मकै विशाल हुनेछ। यसको अर्थ कतारमा कमजोर भनिएका धेरै टिमले अमेरिका, क्यानडा र मेक्सिकोमा खेल्ने मौका पाउनेछन्। यो ती सबैका लागि सुखद् समाचार हो, जसले साउदी अरबले अर्जेन्टिनालाई हराउँदा, जापानले दुई विश्वकप विजेता स्पेन र जर्मनीलाई स्तब्ध पार्दा, मोरक्कोले बेल्जियम र स्पेनलाई प्रतियोगिताबाटै निकाल्दाको मजा लिए। चार वर्षपछि यस्ता धेरै सरप्राइजले पर्खिरहेका हुनेछन्। तर, अझै पनि विश्वकपको आगामी संस्करण अझै भव्य र विशाल हुन्छ भन्ने निश्चित छैन। एकातिर साउदीले यसपाली अर्जेन्टिनाविरुद्ध २१ को जितसँगै दन्त्यकथा लेखे जस्ता धेरै अवसर हुनेछन्। अर्कातिर स्पेन र कोस्टारिकाको ७० जस्ता एकतर्फी खेल पनि धेरै हुनसक्छन्। जारी विश्वकपमा इङ्ल्यान्डले इरानलाई ६२, फ्रान्सले अस्ट्रेलियालाई ४१ ले हरायो। कतार २२ औं संस्करणमा आएर उद्घाटन खेलमा पराजित हुने पहिलो आयोजक बन्यो। त्यसैले फिफाले अझै धेरै राष्ट्रको सहभागिता सुनिश्चित गरेसँगै प्रतियोगितालाई प्रतिस्पर्धात्मक र रोमाञ्चक बनाउन अझै गृहकार्य गनुपर्ने देखिन्छ। यसको अर्थ हामी १६ वटा राम्रा टिमलाई विश्वकपमा देख्न पाउने छौं, फिफाका ग्लोबल फुटबल विकास प्रमुख आर्सेन वेङ्गर भन्छन्। उनी फिफाको ४८ मुलुकको विश्वकप अझै उत्साहजनक हुनेमा विश्वस्त छन्। सबै महाद्वीपले धेरै टिमलाई सहभागी गराउने मौका पाउने र फिफाका दुई सय ११ वटै सदस्य राष्ट्रहरूका टिम मात्रै सहभागी हुने होइन, धेरैले प्रत्यक्ष हेर्ने र यसबाट फुटबलको विकास हुने आसमा फिफाले यो निर्णय गरेको हो। यदि राष्ट्रिय टिमले विश्व फुटबलको सबैभन्दा ठूलो मञ्चमा उत्रिने मौका पाउँछ भने त्यो देशमा निश्चय नै फुटबलको विकास धेरै हुन्छ, वेङ्गरले भनेका छन्। जारी विश्वकप मध्यपूर्वमा पहिलो पटक आयोजना भइरहेको हो। त्यति मात्र होइन, फुटबलको सबैभन्दा प्रिय ठाउँ युरोप र दक्षिण अमेरिकाभन्दा धेरै टाढा हो। मध्यपूर्वमा जारी विश्वकपका कारण फिफाकै पनि तीव्र आलोचना भयो। मैदान बाहिर जति विवाद् र आलोचना भएपनि मैदानमा भएका रोमाञ्चक खेलले ४८ टिम सहभागी हुँदा अझै भव्य र विशाल हुन्छ भन्ने संकेत यो संस्करणले दिइरहेको छ। फिफाले सन् २०१७ मा ४८ टिम हुने निर्णय गरेपछि विश्वकपको वास्तविक ढाँचा कुन हो ? भनेर धेरै प्रश्न पनि उठेका थिए। फिफाले सुरुआतमा तीन टिम सम्मिलित १६ टिम बनाउने संकेत गरेको थियो। जसको तीव्र आलोचनपछि फिफाले १२ समूह बनाएर प्रत्येक समूहमा चार टिम राख्ने सम्भावना छ। यद्यपि, वेङ्गरले भने यसबारे निर्णय भइनसकेको बताएका छन्। यसपालि कतारमा एसियाबाट जापानसहित तीन टिमले अन्तिम १६ मा स्थान बनाए। यसअघि दुई भन्दा धेरै एसियाली मुलुकले नकआउटमा स्थान बनाउन सकेका थिएनन्। समूह चरणमा अफ्रिकी टिमले सबैभन्दा धेरै अंक बटुले, मोरक्को साविक उपविजेता क्रोएसिया र विश्व नम्बर दुई बेल्जियम भएको समूहबाट विजेता बन्यो। अन्तिम १६ मा पनि स्पेनलाई पेनाल्टीमा पराजित गर्दै क्वार्टरफाइनलमा पुगेको छ। पाँच पटकको विश्वकप विजेता ब्राजिललाई पराजित गर्ने पहिलो टिम क्यामरुन बन्यो, यी सबै विश्वकपमा पहिलो पटक कतारमा सम्भव भए। विश्वकप कसरी अगाडि बढ्दै छ, त्यो हेर्नुहोस्, सेनेगलका मुख्य प्रशिक्षक अलियु सिसेले भनेका छन्, अहिले ३० वर्ष अगाडि जस्तो छैन, जब ठूला माछाले साना माछा जिउँदै निल्थे। कतारमा अन्तिम १६ सम्म पुगे पनि जापानी खेलाडी ताकेफुसा कुबो उनीहरूले एसियालाई कमजोर आँक्ने बताउँछन्। घानाका प्रशिक्षक ओट्टो अड्डोले अफ्रिकाले धेरै क्वोटा पाउनुपर्ने र टिमहरूको अगाडि जाने मौका पनि धेरै भएको बताउँछन्। यद्यपि, विश्वकपको अन्तिम नतिजामा ४८ टिम नै सहभागी भएपनि खासै फरक हुनेमा विश्वस्त हुन सकिँदैन। अझै पनि दक्षिण अमेरिकी र युरोपेली मुलुकहरू नै ठूला माछा बनिरहेका छन्। हालसम्मका २१ वटा विश्वकप उपाधिमध्ये १२ वटा युरोपमा छन्। बाँकी ९ वटा दक्षिण अमेरिकामा छन्। विश्वकपको करिब १०० वर्षको इतिहासमा यी दुई महादेश बाहिरिका टिम फाइनलसम्म पनि पुगेका छैनन्। हालसम्मका ८४ मध्ये ८२ सेमिफाइनललिस्ट टिम पनि युरोपियन र दक्षिण अमेरिकी छन्। सन् १०३० मा अमेरिका र २००२ मा दक्षिण कोरियाले ती दुई महादेश बाहिरबाट विश्वकपको सेमिफाइनलमा स्थान बनाएका छन्। कतारमा समूह चरणमा अन्य महादेशका टिमले राम्रो प्रदर्शन गरे। तर, क्वार्टरफाइनलबाट मोरक्को मात्रै अगाडि जान सक्यो। सेमिफाइनल प्रवेशका लागि मोरक्कोले पोर्चुगलसँग खेल्ने छ। दक्षिण कोरिया, जापान, सेनेगल, अमेरिका र अस्ट्रेलिया अन्तिम १६ बाटै बाहिरिए। सिसेको अफ्रिकी च्याम्पियन टिम सेनेगल नकआउटमा इङ्ल्यान्डसँग ३० गोल खाँदै बाहिरियो। एसियाली बरियताको तेस्रो स्थानको दक्षिण कोरिया पनि ब्राजिलसँग ४१ को नतिजामा पराजित भयो। दक्षिण कोरियाली स्टार ह्युङ मिन सनले इर्ष्यालु अन्दाजमा भनेका थिए, उनीहरूका खेलाडी त हेर तर, ठूलो प्रतियोगिताका अझै धेरै टिमलाई अवसर मिल्ने चाहिँ निश्चित छ। फिफाले बताएअनुसार सन् २०१८ विश्वकप संसारका आधाभन्दा धेरै जनसंख्या (३५ बिलियन)ले हेरेका थिए। विश्व फुटबलको सर्वोच्च निकाय पिफाले कतारबाट पनि ७५ बिलियन अमेरिकी डलर नाफा कमाउने निश्चित छ। सहभागी मुलुकको संख्या ३२ देखि ४८ पुगेसँगै विश्वकपले झन् धेरैसँग व्यापारको मौका पाउने छ।"
गुजरातमा फेरि भाजपाको सरकार बन्ने निश्चित,"एजेन्सी : गुजरात विधानसभा निर्वाचनको मतपरिणाम आउने क्रम जारी छ। गुजरातमा भारतीय जनता पार्टीको सरकार बन्ने करिब निश्चित भएको छ। पछिल्लो मतपरिणामअनुसार भाजपा ७९ स्थानमा विजयी हासिल गरी अग्रस्थानमा छ भने ७८ स्थानमा लिड गरिरहेको छ। यस्तै, भारतीय कंग्रेस आइले ३ स्थानमा विजयी भएको छ। कंग्रेसले १३ स्थानमा अग्रता लिएको छ। बिहीबार बिहान ८ बजेदेखि मतगणना सुरु भएको हो। गुजरातमा २७ वर्षदेखि भाजपाले शासन गर्दै आएको छ। यसपटक भने आम आदमी पार्टी पनि कडा प्रतिष्पर्धाबीच चुनावी मैदानमा देखिएको छ। आम आदमी पार्टीले १ स्थानमा विजयी भएको छ भने ४ स्थानमा अग्रता लिएको छ। गुजरात विधानसभाको १८२ सिटका लागि दुई चरणमा निर्वाचन भएको हो। पहिलो चरणमा १९ जिल्लामा ८९ सिटका लागि मतदान भएको थियो। यसमा ६१ पार्टीका ८३३ उम्मेदवार चुनावी मैदानमा उत्रिएका छन्। दोस्रो चरणमा १४ जिल्लाका ९३ विधानसभा सिटका लागि निर्वाचन भएको थियो। दोस्रो चरणको निर्वाचनमा ७८८ उम्मेदवार मैदानमा छन्। गुजरातमा सरकार बनाउन कुनै पनि दलले कम्तिमा ९२ सिट जित्नु पर्छ। २०१७ सालमा गुजरातको विधानसभा निर्वाचनमा १८२ सिटमध्ये ९९ सिट जितेर भाजपाले सरकार बनाएको थियो।"
हामी अर्जेन्टिनालाई हराउने तयारीमा छौं: भान डाइक,"दोहा: नेदरल्यान्ड्सका कप्तान भर्जिल भान डाइकले क्वार्टरफाइनलमा अर्जेन्टिनासँग खेल्दा सम्पूर्ण ध्यान लियोनेल मेसीमा मात्रै केन्द्रित नहुने बताएका छन्। कतारमा जारी विश्वकपको क्वार्टरफाइनलमा सन् २०१४ का दुई सेमिफाइनलिस्ट फेरि आमनेसामने हुँदैछन्। आठ वर्षअघि ब्राजिलमा अर्जेन्टिनाले पेनाल्टी सुटआउटमा नेदरल्यान्ड्सलाई पराजित गर्दै फाइनल यात्रा तय गरेको थियो। जारी विश्वकपमा सात पटकका बालन डीअर विजेता मेसीले आफ्नो स्पष्ट प्रभाव देखाइरहेका छन्। आफ्नो चम्किलो करिअरलाई अझै आकर्षक बनाउन मेसी आफ्नो टिमलाई अर्को हप्ता हुने फाइनलमा सफल बनाउँदै विश्व फुटबलको सबैभन्दा लोकप्रिय उपाधि जित्न चाहन्छन्। डच डिफेन्डर भान डाइक नेदरल्यान्ड्सको टिम मेसीलाई मात्र रोक्ने रणनीतिमा नहुने बताउँछन्। उनी सर्वकालिन महान् खेलाडीमध्ये एक हुन्, उनने वर्षौंदेखि त्यो सावित गर्दै आएका छन्, भान डाइकले भने, मेसी र क्रिस्टियानो रोनाल्डो पछिल्लो दुई दशककै उत्कृष्ट खेलाडी हुन्। उनले जे हासिल गरेका छन्, त्यसका कारण धेरै सम्मान छ। तर, अहिले हामी उनको मात्रै सामना गर्ने ध्यानमा छैनौं। हामी अर्जेन्टिनालाई हराउने तयारी गरिरहेका छौं। उनले पछिल्ला वर्षहरूमा कति सफलता हासिल गरेका छन् भन्ने हामीलाई थाहा छ, भान डाइक भन्छन्, तर, यो क्वार्टरफाइनल नेदरल्यान्ड्स भर्सेज मेसी होइन, नेदरल्यान्ड्स भर्सेज अर्जेन्टिना हो।"
मोटरसाइकलको ठक्करबाट पैदलयात्रीको मृत्यु,काठमाडौं : मोरङको सुन्दरहरैचा नगरपालिका७ गोठगाँउमा आज मोटरसाइकलको ठक्करबाट पैदलयात्रीको मृत्यु भएको छ। स्थानीय ६५ वर्षीय बलबहादुर कार्कीको मृत्यु भएको हो। गम्भीर घाइते भएका उनको उपचारका क्रममा न्युरो अस्पताल विराटनगरमा मृत्यु भएको हो। को ३७ प ३२ ०९ नम्बरको मोटरसाइकलले आज बिहान साढे ६ बजे बाटो क्रस गर्दै गरेका कार्कीलाई ठक्कर दिएको हो। घाइते भएका मोटरसाइकल चालक बेलबारी नगरपालिका११ का २१ वर्षीय सुमन तामाङको सोही अस्पतालमा उपचार भइरहेको प्रहरी चौकी गछियाले जनाएको छ।
एमाले र कांग्रेस मिलेर सरकार बनाउनुपर्छ : सुरेन्द्र पाण्डे,"चितवन : निर्वाचनको परिणाम अनुसार कुनै दलको स्पष्ट बहुमत नआएपछि मुलुक थप संकटमा जाने खतरा रहेको भन्दै नेकपा एमालेका उपाध्यक्ष सुरेन्द्र पाण्डेले अस्तिरताको संकट टार्न काङ्ग्रेस एमाले मिल्नुपर्ने बताए। दलहरूले प्राप्त गरेको सिटबाट बन्ने संसदले दिने परिणामको आशा घटेको उनको भनाइ छ। देशमा संकट परेको बेलामा एमाले काङ्ग्रेस थुप्रैपटक सहकार्य गरेको स्मरण गराउँदै उनले ठूला शक्ति मिले सत्ता बार्गेनिङको खेल नहुने बताए। सत्ता संचालनमा सहकार्य तत्काल सम्भावना नरहेको भए पनि राष्ट्रिय हितको मुद्दामा एक हुनुको विकल्प नभएको उनको भनाइ छ। पत्रकार सम्मेलनमा बोल्दै उपाध्यक्ष पाण्डेले राजनीतिक र आर्थिक संकट बढ्ने खतरा रहेको बताउँदै सरकारमा सहभागी नभए पनि अस्थिरताका मुद्दामा एक हुनपर्नेमा जोड दिए। उनले धेरै दल मिलेर सरकार बनाउँदा हुने बार्गेनिङले प्रधानमन्त्री कमजोर हुने बताए। 'मुलुकको हरेक कालखण्डमा मुख्य मुद्दा हल गर्न यी दुईदलको मुख्य भुमिका रह्यो। सरकार हुँदा होस् या बाहिर भएर पनि सहकार्य भएको छ', उनले भने, 'अस्थिरता हटाउन एमाले काङ्ग्रेस सहमति गर्नै पर्छ।' अहिले गठबन्धनको सरकार बने पनि त्यो दिगो नहुने उनले बताए। अहिले एमाले प्रतिपक्षमा बस्न तयार रहेको भन्दै राजनैतिक परिस्थितिले दिएपछि सरकारमा जान सकिने बताए। 'काङ्ग्रेस र एमाले अलग बने धेरै दल मिलेर सरकार बनाउनु पर्छ। सबैलाई खुशी बनाउन पर्ने हुँदा त्यसले असन्तुष्ट बढ्ने र प्रधानमन्त्री कमजोर हुन्छन्। यसैले हो अस्थिरता ल्याउने', पाण्डेले भने, 'गठबन्धनले केही गर्न सकेन भने त्यो बेला एमाले आउ सम्हाल भन्यो भने एमाले पछि हट्दैन।' तत्कालको परिवेशमा बाम एकता हुने सम्भावना नरहेको उनको भनाइ थियो। निर्वाचनमा स्वतन्त्र पार्टिको जीतप्रति लक्षित गर्दै यो भेलबाढी मात्र भएको प्रतिक्रिया दिए।"
मुलुकको आर्थिक तथा सामाजिक विकासमा ज्यापु समुदायको भूमिका अनुकरणीय : प्रधानमन्त्री देउवा,"काठमाडौं : प्रधानमन्त्री शेरबहादर देउवाले नेपालको आर्थिक र सामाजिक विकासमा ज्यापु समुदायको योगदान अनुकरणीय रहेको बताएका छन्। १९ औं राष्ट्रिय जापु दिवसका अवसरमा काठमाडौंको वषन्तपुरमा आयोजित कार्यक्रममा प्रधानमन्त्री देउवाले कृषि र कला क्षेत्रमा ज्यापु समुदायको महत्वपूर्ण योगदान रहेको बताए। 'नेपालको आर्थिक तथा सामाजिक विकासमा ज्यापु समुदायले गर्दै आएको योगदान अनुकरणीय छ,'प्रधानमन्त्री देउवाले भने,' सबैले कदर गर्नुपर्छ।' ज्यापु समुदायको संस्कृति र सभ्यताको संरक्षण गर्न सरकारले अक्षय कोष स्थापना गरेको भन्दै कांग्रेस सभापति समेत रहेका देउवाले यसले केही राहत पुग्ने विश्वास व्यक्त गरे। नेपालका विभिन्न समुदायमध्ये ज्यापु समुदाय आफ्नै मौलिक र विशिष्ट परम्परा, भाषा, संस्कृति र पहिचान बोकेका समुदायका रूपमा रहेको उनको भनाइ छ । आगामी दिनमा ज्यापु समुदायको संस्कृति र सभ्यताको संरक्षण तथा प्रवर्द्धनका लागि आवश्यक सहयोग गर्न सरकार सकारात्मक रहेको प्रधानमन्त्री देउवाले बताए। उनले नेपाल भौगोलिक रुपमा सानो भएता पनि प्राकृति र सांस्कृति सम्पदाले धनी मुलुक रहेको र संस्कृति र सभ्यतालाई जीवन्त राख्नु साझा दायित्व रहेको बताए। देउवाले चाडपर्वले सांस्कृतिक, जातीय र भाषिक विविधतालाई आपसमा गास्ने बताए ।"
"कुरो होइन, काम गरेर देखाउने बेला आएको छ : नेता सिंह","काठमाडौं : नेपाली कांग्रेसका नेता तथा सांसद प्रकाशमान सिंहले नेवारी संस्कृतिको माध्यमबाट नेपाललाई विश्वभर चिनाउनुपर्ने बताएका छन् । ज्यापु संस्कृति विकास कोषले बिहीबार गरेको १९औं राष्ट्रिय ज्यापु दिवसका अवसरमा काठमाडौंमा आयोजना गरेको कार्यक्रममा उनले विदेशीहरुलाई नेवारी संस्कृतिको माध्यमबाट नेपाल चिनाउनुपर्ने बताएका हुन् । उनले नेवारी संस्कृति नेपाललाई विश्वमाझ चिनाउने सशक्त माध्यम भएको उल्लेख गर्दै यसतर्फ सबैले ध्यान दिनुपर्ने बताए । नेता सिंहले नेवारहरुको पहिचान नै भाषाको पहिचान भएको भन्दै नेवारी भाषालाई पनि जोड दिएर अगाडी बढाउनुपर्ने बताए । उनले भने, अब हामीले लामो कुरा गर्ने भन्दा पनि कामले गरेर देखाउनुपरेको छ । समय परिवर्तनशील छ र परिवर्तित समयअनुसार हामीले आफ्नो समुदायलाई सुहाउँदो किसिमले आफ्नो काम गर्ने तरिकामा, सोचमा, गराइमा हामीले समयको मागबमोजिम सिक्नुपर्छ र त्यहीअनुसार अगाडि बढ्नुपर्छ । उनले समय परिवर्तनशील छ भन्दैमा हाम्रा पुर्खाले स्थापित गरेको मौलिक संस्कृतिलाई पनि हामीहरुले पूरै अवमूल्यन गर्न नमिल्ने बताए । हाम्रो पहिचान भनेकै भाषाको पहिचान हो । नेवारी भाषाको जोड दिएर जुन रुपमा अगाडि बढाउनुपर्ने हो त्यसमा सबै मिलेर काम गर्नुपर्छ,नेता सिंहले भने, यसलाई हामी सबैले महशुस गर्नुपर्छ । हाम्रो जुन संस्कृति छ । नेपालको विदेशीहरुले चिन्ने भनेकै नेवारी संस्कृतिबाट नेपाललाई चिनाउने सशक्त माध्यमको रुपमा अझ काम गरेर अगाडि बढाउनुपर्छ । यसमा ध्यान दिनुपर्छ । उनले पुर्खाहरुले स्थापित गरेका मौलिक संस्कृतिलाई नयाँ पुस्ताले अवमूल्यन गर्नु नहुने पनि बताए । यद्यपि समयअनुसार भने परिवर्तन भने हुँदै जानुपर्ने उनको भनाइ छ ।"
जगतिपुरमा अझै कटुवाल प्रथा,"जाजरकोट : वर्तमान समयमा सूचना तथा सञ्चार क्षेत्रको विकासले सिंगो विश्व नै एउटा गाउँमा परिणत भएको छ। एसएमएस, च्याट र भिडियो कल जस्ता स्मार्ट प्रविधिबाट खबर आदानप्रदान गरिन्छ। तर, जाजरकोटको एउटा गाउँमा भने अहिले पनि सूचना प्रवाहको पुरानै शैली कायमै छ। त्यो हो, कटुवाल प्रथा अर्थात् कराएर नयाँ खबर गाउँलेलाई सुनाउने गरिन्छ। भेरी नगरपालिका११ जगतिपुरमा अहिले पनि कटुवाल प्रथा कायमै छ। स्थानीय ७२ वर्षीय सार्की वरले कटुवाल प्रथा धानिरहेका छन्। उनले १६ वर्षदेखि कराएर गाउँलेलाई शुभ, अशुभको खबर सुनाउँदै आएका छन्। त्यसअघि उनका बुवाले यही पेसा गर्थे। बुवाको बिँडो थाम्दै उनले गाँउलेको खबर आदानप्रदान गर्ने पेसा धान्दै आएका हुन्। गाउँमा हुने भेला तथा बैठक, विवाह, पूजाआजा, भोज भत्तेर, सामुदायिक वनको भेला, वडा कार्यालयका भेला तथा बैठक जस्ता गतिविधिको बारेमा गाउँलेलाई जानकारी दिन्छन्। गाउँको अग्लो ठाउँ वा बीच भागमा पुरेर ठूलो स्वरमा गाउँलेलाई खबर सुनाउँछन्। सोही सूचनाका आधारमा गाउँहरूले सम्बन्धित ठाउँमा पुग्छन्। वर्षौंंदेखि दैनिकजसो गाउँलेलाई सूचना बाँडिरहेका छन्। सामूहिक रूपमा हुने हरेक गतिविधि आयोजकले पहिले नै उनलाई खबर गर्छ। आफूले पाएको सोही सूचना गाउँका करिब एक सय बढी घरपरिवारलाई सुनाउँछन्। अग्लो डाँडामा गएर उनी कराउन थालेपछि गाँउलेहरू उनको कुरा ध्यान दिएर सुन्छन्। सोही सूचनाका आधारमा बैठक, भेलामा सहभागी हुने गरेको स्थानीय चित्रप्रसाद शर्माले बताए। कटुवाल प्रथाले स्मार्ट प्रविधिको विकास हुनुअघि नेपालमा यसरी नै सूचना आदानप्रदान गरिन्थ्यो। यो प्रथा अहिले पनि दुर्गम भेगमा जीवितै छ। शाहकालीन समयमा सूचनावाहकका लागि गाउँमा कटुवाल राख्ने चलन थियो। जसबापत प्रशासन कार्यालयले कटुवाललाई खरिदार सरहको सेवा सुविधा दिन्थ्यो। शाहकालीन समयमा कायम भएको कटुवाले पेसा संघीय लोकतान्त्रिक गणतन्त्र आउँदासमेत जगतिपुरमा कायमै रहेको स्थानीय रमेश शर्माले बताए। गाउँलेले दिन्छन् मासिक साढे ६ हजार तलब वर्षौंदेखि गाउँमा खबर सुनाउने वरलाई जगतिपुरका स्थानीयले वार्षिक रूपमा पारिश्रमिक दिने गरेका छन्। गाउँलेले उनलाई कटुवाल र सामुदायिक वनको हेरालोको जिम्मेवारी दिएका छन्। दैनिकजसो गाउँमा नयाँ सूचना सुनाउनु र लेकाली टाकुरी सामुदायिक वनको रेखदेख गर्नु उनको जिम्मेवारी छ। दुवै काम गरेवापत स्थानीयले मासिक ६ हजार ५ सय अर्थात् वार्षिक ५४ हजार रुपैयाँ पारिश्रमिक दिने गरेको वरले बताए। नयाँ खबर गाउँलेलाई सूचना सुनाउँछु। वनको रेखदेख गर्छु, उनले भने, यही काम गरेबापत गाउँलेले मलाई मासिक साढे ६ हजार तलब दिन्छन्। अरू बेला चरीचरण र घाँस दाउरा काट्न प्रतिबन्ध हुन्छ। तर, हिउँदयाममा वन खुलाउने गरिएको छ। घाँस दाउराका लागि मंसिर १५ देखि एक महिनाका लागि बन खुलाउने गरिएको छ। वनमा घाँसदाउरा काटेवापत प्रत्येक घरधुरीले ७१० रुपैयाँ तिर्नुपर्ने नियम लगाइएको छ। सोही रकमबाट उनलाई तलब दिने गरिएको सामुदायीक वनका अध्यक्ष अमृत बिकले बताए। उनले भने, वन हेर्ने र कटुवालको काम दुवै गर्ने गरी मासिक पारिश्रमिकको ब्यवस्था गरेका छौं। तर पारिश्रमिकले जीविका चलाउन मुस्किल भइरहेको कटुवाल वरको गुनासो छ। उनले भने, अन्य पेसा र विकल्प नभएपछि थोरै भए पनि गुजाराका लागि बाबुबाजेले गर्दै आएको पेसा निरन्तरता दिँदै आएको छ। गाउँले पनि मेरो काम देखेर जिम्मेवारी दिइरहेका छन्।"
मुगु निर्माण व्यवसायी संघमा चौलागाई,"मुगु : निर्माण व्यवसायी संघको छाता संगठन नेपाल निर्माण व्यवसायी संघ मुगुको अध्यक्षमा केशवराज चौलागाई निर्वाचित भएका छन्। बुधबार नेपाल निर्माण व्यवसायी महासंघ मुगु शाखाको तेस्रो जिल्ला अधिवेशनबाट केशवराज चौलागाईको नेतृत्वमा २१ सदस्य कार्य समिति निर्विरोध निर्वाचित भएको हो। कार्य समितिमा केशवराज चौलागाई अध्यक्ष,विशाल कुमार हिता उपाध्यक्ष, रमेश कुमार मल्ल सचिव, बास्तोला शाही कोषाध्यक्ष, डम्बर बहादुर मल्ल,सह सचिव, शुकमाया शाही सह कोषाध्यक्ष छन्। यस्तै, सदस्यहरुमा तेजबहादु शाही, शुनिता मल्ल, तारादेवी मल्ल,सन्तोषि चौलागाई, लक्ष्मि मल्ल, खड्क बहादु शाही,तिर्थराज चौलागाई, बिष्णुबहादुर रावल, नन्दलाल बुढुवाल, बसन्त कुमाई,पदमबहादु शाही, कार्मा नोर्बेल लामा, रतनबहादु शाही, राजकुमार मल्ल र असल सेजुवाल निरर्बिरोध निर्वाचित भएका हुन्।"
विश्वकप फुटबल हेर्न कतार,"बुटवल : फुटबलको महामेला आफ्नै देश नजिकै भएपछि रुपन्देहीका युवाहरू पनि कतार पुगेका छन्। रंगशालामै बसेर फुटबल हेर्ने रहर बोकेकाहरूलाई कतार जान सहज भएको हो। रुपन्देहीका युवाहरूले कतारको रंगशालामै बसेर फुटबलको मज्जा लिएका छन्। फुटबल हेर्नकै लागि रुपन्देही सैनामैना७ का कृष्ण ज्ञवाली कतार पुगेका हुन्। रुपन्देहीमा पेन्ट्स ब्यवसाय गर्ने उनी आफ्नो समर्थक राष्ट्र ब्राजिलको खेल हेर्ने धोका पूरा गर्न कतार पुगेका हुन्। मैले पहिलेदेखि नै कतार जाने योजना बनाएको थिएँ। अन्ततः आउन पाएँ। अहिले पनि लुसेल स्टेडियममै बसेर फुटबल हेरिरहेको छु, उनले कतारबाट भने। ८० हजार दर्शक क्षमताको लुसेल स्टेडियममा खेल हेर्दा निकै रमाइलो लागेको उनले बताए। उनी मात्रै नभई कैयौं युवाहरू फुटबल हेर्न कतार पुगेका छन्। एसिया देशमै खेल भएकाले खर्च व्यवस्थापन केही सहज भएको उनले बताए। नेपालदेखि यति नजिक अब खेल नहुन पनि सक्छ। त्यसैले मैले अवसर गुमाउन चाहिनँ, ज्ञवालीले भने। रंगशालामा नेपालीहरू नेपालको राष्ट्रिय झण्डा बोकेर पुग्ने गरेका छन्। समर्थक राष्ट्रको जर्सी लगाए पनि हातमा र काँधमा नेपाली झन्डा हुने गरेको छ। ज्ञवालीमात्र होइन, रुपन्देहीको शुद्धोधन गाउँपालिकाका गोकुल अर्याल पनि प्रत्यक्ष फुटबल हेर्न कतार पुगेका छन्। होटल ब्यवसायमा आवद्ध उनी विश्वकप हेर्न कतार पुगेको एकहप्ता भइसक्यो । सानो ग्राउन्डमा हेरेको बानी एउटा गाउँ जत्तिकै ठूलो मैदानमा फुटबलको भिडन्त प्रत्यक्ष हेर्न पाउँदा आफूलाई भाग्यमानी ठानेको छु, उनले भने। तीन जनाको टिमसँगै कतार पुगेका उनीहरूले देशका विभिन्न जिल्लाबाट निजी खर्चमा फुटबलको मज्जा लिन कतारका रंगशालामा हुटिङ गरेका नेपालीहरू थुप्रै देखेका थिए। उनीहरूजस्तै लुम्बिनी प्रदेशका विभिन्न जिल्लाबाट हतार हतार गरेर खेल हेर्न कतार पुग्नेहरूको संख्या पनि धेरै छ। केहीले कतारमा काम गरिरहेका धेरै नेपाली आफन्त तथा साथीभाइमार्फत टिकट लिएर फुटबल हेरेका छन् भने कतिपयले अखिल नेपाल फुटबल संघ एन्फाले बाँडेको टिकटमार्फत दोहाका रगंशाला घुमेका छन्। डिसेम्बर १८ सम्म चल्ने प्रतियोगिताको रौनक बढ्दै जाँदा कतारमा कार्यरत धेरै नेपालीहरूले पनि प्रत्यक्ष रुपमा स्टेडियममै पुगेर खेल हेर्ने गरेका छन्। क्वाटरफाइनलदेखि टिकटको मुल्य वृद्धि भएको छ। ३०३५ हजार नेपाली रुपैयाँ खर्च गरेर नेपालीले प्रत्यक्ष रुपमा फुटबल हेर्ने गरेका छन्। स्वदेशमा छैन जर्सीको ब्यापार विगतका विश्वकपमा जस्तो यो वर्ष जर्सीको ब्यापार नभएको ब्यापारीहरूले बताएका छन्। बुटवलका बजारमा जर्सीको लक्ष्य अनुरुप ब्यापार नभएको ब्यवसायीहरू बताउँछन्। विगतमा जस्तो ब्यापारको १० प्रतिशत पनि बिक्री भएको छैन, विश्वकपको तामझाम नै देखिएन, आशिष स्पोटर््स हाउस बुटवलका सञ्चालक आयुष श्रेष्ठ भन्छन्, पहिला बाहिर बाहिर झुन्डाएर जर्सी राख्ने गरिन्थ्यो अहिले त्यो गरिएन र किन्नेको संख्या पनि न्युन छ। बजारमा जर्सीको ब्यापार नै छैन। व्यवसायीजस्तै समर्थकहरूले पनि पहिलेकै जर्सीमा आफ्नो टिमको समर्थन गरिरहेको देखिन्छ। अर्जेन्टिनाका फ्यान इन्जिनियर सन्तोष ज्ञवालीले पहिले ४५ वटा जर्सी किन्ने गरेकोमा अहिले त्यो माहोल नभएको बताए। उनीजस्ता थुप्रै फुटबल समर्थकहरूले मनपर्ने देशको जर्सीमा सजिएको कमै देख्न पाइन्छ। हजारभन्दा बढी जर्सीको ब्यापार हुन्थ्यो। अहिले फिटिक्कै छैनभन्दा पनि हुन्छ, स्पोर्ट्स सामग्रीका होलसेल बिक्रेता शालिकराम घिमिरेले भने, बजारमा फजुल खर्च गर्नेको संख्या घटेको छ। अहिलेको आर्थिक मन्दीको प्रभाव विश्वकप फुटबलमा सोझै देखियो। बुटवल आसपास अधिकांश खेलकुद सामग्री पसलहरूमा ब्राजिल, अर्जेन्टिना, बेलायत, फ्रान्स, जर्मनी, पोर्चुगलका जर्सीहरूको ब्यापार अधिक मात्रामा हुन्थ्यो। यतिमात्र होइन पहिलाजस्तो होटल क्याफे र क्लबहरूमा ठूलो स्क्रिनमा गएर हेरेर मनोरन्जन लिनेहरू पनि कमै भेटिन्छन्। रुपन्देहीको मणिग्राम चोकमा ठूलो स्क्रिनमा फुटबल देखाउने गरिएको छ। त्यस्तै ड्रिम इन्टरनेसनल होटल, विश्राम बाटिकाजस्ता रेस्टुरेन्टहरूमा फुटबल देखाउने गरिएको छ। होटलहरूमा दर्शकको चाप विगतमा जस्तो नदेखिएको सञ्चालकहरू बताउँछन्।"
चाडपर्वले नेपालीको साझा पहिचान कायम गर्न भूमिका निभाएको छ : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले चाडपर्वले नेपालीको साझा पहिचान कायम गर्न भूमिका निभाएको बताएकी छन्। उधौली पर्व, २०७९ को अवसरमा शुभकामना सन्देश दिँदै उनले नेपालमा उधौली जस्ता चाडपर्वले सांस्कृतिक, जातीय र भाषिक विविधतालाई आपसमा गाँसेर सामाजिक सद्भाव अभिवृद्धि गरेको बताएकी छन्। उधौली पर्वले जाडो मौसममा मानिस, जीवजन्तु तथा चराचुरुङ्गी लेकबाट बेँसीतिर बसाइँ सर्ने समय भएको सङ्केत गर्दछ। यस पर्वले प्रकृतिको सम्मान गर्दै सबै जातजाति बीच आपसी सद्भाव अभिवृद्धि गर्नुका साथै पारिवारिक, सामुदायिक र सामाजिक एकता कायम राख्न सहयोग गरेको देखिन्छ। भण्डारीको शुभकामना सन्देशमा भनिएको छ, विभिन्न जातजाति र समुदायहरूको साझा फूलबारीको रूपमा रहेको नेपालमा उधौली जस्ता चाडपर्वले हाम्रो सांस्कृतिक, जातीय र भाषिक विविधतालाई आपसमा गाँसेर सामाजिक सद्भाव अभिवृद्धि गर्नुका साथै नेपालीको साझा पहिचान कायम गर्नमा अहम् भूमिका निभाएको छ। यस पर्वले मानव जीवन र प्रकृति बीचको अन्योन्याश्रित सम्बन्धलाई उजागर गर्न समेत सहयोग गरेको छ। राष्ट्रपति भण्डारीले विविधतायुक्त नेपाली समाजमा आपसी सद्भाव, सहिष्णुता र भ्रातृत्वको भावना अभिवृद्धि भई राष्ट्रिय एकतालाई थप सुदृढ बनाउन सहयोग पुग्ने विश्वास व्यक्त गरेकी छन्। प्रकृतिसँग तादात्म्यता कायम गरी जीवन निर्वाह गर्ने अभ्यस्त किराँत समुदायले जाडो मौसम सुरु भएछि हरेक वर्ष मङ्सिर पूर्णिमाका दिनबाट सुरू भई १५ दिनसम्म विभिन्न क्रियाकलापका साथ उधौली पर्व मनाउने परम्परा रहेको छ।सन्देशमा भनिएको छ, यस पर्वको अवसरमा किराँत समुदायका मूलत: राईलिम्बुयाख्खा र सुनुवारहरूले नयाँ अन्नबाली पितृलाई चढाई पितृपूजा गर्नुका साथै राम्रो फसलको लागि भूमिप्रति आभार प्रकट गर्दै भित्र्याइएका अन्नबालीमा घुनपुतली नलागोस् र सह बनोस् भन्ने कामना सहित भूमिको पूजा गर्ने गरिन्छ। यसका साथै उधौली पर्वको अवसरमा परम्परागत भेषभूषा लगाई सार्वजनिक स्थलमा भेला भएर सामुहिक रूपमा साकेला नृत्य गर्ने प्रचलन समेत रहेको छ। उधौलीको शुभकामना दिँदै प्रधानमन्त्री देउवाले भने, चाडपर्वले सामाजिक सद्भाव अभिवृद्धि गर्छ"
नेवार समुदायमा आज यःमरी पुन्हि मनाइँदै,"काठमाडौं : नेपालभाषी समुदाय कला र संस्कृति तथा संस्कारले अत्यन्त धनी र समृद्ध छ। बार्है महिना मनाइने फरकफरक चाड, पर्व, तिथिमितिले पनि नेपालभाषी समुदाय संस्कृति र संस्कारमा अत्यन्त धनी रहेको पुष्टि हुन्छ। प्रत्येक तीस दिनमा एकपटक आउने पूर्णिमालाई आफ्नै मौलिकपना दिएर त्यसदिन फरकफरक देवदेवीलाई पूजाआजा गर्ने गरिन्छ। सोहीअनुसार फरकफरक खानेकुराका परिकार बनाएर खाने प्रचलन रहेको छ, नेपालभाषी समुदायमा। यस्तै प्रचलनमध्ये मंसिर पूर्णिमा महत्वपूर्ण छ। यस पूर्णिमालाई धान्य पूर्णिमा पनि भनिन्छ। तर नेपालभाषी समुदायमा यस दिन योमरी (चामलको पीठोबाट बनाइएको र भित्र चाकु तथा तिल राखेर विशेष प्रकारले पकाइएको रोटी) पकाएर खाने भएकाले अरु पूर्णिमामध्ये यो महत्वपूर्ण मानिन्छ। यस पूर्णिमालाई नेपालभाषामा थिल्ला पुन्ही पनि भनिन्छ। यस दिन चामलको पीठो र चाकु तथा तिलको मिश्रण राखिएको विशेष प्रकारको योमरी खाने भएकोले यसलाई योमरी पुन्ही यःमरी पुन्हि पनि भनिन्छ। हेमन्त ऋतुमा पर्ने यो पर्व मार्ग शुक्ल पूर्णिमा अर्थात् धान्य पूर्णिमाको अवसरमा आज धुमधामले मनाइँदैछ । नेपाल संवत्को दोस्रो महिना थिंलामा पर्ने भएकाले यसलाई थिंला पुन्हि पनि भनिन्छ । देशभरका नेपालभाषी योमरी बनाएर देवदेवीलाई चढाइसकेपछि प्रसादको रुपमा आफूहरु पनि खान्छन्। तैपनि यो पुन्ही एकदिनमात्र मनाइँदैन। योमरी पुन्हीको भोलिपल्ट नेपालभाषीहरु आफ्ना नातागोता, छोरी, छोरीज्वाइँलाई घर बोलाएर योमरीसहितको भोज खुवाउने गर्छन्। जुन अरु पुन्हीमा यस प्रकारको भोज खुवाउने गरिँदैन। त्यसैले यस पुन्ही नेपालभाषी समुदायमा अत्यन्त महत्वपूर्ण एवं ठूलो पुन्हीको रुपमा लिइने संस्कृतिकर्मी ओमप्रसाद धौभडेल बताउँछन्। के हो योमरी ? योमरी भन्नाले यसलाई टुक्राएर अथ्र्याउनुपर्छ। यो भन्नाले मनपर्ने र मरी भन्नाले रोटी भन्ने बुझिन्छ। यसरी सबैलाई मनपर्ने भएकोले यसलाई योमरी भनिएको हो। साथै परापूर्वकालमा चिनी तथा सख्खर एवं आजभोलि जस्तो थरिथरिका मिठाइको प्रचलन नभएको बेला चाकु र तिल राखेर चामलको पीठोबाट पकाइने रोटी साँच्चै मीठो र स्वादिस्टै हुन्छ। संस्कृतिकर्मी धौभडेलका अनुसार योमरी तत्कालीन समयको रोटी कम मिठाइ बढी थियो। योमरी पुन्ही संस्कृति पनि योमरी पुन्हीको दिन खानको लागि योमरी पकाउनुअघि नेवारहरु ठूलो आकारमा दुइटा योमरी बनाउँछन्। यी दुई योमरीमध्ये एउटालाई मायो र अर्कोलाई बायो भनिन्छ। मायोले माता र बायोले पिताको प्रतिनिधित्व गर्ने संस्कृतिकर्मी धौभडेलले स्पष्ट पारे। उनका अनुसार यी दुई योमरीको आकार पनि फरकफरक हुन्छ। मायो त्रिकोणाकार हुन्छ र यो पकाउँदा यसमा चाकु तथा तिल नराखी दाल (मास, मुंग आदि) राखिन्छ, उनले भने, बायो भने गोलाकार एवं लटुकार हुन्छ। यसमा चाकु र तिलको मिश्रण राखेर पकाइन्छ। खानको लागि पनि बायोजस्तै सानो आकारको योमरी बनाइन्छ। घरलाई आवश्यक योमरी बनाइसकेपछि त्यसलाई ढुकुटीमा लगरे पूजा गर्ने प्रचलन रहेको धौभडेल बताउँछन्। त्यस्तै कुमार, गणेश र आफ्नो घर अगाडि रहेका अन्य देवदेवीलाई योमरी चढाएर पूजा गरिन्छ। यी सबै विधि पूरा भएपछि मात्र भगवानको प्रसादको रुपमा पुन्हीको दिन योमरी खाने उनको भनाइ छ। मौसमको हिसाबले योमरी पुन्हीको अघिल्लो दिन वर्षभरिकै लामो रात हुने हुन्छ। त्यसैले योमरी बनाउँदा त्यसको चुच्चो जति तीखो बनाउन सकिन्छ त्यति नै दिन लामो भएर आउने जनकथन रहेको छ। संस्कृतिकर्मी धौभडेलका अनुसार योमरी पुन्हीको अघिल्लो दिन मध्यरातमै उठेर नेपालभाषीहरु योमरी पकाउने काममा जुट्छन् र मध्यरातमा मंसिरमा भित्र्याएको नयाँ धानको चामल कुटेर उक्त चामलको पनि पीठो पिनेर योमरी बनाइ बिहान हुनेबित्तिकै देवीदेवीलाई चढाएपछि प्रसादका रुपमा योमरी खाने गरिन्छ। उक्त लामो रातमा पनि योमरी नबनाएर सुतिराख्ने अर्थात उक्त रात सुत्न नपुग्नेलाई उसको जीवनभर कहिल्यै सुख नमिल्ने जनश्रुति रहेको उनी बताउँछन्। किन खाइन्छ योमरी ? काठमाडौं उपत्यकामा दसैंतिहारपछि विस्तारै जाडो बढ्न सुरु हुन्छ। पुस लाग्दै आउँदा जाडोको मात्रा पनि बढ्दै जान्छ। सकिमना पुन्हीमा पिडालु र भुटेको गेडागुडी खाएर शरीरलाई चाहिने ऊर्जा र ताप लिएका नेवारहरु पुसमा बढ्ने जाडोबाट बच्न तथा शरीरलाई आवश्यक पर्ने ताप र ऊर्जा प्राप्त गर्न योमरी खान्छन्। नेवारी चाडपर्व विज्ञानका दृष्टिले पनि वैज्ञानिक छ, संस्कृतिकर्मी धौभडेल थप्छन्, चिसो समयमा चाकु र तिलजस्तो गर्मी हुने खानेकुरा तात्तातो रोटीमा राखेर खाने चलन कुनै पनि किसिमले चाड वा संस्कृतिमात्र मान्न सकिन्न।"
निर्माण व्यवसायमैत्री कानुन आवश्यक,"१९ देशका निर्माण व्यवसायीको साझा संस्था हो, इन्टरनेसनल फेडेरेसन अफ एसियन एन्ड वेस्टर्न प्यासिफिक कन्ट्र्याक्टस् एसोसिएसन (इफाप्का)। त्यसको अध्यक्ष हुन्, नेपाल निर्माण व्यवसायी महासंघका अध्यक्ष रवि सिंह। इफाप्काको ४५औं सम्मेलनबाट दुई वर्षका लागि अध्यक्ष चयन भएका हुन्। इफाप्काको उद्देश्य, निर्माण व्यवसाय क्षेत्रका समस्या र समाधानबारे अन्नपूर्ण पोस्टका सुनिता कार्कीले अध्यक्ष सिंहसहित वरिष्ठ उपाध्यक्ष आङदोर्जी लामा र महासचिव रोशन दाहालसँग गरेको कुराकानी : इफाप्का कस्तो संस्था हो र यसले के गर्छ ? इफाप्का १९५६ मा स्थापित संस्था हो। स्थापनाको ४० वर्षपछि नेपालले सन् १९९६ मा यसको सदस्यता लिएको थियो। यसअघि पहिलोपटक सन् १९९८ मा नेपालका गणेशलाल श्रेष्ठ उक्त संगठनको अध्यक्ष थिए। यो नेपालको दोस्रो कार्यकाल हो। २४ वर्षपछि नेपाल पुनः अध्यक्ष राष्ट्र बनेको छ। सन् २०२२ देखि २०२४ सम्म मैले इफाप्काको अध्यक्ष भएर काम गर्दै छु। एसिया प्रशान्त क्षेत्रका १९ राष्ट्रका निर्माण व्यवसायी संलग्न यस संगठनले एक अर्का देशमा निर्माण व्यवसायमा भएका प्रगति, समस्या, चुनौती र अवसरहरूलाई उजागर गर्दै सदस्य राष्ट्रलाई सहयोग गर्दै आइरहेको छ। इफाप्काबाट नेपालले कसरी फाइदा लिन सक्छ ? निर्माण उद्योगको विषयमा १९ राष्ट्रहरूबीच सहकार्य गर्ने भन्ने हो। यसमा भएको राम्रा पक्षहरू एक अर्का देशमा अवलम्बन हुने गरी काम गर्न सकिन्छ। यसले १९ मुलुकबीच नै आपसी मेलमिलाप र भाइचारा कायम गरेर बृहतर हिसाबमा निर्माण उद्योगको विकासका लागि काम गर्ने हो। सँगसँगै यो अन्तर्राष्ट्रिय फोरम पनि भएकाले दातृ निकायहरू एसियाली विकास बैंक, विश्व बैंक लगायतलाई नेपालमा लगानीका लागि पनि आकर्षित गर्न सकिन्छ। निर्माण उद्योगमा भएका समस्याहरू सम्बोधन गर्न र अवसरहरूलाई उजागर गर्न अन्तर्राष्ट्रिय फोरमका रूपमा यसलाई लिन सकिन्छ। १८ मुलुकलगायत नेपालले लाभ प्राप्त गर्न सक्छ। किनभने यहाँ अतिविकसित जापानलगायतका मुलुकहरू पनि सदस्य राष्ट्र छन्। यी देशहरूसँग पनि निर्माण व्यवसायको क्षेत्रमा सहकार्य गर्न सकिन्छ। सदस्य देशहरूसँग कसरी सहकार्य गर्न सकिन्छ जस्तो लाग्छ ? नेपालमा पूर्वाधार विकासको सन्दर्भमा र निर्माण व्यवसायी मजदुरको कुरा गर्दा दक्ष मानव संशाधनको अभाव छ। ४५ औं इफाप्का सम्मेलन माल्दिभ्समा हुँदै गर्दा ह्युमन क्यापटलको विषय उठेको थियो। मानव संशाधनमा आएका समस्याहरू र दक्ष मानव संशाधनका लागि पनि एक अर्का मुलुकमा नै रोजगारी सिर्जना गर्न सकिन्छ। नेपालमा भएका अर्ध प्रशिक्षित निर्माण मजदुरहरूलाई विकसित मुलुकमा सिप आर्जनका लागि पठाउन सक्ने वातावरण बन्छ। यसले नेपालमा दक्ष निर्माण मजदुर तयार गर्ने अवसर दिन्छ। प्रविधि हस्तान्तरणको क्षेत्रमा पनि सहकार्य गर्न सकिन्छ। विकाससिल राष्ट्र अनुकूल पूर्वाधार विकासमा ऋण तथा अनुदानका लागि पहल गर्न सकिन्छ। यसका लागि पहिला नेपालमा निर्माण व्यवसायमैत्री कानुन ल्याउन पहल गर्न आवश्यक भनेको छ। यसमा दातृ निकायहरूलाई लगानी बढाउन र पूर्वाधार विकास गर्न प्रेरित गर्ने गरी मेरो नेतृत्वमा काम अघि बढ्छ। ४६ औं इफाप्का सम्मेलनमा नेपालमा नै हुँदैछ ? त्यो कसरी गर्ने योजना बनाउनु भएको छ ? ४६ औं इफाप्का बैठक अर्को वर्षको मंसिरदेखि फागुनसम्म आयोजना हुँदैछ। सम्मेलनको नारा नै दिगो पूर्वाधारमा साझेदारी भन्ने रहेको छ। यो सम्मेलन आयोजना हुँदै गर्दा यहाँ १९ राष्ट्रका १ हजार बढी निर्माण व्यवसायी आउने छन्। उनीहरूलाई यहाँ आउँदा नेपालको पर्यटनदेखि लगानी विस्तारको सम्भावना पनि बढ्छ। किनभने सक्षम मुलुकमा सक्षम निर्माण व्यवसायीकर्मीहरूको संगठन इफाप्का हो। यसमा विश्वका उत्कृष्ट निर्माण व्यवसायी कम्पनीहरू पनि नेपाल आउने छन् र नेपालमा भएका सम्भावनाहरूलाई पहिचान गर्न सक्छन्। यतिधेरै संख्यामा विदेशी निर्माण व्यवसायी नेपाल आउँदा ठूलो नै आर्थिक क्रियाकलाप हुन्छ र यसबाट विदेशी मुद्राको आर्जन हुन्छ। पर्यटन क्षेत्रलाइ प्रबद्र्धन गर्न उनीहरूको बसाईलाई सकेसम्म लम्बाउने र साइटसिनहरू गराउने योजना छ। सम्मेलन ४ देखि ५ दिनको हुन्छ। त्यसपछि काठमाडौंको दृश्यावलोकनदेखि यहाँका सम्भावना प्याकेज बनाएर प्रस्तुत गर्ने तयारी पनि भइरहेको छ। यस्तै हामीले एउटा बिहानको खाजा खाने कार्यक्रम सगरमाथा क्षेत्रमा गर्ने सोच अघि सारेका छौं। पर्यटनलाई सघाउ पुग्ने, पूर्वाधार विकासमा लगानी बढाउने र निर्माण व्यवसायलाई प्रबद्र्धन गर्ने गरी कार्यक्रम बनाउँछौं। नेपाल निर्माण व्यवसायी महासंघका अध्यक्ष रवि सिंह। अप्रत्याशित मूल्यवृद्धिले निर्माण क्षेत्र प्रभावित निर्माण व्यवसाय क्षेत्रले के कस्ता समस्या भोगिरहेको छ ? कोभिडपछि रसियायुक्रेन युद्ध भयो। त्यसपछि मूल्यवृद्धि अत्याधिक बढेको छ। यसले गर्दा सञ्चालित आयोजनाहरूको काम अघि बढ्न सकिरहेको छैन। साधारणतया हुने वृद्धि राष्ट्र बैंकको सूचकले खबर गर्छ। तर, अप्रत्याशित मूल्यवृद्धिलाई राष्ट्र बैंकको सूचकले पनि देखाउँदैन। खासगरी डन्डी, पेट्रोलियम पदार्थ, फलामजन्य पदार्थहरूमा करिब सतप्रतिशत मूल्यवृद्धि छ। यसैकारण निर्माण व्यवसायमा ठूलो असर परेको छ। अप्रत्याशित मूल्यवृद्धि सम्बोधन गर्नुपर्छ भनेर हामीले आन्दोलन गयौं। नेपाल सरकारसँग माग पनि राख्यौं। सरकारले साउन महिनामै हाम्रा माग सम्बोधन गर्ने भनेको थियो। तर, मंसिर सकिन लाग्दा पनि केही भएको छैन। यसअघि पनि यस्तो मूल्यवृद्धिमा सरकारले सम्बोधन गरेको थियो। सरकारसँग सम्झौता गर्दा १ वर्षभन्दा बढी अवधीका आयोजना निर्माणको क्रममा १० प्रतिशतभन्दा बढी अप्रत्यशित मूल्यवृद्धि हुँदा सरकारले सम्बोधन गर्ने भन्ने हुन्छ। यस्तै, पुँजीगत खर्च गर्न नसक्दा पनि निर्माण व्यवसायीहरूले काम नपाइरहेको अवस्था छ। सरकारको भुक्तानीमा पनि समस्या छन् कि ? नेपाल सरकारले भुक्तानी गर्न नसक्दा पनि समस्या आएका छन। अहिले करिब ३० अर्बको हाराहारीमा काम सके पनि विभिन्न कारणले भुक्तानी हुन सकिरहेको छैन। अहिले करिब १८ हजारभन्दा बढी निर्माण व्यवसायीले ५ हजारभन्दा बढी आयोजना निर्माणमा छन्। करिब २ हजार आयोजनाको समस्याग्रस्त छन्। चालू आर्थिक वर्षको अन्त्यसम्म समयसिमा बाँकी छ। यी आयोजनामा कुनै मुअब्जा विवाद, जग्गा अधिग्रहणमा समस्या, कुनैमा बजेटका समस्या जस्ता कारणले समस्याग्रस्त भएका हुन्। यस्तै, बैंकबाट ऋण निकालेर काम गर्नका लागि पनि अहिले बैंकले ऋण दिने अवस्था पनि छैन। अहिले निर्माण व्यवासय संकटग्रस्त नै छ। सरकारले समस्या समाधानका लागि के गर्नुपर्ने हो ? सरकारले सबैभन्दा पहिला बिना बजेटका आयोजनाहरू अघि सार्न हुँदैन। हामीकहाँ चुनावको आसपास आएपछि नेताहरूको दबाबमा बजेट नै नपाएका ठेक्का आह्वान गरिने चलन छ। यसलाई तत्कालन नै नियन्त्रण गर्नपर्यो। बजेटको सुनिश्चितता हुनपयो। र, काम सुरु हुनुभन्दा बढी नै जग्गाा अधिग्रहण, मुअब्जा, अन्तर निकाय समन्वय, खानेपानी ढलका लगायतका समस्याहरूको समाधान नगरी ठेक्का आह्वान गर्न भएन। यस्तै सरकारले निर्माण सक्किएका आयोजनाको समयमा भुक्तानी गर्नपर्यो। यस्तै, बिमा प्राधिकरणले जारी गरेको निर्देशकाले निर्माण व्यवसायले अत्याधिक प्रिमियम तिर्नुपर्ने व्यवस्था र बिमा दाबी भुक्तानी गर्दा दाबी गर्न नपाउने रकमको सीमा बढी गराएको व्यवस्था खारेज गर्नपयो। आङदोर्जी लामा वरिष्ठ उपाध्यक्ष नेपाल निर्माण व्यवसायी महासंघ नयाँ संसद्ले राम्रो नीति बनाउनुपर्छ १५ औं निर्माण व्यवसाय दिवस कसरी मनाउँदै हुनुहुन्छ ? नेपाल निर्माण व्यवसायी महासंघको १५ औं स्थापना दिवस निर्माणबाट समृद्धि भन्ने नाराका साथ नै मनाइदै छ। केन्द्रदेखि प्रदेश महासंघहरूले पनि स्थापना दिवस मनाउँदै छन्। यो वर्ष पनि सामाजिक उत्तरदायित्वअन्तर्गत रक्तदानदेखि अस्पतालमा बिरामीहरूलाई फलफूल वितरणलगायत सहयोगका कार्यक्रमहरू आयोजना गरिने छ। काठमाडौंमा त्रिपुरेश्वरबाट अनामनगरस्थित महासंघसम्मको प्रभातफेरि पनि आयोजना हुँदैछ। यो नियमित कार्यक्रम नै हो। विगतमा आजकै दिन उत्कृष्ट निर्माण व्यवसायीलाई सम्मान पनि गर्ने गरेका थियौं। तर, यो वर्ष भने यसलाई निरन्तरता दिइएको छैन। आगामी वार्षिक साधरणसभा यो सम्मान दिने हाम्रो तयारी छ। शहरी विकास मन्त्री मेटमणि चौधरीको प्रमुख आतिथ्यता कार्यक्रम पनि आयोजना गर्दैछौं। अर्थतन्त्र नै संकटमा परेका बेला यो क्षेत्रमा पनि त्यसको प्रभाव परेको छ कि ? अर्थतन्त्रमा अहिलकेको देखिएको समस्याले सबैभन्दा पहिलो असर पोर्न नै निर्मण व्यवासायीलाई हो। किनभने राज्यको ढुकुटीबाट रकम लिएर काम गर्नुपर्ने हुन्छ। काम गरिसकेपछि राज्यले भुक्तानी दिनुपर्ने हुन्छ। विभिन्न ठाउँबाट उधारोमा लिएर काम गरेका हुन्छौं तर रकम अभावमा सरकारले भुक्तानी दिन नसक्दा पीडामा परेको अवस्था छ। समयमा नै बैंकको ऋण तिर्न सकिएन भने बैंकले घरबार नै लिलाम गरिदिन्छ। चेकको पैसा समयमा भुक्तानी गर्न सकिएन भने पनि चेक बाउन्स भएर बैंकिङ कसूर लाग्छ। बैंकले कालोसूचीमा राखेर कुनै पनि कारोबार गर्न पाउनेसम्म गर्न सक्छ। यी सबै समस्या यस क्षेत्रले भोग्दै आएको पनि छ। आर्थिकमन्दीसँगै अत्याधिक मूल्यवृद्धिले पनि प्रत्यक्ष असर परिरहेको छ। यो अवस्थाबाट पार पाउन हामीले सरकारसँग हारगुहार गर्दै आएका छौं। विगतमा पनि गरेका छौं र अब आउने नयाँ सरकारसँग पनि गर्छौं। नयाँ संसद र सरकारबाट के आशा राख्नुभएको छ ? उहाँहरू यस क्षेत्रका समस्यासँग अभ्यस्त पनि हुनुहुन्छ। उहाँहरूबाट आशा गर्ने ठाउँ छ। विशेषगरी नीतिगत पक्षमा काम गर्न जरुरी छ। मेरो अनुरोध पनि यहि छ कि नीतिगत कुराहरूमा लागिदिनुहोस्, आवश्यक सुधारमा पहल गरिदिनुहोस्। ५ वर्षपछि तपाइहरू यही पेसामा नै फर्किनुपर्छ। रोशन दाहाल महासचिव नेपाल निर्माण व्यवसायी महासंघ"
निर्वाचन नतिजाको समीक्षा गर्दै लोसपा,काठमाडौं : लोकतान्त्रिक समाजवादी पार्टीले मङ्सिर ४ गते सम्पन्न प्रतिनिधिसभा र प्रदेशसभा निर्वाचनको समीक्षा सुरु गरेको छ । लोसपाले धनुषा क्षेत्र नम्बर ३ मा भएको पराजयबारे पार्टीका वरिष्ठ नेता राजेन्द्र महतोको उपस्थितिमा समीक्षा सुरु गरेको हो । विसं २०७४ को निर्वाचनमा धनुषा३ बाट नेता महतोले चुनाव जितेका थिए । यसपटको चुनावमा महतोले सो क्षेत्र सोही पार्टीका कार्यकारिणी सदस्य अनिलकुमार झालाई छाडेर सर्लाही२ बाट चुनाव लडेका थिए तर धनुषा३ मा झा र सर्लाही२ मा महतो दुवैजना पराजित भए। नेता झालाई एमालेकी जुली महतोले पराजित गरिन् भने महतोलाई नेपाल समाजवादी पार्टीका अध्यक्ष महेन्द्रराय यादवले पराजित गरे। धनुषा३ महतोको पुरानो चुनावी क्षेत्र भएको कारणले उनलाई पनि बैठकमा सहभागी गराई समीक्षा सुरु गरिएको लोसपाका नेता मनोज चौधरीले जानकारी दिए। सत्ता गठबन्धनका साझा उम्मेदवार रहेका नेता झा कसरी पराजित भए भन्नेबारेमा समीक्षा भइरहेको उनले बताए। रासस
प्रदूषण जाँच पास नहुने गाडी चलाए १ लाख जरिवाना,काठमाडौं : वन तथा वातावरण विभागले सवारी धनीलाई प्रदूषण जाँच गरी मापदण्ड पूरा गरेर मात्र चलाउन आग्रह गरेको छ । विभागले बिहीबार एक सूचना प्रकाशित गरी वायु प्रदूषणको मुख्य कारण गाडीबाट निस्कने धुवाँ र खुलारुपमा जलाउने फोहर रहेको भन्दै प्रदूषण जाँच गरेर मात्र सवारी साधन चलाउन आग्रह गरेको हो । अबका दिनमा विभागले गाडीको धुवाँ निस्कासनको अवस्थाबारे परीक्षणलाई प्रभावकारी बनाउनेसमेत विभागले जनाएको छ । पछिल्लो समय धुवाँ परीक्षण गर्दा मापदण्डभन्दा धेरै प्रदूषण गराइरहेका गाडी फेला परेका छन् । एक पटकको लागि मर्मत गरी अवस्था दुरुस्त राख्न दिने गरेकोमा अब पुस १ गतेदेखि विभागको परीक्षणमा प्रदूषण जाँच पास हुन नसक्ने गाडीलाई रु एक लाखसम्म जरिवाना गर्ने विभागले चेतावनी दिएको छ । कैफियत भेटिएमा वातावरण संरक्षण ऐन२०७६ को दफा ४१ उपदफा २ अनुसार जरिबाना हुने सूचनामा उल्लेख छ । छड्के जाँचमा प्रदूषण जाँचपासको रुपमा हरियो वा अन्य स्टिकरको अवधि बाँकी रहेको अवस्थामा पनि प्रदूषण जाँच अनुत्तीर्ण हुने गाडीलाई जरिवाना गरिने विभागले चेतावनी दिएको छ । साथै विभागले कसैले टोल छिमेकमा खुलारुपमा फोहर जलाउने तथा खुलारुपमा फोहर जलाएको पाइएमा गोप्यरुपमा जानकारी दिनसमेत आग्रह गरेको छ । यसरी खुलारुपमा फोहर जलाउनेलाई कारबाही गरिनेसमेत विभागले जनाएको छ ।
यसकारण कांग्रेसएमाले सरकार,"आमनिर्वाचन २०७९ ले संघ र प्रदेशमा त्रिशंकु संसद् (हंग पार्लियामेन्ट) जन्मायो, ०५१ सालमा जस्तै। यो परिणाम नेपालको संविधानको विशेष उपहार पनि हो। संवैधानिक प्रावधान र निर्वाचन प्रणालीअनुसार कुनै एक पार्टीलाई बहुमत आउन निक्कै कठिन छ। नेपालको राजनीतिक विकासक्रमको इतिहासमा त्रिशंकु संसद्को परिणामजन्य अनुभूति सकारात्मक र सुखद भने छैन। २०५१ सालको मध्यावधि निर्वाचनबाट बनेको त्रिशंकु संसदका कुकृत्य अहिले पनि धेरैको मानसपटलमा ताजै छन्। त्यही बेलादेखि राजनीतिमा आदर्श, सदाचार, दायित्वबोध तथा अनुसाशनको स्खलन क्रम बढेको हो। अझै रोकिने छाँटकाँट छैन। संयोग नै होला अहिलेकै प्रधानमन्त्री शेरबहादुर देउवा त्यतिबेला प्रधानमन्त्री हुँदा त्रिशंकु संसद्मा चामत्कारिक घटना भएका थिए। अहिले पनि उहाँकै नेतृत्वमा सरकार गठनको प्रयास भैरहेको छ। कांग्रेसभित्रको परिस्थिति समान्य बने पहिलो किस्ताको प्रधानमन्त्री उहाँ नै हो। सम्भावित सत्ताघटक दलका नेताको प्रवृत्ति, नियत र महत्वाकांक्षा हेर्दा देउवाले नेतृत्व गर्ने अबको नेपालको स्थिति पनि ०५१ सालभन्दा फरक हुने छैन। अर्थात अस्थिर, बिकृत, अन्यौलपूर्ण र भयावह हुने स्पष्टै छ। देउवा स्वयका कारणले होइन उहाँलाई माध्यम बनाउने गठबन्धनका नेताको नियतले यस्तो परिस्थिति आउने अनुमान गर्न कुनै गाह्रो छैन। आजसम्मका घटना परिघटनाको निचोड र बकपत्र नै यसका आधार हुन्। सकेसम्म नेपाली कांग्रेस एक्लैले बहुमत हासिल गर्ने, सो नभए गठबन्धनलाई बहुमत दिलाउने रणनीति र कार्यनीतिका आधारमा यसपटक निर्वाचन भएको थियो। तर, मतदाताले सत्ता गठबन्धनको चुनावी रणनीतिलाई खारेज गरिदिए। जनताको खारेजीकै बाबजुद पुरानै गठबन्धनलाई सिला गरेर, तानतुन पारेर नयाँ सरकार बनाउने प्रयास भइरहेको छ। निकट अतितमा अदालतको परमादेशबाट ओली सरकारको बहिर्गमन पछि माओवादी अध्यक्ष पुष्पकमल दाहालको नीति तथा कांग्रेस सभापति शेरबहादुर देउवाको नेतृत्वमा गठबन्धन सरकार बन्यो। प्रदेश र केन्द्रका गठबन्धन सरकार यति अस्थिर र बिकृत भए कि तिनको थमौती र व्यवस्थापन मै डेढ वर्ष बित्यो। स्पष्ट शब्दमा भन्नु पर्दा नेकपाको दुईतिहाइ बहुमतको सरकार बिघटन पछिको गठबन्धन सरकार र अदालतको आदेशबाट पुनस्र्थापित प्रतिनिधिसभा सेतो हात्ती सरह नै भए। राष्ट्रको ढुकुटीको दोहन र सत्ताको दुरुपयोग गर्नुबाहेक जनताको हित र भलाइको कुनै काम नै भएनन्। त्यो हामी सबैले महसुस गरेकै हुनुपर्छ। निर्वाचन पछि पुनः पुरानै सत्ता गठबन्धनले नयाँ सरकार गठनको पहल थालेपछि जनतामा निराशा छाउन थालेको छ। राजनीतिक स्थायित्व र स्थिरता, भ्रष्टाचाररहित छिटो छरितो सुशासन, अर्थतन्त्रमा सुधार र आर्थिक समुन्नति, पक्षपात र बिभेदरहित सन्तुलित विकास जस्ता जनसपना, चाहना र आकांक्षा फेरि स्खलित हुन थालेका छन्। मुलुक र जनतालाई सम्भावित यस किसिमका अस्थिरता, अन्योलता र बिकृतिको कहाली लाग्दो भूमरीमा फस्नबाट जोगाउने मुख्य दायित्व र कर्तव्य अब ठूला दलको हैसियतले नेपाली कांग्रेस र नेकपा एमालेकै हो। आज पनि दुईतिहाइभन्दा बढी नेपाली जनताका आस्था र विश्वास यी दुई दललाई नै छ। जनादेश र मतादेशका ताजा सूचकले यही भनेको छ। यद्यपी यसपटक सत्ता पक्षको निर्वाचन रणनीति फरक थियो। रणनीतिले प्रभावकारी काम गरेको भए यो निर्वाचनले एमालेलाई बढारेर माओवादी केन्द्र नेपाली कांग्रेस बराबरीकै अवस्थामा आउनुपथ्र्यो। अर्थात एमाले बराबरको मत माओवादी केन्द्रले ल्याउनुपथ्र्यो। अनि एकीकृत नेकपा समाजवादीलाई तेस्रो ठूलो दल बन्नुपथ्र्यो। तर जनताले सत्ता गठबन्धनको रणनीतिलाई फेल गराइदिए। बिडम्बना, लोकप्रिय मत (समानुपातिक) को आधारमा नेकपा एमाले फेरि सबैभन्दा ठूलो पार्टी बन्न पुग्यो। जनताले सत्तागठबन्धनले एमालेसँग गरेको व्यवहारलाई ठीक नभएको सन्देश दिए। त्यसैले त स्थायित्व, शान्ति र विकासका लागि आमनिर्वाचन २०७९ ले कांग्रेस र एमालेलाई मिलेर जाउ भन्ने सन्देश दियो। संविधानको मर्म र भावना अनुरूप पनि कांग्रेस र एमाले मिल्नुपर्ने देखियो। नेपाली जनताको जनादेश र मतादेशमा अन्तर्निहित संवेदनशीलतालाई कांग्रेस सभापति शेरबहादुर देउवा र एमाले अध्यक्ष केपी ओलीले सुन्न, बुझ्न र सम्मानसहित कदर गर्न आवश्यक छ। जनताले दुवै पार्टीको समान भूमिका खोजेका छन्। दुई ठूला पार्टीबीच समझदारी र साझा कार्यक्रममा आधारित सहकार्य देख्न र अनुभूत गर्न चाहेका छन्। हाम्रो वर्तमान संवैधानिक व्यवस्था र प्रावधानले पहिलो ठूलो पार्टीले सरकारको नेतृत्व गर्नु पर्ने र दोस्रो ठूलो पार्टीले प्रतिपक्षमा बस्नैपर्छ भनेको छैन। आजको सवाल सत्तामा जाने र प्रतिपक्षमा बस्ने भन्ने होइन्। सरकारको स्थायित्व, स्थिरता, विधिमा आधारित भ्रष्टाचार मुक्त लोककल्याणकारी सुशासन, आन्तरिक शान्तिसुरक्ष, समन्वयको स्थिति र संकटग्रस्त अर्थतन्त्र सुधारको नीति तथा कार्यक्रम सञ्चालन गर्नु हो। निश्चयः पनि यी बिषयमा देउवा ओलीबीच मतान्तर छैन होला। देशका प्रमुख ठूला पार्टीका नेतृत्वकर्ता देउवा र ओली दुवैलाई यो संवेदनशील र महत्वपूर्ण समय हो। यो अवसरलाई सही प्रयोग गर्न सके उनीहरूमाथि लागेको आरोप र दाग पखाल्न सक्ने अस्त्र बन्न सक्छ। नेपाल राजनीतिक रुपमा अस्थिर र अराजक, सामाजिक रूपमा असहिष्णु र द्वन्द्वग्रस्त, आर्थिक रूपमा संकटग्रस्त तथा सांस्कृतिक रूपमा बिच्छृंखल छ। यस्तो अवस्था आउनु कांग्रेस र एमालेको कमजोर तथा उदासिन भूमिका नै हो। यो आरोपलाई गलत सावित गर्न पनि दुवै पार्टी मिल्नुपर्छ। देउवा र ओलीले यो हेक्का पनि राख्न जरुरी छ कि कांग्रेस र एमालेको सहकार्यमा आधारित संयुक्त रचनात्मक भूमिकाले मात्र नेपालमा लोकतन्त्रलाई जनताको जीवनशैलीमा अनुवाद गर्न सकिन्छ। यसका लागि राष्ट्र र जनताको स्वार्थको मूल्यमा दुवै नेताले बिचौलिया, चरम महत्वाकांक्षी, षड्यन्त्रकारी, अवसरवादी र संकीर्ण घेराबाट बाहिरिन पर्छ। राष्ट्रहित, जनहितका साझा नीति र कार्यक्रमका आधारमा कांग्रेस एमालेबीच सहकार्य भए प्रथमतः प्रणालीगत विकल्पका आवाज आफैँ बन्द हुन्छन्। जसले खुद्रा राजनीति गर्नेको पसल बन्द हुन्छ। आज जे जति खुद्रा राजनीतिक पसलले जे जति च्याँखे थापेर खेल खेलिरहेका छन् ती सबै कांगे्रस र एमालेको बेमेल र अन्तरद्वन्द्वको सहउत्पादन हो। नेपालको वास्तविक सत्ता यिनै सहउत्पादकले सञ्चालन गरेको अवस्था छ। अतः छट्टु स्यालको भूमिकामा रहेका राजनीतिक मुकुण्डोधारी बिचौलियाबाट सत्ता राजनीतिलाई जोगाउन देउवा र ओलीका हात एक ठाउँमा हुनैपर्छ। जनताले उनीहरूको ताजा अभिमतमार्फत कांग्रेस र एमालेलाई आफ्ना संरक्षक, अभिभावक र आधिकारिक वारिसे मानेका छन्। समानुपातिकतर्फको मतले यही प्रष्ट्याएको छ। यो कोणबाट चिन्तन, मनन गरेर देउवा र ओलीले आफूलाई राष्ट्रका अगुवा पहरेदार र नेपाली जनताका आधिकारिक अभिभावक ठान्नु पर्छ। मतबाट प्राप्त अभिव्यक्तिलाई उचित सम्मान गर्नुपर्छ। जनभावनाको विश्वासघात गर्न हुँदैन। राष्ट्रका यी दुई आधिकारिक वारिसेबीचको सम्बन्ध प्रगाढ हुन जरुरी छ। यी दुई नेताबीचको सम्बन्ध जति कटुतापूर्ण र तिक्त हुन्छ नेपाल र नेपालीको भाग्य र भबिष्य त्यति न अन्धकारमय बन्नेछ। अब यी दुई ठूला दलका नेतृत्वकर्ताले नेपाल र नेपालीको हित, स्वार्थको लागि बाँच्ने हो। न कि कुनै खास च्याँखेबाज, महत्वाकांक्षी, अवसरवादी व्यक्ति र गुटको स्वार्थका लागि। विविध मुद्दा र समस्यामा कांग्रेस र एमाले समान ध्रुवमा खडा हुन नसकी परस्पर विपरीत ध्रुवमा हुँदाको परिणाम हो, आजको विकृत र कमजोर राष्ट्रियता। यही कारणले राजनीतिक, आर्थिक, सामाजिक, सांस्कृतिक र राष्ट्रिय अखण्डताका क्षेत्रमा कहाली लाग्दो स्थिति आयो। अब पनि पुरानै गठबन्धनलाई निरन्तरता दिँदै त्यसैको सरकार बनाएमा नेपाललाई अफगानिस्तान र श्रीलंकाको प्रतिस्पर्धी बन्नबाट कसैले रोक्न सक्दैन। यस्तो भए त्यो परिस्थितिको जिम्मेवारी एमालेले होइन्, कांग्रेस सभापति देउवा र उनलाई माध्यम बनाएर सत्ताको तर मार्नेहरू हुनपर्छ। सीमित व्यक्ति, गुट र उपगुटको निहित स्वार्थका लागि नेपाली जनता सधैं तमासे हुन सक्दैनन्। देउवा र ओलीलाई सुनौलो इतिहास रच्ने अर्को अवसर अब सायदै नआउला। दुवैले राष्ट्र र जनताबाट धेरै प्राप्त गरिसक्नु भएको छ। लिनुमात्र होइन दिनु पनि भएको छ। त्यही भएर राष्ट्रको अविभावकत्व पनि प्राप्त गर्नुभएको छ। यो अविभावकत्व राष्ट्र र आफ्ना पार्टीमा समेत प्रदर्शन गर्न सके दुवै नेता समकालीन र भावी पुस्ताका आदर्शका प्रतिक हुनुहुनेछ। दुवै नेतामा सम्बन्धित पार्टीको प्राधिकार आफ्ना हातमा लिएर साशनसत्ताको प्राधिकार पार्टीका दोस्रा पुस्ताका हातमा थमाएर सरकार र संसदलाई निर्देशन एवम् मार्गदर्शन गर्ने चाहना र इच्छाशक्ति जागृत हुनुपर्छ। नेपाली जनताले यो भाव र भूमिकामा देउवा र ओलीलाई हेर्न चाहेका छन्। राष्ट्रको कहाली लाग्दो वर्तमान परिस्थितिको आलोकमा देउवा र ओलीका अतिरिक्त दुवै पार्टीका केन्द्रदेखि एकाई तहसम्मका नेता र कार्यकर्ताले समेत आफ्नो आत्मनिरीक्षण गर्न आवश्यक छ। दुवै दलको समझदारी र सहकार्यमा मुलुकमा भएको राजनीतिक परिवर्तनलाई नेपाल र नेपालीको पक्षमा उपलब्धिमूलक तथा फलदायी तुल्याउन नसकिने सवाल नै आउँदैन। स्थायित्व र स्थिरता, विधिको शासन, संकटग्रस्त अर्थतन्त्रमा सुधार र जेलिएको राष्ट्रियताको सवाल जस्ता नेपालको आजको विशिष्ट अवस्थाले फेरि एक पटक सहकार्यमा आधारित कांग्रेस र एमालेको संयुक्त भूमिका माग गरेको छ। एक अर्थमा कांग्रेस र एमालेका लागि यो जनताप्रतिको जवाफदेही र राष्ट्रप्रतिको दायित्वको परीक्षा घडी पनि हो। दुवै पार्टीले समय र परिस्थितिको पदचाप सुनेर संयमित एवम् विवेकपूर्ण निर्णय लिनुपर्ने आम धारणा सुनिन थालेको छ।"
आज योमरी पुन्ही : नेवार समुदायमा धुमधामका साथ मनाइँदै (तस्बिरसहित),"भक्तपुर : घरघरमा योमरी (मनपर्ने रोटी) पकाएर देशभरका नेवार समुदाय बिहीबार योमरी पुन्ही (पूर्णिमा) मनाउँदै छन् । नेपाल भाषामा योको अर्थ मनपर्ने र मरीको अर्थ रोटी हो । यस अर्थमा योमरीको अर्थ मनपर्ने रोटी हो । प्रत्येक वर्ष मंसिर शुक्ल पूर्णिमाको दिन एक प्रकारको रोटी योमरी खाएर देशभरका नेवारहरु योमरी पुन्ही मनाउँछन् । चामलको पिठोबाट बनेको एक प्रकारको रोटीभित्र चाकुको झोल राखी योमरी बनाइन्छ । हिजोआज चाकुका सटा खुवालगायतका अरु मसलाजन्य पदार्थ राखेर पनि योमरी पकाउने चलन बढेको छ । के हो योमरी ? योमरी चामलको पीठोबाट बनाइने विशेष प्रकारको रोटी हो । चामलको पिठोलाई मनतातो पानी हालेर मुछी विशेष आकारमा योमरी तयार गरिन्छ । पानीको बाफबाट यसलाई उसिनेर पकाइन्छ । योमरीभित्र चाकु राखिएको हुन्छ । कसैले यसमा चाकु र तिलको मिश्रणसहित खुवा, मुगींको लिटो आदिले त्रिकोण आकारमा बनाइन्छ । वर्षको पहिलो धानबाट चामलको पिठो तयार गरी योमरी बनाइन्छ । मंसिरमा काटेर भित्रयाइएको धानको चामललाई पिठो बनाएर योमरी बनाउने चलन छ ।"
राष्ट्र बैंकविरुद्ध धनुषाका व्यवसायी आन्दोलित,"धनुषा : नेपाल सरकार तथा नेपाल राष्ट्र बैंकविरुद्ध व्यापारीहरु सडकमा उत्रिएका छन् । राष्ट्र बैंकको कसिलो मौद्रिक नीतिका कारण समस्यामा परेको भन्दै उद्योगी व्यवसायीहरु आन्दोलित बनेका हुन् । बिहीबार धनुषाको ढल्केवरका उद्योगी व्यापारीहरु हातहातमा प्लेकार्ड बोकेर पूर्वपश्चिम राजमार्गमा प्रदर्शन गरेका छन् । मिथिला उद्योग वाणिज्य संघ, नाडा अटोमोबाइल्स एशोसिएसन अफ नेपाल र जानकी अटोमोबाइल्स अफ एशोसिएसनको संयुक्त आयोजनामा उनीहरूले सरकार र राष्ट्र बैंकविरुद्ध चर्को नाराबाजी गर्दै प्रदर्शन गरेका हुन् । प्रदर्शनमा उत्रिएका व्यापारीहरूले मौद्रिक नीति परिमार्जन गर, चालू पूँजी कर्जा मार्गदर्शन स्थगन गर, व्यवसाय गरी खान देउ, जसले कर तिरेको छ उसलाई पेल्ने र हेप्ने ?, ५० प्रतिशत नगद मार्जिन व्यवस्था गर, बैंकहरुले गरेको बदमासीको सजाय व्यापारीलाई किन? लगायतका नाराहरू लेखिएको प्लेकार्ड बोकेर नाराबाजी गरेका थिए । सरकारले उद्योगी व्यवसायीमाथि अत्याचार गरेपछि बाध्य भएर आन्दोलनमा होमिनुपरेको जानकी अटोमोबाइल्स अफ एशोसिएसन मधेश प्रदेशको अध्यक्ष समेत रहेका मिथिला उद्योग वाणिज्य संघ ढल्केवरका अध्यक्ष तेजनारायण साह (सन्तोष) ले बताए । उनले राष्ट्र बैंकले मौद्रिक नीति नसच्याएसम्म आफूहरुको चरणबद्ध आन्दोलन जारी रहने जनाए ।"
"भारतमा गुजरातहिमाचल चुनावको मतगणना सुरु, आजै नतिजा आउने",नयाँदिल्ली : लामो चुनावी अभियान र दुई चरणको मतदानपछि भारतको स्थानीय तह निर्वाचनको मतगणना र नतिजा आउने क्रम जारी छ। गुजरात र हिमाचल प्रदेश विधानसभा चुनावको मतगणना सुरु भएको छ। गुजरातको कुल १८२ विधानसभा सीटहरूको लागि डिसेम्बर १ र डिसेम्बर ५ मा दुई चरणहरूमा मतदान भएको थियो। सरकार बनाउन कुनै पनि दलले कम्तीमा ९२ सिट जित्नुपर्ने हुन्छ। भारतीय जनता पार्टी गुजरातमा विगत २७ वर्षदेखि सत्तामा छ र यदि एक्जिट पोललाई विश्वास गर्ने हो भने फेरि एकपटक भाजपाको सरकार बन्ने सम्भावना रहेको बीबीसी समाचारमा उल्लेख छ। टिभी च्यानलहरूमा प्रसारित अधिकांश एक्जिट पोलका अनुसार बीजेपीले सजिलै बहुमत प्राप्त गरिरहेको छ। ११७ देखि १५१ सिट जित्न सक्ने अनुमान गरिएको छ। बीबीसी
अन्तर्राष्ट्रिय निकायले नेपालको हवाई सुरक्षामा प्रश्न उठाउनुपर्ने अवस्था छैन : मन्त्री श्रेष्ठ,"काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले नेपाली आकाश हवाई उडानका लागि सुरक्षित रहेको बताएका छन्। अन्तर्राष्ट्रिय नागरिक उड्डयन दिवसका अवसरमा बुधबार आयोजित एक कार्यक्रममा उनले अन्तर्राष्ट्रिय निकायले हवाई सुरक्षाका विषयमा प्रश्न उठाउनुपर्ने अवस्था नरहेको बताएका हुन्। 'प्राधिकरणले अझ सुरक्षालाई व्यवस्थित बनाउने काम गरिरहेको छ', उनले भने। नागरिक उड्डयन प्राधिकरणले हवाई सुरक्षाका विषयमा जिम्मेवारीपूर्वक काम गरिरहेको उल्लेख गर्दै मन्त्री श्रेष्ठले नेपालको हवाई उडान आइकाओको कालोसूचीबाट हट्ने अवस्थामा पुगेको बताए। हवाई सुरक्षा नीतिका विषयमा सरकारले आफ्नो नीति स्पष्ट बनाएको बताउँदै उनले आइकाओले नेपालको नीति, प्राधिकरणले हवाई सुरक्षामा गरेका कामका आधारमा चाँडै कालोसूचीबाट हट्ने विश्वास व्यक्त गरे। उनले नेपाल वायुसेवा निगमको नेतृत्वले क्षमता विकास गर्न नसकेको बताए। सरकारले ठूलो लगानी गरेको वायुसेवा निगममा अयोग्य नेतृत्वका कारण जनताले सेवा लिनबाट वञ्चित हुने तथा विभिन्न दुःख पाउने गरेको टिप्पणी गरे। रासस"
चितवनकै दर्जन बढी गाउँमा टिप्दैन मोबाइलको नेटवर्क,"चितवन : कञ्चनपुरबाट शिक्षण पेसाका लागि चितवनको इच्छाकामना गाँउपालिका१ को आधारभूत विद्यालय भाराङमा आएकी सरस्वती रायमाझीको घरमा सम्पर्क नभएको एक साता भयो । घरका सदस्य र आफन्तसँग कुराकानी गर्ने मन हुँदाहुँदै पनि उनले मोबाइलको नेटवर्क नहुँदा फोन गर्न पाएकी छैनन् । 'फोन सम्पर्क नहुँदा मन आत्तिन्छ', उनले भनिन् , 'यहाँ आएको एक वर्ष भयो नेटवर्कको समस्या उस्तै छ ।' भाराङ आसपासका एक दर्जन गाउँमा मोबाइलको नेटवर्क नहुँदा स्थानीय फोन सेवाबाट बन्चित भएका छन् । कोलभञ्ज्याङकी लालमाया चेपाङ मोबाइलको नेटवर्क नहुँदा विदेशमा भएको श्रीमान्सँग सहजरुपमा कुरा गर्न नपाएको बताउँछिन्। 'सबै कुराले पछाडि परेका हामी मोबाइल नेटवर्कले झन् पछाडि पारेको छ, गाउँमा गाडी आइपुग्दा पनि घरबाटै मोबाइलमा कुरा गर्न पाइएको छैन', उनले भनिन्। इच्छाकामना गाउँपालिका१ को चौकीडाँडा, बङ्घ्याङ, जैथली, विङलाङ, कोलभञ्ज्याङ, थाप्राङ, राजभोग, ज्यान्दला, जौतेस, कालिन र तिपाङमा मोबाइलको नेटवर्क टिप्दैन । यस्तै हात्तीबाङको पनि केही क्षेत्रमा नेटवर्कको समस्या रहेको वडाध्यक्ष सन्तबहादुर मगरले बताए। 'मेरो वडाको एक दर्जन गाउँमा फोन सेवा छैन', उनले भने, 'भएको ठाँउमा पनि नेटर्वक समस्याले राम्रोसँग कुरा गर्न पाइँदैन।' उनले वडाको झण्डै तीन हजार जनसङ्ख्या सञ्चार सेवा फोनबाट वञ्चित रहेको बताए। सो वडामा अधिकांश चेपाङ समुदायको बसोबास रहेको छ । नेटवर्कको समस्या सामाधान गरिदिन नेपाल टेलिकम र एनसेललाई पटकपटक आग्रह गर्दा पनि सुनुवाइ नभएको उनले गुनासो गरे। 'यसै त भौगोलिकरुपमा पछि परेको ठाँउ हो हाम्रो, वडाध्यक्ष मगरले भने, 'विकास र प्रविधिको जमानमा पनि हामी फोन गर्न पाउँदैनौँ ।' इच्छाकामना१ चौकीडाँडाकी सरस्वती रायमाझीले फोन गर्न आफ्नो गाँउबाट कालिका नगरपालिकातर्फ फर्कनुपर्ने बताए। उनले नेटवर्क कमजोर हुँदा फोन पटकपटक काटिने गरेको गुनासो गरे। उनले नेट इन्टरनेट त टाढाको कुरा भएको भन्दै सहज रुपमा फोन गर्न पाए पनि खुसी हुने बताए। 'अकस्मात् केही भइहाल्यो भने सूचना पाउन र पुयाउन पाइँदैन', उनले भने, 'लामो समयसम्म आफन्तसँग सम्पर्क विच्छेद हुने गरेको छ ।' आधारभूत विद्यालय भाराङका प्राचार्य दीपबहादुर गुरुङले गाउँमा मोबाइलको नेटवर्क नहुँदा धेरै दुःख पाएको बताए। उनले भने, 'मोबाइलको टावर जडानका लागि पटकपटक आश्वासन दिइयो तर कार्यान्वयन गरिएन ।' उनले गाँउबाट चारसय बढीको हस्ताक्षर सङ्कलन गरेरसमेत टेलिकममा बुझाइएको बताए। नेटवर्कको समस्याका कारण स्कूलमा वाइफाइ जडान गर्न सकिएको छैन । 'गाउँपालिकाले वाइफाइ जडानका लागि दिएको रकमसमेत फिर्ता गर्नुपयो', उनले गुनासो गरे। दूरसञ्चार कार्यालय भरतपुरका प्रमुख नवीनकुमार मिश्रले इच्छाकामना गाँउपालिका१ मा भएको नेटवर्कको समस्याबारे केन्द्रीय कार्यालयमा जानकारी गराइसकेको बताए। उनले कार्यालयले पनि नेटवर्क नभएको ठाँउमा सर्वेका लागि कर्मचारी पठाउने भन्दै त्यस ठाँउलाई प्राथमिकता राखेर काम गरिने जानकारी दिए। उनले अहिले भएका टावरबाट नेटवर्क मिलाउन सक्ने जति मिलाइने र बाँकी टावर निर्माण गरेर समस्या समाधान गरिने बताए। इच्छाकामना गाउँपालिकाका अध्यक्ष दानबहादुर गुरुङले गाउँपालिकाको वडा नम्बर १, २ र ७ नम्बर वडाका विभिन्न क्षेत्रमा मोबाइल नेटवर्कको समस्या रहेको बताए। उनले वडा नम्बर २ को हुस्ती, माझखर्क, होरल्याङमा र तल्लो काउलेमा नेटवर्कको समस्या रहेको जानकारी दिए। यस्तै वडा नम्वर ७ को गर्दास, सुन्दरबस्ती पनि राम्रोसँग नेटवर्क नटिप्ने समस्या रहेको बताए। पालिकाभित्र रहेको नेटवर्कको समस्या समाधानका लागि दूरसञ्चार कार्यालय र एनसेललाई जानकारी गराएको भन्दै उनले नेटवर्कको समस्या छिट्टै समाधान गरिने बताए। रासस"
रामोसको उदय,"दोहा : पोर्चुगल र स्विट्जरल्यान्डबीचको खेल सुरु हुनुअघि क्रिस्टियानो रोनाल्डो बेन्चमा बसेको चर्चा थियो। तर, खेल सकिँदा सबै चर्चा गोन्कालो रामोसमा केन्द्रित भयो। पोर्चुगल र अन्तर्राष्ट्रिय फुटबलका सर्वकालीन सर्वाधिक गोलकर्ता रोनाल्डो लक्षित क्यामेरा तैनाथ थिए। समूह चरणको अन्तिम खेलमा सब्स्टिच्युट हुँदा प्रशिक्षक फर्नान्डो सान्तोसप्रति असन्तुष्ट देखिएका रोनाल्डो स्विट्जरल्यान्डविरुद्ध पहिलो रोजाइमा परेनन्। पोर्चुगलको बेन्च फोटोग्राफरले घेरिएको थियो। रोनाल्डोको आक्रोस र असन्तुष्टि पोखिएको तस्बिर कैद गर्न भेला भएका फोटोग्राफर पोर्चुगिज बेन्चको वरिपरी थिए। रोनाल्डोबाट प्रतिक्रियाको अपेक्षा उनीहरूमा थियो। किनभने उनी सन् २००८ पछि पहिलो पटक मुख्य प्रतियोगितामा बेन्चमा सीमित भएका थिए। तर, खेल अगाडि बढ्दै जाँदा मैदानमा भएका फोटोग्राफरको मात्रै होइन, विश्वभर प्रत्यक्ष हेरिरहेका दर्शकको ध्यान २१ वर्षीय फरवार्ड गोन्कालो रामोसतर्फ मोडियो। रोनाल्डोको स्थान लिएका रामोसले जारी विश्पकपमा पहिलो ह्यािट्रकसमेत गरे। सबैको ध्यान पनि उनी तिरै मोडियो। विश्वकपमा सम्झिन लायक जित रोनाल्डोलाई बेन्चमा राख्ने निर्णय गरेका प्रशिक्षक सान्तोसले यति उत्कृष्ट परिणामको अपेक्षा पक्कै गरेका थिएनन्। पोर्चुगलले हासिल गरेको ६१ गोलको जित त छँदै छ, तर पहिलो पटक अपेक्षासहित मैदानमा उतारिएका रामोसले पनि तीन गोल गर्दै करियरकै उत्कृष्ट रात बनाए। सन् १९६२ मा हंगेरीका फ्लोरियन अल्बर्टपछि विश्वकपमा ह्याट्रिक गर्ने रामोस सबैभन्दा युवा खेलाडी हुन्। बेन्फिाकाका फरवार्ड रामोसले २१ वर्ष एक सय ९१ दिनमा ह्याट्रिक गरेका हुन्। इङ्ल्यान्डका पूर्व खेलाडी ग्यारी लिन्करले विश्वकै उत्कृष्टमध्ये एक खेलाडीलाई प्रतिस्थापन गरेको दबाबमा ह्याट्रिक गरेका रामोसका लागि अविश्वसनीय रात भएको बताए। व्यावसायिक क्लबमा उच्च लयमा रहेका रामोसले १७औं मिनेटमा पहिलो गोल गरेका थिए। रामोसले गोल गर्नुअघि एक पटक मात्रै बल छोएका थिए। पेनाल्टी एरियाको कठिन कुनामा बल नियन्त्रणमा लिएका रामोसले सशक्त प्रहारसँगै अविस्वसनीय गोल गरेका थिए। उनले दोस्रो हाफको सुरुवातमै व्यक्तिगत दोस्रो गोल गरेका थिए। डिएगो डालोटले ६७औं मिनेटमा दिएको क्रसलाई चतुर्याइंपूर्वक गोलमा परिणत गर्दै विश्वकपको पहिलो ह्याट्रिक पूरा गरे। त्यसअघि उनले नै दिएको पासमा राफेल गुरेरोले उत्कृष्ट गोल गरेका थिए। रामोसले ७४औं मिनेटमा सब्स्टिच्युट हुनुअघि सर्वाधिक (६) प्रहार गरेका थिए। तीमध्ये पाँच प्रहार फ्रेममा राख्न सफल भए। उनले स्विट्जरल्यान्डको पेनाल्टी बक्समा ६ पटक बल छुँदा तीन गोल गरे। उनी सब्स्टिच्युट भएसँगै इङ्ल्यान्डका पूर्व गोलरक्षक रोब ग्रिनले मुक्तकण्ठले प्रशंसा गरेका थिए। रामोसको प्रदर्शन सनसनीपूर्ण रह्यो, उनले अन्तर्राष्ट्रिय सञ्चारमाध्यमसँग भनेका छन्, जारी विश्वकपकै उत्कृष्ट प्रदर्शन थियो। सबै पक्षबाट उत्कृष्ट। को हुन् रामोस ? रोनाल्डोले विश्वकपमा आठ गोल गरेका छन्। नकआउट चरणका ६ खेल खेलेका रोनाल्डोले गोल गर्न सकेका छैनन्। तर, एकै खेलमा रामोसले तीन गोल ठोकिसकेका छन्। रामोस बेन्फिकाको युथ क्लबमा हुर्किएका खेलाडी हुन्। उनले जारी विश्वकपमा स्विट्जरल्यान्डविरुद्धको खेलअघि जम्मा ३३ मिनेट मात्रै देशबाट खेलेका थिए। गत नोभेम्बरमा भएको नाइजेरियाविरुद्धको मैत्रीपूर्ण खेलमा उनले २३औं मिनेटमा एक गोल गरेका थिए। जारी विश्वकपको समूह चरणमा उनले घाना र उरुग्वेविरुद्ध दुई र आठ मिनेट खेलेका थिए। समूह चरणको अन्तिम खेलमा उनी दक्षिण कोरियाविरुद्ध प्रयोग नभएका सब्स्टिच्युट थिए। त्यो खेलअघि नै पोर्चुगल अन्तिम १६ मा पुगिसकेको थियो। तर, पोर्चुगलको सिनियर टिमको पहिलो रोजाईमा पहिलो पटक परेका रामोसले वर्षौंदेखि गरिरहेजस्तो प्रदर्शन गरे। ह्याट्रिक हिरो गोन्कालो रामोसले रवाफसहित विश्वलाई आफ्नो परिचय दिएका छन्, फिफा विश्वकपले ट्वीटरमा लेखेको छ। बेन्फिाकाबाट जारी सिजन २१ खेलमा १४ गोल र ६ असिस्ट गरेका रामोस आत्मविश्वास र उत्कृष्ट लयमा छन्। तीमध्ये सात गोल पछिल्ला ६ खेलमा गरेका रामोसमा आत्मविश्वास पनि उक्तिकै छ। तर, विश्वकप यो सनसनीपूर्ण शैलीमा सुरु हुन्छ भन्ने उनले पक्कै सोचेका थिएनन्। सन् २००२ पछि विश्वकपमा पहिलो पटक सुरुवाती ११ मा परेर ह्याट्रिक गर्ने उनी पहिलो खेलाडी हुन्। २० वर्षअघि जर्मन फरवार्ड मिरास्लोभ क्लोसले ह्याट्रिकसहित विश्वकपको सुरुवात गरेका थिए। क्लोस विश्वकपका सर्वाधिक गोलकर्ता पनि हुन्। सन् २००६ मा रोनाल्डोपछि पोर्चुगलबाट विश्वकपमा गोल गर्ने सबैभन्दा कम उमेरका खेलाडी हुन्, रामोस। सनसनीपूर्ण प्रदर्शनपछि उनले पक्कै क्वार्टरफाइनलमा मोरक्कोविरुद्ध पहिलो रोजाइमा स्थान बनाउने विश्वास गरिएको छ। स्विट्जरल्यान्डविरुद्धको खेलपछि उनी त्यसका हकदार पनि देखिन्छन्। रोनाल्डोको भविष्य अब के ? रोनाल्डोबारे सोध्दा रामोसले उनी टिमको लिडर भएको बताए। क्रिस्टियानो रोनाल्डोले म र टिमसँग कुरा गरिरहन्छन्। उनी हाम्रा लिडर हुन्, जो संधै सहयोग गर्न चाहन्छन्, खेलपछि रामोसले भने। रियल म्याड्रिड, युभेन्टस र म्यानचेस्टर युनाइटेडका फरवार्ड रोनाल्डोले प्रमुख प्रतियोगिता (विश्वकप र युरोपियन च्याम्पियनसिप) मा पोर्चुगलबाट लगातार ३१ खेलमा पहिलो रोजाइबाट खेले। उमेर ढल्किँदै गएका रोनाल्डो पहिलो पटक पहिलो रोजाइमा नपर्दा समाचार त बन्छन् नै। पोर्चुगलको डगआउट वरिपरीको हल्लाले उनी पनि छक्क परेका थिए। तर, उनी दोस्रो हाफमा मैदान प्रवेश गर्दा समर्थकले रंगशाला गुञ्जयमान बनाएका थिए। दोस्रो हाफमा मैदान प्रवेश गरेका रोनाल्डोले एक गोल गरेका थिए। यद्यपि, अफसाइडका कारण गोल मान्य भएन। रामोसको प्रदर्शनपछि ३७ वर्षीय फरवार्ड रोनाल्डो मोरक्कोविरुद्ध पहिलो रोजाईमा हुन्छन् भन्ने निश्चित छैन। जारी विश्वकपमै पाँच फरक विश्वकपमा गोल गर्ने पहिलो खेलाडीको कीर्तिमान बनाएका रोनाल्डोले यसपाली पोर्चुगिज टिमबाट कम श्रेय पाउने छन्। करियरको उत्तराद्र्धमा पुगेका रोनाल्डो केही अर्थमा दुर्भाग्यशाली पनि रहे। जब उनी करियरको उच्च लयमा थिए, त्यसबेला पोर्चुगलको टिम अहिलेजस्तो बलियो थिएन। अहिले पोर्चुगल साँच्चै बलियो देखिन्छ। तर, प्राइम फर्ममा भएका रोनाल्डोको केही हिस्सा मात्रै उनमा बाँकी छ।"
"प्रचण्ड, जनार्दन शर्मा र प्रभु शाहबीच भेट, सत्ता समीकरणबारे छलफल","काठमाडौं : नेकपा माओवादी केन्द्रले सत्ता समीकरणमा स्वतन्त्रबाट निर्वाचित सांसद प्रभु शाहको साथ खोजेको छ। पछिल्लो समय माओवादी केन्द्रका अध्यक्ष पुष्पकमल दाहाल प्रचण्डले सत्ता समीकरण बलियो बनाउन स्वतन्त्र र साना दललाई साथमा लिने प्रयासरत छन् । यसैबीच प्रचण्डले बिहीबार बिहान स्वतन्त्रबाट निर्वाचित सांसद प्रभु शाहलाई भेट गरेका हुन्। भेटको क्रममा अर्थमन्त्री एवम् माओवादी केन्द्रका उपमहासचिव जनार्दन शर्मा समेत सहभागी भएको खुमलटार स्रोतले जनाएको छ। उनीहरुबीच समसामयिक राजनीतिक घटनाक्रम र भावी सरकार गठनको विषयमा छलफल भएको छ। भेटमा शाहले प्रचण्डको प्रस्तावलाई सकरात्मक रुपमा लिएका छन्। तत्कालीन नेकपा विभाजन हुँदा शाह माओवादी केन्द्रमा नगई एमालेमै बसेका थिए। तर प्रतिनिधि सभाको निर्वाचनको मनोनयनको दिन अन्तिममा प्रभु शाहले स्वतन्त्र उम्मेदवारी दर्ता गराएका थिए। तत्कालीन नेकपा एमालेका नेता शाहको टिमले रौतहटमा एमाले र जनता समाजवादी पार्टीबीच तालमेल हुँदा जसपाको भागमा परेका सबै क्षेत्रमा स्वतन्त्र उम्मेदवारी दिएको थियो। शाहसँगै रौतहट क्षेत्र नम्बर २ बाट उम्मेदवार दिएका किरण शाहसमेत प्रतिनिधिसभामा निर्वाचित भएका छन्। एमाले छाडेर स्वतन्त्र उम्मेदवारी दर्ता गरेपछि सत्ता गठबन्धनले निर्वाचनमा प्रभु शाहलाई समर्थन गरेको थियो। गठबन्धनले सिट बाँडफाँट गर्दा रौतहटको क्षेत्र नं ३ मा प्रतिनिधिसभा उम्मेदवार माओवादी केन्द्रको भागमा परेको थियो। माओवादीका उम्मेदवार रविन्द्र पटेल धिरजले उम्मेदवारी फिर्ता नलिएपछि माओवादी केन्द्रले उनलाई कारबाहीसमेत गरेको थियो । यस अगाडि प्रचण्डले जेलमा रहेका रेशम चौधरी, जनमत पार्टीका अध्यक्ष एवम् सांसद सिके राउतसँग पनि भेटवार्ता गरेका थिए।"
विवादमा न्यायालय,"काठमाडौं : महाभियोग लागेका राणा सबैभन्दा विवादित प्रधानन्यायाधीशमा चित्रण हुन पुगेका छन्। तत्कालीन प्रधानन्यायाधीशहरू विश्वनाथ उपाध्याय, सुरेन्द्रप्रसाद सिंह र सुशीला कार्कीविरुद्ध महाभियोग ल्याइएको थियो। कालान्तरमा सभामुखले आफैं खारेज गरेका वा सरकार आफैंले फिर्ता लिएका थिए। वरिष्ठ अधिवक्ता प्राध्यापक गान्धी पण्डितका अनुसार, महाभियोगको अभ्यासले विकृति ल्याउन सक्ने जोखिम छ। महाभियोग प्रस्ताव लगाउन सकिन्छ। तर, महाभियोगलाई टुंगोमा पुर्याउनुपर्छ, वरिष्ठ अधिवक्ता पण्डित भन्छन्, महाभियोगको दुरुपयोग गर्नुहुँदैन। स्वतन्त्र न्यायालयमा हस्तक्षेप हुनु राम्रो होइन। प्रत्येक न्यायाधीशको शीरमा महाभियोगको दरबार झुन्डिएको अवस्था छ। पूर्वप्रधानन्यायाधीश ओमप्रकाश मिश्रले न्यायालय अवस्थाले दुःखित तुल्याउने बताए। प्रधानन्यायाधीशमाथि महाभियोग लाग्नु राम्रो होइन, उनले भने, न्यायालयको अवस्थाले दुखित तुल्याएको छ। एक्कासि चोलेन्द्र चोख्याउने चलखेल"
अस्पतालजन्य फोहोर व्यवस्थापन सुरु,"नेपालगन्जदाङ : सहरमा सबैभन्दा ठूलो समस्या फोहोरको हुन्छ। नगर सौन्दर्यमा होस् वा स्वास्थ्य समस्यामा फोहोर व्यवस्थापनलाई जोडेर हेरिन्छ। सहरी क्षेत्रमा एक ठाउँको फोहोर अर्को ठाउँमा थुपार्नकै लागि बर्सेनि करोडौं रुपैयाँ खर्च हुन्छ। त्यसमा पनि अस्पतालजन्य फोहोर त झन् जिल्लाकै टाउको दुखाइमा पर्छ। यही समस्या दूर गर्न बाँके र दाङमा अस्पतालजन्य फोहोर व्यवस्थापन सुरु भएको छ। जीआइजेडको सहयोगमा नेपालगन्ज उपमहानगरपालिकाले १२ मंसिरदेखि नेपालगन्जमा अस्पतालजन्य फोहोर व्यवस्थापनका लागि एकीकृत स्वास्थ्यजन्य फोहोरमैला व्यवस्थापन केन्द्र सञ्चालनमा ल्याएको छ। नगर प्रमुख प्रशान्त विष्टले केन्द्रको उद्घाटन गर्दै अन्य फोहोरको तुलनामा स्वास्थ्यजन्य फोहोर सबैभन्दा बढी दूषित र संक्रामक हुने भएकाले आफूहरू निर्वाचित भइसकेपछि यसको व्यवस्थापनलाई मुख्य प्राथमिकतामा राख्दै सञ्चालनमा ल्याएको बताए। उनले नेपालगन्ज उपमहानगरपालिका कार्यपालिकाको सिंगो टिम नेपालकै नमुनाका रूपमा स्वास्थ्यजन्य फोहोरमैला व्यवस्थापन केन्द्र सञ्चालन गर्न सफल भएको बताउँछन्। नेपालगन्ज उपमहानगरपालिका वडा नम्बर २३ हिरमिनियास्थित ल्यान्डफिल साइट परिसरमा अस्पतालबाट निस्कने फोहोरमैला व्यवस्थापन गर्ने उद्देश्यका साथ एकीकृत स्वास्थ्यजन्य फोहोरमैला व्यवस्थापन केन्द्र सञ्चालनमा ल्याइएको वातावरण इन्जिनियर प्रकाश डिसी बताउँछन्। फोहोरमैला व्यवस्थापन केन्द्र सञ्चालनका लागि जीआइजेडले २ वटा अटो क्लेब मेसिन र एउटा बेलर मेसिन सहयोग गरेको छ। उपमहानगरपालिकाले संरचना निर्माण गरेको हो। संरचना निर्माणमा ४६ लाख लागत लागेको डीसीले जानकारी दिए। स्वास्थ्यजन्य फोहोरमैला व्यवस्थापन केन्द्र सञ्चालनको जिम्मा १० वर्षका लागि स्वच्छ नेपाल हाम्रो अभियान नामक संस्थालाई दिइएको छ। स्वास्थ्यजन्य फोहोरमैला व्यवस्थापन केन्द्र सञ्चालनमा आएपछि अस्पतालबाट निस्कने फोहोरमैला व्यवस्थापनको टाउको दुःखाई अन्त्य भएको छ। नेपालगन्जका अस्पतालबाट निस्कने स्वास्थ्यजन्य फोहोर अब यहीँ व्यवस्थापन हुनेछ। नेपालगन्जलाई स्वास्थ्य हबको रुपमा विकास गर्ने लक्ष्य लिइएकोमा यसको सञ्चालनले थप टेवा पुग्ने विश्वास लिइएको छ। त्यस्तै, दाङको राप्ती प्रादेशिक अस्पताल तुलसीपुरमा पनि आधुनिक प्रविधिबाट अस्पतालजन्य फोहोर व्यवस्थापन सुरु गरिएको छ। अस्पतालजन्य फोहोर व्यवस्थापन गर्न आधुनिक उपकरणको प्रयोग गरिएको हो। अस्पतालमा उत्पादनहरू फोहोरलाई प्रविधिमार्फत ब्यवस्थापन हुन थालेपछि अस्पतालको फोहोर एकीकृत रूपमा व्यवस्थापन हुन थालेको छ। स्थापनादेखि अहिलेसम्मअस्पतालमा उत्पादिक फोहोर व्यवस्थापन सबैभन्दा बढी चुनौती देखिएको थियो।अब त्यो व्यवस्थापन सहज हुने अस्पताल प्रशासनले जनाएको छ। अस्पतालमा स्वास्थ्यजन्य फोहोर व्यवस्थापन केन्द्र स्थापना गरेर प्रयोगमा ल्याएपछि अस्पतालजन्य फोहोर व्यवस्थापनमा धेरै सहज भएको अस्पतालमा मेडिकल सुपरिटेन्डेन्ट डा ओमप्रसाद अर्यालले बताए। आधुनिक उपकरण जडान गरेर अस्पतालमा थालिएको फोहोर व्यवस्थापनलाई सहज गराउन फोहोरको वर्गीकरण समेत सुरु गरिएको छ। अस्पतालजन्य फोहोर, सङ्क्रमणयुक्त फोहोर, गल्ने, नगल्ने फोहोरलाई छुट्टाछुट्टै व्यवस्थापन गरिन थालिएको छ। त्यसमा नष्ट गर्नुेपर्ने फोहोर त्यहि नष्ट गरिने र उपयोग गर्न मिल्ने फोहोर बिक्री गर्ने नीति अस्पतालको रहेको अस्पतालका मेडिकल सुपरिटेन्डेन्ट डाअर्यालले बताए। पहिले उपमहानगरपालिकाको समेत अस्पतालजन्य फोहोर नउठाउँदा नजिकै गाड्ने वा जलाउने काम गरिँदै आएको थियोतरअब अस्पतालको फोहोर व्यवस्थापनमा सहज भएको छ।उनले उपकरण सञ्चालनका लागि अस्पतालमै दक्ष जनशक्तिको समेत व्यवस्थगापन भएकाले थप सहज हुने बताए। अस्पतालमा फोहोरलाई सङ्क्रमणमुक्त गर्नका लागि दुई वटा मेसिन जडान गरिएको छ। ती मेसिनबाट फोहोरलाई सङ्क्रमणमुक्त गरेपछि छुट्टै राखिन्छ र उपमहानगरपालिकालाई जिम्मा लगाइन्छ। यूएनडीपी (चाइनाएड)को सहयोगमार्फत २ करोड ५० लाख रुपैयाँ लगानीमा फोहोर प्रशोधन केन्द्र स्थापना भएको हो। देशभर ७ वटा प्रादेशिक अस्पताललाई यो परियोजना सहयोग गरेको र तुलसीपुरमा प्रभावकारी देखिएको युएनडीपीका आयोजना प्रबन्धक राजेश मिश्रले जानकारी दिए। कोरोनाको प्रभावलाई हेरेर आयोजना सुरु गरिएको भए पनि निर्माणका केही ढिलाइ भएको मिश्रले बताए। यसैबीच अस्पतालमा निर्माण भइ सञ्चालनमा ल्याइएको फोहोर व्यवस्थापन केन्द्र अस्पताल प्रशासनलाई हस्तान्तर गरिएको छ।"
चिसोका कारण बढ्न थाले बिरामी,"महोत्तरी : विगत एक सातादेखि बढेको चिसोको कारण महोत्तरी जिल्ला अस्पतालमा बिरामीको सङ्ख्यामा वृद्धि भएको छ । चिसो हावा, हुस्सु र बाक्लो कुहिरो लागेका कारण यहाँको मौसम असहज भएको छ । जिल्ला अस्पतालमा उपचारको लागि पहिलेभन्दा बढी बिरामी आउन थालेको मेडिकल सुपरिटेन्डेन्ट डा सतिश साहले बताए। उनका अनुसार चिसोकै कारण यहाँका स्वास्थ्य केन्द्रलगायत जिल्ला अस्पतालमा ज्वरो, रुघाखोकी, दम, कोल्ड डायरियाका बिरामीको सङ्ख्यामा वृद्धि भएको छ । सामान्य अवस्थामा औसतमा ४०५० जना बिरामी उपचारका लागि आउने गरेकोमा पछिल्लो समय दैनिक एक सय ५० सम्म बिरामी उपचारको लागि आउने गरेको डा साहले बताए। लगातार बढ्दै गएको जाडोबाट सबैभन्दा बढी बालबालिका, वृद्धवृद्धा र सुत्केरी महिला बढी प्रभावित भएका छन् । साथै आर्थिकरुपले कमजोर व्यक्तिसमेत बढ्दै गएको जाडोको प्रत्यक्ष मारमा परेका छन् । बालबालिका, वृद्धवृद्धा र सुत्केरी महिलामा रुखाखोकी, ज्वरो, दम, हातगोडा सुनिने, दुख्नेलगायत समस्या देखिएको डा साहले बताए। दश नगरपालिका र पाँच गाउँपालिका रहेको महोत्तरीको विभिन्न गाउँ बस्तीमा जाडोबाट बच्नका लागि ठाउँठाउँमा स्थानीयले आगो बालेर ताप्ने गरेको देखिन्छ । यसैबीच ग्रामीण भेगमा वस्तुभाउसहित कृषिबालीमा पनि चिसोका कारण समस्या भइरहेको छ । रासस"
अग्रगामी समाज निर्माणका लागि एकताबद्ध भएर अगाडि बढौं : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले अग्रगामी समाज निर्माणका लागि एकताबद्ध भई अगाडि बढ्न पनि आग्रह गरेका छन्। निर्वाचनका निर्वाचित जनप्रतिनिधिहरुलाई बधाई ज्ञापन गर्दै उनले दिगो, स्थिर र अग्रगामी समाज निर्माणका लागि एकतावद्ध भई अगाडि बढ्न आग्रह गरेका हुन्। नेपाली जनताको त्याग र बलिदानको बलमा प्राप्त वर्तमान संविधानको सफल कार्यान्वयनका लागि भएको स्थानीय प्रदेश र प्रतिनिधि सभाको निर्वाचनले संघीय लोकतान्त्रिक गणतन्त्रात्मक व्यवस्थाको जगलाई थप मजबुत बनाएको छ ।उधौली पर्वको अवसरमा शुभकामना दिँदै उनले भनेका छन्, हालै सम्पन्न निर्वाचनका निर्वाचित जनप्रतिनिधिहरुलाई बधाई ज्ञापन गर्दै दिगो, स्थिर र अग्रगामी समाज निर्माणका लागि एकतावद्ध भई अगाडि बढ्न पनि हार्दिक आग्रह गर्दछु । अग्रगमनकारी सोच र चिन्तनले नै मुलुकको आर्थिक विकास र समृद्धि हुँदै समाजवादी लक्ष्य हासिल गर्न सकिन्छ । प्रचण्डले पर्वले नेपालको सांस्कृतिक विविधताहरुलाई उँचो राखेको उल्लेख गरेका छन्। सांस्कृतिक पहिचानले सिंगो राष्ट्रको पहिचान र मौलिकता झल्काउने बताउँदै उनले समाजमा सामाजिक, सांस्कृतिक ऐक्यवद्धता, सद्भाव र सहिष्णुताको संरक्षण एवं प्रवर्द्धन गर्न पर्वहरुमार्फत थप मद्दत मिल्ने विश्वास व्यक्त गरेका छन्। प्रचण्डले पर्वले नेपालीहरुमा आपसी सद्भाव र सहिष्णुताको भावना विकास गरोस् भन्दै सुख, शान्ति, समृद्धि र उत्तरोत्तर प्रगतिको कामनासमेत गरेका छन्।"
सेनजेनमा वर्षमान पुनको उपचार सुरु,"सेनजेन: नेकपा माओवादी केन्द्रका उपमहासचिव वर्षमान पुन 'अनन्त' को चीनमा उपचार सुरु भएको छ। पुनको सेनजेनस्थित थर्ड पिपुल्स अस्पतालको क्वारेन्टिनमा उपचार सुरु भएको हो । चौथौ लहरको कोरोना महामारीका कारण चीनमा कडा लकडाउन छ । पूर्वअर्थ र ऊर्जामन्त्रीसमेत रहेका पुन लामो समयदेखि जण्डिसबाट पीडित छन् । पुन पत्नी तथा पूर्वसभामुख ओनसरी घर्तीले उपचार सुरु भएको र स्वास्थ्यमा सामान्य सुधार आएको बताइन् । नेपालबाट जाँदा जण्डिसको मात्रा (बिलरुबिन) २७ रहेकोमा अहिले घटेर २४ मा आएको जानकारी घर्तीले दिइन् । चुनावी धपेडीका कारण रोग बल्झिएपछि उनी नेपाली चिकित्सकहरुको परामर्शमा शुक्रबार फलोअप उपचारका लागि दुवई, ग्वान्झाओ हुँदै सेन्जेन प्रस्थान गरेका थिए । पुनमा भएको रोगलाई चिकित्सकीय भाषामा सिग्गलर नाजार टाइप टू सिन्ड्रोमभनिन्छ ।"
महाभियोगपछि पेरुका पूर्वराष्ट्रपति कास्टिलो हिरासतमा : पहिलो महिला राष्ट्रपति बनिन् डिना बोल्वार्टे,"पेरु : बुधबार पेरुको राजनीतिमा उथलपुथल भयो। देशले पहिलो पटक महिला राष्ट्रपति पाएको छ । यसअघि पूर्वराष्ट्रपति पेड्रो कास्टिलोले संसद विघटन गर्ने प्रयास गरेकाले उनलाई महाभियोग लगाएर पदबाट हटाइएको हो। नाटकीय घटनाक्रमका बीच पूर्व उपराष्ट्रपति डिना बोल्वार्टेले बुधबार पद तथा गोपनीयताको सपथ लिएकी छन् । सांसदहरूले कास्टिलोलाई महाभियोग लगाउन र पदबाट हटाउन आकस्मिक बैठक बोलाए। यसपछि कास्टिलोलाई हिरासतमा लिइयो । उनलाई विद्रोही भएको आरोप लगाइएको थियो। पेशाले वकिल, ६० वर्षीय बोल्वार्टेले पदभार सम्हालेपछि आफू सन् २०२६ को जुलाईसम्म राष्ट्रपति रहने बताइन् । पेड्रो कास्टिलोको कार्यकाल पनि सोही समयमा समाप्त हुने थियो । सपथ ग्रहण गरेपछि, बोलुआर्टेले देशलाई वर्तमान संकटबाट बाहिर निकाल्न राजनीतिक शान्ति सम्झौतामा जोड दिइन्। उनले भनिन्, म देश बचाउन अलिकति समय चाहन्छु ।' बुधबारको उक्त घटनाको सुरुवात पेड्रो कास्टिलोले राष्ट्रिय टेलिभिजन सम्बोधनमा आपतकालिन अवस्थाको घोषणा गरेपछि भयो।उनले विपक्षी नियन्त्रित कांग्रेस विघटन गर्ने घोषणा गरेका थिए। त्यसपछि धेरै मन्त्रीहरूले विरोधमा राजीनामा दिन थाले। संवैधानिक अदालतका प्रमुखले कास्टिलोलाई कूको प्रयास गरेको आरोप लगाएका छन्। अमेरिकाले पनि कास्टिलोलाई आफ्नो निर्णय फिर्ता लिन आग्रह गरेको छ । यसपछि, पेरुभियन पुलिस र सशस्त्र बलले एक संयुक्त विज्ञप्ति जारी गर्यो जसमा उनीहरूले संवैधानिक आदेशप्रति सम्मान व्यक्त गरेका थिए। कास्टिलोले जुलाई २०२१ मा राष्ट्रपतिको पदभार ग्रहण गरेका थिए। त्यसयता उनीमाथि तीन पटक महाभियोग लगाइएको छ । विपक्षी दलहरूले बुधबार आपतकालीन बैठक बोलाएर महाभियोग प्रस्तावमा मतदान गराएका थिए। पेड्रो कास्टिलोलाई पदबाट हटाउनका लागि १०१ मत खसेको थियो भने विपक्षमा ६ जना मात्र थिए । १० सांसदले मतदानमा भाग लिएनन् । कास्टिलोलाई कार्यालयबाट हटाइएपछि प्रहरी परिसरमा देखिएका थिए। उनलाई पछि हिरासतमा लिइयो र संवैधानिक आदेशको अवज्ञा गरेको आरोपमा विद्रोही भएको आरोप लगाइयो। बीबीसी"
राउटे समुदायमा छैन महिनावारी विभेद,"दैलेख : कर्णालीमा फिरन्ते जीवनयापन गर्ने समुदाय हो, राउटे। उनीहरूको आफ्नै संस्कृति, परम्परा, रहनसहन, भेषभूषा र रीतिरिवाज छ। लोपोन्मुख राउटे नागरिक दक्षिण एसियाको एकमात्र अन्तिम भ्रमणशील समुदाय हो। आफ्नै मान्यता तथा मौलिकताभित्र रही जीवनयापन गरिरहेका राउटे आधुनिक समाजबाट टाढै छन्। जंगल, वन्यजन्तु र प्रकृतिसँग निकट छन्। समुदायभित्र विभेद र वर्ग विभाजन छैन। यो नै राउटेको पहिचान हो। उनीहरूको अर्को पहिचान हो, समुदायमा महिनावारी विभेद नहुनु। कर्णाली र सुदूरपश्चिममा महिनावारी विभेद (छाउपडी) बस्ने चलन व्याप्त छ। महिनावारी भएको अवधिमा महिलाहरू बहिस्कृत हुने, छाउगोठ र गाईभैंसी बाँध्ने गोठमा बस्नुपर्ने बाध्यता छ। विभिन्न किसिमको विभेद, हिंसा र अमानवीय व्यवहार खेप्नुपर्छ। महिनावारी हुँदा छाउगोठमा बसेकै कारण कयौले अनाहकमै ज्यान गुमाइसकेका छन्। तर, राउटे समुदायका महिलाहरू महिनावारी हुँदा छाउगोठ भने बस्दैनन्। बस्तीमा छुट्टै छाउगोठ छैन। महिनावारी हुँदा घरभित्र छुट्टै एक छेउमा परिवारसहित बस्छन्। महिनावारी भएकी महिला चुलोमा गएर खाना पकाउँदैनन् तर घरभित्रै बस्ने गरेको राउटे महामुखिया महिनबहादुर शाही बताउँछन्। महिलाहरू महिनावारी हुँदा घरभित्री (झुपडी) बस्छन् तर, पाँचदेखि सातदिनसम्म खान पकाउन मिल्दैन। यो उनीहरूको आराम गर्ने समय पनि हो। महामुखिया शाहीले भने। कर्णाली र सुदूरपश्चिमका अन्य समुदायमा महिला महिनावारी हुँदा घरभित्र पस्न पाउँदैनन्। कतिपय स्थानमा घरको आँगनसम्म टेक्न बर्जित छ। राउटे समुदायकी महिला सरिना शाही महिनावारीका बेला परिवारसँगै झुपडीमा बस्ने गर्छिन्। उनलाई महिनावारी हुँदा छट्टै छाउगोठमा बस्न जानुपर्दैन्। छुई भएको बेला हामी भात पकाउँदैन्, सरिनाले भनिन्, छुई भए पनि पर बस्नुपर्दैन। कहिलेकाहीँ महिनावारी भएको कुरा परिवारका सदस्यलाई थाहै नदिने गरेको उनको भनाइ छ। यो समुदायका महिला प्याडको विषयमा भने उनीहरू अनविज्ञ छन्। महिनावारी भएको बेलामा भने कपडा प्रयोग गर्ने गरेको राउटे युवती सम्झना शाहीले बताइन्। महिलाहरू छुई हुँदा झुपडी बाहिर बस्नु पर्दैन, हामी विभेद गर्दैनौं, राउटे मुखिया सूर्यनारायण शाहीले भने। समुदायमा राउटे परियोजनाबाट खटिएकी अनमी अमृता रोकायले राउटे महिलाहरूले महिनावारी विभेद भोग्नु नपरेको बताइन्। समुदायमा महिला महिनावारी हुँदा घरभित्रै (झुपडी) बस्छन्, उनीहरू महिनावारी भएको नजिकका साथीहरूबाहेक अरूलाई थाहा नै हुँदैन्, रोकाय भन्छिन्, पछिल्लो समय महिनावारी भएको समयमा उनीहरू सरसफाइमा ध्यान दिन थालेका छन्। उनीहरूलाई प्याड प्रयोगको बारेमा सिकाउन जरुरी रहेको रोकायको भनाइ छ। राउटे समुदायमा महिनावारी विभेद अर्थात् छाउगोठ नहुनु भनेको अन्य समुदायलाई छाउगोठमा बस्नुहुँदैन भन्ने सकारात्मक सन्देश दिएको अधिकारकर्मी हीरासिंह थापा बताउँछन्। राउटे नागरिकहरू अज्ञानतासँग रमाइरहेका छन्, तर समुदायमा महिनावारी विभेद छैन, बालबालिकाहरूमाथी पनि हिंसा छैन, थापा भन्छन्, शिक्षित समाजमा भने महिनावारी विभेद कायमै रहनु राम्रो होइन्। गाईवस्तुको बच्चा अगेनोमा राख्ने तर, महिनावारी भएकी महिला र सुत्केरी महिलालाई गोठमा राख्ने संस्कारको अन्त्य हुनुपर्ने उनको तर्क छ। भैंसीले पाडोपाडी जन्माउँछ, बाख्राले पाठोपाठी जन्माउँछ, गाईले बाच्छाबाच्छीे जन्माउँछ, भर्खरै जन्मिने ती पाडो, पाठो र बाच्छोलाई अगेनोमा राख्छौं, छुइछिटो गर्दैनौं तर हाम्रै घरको दिदीबहिनी, भाउजू र आमाहरू बच्चा अर्थात् शिशु जन्माउँदा होस् वा महिनावारी हुँदा गोठमा राख्छौं, यो त महिलाहरूलाई जनावरभन्दा पनि तल्लोस्तरमा राखेको भएन् र ?, उनले भने। यस्तो खालका कुसंस्कार र प्रथालाई अन्त्य गर्नुपर्ने उनको तर्क छ। राउटे नागरिक हाल दैलेखको नारायण नगरपालिका८ सालखर्क र भगवतीमाई गाउँपालिकाको हुलकाटाकुरामा गरी दुई स्थानमा बसोबास गरिरहेका छन्। हाल उनीहरूको जनसंख्या १ सय ४३ जना छ। रास्कोटी, कल्याल र सोमवंशी गरी तीन थर छन्। उनीहरू दैलेखको गुराँस गाउँपालिका८ को बासिन्दा हुन्। गाउँपालिकाले २०७५ असार ३० गते परिचयपत्र प्रदान गरेको थियो।"
"प्रत्यक्षमा कांग्रेस, समानुपातिकमा एमाले ठूलो","काठमाडौं : प्रतिनिधि र प्रदेशसभा सदस्यको निर्वाचन मत परिणाममा समानुपातिकतर्फ एमालेले लोकप्रिय मत ल्याए पनि सबैभन्दा ठूलो दल भने कांग्रेस बनेको छ। मत प्रतिशत आधारमा हेर्ने हो भने कांग्रेसभन्दा कम्युनिस्टहरूको मत बढी छ। पाँचवटा कम्युनिस्ट पार्टी र ती दलनिकट स्वतन्त्र उम्मेदवारहरूले ४५ प्रतिशतभन्दा बढी मत पाएका छन्। कांग्रेस एक्लैले ३२ प्रतिशत बढी मत पाएको छ। यो मत आधारमा मुलुकमा कांग्रेसभन्दा कम्युनिस्टलाई मतदाताले रुचाएको देखाउँछ। यसपटक कांग्रेसले प्रत्यक्षमा भने ५७ र समानुपातिकमा ३२ गरेर ८९ सिट पायो। एमालेले भने प्रत्यक्षतर्फ ४४ र समानुपातिकतर्फ ३४ सिट पाएको छ। यसकै आधारमा प्रतिनिधि र प्रदेशसभा निर्वाचनको अन्तिम परिमाणले कांग्रेसलाई सबैभन्दा ठूलो दल बनाएको हो। समानुपातिकतर्फ लोकप्रिय मत पाएर एमाले दोस्रो दल बन्यो। प्रतिनिधिसभामा कांग्रेसको ८९ सिट हुँदा एमालेको ७८ सिट तय भयो। जम्मा सदरमत १ करोड ५ लाख ६० हजार ८२ मा एमालेले समानुपातिकतर्फ २८ लाख ४५ हजार ६ सय ४१ मत ल्याएको छ भने कांग्रेसले २७ लाख १५ हजार २ सय २५ मत पाएको छ। कांग्रेससँग गठबन्धन गरेको नेकपा माओवादी केन्द्र तेस्रो दल बनेको छ। उसले प्रत्यक्षमा १८ र समानुपातिकमा १४ गरी ३२ सिट जितेको छ। माओवादी केन्द्रको समानुपातिकमा ११ लाख ७५ हजार ६ सय ८४ मत छ। प्रतिनिधिसभातर्फ पहिलो पटक निर्वाचनमा होमिएको राष्ट्रिय स्वतन्त्र पार्टीले २० सिट जितेर चौथो ठूलो शक्तिका रूपमा उदाएको छ। रास्वपाले प्रत्यक्षमा ७ र समानुपातिकमा १३ सिट जितेको छ। रास्वपाले समानुपातिकमा माओवादी केन्द्रकै हाराहारी मत ल्याएको छ। उसले ११ लाख ३० हजार ३ सय ४४ मत ल्याएको छ। प्रतिनिधिसभामा २ सय ७५ सिट छ। जसमा बहुमतका लागि १ सय ३८ चाहिन्छ। एकल बहुमतको सत्तारुढ गठबन्धनले समेत यो निर्वाचनमा बहुमत ल्याउन सकेनन्। अघिल्लो निर्वाचनमा थ्रेस होल्ड कटाउन नसकेर १ सिटमा थन्किएको राष्ट्रिय प्रजातन्त्र पार्टी १४ सिटसहित पाँचौं दलमा उक्लिएको छ। उसले प्रत्यक्ष र समानुपातिकमा ७७ सिट जितेको छ। ५ लाख ८८ हजार ८ सय ४९ मत समानुपातिकमा जम्मा गरेको छ। अघिल्लो निर्वाचनभन्दा खुम्चिए पनि जनता समाजवादी पार्टीले यो निर्वाचनमा १२ सिट ल्याएको छ। उसले पनि प्रत्यक्षमा ७ र समानुपातिकमा ५ सिट ल्याएको छ। जसपाले समानुपातिकमा ४ लाख २१ हजार ३ सय १४ मत पायो। बिखण्डनको नारा लगाएर राजनीतिमा आएका सिके राउतले नेतृत्व गरेको जनमत पार्टीले यो निर्वाचनमा थ्रेस होल्ड कटाउँदै सातौं ठूलो दल भएको छ। प्रत्यक्ष १ सिट जितेको उसले समानुपातिकमा ५ सिट पाएको छ। जनमतको प्रतिनिधिसभामा ६ सिट भएको छ। उसले समानुपातिकमा ३ लाख ९४ हजार ६ सय ५५ मत ल्याएको छ। एमालेबाट फुटेर बनेको नेकपा एकीकृत समाजावादीले यो निर्वाचनमा थ्रेस होल्ड पनि कटाउन सकेन। उसले प्रत्यक्षमा १० सिट जिते पनि थे्रेस होल्ड नकटाउँदा समानुपातिकबाट सिट पाएन। यता पहिलो पटक निर्वाचनमा होमिएको सिके राउतको पार्टी जनमत पार्टीको प्रतिनिधिसभा र प्रदेशसभा गरेर समानुपातिकबाट १४ सिट ल्याएको छ। पहिलो पटक चुनावमा सहभागी भएर चौथो भएको राष्ट्रिय स्वतन्त्र पार्टीले प्रतिनिधिसभाको समानुपातिकमा मात्रै १३ सिट जितेको छ। उसले प्रदेशसभामा भने उम्मेदवारी नै दिएको थिएन। प्रत्यक्षमा जिते पनि एकीकृत समाजवादीसँगै लोकतान्त्रिक समाजवादी पार्टी, नागरिक उन्मुक्ति पार्टी, नेमकिपा, राष्ट्रिय जनमोर्चाले थ्रेस होल्ड कटाउन सकेनन्। यो निर्वाचनमा लोकतान्त्रिक समाजवादी पार्टीले प्रत्यक्षमा ४ सिट जितेको छ। भने नागरिक उन्मुक्तिले ३, नेमकिपा, जनमोर्चाले ११ सिट जितेका छन्। स्वतन्त्रले ५ सिट जितेका छन्। प्रतिनिधिसभामा थ्रेस होल्ड कटाउन ३ प्रतिशत मत चाहिन्छ भने प्रदेशसभामा १५ प्रतिशत भए पुग्छ। गठबन्धनको १३६ सिट, त्रिकुश संसद् प्रतिनिधिसभामा २ सय ७५ सिट छ। जसमा बहुमतका लागि १ सय ३८ चाहिन्छ। एकल बहुमतको सत्तारुढ गठबन्धनले समेत यो निर्वाचनमा बहुमत ल्याउन सकेनन्। कांग्रेसको ८९, माओवादी केन्द्रको ३२, एकीकृत समाजवादीको १०, लोसपाको ४ र जनमोर्चाले १ सिट जितेका छन्। यो सबै जोड्दा १ सय ३६ हुन्छ। गठबन्धनलाई सरकार बनाउन २ सिट पुग्दैन। एमाले, राप्रपा र जसपा गठबन्धनको पनि बहुमत पुग्दैन। एमालेको ७८, राप्रपाको १४ र जसपाको १२ गरी १ सय ४ हुन्छ। अब त्रिंकुश सांसद हुने भएको छ। कुन प्रदेशमा कुन दल ठूलो ? प्रदेश १ : यो प्रदेशमा सबैभन्दा ठूलो पार्टी एमाले भएको छ। यहाँ ६ वटा दलको मात्रै प्रतिनिधित्व हुने भएको छ। एमाले प्रत्यक्षतर्फ २५ र समानुपातिकतर्फ १५ सिट जितेको छ। प्रदेशसभामा ४० सिट छ। दोस्रो भएको कांग्रेसले प्रत्यक्षमा १७ र समानुपातिकतर्फ १२ गरेर २९ सिट जितेको छ। माओवादी केन्द्रले प्रत्यक्षमा ९ सिट र समानुपातिकमा ४ गरेर १३ सिट जितेको छ। राप्रपाले समानुपातिकमा ४ र प्रत्यक्षमा २ गरी ६ सिटमा विजयी हासिल गरेको छ। एकीकृत समाजवादीले प्रत्यक्षमा ३ र समानुपातिकमा १ सिट गरेर ४ सिट जितेको छ। प्रत्यक्ष १ सिट जितेको जसपाले समानुपातिकबाट पनि एक सिट हात पारेको छ। यो प्रदेशमा ९३ सिट छ। मधेस : मधेस प्रदेशमा पनि एमाले नै ठूलो दल भएको छ। उसले प्रत्यक्षमा १५ र समानुपातिकमा ८ गरी २३ सिट जितेको छ। यहाँ कांग्रेस दोस्रो भएको छ। कांग्रेसले प्रत्यक्षमा १३ र समानुपातिक ९ गरी २२ सिट जितेको छ। जसपाले प्रत्यक्षमा ९ र समानुपातिकमा ७ गरी १६ सिट हात पारेको छ। त्यस्तै जनमत पार्टीले प्रत्यक्षमा ६ र समानुपातिकमा ७ गरी १३ सिट जितेको छ। लोसपाले प्रत्यक्षमा ७ र समानुपातिकमा २ गरेर ९ सिट आफ्नो पक्षमा पारेको छ। माओवादी केन्द्रले मधेस प्रदेशमा प्रत्यक्षतर्फ ४ सिट मात्रै जितेको छ। उसले समानुपातिकमा ४ सिट नै पाएको छ। उसको मधेस प्रदेशमा ८ सिट भएको छ। एकीकृत समाजवादीको प्रत्यक्षमा ४ र समानुपातिकमा ३ सिट गरेर ७ सिट जितेको छ। बागमती : बागमतीमा १ सय १० सिटका लागि निर्वाचन भएको हो। जसमा कांग्रेसले सबैभन्दा धेरै ३७ सिट जितेको छ। उसले प्रत्यक्षमा २५ र समानुपातिकमा १२ सिट हात परेको छ। एमालेले समानुपातिकमा १४ सिट जिते पनि प्रत्यक्षमा १३ मात्रै जित्दा दोस्रो दल भएको छ। उसले कांग्रेसभन्दा १० सिट कम २७ सिट जितेको छ। गण्डकी : यहाँ एकीकृत समाजवादीले प्रत्यक्ष र समानुपातिक दुवैमा एक सिट जित्न सकेन। तर, पछिल्लो समयमा प्रदेशसभा सदस्य दीपक मनाङ्गे एकीकृत समाजवादीमा प्रवेश गरेर खाता खोलिदिएका छन्। यो प्रदेशमा कांग्रेसले प्रत्यक्षमा १८ र समानुपातिकमा ९ गरी २७ सिट जितेको छ। एमालेले प्रत्यक्षमा १२ र समानुपातिकमा १० सिट गरी २२ सिट आफ्नो पक्षमा पारेको छ। यहाँ माओवादी केन्द्रले प्रत्यक्षमा ४ र समानुपातिकमा ३ गरी ७ सिट जितेको छ। राप्रपाले प्रत्यक्षमा नजिते पनि समानुपातिकबाट २ सिट हात पारेको छ। लुम्बिनी : यो प्रदेशमा पनि एमाले ठूलो पार्टी भएको छ। एमालेले प्रत्यक्षमा १८ सिट जितेको छ भने समानुपातिकबाट पनि ११ सिट हात पारेको छ। एमालेको यो प्रदेशमा २९ सिट भएको छ। कांग्रेसले प्रत्यक्षमा १७ र समानुपातिकमा १० गरेर २७ सिट आफ्नो पक्षमा पारेको छ। माओवादी केन्द्रले प्रत्यक्षमा ५ र समानुपातिकमा ४ गरी ९ सिट हात पारेको छ। त्यस्तै जसपाले प्रत्यक्षमा २ र समानुपातिकमा १ सिट गरेर ३ सिट जितेको छ। नागरिक उन्मुक्ति पार्टीले प्रत्यक्षमा २ र समानुपातिकमा २ गरेर ४ सिट जितेको छ। लोसपाले प्रत्यक्षमा २ र समानुपातिकमा १ गरी ३ हात पारेको छ। राप्रपाले भने प्रत्यक्षमा २ र समानुपातिकमा २ सिट गरेर ४ सिट विजयी हासिल गरेको छ। कर्णाली : कर्णाली प्रदेशमा एमाले तेस्रो दल भएको छ। उसलाई कांग्रेस र माओवादी केन्द्रले उछिनेका छन्। कांग्रेसले प्रत्यक्षमा ९ र समानुपातिकमा ५ गरी १४ सिट जितेको छ भने माओवादी केन्द्र प्रत्यक्षमा ९ र समानुपातिकमा ४ गरेर १३ सिट हात पारेको छ। एमालेले प्रत्यक्षमा ५ र समानुपातिकमा ५ गरी १० सिट मात्रै जितेको छ। यो प्रदेशबाट एक जना स्वतन्त्र उम्मेदवारले पनि जितेका छन्। प्रत्यक्षमा नजितेपनि यो प्रदेशबाट एकीकृत समाजवादीले समानुपातिकबाट एक सिट पाएको छ। यो प्रदेशमा ४० सिट छ। सुदूरपश्चिम : यो प्रदेशमा प्रत्यक्षमा १२ र समानुपातिकमा ७ सिट गरी १९ जितेर कांग्रेस पहिलो दल भएको छ। माओवादी केन्द्रले प्रत्यक्षमा ८ र समानुपातिकमा ३ सिट गरी ११ जितेर दोस्रो दल भएको छ। एमालेले भने समानुपातिकमा सबैभन्दा धेरै मत ल्याए पनि प्रत्यक्षमा थोरै सिट जित्न तेस्रो शक्तिमा खुच्चिन बाध्य भएको छ। एमालेले प्रत्यक्षमा ३ र समानुपातिकमा ७ गरी १० सिट जितेको छ। त्यस्तै कैलालीको टीकापुर घटनाबाट उदाएको नाउपाले प्रत्यक्षमा ५ र समानुपातिकमा २ गरी ७ सिट जितेर निर्णायक शक्ति भएको छ। एकीकृत समाजवादीले यो प्रदेशमा प्रत्यक्षबाट ३ र समानुपातिकबाट १ गरी ४ सिट जितेको छ। प्रत्यक्षतर्फ संघ र प्रदेशमा कांग्रेस पहिलो दल, कसले कति सिट जिते ? प्रदेश सभामा प्रत्यक्षतर्फ कांग्रेसको १११, एमालेको ९१ सिट कांग्रेस सरकार बनाउन एमालेले साथ दिने समानुपातिकतर्फ प्रतिनिधिसभा र छ वटा प्रदेशमा एमाले बन्यो पहिलो दल संसदीय दलको नेताका लागि कांग्रेसमा दौडधुप निर्वाचन आयोगद्वारा सिट बाँडफाँड, कसले कति सिट पाए? (सूचीसहित)"
"नवलपुरमा बस र ट्रक ठोक्किंयो, १७ जना घाइते",नवलपरासी : नवलपरासी (बर्दघाट सुस्ता पूर्व) नवलपुरमा सवारी दुर्घटना हुँदा १७ जना घाइते भएका छन् । पूर्व पश्चिम राजमार्गअन्तर्गत जिल्लाको विनयी त्रिवेणी गाउँपालिका१ विनयी खोला नजिक आज बिहान ५ बजे बस र ट्रक एकापसमा ठोक्किएको थियो । बागलुङबाट भैरहवाका लागि छुटेको लु१ख ४६७० नम्बरको बस र पश्चिमबाट छुटेको लु२ख ८९३ नम्बरको ट्रक एकापसमा ठोक्किँदा दुर्घटना भएको जिल्ला प्रहरी कार्यालय नवलपुरका सूचना अधिकारी सन्तोष पाठकले बताए। घाइतेमध्ये दुई जनाको अवस्था गम्भीर रहेको छ । घाइतेको मध्यविन्दु जिल्ला अस्पताल डण्डामा उपचार भइरहेको छ । बसमा ३० जना सवार रहेकोमा अन्य यात्रु भने सकुसल रहेको पाठकले बताए। बस र ट्रक ठोक्किएपछि अहिले उक्त स्थानमा एकतर्फरुपमा मात्रै यातायात सञ्चालन भएको छ । दुर्घटनामा परेका सवारी हटाएपछि मात्र दुईतर्फीरुपमा सवारी सञ्चालनमा आउने उनले बताए। रासस
एक्कासि चोलेन्द्र चोख्याउने चलखेल,"काठमाडौं : निलम्बित प्रधानन्यायाधीश चोलेन्द्रशमशेर जबराले आफू विरुद्धको महाभियोग प्रस्ताव निष्प्रभावी भएको जानकारी गराइदिन संसद् सचिवालयका महासचिव भरत गौतमलाई मंगलबार निवेदन लेखे। महासचिव गौतमले बुधबार बिहानै जबरालाई क्लिन चिट दिए। अर्थात्, जबराविरुद्ध महाभियोग निष्क्रिय भएको ठहर गरिदिए। महासचिव गौतमले त्यससम्बन्धी पत्र राष्ट्रपति कार्यालयदेखि सर्वोच्च अदालतसम्म पठाइदिए। महासचिवबाट क्लिन चिट पाएपछि जबराले बुधबार नै प्रधानन्यायाधीशको हैसियतमा सर्वोच्च फर्कने जानकारी गराए। यो सूचना लगत्तै सर्वोच्च प्रशासन र कानुन व्यवसायीबीच हल्लीखल्ली मच्चियो। जबरालाई सर्वोच्चमा प्रवेश नदिने भन्दै कानुन व्यवसायी सर्वोच्चको गेटमा विरोधमा उत्रे। जबरा सर्वोच्च त फर्केनन, तर दिनभर सर्वोच्च अशान्त बन्यो। न्याय क्षेत्रको विवाद छताछुल्ल भयो।  जबराविरुद्ध सत्ता गठबन्धनका सांसदहरूले फागुन १ गते प्रतिनिधिसभामा महाभियोगपत्र दर्ता गरेका थिए। लगत्तै, जबरा निलम्बनमा परे। तर, उनीविरुद्धको महाभियोग टुंगोमा नपुग्दै प्रतिनिधिसभाको कार्यकाल समाप्त भयो। नयाँ निर्वाचन भयो। अघिल्लो संसद्को कार्यकाल समाप्तिसँगै महाभियोग स्वतः निष्क्रिय भएको जबराको दाबी थियो। संसद्का महासचिव गौतमले पनि तत्कालीन प्रतिनिधिसभामा महाभियोग प्रस्ताव निष्कर्षमा नपुगेको र नयाँ निर्वाचित भइसकेकाले महाभियोग प्रस्ताव स्वतः निष्क्रिय भएको ठहरसहित क्लिन चिट दिए। महाभियोगको प्रस्ताव तत्कालीन प्रतिनिधिसभामा पेस, प्रारम्भिक छलफल र महाभियोग सिफारिस समितिबाट प्रतिवेदन बुझाइएको तर तत्पश्चात्को प्रक्रिया अगाडि नबढेको अवस्थामा २०७९ मंसिरमा नयाँ निर्वाचन सम्पन्न भई सकेकाले ०७८ फागुन १ मा तत्कालीन समयमा महासचिवबाट सम्माननीय प्रधानन्यायाधीश चोलेन्द्रशमशेर जबराले कार्य सम्पादन गर्न नपाउने भन्ने व्यहोराको पत्रसमेत निष्प्रभावी भएको व्यहोरा जानकारीका लागि अनुुरोध गर्दछु, महासचिव गौतमले पत्रमा भनेका छन्। तर, महाभियोग निष्क्रिय भएको ठहर गर्ने अधिकार संसद्को महासचिवलाई नभएको कानुनविज्ञ र राजनीतिक दलका नेताहरूले दाबी गरेका छन्। महाभियोग छानबिन समितिले नयाँ संसद्लाई थप अध्ययन गरेर छानबिन गर्न सुझाव दिएकाले महाभियोग यथावत् रहेको सत्तागठबन्धनका नेताहरूको तर्क छ। त्यसैकारण महासचिव गौतमले पठाएको पत्र असंवैधानिक भएको उनीहरूको दाबी छ। महासचिव गौतमले भने, आफूलाई लागेअनुसार काम गरेको प्रतिक्रिया दिएका छन्। सर्वोच्च अदालतको फुल कोर्टले पनि के कारण महाभियोग निष्क्रिय भयो भनी महासचिव गौतमलाई प्रश्न सोधेको छ। महासचिव गौतमले भने, नयाँ निर्वाचनसँगै तत्कालीन प्रतिनिधिसभाको कार्यकाल सकियो। नियमित कार्यसम्पादनका लागि सम्बन्धित निकायलाई जानकारी गराइएको छ। अदालतले प्रश्न सोध्न सक्छ। किन दिए चोख्याउने पत्र ? निलम्बनको अवस्थामा रहेका प्रधानन्यायाधीश जबरा एकसाताभित्रै अवकाश पाउँदै छन्। अवकाश पाउनुअघि सर्वोच्च प्रवेश गर्ने दाउ हेरेका राणाले क्लिन चिटको अपेक्षाका साथ संसद् सचिवालयमा पत्र लेखेका थिए। आफूमाथि लागेको महाभियोग नटुंगिदै प्रधानन्यायाधीश जबरा सर्वोच्च प्रवेश गर्न लागेको यो दोस्रो पटक हो। यसअघि महाभियोग सिफारिस समितिले प्रतिवेदन बुझाएको भोलिपल्ट नियमित जिम्मेवारीमा फर्कने सूचना दिएका थिए। उनले संविधानको धारा १०१ (२) बमोजिम तत्कालीन प्रतिनिधिसभाकोे कार्यकाल समाप्त भइसकेको उल्लेख गर्दै सचिवालयमा पत्र पठाएका थिए। राणामाथि संविधानको धारा १०१ (२) बमोजिम तत्कालीन प्रतिनिधिसभामा महाभियोग प्रस्ताव दर्ता भएको थियो। त्यसपछि महासचिव डा गौतमले नै संविधानको धारा १०१ (६) बमोजिम प्रधानन्यायाधीश जबराले कार्यसम्पादन गर्न नपाउने पत्र विभिन्न निकायमा पठाएका थिए। आफूविरुद्धको महाभियोग प्रस्ताव टुंगो नलागेपछि जबरा यसअघि पनि सर्वोच्च छिर्ने प्रयास गरेका थिए। मंगलबार संसद् सचिवालयमा दर्ता गरिएको पत्रमा जबराले भनेका छन्, संविधानको धारा ८९ (ग), ९१ (६) (क) र १११ (१०)को प्रतिबन्धात्मक वाक्यांशबमोजिम निष्प्रभावी भएको हुँदा प्रधानन्यायाधीशको नियमित कार्य सम्पादन गर्नका लागि सम्बन्धित निकायहरूलाई जानकारी गराई दिन हुन सादर अनुरोध गर्दछु। संसद् सचिवालयका महासचिव डा गौतमले महाभियोगको सिफारिस प्रक्रिया अघि नबढेको, नयाँ प्रतिनिधिसभाको निर्वाचन सम्पन्न भइसकेको तर्क गर्दै प्रधानन्यायाधीश जबराले कार्य सम्पादन गर्न नपाउनेपत्र निष्प्रभावी भएको तर्क गरेका छन्। संवैधानिक कानुन व्यवसायी मञ्चका पूर्वअध्यक्ष एवं वरिष्ठ अधिवक्ता दिनेश त्रिपाठीले महाभियोगलाई निष्प्रभावी भएको उल्लेख गर्दै दिइएको पत्रलाई लेटर बमको संज्ञा दिएका छन्। संसद् सचिवालयबाट संविधानमाथि प्रहार गर्दै आएको लेटर बम हो। यसलाई गम्भीरतापूर्वक लिनुपर्छ, वरिष्ठ अधिवक्ता त्रिपाठीले भने, कुनियतकासाथ सुनियोजित ढंगले पत्र पठाइएको छ। संसद्को क्षेत्राधिकारमाथि पनि प्रश्न चिन्ह उठेको छ। वरिष्ठ अधिवक्ता त्रिपाठीले प्रधानन्यायाधीश जबरालाई सर्वोच्च अदालतमा प्रवेश गर्न दिन नहुने बताए। पूर्वसभामुख दमननाथ ढुंगानाले संसदको निर्णय मात्र सर्वोपरि हुने बताए। उनले भने, संसद्को निर्णय सर्वोपरि हुन्छ। संसद् सचिवालयका महासचिवले अख्तियारी कहाँबाट पाउनुभयो ? कुन स्रोतबाट पत्र लेख्ने अधिकार प्राप्त भयो ? यसमा संसद् सचिवालयका महासचिव जवाफदेहि हुनुपर्छ। महाभियोग नटुंगिदै फर्किने दाउ आफूमाथि लागेको महाभियोग नटुंगिदै प्रधानन्यायाधीश जबरा सर्वोच्च प्रवेश गर्न लागेको यो दोस्रो पटक हो। यसअघि महाभियोग सिफारिस समितिले प्रतिवेदन बुझाएको भोलिपल्ट नियमित जिम्मेवारीमा फर्कने सूचना दिएका थिए। राणाविरुद्ध अन्य सहकर्मी न्यायाधीशले यसअघि राणासँग संयुक्त इजलासमा बस्न अस्वीकार गरेका थिए। उनको सर्वोच्च छिर्ने प्रयासमा बुधबार बसेको फुलकोर्ट बैठकमा न्यायाधीशहरूले संवैधानिक प्रश्न उठाएका छन्। १ असोजमा महाभियोग सिफारिस समितिले सभामुख अग्निप्रसाद सापकोटालाई प्रतिवेदन बुझाएको थियो। समितिका सभापति रामबहादुर विष्टसहित ६ जनाले राणाविरुद्ध महाभियोग लगाउनुपर्ने आधार र कारण पेस गरेका थिए। समितिका सभापति रामबहादुर विष्टका अनुसार, समितिले पर्याप्त समय अभाव देखाउँदै संविधानको धारा १०१ (६) बमोजिम नयाँ प्रतिनिधिसभाको बैठकमा पेस गरी टुंगो लगाउनुपर्ने सुझाव दिइएको छ। महाभियोग टुंगो नलागेसम्म निलम्बन रहिरहने गरी सिफारिस गरेका थियौं। प्रतिनिधिसभाको बैठकमा पेस गरी टुंगो लगाउने सुझाव दिएका थियौं, सभापति विष्टले भने। न्यायिक विचलन र भ्रष्टाचारको आरोप लगाउँदै जबराविरुद्ध २०७८ फागुन १ गते संसद् सचिवालयमा महाभियोग प्रस्ताव दर्ता भएको थियो। सत्तारूढ दल नेपाली कांग्रेस र माओवादीका ९८ जना सांसदले महाभियोग दर्ता गरेका थिए। महाभियोग दर्ता भएसँगै जबरा स्वतः निलम्बनमा परेका थिए। महाभियोग छलफलका २०७८ फागुन २९ गते प्रतिनिधिसभामा पेस भएको थियो। प्रतिनिधिसभाले ढिलो गरी महाभियोग सिफारिस समिति गठन गरेको थियो। महाभियोग सिफारिस समितिले भदौ १५, १६, १९, २६ र २८ गते जबरासँग बयान लिएको थियो। समितिका बहुमत सदस्यले जबराविरुद्ध महाभियोग सिफारिस गरेका थिए। समितिमा रहेका सत्तारूढ गठबन्धनका ६ सदस्यले महाभियोग सिफारिस गरेका थिए। एमाले र लोसपाले भने फरक मत राखेका थिए। ११ जनामध्ये सभापति रामबहादुर विष्ट, मीन विश्वकर्मा, रेखा शर्मा, यशोदा सुवेदी गुरुङ, कल्याणी खड्का र प्रमोद साहसहित बहुमतले महाभियोग प्रस्ताव सिफारिस गर्नुपर्ने सुझाएका थिए। एमाले सांसदहरू विष्णुप्रसाद पौडेल, लालबाबु पण्डित, शिवमाया तुम्बाहाम्फे, कृष्णभक्त पोखरेल र लोसपाका एकवाल मियाँले भने प्रक्रियामा असहमति जनाउँदै आठबुँदे फरक मत दिएका थिए। सर्वोच्चका चार प्रश्न संसद् सचिवालयको पत्र प्राप्त भएपछि सर्वोच्च अदालतमा न्यायाधीशहरूको फुल कोर्ट (पूर्ण बैठक) बसेको थियो। पूर्ण बैठकको निर्णयअनुसार भन्दै सर्वोच्च अदालतले केही विषय प्रष्ट हुन आवश्यक रहेको जनाएर संसद् सचिवालयमा बुधबार पत्र पठाएको छ। सर्वोच्चका सहरजिस्ट्रार नारायणप्रसाद रेग्मीले जानकारी उपलब्ध गराउन अनुरोध गर्दै संसद् सचिवालयका महासचिव डा गौतमलाई पत्र पठाएका हुन्। महाभियोग सिफारिस समितिबाट प्रतिनिधिसभामा पेस भएको भनिएको प्रतिवेदन उपरको कारबाही निरन्तरता कायम छछैन भन्दै प्रश्न गरेका छन्। नयाँ प्रतिनिधिसभामा सो प्रस्ताव पेस हुने वा नहुने के हो ? उक्त महाअभियोग प्रस्ताव तत्कालीन प्रतिनिधिसभाको कार्यकाल समाप्त भएको मितिले निष्प्रभावी भएको भनिएको हो ? वा निर्वाचन भएको मितिले निष्प्रभावी भएको हो ? जानकारी तत्काल उपलब्ध गराइदिन अनुरोध गरिएको छ। तत्कालीन प्रधानन्यायाधीशहरू विश्वनाथ उपाध्याय, सुरेन्द्रप्रसाद सिंह र सुशीला कार्कीविरुद्ध महाभियोग ल्याइएको थियो। कालान्तरमा सभामुखले आफैं खारेज गरेका वा सरकार आफैंले फिर्ता लिएका थिए। नवनिर्वाचित प्रतिनिधिसभाले कार्य प्रारम्भ नगर्दैको अवस्थामा कुन संवैधानिक वा कानुनी व्यवस्थाको आधारमा महासचिवले महाभियोगको प्रस्ताव निष्प्रभावी भएको भनी उल्लेख गर्नुभएको हो ? सो कुराको जानकारी तत्काल उपलब्ध गराइदिन हुन पूर्ण बैठकको निर्णयअनुसार अनुरोध गरिएको छ। कानुनी लडाइँमा बार प्रधानन्यायाधीश राणाविरुद्ध १०९ दिनसम्म आन्दोलन गरेका कानुन व्यवसायीहरू बुधबार पनि सर्वोच्च परिसरमा एकजुट थिए। कानुन व्यवसायीको छाता संगठन नेपाल बार एसोसिएसनको बुधबार बसेको आकस्मिक बैठकले संसद् सचिवालयका महासचिव डा गौतमलाई तत्काल कारबाही गर्न माग गरेको छ। महाभियोग प्रस्ताव संसद्मा पेस भई प्रक्रियासमेत अगाडि बढेको अवस्थामा महाभियोग सांसदको पुँजी भइसकेको र आउँदो सार्वभौम संसद्मा निर्णयार्थ पेस गर्ने गरी गरेको निर्णयलाई चुनौती दिएकोमा गम्भीर ध्यानाकर्षण भएको जनाएको छ। निलम्बित प्रधानन्यायाधीश चोलेन्द्रशमशेर जबरा बुधबार सर्वोच्च आउने सूचना पाएपछि प्रवेश गर्न नदिने भन्दै सर्वोच्चको गेटमा विरोधमा उत्रिएका कानुन व्यवसायी। विरोधका कारण बुधबार दिनभर सर्वोच्च अशान्त बनेको थियो। तस्बिर : सुनिता डंगोल बार एसोसिएसनले संसद् सचिवालयको पत्र कार्यान्वयन नगर्न सम्बद्ध निकायको ध्यानाकर्षण गराएको छ। सार्वभौम संसद्को विषयलाई बीचैमा कर्मचारीले पत्र दिएर अगिंकार गर्न मिल्दैन। आगामी संसद्ले नै निर्णय गर्छ, बार अध्यक्ष घिमिरेले भने, संविधान, कानुनविपरीत काम गर्ने त्यस्ता कर्मचारीलाई तत्काल कारबाही गर्न माग गर्दछौं। संसद् सचिवालयबाट भएको पत्राचारले नेपालको संविधान, ऐन, कानुन तथा संसदीय मूल्य मान्यताको उल्लंघन भएको बारले ठहर गरेको छ। सर्वोच्च बारका अध्यक्ष वरिष्ठ अधिवक्ता पूर्णमान शाक्यले राणाको भौतिक प्रवेशलाई रोकिने बताए। संसद् सचिवालयको पत्रलाई बदर गराउन कानुनी प्रक्रिया चालिसकेका छौं, उनले भने। वरिष्ठ अधिवक्ता शाक्यलगायतले बुधबार रिट निवेदन दर्ता गरेका छन्। रिटको पेसी शुक्रबारका लागि तोकिएको सर्वोच्च अदालतले जनाएको छ। संसद्को अधिकार मिचियो पूर्वप्रधानन्यायाधीश अनुपराज शर्माले संसद् सचिवालयले महाभियोग निष्प्रभावी ठहर गर्न नमिल्ने बताउँछन्। प्रतिनिधिसभाको कार्यकाल समाप्त भइसकेको तर्क गरेर निष्प्रभावी भएको ठहर गरी संसद् सचिवालयले नियमित कार्य सम्पादनमा पठाउन मिल्दैन, पूर्वप्रधानन्यायाधीश शर्माले अन्नपूर्ण पोस्ट्सँग भने, नवनिर्वाचित प्रतिनिधिसभामा पेस नै भएको छैन। कसरी संसद् सचिवालयले निष्प्रभावी भएको भन्न सक्छ ? संसद्का विधेयक सम्बन्धमा भने नियमावलीले विधेयक निष्क्रिय हुने जनाएको छ। तर महाभियोग अलग विषय भएकाले स्वतः निस्क्रिय नहुने पूर्वप्रधानन्यायाधीश शर्मा बताउँछन्। संसद्ले निष्प्रभावी भएको भन्न सक्छ। संसद् सचिवालयले होइन, उनले भने। पूर्वप्रधानन्यायाधीश ओमप्रकाश मिश्रका अनुसार, संसद सचिवालयका महासचिव डा गौतमको पत्रविरुद्ध रिट निवेदन दिएर वैधानिकताको परीक्षण गर्न सकिने बताउँछन्। सबै पक्षले संयमता अपनाउनुपर्छ। बार होस् कि बेञ्च होस् दुवैको इज्जत, सम्मानको कुरा हो। आआफ्नो सम्मान र गरिमा कायम राख्नुपर्छ, उनले भने। सर्वोच्च अदालतका पूर्वन्यायाधीश बलराम केसीले महाभियोगको प्रस्तावबारे विचार गर्ने अधिकार सार्वभौम सांसदहरूलाई भएकाले महाभियोग निष्प्रभावी भएको पत्र संसद् सचिवालयले दिनु अनधिकृत भएको बताए। संसद् सचिवालयले सांसदहरूको प्रतिनिधित्व गर्न सक्दैन, पूर्वन्यायाधीश केसीले भने, चुनाव सकिएको छ। अब हुने नयाँ संसद्ले विचार गर्ने कुरा हो। संसद् सचिवालयले महाभियोग निष्प्रभावी भएको पत्र दिनु अनधिकृत हो। सांसदहरूले प्रयोग गर्ने अधिकार सचिवालयले कसरी प्रयोग गर्न सक्छ ? नयाँ संसदलाई मात्र महाभियोग प्रस्ताव के गर्ने भन्ने अधिकार छ। महाभियोग निष्प्रभावी भएको पत्र दिने अधिकार संसद् सचिवालयलाई छैन। जबरा उमेरहदका कारण मंसिर २७ गते अवकाश पाउँदै छन्। विवादित पृष्ठभूमि १५ असार २०७६ मा संसदीय समितिमा सुनुवाइका क्रममा प्रधानन्यायाधीश जबराले प्रतिबद्धता व्यक्त गरेका थिए। तर, उनी अवकाशको एक साताअघि पुनः विवादमा तानिएका छन्। तत्कालीन प्रधानमन्त्री शेरबहादुर देउवाले गैरसांसद गजेन्द्रबहादुर हमाललाई मन्त्रीमा नियक्त गरेको सार्वजनिक भएपछि उनी विवादमा तानिएका थिए। प्रतिनिधिसभा विघटनका मुद्दाहरूलगायत विभिन्न मुद्दाको पेसी सूची तोक्ने सम्बन्धमा उठेका विवादमा उनी मुछिए। संवैधानिक अंगमा गरिएको नियुक्तिमा भागबन्डा लिएको समेत आरोप लागेको थियो। विवादमा न्यायालय महाभियोग लागेका राणा सबैभन्दा विवादित प्रधानन्यायाधीशमा चित्रण हुन पुगेका छन्। तत्कालीन प्रधानन्यायाधीशहरू विश्वनाथ उपाध्याय, सुरेन्द्रप्रसाद सिंह र सुशीला कार्कीविरुद्ध महाभियोग ल्याइएको थियो। कालान्तरमा सभामुखले आफैं खारेज गरेका वा सरकार आफैंले फिर्ता लिएका थिए। वरिष्ठ अधिवक्ता प्राध्यापक गान्धी पण्डितका अनुसार, महाभियोगको अभ्यासले विकृति ल्याउन सक्ने जोखिम छ। महाभियोग प्रस्ताव लगाउन सकिन्छ। तर, महाभियोगलाई टुंगोमा पुयाउनुपर्छ, वरिष्ठ अधिवक्ता पण्डित भन्छन्, महाभियोगको दुरुपयोग गर्नुहुँदैन। स्वतन्त्र न्यायालयमा हस्तक्षेप हुनु राम्रो होइन। प्रत्येक न्यायाधीशको शीरमा महाभियोगको दरबार झुन्डिएको अवस्था छ। पूर्वप्रधानन्यायाधीश ओमप्रकाश मिश्रले न्यायालय अवस्थाले दुःखित तुल्याउने बताए। प्रधानन्यायाधीशमाथि महाभियोग लाग्नु राम्रो होइन, उनले भने, न्यायालयको अवस्थाले दुखित तुल्याएको छ। महाभियोग टुंगो नलागेसम्म निलम्बन रहिरहने गरी सिफारिस गरेका थियौं। प्रतिनिधिसभाको बैठकमा पेस गरी टुंगो लगाउने सुझाव दिएका थियौं। रामबहादुर विष्ट, सभापति, महाभियोग सिफारिस समिति संसद्को निर्णय सर्वोपरि हुन्छ। संसद् सचिवालयका महासचिवले अख्तियारी कहाँबाट पाउनुभयो ? कुन स्रोतबाट पत्र लेख्ने अधिकार प्राप्त भयो ? संसद् सचिवालयका महासचिव जवाफदेहि हुनुपर्छ। दमननाथ ढुंगाना, पूर्वसभामुख महाभियोग निष्प्रभावी भएको पत्र दिने अधिकार संसद् सचिवालयलाई छैन। बलराम केसी, पूर्वन्यायाधीश प्रतिनिधिसभाको कार्यकाल समाप्त भइसकेको तर्क गरेर महाभियोग निष्प्रभावी भएको तर्क गर्न मिल्दैन। नवनिर्वाचित प्रतिनिधिसभामा पेस नै भएको छैन। कसरी संसद् सचिवालयले निष्प्रभावी भएको भन्न सक्छ ? अनुपराज शर्मा, पूर्वप्रधानन्यायाधीश सबै पक्षले संयमता अपनाउनुपर्छ। बार होस् कि बेञ्च। दुवैको इज्जत, सम्मानको कुरा हो। आआफ्नो सम्मान र गरिमा कायम राख्नुपर्छ। ओमप्रकाश मिश्र,पूर्वप्रधानन्यायाधीश सार्वभौम संसद्को विषयलाई बीचैमा कर्मचारीले पत्र दिएर अगिंकार गर्न मिल्दैन। संविधान, कानुनविपरीत काम गर्ने त्यस्ता कर्मचारीलाई तत्काल कारबाही गर्न माग गर्दछौं। गोपालकृष्ण घिमिरे, अध्यक्ष, नेपालबार एसोसिएसन"
बिजुलीको उपभोग बढाऔंं,"नेपाल जलस्रोतको अपार सम्भावना मात्रै भएको देश रहेन। सम्भावनालाई साकार पार्दै अघि बढिरहेको देश बन्न लागिसक्यो। त्यसैको प्रमाण हो २ हजार २ सय मेगावाट बिजुली उत्पादन। तर, दुर्भाग्य गएको वर्ष ५ सय मेगावाट बिजुली खेर गयो। यही देश हो, कुनै बेला बिजुली नभएर दैनिक १८ घण्टासम्म लोडसेडिङ खेप्यो। अहिले भने बिजुली खेरजान थालिसक्यो। त्यसो त बिजुलीको लोडसेडिङ औपचारिक रुपमा हटे पनि २४ सै घण्टा नियमित बिजुली आइरहँदैन। दिनमा थुप्रैपटक आउजाउ गरिरहन्छ। घोषित लोडसेडिङ बिजुलीकै अभावले भइरहेको थियो, अहिले अघोषित लोडसेडिङ जस्तोचाहिँ बिजुली नभएर होइन, बिजुलीका पूर्वाधारमा बेलाबखत भइरहने गडबडीले हो। ऊर्जाको भरपर्दो स्रोत जलविद्युत् हो। तर, हामीकहाँ आज पनि दाउरामा भात पकाउने चलन छ। इन्धनमा दाउरामाथिको निर्भरता ठूलो छ। यो सबै घरमा सर्वसुलभ विद्युत् आपूर्ति हुन नसक्दाको परिणाम हो। खाना पकाउन मात्रै होइन औद्योगिक क्षेत्रहरूमा पनि काठको प्रयोग इन्धन र ऊर्जाका रूपमा व्यापाक छ। यातायातका साधन त बिजुलीले गुड्ने कमै छन्। सबैजसो पेट्रोलियम पदार्थबाटै चल्छन्। नेपालमा बिजुली गाडी नगण्य छन्। यातायातका साधनमा प्रयोग भइरहेको पेट्रोलियम पदार्थ बिजुलीले प्रतिस्थापन गर्न सक्छ। पेट्रोलियम पदार्थको प्रयोगले स्वदेशी पुँजी विदेशमात्रै पठाइरहेको छैन, वायु प्रदूषण पनि बढाएको छ। बिजुली प्रयोगले वातावरण पनि जोगाउँछ, पैसा पनि बचत गर्छ। अरु त अरू हाम्रोमा कृषि क्षेत्रमा समेत ऊर्जाको भर डिजेल छ। बिजुलीको पहुँच पुग्न सकेको छैन। आजको दिनमा उज्यालोका लागि मात्रै बिजुलीको प्रयोग भनेको समाज अझै परम्परागत अवस्थामा रहेको द्योतक हो। स्वदेशमै विद्युत् फालाफाल : तर, अर्बौंको इन्धन आयात पेट्रोलियम पदार्थको आयात घटाउन बिजुली खपत बढाउनुको विकल्प छैन। वर्षमा झन्डै ३ खर्बको पेट्रोलियम आयात गरिरहेका छौं। त्यसलाई बिजुलीले विस्थापित गर्दामात्रै पनि नेपालको व्यापारघाटा निकै कम हुन्छ। व्यापार घाटा गराइरहेको प्रमुख वस्तु पेट्रोलियम हो। बिजुलीको नियमित आपूर्तिका लागि कतै सबस्टेसनहरू निर्माण जरुरी छ। कतै तारहरू फेर्नुपर्ने छ। कतै काठेपोल फेरेर सिमेन्टका पोल गाड्नुपर्ने छ। कतै ट्रान्सफर्मरहरूको स्तर वृद्धि गर्नुपर्ने छ। प्रसारण लाइन थप्नुपर्ने छ। जलविद्युत उत्पादन सँगसँगै आवश्यक पूर्वाधार वृद्धि र सुधार अहिलेको खाँचो हो। नियमित बिजुली आपूर्ति भयो भने घरासयी खपत पनि बढ्छ। अनियमित भएकैले उपभोक्ता बिजुली चुलो र अरू उपकरणको प्रयोगमा भर पर्न सकेका छैनन्। बिजुली चुलो ग्यासभन्दा सस्तो पर्छ भन्ने सुनिश्चिता गरिएको छैन। खाना पकाउने ग्यासमा अनुदान दिइरहेको सरकारले बिजुली चुलो सर्वसुलभ बनाउन सकेको छैन। ग्यासमा त सिलिन्डरैपिच्छेको अनुदान छ। बिजुली चुलोमा अनुदान किन नदिने ? बिजुली घरघरमा मात्रै खपत गरेर पनि पुग्दैन। ठूलाठूला उद्योग कलकारखानामा बिजुली खपत बढाउँदामात्रै वास्तविक खपत बढ्छ। समृद्धि पनि हुन्छ। कतिपयलाई विद्युत् निर्यातबाट नेपालले पैसा कमाउँछ भन्ने पनि लाग्छ। तर धेरै फाइदा भने स्वदेशमै खपत गर्दा हुन्छ। खाना पकाउनेदेखि घरासयी प्रयोग हुँदै कृषि र ठूलाठूला कलकारखानासम्म गरी बिजुली खपतको बग्रेल्ती सम्भावना स्वदेशमै छ। तसर्थ उत्पादनसँगै अब जोड दिनुपर्ने भनेकै जलविद्युत् ऊर्जा स्वदेशी खपत वृद्धिका लागि हो। त्यसका लागि सरकारले नै नीति निर्माण गरी अभियानै चलाउन जरुरी छ। बिजुलीको खपतले नागरिकहरूको जीवनशैलीलाई सहजमात्रै बनाउने छैन, उत्पादन लागत पनि घटाउने छ, वातावरण प्रदूषण रोक्नेछ, व्यापार घाटा न्यून गर्नेछ र मुलुकलाई आर्थिक समृद्धिको बाटोमा लैजाने छ। अब सरकारको ध्यान यसैमा हुनुपर्छ।"
"उधौलीको शुभकामना दिँदै प्रधानमन्त्री देउवाले भने, चाडपर्वले सामाजिक सद्भाव अभिवृद्धि गर्छ","काठमाडौं : प्रधानमन्त्री शेरबहादुर देउवाले चाडपर्वले सांस्कृतिक, जातीय र भाषिक विविधतालाई आपसमा गास्ने बताएका छन्। उधौलीका अवसरमा सुख, शान्ति र समृद्धिको शुभकामना व्यक्त गर्दै उनले चाडपर्वले सामाजिक सद्भाव अभिवृद्धि गर्न अहम भूमिका निभाएको उल्लेख गरेका हुन्। देउवाले पर्वले विविधतायुक्त नेपाली समाजमा आपसी सद्भाव, सहिष्णुता र भ्रातृत्वको भावना अभिवृद्धि भई राष्ट्रिय एकतालाई थप सुदृढ बनाउन सहयोग पुग्ने विश्वास व्यक्त गरेका छन्। किराँत समुदायमा जाडो मौसम सुरु भएछि हरेक वर्ष मङ्सिर पूर्णिमाका दिनदेखि सुरू भई १५ दिनसम्म विभिन्न क्रियाकलापका साथ उधौली पर्व मनाउने परम्परा रहेको छ । यस पर्वका अवसरमा किराँत समुदायका मूलतः राई, लिम्बू, याख्खा र सुनुवारले नयाँ अन्नबाली पितृलाई चढाई पितृपूजा गर्ने गरिन्छ । उधौली पर्वका अवसरमा परम्परागत वेषभूषा लगाई सार्वजनिकस्थलमा भेला भएर सामूहिकरूपमा साकेला नृत्य गर्ने प्रचलनसमेत रहेको छ । प्रधानमन्त्री देउवाले यस पर्वले मानव जीवन र प्रकृतिबीचको अन्योन्याश्रित सम्बन्धलाई उजागर गर्नसमेत सहयोग गरेको उनको भनाई छ। उधौली पर्वले जाडो मौसममा मानिस, जीवजन्तु तथा चराचुरुङ्गी लेकबाट बेँसीतिर बसाइँ सर्ने समय भएको सङ्केत गर्ने उल्लेख गर्दै देउवाले प्रकृतिको सम्मान गर्दै सबै जातजातिबीच आपसी सद्भाव अभिवृद्धि गर्नुका साथै पारिवारिक, सामुदायिक र सामाजिक एकता कायम राख्न यस पर्वले सहयोग गरेको बताएका छन्।"
बिजुलीको उपभोग बढाऔंं,"नेपाल जलस्रोतको अपार सम्भावना मात्रै भएको देश रहेन। सम्भावनालाई साकार पार्दै अघि बढिरहेको देश बन्न लागिसक्यो। त्यसैको प्रमाण हो २ हजार २ सय मेगावाट बिजुली उत्पादन। तर, दुर्भाग्य गएको वर्ष ५ सय मेगावाट बिजुली खेर गयो। यही देश हो, कुनै बेला बिजुली नभएर दैनिक १८ घण्टासम्म लोडसेडिङ खेप्यो। अहिले भने बिजुली खेरजान थालिसक्यो। त्यसो त बिजुलीको लोडसेडिङ औपचारिक रुपमा हटे पनि २४ सै घण्टा नियमित बिजुली आइरहँदैन। दिनमा थुप्रैपटक आउजाउ गरिरहन्छ। घोषित लोडसेडिङ बिजुलीकै अभावले भइरहेको थियो, अहिले अघोषित लोडसेडिङ जस्तोचाहिँ बिजुली नभएर होइन, बिजुलीका पूर्वाधारमा बेलाबखत भइरहने गडबडीले हो। ऊर्जाको भरपर्दो स्रोत जलविद्युत् हो। तर, हामीकहाँ आज पनि दाउरामा भात पकाउने चलन छ। इन्धनमा दाउरामाथिको निर्भरता ठूलो छ। यो सबै घरमा सर्वसुलभ विद्युत् आपूर्ति हुन नसक्दाको परिणाम हो। खाना पकाउन मात्रै होइन औद्योगिक क्षेत्रहरूमा पनि काठको प्रयोग इन्धन र ऊर्जाका रूपमा व्यापाक छ। यातायातका साधन त बिजुलीले गुड्ने कमै छन्। सबैजसो पेट्रोलियम पदार्थबाटै चल्छन्। नेपालमा बिजुली गाडी नगण्य छन्। यातायातका साधनमा प्रयोग भइरहेको पेट्रोलियम पदार्थ बिजुलीले प्रतिस्थापन गर्न सक्छ। पेट्रोलियम पदार्थको प्रयोगले स्वदेशी पुँजी विदेशमात्रै पठाइरहेको छैन, वायु प्रदूषण पनि बढाएको छ। बिजुली प्रयोगले वातावरण पनि जोगाउँछ, पैसा पनि बचत गर्छ। अरु त अरू हाम्रोमा कृषि क्षेत्रमा समेत ऊर्जाको भर डिजेल छ। बिजुलीको पहुँच पुग्न सकेको छैन। आजको दिनमा उज्यालोका लागि मात्रै बिजुलीको प्रयोग भनेको समाज अझै परम्परागत अवस्थामा रहेको द्योतक हो। पेट्रोलियम पदार्थको आयात घटाउन बिजुली खपत बढाउनुको विकल्प छैन। वर्षमा झन्डै ३ खर्बको पेट्रोलियम आयात गरिरहेका छौं। त्यसलाई बिजुलीले विस्थापित गर्दामात्रै पनि नेपालको व्यापारघाटा निकै कम हुन्छ। व्यापार घाटा गराइरहेको प्रमुख वस्तु पेट्रोलियम हो। बिजुलीको नियमित आपूर्तिका लागि कतै सबस्टेसनहरू निर्माण जरुरी छ। कतै तारहरू फेर्नुपर्ने छ। कतै काठेपोल फेरेर सिमेन्टका पोल गाड्नुपर्ने छ। कतै ट्रान्सफर्मरहरूको स्तर वृद्धि गर्नुपर्ने छ। प्रसारण लाइन थप्नुपर्ने छ। जलविद्युत उत्पादन सँगसँगै आवश्यक पूर्वाधार वृद्धि र सुधार अहिलेको खाँचो हो। नियमित बिजुली आपूर्ति भयो भने घरासयी खपत पनि बढ्छ। अनियमित भएकैले उपभोक्ता बिजुली चुलो र अरू उपकरणको प्रयोगमा भर पर्न सकेका छैनन्। बिजुली चुलो ग्यासभन्दा सस्तो पर्छ भन्ने सुनिश्चिता गरिएको छैन। खाना पकाउने ग्यासमा अनुदान दिइरहेको सरकारले बिजुली चुलो सर्वसुलभ बनाउन सकेको छैन। ग्यासमा त सिलिन्डरैपिच्छेको अनुदान छ। बिजुली चुलोमा अनुदान किन नदिने ? बिजुली घरघरमा मात्रै खपत गरेर पनि पुग्दैन। ठूलाठूला उद्योग कलकारखानामा बिजुली खपत बढाउँदामात्रै वास्तविक खपत बढ्छ। समृद्धि पनि हुन्छ। कतिपयलाई विद्युत् निर्यातबाट नेपालले पैसा कमाउँछ भन्ने पनि लाग्छ। तर धेरै फाइदा भने स्वदेशमै खपत गर्दा हुन्छ। खाना पकाउनेदेखि घरासयी प्रयोग हुँदै कृषि र ठूलाठूला कलकारखानासम्म गरी बिजुली खपतको बग्रेल्ती सम्भावना स्वदेशमै छ। तसर्थ उत्पादनसँगै अब जोड दिनुपर्ने भनेकै जलविद्युत् ऊर्जा स्वदेशी खपत वृद्धिका लागि हो। त्यसका लागि सरकारले नै नीति निर्माण गरी अभियानै चलाउन जरुरी छ। बिजुलीको खपतले नागरिकहरूको जीवनशैलीलाई सहजमात्रै बनाउने छैन, उत्पादन लागत पनि घटाउने छ, वातावरण प्रदूषण रोक्नेछ, व्यापार घाटा न्यून गर्नेछ र मुलुकलाई आर्थिक समृद्धिको बाटोमा लैजाने छ। अब सरकारको ध्यान यसैमा हुनुपर्छ।"
राउटे समुदायमा छैन महिनावारी विभेद,"दैलेख : कर्णालीमा फिरन्ते जीवनयापन गर्ने समुदाय हो, राउटे। उनीहरूको आफ्नै संस्कृति, परम्परा, रहनसहन, भेषभूषा र रीतिरिवाज छ। लोपोन्मुख राउटे नागरिक दक्षिण एसियाको एकमात्र अन्तिम भ्रमणशील समुदाय हो। आफ्नै मान्यता तथा मौलिकताभित्र रही जीवनयापन गरिरहेका राउटे आधुनिक समाजबाट टाढै छन्। जंगल, वन्यजन्तु र प्रकृतिसँग निकट छन्। समुदायभित्र विभेद र वर्ग विभाजन छैन। यो नै राउटेको पहिचान हो। उनीहरूको अर्को पहिचान हो, समुदायमा महिनावारी विभेद नहुनु। कर्णाली र सुदूरपश्चिममा महिनावारी विभेद (छाउपडी) बस्ने चलन व्याप्त छ। महिनावारी भएको अवधिमा महिलाहरू बहिस्कृत हुने, छाउगोठ र गाईभैंसी बाँध्ने गोठमा बस्नुपर्ने बाध्यता छ। विभिन्न किसिमको विभेद, हिंसा र अमानवीय व्यवहार खेप्नुपर्छ। महिनावारी हुँदा छाउगोठमा बसेकै कारण कयौले अनाहकमै ज्यान गुमाइसकेका छन्। तर, राउटे समुदायका महिलाहरू महिनावारी हुँदा छाउगोठ भने बस्दैनन्। बस्तीमा छुट्टै छाउगोठ छैन। महिनावारी हुँदा घरभित्र छुट्टै एक छेउमा परिवारसहित बस्छन्। महिनावारी भएकी महिला चुलोमा गएर खाना पकाउँदैनन् तर घरभित्रै बस्ने गरेको राउटे महामुखिया महिनबहादुर शाही बताउँछन्। महिलाहरू महिनावारी हुँदा घरभित्री (झुपडी) बस्छन् तर, पाँचदेखि सातदिनसम्म खान पकाउन मिल्दैन। यो उनीहरूको आराम गर्ने समय पनि हो। महामुखिया शाहीले भने। कर्णाली र सुदूरपश्चिमका अन्य समुदायमा महिला महिनावारी हुँदा घरभित्र पस्न पाउँदैनन्। कतिपय स्थानमा घरको आँगनसम्म टेक्न बर्जित छ। राउटे समुदायकी महिला सरिना शाही महिनावारीका बेला परिवारसँगै झुपडीमा बस्ने गर्छिन्। उनलाई महिनावारी हुँदा छट्टै छाउगोठमा बस्न जानुपर्दैन्। छुई भएको बेला हामी भात पकाउँदैन्, सरिनाले भनिन्, छुई भए पनि पर बस्नुपर्दैन। कहिलेकाहीँ महिनावारी भएको कुरा परिवारका सदस्यलाई थाहै नदिने गरेको उनको भनाइ छ। यो समुदायका महिला प्याडको विषयमा भने उनीहरू अनविज्ञ छन्। महिनावारी भएको बेलामा भने कपडा प्रयोग गर्ने गरेको राउटे युवती सम्झना शाहीले बताइन्। महिलाहरू छुई हुँदा झुपडी बाहिर बस्नु पर्दैन, हामी विभेद गर्दैनौं, राउटे मुखिया सूर्यनारायण शाहीले भने। समुदायमा राउटे परियोजनाबाट खटिएकी अनमी अमृता रोकायले राउटे महिलाहरूले महिनावारी विभेद भोग्नु नपरेको बताइन्। समुदायमा महिला महिनावारी हुँदा घरभित्रै (झुपडी) बस्छन्, उनीहरू महिनावारी भएको नजिकका साथीहरूबाहेक अरूलाई थाहा नै हुँदैन्, रोकाय भन्छिन्, पछिल्लो समय महिनावारी भएको समयमा उनीहरू सरसफाइमा ध्यान दिन थालेका छन्। उनीहरूलाई प्याड प्रयोगको बारेमा सिकाउन जरुरी रहेको रोकायको भनाइ छ। राउटे समुदायमा महिनावारी विभेद अर्थात् छाउगोठ नहुनु भनेको अन्य समुदायलाई छाउगोठमा बस्नुहुँदैन भन्ने सकारात्मक सन्देश दिएको अधिकारकर्मी हीरासिंह थापा बताउँछन्। राउटे नागरिकहरू अज्ञानतासँग रमाइरहेका छन्, तर समुदायमा महिनावारी विभेद छैन, बालबालिकाहरूमाथी पनि हिंसा छैन, थापा भन्छन्, शिक्षित समाजमा भने महिनावारी विभेद कायमै रहनु राम्रो होइन्। गाईवस्तुको बच्चा अगेनोमा राख्ने तर, महिनावारी भएकी महिला र सुत्केरी महिलालाई गोठमा राख्ने संस्कारको अन्त्य हुनुपर्ने उनको तर्क छ। भैंसीले पाडोपाडी जन्माउँछ, बाख्राले पाठोपाठी जन्माउँछ, गाईले बाच्छाबाच्छीे जन्माउँछ, भर्खरै जन्मिने ती पाडो, पाठो र बाच्छोलाई अगेनोमा राख्छौं, छुइछिटो गर्दैनौं तर हाम्रै घरको दिदीबहिनी, भाउजू र आमाहरू बच्चा अर्थात् शिशु जन्माउँदा होस् वा महिनावारी हुँदा गोठमा राख्छौं, यो त महिलाहरूलाई जनावरभन्दा पनि तल्लोस्तरमा राखेको भएन् र ?, उनले भने। यस्तो खालका कुसंस्कार र प्रथालाई अन्त्य गर्नुपर्ने उनको तर्क छ। राउटे नागरिक हाल दैलेखको नारायण नगरपालिका८ सालखर्क र भगवतीमाई गाउँपालिकाको हुलकाटाकुरामा गरी दुई स्थानमा बसोबास गरिरहेका छन्। हाल उनीहरूको जनसंख्या १ सय ४३ जना छ। रास्कोटी, कल्याल र सोमवंशी गरी तीन थर छन्। उनीहरू दैलेखको गुराँस गाउँपालिका८ को बासिन्दा हुन्। गाउँपालिकाले २०७५ असार ३० गते परिचयपत्र प्रदान गरेको थियो।"
जगतिपुरमा अझै कटुवाल प्रथा,"जाजरकोट : वर्तमान समयमा सूचना तथा सञ्चार क्षेत्रको विकासले सिंगो विश्व नै एउटा गाउँमा परिणत भएको छ। एसएमएस, च्याट र भिडियो कल जस्ता स्मार्ट प्रविधिबाट खबर आदानप्रदान गरिन्छ। तर, जाजरकोटको एउटा गाउँमा भने अहिले पनि सूचना प्रवाहको पुरानै शैली कायमै छ। त्यो हो, कटुवाल प्रथा अर्थात् कराएर नयाँ खबर गाउँलेलाई सुनाउने गरिन्छ। भेरी नगरपालिका११ जगतिपुरमा अहिले पनि कटुवाल प्रथा कायमै छ। स्थानीय ७२ वर्षीय सार्की वरले कटुवाल प्रथा धानिरहेका छन्। उनले १६ वर्षदेखि कराएर गाउँलेलाई शुभ, अशुभको खबर सुनाउँदै आएका छन्। त्यसअघि उनका बुवाले यही पेसा गर्थे। बुवाको बिँडो थाम्दै उनले गाँउलेको खबर आदानप्रदान गर्ने पेसा धान्दै आएका हुन्। गाउँमा हुने भेला तथा बैठक, विवाह, पूजाआजा, भोज भत्तेर, सामुदायिक वनको भेला, वडा कार्यालयका भेला तथा बैठक जस्ता गतिविधिको बारेमा गाउँलेलाई जानकारी दिन्छन्। गाउँको अग्लो ठाउँ वा बीच भागमा पुरेर ठूलो स्वरमा गाउँलेलाई खबर सुनाउँछन्। सोही सूचनाका आधारमा गाउँहरूले सम्बन्धित ठाउँमा पुग्छन्। वर्षौंंदेखि दैनिकजसो गाउँलेलाई सूचना बाँडिरहेका छन्। सामूहिक रूपमा हुने हरेक गतिविधि आयोजकले पहिले नै उनलाई खबर गर्छ। आफूले पाएको सोही सूचना गाउँका करिब एक सय बढी घरपरिवारलाई सुनाउँछन्। अग्लो डाँडामा गएर उनी कराउन थालेपछि गाँउलेहरू उनको कुरा ध्यान दिएर सुन्छन्। सोही सूचनाका आधारमा बैठक, भेलामा सहभागी हुने गरेको स्थानीय चित्रप्रसाद शर्माले बताए। कटुवाल प्रथाले स्मार्ट प्रविधिको विकास हुनुअघि नेपालमा यसरी नै सूचना आदानप्रदान गरिन्थ्यो। यो प्रथा अहिले पनि दुर्गम भेगमा जीवितै छ। शाहकालीन समयमा सूचनावाहकका लागि गाउँमा कटुवाल राख्ने चलन थियो। जसबापत प्रशासन कार्यालयले कटुवाललाई खरिदार सरहको सेवा सुविधा दिन्थ्यो। शाहकालीन समयमा कायम भएको कटुवाले पेसा संघीय लोकतान्त्रिक गणतन्त्र आउँदासमेत जगतिपुरमा कायमै रहेको स्थानीय रमेश शर्माले बताए। वर्षौंदेखि गाउँमा खबर सुनाउने वरलाई जगतिपुरका स्थानीयले वार्षिक रूपमा पारिश्रमिक दिने गरेका छन्। गाउँलेले उनलाई कटुवाल र सामुदायिक वनको हेरालोको जिम्मेवारी दिएका छन्। दैनिकजसो गाउँमा नयाँ सूचना सुनाउनु र लेकाली टाकुरी सामुदायिक वनको रेखदेख गर्नु उनको जिम्मेवारी छ। दुवै काम गरेवापत स्थानीयले मासिक ६ हजार ५ सय अर्थात् वार्षिक ५४ हजार रुपैयाँ पारिश्रमिक दिने गरेको वरले बताए। नयाँ खबर गाउँलेलाई सूचना सुनाउँछु। वनको रेखदेख गर्छु, उनले भने, यही काम गरेबापत गाउँलेले मलाई मासिक साढे ६ हजार तलब दिन्छन्। अरू बेला चरीचरण र घाँस दाउरा काट्न प्रतिबन्ध हुन्छ। तर, हिउँदयाममा वन खुलाउने गरिएको छ। घाँस दाउराका लागि मंसिर १५ देखि एक महिनाका लागि बन खुलाउने गरिएको छ। वनमा घाँसदाउरा काटेवापत प्रत्येक घरधुरीले ७१० रुपैयाँ तिर्नुपर्ने नियम लगाइएको छ। सोही रकमबाट उनलाई तलब दिने गरिएको सामुदायीक वनका अध्यक्ष अमृत बिकले बताए। उनले भने, वन हेर्ने र कटुवालको काम दुवै गर्ने गरी मासिक पारिश्रमिकको ब्यवस्था गरेका छौं। तर पारिश्रमिकले जीविका चलाउन मुस्किल भइरहेको कटुवाल वरको गुनासो छ। उनले भने, अन्य पेसा र विकल्प नभएपछि थोरै भए पनि गुजाराका लागि बाबुबाजेले गर्दै आएको पेसा निरन्तरता दिँदै आएको छ। गाउँले पनि मेरो काम देखेर जिम्मेवारी दिइरहेका छन्।"
बिजुलीको उपभोग बढाऔंं,"नेपाल जलस्रोतको अपार सम्भावना मात्रै भएको देश रहेन। सम्भावनालाई साकार पार्दै अघि बढिरहेको देश बन्न लागिसक्यो। त्यसैको प्रमाण हो २ हजार २ सय मेगावाट बिजुली उत्पादन। तर, दुर्भाग्य गएको वर्ष ५ सय मेगावाट बिजुली खेर गयो। यही देश हो, कुनै बेला बिजुली नभएर दैनिक १८ घण्टासम्म लोडसेडिङ खेप्यो। अहिले भने बिजुली खेरजान थालिसक्यो। त्यसो त बिजुलीको लोडसेडिङ औपचारिक रुपमा हटे पनि २४ सै घण्टा नियमित बिजुली आइरहँदैन। दिनमा थुप्रैपटक आउजाउ गरिरहन्छ। घोषित लोडसेडिङ बिजुलीकै अभावले भइरहेको थियो, अहिले अघोषित लोडसेडिङ जस्तोचाहिँ बिजुली नभएर होइन, बिजुलीका पूर्वाधारमा बेलाबखत भइरहने गडबडीले हो। ऊर्जाको भरपर्दो स्रोत जलविद्युत् हो। तर, हामीकहाँ आज पनि दाउरामा भात पकाउने चलन छ। इन्धनमा दाउरामाथिको निर्भरता ठूलो छ। यो सबै घरमा सर्वसुलभ विद्युत् आपूर्ति हुन नसक्दाको परिणाम हो। खाना पकाउन मात्रै होइन औद्योगिक क्षेत्रहरूमा पनि काठको प्रयोग इन्धन र ऊर्जाका रूपमा व्यापाक छ। यातायातका साधन त बिजुलीले गुड्ने कमै छन्। सबैजसो पेट्रोलियम पदार्थबाटै चल्छन्। नेपालमा बिजुली गाडी नगण्य छन्। यातायातका साधनमा प्रयोग भइरहेको पेट्रोलियम पदार्थ बिजुलीले प्रतिस्थापन गर्न सक्छ। पेट्रोलियम पदार्थको प्रयोगले स्वदेशी पुँजी विदेशमात्रै पठाइरहेको छैन, वायु प्रदूषण पनि बढाएको छ। बिजुली प्रयोगले वातावरण पनि जोगाउँछ, पैसा पनि बचत गर्छ। अरु त अरू हाम्रोमा कृषि क्षेत्रमा समेत ऊर्जाको भर डिजेल छ। बिजुलीको पहुँच पुग्न सकेको छैन। आजको दिनमा उज्यालोका लागि मात्रै बिजुलीको प्रयोग भनेको समाज अझै परम्परागत अवस्थामा रहेको द्योतक हो। पेट्रोलियम पदार्थको आयात घटाउन बिजुली खपत बढाउनुको विकल्प छैन। वर्षमा झन्डै ३ खर्बको पेट्रोलियम आयात गरिरहेका छौं। त्यसलाई बिजुलीले विस्थापित गर्दामात्रै पनि नेपालको व्यापारघाटा निकै कम हुन्छ। व्यापार घाटा गराइरहेको प्रमुख वस्तु पेट्रोलियम हो। बिजुलीको नियमित आपूर्तिका लागि कतै सबस्टेसनहरू निर्माण जरुरी छ। कतै तारहरू फेर्नुपर्ने छ। कतै काठेपोल फेरेर सिमेन्टका पोल गाड्नुपर्ने छ। कतै ट्रान्सफर्मरहरूको स्तर वृद्धि गर्नुपर्ने छ। प्रसारण लाइन थप्नुपर्ने छ। जलविद्युत उत्पादन सँगसँगै आवश्यक पूर्वाधार वृद्धि र सुधार अहिलेको खाँचो हो। नियमित बिजुली आपूर्ति भयो भने घरासयी खपत पनि बढ्छ। अनियमित भएकैले उपभोक्ता बिजुली चुलो र अरू उपकरणको प्रयोगमा भर पर्न सकेका छैनन्। बिजुली चुलो ग्यासभन्दा सस्तो पर्छ भन्ने सुनिश्चिता गरिएको छैन। खाना पकाउने ग्यासमा अनुदान दिइरहेको सरकारले बिजुली चुलो सर्वसुलभ बनाउन सकेको छैन। ग्यासमा त सिलिन्डरैपिच्छेको अनुदान छ। बिजुली चुलोमा अनुदान किन नदिने ? बिजुली घरघरमा मात्रै खपत गरेर पनि पुग्दैन। ठूलाठूला उद्योग कलकारखानामा बिजुली खपत बढाउँदामात्रै वास्तविक खपत बढ्छ। समृद्धि पनि हुन्छ। कतिपयलाई विद्युत् निर्यातबाट नेपालले पैसा कमाउँछ भन्ने पनि लाग्छ। तर धेरै फाइदा भने स्वदेशमै खपत गर्दा हुन्छ। खाना पकाउनेदेखि घरासयी प्रयोग हुँदै कृषि र ठूलाठूला कलकारखानासम्म गरी बिजुली खपतको बग्रेल्ती सम्भावना स्वदेशमै छ। तसर्थ उत्पादनसँगै अब जोड दिनुपर्ने भनेकै जलविद्युत् ऊर्जा स्वदेशी खपत वृद्धिका लागि हो। त्यसका लागि सरकारले नै नीति निर्माण गरी अभियानै चलाउन जरुरी छ। बिजुलीको खपतले नागरिकहरूको जीवनशैलीलाई सहजमात्रै बनाउने छैन, उत्पादन लागत पनि घटाउने छ, वातावरण प्रदूषण रोक्नेछ, व्यापार घाटा न्यून गर्नेछ र मुलुकलाई आर्थिक समृद्धिको बाटोमा लैजाने छ। अब सरकारको ध्यान यसैमा हुनुपर्छ।"
जसले आफ्नो क्षेत्रमा फर्काए एमालेको विरासत,"सत्ता गठबन्धनको बलियो उम्मेदरबार बीना मगरसँग कसरी चुनाव जित्नुभयो ? जनताले माया गरेर जितेें। दलका नेताहरूमा पो गठबन्धन थियो। जनताले त्यो गठबन्धन मन पराएका थिएनन्। जुन परिणामले पनि देखियो। अर्को कुरा बीना मगरलाई देखेर जनता सन्तुष्ट थिएनन्। उहाँले चुनाव जितेर मन्त्री पनि हुनुभयो। तर, गाउँमा फर्केर आउनु भएन, विकास निर्माणका काम पनि गर्नुभएन भन्ने आरोप उहाँमाथि थियो। स्थानीय निर्वाचनको मतको विश्लेषण गर्दा सत्ता गठबन्धन, एमालेको भन्दा झण्डै दोब्बर मतले अगाडि थियो। कञ्चनपुर १ मा बेलौरी, पुनर्बास, बेलडाँडी र लालझाडी गरी चार स्थानीय तह छन्। यी चारमा लालझाडीबाहेक बेलौरी माओवादीले जितेको, पुनर्बास र बेलडाँडी कांग्रेसले। यस्तो अवस्थामा मलाई चुनौती त थियो नै। तर, आदरणीय पार्टी अध्यक्षले मलाई टिकट दिने बेला नै तपाईंलाई यो टिकट जित्नका लागि हो भन्नु भएको थियो। त्यही हौसलाले धेरै चुनौती पार गर्दै जनताले साथ दिएपछि जितियो। तपाईंसँग उहाँलाई हराउने रणनीतिहरू के थिए ? (हाँस्दै) त्यस्तो रणनीति केही थिएन। मैले चारवटै स्थानीय तहमा आएका पार्टीगत मतको विश्लेषण गरें। एमाले आधा मतले पछाडि थियो। अझ त्यसमा एमालेबाटै बागी उम्मेदवार पनि। एमालेकै सिनियर केही नेता राजीनामा दिएर बसेको अवस्था थियो। मैले कुनकुन स्थानमा गएर मत बढाउन सकिन्छ भन्ने योजना बनाएँ। सहजै परिवर्तन गर्न सक्ने स्थानहरूमा बढी समय दिएँ। धेरै ठाउँमा बीना जीलाई लिएर असन्तुष्टी पनि पाइयो। स्थानीय तहअनुसार मत आफ्नो पक्षमा पारें। अनि जितियो। तर, खासै रणनीति केही पनि थिएन। तपाईंले देख्नुभयो होला नि सत्तामा रहेको पार्टीहरू चुनाव प्रचारप्रसारमा गाडीहरूको लावालस्कर हुन्थ्यो। तर, हामीहरू सीमिति साथीहरू प्रचारमा जान्थ्यौ। तर, जनताले माया गरे अनि जितें। जनता माझ तपाईंका एजेन्डा के के थिए ? एजेन्डा पनि खासै केही थिएनन्। पार्टीले तयार पारेको ग्यारेन्टीसहितको घोषणापत्र आफैंमा एजेन्डा थियो। तर, पनि सीमा समस्या, बाढी कटान तथा सीमा क्षेत्रका करिडोरका समस्याहरू मुख्य थिए। मेरो निर्वाचन क्षेत्रमा सीमा समस्या बढी छ। कञ्चनपुरमा भारतसँग सिमाना जोडिएको सबैभन्दा बढी क्षेत्र, मेरै निर्वाचन क्षेत्रमा पर्छ। भारतसँगको सिमाना समस्याका कारण गोविन्द गौतमको हत्या पनि भयो। त्यसैले म अब संघीय सांसद भएँ। मेरो तर्फबाट संघीय संसद्मा सीमाका समस्या उठान गर्छु। अर्को कुरा, डोन्डा नदीको कटान र सिँचाइको समस्या छ। यो नदीलाई बहुआयामिक प्रयोगमा ल्याउनुपर्छ भनेर जनतामाझ प्रतिवद्धता गरेको छुु। त्यसको दुबैतिर तटबन्ध बनाएर सडक बनाउने र सिँचाइ र पानीको प्रयोगका लागि मेरो पहल हुन्छ। त्यस्तै, ४२ किलोमिटरको सीमा क्षेत्रको सडक करिडोरको एजेन्डा पनि थियो। मैले प्रदेशको आर्थिक मामिलामन्त्री हुँदा त्यस करिडोरका लागि ८० करोड रकम विनियोजन पनि भएको छ। बहुवर्षीय ठेक्का लगाएर त्यो करिडोर बनायो भने क्षेत्र नम्बरको मुहार फेरिन्छ। म त्यसका लागि पनि लागिपरेको छु। तपाईंले आर्थिक मामिलामन्त्री भएका बेला आफ्नो क्षेत्रमा धेरै बजेट हाल्नुभएको हो ? त्यस्तो होइन। म केही महिनाका लागि मन्त्री भएँ। बजेट ल्याउनै पाइनँ। तर, जति समय मन्त्री भएँ त्यो बेला डीपीआर बनाएर स्रोत सुनिश्चित नभएका योजनाहरूमा भने रकम विनियोजन गराएँ। आर्थिक मामिला मन्त्रालय र भौतिक पूर्वाधार मन्त्रालयका सचिवसहितको टोलीले मलाई सहयोग गरे। मैले प्रदेश भरी ८ अर्बको स्रोत सुनिश्चित गरें। त्यो रकम मैले विभिन्न डीपीआर बनिसकेका योजनामा विनियोजन गरे। त्यसमा कैलालीमा २ अर्ब र कञ्चनपुरमा २ अर्ब रकम विनियोजन भएको छ। त्यसैले मेरो क्षेत्रमा मात्रै होइन, प्रदेशभरीका योजनामा रकम विनियोजन गरेर बहुवर्षीय ठेक्काहरू भएका छन्। भनेपछि मैले ६ महिनामा अहोरात्र खटिएर काम गरे। तपाईको क्षेत्रमा सबैभन्दा बढी सीमा विवाद छ। प्याराताल अतिक्रमण भएको छ। गोविन्द गौतमको हत्या भएको क्षेत्रमा पिलर नै नेपालतिर सारिएको छ। दुवै देशको नापी टोलीले तपाईंको क्षेत्रमा आएर कामै गर्न सकेको छैन। कसरी समाधान गर्नुहुन्छ ? म पहिला प्रदेश सांसद थिएँ। सीमाको कुरा प्रदेशको मातहत थिएन। अब म प्रतिनिधिसभा अथवा संघीय सरकारको सांसद भएको छु। मेरो प्रयास सीमा समस्या समाधान गर्ने नै हुनेछ। मैले त खजुराबेलौरीमा भन्सार राखेर नाका राख्नुपर्छ भनेको छु। सीमामा काँडेतार नै लगाउनुपर्छ भनेर मैले पटकपटक बोलेको पनि छु। काँडेतार लगाउनु भनेको नेपालभारत दुवैका लागि फाइदा हो। खुला सिमाना छ। चोरी पैठारी बढेर नेपाललाई घाटा भइरहेको छ। भारतका लागि पनि खुला सिमाना सुरक्षाका हिसाबले चुनौती हो। चीनसँग त हाम्रो पासपोर्ट, भिसा नै चल्छ तर पनि सीमा जोडिएका जिल्लाका मानिसहरू नागरिकताकै आधारमा प्रशासनको सहमतिले चीन जान सक्छन्। भारतका लागि पनि त्यस्तो भए दुवै देशलाई सुरक्षा हुन्छ। सीमा विवाद पनि आउँदैन। मैले भारतका संघीय सांसद, प्रदेश सांसदहरूसँग पनि यसबारेमा कुरा गरेको छु। तपाईं कहिले समाजवादीतिर, कहिले एमालेतिर। यसपालि चुनाव जित्ने देखेपछि फेरि एमालेमा फर्किनु भएको हो ? होइन, मैले समाजवादीमा गएका बेला पनि प्रदेशको भेलामा नोट अफ डिसेन्ट लेखेको छु। सुरुमा जे भए पनि पछि मैले एकीकृत समाजवादीको यही रवैयाले पार्टी समाजवादतिर जाँदैन भन्ने लाग्यो। समाजवादी व्यक्तिगत इगोका कारण बनेको पार्टी हो। अध्यादेश केपी ओलीले ल्याउँदा नराम्रो हुने, अर्काले ल्याउँदा राम्रो कसरी भयो ? एमसीसी सत्ता गठबन्धनले पास गयो। ओलीको पालामा टेबुल गर्दा किन विरोध ? मैले समाजवादीको रवैया हेरें। मलाई त्यस पार्टीको गन्तव्य कतै पनि लागेन। अनि आफूले बनाएको पार्टीमै फर्कें। म त कञ्चनपुरको नेतृत्व सम्हालेको व्यक्ति हुँ नि। एमालेमा मेरो जीवनको पूरै लगानी छ। म समाजवादी छोडेर एमालेमा फर्केपछि मलाई गर्व महसुस भएको छ। जित्ने हार्ने कुरा त चुनाव हो, हारिन्छ पनि जितिन्छ पनि। यताउता गइरहने हुनाले कार्यकर्ताले तपाईंलाई स्ट्यान्ड नभएको नेता हुन् भन्ने आरोप लगाउँछन् नि ? होइन, मेरो फरक नेचर छ। म कसैलाई उचाल्ने पछार्ने गर्दिनँ। म त्यो गर्न पनि चाहन्नँ। म सबै साथीहरूलाई मिलाएर लैजानुपर्छ भन्ने नेचर भएको व्यक्ति हुँ। अर्को कुरा, म पार्टीमा लागिरहने हो। तपाईंले समाजवादीमा गयो भनेर भन्नुभयो। तर, त्यो समाजवादी पनि एमालबाटै बनेको समाजवादी भएको हो नि। मैले सार्वजनिक रूपमै म त्यहाँ जानु हुन्थेन भनेर स्वीकार गरिसकेको छु। मैले त्यसको औचित्य देखेन अनि मूलधारमा फर्केर आए। वातावरण राम्रो भयो भने धेरै नेता कार्यकर्ताहरू एमालेमा फर्किन चाहान्छन्। त्यसैले कुनै बेला गरिएको टेस्ट हो। त्यसको सुधार भइसक्यो। अहिले फेरि सत्ता गठबन्धनकै सरकार बनाउने निर्णय भएको छ। त्यसको पनि बहुमत पुगेको छैन। त्यो गठबन्धन दिगो होला त ? कि देशमा मध्यावधि चुनाव हुनसक्छ ? चुनाव नै हुन्छ भनेर अहिले नै नभनम्। गठबन्धनको बहुमत पुगेको छैन। बहुमत पुयाउन कुनै अर्को दल ल्याउलान् नि। तर, त्यो भनेको अस्थिरता चाहिँ हो। मैले अघि पनि भने गठबन्धनले बहुमत नपाउनु भनेको जनताले त्यसलाई रिजेक्ट गरिदिए भन्ने हो। यो परिणामले के देखाउँछ भने हाम्रो देशमा अझै पनि अस्थिरताको बादल मडारिरहेको छ। हामीले अहिले त्यो गठबन्धन टुटोस् भन्ने पनि सोच्नु हुँदैन। देशमा दिगो स्थिरता होस् भन्ने चाहाना नै राख्नुपर्छ। तर, त्यो पूरा गर्नुहुन्छ जस्तो लाग्दैन। एमालेलाई प्रतिपक्षमा बस भन्ने जनमत आएको होइन र ? होइन नि ! सबैलाई प्रतिपक्षमा बस अनि सबैलाई सरकारमा जाउ पनि भनेको छ। गठबन्धनको बहुमत नआउनु भनेको पनि उसलाई पनि प्रतिपक्षमा बस भनेको हो। हामीसँग गठबन्धन छैन। तर, पनि दोस्रो ठूलो दल त बनेको छ। हाम्रो दलले पनि सरकार बनाउन सक्छ, प्रतिपक्ष पनि बन्न सक्छ। अन्तमा, तपाईंलाई जिताउने मतदातालाई के भन्न चाहानुहुन्छ ? मसँग मतदातालाई धन्यवाद दिने शब्द नै छैन। गठबन्धनका त्यत्रो बलियो मत भएको उम्मेदवार बीना जीलाई छोेडेर मलाई जिताए। मैले यो अवसरलाई जनताको सेवामा बिताउँछु भन्ने हो। गठबन्धनको तडकभडकको प्रचार शैली भए पनि जनताले मलाई रोजे। म जितेको आफ्नो बायोडाटा बनाउन, आफू मन्त्री हुन वा ठुलो मान्छे बन्न होइन। जनताको सेवा गर्न हो। म ती जनताको सेवामा समर्पित हुनेछु। खासमा मेरो पार्टीको अध्यक्ष कमरेड र मेरो पार्टी जसले मलाई टिकटका लागि योग्य ठान्यो उहाँहरूलाई हृदयदेखि नै आभार व्यक्त गर्दछु। म मेरो क्षेत्रका जनताको सेवामा खटिनेछु भनेर व्यवहारबाटै देखाउनेछु। प्रस्तुति : शिवराज भट्ट"
"प्रत्यक्षमा कांग्रेस, समानुपातिकमा एमाले ठूलो","काठमाडौं : प्रतिनिधि र प्रदेशसभा सदस्यको निर्वाचन मत परिणाममा समानुपातिकतर्फ एमालेले लोकप्रिय मत ल्याए पनि सबैभन्दा ठूलो दल भने कांग्रेस बनेको छ। मत प्रतिशत आधारमा हेर्ने हो भने कांग्रेसभन्दा कम्युनिस्टहरूको मत बढी छ। पाँचवटा कम्युनिस्ट पार्टी र ती दलनिकट स्वतन्त्र उम्मेदवारहरूले ४५ प्रतिशतभन्दा बढी मत पाएका छन्। कांग्रेस एक्लैले ३२ प्रतिशत बढी मत पाएको छ। यो मत आधारमा मुलुकमा कांग्रेसभन्दा कम्युनिस्टलाई मतदाताले रुचाएको देखाउँछ। यसपटक कांग्रेसले प्रत्यक्षमा भने ५७ र समानुपातिकमा ३२ गरेर ८९ सिट पायो। एमालेले भने प्रत्यक्षतर्फ ४४ र समानुपातिकतर्फ ३४ सिट पाएको छ। यसकै आधारमा प्रतिनिधि र प्रदेशसभा निर्वाचनको अन्तिम परिमाणले कांग्रेसलाई सबैभन्दा ठूलो दल बनाएको हो। समानुपातिकतर्फ लोकप्रिय मत पाएर एमाले दोस्रो दल बन्यो। प्रतिनिधिसभामा कांग्रेसको ८९ सिट हुँदा एमालेको ७८ सिट तय भयो। जम्मा सदरमत १ करोड ५ लाख ६० हजार ८२ मा एमालेले समानुपातिकतर्फ २८ लाख ४५ हजार ६ सय ४१ मत ल्याएको छ भने कांग्रेसले २७ लाख १५ हजार २ सय २५ मत पाएको छ। कांग्रेससँग गठबन्धन गरेको नेकपा माओवादी केन्द्र तेस्रो दल बनेको छ। उसले प्रत्यक्षमा १८ र समानुपातिकमा १४ गरी ३२ सिट जितेको छ। माओवादी केन्द्रको समानुपातिकमा ११ लाख ७५ हजार ६ सय ८४ मत छ। प्रतिनिधिसभातर्फ पहिलो पटक निर्वाचनमा होमिएको राष्ट्रिय स्वतन्त्र पार्टीले २० सिट जितेर चौथो ठूलो शक्तिका रूपमा उदाएको छ। रास्वपाले प्रत्यक्षमा ७ र समानुपातिकमा १३ सिट जितेको छ। रास्वपाले समानुपातिकमा माओवादी केन्द्रकै हाराहारी मत ल्याएको छ। उसले ११ लाख ३० हजार ३ सय ४४ मत ल्याएको छ। प्रतिनिधिसभामा २ सय ७५ सिट छ। जसमा बहुमतका लागि १ सय ३८ चाहिन्छ। एकल बहुमतको सत्तारुढ गठबन्धनले समेत यो निर्वाचनमा बहुमत ल्याउन सकेनन्। अघिल्लो निर्वाचनमा थ्रेस होल्ड कटाउन नसकेर १ सिटमा थन्किएको राष्ट्रिय प्रजातन्त्र पार्टी १४ सिटसहित पाँचौं दलमा उक्लिएको छ। उसले प्रत्यक्ष र समानुपातिकमा ७७ सिट जितेको छ। ५ लाख ८८ हजार ८ सय ४९ मत समानुपातिकमा जम्मा गरेको छ। अघिल्लो निर्वाचनभन्दा खुम्चिए पनि जनता समाजवादी पार्टीले यो निर्वाचनमा १२ सिट ल्याएको छ। उसले पनि प्रत्यक्षमा ७ र समानुपातिकमा ५ सिट ल्याएको छ। जसपाले समानुपातिकमा ४ लाख २१ हजार ३ सय १४ मत पायो। बिखण्डनको नारा लगाएर राजनीतिमा आएका सिके राउतले नेतृत्व गरेको जनमत पार्टीले यो निर्वाचनमा थ्रेस होल्ड कटाउँदै सातौं ठूलो दल भएको छ। प्रत्यक्ष १ सिट जितेको उसले समानुपातिकमा ५ सिट पाएको छ। जनमतको प्रतिनिधिसभामा ६ सिट भएको छ। उसले समानुपातिकमा ३ लाख ९४ हजार ६ सय ५५ मत ल्याएको छ। एमालेबाट फुटेर बनेको नेकपा एकीकृत समाजावादीले यो निर्वाचनमा थ्रेस होल्ड पनि कटाउन सकेन। उसले प्रत्यक्षमा १० सिट जिते पनि थे्रेस होल्ड नकटाउँदा समानुपातिकबाट सिट पाएन। यता पहिलो पटक निर्वाचनमा होमिएको सिके राउतको पार्टी जनमत पार्टीको प्रतिनिधिसभा र प्रदेशसभा गरेर समानुपातिकबाट १४ सिट ल्याएको छ। पहिलो पटक चुनावमा सहभागी भएर चौथो भएको राष्ट्रिय स्वतन्त्र पार्टीले प्रतिनिधिसभाको समानुपातिकमा मात्रै १३ सिट जितेको छ। उसले प्रदेशसभामा भने उम्मेदवारी नै दिएको थिएन। प्रत्यक्षमा जिते पनि एकीकृत समाजवादीसँगै लोकतान्त्रिक समाजवादी पार्टी, नागरिक उन्मुक्ति पार्टी, नेमकिपा, राष्ट्रिय जनमोर्चाले थ्रेस होल्ड कटाउन सकेनन्। यो निर्वाचनमा लोकतान्त्रिक समाजवादी पार्टीले प्रत्यक्षमा ४ सिट जितेको छ। भने नागरिक उन्मुक्तिले ३, नेमकिपा, जनमोर्चाले ११ सिट जितेका छन्। स्वतन्त्रले ५ सिट जितेका छन्। प्रतिनिधिसभामा थ्रेस होल्ड कटाउन ३ प्रतिशत मत चाहिन्छ भने प्रदेशसभामा १५ प्रतिशत भए पुग्छ। प्रतिनिधिसभामा २ सय ७५ सिट छ। जसमा बहुमतका लागि १ सय ३८ चाहिन्छ। एकल बहुमतको सत्तारुढ गठबन्धनले समेत यो निर्वाचनमा बहुमत ल्याउन सकेनन्। कांग्रेसको ८९, माओवादी केन्द्रको ३२, एकीकृत समाजवादीको १०, लोसपाको ४ र जनमोर्चाले १ सिट जितेका छन्। यो सबै जोड्दा १ सय ३६ हुन्छ। गठबन्धनलाई सरकार बनाउन २ सिट पुग्दैन। एमाले, राप्रपा र जसपा गठबन्धनको पनि बहुमत पुग्दैन। एमालेको ७८, राप्रपाको १४ र जसपाको १२ गरी १ सय ४ हुन्छ। अब त्रिंकुश सांसद हुने भएको छ। प्रदेश १ : यो प्रदेशमा सबैभन्दा ठूलो पार्टी एमाले भएको छ। यहाँ ६ वटा दलको मात्रै प्रतिनिधित्व हुने भएको छ। एमाले प्रत्यक्षतर्फ २५ र समानुपातिकतर्फ १५ सिट जितेको छ। प्रदेशसभामा ४० सिट छ। दोस्रो भएको कांग्रेसले प्रत्यक्षमा १७ र समानुपातिकतर्फ १२ गरेर २९ सिट जितेको छ। माओवादी केन्द्रले प्रत्यक्षमा ९ सिट र समानुपातिकमा ४ गरेर १३ सिट जितेको छ। राप्रपाले समानुपातिकमा ४ र प्रत्यक्षमा २ गरी ६ सिटमा विजयी हासिल गरेको छ। एकीकृत समाजवादीले प्रत्यक्षमा ३ र समानुपातिकमा १ सिट गरेर ४ सिट जितेको छ। प्रत्यक्ष १ सिट जितेको जसपाले समानुपातिकबाट पनि एक सिट हात पारेको छ। यो प्रदेशमा ९३ सिट छ। मधेस : मधेस प्रदेशमा पनि एमाले नै ठूलो दल भएको छ। उसले प्रत्यक्षमा १५ र समानुपातिकमा ८ गरी २३ सिट जितेको छ। यहाँ कांग्रेस दोस्रो भएको छ। कांग्रेसले प्रत्यक्षमा १३ र समानुपातिक ९ गरी २२ सिट जितेको छ। जसपाले प्रत्यक्षमा ९ र समानुपातिकमा ७ गरी १६ सिट हात पारेको छ। त्यस्तै जनमत पार्टीले प्रत्यक्षमा ६ र समानुपातिकमा ७ गरी १३ सिट जितेको छ। लोसपाले प्रत्यक्षमा ७ र समानुपातिकमा २ गरेर ९ सिट आफ्नो पक्षमा पारेको छ। माओवादी केन्द्रले मधेस प्रदेशमा प्रत्यक्षतर्फ ४ सिट मात्रै जितेको छ। उसले समानुपातिकमा ४ सिट नै पाएको छ। उसको मधेस प्रदेशमा ८ सिट भएको छ। एकीकृत समाजवादीको प्रत्यक्षमा ४ र समानुपातिकमा ३ सिट गरेर ७ सिट जितेको छ। बागमती : बागमतीमा १ सय १० सिटका लागि निर्वाचन भएको हो। जसमा कांग्रेसले सबैभन्दा धेरै ३७ सिट जितेको छ। उसले प्रत्यक्षमा २५ र समानुपातिकमा १२ सिट हात परेको छ। एमालेले समानुपातिकमा १४ सिट जिते पनि प्रत्यक्षमा १३ मात्रै जित्दा दोस्रो दल भएको छ। उसले कांग्रेसभन्दा १० सिट कम २७ सिट जितेको छ। गण्डकी : यहाँ एकीकृत समाजवादीले प्रत्यक्ष र समानुपातिक दुवैमा एक सिट जित्न सकेन। तर, पछिल्लो समयमा प्रदेशसभा सदस्य दीपक मनाङ्गे एकीकृत समाजवादीमा प्रवेश गरेर खाता खोलिदिएका छन्। यो प्रदेशमा कांग्रेसले प्रत्यक्षमा १८ र समानुपातिकमा ९ गरी २७ सिट जितेको छ। एमालेले प्रत्यक्षमा १२ र समानुपातिकमा १० सिट गरी २२ सिट आफ्नो पक्षमा पारेको छ।यहाँ माओवादी केन्द्रले प्रत्यक्षमा ४ र समानुपातिकमा ३ गरी ७ सिट जितेको छ। राप्रपाले प्रत्यक्षमा नजिते पनि समानुपातिकबाट २ सिट हात पारेको छ। लुम्बिनी : यो प्रदेशमा पनि एमाले ठूलो पार्टी भएको छ। एमालेले प्रत्यक्षमा १८ सिट जितेको छ भने समानुपातिकबाट पनि ११ सिट हात पारेको छ। एमालेको यो प्रदेशमा २९ सिट भएको छ। कांग्रेसले प्रत्यक्षमा १७ र समानुपातिकमा १० गरेर २७ सिट आफ्नो पक्षमा पारेको छ। माओवादी केन्द्रले प्रत्यक्षमा ५ र समानुपातिकमा ४ गरी ९ सिट हात पारेको छ। त्यस्तै जसपाले प्रत्यक्षमा २ र समानुपातिकमा १ सिट गरेर ३ सिट जितेको छ। नागरिक उन्मुक्ति पार्टीले प्रत्यक्षमा २ र समानुपातिकमा २ गरेर ४ सिट जितेको छ। लोसपाले प्रत्यक्षमा २ र समानुपातिकमा १ गरी ३ हात पारेको छ। राप्रपाले भने प्रत्यक्षमा २ र समानुपातिकमा २ सिट गरेर ४ सिट विजयी हासिल गरेको छ। कर्णाली : कर्णाली प्रदेशमा एमाले तेस्रो दल भएको छ। उसलाई कांग्रेस र माओवादी केन्द्रले उछिनेका छन्। कांग्रेसले प्रत्यक्षमा ९ र समानुपातिकमा ५ गरी १४ सिट जितेको छ भने माओवादी केन्द्र प्रत्यक्षमा ९ र समानुपातिकमा ४ गरेर १३ सिट हात पारेको छ। एमालेले प्रत्यक्षमा ५ र समानुपातिकमा ५ गरी १० सिट मात्रै जितेको छ। यो प्रदेशबाट एक जना स्वतन्त्र उम्मेदवारले पनि जितेका छन्। प्रत्यक्षमा नजितेपनि यो प्रदेशबाट एकीकृत समाजवादीले समानुपातिकबाट एक सिट पाएको छ। यो प्रदेशमा ४० सिट छ। सुदूरपश्चिम : यो प्रदेशमा प्रत्यक्षमा १२ र समानुपातिकमा ७ सिट गरी १९ जितेर कांग्रेस पहिलो दल भएको छ। माओवादी केन्द्रले प्रत्यक्षमा ८ र समानुपातिकमा ३ सिट गरी ११ जितेर दोस्रो दल भएको छ। एमालेले भने समानुपातिकमा सबैभन्दा धेरै मत ल्याए पनि प्रत्यक्षमा थोरै सिट जित्न तेस्रो शक्तिमा खुच्चिन बाध्य भएको छ। एमालेले प्रत्यक्षमा ३ र समानुपातिकमा ७ गरी १० सिट जितेको छ। त्यस्तै कैलालीको टीकापुर घटनाबाट उदाएको नाउपाले प्रत्यक्षमा ५ र समानुपातिकमा २ गरी ७ सिट जितेर निर्णायक शक्ति भएको छ। एकीकृत समाजवादीले यो प्रदेशमा प्रत्यक्षबाट ३ र समानुपातिकबाट १ गरी ४ सिट जितेको छ।"
अस्पतालजन्य फोहोर व्यवस्थापन सुरु,"नेपालगन्जदाङ : सहरमा सबैभन्दा ठूलो समस्या फोहोरको हुन्छ। नगर सौन्दर्यमा होस् वा स्वास्थ्य समस्यामा फोहोर व्यवस्थापनलाई जोडेर हेरिन्छ। सहरी क्षेत्रमा एक ठाउँको फोहोर अर्को ठाउँमा थुपार्नकै लागि बर्सेनि करोडौं रुपैयाँ खर्च हुन्छ। त्यसमा पनि अस्पतालजन्य फोहोर त झन् जिल्लाकै टाउको दुखाइमा पर्छ। यही समस्या दूर गर्न बाँके र दाङमा अस्पतालजन्य फोहोर व्यवस्थापन सुरु भएको छ। जीआइजेडको सहयोगमा नेपालगन्ज उपमहानगरपालिकाले १२ मंसिरदेखि नेपालगन्जमा अस्पतालजन्य फोहोर व्यवस्थापनका लागि एकीकृत स्वास्थ्यजन्य फोहोरमैला व्यवस्थापन केन्द्र सञ्चालनमा ल्याएको छ। नगर प्रमुख प्रशान्त विष्टले केन्द्रको उद्घाटन गर्दै अन्य फोहोरको तुलनामा स्वास्थ्यजन्य फोहोर सबैभन्दा बढी दूषित र संक्रामक हुने भएकाले आफूहरू निर्वाचित भइसकेपछि यसको व्यवस्थापनलाई मुख्य प्राथमिकतामा राख्दै सञ्चालनमा ल्याएको बताए। उनले नेपालगन्ज उपमहानगरपालिका कार्यपालिकाको सिंगो टिम नेपालकै नमुनाका रूपमा स्वास्थ्यजन्य फोहोरमैला व्यवस्थापन केन्द्र सञ्चालन गर्न सफल भएको बताउँछन्। नेपालगन्ज उपमहानगरपालिका वडा नम्बर २३ हिरमिनियास्थित ल्यान्डफिल साइट परिसरमा अस्पतालबाट निस्कने फोहोरमैला व्यवस्थापन गर्ने उद्देश्यका साथ एकीकृत स्वास्थ्यजन्य फोहोरमैला व्यवस्थापन केन्द्र सञ्चालनमा ल्याइएको वातावरण इन्जिनियर प्रकाश डिसी बताउँछन्। फोहोरमैला व्यवस्थापन केन्द्र सञ्चालनका लागि जीआइजेडले २ वटा अटो क्लेब मेसिन र एउटा बेलर मेसिन सहयोग गरेको छ। उपमहानगरपालिकाले संरचना निर्माण गरेको हो। संरचना निर्माणमा ४६ लाख लागत लागेको डीसीले जानकारी दिए। स्वास्थ्यजन्य फोहोरमैला व्यवस्थापन केन्द्र सञ्चालनको जिम्मा १० वर्षका लागि स्वच्छ नेपाल हाम्रो अभियान नामक संस्थालाई दिइएको छ। स्वास्थ्यजन्य फोहोरमैला व्यवस्थापन केन्द्र सञ्चालनमा आएपछि अस्पतालबाट निस्कने फोहोरमैला व्यवस्थापनको टाउको दुःखाई अन्त्य भएको छ। नेपालगन्जका अस्पतालबाट निस्कने स्वास्थ्यजन्य फोहोर अब यहीँ व्यवस्थापन हुनेछ। नेपालगन्जलाई स्वास्थ्य हबको रुपमा विकास गर्ने लक्ष्य लिइएकोमा यसको सञ्चालनले थप टेवा पुग्ने विश्वास लिइएको छ। त्यस्तै, दाङको राप्ती प्रादेशिक अस्पताल तुलसीपुरमा पनि आधुनिक प्रविधिबाट अस्पतालजन्य फोहोर व्यवस्थापन सुरु गरिएको छ। अस्पतालजन्य फोहोर व्यवस्थापन गर्न आधुनिक उपकरणको प्रयोग गरिएको हो। अस्पतालमा उत्पादनहरू फोहोरलाई प्रविधिमार्फत ब्यवस्थापन हुन थालेपछि अस्पतालको फोहोर एकीकृत रूपमा व्यवस्थापन हुन थालेको छ। स्थापनादेखि अहिलेसम्मअस्पतालमा उत्पादिक फोहोर व्यवस्थापन सबैभन्दा बढी चुनौती देखिएको थियो।अब त्यो व्यवस्थापन सहज हुने अस्पताल प्रशासनले जनाएको छ। अस्पतालमा स्वास्थ्यजन्य फोहोर व्यवस्थापन केन्द्र स्थापना गरेर प्रयोगमा ल्याएपछि अस्पतालजन्य फोहोर व्यवस्थापनमा धेरै सहज भएको अस्पतालमा मेडिकल सुपरिटेन्डेन्ट डा ओमप्रसाद अर्यालले बताए। आधुनिक उपकरण जडान गरेर अस्पतालमा थालिएको फोहोर व्यवस्थापनलाई सहज गराउन फोहोरको वर्गीकरण समेत सुरु गरिएको छ। अस्पतालजन्य फोहोर, सङ्क्रमणयुक्त फोहोर, गल्ने, नगल्ने फोहोरलाई छुट्टाछुट्टै व्यवस्थापन गरिन थालिएको छ। त्यसमा नष्ट गर्नुेपर्ने फोहोर त्यहि नष्ट गरिने र उपयोग गर्न मिल्ने फोहोर बिक्री गर्ने नीति अस्पतालको रहेको अस्पतालका मेडिकल सुपरिटेन्डेन्ट डाअर्यालले बताए। पहिले उपमहानगरपालिकाको समेत अस्पतालजन्य फोहोर नउठाउँदा नजिकै गाड्ने वा जलाउने काम गरिँदै आएको थियोतरअब अस्पतालको फोहोर व्यवस्थापनमा सहज भएको छ।उनले उपकरण सञ्चालनका लागि अस्पतालमै दक्ष जनशक्तिको समेत व्यवस्थगापन भएकाले थप सहज हुने बताए। अस्पतालमा फोहोरलाई सङ्क्रमणमुक्त गर्नका लागि दुई वटा मेसिन जडान गरिएको छ। ती मेसिनबाट फोहोरलाई सङ्क्रमणमुक्त गरेपछि छुट्टै राखिन्छ र उपमहानगरपालिकालाई जिम्मा लगाइन्छ। यूएनडीपी (चाइनाएड)को सहयोगमार्फत २ करोड ५० लाख रुपैयाँ लगानीमा फोहोर प्रशोधन केन्द्र स्थापना भएको हो। देशभर ७ वटा प्रादेशिक अस्पताललाई यो परियोजना सहयोग गरेको र तुलसीपुरमा प्रभावकारी देखिएको युएनडीपीका आयोजना प्रबन्धक राजेश मिश्रले जानकारी दिए। कोरोनाको प्रभावलाई हेरेर आयोजना सुरु गरिएको भए पनि निर्माणका केही ढिलाइ भएको मिश्रले बताए। यसैबीच अस्पतालमा निर्माण भइ सञ्चालनमा ल्याइएको फोहोर व्यवस्थापन केन्द्र अस्पताल प्रशासनलाई हस्तान्तर गरिएको छ।"
निर्माण व्यवसायमैत्री कानुन आवश्यक,"१९ देशका निर्माण व्यवसायीको साझा संस्था हो, इन्टरनेसनल फेडेरेसन अफ एसियन एन्ड वेस्टर्न प्यासिफिक कन्ट्र्याक्टस् एसोसिएसन (इफाप्का)। त्यसको अध्यक्ष हुन्, नेपाल निर्माण व्यवसायी महासंघका अध्यक्ष रवि सिंह। इफाप्काको ४५औं सम्मेलनबाट दुई वर्षका लागि अध्यक्ष चयन भएका हुन्। इफाप्काको उद्देश्य, निर्माण व्यवसाय क्षेत्रका समस्या र समाधानबारे अन्नपूर्ण पोस्टका सुनिता कार्कीले अध्यक्ष सिंहसहित वरिष्ठ उपाध्यक्ष आङदोर्जी लामा र महासचिव रोशन दाहालसँग गरेको कुराकानी : इफाप्का कस्तो संस्था हो र यसले के गर्छ ? इफाप्काबाट नेपालले कसरी फाइदा लिन सक्छ ?निर्माण उद्योगको विषयमा १९ राष्ट्रहरूबीच सहकार्य गर्ने भन्ने हो। यसमा भएको राम्रा पक्षहरू एक अर्का देशमा अवलम्बन हुने गरी काम गर्न सकिन्छ। यसले १९ मुलुकबीच नै आपसी मेलमिलाप र भाइचारा कायम गरेर बृहतर हिसाबमा निर्माण उद्योगको विकासका लागि काम गर्ने हो। सँगसँगै यो अन्तर्राष्ट्रिय फोरम पनि भएकाले दातृ निकायहरू एसियाली विकास बैंक, विश्व बैंक लगायतलाई नेपालमा लगानीका लागि पनि आकर्षित गर्न सकिन्छ। निर्माण उद्योगमा भएका समस्याहरू सम्बोधन गर्न र अवसरहरूलाई उजागर गर्न अन्तर्राष्ट्रिय फोरमका रूपमा यसलाई लिन सकिन्छ। १८ मुलुकलगायत नेपालले लाभ प्राप्त गर्न सक्छ। किनभने यहाँ अतिविकसित जापानलगायतका मुलुकहरू पनि सदस्य राष्ट्र छन्। यी देशहरूसँग पनि निर्माण व्यवसायको क्षेत्रमा सहकार्य गर्न सकिन्छ। सदस्य देशहरूसँग कसरी सहकार्य गर्न सकिन्छ जस्तो लाग्छ ?नेपालमा पूर्वाधार विकासको सन्दर्भमा र निर्माण व्यवसायी मजदुरको कुरा गर्दा दक्ष मानव संशाधनको अभाव छ। ४५ औं इफाप्का सम्मेलन माल्दिभ्समा हुँदै गर्दा ह्युमन क्यापटलको विषय उठेको थियो। मानव संशाधनमा आएका समस्याहरू र दक्ष मानव संशाधनका लागि पनि एक अर्का मुलुकमा नै रोजगारी सिर्जना गर्न सकिन्छ। नेपालमा भएका अर्ध प्रशिक्षित निर्माण मजदुरहरूलाई विकसित मुलुकमा सिप आर्जनका लागि पठाउन सक्ने वातावरण बन्छ। यसले नेपालमा दक्ष निर्माण मजदुर तयार गर्ने अवसर दिन्छ। प्रविधि हस्तान्तरणको क्षेत्रमा पनि सहकार्य गर्न सकिन्छ। विकाससिल राष्ट्र अनुकूल पूर्वाधार विकासमा ऋण तथा अनुदानका लागि पहल गर्न सकिन्छ। यसका लागि पहिला नेपालमा निर्माण व्यवसायमैत्री कानुन ल्याउन पहल गर्न आवश्यक भनेको छ। यसमा दातृ निकायहरूलाई लगानी बढाउन र पूर्वाधार विकास गर्न प्रेरित गर्ने गरी मेरो नेतृत्वमा काम अघि बढ्छ। ४६ औं इफाप्का सम्मेलनमा नेपालमा नै हुँदैछ ? त्यो कसरी गर्ने योजना बनाउनु भएको छ ? ४६ औं इफाप्का बैठक अर्को वर्षको मंसिरदेखि फागुनसम्म आयोजना हुँदैछ। सम्मेलनको नारा नै दिगो पूर्वाधारमा साझेदारी भन्ने रहेको छ। यो सम्मेलन आयोजना हुँदै गर्दा यहाँ १९ राष्ट्रका १ हजार बढी निर्माण व्यवसायी आउने छन्। उनीहरूलाई यहाँ आउँदा नेपालको पर्यटनदेखि लगानी विस्तारको सम्भावना पनि बढ्छ। किनभने सक्षम मुलुकमा सक्षम निर्माण व्यवसायीकर्मीहरूको संगठन इफाप्का हो। यसमा विश्वका उत्कृष्ट निर्माण व्यवसायी कम्पनीहरू पनि नेपाल आउने छन् र नेपालमा भएका सम्भावनाहरूलाई पहिचान गर्न सक्छन्। यतिधेरै संख्यामा विदेशी निर्माण व्यवसायी नेपाल आउँदा ठूलो नै आर्थिक क्रियाकलाप हुन्छ र यसबाट विदेशी मुद्राको आर्जन हुन्छ। पर्यटन क्षेत्रलाइ प्रबद्र्धन गर्न उनीहरूको बसाईलाई सकेसम्म लम्बाउने र साइटसिनहरू गराउने योजना छ। सम्मेलन ४ देखि ५ दिनको हुन्छ। त्यसपछि काठमाडौंको दृश्यावलोकनदेखि यहाँका सम्भावना प्याकेज बनाएर प्रस्तुत गर्ने तयारी पनि भइरहेको छ। यस्तै हामीले एउटा बिहानको खाजा खाने कार्यक्रम सगरमाथा क्षेत्रमा गर्ने सोच अघि सारेका छौं। पर्यटनलाई सघाउ पुग्ने, पूर्वाधार विकासमा लगानी बढाउने र निर्माण व्यवसायलाई प्रबद्र्धन गर्ने गरी कार्यक्रम बनाउँछौं। नेपाल निर्माण व्यवसायी महासंघका अध्यक्ष रवि सिंह। निर्माण व्यवसाय क्षेत्रले के कस्ता समस्या भोगिरहेको छ ?कोभिडपछि रसियायुक्रेन युद्ध भयो। त्यसपछि मूल्यवृद्धि अत्याधिक बढेको छ। यसले गर्दा सञ्चालित आयोजनाहरूको काम अघि बढ्न सकिरहेको छैन। साधारणतया हुने वृद्धि राष्ट्र बैंकको सूचकले खबर गर्छ। तर, अप्रत्याशित मूल्यवृद्धिलाई राष्ट्र बैंकको सूचकले पनि देखाउँदैन। खासगरी डन्डी, पेट्रोलियम पदार्थ, फलामजन्य पदार्थहरूमा करिब सतप्रतिशत मूल्यवृद्धि छ। यसैकारण निर्माण व्यवसायमा ठूलो असर परेको छ। अप्रत्याशित मूल्यवृद्धि सम्बोधन गर्नुपर्छ भनेर हामीले आन्दोलन गयौं। नेपाल सरकारसँग माग पनि राख्यौं। सरकारले साउन महिनामै हाम्रा माग सम्बोधन गर्ने भनेको थियो। तर, मंसिर सकिन लाग्दा पनि केही भएको छैन। यसअघि पनि यस्तो मूल्यवृद्धिमा सरकारले सम्बोधन गरेको थियो। सरकारसँग सम्झौता गर्दा १ वर्षभन्दा बढी अवधीका आयोजना निर्माणको क्रममा १० प्रतिशतभन्दा बढी अप्रत्यशित मूल्यवृद्धि हुँदा सरकारले सम्बोधन गर्ने भन्ने हुन्छ। यस्तै, पुँजीगत खर्च गर्न नसक्दा पनि निर्माण व्यवसायीहरूले काम नपाइरहेको अवस्था छ। सरकारको भुक्तानीमा पनि समस्या छन् कि ?नेपाल सरकारले भुक्तानी गर्न नसक्दा पनि समस्या आएका छन। अहिले करिब ३० अर्बको हाराहारीमा काम सके पनि विभिन्न कारणले भुक्तानी हुन सकिरहेको छैन। अहिले करिब १८ हजारभन्दा बढी निर्माण व्यवसायीले ५ हजारभन्दा बढी आयोजना निर्माणमा छन्। करिब २ हजार आयोजनाको समस्याग्रस्त छन्। चालू आर्थिक वर्षको अन्त्यसम्म समयसिमा बाँकी छ। यी आयोजनामा कुनै मुअब्जा विवाद, जग्गा अधिग्रहणमा समस्या, कुनैमा बजेटका समस्या जस्ता कारणले समस्याग्रस्त भएका हुन्। यस्तै, बैंकबाट ऋण निकालेर काम गर्नका लागि पनि अहिले बैंकले ऋण दिने अवस्था पनि छैन। अहिले निर्माण व्यवासय संकटग्रस्त नै छ। सरकारले समस्या समाधानका लागि के गर्नुपर्ने हो ?सरकारले सबैभन्दा पहिला बिना बजेटका आयोजनाहरू अघि सार्न हुँदैन। हामीकहाँ चुनावको आसपास आएपछि नेताहरूको दबाबमा बजेट नै नपाएका ठेक्का आह्वान गरिने चलन छ। यसलाई तत्कालन नै नियन्त्रण गर्नपर्यो। बजेटको सुनिश्चितता हुनपयो। र, काम सुरु हुनुभन्दा बढी नै जग्गाा अधिग्रहण, मुअब्जा, अन्तर निकाय समन्वय, खानेपानी ढलका लगायतका समस्याहरूको समाधान नगरी ठेक्का आह्वान गर्न भएन। यस्तै सरकारले निर्माण सक्किएका आयोजनाको समयमा भुक्तानी गर्नपर्यो। यस्तै, बिमा प्राधिकरणले जारी गरेको निर्देशकाले निर्माण व्यवसायले अत्याधिक प्रिमियम तिर्नुपर्ने व्यवस्था र बिमा दाबी भुक्तानी गर्दा दाबी गर्न नपाउने रकमको सीमा बढी गराएको व्यवस्था खारेज गर्नपयो। आङदोर्जी लामावरिष्ठ उपाध्यक्ष नेपाल निर्माण व्यवसायी महासंघ १५ औं निर्माण व्यवसाय दिवस कसरी मनाउँदै हुनुहुन्छ ?नेपाल निर्माण व्यवसायी महासंघको १५ औं स्थापना दिवस निर्माणबाट समृद्धि भन्ने नाराका साथ नै मनाइदै छ। केन्द्रदेखि प्रदेश महासंघहरूले पनि स्थापना दिवस मनाउँदै छन्। यो वर्ष पनि सामाजिक उत्तरदायित्वअन्तर्गत रक्तदानदेखि अस्पतालमा बिरामीहरूलाई फलफूल वितरणलगायत सहयोगका कार्यक्रमहरू आयोजना गरिने छ। काठमाडौंमा त्रिपुरेश्वरबाट अनामनगरस्थित महासंघसम्मको प्रभातफेरि पनि आयोजना हुँदैछ। यो नियमित कार्यक्रम नै हो। विगतमा आजकै दिन उत्कृष्ट निर्माण व्यवसायीलाई सम्मान पनि गर्ने गरेका थियौं। तर, यो वर्ष भने यसलाई निरन्तरता दिइएको छैन। आगामी वार्षिक साधरणसभा यो सम्मान दिने हाम्रो तयारी छ। शहरी विकास मन्त्री मेटमणि चौधरीको प्रमुख आतिथ्यता कार्यक्रम पनि आयोजना गर्दैछौं। अर्थतन्त्र नै संकटमा परेका बेला यो क्षेत्रमा पनि त्यसको प्रभाव परेको छ कि ?अर्थतन्त्रमा अहिलकेको देखिएको समस्याले सबैभन्दा पहिलो असर पोर्न नै निर्मण व्यवासायीलाई हो। किनभने राज्यको ढुकुटीबाट रकम लिएर काम गर्नुपर्ने हुन्छ। काम गरिसकेपछि राज्यले भुक्तानी दिनुपर्ने हुन्छ। विभिन्न ठाउँबाट उधारोमा लिएर काम गरेका हुन्छौं तर रकम अभावमा सरकारले भुक्तानी दिन नसक्दा पीडामा परेको अवस्था छ। समयमा नै बैंकको ऋण तिर्न सकिएन भने बैंकले घरबार नै लिलाम गरिदिन्छ। चेकको पैसा समयमा भुक्तानी गर्न सकिएन भने पनि चेक बाउन्स भएर बैंकिङ कसूर लाग्छ। बैंकले कालोसूचीमा राखेर कुनै पनि कारोबार गर्न पाउनेसम्म गर्न सक्छ। यी सबै समस्या यस क्षेत्रले भोग्दै आएको पनि छ। आर्थिकमन्दीसँगै अत्याधिक मूल्यवृद्धिले पनि प्रत्यक्ष असर परिरहेको छ। यो अवस्थाबाट पार पाउन हामीले सरकारसँग हारगुहार गर्दै आएका छौं। विगतमा पनि गरेका छौं र अब आउने नयाँ सरकारसँग पनि गर्छौं। नयाँ संसद र सरकारबाट के आशा राख्नुभएको छ ?उहाँहरू यस क्षेत्रका समस्यासँग अभ्यस्त पनि हुनुहुन्छ। उहाँहरूबाट आशा गर्ने ठाउँ छ। विशेषगरी नीतिगत पक्षमा काम गर्न जरुरी छ। मेरो अनुरोध पनि यहि छ कि नीतिगत कुराहरूमा लागिदिनुहोस्, आवश्यक सुधारमा पहल गरिदिनुहोस्। ५ वर्षपछि तपाइहरू यही पेसामा नै फर्किनुपर्छ। रोशन दाहाल महासचिव नेपाल निर्माण व्यवसायी महासंघ"
रामोसको उदय,"दोहा : पोर्चुगल र स्विट्जरल्यान्डबीचको खेल सुरु हुनुअघि क्रिस्टियानो रोनाल्डो बेन्चमा बसेको चर्चा थियो। तर, खेल सकिँदा सबै चर्चा गोन्कालो रामोसमा केन्द्रित भयो। पोर्चुगल र अन्तर्राष्ट्रिय फुटबलका सर्वकालीन सर्वाधिक गोलकर्ता रोनाल्डो लक्षित क्यामेरा तैनाथ थिए। समूह चरणको अन्तिम खेलमा सब्स्टिच्युट हुँदा प्रशिक्षक फर्नान्डो सान्तोसप्रति असन्तुष्ट देखिएका रोनाल्डो स्विट्जरल्यान्डविरुद्ध पहिलो रोजाइमा परेनन्। पोर्चुगलको बेन्च फोटोग्राफरले घेरिएको थियो। रोनाल्डोको आक्रोस र असन्तुष्टि पोखिएको तस्बिर कैद गर्न भेला भएका फोटोग्राफर पोर्चुगिज बेन्चको वरिपरी थिए। रोनाल्डोबाट प्रतिक्रियाको अपेक्षा उनीहरूमा थियो। किनभने उनी सन् २००८ पछि पहिलो पटक मुख्य प्रतियोगितामा बेन्चमा सीमित भएका थिए। तर, खेल अगाडि बढ्दै जाँदा मैदानमा भएका फोटोग्राफरको मात्रै होइन, विश्वभर प्रत्यक्ष हेरिरहेका दर्शकको ध्यान २१ वर्षीय फरवार्ड गोन्कालो रामोसतर्फ मोडियो। रोनाल्डोको स्थान लिएका रामोसले जारी विश्पकपमा पहिलो ह्यािट्रकसमेत गरे। सबैको ध्यान पनि उनी तिरै मोडियो। रोनाल्डोलाई बेन्चमा राख्ने निर्णय गरेका प्रशिक्षक सान्तोसले यति उत्कृष्ट परिणामको अपेक्षा पक्कै गरेका थिएनन्। पोर्चुगलले हासिल गरेको ६१ गोलको जित त छँदै छ, तर पहिलो पटक अपेक्षासहित मैदानमा उतारिएका रामोसले पनि तीन गोल गर्दै करियरकै उत्कृष्ट रात बनाए। सन् १९६२ मा हंगेरीका फ्लोरियन अल्बर्टपछि विश्वकपमा ह्याट्रिक गर्ने रामोस सबैभन्दा युवा खेलाडी हुन्। बेन्फिाकाका फरवार्ड रामोसले २१ वर्ष एक सय ९१ दिनमा ह्याट्रिक गरेका हुन्। इङ्ल्यान्डका पूर्व खेलाडी ग्यारी लिन्करले विश्वकै उत्कृष्टमध्ये एक खेलाडीलाई प्रतिस्थापन गरेको दबाबमा ह्याट्रिक गरेका रामोसका लागि अविश्वसनीय रात भएको बताए। व्यावसायिक क्लबमा उच्च लयमा रहेका रामोसले १७औं मिनेटमा पहिलो गोल गरेका थिए। रामोसले गोल गर्नुअघि एक पटक मात्रै बल छोएका थिए। पेनाल्टी एरियाको कठिन कुनामा बल नियन्त्रणमा लिएका रामोसले सशक्त प्रहारसँगै अविस्वसनीय गोल गरेका थिए। उनले दोस्रो हाफको सुरुवातमै व्यक्तिगत दोस्रो गोल गरेका थिए। डिएगो डालोटले ६७औं मिनेटमा दिएको क्रसलाई चतुर्याइंपूर्वक गोलमा परिणत गर्दै विश्वकपको पहिलो ह्याट्रिक पूरा गरे। त्यसअघि उनले नै दिएको पासमा राफेल गुरेरोले उत्कृष्ट गोल गरेका थिए। रामोसले ७४औं मिनेटमा सब्स्टिच्युट हुनुअघि सर्वाधिक (६) प्रहार गरेका थिए। तीमध्ये पाँच प्रहार फ्रेममा राख्न सफल भए। उनले स्विट्जरल्यान्डको पेनाल्टी बक्समा ६ पटक बल छुँदा तीन गोल गरे। उनी सब्स्टिच्युट भएसँगै इङ्ल्यान्डका पूर्व गोलरक्षक रोब ग्रिनले मुक्तकण्ठले प्रशंसा गरेका थिए। रामोसको प्रदर्शन सनसनीपूर्ण रह्यो, उनले अन्तर्राष्ट्रिय सञ्चारमाध्यमसँग भनेका छन्, जारी विश्वकपकै उत्कृष्ट प्रदर्शन थियो। सबै पक्षबाट उत्कृष्ट। रोनाल्डोले विश्वकपमा आठ गोल गरेका छन्। नकआउट चरणका ६ खेल खेलेका रोनाल्डोले गोल गर्न सकेका छैनन्। तर, एकै खेलमा रामोसले तीन गोल ठोकिसकेका छन्। रामोस बेन्फिकाको युथ क्लबमा हुर्किएका खेलाडी हुन्। उनले जारी विश्वकपमा स्विट्जरल्यान्डविरुद्धको खेलअघि जम्मा ३३ मिनेट मात्रै देशबाट खेलेका थिए। गत नोभेम्बरमा भएको नाइजेरियाविरुद्धको मैत्रीपूर्ण खेलमा उनले २३औं मिनेटमा एक गोल गरेका थिए। जारी विश्वकपको समूह चरणमा उनले घाना र उरुग्वेविरुद्ध दुई र आठ मिनेट खेलेका थिए। समूह चरणको अन्तिम खेलमा उनी दक्षिण कोरियाविरुद्ध प्रयोग नभएका सब्स्टिच्युट थिए। त्यो खेलअघि नै पोर्चुगल अन्तिम १६ मा पुगिसकेको थियो। तर, पोर्चुगलको सिनियर टिमको पहिलो रोजाईमा पहिलो पटक परेका रामोसले वर्षौंदेखि गरिरहेजस्तो प्रदर्शन गरे। ह्याट्रिक हिरो गोन्कालो रामोसले रवाफसहित विश्वलाई आफ्नो परिचय दिएका छन्, फिफा विश्वकपले ट्वीटरमा लेखेको छ। बेन्फिाकाबाट जारी सिजन २१ खेलमा १४ गोल र ६ असिस्ट गरेका रामोस आत्मविश्वास र उत्कृष्ट लयमा छन्। तीमध्ये सात गोल पछिल्ला ६ खेलमा गरेका रामोसमा आत्मविश्वास पनि उक्तिकै छ। तर, विश्वकप यो सनसनीपूर्ण शैलीमा सुरु हुन्छ भन्ने उनले पक्कै सोचेका थिएनन्। सन् २००२ पछि विश्वकपमा पहिलो पटक सुरुवाती ११ मा परेर ह्याट्रिक गर्ने उनी पहिलो खेलाडी हुन्। २० वर्षअघि जर्मन फरवार्ड मिरास्लोभ क्लोसले ह्याट्रिकसहित विश्वकपको सुरुवात गरेका थिए। क्लोस विश्वकपका सर्वाधिक गोलकर्ता पनि हुन्। सन् २००६ मा रोनाल्डोपछि पोर्चुगलबाट विश्वकपमा गोल गर्ने सबैभन्दा कम उमेरका खेलाडी हुन्, रामोस। सनसनीपूर्ण प्रदर्शनपछि उनले पक्कै क्वार्टरफाइनलमा मोरक्कोविरुद्ध पहिलो रोजाइमा स्थान बनाउने विश्वास गरिएको छ। स्विट्जरल्यान्डविरुद्धको खेलपछि उनी त्यसका हकदार पनि देखिन्छन्। रोनाल्डोबारे सोध्दा रामोसले उनी टिमको लिडर भएको बताए। क्रिस्टियानो रोनाल्डोले म र टिमसँग कुरा गरिरहन्छन्। उनी हाम्रा लिडर हुन्, जो संधै सहयोग गर्न चाहन्छन्, खेलपछि रामोसले भने। रियल म्याड्रिड, युभेन्टस र म्यानचेस्टर युनाइटेडका फरवार्ड रोनाल्डोले प्रमुख प्रतियोगिता (विश्वकप र युरोपियन च्याम्पियनसिप) मा पोर्चुगलबाट लगातार ३१ खेलमा पहिलो रोजाइबाट खेले। उमेर ढल्किँदै गएका रोनाल्डो पहिलो पटक पहिलो रोजाइमा नपर्दा समाचार त बन्छन् नै। पोर्चुगलको डगआउट वरिपरीको हल्लाले उनी पनि छक्क परेका थिए। तर, उनी दोस्रो हाफमा मैदान प्रवेश गर्दा समर्थकले रंगशाला गुञ्जयमान बनाएका थिए। दोस्रो हाफमा मैदान प्रवेश गरेका रोनाल्डोले एक गोल गरेका थिए। यद्यपि, अफसाइडका कारण गोल मान्य भएन। रामोसको प्रदर्शनपछि ३७ वर्षीय फरवार्ड रोनाल्डो मोरक्कोविरुद्ध पहिलो रोजाईमा हुन्छन् भन्ने निश्चित छैन। जारी विश्वकपमै पाँच फरक विश्वकपमा गोल गर्ने पहिलो खेलाडीको कीर्तिमान बनाएका रोनाल्डोले यसपाली पोर्चुगिज टिमबाट कम श्रेय पाउने छन्। करियरको उत्तराद्र्धमा पुगेका रोनाल्डो केही अर्थमा दुर्भाग्यशाली पनि रहे। जब उनी करियरको उच्च लयमा थिए, त्यसबेला पोर्चुगलको टिम अहिलेजस्तो बलियो थिएन। अहिले पोर्चुगल साँच्चै बलियो देखिन्छ। तर, प्राइम फर्ममा भएका रोनाल्डोको केही हिस्सा मात्रै उनमा बाँकी छ।"
एक्कासि चोलेन्द्र चोख्याउने चलखेल,"काठमाडौं : निलम्बित प्रधानन्यायाधीश चोलेन्द्रशमशेर जबराले आफू विरुद्धको महाभियोग प्रस्ताव निष्प्रभावी भएको जानकारी गराइदिन संसद् सचिवालयका महासचिव भरत गौतमलाई मंगलबार निवेदन लेखे। महासचिव गौतमले बुधबार बिहानै जबरालाई क्लिन चिट दिए। अर्थात्, जबराविरुद्ध महाभियोग निष्क्रिय भएको ठहर गरिदिए। महासचिव गौतमले त्यससम्बन्धी पत्र राष्ट्रपति कार्यालयदेखि सर्वोच्च अदालतसम्म पठाइदिए। महासचिवबाट क्लिन चिट पाएपछि जबराले बुधबार नै प्रधानन्यायाधीशको हैसियतमा सर्वोच्च फर्कने जानकारी गराए। यो सूचना लगत्तै सर्वोच्च प्रशासन र कानुन व्यवसायीबीच हल्लीखल्ली मच्चियो। जबरालाई सर्वोच्चमा प्रवेश नदिने भन्दै कानुन व्यवसायी सर्वोच्चको गेटमा विरोधमा उत्रे। जबरा सर्वोच्च त फर्केनन, तर दिनभर सर्वोच्च अशान्त बन्यो। न्याय क्षेत्रको विवाद छताछुल्ल भयो।  जबराविरुद्ध सत्ता गठबन्धनका सांसदहरूले फागुन १ गते प्रतिनिधिसभामा महाभियोगपत्र दर्ता गरेका थिए। लगत्तै, जबरा निलम्बनमा परे। तर, उनीविरुद्धको महाभियोग टुंगोमा नपुग्दै प्रतिनिधिसभाको कार्यकाल समाप्त भयो। नयाँ निर्वाचन भयो। अघिल्लो संसद्को कार्यकाल समाप्तिसँगै महाभियोग स्वतः निष्क्रिय भएको जबराको दाबी थियो। संसद्का महासचिव गौतमले पनि तत्कालीन प्रतिनिधिसभामा महाभियोग प्रस्ताव निष्कर्षमा नपुगेको र नयाँ निर्वाचित भइसकेकाले महाभियोग प्रस्ताव स्वतः निष्क्रिय भएको ठहरसहित क्लिन चिट दिए। महाभियोगको प्रस्ताव तत्कालीन प्रतिनिधिसभामा पेस, प्रारम्भिक छलफल र महाभियोग सिफारिस समितिबाट प्रतिवेदन बुझाइएको तर तत्पश्चात्को प्रक्रिया अगाडि नबढेको अवस्थामा २०७९ मंसिरमा नयाँ निर्वाचन सम्पन्न भई सकेकाले ०७८ फागुन १ मा तत्कालीन समयमा महासचिवबाट सम्माननीय प्रधानन्यायाधीश चोलेन्द्रशमशेर जबराले कार्य सम्पादन गर्न नपाउने भन्ने व्यहोराको पत्रसमेत निष्प्रभावी भएको व्यहोरा जानकारीका लागि अनुुरोध गर्दछु, महासचिव गौतमले पत्रमा भनेका छन्। तर, महाभियोग निष्क्रिय भएको ठहर गर्ने अधिकार संसद्को महासचिवलाई नभएको कानुनविज्ञ र राजनीतिक दलका नेताहरूले दाबी गरेका छन्। महाभियोग छानबिन समितिले नयाँ संसद्लाई थप अध्ययन गरेर छानबिन गर्न सुझाव दिएकाले महाभियोग यथावत् रहेको सत्तागठबन्धनका नेताहरूको तर्क छ। त्यसैकारण महासचिव गौतमले पठाएको पत्र असंवैधानिक भएको उनीहरूको दाबी छ। महासचिव गौतमले भने, आफूलाई लागेअनुसार काम गरेको प्रतिक्रिया दिएका छन्। सर्वोच्च अदालतको फुल कोर्टले पनि के कारण महाभियोग निष्क्रिय भयो भनी महासचिव गौतमलाई प्रश्न सोधेको छ। महासचिव गौतमले भने, नयाँ निर्वाचनसँगै तत्कालीन प्रतिनिधिसभाको कार्यकाल सकियो। नियमित कार्यसम्पादनका लागि सम्बन्धित निकायलाई जानकारी गराइएको छ। अदालतले प्रश्न सोध्न सक्छ। निलम्बनको अवस्थामा रहेका प्रधानन्यायाधीश जबरा एकसाताभित्रै अवकाश पाउँदै छन्। अवकाश पाउनुअघि सर्वोच्च प्रवेश गर्ने दाउ हेरेका राणाले क्लिन चिटको अपेक्षाका साथ संसद् सचिवालयमा पत्र लेखेका थिए। आफूमाथि लागेको महाभियोग नटुंगिदै प्रधानन्यायाधीश जबरा सर्वोच्च प्रवेश गर्न लागेको यो दोस्रो पटक हो। यसअघि महाभियोग सिफारिस समितिले प्रतिवेदन बुझाएको भोलिपल्ट नियमित जिम्मेवारीमा फर्कने सूचना दिएका थिए। उनले संविधानको धारा १०१ (२) बमोजिम तत्कालीन प्रतिनिधिसभाकोे कार्यकाल समाप्त भइसकेको उल्लेख गर्दै सचिवालयमा पत्र पठाएका थिए। राणामाथि संविधानको धारा १०१ (२) बमोजिम तत्कालीन प्रतिनिधिसभामा महाभियोग प्रस्ताव दर्ता भएको थियो। त्यसपछि महासचिव डा गौतमले नै संविधानको धारा १०१ (६) बमोजिम प्रधानन्यायाधीश जबराले कार्यसम्पादन गर्न नपाउने पत्र विभिन्न निकायमा पठाएका थिए। आफूविरुद्धको महाभियोग प्रस्ताव टुंगो नलागेपछि जबरा यसअघि पनि सर्वोच्च छिर्ने प्रयास गरेका थिए। मंगलबार संसद् सचिवालयमा दर्ता गरिएको पत्रमा जबराले भनेका छन्, संविधानको धारा ८९ (ग), ९१ (६) (क) र १११ (१०)को प्रतिबन्धात्मक वाक्यांशबमोजिम निष्प्रभावी भएको हुँदा प्रधानन्यायाधीशको नियमित कार्य सम्पादन गर्नका लागि सम्बन्धित निकायहरूलाई जानकारी गराई दिन हुन सादर अनुरोध गर्दछु। संसद् सचिवालयका महासचिव डा गौतमले महाभियोगको सिफारिस प्रक्रिया अघि नबढेको, नयाँ प्रतिनिधिसभाको निर्वाचन सम्पन्न भइसकेको तर्क गर्दै प्रधानन्यायाधीश जबराले कार्य सम्पादन गर्न नपाउनेपत्र निष्प्रभावी भएको तर्क गरेका छन्। संवैधानिक कानुन व्यवसायी मञ्चका पूर्वअध्यक्ष एवं वरिष्ठ अधिवक्ता दिनेश त्रिपाठीले महाभियोगलाई निष्प्रभावी भएको उल्लेख गर्दै दिइएको पत्रलाई लेटर बमको संज्ञा दिएका छन्। संसद् सचिवालयबाट संविधानमाथि प्रहार गर्दै आएको लेटर बम हो। यसलाई गम्भीरतापूर्वक लिनुपर्छ, वरिष्ठ अधिवक्ता त्रिपाठीले भने, कुनियतकासाथ सुनियोजित ढंगले पत्र पठाइएको छ। संसद्को क्षेत्राधिकारमाथि पनि प्रश्न चिन्ह उठेको छ। वरिष्ठ अधिवक्ता त्रिपाठीले प्रधानन्यायाधीश जबरालाई सर्वोच्च अदालतमा प्रवेश गर्न दिन नहुने बताए। पूर्वसभामुख दमननाथ ढुंगानाले संसदको निर्णय मात्र सर्वोपरि हुने बताए। उनले भने, संसद्को निर्णय सर्वोपरि हुन्छ। संसद् सचिवालयका महासचिवले अख्तियारी कहाँबाट पाउनुभयो ? कुन स्रोतबाट पत्र लेख्ने अधिकार प्राप्त भयो ? यसमा संसद् सचिवालयका महासचिव जवाफदेहि हुनुपर्छ। महाभियोग नटुंगिदै फर्किने दाउआफूमाथि लागेको महाभियोग नटुंगिदै प्रधानन्यायाधीश जबरा सर्वोच्च प्रवेश गर्न लागेको यो दोस्रो पटक हो। यसअघि महाभियोग सिफारिस समितिले प्रतिवेदन बुझाएको भोलिपल्ट नियमित जिम्मेवारीमा फर्कने सूचना दिएका थिए। राणाविरुद्ध अन्य सहकर्मी न्यायाधीशले यसअघि राणासँग संयुक्त इजलासमा बस्न अस्वीकार गरेका थिए। उनको सर्वोच्च छिर्ने प्रयासमा बुधबार बसेको फुलकोर्ट बैठकमा न्यायाधीशहरूले संवैधानिक प्रश्न उठाएका छन्। १ असोजमा महाभियोग सिफारिस समितिले सभामुख अग्निप्रसाद सापकोटालाई प्रतिवेदन बुझाएको थियो। समितिका सभापति रामबहादुर विष्टसहित ६ जनाले राणाविरुद्ध महाभियोग लगाउनुपर्ने आधार र कारण पेस गरेका थिए। समितिका सभापति रामबहादुर विष्टका अनुसार, समितिले पर्याप्त समय अभाव देखाउँदै संविधानको धारा १०१ (६) बमोजिम नयाँ प्रतिनिधिसभाको बैठकमा पेस गरी टुंगो लगाउनुपर्ने सुझाव दिइएको छ। महाभियोग टुंगो नलागेसम्म निलम्बन रहिरहने गरी सिफारिस गरेका थियौं। प्रतिनिधिसभाको बैठकमा पेस गरी टुंगो लगाउने सुझाव दिएका थियौं, सभापति विष्टले भने। न्यायिक विचलन र भ्रष्टाचारको आरोप लगाउँदै जबराविरुद्ध २०७८ फागुन १ गते संसद् सचिवालयमा महाभियोग प्रस्ताव दर्ता भएको थियो। सत्तारूढ दल नेपाली कांग्रेस र माओवादीका ९८ जना सांसदले महाभियोग दर्ता गरेका थिए। महाभियोग दर्ता भएसँगै जबरा स्वतः निलम्बनमा परेका थिए। महाभियोग छलफलका २०७८ फागुन २९ गते प्रतिनिधिसभामा पेस भएको थियो। प्रतिनिधिसभाले ढिलो गरी महाभियोग सिफारिस समिति गठन गरेको थियो। महाभियोग सिफारिस समितिले भदौ १५, १६, १९, २६ र २८ गते जबरासँग बयान लिएको थियो। समितिका बहुमत सदस्यले जबराविरुद्ध महाभियोग सिफारिस गरेका थिए। समितिमा रहेका सत्तारूढ गठबन्धनका ६ सदस्यले महाभियोग सिफारिस गरेका थिए। एमाले र लोसपाले भने फरक मत राखेका थिए। ११ जनामध्ये सभापति रामबहादुर विष्ट, मीन विश्वकर्मा, रेखा शर्मा, यशोदा सुवेदी गुरुङ, कल्याणी खड्का र प्रमोद साहसहित बहुमतले महाभियोग प्रस्ताव सिफारिस गर्नुपर्ने सुझाएका थिए। एमाले सांसदहरू विष्णुप्रसाद पौडेल, लालबाबु पण्डित, शिवमाया तुम्बाहाम्फे, कृष्णभक्त पोखरेल र लोसपाका एकवाल मियाँले भने प्रक्रियामा असहमति जनाउँदै आठबुँदे फरक मत दिएका थिए। संसद् सचिवालयको पत्र प्राप्त भएपछि सर्वोच्च अदालतमा न्यायाधीशहरूको फुल कोर्ट (पूर्ण बैठक) बसेको थियो। पूर्ण बैठकको निर्णयअनुसार भन्दै सर्वोच्च अदालतले केही विषय प्रष्ट हुन आवश्यक रहेको जनाएर संसद् सचिवालयमा बुधबार पत्र पठाएको छ। सर्वोच्चका सहरजिस्ट्रार नारायणप्रसाद रेग्मीले जानकारी उपलब्ध गराउन अनुरोध गर्दै संसद् सचिवालयका महासचिव डा गौतमलाई पत्र पठाएका हुन्। महाभियोग सिफारिस समितिबाट प्रतिनिधिसभामा पेस भएको भनिएको प्रतिवेदन उपरको कारबाही निरन्तरता कायम छछैन भन्दै प्रश्न गरेका छन्। नयाँ प्रतिनिधिसभामा सो प्रस्ताव पेस हुने वा नहुने के हो ? उक्त महाअभियोग प्रस्ताव तत्कालीन प्रतिनिधिसभाको कार्यकाल समाप्त भएको मितिले निष्प्रभावी भएको भनिएको हो ? वा निर्वाचन भएको मितिले निष्प्रभावी भएको हो ? जानकारी तत्काल उपलब्ध गराइदिन अनुरोध गरिएको छ। तत्कालीन प्रधानन्यायाधीशहरू विश्वनाथ उपाध्याय, सुरेन्द्रप्रसाद सिंह र सुशीला कार्कीविरुद्ध महाभियोग ल्याइएको थियो। कालान्तरमा सभामुखले आफैं खारेज गरेका वा सरकार आफैंले फिर्ता लिएका थिए। नवनिर्वाचित प्रतिनिधिसभाले कार्य प्रारम्भ नगर्दैको अवस्थामा कुन संवैधानिक वा कानुनी व्यवस्थाको आधारमा महासचिवले महाभियोगको प्रस्ताव निष्प्रभावी भएको भनी उल्लेख गर्नुभएको हो ? सो कुराको जानकारी तत्काल उपलब्ध गराइदिन हुन पूर्ण बैठकको निर्णयअनुसार अनुरोध गरिएको छ। कानुनी लडाइँमा बार प्रधानन्यायाधीश राणाविरुद्ध १०९ दिनसम्म आन्दोलन गरेका कानुन व्यवसायीहरू बुधबार पनि सर्वोच्च परिसरमा एकजुट थिए। कानुन व्यवसायीको छाता संगठन नेपाल बार एसोसिएसनको बुधबार बसेको आकस्मिक बैठकले संसद् सचिवालयका महासचिव डा गौतमलाई तत्काल कारबाही गर्न माग गरेको छ। महाभियोग प्रस्ताव संसद्मा पेस भई प्रक्रियासमेत अगाडि बढेको अवस्थामा महाभियोग सांसदको पुँजी भइसकेको र आउँदो सार्वभौम संसद्मा निर्णयार्थ पेस गर्ने गरी गरेको निर्णयलाई चुनौती दिएकोमा गम्भीर ध्यानाकर्षण भएको जनाएको छ। निलम्बित प्रधानन्यायाधीश चोलेन्द्रशमशेर जबरा बुधबार सर्वोच्च आउने सूचना पाएपछि प्रवेश गर्न नदिने भन्दै सर्वोच्चको गेटमा विरोधमा उत्रिएका कानुन व्यवसायी। विरोधका कारण बुधबार दिनभर सर्वोच्च अशान्त बनेको थियो। तस्बिर : सुनिता डंगोल बार एसोसिएसनले संसद् सचिवालयको पत्र कार्यान्वयन नगर्न सम्बद्ध निकायको ध्यानाकर्षण गराएको छ। सार्वभौम संसद्को विषयलाई बीचैमा कर्मचारीले पत्र दिएर अगिंकार गर्न मिल्दैन। आगामी संसद्ले नै निर्णय गर्छ, बार अध्यक्ष घिमिरेले भने, संविधान, कानुनविपरीत काम गर्ने त्यस्ता कर्मचारीलाई तत्काल कारबाही गर्न माग गर्दछौं। संसद् सचिवालयबाट भएको पत्राचारले नेपालको संविधान, ऐन, कानुन तथा संसदीय मूल्य मान्यताको उल्लंघन भएको बारले ठहर गरेको छ। सर्वोच्च बारका अध्यक्ष वरिष्ठ अधिवक्ता पूर्णमान शाक्यले राणाको भौतिक प्रवेशलाई रोकिने बताए। संसद् सचिवालयको पत्रलाई बदर गराउन कानुनी प्रक्रिया चालिसकेका छौं, उनले भने। वरिष्ठ अधिवक्ता शाक्यलगायतले बुधबार रिट निवेदन दर्ता गरेका छन्। रिटको पेसी शुक्रबारका लागि तोकिएको सर्वोच्च अदालतले जनाएको छ। पूर्वप्रधानन्यायाधीश अनुपराज शर्माले संसद् सचिवालयले महाभियोग निष्प्रभावी ठहर गर्न नमिल्ने बताउँछन्। प्रतिनिधिसभाको कार्यकाल समाप्त भइसकेको तर्क गरेर निष्प्रभावी भएको ठहर गरी संसद् सचिवालयले नियमित कार्य सम्पादनमा पठाउन मिल्दैन, पूर्वप्रधानन्यायाधीश शर्माले अन्नपूर्ण पोस्ट्सँग भने, नवनिर्वाचित प्रतिनिधिसभामा पेस नै भएको छैन। कसरी संसद् सचिवालयले निष्प्रभावी भएको भन्न सक्छ ?संसद्का विधेयक सम्बन्धमा भने नियमावलीले विधेयक निष्क्रिय हुने जनाएको छ। तर महाभियोग अलग विषय भएकाले स्वतः निस्क्रिय नहुने पूर्वप्रधानन्यायाधीश शर्मा बताउँछन्। संसद्ले निष्प्रभावी भएको भन्न सक्छ। संसद् सचिवालयले होइन, उनले भने। पूर्वप्रधानन्यायाधीश ओमप्रकाश मिश्रका अनुसार, संसद सचिवालयका महासचिव डा गौतमको पत्रविरुद्ध रिट निवेदन दिएर वैधानिकताको परीक्षण गर्न सकिने बताउँछन्। सबै पक्षले संयमता अपनाउनुपर्छ। बार होस् कि बेञ्च होस् दुवैको इज्जत, सम्मानको कुरा हो। आआफ्नो सम्मान र गरिमा कायम राख्नुपर्छ, उनले भने। सर्वोच्च अदालतका पूर्वन्यायाधीश बलराम केसीले महाभियोगको प्रस्तावबारे विचार गर्ने अधिकार सार्वभौम सांसदहरूलाई भएकाले महाभियोग निष्प्रभावी भएको पत्र संसद् सचिवालयले दिनु अनधिकृत भएको बताए। संसद् सचिवालयले सांसदहरूको प्रतिनिधित्व गर्न सक्दैन, पूर्वन्यायाधीश केसीले भने, चुनाव सकिएको छ। अब हुने नयाँ संसद्ले विचार गर्ने कुरा हो। संसद् सचिवालयले महाभियोग निष्प्रभावी भएको पत्र दिनु अनधिकृत हो। सांसदहरूले प्रयोग गर्ने अधिकार सचिवालयले कसरी प्रयोग गर्न सक्छ ? नयाँ संसदलाई मात्र महाभियोग प्रस्ताव के गर्ने भन्ने अधिकार छ। महाभियोग निष्प्रभावी भएको पत्र दिने अधिकार संसद् सचिवालयलाई छैन। जबरा उमेरहदका कारण मंसिर २७ गते अवकाश पाउँदै छन्। १५ असार २०७६ मा संसदीय समितिमा सुनुवाइका क्रममा प्रधानन्यायाधीश जबराले प्रतिबद्धता व्यक्त गरेका थिए। तर, उनी अवकाशको एक साताअघि पुनः विवादमा तानिएका छन्। तत्कालीन प्रधानमन्त्री शेरबहादुर देउवाले गैरसांसद गजेन्द्रबहादुर हमाललाई मन्त्रीमा नियक्त गरेको सार्वजनिक भएपछि उनी विवादमा तानिएका थिए। प्रतिनिधिसभा विघटनका मुद्दाहरूलगायत विभिन्न मुद्दाको पेसी सूची तोक्ने सम्बन्धमा उठेका विवादमा उनी मुछिए। संवैधानिक अंगमा गरिएको नियुक्तिमा भागबन्डा लिएको समेत आरोप लागेको थियो। महाभियोग लागेका राणा सबैभन्दा विवादित प्रधानन्यायाधीशमा चित्रण हुन पुगेका छन्। तत्कालीन प्रधानन्यायाधीशहरू विश्वनाथ उपाध्याय, सुरेन्द्रप्रसाद सिंह र सुशीला कार्कीविरुद्ध महाभियोग ल्याइएको थियो। कालान्तरमा सभामुखले आफैं खारेज गरेका वा सरकार आफैंले फिर्ता लिएका थिए। वरिष्ठ अधिवक्ता प्राध्यापक गान्धी पण्डितका अनुसार, महाभियोगको अभ्यासले विकृति ल्याउन सक्ने जोखिम छ। महाभियोग प्रस्ताव लगाउन सकिन्छ। तर, महाभियोगलाई टुंगोमा पुयाउनुपर्छ, वरिष्ठ अधिवक्ता पण्डित भन्छन्, महाभियोगको दुरुपयोग गर्नुहुँदैन। स्वतन्त्र न्यायालयमा हस्तक्षेप हुनु राम्रो होइन। प्रत्येक न्यायाधीशको शीरमा महाभियोगको दरबार झुन्डिएको अवस्था छ। पूर्वप्रधानन्यायाधीश ओमप्रकाश मिश्रले न्यायालय अवस्थाले दुःखित तुल्याउने बताए। प्रधानन्यायाधीशमाथि महाभियोग लाग्नु राम्रो होइन, उनले भने, न्यायालयको अवस्थाले दुखित तुल्याएको छ। महाभियोग टुंगो नलागेसम्म निलम्बन रहिरहने गरी सिफारिस गरेका थियौं। प्रतिनिधिसभाको बैठकमा पेस गरी टुंगो लगाउने सुझाव दिएका थियौं।रामबहादुर विष्ट, सभापति, महाभियोग सिफारिस समिति संसद्को निर्णय सर्वोपरि हुन्छ। संसद् सचिवालयका महासचिवले अख्तियारी कहाँबाट पाउनुभयो ? कुन स्रोतबाट पत्र लेख्ने अधिकार प्राप्त भयो ? संसद् सचिवालयका महासचिव जवाफदेहि हुनुपर्छ। दमननाथ ढुंगाना, पूर्वसभामुख महाभियोग निष्प्रभावी भएको पत्र दिने अधिकार संसद् सचिवालयलाई छैन।बलराम केसी, पूर्वन्यायाधीश प्रतिनिधिसभाको कार्यकाल समाप्त भइसकेको तर्क गरेर महाभियोग निष्प्रभावी भएको तर्क गर्न मिल्दैन। नवनिर्वाचित प्रतिनिधिसभामा पेस नै भएको छैन। कसरी संसद् सचिवालयले निष्प्रभावी भएको भन्न सक्छ ? अनुपराज शर्मा, पूर्वप्रधानन्यायाधीश सबै पक्षले संयमता अपनाउनुपर्छ। बार होस् कि बेञ्च। दुवैको इज्जत, सम्मानको कुरा हो। आआफ्नो सम्मान र गरिमा कायम राख्नुपर्छ।ओमप्रकाश मिश्र,पूर्वप्रधानन्यायाधीश सार्वभौम संसद्को विषयलाई बीचैमा कर्मचारीले पत्र दिएर अगिंकार गर्न मिल्दैन। संविधान, कानुनविपरीत काम गर्ने त्यस्ता कर्मचारीलाई तत्काल कारबाही गर्न माग गर्दछौं।गोपालकृष्ण घिमिरे, अध्यक्ष, नेपालबार एसोसिएसन"
रबि लामिछानेको पार्टीलाई 'सत्ता बाहिर' राख्ने रणनीति,"काठमाडौं : चौथो दलका रूपमा उदाएको राष्ट्रिय स्वतन्त्र पार्टी अब बन्ने सरकारमा सहभागीताबारे अनिर्णित देखिएको छ। संसदमा समानुपातिकसहित २० सिट ल्याएको रास्वपाले सरकारमा दर्विलो उपस्थित हुने या प्रतिपक्षमा रहेर प्रभावकारी भूमिका निर्वाह गर्नेबारे निर्णय लिन सकेको छैन। सत्ता गठबन्धन र नेकपा एमालेले सत्ता समीकरणबारे आन्तरिक छलफललाई तिव्रता दिए पनि ती छलफलमा रास्वपाको सहभागीता देखिँदैन। सत्ता गठबन्धन पनि सकेसम्म रास्वपालाई सरकारमा सहभागी नगराउने मनस्थितिमा छ। हालको गठबन्धनलाई निरन्तरता दिँदै नागरिक उन्मुक्ति पार्टी र जनमत पार्टीलाई सरकारमा सहभागिता गराउन लागिपरेको छ। त्यसका लागि सत्ता गठबन्धनका शीर्ष नेताहरूले नागरिक उन्मुक्ति पार्टीका संरक्षक रेशम चौधरी र जनमतका अध्यक्ष सीके राउतसँग तीव्र लबिङ गरिरहेका छन्। जनमतका अध्यक्ष राउतले सरकारमा सहभागीता हुने प्रतिवद्धतासमेत व्यक्त गरिसकेका छन्। एमालेले पनि सरकारमा बहुमत पुर्याउने कसरतमा छ। तर रास्वपासँग छलफल गरेको देखिँदैन। अहिलेसम्म भाबी सरकारलाई लिएर रास्वपाले कुनै खालको गृहकार्य सुरु गरेको छैन। रास्वपाका नेताहरु पर्ख र हेरको अवस्थामा छन्। रास्वपा अध्यक्ष रबि लामिछानेले सरकारमा सहभागीताबारे निर्णय नलिए पनि परिस्थितिको आँकलन गरिरहेको बताए। भरतपुर विमानस्थलमा बिहीबार पत्रकारहरूसँगको कुराकानीमा लामिछानेले सरकारमा जानेबारे अहिलेसम्म केही नसोँचेको बताए। हामीले सरकारमा जानेबारे केही सोँचेका छैनौं। परिस्थितिलाई आँकलन गरिरहेका छौं,' उनले भने। उनले सरकारभन्दा पनि एजेण्डा प्राथमिकतामा रहेको बताए। 'जनताले हामीलाई जे भनेर भोट दिएका हुन्। त्यो एजेण्डा महत्वपूर्ण कुरा हो। को जाने को नजाने ठूलो कुरा होइन,' उनले भने। रास्वपाका प्रवक्ता मुकुल ढकालले केही दिनमै केन्द्रीय कमिटीको बैठक बसेर आगामी योजनाबारे निर्णय लिने बताए। लामिछानेले भाबी प्रधानमन्त्रीमा पुराना अनुहारलाई समर्थन नगर्ने अभिव्यक्ति दिएका थिए।"
"सत्ता समीकरण मिलाउन घनिभूत छलफलमा प्रचण्ड, प्रभु साहलाई भेटेलगत्तै सिटौलासँग छलफल","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र कांग्रेस नेता कृष्ण सिटौलाबीच भेटवार्ता भएको छ। प्रचण्ड निवास खुमलटारमा उनीहरूबीच सत्ता समीकरणबारे छलफल भएको हो। सरकार गठनलगायत समसमायिक विषयमा छलफल गर्न बिहीबार सिटौला सवा ११ बजे खुमलटार पुगेका थिए। प्रचण्ड र सिटौलाबीच एक घन्टा बढी छलफल भएको थियो। कांग्रेसमा संसदीय दलको नेता बन्नका लागि होड चलिरहेका बेला सिटौला खुमलटार पुगेका हुन्। प्रचण्डले आफ्नो नेतृत्वमा सरकार बनाउनुपरे सघाउनका लागि सिटौलालाई आग्रह गरेको स्रोतको भनाइ छ। यद्यपि, सत्ता गठबन्धनले कांग्रेस नेतृत्वकै सरकारलाई निरन्तरता दिने सहमति गरेको थियो। प्रचण्डले आजै स्वतन्त्रबाट प्रतिनिधिसभामा विजयी भएका प्रभु साहसँग पनि भेटवार्ता गरेका छन्। मंसिर ४ गतेको निर्वाचनमा सोचेजस्तो परिणाम ल्याउन नसके पनि प्रचण्डले सरकारको नेतृत्व गर्न शक्ति निर्माण गर्ने अभियानमा जुटेका छन्। उनले साना दलहरूलाई एकीकृत गरेर शक्ति निर्माण गर्ने र कांग्रेससँग सरकारको कार्यकारी पदका लागि बार्गेनिङ गर्ने सोँचमा रहेको उनी निकट नेताहरुको भनाइ छ। निर्वाचनअघि उनले एकपटक कार्यकारी पदमा पुग्ने आकांक्षासमेत व्यक्त गरेका थिए। निर्वाचनको मतपरिणामसँगै प्रचण्ड नागरिक उन्मुक्ति पार्टीका संरक्षक रेशम चौधरी र जनमत पार्टीका अध्यक्ष सीके राउतसँग भेटवार्ता गरेका थिए। ती दुवै भेट शक्ति निर्माणकै पहलकदमी भएको निकट नेताहरुको भनाइ छ।"
प्रधानमन्त्री देउवाले गरे सुदूरपश्चिम महोत्सवको उद्घाटन,धनगढी : प्रधानमन्त्री शेरबहादुर देउवाले सुदूरपश्चिम महोत्सवको उद्घाटन गरेका छन्। नयाँ सरकार गठनको रस्साकस्सी चलिरहेको बेला महोत्सव उद्घाटन गर्न प्रधानमन्त्री देउवा बिहीबार दिउँसो धनगढी आएका थिए। कैलाली उद्योग वाणिज्य संघको आयोजनामा सुरु भएको महोत्सव पुस २ गतेसम्म सञ्चालनमा हुनेछ। धनगढी उपमहानगरपालिका १ पशुपति टोलमा सञ्चालनमा रहेको महोत्सवको १६ औं संस्करण हो। कैलाली उद्योग वाणिज्य संघले २०६३ सालदेखि महोत्सवको आयोजना गर्दै आएको छ।
पश्चिम सेती र पञ्चेश्वर निर्माणपछि समृद्धि आउने छ : प्रधानमन्त्री,धनगढी : प्रधानमन्त्री शेरबहादुर देउवाले पश्चिम सेती र पञ्चेश्वरजस्ता विकासका योजनाको निर्माण पूरा भएपछि विकास र समृद्धि आउने बताएका छन्। कोरोना महामारीले थला परेको उद्योग व्यवसायलाई माथि उठाउन सरकार गम्भीर रहेको बताउँदै प्रधानमन्त्री देउवाले सुदूरपश्चिमको कृषि तथा पर्यटन विकासका लागि महोत्सवले टेवा पुर्याउने बताए।
कांग्रेस र एमाले मिलेर सरकार बनाउनुपर्छ : नेता गच्छदार,"विराटनगर : नेपाली कांग्रेसका केन्द्रीय सदस्य विजयकुमार गच्छदारले मुलुकमा राजनीतिक स्थिरता कायम गर्न ठूला दल मिलेर सरकार बनाउनुपर्ने बताएका छन्। विराटनगरमा आज अपराह्न सञ्चारकर्मीहरूसँगको भेटमा विगतमा राजनीतिक अस्थिरताकै कारणले मुलुकले धेरै क्षति व्यहोरेको प्रसङ्ग उल्लेख गर्दै उनले स्थिर सरकारले मात्र देशमा समृद्धि आउने कुरामा जोड दिए। उनले २०४७ सालको उत्कृष्ट संविधान भएर पनि राजनीतिक अस्थिरताले गर्दा असफल भएको भन्दै नेपाली कांग्रेस र नेकपा (एमाले) मिलेर सरकार बनाउनुपर्ने आफ्नो चाहना रहेको बताए। अहिले पनि गठबन्धनको नेतृत्वमा सरकार बन्ने सम्भावना रहेको उनको भनाइ थियो । उनले भने, 'निर्वाचनमा जित र हार स्वाभाविक हो, मैले सुनसरी निर्वाचन क्षेत्र नं ३ बाट प्रतिनिधिसभामा प्राविधिकरूपमा पराजित भए पनि जनताको मनमस्तिष्कबाट पराजित भएको छैन।' नेतृत्व हस्तान्तरण एवं परिवर्तन प्राकृतिक कुरा हो भन्दै नेता गच्छदारले जनताले आफूलाई न्याय गरेको टिप्पणी गरे ।"
मुख्यमन्त्रीको कार्यालय सरेपछि देउखुरीमा बढ्यो चहलपहल,"देउखुरी : लुम्बिनी प्रदेशको मुख्यमन्त्रीको कार्यालय सरेपछि स्थायी राजधानी राप्ती उपत्यका देउखुरीमा चहलपहल बढ्न थालेको छ। स्थानीयहरू स्वतस्फुर्त आआफ्ना घर वरिपरि, बाटोघाटो सरसफाईमा सक्रिय भएर लागेको राप्ती गाउँपालिका३ का वडा अध्यक्ष उमेशकुमार अधिकारीले बताए। 'मुख्यमन्त्रीको कार्यालय नै मेरो वडामा रहने भएकाले यो वडालाई चिटिक्कै पार्ने काम भइरहेको छ,' उनले भने। मुख्यमन्त्रीको कार्यालय सरेसँगै यहाँ सुरक्षाकर्मीको पनि बाक्लो उपस्थिति देखिएको स्थानीय किशोर घर्तीले बताए। दुई वर्ष दुई महिनाअघि प्रदेशसभाले यस क्षेत्रलाई प्रदेशको राजधानी तोकेको थियो। यसअघि यहाँ ३० वर्षदेखि प्राविधिक शिक्षालय अध्यापन भइरहेकोमा हालः शिक्षालयलाई करिब १४ किलोमिटर दक्षिण राप्ती पारी गढवा गाउँपालिकामा स्थान्तरण गरिएको छ। शिक्षालय भवनमा मुख्यमन्त्री तथा मन्त्रिपरिषदको कार्यालय व्यवस्थापनको काम भइरहेको प्रदेशका स्वास्थ्यमन्त्री इन्द्रजित थारुले बताए। विद्यार्थीलाई कुनै समस्या नहुने गरी काम गरिरहेको उनको भनाइ छ। यहाँ साना र ठूला गरि २४ वटा भवन छन्। प्रदेशसभा भवन निर्माण कार्य अन्तिम चरणमा पुगेको छ। प्रदेशसभा भवनमा हाल रङ्गरोगनलगायतका काम भइरहेको राप्ती गाउँपालिका अध्यक्ष प्रकाश विष्टले जानकारी दिए। उनका अनुसार प्रदेशका सबै मन्त्रालयलाई पुग्ने गरी पूर्वाधारको व्यस्थापन भइरहेको छ। यसअघि दुई वटा मन्त्रालय पहिले नै स्थान्तरण भइसकेका थिए भने बाँकी मन्त्रालयको काम बुटवलबाटै भइरहेको थियो। गत सोमबार मध्यराति प्रदेश मुख्यमन्त्री र मुख्य सचिवको कार्यालय बुटवलबाट यहाँ सारिएको थियो। यही मङ्सिर ४ मा निर्वाचित भएका प्रदेशसभाका सांसदहरुको सपथ पनि यसै प्रदेशसभा भवनमै गराउने तयारी रहेको मुख्यमन्त्री कुलप्रसाद केसीले बताए।"
प्रधानमन्त्रीको स्वीकारोत्ति पश्चिम सेती भारतले बनाउँछ,"धनगढी : प्रधानमन्त्री शेरबहादुर देउवाले पश्चिम सेती जलविद्युत आयोजना भारतले बनाउने पक्कापक्की भइसकेको बताएका छन्। धनगढीमा सुदूरपश्चिम महोत्सवको उद्घाटन गर्दै प्रधानमन्त्री देउवाले यस्तो बताएका हुन्। सुदूरपश्चिमको आर्थिक विकासका लागि पनि पश्चिम सेती आवश्यक थियो। भारतको कम्पनीले पश्चिम सेती बनाउनका लागि लाइसेन्स लिइसकेको छ। त्यो भरपर्दो कम्पनी हो, त्यसैले अब पश्चिम सेती बन्छ, देउवाले भने। उनले पञ्चेश्वर परियोजना बनाउनका लागि भारत तयार रहेको फेरि पनि भारतका प्रधानमन्त्रीसँग कुरा गर्ने जिकिर गरे। भारत भ्रमणका बेला पनि भारतीय प्रधानमन्त्री पञ्चेश्वर परियोजनाको विकासका लागि तयार हुनु भएको हो। म फेरि पनि भारतका प्रधानमन्त्रीसँग कुरा गर्छु। पञ्चेश्वर परियोजनाले नेपालको मात्रै होइन, भारतलाई पनि फाइदा गर्छ। भारत पनि बनाउन तयार छ, उनले भने। प्रधानमन्त्री देउवाले अहिले देशमा आर्थिक मन्दीको अवस्था रहेकाले सरकार त्यसको समाधानका लागि पहल गरिरहेको बताए। उनले पञ्चेश्वर परियोजना, पश्चिम सेतीमात्रै होइन, राष्ट्रिय गौरवको रानीजनमरा कुलरिया सिचाई आयोजना, दोधारा चाँदनीको सुख्खा बन्दरगाह, महाकालीको चार लेनको पुलजस्ता आर्थिक क्रियाकलापमा महत्वपूर्ण योगदान पुर्याउने योजनाहरू सरकारको प्रार्थमिकतामा रहेको बताए। पश्चिम सेती र पञ्चेश्वरमात्रै होइन। सुदूरपश्चिमका लागि राष्ट्रिय गौरवको योजना रानी जमरा कुलरिया सिचाई आयोजना, महाकालीमा बनिरहेको चार लेनको पक्की पुल, दोधाराचादनीमा सुख्खा बन्दरगाह र विषेश आर्थिक क्षेत्रजस्ता रोजगार दिलाउनसक्ने परियोजना सरकारका प्राथमिकतामा छन्। हामीले यी योजनाहरूको छिटो सम्पन्न गरी सञ्चालनमा ल्याउनका लागि पहल गरिरहेका छौं प्रधामन्त्री देउवाले भने। देउवाले कोभिडको समय स्मरण गर्दै भने, मैले कोभिडको महामारीका बेला पनि भनेको थिएँ, खोप खोप खोप। मेरो कार्यकालमा सबैलाई खोपको ब्यवस्था गरेको छु। अझै पनि नयाँ नयाँ भेरियन्टका कुराहरु आइरहेका छन्। अब जनताले पनि सेल्फ सेक्युरिटी गर्नुपर्छ। सरकारले अहिले कोभिड पूरै नियन्त्रणमा ल्याइसक्यो। डडेल्धुराबाट स्वतन्त्र उमेदवार सागर ढकाललाई पराजित गर्दै हालै प्रतिनिधि सभामा जितेका देउवाले महोत्सवको उद्घाटनका क्रममा सरकारको गठन र सर्वोच्चका प्रधान न्यायाधीश प्रकरण बारे केही बोलेनन्। प्रधानमन्त्री देउवालाई महोत्सवमा सुदूरपश्चिम प्रदेशका मुख्य १५ वटा माग र १५ किलोको माला पनि लगाइएको थियो। कैलाली उद्योग वाणिज्य संघले हरेक वर्ष मंसिर २२ को क्यालेन्डरमा महोत्सवको आयोजना गर्दै आएको छ। महोत्सवमा देशका कार्यकारी प्रमुखलाई बोलाउने र आफ्ना मागहरू बराबर फूलको माला हाल्ने परम्परा बसाइएको छ। २२ किलोको माला र २२ वटा मागहरूबाट सुरु भएको महोत्सवमा यो पटक गरी देउवाले तीन पटक माग बराबरको माला लगाइसकेका छन्। कैलाली उद्योग वाणिज्य संघका अध्यक्ष पुष्पराज कुँवरको अध्यक्षतामा भएको महोत्सवको उद्घाटन सत्रमा प्रदेश प्रमुख देबराज जोशी, सुदूरपश्चिम प्रदेशका मुख्यमन्त्री त्रिलोचन भट्ट लगायतका बक्ताहरूले मन्तब्य ब्यक्त गरेका थिए। महोत्सवका सुदूरपश्चिमका कलासंस्कृति झल्किने झाँकीहरू प्रस्तुत गरिएका थिए भने विभिन्न क्षेत्रमा योगदान पुर्याएका आधा दर्जन बढी ब्यक्तिहरूलाई सम्मान गरिएको थियो। कैलाली उद्योग वाणिज्य संघले हरेक वर्षको मंसिर २२ गतेका दिन महोत्सवको आयोजना गर्दै आएको छ।"
बिहे भोजमा प्रयोग भएको पानीमा हैजाको जीवाणु,"तानेसेन : पाल्पाको बगनासकालीमा बिहे भोजमा प्रयोग भएको पानी दूषित रहेको प्रयोगशालाबाट पुष्टि भएको छ। बिहेको भोजमा खाना पकाउन प्रयोग भएको पानीमा हैजा फैलाउने जीवाणु कोलिफर्म भेटिएको स्वास्थ्य कार्यालय पाल्पाले जानकारी दिएको छ। गएको शनिबार बिहे भोज खाएपछि पाल्पा र प्यूठानका एक सय ५० जना बिरामी परेका थिए। बिहेको भोजमा दुई वटा ड्रमको पानी प्रयोग भएको थियो। त्यसमध्ये एउटामा कोलिफर्म जीवाणु भेटिएको स्वास्थ्य कार्यालयका ल्याब टेक्निसियन मधुसुधन भट्टराइले जानकारी दिउ। बगनासकाली१ घोरबन्दाका दानबहादुर गाहाको छोरीको बिहेमा भोज खाएर एक सय ५० बढी बिरामी भएका थिए। प्यूठानबाट आएका जन्ती र पाल्पाका गाउँले र आफन्त बिरामी भएका थिए। उनीहरुलाई पेट दुख्ने, बान्ता आउने, पखाला लाग्ने, टाउको दुख्ने, ज्वरो आउने भएको थियो। बिरामीमध्ये ३४ जना पाल्पा मिसन अस्पतालमा उपचार गराएका थिए। बिरामीको दिसा परीक्षणमा पनि आउँको किटाणु देखिएको थियो। चिकित्सकले पनि आउँको किटाणु देखिएपछि पानीकै खराबी भएको हुनसक्ने बताएका थिए। बिहे भोजमा प्रयोग भएको खानेकुराको भने परीक्षण गरिएको थिएन। खाद्य प्रविधि तथा गुण नियन्त्रण कार्यालय पाल्पाले खानेकुरा सडेका कारण परीक्षण नगरेको जनाएको छ। कार्यालयका प्रमुख नरेश श्रेष्ठका अनुसार ढिलो गरी सूचना पाएकाले खानेकुराको परीक्षण नगरिएको बताए। बिरामी भएको गाउँमा बगनासकाली गाउँपालिका स्वास्थ्य शाखाले घरघरमा स्वास्थ्यकर्मी खटाएर एक सय बढीको उपचार गरेको गाउँपालिका स्वास्थ्य शाखा प्रमुख मणिराम अधिकारीले जानकारी दिए।"
यी हुन् सीके राउतको पार्टीबाट समानुपातिक सांसद बन्नेहरू (सूचीसहित),"काठमाडौं : सीके राउत नेतृत्वको जनमत पार्टीले समानुपातिकतर्फ पाँच जना सांसदको टुंगो लगाएको छ। काठमाडौंको तपोवन होटलमा बिहीबार बसेको बैठकले समानुपातिक सांसदको टुंगो लगाएको हो। जनमतका एक नेताका अनुसार बैठकले अनिता साह, अब्दुल खान, बिनिकुमारी दनुवार, सोनु मुर्मुर र गोमा सापकोटलाई समानुपातिक सांसद चयन गर्ने निर्णय गरेको हो। बैठकको निर्णयअनुसार भोलि (शुक्रबार) निर्वाचन आयोगमा पाँच जनाकै नाम सिफारिस गरेर पठाउने ती नेताले बताए। जनमत पार्टीले प्रत्यक्षतर्फ एक सिट जितेको छ। जनता समाजवादी पार्टीका अध्यक्ष उपेन्द्र यादवलाई पराजित गर्दै सप्तरी २ मा सीके राउत विजयी भएका थिए। जनमतले प्रदेशसभाको समानुपातिकर्तफ मधेस प्रदेशमा ७ र लुम्बिनी प्रदेशमा दुई सिट जितेको छ। प्रदेशसभातर्फको समानुपातिको नामावाली भोलि टुंगो लगाउने ती नेताले अन्नपूर्णसँग बताए।"
हुलाकी राजमार्ग निर्माण समयमै सम्पन्न गर्न निर्देशन,"विराटनगर : मोरङ क्षेत्र नं २ का प्रतिनिधिसभा सदस्य ऋषिकेश पोखरेलले हुलाकी राजमार्गको निर्माण कार्य चाँडै सम्पन्न गर्न निर्देशन दिएका छन्। मोरङको रंगेलीदेखि रतुवामाइस्थित चौकी घाटसम्मको हुलाकी राजमार्ग विस्तार कार्य समयमै सम्पन्न गर्न सम्बन्धित निकायलाई उनले निर्देशन दिएका हुन्। हुलाकी सडक आयोजना प्रमुख विजय थापासँग कार्यप्रगति बारे जानकारी लिँदै बिहीबार उनले द्रुत गतिमा काम अगाडि बढाउन निर्देशन दिएका हुन्। दक्षिणी भेगको लाईफलाईन का रूपमा हेरिएको उक्त सडकको निर्माण कार्य समयमै सम्पन्न हुन नसक्दा आम सर्वसाधारणले निक्कै सास्ती व्यहोर्दै आइरहेको उनले बताए। सडक आयोजनालाई निर्देशन दिँदै उनले भने, निर्माण कार्यको गुणस्तरमा पनि जनताको प्रश्न उठिरहेको छ। काममा तलमाथि नहोस्। उनले बजार क्षेत्रमा सडकको चौडाइ सय मिटर फराकिलो बनाउन समेत दबाब दिएका छन्। आयोजना प्रमुख र इन्जिनियरहरुको टोलीले निर्माणाधिन सडकको निरीक्षण समेत गरिसकेको छ। यसै आर्थिक वर्षको अन्त्यसम्म सो खण्डको निर्माण कार्य सम्पन्न भइसक्ने हुलाकी सडक आयोजना कार्यालयले जनाएको छ। कार्यालयका अनुसार सोही सडकखण्डमा पर्ने रतुवा खोलाको अधुरो पुलको काम पनि अब अघि बढ्ने भएको छ। पुलको काम भने आगामी माघको पहिलो सातादेखि सुरु हुने जानकारी दिइएको छ।"
निर्वाचन नतिजाको समीक्षा गर्दै लोसपा,काठमाडौं : लोकतान्त्रिक समाजवादी पार्टीले मङ्सिर ४ गते सम्पन्न प्रतिनिधिसभा र प्रदेशसभा निर्वाचनको समीक्षा सुरु गरेको छ । लोसपाले धनुषा क्षेत्र नम्बर ३ मा भएको पराजयबारे पार्टीका वरिष्ठ नेता राजेन्द्र महतोको उपस्थितिमा समीक्षा सुरु गरेको हो । विसं २०७४ को निर्वाचनमा धनुषा३ बाट नेता महतोले चुनाव जितेका थिए । यसपटको चुनावमा महतोले सो क्षेत्र सोही पार्टीका कार्यकारिणी सदस्य अनिलकुमार झालाई छाडेर सर्लाही२ बाट चुनाव लडेका थिए तर धनुषा३ मा झा र सर्लाही२ मा महतो दुवैजना पराजित भए। नेता झालाई एमालेकी जुली महतोले पराजित गरिन् भने महतोलाई नेपाल समाजवादी पार्टीका अध्यक्ष महेन्द्रराय यादवले पराजित गरे। धनुषा३ महतोको पुरानो चुनावी क्षेत्र भएको कारणले उनलाई पनि बैठकमा सहभागी गराई समीक्षा सुरु गरिएको लोसपाका नेता मनोज चौधरीले जानकारी दिए। सत्ता गठबन्धनका साझा उम्मेदवार रहेका नेता झा कसरी पराजित भए भन्नेबारेमा समीक्षा भइरहेको उनले बताए। रासस
समानुपातिक सांसद चयन प्रक्रिया राष्ट्रिय स्वतन्त्र पार्टीमा विवाद,"काठमाडौंः राष्ट्रिय स्वतन्त्र पार्टीमा समानुपातिक सांसदमा नाम छनौटका विषयमा विवाद देखिएको छ । समानुपातिक पद्धतिमा सांसद चयन गर्दा विधि मिच्न खोजिएको भन्दै उम्मेदवार र पार्टीका नेताहरुले असन्तुष्टि जनाएका हुन् । सो पार्टीले प्राइमरी इलेक्सनमा धेरै मत ल्याएकाहरूको क्रम मिलाएर बन्द सूची पेश गरेको थियो । प्राइमरी इलेक्सनबाट समानुपातिक पद्धतिका उम्मेदवारको बन्दसूची तय गरिएपनि सो प्रक्रिया मिच्न खोजिएको उम्मेदवारहरुको आरोप छ । रास्वपाका असन्तुष्ट नेताहरुले पार्टी कार्यालय अगाडि खबरदारी सभा गरेका छन् । सो क्रममा रास्वपा सुनसरीका सभापति लालविक्रम थापाले प्राइमरी इलेक्सनमा थोरै मत ल्याएकालाई समानुपातिक सांसद बनाउन खोजेको भन्दै नेतृत्वलाई खबरदारी गरेको बताए । उनले भने, पार्टीको विधि मिच्न मिल्दैन । समानुपातिक सांसद चयनमा चलखेल हुनुहुँदैन । बन्दसूचीमा रहेका एक उम्मेदवारले अन्नपूर्णसँग भने, पार्टीमा मोटो रकमको चलखेल गरी प्राइमरी इलेक्सन र बन्दसूचीको क्रम संख्या मिचेर तिथि बसाल्ने कुराको धज्जी उडाउँदै केन्द्रीय समितिले बन्द सूचीमा पछाडि भएका उम्मेदवारलाई सांसद बनाउने दाउमा छन् । रास्वपाभित्र प्राइमरी इलेक्सनमा आएको मत हेरेर धेरै मत ल्याउने र बन्दसूचीको नामलाई आधार मानेर समानुपातिकतर्फ सांसद पठाउनुपर्ने माग उठे पनि नीति र तिथि बसाल्नेहरू माथि नै आशंका पैदा भयो । पार्टी प्रवक्ता मुकुल ढकालले समानुपातीक बन्द सूचिमा पेश भएका नामको विषयमा कुनै चलखेल नहुने बताए । उनले केन्द्रीय समिति बैठकले यसबारे थप निर्णय गर्ने बताए । ढकालले भने, प्रकृया बल्ल सुरु भएको छ । पार्टी बिग्रिन्छ कि भनेर हामीलाई सचेत गराउनुभएको हो । बिग्रिनु हुँदैन भनेर खबरदारी भएको हो । समानुपातिकमा चलखेल हुँदैन । रास्वपाले समानुपातिक पद्यतीमा १३ सिट पाएको छ । पार्टीको प्राइमरी इलेक्सन र समानुपातिकतर्फ बन्दसूचीमा नाम पठाइएको र समावेशी सिद्धान्तअनुसार मिल्ने गरी १३ जना सांसदमा चयन गर्नुपर्ने हुन्छ । निर्वाचन आयोगले राष्ट्रिय दलको मान्यता पाएकाहरूलाई तीन दिनभित्र समानुपातिक उम्मेदवारको नाम पठाउन भनेको थियो ।"
जसले आफ्नो क्षेत्रमा फर्काए एमालेको विरासत,"सत्ता गठबन्धनको बलियो उम्मेदरबार बीना मगरसँग कसरी चुनाव जित्नुभयो ? जनताले माया गरेर जितेें। दलका नेताहरूमा पो गठबन्धन थियो। जनताले त्यो गठबन्धन मन पराएका थिएनन्। जुन परिणामले पनि देखियो। अर्को कुरा बीना मगरलाई देखेर जनता सन्तुष्ट थिएनन्। उहाँले चुनाव जितेर मन्त्री पनि हुनुभयो। तर, गाउँमा फर्केर आउनु भएन, विकास निर्माणका काम पनि गर्नुभएन भन्ने आरोप उहाँमाथि थियो। स्थानीय निर्वाचनको मतको विश्लेषण गर्दा सत्ता गठबन्धन, एमालेको भन्दा झण्डै दोब्बर मतले अगाडि थियो। कञ्चनपुर १ मा बेलौरी, पुनर्बास, बेलडाँडी र लालझाडी गरी चार स्थानीय तह छन्। यी चारमा लालझाडीबाहेक बेलौरी माओवादीले जितेको, पुनर्बास र बेलडाँडी कांग्रेसले। यस्तो अवस्थामा मलाई चुनौती त थियो नै। तर, आदरणीय पार्टी अध्यक्षले मलाई टिकट दिने बेला नै तपाईंलाई यो टिकट जित्नका लागि हो भन्नु भएको थियो। त्यही हौसलाले धेरै चुनौती पार गर्दै जनताले साथ दिएपछि जितियो। तपाईंसँग उहाँलाई हराउने रणनीतिहरू के थिए ? (हाँस्दै) त्यस्तो रणनीति केही थिएन। मैले चारवटै स्थानीय तहमा आएका पार्टीगत मतको विश्लेषण गरें। एमाले आधा मतले पछाडि थियो। अझ त्यसमा एमालेबाटै बागी उम्मेदवार पनि। एमालेकै सिनियर केही नेता राजीनामा दिएर बसेको अवस्था थियो। मैले कुनकुन स्थानमा गएर मत बढाउन सकिन्छ भन्ने योजना बनाएँ। सहजै परिवर्तन गर्न सक्ने स्थानहरूमा बढी समय दिएँ। धेरै ठाउँमा बीना जीलाई लिएर असन्तुष्टी पनि पाइयो। स्थानीय तहअनुसार मत आफ्नो पक्षमा पारें। अनि जितियो। तर, खासै रणनीति केही पनि थिएन। तपाईंले देख्नुभयो होला नि सत्तामा रहेको पार्टीहरू चुनाव प्रचारप्रसारमा गाडीहरूको लावालस्कर हुन्थ्यो। तर, हामीहरू सीमिति साथीहरू प्रचारमा जान्थ्यौ। तर, जनताले माया गरे अनि जितें। जनता माझ तपाईंका एजेन्डा के के थिए ? एजेन्डा पनि खासै केही थिएनन्। पार्टीले तयार पारेको ग्यारेन्टीसहितको घोषणापत्र आफैंमा एजेन्डा थियो। तर, पनि सीमा समस्या, बाढी कटान तथा सीमा क्षेत्रका करिडोरका समस्याहरू मुख्य थिए। मेरो निर्वाचन क्षेत्रमा सीमा समस्या बढी छ। कञ्चनपुरमा भारतसँग सिमाना जोडिएको सबैभन्दा बढी क्षेत्र, मेरै निर्वाचन क्षेत्रमा पर्छ। भारतसँगको सिमाना समस्याका कारण गोविन्द गौतमको हत्या पनि भयो। त्यसैले म अब संघीय सांसद भएँ। मेरो तर्फबाट संघीय संसद्मा सीमाका समस्या उठान गर्छु। अर्को कुरा, डोन्डा नदीको कटान र सिँचाइको समस्या छ। यो नदीलाई बहुआयामिक प्रयोगमा ल्याउनुपर्छ भनेर जनतामाझ प्रतिवद्धता गरेको छुु। त्यसको दुबैतिर तटबन्ध बनाएर सडक बनाउने र सिँचाइ र पानीको प्रयोगका लागि मेरो पहल हुन्छ। त्यस्तै, ४२ किलोमिटरको सीमा क्षेत्रको सडक करिडोरको एजेन्डा पनि थियो। मैले प्रदेशको आर्थिक मामिलामन्त्री हुँदा त्यस करिडोरका लागि ८० करोड रकम विनियोजन पनि भएको छ। बहुवर्षीय ठेक्का लगाएर त्यो करिडोर बनायो भने क्षेत्र नम्बरको मुहार फेरिन्छ। म त्यसका लागि पनि लागिपरेको छु। तपाईंले आर्थिक मामिलामन्त्री भएका बेला आफ्नो क्षेत्रमा धेरै बजेट हाल्नुभएको हो ? त्यस्तो होइन। म केही महिनाका लागि मन्त्री भएँ। बजेट ल्याउनै पाइनँ। तर, जति समय मन्त्री भएँ त्यो बेला डीपीआर बनाएर स्रोत सुनिश्चित नभएका योजनाहरूमा भने रकम विनियोजन गराएँ। आर्थिक मामिला मन्त्रालय र भौतिक पूर्वाधार मन्त्रालयका सचिवसहितको टोलीले मलाई सहयोग गरे। मैले प्रदेश भरी ८ अर्बको स्रोत सुनिश्चित गरें। त्यो रकम मैले विभिन्न डीपीआर बनिसकेका योजनामा विनियोजन गरे। त्यसमा कैलालीमा २ अर्ब र कञ्चनपुरमा २ अर्ब रकम विनियोजन भएको छ। त्यसैले मेरो क्षेत्रमा मात्रै होइन, प्रदेशभरीका योजनामा रकम विनियोजन गरेर बहुवर्षीय ठेक्काहरू भएका छन्। भनेपछि मैले ६ महिनामा अहोरात्र खटिएर काम गरे। तपाईको क्षेत्रमा सबैभन्दा बढी सीमा विवाद छ। प्याराताल अतिक्रमण भएको छ। गोविन्द गौतमको हत्या भएको क्षेत्रमा पिलर नै नेपालतिर सारिएको छ। दुवै देशको नापी टोलीले तपाईंको क्षेत्रमा आएर कामै गर्न सकेको छैन। कसरी समाधान गर्नुहुन्छ ? म पहिला प्रदेश सांसद थिएँ। सीमाको कुरा प्रदेशको मातहत थिएन। अब म प्रतिनिधिसभा अथवा संघीय सरकारको सांसद भएको छु। मेरो प्रयास सीमा समस्या समाधान गर्ने नै हुनेछ। मैले त खजुराबेलौरीमा भन्सार राखेर नाका राख्नुपर्छ भनेको छु। सीमामा काँडेतार नै लगाउनुपर्छ भनेर मैले पटकपटक बोलेको पनि छु। काँडेतार लगाउनु भनेको नेपालभारत दुवैका लागि फाइदा हो। खुला सिमाना छ। चोरी पैठारी बढेर नेपाललाई घाटा भइरहेको छ। भारतका लागि पनि खुला सिमाना सुरक्षाका हिसाबले चुनौती हो। चीनसँग त हाम्रो पासपोर्ट, भिसा नै चल्छ तर पनि सीमा जोडिएका जिल्लाका मानिसहरू नागरिकताकै आधारमा प्रशासनको सहमतिले चीन जान सक्छन्। भारतका लागि पनि त्यस्तो भए दुवै देशलाई सुरक्षा हुन्छ। सीमा विवाद पनि आउँदैन। मैले भारतका संघीय सांसद, प्रदेश सांसदहरूसँग पनि यसबारेमा कुरा गरेको छु। तपाईं कहिले समाजवादीतिर, कहिले एमालेतिर। यसपालि चुनाव जित्ने देखेपछि फेरि एमालेमा फर्किनु भएको हो ? होइन, मैले समाजवादीमा गएका बेला पनि प्रदेशको भेलामा नोट अफ डिसेन्ट लेखेको छु। सुरुमा जे भए पनि पछि मैले एकीकृत समाजवादीको यही रवैयाले पार्टी समाजवादतिर जाँदैन भन्ने लाग्यो। समाजवादी व्यक्तिगत इगोका कारण बनेको पार्टी हो। अध्यादेश केपी ओलीले ल्याउँदा नराम्रो हुने, अर्काले ल्याउँदा राम्रो कसरी भयो ? एमसीसी सत्ता गठबन्धनले पास गयो। ओलीको पालामा टेबुल गर्दा किन विरोध ? मैले समाजवादीको रवैया हेरें। मलाई त्यस पार्टीको गन्तव्य कतै पनि लागेन। अनि आफूले बनाएको पार्टीमै फर्कें। म त कञ्चनपुरको नेतृत्व सम्हालेको व्यक्ति हुँ नि। एमालेमा मेरो जीवनको पूरै लगानी छ। म समाजवादी छोडेर एमालेमा फर्केपछि मलाई गर्व महसुस भएको छ। जित्ने हार्ने कुरा त चुनाव हो, हारिन्छ पनि जितिन्छ पनि। यताउता गइरहने हुनाले कार्यकर्ताले तपाईंलाई स्ट्यान्ड नभएको नेता हुन् भन्ने आरोप लगाउँछन् नि ? होइन, मेरो फरक नेचर छ। म कसैलाई उचाल्ने पछार्ने गर्दिनँ। म त्यो गर्न पनि चाहन्नँ। म सबै साथीहरूलाई मिलाएर लैजानुपर्छ भन्ने नेचर भएको व्यक्ति हुँ। अर्को कुरा, म पार्टीमा लागिरहने हो। तपाईंले समाजवादीमा गयो भनेर भन्नुभयो। तर, त्यो समाजवादी पनि एमालबाटै बनेको समाजवादी भएको हो नि। मैले सार्वजनिक रूपमै म त्यहाँ जानु हुन्थेन भनेर स्वीकार गरिसकेको छु। मैले त्यसको औचित्य देखेन अनि मूलधारमा फर्केर आए। वातावरण राम्रो भयो भने धेरै नेता कार्यकर्ताहरू एमालेमा फर्किन चाहान्छन्। त्यसैले कुनै बेला गरिएको टेस्ट हो। त्यसको सुधार भइसक्यो। अहिले फेरि सत्ता गठबन्धनकै सरकार बनाउने निर्णय भएको छ। त्यसको पनि बहुमत पुगेको छैन। त्यो गठबन्धन दिगो होला त ? कि देशमा मध्यावधि चुनाव हुनसक्छ ? चुनाव नै हुन्छ भनेर अहिले नै नभनम्। गठबन्धनको बहुमत पुगेको छैन। बहुमत पुयाउन कुनै अर्को दल ल्याउलान् नि। तर, त्यो भनेको अस्थिरता चाहिँ हो। मैले अघि पनि भने गठबन्धनले बहुमत नपाउनु भनेको जनताले त्यसलाई रिजेक्ट गरिदिए भन्ने हो। यो परिणामले के देखाउँछ भने हाम्रो देशमा अझै पनि अस्थिरताको बादल मडारिरहेको छ। हामीले अहिले त्यो गठबन्धन टुटोस् भन्ने पनि सोच्नु हुँदैन। देशमा दिगो स्थिरता होस् भन्ने चाहाना नै राख्नुपर्छ। तर, त्यो पूरा गर्नुहुन्छ जस्तो लाग्दैन। एमालेलाई प्रतिपक्षमा बस भन्ने जनमत आएको होइन र ? होइन नि ! सबैलाई प्रतिपक्षमा बस अनि सबैलाई सरकारमा जाउ पनि भनेको छ। गठबन्धनको बहुमत नआउनु भनेको पनि उसलाई पनि प्रतिपक्षमा बस भनेको हो। हामीसँग गठबन्धन छैन। तर, पनि दोस्रो ठूलो दल त बनेको छ। हाम्रो दलले पनि सरकार बनाउन सक्छ, प्रतिपक्ष पनि बन्न सक्छ। अन्तमा, तपाईंलाई जिताउने मतदातालाई के भन्न चाहानुहुन्छ ? मसँग मतदातालाई धन्यवाद दिने शब्द नै छैन। गठबन्धनका त्यत्रो बलियो मत भएको उम्मेदवार बीना जीलाई छोेडेर मलाई जिताए। मैले यो अवसरलाई जनताको सेवामा बिताउँछु भन्ने हो। गठबन्धनको तडकभडकको प्रचार शैली भए पनि जनताले मलाई रोजे। म जितेको आफ्नो बायोडाटा बनाउन, आफू मन्त्री हुन वा ठुलो मान्छे बन्न होइन। जनताको सेवा गर्न हो। म ती जनताको सेवामा समर्पित हुनेछु। खासमा मेरो पार्टीको अध्यक्ष कमरेड र मेरो पार्टी जसले मलाई टिकटका लागि योग्य ठान्यो उहाँहरूलाई हृदयदेखि नै आभार व्यक्त गर्दछु। म मेरो क्षेत्रका जनताको सेवामा खटिनेछु भनेर व्यवहारबाटै देखाउनेछु। प्रस्तुति : शिवराज भट्ट"
"उधौलीको शुभकामना दिँदै प्रधानमन्त्री देउवाले भने, चाडपर्वले सामाजिक सद्भाव अभिवृद्धि गर्छ","काठमाडौं : प्रधानमन्त्री शेरबहादुर देउवाले चाडपर्वले सांस्कृतिक, जातीय र भाषिक विविधतालाई आपसमा गास्ने बताएका छन्। उधौलीका अवसरमा सुख, शान्ति र समृद्धिको शुभकामना व्यक्त गर्दै उनले चाडपर्वले सामाजिक सद्भाव अभिवृद्धि गर्न अहम भूमिका निभाएको उल्लेख गरेका हुन्। देउवाले पर्वले विविधतायुक्त नेपाली समाजमा आपसी सद्भाव, सहिष्णुता र भ्रातृत्वको भावना अभिवृद्धि भई राष्ट्रिय एकतालाई थप सुदृढ बनाउन सहयोग पुग्ने विश्वास व्यक्त गरेका छन्। किराँत समुदायमा जाडो मौसम सुरु भएछि हरेक वर्ष मङ्सिर पूर्णिमाका दिनदेखि सुरू भई १५ दिनसम्म विभिन्न क्रियाकलापका साथ उधौली पर्व मनाउने परम्परा रहेको छ । यस पर्वका अवसरमा किराँत समुदायका मूलतः राई, लिम्बू, याख्खा र सुनुवारले नयाँ अन्नबाली पितृलाई चढाई पितृपूजा गर्ने गरिन्छ । उधौली पर्वका अवसरमा परम्परागत वेषभूषा लगाई सार्वजनिकस्थलमा भेला भएर सामूहिकरूपमा साकेला नृत्य गर्ने प्रचलनसमेत रहेको छ । प्रधानमन्त्री देउवाले यस पर्वले मानव जीवन र प्रकृतिबीचको अन्योन्याश्रित सम्बन्धलाई उजागर गर्नसमेत सहयोग गरेको उनको भनाई छ। उधौली पर्वले जाडो मौसममा मानिस, जीवजन्तु तथा चराचुरुङ्गी लेकबाट बेँसीतिर बसाइँ सर्ने समय भएको सङ्केत गर्ने उल्लेख गर्दै देउवाले प्रकृतिको सम्मान गर्दै सबै जातजातिबीच आपसी सद्भाव अभिवृद्धि गर्नुका साथै पारिवारिक, सामुदायिक र सामाजिक एकता कायम राख्न यस पर्वले सहयोग गरेको बताएका छन्।"
एमालेको सचिवालय बैठक शुक्रबार बस्ने,"काठमाडौं : नेकपा (एमाले)को सचिवालय बैठक भोलि (शुक्रबार) बस्ने भएको छ। एमालेका प्रचार विभाग प्रमुख पृथ्वीसुब्बा गुरुङले समसामयिक राजनीतिक विषयवस्तुमा छलफल गर्न बैठक डाकिएको जानकारी दिए। उनका अनुसार बैठकमा समानुपातिकतर्फका सांसदको छनोट, निर्वाचन समीक्षालगायतका विषयमा छलफल गरिनेछ । निर्वाचन आयोगले बुधबार राजनीतिक दललाई पत्र पठाउँदै समानुपातिकतर्फको सांसदको नाम पठाउन निर्देशन दिएको छ। एमालेले प्रतिनिधिसभाको प्रत्यक्ष निर्वाचनमा ४४ सिट र समानुपातिकतर्फ ३४ सिट प्राप्त गरेको छ ।"
एक्कासि चोलेन्द्र चोख्याउने चलखेल,"काठमाडौं : निलम्बित प्रधानन्यायाधीश चोलेन्द्रशमशेर जबराले आफू विरुद्धको महाभियोग प्रस्ताव निष्प्रभावी भएको जानकारी गराइदिन संसद् सचिवालयका महासचिव भरत गौतमलाई मंगलबार निवेदन लेखे। महासचिव गौतमले बुधबार बिहानै जबरालाई क्लिन चिट दिए। अर्थात्, जबराविरुद्ध महाभियोग निष्क्रिय भएको ठहर गरिदिए। महासचिव गौतमले त्यससम्बन्धी पत्र राष्ट्रपति कार्यालयदेखि सर्वोच्च अदालतसम्म पठाइदिए। महासचिवबाट क्लिन चिट पाएपछि जबराले बुधबार नै प्रधानन्यायाधीशको हैसियतमा सर्वोच्च फर्कने जानकारी गराए। यो सूचना लगत्तै सर्वोच्च प्रशासन र कानुन व्यवसायीबीच हल्लीखल्ली मच्चियो। जबरालाई सर्वोच्चमा प्रवेश नदिने भन्दै कानुन व्यवसायी सर्वोच्चको गेटमा विरोधमा उत्रे। जबरा सर्वोच्च त फर्केनन, तर दिनभर सर्वोच्च अशान्त बन्यो। न्याय क्षेत्रको विवाद छताछुल्ल भयो।  जबराविरुद्ध सत्ता गठबन्धनका सांसदहरूले फागुन १ गते प्रतिनिधिसभामा महाभियोगपत्र दर्ता गरेका थिए। लगत्तै, जबरा निलम्बनमा परे। तर, उनीविरुद्धको महाभियोग टुंगोमा नपुग्दै प्रतिनिधिसभाको कार्यकाल समाप्त भयो। नयाँ निर्वाचन भयो। अघिल्लो संसद्को कार्यकाल समाप्तिसँगै महाभियोग स्वतः निष्क्रिय भएको जबराको दाबी थियो। संसद्का महासचिव गौतमले पनि तत्कालीन प्रतिनिधिसभामा महाभियोग प्रस्ताव निष्कर्षमा नपुगेको र नयाँ निर्वाचित भइसकेकाले महाभियोग प्रस्ताव स्वतः निष्क्रिय भएको ठहरसहित क्लिन चिट दिए। महाभियोगको प्रस्ताव तत्कालीन प्रतिनिधिसभामा पेस, प्रारम्भिक छलफल र महाभियोग सिफारिस समितिबाट प्रतिवेदन बुझाइएको तर तत्पश्चात्को प्रक्रिया अगाडि नबढेको अवस्थामा २०७९ मंसिरमा नयाँ निर्वाचन सम्पन्न भई सकेकाले ०७८ फागुन १ मा तत्कालीन समयमा महासचिवबाट सम्माननीय प्रधानन्यायाधीश चोलेन्द्रशमशेर जबराले कार्य सम्पादन गर्न नपाउने भन्ने व्यहोराको पत्रसमेत निष्प्रभावी भएको व्यहोरा जानकारीका लागि अनुुरोध गर्दछु, महासचिव गौतमले पत्रमा भनेका छन्। तर, महाभियोग निष्क्रिय भएको ठहर गर्ने अधिकार संसद्को महासचिवलाई नभएको कानुनविज्ञ र राजनीतिक दलका नेताहरूले दाबी गरेका छन्। महाभियोग छानबिन समितिले नयाँ संसद्लाई थप अध्ययन गरेर छानबिन गर्न सुझाव दिएकाले महाभियोग यथावत् रहेको सत्तागठबन्धनका नेताहरूको तर्क छ। त्यसैकारण महासचिव गौतमले पठाएको पत्र असंवैधानिक भएको उनीहरूको दाबी छ। महासचिव गौतमले भने, आफूलाई लागेअनुसार काम गरेको प्रतिक्रिया दिएका छन्। सर्वोच्च अदालतको फुल कोर्टले पनि के कारण महाभियोग निष्क्रिय भयो भनी महासचिव गौतमलाई प्रश्न सोधेको छ। महासचिव गौतमले भने, नयाँ निर्वाचनसँगै तत्कालीन प्रतिनिधिसभाको कार्यकाल सकियो। नियमित कार्यसम्पादनका लागि सम्बन्धित निकायलाई जानकारी गराइएको छ। अदालतले प्रश्न सोध्न सक्छ। निलम्बनको अवस्थामा रहेका प्रधानन्यायाधीश जबरा एकसाताभित्रै अवकाश पाउँदै छन्। अवकाश पाउनुअघि सर्वोच्च प्रवेश गर्ने दाउ हेरेका राणाले क्लिन चिटको अपेक्षाका साथ संसद् सचिवालयमा पत्र लेखेका थिए। आफूमाथि लागेको महाभियोग नटुंगिदै प्रधानन्यायाधीश जबरा सर्वोच्च प्रवेश गर्न लागेको यो दोस्रो पटक हो। यसअघि महाभियोग सिफारिस समितिले प्रतिवेदन बुझाएको भोलिपल्ट नियमित जिम्मेवारीमा फर्कने सूचना दिएका थिए। उनले संविधानको धारा १०१ (२) बमोजिम तत्कालीन प्रतिनिधिसभाकोे कार्यकाल समाप्त भइसकेको उल्लेख गर्दै सचिवालयमा पत्र पठाएका थिए। राणामाथि संविधानको धारा १०१ (२) बमोजिम तत्कालीन प्रतिनिधिसभामा महाभियोग प्रस्ताव दर्ता भएको थियो। त्यसपछि महासचिव डा गौतमले नै संविधानको धारा १०१ (६) बमोजिम प्रधानन्यायाधीश जबराले कार्यसम्पादन गर्न नपाउने पत्र विभिन्न निकायमा पठाएका थिए। आफूविरुद्धको महाभियोग प्रस्ताव टुंगो नलागेपछि जबरा यसअघि पनि सर्वोच्च छिर्ने प्रयास गरेका थिए। मंगलबार संसद् सचिवालयमा दर्ता गरिएको पत्रमा जबराले भनेका छन्, संविधानको धारा ८९ (ग), ९१ (६) (क) र १११ (१०)को प्रतिबन्धात्मक वाक्यांशबमोजिम निष्प्रभावी भएको हुँदा प्रधानन्यायाधीशको नियमित कार्य सम्पादन गर्नका लागि सम्बन्धित निकायहरूलाई जानकारी गराई दिन हुन सादर अनुरोध गर्दछु। संसद् सचिवालयका महासचिव डा गौतमले महाभियोगको सिफारिस प्रक्रिया अघि नबढेको, नयाँ प्रतिनिधिसभाको निर्वाचन सम्पन्न भइसकेको तर्क गर्दै प्रधानन्यायाधीश जबराले कार्य सम्पादन गर्न नपाउनेपत्र निष्प्रभावी भएको तर्क गरेका छन्। संवैधानिक कानुन व्यवसायी मञ्चका पूर्वअध्यक्ष एवं वरिष्ठ अधिवक्ता दिनेश त्रिपाठीले महाभियोगलाई निष्प्रभावी भएको उल्लेख गर्दै दिइएको पत्रलाई लेटर बमको संज्ञा दिएका छन्। संसद् सचिवालयबाट संविधानमाथि प्रहार गर्दै आएको लेटर बम हो। यसलाई गम्भीरतापूर्वक लिनुपर्छ, वरिष्ठ अधिवक्ता त्रिपाठीले भने, कुनियतकासाथ सुनियोजित ढंगले पत्र पठाइएको छ। संसद्को क्षेत्राधिकारमाथि पनि प्रश्न चिन्ह उठेको छ। वरिष्ठ अधिवक्ता त्रिपाठीले प्रधानन्यायाधीश जबरालाई सर्वोच्च अदालतमा प्रवेश गर्न दिन नहुने बताए। पूर्वसभामुख दमननाथ ढुंगानाले संसदको निर्णय मात्र सर्वोपरि हुने बताए। उनले भने, संसद्को निर्णय सर्वोपरि हुन्छ। संसद् सचिवालयका महासचिवले अख्तियारी कहाँबाट पाउनुभयो ? कुन स्रोतबाट पत्र लेख्ने अधिकार प्राप्त भयो ? यसमा संसद् सचिवालयका महासचिव जवाफदेहि हुनुपर्छ। महाभियोग नटुंगिदै फर्किने दाउआफूमाथि लागेको महाभियोग नटुंगिदै प्रधानन्यायाधीश जबरा सर्वोच्च प्रवेश गर्न लागेको यो दोस्रो पटक हो। यसअघि महाभियोग सिफारिस समितिले प्रतिवेदन बुझाएको भोलिपल्ट नियमित जिम्मेवारीमा फर्कने सूचना दिएका थिए। राणाविरुद्ध अन्य सहकर्मी न्यायाधीशले यसअघि राणासँग संयुक्त इजलासमा बस्न अस्वीकार गरेका थिए। उनको सर्वोच्च छिर्ने प्रयासमा बुधबार बसेको फुलकोर्ट बैठकमा न्यायाधीशहरूले संवैधानिक प्रश्न उठाएका छन्। १ असोजमा महाभियोग सिफारिस समितिले सभामुख अग्निप्रसाद सापकोटालाई प्रतिवेदन बुझाएको थियो। समितिका सभापति रामबहादुर विष्टसहित ६ जनाले राणाविरुद्ध महाभियोग लगाउनुपर्ने आधार र कारण पेस गरेका थिए। समितिका सभापति रामबहादुर विष्टका अनुसार, समितिले पर्याप्त समय अभाव देखाउँदै संविधानको धारा १०१ (६) बमोजिम नयाँ प्रतिनिधिसभाको बैठकमा पेस गरी टुंगो लगाउनुपर्ने सुझाव दिइएको छ। महाभियोग टुंगो नलागेसम्म निलम्बन रहिरहने गरी सिफारिस गरेका थियौं। प्रतिनिधिसभाको बैठकमा पेस गरी टुंगो लगाउने सुझाव दिएका थियौं, सभापति विष्टले भने। न्यायिक विचलन र भ्रष्टाचारको आरोप लगाउँदै जबराविरुद्ध २०७८ फागुन १ गते संसद् सचिवालयमा महाभियोग प्रस्ताव दर्ता भएको थियो। सत्तारूढ दल नेपाली कांग्रेस र माओवादीका ९८ जना सांसदले महाभियोग दर्ता गरेका थिए। महाभियोग दर्ता भएसँगै जबरा स्वतः निलम्बनमा परेका थिए। महाभियोग छलफलका २०७८ फागुन २९ गते प्रतिनिधिसभामा पेस भएको थियो। प्रतिनिधिसभाले ढिलो गरी महाभियोग सिफारिस समिति गठन गरेको थियो। महाभियोग सिफारिस समितिले भदौ १५, १६, १९, २६ र २८ गते जबरासँग बयान लिएको थियो। समितिका बहुमत सदस्यले जबराविरुद्ध महाभियोग सिफारिस गरेका थिए। समितिमा रहेका सत्तारूढ गठबन्धनका ६ सदस्यले महाभियोग सिफारिस गरेका थिए। एमाले र लोसपाले भने फरक मत राखेका थिए। ११ जनामध्ये सभापति रामबहादुर विष्ट, मीन विश्वकर्मा, रेखा शर्मा, यशोदा सुवेदी गुरुङ, कल्याणी खड्का र प्रमोद साहसहित बहुमतले महाभियोग प्रस्ताव सिफारिस गर्नुपर्ने सुझाएका थिए। एमाले सांसदहरू विष्णुप्रसाद पौडेल, लालबाबु पण्डित, शिवमाया तुम्बाहाम्फे, कृष्णभक्त पोखरेल र लोसपाका एकवाल मियाँले भने प्रक्रियामा असहमति जनाउँदै आठबुँदे फरक मत दिएका थिए। संसद् सचिवालयको पत्र प्राप्त भएपछि सर्वोच्च अदालतमा न्यायाधीशहरूको फुल कोर्ट (पूर्ण बैठक) बसेको थियो। पूर्ण बैठकको निर्णयअनुसार भन्दै सर्वोच्च अदालतले केही विषय प्रष्ट हुन आवश्यक रहेको जनाएर संसद् सचिवालयमा बुधबार पत्र पठाएको छ। सर्वोच्चका सहरजिस्ट्रार नारायणप्रसाद रेग्मीले जानकारी उपलब्ध गराउन अनुरोध गर्दै संसद् सचिवालयका महासचिव डा गौतमलाई पत्र पठाएका हुन्। महाभियोग सिफारिस समितिबाट प्रतिनिधिसभामा पेस भएको भनिएको प्रतिवेदन उपरको कारबाही निरन्तरता कायम छछैन भन्दै प्रश्न गरेका छन्। नयाँ प्रतिनिधिसभामा सो प्रस्ताव पेस हुने वा नहुने के हो ? उक्त महाअभियोग प्रस्ताव तत्कालीन प्रतिनिधिसभाको कार्यकाल समाप्त भएको मितिले निष्प्रभावी भएको भनिएको हो ? वा निर्वाचन भएको मितिले निष्प्रभावी भएको हो ? जानकारी तत्काल उपलब्ध गराइदिन अनुरोध गरिएको छ। तत्कालीन प्रधानन्यायाधीशहरू विश्वनाथ उपाध्याय, सुरेन्द्रप्रसाद सिंह र सुशीला कार्कीविरुद्ध महाभियोग ल्याइएको थियो। कालान्तरमा सभामुखले आफैं खारेज गरेका वा सरकार आफैंले फिर्ता लिएका थिए। नवनिर्वाचित प्रतिनिधिसभाले कार्य प्रारम्भ नगर्दैको अवस्थामा कुन संवैधानिक वा कानुनी व्यवस्थाको आधारमा महासचिवले महाभियोगको प्रस्ताव निष्प्रभावी भएको भनी उल्लेख गर्नुभएको हो ? सो कुराको जानकारी तत्काल उपलब्ध गराइदिन हुन पूर्ण बैठकको निर्णयअनुसार अनुरोध गरिएको छ। कानुनी लडाइँमा बार प्रधानन्यायाधीश राणाविरुद्ध १०९ दिनसम्म आन्दोलन गरेका कानुन व्यवसायीहरू बुधबार पनि सर्वोच्च परिसरमा एकजुट थिए। कानुन व्यवसायीको छाता संगठन नेपाल बार एसोसिएसनको बुधबार बसेको आकस्मिक बैठकले संसद् सचिवालयका महासचिव डा गौतमलाई तत्काल कारबाही गर्न माग गरेको छ। महाभियोग प्रस्ताव संसद्मा पेस भई प्रक्रियासमेत अगाडि बढेको अवस्थामा महाभियोग सांसदको पुँजी भइसकेको र आउँदो सार्वभौम संसद्मा निर्णयार्थ पेस गर्ने गरी गरेको निर्णयलाई चुनौती दिएकोमा गम्भीर ध्यानाकर्षण भएको जनाएको छ। निलम्बित प्रधानन्यायाधीश चोलेन्द्रशमशेर जबरा बुधबार सर्वोच्च आउने सूचना पाएपछि प्रवेश गर्न नदिने भन्दै सर्वोच्चको गेटमा विरोधमा उत्रिएका कानुन व्यवसायी। विरोधका कारण बुधबार दिनभर सर्वोच्च अशान्त बनेको थियो। तस्बिर : सुनिता डंगोल बार एसोसिएसनले संसद् सचिवालयको पत्र कार्यान्वयन नगर्न सम्बद्ध निकायको ध्यानाकर्षण गराएको छ। सार्वभौम संसद्को विषयलाई बीचैमा कर्मचारीले पत्र दिएर अगिंकार गर्न मिल्दैन। आगामी संसद्ले नै निर्णय गर्छ, बार अध्यक्ष घिमिरेले भने, संविधान, कानुनविपरीत काम गर्ने त्यस्ता कर्मचारीलाई तत्काल कारबाही गर्न माग गर्दछौं। संसद् सचिवालयबाट भएको पत्राचारले नेपालको संविधान, ऐन, कानुन तथा संसदीय मूल्य मान्यताको उल्लंघन भएको बारले ठहर गरेको छ। सर्वोच्च बारका अध्यक्ष वरिष्ठ अधिवक्ता पूर्णमान शाक्यले राणाको भौतिक प्रवेशलाई रोकिने बताए। संसद् सचिवालयको पत्रलाई बदर गराउन कानुनी प्रक्रिया चालिसकेका छौं, उनले भने। वरिष्ठ अधिवक्ता शाक्यलगायतले बुधबार रिट निवेदन दर्ता गरेका छन्। रिटको पेसी शुक्रबारका लागि तोकिएको सर्वोच्च अदालतले जनाएको छ। पूर्वप्रधानन्यायाधीश अनुपराज शर्माले संसद् सचिवालयले महाभियोग निष्प्रभावी ठहर गर्न नमिल्ने बताउँछन्। प्रतिनिधिसभाको कार्यकाल समाप्त भइसकेको तर्क गरेर निष्प्रभावी भएको ठहर गरी संसद् सचिवालयले नियमित कार्य सम्पादनमा पठाउन मिल्दैन, पूर्वप्रधानन्यायाधीश शर्माले अन्नपूर्ण पोस्ट्सँग भने, नवनिर्वाचित प्रतिनिधिसभामा पेस नै भएको छैन। कसरी संसद् सचिवालयले निष्प्रभावी भएको भन्न सक्छ ?संसद्का विधेयक सम्बन्धमा भने नियमावलीले विधेयक निष्क्रिय हुने जनाएको छ। तर महाभियोग अलग विषय भएकाले स्वतः निस्क्रिय नहुने पूर्वप्रधानन्यायाधीश शर्मा बताउँछन्। संसद्ले निष्प्रभावी भएको भन्न सक्छ। संसद् सचिवालयले होइन, उनले भने। पूर्वप्रधानन्यायाधीश ओमप्रकाश मिश्रका अनुसार, संसद सचिवालयका महासचिव डा गौतमको पत्रविरुद्ध रिट निवेदन दिएर वैधानिकताको परीक्षण गर्न सकिने बताउँछन्। सबै पक्षले संयमता अपनाउनुपर्छ। बार होस् कि बेञ्च होस् दुवैको इज्जत, सम्मानको कुरा हो। आआफ्नो सम्मान र गरिमा कायम राख्नुपर्छ, उनले भने। सर्वोच्च अदालतका पूर्वन्यायाधीश बलराम केसीले महाभियोगको प्रस्तावबारे विचार गर्ने अधिकार सार्वभौम सांसदहरूलाई भएकाले महाभियोग निष्प्रभावी भएको पत्र संसद् सचिवालयले दिनु अनधिकृत भएको बताए। संसद् सचिवालयले सांसदहरूको प्रतिनिधित्व गर्न सक्दैन, पूर्वन्यायाधीश केसीले भने, चुनाव सकिएको छ। अब हुने नयाँ संसद्ले विचार गर्ने कुरा हो। संसद् सचिवालयले महाभियोग निष्प्रभावी भएको पत्र दिनु अनधिकृत हो। सांसदहरूले प्रयोग गर्ने अधिकार सचिवालयले कसरी प्रयोग गर्न सक्छ ? नयाँ संसदलाई मात्र महाभियोग प्रस्ताव के गर्ने भन्ने अधिकार छ। महाभियोग निष्प्रभावी भएको पत्र दिने अधिकार संसद् सचिवालयलाई छैन। जबरा उमेरहदका कारण मंसिर २७ गते अवकाश पाउँदै छन्। १५ असार २०७६ मा संसदीय समितिमा सुनुवाइका क्रममा प्रधानन्यायाधीश जबराले प्रतिबद्धता व्यक्त गरेका थिए। तर, उनी अवकाशको एक साताअघि पुनः विवादमा तानिएका छन्। तत्कालीन प्रधानमन्त्री शेरबहादुर देउवाले गैरसांसद गजेन्द्रबहादुर हमाललाई मन्त्रीमा नियक्त गरेको सार्वजनिक भएपछि उनी विवादमा तानिएका थिए। प्रतिनिधिसभा विघटनका मुद्दाहरूलगायत विभिन्न मुद्दाको पेसी सूची तोक्ने सम्बन्धमा उठेका विवादमा उनी मुछिए। संवैधानिक अंगमा गरिएको नियुक्तिमा भागबन्डा लिएको समेत आरोप लागेको थियो। महाभियोग लागेका राणा सबैभन्दा विवादित प्रधानन्यायाधीशमा चित्रण हुन पुगेका छन्। तत्कालीन प्रधानन्यायाधीशहरू विश्वनाथ उपाध्याय, सुरेन्द्रप्रसाद सिंह र सुशीला कार्कीविरुद्ध महाभियोग ल्याइएको थियो। कालान्तरमा सभामुखले आफैं खारेज गरेका वा सरकार आफैंले फिर्ता लिएका थिए। वरिष्ठ अधिवक्ता प्राध्यापक गान्धी पण्डितका अनुसार, महाभियोगको अभ्यासले विकृति ल्याउन सक्ने जोखिम छ। महाभियोग प्रस्ताव लगाउन सकिन्छ। तर, महाभियोगलाई टुंगोमा पुयाउनुपर्छ, वरिष्ठ अधिवक्ता पण्डित भन्छन्, महाभियोगको दुरुपयोग गर्नुहुँदैन। स्वतन्त्र न्यायालयमा हस्तक्षेप हुनु राम्रो होइन। प्रत्येक न्यायाधीशको शीरमा महाभियोगको दरबार झुन्डिएको अवस्था छ। पूर्वप्रधानन्यायाधीश ओमप्रकाश मिश्रले न्यायालय अवस्थाले दुःखित तुल्याउने बताए। प्रधानन्यायाधीशमाथि महाभियोग लाग्नु राम्रो होइन, उनले भने, न्यायालयको अवस्थाले दुखित तुल्याएको छ। महाभियोग टुंगो नलागेसम्म निलम्बन रहिरहने गरी सिफारिस गरेका थियौं। प्रतिनिधिसभाको बैठकमा पेस गरी टुंगो लगाउने सुझाव दिएका थियौं।रामबहादुर विष्ट, सभापति, महाभियोग सिफारिस समिति संसद्को निर्णय सर्वोपरि हुन्छ। संसद् सचिवालयका महासचिवले अख्तियारी कहाँबाट पाउनुभयो ? कुन स्रोतबाट पत्र लेख्ने अधिकार प्राप्त भयो ? संसद् सचिवालयका महासचिव जवाफदेहि हुनुपर्छ। दमननाथ ढुंगाना, पूर्वसभामुख महाभियोग निष्प्रभावी भएको पत्र दिने अधिकार संसद् सचिवालयलाई छैन।बलराम केसी, पूर्वन्यायाधीश प्रतिनिधिसभाको कार्यकाल समाप्त भइसकेको तर्क गरेर महाभियोग निष्प्रभावी भएको तर्क गर्न मिल्दैन। नवनिर्वाचित प्रतिनिधिसभामा पेस नै भएको छैन। कसरी संसद् सचिवालयले निष्प्रभावी भएको भन्न सक्छ ? अनुपराज शर्मा, पूर्वप्रधानन्यायाधीश सबै पक्षले संयमता अपनाउनुपर्छ। बार होस् कि बेञ्च। दुवैको इज्जत, सम्मानको कुरा हो। आआफ्नो सम्मान र गरिमा कायम राख्नुपर्छ।ओमप्रकाश मिश्र,पूर्वप्रधानन्यायाधीश सार्वभौम संसद्को विषयलाई बीचैमा कर्मचारीले पत्र दिएर अगिंकार गर्न मिल्दैन। संविधान, कानुनविपरीत काम गर्ने त्यस्ता कर्मचारीलाई तत्काल कारबाही गर्न माग गर्दछौं।गोपालकृष्ण घिमिरे, अध्यक्ष, नेपालबार एसोसिएसन"
"प्रचण्ड, जनार्दन शर्मा र प्रभु शाहबीच भेट, सत्ता समीकरणबारे छलफल","काठमाडौं : नेकपा माओवादी केन्द्रले सत्ता समीकरणमा स्वतन्त्रबाट निर्वाचित सांसद प्रभु शाहको साथ खोजेको छ। पछिल्लो समय माओवादी केन्द्रका अध्यक्ष पुष्पकमल दाहाल प्रचण्डले सत्ता समीकरण बलियो बनाउन स्वतन्त्र र साना दललाई साथमा लिने प्रयासरत छन् । यसैबीच प्रचण्डले बिहीबार बिहान स्वतन्त्रबाट निर्वाचित सांसद प्रभु शाहलाई भेट गरेका हुन्। भेटको क्रममा अर्थमन्त्री एवम् माओवादी केन्द्रका उपमहासचिव जनार्दन शर्मा समेत सहभागी भएको खुमलटार स्रोतले जनाएको छ। उनीहरुबीच समसामयिक राजनीतिक घटनाक्रम र भावी सरकार गठनको विषयमा छलफल भएको छ। भेटमा शाहले प्रचण्डको प्रस्तावलाई सकरात्मक रुपमा लिएका छन्। तत्कालीन नेकपा विभाजन हुँदा शाह माओवादी केन्द्रमा नगई एमालेमै बसेका थिए। तर प्रतिनिधि सभाको निर्वाचनको मनोनयनको दिन अन्तिममा प्रभु शाहले स्वतन्त्र उम्मेदवारी दर्ता गराएका थिए। तत्कालीन नेकपा एमालेका नेता शाहको टिमले रौतहटमा एमाले र जनता समाजवादी पार्टीबीच तालमेल हुँदा जसपाको भागमा परेका सबै क्षेत्रमा स्वतन्त्र उम्मेदवारी दिएको थियो। शाहसँगै रौतहट क्षेत्र नम्बर २ बाट उम्मेदवार दिएका किरण शाहसमेत प्रतिनिधिसभामा निर्वाचित भएका छन्। एमाले छाडेर स्वतन्त्र उम्मेदवारी दर्ता गरेपछि सत्ता गठबन्धनले निर्वाचनमा प्रभु शाहलाई समर्थन गरेको थियो। गठबन्धनले सिट बाँडफाँट गर्दा रौतहटको क्षेत्र नं ३ मा प्रतिनिधिसभा उम्मेदवार माओवादी केन्द्रको भागमा परेको थियो। माओवादीका उम्मेदवार रविन्द्र पटेल धिरजले उम्मेदवारी फिर्ता नलिएपछि माओवादी केन्द्रले उनलाई कारबाहीसमेत गरेको थियो । यस अगाडि प्रचण्डले जेलमा रहेका रेशम चौधरी, जनमत पार्टीका अध्यक्ष एवम् सांसद सिके राउतसँग पनि भेटवार्ता गरेका थिए।"
एमाले र कांग्रेस मिलेर सरकार बनाउनुपर्छ : सुरेन्द्र पाण्डे,"चितवन : निर्वाचनको परिणाम अनुसार कुनै दलको स्पष्ट बहुमत नआएपछि मुलुक थप संकटमा जाने खतरा रहेको भन्दै नेकपा एमालेका उपाध्यक्ष सुरेन्द्र पाण्डेले अस्तिरताको संकट टार्न काङ्ग्रेस एमाले मिल्नुपर्ने बताए। दलहरूले प्राप्त गरेको सिटबाट बन्ने संसदले दिने परिणामको आशा घटेको उनको भनाइ छ। देशमा संकट परेको बेलामा एमाले काङ्ग्रेस थुप्रैपटक सहकार्य गरेको स्मरण गराउँदै उनले ठूला शक्ति मिले सत्ता बार्गेनिङको खेल नहुने बताए। सत्ता संचालनमा सहकार्य तत्काल सम्भावना नरहेको भए पनि राष्ट्रिय हितको मुद्दामा एक हुनुको विकल्प नभएको उनको भनाइ छ। पत्रकार सम्मेलनमा बोल्दै उपाध्यक्ष पाण्डेले राजनीतिक र आर्थिक संकट बढ्ने खतरा रहेको बताउँदै सरकारमा सहभागी नभए पनि अस्थिरताका मुद्दामा एक हुनपर्नेमा जोड दिए। उनले धेरै दल मिलेर सरकार बनाउँदा हुने बार्गेनिङले प्रधानमन्त्री कमजोर हुने बताए। 'मुलुकको हरेक कालखण्डमा मुख्य मुद्दा हल गर्न यी दुईदलको मुख्य भुमिका रह्यो। सरकार हुँदा होस् या बाहिर भएर पनि सहकार्य भएको छ', उनले भने, 'अस्थिरता हटाउन एमाले काङ्ग्रेस सहमति गर्नै पर्छ।' अहिले गठबन्धनको सरकार बने पनि त्यो दिगो नहुने उनले बताए। अहिले एमाले प्रतिपक्षमा बस्न तयार रहेको भन्दै राजनैतिक परिस्थितिले दिएपछि सरकारमा जान सकिने बताए। 'काङ्ग्रेस र एमाले अलग बने धेरै दल मिलेर सरकार बनाउनु पर्छ। सबैलाई खुशी बनाउन पर्ने हुँदा त्यसले असन्तुष्ट बढ्ने र प्रधानमन्त्री कमजोर हुन्छन्। यसैले हो अस्थिरता ल्याउने', पाण्डेले भने, 'गठबन्धनले केही गर्न सकेन भने त्यो बेला एमाले आउ सम्हाल भन्यो भने एमाले पछि हट्दैन।' तत्कालको परिवेशमा बाम एकता हुने सम्भावना नरहेको उनको भनाइ थियो। निर्वाचनमा स्वतन्त्र पार्टिको जीतप्रति लक्षित गर्दै यो भेलबाढी मात्र भएको प्रतिक्रिया दिए।"
अग्रगामी समाज निर्माणका लागि एकताबद्ध भएर अगाडि बढौं : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले अग्रगामी समाज निर्माणका लागि एकताबद्ध भई अगाडि बढ्न पनि आग्रह गरेका छन्। निर्वाचनका निर्वाचित जनप्रतिनिधिहरुलाई बधाई ज्ञापन गर्दै उनले दिगो, स्थिर र अग्रगामी समाज निर्माणका लागि एकतावद्ध भई अगाडि बढ्न आग्रह गरेका हुन्। नेपाली जनताको त्याग र बलिदानको बलमा प्राप्त वर्तमान संविधानको सफल कार्यान्वयनका लागि भएको स्थानीय प्रदेश र प्रतिनिधि सभाको निर्वाचनले संघीय लोकतान्त्रिक गणतन्त्रात्मक व्यवस्थाको जगलाई थप मजबुत बनाएको छ ।उधौली पर्वको अवसरमा शुभकामना दिँदै उनले भनेका छन्, हालै सम्पन्न निर्वाचनका निर्वाचित जनप्रतिनिधिहरुलाई बधाई ज्ञापन गर्दै दिगो, स्थिर र अग्रगामी समाज निर्माणका लागि एकतावद्ध भई अगाडि बढ्न पनि हार्दिक आग्रह गर्दछु । अग्रगमनकारी सोच र चिन्तनले नै मुलुकको आर्थिक विकास र समृद्धि हुँदै समाजवादी लक्ष्य हासिल गर्न सकिन्छ । प्रचण्डले पर्वले नेपालको सांस्कृतिक विविधताहरुलाई उँचो राखेको उल्लेख गरेका छन्। सांस्कृतिक पहिचानले सिंगो राष्ट्रको पहिचान र मौलिकता झल्काउने बताउँदै उनले समाजमा सामाजिक, सांस्कृतिक ऐक्यवद्धता, सद्भाव र सहिष्णुताको संरक्षण एवं प्रवर्द्धन गर्न पर्वहरुमार्फत थप मद्दत मिल्ने विश्वास व्यक्त गरेका छन्। प्रचण्डले पर्वले नेपालीहरुमा आपसी सद्भाव र सहिष्णुताको भावना विकास गरोस् भन्दै सुख, शान्ति, समृद्धि र उत्तरोत्तर प्रगतिको कामनासमेत गरेका छन्।"
मुगु निर्माण व्यवसायी संघमा चौलागाई,"मुगु : निर्माण व्यवसायी संघको छाता संगठन नेपाल निर्माण व्यवसायी संघ मुगुको अध्यक्षमा केशवराज चौलागाई निर्वाचित भएका छन्। बुधबार नेपाल निर्माण व्यवसायी महासंघ मुगु शाखाको तेस्रो जिल्ला अधिवेशनबाट केशवराज चौलागाईको नेतृत्वमा २१ सदस्य कार्य समिति निर्विरोध निर्वाचित भएको हो। कार्य समितिमा केशवराज चौलागाई अध्यक्ष,विशाल कुमार हिता उपाध्यक्ष, रमेश कुमार मल्ल सचिव, बास्तोला शाही कोषाध्यक्ष, डम्बर बहादुर मल्ल,सह सचिव, शुकमाया शाही सह कोषाध्यक्ष छन्। यस्तै, सदस्यहरुमा तेजबहादु शाही, शुनिता मल्ल, तारादेवी मल्ल,सन्तोषि चौलागाई, लक्ष्मि मल्ल, खड्क बहादु शाही,तिर्थराज चौलागाई, बिष्णुबहादुर रावल, नन्दलाल बुढुवाल, बसन्त कुमाई,पदमबहादु शाही, कार्मा नोर्बेल लामा, रतनबहादु शाही, राजकुमार मल्ल र असल सेजुवाल निरर्बिरोध निर्वाचित भएका हुन्।"
विवादमा न्यायालय,"काठमाडौं : महाभियोग लागेका राणा सबैभन्दा विवादित प्रधानन्यायाधीशमा चित्रण हुन पुगेका छन्। तत्कालीन प्रधानन्यायाधीशहरू विश्वनाथ उपाध्याय, सुरेन्द्रप्रसाद सिंह र सुशीला कार्कीविरुद्ध महाभियोग ल्याइएको थियो। कालान्तरमा सभामुखले आफैं खारेज गरेका वा सरकार आफैंले फिर्ता लिएका थिए। वरिष्ठ अधिवक्ता प्राध्यापक गान्धी पण्डितका अनुसार, महाभियोगको अभ्यासले विकृति ल्याउन सक्ने जोखिम छ। महाभियोग प्रस्ताव लगाउन सकिन्छ। तर, महाभियोगलाई टुंगोमा पुर्याउनुपर्छ, वरिष्ठ अधिवक्ता पण्डित भन्छन्, महाभियोगको दुरुपयोग गर्नुहुँदैन। स्वतन्त्र न्यायालयमा हस्तक्षेप हुनु राम्रो होइन। प्रत्येक न्यायाधीशको शीरमा महाभियोगको दरबार झुन्डिएको अवस्था छ। पूर्वप्रधानन्यायाधीश ओमप्रकाश मिश्रले न्यायालय अवस्थाले दुःखित तुल्याउने बताए। प्रधानन्यायाधीशमाथि महाभियोग लाग्नु राम्रो होइन, उनले भने, न्यायालयको अवस्थाले दुखित तुल्याएको छ।"
"प्रत्यक्षमा कांग्रेस, समानुपातिकमा एमाले ठूलो","काठमाडौं : प्रतिनिधि र प्रदेशसभा सदस्यको निर्वाचन मत परिणाममा समानुपातिकतर्फ एमालेले लोकप्रिय मत ल्याए पनि सबैभन्दा ठूलो दल भने कांग्रेस बनेको छ। मत प्रतिशत आधारमा हेर्ने हो भने कांग्रेसभन्दा कम्युनिस्टहरूको मत बढी छ। पाँचवटा कम्युनिस्ट पार्टी र ती दलनिकट स्वतन्त्र उम्मेदवारहरूले ४५ प्रतिशतभन्दा बढी मत पाएका छन्। कांग्रेस एक्लैले ३२ प्रतिशत बढी मत पाएको छ। यो मत आधारमा मुलुकमा कांग्रेसभन्दा कम्युनिस्टलाई मतदाताले रुचाएको देखाउँछ। यसपटक कांग्रेसले प्रत्यक्षमा भने ५७ र समानुपातिकमा ३२ गरेर ८९ सिट पायो। एमालेले भने प्रत्यक्षतर्फ ४४ र समानुपातिकतर्फ ३४ सिट पाएको छ। यसकै आधारमा प्रतिनिधि र प्रदेशसभा निर्वाचनको अन्तिम परिमाणले कांग्रेसलाई सबैभन्दा ठूलो दल बनाएको हो। समानुपातिकतर्फ लोकप्रिय मत पाएर एमाले दोस्रो दल बन्यो। प्रतिनिधिसभामा कांग्रेसको ८९ सिट हुँदा एमालेको ७८ सिट तय भयो। जम्मा सदरमत १ करोड ५ लाख ६० हजार ८२ मा एमालेले समानुपातिकतर्फ २८ लाख ४५ हजार ६ सय ४१ मत ल्याएको छ भने कांग्रेसले २७ लाख १५ हजार २ सय २५ मत पाएको छ। कांग्रेससँग गठबन्धन गरेको नेकपा माओवादी केन्द्र तेस्रो दल बनेको छ। उसले प्रत्यक्षमा १८ र समानुपातिकमा १४ गरी ३२ सिट जितेको छ। माओवादी केन्द्रको समानुपातिकमा ११ लाख ७५ हजार ६ सय ८४ मत छ। प्रतिनिधिसभातर्फ पहिलो पटक निर्वाचनमा होमिएको राष्ट्रिय स्वतन्त्र पार्टीले २० सिट जितेर चौथो ठूलो शक्तिका रूपमा उदाएको छ। रास्वपाले प्रत्यक्षमा ७ र समानुपातिकमा १३ सिट जितेको छ। रास्वपाले समानुपातिकमा माओवादी केन्द्रकै हाराहारी मत ल्याएको छ। उसले ११ लाख ३० हजार ३ सय ४४ मत ल्याएको छ। प्रतिनिधिसभामा २ सय ७५ सिट छ। जसमा बहुमतका लागि १ सय ३८ चाहिन्छ। एकल बहुमतको सत्तारुढ गठबन्धनले समेत यो निर्वाचनमा बहुमत ल्याउन सकेनन्। अघिल्लो निर्वाचनमा थ्रेस होल्ड कटाउन नसकेर १ सिटमा थन्किएको राष्ट्रिय प्रजातन्त्र पार्टी १४ सिटसहित पाँचौं दलमा उक्लिएको छ। उसले प्रत्यक्ष र समानुपातिकमा ७७ सिट जितेको छ। ५ लाख ८८ हजार ८ सय ४९ मत समानुपातिकमा जम्मा गरेको छ। अघिल्लो निर्वाचनभन्दा खुम्चिए पनि जनता समाजवादी पार्टीले यो निर्वाचनमा १२ सिट ल्याएको छ। उसले पनि प्रत्यक्षमा ७ र समानुपातिकमा ५ सिट ल्याएको छ। जसपाले समानुपातिकमा ४ लाख २१ हजार ३ सय १४ मत पायो। बिखण्डनको नारा लगाएर राजनीतिमा आएका सिके राउतले नेतृत्व गरेको जनमत पार्टीले यो निर्वाचनमा थ्रेस होल्ड कटाउँदै सातौं ठूलो दल भएको छ। प्रत्यक्ष १ सिट जितेको उसले समानुपातिकमा ५ सिट पाएको छ। जनमतको प्रतिनिधिसभामा ६ सिट भएको छ। उसले समानुपातिकमा ३ लाख ९४ हजार ६ सय ५५ मत ल्याएको छ। एमालेबाट फुटेर बनेको नेकपा एकीकृत समाजावादीले यो निर्वाचनमा थ्रेस होल्ड पनि कटाउन सकेन। उसले प्रत्यक्षमा १० सिट जिते पनि थे्रेस होल्ड नकटाउँदा समानुपातिकबाट सिट पाएन। यता पहिलो पटक निर्वाचनमा होमिएको सिके राउतको पार्टी जनमत पार्टीको प्रतिनिधिसभा र प्रदेशसभा गरेर समानुपातिकबाट १४ सिट ल्याएको छ। पहिलो पटक चुनावमा सहभागी भएर चौथो भएको राष्ट्रिय स्वतन्त्र पार्टीले प्रतिनिधिसभाको समानुपातिकमा मात्रै १३ सिट जितेको छ। उसले प्रदेशसभामा भने उम्मेदवारी नै दिएको थिएन। प्रत्यक्षमा जिते पनि एकीकृत समाजवादीसँगै लोकतान्त्रिक समाजवादी पार्टी, नागरिक उन्मुक्ति पार्टी, नेमकिपा, राष्ट्रिय जनमोर्चाले थ्रेस होल्ड कटाउन सकेनन्। यो निर्वाचनमा लोकतान्त्रिक समाजवादी पार्टीले प्रत्यक्षमा ४ सिट जितेको छ। भने नागरिक उन्मुक्तिले ३, नेमकिपा, जनमोर्चाले ११ सिट जितेका छन्। स्वतन्त्रले ५ सिट जितेका छन्। प्रतिनिधिसभामा थ्रेस होल्ड कटाउन ३ प्रतिशत मत चाहिन्छ भने प्रदेशसभामा १५ प्रतिशत भए पुग्छ। प्रतिनिधिसभामा २ सय ७५ सिट छ। जसमा बहुमतका लागि १ सय ३८ चाहिन्छ। एकल बहुमतको सत्तारुढ गठबन्धनले समेत यो निर्वाचनमा बहुमत ल्याउन सकेनन्। कांग्रेसको ८९, माओवादी केन्द्रको ३२, एकीकृत समाजवादीको १०, लोसपाको ४ र जनमोर्चाले १ सिट जितेका छन्। यो सबै जोड्दा १ सय ३६ हुन्छ। गठबन्धनलाई सरकार बनाउन २ सिट पुग्दैन। एमाले, राप्रपा र जसपा गठबन्धनको पनि बहुमत पुग्दैन। एमालेको ७८, राप्रपाको १४ र जसपाको १२ गरी १ सय ४ हुन्छ। अब त्रिंकुश सांसद हुने भएको छ। प्रदेश १ : यो प्रदेशमा सबैभन्दा ठूलो पार्टी एमाले भएको छ। यहाँ ६ वटा दलको मात्रै प्रतिनिधित्व हुने भएको छ। एमाले प्रत्यक्षतर्फ २५ र समानुपातिकतर्फ १५ सिट जितेको छ। प्रदेशसभामा ४० सिट छ। दोस्रो भएको कांग्रेसले प्रत्यक्षमा १७ र समानुपातिकतर्फ १२ गरेर २९ सिट जितेको छ। माओवादी केन्द्रले प्रत्यक्षमा ९ सिट र समानुपातिकमा ४ गरेर १३ सिट जितेको छ। राप्रपाले समानुपातिकमा ४ र प्रत्यक्षमा २ गरी ६ सिटमा विजयी हासिल गरेको छ। एकीकृत समाजवादीले प्रत्यक्षमा ३ र समानुपातिकमा १ सिट गरेर ४ सिट जितेको छ। प्रत्यक्ष १ सिट जितेको जसपाले समानुपातिकबाट पनि एक सिट हात पारेको छ। यो प्रदेशमा ९३ सिट छ। मधेस : मधेस प्रदेशमा पनि एमाले नै ठूलो दल भएको छ। उसले प्रत्यक्षमा १५ र समानुपातिकमा ८ गरी २३ सिट जितेको छ। यहाँ कांग्रेस दोस्रो भएको छ। कांग्रेसले प्रत्यक्षमा १३ र समानुपातिक ९ गरी २२ सिट जितेको छ। जसपाले प्रत्यक्षमा ९ र समानुपातिकमा ७ गरी १६ सिट हात पारेको छ। त्यस्तै जनमत पार्टीले प्रत्यक्षमा ६ र समानुपातिकमा ७ गरी १३ सिट जितेको छ। लोसपाले प्रत्यक्षमा ७ र समानुपातिकमा २ गरेर ९ सिट आफ्नो पक्षमा पारेको छ। माओवादी केन्द्रले मधेस प्रदेशमा प्रत्यक्षतर्फ ४ सिट मात्रै जितेको छ। उसले समानुपातिकमा ४ सिट नै पाएको छ। उसको मधेस प्रदेशमा ८ सिट भएको छ। एकीकृत समाजवादीको प्रत्यक्षमा ४ र समानुपातिकमा ३ सिट गरेर ७ सिट जितेको छ। बागमती : बागमतीमा १ सय १० सिटका लागि निर्वाचन भएको हो। जसमा कांग्रेसले सबैभन्दा धेरै ३७ सिट जितेको छ। उसले प्रत्यक्षमा २५ र समानुपातिकमा १२ सिट हात परेको छ। एमालेले समानुपातिकमा १४ सिट जिते पनि प्रत्यक्षमा १३ मात्रै जित्दा दोस्रो दल भएको छ। उसले कांग्रेसभन्दा १० सिट कम २७ सिट जितेको छ। गण्डकी : यहाँ एकीकृत समाजवादीले प्रत्यक्ष र समानुपातिक दुवैमा एक सिट जित्न सकेन। तर, पछिल्लो समयमा प्रदेशसभा सदस्य दीपक मनाङ्गे एकीकृत समाजवादीमा प्रवेश गरेर खाता खोलिदिएका छन्। यो प्रदेशमा कांग्रेसले प्रत्यक्षमा १८ र समानुपातिकमा ९ गरी २७ सिट जितेको छ। एमालेले प्रत्यक्षमा १२ र समानुपातिकमा १० सिट गरी २२ सिट आफ्नो पक्षमा पारेको छ।यहाँ माओवादी केन्द्रले प्रत्यक्षमा ४ र समानुपातिकमा ३ गरी ७ सिट जितेको छ। राप्रपाले प्रत्यक्षमा नजिते पनि समानुपातिकबाट २ सिट हात पारेको छ। लुम्बिनी : यो प्रदेशमा पनि एमाले ठूलो पार्टी भएको छ। एमालेले प्रत्यक्षमा १८ सिट जितेको छ भने समानुपातिकबाट पनि ११ सिट हात पारेको छ। एमालेको यो प्रदेशमा २९ सिट भएको छ। कांग्रेसले प्रत्यक्षमा १७ र समानुपातिकमा १० गरेर २७ सिट आफ्नो पक्षमा पारेको छ। माओवादी केन्द्रले प्रत्यक्षमा ५ र समानुपातिकमा ४ गरी ९ सिट हात पारेको छ। त्यस्तै जसपाले प्रत्यक्षमा २ र समानुपातिकमा १ सिट गरेर ३ सिट जितेको छ। नागरिक उन्मुक्ति पार्टीले प्रत्यक्षमा २ र समानुपातिकमा २ गरेर ४ सिट जितेको छ। लोसपाले प्रत्यक्षमा २ र समानुपातिकमा १ गरी ३ हात पारेको छ। राप्रपाले भने प्रत्यक्षमा २ र समानुपातिकमा २ सिट गरेर ४ सिट विजयी हासिल गरेको छ। कर्णाली : कर्णाली प्रदेशमा एमाले तेस्रो दल भएको छ। उसलाई कांग्रेस र माओवादी केन्द्रले उछिनेका छन्। कांग्रेसले प्रत्यक्षमा ९ र समानुपातिकमा ५ गरी १४ सिट जितेको छ भने माओवादी केन्द्र प्रत्यक्षमा ९ र समानुपातिकमा ४ गरेर १३ सिट हात पारेको छ। एमालेले प्रत्यक्षमा ५ र समानुपातिकमा ५ गरी १० सिट मात्रै जितेको छ। यो प्रदेशबाट एक जना स्वतन्त्र उम्मेदवारले पनि जितेका छन्। प्रत्यक्षमा नजितेपनि यो प्रदेशबाट एकीकृत समाजवादीले समानुपातिकबाट एक सिट पाएको छ। यो प्रदेशमा ४० सिट छ। सुदूरपश्चिम : यो प्रदेशमा प्रत्यक्षमा १२ र समानुपातिकमा ७ सिट गरी १९ जितेर कांग्रेस पहिलो दल भएको छ। माओवादी केन्द्रले प्रत्यक्षमा ८ र समानुपातिकमा ३ सिट गरी ११ जितेर दोस्रो दल भएको छ। एमालेले भने समानुपातिकमा सबैभन्दा धेरै मत ल्याए पनि प्रत्यक्षमा थोरै सिट जित्न तेस्रो शक्तिमा खुच्चिन बाध्य भएको छ। एमालेले प्रत्यक्षमा ३ र समानुपातिकमा ७ गरी १० सिट जितेको छ। त्यस्तै कैलालीको टीकापुर घटनाबाट उदाएको नाउपाले प्रत्यक्षमा ५ र समानुपातिकमा २ गरी ७ सिट जितेर निर्णायक शक्ति भएको छ। एकीकृत समाजवादीले यो प्रदेशमा प्रत्यक्षबाट ३ र समानुपातिकबाट १ गरी ४ सिट जितेको छ।"
कांग्रेसको केन्द्रीय कार्यसम्पादन बैठक शनिबार बस्ने,काठमाडौं : नेपाली कांग्रेस केन्द्रीय कार्यसम्पादन समितिको बैठक यही मंसिर २४ गते शनिबार बस्ने भएको छ। समितिको बैठक शनिबार दिउँसो १ बजे पार्टीको केन्द्रीय कार्यालय वीपी स्मृति भवन ललितपुरमा बस्ने मुख्य सचिव कृष्णप्रसाद पौडेलले जनाएका छन्। बैैठकमा चुनावी समीक्षालगायत विषयमा छलफल हुने जनाइएको छ। बैठकमा उपस्थितिका लागि केन्द्रीय कार्यसम्पादन समितिका पदाधिकारी एवं सदस्यलाई निर्देशानुसार कांग्रेसले अनुरोध गरेको छ।
गुजरातमा फेरि भाजपाको सरकार बन्ने निश्चित,"एजेन्सी : गुजरात विधानसभा निर्वाचनको मतपरिणाम आउने क्रम जारी छ। गुजरातमा भारतीय जनता पार्टीको सरकार बन्ने करिब निश्चित भएको छ। पछिल्लो मतपरिणामअनुसार भाजपा ७९ स्थानमा विजयी हासिल गरी अग्रस्थानमा छ भने ७८ स्थानमा लिड गरिरहेको छ। यस्तै, भारतीय कंग्रेस आइले ३ स्थानमा विजयी भएको छ। कंग्रेसले १३ स्थानमा अग्रता लिएको छ। बिहीबार बिहान ८ बजेदेखि मतगणना सुरु भएको हो। गुजरातमा २७ वर्षदेखि भाजपाले शासन गर्दै आएको छ। यसपटक भने आम आदमी पार्टी पनि कडा प्रतिष्पर्धाबीच चुनावी मैदानमा देखिएको छ। आम आदमी पार्टीले १ स्थानमा विजयी भएको छ भने ४ स्थानमा अग्रता लिएको छ। गुजरात विधानसभाको १८२ सिटका लागि दुई चरणमा निर्वाचन भएको हो। पहिलो चरणमा १९ जिल्लामा ८९ सिटका लागि मतदान भएको थियो। यसमा ६१ पार्टीका ८३३ उम्मेदवार चुनावी मैदानमा उत्रिएका छन्। दोस्रो चरणमा १४ जिल्लाका ९३ विधानसभा सिटका लागि निर्वाचन भएको थियो। दोस्रो चरणको निर्वाचनमा ७८८ उम्मेदवार मैदानमा छन्। गुजरातमा सरकार बनाउन कुनै पनि दलले कम्तिमा ९२ सिट जित्नु पर्छ। २०१७ सालमा गुजरातको विधानसभा निर्वाचनमा १८२ सिटमध्ये ९९ सिट जितेर भाजपाले सरकार बनाएको थियो।"
चाडपर्वले नेपालीको साझा पहिचान कायम गर्न भूमिका निभाएको छ : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले चाडपर्वले नेपालीको साझा पहिचान कायम गर्न भूमिका निभाएको बताएकी छन्। उधौली पर्व, २०७९ को अवसरमा शुभकामना सन्देश दिँदै उनले नेपालमा उधौली जस्ता चाडपर्वले सांस्कृतिक, जातीय र भाषिक विविधतालाई आपसमा गाँसेर सामाजिक सद्भाव अभिवृद्धि गरेको बताएकी छन्। उधौली पर्वले जाडो मौसममा मानिस, जीवजन्तु तथा चराचुरुङ्गी लेकबाट बेँसीतिर बसाइँ सर्ने समय भएको सङ्केत गर्दछ। यस पर्वले प्रकृतिको सम्मान गर्दै सबै जातजाति बीच आपसी सद्भाव अभिवृद्धि गर्नुका साथै पारिवारिक, सामुदायिक र सामाजिक एकता कायम राख्न सहयोग गरेको देखिन्छ। भण्डारीको शुभकामना सन्देशमा भनिएको छ, विभिन्न जातजाति र समुदायहरूको साझा फूलबारीको रूपमा रहेको नेपालमा उधौली जस्ता चाडपर्वले हाम्रो सांस्कृतिक, जातीय र भाषिक विविधतालाई आपसमा गाँसेर सामाजिक सद्भाव अभिवृद्धि गर्नुका साथै नेपालीको साझा पहिचान कायम गर्नमा अहम् भूमिका निभाएको छ। यस पर्वले मानव जीवन र प्रकृति बीचको अन्योन्याश्रित सम्बन्धलाई उजागर गर्न समेत सहयोग गरेको छ। राष्ट्रपति भण्डारीले विविधतायुक्त नेपाली समाजमा आपसी सद्भाव, सहिष्णुता र भ्रातृत्वको भावना अभिवृद्धि भई राष्ट्रिय एकतालाई थप सुदृढ बनाउन सहयोग पुग्ने विश्वास व्यक्त गरेकी छन्।"
सेनजेनमा वर्षमान पुनको उपचार सुरु,"सेनजेन: नेकपा माओवादी केन्द्रका उपमहासचिव वर्षमान पुन 'अनन्त' को चीनमा उपचार सुरु भएको छ। पुनको सेनजेनस्थित थर्ड पिपुल्स अस्पतालको क्वारेन्टिनमा उपचार सुरु भएको हो । चौथौ लहरको कोरोना महामारीका कारण चीनमा कडा लकडाउन छ । पूर्वअर्थ र ऊर्जामन्त्रीसमेत रहेका पुन लामो समयदेखि जण्डिसबाट पीडित छन् । पुन पत्नी तथा पूर्वसभामुख ओनसरी घर्तीले उपचार सुरु भएको र स्वास्थ्यमा सामान्य सुधार आएको बताइन् । नेपालबाट जाँदा जण्डिसको मात्रा (बिलरुबिन) २७ रहेकोमा अहिले घटेर २४ मा आएको जानकारी घर्तीले दिइन् । चुनावी धपेडीका कारण रोग बल्झिएपछि उनी नेपाली चिकित्सकहरुको परामर्शमा शुक्रबार फलोअप उपचारका लागि दुवई, ग्वान्झाओ हुँदै सेन्जेन प्रस्थान गरेका थिए । पुनमा भएको रोगलाई चिकित्सकीय भाषामा सिग्गलर नाजार टाइप टू सिन्ड्रोमभनिन्छ ।"
मुलुकको आर्थिक तथा सामाजिक विकासमा ज्यापु समुदायको भूमिका अनुकरणीय : प्रधानमन्त्री देउवा,"काठमाडौं : प्रधानमन्त्री शेरबहादर देउवाले नेपालको आर्थिक र सामाजिक विकासमा ज्यापु समुदायको योगदान अनुकरणीय रहेको बताएका छन्। १९ औं राष्ट्रिय जापु दिवसका अवसरमा काठमाडौंको वषन्तपुरमा आयोजित कार्यक्रममा प्रधानमन्त्री देउवाले कृषि र कला क्षेत्रमा ज्यापु समुदायको महत्वपूर्ण योगदान रहेको बताए। 'नेपालको आर्थिक तथा सामाजिक विकासमा ज्यापु समुदायले गर्दै आएको योगदान अनुकरणीय छ,'प्रधानमन्त्री देउवाले भने,' सबैले कदर गर्नुपर्छ।' ज्यापु समुदायको संस्कृति र सभ्यताको संरक्षण गर्न सरकारले अक्षय कोष स्थापना गरेको भन्दै कांग्रेस सभापति समेत रहेका देउवाले यसले केही राहत पुग्ने विश्वास व्यक्त गरे। नेपालका विभिन्न समुदायमध्ये ज्यापु समुदाय आफ्नै मौलिक र विशिष्ट परम्परा, भाषा, संस्कृति र पहिचान बोकेका समुदायका रूपमा रहेको उनको भनाइ छ । आगामी दिनमा ज्यापु समुदायको संस्कृति र सभ्यताको संरक्षण तथा प्रवर्द्धनका लागि आवश्यक सहयोग गर्न सरकार सकारात्मक रहेको प्रधानमन्त्री देउवाले बताए। उनले नेपाल भौगोलिक रुपमा सानो भएता पनि प्राकृति र सांस्कृति सम्पदाले धनी मुलुक रहेको र संस्कृति र सभ्यतालाई जीवन्त राख्नु साझा दायित्व रहेको बताए। देउवाले चाडपर्वले सांस्कृतिक, जातीय र भाषिक विविधतालाई आपसमा गास्ने बताए ।"
"कुरो होइन, काम गरेर देखाउने बेला आएको छ : नेता सिंह","काठमाडौं : नेपाली कांग्रेसका नेता तथा सांसद प्रकाशमान सिंहले नेवारी संस्कृतिको माध्यमबाट नेपाललाई विश्वभर चिनाउनुपर्ने बताएका छन् । ज्यापु संस्कृति विकास कोषले बिहीबार गरेको १९औं राष्ट्रिय ज्यापु दिवसका अवसरमा काठमाडौंमा आयोजना गरेको कार्यक्रममा उनले विदेशीहरुलाई नेवारी संस्कृतिको माध्यमबाट नेपाल चिनाउनुपर्ने बताएका हुन् । उनले नेवारी संस्कृति नेपाललाई विश्वमाझ चिनाउने सशक्त माध्यम भएको उल्लेख गर्दै यसतर्फ सबैले ध्यान दिनुपर्ने बताए । नेता सिंहले नेवारहरुको पहिचान नै भाषाको पहिचान भएको भन्दै नेवारी भाषालाई पनि जोड दिएर अगाडी बढाउनुपर्ने बताए । उनले भने, अब हामीले लामो कुरा गर्ने भन्दा पनि कामले गरेर देखाउनुपरेको छ । समय परिवर्तनशील छ र परिवर्तित समयअनुसार हामीले आफ्नो समुदायलाई सुहाउँदो किसिमले आफ्नो काम गर्ने तरिकामा, सोचमा, गराइमा हामीले समयको मागबमोजिम सिक्नुपर्छ र त्यहीअनुसार अगाडि बढ्नुपर्छ । उनले समय परिवर्तनशील छ भन्दैमा हाम्रा पुर्खाले स्थापित गरेको मौलिक संस्कृतिलाई पनि हामीहरुले पूरै अवमूल्यन गर्न नमिल्ने बताए । हाम्रो पहिचान भनेकै भाषाको पहिचान हो । नेवारी भाषाको जोड दिएर जुन रुपमा अगाडि बढाउनुपर्ने हो त्यसमा सबै मिलेर काम गर्नुपर्छ,नेता सिंहले भने, यसलाई हामी सबैले महशुस गर्नुपर्छ । हाम्रो जुन संस्कृति छ । नेपालको विदेशीहरुले चिन्ने भनेकै नेवारी संस्कृतिबाट नेपाललाई चिनाउने सशक्त माध्यमको रुपमा अझ काम गरेर अगाडि बढाउनुपर्छ । यसमा ध्यान दिनुपर्छ । उनले पुर्खाहरुले स्थापित गरेका मौलिक संस्कृतिलाई नयाँ पुस्ताले अवमूल्यन गर्नु नहुने पनि बताए । यद्यपि समयअनुसार भने परिवर्तन भने हुँदै जानुपर्ने उनको भनाइ छ ।"
पुल बनेपछि डेढ घण्टाको यात्रा पाँच मिनेटमै,"बेनी : म्याग्दी र छिमेकी बागलुङ जिल्ला जोड्ने झोलुङ्गे पुल निर्माण भएपछि डेढ घण्टाको यात्राअवधी ५ मिनेटमा छोटिएको छ । बेनी नगरपालिका१ रत्नेचौरबाट बागलुङ नगरपालिका४ कुडुले जोड्ने ढोडेनी खोलामाथी ३८८ मिटर लामो झोलुङ्गे पुल निर्माण भएको हो । पुल बनेपछि दुई जिल्लाका वासिन्दालाई आवत जावत गर्न एक घण्टा तीस मिनेटको घुमाउरो बाटो हिड्नुपर्ने बाध्यता हटेको बागलुङ नगरपालिका४ कुडुले फेदीका शशिधर सापकोटाले बताए । बागलुङबाट रत्नेचौर पुग्न पहिले डेढ घण्टा लाग्दथ्यो, 'उनले भने, पुल बनेपछि पाँच मिनेटमा पुग्न सकिन्छ । बेनी नगरपालिका१ रत्नेचौरका गोरे किसानले पुल अवलोकन गर्ने पर्यटकको चहलपहल बढेको बताए । संघीय सरकारको सस्पेन्सन ब्रिज डिभिजनले ३८८ मिटर लामो र १७० मिटर अग्लो झोलुङ्गे पुल निर्माण गरेको हो । पुल बनाउन २०७८ असोजमा थानीहिमशिखर जेभीले रु तीन करोड पचास लाखमा ठेक्का सम्झौता गरेको थियो । निर्माण कम्पनीका प्रतिनिधी केदार रिजालले पुलको फाउण्डेशन, जिप, लठ्ठा तान्ने, स्टिल डेग, दायाँ र बायाँतर्फ जाली हालेर लठ्ठा कसेपछि आवत जावत गर्न सकिने भएको बताए । दुई तर्फ सल्याब हाल्न, भार परिक्षण र प्राविधिक नापजाँचको काम बाँकी छ, उनले भने पुलमा सर्वसाधारण आवत जावत गर्न थालेका छन् । पुल बनेपछि रत्नेचौरमा उत्पादन हुने तरकारी र दूध बजारीकरण गर्न र पैदल मार्ग हुँदै बेनी बागलुङ गर्ने सर्वसाधारणका लागि सहज भएको छ । बेनी नगरपालिका१ रत्नेचौरका निवर्तमान वडा अध्यक्ष टेकबहादुर रावलले यो पुलले आवत जावतमा सहजताका साथै रत्नेचौरमा पर्यटकको चहलपहल बढाउन सहयोग पुगेको बताए । रत्नेचौर, ज्यामरुककोट आसपासका क्षेत्रका बासिन्दाले सदरमुकाम बेनी बजारभन्दा बागलुङ बजारमा आर्थिक कारोबार लगायतका गतिविधि गर्ने भएकाले पुलले सुविधा पुगेको छ । बागलुङको पञ्चकोट, कुँडुलेमा रहेको शालग्राम सङ्ग्रहालयको अवलोकन गर्न आउने धार्मिक पर्यटकलाई सुविधा पुग्नुका साथै रत्नेचौरको खेलमैदान, श्रीलक्ष्मिहरी मन्दिर, धौलागिरि क्षेत्रकै सबैभन्दा ठूलो मानवनिर्मित बुढोपोखरीको पर्यटन विकासमा सहयोग पुग्ने पुर्व वडा अध्यक्ष रावलले बताए । पुल निर्माण गर्नका लागि बानपा ४ कँुडुले निवासी जयलाल सापकोटा, इन्द्र शर्मा र पशुपति सापकोटा लगायतले भुजेलचौरको करिब डेढ रोपनी जग्गा उपलब्ध गराएका थिए । यो म्याग्दीमा निर्माण भएको तीन सय मिटर भन्दा लामो तेस्रो झोलुङ्गे पुल हो । यसअघि रघुगंगा गाउँपालिका१ बेग र बादुक जोड्ने ३६५८० मिटर लामो र १४८ मिटर अग्लो झोलुङ्गे पुल निर्माण भएको थियो । एक वर्षअघि मालिका गाउँपालिका७ बिमवाङ र धवलागिरी गाउँपालिका६ रिख जोड्ने ३५० मिटर लामो झोलुङ्गे पुल निर्माण भएको थियो ।"
सन्तानको माग गर्दै लाखौं भक्तजन पुगे दुप्चेश्वर,नुवाकोट : दोस्रो पशुपतिनाथको उपनामले प्रसिद्ध नुवाकोटको दुप्चेश्वरमा धान्यपूर्णिमाका अवसरमा लागेको मेलामा लाखौं भक्तजन पुगेका छन्। निःसन्तानलाई सन्तान दिने जनविस्वासले प्रसिद्धि कमाएको चर्चित र मुख्य धार्मिक पर्यटकीय स्थल दुप्चेश्वरमा यस वर्षको मेलामा लाखौं भक्तजन सहभागी छन्। मेलामा उत्साहपूर्वक रूपमा सर्वसाधारणले दुप्चेश्वर पुगेर पूजापाठसमेत गरेका निमित्त प्रमुख जिल्ला अधिकारी वेदप्रसाद अर्यालले जानकारी दिए। साताव्यापी लाग्ने मेलामा हजारौ निःसन्तान दम्पत्तिले सन्तान मागेका छन्। दुप्चेश्वर गाउँपालिका६ तादी खोलाको पुर्वी मोहडाको किनारामाथिको पहरोमा रहेको दुप्चेश्वरमा गाईको दूध चढाउँदै सम्पन्न भएको छ। गत वर्षभन्दा २५ प्रतिशत बढी भक्तजन आएका समितिले जनाएको छ। यस मेला शिवरात्रीपछिको नेपालको दोस्रो ठुलो मेला हो। दुप्चेश्वर मन्दिर नजिकैसम्म सडक पुगेकाले भक्तजनहरुलाई आवतजावतमा सहज भएको छ। पौराणिक कथनअनुसार सदियौं वर्षअघि स्थानीय करिजुङका कृषक बासु तामाङको दुहुनो गाई गोठालोमा हराएपछि खोजी गर्दै जाँदा पहरोमा दूध चढाइरहेको भेटिएपछि सो ठाउँमा दुग्धेश्वर महादेव रहेको विस्वासमा प्रत्येक वर्ष धान्यपूर्णिकाका दिन विशेष मेला लाग्दै आएको किंवदन्ती रहेको छ।
भूमिहीन सुकुम्वासीको लालपूर्जाका लागि शसक्त आवाज उठाउँछु : प्रदेश सांसद महतो,"ढल्केवर(धनुषा) : मधेस प्रदेशका प्रदेशसभा सदस्य हरिनारायण महतोले भूमिहीन सुकुम्वासीको लालपूर्जाका लागि शसक्त आवाज उठाउने बताएका छन्। बिहिबार धनुषाको ढल्केवरमा आयोजित जिल्ला भूमि अधिकार मञ्च धनुषाको छैटौं जिल्ला सम्मेलनलाई सम्बोधन गर्दै उनले यस्तो बताएका हुन्। उनले वास्तविक भूमिहीन सुकुम्वासीले जस्तोसुकै अवस्थामा लालपूर्जा पाउनुपर्ने उल्लेख गरे। नेकपा एमालेको तर्फबाट धनुषा निर्वाचन क्षेत्र नम्बर ४(२)बाट निर्वाचित प्रदेशसभा सदस्य महतोले सरकारलाई भूमिहीन सुकुम्वासीको नाउमा राजनीति नगर्न आग्रह गरे। महतोले वर्षौदेखि जकडिएर रहेको भूमिको समस्या समाधानका लागि आफू सदैव भूमिहीनको साथमा रहेको बताए। उनले भूमिहीनको समस्या प्रदेशसभामार्फत सशक्त रुपले उठान गर्ने प्रतिबद्धता जनाए। गाउँगाउँमा सिंहदरबार पुगेपनि भूमिहीनको समस्या ज्यूँकात्युँ रहेको उनले टिप्पणी गरे। बिहिवार सम्पन्न मञ्चको छैटौं जिल्ला सम्मेलनले रामबाबु साहको अध्यक्षतामा ११ सदस्यीय नयाँ कार्य समिति चयन समेत गरेको छ। नयाँ कार्यसमितिको उपाध्यक्षमा अनिसा खातुन, सचिवमा रामचन्द्र थापा मगर, कोषाध्यक्षमा पासो सदा र सहसचिवमा रामबिनोद ठाकुर रहेका छन्। यस्तै सदस्यहरुमा गुलावदेखी सदा, उमा विक, सिर्जना परियार, विजय विश्वकर्मा, रामकुमार बुढाथोकी र शशिकला बम्जन चयन भएको राष्ट्रिय भूमि अधिकार मञ्ज नेपालका केन्द्रीय सदस्य फौदसिंह स्याङ्वाले जानकारी दिए।"
झापामा खेतबाटै पानी तान्ने मोटरको चोरी बढ्यो,"झापा : झापा गाउँपालिकाका कृषकहरूले खेतमा सिँचाइका लागि लगाएको पानी तान्ने मोटर चोरी हुने थालेको छ। धान सकिएर मकै बाली लगाउने सिजनमै मोटर चोरीका घटना बढेपछि स्थानीय कृषक मारमा परेका छन्। झापा गाउँपालिका ६ स्थित भृकुटी चोकबाट मात्रै केही दिनमै खेतमा बोडिङ गरेर जडान गरिएका तीन मोटर चोरी भएका हुन्। 'सोमबारसम्म मोटर खेतमै थियो आज गएर हेर्दा मोटर चोरी भएको रहेछ,' स्थानीय कृषक नैनकला पौडेलले भनिन्। यता मोटर चोरी गर्ने गिरोहमाथि निगरानीमा बढाएको शरणामती प्रहरी चौकीका इन्चार्ज तथा प्रहरी सहायक निरीक्षक वीरबहादुर भण्डारीले बताए। प्रहरीमा अहिलेसम्म १२ वटा चोरीका घटनाको उजुरी परेको उनले बताए। प्रहरीले घटनाका बारेमा सूक्ष्म रूपमा अनुसन्धान गरिरहेको बताउँदै उनले भने, 'चोरी गर्ने गिरोह पत्ता लगाएर कानुनी दायरमा ल्याएरै छाड्छौं।' दुई वर्षअघि पनि झापा ७ स्थित मदरगाछमा मोटर चोरीका घटनामा संलग्न गिरोहलाई मोटरसहित प्रहरीले पक्राउ गरेको थियो।"
विराटनगरमा हर्षोल्लासका साथ मनाइयो उधौली,"विराटनगर : प्रकृति पुजकका रूपमा रहेका किराँत समुदायले आफ्नो दोस्रो ठुलो चाड उधौली विभिन्न कार्यक्रम गरी हर्षोल्लासका साथ मनाएका छन्। विराटनगरका किराँत धर्मावलम्बीहरूले न्वागी पूजासहित विभिन्न सांस्कृतिक नृत्य लगायतका कार्यक्रम गर्दै उधौली पर्व मनाएका हुन्। विराटनगरमा करिब साढे ६ हजारको संख्यामा किरात धर्मावलम्बीहरूको बसोबास रहेको छ। बिहीबार विराटनगर१५ स्थित माङखिम मन्दिर र वडा नम्बर ११ स्थित साकेला थानमा पूजापाठ सहितका विविध कार्यक्रम गर्दै राई, लिम्बु र याक्खाहरूले उधौली मनाएका छन्। पर्वका अवसरमा उनीहरूले ढोकेनी, च्याबु्रङ, हाक्पारे र साकेला लगायतका नृत्य समेत प्रस्तुत गरेका छन्। अन्नबाली भित्र्याउनुअघि प्रकृति र पितृको पूजा गर्नुपर्ने धार्मिक मान्यता अनुरूप उधौली पर्व मनाइने गरिएको आदिवासी जनजाति महासंघ मोरङका अध्यक्ष दिलबहादुर थेबेले बताए। पहिलेपहिले मानव उत्पत्तिका बेला खेतीपाती गरी लगाएको अन्न त्यतिकै खाइन्थ्यो। तर, त्यसले गर्दा रोग व्याधिले सताउन थाल्यो, उनले भने, छालारोग लगायतका समस्याहरू बढ्दै गएपछि अन्नबालीको पूजा गर्न थालिएको हो। किराँतहरूको धार्मिक पुस्तक मुन्धुममा समयलाई उधौली र उभौली गरी दुई भागमा विभाजन गरिएको छ। खेती किसानीका आधारमा समयलाई यी दुई भागमा बाँडिएको किराँत समुदायको बुझाई रहिआएको छ। अन्नबाली लगाउने बेला बैशाख पूर्णिमामा मनाइने पर्व उभौली हो भने त्यही अन्नबाली भित्र्याउने बेला मंसिर शूक्ल पूर्णिमाका दिन मनाइने पर्व उधौली हो।"
एनसेलको सेवामा किन आयो समस्या ?,काठमाडौं : सडक विस्तारका क्रममा फाइबर काटिँदा एनसेलको सेवामा समस्या आएको छ। सेवा बिहीबार सडक विस्तारका क्रममा बुटवलबर्दघाट र दमौलीआँबुखैरेनी जोड्ने अप्टिकल फाइबर काटिएका कारण अवरुद्ध भएको एनसेल आजियाटा लिमिटेडले जनाएको छ। कम्पनीका सम्बन्धित मर्मतसम्भार टोलीहरु फिल्डमा खटिसकेका छन्। घटनाले सेवामा पर्न गएको असुविधाका कम्पनीले माफी मागेको छ। कम्पनीले अत्यावश्यक दूरसञ्चार सेवालाई सुचारु राख्नका लागि महत्त्वपूर्ण दूरसञ्चार पूर्वाधारको संरक्षणमा सजग रहन सबैलाई अनुरोध गरेको छ।
मोटरसाइकलको ठक्करबाट पैदलयात्रीको मृत्यु,काठमाडौं : मोरङको सुन्दरहरैचा नगरपालिका७ गोठगाँउमा आज मोटरसाइकलको ठक्करबाट पैदलयात्रीको मृत्यु भएको छ। स्थानीय ६५ वर्षीय बलबहादुर कार्कीको मृत्यु भएको हो। गम्भीर घाइते भएका उनको उपचारका क्रममा न्युरो अस्पताल विराटनगरमा मृत्यु भएको हो। को ३७ प ३२ ०९ नम्बरको मोटरसाइकलले आज बिहान साढे ६ बजे बाटो क्रस गर्दै गरेका कार्कीलाई ठक्कर दिएको हो। घाइते भएका मोटरसाइकल चालक बेलबारी नगरपालिका११ का २१ वर्षीय सुमन तामाङको सोही अस्पतालमा उपचार भइरहेको प्रहरी चौकी गछियाले जनाएको छ।
जगतिपुरमा अझै कटुवाल प्रथा,"जाजरकोट : वर्तमान समयमा सूचना तथा सञ्चार क्षेत्रको विकासले सिंगो विश्व नै एउटा गाउँमा परिणत भएको छ। एसएमएस, च्याट र भिडियो कल जस्ता स्मार्ट प्रविधिबाट खबर आदानप्रदान गरिन्छ। तर, जाजरकोटको एउटा गाउँमा भने अहिले पनि सूचना प्रवाहको पुरानै शैली कायमै छ। त्यो हो, कटुवाल प्रथा अर्थात् कराएर नयाँ खबर गाउँलेलाई सुनाउने गरिन्छ। भेरी नगरपालिका११ जगतिपुरमा अहिले पनि कटुवाल प्रथा कायमै छ। स्थानीय ७२ वर्षीय सार्की वरले कटुवाल प्रथा धानिरहेका छन्। उनले १६ वर्षदेखि कराएर गाउँलेलाई शुभ, अशुभको खबर सुनाउँदै आएका छन्। त्यसअघि उनका बुवाले यही पेसा गर्थे। बुवाको बिँडो थाम्दै उनले गाँउलेको खबर आदानप्रदान गर्ने पेसा धान्दै आएका हुन्। गाउँमा हुने भेला तथा बैठक, विवाह, पूजाआजा, भोज भत्तेर, सामुदायिक वनको भेला, वडा कार्यालयका भेला तथा बैठक जस्ता गतिविधिको बारेमा गाउँलेलाई जानकारी दिन्छन्। गाउँको अग्लो ठाउँ वा बीच भागमा पुरेर ठूलो स्वरमा गाउँलेलाई खबर सुनाउँछन्। सोही सूचनाका आधारमा गाउँहरूले सम्बन्धित ठाउँमा पुग्छन्। वर्षौंंदेखि दैनिकजसो गाउँलेलाई सूचना बाँडिरहेका छन्। सामूहिक रूपमा हुने हरेक गतिविधि आयोजकले पहिले नै उनलाई खबर गर्छ। आफूले पाएको सोही सूचना गाउँका करिब एक सय बढी घरपरिवारलाई सुनाउँछन्। अग्लो डाँडामा गएर उनी कराउन थालेपछि गाँउलेहरू उनको कुरा ध्यान दिएर सुन्छन्। सोही सूचनाका आधारमा बैठक, भेलामा सहभागी हुने गरेको स्थानीय चित्रप्रसाद शर्माले बताए। कटुवाल प्रथाले स्मार्ट प्रविधिको विकास हुनुअघि नेपालमा यसरी नै सूचना आदानप्रदान गरिन्थ्यो। यो प्रथा अहिले पनि दुर्गम भेगमा जीवितै छ। शाहकालीन समयमा सूचनावाहकका लागि गाउँमा कटुवाल राख्ने चलन थियो। जसबापत प्रशासन कार्यालयले कटुवाललाई खरिदार सरहको सेवा सुविधा दिन्थ्यो। शाहकालीन समयमा कायम भएको कटुवाले पेसा संघीय लोकतान्त्रिक गणतन्त्र आउँदासमेत जगतिपुरमा कायमै रहेको स्थानीय रमेश शर्माले बताए। गाउँलेले दिन्छन् मासिक साढे ६ हजार तलब वर्षौंदेखि गाउँमा खबर सुनाउने वरलाई जगतिपुरका स्थानीयले वार्षिक रूपमा पारिश्रमिक दिने गरेका छन्। गाउँलेले उनलाई कटुवाल र सामुदायिक वनको हेरालोको जिम्मेवारी दिएका छन्। दैनिकजसो गाउँमा नयाँ सूचना सुनाउनु र लेकाली टाकुरी सामुदायिक वनको रेखदेख गर्नु उनको जिम्मेवारी छ। दुवै काम गरेवापत स्थानीयले मासिक ६ हजार ५ सय अर्थात् वार्षिक ५४ हजार रुपैयाँ पारिश्रमिक दिने गरेको वरले बताए। नयाँ खबर गाउँलेलाई सूचना सुनाउँछु। वनको रेखदेख गर्छु, उनले भने, यही काम गरेबापत गाउँलेले मलाई मासिक साढे ६ हजार तलब दिन्छन्। अरू बेला चरीचरण र घाँस दाउरा काट्न प्रतिबन्ध हुन्छ। तर, हिउँदयाममा वन खुलाउने गरिएको छ। घाँस दाउराका लागि मंसिर १५ देखि एक महिनाका लागि बन खुलाउने गरिएको छ। वनमा घाँसदाउरा काटेवापत प्रत्येक घरधुरीले ७१० रुपैयाँ तिर्नुपर्ने नियम लगाइएको छ। सोही रकमबाट उनलाई तलब दिने गरिएको सामुदायीक वनका अध्यक्ष अमृत बिकले बताए। उनले भने, वन हेर्ने र कटुवालको काम दुवै गर्ने गरी मासिक पारिश्रमिकको ब्यवस्था गरेका छौं। तर पारिश्रमिकले जीविका चलाउन मुस्किल भइरहेको कटुवाल वरको गुनासो छ। उनले भने, अन्य पेसा र विकल्प नभएपछि थोरै भए पनि गुजाराका लागि बाबुबाजेले गर्दै आएको पेसा निरन्तरता दिँदै आएको छ। गाउँले पनि मेरो काम देखेर जिम्मेवारी दिइरहेका छन्।"
एक साताभित्र काममा नफर्किए योजनाहरूको ठेक्का सम्झौता तोडिने,"जोमसोम : मुस्ताङमा अलपत्र छाडिएका योजनाहरूको एक सातातभित्र निर्माणअघि नबढे ठेक्का सम्झौता तोडिने भएको छ। जिल्लामा राष्ट्रिय गौरवका आयोजनामा समेटिएका सडक आयोजना र पुल निर्माण अलपत्र परेका छन्। सडक विभागका महानिर्देशक अर्जुनजंग थापाले निर्माण कम्पनीहरूलाई एकसाताभित्र काममा नफर्किएमा ठेक्का सम्झौता तोड्न आयोजना प्रमुख जगत प्रजापतिलाई निर्देशन दिएका हुन्। मुस्ताङका पूर्व संघीय सांसद प्रेमप्रसाद तुलाचनको नेतृत्वमा एक टोलीले विकास निर्माणको काममा निकै ढिलासुस्ती भएको र भएका काम ठेकेदारले अलपत्र छाडेको बताएपछि उनले सो निर्देशन दिएका हु्न्। राष्ट्रिय गौरवको बेनीजोमसोमकोरला सडकमा निर्माण कम्पनीका कारण ढिलासुस्ती भएको पूर्व संघीय सांसद तुलाचनले बताए। राष्ट्रिय गौरवको सडक अन्तर्गत मालढुङ्गाबेनी १३ किमी सड ,चराङ छोसेर २५ किमी सडक, खन्तीजोमसोम १६ किमी सडक,जोमसोमकागबेनी कालोपत्रे सडक र अन्य पुलहरू समेत निर्माण कम्पनीको ढिलासुस्तीले अलपत्र छ। मालढुङ्गाबेनी १३ किमी सडक दुई वर्षअघि ठेक्का सम्झौता भएको थियो। अहिले सो सडकको काम ठप्पै छ। राष्ट्रिय गौरवको सडक २०७४ सालदेखि सुरु भएपनि ६ खण्डको काम सकिदा चराङछोसेर २५ किमी सडकको काम पूरा भएको छैन। तामाङ गौरी पार्वती कोशी एण्ड न्यौपाने जेभीले जिम्मा लिएको उक्त खण्डमा ८५ प्रतिशत काम हुँदा दुई वर्षदेखि सडक स्तरोन्नति ठप्पै छ। यसैगरि आयोजना अन्तर्गत बेनीजोमसोम चौथो खण्डको काम पनि अहिले ठप्पै छ। कोवाङजोमसोम १६ किमी सडक स्तरोन्नतिको जिम्मा कोशी एण्ड न्यौपाने जेभीले लिएको थियो। ७ करोड ५२ लाख लागत उक्त खण्डको काम निर्माण कन्ट्रक्सनले अलपत्र छाडेको हो। कन्ट्रक्सनले जोमसोम बजार क्षेत्रका केही काम गरेपनि बाँकी काम लथालिङ छाडेको छ। यस्तै, गतवर्षको सुरुवाती चरणमै ठेक्का सम्झौता भएको जोमसोमकागबेनी १३ किमी कालोपत्रे सडकको काम पनि अलपत्र छ। कन्ट्रक्सनले १४ महिनामा जम्मा ७ प्रतिशत काम गरेर बाँकी काम त्यसै छाडेको हो। कालोपत्रेका लागि आत्रेय सारस जेभीले लागत भन्दा आधा रकम घटेर २८ करोड १४ लाखमा ठेक्का सम्झौता गरेको थियो। अहिले निर्माण कन्ट्रक्सनका प्रतिनिधि पनि सम्पर्कमा छैनन्। यस्तै, राष्ट्रिय गौरवको सडक अन्तर्गत मार्फा, कागबेनी, छुसाङ, घमी र चराङ लगायतका स्थानमा निर्माणधीन सडक पुल पनि ढिलासुस्तीले अलपत्रै छ।"
बालिकालाई बलात्कार प्रयास गरेको आरोपमा पक्राउ,"विराटनगर : हेरचाह, लालनपालन र संरक्षणका लागि आफ्नै घरमा राखिएकी १४ वर्षीया बालिकालाई बलात्कारको प्रयास गरेको आरोपमा प्रहरीले मोरङको लेटाङबाट १ जनालाई पक्राउ गरेको छ। पक्राउ पर्नेमा लेटाङ नगरपालिका२ का ४५ वर्षीय भीम मल्ल रहेका छन्। प्रहरीका अनुसार बालिकालाई बारम्बार बलात्कारको प्रयास गरेको भनेर किटानी जाहेरी परेपछि मल्ललाई बुधबार राति घरैबाट पक्राउ गरिएको हो। मल्लले घरमा कोही पनि नभएको मौका छोपेर बालिकालाई बलात्कारको प्रयाय गर्ने तथा अश्लिल भिडियोहरु देखाउने गरेको प्रहरीको प्रारम्भिक अनुसन्धानबाट खुलेको छ। प्रहरीका अनुसार मल्ल नेपाली सेनाका अवकाश प्राप्त हवल्दार हुन्। भीमबाट पीडित भएको भनिएकी बालिका उनकै आफन्तकी छोरी रहेको प्रहरीले जनाएको छ। उनीविरुद्ध प्रहरीले जबरजस्ती करणी उद्योगको मुद्दा चलाउने तयारी गरेको छ। मोरङ प्रहरीका प्रवक्ता डीएसपी दीपक श्रेष्ठले घटनाको अनुसन्धान भइरहेको जानकारी दिए।"
सवारी दुर्घटनामा १ जनाको मृत्यु,काठमाडौं : तनहुँको आँबुखैरनी गाउँपालिका२ मार्की चोकमा बिहीबार भएको सवारी दुर्घटनामा १ जनाको मृत्यु भएको छ ११ जना भने घाइते भएका छन्। आँबुखैरेनीबाट डुम्रेतर्फ जाँदै गरेको बा ३ ख २७ १६ नम्बरको माइक्रो बस सोही दिशातर्फ जाँदै गरेको ना ७ ख २४ ७८ नम्बरको ट्रकको पछाडि आज बिहान पौने ९ बजे ठोकिएको थियो। उक्त माइक्रो बस विपरीत दिशाबाट आउँदै गरेका अन्य दुइटा माइक्रो बसमा ठोकिँन पुगेको थियो। मृत्यु हुनेमा २७१६ नम्बरको माइक्रो बसमा सवार स्याङ्जाको हरिनास गाउँपालिका२ की ५५ वर्षीया लालु माया थापा रहेकी छिन्। चितवन जिल्ला अस्पतालमा उपचारका क्रममा थापाको आज बिहान सवा ११ बजे मृत्यु भएको हो ।
काठमाडौंमा मनाइयो उधौली पर्व (फोटो फिचर),"काठमाडौं : काठमाडौं नखिपोटस्थित किराती समुदायले उधौली पर्व मनाएका छन्। उधौली पर्व विशेषगरी सुनुवार, लिम्बु, याक्खा, खम्बुराले मनाउने गर्छन्। यो हरेक वर्ष जाडो मौसम आउँदा कम उचाइका क्षेत्रहरूमा बसाइसराइको चरणलाई चिन्ह लगाउँदै मनाइन्छ। कम उचाइका क्षेत्रहरूबाट पहाडी क्षेत्रमा बसाइँसराइलाई उधौली (माथि) भनिन्छ, जुन किराती समुदायहरूको वार्षिक चाड हो। यो मुख्यतया साकेला वा सामान्यतया चंडी भनेर चिनिने नृत्य नाच गरेर मनाइन्छ। तस्बिर : अभिषेक महर्जन"
चितवनमा दुर्घटनामा परी जर्मनी नागरिकको मृत्यु,चितवन : इच्छाकामना गाउँपालिका वडा नं ३ फिल्सिङमा पिकअप गाडी र मोटरसाइकल ठोक्किदा एक विदेशी नागरिकको मृत्यु भएको छ । अर्का एक विदेशीसहित दुई जना घाइते भएका छन् । आज बिहान १०:१५ बजे फिस्लिङस्थित पृथ्वी राजमार्गमा दुर्घटना भएको हो । मृत्यु हुनेमा जर्मनका नागरिक ६० वर्षीय मिचेल मेयर ओलवर्षलेबेन रहेको जिल्ला प्रहरी कार्यालयले जनाएको छ । उनको उपचारका क्रममा चितवन मेडिकल कलेजमा मृत्यु भएको हो । नारायणगढबाट काठमाडौं जाँदै गरेको ना४१प ५४८ नंको मोटरसाइकल र धादिङबाट मुग्लिनतर्फ आउँदै गरेको गरेको बागमती प्रदेश ०३००१च१६८२ नंको पिकअप गाडी ठक्कर खाएको हो । ठक्कर खाएका दुवै सवारीसाधन सडकबाट ५० मिटर तल खसेका छन् । कार्यालयका प्रवक्ता प्रहरी नायब उपरीक्षक विजयराज पण्डितका अनुसार मोटरसाइकलमा सवार एक विदेशी नागरिक र पिकअप गाडीमा सवार एक जना घाइते भएका छन् । मोटरसाइकल चालक जर्मनी नागरिकको मृत्यु भएको हो भने पछाडि सवार विदेशी महिलाको अवस्था सामान्य रहेको छ। पिकअप गाडीमा सवार तीनजनामध्ये धादिङको गल्छी गाउँपालिका५ बस्ने ७३ वर्षीय वीरबहादुर तामाङ घाइते छन् । घाइते दुवैको चितवन मेडिकल कलेजमा उपचार भइरहेको प्रहरीले जनाएको छ । पिकअप गाडी चालक र सहचालक प्रहरीको नियन्त्रणमा रहेको कार्यालयले जनाएको छ । रासस
एकैदिन ५ सयभन्दा बढी सवारीचालकलाई कारबाही,"काठमाडौं : ट्राफिक प्रहरीले काठमाडौं उपत्यकामा बिहीबार पाँच सयभन्दा बढी सवारी साधनका चालकलाई कारबाही गरेको छ। आज गरिएको विशेष चेकिङका क्रममा ५४२ जना सवारी चालकलाई ट्राफिक प्रहरीले कारबाही गरिएको काठमाडौं उपत्यका ट्राफिक प्रहरी कार्यालयले जनाएको छ। जसअन्तर्गत सडकमा पानी चुहाउँदै ट्याङ्कर चलाउँदै गरेका ४ जना, कागजपत्र साथमा नराखी सवारी चलाउने ९ जना र अन्य ट्राफिक नियम उल्लङ्घन गर्ने १४ जना गरी २६ जना पानी ट्याङ्करका चालक कारवाहीमा परेका छन्। यसका साथै बम्पर गार्ड नहटाउने २१ जना र अन्य कसुरमा ४९५ जना चालकलाई कारवाही गरिएको छ। चेकिङकै क्रममा ठुलो आवाज निकाल्ने ३ वटा र कागजपत्र साथमा नभएका १० वटा गरी १३ वटा मोटरसाइकललाई ट्राफिक प्रहरीले नियन्त्रणमा लिएको छ ।"
दरबन्दी अनुसार शिक्षक नहुँदा पठन पाठन प्रभावित,"कपिलवस्तु : दरबन्दी अनुसार शिक्षक नहुँदा मायादेवी गाउँपालिकाका सामुदायिक विद्यालयहरूमा पठन पाठन प्रभावित भएको छ। गाउँपालिकामा रहेका सामुदायिक विद्यालयहरूमा सञ्चालन भएका कक्षा अनुसारको शिक्षकको व्यवस्थापन हुन सकेको छैन। गाउँपालिकामा नव निर्वाचित जनप्रतिनिधिहरूले चालु आवको साउनदेखि लागु हुने गरी गाउँपालिकाले करारमा राखेका ७९ जना शिक्षकहरूको म्याद थप नगर्ने निर्णय गरेपछि शिक्षकको अभाव देखिएको हो। मायादेवी गाउँपालिका४ सानो गौरास्थित जनता आधारभूत विद्यालय बाल विकासदेखि कक्षा ५ सम्म कक्षा सञ्चालनमा भए पनि यस विद्यालयमा बाल विकास तर्फ १ जना सहयोगी कार्यकर्ता र २ जना मात्रै शिक्षक कार्यरत छन्। दुई जना शिक्षकले ५ वटा कक्षा सञ्चालन गर्नु पर्दा यस विद्यालयको पठन पाठनमा निकै समस्या भोग्नु परेको विद्यालयका शिक्षक धर्मेन्द्र कुमार चौधरीले बताए। 'दुई जना शिक्षकले कक्षा १ देखि ५ सम्म पढाउनुपर्ने भए पछि ५ वटा कक्षाका विद्यार्थीहरूलाई बाल विकास कक्षासहित ३ वटा कक्षामा राखेर पढाएका छौं, शिक्षक चौधरीले भने, 'बाल विकास सहयोगी कार्यकर्ताले बाल विकास र कक्षा १ लाई पढाउनु हुन्छ। कक्षा २ र ३ लाई एउटा कक्षा कोठामा र कक्षा ४ र ५ लाई अर्को कक्षा कोठामा राखेर प्रधानअध्यापक र मैले पढाउँछु।' शिक्षक प्रअ बैठकमा र विद्यालयको कामले अन्य कतै जान पर्यो भने एक्लैले सबै कक्षा पढाउनु पर्छ। 'यस्तो बेला विद्यार्थीहरूलाई कक्षा कक्षामा गएर कक्षा कार्य दिन्छु अनि कक्षा नियन्त्रण गर्छु,' शिक्षक चौधरीले भने। गाउँपालिकाले यस अघि पठाएको २ जना शिक्षक साउन महिना यता कटौती भएपछि शिक्षकको अभाव आफूहरूले झेल्दै आएको विद्यालयका प्रधानाध्यापक ध्वजराज यादवले बताए। 'यो समस्याका बारेमा हामी निरन्तर रूपमा प्रअ वैठकमा उठाउँदै आएका छौं, प्रअ यादवले भने, अब चाडैं नै समस्या समाधान हुने आश्वासन गाउँपालिकाबाट पाएका छौं।' शिक्षक अभावमा पठन पाठन प्रभावित भएको यो विद्यालय त नमूना मात्रै हो। मायादेवी गाउँपालिकाका धेरै विद्यालयहरूमा अहिले कक्षा अनुसारको शिक्षक व्यवस्थापन हुन नसक्दा विद्यालयको पठन पाठन प्रभावित बनेको छ। चालु आर्थिक वर्षको ५ महिना बित्न लाग्दासम्म पनि यहाँका सामुदायिक विद्यालयहरूले शिक्षक अभावको समस्या झेल्दै आएका छन्। सामुदायिक विद्यालयहरूमा शिक्षक अभावको व्यवस्थापन मिलाउन आफूले पहल गरिरहेको मायादेवी गाउँपालिका वडा नं ४ का वडा सदस्य हृदयराम यादवले बताए। शिक्षक अभावका कारण विद्यालयमा पठनपाठन प्रभावित भएसँगै विद्यालय तथा अभिभावकहरूको ठुलो दवावपछि गाउँपालिकाले शिक्षक व्यवस्थापनका लागि प्रक्रिया सुरु गरेको छ। गाउँपालिकाले प्रावि २५, निमावि १५, मावि १०, उमावि ५ जना गरी जम्मा ५५ जना शिक्षक नियुक्तिको प्रक्रिया सुरु गरेको गाउँपालिकाका शिक्षा अधिकृत माधवप्रसाद घिमिरेले बताए। 'यसरी नियुक्ति प्रक्रिया सुरु गरिएका शिक्षक व्यवस्थापन गर्दा पनि गाउँपालिकाका सामुदायिक विद्यालयहरूमा कक्षा अनुसारको शिक्षक व्यवस्थापन भने हुन सक्दैन, शिक्षा अधिकृत घिमिरेले भने, अषाढ मसान्तपछि अन्य वैकल्पिक व्यवस्था नगरीकन ७९ जना शिक्षकको चालु आवका लागि म्याद थप नगरेका कारण यो समस्या देखिएको हो।' चालु शैक्षिक सत्रको ५ महिनामा गाउँपालिकाका अधिकांश विद्यालयहरूमा पठन पाठन अस्तव्यस्त हुन पुगेको शिक्षा अधिकृत घिमिरेले पनि स्वीकार गरेका छन्। गाउँपालिकामा कुल ३४ वटा सामुदायिक विद्यालय र ३२ वटा मदरसा विद्यालयहरू रहेका छन्।"
मुस्ताङमा ट्राफिकले उठायो १३ लाख ६० हजार राजस्व,"जोमसोम : मुस्ताङमा ट्राफिक प्रहरीले पाँच महिनामै १३ लाख ६० हजार राजस्व संकलन भएको छ। चालु वर्षको साउनदेखि मंसिर १८ गतेसम्म १ हजार ३९६ वटा सवारी साधनलाई कारबाही गर्दा त्यती राजस्व संकलन भएको जिल्ला ट्राफिक कार्यालय मुस्ताङले जनाएको छ। आर्थिक वर्ष २०७७०७८ मा कुल ९३० वटा सवारी साधानलाई कारवाही गर्दा ५ लाख ३६ हजार ट्राफिक राजस्व संकलन भएको थियो। गतवर्ष भने २ हजार १८४ वटा सवारी साधनलाई कारवाही गर्दा १३ लाख ७४ हजार राजस्व उठेको थियो। गतवर्षको तथ्यांक हेर्दा चालु वर्ष ट्राफिक राजस्व दोब्बरले वृद्धि हुनसक्ने इञ्चार्ज प्रहरी सहायक निरीक्षक प्यामनारायण पौडेलले जानकारी दिए। धार्मिक तथा पर्यटकीय जिल्ला मुस्ताङमा सडकको पहुँच सहज हुँदै जान थालेपछि जिल्लाबाहिरबाट उल्लेख सवारी साधन भित्रिने गरेका छन्। मुस्ताङ र म्याग्दीको सीमावर्ती क्षेत्र घाँसा प्रहरी चेक पोष्ट, जोमसोम, कागबेनी र मुक्तिनाथमा ट्राफिक प्रहरीहरुले सवारी साधनको चेकजाँच र निगरानी गर्ने गरिएको छ। ट्राफिक नियम उल्लंघन गरी सवारी चलाउने चालक, मापसे सेवन गरी सवारी चलाउने चालक, तीव्र गतिमा सवारी चलाउने चालक, हेलमेट नलगाउने र क्षमताभन्दा बढी यात्रु राख्ने, प्रयोजनविपरीत सवारी चलाउने र सवारी साधनको आवश्यक कागजात नलिई सवारी चलाउनेलाई कारबाही गरिएको हो।"
काठमाडौंमा यसरी मनाइँदैछ ज्यापु दिवस र योमरी पुन्हि (तस्बिरसहित),"काठमाडौं : काठमाडौंका नेवार समुदायले आज राष्ट्रिय ज्यापु दिवस अर्थात् योमरी पूर्णिमा पर्व मनाएका छन्। हेमन्त ऋतुमा पर्ने यो पर्व मार्ग शुक्ल पूर्णिमा अर्थात् धान्य पूर्णिमाको अवसरमा आज धुमधामले मनाइँदैछ । नेपाल संवत्को दोस्रो महिना थिंलामा पर्ने भएकाले यसलाई थिंला पुन्हिपनि भनिन्छ । पर्वका अवसरमा र्याली समेत निकालिएको छ। काठमाडौंको लगनस्थित गोफ:त्वाबाट सुरु भएको र्याली बसन्तपुरमा पुगेर टुंगिएको हो। र्यालीमा नेवार समुदायहरु परम्परागत पोशाक र सांस्कृतिक बाजासहित सहभागी थिए। नेपाल भाषामा योको अर्थ मनपर्ने र मरीको अर्थ रोटी हो । यस अर्थमा योमरीको अर्थ मनपर्ने रोटी हो । नयाँ धान भित्र्याएको खुसियालीमा हर्षोल्लासका साथ यो चाड मनाइन्छ । भर्खरै भित्र्याइएको नयाँ धानको चामलबाटै यःमरी बनाउने र नयाँ अन्न राखिएको भकारी एवं भण्डारमा योमरीलगायत लक्ष्मी, गणेश, कुवेर, नाङ्लो, सुकुन्दा, कुचो समातेको मान्छे, पानस, कछुवा आदिको मूर्तिसहित चेप्टो सानो सानो पात आकारको ल्होँचामरी (मुतुमारी) बनाई पूजा गरी चढाउने गरिन्छ ।"
भन्सारबाट पास भएको वस्तु प्रहरीले रोक्यो,"भैरहवा : भैरहवा भन्सार कार्यालयले पास गरेको वस्तु रुपन्देही प्रहरीले रोकेको छ। मङ्सिर १८ मा भैरहवा भन्सार कार्यालयले जिप्सम ग्रयानुअल्स भन्दै पास गरेको वस्तु प्रहरीले नियन्त्रणमा लिएको हो। रुपन्देही प्रहरीले भैरहवा बसपार्क नजिकै जाँचका क्रममा शङ्काका आधारमा भन्सारबाट पास भएर आएको भारतीय नम्बर प्लेटको ट्रक युपी ५६ टि २७८५लाई रोकेको थियो। ट्रकमा कुनै पनि प्रकारको लेवल नरहेको पाँच सय सेतो बोरामा पहिचान नभएको वस्तु (डिएपी मल जस्तै देखिने) वस्तु प्रहरीले नियन्त्रणमा लिएको जिल्ला प्रहरी कार्यालयका निमित्त सूचना अधिकारी बेद पौडेलले जानकारी दिए। ट्रकमाभूमि शक्ति लेखेको चार सय ५० थान खाली नयाँ बोरा पनि बरामद भएको उनको भनाइ छ। मल अभाव भइरहेको अवस्थामा भैरहवा तथा यसआसपासमा भारतीय बोरामा नक्कली मल बिक्रीवितरण भइरहेको रुपन्देही प्रहरीलाई उजुरी आएको थियो। केही नलेखिएका सेतो रङ्गका बोरा र त्यसभित्र भेटिएको खैरो र कालो रङ्गको पहिचान नभएको वस्तु रहेको प्रहरी निरीक्षक पौडेलले जानकारी दिए। प्रज्ञापन नम्बर एम ११५७८९ बाट भन्सार पास भएको उक्त वस्तु भारत नौतनवाको श्रीवास्तव ट्रान्सपोर्टले पठाएको हो। नेपालमा ओम गङ्गा ट्रेडर्स एण्ड सप्लायर्स बेलहियामार्फत आयात भएको समानको क्लियरिङ सञ्जय क्लियरिङ एजेन्टबाट भएको छ। प्रतिबोरा एक सय ५० मूल्याङ्कन गरी भैरहवा भन्सार कार्यालयले पाँच प्रतिशत भन्सार शुल्क र मूल्य अभिवृद्धि करसहित २५ हजार पाँच सय ३८ राजस्व असुल गरेको छ। भैरहवा भन्सार कार्यालयले उक्त वस्तु जिप्सम ग्रयानुअल्स भन्दै ग्रीन च्यानलबाट जाँचपास गरेको छ। भन्सारमा ग्रीन च्यानल, एल्लो च्यानल र रेड च्यानलबाट समान जाँचपास हुन्छ। ग्रीन च्यानलको अर्थ आयात गरिने सामान र त्यससँग सम्बन्धित कागजात पनि हेर्न आवश्यक नरहेको भैरहवा भन्सार कार्यालयका भन्सार अधिकृत लक्ष्मण ढुङ्गानाले बताए। रासस"
पूर्वी पहाडमा चासोक तङनामको रौनक,"ताप्लेजुङ : प्रकृतिपूजक पूर्वका लिम्बू जातिले चासोक तङ्नाम पर्वलाई हर्सोल्लासका साथ मनाएका छन्। यो संस्कृति लिम्बू समुदायले अपनाएको खेती प्रणालीको विकासदेखि मनाउँदै आएका हुन्। धान पाक्न थालेसँगै थक्याउने समयभरि यो चाड मनाइन्छ। मङ्सिर पूर्णिमाको दिन यसलाई सामूहिक रूपमा मनाउने चलन छ। ताप्लेजुङ, पाँचथर, तेह्रथुम, इलाम, धनकुटा, झापा, मोरङ, सुनसरी चासोक तङ्नामको थातथलो हो। चासोक तङ्नामका बेला थान थापेर प्रकृतिदेवीलाई पुकार्दै नयाँ अन्नबाली पुजिन्छ। सारमा, बाली उब्जाइदिने प्रकृति जल, जमिन, वायु, अग्नि (सूर्य) लाई विशेषले पुजिन्छ। चासोक तङ्नाम अन्नप्रति सम्मान व्यक्त गर्ने परम्परा पनि हो। लिम्बू जातिले अन्नलाई एकप्रकारले देवता नै मान्छन्। त्यसैले यी जाति अन्नमा प्रेम प्रकट गर्दै पुज्ने गरेका छन्। ताप्लेजुङमा पनि किराँत याक्थुङ चुम्लुङले सदरमुकाम फुङ्लिङमा चासोक तङ्नाम तथा किराँत सुनुवास सेवा समाजले किरात कोइच सुनुवार स्यादर मन्दिर ल्याङ्बामा उधौली पर्व सामुहिक रूपमा मनाएका हुन्। चासोक तङ्नाम पैयुँ फुल्नुका साथै माछा र चरा दक्षिणतिर लागेको उँधौली यामको न्वागी पर्व पनि हो। लिम्बू भाषामा चासोकको अर्थ नयाँ पाकेको शुद्ध अन्न पवित्र मनले पुजेर तागेरा निङ्वा भुमाङ (प्रकृतिदेवी) लाई अर्पण गर्नु भन्ने हुन्छ। तङ्नामले पर्व अर्थात् उत्सव जनाउँछ। चासोक तङ्नामले लिम्बू समुदायको परम्परागत जीविकोपार्जनको पेसागत मुख्य आधार कृषि हो भन्ने पनि जनाउँछ। चासोक पूजा आआफ्नो घरमा फेदाङ्मा (लिम्बू पुरेत) बोलाई गरिन्छ। फेदाङ्माले तागेर निङ्वाभुमाङलाई पुगार्दै नयाँ अन्न खान पाउने अनुमतिको माग गर्छन्। खाँदा, रोग व्याध नलागोस्, स्वस्थ जीवन जिउन पाइयोस् भन्ने कामना पनि गरिन्छ। फेरि पनि धेरै अन्न फलाउनमा सहयोगको याचना समेत गरिन्छ। पहिले आआफ्नो घरघरमा पुजा गरेर मनाईने यो पर्व पछिल्लो समय भने संस्थागत रूपमा मनाइँदै आएको छ।"
चिसोका कारण बढ्न थाले बिरामी,"महोत्तरी : विगत एक सातादेखि बढेको चिसोको कारण महोत्तरी जिल्ला अस्पतालमा बिरामीको सङ्ख्यामा वृद्धि भएको छ । चिसो हावा, हुस्सु र बाक्लो कुहिरो लागेका कारण यहाँको मौसम असहज भएको छ । जिल्ला अस्पतालमा उपचारको लागि पहिलेभन्दा बढी बिरामी आउन थालेको मेडिकल सुपरिटेन्डेन्ट डा सतिश साहले बताए। उनका अनुसार चिसोकै कारण यहाँका स्वास्थ्य केन्द्रलगायत जिल्ला अस्पतालमा ज्वरो, रुघाखोकी, दम, कोल्ड डायरियाका बिरामीको सङ्ख्यामा वृद्धि भएको छ । सामान्य अवस्थामा औसतमा ४०५० जना बिरामी उपचारका लागि आउने गरेकोमा पछिल्लो समय दैनिक एक सय ५० सम्म बिरामी उपचारको लागि आउने गरेको डा साहले बताए। लगातार बढ्दै गएको जाडोबाट सबैभन्दा बढी बालबालिका, वृद्धवृद्धा र सुत्केरी महिला बढी प्रभावित भएका छन् । साथै आर्थिकरुपले कमजोर व्यक्तिसमेत बढ्दै गएको जाडोको प्रत्यक्ष मारमा परेका छन् । बालबालिका, वृद्धवृद्धा र सुत्केरी महिलामा रुखाखोकी, ज्वरो, दम, हातगोडा सुनिने, दुख्नेलगायत समस्या देखिएको डा साहले बताए। दश नगरपालिका र पाँच गाउँपालिका रहेको महोत्तरीको विभिन्न गाउँ बस्तीमा जाडोबाट बच्नका लागि ठाउँठाउँमा स्थानीयले आगो बालेर ताप्ने गरेको देखिन्छ । यसैबीच ग्रामीण भेगमा वस्तुभाउसहित कृषिबालीमा पनि चिसोका कारण समस्या भइरहेको छ । रासस"
नेवार समुदायमा आज यःमरी पुन्हि मनाइँदै,"काठमाडौं : नेपालभाषी समुदाय कला र संस्कृति तथा संस्कारले अत्यन्त धनी र समृद्ध छ। बार्है महिना मनाइने फरकफरक चाड, पर्व, तिथिमितिले पनि नेपालभाषी समुदाय संस्कृति र संस्कारमा अत्यन्त धनी रहेको पुष्टि हुन्छ। प्रत्येक तीस दिनमा एकपटक आउने पूर्णिमालाई आफ्नै मौलिकपना दिएर त्यसदिन फरकफरक देवदेवीलाई पूजाआजा गर्ने गरिन्छ। सोहीअनुसार फरकफरक खानेकुराका परिकार बनाएर खाने प्रचलन रहेको छ, नेपालभाषी समुदायमा। यस्तै प्रचलनमध्ये मंसिर पूर्णिमा महत्वपूर्ण छ। यस पूर्णिमालाई धान्य पूर्णिमा पनि भनिन्छ। तर नेपालभाषी समुदायमा यस दिन योमरी (चामलको पीठोबाट बनाइएको र भित्र चाकु तथा तिल राखेर विशेष प्रकारले पकाइएको रोटी) पकाएर खाने भएकाले अरु पूर्णिमामध्ये यो महत्वपूर्ण मानिन्छ। यस पूर्णिमालाई नेपालभाषामा थिल्ला पुन्ही पनि भनिन्छ। यस दिन चामलको पीठो र चाकु तथा तिलको मिश्रण राखिएको विशेष प्रकारको योमरी खाने भएकोले यसलाई योमरी पुन्ही यःमरी पुन्हि पनि भनिन्छ। हेमन्त ऋतुमा पर्ने यो पर्व मार्ग शुक्ल पूर्णिमा अर्थात् धान्य पूर्णिमाको अवसरमा आज धुमधामले मनाइँदैछ । नेपाल संवत्को दोस्रो महिना थिंलामा पर्ने भएकाले यसलाई थिंला पुन्हि पनि भनिन्छ । देशभरका नेपालभाषी योमरी बनाएर देवदेवीलाई चढाइसकेपछि प्रसादको रुपमा आफूहरु पनि खान्छन्। तैपनि यो पुन्ही एकदिनमात्र मनाइँदैन। योमरी पुन्हीको भोलिपल्ट नेपालभाषीहरु आफ्ना नातागोता, छोरी, छोरीज्वाइँलाई घर बोलाएर योमरीसहितको भोज खुवाउने गर्छन्। जुन अरु पुन्हीमा यस प्रकारको भोज खुवाउने गरिँदैन। त्यसैले यस पुन्ही नेपालभाषी समुदायमा अत्यन्त महत्वपूर्ण एवं ठूलो पुन्हीको रुपमा लिइने संस्कृतिकर्मी ओमप्रसाद धौभडेल बताउँछन्। के हो योमरी ? योमरी भन्नाले यसलाई टुक्राएर अथ्र्याउनुपर्छ। यो भन्नाले मनपर्ने र मरी भन्नाले रोटी भन्ने बुझिन्छ। यसरी सबैलाई मनपर्ने भएकोले यसलाई योमरी भनिएको हो। साथै परापूर्वकालमा चिनी तथा सख्खर एवं आजभोलि जस्तो थरिथरिका मिठाइको प्रचलन नभएको बेला चाकु र तिल राखेर चामलको पीठोबाट पकाइने रोटी साँच्चै मीठो र स्वादिस्टै हुन्छ। संस्कृतिकर्मी धौभडेलका अनुसार योमरी तत्कालीन समयको रोटी कम मिठाइ बढी थियो। योमरी पुन्ही संस्कृति पनि योमरी पुन्हीको दिन खानको लागि योमरी पकाउनुअघि नेवारहरु ठूलो आकारमा दुइटा योमरी बनाउँछन्। यी दुई योमरीमध्ये एउटालाई मायो र अर्कोलाई बायो भनिन्छ। मायोले माता र बायोले पिताको प्रतिनिधित्व गर्ने संस्कृतिकर्मी धौभडेलले स्पष्ट पारे। उनका अनुसार यी दुई योमरीको आकार पनि फरकफरक हुन्छ। मायो त्रिकोणाकार हुन्छ र यो पकाउँदा यसमा चाकु तथा तिल नराखी दाल (मास, मुंग आदि) राखिन्छ, उनले भने, बायो भने गोलाकार एवं लटुकार हुन्छ। यसमा चाकु र तिलको मिश्रण राखेर पकाइन्छ। खानको लागि पनि बायोजस्तै सानो आकारको योमरी बनाइन्छ। घरलाई आवश्यक योमरी बनाइसकेपछि त्यसलाई ढुकुटीमा लगरे पूजा गर्ने प्रचलन रहेको धौभडेल बताउँछन्। त्यस्तै कुमार, गणेश र आफ्नो घर अगाडि रहेका अन्य देवदेवीलाई योमरी चढाएर पूजा गरिन्छ। यी सबै विधि पूरा भएपछि मात्र भगवानको प्रसादको रुपमा पुन्हीको दिन योमरी खाने उनको भनाइ छ। मौसमको हिसाबले योमरी पुन्हीको अघिल्लो दिन वर्षभरिकै लामो रात हुने हुन्छ। त्यसैले योमरी बनाउँदा त्यसको चुच्चो जति तीखो बनाउन सकिन्छ त्यति नै दिन लामो भएर आउने जनकथन रहेको छ। संस्कृतिकर्मी धौभडेलका अनुसार योमरी पुन्हीको अघिल्लो दिन मध्यरातमै उठेर नेपालभाषीहरु योमरी पकाउने काममा जुट्छन् र मध्यरातमा मंसिरमा भित्र्याएको नयाँ धानको चामल कुटेर उक्त चामलको पनि पीठो पिनेर योमरी बनाइ बिहान हुनेबित्तिकै देवीदेवीलाई चढाएपछि प्रसादका रुपमा योमरी खाने गरिन्छ। उक्त लामो रातमा पनि योमरी नबनाएर सुतिराख्ने अर्थात उक्त रात सुत्न नपुग्नेलाई उसको जीवनभर कहिल्यै सुख नमिल्ने जनश्रुति रहेको उनी बताउँछन्। किन खाइन्छ योमरी ? काठमाडौं उपत्यकामा दसैंतिहारपछि विस्तारै जाडो बढ्न सुरु हुन्छ। पुस लाग्दै आउँदा जाडोको मात्रा पनि बढ्दै जान्छ। सकिमना पुन्हीमा पिडालु र भुटेको गेडागुडी खाएर शरीरलाई चाहिने ऊर्जा र ताप लिएका नेवारहरु पुसमा बढ्ने जाडोबाट बच्न तथा शरीरलाई आवश्यक पर्ने ताप र ऊर्जा प्राप्त गर्न योमरी खान्छन्। नेवारी चाडपर्व विज्ञानका दृष्टिले पनि वैज्ञानिक छ, संस्कृतिकर्मी धौभडेल थप्छन्, चिसो समयमा चाकु र तिलजस्तो गर्मी हुने खानेकुरा तात्तातो रोटीमा राखेर खाने चलन कुनै पनि किसिमले चाड वा संस्कृतिमात्र मान्न सकिन्न।"
आज योमरी पुन्ही : नेवार समुदायमा धुमधामका साथ मनाइँदै (तस्बिरसहित),"भक्तपुर : घरघरमा योमरी (मनपर्ने रोटी) पकाएर देशभरका नेवार समुदाय बिहीबार योमरी पुन्ही (पूर्णिमा) मनाउँदै छन् । नेपाल भाषामा योको अर्थ मनपर्ने र मरीको अर्थ रोटी हो । यस अर्थमा योमरीको अर्थ मनपर्ने रोटी हो । प्रत्येक वर्ष मंसिर शुक्ल पूर्णिमाको दिन एक प्रकारको रोटी योमरी खाएर देशभरका नेवारहरु योमरी पुन्ही मनाउँछन् । चामलको पिठोबाट बनेको एक प्रकारको रोटीभित्र चाकुको झोल राखी योमरी बनाइन्छ । हिजोआज चाकुका सटा खुवालगायतका अरु मसलाजन्य पदार्थ राखेर पनि योमरी पकाउने चलन बढेको छ । के हो योमरी ? योमरी चामलको पीठोबाट बनाइने विशेष प्रकारको रोटी हो । चामलको पिठोलाई मनतातो पानी हालेर मुछी विशेष आकारमा योमरी तयार गरिन्छ । पानीको बाफबाट यसलाई उसिनेर पकाइन्छ । योमरीभित्र चाकु राखिएको हुन्छ । कसैले यसमा चाकु र तिलको मिश्रणसहित खुवा, मुगींको लिटो आदिले त्रिकोण आकारमा बनाइन्छ । वर्षको पहिलो धानबाट चामलको पिठो तयार गरी योमरी बनाइन्छ । मंसिरमा काटेर भित्रयाइएको धानको चामललाई पिठो बनाएर योमरी बनाउने चलन छ ।"
"नवलपुरमा बस र ट्रक ठोक्किंयो, १७ जना घाइते",नवलपरासी : नवलपरासी (बर्दघाट सुस्ता पूर्व) नवलपुरमा सवारी दुर्घटना हुँदा १७ जना घाइते भएका छन् । पूर्व पश्चिम राजमार्गअन्तर्गत जिल्लाको विनयी त्रिवेणी गाउँपालिका१ विनयी खोला नजिक आज बिहान ५ बजे बस र ट्रक एकापसमा ठोक्किएको थियो । बागलुङबाट भैरहवाका लागि छुटेको लु१ख ४६७० नम्बरको बस र पश्चिमबाट छुटेको लु२ख ८९३ नम्बरको ट्रक एकापसमा ठोक्किँदा दुर्घटना भएको जिल्ला प्रहरी कार्यालय नवलपुरका सूचना अधिकारी सन्तोष पाठकले बताए। घाइतेमध्ये दुई जनाको अवस्था गम्भीर रहेको छ । घाइतेको मध्यविन्दु जिल्ला अस्पताल डण्डामा उपचार भइरहेको छ । बसमा ३० जना सवार रहेकोमा अन्य यात्रु भने सकुसल रहेको पाठकले बताए। बस र ट्रक ठोक्किएपछि अहिले उक्त स्थानमा एकतर्फरुपमा मात्रै यातायात सञ्चालन भएको छ । दुर्घटनामा परेका सवारी हटाएपछि मात्र दुईतर्फीरुपमा सवारी सञ्चालनमा आउने उनले बताए। रासस
राउटे समुदायमा छैन महिनावारी विभेद,"दैलेख : कर्णालीमा फिरन्ते जीवनयापन गर्ने समुदाय हो, राउटे। उनीहरूको आफ्नै संस्कृति, परम्परा, रहनसहन, भेषभूषा र रीतिरिवाज छ। लोपोन्मुख राउटे नागरिक दक्षिण एसियाको एकमात्र अन्तिम भ्रमणशील समुदाय हो। आफ्नै मान्यता तथा मौलिकताभित्र रही जीवनयापन गरिरहेका राउटे आधुनिक समाजबाट टाढै छन्। जंगल, वन्यजन्तु र प्रकृतिसँग निकट छन्। समुदायभित्र विभेद र वर्ग विभाजन छैन। यो नै राउटेको पहिचान हो। उनीहरूको अर्को पहिचान हो, समुदायमा महिनावारी विभेद नहुनु। कर्णाली र सुदूरपश्चिममा महिनावारी विभेद (छाउपडी) बस्ने चलन व्याप्त छ। महिनावारी भएको अवधिमा महिलाहरू बहिस्कृत हुने, छाउगोठ र गाईभैंसी बाँध्ने गोठमा बस्नुपर्ने बाध्यता छ। विभिन्न किसिमको विभेद, हिंसा र अमानवीय व्यवहार खेप्नुपर्छ। महिनावारी हुँदा छाउगोठमा बसेकै कारण कयौले अनाहकमै ज्यान गुमाइसकेका छन्। तर, राउटे समुदायका महिलाहरू महिनावारी हुँदा छाउगोठ भने बस्दैनन्। बस्तीमा छुट्टै छाउगोठ छैन। महिनावारी हुँदा घरभित्र छुट्टै एक छेउमा परिवारसहित बस्छन्। महिनावारी भएकी महिला चुलोमा गएर खाना पकाउँदैनन् तर घरभित्रै बस्ने गरेको राउटे महामुखिया महिनबहादुर शाही बताउँछन्। महिलाहरू महिनावारी हुँदा घरभित्री (झुपडी) बस्छन् तर, पाँचदेखि सातदिनसम्म खान पकाउन मिल्दैन। यो उनीहरूको आराम गर्ने समय पनि हो। महामुखिया शाहीले भने। कर्णाली र सुदूरपश्चिमका अन्य समुदायमा महिला महिनावारी हुँदा घरभित्र पस्न पाउँदैनन्। कतिपय स्थानमा घरको आँगनसम्म टेक्न बर्जित छ। राउटे समुदायकी महिला सरिना शाही महिनावारीका बेला परिवारसँगै झुपडीमा बस्ने गर्छिन्। उनलाई महिनावारी हुँदा छट्टै छाउगोठमा बस्न जानुपर्दैन्। छुई भएको बेला हामी भात पकाउँदैन्, सरिनाले भनिन्, छुई भए पनि पर बस्नुपर्दैन। कहिलेकाहीँ महिनावारी भएको कुरा परिवारका सदस्यलाई थाहै नदिने गरेको उनको भनाइ छ। यो समुदायका महिला प्याडको विषयमा भने उनीहरू अनविज्ञ छन्। महिनावारी भएको बेलामा भने कपडा प्रयोग गर्ने गरेको राउटे युवती सम्झना शाहीले बताइन्। महिलाहरू छुई हुँदा झुपडी बाहिर बस्नु पर्दैन, हामी विभेद गर्दैनौं, राउटे मुखिया सूर्यनारायण शाहीले भने। समुदायमा राउटे परियोजनाबाट खटिएकी अनमी अमृता रोकायले राउटे महिलाहरूले महिनावारी विभेद भोग्नु नपरेको बताइन्। समुदायमा महिला महिनावारी हुँदा घरभित्रै (झुपडी) बस्छन्, उनीहरू महिनावारी भएको नजिकका साथीहरूबाहेक अरूलाई थाहा नै हुँदैन्, रोकाय भन्छिन्, पछिल्लो समय महिनावारी भएको समयमा उनीहरू सरसफाइमा ध्यान दिन थालेका छन्। उनीहरूलाई प्याड प्रयोगको बारेमा सिकाउन जरुरी रहेको रोकायको भनाइ छ। राउटे समुदायमा महिनावारी विभेद अर्थात् छाउगोठ नहुनु भनेको अन्य समुदायलाई छाउगोठमा बस्नुहुँदैन भन्ने सकारात्मक सन्देश दिएको अधिकारकर्मी हीरासिंह थापा बताउँछन्। राउटे नागरिकहरू अज्ञानतासँग रमाइरहेका छन्, तर समुदायमा महिनावारी विभेद छैन, बालबालिकाहरूमाथी पनि हिंसा छैन, थापा भन्छन्, शिक्षित समाजमा भने महिनावारी विभेद कायमै रहनु राम्रो होइन्। गाईवस्तुको बच्चा अगेनोमा राख्ने तर, महिनावारी भएकी महिला र सुत्केरी महिलालाई गोठमा राख्ने संस्कारको अन्त्य हुनुपर्ने उनको तर्क छ। भैंसीले पाडोपाडी जन्माउँछ, बाख्राले पाठोपाठी जन्माउँछ, गाईले बाच्छाबाच्छीे जन्माउँछ, भर्खरै जन्मिने ती पाडो, पाठो र बाच्छोलाई अगेनोमा राख्छौं, छुइछिटो गर्दैनौं तर हाम्रै घरको दिदीबहिनी, भाउजू र आमाहरू बच्चा अर्थात् शिशु जन्माउँदा होस् वा महिनावारी हुँदा गोठमा राख्छौं, यो त महिलाहरूलाई जनावरभन्दा पनि तल्लोस्तरमा राखेको भएन् र ?, उनले भने। यस्तो खालका कुसंस्कार र प्रथालाई अन्त्य गर्नुपर्ने उनको तर्क छ। राउटे नागरिक हाल दैलेखको नारायण नगरपालिका८ सालखर्क र भगवतीमाई गाउँपालिकाको हुलकाटाकुरामा गरी दुई स्थानमा बसोबास गरिरहेका छन्। हाल उनीहरूको जनसंख्या १ सय ४३ जना छ। रास्कोटी, कल्याल र सोमवंशी गरी तीन थर छन्। उनीहरू दैलेखको गुराँस गाउँपालिका८ को बासिन्दा हुन्। गाउँपालिकाले २०७५ असार ३० गते परिचयपत्र प्रदान गरेको थियो।"
अन्तर्राष्ट्रिय निकायले नेपालको हवाई सुरक्षामा प्रश्न उठाउनुपर्ने अवस्था छैन : मन्त्री श्रेष्ठ,"काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले नेपाली आकाश हवाई उडानका लागि सुरक्षित रहेको बताएका छन्। अन्तर्राष्ट्रिय नागरिक उड्डयन दिवसका अवसरमा बुधबार आयोजित एक कार्यक्रममा उनले अन्तर्राष्ट्रिय निकायले हवाई सुरक्षाका विषयमा प्रश्न उठाउनुपर्ने अवस्था नरहेको बताएका हुन्। 'प्राधिकरणले अझ सुरक्षालाई व्यवस्थित बनाउने काम गरिरहेको छ', उनले भने। नागरिक उड्डयन प्राधिकरणले हवाई सुरक्षाका विषयमा जिम्मेवारीपूर्वक काम गरिरहेको उल्लेख गर्दै मन्त्री श्रेष्ठले नेपालको हवाई उडान आइकाओको कालोसूचीबाट हट्ने अवस्थामा पुगेको बताए। हवाई सुरक्षा नीतिका विषयमा सरकारले आफ्नो नीति स्पष्ट बनाएको बताउँदै उनले आइकाओले नेपालको नीति, प्राधिकरणले हवाई सुरक्षामा गरेका कामका आधारमा चाँडै कालोसूचीबाट हट्ने विश्वास व्यक्त गरे। उनले नेपाल वायुसेवा निगमको नेतृत्वले क्षमता विकास गर्न नसकेको बताए। सरकारले ठूलो लगानी गरेको वायुसेवा निगममा अयोग्य नेतृत्वका कारण जनताले सेवा लिनबाट वञ्चित हुने तथा विभिन्न दुःख पाउने गरेको टिप्पणी गरे। रासस"
