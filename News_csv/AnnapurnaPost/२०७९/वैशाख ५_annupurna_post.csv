शीर्षक,विवरण
"एमालेको घोषणा पत्र अनुमोदन, वैशाख ९ गते नयाँ पार्टी कार्यालयबाट सार्वजनिक गरिने",काठमाडौं : नेकपा एमालेको सचिवालय बैठकले आसन्न स्थानीय तह निर्वाचनको घोषणा पत्र अनुमोदन गरेको छ। सोमबार बसेको बैठकमा मस्यौदा समितिले तयार पारेको 'घोषणा पत्र' प्रस्तुत गरिएको थियो। उक्त घोषणा पत्र अनुमोदन भएको प्रचार विभाग प्रमुख पृथ्वी सुब्बा गुरुङले बताए। उनका अनुसा पार्टी स्थापना दिवसको अवसरमा वैशाख ९ गते घोषणा पत्र सार्वजनिक गरिनेछ। उनका अनुसार सोही दिन प्रत्येक पालिकामा पनि घोषणा पत्र सार्वजनिक हुनेछन्। त्यस्तै विभिन्न पालिका र जिल्लाबाट प्रतिनिधिसभा र प्रदेशसभा निर्वाचनमा समानुपातिकतर्फ बन्द सूचीमा उम्मेदवार रहेका व्यक्तिहरुको नाम सिफारिस भएकाले उनीहरुको नाम सूचीबाट हटाउन निर्वाचन आयोगलाई पत्र पठाउने निर्णय भएको उनले बताए। त्यस्तै थप १२ वटा विभाग बनाउने निर्णय भएको छ। पार्टीको सल्लाहकार परिषदमा १०५ जना थपेर २७८ पुर्याउने निर्णयसमेत भएको उनले बताए। उनका अनुसार सम्पर्क समन्वय समितिमा ५१ जना रहनेगरी अनुमोदन भएको र पार्टी स्थापनाको दिन पार्टी कार्यालय च्यासलस्थित तुलसी दास प्रतिष्ठानमा सर्ने बताए। त्यस्तै स्थापना दिवसकै अवसरमा १७ जना कम्युनिस्ट अगुवाहरुलाई सम्मान गर्ने निर्णय भएको उनले बताए।
भारतको नयाँ सेना प्रमुख बन्दै मनोज पाण्डे,नयाँ दिल्ली : भारतको नयाँ सेना प्रमुख (स्थल) लेफ्टिनेन्ट जनरल मनोज पाण्डे हुने भएका छन्। रक्षा मन्त्रालयले सोमबार सो घोषणा गरेको हो। उनी अहिले सेनाका उपप्रमुख छन्। सेना प्रमुख एमएम नरवणेले आगामी ३० अप्रिलमा अवकास पाउँदैछन्। अवकासपछि नरवणेलाई सीडीएस प्रमुखमा लैजाने बताइएको छ। यसअघि हेलिकोप्टर दुर्घटनामा सीडीएस प्रमुख विपिन रावतको मृत्यु भएको थियो। पाण्डे इन्जिनियर समूहबाट सेना प्रमुख बन्ने पहिलो व्यक्तिसमेत बन्नेछन्। राष्ट्रिय रक्षा एकेडेमीका विद्यार्थीसमेत रहेका उनी सन् १९८२ मा कोर अफ इन्जिनियर्समा अवसरका पाएका थिए। उनी जम्मुकाश्मिरको सीमा क्षेत्रको कमान्डिङसमेत सम्हालिसकेका छन्।
रुकुमपूर्वमा १६ हजार बढी बालबालिकालाई टाइफाइड विरुद्धको खोप,काठमाडौं : रुकुम(पूर्व)मा १६ हजार बढी बालबालिकाले टाइफाइड विरुद्धको खोप लगाएका छन्। देशव्यापी रूपमा चलिरहेको खोप अभियानअन्तर्गत जिल्लाका १६ हजार ५९८ बालबालिकाले टाइफाइड विरुद्धको खोप लगाएको स्वास्थ्य कार्यालय रुकुम(पूर्व) ले जानकारी दिएको छ। टाइफाइडविरुद्धको खोप लगाउने १५ महिनादेखि १५ वर्ष उमेर समूहका जिल्लाको लक्षित जनसङ्ख्या १७ हजार १७७ रहेको स्वास्थ्य कार्यालय रुकुम(पूर्व) का सूचना अधिकारी एवं ल्याब टेक्निसियन निरीक्षक निमप्रसाद गिरीले जानकारी दिए। जिल्लामा लक्षित जनसङ्ख्याको ९६६३ प्रतिशत बालबालिकाले खोप लगाएको सूचना अधिकारी गिरीले बताए। उनका अनुसार जिल्लामा १५ देखि २३ महिनासम्मका ८६० बालबालिका र २ देखि १५ वर्ष उमेर समूहका १५ हजार ७३८ बालबालिकालाई खोप लगाइएको छ। पुथाउत्तरगङ्गा गाउँपालिकामा १५ महिनादेखि १५ वर्ष उमेर समूहका लक्षित बालबालिकाको सङ्ख्या पाँच हजार ५९१ रहेकोमा त्याहाँ १०० दशमलव ५७ प्रतिशत अर्थात् पाँच हजार ६२६ बालबालिकालाई खोप लगाइएको छ। पुथामा लक्षित जनसङ्ख्याभन्दा बढीलाई खोप लगाइएको सूचना अधिकारी गिरीले बताए। भूमे गाउँपालिकामा पाँच हजार १५८ लक्षित खोप लगाउने बालबालिकाको सङ्ख्या भएकामा त्यहाँ ९५०२ प्रतिशत अर्थात् चार हजार ९०१ जनाले खोप लगाएको स्वास्थ्य कार्यालय रुकुम(पूर्व) ले जनाएको छ। सिस्ने गाउँपालिकामा टाइफाइड विरुद्धको खोप लगाउने लक्षित बालबालिकाको सङ्ख्या छ हजार ४२८ थियो। यहाँ ९४ दशमलव ४९ प्रतिशत अर्थात छ हजार ७४ लाई खोप लगाएको सूचना अधिकारी गिरीले बताए। जिल्लामा गएको चैत्र २५ गतेबाट २९ गतेसम्म खोप अभिययान सञ्चालन गरिएको तर अभियानमा सबैलाई समेट्न नसक्दा अहिले पनि स्वास्थ्य संस्थाबाट छुटेकालाई खोप लगाइरहेको उनको भनाइ छ। रुकुम(पूर्व) मा २९६ खोप केन्द्रबाट १५ महिनालेखि १५ वर्षसम्मका बालबालिकालाई टाइफाइड विरुद्धको खोप लगाइएको हो। रासस
"कांग्रेसले बनायो प्रदेश डेस्क, सात सहमहामन्त्रीलाई जिम्मेवारी","काठमाडौं : नेपाली कांग्रेसले प्रदेश डेस्क स्थापना गरेको छ। आसन्न स्थानीय तहको निर्वाचनलाई केन्द्रीत गरी कांग्रेसले प्रदेश डेस्क स्थापना गरेको हो। पार्टी सभापति शेरबहादुर देउवाले उपसभापति पूणर्बहादुर खड्काको संयोजकत्वमा गठन भएको स्थानीय तह निर्वाचन केन्द्रीय परिचालन समितिको बैठकको निणर्यअनुसार आसन्न स्थानीय तहको निर्वाचनमा पार्टीको विजयी अभियानलाई व्यवस्थित र प्रभावकारी बनाउन पार्टी केन्द्रीय कार्यालयमा 'प्रदेश डेस्क' स्थापना गरेको मुख्य सचिव कृष्णप्रसाद पौडेलले जानकारी दिए। उनका अनुसार डेस्क संयोजनमा सात जना महामन्त्रीलाई जिम्मेवारी दिइएको छ। जसअनुसार प्रदेश १मा जीवन परियार, मधेश प्रदेशमा भीष्मराज आङ्दम्वे, बागमती प्रदेशमा फरमूल्लाह मंसुर, गण्डकी प्रदेशमा महालक्ष्मी उपाध्याय 'डिना', लुम्बिनी प्रदेशमा महेन्द्र यादव, कर्णली प्रदेशमा बद्री पाण्डे र सुदुरपश्चिम प्रदेशमा किशोरसिंह राठौरलाई संयोजक तोकिएको छ।"
"गोरखा : कांग्रेसका सबै, माओवादीका चार पालिका आकाङ्क्षीको नाम प्रस्तावित","गोरखा : नेपाली कांग्रेस गोरखाले सबै पालिकाको प्रमुख र उपप्रमुखका आकाङ्क्षीको नाम संकलन गरेको छ। ११ वटै पालिकाको प्रमुख, उपप्रमुख, वडाअध्यक्ष र सदस्यका आकाङ्क्षीको नाम संकलन गरिसकेको जिल्ला कार्यसमितिका सहसचिव लुमनाथ लामिछानेले जानकारी दिए। त्यस्तै नेकपा (माओवादी केन्द्र) को चार वटा गाउँ कमिटीले प्रमुख र उपप्रमुखका आकाङ्क्षीको नाम सिफारिस गरी जिल्ला पार्टी समन्वय समितिमा पठाएको जनाएको छ। दुईवटा पालिकाले अध्यक्ष पदमा एके जना मात्र आकाङ्क्षीको नाम पठाएको छ। नेपाली कांग्रेस नगरसमितिले गोरखा नगरपालिकाको प्रमुखमा भूपेन्द्रजंग थापा(भूगोल), विश्वदेव श्रेष्ठ, किशोरजंग थापा, पूर्णबहादुर पन्त(ध्रुव), डिलबहादुर थापा, हरिबहादुर गान्धारी, शोभा अधिकारी, विनाकुमारी श्रेष्ठ, इमानजंग बस्नेत र राजनराज पन्तको नाम सिफारिस गरी पठाएको छ। त्यस्तै उपप्रमुखमा मीनादेवी श्रेष्ठ, गोमा दवाडी, पुष्पा श्रेष्ठ, शरदबाबु श्रेष्ठ, पम्फा गान्धारी, मसलीमाया थोकर र रीता परियारको नाम सिफारिस भई आएको सहसचिव लामिछानेले जानकारी दिए। पालुंटार नगर समितिबाट प्रमुखमा बिमल ढकाल, अम्बिका न्यौपाने, सरोज देवकोटा, गणेश देवकोटा, सुरज श्रेष्ठ, दीपकबाबु कँडेल, पूर्णबहादुर राना, बलराम खड्का र दीर्घमान गुरुङ(नारायण)को नाम सिफारिस भई आएको छ। त्यस्तै उपप्रमुखहरुमा राधा पन्थी थापा, प्रमिला राना मगर गुरुङ, सुनिता सापकोटा, पार्वती नेपाली, प्रकाश गुरुङ र चेतकुमारी श्रेष्ठको नाम आएको लामिछानेले बताए। सिरानचोक गाउँ कार्यसमितिले प्रमुखमा कुमारी गुरुङ, जीवन वानियाँ, सिपी पोखरेल, राजु थापा, विष्णुप्रसाद पोखरेल, प्रदीपवावु ढकाल, मोहनप्रकाश पोखरेल, नवीन श्रेष्ठ, राजु गुरुङ, नरेन्द्र ढकाल, भक्तबहादुर गुरुङ, किशोर गुरुङ र ज्ञानेन्द्र गुरुङको नाम सिफारिस गरी पठाएको छ। उपप्रमुखमा शिला दवाडी, सुनिता पोखरेल, भावना दानी र रीता देवकोटाको नाम सिफारिस गरी पठाएको छ। अजीरकोट गाउँ कार्यसमितिले प्रमुख पदका लागि फणिन्द्र धिताल, गोविन्द गुरुङ, ओम गुरुङ, तुलसी धिताल, वुद्धिबहादुर तामाङ, मिना अधिकारी, सुवास अधिकारी, चन्द्रमाया गुरुङ, जंगबहादुर गुरुङ, झनबहादुर दवाडी, तयराज गुरुङ, दिनेश सुनार, मदन दवाडी र तेजबहादुर शेर्पाको नाम सिफारिस गरेको छ। त्यस्तै उपप्रमुखमा गौरी तामाङ, इतराज सुनार, इन्द्र गुरुङ, सरस्वती धिताल, कृष्ण घले, कमला धिताल र विष्णुमाया अधिकारीको नाम सिफारिस गरेको छ। बारपाक सुलीकोट गाउँ कार्यसमितिले प्रमुख पदका लागि जीतबहादुर घले, दिनेश खनखवास, कृष्ण गुरुङ, हरि देवकोटा र ध्रुव गुरुङको नाम सिफारिस गरेको छ भने उपप्रमुखमा अम्बिका थापा, जनुका सापकोटा ढकाल, लेखमाया गुरुङ राना, सलिना गुरुङ र प्याउली गैरेको नाम सिफारिस गरेको छ। धार्चे गाउँ पार्टी समितिले प्रमुख पदमा सन्तबहादुर गुरुङ(सन्तोष), फूलमायाँ गुरुङ, धनप्रसाद गुरुङ, पुष्कर गुरुङ र एलिजा गुरुङ तथा उपप्रमुखहरुमा विश्वकुमार गुरुङ, सुजाता गुरुङ र राममायाँ गुरुङको नाम सिफारिस गरी पठाएको छ। त्यस्तै चुमनुब्री गाउँ कार्यसमितिबाट प्रमुखमा धनबहादुर गुरुङ, छेवाङ ग्याल्जेन लामा, सूर्यबहादुर गुरुङ, दिपेन्द्र गुरुङ र बाङचुक राप्तेन लामाको नाम आएको छ। उप्रमुखहरुमा जोनिसा गुरुङ र मेतोक छुकी लामाको नाम सिफारिस भई आएको सहसचिव लामिछानेले बताए। आरुघाट गाउँ कार्यसमितिबाट अध्यक्षका लागि राजु गुरुङ, ईश्वर अधिकारी, गंगाप्रसाद अधिकारी र ज्ञानप्रसाद श्रेष्ठ तथा उपप्रमुखमा कल्पना नेपाली, सोविता परियार, संगीता सुर्खेती, पूर्णकुमारी गुरुङ, विपसा गुरुङ, सत्यदेवी अधिकारी र गोमा ढकालको नाम जिल्लामा प्राप्त भएको छ। त्यस्तै भीमसेन थापा गाउँ कार्यसमितिबाट प्रमुखको पदमा ठाकुरप्रसाद भट्ट, तारा पुडासैनी, रोशन गुरुङ, कृष्णबहादुर बानियाँ, लिलानाथ लामिछाने विदेश नराल, मुक्ति ढकाल, भरत भट्ट र विनु वाग्लेको नाम सिफारिस भएको छ। उपाध्यक्ष पदका लागि विनु लामिछाने, सरिता भट्ट केसी, अमृता वस्ती, शोमा वस्ताकोटी, इन्द्रकुमारी तिवारी र शोभा खनाल भट्टको नाम सिफारिस भई आएको छ। शहिद लखन गाउँ कार्यसमितिबाट अध्यक्ष पदका लागि काशीनाथ अम्गाई, नारायणप्रसाद लामिछाने, कृष्ण आले, कमला लामिछाने, खुनप्रसाद रेग्मी, शरण श्रेष्ठ, जनार्दन अर्याल, जानुका अधिकारी र उमेशराज वाग्लेको नाम सिफारिस भई आएको छ। उपाध्यक्षमा सर्मिला श्रेष्ठ, टिका श्रेष्ठ, कविता ढकालको नाम सिफारिस भई आएको छ। त्यस्तै गण्डकी गाउँ कार्यसमितिले अध्यक्ष पदका लागि होमबहादुर राना, तुलाराम दाहाल, दिनेश पन्त, जानुका पन्त, ध्रुवप्रसाद खनाल, श्यामप्रसाद लामिछाने, भिमप्रसाद अर्यालको नाम सिफारिस गरी पठाएको छ। उपाध्यक्षका लागि ललिता अधिकारी र रजनी मियाँको नाम प्राप्त भएको सहसचिव लामिछानेले जानकारी दिए। त्यस्तै नेकपा माओवादीले अजीरकोट गाउँपालिकाबाट प्रमुखमा दीपक देवकोटार उपप्रमुखमा अनिता भुजेलको गरी एकेक जनाको मात्र नाम सिफारिस गरी पठाएको छ। गण्डकी गाउँ पार्टी कमिटीले प्रमुखको पदमा दीपक तिमिल्सिना(साकार)को नाम मात्र सिफारिस गरी पठाएको जनाएको छ। त्यस्तै सिरानचोक गाउँ पार्टी कमिटीले प्रमुखको पदमा नवराज पुडासैनी गुराँस, उद्धव गुरुङ र शम्भु ढकालको नाम सिफारिस गरी पठाएको छ। उपप्रमुखहरुमा पूर्णकुमारी ढकाल, मीना अधिकारी ढकाल, बिमला गुरुङ र लक्ष्मी रम्तेलको नाम सिफारिस गरी पठाएको छ। चुमनुब्री गाउँ पार्टी कमिटीले प्रमुख पदका लागि कुमारी गुरुङ, निमा लामा र वीरबल घलेको नाम र उपप्रमुखमा लक्ष्मी गुरुङको नाम सिफारिस गरी पठाएको पार्टी अध्यक्ष कुमारी गुरुङले जानकारी दिइन्। अन्य पालिकामा छलफलकै क्रममा रहेको तर प्रमुख उपप्रमुखका आकाङ्क्षीहरुको नाम पठाउने काम नगरेको पार्टीको जिल्ला समन्वय कार्यालयका अकुर तिमिल्सिनाले जानकारी दिए। नेकपा एमालेले भने मंगलबार साँझमा मात्र सबै पालिकाको प्रमुख र उपप्रमुखको नाम सार्वजनिक गर्ने जनाएको छ।"
उपचारको बहानामा वीरबाट फरार सुन्धारा कारागारका थुनुवा एक सातापछि मन्दिर परिसरमा समातिए,काठमाडौं : उपचारको बहानामा वीर अस्पतालबाट फरार सुन्धारास्थित केन्द्रीय कारागार जगन्नाथ देवलका एक थुनुवालाई प्रहरीले एक सातापछि नियन्त्रणमा लिएको छ। जबर्जस्ती करणी मुद्दाको थुनुवा सिन्धुपाल्चोक इन्द्रावती ३ कुञ्चोक करमडाँडाका ४५ वर्षीय राजेश तिरुवाले प्यारालाइसिस भएको भन्ने बहाना बनाउँदा उपचारको लागि वीर अस्पताल लगिएको थियो। उपचारत रहेको अवस्थामा चैत २९ गते अस्पताल हाताबाट फरार भएका थिए। अनुसन्धानको विविध विधि तथा प्रविधिहरुको प्रयोग गरी प्रहरीद्वारा तिरुवाको पहिचान तथा खोज तलास गर्दा सात दिनपछि सोमबार दिउँसो बुढानीलकण्ठ १२ स्थित राधाकृष्ण मन्दिर परिसरबाट फेला परेको महानगरीय प्रहरी परिसर काठमाडौंका प्रवक्ता एसपी दिनेशराज मैनालीले जानकारी दिए। परिसरबाट खटिएको विशेष टोलीले तिरुवालाई नियन्त्रण लिएर थप अनुसन्धान तथा आवश्यक कारबाहीको लागि केन्द्रीय कारागार पठाएको मैनालीले बताए।
लोमान्थाङ अध्यक्षमा एमालेबाट गुरुङ सर्वसम्मत चयन,जोमसोम : आसन्न स्थानीयतहको निर्वाचन नजिकिएसंगै नेकपा एमाले लोमान्थाङ गाउँपालिकाले पालिका अध्यक्षमा टसी नर्बु गुरुङलाई उम्मेदवार बनाउने सर्वसम्मत निर्णय गरेको छ। एमाले लोमान्थाङ पालिका कमिटीका अध्यक्ष निमा ढिन्डुक गुरुङको अध्यक्षता र एमाले गण्डकी प्रदेश सदस्य एवं प्रदेश सभा सदस्य ईन्द्रधारा बिष्टको उपस्थितिमा सोमबार बसेको उम्मेदवार छनौट बैठकले लोमान्थाङ३ ठिङ्गरका यूवा टसी नर्बु गुरुङलाई सर्वसम्मत पालिका अध्यक्ष पदमा उम्मेदवार बनाउने निर्णय गरेको हो।
नेपालको शिक्षा क्षेत्रमा सहयोग बढाउने एडीबीको प्रतिबद्धता,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेल र एसियाली विकास बैंकका उपाध्यक्ष सिजिङ चैनबीच भेटवार्ता भएको छ। सोमबार शिक्षा मन्त्रालयमा भएको भेटमा शिक्षा मन्त्री पौडेलले शिक्षा क्षेत्र सुधारका विभिन्न प्रस्ताव राखेको मन्त्रीको सचिवालयले जनाएको छ। सचिवालयकाअनुसार मन्त्री पौडेलले तीन वर्षमा सबै विद्यालयको भौतिक पूर्वाधार निर्माण गर्ने, शिक्षक दरबन्दी पूरा गर्ने, क्याम्पसहरूको पुनर्निर्माण गर्ने, शिक्षकहरूलाई तालिमको व्यवस्थापन गर्ने, प्राविधिक शिक्षा विस्तार गर्ने र शिक्षण संस्थामा आइसिटी ल्याबहरू पुर्याउनेलगायत प्रस्ताव गरेका थिए। मन्त्री पौडेलको प्रस्तावमा उपाध्यक्ष चैनले सहयोग गर्ने प्रतिबद्धता जनाएका थिए। उनले शिक्षा क्षेत्रमा एडिबीका निरन्तर सहयोग रहेकोसमेत स्मरण गराए। आगामी दिनमा विद्यालय क्षेत्र विकास कार्यक्रम, प्राविधि तथा व्यवसायिक शिक्षा र तालिम र उच्च शिक्षा क्षेत्रमा थप सहयोग गर्ने प्रतिबद्धता पनि जनाए।"
सिन्धुलीका जनप्रतिनिधि धमाधम सुविधा फिर्ता गर्दै,"सिन्धुली : सिन्धुलीका स्थानीयतहका जनप्रतिनिधिहरुले आफूले प्रयोग गर्दै आएका सवारी साधन लगायतका सुविधाका सामाग्रीहरु धामधम फिर्ता गर्न थालेका छन्। आसन्न निर्वाचनमा सरकारी स्रोत र साधनको दुरुपयोग नहोस भन्नका लागि आफूले प्रयोग गर्दै आएको सवारी साधन र अन्य सुविधाका सामाग्रीहरु फिर्ता गरिएको उनीहरुको भनाई छ। सोमबार आफूले प्रयोग गर्दै आएको गाडी, मोबाइल, ल्यापटपलगायतका सुविधाका सामाग्री गाउँपालिकाई फिर्ता गर्दै हरिहरपुरगढी गाउँपालिकाका अध्यक्ष कार्साङ लामाले निर्वाचनलाई स्वच्छ र मर्यादित बनाउन आफूले प्रयोग गर्दै आएको सवारी सुविधा फिर्ता गरेको जनाए। उक्त पालिकाका उपाध्यक्ष अनिता कुमारी राईले पनि आफूले उपाध्यक्षको हैसियतमा प्रयोग गर्दै आएको सबै सुविधा फिर्ता गरेको जनाईन्। यस्तै जिल्लाको कमलामाई नगरपालिकाका मेयर खड्गबहादुर खत्री, उपमेयर मन्जु देबकोटा, तिनपाटन गाउँपालिकाका अध्यक्ष कर्ण थापा र उपाध्यक्ष पदममाया तामाङ र घ्याङलेख गाउँपालिकाका अध्यक्ष जगत भोलन, उपाध्यक्ष दुर्गादेवी सुनुवारले यस अघिनै सवारी लगायतका सुविधा फिर्ता गरिसकेका छन्। यस्तै जिल्लाका केही वडा अध्यक्षहरुलेसमेत आफूले प्रयोग गर्दै आएको सुविधा फिर्ता गरेका छन्। फिक्कल गाउँपालिकाका प्रमुख प्रशासकिय अधिकृत शिवहरी दाहालले भने सूचना नै जारी गरेर पालिकाका जनप्रतिनिधिलाई सुविधा फिर्ता गर्न भनेका छन्। पालिकाका जनप्रतिनिधिहरुले सुविधा फिर्ता गर्न अटेर गरेपछि सूचनामार्फत सचेत गराइएको प्रमुख प्रशासकिय अधिकृत दाहालको भनाई छ। जिल्लामा दुई नगरपालिकासहित ९ वटा स्थानीय पालिका रहेका छन्। २०७४ को स्थानीय तहको निर्वाचनमा विजयी भएकाहरु नै यस पटकसमेत दोह्याएर उम्मेदवार बन्ने आकाङ्क्षा राखेपछि सुविधा फिर्ता गरेर निर्वाचनमा होमिएका छन्। यद्यपी उमेदवार भने सबै पालिकामा टुंगो लगाउन प्रमुख दलहरुलाई सकस परेको छ।"
गृहमन्त्रीले प्रकाण्डसँग भने संघीय लोकतान्त्रिक गणतन्त्रलाई प्रभावकारी बनाउन चुनावमा आउनुस्,"काठमाडौं : गृहमन्त्री बालकृष्ण खाँणले आसन्न स्थानीय तह निर्वाचनमा सबै राजनीतिक दललाई भाग लिन आग्रह गरेका छन्। उनले संघीय लोकतान्त्रिक गणतन्त्रलाई अझ सशक्त र प्रभावकारी बनाउन निर्धारित स्थानीय तह निर्वाचनमा भाग लिन आग्रह गरे। गृह मन्त्रालयमा सोमबार नेत्रविक्रम चन्द नेतृत्वको नेपाल कम्युनिस्ट पार्टी (नेकपा)का प्रवक्ता खड्गबहादुर विश्वकर्मा प्रकाण्डसँगको भेटपछि उनले आवधिक निर्वाचनमा सहभागी हुँदै आएका र हालसम्म निर्वाचनमा सहभागी नभएका सबै राजनीतिक दललाई लोकतान्त्रिक गणतन्त्रको संस्थागत विकास गर्न निर्धारित स्थानीय तह निर्वाचनमा भाग लिनुपर्ने बताए। नेपाल सरकार आवधिक निर्वाचनमा भाग लिइरहेका राजनीतिक दल र हालसम्म निर्वाचनमा भाग नलिएका राजनीतिक दललाई स्थानीय निर्वाचनमा भाग लिन आग्रह गर्दछ, गृहमन्त्री खाँणले भने, स्थानीय सरकार, पालिकाहरूसँग आम नागरिकहरूलाई जोड्ने स्थानीय निर्वाचनले हो। नागरिकहरूसँग जोडिन र स्थानीय स्तरको विकास निर्माणको हिस्सेदार हुन निर्वाचनमा भाग नलिएका राजनीतिक दलहरूलाई भाग लिन नेपाल सरकार आह्वान गर्दछ। उनले अहिलेसम्म निर्वाचनमा सहभागी नभएका नेकपा र जनमत पार्टीलाई निर्वाचनमा सहभागी बनाउन पटकपटक वार्ता गरेको बताए। स्थानीय निर्वाचनले नेपाली जनताको शक्तिलाई सशक्तीकरण गर्ने उनको भनाइ थियो। प्रकाण्डसँग निर्वाचनको विषयमा कुराकानी भएको र निर्वाचनमा सहभागी हुन नेकपा सकारात्मक देखिएको गृहमन्त्रालयको सचिवालयले जनाएको छ। विभिन्न बाहानामा थुनामा रहेका पार्टी नेता कार्यकर्ताको रिहाइ र लगाइएका मुद्दा फिर्ताको माग नेकपाले राखेको छ। गृह मन्त्रालयका प्रवक्ता फणिन्द्रमणि पोखरेलले कानुन अनुरुप मिल्ने विप्लव नेतृत्वको नेकपाका थुनामा रहेका नेता कार्यकर्ता रिहाइ गर्ने र मुद्दा फिर्ता लिने प्रक्रिया महान्यायाधिवक्ताको कार्यालयमार्फत् सुरु गरिएको बताए।"
एमाले केन्द्रीय सचिवालय बैठक जारी,"काठमाडौं : प्रमुख प्रतिपक्षी नेकपा एमालेको केन्द्रीय सचिवालय बैठक सुरु भएको छ। भक्तपुरको बालकोटस्थित अध्यक्ष केपी शर्मा ओलीको निवासमा जारी बैठकमा स्थानीय तहको निर्वाचन तयारी, घोषणापत्र, उम्मेदवार छनोटलगायत विषयमा छलफल हुने प्रचार विभाग उपप्रमुख विष्णु रिजालले जानकारी दिए। कम्युनिस्ट पार्टी स्थापना दिवसका अवसरमा एमालेले वैशाख ९ गते चुनावी प्रतिबद्धतापत्र सार्वजनिक गर्दैछ। बैठकले त्यसको तयारी तथा महानगर र उपमहानगरका उम्मेदवार टुंग्याउनेछ। बैठकमा अध्यक्ष ओलीसहित पदाधिकारीहरु उपस्थित छन्।"
ओलीले दिए चुनाव सार्न नपर्ने र विप्लव पनि सहभागी हुनसक्ने विकल्प !,"काठमाडौं : स्थानीय तह निर्वाचनको मिति नजिकिँदै गर्दा चुनाव सर्ने चर्चा व्यापक बनेको छ। सत्ता गठबन्धनका नेताहरुबाटै चुनाव सर्ने अभिव्यक्ति आइरहेका छन्। बाध्यता र परिस्थिति देखाएर गठबन्धनका केही नेताहरु चुनाव सार्ने पक्षमा छन्। बाध्यता दुइटा देखिन्छ। एउटा गठबन्धनबीच चुनावी तालमेलमा सकस र अर्को विप्लव नेतृत्वको नेकपालाई चुनावमा सहभागी गराउने। गठबन्धनका नेताहरुले विप्लवलाई चुनावमा सहभागी गराउन चुनाव सार्नुपर्ने कारण देखाइरहेका छन्। तर, भित्रि कुरा भने गठबन्धनका दलहरुबीच चुनावी तालमेल नहुने स्थितिले चुनावमा पराजित हुने भयले चुनाव सार्न चाहिरहेका छन्। नेकपा एकीकृत समाजवादीका अध्यक्ष माधबकुमार नेपालले सार्वजनिक कार्यक्रममा विप्लव समूहका लागि निर्वाचन सार्न सकिने अभिव्यक्ति दिइरहेका छन्। गठबन्धनका अन्य नेता पनि यो कुरामा मौन समर्थनमा छन्। तर, प्रचण्डले भने चुनाव नसर्ने दाबी गरेका छन्। यद्यपि विप्लवलाई निर्वाचनमा सहभागी गराउने वातावरण बनाउन गठबन्धनका दलहरुबीच छलफल भइरहेको बताएका छन्। प्रचण्डले चुनाव नसर्ने दाबी गरे पनि गठबन्धनमा चुनाव सर्ने माहोल बनिरहेको छ। यही थाह पाएर एमाले अध्यक्ष केपी शर्मा ओलीले पछिल्ला दिनमा खबरदारी बढाएका छन्। आफ्ना सम्बोधनमा उनले निर्वाचन सारे क्षम्य नहुने चेतावनी दिइरहेका छन्। सोमबार सोलुखुम्बुको सल्लेरीमा आयोजित जनसभामा पनि ओलीले वर्तमान सरकार र गठबन्धनले चुनाव गराउन नचाहेको भन्दै प्रधानमन्त्री शेरबहादुर देउवालाई विलप्वलाई देखाएर चुनाव सार्ने षड्यन्त्र नगर्न खबरदारी गरे। बरु यसमा उनले विकल्प दिए। चुनाव पनि सार्न नपर्ने र विप्लव समूहको नेकपा पनि निर्वाचनमा भाग लिन पाउनेगरी ओलीले विकल्प दिएका हुन्। यो विकल्पमा उनले विप्लवलाई आफ्नो सूर्य चुनाव चिन्ह दिन तयार रहेको बताए। निर्वाचन आयोगमा दल दर्ता गर्न तथा चुनाव चिन्ह पाउन अहिले सम्भव नभएको र यसका लागि चुनावै सार्नुपर्ने भएकाले ओलीले चुनाव पनि सार्न नपर्ने र विप्लवले पनि भाग लिन पाउनेगरी एमालेको सूर्य चिन्ह दिने प्रस्ताव गरे। यसका लागि उनले विप्लव नेतृत्वको नेकपालाई सूर्य चिन्हबाट चुनाव लड्न आग्रह गरे। आफू पराजय हुने निश्चित भएपछि विप्लवलाई अघि सारेर चुनाव सार्न खोजेको आरोप लगाउँदै ओलीले सत्ता गठबन्धनलाई विकल्प दिएरै खबरदारी गरेका छन्। यसअघि सोमबारै पत्रकार सम्मेलन गरेका प्रचण्डले पृष्ठभूमि र विरासतका कारण विप्लव माओवादीभन्दा बाहिर जान नसक्ने टिप्पणी गरेका थिए। प्रचण्डले पनि विप्लव माओवादीको चुनाव चिन्ह लिएर जानसक्ने संकेत गरेका थिए। प्रचण्डले भनेका थिए, विप्लव निर्वाचनमा आउन चाहनुभएको छ। उहाँहरुलाई निर्वाचनमा आउने सकारात्मक वातावरण बनाउँछौं। उहाँहरु आइसकेपछि कता सहयोग गर्नुहुन्छ भन्ने त उहाँहरुको स्वतन्त्रताको कुरा हो। पृष्ठभूमि र विरासतका कारण उहाँहरु माओवादीभन्दा बाहिर जान सक्नुहुन्न।"
बिस्काः जात्रामा रथ तान्ने क्रममा एक जनाको मृत्यु,"भक्तपुर : भक्तपुरको बिस्काः जात्रामा भैलः खः (भैरवनाथको रथ) ले किचेर एक वृद्धको मृत्यु भएको छ। जात्राको अन्तिम दिन आज रथ तान्ने क्रममा नासमना चोकमा जात्रा हेर्न बसेका वृद्धको रथले किचेर मृत्यु भएको हो। मृत्यु हुनेमा सूर्यविनायक नगरपालिका५, कटुन्जेका ७१ वर्षीय दुर्गामान कसपाल रहेका छन्। रथले किचेर घाइते भएका कसपाललाई उपचारका लागि भक्तपुर अस्पताल लगिएको थियो। उपचारका क्रममा चिकित्सकले कसपाललाई मृत घोषणा गरेको महानगरीय प्रहरी परिसर भक्तपुरका सूचना अधिकारी प्रहरी नायब उपरीक्षक राजु पाण्डेले बताए। जात्रामा अप्रिय घटना भए पनि रथ तान्ने क्रम भने रोकिएको छैन। बिस्काः जात्राको अन्तिम दिन आज गःहिटीमा रहेको भैरवनाथको रथलाई तानातान गरी माथिल्लो र तल्लो टोलमा लैजाने परम्परा रहेको छ। दुवै टोलको परिक्रमापछि टौमढीमा रथ पुयाएपछि जात्रा सम्पन्न हुन्छ। रासस"
निर्वाचन आचारसंहिता पालना गर्ने स्याङ्जा ११ राजनीतिक दलको सामूहिक प्रतिवद्धता,"स्याङ्जा : स्याङ्जाका राजनीतिक दलहरुले आसन्न स्थानीयतह निर्वाचन आचारसंहिता पालना गर्ने प्रतिवद्धता जनाएका छन्। स्याङजा सदरमुकाममा सोमबार आयोजित स्थानीय तह निर्वाचन २०७९ र निर्वाचन आचार संहिता २०७८ सम्बन्धी प्रशिक्षण कार्यक्रममा जिल्लास्थित क्रियाशिल ११ वटा राजनीतिक दलहरुले सामूहिक प्रतिवद्धता जनाएका हुन्। नेकपा एमालेका सहसचिव राजेन्द्र ड्म्रे, नेपाली कांग्रेसका प्रवक्ता भरत लम्साल, नेकपा माओवादी केन्द्रका प्रदेश सदस्य नारायण लम्साल, नेकपा एकीकृत समाजवादीका अध्यक्ष रामचन्द्र भट्टराई, राष्ट्रिय जनमोर्चाका अध्यक्ष राजेन्द्र गैह्रे, राष्ट्रिय प्रजातन्त्र पार्टीका अध्यक्ष इन्द्रप्रसाद गुरुङ, जनमुक्ति पाटीका अध्यक्ष बमबहादुर लामिछाने, मौलिक जरोकिलो पाटीका केन्द्रीय सदस्य कमल काफले, वीपी कांग्रेसका सचिव देवकला भट्टराई, मंगोल नेशनल अर्गानाइजेशनका अध्यक्ष नेमबहादुर गुरुङ, नागरिक समाजका अध्यक्ष ओमप्रकाश शर्मा, पत्रकार महासंघका अध्यक्ष श्रीकृष्ण सिग्देल लगायतले निर्वाचनलाई स्वतन्त्र, भयरहित, निस्पक्षरुपमा सम्पन्न गर्नका लागि आचारसंहिता पालनाको प्रतिवद्धतासहित धारणासहितका सुझाव दिएका छन्। यसैगरी निर्वाचनका बेला उत्पन्न हुने विवाद निरुपणका लागि जिल्लास्तरीय र पालिकास्तरीय संयन्त्र गठन गर्ने निर्णय भएको छ। निर्वाचनका बेला जुनसुकै परिस्थितीको समाधानका लागि जिल्लामा प्रमुख निर्वाचन अधिकृत संयोजक रहनेगरी प्रमुख जिल्ला अधिकारी, जिल्लाका क्रियाशिल राजनीतिक दलहरुका प्रमुखहरु, निर्वाचन अधिकृतहरु, जिल्लास्थित सुरक्षा निकायका प्रमुखहरु र जिल्ला निर्वाचन अधिकृत सदस्य सचिव रहने गरी समिति गठन गर्ने निर्णय भएको छ। पालिका स्तरमा पनि सम्बन्धित स्थानीय तहको निर्वाचन अधिकृतको संयोजकत्वमा, स्थानीय तहमा क्रियाशिल राजनीतिक दलका प्रमुखहरु र स्थानीयतहमा रहेका सुरक्षा निकायका प्रमुखहरु सदस्य रहने समिति गठन गर्ने निर्णय भएको हो। कार्यक्रममा बोल्दै जिल्ला समन्वय समितिका प्रमुख सीता सुन्दासले निष्पक्ष, भयरहित र शान्त वातावरणमा निर्वाचन सम्पन्न गर्न हामी सबैको कर्तब्य र जिम्मेवारी रहेको बताउदै सबैले निर्वाचन आचारसंहिता पालना गर्नुपर्ने बताईन्। कार्यक्रममा मुख्य निर्वाचन अधिकृत बसन्तराज पौडेलले निर्वाचन आचार संहिता सम्बन्धी कार्यपत्र प्रस्तुत गरेका थिए। प्रमुख जिल्ला अधिकारी राजु पौडेलले जिल्लाका वस्तुगत अवस्था, सुरक्षा संयन्त्र लगायतका बारेमा जानकारी गराएका थिए। कार्यक्रमको सहजीकरण जिल्ला निर्वाचन अधिकृत गुरुप्रसाद मरासीनीले गरेका थिए। कार्यक्रममा ११ वटै पालिकाका निर्वाचन अधिकृत, जिल्ला स्थित राजनीतिक पाटीका प्रमुख एवं प्रतिनिधि, सुरक्षाकर्मी, कर्मचारीलगायतको सहभागिता थियो।"
तीन दिनदेखि सम्पर्कविहीन बनेका वृद्ध मृत फेला,विराटनगर : तीन दिनदेखि सम्पर्कविहीन बनेका एक जना वृद्ध पुरुष सोमबार दिउँसो मोरङको ग्रामथान गाउँपालिका७ बजरंगबलीमा मृत फेला परेका छन्। सुन्दरहरैँचा नगरपालिका११ कर्जुनाका ८७ वर्षिय बलबहादुर श्रेष्ठको शव फेला परेको मोरङ प्रहरीका प्रवक्ता डिएसपी दीपक श्रेष्ठले जानकारी दिए। उनका अनुसार वृद्धको शव ग्रामथानस्थित नेता चोकखनार सडकखण्ड नजिक भेटिएको हो। वृद्ध गत वैशाख २ गते शुक्रबारदेखि सम्पर्कविहीन बनेको पाइएको छ। घरबाट हिँडेका उनी नफर्किएपछि परिवारका सदस्य र आफन्तले खोजी थालेका थिए। सडकनजिक शव देखेपछि पैदल यात्रीले प्रहरीलाई खबर गरेका हुन्। डिएसपी श्रेष्ठले वृद्धको मृत्युको कारण खुल्न नसकेको र घटनाको अनुसन्धान थालिएको जानकारी दिए। शव पोस्टमार्टमका लागि विराटनगरस्थित कोसी अस्पतालमा ल्याइएको छ।
क्रिप्टोकरेन्सीमा ६६ करोड बढीको कारोबार गर्ने तीन युवा पक्राउ,"काठमाडौं : क्रीप्टोकरेन्सीमा कारोडौंको कारोबार गर्ने तीन जनालाई प्रहरीले पक्राउ गरेको छ। प्रतिबन्धित रहेको क्रीप्टोकरेन्सी, बीटक्वाइनलगायतमा अवैध कारोबारमा सक्रिय रहेका २२ वर्षीय अनुप मिश्र, २४ वर्षीय दीपेश थापा र २७ वर्षीय राहुल चचानलाई प्रहरीले पक्राउ गरेको हो। उनीहरुले ६६ करोड ७९ लाख ७९ हजार ९८३ रुपैँया कारोबार गरेको महानगरी अपराध महाशाले जनाएको छ। महाशाखाका सूचना अधिकारी कृष्णप्रसाद कोइरालाका अनुसार मिश्रलाई महाबौद्धबाट, थापालाई न्युरोडबाट र चचानलाई कलंकीबाट पक्राउ गरेको हो। प्रहरीका अनुसार अनुप मिश्रले हालसम्म बिनान्स खाताको प्रयोग गरी ३५ करोड ४६ लाख ८३ हजार ६११ रुपैँया कारोबार गरेका छन्। उनको खातामा अहिले पनि १२ हजार ८३२ डलर मौजदात रहेको प्रहरीले जनाएको छ। त्यस्तै दीपेश थापाले दुई वटा बिनान्स खाताको प्रयोग गरी हालसम्म २४ करोड ७९ लाख ५६ हजार ९१८ रुपैँया कारोबार गरेका छन्। उनको खातामा १३९९ डलर मौजदात रहेको प्रहरीले जनाएको छ। त्यस्तै राहुल चचानले एक वर्षअघि देखि विभिन्न क्रिप्टो करेन्सीमार्फत् ६ करोड ५३ लाख ३९ हजार ४३९ रुपैँयाको कारोबार गरेको प्रहरीले जनाएको छ। उनको खातामा ६५१ डलर मौजदात रहेको पाइएको छ। निजहरुले दैनिक पाँच हजारदेखि ५० हजार डलरसम्मको कारोबार गर्नेगरेको अनुसन्धान खटिएका प्रहरीले जनाएको छ। उनीहरुले आफ्नो पहिचान गोप्य राखी सयौं जनालाई प्रयोग गरी तिनका नाममा बैंक खाता र बिनान्स खाता खोल्न लगाई निश्चित कमिशनको प्रलोभन देखाइ लगानी गर्न प्रोत्साहन गर्दै आएको प्रहरीले जनाएको छ। थप अनुसन्धानको लागि उनीहरुलाई महानगरी प्रहरी परिसर टेकु पठाइएको अपराध महाशाखाले जनाएको छ। राष्ट्र बैंकले त्यस्ता कारोबारहरु अवैध रहेको र कारोबारमा संलग्न भए कानुनअनुसार कारबाही गर्ने यसअघि नै सूचना जारी गरिसकेको छ।"
कर्णालीमा इयूको समावेशी संघीयता सहयोग परियोजना शुभारम्भ,"सुर्खेत : कर्णालीमा युरोपेली संघ समावेशी संघीयता सहयोग परियोजना सुरु भएको छ। स्थानीय तहको संस्थागत क्षमता अभिवृद्धिमा सहयोग पुर्याउने उद्देश्यले युरोपियन युनियन (इयू) र संयुक्त राष्ट्र सङ्घीय विकास कार्यक्रम (युएनडिपी)ले दुई मिलियन युरो बजेट खर्च गर्ने गरी परियोजना सुरु भएको हो। परियोजनाले स्थानीय तहको सशक्तिकरण, सुशासन, सामाजिक, आर्थिक विकास लगायतका क्रियाकलापमा खर्च गर्नेछ। प्रादेशिक तथा स्थानीय सुशासन कार्यक्रमलाई सहयोग गर्न इयूले तीनवर्षे पुरक कार्यक्रमका रूपमा कर्णाली प्रदेशमा मात्र यो परियोजना लागू गरेको हो। सुर्खेतमा आज परियोजना शुभारम्भ कार्यक्रमलाई सम्बोधन गर्दै मुख्यमन्त्री जीवनबहादुर शाहीले जनसङ्ख्यासँगै भूगोललाई आधार मानेर बजेट विनियोजन हुनुपर्ने बताए। 'कर्णालीको भूगोल ठूलो छ, जनसङ्ख्या सबै प्रदेशभन्दा कम छ, केन्द्र सरकार र दातृ निकायबाट बजेट विनियोजन गर्दा पनि जनसङ्ख्यालाई नै आधार बनाइन्छ। कर्णालीका लागि सङ्घीयता अझ धेरै महत्वपूर्ण छ, त्यसैले सङ्घीय प्रणालीको सफल कार्यान्वयनका लागि स्रोतसाधनको न्यायोचित वितरण आवश्यक छ,' उनले भने। युरोपियन युनियनका राजदूत नोना डेप्रेजले स्थानीय तहको सेवा प्रवाह, सुशासन र समावेशी सङ्घीयताको सुदृढीकरणमा कार्यक्रमले सघाउ पुर्याउने विश्वास व्यक्त गरिन्। परियोजना शुभारम्भ कार्यक्रममा युएनडिपीका नेपालस्थित आवासीय प्रतिनिधि आयसानी लावे, कर्णाली प्रदेशका प्रमुख सचिव राजकुमार श्रेष्ठ, सङ्घीय मामिला तथा सामान्य प्रशासन मन्त्रालयका राष्ट्रिय कार्यक्रम निर्देशक गोपीकृष्ण खनाल, प्रदेश सचिव, युरोपियन युनियनका प्रतिनिधि, विभिन्न स्थानीय तहका प्रमुखउपप्रमुखलगायत उपस्थिति थियो।"
सिन्दुर हालेर मनाइयो सदियौं पुरानो सिन्दुरे जात्रा,"नुवाकोट : पाँचसय वर्ष पुरानो नुवाकोटको ऐतिहासिक क्षेत्र भैरवीमा बैशाख पूर्णिमाको विशेष अवसरमा सञ्चालित सिन्दुरे जात्रा मनाइएको छ। सो जात्रा दुई वर्षसम्म महामारीको रपमा रहेको कोरोनाका कारण रोकिएको थियो। नुवाकोटका साथै सम्भवत नेपालकै लामो दुरीको रथ यात्रा गरिने सिन्दुरे जात्रा कोरोनाका कारण २०७७ र २०७८ सालमा रोकिएको थियो। जात्रा डेढ महिनासम्म नुवाकोटको भैरवी र जालपादेवी मन्दिरमा भव्य रुपमा लाग्ने गरेको छ। नेपाल सरकारको प्रतिनिधि द्वारेले भैरवी मन्दिरका पुजारी धामीधमिनीलाई विजयको प्रतिक स्वरुप सिन्दुर हालेर सोमवार २०७९ सालको सिन्दुरे जात्रा गरिएको हो। प्रसिद्ध देवीघाटको जालपा देवी मन्दिर र नुवाकोटको भैरवी मन्दिरमा भगवानको दर्शन गर्न तथा धामी धमिनी हेर्न र दर्शन गर्न नुवाकोटको विभिन्न स्थानसहित रसुवा, धादिङ, काठमाडौंलगायतका जिल्लाका हजारौं भक्तजनहरु तथा जात्रालुहरुको सहभागिता रहेको थियो। नुवाकोटको मुख्य तथा ऐतिहासिक बैशाख पूर्णिमा जात्राको विशेष मेलाको रौनक सिन्दुर ग्रहण गरेर विशेष रुपमा मनाइएको हो। प्रसिद्ध सात तले दरबार राष्ट्रिय संग्रहालय क्षेत्रमा रहेको भैरवी मन्दिरमा पाँच सय वर्ष पुरानो प्रसिद्ध सिन्दुरे जात्रा सोमबार भैरवी मन्दिर परिसरमा हजारौं जात्रालुको घुइँचो लागेको थियो। नुवाकोटको सबैभन्दा ठूलो यस मेला सिन्दुरे जात्रा चैत्र शुक्ल द्वितियाका दिन लागेको सिन्दुरे जात्राको मेलामा भैरवी मन्दिर अगाडि र गुहृय पार्टी अघि सल्लाको लिङ्गो ठड्याएपछि सुरु हुन्छ र लिङ्गो ढालेपछि सकिन्छ। द्वितियाको दिन भैरवी मन्दिरमा सिन्दुर जात्रा र राति धामीले बली पनि लिने गर्दछन्। पाँच सयवर्ष भन्दा पुरानो र महत्वपूर्ण यस जात्राको मुख्य आकर्षण भैरवी मन्दिरमा धामी धमिनी, सरकारी कर्मचारी, नेपाली सेना र सर्वसाधारणले सिन्दुर जात्रा गरेर मनाइएको हो। यसअघि नै, चैत्र शुक्ल पूर्णिमाको दिन सात तले दरबार राष्ट्रिय संग्रहालयसँगै रहेको भैरवी मन्दिरमा दुई दिनपछि द्वितियाको दिनमा भएको सिन्दुरे जात्राको निम्तोस्वरुप बहिनी भैरवीले दिदी जालापादेवीलाई बोलाउन गएको भन्ने किंवदन्ती रहेको छ। किम्वदन्ती अनुसार जालपादेवीसहित भैरवी मन्दिरमा आएपनि दिदी आएको अवसरम सिन्दुर जात्रा गरि हर्षबढाई गरिएको हो। जालपादेवीबाट फर्किएका धामी स्थानीय धरमपानीको पाटीबाट बाजागाजासहित भैरवी मन्दिर प्राङ्गणमा पुगेपछि सिन्दुरे जात्रा गरिन्छ। भैरवीको मन्दिरबाट बाजागाजा र सैनिक टुकडीसहित सिन्दुर जात्रा गर्दै तलेजु भवानीको मन्दिरमा रथ भित्र्याइने भैरवी मन्दिरका द्वारे महेन्द्रकुमार शाहीको भनाई छ। यसअघि देवीघाटस्थित जालपा देवी मन्दिरमा पुगेका धामीधमिनीसहित भैरवी मन्दिरको रथ नुवाकोट भैरवी मन्दिर परिसरमा पुर्याएपछि सिन्दुर हालेर सिन्दुरे जात्रा मनाइएको हो। द्वारे महेन्द्रकुमार शाहीले भैरवी मन्दिरका पुजारी धामी हरिमानसिंह डंगोललाई विजयको प्रतिक सिन्दुर हालिदिने लगत्तै धामीले सरकारी कर्मचारी तथा सर्वसाधारणलाई सिन्दुर प्रदान गर्ने परम्परा रहेको छ। देवीघाटबाट नुवाकोटको लागि प्रस्थान गरिएको धामी धमिनी तथा रथ यात्रा पूजा परम्परा अनुसार नुवाकोट भैरवी मन्दिर परिसरमा पुर्याइएको हो। नुवाकोट भैरवी मन्दिर भन्दा केही तल रहेको धरमपानीमा सोमवार बिहान पुगेका धामी धमिनी र भैरवी मन्दिरको रथ पूजा विधि प्रक्रिया पूरा गरी नुवाकोट तर्फ प्रस्थान गराइएको स्थानीय युवा सामाजिक अगुवा अनुजकुमार श्रेष्ठलेबताए। भैरवी मन्दिरको रथ अपरान्ह साढे चार बजे लामो समयदेखि रथ वोक्दै आएका लच्याङका ५० जना भन्दा बढीले भैरवी मन्दिर परिसरमा पुर्याएका थिए। भैरवी मन्दिरको रथलाई उकाल्न लच्याङवासी युवाहरुको समूहलाई मन्दिर परिसरको उकालोमा करिब आधा घण्टा लागेको थियो। भैरवी मन्दिरको रथ उकाल्दा जात्रामा सहभागि भएकाहरुले भैरवी मन्दिरको जयजयकार गाएका थिए। रथ पुगेको केही समय पछाडी धामी धमिनी, कुमार र गणेशलाई झल्लरी छाता ओढाएर विशेष सम्मानका साथ नुवाकोट भैरवी मन्दिरमा पुर्याइएको थियो। धामीधमिनीलाई धरमपानीबाट नुवाकोट भैरवी मन्दिर प्रस्थान गराउदाँ प्रमसख जिल्ला अधिकारी नारायणप्रसाद रिसाल, जिल्ला प्रहरी कार्यालय नुवाकोटका प्रहरी उपरीक्षक रामप्रकाश सिंह, सेनाको जवरजंग गणका सेनाहरु तथा नुवाकोटका विभिन्न सरकारी कार्यालयका प्रमुख तथा प्रतिनिधिहरुको उपस्थिती रहेको थियो। धामी धमिनी, कुमार र गणेशलाई धरमपानीबाट भैरवी मन्दिर तर्फ प्रस्थान गराउदाँ जवरजंग गण देवीघाट व्यारेकका ५० भन्दा वढि सेनाले सलामी अर्पण सहित भैरवी मन्दिरको निशाना झण्डा पहराउदै बजागाजासहितले सम्मान गरेको थियो। भैरवी मन्दिरमा धामी धमिनीसहितको टोली पुगपछि २०७९ सालको सिन्दुरे जात्राको सिन्दुर हालेर सिन्दुरे जात्रा मनाइएको थियो। सरकारका प्रतिनिधि द्वारे महेन्द्रकुमार शाहीले धामीधमिनीलाई पूजा विधिमार्फत भैरवी मन्दिर परिसरमा रहेको महेश मर्दिन मन्दिर अगाडि सिन्दुर हालेरे यस वर्षको सिन्दुरे जात्रा मनाइएको थियो। सिन्दुर हालिसकेपछि धामी धमिनी, रथसहितको टोली तलेजु भवानीको मन्दिरमा पुगेर सिन्दुरे जात्राको समापनको अबसरमा आयोजित भोजमा सरिक भएका थिए। तलेजु मन्दिरमा आयोजित भोजमा धामी धमिनीसगै भैरवी मन्दिरको रथ पनि सरिक गराइएको थियो। भोज सम्पन्न पछि धामी धमिनी सहित भैरवी मन्दिरको रथ भैरवी मन्दिर अगाडि रहेको महेश मन्दिरसगैं राखिएको थियो। पूजाविधि अनुसार मन्दिर परिसरमा नै रहेका धामीले देवीघाटको जालपा देवी मन्दिरमा जस्तै भैरवी मन्दिरमा पनि रागाँ बोकाको भोग खाएर यसवर्षको सिन्दुरे जात्रामा धामीको तर्फबाट पुर्याउनुपर्ने सम्पूर्ण संकल्प पूरा गरेका थिए। बुढी देवी र भैरवी मन्दिर परिसरमा चार दिन अगाडि लिङ्गो ठड्याएर सुरुभएको २०७९ सालको जात्रा भैरवी भगवानको रथ सहित धामी धमिनी नुवाकोटबाट प्रस्थान गरी देवीघाटस्थित जालपा मन्दिरमा पुगेका थिए। औपचारिकरुपमा सिन्दुरे जात्राको रौनक तथा पूजाविधि र औपचारिक समापन भने एक सातापछि गरिने तयारी भएको सरकारका प्रतिनिधि द्वारे मेहन्द्रकुमार शाहीले जानकारी दिए। विशेष गरि फागु पुर्णिमाको दिनदेखि सुरु हुने सिन्दुर जात्रा डेढ महिनासम्म जारी रहने शाहीको भनाई छ। बुढी भैरवी र भैरवी मन्दिर परिसरमा ठड्याइएको लिङ्गो ढालेर सिन्दुरे जात्रा सम्पन्न हुने छ। सिन्दुरे जात्रामा धामी धमिनी हेर्न र दर्शन गर्न नुवाकोटको विभिन्न स्थानसहित रसुवा, धादिङ, काठमाडौलगायत जिल्लाका १० हजार भन्दाबढी भक्तजनहरु तथा जात्रालुहरुको सहभागिता रहेको थियो।"
एमाले सिन्धुलीले बनायो १५ हजार १०५ सदस्यीय मूल निर्वाचन परिचालन समिति,"सिन्धुली : नेपाल कम्युनिस्ट पार्टी (एमाले) सिन्धुलीले १५ हजार १०५ सदस्यीय मूल निर्वाचन परिचालन समिति बनाएको छ। एमाले जिल्ला कमिटीको बैठकले स्थानीय तह निर्वाचन२०७९ लाई सम्पन्न गर्नका लागि १५ हजार १ सय पाँच सदस्यीय मुल निर्वाचन परिचालन समिति गठन गरेको हो। एमालेको जिल्ला अध्यक्ष कुमारबहादुर कार्कीको संयोजकत्वमा जिल्ला कमिटीका पदाधिकारी तथा सदस्यहरू, जिल्ला सल्लाहकार समितिका सदस्यहरू, नौवटै पालिका कमिटीका पदाधिकारी तथा सदस्यहरू, ७९ वडा कमिटीका पदाधिकारी तथा सदस्यहरू समितिमा रहेका छन्। यस्तै मूल समितिमा एमाले सिन्धुलीका ३ सय ९६ वटा टोल कमिटीका पदाधिकारी तथा सदस्यहरू र विभिन्न जनवर्गीय तथा भातृसंस्थाका जिल्ला कमिटी र विभागीय समितिमा रहेका सबै सदस्यहरूसमेत गरी १५ हजार १ सय ५ सदस्यीय मूल निर्वाचन परिचालन समिति गठन गरिएको एमाले सिन्धुलीका प्रचार विभाग प्रमुख संजय कुमार दाहालले जानकारी दिए। उता एमाले सिन्धुलीले जिल्लाको मरिण, गोलन्जोर र हरिहरपुरगढी गाउँपालिकाको अध्यक्ष पदको उमेदवार सर्वसम्मत टुंगो लगाई सकेको छ भने ४४ वटा वडामा वडा अध्यक्षको उमेदवार टुंगो लगाई सकेको छ। सर्वसम्मत भएका वडा र गाउँपालिकामा उमेदवारहरूले आफ्नो निर्वाचन अभियानलाई अगाडि बढाईसकेका छन्।"
सवारी दुर्घटनामा घाईते सदाको मृत्यु,महोत्तरी : सवारी दुर्घटनामा परि घाईते भएको एक जनाको उपचारको क्रममा मृत्यु भएको छ। गएराति मोटरसाईकल दुर्घटनामा परि घाईते भएको पिपरा गाँउपालिका ६ का ६५ वर्षिय पचु सदाको उपचारको क्रममा आज जानकी हेल्थ केयर जनकपुरमा उपचारको क्रममा मृत्यु भएको हो। गएराति पिपरा गाँउपालिका६ स्थित रतौली चौकमा जनकपुरबाट भ्रमपुरातर्फ आँउदै गरेको ज ६ प १६४८ नंको मोटरसाइकलले सदालाई ठक्कर दिएको थियो। गम्भीर अवस्थामा रहेको सदाको उपचारको क्रममा अस्पतालमा मृत्यु भएको जिल्ला प्रहरी कार्यालय महोत्तरीले जनाएको छ। मोटरसाइकल चालक फरार रहेको र मोटरसाईकल प्रहरीको नियन्त्रणमा रहेको तथा घटना सम्बन्धमा थप अनुसन्धान भईरहेको महोत्तरीको प्रहरी प्रवक्ता डिएसपी प्रकाश विष्टले बताएका छन्।
"झिमरुक गठबन्धनको अध्यक्षमा एमसी, उपाध्यक्षमा पोखरेल",झिमरुक (प्यूठान) : झिमरुक गाउँपालिका प्यूठानमा दुई दलको गठबन्धनबाट अध्यक्षमा नेकपा माओवादी केन्द्रबाट पित बहादुर एमसी उम्मेदवार बनेका छन्। उनी नेकपा माओवादी केन्द्र प्यूठानका संयोजक हुन्। गाउँपालिका उपाध्यक्षमा नेपाली कांग्रेसबाट प्रमोद पोखरेल उम्मेदवार बनेका छन्। पोखरेल कांग्रेस प्यूठानका सहसचिव हुन्। एमसी र पोखरेल यसअघिको स्थानीयतह निर्वाचनमा गाउँपालिका अध्यक्षका उमेदवार थिए। दुवै जनाको उमेदवार सर्वसम्मत रुपमा निर्णय भएको नेपाली कांग्रेस झिमरुक गाउँपालिका सभापती मिनराज भट्टराइले जानकारी दिए। माओवादी र कांग्रेसबीच मिलेर चुनाव लड्ने सहमती सोमबार मात्रै भएको थियो। सत्तारुढ दल राष्ट्रिय जनमोर्चा गठबन्धनमा सहभागी छैन्।
नेपालगन्ज र धनगढीको तापक्रम ४० डिग्री सेल्सियस नाध्यो,"नेपालगन्ज : सुदूरपश्चिम प्रदेशको धनगढी र लुम्बिनी प्रदेशको नेपालगन्जको तापक्रम ४० डिग्री सेल्सियस नाघेको छ। जुन यो वर्षकै सबैभन्दा बढी तापक्रम हो। जल तथा मौसम विज्ञान विभाग मौसम पूर्वानुमान महाशाखाको मौसम बुलेटिन अनुसार सर्वाधिक तापक्रम धनगढीमा ४०५ डिग्री सेल्सियस मापन गरिएको छ। जहाँ न्यूनतम् तापक्रम १७ डिग्री सेल्सियस छ। नेपालगन्जको तापक्रम भने ४०३ डिग्री सेल्सियस रहेको छ। न्यूनतम् तापक्रम भने १८६ डिग्री सेल्सियस मापन भएको छ। जल तथा मौसम विज्ञान विभागको नेपालगन्जको राँझास्थित हावापानी कार्यालयका प्रमुख पलबहादुर विकका अनुसार नेपालगन्जमा सोमबार मापन भएको तापक्रम यो वर्षकै सर्वाधिक हो। यसअघि सर्वाधिक ३९ डिग्री सेल्सियस मात्र मापन भएको थियो। उनले भने, अहिले दिउँसो लु चलिरहेको छ। मध्यान्न १२ बजेदेखि दिउँसो ३ बजेसम्म घर बाहिर निस्कँदा स्वास्थ्यका लागि हानिकारक छ। गत वर्ष सबैभन्दा बढी तापक्रम २८ अप्रिलमा ४१७ डिग्री सेल्सियस पुगेको थियो। यो वर्ष १० दिन अघि नै अघिल्लो वर्षको हाराहारीमा तापक्रम पुगिसकेको छ। जल तथा मौसम विज्ञान विभाग मौसम पूर्वानुमान महाशाखाले तराई तथा चुरे क्षेत्रमा तापक्रम बढ्दो क्रममा रहेकाले गर्दा गर्मीका कारण हुनसक्ने असरबाट बच्न आवश्यक सर्तकता अपनाउन अनुरोध गरेको छ।"
"उपमहानगरका विषयमा सत्ता गठबन्धन अझै अनिर्णित, शीर्ष नेताहरु भोलि साढे ११ बजे फेरि बस्ने","काठमाडौं : सत्ता गठबन्धनका शीर्ष नेताहरुको बैठक बिना निर्णय टुंगिएको छ। प्रधानमन्त्री निवासमा सोमबार दोस्रोपटक बसेको बैठकले पनि महानगर र उपमहानगरको विषयमा टुंगो लागाउन सकेन। केही पालिकाहरुमा सबै दलहरुले दाबी गरेपछि सहमतिमा नपुगेको बालुवाटार स्रोतले जानकारी दियो। 'महानगरका विषयमा धेरै कुरा सहमति भएको छ। तर उपमहानगरको विषयमा अझै सहमति हुन सकेको छैन,' स्रोतले अन्नपूर्णसँग भने। सरकारका प्रवक्तासमेत रहेका सञ्चार तथा सूचना प्रविधि मन्त्री ज्ञानेन्द्रबहादुर कार्कीले प्रधानमन्त्रीकै अध्यक्षतामा भोलि (मंगलबार) पुनः बैठक बस्ने जानकारी दिए। 'आजको बैठकमा गम्भीरताका साथ छलफल भयो। समग्ररुपमा सहमति नजिक पुगेका छौं। भोलि यसैगरी साढे ११ बजे बैठक बस्ने छ। त्यस बैठकले तपाइँहरुलाई राम्रो खबर सुनाउने छ,' उनले सञ्चारकर्मीहरुसँग भने। उनले ६ महानगर र ११ उपमहानगरका विषयमा गम्भीर छलफल भएको बताए। 'धेरै ठाउँमा सहमति भएको छ। यसअघि तोकेको मापदण्डअनुसार नै भोलि अन्तिम निचोडमा पुग्छौं,' उनले भने। नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले भने महानगरको विषयमा सहमति नजिक पुगेको दाबी गरेका थिए। सोमबार दिउँसो पार्टी कार्यालयमा आयोजित पत्रकार सम्मेलनमा उनले नेपाली कांग्रेसले ३ र बाँकी दलले एकएक महानगरमा उम्मेदवार उठाउने सहमति भएको बताएका थिए। स्रोतका अनुसार काठमाडौं, ललितपुर र विराटनगरमा कांग्रेसले लिने सहमति गरेको छ भने माओवादीले भरतपुर, एकीकृत समाजवादीले पोखरा र जनता समाजवादी पार्टीले वीरगञ्जमा उम्मेदवारी दिने सहमति भएको छ।"
इयूको समावेशी सङ्घीयता सहयोग परियोजना शुभारम्भ,"सुर्खेत : कर्णालीमा युरोपेली सङ्घ समावेशी सङ्घीयता सहयोग परियोजना सुरु भएको छ। स्थानीय तहको संस्थागत क्षमता अभिवृद्धिमा सहयोग पुर्याउने उद्देश्यले युरोपियन युनियन (इयू) र संयुक्त राष्ट्र सङ्घीय विकास कार्यक्रम (युएनडिपी) ले दुई मिलियन युरो बजेट खर्च गर्ने गरी परियोजना सुरु भएको हो। परियोजनाले स्थानीय तहको सशक्तिकरण, सुशासन, सामाजिक, आर्थिक विकास लगायतका क्रियाकलापमा खर्च गर्नेछ। प्रादेशिक तथा स्थानीय सुशासन कार्यक्रमलाई सहयोग गर्न इयूले तीनवर्षे पुरक कार्यक्रमका रूपमा कर्णाली प्रदेशमा मात्र यो परियोजना लागू गरेको हो। सुर्खेतमा आज परियोजना शुभारम्भ कार्यक्रमलाई सम्बोधन गर्दै मुख्यमन्त्री जीवनबहादुर शाहीले जनसङ्ख्यासँगै भूगोललाई आधार मानेर बजेट विनियोजन हुनुपर्ने धारणा रादे। कर्णालीको भूगोल ठूलो छ, जनसङ्ख्या सबै प्रदेशभन्दा कम छ, केन्द्र सरकार र दातृ निकायबाट बजेट विनियोजन गर्दा पनि जनसङ्ख्यालाई नै आधार बनाइन्छ, उनले भने, कर्णालीका लागि सङ्घीयता अझ धेरै महत्वपूर्ण छ, त्यसैले सङ्घीय प्रणालीको सफल कार्यान्वयनका लागि स्रोतसाधनको न्यायोचित वितरण आवश्यक छ। युरोपियन युनियनका राजदूत नोना डेप्रेजले स्थानीय तहको सेवा प्रवाह, सुशासन र समावेशी सङ्घीयताको सुदृढीकरणमा कार्यक्रमले सघाउ पुर्याउने विश्वास व्यक्त गरे। परियोजना शुभारम्भ कार्यक्रममा युएनडिपीका नेपालस्थित आवासीय प्रतिनिधि आयसानी लावे, कर्णाली प्रदेशका प्रमुख सचिव राजकुमार श्रेष्ठ, सङ्घीय मामिला तथा सामान्य प्रशासन मन्त्रालयका राष्ट्रिय कार्यक्रम निर्देशक गोपीकृष्ण खनाल, प्रदेश सचिव, युरोपियन युनियनका प्रतिनिधि, विभिन्न स्थानीय तहका प्रमुखउपप्रमुखलगायत उपस्थिति थियो। रासस"
स्थानीय निर्वाचन र राजनीतिक दलका 'झार' प्रवृत्ति,"स्थानीय निर्वाचनको तरंगले हाम्रो देश ढाकिसक्यो। सहरका हलहरु राजनीतिक कार्यक्रमले भरिभराउ छन्। गाउँका गल्लीहरुमा ठडिएका वृक्षहरु राजनीतिक झण्डाले रंगीन छन्। बस्तीका झुपडीहरुमा समेत दलका झण्डा टाँगिएका छन्। दृश्य देखेर उदेक त तब लाग्छ, जब उध्रिएको खरको छानोले समेत कुनै राजनीतिक दलको नयाँ झण्डा सिउरिएर मुस्कुराइरहेको हुन्छ। उदांगो छानोले समेत हाम्रो खिसिटिउरी गर्दै गिज्याइरहेको हुन्छ हेर मनुवा दशैं आएको छ। जति सक्छौं जमरा सम्झेर झण्डैझण्डाले मलाई सिउरिदेउ। कुनै दलको उम्मेदवारले बोतलको खर्च छोडेर गएको छ भने बेलुकी झुपडीको मालिकले मतवार भएर छाती ठोक्दै बर्बराउँछ भोट त म फलाना पार्टीलाई हाल्न्या हो। क्यानकि मेरा बाज्या सात सालदेखि यही पार्टीमा लाग्याका छिया। आफैँ बस्ने झोपडीसमेत सिउने हैसियत नभएको लुख्टवा मालिकले नातिको भविष्यको सपना देख्दैन। बाजेको विगत स्मरण गर्छ। ऊ बाजेले व्यतित गरेको विगतलाई इतिहास ठान्छ। त्यसो त भोको पेटमा पनि वीरताको बखान गरेर नथाक्ने जाति नै गोर्खाली हो। नाति हवाइजहाज उडाउने पाइलट बनेको, बिरामीको सेवा गर्ने डाक्टर बनेको, कृषक बनेको, इन्जिनियर बनेको सपना आजसम्म विरलै झुपडीका बाजेहरुले देखेका होलान्। इतिहास सम्झेर जुँगामा ताउ लगाउने, तर वर्तमान नातिलाई नोकर बनाउने मानसिकताका कारण हाम्रो हविगत यस्तो भएको हो। संसारमा जहाँसुकै, जतासुकै, कूल, अनुकूल मौसममा समेत फैलिनसक्ने बनस्पतिको नाम हो झार। झार अन्य बनस्पतिमाथि मिचाहा प्रवृत्ति राख्छ। ठ्याक्कै ठूला भनाउँदा नेपाली राजनीतिक दलहरुको प्रवृत्ति पनि यस्तै छ। दलका उम्मेदवारले देश बनाउने सपना देखाउनुपर्ने हो। तर, यहाँ दारु पिलाउने सपना देखाइन्छ। घर जग्गा बेचेर जसोतसो शैक्षिक प्रमाणपत्र हात परेकाहरु जागिरका लागि वर्षौं भौँतारिन्छन्। केही सिप नलागेपछि विरानो मुलुकमा प्रवासीन बाध्य हुन्छन्। के गर्ने हाम्रो देशका राजनीतिक दलहरुले यस्तै संस्कारको विकास गरेका छन्। रोजगार पाउन कि त कार्यकर्ता हुनुपर्छ, कि त आफन्त हुनुपर्छ। सक्षम, असक्षम, दक्ष, अदक्षजस्ता शब्द त हाम्रो डिक्सनरीबाटै हाराउन थालिसक्यो। यहाँ जस्तोसुकै भ्रष्ट भए हुन्छ, तर आफ्नो हुनुपर्यो। जस्तेसुकै ठग ठेकेदार भए पनि भयो, तर आफ्नो हुनुपर्यो। चोर, गुण्डा, लुख्खा, फटहाजस्तो भए पनि भयो, तर आफ्नो हुनुपर्यो। आफू आबद्ध राजनीतिक दलको हुनुपर्यो। इमानभन्दा बेइमान चल्ने संस्कारको विकास भइसक्यो। सक्षमभन्दा असक्षमले समाज कप्लक्कै खाइसके। राजनीतिक दलहरु कल्पवृक्ष हुन सकेनन्, झार बन्ने ध्याउन्न छ तिनको। परिवर्तन हाम्रो मस्तिष्कमै अटाउन सकेन, कारण विगतको गोबर हामी दिमागबाट हटाउनै चाहन्नौं। विचार क्रान्तिकारी बोक्ने, भाषण क्रान्तिकारी ठोक्ने, तर विचारधारा मिले पनि, नमिले पनि सबैसँग मिल्ने। सत्ता र भत्तामात्रै तिनको सपना हो, बाँकी सबै झुठ। अहिले पनि जनताले तिनले देखाएको सपनामा सिमलको भुवाझैँ उडिरहने हो भने कुन खोल्सामा पुगौँला, त्यो त पुगेपछि थाहा होला। विचारको गठबन्धनको ढ्याउ ढ्याउ लगाउनु हुँदैन। दस वर्षकै अन्तरालमा भारतजस्तो विशाल देशमा सनसनी मच्चाउनसक्ने पार्टीको नाम हो आम आदमी पार्टी अर्थात् आप। आपका अध्यक्ष तथा दिल्लीका मुख्यमन्त्री अरविन्द केजरिवालले भर्खरैमात्र दुई तिहाइ मत प्राप्त गरी पञ्जाबमा सरकार बनाउन सफल भएका छन्। उनले पार्टीको विजयसभामा सम्बोधन गर्दै भनेका थिए, 'जनताले हामीलाई फोहोर ढाक्ने जलकुम्भीजस्तै उपयोग गर्नुपर्छ। जबसम्म हामीले हिलो ढाक्नसक्छौं, तबसम्म सम्मान गर्नुस्। औचित्य सकियो भने हटाइदिनुस्।' त्यही भएर आज आप पार्टीले एक दसककै यात्रामा भारतको सबैजसो प्रान्तमा आफ्नो राजनीतिक स्थान जमाउन सफल भएको छ। संसारमा जहाँसुकै, जतासुकै, कूल, अनुकूल मौसममा समेत फैलिनसक्ने बनस्पतिको नाम हो झार। झार अन्य बनस्पतिमाथि मिचाहा प्रवृत्ति राख्छ। ठ्याक्कै ठूला भनाउँदा नेपाली राजनीतिक दलहरुको प्रवृत्ति पनि यस्तै छ। यिनीहरु गाउँको कुना कन्दारासम्म विकास होइन, आफ्ना पार्टीको जरो गाडिएको रुचाउँछन्। जलकुम्भी होइन, झार बन्न रुचाउँछन्। जतासुकै जरो गाड्न सकिए आफू सफल भएको ठान्छन्। स्वार्थको लिप्सा यहाँसम्म राख्छन् कि राजनीतिक लाभमात्रै हुनुपर्यो, जस्तोसुकै गलत कदमको साक्षी बन्नसमेत तयार हुन्छन्। सबै चुनावमा गठबन्धन गरौँ भनेको हामीमात्रै राजनीति गरौँ, नेपालको राजनीतिमा अन्यको उपस्थिति नहोस् भन्ने हो। यदि यसो हो भने गठबन्धन लोकतन्त्रको विरुद्धमा भएको बुझ्नुपर्छ। नेपालमा दिनप्रति दिन बढ्दै गएको नागरिक चेतनाको विकासका कारण ठूला दल त्रसित छन्। यिनीहरु यति डराएका छन् कि अहिले यिनको हरेक राजनीतिक भाषणमा गठबन्धन झुण्डिरहेको छ। गठबन्धन विना यिनीहरु आफ्नो भविष्य देख्दैनन्। स्थानीय निर्वाचनमा समेत ठूला भनाउँदा राजनीतिक दलहरुको यो हविगत देखेर हाँसो उठ्छ। स्थानीय चुनावमा त स्थानीय बुद्धिजीबीहरुको वर्चस्व भएमात्रै स्थानीय विकास सम्भव हुन्छ। जबसम्म स्वतन्त्र, पढेलेखेका, स्थानीय विकासको चेतना भएका रैथानेलाई प्रतिनिधि हुन दिइन्न, तबसम्म लुटेरा सरदारको हातमा स्थानीय सम्पत्तिको साँचो हस्तान्तरण गर्नुमात्रै हो। स्थानीय चुनावमा गठबन्धन फलाक्नेलाई बहिस्कार नगरेसम्म मुलुक विकास सम्भव छैन। स्थानीय मतदाताले बुझ्नुपर्छ, गठबन्धन भनेको सर्प बेरिएको दृश्यजस्तो मात्रै हो। जति मोटा र विषालु सर्प बेरिए पनि डोरी बन्न सक्दैनन्। त्यसैले स्थानीय निर्वाचनमा स्थानीयले नै हातेमालो गर्नुपर्छ। आफैँ मिलेर आफ्नो प्रतिनिधि छान्ने ल्याकत राख्नुपर्छ। सबै चुनावमा गठबन्धन गरौँ भनेको हामीमात्रै राजनीति गरौँ, नेपालको राजनीतिमा अन्यको उपस्थिति नहोस् भन्ने हो। यदि यसो हो भने गठबन्धन लोकतन्त्रको विरुद्धमा भएको बुझ्नुपर्छ। प्रजातान्त्रिक सामान्य हकसमेत जनतालाई दिन ठूला दल तयार छैनन् भन्ने बुझ्नुपर्छ। गठबन्धनको सँस्कृति मौलाउँदै गए स्वतन्त्र राजनीतिक हक जनताबाट खोसिनेछ। त्यसो भए गठबन्धनका सम्राटले नै एक दिन यो देशको श्रीपेच सिउरिनेछन्। जनता फेरि तिनका दास बन्नेछन्। मैले एक नेताको शब्द सापटी लिँदै टुंग्याएँ बेलैमा बुद्धि नपुर्याए फेरि रुन पनि पाइने छैन। (लेखक प्रतिनिधिसभाका निलम्बित सांसद हुन्। हालः डिल्लीबजार कारागारमा रहेका उनी टीकापुर घटनामा जन्मकैद काराबासको सजाय भोगिरहेका छन्।)"
स्थानीय तह निर्वाचनमा उम्मेदवारी दिन केके कागजपत्र चाहिन्छ?,"काठमाडौं : स्थानीय तहको निर्वाचन आगामी वैशाख ३० गते देशभरि हुँदैछ। निर्वाचन सम्पन्न गर्न निर्वाचन आयोगले आवश्यक तयारी द्रूत गतिमा गरिरहेको छ। राजनीतिक दलहरु र आकांक्षी उम्मेदवारहरु पनि चुनावी अभियानमा होम्मिसकेका छन्। तर आसन्न स्थानीय तह निर्वाचनमा उम्मेदवारी दिन केके कागजात आवश्यक पर्छ? निर्वाचन आयोगले यसबारे जानकारी दिएको छ। आयोगका अनुसार वडाअध्यक्ष र वडा सदस्यमा उम्मेदवारी दिन चार चिजको आवश्कता पर्ने उल्लेख गरेको छ। आयोगका अनुसार नेपाली नागरिकताको प्रमाणपत्रको प्रतिलिपि, धरौटी राखेको बैंक भौचर वा नगद रसिद, दलको उम्मेदवारको हकमा सो दलले प्रदान गरेको औपचारिक पत्र र सम्बन्धित वडाको मतदाता मतदाता नामावलीमा नाम समावेश भएको निस्सा, उम्मेदवारीको स्वघोषणा आवश्यक पर्नेछ।"
(क्रान्तिकारी) माओवादीबाट विद्रोह गरेको नागेन्द्र राई समूह माओवादी केन्द्रमा समाहित,"काठमाडौं : मोहन वैद्य नेतृत्वको नेकपा (क्रान्तिकारी) माओवादीबाट विद्रोह गरेका नागेन्द्र राई समूह नेकपा माओवादी केन्द्रमा समाहित भएको छ। पटक पटकको छलफल र बहस पश्चात सोमबारदेखि माओवादी केन्द्रमा राई समूह र नेपाल लोकतान्त्रिक जनता कांग्रेस समाहित भएको माओबादी केन्द्रले जनाएको छ। माओवादी केन्द्रका वार्ता संयोजक कृष्णबहादुर महरा, नेपाल लोकतान्त्रिक जनता कांग्रेसका अध्यक्ष जितबहादुर चौधरी र नेकपा क्रान्तिकारी माओवादीका पोलिटब्युरो सदस्य नागेन्द्र राईले सोमबार संयुक्त रुपमा जारी विज्ञप्ति जारी गरेका छन्। माओवादी केन्द्रकाअनुसार नेपाल कम्युनिस्ट पार्टी (क्रान्तिकारी माओवादी)का पोलिटव्यूरो सदस्य राईको नेतृत्वमा सो पार्टीको तीनजना पोलिट्व्यूरो सदस्य, तीन जना केन्द्रीय सदस्य, विभिन्न प्रदेशका २५ जना प्रदेश सदस्यसहित पाँचसय जना समाहित भएका हुन्। यस्तै, जितबहादुर चौधरी अध्यक्ष रहेको नेपाल लोकतान्त्रिक जनता कांग्रेस पार्टी नेकपा (माओवादी केन्द्र)मा समाहित भएको छ। पार्टी कार्यालयमा सोमबार आयोजित छुट्टै पार्टी प्रवेश कार्यक्रममा नेपाली कांग्रेस नुवाकोटका नेता जीवन आलेमगरको नेतृत्वमा ६५ जना माओवादी केन्द्रमा प्रवेश गरेको माओबादी केन्द्रले जनाएको छ।"
कास्की कांग्रेसको आरोप पोखरामा एकीकृत समाजवादीले अस्वभाविक दाबी गर्यो,पोखरा : नेपाली कांग्रेस कास्कीले गठबन्धनमा सहभागी दल नेकपा एकीकृत समाजवादीले अस्वाभाविक दाबी गरेकाले चुनावी तालमेल हुन नसक्ने जनाएको छ। सोमबार विज्ञप्ति निकालेर कास्की कांग्रेसले यस्तो निर्णय गरेको हो। कास्की कांग्रेसका सचिव द्धोय देवेन्द्र रानाभाट र भानुभक्त ढकालले विज्ञप्ति निकालेर अब एकीकृत समाजवादीसँग मैत्रीपूर्ण र स्वच्छ प्रतिस्पर्धासहित जाने निर्णय गरेको जनाएको छ। केन्द्रमा र जिल्लामा सत्तागठबन्धनबीच भागबन्डा गर्ने छलफल भइरहँदा कास्की कांग्रेसका सचिवले भने पोखरामा मेयर छाड्न नसकिने विज्ञप्ति नै निकालेर जनाएको हो। कास्कीमा एकीकृत समाजवादीले मेयरको दाबी गरेको छ भने गठबन्धनको मुख्य दल कांग्रेसका सभापति तथा प्रधानमन्त्री शेरबहादुर देउवाले पोखराको मेयरमा समाजवादीलाई दिने संकेत गरेको छन्। पोखरा महानगरपालिकाको मेयरको सम्वन्धमा सञ्चार माध्यममा आएका हल्लाको पछाडि नलाग्ने पनि कास्की कांग्रेसले आफ्नो कार्यकतालाई अपील गरेको छ। पार्टीका मातहातका निकायहरुको राय सुझावलाई समेत मध्यनजर गरी अन्य गठबन्धनका दलहरुसँग तालमेलका लागि वार्ता र सम्बाद अगाडि बढाउने र नेकपा एकीकृत समाजवादीसँग मैत्रीपूर्ण र स्वच्छ प्रतिस्पर्धासहित जाने गरिएको विज्ञप्तिमा उल्लेख छ।
महानगर र उपमहानगरमा सिट बाँडफाँट टुंग्याउन बालुवाटारमा पुन: जुटे गठबन्धनका नेताहरु,"काठमाडौं : महानगरपालिका र उपमहानगरपालिकामा सिट बाँडफाँट टुंग्याउन प्रधानमन्त्री निवास बालुवाटारमा सत्ता गठबन्धनका शीर्ष नेताहरुबीच छलफल सुरु भएको छ। सत्ता गठबन्धन दलका नेताहरू सोमबार बिहानैदेखि छलफलमा व्यस्त छन्। भागवण्डामा सहमति जुटाउन अहिले पुन: नेताहरु छलफलमा जुटेका हुन्। महानगर र उपमहानगरमा पाँचवटै दलले आआफ्नो पार्टीको दाबी पेस गरेका छन्। माओवादी अध्यक्ष प्रचण्डले आजैको बैठकबाट महानगर र उपमहागरको सिट बाँडफाँड टुँगो लाग्ने बताए। बालुवाटारमा सोमबार विहान बसेको निर्वाचन तयारी तथा अनुगमन समितिको बैठकमा महानगरको सिट बाँडफाँटबारे मोटामोटी सहमति जुटेको माओवादी केन्द्रका अध्यक्ष पुष्पकमल दाहाल प्रचण्डले पत्रकार सम्मेलनमार्फत् जानकारी गराएका थिए। प्रचण्डले भने, ६ महानगरमध्ये कांग्रेसलाई ३, माओवादी केन्द्र, एकीकृत नेकपा समाजवादी र जसपालाई एक एक सिट दिने लगभग सहमति भएको छ। आजै महानगर र उपमहागरको टुगों लगाउँछौ।"
पछिल्लो २४ धन्टामा थप १० जना कोरोना संक्रमित,काठमाडौं : देशभर पछिल्लो २४ धन्टामा थप १० जना कोरोना संक्रमित थपिएका छन्। स्वास्थ्य तथा जनसंख्या मन्त्रालयका अनुसार पछिल्लो २४ धन्टामा ४ हजार ६ सय ९१ जनामा कोरोना परिक्षण गर्दा थप १० जना संक्रमित भएका हुन्। पछिल्लो २४ धन्टामा ३४ जना कोरोना संक्रमण मुक्त भएका छन्। यस्तै १९ हजार ५ सय २५ जनाले कोरोनाविरुद्धको खोप लगाएका छन्। हालसम्म देशभर ३५० जना कोरोनाका सक्रिय संक्रमित रहेका छन्।
फेरि ओरालोतिर सेयर बजार : १ अर्ब ५३ करोडको कारोबार,"काठमाडौं : सेयर बजार ओरालो लाग्ने क्रम सोमबार पनि जारी रहयो। आज नेप्से परिसूचक दोहोरो अंकले घटेको छ। साताको दोस्रो कारोबार दिन नेप्से ४१७७ अंकले घटेर २३४३८७ विन्दुमा अडिएको छ। दोहोरो अंकले घटेको सेयर बजारमा कारोबार रकम भने आइतबारको तुलनामा सामान्य बढेको छ। आज १ अर्ब ५३ करोड ६९ लाख ९२ हजार ९५६ रुपैयाँको सेयर कारोबार भयो। आइतबार १ अर्ब ४४ करोड ७२ लाख ३ हजार १८२ रुपैयाँको सेयर कारोबार भएको थियो। आज ३१ हजार ८२५ पटक कारोबार भयो भने २२९ कम्पनीको ३८ लाख ७६ हजार ३०२ कित्ता सेयर खरिदबिक्री भयो। यसदिन एउटा मात्र कम्पनीको सेयर सकारात्मक सर्किट लेभलमा कारोबार भयो। नेष्डो समृद्धि लघुवित्तीय वित्तीयको १० प्रतिशतले मूल्य बढ्यो। कारोबार रकमका आधारमा नबिल बैंक अग्रस्थानमा रह्यो। यो बैंकको ४ करोड ९६ हजार २६ हजार रुपैयाँ बराबरको सेयर कारोबार भयो। यसदिन हिमालयन डिष्टिलरीको ४ करोड ९२ लाख रुपैयाँ बराबरको सेयर किनबेच भयो महालक्ष्मी विकास बैंकको ४ करोड ५० लाख रुपैयाँ बराबरको सेयर कारोबार भयो। कारोबारमा आएका १३ वटै समूहको सूचक नकारात्मक रहेको छ। वित्तीय समूहको सर्वाधिक ३४४ प्रतिशतले सूचक ओरालो लाग्यो। निर्जीवन विमाको ३०९ घट्दा जलविद्युतको २९८, अन्य समूहको २८६ ,जीवन विमाको २०४ र लगानी समूहको २०१ प्रतिशतले सूचक घट्यो।"
१३ वर्षदेखि खोरमा थुनिएका बालकको उद्धार,"जाजरकोट : १३ वर्षदेखि खोरमा थुनिएका बालकको उद्धार गरिएको छ। जिल्लाको बारेकोट गाँउपालिका४ रावत जिरीका १६ वर्षिय भीमराज रावतको उपचारका लागि खोरबाट उद्धार गरिएको हो। १३ वर्षदेखि थुनिए बालक खोरमा भन्ने शिर्षकमा सोमबार अन्नपूर्णपोष्ट दैनिक र अन्नपूर्णपोष्ट अनलाईनमा समाचार प्रकाशित भएपछि राष्ट्रिय बाल अधिकार परिषद काठमाडौं र बारेकोट गाँउपालिकाको पहलमा उनको उद्धार गरिएको हो। राष्ट्रिय बाल अधिकार परिषदले बालकको आवश्यक उपचारको ब्यवस्था मिलाउने छ भने काठमाडौंसम्म पठाउने ब्यवस्था बारेकोट गाँउपालिकाले गर्नेछ। ३ वर्षको उमेरमा मानसिक सन्तुलन गुमाएका उनलाई १३ वर्ष अघिदेखि पशु झैं कहिले दाम्लोमा त कहिले खोरमा बाँधेर राखिएको हो। गरीब परिवारमा जन्मेका भीमराजको दुईभाई र एक बहिनी छन्। उनको बुवाआमाको आर्थिक अवस्था अत्यन्तै कमजोर छ। उनको उपचारका लागि उनका बुवाले साहुसंग ऋण मागेको पैसाले कहिले नेपालगन्ज, कहिले काठमाडौं त कहिले भारतका अस्पताल पनि धाए। तर भीमराजको उपचार हुन सकेन। भीमराजलाई थुन्नका लागि उनका बाबुले बाख्राको जस्तै खोर बनाएका छन्। खोरभित्र राखेन भने घर परिवार वा जो भेटिए पनि ढुङ्गा र दाँतले आक्रमणसमेत गर्ने गरेका छन्। भीमराजको उमेर बढ्दै जाँदा परिवारका मान्छे चिन्तित छन्। कुनैकुनै बेला नियन्त्रण गर्न निकै गाह्रो हुने उनका बुवा कालीबहादुर रावत बताउँछन्। उनलाई खोर भित्रै खाना र पानी दिने गरिएको विष्णुले बताए। खोरभित्र थुनिएका भीमराजले लगाएका कपडासमेत फुकाले फालिदिने गरेका छन्। उनले भनेछोराको उपचारका लागि काठमाडौं लैजादैँछु। छोरालाई निको बनाउन पाएको भए साह्रै खुसी हुने थियौं बुवा कालीबहादुरले भने घरबाट हिडिसक्यौं भोलि काठ्माडौं पुग्छौ। उनले छोराको उपचारका लागि पहल र सहयोग गर्ने सबैलाई धन्यवाद दिए। बालकको उपचारका लागि गाँउपालिकाको पहलमा काठमाडौं पठाईएको अध्यक्ष महेन्द्र शाहले बताए। आर्थिक अवस्था निकै कमजोर भएकाले एक जना कुरुवा अभिभावक र बिरामी बालकको खानाबस्न र उपचारको सवै ब्यवस्था मिलाईदिन राष्ट्रिय बाल अधिकार परिषदलाई अनुरोध गरेका छौं। परिषदले पनि उपचारको आवश्यक ब्यवस्था मिलाउने प्रतिबद्धता गरिपछि बालकलाई काठमाडौं पठाएका हौं उनले भने। १३ वर्षदेखि खोरमा थुनिए बालक"
सातौं कृषि गणना मंगलबारदेखि : परिणाम आउन ५० दिन लाग्ने,"काठमाडौं : मङ्गलबारदेखि ७७ जिल्लाका ७५३ पालिकाका तीन लाख ५० हजार किसानका घरघरमा पुगि कृषि गणना सुरु गरिने भएको छ। कृषि गणनाका लागि पाँच हजार २०० गणक र एक हजार ३०० सुपरीवेक्षक आआफ्नो कार्यस्थलमा पुगिसकेको केन्द्रीय तथ्याङ्क विभागका उपमहानिर्देशक हेमराज रेग्मीले राससलाई जानकारी गराए। यसअघि विस २०६८ मा कृषि गणना भएको थियो। केन्द्रीय तथ्याङ्क विभागले प्रत्येक १०१० वर्षमा कृषि गणना सुरु गर्दै आएको छ। यो सातौं कृषि गणना हो। नेपालमा पहिलो कृषि गणना २०१८ सालमा भएको थियो। वैशाख ६ देखि १९ सम्म सञ्चालन हुने कृषि गणना स्थानीय तहमा वैज्ञानिक विधिले छनोट गरिएका कूल तीन लाख ५० हजार कृषक परिवारसँग व्यक्तिगत अन्तवार्ताद्वारा कृषि क्रियाकलाप सम्बन्धी विस्तृत विवरण सङ्कलन गरिने भएको छ। तथ्याङ्क सङ्कलनका लागि गणक र सुपरीवेक्षकका लागि ४५ दिनको समय तोकिएको छ। सातौं कृषि गणनामा गणकले सङ्कटमा रैथाने पशुपक्षीको तथ्याङ्क, सम्पूर्ण बाली, माछा, पशुपक्षीपालन खेतीयोग्य जमिनको अवस्थाका बारेमा तथ्याङ्क सङ्कलन गर्नेछन्। राष्ट्रिय जनगणना सुरु भएको छ महिनापछि हुन लागेको यस कृषि गणनामा कृषकलाई २४ प्रश्न सोधिन केन्द्रीय तथ्याङ्क विभागले जनाएको छ। कृषि तथा पशुपक्षी विकास मन्त्रालयको तथ्याङ्कमा नेपालमा हाल झण्डै ६६ प्रतिशत किसान रहेका र कूल गार्हस्थ उत्पादनमा कृषि तथा पशुपक्षी क्षेत्रको योगदान २७ प्रतिशत रहेको उल्लेख छ। राज्यले कृषिप्रधान मुलुक भने पनि भन्सार विभागको पछिल्लो तथ्याङ्कअनुसार चालू आर्थिक वर्षको आठ महिना फागुन मसान्तसम्म कूल आयातको करिब एक तिहाइ अंश प्रत्यक्ष कृषिजन्य उत्पादनको छ। यस वर्षको कृषि गणनामा पारिवारिक, व्यावसायिक, तथा संस्थागतरुपमा बाँझो जमिनको तथ्याङ्क सङ्कलन गरिने भएको छ। यसअघिको कृषि गणनाले १० लाख हेक्टर जमिन बाँझो रहेको उल्लेख छ। विज्ञका अनुसार नेपालमा बाँझो जमिनको आँकडा फराकिलो बन्दै गएको छ। सातौं कृषि गणनाले किसानको सङ्ख्या, पशुपक्षीको गणना, कृषि ऋण, कृषि मजदुर, कृषिमा महिलाको सहभागिता, सिँचाइ, अनुदान लिने किसानको सङ्ख्या, कृषि औजारको प्रयोग, कृषिमा यान्त्रिीकीकरण, कृषि बिमा, रासायनिक मल, उन्नत बीउविजनको प्रयोग आदिका बारेमा तथ्याङ्क बाहिर आउने भएको छ। कृषि गणनाबाट योजना तर्जुमा तथा नीतिनिर्माण, अनुगमन तथा मूल्याङ्कन, नीति र निर्मातालाई सहयोग पुग्ने अपेक्षा गर्न सकिने विभागका निर्देशक राजन सिलवालले जानकारी दिए। राज्यले कृषि उत्पादनलाई ध्यान दिएको भएपनि प्रतिफल सोचेअनुरुप प्राप्त हुन सकेको छैन। कृषि कर्म गर्नसक्ने युवा वैदेशिक रोजगारमा जानु, राष्ट्रिय गौरवका सिँचाइका आयोजना समयमा नै निर्माण हुन नसक्नु, खेतीयोग्य जमिन प्रायःघडेरीमा रुपान्तरण हुनु, राज्यले उचित समयमा रासायनिक मल, उन्नत बीउविजन उपलब्ध गराउन नसक्नु आदिले कृषिको परनिर्भरता बढ्दै गएको छ। आर्थिक वर्ष २०७८०७९ का लागि प्रस्तुत बजेटमा कृषिको आधुनिकीकरण, व्यवसायीकरण र यान्त्रिीकीकरणमार्फत आगामी पाँच वर्षभित्र कृषिको दिगो विकास गरी कृषिमा आत्मनिर्भर बन्ने योजना अघि सार्दै आए पनि बाँझो जमिनको उपयोग, भूमिहीन सुकुम्बासीलाई जमिन दिने विषय गौण रहेका छन्। नेपालमा भूमिहीन तथा साना किसानको सङ्ख्या ४० लाख रहेको अनुमान छ। कृषि तथा पशुपक्षी विकास मन्त्रालयले करार खेती गर्न चाहनेलाई आवश्यकताअनुसार जमिन उपलब्ध गराउन सकेको छैन। खेतीयोग्य जमिनको खण्डीकरण रोक्न नसक्नु, बाँझो र बगर जमिनलाई उपयोगमा ल्याउन नसक्नाले कृषिमा आयात चुलिँदै गएको छ। राज्यले कृषि मजदुर, भूमिहीन र सिमान्तकृत, मझौला र कृषि क्षेत्रमा संलग्न किसानलाई जमिन उपलब्ध गराउन सकेको छैन। छैठौँ कृषि गणना २०६८ मा १ लाख १६ हजार व्यक्तिले आफ्नै जमिन नभएका कारण कृषि पेशा गर्न नपाएको उल्लेख छ। गणना अनुसार ७१ प्रतिशत जनता पूर्णकालीन कृषक रहेकामा ८३ प्रतिशत जनता कृषि पेशामा आत्मनिर्भर छन् भने ४२ प्रतिशत कृषकले कृषि ऋण पाउन सकेका छैनन्। अब हुने सातौं कृषि गणनाको परिणाम कस्तो प्राप्त हुने हो त्यसको परिणाम आउन झन्डै ५० दिन पर्खनुपर्ने भएको छ। रासस"
३४ जना कोरोनामुक्त हुँदा १० संक्रमित थपिए,"काठमाडौं : थप १० जनामा कोरोना भाइरस संक्रमण पुष्टि भएको छ। पछिल्लो २४ घन्टामा ४६९१ नमूनाको परीक्षण गर्दा १० नमूनाको रिपोर्ट पोजिटिभ आएको स्वास्थ्य तथा जनसंख्या मन्त्रालयले जनाएको छ। सोही अवधिमा थप ३४ जना कोरोनामुक्त भएका छन्। योसहित निको हुनेको संख्या ९ लाख ६६ हजार ३७३ पुगेको छ। हाल कोरोना सक्रिय संक्रमितको संख्या ३५० रहेको मन्त्रालयले जनाएको छ। यस्तै, पछिल्लो २४ घन्टामा १९ हजार ५२५ जनाले कोरोनाविरुद्धको खोप लगाएका छन्।"
स्थानीय तह निर्वाचन : ९५ लाख २५ हजार थान मतपत्र छपाइ सकियो,"काठमाडौंः निर्वाचन आयोगले हालसम्म ९५ लाख २५ हजार थान मतपत्र छापी सकिएको जनाएको छ । आयोगले सोमबार पत्रकार सम्मेलनमार्फत् मतपत्र छाप्ने कार्य तीव्ररुपमा अघि बढेको जनाएको हो । आयोगका प्रवक्ता शालीग्राम शर्मा पौडेलले एक करोड ९४ लाख मतपत्रमध्ये ४६ जिल्लाको ९५ लाख २५ हजार थान मतपत्र छापिएको बताए। यस्तै, निर्वाचन आचारसंहिता उल्लङ्घन गरेको भन्दै दलका प्रतिनिधिविरुद्ध आयोगमा प्राप्त उजुरीका आधारमा कारबाही प्रक्रिया अघि बढेको पनि उनले जानकारी दिए। आयोगका प्रवक्ता पौडेलले निर्वाचन आचारसंहिता उल्लङ्घन गरेको भन्दै प्राप्त उजुरीको चित्त बुझ्दो जबाफ मागेको उनले बताए ।"
सरकार निर्वाचनसँग डराइरहेको छ : अध्यक्ष ओली,"सोलुखम्बु : नेकपा एमालेका अध्यक्ष केपी शर्मा ओलीले सरकार निर्वाचनसँग डराएको बताएका छन्। सोलुखुम्बुको सल्लेरीमा आयोजित जनसभालाई सम्बोधन गर्दै ओलीले वर्तमान सरकार र गठबन्धनले चुनाव गराउन नचाहेको आरोप लगाएका हुन्। उनले भने, सरकार निर्वाचनसँग डराइरहेको छ। आफू पराजय हुने निश्चित भएपछि विप्लवलाई अघि सारेर चुनाव सार्न खोजेको छ। ओलीले विप्लव नेतृत्वको नेकपालाई सूर्य चिन्हबाट चुनाव लड्न आग्रह गरे। ओलीले वर्तमान गठबन्धन अपवित्र रहेको भन्दै कांग्रेस भिजन र सिद्धान्त नभएको पार्टी भएको बताए। उनले भने, प्रचण्डकै कारण नेकपा फुट्यो। सिद्धिन लागेको प्रचण्डलाई ५३ सिटमा पुर्यायौं। तर, प्रचण्ड विशालु सर्प रहेछन्। ओलीले बाटो, विजुली र सञ्चार विकासको मुख्य मेरुदण्ड रहेको भन्दै यी बिना कुनै काम सम्भव नरहेको बताए।"
तान्त्रिक विधिबाट आगोमाथि खालि खुट्टामा नाच(फोटो फिचरसहित),"भक्तपुर : साँझ ढल्किँदै गयो। मानिसहरूको चहलपहल बढ्दै गयो। आँगनमा बाजा बज्दै थियो। बाजाको आवाज सुनेर रातको पर्वाह नगरी वारिदेखि पारि गाउँसम्मका महिला, पुरुष, बालबालिकाको भिड बढ्दै थियो। काखमा सन्तान च्यापेर आउने आमाहरूको उपस्थिति पनि बाक्लै थियो। चाँगुनारायण नगरपालिका९ ताथली (साविक वडा नं ६) सौडोलको गिरी बस्तीका सुरेश गिरीको घर पछाडिको बारीको पाटामा वरिपरि बाँसले घेरेर बीचमा राखिएको १०८ भारी दाउराको थुप्रामा तान्त्रिक विधिले पूजा गरी बालेको आगोको राप दन्किदै थियो। सेतो धोती बाँधिएको, त्यसमाथि कोही सेतो गन्जी, कोही पहेँलो गन्जी त कोही गुलाबी मखमलको दौरा लगाएका एक हुल मानिस बाँसले ठोस्दै दनदनी आगो बालिरहेका थिए। दुई घन्टाभन्दा बढी समय बलेको दाउरा सबै आगाका भुङ्ग्रामा परिणत भयो। त्यसपछि सेतो, पहेँलो, रातो वस्त्रधारी पुरुषहरूले तान्त्रिक विधिबाट आगाका भुङ्ग्रामा गाईको घिउ मोलिएको जौं र तीलको चरु हालेर पूजा गरी मूल घरतर्फ लागे। मध्यराति करिब ११ बजे गिरीबस्तीसँगै वरिपरिबाट भेला भएका मानिस बारीको डिलमा बसेर निकै कौतुहलताका साथ अग्निकुण्ड तर्फ हेर्दै अब के हुन्छ, आगोमाथि मान्छे कसरी नाच्छन् भनी हेर्दै थिए। केहीबेरमा मूलको घरको पूजाकोठाभित्र गुरुदेखि विभिन्न देवदेवी र वायु शरीरमा चढेका एक हुल मानिस काम्दै घरबाट निस्किए। अगाडि बाजा घन्किरहेको, पछिपछि दियो, कलश समातेका पञ्चकन्या र त्यसपछि देवदेवी एवं वायु चढेका सेता, पहेंला गन्जी, रातो दौरा लगाएका, रुद्राक्ष तथा घन्टीको माला शरीरमा छड्के भिरेकाहरू, काम्दै उफ्रँदै दाउराको आगोको भुड्ग्रो अगाडि पुगे। कोही देवदेवीको जयजयकार गर्दै थिए। हातमा थाल बजाउँदै उफ्रिरहेका लामो कपाल भएका मूलगुरु धर्मराज खड्का एकैछिनमा आगाको भर्भराउँदो भुङ्ग्रामा लात्तीले हानेर उफ्रिन थाले। त्यसलगत्तै अर्का गुरु साजन थापा आगामा होमिए र त्यसैगरी लात्तीले हाने। गुरुको आदेशपछि नयाँ तथा पुराना डाङ्ग्रेहरू टाउको निहुराउँदै मुखबाट भुर्भुर्भुर्भुर्भुर आवाज निकाल्दै जोस्सिँदै एकमाथि अर्को आगामा होमिन थाले। उनीहरू आगाको भुङ्ग्रामा लात्तीले हान्दै आगोलाई यताउति छर्दै त्यहीँ माथि उफ्रँदै नाच्न थाले। मानौँ त्यो एउटा खेलकुद मैदान हो, आगाका तीन भुङ्ग्रो फुटबल हो र उनीहरू त्यही, त्यहीँ फुटबल खेलिरहेका छन्। नाङ्गो पैतालाले आगोमाथि मानिस नाचेको र उफ्रिएको देखेर कतिका आँखा आश्चर्यले चम्किला भए। भुङ्ग्रामाथि नाच्नेलाई आगोले पोलेको कुनै आभास भएजस्तो देखिँदैनथ्यो। काम्दै र मन्त्र फलाक्दै डाङ्ग्रे भर्भराउँदोआगाको भुङ्ग्रो पूर्णरूपमा निभेर कोइला नबनेसम्म नाचिरहे। आगोमा त्यसरी नाचेको डिलमा बसेर हेरिरहेकाहरू चकित मात्रै परेनन्, आफ्ना छोरा र श्रीमान् आगामा नाच्दा आमा र श्रीमतीहरूको मन भने कटक्क खायो। शरीरमा वायु धारण गरेर आगामा उफ्रिँदै गरेका रोजिनकी आमा शारदा गिरी डिलमा बसेर भन्दै थिइन्, ओहो, आगाको भुङ्ग्रामा उफ्रिँदा तिनीहरुलाई कति पोल्यो होला, त्यो जिउ कति दुख्यो होला। हेर्नेमध्ये धेरैले जिज्ञासा राखे, यसरी भुङ्ग्रोमाथि नाच्नेको पैतालाको हालत के भयो होला? कार्यक्रमपछि नाच्नेको पैतालामा आगोले पोलेको कुनै सङ्केत नदेखिँदा भने उनीहरू चकित परे। आगो सबै गोलमा परिणत भएपछि त्यही तातो गोलमाथि झन्डै एक घन्टा बसेर शरीरमा देवदेवी र वायुको कम्पन आइरहेका सबैलाई गुरुले आगामा नाच्दा सुरक्षित भए नभएको एवं काँचो वायु तथा कुलदेवदेवीले पूर्णता पाए नपाएको जिज्ञासा राख्दै पालैपालो सबैलाई सोधे। पूर्णता पाएको र डाङ्ग्रेको शरीर सुरक्षित रहेको बताएपछि भने फेरि जयजयकार गर्दै खुसीको धुनसहितको बाजा बजाउँदै सबै काम्दै सुरुमा निस्किएकै घरमा पसे, बलिरहेको बत्ती मुखमा हाल्दै शरीर कम्पन छाड्दै पुरानै अवस्थामा फर्किए र बाहिर निस्किए। आफ्नो कूलदेवतालाई उचित स्थान दिने र अकालमा ज्यान गुमाएर भड्किएको मृतात्माको मुक्तिका लागि भनि पहिलेदेखि चल्दैं आएको तान्त्रिक विधिअनुसार गरिने खली प्रथालाई गिरी परिवारले पहिलो पटक पूर्णता दिएको हो। सो प्रथालाई चमत्कार वा अन्धविश्वास भन्न नहुने जनाउँदै गुरुहरूले प्राचीन तान्त्रिक प्रक्रियामार्फत प्रेतात्माको मुक्तिका लागि खली प्रथा चल्दै आएको बताए। डाङ्ग्रेले पाए पूर्णता त्यसो त यहाँको गिरी कुलमा अकालमा ज्यान गुमाएकाहरूको आत्मा मुक्तिको कर्मका लागि खली खुवाउन धेरै वर्षदेखि छलफल हुँदै आएपनि यस वर्ष पूर्णता पाएको हो। गत माघ पूर्णिमाको दिनमा कुलका सबै दाजुभाइ छलफल गरी वायु उतार्ने काम सुरु भएको थियो। हरेक दिन राति खाना खाएपछि कुलका सबै पुरुष शुद्ध भई जम्मा भएर प्रत्येक रात गुरुमार्फत वायु उतार्ने काम सम्पन्न गरेपछि खली खुवाएर त्यसलाई पूर्णता दिइएको ६० वर्षीय सानुभाइ गिरीले बताए। वायु उतार्ने क्रममा ३२ वर्षका युवादेखि १४ वर्षका बालकसम्मको शरीरमा दैवी शक्ति प्रवेश गराई खली पूजा सम्पन्न गरिएको हो। कुलदेवताका रुपमा ३२ वर्षीय सुरेशका शरीरमा दक्षिणकाली, सत्यराजका शरीरमा भाटभटेनी, शिवका शरीरमा राता नरसिंह, १४ वर्षीय निष्छलका शरीरमा बिन्ध्यवासिनी तथा कुबेर, प्रकाश, रोजिन र कुमार गिरीका शरीरमा भने वायुधारण गरी खली पूजा सम्पन्न गरिएको छ। खली खाने प्रथा आफ्नो कुलमा अकालमा ज्यान गुमाएर मोक्ष नपाएका पितृको उद्धारका लागि गरिने प्राचीन र तान्त्रिक विधिलाई खली खाने प्रथा भन्ने गरिएको गुरु गोकुल वन बताउछन्। सुरुमा गुरुमार्फत कुलका सबै जम्मा भएर एक भाइका घरमा वायु उतार्ने कार्य गरिन्छ। वायु उतार्ने क्रममा मृतात्माले आफ्नै कुलभित्रको आफूले चाहेको व्यक्तिको शरीरमा प्रवेश गर्दै आफ्नो मृत्यु कसरी भयो, आत्माले कति दुःख पायो र अब आत्माले कसरी मोक्ष पाउँछ भन्ने गर्छन्। यसमा तान्त्रिक माध्यमबाट प्रेतत्मा वायुलाई बोलाएर आफ्नो मृत्युबारे बकाएपछि मृतकको इच्छानुसार खली प्रथा गराइन्छ। त्यसरी भड्किएको मृतात्माले आफ्नो कुलभित्र दुःख दिने कथन रहँदै आएको र वायु उतारेर खली खुवाएपछि वायुदेवताका रुपमा स्थान दिई हरेक वर्ष दिवालीका दिन कुलदेवता र वायुदेवताको पूजा गरेपछि कुलमा राम्रो हुने विश्वास वर्षौदेखि रहँदै आएको वन बताउछन्। यो प्रथा हिन्दू धर्मावलम्बीमा प्राचीनकालदेखि चल्दै आएको बताउँदै उहाँ यसलाई धर्म, परम्परा, संस्कृति र तन्त्रसँग जोडेर हेर्नुपर्ने ठान्छन्। वन भन्छन्, आगाको भुङ्ग्रामाथि नाङ्गो खुट्टाले नाचेर खरानी बनाउने घटना आफ्नै आँखा अगाडि देख्न सकिन्छ, यसलाई तान्त्रिक विधि र दैवी शक्तिको अनुपम नमूनाका रूपमा लिन सकिन्छ। उनका अनुसार शरीरमा कुलदेवता र वायुदेवता चढेका व्यक्तिलाई डाङ्ग्रे भनिन्छ, उनीहरूलाई आगोको भुङ्ग्रामा नाचेर पूर्णता दिने कार्यलाई खली खाने भन्ने गरिन्छ। डाङ्ग्रे हुन कठिन तान्त्रिक परीक्षा पूरा गर्नुपर्ने बताउँदै गुरु साजन थापा भन्छन्, खली खानु डाङ्ग्रे हुने प्रक्रियाको अन्तिम परीक्षा हो, त्यसपछि उनीहरूकै शरीरमा कुल र वायु देवता रहिरहन्छ, त्यसैले धेरै परीक्षणबाट सफल हुँदै खली खुवाउने बेलासम्म आइन्छ, खली खुवाउन बालिने आगो पनि तान्त्रिक विधिबाट जगाइने भएकाले डाङ्ग्रेहरू आगामा नाच्दा पोल्दैन, नत उनीहरूको खुट्टामा फोका उठ्दैन, घाउ लाग्दैन। आफूहरूका शरीरमा धेरै कम्पन हुने र उफ्रने भएकाले भोलिपल्ट भने शरीर निकै थाक्ने गरेको उनीहरू बताउँछन्। आगो बाल्ने स्थानलाई पनि तान्त्रिक विधिले शुद्ध गरिने तथा बडो निगरानीमा राखिएको हुन्छ। कुभलो चिताउने कोही व्यक्ति त्यस ठाउँमा प्रवेश गरेमा तथा सिसा, फलामका टुक्रा, किला वा अन्य अशुद्ध सामग्री राखिदिए अनिष्ट हुन सक्ने मानिन्छ। कठिन परीक्षा खली खाने डाङ्ग्रे लामो प्रक्रियाबाट छनोट हुन्छन्। जोसुकै व्यक्ति पनि डाङ्ग्रे हुन पाउँदैनन्। वायु उतार्ने क्रममा गुले धामी बसेर तन्त्रमन्त्रले पूजा गर्दा जसका शरीरमा कुलदेवता र वायु चढ्छ, उनीहरू मात्र डाङ्ग्रे भएर खली खानयोग्य हुने सानुभाइ बताउछन्। तान्त्रिक विधिद्वारा धामीले विशेष पूजा गरेपछि कुलका मानिसका जिउमा कुलदेवता चढ्ने उनको भनाइ छ। कुलदेवता शरीरमा आएपछि पटकपटक विभिन्न विधिबाट हुने परीक्षण सफल भएपछि अन्तिममा मात्रै खली खुवाएर डाङ्ग्रेलाई पूर्णता दिइने धुपौरे दिनेश गिरी बताउछन्। डाङ्ग्रे भएपछि शुद्ध भएर बस्नुपर्ने र अशुद्ध खानपान तथा व्यवहार गर्न नहुने उनको भनाइ छ। दिनेशका कक्षा ९ मा अध्ययनरत १४ वर्षीय छोरा निश्चलका शरीरमा विन्ध्यवासिनी प्रवेश गरेर आगामा नाच्दा देख्नेहरू अचम्ममा मात्रै परेनन्, स्वयं उनीसमेत आगामा पसेर उफ्रँदा, नाच्दा, पैताला र शरीरका कुनै पनि भागमा पोलाइको अनुभूति नभएको, खुट्टामा कुनै समस्या नभएको बताउछन्। सानै उमेरमा आफ्नो शरीरमा देवी चढेर उफ्रिँदा, शरीरमा कम्पन हुँदा, आगामा नाच्दा शरीरमा थकान भए पनि कुलको रक्षा र उद्धारमा सहभागी हुन पाउँदा भने आफूलाई खुसी लागेको उनको भनाइ छ। कठिन परीक्षा उत्तीर्ण गरिएको अनुभव सुनाउँदै रोजिनले आफ्ना शरीरमा आगाले पोल्ने, फोका उठ्ने, घाउ हुने केही नभएको तर भोलिपल्ट शरीर थाकेको बताए। आफ्नो कूल परिवार भित्रबाट सङ्कलित रु ६ लाख खर्च गरेर खली पूजा सम्पन्न गरिए पनि अन्यत्र अवस्था हेरेर रु १६ लाखसम्म खर्च हुने गरेको पाइएको सुरेश बताउछन्। खली खुवाएपछि कुलदेवता र वायुदेवताको शिला स्थापना गर्ने, पूजा गरेर देवता थन्क्याउने र सामूहिहक रूपमा कूलका परिवारले भोज खाएपछि भने बाजागाजाका साथ विभिन्न उपहार एवं दक्षिणा दिएर गुरुहरूलाई बिदाइ गर्ने परम्परा छ। रासस"
मुस्ताङमा एकीकृत सुरक्षा रणनीति,"जोमसोम : आसन्न स्थानीय निर्वाचन २०७९ लाई सफल पार्न हिमाली जिल्ला मुस्ताङमा एकीकृत सुरक्षा रणनीति अपनाई भएको छ। निर्वाचनलाई निस्पक्ष, स्वतन्त्र र धाँदलिरहित वातावरणमा सम्पन्न गर्न एकीकृत सुरक्षा रणनीति तर्जुमा गरिने जिल्ला प्रशासन कार्यालय मुस्ताङले जनाएको छ। मुस्ताङका प्रमुख जिल्ला अधिकारी नेत्रप्रसाद शर्माले ५ वटै तहका ३८ मतदान केन्द्रको सुरक्षा संवेदनशीलतालाई मध्यनजर गर्ने गरी एकीकृत सुरक्षा रणनीति अख्तियार गर्ने जानकारी दिए। प्रजिअ शर्माका अनुसार स्थानीय तह निर्वाचनको पहिलो घेरामा म्यादी र जनपथ प्रहरी, दोश्रो घेरामा सशस्त्र प्रहरी र तेश्रो घेरामा नेपाली सेनाले सुरक्षा प्रदान गर्ने बताए। निर्वाचन सुरक्षाका लागि निर्माण गरिने एकीकृत सुरक्षा रणनीति परिस्थती अनुसार हेरफेर र परिमार्जन हुनसक्छ, प्रजिअ शर्माले भने,हाम्रो ध्यान निर्वाचन केन्द्रित गतिविधिको सूचना संकलन, विश्लेषण गरी त्यही अनुसार अघि बढ्ने योजनामा छौं। मुस्ताङमा स्थानीय तह निर्वाचनका लागि २५६ जना म्यादी प्रहरी परिचालन गरिने जिल्ला प्रशासन कार्यालय मुस्ताङले जनाएको छ। जिल्लाको समग्र जनशक्तिलाई आंकलन गरी केन्द्रको निर्णय अनुसार थप जनशक्ति पदपूर्ती भएको जनाईएको छ। प्रजिअ शर्माले स्थानीय तह निर्वाचन २०७९ लाई निश्पक्ष, पारदर्शी ढंले सम्पन्न गर्न सुरक्षा जनशक्ति, आम नागरिक र मतदाताको सहयोग मिल्ने विश्वास ब्यक्त गरे। आसन्न स्थानीय तह निर्वाचनका लागि जिल्ला प्रहरी कार्यालय मुस्ताङले म्यादी प्रहरीका लागि शारिरीक ब्यायाम, अनुशासन र आत्मविश्वाश जगाउने १० दिने आधारभूत तालिम दिईएको छ। मुस्ताङमा म्यादीलाई ४ भागमा विभाजन गरी तालिम दिईदैं छ। म्यादीका लागि ५ जना प्रहरी प्रशिक्षकको रुपमा खटिएका छन्। निर्वाचनका लागि ५ वटै स्थानीय तहमा मंगलबार निर्वाचन अधिकृतको कार्यालय स्थापना गरिने भएको छ। निर्वाचनका लागि ५ वटै तहमा मतदान अधिकृत, सहायक मतदान अधिकृत, सहायक कर्मचारी र सहयोगी कर्मचारी कार्यस्थल खटाईएको जिल्ला निर्वाचन कार्यालय मुस्ताङका कार्यालय प्रमुख मदन अर्यालले जानकारी दिए।"
कल्भर्ट निर्माणको पारदर्शिता खोज्दा दुर्व्यवहार,"विराटनगर : विराटनगर महानगरपालिका६ मा निर्माणाधीन कल्भर्टको विषयमा चासो राख्ने स्थानीयलाई ठेकेदारले सोमबार दुर्व्यवहार गरेका छन्। अपारदर्शी ढंगबाट निर्माण भइरहेको कल्भर्टको पारदर्शीता प्रष्ट्याउन आग्रह गर्दा ठेकेदार ऋषि गौतमले गालीगलौज र दुर्व्यवहार गरेको सूचनाको हकका अभियन्तासमेत रहेका स्थानीय राजु श्रेष्ठले बताए। कल्भर्ट र नाला निर्माणका नाममा लामो समयदेखि बाटो अवरुद्ध छ। योजनासँग सम्बन्धित सार्वजनिक सूचना बोर्ड पनि राखिएको छैन, उनले भने, योजनाको पारदर्शीता खोज्न थालेपछि स्थानीय माथि आक्रोस पोख्ने काम भयो। ठेकेदार गौतम एक्कासि गालीगलौज र दुर्व्यवहारमा उत्रनु भयो। विकास निर्माणमा ठेकेदारको लापरबाही देखिएको स्थानीयको भनाइ छ। स्थानीयका अनुसार कल्भर्ट निर्माण सुरु भएसँगै २ महिनादेखि त्यहाँको बाटो अवरुद्ध छ। एम्बुलेन्स, शैक्षिक संस्थालगायतका सवारीसाधन सञ्चालनमा अवरोध पुगेको छ। वैकल्पिक बाटो पनि भत्किएको र भ्यावङ परेकाले सवारीसाधन सञ्चालनमा समस्या भइरहेको श्रेष्ठले बताए। उनका अनुसार गुणस्तरहीन काम भइरहेको आशंका गर्दै त्यसका बारेमा प्रष्ट पार्नुपर्ने र जतिसक्दो चाँडो काम सकेर सडक सुचारु गर्नुपर्ने माग स्थानीयले गरेका छन्। विराटनगर६ का वडाध्यक्ष विजय कामतदुर्व्यवहार र गालीगलौज घटनाका प्रत्यक्षदर्शी हुन्। उनले सबै मिलेर विवादको समाधान गरिसकिएको बताए। कामतका अनुसार विराटनगर महानगरपालिकाको ३० लाख बजेटबाट दुईवटा कल्भर्ट तथा नाला निर्माण र ग्राभेलिङको काम भइरहेको छ। ठेकेदार गौतमले भने अबको १५ दिनभित्रमा काम सकिने बताए। २ वर्षअघिकै बजेटबाट काम भइरहेको छ। नालामा परेका घर लगायतका संरचना हटाएर साइड क्लियर गर्न नसक्दा यसअघि काम अघि बढ्न सकेको थिएन, उनले भने, कसैमाथि पनि गालीगलौज रदुर्व्यवहार भएको छैन। नबुझिकन बोल्न थालेपछि कुरो स्पष्ट बनाउन खोज्दा बोली चर्को भयो होला। सूचनाको हकका अभियन्ता श्रेष्ठले उक्त योजनासँग सम्बन्धित सूचना महानगरसँग माग गरिएको जानकारी दिए। योजनासँग सम्बन्धित कुनै पनि सूचना सार्वजनिक गरिएको छैन । भित्रभित्रै मिलेमतोमा योजनाको काम भइरहेको पाइयो, उनले भने, निर्माणमा कमलस सामग्री प्रयोग गरेर गुणस्तरहीन काम भइरहेको जनगुनासो छ। त्यही भएकाले यसबारेमा प्रष्ट पार्न महानगरसँग आग्रह गरिएको हो। श्रेष्ठले योजनाको बजेट, निर्माण सम्पन्न गर्नुपर्ने मितिलगायतका विषयलाई समेटेर महानगरसँग सूचना माग गरिएको जानकारी दिए।"
केजीएफ २ ले चार दिनमै कमायो ५ सय करोड,"मुम्बई : कन्नड स्टार यश अभिनित फिल्म केजीएफ च्याप्टर २ ले पहिलो विकेन्डमै नयाँ कीर्तिमान बनाएको छ। फिल्मले आइतबारसम्म भारतमा मात्रै १९३ करोड बढी कमाइसकेका छन्। बलिउड हंगामाका अनुसार चार दिनमा फिल्मले कूल १९३९९ करोड कमाइ गरेको छ। फिल्मले पहिलो दिन ५३९५ करोड, दोस्रो दिन ४६७९ करोड, तेस्रो दिन ४२९० करोड र चौथो दिन ५०३५ करोड कमाइ गरेको हो। त्यस्तै विश्वभरि यो फिल्मले चौथो दिनसम्म ५ सय करोड कमाइ गरेको छ। केही समयअघि आरआरआरले विश्वभरि एक हजार करोड कमाइ गर्ने फिल्म बनेको थियो। फिल्ममा यशसँगै सञ्जय दत्त र रविना टण्डन मुख्य भूमिका देखिएका छन्।"
मोरङमा गठबन्धन सहमतिनजिक,"विराटनगर : स्थानीय तह निर्वाचनमा तालमेलको विषय मोरङमा सहमतिनजिक पुगेको सत्तारुढ गठबन्धन दलका नेताहरुले बताएका छन्। भागबन्डा मिलाउन ४ दलद्धारा गठित कार्यदलले सहमति जुटाउन नसकेपछि यो विषय जिल्लास्तरीय संयन्त्रमा पुगेको थियो। कार्यदलमा कांग्रेसबाट मोरङ उपसभापति भक्तिनाथ माझी, माओवादीबाट जिल्ला संयोजक विजय विश्वास, जसपाबाट जिल्ला अध्यक्ष राजकुमार यादव र एकीकृत समाजवादीबाट नेता उद्धव पोखरेल थिए। कार्यदलले निस्कर्ष निकाल्न नसकेको प्रतिवेदन बुझाएपछि जिल्लास्तरीय संयन्त्रले छलफल गरेर सहमति जुटाउने प्रयास गरेको नेताहरुको भनाइ छ। चुनावी तालमेलका विषयमा संयन्त्रमा भएको छलफल सहमतिनजिक पुगेको नेपाली कांग्रेस मोरङका सभापति डिगबहादुर लिम्बूले बताए। हुन त यो विषय कहिल्यै नपुग्ने भ्यागुताको धार्नीजस्तो भएको छ, उनले भने, त्यही पनि गठबन्धन दलबीच लचकता अपनाएर अघि बढ्ने कुरामा सहमति भएको छ। लिम्बूका अनुसार जिल्लाका १७ वटा स्थानीय तहमा प्रमुख ककसले लिने भनेर निस्कर्षमा पुग्ने प्रयास भइरहेको छ। अहिले पनि हामी छलफलमै व्यस्त छौँ, उनले भने, भोलि (मंगलबार)सम्ममा एउटा सहमति जुटाइसक्ने प्रयास भइरहेको छ। नेकपा (माओवादी केन्द्र) प्रदेश १ का सचिव गणेश उप्रेती (सुशील)ले पनि मंगलबार सहमतिलाई अन्तिमरूप दिने तयारी गठबन्धन दलले गरिरहेको बताए। यसअघि जितेका स्थानीय तहलाई बाँकी राखेर पालिका बाँडफाँट गर्ने कुरामा सहमति भएको छ, उनले भने, कांग्रेस पनि सकारात्मक रहेकाले चाँडै सहमतिमा पुग्छौँभन्ने अपेक्षा छ। उप्रेतीले कार्यदलबाट सहमति नभएपछि अलगअलग छलफल गरेर निस्कर्षमा पुग्न आधार तयार पारिएको जानकारी दिए। २०७४ सालको स्थानीय निर्वाचनमा कांग्रेसले १० पालिका जितेको थियो। एमालेले ५, माओवादी र जनता समाजवादी पार्टी (जसपा)ले ११ पालिका जितेका थिए। नेताहरुका अनुसार एमालेले जितेका स्थानीय तह बाँडफाँटको तयारी छ। त्यसबाहेकका स्थानीय तहमा गठबन्धन दलबीच सहमति नजुटे स्वस्थ्य प्रतिस्पर्धा हुनसक्ने उप्रेतीले बताए। उनका अनुसार एमाले मजवुत रहेको आंकलन गरिएका स्थानीय तहमा गठबन्धन हुनेछ। एमालेले यसअघि पथरीशनिश्चरे र बेलबारी नगरपालिका तथा मिक्लाजुङ, ग्रामथान र कानेपोखरी गाउँपालिका जितेको थियो। गठबन्धन दलमध्ये कांग्रेसले विराटनगर महानगरपालिकामा कोहीसँग पनि तालमेल हुने स्पष्ट पारिसकेको छ। कांग्रेसले विराटनगरको मेयरमा ७ र उपमेयरमा १२ जना सम्भावित उम्मेदवारको नाम एकल सिफारिस गरिसकेको छ। कांग्रेसले २०७४ सालमा विराटनगरसहित रतुवामाई, उर्लाबारी, लेटाङ र सुन्दरहरैँचा नगरपालिका तथा केराबारी, सुनवर्षी, धनपालथान र कटहरी गाउँपालिकाको प्रमुख जितेको थियो। बूढीगंगा गाउँपालिकामा जितेको फोरम लोकतान्त्रिक अहिले कांग्रेसमै समाहित भइसकेको छ। कांग्रेसले यसअघि आफूले जितेका पालिका अरु दललाई छाड्न नसकिने बताएको छ। यसअघि रंगेली नगरपालिकामा विजयी भएको माओवादीले तालमेलका क्रममा रतुवामाई र रंगेली नगरपालिका तथा ग्रामथान, मिक्लाजुङ र धनपालथान गाउँपालिकाको प्रमुखमा दाबी प्रस्तुत गरेको थियो। जहदा गाउँपालिका जितेको जसपाले सुनवर्षी र रंगेली नगरपालिका तथा जहदा, धनपालथान र कटहरी गाउँपालिकाको प्रमुख मागेको छ। एमालेबाट अलग भएर बनेको नेकपा (एकीकृत समाजवादी)ले सुन्दरहरैँचा, पथरीशनिश्चरे नगरपालिका तथा केराबारी र कानेपोखरी गाउँपालिका आफ्नो भागमा हुनुपर्ने दाबी गरेको छ।"
"महानगरमा भागबण्डा मिल्यो, कांग्रेसलाई ३, बाँकीलाई एकएक","काठमाडौं : नेकपा माओवादी अध्यक्ष पुष्पकमल दाहाल 'प्रचण्ड'ले महानगरपालिकाको भागबण्डामा सहमति भएको खुलासा गरेका छन्। पार्टी कार्यालय पेरिसडाँडामा आयोजित पत्रकार सम्मेलनमा सत्ता गठबन्धनमा ६ महानगरको भागबण्डा मिलेको उनले बताए। '६ महानगरमा कांग्रेसलाई ३, माओवादी, एकीकृत समाजवादी र जसपालाई एकएक सिट दिने लगभग सहमति भएको छ। आजै बेलुकी बैठक बसेर महानगर र उपमहागर गरी १७ पालिकाको टुंगो लगाउँछौं, उनले भने। बालुवाटार स्रोतका अनुसार काठमाडौं, ललितपुर र विराटनगरमा कांग्रेस, भरतपुरमा माओवादी, पोखरामा एकीकृत समाजवा र वीरगञ्जमा जनता समाजवादीले लिने करिब करिब सहमति भएको छ। बिहान बालुवाटारमा बसेको निर्वाचन तयारी तथा अनुगमन समितिको बैठकले मोटामोटी सहमति गरेको स्रोतको दाबी छ। सत्ता गठबन्धनभित्रका दलहरुले आजै प्रत्येक पालिकाको रिपोर्ट बुझाउने समय तोकिएको छ। रिपोर्टअनुसार कुन पालिकामा कसरी भागबण्डा गर्ने विषयमा छलफल गरी टुंगोमा पुर्याइने कांग्रेसका एक नेताले बताए। 'आज साँझसम्म महानगर र उपमहानगरको टुंगो लाग्छ भन्ने छ। बाँकी जिल्लाबाट आएका रिपोर्टका आधारमा टुंगो लाग्दै जानेछ,' ती नेताले अन्नपूर्णसँग भने।"
विमानस्थलमा देखिएको समस्या समाधान गर्न गृहमन्त्री खाणको निर्देशन,"काठमाडौं : गृहमन्त्री बालकृष्ण खाणले त्रिभुवन अन्तर्राष्ट्रिय विमानस्थलमा देखिएको समस्या समाधान गर्न निर्देशन दिएका छन्। गृहमन्त्री खाणले सोमबार गृह मन्त्रालयमा सम्बन्धित निकायका प्रमुखलाई बोलाएर विमानस्थलमा देखिएका समस्या तत्काल समाधान गर्न निर्देशन दिएका हुन्। मन्त्री खाणले अध्यागमन विभागका महानिर्देशक नारायणप्रसाद भट्टराई, अन्तर्राष्ट्रिय विमानस्थलका प्रमुख अध्यागमन अधिकृत पुष्पराज शाही, त्रिभुवन अन्तर्राष्ट्रिय विमानस्थलका महाप्रबन्धक प्रेमनाथ ठाकुर, विमानस्थलका प्राविधिक सुरक्षा प्रमुख टेकनाथ सिटौला तथा कर्पोरेट प्रमुख महेन्द्र खनाललाई बोलाएर उक्त निर्देशन दिएका हुन्। मन्त्रीले त्रिभुवन अन्तर्राष्ट्रिय विमानस्थलमा देखिएका समस्याबारे जानकारी लिँदै तत्काल सुधार्न निर्देशन दिनुभएको छ, गृह मन्त्रालयका प्रवक्ता फणीन्द्रमणी पोखरेलले भने। गृहमन्त्री खाणले विमानस्थलमा रहेका काउन्टरमा भिडभाड हुन नदिन आवश्यक व्यवस्था मिलाउनका साथै विमानस्थलभित्र रहेका बैंकका एटीएम मेसिन बिग्रिएको भन्दै यात्रुको गुनासो आएको भन्दै तत्काल समस्या समाधानका लागि निर्देशन दिए।"
तनहुँमा सवारी फिर्ता गर्दै जनप्रतिनिधिहरु,"तनहुँ : स्थानीय तहको निर्वाचनलाई स्वच्छ र मर्यादित बनाउन भन्दै तनहुँका जनप्रतिनिधिहरुले आफूले प्रयोग गर्दै आएको सवारी सुविधा फिर्ता गर्न थालेका छन्। जिल्लाको शुक्लागण्डकी नगरपालिकाका मेयर, उपमेयरका साथै १२ वडा रहेको शुक्लागण्डकीका दुई जना वडाध्यक्ष र प्रवक्ताले सवारी सुविधा फिर्ता गरेका हुन्। मेयर किसान गुरुङले गएको निर्वाचनमा निर्वाचित भए पश्चात् प्रयोग गर्दै आएको ग १ झ ३२८ नम्बरको सवारीको चाबी प्रमुख प्रशासकीय अधिकृत लिलाबल्लभ न्यौपानेलाई हस्तान्तरण गर्दै सुविधा फिर्ता गरेका छन्। गुरुङले आसन्न स्थानीय तहको निर्वाचनमा पुन: नेपाली कांग्रेसबाट मेयरमा उठ्ने आकाङ्क्षा व्यक्त गरेका छन्। कांग्रेसले शुक्लागण्डकीबाट उनी सहित ११ जनाको नाम जिल्लामा सिफारिस गरेको छ। त्यस्तै उपमेयर सविता रसाइलीले पनि सोमबार आफूले प्रयोग गर्दै आएको ग १ झ ८४९७ नम्बरको सवारी र चाबी प्रमुख प्रशासकीय अधिकृत न्यौपानेलाई हस्तान्तरण गरेकी छिन्। उपमेयर रसाइली पनि नेकपा एमालेबाट नगरकालिकाको मेयरको आकाङ्क्षी हुन्। उनी पार्टीको महिलातर्फबाट मेयरका लागि सर्वसम्मत सिफारिससमेत भएकी छिन्। पार्टीले रसाइलीसहित ३ जनाको नाम जिल्लामा पठाएको छ। प्रवक्ता खिमबहादुर कुमालले नगरपालिकाले उपलब्ध गराएको ग १ ब ७४६ नम्बरको मोटरसाइकल फिर्ता गरेका छन्। यसैगरी वडा नम्बर ४ का वडाध्यक्ष शिवकुमार श्रेष्ठले मोटरसाइकल र वडा नं ९ का वडाध्यक्ष लोकनारायण श्रेष्ठले स्कुटर फिर्ता गरेका छन्। जिल्लाकै भिमाद नगरपालिका९ का वडाध्यक्ष इमानबहादुर थापा मगरले पनि आफूले प्रयोग गर्ने मोटरसाइकल फिर्ता गरेका छन्। वडाध्यक्ष थापाले प्रमुख प्रशासकीय अधिकृत टेकनाथ दाहाललाई मोटरसाईकल र चाबी फिर्ता गरेका हुन्। थापा नेकपा एमालेबाट नगरपालिकाको मेयरका आकांक्षीसमेत हुन्। थापा नगर कमिटीको आन्तरिक मतदानबाट मेयरका लागि अन्य दुई जनासंगै सिरफारिसमा परेका छन्। निर्वाचनलाई मर्यादित बनाउन सवारी सुविधा फिर्ता गरेको उनीहरुले बताएका छन्। जिल्लाका १० स्थानीय तहमध्ये शुक्लागण्डकीका मेयर उपमेयरलगायतका जनप्रतिनिधिहरुले सवारी फिर्ता गरेका हुन्। अन्य पालिकाका प्रमुख, उपप्रमुख र जनप्रतिनिधिहरुले भने सवारी फिर्ता गरिसकेका छैनन्।"
महानगर र उपमहानगरपालिकाको तालमेलमा सहमति नजिक छौं : अध्यक्ष प्रचण्ड,"काठमाडौंः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले महानगरपालिका र उपमहानगरपालिकाका उम्मेदवारको तालमेलमा सहमति नजिक पुगेको दावी गरेका छन् ।पार्टी केन्द्रीय कार्यालय पेरिसडाँडामा पत्रकार सम्मेलनमा प्रचण्डले गठबन्धनबाट महानगर र उपमहानगरको टुंगो लगाउने सहमति नजिक पुगेको बताएका हुन् । उनले भने, आज बेलुकी ६ बजेसम्म महानगर र उपमहानगरको टुंगो हुन्छ । गठबन्धन भित्र गरिने तालमेलबारे एउटा निष्कर्षमा पुग्छौं । आज बेलुकासम्म तलको रिपोर्ट केन्द्रीत हुनेछ।' उनले मुल नेतृत्वले निर्णय गरेपछि त्यसैअनुसार अघि बढ्नुपर्ने बताए। 'एउटै पार्टीभित्र पनि टिकट पाउने नपाउने हुन्छ । असन्तुष्टि हुनु स्वभाविक कुरा हो । मुल नेतृत्वले निर्णय गरेपछि त्यसैअनुसार अघि बढ्नुपर्छ,'उनले भने। अध्यक्ष प्रचण्डले चुनावी तालमेलमा सहमति नजिक भएपछि साझा चुनाव चिन्हबारे छलफल भइरहेको पनि जानकारी दिए।"
सत्ता गठबन्धनमा साझा चिन्ह लिएर चुनावमा जानेबारे छलफल,"काठमाडौं : सत्तारुढ गठबन्धनमा साझा चुनाव चिन्ह लिएर निर्वाचनमा जाने विकल्पमा छलफल भएको छ। आज विहान बसेको गठबन्धन निर्वाचन तयारी तथा अनुगमन समितिको बैठकमा पालिकाहरुमा साझा चुनाव चिन्ह लिएर जानबारे चर्चा भएको नेकपा माओवादी केन्द्रका अध्यक्ष प्रचण्डले जानकारी दिए। सोमबार दिउँसो आयोजित पत्रकार सम्मेलनमा अध्यक्ष प्रचण्डले साझा चुनाव चिन्हबारे छलफल भएको बताए। कम्तिमा वडा तहमा जसले नेतृत्व पाउँछ उसकै दलको चुनाव चिन्हमा लड्ने कि, के यो सम्भव छ भनेर चर्चा चलेको छ, उनले भने, तर निर्वाचन प्रक्रिया अगाडि बढिसकेको र चुनाव चिन्ह फाइनल भइसकेको अवस्थामा सजिलो छैन। निर्णय भएको छैन।"
माओवादी केन्द्र दाङका इन्चार्ज जीवन गौतमले दिए राजीनामा,"काठमाडौं : नेकपा माओवादी केन्द्र दाङका इन्चार्ज एवं केन्द्रीय सदस्य जीवन गौतमले पार्टी परित्याग गरेका छन् । घोराहीमा पत्रकार सम्मेलन गर्दै गौतमले पार्टीबाट विद्रोह गरेको बताएका हुन् । उनी यसअघि शिक्षा विज्ञान तथा प्रविधि मन्त्री गिरीराजमणि पोखरेलका सल्लाहकारका रुपमा लामो समय काम गरेका थिए । उनी माओवादी केन्द्रको तर्फबाट घोराही उपमहानगरपालिका मेयरमा प्रमुख दावेदार थिए। गौतम यसअघिको निर्वाचनमा घोराही उपमहानगरपालिकाका मेयर नरुलाल चौधरीसँग पराजित भएका थिए । पार्टीभित्र चरम गुटबन्दी र गैर कम्युनिस्ट चरित्र देखिएको भन्दै राजीनामा दिएएको उनले बताए । 'पार्टीभित्र धेरै गुटबन्दी भयो । अत्यन्त षड्यन्त्रकारी कार्यशैली भए । चुनावको नजिक झन गुटबन्दी देखापर्यो । स्वाभीमान र इज्जत बचाउन लागेँ,' उनले भने,' स्वाभीमान र आदर्श जोगाउन माओवादी केन्द्र छोड्ने निष्कर्षमा पुगे । उनले आफू राजनीतिक कार्यकर्ता भएको भन्दै सामाजिक कार्यबाट विमुख नहुने बताए।"
पोखरामा सत्ता गठबन्धनमा विवाद : सम्मानजनक प्रस्ताव नआए जसपा एक्लै चुनाव लड्ने,"पोखरा : स्थानीय निर्वाचन नजिकिएसँगै निर्वाचनको माहोल तात्दै गएको छ । कुन दलले कसलाई उम्मेदवार बनाउलान् भन्ने अडकलबाजी चलिरहेको छ । यसैबीच पोखरामा सत्ता गठबन्धनका दहरुबीच निर्वाचनमा तालमेल गर्ने विषय पेचिलो बन्दै गएको छ । सत्ता साझेदार दलको सबैभन्दा ठूलो दल नेपाली कांग्रेस, नेकपा माओवादी केन्द्र, एकीकृत समाजवादीको साथै जतना समाजवादी पार्टीले पनि पोखरा महानगरमा मेयर पदको दाबी गरेका छन् । नेकपा माओवादी केन्द्रले अघिल्लो निर्वाचनमा नेपाली कांग्रेसलाई मेयरमा सघाएकाले यसपाली आफूले पाउनु पर्ने दाबी गरेको छ । एकीकृत समाजवादीले पनि पोखरा महानरपालिकाको मेयर आफूले नै पाउनुपर्ने दाबी गरिरहेको छ । यसैअनुसार तयारीमा समाजवादी पार्टी छ । मुख्य साझेदार नेपाली कांग्रेसले आफ्नो पार्टीका मतदाता धेरै भएकाले पोखरा महानगरमा आफ्नो पार्टीले नै मेयर पद पाउनुपर्ने भन्दै दबाब दिन यसै साता कास्की कांग्रेसका जिल्ला सभापतिसहित प्रदेशका मन्त्री, पूर्वसंघीय मन्त्रीले प्रधानमन्त्री शेरबहादुर देउवालाई काठमाडौंमा भेटेर फर्किएका छन्। यसबीच जनता समाजवादी पार्टी (जसपा)ले सिट बाँडफाँडमा आफूहरुको सम्मानजनक उपस्थिति नभए एक्लै निर्वाचनमा जाने बताएको छ । पोखरामा आइतबार साँझ सत्ता गठबन्धनका नेताहरुको बैठकमा भागबण्डाको अंक नमिल्दा बैठक निष्कर्षबिहीन भएको थियो । जसपाका केन्दीय सदस्य समेत रहेका गण्डकी प्रदेशका उपाध्यक्ष आमोद कुमार थापा सिट बाँडफाँडको प्रस्तावमा असन्तुष्टि जनाउँदै बैठक चल्दा चल्दै बाहिरिएका थिए । कास्कीमा गठबन्धन दलहरुबीच कार्यदल तयार गरिएको छ । आइतबारको गठबन्धन दलहरुको कार्यदलको बैठकमा आएको प्रस्तावमा सहमत हुन नसकेकोले नयाँ प्रस्ताव ल्याउन आफ्नो पार्टीले प्रस्ताव राखेर बाहिरिएको जसपाका केन्द्रीय सदस्य आमोद कुमार थापाले बताए । गठबन्धन दलले सबै पार्टीलाई समेटेर नयाँ प्रस्ताव ल्याउने सहमति भएको पनि उनले सुनाए । गठबन्धनको तर्फबाट सहमति हुन सकेन भने मित्रवत प्रतिष्प्रर्धा गर्ने केन्द्रको कार्यदलले फुकाएको र यो सबै दललाई सुविधा रहेको उनले बताए । यसैले पनि मित्रवत रुपमा एकल लड्ने भनेको गठबन्धन छोड्ने भन्ने नहुने पनि उनले सुनाए । जसपाले पोखरा महानगरपालिकाको मेयरका लागि धनप्रसाद तामाङ, टिकाराम पौडेल र शम्भु खातीलाई सिफारिस गरेको छ । उपमेयरका लागि आमोद कुमार थापा सिफारिस भएका छन् । जसपाले पोखरा महानगरपालिकाको उपमेयर र कास्कीका चार गाउँपालिकामा एक अध्यक्ष र एक उपाध्यक्षको दाबी गरेको स्रोतले बतायो ।"
निर्वाचन सार्ने कुनै मनसाय छैन : अध्यक्ष प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहल 'प्रचण्ड' ले गठबन्धनभित्र निर्वाचन सार्ने कुनै मनसाय नरहेको बताएका छन् । पार्टी केन्द्रीय कार्यालय पेरिसडाँडामा पत्रकार सम्मेलन गर्दै प्रचण्डले गठबन्धनभित्र निर्वाचन सार्नेबारे कुनै तर्कवितर्क नभएको स्पष्ट पारे। 'निर्वाचन सर्दैन । निर्वाचन सार्ने कुनै मनसाय छैन । गठबन्धन निर्वाचनमा होमिइसकेको छ । वैशाख ३० गते नै निर्वाचन हुन्छ । निर्वाचन सर्ने सम्भावना कहिँ कतै छैन ।'
शिक्षा र स्वास्थ्य क्षेत्रमा जनतालाई महशुस हुनेगरी काम गर्छु : मन्त्री बोहरा,"डडेल्धुरा : सुदूरपश्चिम प्रदेश सरकारका नवनियुक्त सामाजिक विकासमन्त्री गोविन्दराज बोहराले शिक्षा र स्वास्थ्य क्षेत्रमा हरेक जनताले उपभोग गर्ने गरी काम गर्ने बताएका छन्। दुर्गम गाउँका सर्वसधारणलले समेत सरकारले गरेका कामकुराहरुको भोगचलन गरेको महसुश हुनेगरी आउँदो बजेटमा शिक्षा स्वास्थ्य क्षेत्रलाई प्राथमिकतामा राखेर बजेट ल्याउन लागिपर्ने मन्त्री बोहराले जानकारी दिए । उनले विपन्न वर्ग र समुदायका मानिसलाई स्वास्थ्य सुविधा दिन स्वास्थ्य विमामा जोड दिने बताए। सोमबार नेपाल प्रेस यूनियन डडेल्धुरा शाखाले जिल्ला सदरमुकाममा आयोजना गरेको पत्रकार सम्मेलनमा मन्त्री बोहराले स्वास्थ्यलाई पहिलो प्राथमिकतामा राखेर काम गर्ने बताएका हुन् । उनले स्वास्थ्यसँगै शिक्षालाई पनि प्राथमिकतामा राख्ने बताएका छन् । नौ वटै जिल्लामा नमुना विद्यालय स्थापना गर्नुका साथै जेहेन्दार लगनशिल र उत्कृष्ट विधार्थीलाई छात्रवृत्तिमार्फत माथिल्लो प्राविधिक कक्षा पढ्न पाउने गरी व्यवस्था मिलाइरहेको समेत जानकारी दिए। विकास निर्माण कामहरुमा सडक ६ महिना ढिला बने पनि हुन्छ तर स्वास्थ्य ६ मिनेट पनि रोक्न मिल्दैन । यो जनतासँग प्रत्यक्ष सरोकार राख्ने विषय भएकाले विपन्न वर्गलगायत सबैका लागि निःशुल्क स्वास्थ्य बीमा लागू गर्ने मन्त्री बोहराले प्रतिवद्धता जनाए । 'शिक्षा बलियो हुनैपर्छ । नत्र समाज राम्रो बन्दैन । त्यसैले नमूना शिक्षा नीति लागू गर्न प्रयासमा छु,' बोहराले भने। यहाँका विद्यालयमा प्रर्याप्त भौतिक पूर्वाधारका साथै शिक्षण सिकाइ सामग्रीहरू नभएको उल्लेख गर्दै मन्त्री बोहराले शिक्षा क्षेत्रमा व्यापक लगानी गनुपर्नेमा जोड दिए । उनले जनताले महसुस गर्ने गरी स्वास्थ्य र शिक्षा क्षेत्रमा आमुल परिवर्तन ल्याउने उनको मत्रीको दाबी छ । फरक प्रसंगमा मन्त्री बोहराले चुनाबी गठबन्धनबारे सुदूरपश्चिममा सकारात्मक छलफल भइरहेको बताएका छन् । चुनाबी तालमेलबारे छलफल जारी छ । गठबन्धन तोड्ने मनसाय कसैको पनि छैन । तर, यसलाई कसरी मिलाएर अगाडि बढ्ने बारेमा कुराकानी हुँदैछ,' उनले भने।"
यसरी गरौं मुटुको सुरक्षा,"मोटोपनलाई खाइलाग्दो ज्यान भन्ने जमाना अब रहेन। अचेल धेरैको समस्या मोटोपन नै छ। चुस्त शरीर सबैको आकर्षण बन्छ र रोगका लागि शत्रु। मोटोपनले विभिन्न देखिने रोग मात्रै लगाउँदैन मुटुमा पनि असर गर्ने स्वास्थ्य विज्ञ बताउँछन्। त्यसैले हामीले शरीरका भित्री अंगहरूको हिफाजत गर्न उत्तिकै आवश्यक छ। मुटु महŒवपूर्ण अंग हो। प्रत्येक अंगमा आवश्यक रगतको आपूर्ति गर्ने काम यसले गर्छ। त्यसैले यसलाई स्वस्थ राख्न आवश्यक छ। एक अध्ययनअनुसार पश्चिमी देशहरूको तुलनामा दक्षिण एसियामा बस्ने मानिसहरूलाई १० वर्ष पहिले नै मुटुरोग लाग्ने गर्छ। कम उमेरमा हृदयघात हुनुमा वंशाणुगत कारणहरू पनि जिम्मेवार छन्। निष्क्रिय जीवनशैली, तनावपूर्ण काम, धूमपान, मदिरापान, चिनीयुक्त खानेकुरा र फास्टफुडको अत्याधिक सेवन यसका अन्य कारण हुन्। अहिलेको तनावयुक्त तथा व्यस्त जीवनमा मुटुलाई कसरी स्वस्थ राख्न सकिन्छ, के गर्दा मुटु बलियो हुन्छ र कस्ता खानेकुराले मुटु स्वस्थ रहन्छ, यसका विषयमा केही उपाय प्रस्तुत गर्दैछौं। खानामा माछा माछा प्रोटिनको राम्रो स्रोत हो। अन्य मासुजन्य पदार्थको तुलनामा यसमा स्याचुरेटेड फ्याटको मात्रा निकै कम हुन्छ। माछा ओमेगा फ्याटी एसिडको पनि राम्रो स्रोत हो। ईपीए र डीएचएजस्ता ओमेगा ३ फ्याटी एसिडहरू हाम्रो शरीरका लागि धेरै आवश्यक छन्। किनभने हाम्रो शरीरमा यसको निर्माण हुँदैन। यसलाई खानाको माध्यमबाट नै लिन आवश्यक छ। यसका शाकाहारी स्रोतहरू ओखर, बदाम र सोयाबिन हुन्। ओमेगा ३ फ्याटी एसिडले शरीर सुन्निन (इन्फ्लेमेसन) कम गर्छ। इन्फ्लेमेसनको कारण रक्तनली क्षतिग्रस्त हुन्छ जसको कारण हृदयरोग वा स्ट्रोकको खतरा बढ्छ। साथै, यसले मुटुको धड्कनको उतारचढावलाई पनि नियन्त्रण गर्छ र मुटुलाई सुरक्षित राख्छ। हालै १५ सय वयस्क मानिसहरूमा गरिएको एक अध्ययनबाट ओमेगा ३ फ्याटी एसिड मष्तिस्कका लागि आवश्यक भएको पुष्टि भएको छ। अध्ययनअनुसार बच्चामा मष्तिस्कको सही विकासको लागि ईपीए र डीएचए आवश्यक छ। ओमेगा ३ फ्याटी एसिडले एकाग्रता बढाउन र कठिन कार्यहरू गर्ने क्षमता बढाउनमा पनि मद्दत गर्छ। भोजनमा फ्याट फ्याट अर्थात् बोसो हाम्रो भोजनको महत्वपूर्ण तत्व हो। यसले हाम्रो खानालाई स्वादिष्ट बनाउनुको साथसाथै तृप्त पनि बनाउँछ। स्वस्थ रहनका लागि असल फ्याट र खराब फ्याटको अन्तरलाई सही किसिमले बुझ्नुपर्छ। द अमेरिकन हार्ट एसोसिएसनले स्वस्थ रहनका लागि खानपानमा खराब स्याचुरेटेड) फ्याटलाई असलअनस्याचुरेटेड) फ्याटले विस्थापन गर्ने सल्लाह दिएको छ। राम्रो स्वास्थ्यको लागि हामीले भोजनमा मोनो स्याचुरेटेड वा पोली स्याचुरेटेड फ्याट समावेश गर्नुपर्छ। पोली स्याचुरेटेड फ्याटले रगतमा खराब कोलस्ट्रोलको स्तरलाई कम गर्छ जसका कारण मुटुसम्बन्धी रोगहरू र स्ट्रोकको खतरा कम हुन्छ। यसरी जोगिने मुटु रोगबाट मुटुरोगबाट जोगिनका लागि कम उमेरदेखि नै ध्यान पुर्याउनुपर्छ। युवावस्थामा मुटुसम्बन्धी रोग लाग्ने प्रमुख कारण धूमपान वा सुर्ती सेवन हो। यसलाई बन्द गर्न आवश्यक छ। यसबाहेक शारीरिक रुपले आफूलाई सक्रिय राख्नुपर्छ। तौल बढ्न नदिनु पनि उत्तिकै महत्वपूर्ण छ। सफ्ट ड्रिंक्स, प्याकेटका जुस आदिको सेवन पनि गर्न कम गर्नुहोस्। सातामा एक पटकभन्दा बढी फास्टफुड वा प्रशोधित खानेकुराहरूको सेवन नगर्नुहोस्। खानामा फलफूल र हरियो सागसब्जीको मात्रा बढाउनुहोस्। दैनिक एकमुठी बदामको सेवन गर्नाले मुटुको स्वास्थ्य राम्रो हुन्छ। बदामले मुटुलाई स्वस्थ बनाउन आवश्यक मिनरल्स र फ्याटी एसिड प्रदान गर्छ। मुटुलाई सधैं जवान राख्नका लागि मानसिक तनाव कम गर्न पनि आवश्यक छ। यसका लागि योगा, एक्सरसाइज र मष्तिस्कलाई शान्त बनाउने अरू उपाय अपनाउनुहोस्। (विभिन्न एजेन्सीको सहयोगमा)"
वीणा उल्का वर्षा आजदेखि,काठमाडौं : सक्रिय मौसमले साथ दिएको खण्डमा वैशाख ९ गते राति नेपाली आकाशमा उल्का वर्षाको रमाइलो दृश्य देख्न सकिने नेपाल एस्ट्रोनोमिकल सोसाइटीले जनाएको छ। आजदेखि सक्रिय हुने वीणा उल्का वर्षा (लाइरिड मिटियोर सावर) वैशाख १२ गतेसम्म सक्रिय रहने सोसाइटीका अध्यक्ष सुरेश भट्टराईले जानकारी दिए। वैशाख ९ गते राति ९ बजेदेखि सूर्योदयसम्म उल्का वर्षा हेर्नदेख्न सकिने उनले बताए। अत्यधिक सक्रियताको समयमा प्रतिघन्टा १५२० वटा उल्का खसेको देख्न सकिनेछ। थ्याचर नामक पुच्छे्ताराले छोडेका धुलाका कण पृथ्वीको वायुमण्डलमा घर्षण भई जलेर नष्ट हँदा यो उल्का वर्षा देखिने गर्दछ। थ्याचर पुच्छेताराले सूर्यको एक परिक्रमा लगाउन ४१५ वर्ष लगाउँदछ। पुच्छेताराले वा धुम्केतुले सूर्यलाई परिक्रमा गर्ने क्रममा आफ्नो कक्षमा धुलाका कण छोड्ने गर्छन्। जुन लाखौँ किलोमिटरसम्म फैलिन सक्छन्। यसरी फैलिएका धुलाका कणले सूर्यलाई परिक्रमा गरिरहेको हुन्छ। परिक्रमा गर्ने क्रममा जब यी धूलाका कणहरु पृथ्वीको वायुमण्डलमा ठोकिन्छन् तब उल्का देखिन्छ। यदि यस्तो दृश्यमा १० वा सोभन्दा बढी उल्का देखिएमा त्यस्तो घटनालाई उल्का वर्षा भन्ने गरिन्छ। रासस
"सत्ता गठबन्धनको बैठक निष्कर्षविहीन, साँझ फेरि बसेर सिट बाँडफाँड टुंगो लगाउने","काठमाडौं : सत्ता गठबन्धनको बैठक बिनानिष्कर्ष टुंगिएको छ। निर्वाचन तयारी अनुगमन समितिका पदाधिकारीसहित बालुवाटारमा बसेको गठबन्धनका शीर्ष नेताको बैठक महानगरपालिका र उपमहानगरपालिकाको भागवण्डा नगरी सकिएको हो। नेकपा माओवादी केन्द्रका अध्यक्ष पुष्पकमल दाहाल प्रचण्डका स्वकीय सचिव रमेश मल्लले आज साँझ पुन बैठक बसेर टुंगो लगाउने बताए। बालुवाटारमा जारी गठबन्धन बैठक आजै पुन: बस्ने गरि स्थगन भएको छ। बिहानदेखि केही मिडियामा महानगरउपमहानगरको बिभाजन सम्बन्धि भनेर आएको प्रस्ताव सहि होइन, उनले भने, आज बेलुकीसम्म टुंगो लाउने गरि छलफल चलेको छ। सत्ता गठबन्धनमा दलहरुको आआफ्नै दाबीले ६ महानगरपालिका र ११ उपमहानगरपालिका बाँडफाँट पेचिलो बनेको छ।"
प्रचण्ड भन्छन् : माथि मिलिसकेपछि तल्लो असन्तुष्टिले खासै असर गर्दैन,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले सत्ता गठबन्धनको चुनावी तालमेलमाथि तल्लो तहमा देखिएको असन्तुष्टिले खासै असर नगर्ने बताएका छन्। पार्टी केन्द्रीय कार्यालय पेरिसडाँडामा पत्रकार सम्मेलन गर्दै अध्यक्ष दाहालले महानगर र उपमहानगरपालिकाको बाँडफाँड तथा उम्मेदवारी केन्द्रले नै टुंग्याउने सिद्धान्तअनुसार आज साझ टुंगिने बताए। यसमा तल्लो असन्तुष्ट भए पनि खासै फरक नपर्ने उनको जिकिर छ। एउटै पार्टीभित्र त असन्तुष्टि र विरोधले बागी उठ्ने गरेका छन्। गठबन्धनभित्र पनि असन्तुष्टिहरु र विरोधका स्वरुहरु हुनु स्वभाविक हो। यसले तात्विक भिन्नता राख्दैन। मूल नेतृत्वले निर्णय गरिसकेपछि त्यसैअनुसार अगाडि बढ्छ, उनले भने। नगरपालिका, गाउँपालिका र वडा तहमा तल्ला कमिटीलाई सिट बाँडफाँड तथा उम्मेदवार टुंगो लगाउने जिम्मा दिएको भन्दै उनले विवाद भएर रिपोर्ट गरे केन्द्रले सहयोग गर्ने बताए।"
"झिमरुकमा फुट्यो गठबन्धन, माओवादीलाई अध्यक्ष, कांग्रेसलाई उपाध्यक्ष","झिमरुक (प्यूठान) : झिमरुक गाउँपालिका प्यूठानमा सत्तारुढ दलको गठबन्धन फुटेको छ । तीन दल नेकपा माओवादी, नेपाली कांग्रेस र राष्ट्रिय जनमोर्चाको सत्ता गठबन्धन गर्ने केन्द्रले निर्णय गरेपनि उनीहरुबीच सहमति हुन सकेन । माओवादी केन्द्र र नेपाली कांग्रेसले नेकपा मसाल र त्यसको चुनावी मोर्चा राजमो बाहेकको गठबन्धन गरेका छन् । पद बाडफाँडसहित सहमति भएको सोमबार जारी विज्ञप्तिमा उल्लेख छ । नेपाली कांग्रेस झिमरुक गाउँपालिका पार्टी सभापति मिनराज भट्टराई र नेकपा माओवादी केन्द्रका झिमरुक अध्यक्ष झकबहादुर जिसीले संयुक्त रुपमा विज्ञप्ति जारी गरी वडा तहमै भागबण्डा गरी गठबन्धन गरिएको जनाएका छन् । गाउँपालिका अध्यक्ष माओवादी केन्द्रलाई र उपाध्यक्ष नेपाली कांग्रेसलाई दिने सहमति भएको छ । मसालसहितको गठबन्धन गर्ने लामो छलफल भएपनि तीन दलबीच सहमति जुट्न नसक्दा दुई पार्टीको मात्र गठबन्धन भएको उनीहरुले बताएका छन् । सहमतिअनुसार वडामा जुन दलको वडा अध्यक्ष उम्मेदवार हुन्छ त्यही दलकै चुनाव चिन्ह लिएर निर्वाचनमा जाने सहमति दुई दलबीच भएको छ । हाल झिमरुक गाउँपालिकामा नेकपा मसालको सत्ता छ । झिमरुक गाउँपालिकाको प्रत्यक्ष निर्वाचनमा नेकपा माओवादी केन्द्र दोस्रो र नेपाली कांग्रेस चौथो शक्ति हो । एमाले तेस्रो शक्ति हो ।"
आईपीएल : राजस्थान र कोलकाता भिड्दैं,काठमाडौं : इन्डियन प्रिमियर लिग(आईपीएल) अन्तर्गत आज राजस्थान रोयल्स र कोलकता नाइट राइडर्स भिड्दै छन्। ब्राबोर्न स्टेडियमा साझ ७:४५ बजेदेखि हुने खेलमा राजस्थान ५ खेलमा ३ खेल जित्दै तालिकाको ५औं स्थानमा रहेको छ भने कोलकाता ६ खेलमा ३ खेल जित्दै ६टौं स्थानमा रहेको छ।
हिन्दु अतिवादी एमालेको होलीवाइन गठबन्धनसँग हामी धर्म निरपेक्षता पक्षधरको लडाइँ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले एमालेले होलीवाइन र राजामहाराजासँग गठबन्धन गरेको आरोप लगाएका छन्। एमालेले कमल थापाको राप्रपा नेपाल र एकनाथ ढकालको परिवार दलसँग चुनावी तालमेल गरेकोतर्फ संकेत गर्दै प्रचण्डले अबको लडाइँ होलीवाइन, हिन्दूवादी, राजामहाराजा मान्नेहरू र वाम लोकतान्त्रिक गठबन्धनबीच हुने बताए। पेरिसडाँडामा आयोजित पत्रकार सम्मेलनमा उनले भने, एमालेले अहिले होलीवाइन, हिन्दूवादी र राजामहाराजा मान्नेहरूसँग गठबन्धन गरेको छ। हाम्रो गठबन्धन लोकतान्त्रिक, प्रगतिशील, वामपन्थी र अग्रगामी शक्तिहरूको गठबन्धन हो। यी दुईमध्ये एक रोज्नुपर्छ प्रचण्डले धर्म निरपेक्षता र हिन्दु अतिवादको लडाइँले नै नेकपा फुटेको तर्क गरे। प्रचण्डले भने, हिजो नेकपा जुन मनसायले देशको राजनीतिक स्थायित्व, विकास र समृद्धिको निम्ति आन्दोलन गरेको थियो। एउटा धर्म निरपेक्षताको ठाउँमा हिन्दु अतिवादतर्फ जाने प्रवृत्तिका कारणले पनि समस्या पैदा भएको हो। अहिले चुनावी गठबन्धनमा यही विषय मुख्य बनेर आएको उनले बताए। त्यसकारण हामी धर्म निरपेक्षताको पक्षधर हो या होइन भन्ने एउटा विषय भएको छ। संविधानको रक्षा गर्न चाहेको हो कि भंग गर्न चाहेको हो? तपाई राप्रपा भन्नुस् वा राजा नै फर्काउनुपर्छ भन्ने भन्ने पार्टीहरुसँग गठबन्धन गर्नुको तात्पर्य गणतन्त्रको रक्षाको निम्ति हुन सक्छ त? उनले प्रश्न गरे। दाहालले सत्ता गठबन्धनभित्र कोही गणतन्त्र विरोधी नभएको दाबी गरे। यो पटक नेपाली जनताले गणतन्त्र, परिवर्तन संघियताकै पक्षमा गर्छन् हाम्रो अपिल र विश्वास छ, उनले भने। तर झापामा राजेन्द्र लिङदेनको राप्रपा र सत्ता गठबन्धनबीच चुनावी तालमेल भएको प्रसंग सञ्चारकर्मीले उप्काउँदा त्यसलाई गठबन्धन भन्न नमिल्ने उनको भनाइ रह्यो। त्यो गठबन्धन होइन। कुनै ठाउँमा विशेषमा हुने कुराले एजेण्डामा अर्थ राख्दैछ। स्थानीय स्तरमा तालमेल होला। तर त्यसलाई गठबन्धन नै भनेर लिन हुँदैन, उनले भने।"
समूहमै बल,"कुनै समय एकजना मानिस थिए। जो आफ्ना तीन छोरासँग बस्थे। उनका छोराहरू कडा कामदार थिए। तर, तिनीहरू लगातार एकअर्कासँग लडिरहेका थिए। ती व्यक्तिले आफ्ना छोरालाई एकअर्कासँग शान्ति कायम गर्ने प्रयास गरे। तापनि उनी कहिल्यै सफल भएनन्। वास्तवमा, तिनीहरूको झगडा यस्तो बिन्दुमा पुग्यो जहाँ तिनीहरूका छिमेकीले तिनीहरूलाई लिएर मजाक गर्न थाले। अन्ततः बुबा बिरामी पर्नु भयो। आफ्नो मृत्युअघि नै उनले छोराहरूलाई सँगै काम गर्ने तरिका सिक्नसमेत बिन्ती गरे। तर, तिनीहरूले सुनेनन्। त्यसपछि बुवाले छोराहरूलाई उनीहरूलाई आपसी मतभेद बिर्सन र एकताबद्ध भएर अघि बढ्न सुझाए। त्यसपछि छोराहरूलाई व्यावहारिक पाठ सिकाउने निर्णय गरे। बुबाले छोरालाई बोलाएर भन्नुभयो, म तिमीलाई प्रत्येकलाई आधा टुक्रा गर्न समान लट्ठी दिनेछु। जसले सबैभन्दा छिटो लट्ठी भाँच्छ उसलाई पुरस्कृत गरिनेछ। बल्ल छोराहरू बुवाको कुरो र काममा सहमत भए। बुवाले छोराहरूलाई १० वटा लट्ठी दिए। तिनीहरूलाई प्रत्येक लट्ठी आधा भाँच्न निर्देशन दिए। यो कार्य पूरा गर्न छोराहरूलाई केही मिनेट मात्र लाग्यो। एकपटक तिनीहरूले समाप्त गरेपछि तिनीहरूले पहिले कसले पूरा गर्ने भनेर झगडा गर्न थाले। बुवाले भन्नुभयो, प्रिय छोराहरू, काम सकिएको छैन। अब तिमेरु प्रत्येकलाई थप १० वटा लट्ठी दिनेछु। तथापि, तिमीहरूले प्रत्येकलाई छुट्टाछुट्टै काट्नुको सट्टा बन्डलको रूपमा आधा लट्ठीहरू भाँच्नु पर्छ। छोराहरू सहमत भए र उहाँले जे भन्नुभएको थियो त्यही गर्ने प्रयास गरे। तिनीहरू प्रत्येकले सक्दो प्रयास गरे। तर, कसैले आधामा बन्डल तोड्न सकेनन्। उनीहरूले बुवालाई आफूहरू असफल भएको बताए। जवाफमा बुवाले भन्नुभयो, हेर, व्यक्तिगत रूपमा लट्ठीहरू आधा भाँच्न सजिलो थियो तर ती सबै एकैपटक भाँच्न सकेनौ। हो, ठीक यसैगरी यदि तिमीहरू तीनैजना एक टोलीको रूपमा एकजुट भयौ भने कसैले फुटाउन सक्दैन। यद्यपि, सधैं लडाइँ गरिरह्यौ भने जोकोहीले तिमीहरूलाई हराउन सक्षम हुनेछ। त्यसैले सधैं एकजुट हुनुपर्छ। नैतिक शिक्षा : टोलीको प्रभावकारी सदस्य हुनुले टोलीको समग्र नैतिक र प्रेरणामा योगदान पुर्याउँछ। बलियो टोलीहरू स्वाभाविक रूपमा कडा परिश्रम गर्न, एकअर्कालाई समर्थन गर्न र पारस्परिक लक्ष्यमा काम गर्न सहयोगी हुन पंक्तिबद्ध हुनेछन्।"
"निलम्बित गभर्नर अधिकारीको रिट दर्ता, भोलिलाई तोकियो पेसी","काठमाडौं : नेपाल राष्ट्र बैंकका गभर्नर महाप्रसाद अधिकारीको रिट निवेदन दर्ता भएको छ। आफूविरुद्ध गरिएको कारवाही प्रक्रिया खारेज गरी काम फर्काउन अन्तरिम आदेश माग गर्दै अधिकारीले आइतबार सर्वोच्च अदालतमा रिट दायर गरेका थिए। सर्वोच्च अदालत प्रशासनले रिट निवेदन अध्ययन गरेर आज दर्ता गरेको हो। रिटमाथि सुनुवाइका लागि भोलि मंगलबारलाई पेसी तोकिएको सर्वोच्चका प्रवक्ता विमल पौडेलले जानकारी दिए। सरकारले प्रतिशोध साधेर गैरकानुनी रुपमा आफूमाथि कारबाही प्रक्रिया सुरु गरेकाले खारेज गरेर काममा फर्काउन अधिकारीको माग छ। सरकारले सूचना चुहाएको, असहयोग गरेको भन्दै राष्ट्र बैंक ऐनअनुसार सर्वोच्चका पूर्वन्यायाधीश पुरुषोत्तम भण्डारीको संयोजकत्वमा छानविन समिति बनाएपछि गर्भनर अधिकारी स्वत: निलम्बनमा परेका छन्। समितिलाई एक महिनाभित्र प्रतिवेदन बुझाउन भनिएको छ। गभर्नर अधिकारी र अर्थमन्त्री जनार्दन शर्माबीच लामो समयदेखि वित्तीय साझेदारीमा तीव्र मतभेद थियो।"
सुनकोशीमा र्याफ्टिङको सम्भावना,"रामटार(सिन्धुली) : सिन्धुली जिल्लास्थित सुनकोशी नदीमा जलयात्र (र्याफ्टिङ) का लागि आन्तरिक तथा बाह्य पर्यटक आकार्षित गराउन अभियान थालिएको छ। र्याफ्टिङका लागि उपयुक्त जलासायकारुपमा परिक्षण गरिएपछि सुनकोशी नदीमा अहिले व्यावसायीक र्याफ्टिङ सञ्चालनका लागि अभियान थालिएको हो। करिब ६ वर्षअघि जिल्लास्थित सरोकार निकाय, नेपाल पर्यटन बोर्ड र पर्यटन विभागले जिल्लाको कुशेश्वर दुम्जादेखि बाँशेश्वरको बलेनीसम्म झण्डै ३५ किलोमिटर दुरीमा सुनकोशी नदीमा र्याफ्टिङ सञ्चालनका लागि विशेष परिक्षण गरेको थियो। योसंगै सुनकोशी गाउँपालिका र स्थानीय युवा होटल व्यवसायीहरुले अलिहे र्याफ्टिङको व्यसायिक संचालन थालेका हुन्। यस अघिनै यस क्षेत्रमा नेकपा माओवादी केन्द्रका अध्यक्ष तथा पूर्व प्रधानमन्त्री पुष्पकमल दाहाल (प्रचण्ड) र पूर्व प्रधानमन्त्री तथा नेकपा (एकिकृत समाजवादी)का अध्यक्ष माधवकुमार नेपालले प्रधानमन्त्री हुँदा सुनकोशी नदिमा सुरक्षित जलयात्रा गरिसकेका छन्। सुनकोशी गाउँपालिका तथा स्थानीय होटल तथा रिसोर्ट संचालकहरुले केही समय यता सुनकोशी नदीमा र्याफ्टिङ संचालनका लागि सुरुवात गरिएको सुनकोशी गाउँपालिकाका अध्यक्ष दिपा बोहोरा दाहालको भनाई छ। यहाँ सुरक्षित र मनोरम यात्रा गर्न सकिने सन्देशसेमत प्रवाह थालिएको दाहालको भनाई छ। र्याफ्टिङ भन्दा विदेशीहरुले मात्र गर्ने जल यात्रा भन्ने बुझाई थियो। तर अहिले आन्तरीक तथा बाह्य पर्यटन व्यावसाय प्रवर्द्धनका लागिसमेत जलयात्रा आकर्षण हुन थालेको छ, उनले भनिन्। र्याफ्टिङ संचालनका लागि गाउँपालिकाले आवश्यक सहयोग गर्दै जाने दाहालले बताईन्। र्याफ्टिङका लागि सुनकोसी नदीमा सबभन्दा बढी पर्यटक कसरी ल्याउन सकिन्छ भन्ने प्रचार र अध्ययनसमेत गर्ने गरी सुनकोसी नदीमा र्याफ्टिङ सुरु गरीएको सुनकोशी गाउँपालिकास्थित मुलकोटमा ताज रिसोर्टका संचालक मनोज श्रेष्ठ बताउँछन्। उनले विपी राजमार्ग हुँदै राजधानी काठमाण्डौं भित्रने बाहिरिनेहरुका लागि आकर्षण गराउँन सुनकोशी नदीमा र्याफ्टिङ संचालन थालिएको बताए। जिल्लामा र्याफ्टिङ गराउने कम्पनी नहुँदा सुनकोशी नदीमा र्याफ्टिङ गराउन नसकेकोले जिल्लाकै अग्रजहरुको पहलमा सुनकोशीको र्याफ्टिङ सुरक्षित र आकार्षक छ भन्ने सन्देश राष्ट्रिय र अन्तराष्ट्रियस्तरमा प्रवाह गर्न थालिएको र्याफ्टिङ संचालक तथा क्याप्टेन दुतराज लामाको भनाई छ। यसलाई आगामी दिनमा अभियानको रुपमा अघि बढाइने छ, उनले भने। पर्यटकीय द्धृष्टिले रिभर र्याफ्टिङ सबभन्दा ठूलो सम्भावना भएको क्षेत्र भएकाले प्रभावकारी ढंगबाट पर्यटकहरुलाई सुनकोशी रिभरमा र्याफ्टिङ गर्न टुर प्याकेजनै बनाएर गरिने तयारी भएको स्थानीय तथा बागमती प्रदेशका सांसद राजन दाहालको भनाई छ। यसका लागि जिल्लाका अगुवा युवा व्यवसायिको सहकार्यमा बागमती प्रदेश सरकारकातर्फबाट गर्नुपर्ने सबै सहयोग गर्न म तयार छु, उनले थपे। सुनकोसी नदीको र्याफ्टिङका लागि आउने पर्यटकहरुको स्वागत, सत्कार, खान बस्न, उपयुक्त होटहलरु निर्माण, होमस्टे निर्माण तथा र्याफ्टिङ गाइडरलाई तालिम दिनेजस्ता कार्यमा गाउँपालिकाले सहयोग गर्ने जनाईएको छ। जगलयात्रामा आउनेहरुको लागि गाउँपालिकाको मुलकोट, खाल्टे, रामटार, बोहोरेटारमा आधुनिक र सुविधा सम्पन्न होटल तथा रिसोर्टहरु संचालनमा छन्। प्रकृतीको प्रयोगबाटै मनग्य आम्दानी गर्न सक्ने सम्भावना हुँदाहुँदैपनि ओझेलमा परेको जिल्लालाई राष्ट्रिय र्याफ्टिङ पर्यटन गन्तव्यका रुपमा विकास गर्ने योजनामा सुनकोशीवासी छन्। सुनकोशीमा यजलयात्राका लागि आउनेहरुले कुशेश्वर दुम्जामा रहेको कुशेश्वर मन्दिरको दर्शन, विपीको पुर्खौली थलोको अवलोकन, विपी राजमार्गको नागबेली सडकमा निर्माण गरिएको ऐनैएैनाको सेतीदेवी मन्दिरको दर्शन गर्न सक्ने छन्। जिल्लामा ऐतिहासिक सिन्धुली, हरीहरपुर र रानीचुरीगढी, नागवेली विपी राजमार्ग, जुनार बंगैचा, ऐतिहासिक धार्मीक तथा पर्यटकीय स्थल, सिन्धुलीको सवभन्दा अग्लो स्थान फिक्कल, विपी र आजदको जन्मभूमि, पाँच पोखरी, दुर्लभ जडीबुटी पाईने भएपनि जिल्लामा सुनकोसी नदीमा हुने र्याफ्टिङबाट धेरै पर्यटन भित्र्याउन सकिने निष्कर्ष निकालीएको छ। वीपी राजमार्ग र मध्यपहाडी लोकमार्गको आकार्षक द्धृष्यपानसंगै सुनकोसी नदीमा र्याफ्टिङका लागि आउनेहरुलाई जिल्लाका ऐतिहासिक र धार्मीक पर्यटन क्षेत्रको अवलोकनका लागि कम्तिमा तीन दिनको टूर प्याकेज बनाउनुपर्ने जनाइएको छ। सुनकोसीको माछा, जुनारको स्वादसंगै सुनकोसी नदीको पानीको छाल, मनोरम दृष्य, विभिन्न वनस्पती, प्रदुषणरहित हावापानी पर्यटक आकर्षीत हुने प्रमुख विशेषता हुन्। यसका अलवा जिल्लाबाट छोटो दुरीमा रामेछापको जटापोखरी, दोलखाको भिमेश्वर तथा कालिन्चोक विभिन्न हाइड्रोपावरको अवलोकन र जनकपुरस्थित जानकी मन्दिरको दर्शन गर्न जान आउनसमेत सहज हुने छ। ब्यावसायिक र्याफ्टिङ संचालनसंगै स्थानीयले रोजगारीसमेत पाउन थालेका छन्।"
विप्लवलाई देखाएर चुनाव रोक्ने योजना छैन : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले विप्लवलाई अघि सारेर चुनाव रोक्ने कुनै योजना नरहेको बताएका छन्। पेरिसडाँडामा पत्रकार सम्मेलनमा प्रचण्डले नेत्रविक्रम चन्द 'विप्लव' नेतृत्वको नेकपा निर्वाचनमा आउन चाहेको भन्दै निर्वाचनमा सहभागी हुने वातावरण बनाउन गठबन्धन लागिरहेको बताए। उनले भने, विप्लव निर्वाचनमा आउन चाहनुभएको छ। उहाँहरुलाई निर्वाचनमा आउने सकारात्मक वातावरण बनाउँछौं। उहाँहरु आइसकेपछि कता सहयोग गर्नुहुन्छ भन्ने त उहाँहरुको स्वतन्त्रताको कुरा हो। पृष्ठभूमि र विरासतका कारण उहाँहरु माओवादीभन्दा बाहिर जान सक्नुहुन्न। विप्लवलाई देखाएर निर्वाचन सार्ने षडयन्त्र गरेको प्रतिपक्षीको आरोपको जवाफ दिँदै प्रचण्डले थपे, विप्लव नेतृत्वको नेकपाले राष्ट्रपति, प्रधानमन्त्री, प्रतिपक्षी दलका नेतालाई चुनाव सार्न सहयोग गर्नुपर्यो भनेर भन्नुभयो। बरु हामी चुनावी अभियानमा तीव्र रुपमा लागेका छौं। विप्लवलाई देखाएर चुनाव रोक्ने योजना छैन।"
"माओवादीलाई भरतपुर र रेणु नभई नहुने भन्ने छैन, काठमाडौं वा विराटनगर दिए हुन्छ : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले भरतपुर महानगरपालिकामा आफूहरुले अडान नराखेको बताएका छन्। ६ वटा महानगरपालिकामा माओवादीले एउटा पाउने भन्दै सहमतिका आधारमा जुनसुकै दिए पनि लिने उनको भनाइ छ। राजधानीमा पत्रकार सम्मेलन गर्दै दाहालले भने, माओवादीलाई भरतपुर नै नभई नहुने र रेणु नै नभई भन्ने कुनै अडान छैन। ६ वटामा एउटा एउटा त माओवादीले पाउला। काठमाडौं दिए पनि हुन्छ। विराटनगर दिए हुन्छ। भरतपुर नदिए पनि ठिकै छ, उनले भने। दाहालले पहिले जितेको हुनाले भरतपुर दिए सजिलो हुन्थ्यो भन्ने आफूहरुको चाहना रहेको बताए। एउटाले सबै लिने कुरा पनि भएन। एउटा त माओवादीले पाउने भयो। धेरै साथीहरु र कांग्रेसभित्र पनि भरतपुर माओवादीलाई नै दिनुपर्छ कुरा आएको छ। सहमतिकै आधारमा हामी अघि बढ्छौं, उनले भने। उनले गठबन्धनमा चुनावी तालमेल हुन नसकेका ठाउँमा गठबन्धनभित्रका दलहरुबीच जो सँग सहमति हुन्छ त्यसैसँग तालमेल हुने बताए। गठबन्धनको बीचमा सहमति भएन भने जो जोसँग सहमति हुन्छ त्यहीसँग तालमेल हुन्छ। कसैसँग भएन भने माओवादी एक्लै भिड्न धेरै अगाडि तयारी गरिसकेको छ। जहाँ जसको सहमति हुन्छ गठबन्धभित्र रहेर हुन्छ, उनले भने।"
२० प्रतिशत इन्धन खर्च कटौती गर्ने निर्णय कार्यान्वयनमा,"काठमाडौंः सरकारले सरकारी सुविधाको इन्धनमा २० प्रतिशतले कटौती गर्ने निर्णय कार्यान्वयनमा ल्याएको छ। ३० चैतमा बसेको मन्त्रिपरिषद् बैठकले सरकारी सुविधाको इन्धनमा २० प्रतिशतले कटौती गर्ने निर्णय गरेको थियो । इन्धन खर्च कटौति गर्ने सम्वन्धी सूचना जारी गर्दै अर्थ मन्त्रालयले भनेको छ, 'अर्थसम्बन्धी अध्यादेशहरुलाई प्रतिस्थापन गर्ने विधेयकका सम्बन्धमा संघीय संसदमा प्रस्तुत वक्तव्यको बुँदा नं १५ मा प्रशासनिक र इन्धन खर्चमा १० प्रतिशतले कटौति गर्ने उल्लेख भएकोमा बढ्दो व्यापार घाटा, विप्रेषण आप्रवाहमा कमी र वैदेशिक मुद्राको संचितिमा परेको चापलाई मध्येनजर गर्दै चालु आव २०७८७९ मा इन्धन शीर्षकमा विनियोजित बजेटमा थप कटौति गर्ने गरी नेपाल सरकार, मन्त्रिपरिषद्बाट मिति २०७८१२३० मा देहायबमोजिमको निर्णय भएको हुँदा सो बमोजिम खर्च व्यवस्थापन गर्ने प्रयोजनको लागि सम्वन्धित सवैको जानकारीका निम्ति यो सूचना प्रकाशन गरिएको छ । ' इन्धन शीर्षकमा विभिन्न मन्त्रालयनिकाय तथा सरकारसँग सम्वद्ध सार्वजनिक संघ संस्थाले बाँकी बजेटको २० प्रतिशतले कटौति गर्ने निर्णय गरेको हो । यो निर्णय विकास आयोजनाहरु, शान्ति सुरक्षा, अत्यावश्यक सेवा र आसन्न स्थानीय निर्वाचन प्रयोजनका लागि लागू नहुने अर्थमन्त्रालयले भनेको छ । छुट्टै ऐनबाट इन्धन सुविधा प्राप्त गर्ने पदाधिकारीहरुको इन्धन सुविधा २० प्रतिशतले कटौति गर्न अनुरोध गर्ने निर्णय गरेको छ । यो कटौति हाललाई २०७९ असार मसान्तसम्म लागू हुने सूचनामा भनिएको छ ।"
"धामीले आमालाई मारे,हामी सहाराविहीन भयौं","महेन्द्रनगर : महाकाली अस्पताल प्रांगणमा आइतबार बेलाबेला भक्कानिँदै थिइन् कञ्चनपुरको वेदकोट६ मुसेपानीकी १८ वर्षीया सरिता साउद। अधिकारकर्मी, सञ्चारकर्र्मी र आफन्तले जति प्रश्न गर्थे उनी उति नै आँसु खसालिरहेकी थिइन्। बोक्सी लागेको भन्दै धामीझाँक्रीको कुटाइबाट आमा रञ्चुला साउदको मृत्यु भएपछि सरिता र बहिनी १२ वर्षीया निरा सहाराविहीन भएका छन्। घरमा बहिनी र म मात्रै छौं, सरिताले भक्कानिँदै भनिन्, अब हाम्रो सहारा कोही छैन। धामीझाँक्रीले आमाको हत्या गरेको दाबी गर्दै सरिताले उनीहरूलाई आजीवन काराबास हुनुपर्ने माग गरिन्। उनका अनुसार रञ्चुलालाई सामान्य टाउको दुख्नेबाहेक अरू केही बिराम थिएन। रञ्चुला मजदुरी गरेर दुई छोरीको पालनपोषणदेखि पढाइ खर्च बेहोरिरहेकी थिइन्। जेठी छोरी सरिता कक्षा १२ मा र कान्छी छोरी निरा कक्षा ७ मा पढ्छन्। आमाले मजदुरी गरेरै हाम्रो पढाइ खर्च र घर खर्च चलाउनुभएको थियो, सरिताले भनिन्, अब के गर्ने कहाँ जाने। रञ्चुलाका पतिकोे १० वर्षअघि रोजगारीका क्रममा भारतमा दुर्घटनामा ज्यान गएको थियो। त्यसपछि रञ्चुला केही समय बैतडीको शिवनाथस्थित घरमा बसिन्। त्यसको केही वर्षमा ७ वर्षीय छोरोको मृत्यु भयो। त्यसपछि भने रञ्चुला दुई छोरीसहित ७ वर्षअघि कञ्चनपुर झरेकी थिइन्। सरिताका अनुसार कमला साउद (धामी आएको घर)का छोरा छैनन्। उनले छोरा पाउन घरमा धामीझाँक्री बोलाउने गर्थिन्। उनको घरमा एक महिनादेखि धामीझाँक्री बसिरहेका थिए। धामीझाँक्रीले कमलालाई ६ महिनाभित्र छोरा दिने र त्यसका लागि मानिसको बलि दिनुपर्ने बताएका रहेछन्, सरिताले भनिन्, मेरो आमाको षड्यन्त्रपूर्वक हत्या गरिएको हो। रञ्चुलाका देवर पदम साउदले भाउजूको हत्या गरिएको भन्दै धामीझाँक्रीसहित सात जनाविरुद्ध आइतबार प्रहरीमा किटानी जाहेरी दिएका छन्। म पहाडबाट यहाँ आइपुग्दा भाउजूको मृत्यु भइसकेको थियो। शव गन्हाउने अवस्थामा थियो, पदमले भने, शरीरभरि घाउ थिए। जिब्रो पोलिएको थियो। नाकबाट रगत बग्दै थियो। उनले अब छोरीहरूको रेखदेख गर्ने कोही नभएकाले पीडामाथि पीडा थपिएको बताए। दुई छोरीको रेखदेख गर्ने मान्छे कोही भएन, उनले भने, छोरीहरूको पढाइ खर्च सरकारले व्यवस्था गरिदिनुपयो। रञ्चुला प्रधानमन्त्री स्वरोजगार कार्यक्रममा मजदुरी गर्थिन्। चैत २७ गतेसम्म हामीसँगै काममा हुनुहुन्थ्यो। उहाँलाई बिरामी केही थिएन, सँगै काम गर्ने माया भट्टले भनिन्, घटनामा संलग्नलाई कडाभन्दा कडा कारबाही हुनुपर्छ। जिल्ला प्रहरी कार्यालय कञ्चनपुरका अनुसार धामीझाँक्रीद्वय भीमदत्त नगरपालिका७ हल्दुखालका धर्मानन्द भट्ट, वडा नम्बर १ बाराकुण्डाका नारायणदत्त भट्ट, मुसेपानीकी कमला साउदविरुद्ध जाहेरी परेको छ। यस्तै स्थानीयवासी कुबेरसिंह साउद, गौरी साउद, जानकी घडाल र चक्र साउदविरुद्ध पनि उजुरी परेको छ। उनीहरूविरुद्ध ज्यान मार्ने उद्योगमा जाहेरी परेको जिल्ला प्रहरी कार्यालय कञ्चनपुरका प्रवक्ता चक्रबहादुर शाहले बताए।"
मोटरसाइकल चोरीको आरोपमा दुईजना पक्राउ,मोरङ : विराटनगर महानगरपालिका९ मा पार्किङ गरेको को२० प ५०१० नम्बरको मोटरसाइकल चोरी गरेको अभियोगमा दुईजनालाई प्रहरीले पक्राउ गरेको छ । पक्राउ पर्नेहरुमा सोही महानगरपालिका१२ बस्ने २६ वर्षीय राज कुमार कामत र २० वर्षीय प्रबिन मण्डल रहेका छन् । उक्त मोटरसाइकल शनिबार साँझ चोरी भएको थियो । उनीहरु उपर जिल्ला अदालत मोरङबाट चोरी कसूरमा ४ दिन म्याद थप गरी प्रहरीबाट आवश्यक अनुसन्धान भइरहेको छ ।
युक्रेनी फौज मारिऊपोलमा अन्तिम समयसम्म लड्नेछ : प्रधानमन्त्री डेनिस,"काठमाडौं : युक्रेनका प्रधानमन्त्री डेनिस श्मीहलले घेराबन्दीमा परेको मारिऊपोल शहरमा युक्रेनी फौज रुसी फौजविरुद्ध अन्तिम समयसम्म लड्ने बताएका छन्। सो शहरमा बाँकी रहेका युक्रेनी फौजलाई आत्मसमर्पण गर्न रुसले दिएको समयसीमा शुरू भइसके पनि शहर रुसी फौजको नियन्त्रणमा गइनसकेको उनले बताए। यसैबीच युक्रेनी राष्ट्रपति भोलोदिमिर जेलेन्स्कीले पूर्वी डोन्बास क्षेत्रको कुनै पनि भूभाग रुसलाई दिने मनशाय नरहेको बताएका छन्। पछिल्ला साताहरूमा रुसले आफ्ना आक्रमणहरू पूर्वी युक्रेनमा केन्द्रित गरेको छ। युक्रेनी अधिकारीहरूका अनुसार पछिल्लोपटक रुसी फौजको आक्रमणमा परी खार्किभमा पाँच जनाको ज्यान गएको छ भने जोलोटो नगरमा अर्का दुईजना मारिएका छन्। दक्षिणमा मिकोलाइभका गभर्नरका अनुसार रुसी फौजले निरन्तर रकेट प्रहार गरिरहेका छन्। त्यहाँ युक्रेनी फौजले रुसी फौजलाई बन्दरगाह शहर ओडेसातर्फ बढ्नबाट प्रतिरोध गरिरहेका छन्। रुसी फौजले मारिऊपोलमाथि लगभग नियन्त्रण कायम गरिसकेको जनाएको छ। घेराबन्दीमा परेको मारिऊपोल शहर लडाइँको केन्द्रमा रहिआएको छ। गत मार्चबाट रुसी फौजले मारिऊपोललाई घेराबन्दी गर्न थालेका थिए। निरन्तरको गोलाबारीले उक्त शहरलाई भग्नावशेषमा परिणत गरेको छ जसका कारण गैरसैनिकहरू घरमुनि बनाइएका भूमिगत आश्रयस्थलमा लुकेका बताइन्छ। त्यहाँ बिजुली, पानी, खानेकुरा र औषधिको आपूर्ति समेत रोकिएको थियो।  बीबीसीबाट"
मुटु पोल्यो ?,"बोलीचालीको भाषामा मुटु पोल्यो भनेर गुनासो गर्छौं। भलै यो मुटु पोलेको वास्तवमा मुटु (अंग) आफैं पोल्ने नभई ग्यास्टिकमा पेट दुख्ने समस्यालाई नै मुटु पोल्यो भनेर भनिने हो। फेरि ग्यास्टिक भयो भन्नु आपैंमा पनि गलत छ। बोलीचालीमा ग्यास्टिक भनेर चिनिने स्वास्थ्य समस्यालाई मेडिकल भाषामा ग्यास्ट्राइटिस भनिन्छ। यसको अर्थ आमाशय (पेट)को भित्री तह सुन्निने अवस्था हो। आफ्नै शब्द नभएको र अंग्रेजी शब्द अपभ्रंश भई ग्यास्ट्राइटिसलाई समयक्रममा ग्यास्टिक भन्न थालिएको र यसरी नै बुझ्न थालिएको हो। अनि नेपाली र ग्यास्टिक समस्या पर्यायवाची जस्तै भइसकेको छ। व्रत बस्ने, कम खाने, समय मिलाएर नखाने कार्यले नेपालीको दैनिकी नै ग्यास्टिक गराउने खालको छ। भगवान्लाई खुसी पार्न, पति वा प्रेमीको स्वास्थ्यलाभ, दीर्घायु, उत्तरोत्तर प्रगति, राम्रो वर पाउन, भाकल पूरा गर्न, पितृ तार्न व्रत बसिन्छ। विशेषतः नेपाली अनेक उद्देश्यका लागि पटकपटक केही घण्टादेखि पूरा दिन भोकै बस्ने गर्छन्। कहिलेकाहीँ त दुई, तीन दिन नै लगातार व्रत (भोकै) बस्ने कार्य हुन्छ। त्यसले ग्यास्टिक हुने सम्भावना बढ्छ। हामीले खाएको खाना पच्न मुखमा विभिन्न खाले र्याल (स्राव), पेटमा अम्ल (हाइड्रोक्लोरिक एसिक), कलेजोबाट पित्त, प्यान्क्रियाज तथा सानो आन्द्राबाट विभिन्न इन्जायम (पचाउन सघाउने रासायानिक पदार्थ) हरू उत्पादन हुन्छ। विभिन्न प्रकारका यस्ता रसमध्ये पेट अर्थात् आमाशयबाट उत्पादन हुने हाइड्रोक्लोरिक एसिड नामक अम्ल तथा यही अम्लमा मिसिएको खानाले ग्यास्ट्राइटिस हुनेलाई चाहीँ बढ्ता हानिकारक हुन्छ। व्रत बस्दा, अल्पाहार बस्दा, लामो समयसम्म खाना पेटमा नहुँदा पेट वा आन्द्राबाट निक्लिने स्राव कम मात्रामा भए पनि निक्लिरहेको हुन्छ। पेट वा आन्द्रामा खाना छँदा पो खानालाई पचाउँछ। खालि पेटमा त पेटको भित्री तहलाई अम्लीय पदार्थले असर गरी राताम्य बनाउने, चर्याउने, सुजन गराउने (सुन्निने) सम्मको अवस्थामा पुर्याउँछ। यस्तो बेला पेट दुख्यो वा पोल्यो भनेर स्वास्थ्यकर्मीलाई नजँचाइकन बु्रफेन वा एस्पिरिन ल्याएर खाने गरेको पाइन्छ। त्यसले त ग्यास्ट्राइटिसको समस्या झन् बढ्छ। जुन आगोमा घिउ थपेजस्तै हो। धर्मकर्म गर्नुपर्छ, व्रत बस्नुपर्छ। तर, आफ्नो स्वास्थ्यलाई ख्याल पनि आफैंले राख्नुपर्छ। आफ्नो जीवन नै जोखिममा पारी परिवारजनको भलो गर्दा आपूलाई केही भयो भने परिवारजनलाई नै दुःखकष्ट हुने हो। बरु विकल्पको रूपमा व्रत बस्दा फलाहार, अल्पाहार गर्न सकिन्छ। के हो ग्यास्ट्राइटिस ? खासमा आमाशय (पेट) को भित्री तहको सुजन नै ग्यास्ट्राइटिस हो। माथिल्लो पेटमा कुनै समस्या हुने बित्तिकै ग्यास्ट्राइटिसको रूपमा लिइन्छ जुन गलत हो। ग्यास्ट्राइटिसको समस्यामा आमाशयको भित्री तह आंशिक वा पूर्ण रूपमा प्रभावित हुन सक्छ। यो सख्त (एक्कासि उत्पन्न हुने) वा जीर्ण खालको हुन सक्छ। ग्यास्ट्राइटिस हुनाको कारण विभिन्न हुन सक्छ तर धेरैजसोमा लक्षण चिह्न उस्तै हुन्छ। धेरैजसो ग्यास्ट्राइटिस हेलिकोब्याक्टर पाइलोरी नामको एकखाले ब्याक्टेरियाको कारणले हुन्छ। यो ब्याक्टेरियाले सुरुमा आमाशयको भित्री तहमा कडा खालको सुजन गराउनुका साथै कालान्तरसम्म त्यहीँ रही जीर्ण खालको ग्यास्ट्राइटिस बनाउन पनि सक्छ। हेलिकोब्याक्टर पाइलोरीका साथै ब्रुफेन, बुसेट, एस्पिरिन, इन्डोमेथासिन, नेप्रोक्सिन, डिक्लोफेनेकलगायतका पीडा कम गर्ने औषधिहरूको अधिक प्रयोग (दुरुपयोग) का कारणले पनि ग्यास्ट्राइटिसको समस्या निम्तिन्छ। यसका साथै फंगस, परजीवी, भाइरसलगायतका जीवाणु, एलर्जी, कतिपय औषधि, लागूपदार्थ (कोकेन), मद्यपान, पित्तको उल्टो बहाव, चिन्ता, विकिरण, विषाक्त खाना तथा गम्भीर खालको घाउ चोटका कारण पनि ग्यास्ट्राइटिस हुन सक्छ। आश्चर्य तवरले धेरै मानिसमा ग्यास्ट्राइटिस भइकन पनि झट्टै लक्षण चिह्न देखा परिहाल्दैन। अन्य कारणका लागि आमाशय (पेट)को भित्री तहको नमुना जाँच्न पठाउँदा ग्यास्ट्राइटिस भएको पत्ता लाग्छ। ग्यास्ट्राइटिस हुँदा माथिल्लो पेट दुख्ने (निरन्तर वा पटकपटक पोल्ने अँठ्याउने, ङ्याक्ने खालको) हुन्छ। प्रायः वाकवाकी लाग्ने तथा उल्टी हुने, कहिलेकाहीँ पखाला लाग्ने, खाना खान मन नलाग्ने, पेट फुल्ने, डकार आउने, अपाच्य हुने आदि लक्षण चिह्न चाहिँ हुन सक्छ। ग्यास्ट्राइटिसको समस्या यसका लक्षण चिह्नबाट शंका गर्न सकिन्छ। तिनीहरूले पहिले उपचार गराइसकेको बताउन सक्छ। यसैगरी ग्यास्ट्राइटिसबाट प्रभावित व्यक्तिले रक्सी सेवन (मद्यपान) गर्ने गरेको, हालै पीडा कम हुने औषधि खाएको भन्न सक्छन्। तर, इन्डोस्कोपीको माध्यमबाट आमाशय पेटको भित्री तहको बायोप्सीबाट ग्यास्ट्राइटिसको पक्का निदान हुन्छ। धेरैजसोमा हेलिकोब्याक्टर पाइलोरीकै कारणले ग्यास्ट्राइटिस हुने हुनाले प्रभावित व्यक्तिको सास, रगत, दिसा, इम्युनोलोजी एवं पेटको भित्री तहको बायोप्सीबाट ग्यास्ट्राइटिस गराउने ब्याक्टेरिया पत्ता लाग्न सक्छ। इन्डोस्कोपीको बेला आमाशय (पेट)को भित्री तह राताम्य भएको, घाउ (अल्सर) नै भइसकेको वा रक्तस्राव के भइरहेको छ, छर्लंगै देख्न सकिन्छ। ग्यास्ट्राइटिसको उपचार समयमै गरिएन भने विस्तारै जीर्ण खालको रोगमा परिणत हुन सक्छ। समयमै उपचार नगरे घाउ बन्ने, अल्सर हुने, पेटभित्र रक्तस्राव हुने, रक्तअल्पता हुने, खट बस्ने, आमाशय साँघुरिने, पाचन नलीमा अवरोध आउने (थुनिने), जल वियोजन हुने र आमाशयको क्यान्सर हुने तथा मृत्यु पनि हुन सक्छ। रोकथाम तथा उपचार रोकथामको हकमा रोकथाम गर्न सकिने रक्सी सेवन (मद्यपान) र पीडानाशक औषधि बन्द गर्नुपर्छ। ग्यास्ट्राइटिसजन्य रासायानिक पदार्थ, विकीरण एवं टक्सिन (हानिकारक वस्तु) बाट टाढै रहनु पर्छ। ग्यास्ट्राइटिस र संक्रमणबीच नजिकको सम्बन्ध भएकाले सरसफाइ, हात धुने तथा स्वस्थ्य एवं सफा खानेकुरा मात्र खाएको खण्डमा ग्यास्ट्राइटिसको समस्या निकै मात्रामा घट्छ। ग्यास्ट्राइटिस कारक तत्वको निवारण नै ग्यास्ट्राइटिसको सही रोकथाम एवं उपचार हो। जस्तै, हेलिकोब्याक्टर पाइलोरीका लागि उपयुक्त एन्टिबायोटिक औषधि नै चाहिन्छ। पीडानाशक औषधि वा मद्यपानले भएको भए तत्कालै बन्द गर्नुपर्छ। समग्रमा, औषधोपचारबाट ग्यास्ट्राइटिसका लक्षणचिह्न कम गर्ने वा निर्मूल पार्ने, आमाशय (पेट)को भित्री तह पलाउन मद्दत गर्ने हुन्छ। यसका लागि आमाशय (पेट)बाट उत्पादित अम्ल (एसिड)लाई सामान्यीकरण गर्ने एन्टासिड, अम्लको उत्पादन नै बन्द गर्ने औषधि चलाइन्छ। धेरैजसोमा थोरै समयका लागि मात्र ग्यास्ट्राइटिसका लक्षण चिह्न रहन्छ। पूर्ण एवं सही उपचार पाएको खण्डमा पूर्ण रूपमा निको हुन्छ।"
गठबन्धनको अन्योलताले गर्दा गाउँमा चुनाव आएन,"गोरखा : लामो समयदेखि चुनावी गठबन्धनबारे टुंगो नलाग्दा निर्वाचन नजिकिँदा पनि गाउँघरमा चुनावी माहोल बन्न सकेको छैन । माथिकै मुख ताकेर बस्दागाउँमा अझैसम्म चुनावी गतिविधि सुनसान भएको स्थानीय नेता कार्यकर्ता बताउँछन् । सत्ता गठबन्धनका केन्द्र तहका नेताहरुले स्थानीय तहको निर्वाचनमा तालमेल गर्ने भनेर निर्णय गरे पनि गोरखामा कार्यान्वयन हुन सकेको छैन । अघिल्लो चुनावमा नौ वटा पालिका जितेकाले अहिले पनि नौवटै पालिकाको प्रमुख आफूले पाउनु पर्ने कांग्रेसका दाबी छ । जिल्लाभरको कूल मत झण्डै बराबरी भएकाले पालिकाको नेतृत्व पनि बराबरी पाउनु पर्ने भन्ने माओवादी केन्द्रको दाबी छ । दुवै दलको अडानका कारण गोरखामा गठबन्धन गर्ने वा नगर्नेबारे अहिलेसम्म निश्चित हुन सकेको छैन । गाउँघरमा त के चुनाव आउनु नि ? गठबन्धन बन्ला कि भत्केला भनेर माथिको मुख हेरेर बस्नु परेको छ, माओवादी केन्द्रका सिरानचोक गाउँपालिका अध्यक्ष नवराज पुडासैनी गुराँस भन्छन्, नत्र यतिबेला उम्मेद्वार चयन भइसकेको हुन्थ्यो । पार्टीका नेता कार्यकर्ता आमसभा, कोणसभा गर्दै गाउँगाउँ लस्करका लस्कर हिँडेका हुन्थे । अहिले सुनसान छ । गठबन्धन हुने भए संयुक्त टोली बनाएर एउटा जोशले घरदैलो हुने गथ्र्यो । नहुने भए आफ्नै किसिमले कार्यक्रम लिएर हिड्नु पाइन्थ्यो । तर चुनाव आउन २५ दिन बाँकी हुँदासम्म पनि अन्यौलता छ । गाउँका नेता कार्यकर्ता निराश भएको उनको भनाइ छ । अहिले एकजना उम्मेद्वारका लागि भोट माग्यो, भोलि गठबन्धन भयो र अर्को उम्मेद्वार भयो भने कसरी मुख देखाउनु जानु भनेर चुपचाप बसेको उनको भनाइ छ । मकै गोड्दै चुमनुब्री गाउँपालिका ५ बिहीका स्थानीय । भीमसेनथापा गाउँपालिकामा पनि अहिलेसम्म चुनावी उत्साह छैन । फागुन २० गतेतिर एउटा गतिमा चुनावी माहोल अघि बढेको थियो तर जब केहीदिनअघि जुनकुनै हालतमा गठबन्धन गर्नुपर्ने भनेर केन्द्रीय संयन्त्रबाट परिपत्र आयो, त्यसपछि सबै गतिविधि सुन्यमा झर्यो नेपाली कांग्रेसका पालिका सभापति नारायण भट्टराई भन्छन्, परिपत्र आएको पनि यत्तिका दिन भइसक्यो, तर जिल्लास्तरमा न गठबन्धन गर्ने भनेर निश्चित भएको छ, न तोड्ने भनेर । अन्योलै अन्यौलमा धेरै दिन बितिसक्यो । एक्लै अघि बढ्ने कि मिलेर बढ्ने भन्ने निश्चित नहुँदा आफ्नै तबरले घोषणा पत्र तयार गरेर अघि बढ्न पनि नपाएको, संयुक्त टोली बनाएर अघि बढ्न पनि नपाएको उनको गुनासो छ । बारपाक सुलीकोटमा पनि चुनावी माहोल जमेको छैन । पालिकास्तरका नेताहरु सामान्य रुपमा घरदैलो गर्दै हिडिरहेको माओवादीका पालिका प्रमुख नरबहादुर गुरुङ बताउँछन् । हामी हात बाँधेर त बसेका छैनौँ । हल्काफुल्का रुपमा घरदैलो गरिरहेका छौँ, उनले भने, पछि गठबन्धन भयो र पालिका अर्कै पार्टीको हातमा पुग्यो भने जो पनि उम्मेद्वार हुनसक्छ भन्दै सामान्य प्रचारप्रसार गरिरहेका छौँ । जिल्लास्तरमा गठबन्धन गर्ने वा नगर्ने भन्ने विषयले निश्चित आकार नलिँदा अजीरकोटमा पनि चुनावी लहर छैन । नेपाली कांग्रेसका सो पालिका प्रमुख जंगबहादुर गुरुङ भन्छन्, अघिल्ला चुनावहरु जस्तो भए भए डेढ, दुई महिना अघि नै टिकटको फाइनल भइसक्थ्यो । यतिबेला त झण्डा, घोषणापत्र बोकेर आमसभा, कोणसभा गर्ने, घरदैलो गर्ने हुन्थ्यो । तर अहिले चकमन्न छ । जति छिटो गठबन्धनको टुंगो लाग्यो, उति छिटो गाउँमा चुनावी लहर आउने उनको भनाइ छ ।"
"ढिस्कोले पुरेर ढुंगानाको मृत्यु, एक बालिका घाइते","फिदिम : फिदिम नगरपालिका१ बुद्धचोकस्थित ढिस्कोले पुरिएर गोपाल ढुंगानाको मृत्यु भएको छ । मदन पन्दाकको घडेरीमा घर बनाउन शुभसाइतमा पूजा गर्ने क्रममा माथिबाट झरेको ढिस्कोले ढुंगानालाई पुरेको हो । पुजारीको काम गरिरहेका ढुंगानालाई ढिस्कोले पुरेको हो । पुरिएको ठाँउबाट निकालेर पाँचथर अस्पताल पुर्याए लगत्तै चिकित्सकले उनलाई मृत घोषणा गरेका हुन् । ढिस्कोले पुरिएर एक बालिकासमेत घाइते भएकी छन् । शैलेन्द्र पन्दाककी ९ वर्षीया छोरी साहिसा पन्धाक घाइते भएकी हुन् । उनको पाँचथर अस्पतालमा उपचार भइरहेको जिल्ला प्रहरी कार्यालय पाँचथरका प्रहरी नायब उपरीक्षक राकेश थापाले जानकारी दिए । ढिस्कोमा पुरिएका ढुंगानालाई उद्दारका लागि नेपाल प्रहरी, सशस्त्र प्रहरी, नेपाली सेनाका जवानहरु खटिएका थिए । जेसीभीको प्रयोग गरेर पुरिएका ढुंगानालाई निकालिएको हो । ढिस्कोसहित सोही स्थानका लेखनाथ खतिवडाको घर समेत जोखिममा परेको छ । खतिवडाको ट्वाईलेटको सेफ्टी ट्याङ्की भत्किएको छ । उनको घरको पर्खालसमेत जोखिममा परेको छ ।"
बाजुरामा ५९ हजार बढी बालबालिकालाई टाइफाइडविरुद्धको खोप लगाइँदै,"बाजुरा : बाजुरामा आइतबारबाट बालबालिकालाई टाइफाइडविरुद्धको (कन्ज्युगेट भ्याक्सिन) खोप लगाउन सुरु गरिएको छ । देशभर चैत २५ देखि वैशाख १८ गतेसम्म ( २४ दिन) खोप अभियान सञ्चालन गर्ने तयारी अनुसार बाजुरामा वैशाख ४ गते अर्थात् आइतबारदेखि बैशाख ८ गतेसम्म खोप अभियान सुरु गरिएको स्वास्थ्य कार्यलय बाजुराका प्रमुख दायकृष्ण पन्तले बताए । जिल्लामा १५ महिनादेखि १५ वर्षसम्मका ५९ हजार ३८ जना बालबालिकालाई खोप लगाउन सुरु गरिएको हो। टाइफाइडविरुद्धको खोप नेपालमा पहिलो पटक बालबालिकालाई दिनसुरु गरिएको हो । अभियानपछि नियमित खोपका रुपमा १५ महिना पुगेका बालबालिका लागि प्रयोग गरिने स्वास्थ्य कार्यालय बाजुराका सूचना अधिकारी महेश चन्दले बताए । यो सँगै नेपालमा बालबालिकालाई दिइने नियमित खोपको संख्या १३ पुग्नेछ । खोप केन्द्र स्वास्थ्य केन्द्र र विद्यालयमा राखिएको छ । जिल्लाका ३ सय ४८ ठाउँमा रहेका खोप केन्द्रमा ३ सय ४८ स्वास्थ्यकर्मी र ६ सय ७६ स्वयसेवक परिचालन भएको सूचना अधिकारी चन्दले बताए । परिवार कल्याण महाशाखाका अनुसार विगत ५ वर्षको तथ्यांक अनुसार नेपालमा बर्सेनि औसत ४ लाख ५० हजार जनामा टाइफाइड पुष्टि भएको पाइएको छ । विगत ३ वर्षको तथ्यांक अनुसार पानी तथा खानाजन्य संक्रामक रोगमध्ये तेस्रो र अस्पताल भर्ना हुने कारणमध्ये टाइफाइड रोग चौथोमा पर्ने देखिएको छ । पछिल्लो अध्ययन अनुसार नेपालमा ८२ हजार ४ सय ४९ टाइफाइडका बिरामी रहेको अनुमान गरिएको छ । टाइफाइड रोगको संक्रमण सबै उमेरका व्यक्तिलाई हुन्छ। संक्रमित हुनेमध्ये ६० प्रतिशत १५ वर्षमुनिका बालबालिकामा रहेको बाल स्वास्थ्य तथा खोप शाखाले जनाएको छ । राष्ट्रिय खोप सल्लाहकार समितिले १४ अगष्ट, २०२० मा टाइफाइड खोपलाई राष्ट्रिय खोप कार्यक्रममा समावेश गर्न सिफारिस गरेको थियो । विश्व स्वास्थ्य संगठनले टाइफाइड खोपलाई नेपालसहित सबै टाइफाइड प्रभावित देशहरूमा प्रयोगको लागि सिफारिस गरेको छ । यो खोप अभियानसँगै टाइफाइड खोपको सुरुवात गर्ने नेपाल दक्षिण एसियामै पहिलो राष्ट्र नेपाल हो । टाइफाइड साल्मोनेला टाइफीको संक्रमणबाट हुने गम्भीर रोग हो । जुन ढल वा संक्रमित व्यक्तिको दिसामा पाइने टाइफाइड रोगको जीवाणु स्वस्थ व्यक्तिमा दूषित खाना वा पानीको माध्यमबाट सर्दछ । यो रोग लागेमा उच्च ज्वरो आउने, टाउको दुख्ने, जिउ दुख्ने, पसिना आउने, पखाला लाग्ने र बान्ता हुने हुन्छ । सरकारले देश भरका १५ महिना देखि १५ वर्षमुनिका झण्डै ७५ लाख बालबालिका लागि खोप दिने लक्ष्य राखेको छ । टाइफाइड खोप लगाएपछि अन्य खोपहरुमा जस्तै केही सामान्य (सुइ लगाएको ठाउँमा रातो हुने, सुन्निने र दुख्ने, हल्का ज्वरो आउने, टाउको दुख्ने, हात गोडा तथा जोर्नी दुख्ने आदि) असर हुनसक्छन् र यस्ता सामान्य असरहरु विस्तारै आफैं ठीक भएर जान्छन् । खोप लगाएपछि यस्ता लक्षणबाहेक अन्य स्वास्थ्य जटिलता देखा परेमा तुरुन्त नजिकको स्वास्थ्य संस्थामा सम्पर्क राख्नु पर्ने स्वास्थ्य कार्यलय बाजुराले जनाएको छ । यो खोप विगतमा कुनै खोप लिँदा प्रकारको प्रतिक्रिया देखा परेको वा कुनै खाना वा अन्य वस्तुबाट कडा एलर्जी भएको भए, एड्सको लक्षण देखा परेको अवस्थामा दिनुहुँदैन । साथै उच्च ज्वरो आएको वा सिकिस्त बिरामी भएको अवस्थामा दिनुहुँदैन, तर बिरामी ठीक भइसकेपछि यो खोप लिन सकिन्छ । तर, साधारण बिरामी भएको अवस्था जस्तै, हल्का ज्वरो आएको, रुघाखोकी लागेको, कुपोषण भएको अवस्थामा यो खोप लगाउन सकिने स्वास्थ्यकर्मीले बताएका छन् ।"
बढ्यो लगानी प्रतिबद्धता,"काठमाडौं : उद्योगमा लगानी प्रतिबद्धता बढेको छ । अघिल्लो वर्षको चैतसम्मको तुलनामा यस वर्ष सात अर्बभन्दा बढी लगानी प्रतिबद्धता आएको हो । उद्योग विभागका महानिर्देशक रामचन्द्र तिवारीले प्रशासनिक कार्य सरलीकृत भएसँगै विदेशी लगानी आउने क्रम सुरु भएको बताए । पछिल्लो समयमा लगानीको वातावरण बन्दै गएको छ उनले भने, विदेशी लगानीकर्ता आउने क्रम विस्तारै सुरु भएको छ । सरकारले केही वर्षयता विदेशी लगानी आकर्षित गर्न प्रक्रिया सहजीकरण गर्नुका साथै कानुन सुधारमा ध्यान दिइरहेको तिवारीले बताए । तर, विगतका तुलनामा लगानीकर्ता उत्साहित भए पनि अझै कानुन तथा प्रक्रिया सहजीकरण गर्न सरकार लागिपरेको उनले बताए । राष्ट्र बैंकको एक अध्ययनअनुसार प्रतिबद्धताको ३० प्रतिशतमात्रै लगानी भित्रिने गरेको छ । महानिर्देशक तिवारीले विगत केही वर्षयता प्रतिबद्धताको ५० प्रतिशतसम्म लगानी हुन थालेको थालेको बताए । उद्योग विभागका अनुसार यस वर्ष उद्योगको संख्या पनि थपिएका छन् । चालू आर्थिक वर्षको साउनदेखि चैत्रसम्म १ सय ५४ उद्योगका लागि ३३ अर्ब ३७ करोड विदेशी लगानी प्रतिबद्धता आएको छ । १ सय ५४ उद्योगका लागि ३३ अर्ब ३७ करोड विदेशी लगानी प्रतिबद्धता गत वर्ष १ सय ४२ उद्योगका लागि २६ अर्ब १४ करोड लगानी प्रतिवद्धता गत वर्ष सोही अवधिमा १ सय ४२ उद्योगका लागि २६ अर्ब १४ करोड लगानी प्रतिबद्धता आएको थियो । ती उद्योगमा नेपालीको ४ अर्ब लगानी हुनेछ । यस वर्ष सेवामूलक क्षेत्र र पर्यटनमा विदेशी लगानीकर्ता आकर्षित भएका छन् । गत वर्ष पर्यटन क्षेत्रमा विदेशी लगानीकर्ता आकर्षित भएका थिए । विभागका अनुसार सेवामूलक क्षेत्रमा यस वर्ष १८ अर्ब ४० करोड रुपैयाँ प्रतिबद्धता आएको छ । सेवामूलक उद्योगहरू यस वर्ष ३४ वटा थपिएका छन् । दोस्रोमा पर्र्यटन क्षेत्रमा १० अर्ब १३ करोड रुपैयाँ प्रतिबद्धता आएको छ । पर्यटनमा ६२ उद्योग दर्ता भएका छन् । त्यस्तै उत्पादनमूलक क्षेत्रमा ३ अर्ब ७१ रुपैयाँ प्रतिबद्धता आएको छ । यस वर्ष २७ वटा उत्पादनमूलक उद्योग थपिएका छन् । त्यस्तै ६ वटा सूचनामूलक क्षेत्रमा ४७ करोड लगानी प्रस्ताव आएको छ । यस वर्ष कृषि तथा ऊर्जासम्बन्धी चार वटा उद्योगका लागि ६० करोड प्रस्ताव गरिएको छ । त्यस्तै ऊर्जामूलक क्षेत्रमा एउटामा मात्रै उद्योगमा ५६ करोड प्रस्ताव आएको छ । गत वर्ष ८० वटा उद्योगका लागि १५ अर्ब ६१ करोड लगानी प्रस्ताव आएको थियो । ३४ वटा सेवामूलक उद्योगका लागि ५ अर्ब १८ करोड लगानी प्रस्ताव आएको थियो । १५ वटा उत्पादनमूलक उद्योगमा २ अर्ब ४४ करोड लगानी प्रस्ताव गरिएको थियो । ९ वटा सूचना प्रविधि उद्योगमा २ अर्ब ३५ करोड लगानी प्रस्ताव आएको थियो । कृषि तथा वनसम्बन्धी तीन वटा उद्योगमा ५२ करोड लगानी प्रस्ताव गरिएको थियो । उद्योग विभागले लगानीको प्रस्तावको तथ्यांक राखे पनि त्यसअनुसार वास्तविक तथ्यांक राख्न सकेको छैन । विभागले यस वर्षदेखि रियल टाइमको तथ्यांक राख्न सफ्टवेयर निर्माणको काम सुरु गरेको छ । अर्थविद् ज्ञानेन्द्र अधिकारीले स्वदेशी तथा विदेशी लगानीकर्तामार्फत उद्योगमा गरिने लगानी प्रस्ताव उल्लेख्य भए पनि त्यसरी लगानी नभएको बताउँछन् ।"
सत्तारुढ गठबन्धनको बैठक जारी : महानगर र उपमहानगरको निर्णय हुने,"काठमाडौं : सत्तारुढ गठबन्धनको बैठक जारी रहेको छ। स्थानीयत तह निर्वाचन तयारी, परिचालन तथा अनुगमन समितिका सदस्यसहित गठबन्धनका शीर्ष नेताहरुको बैठक सोमबार बिहानबाट बालुवाटारमा बसेको हो। ६ महानगरपालिका र ११ उपमहानगरपालिकामा गठबन्धनबीच भागबन्डाको विषयमा छलफल जारी रहेको बालुवाटार स्रोतले जनाएको छ। बैठकले गठबन्धन र निर्वाचनमा तालमेलका विषयमा ठोस निर्णय गर्ने तयारी गरेको छ । सत्तासीन दलका शीर्ष नेता चुनावी गठबन्धनको भागबन्डामा जुटेका छन्। तर, अधिकांश तल्ला निकायकमिटी स्थानीय चुनावमा तालमेलको विपक्षमा देखिएपछि गठबन्धनभित्र अन्योतला छाएको छ। मुख्यगरी कांग्रेसका तल्ला कमिटीले चुनावमा एक्लाएक्लै जानुपर्ने दबाब नेतृत्वसमक्ष बढाएका छन्। गठबन्धनका नाममा अरू दलका नेतालाई उम्मेदवार बनाए त्यसको उल्लंघन गर्ने चेतावनी उनीहरूले दिइरहेका छन्। नेकपा एमालेले स्थानीय तह अन्तर्गत महानगर, उपमहानगर, नगरपालिका र गाउँपालिकाका उम्मेदवार सर्वस्मत घोषणा गरेपनि गठबन्धन भित्र स्थानीय तहको भागबन्डा र उम्मेद्वार को बन्ने टुंगो लगाउन सकेको छैन। पार्टीका तल्ला कमिटीबाट चर्को विरोध आइरहे पनि पार्टी सभापति शेरबहादुर देउवा भने गठबन्धनकै पक्षमा छन्। सत्ता गठबन्धनको मंगलबार बसेको बैठकले मापदन्डै बनाएर गठबन्धन गर्ने निर्णय गरेको थियो। ०७४ को चुनावमा एमालेले जितेका स्थानमा गठबन्धनमा आबद्ध दलले तालमेलको प्रस्ताव अगाडि सारेका छन्। माओवादी केन्द्रका अध्यक्ष पुष्पकमल दाहालले कांग्रेस, माओवादी केन्द्र, एकीकृत समाजवादी र जसपा जितेको ठाउँमा पुरानैलाई छाडेर एमाले र अन्यले जितेको ठाउँमा भागबन्डा लगाउन प्रस्ताव गरेका थिए। सत्ता गठबन्धन : १ नम्बर प्रदेशका स्थानीय तहमा तालमेल अन्योल माथि गठ, तल छैन बन्धन किन खस्दैन लाखौं मत ? गठबन्धनको अन्योलताले गर्दा गाउँमा चुनाव आएन"
पत्रकार सम्मेलन गर्दै प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले पत्रकार सम्मेलन गर्दैछन्। अध्यक्ष प्रचण्डले स्थानीय निर्वाचन तयारी तथा पार्टीको योजना र रणनीतिबारे धारणा सार्वजनिक गर्न पत्रकार सम्मेलन गर्न लागेको प्रचण्डको सचिवालयले जनाएको छ। आज दिउँसो १ बजे पार्टी केन्द्रीय कार्यालय पेरिसडाँडामा पत्रकार सम्मेलन हुँदैछ। माओवादी केन्द्र सत्तारुढ गठबन्धनसँग तालमेल गरी चुनावी माहोलमा होमिइसकेको छ। गठबन्धन दलहरूले आजै महानगर र उपमहानगरमा भागबन्डाको टुंगो लगाउने तयारीमा जुटेका छन्। चुनावी तालमेलका विषयमा पालिकाको भागबण्डा मिल्न नसक्दा गठबन्धन अप्ठ्यारोमा परेको छ।
"अरु दल सिंहदरबार बसेर गठबन्धनको गफ गरिरहेका छन्, हामी चुनावी अभियानमा गाउँगाउँमा छौँ : उपमहासचिव गुरुङ","काठमाडौं : नेकपा (एमाले) उपमहासचिव एवं प्रचार विभाग प्रमुख पृथ्वी सुब्बा गुरुङले एमाले हिजोको भन्दा अहिलेको एमाले शक्तिशाली बनेको बताएका छन्। अरु राजनीतिक दलहरु सिंहदरबारमा बसेर गठबन्धनको गफ गरिरहेको समयमा एमाले गाउँ गाउँमा पुगेको गुरुङले बताएका हुन्। अरु राजनीतिक दलहरु सिंहदरबारमा बसेर गठबन्धनको गफ गरिरहेका छन्। हामी चुनावी प्रचार अभियानमा गाउँगाउँमा पुगेका छौँ।नेकपा (एमाले) प्रचार विभागले स्थानीय तह निर्वाचनलाई लक्षित गरेर सुरु गरेको फेसबुक लाईभ कार्यक्रममा कुराकानी गर्दै गुरुङले भने, हिजोको भन्दा अहिलेको एमाले शक्तिशाली छ। हामी स्थानीय र प्रदेशसंघको निर्वाचनमा ६० प्रतिशत बढी मत ल्याएर स्थानीय तहदेखि केन्द्रसम्म नेतृत्व गर्छौ। सत्ता गठबन्धन सिंहदरबारमा बसेर कुन पद कस्ले पाउने भन्ने झगडामा केन्द्रीत रहेकाले उनीहरुलाई देशको चिन्ता नभएको दाबी गरे।अहिले सत्ता गठनबन्धन मुखमा पसेको छुचुन्द्रो जस्तो भएको छ, सिंहदरबारमा बसेर कुन पद कस्ले पाउने भन्ने झगडामा छन्, उनले थपे, हामी कहाँकहाँ उम्मेदवार उठाउने भन्ने तयारीमा जुटेका छौँ। उनले समृद्ध नेपाल सुखी नेपालीको राष्ट्रिय आकांक्षा पूरा गर्न बहुमतसहितको नेकपा (एमाले) नेतृत्वको सरकार बन्नुपर्ने बताए। उनले भने, समृद्ध नेपाल सुखी नेपालीको राष्ट्रिय आकांक्षा पूरा गर्न बहुमतसहितको नेकपा (एमाले) नेतृत्वको सरकार बन्नुपर्छ। गुरुङले एमालेसँग मुलुकभरी नै अभूतपूर्व आकर्षण बढेको पनि दाबी गरे। वामआन्दोलनप्रति निष्ठा भएका सबै पार्टीका मान्छे एमालेमा प्रवेश गरिरहेका छन्, उनले भने एमाले विदेशीसँग घुँडा टेक्दैनन् भन्ने सन्देश पुगेको छ। जनताको आशा र भरोसाको पार्टी एमाले बनेको छ। लाइभ भिडियो"
भद्रकालीभैरवनाथ रथ जुधाइको अन्तर्य,"बर्सेनि झैं यसपालि पनि वसन्त बहार बोकी भक्तपुरेका घरदैलोमा एकपटक फेरि बिस्केट जात्राले यात्रा हाँकेको छ। जात्रा र यात्रा एकै अर्थ बोध गर्ने शब्दका दुई उच्चारण हुन् भन्न मन लाग्छ। संंस्कृतका यात्रा शब्द नेपाली र त्यस्तै अर्का भाषासम्म टहल्दै आउँदा जात्रा हुन पुगेछ। त्यसैले बिस्केट जात्रा बर्सेनि फेर्दै बदल्दै आउने यात्राकै एउटा निरन्तर क्रम बनेको छ। बिस्केट जात्राका अनेक आयाम छन्। यसका आख्यान छन्, उपाख्यान छन्। बिस्केटका अनेक पक्ष छन्। कुनै पक्षले पौराणिक भए अर्कोले तान्त्रिक पक्षलाई बोकेका छन्। कतिपय मिथक मिथ्या झैं लागेर पनि अर्थपूर्ण छन्। कति त सरल भनिएर पनि सहज बन्दैनन्। कति सहज देखिएर पनि असहज भेटिन्छन्। बिस्केट जात्रा बर्सेनि ओहोरदोहोर गर्ने भएर पनि निश्चल यथास्थितिपूर्ण देखिन्छ। जेहोस्, बिस्केट बिस्केटै हो। चैत्र मसान्तमा ठड्याइने लिंगो जात्राको चार दिनअगावै भैरवभद्रकाली प्रतिमाहरू आआफ्ना रथमा राखेर तानिन्छन्। एक प्रकारको मौसमी गीतका धुन गुञ्जिन्छ। थथेनेगु रसरंग गबले दइव, राम हँ। अर्थात् यस प्रकारको रसरंग कहिले पाइँदो हो, राम हँ। वासन्ती धुनमा गुञ्जिने यस लयलाई धातू राग भनिन्छ। धातुले निरन्तरता बोधक आलस्यका राग अलाप्छ। सांकेतिक छ पनि निरन्तरतासितको आलस्यपूर्ण आलाप बिस्केटको मौसमी धुन बन्छ। सबै आलस्य छाएकै हुन्छ। तथापि सबैमा अविरण वसन्त बोधका अनुभूति छाड्नु बिस्केटको आफ्नै स्वभाव बन्छ। चैत्र मसान्तमा लिंगो ठड्याइन्छ। वैशाख संक्रान्तिको साँझ लिंगो ढालिन्छ। मानो ठड्याउनु र ढालिनु नै लिंगो महोत्सवको बिस्केटजात्रा बने जस्तो लाग्छ। वैशाख संक्रान्ति। साँझ लिंगो ढालिन्छ ढ्याम्मै। लिंगो जात्रा भैरव र भद्रकाली दुवैले अवलोकन गरेकै हुन्छ। लिंगो ढालिन्छ। लगत्तै रसिकहरू भैरव र भद्रकालीको रथ तान्न थाल्छन्। बीचबीचमा मगन मस्त रसिकहरू उही आलाप राग मच्चाउँछन् राम हँ ! भैरव र भद्रकाली रथ जब गाःहिती टोलमा पुर्याइन्छ। झमक्क अँध्यारो परिसकेको हुन्छ। रसिकहरू घरघर पुग्छन्। मगनमस्त भोजभटेर खान्छन्। मानौं, मीठो भोजन र मस्त पिवन एक झर्को जीवन हो। भनौं खाई सार कि लगाई सार ! चाड पर्व अपरम्पार ! भोजन पछि। फेरि पनि रसिकहरू गाःहिती टोल पुुग्छन्। रथ तान्ने रहर गर्छन्। भैरवको रथ बरालेमा अड्याइराखेको हुन्छ। बेताल भैरव उँभो मुख पारी उत्तानो परेको हुन्छ। रथको अवस्थितिले यिनै विम्बबोध गराएको हुन्छ। गाःहिती टोल झन्दै अर्ध आकारको बटुको जस्तै रहेको छ। बरालो मुनितिर उत्तानो परेको भैरव रथमाथि भद्रकालीको रथ गर्रर् गुड्दै अभिसार भर्छिन्। भद्रकाली रथले भैरव रथमाथि एवं प्रकारले तीन पटकसम्म ड्याम्म अभिसार भर्छन्। यो प्रक्रियागत कार्यक्रमलाई भक्तपुरवासी समाज खःल्वाकेगु अर्थात् रथ जुधाउने भन्ने गर्छन्। प्रक्रियागत रूपमा यसरी रथ जुधाउने रीतिलाई बिस्केट जात्राको एक प्रमुख अंग वा पक्षको रूपमा लिइन्छ। जात्राभित्रको प्रतीक र विम्बात्मक अभिसारको अर्थ बोध होस् नहोस्। जात्रामय बिस्केट परम्परागत रिवाज भने पक्कै बनेको छ। अर्थ खुलाउन सके रीतिरिवाज पूर्ण जात्राको मर्म पनि खुल्न थाल्छ। यसको लागि सांस्कृतिक सचेतनाको क्षितिज भने खुल्नुपर्ने हुन्छ। जात्राभित्रका रिवाजले इंगित गरिरहेका संगममय अर्थ बिन्यास खुलेको चाड झन् प्रिय र गेय बन्छ। सबैले मान्ने चेष्टा गरुन् नगरुन् त्यो अर्कै सन्दर्भ बन्छ। परन्तु, भद्रकालीको रथले भैरव रथमाथि ड्याम्मै अभिसारपूर्ण जुझाइ र ठोकाइ क्रियाले वसन्त बहारको संगमकै गायन भरिरहेको हुन्छ। यस अभिसारले जीवन, जोवन र संगमको ऋचा गायन गरेकै हुन्छ। भद्रकाली र भैरवआपसमा स्पर्श गर्छन्। मस्किन्छन् तिनीहरू। आलिंगन गर्छन्। मचिन्छन् दुवै। मानौं यतिञ्जेल भद्रकाली मदोन्मत्त छिन्। भद्रकाली उन्म(ादित भएर भैरवमाथि बुइँ चढ्न पुग्छिन्। मानौं, बिस्केटको यावत् महिमा वसन्त बहारबाट स्वयं स्फुर्त हुने चरित्र मोहमाथि आधारित छ। कति रोेमाञ्चकारी लाग्छ यो रथ जुधाइको दृश्य। कति स्वाभाविक लाग्छ, यो भद्रकालीले शिवलिंगको जलहरी रूप धारण गरेको मूर्त कथाका स्पष्ट आख्यान खुलेको। जलहरी बीचबाट ठिंग उठेको शिवलिंगको तादात्म्य यस्तै रथ जुधाइ क्रियाको सम्मोहक चित्रमय विम्ब बन्छ। इमान नै धर्म र धर्म नै इमान बनून् ! एक फेरा छातीमा हात हालेर भनौं, कसले मात्र यो धर्म भाकेको नहोस्। कुन आत्माले मात्र त्यो चर्तिकला व्यहोरेको नहोस्। यो त स्त्रीपुरुषबीचको शाश्वत धर्म संगम रहेको छ। यो त धु्रवीय लिंगो बसका नांगो सत्य हो। यो त छोपिएको यथार्थको अव्यक्त कथाको पारदर्शी पहिचान हो। अब भन्नुस् तपाईं नै कि कति रसमय लाग्छ यो बिस्केटको भद्रकालीद्वारा अभिसार गरिने रथ जुधाउने मध्यरातको क्रियाजन्य संस्कार। त्यसैले भन्न मन लाग्छ भद्रकाली र भैरव रथ जुधाइ युद्धजनक जुधाइ होइन। न त यी रथ जुधाइका मूर्त दृश्य मात्र दुई रथ बीचका ढ्याक ढ्याकमै सीमित छ। यो त जीवनका वास्तविक पहलुसित सटेको छ। छातीमा हात हालेर भन्नु पर्दा मलाई भने यस्तै भन्न मन लाग्छ। प्रत्येक वसन्त बहारमा भद्रकाली रथले भैरव रथमाथि ढ्याक ढ्याक गरिरहन्छ र गरिनै रहनेछ। भैरवभद्रकाली रथ जुधाइ केबल प्रतीकात्मक स्वरूप ! अन्तर्य यसको जीवन्त कथासार मानव जीवनका पारिवारिक, सामाजिक, सांस्कृतिक पहल र पक्षधर मर्म बोक्छ। अन्तर मनका चिन्तनले यथार्थ बोध गराउँछ। कुनै पनि जात्रा महोत्सव र पर्वले अनेक अमूर्त पक्षलाई मूर्तमान पार्न सघाइरहन्छ। मात्र जिज्ञासा उर्लिरहनु पर्दो हुन्छ।"
सुनको मूल्य प्रतितोला ५०० ले बढ्यो,"काठमाडौं : सुनको मूल्य प्रतितोला ५०० ले बढेको छ। प्रतितोला ५०० सय बढेर तोलाको एक लाख दुई हजार ५०० रुपैयाँ पुगेको नेपाल सुन चाँदी व्यवसायी महासंघले जनाएको छ। अघिल्लो दिन प्रतितोला एक लाख दुई हजारमा कारोबार भएको थियो । आज तेजाबी सुनको मूल्य प्रतितोला एक लाख दुई हजार कायम गरिएको छ। यसको मूल्य अघिल्लो दिन प्रतितोला एक लाख एक हजार ५०० थियो । त्यस्तै, आज चाँदीको मूल्य अघिल्लो कारोबार मूल्यका तुलनामा प्रतितोला पाँच रुपैयाँले बढेर एक हजार ४२० पुगेको महासंघले जनाएको छ । बजारमा सुनचाँदीको आयातमा बैंकहरुले एलसी नखोलेपछि यसको प्रत्यक्ष प्रभाव देखिएको छ ।आपूर्ति ठप्प हुँदा यस क्षेत्रमा आवद्ध २० औं हजार व्यवसायी तथा लाखौं कालिगडको रोजीरोटी नै संकटमा पर्न सक्ने महासंघले जनाएको छ। विवाहको मौसम भएकाले सुन तथा चाँदीको माग बढ्ने हुँदा सरकारले यसको वैकल्पिक उपायमा ध्यान दिन व्यवसायीहरुले माग गरेका छन् । अन्तर्राष्ट्रिय बजारमा आज सुन प्रतिऔँस एक हजार ९८५ डलर आसपास कारोबार भइरहेको छ ।"
जात्रै जात्राको बिस्का,"'यो जात्रै जात्राको सहर हो। काठमाडौं उपत्यकालाई परिभाषा गर्नेहरूले भन्ने एउटा वाक्य हो। यसको मुख्य हिस्सा भक्तपुर पनि हो। विश्वव्यापी कोरोनाले यसमा ब्रेक लगायो। हरेक रातपछि बिहान आउँछ भनेझैं कोरोना संक्रमण घट्यो। र, यसवर्ष जात्रामा रथ र खट यात्रासँगै महामारी जितेको उमंग पनि सबैले बाँड्न पाए। रथ तान्ने लठ्ठामा युवाको बल मिल्यो। सिन्दुरे रङमा रमाउन बालकदेखि वृद्धसम्म पुगे। बुबाआमाको काँधमा चढेर जात्रा हेर्न पुगेका बालबालिकाको मुस्कानले जात्राको यात्रालाई सहज बनायो। संस्कार संस्कृति धान्ने अब तिनै बालबालिका हुन्। उनै युवा हुन्छन् र रथको लठ्ठा र खटलाई काँध थाप्नेछन्। मध्यपुर थिमिका गणेश मानन्धर भन्छन्, युवाको जोसले जात्रा चल्छ। नयाँ वर्षलाई सम्झनयोग्य बनाउने भक्तपुरको जात्रा नै हो। आठ रात नौ दिनसम्म जात्रा भक्तपुर नगरको सांस्कृतिक र ऐतिहासिक महत्त्वको प्रमुख आकर्षण हो, बिस्का जात्रा। यसभित्रै पर्छन् अन्य जात्रा पनि। हरेक वर्षको समाप्तिदेखि नयाँ वर्षको पहिलो सातासम्म भक्तपुर जात्रामय बन्छ। प्रत्येक मन्दिर र ऐतिहासिक स्थल रंगिन्छन्। सिंगारिन्छन्। २७ चैतदेखि सुरु भएर आठ रात नौ दिनसम्म यो जात्रा मनाइन्छ। तौमडीस्थित न्यातपोल मन्दिर अगाडिबाट भैरव र भद्रकालीको रथ तानेर सुरु हुने जात्रा वैशाख ५ मा गहिटी पुर्याएपछि समापन हुन्छ। लामो समयदेखि चलेको बिस्केट जात्रालाई स्थानीयले जोगाएका छन्। सबै जात्रा बिस्का जात्राभित्र पर्छन्। जात्रा मुलुककै लागि गर्वको विषय हो । कम्तीमा दुई हजार वर्षदेखि भक्तपुरमा बिस्का जात्रा चल्दै आएको छ। यस क्षेत्रमा कुँदिएका शिलालेख र धर्मग्रन्थले ती कुरालाई पुष्टि गर्छ । लिच्छविकालमा सुरु भएको जात्रालाई मल्ल राजाहरू विश्व, जगज्योर्ति, रणजितलगायतले थप परिष्कृत गर्दै अहिलेको स्वरूपमा ल्याएको देखिन्छ । जात्राको मुख्य आकर्षणमा रथ तान्ने र खट बोक्ने पर्छ। धेरै वर्ष र उतारचढाव जितेको यो जात्राले अघिल्ला वर्षमा फैलिएको कोरोना भाइरसलाई भने जित्न सकेन। जात्रा हुने क्षेत्र मौन रह्यो। मान्छेको भीडभाडमा संक्रमण जोखिम बढ्ने भएकाले यहाँ लिंगो ठड्याइएन, रथ तानिएन। जात्रै जात्राको बिस्काः जात्रा बिस्का जात्रालाई नै बिस्केट जात्रा भनिन्छ। भैरवनाथ र भद्रकालीको रथ तान्ने र भेलुखेलस्थित यसिंख्यःमा ५५ हात लामो यसिंद्योः (लिंगो) उठाउनु जात्राको मुख्य आकर्षण मानिन्छ। भैरवनाथको रथ तान्ने प्रचलन सुरु हुनुभन्दा अघि भद्रकालीको मात्र रथ तान्ने परम्परा रहेको थियो । सुरुमा रथ एकतले थियो। भूपतिन्द्र मल्लको पालामा तीनतले रथ बनाइएको इतिहास छ। उनैले बिस्काः (बिस्केट) सँगै नवदुर्गा नाच पनि ठाउँठाउँमा देखाउने चलन चलाएको बताइन्छ। बिस्काः बि स्यात ख्यात भन्ने शब्दबाट आएको मानिन्छ। यसको अर्थ सर्प मारेर झुन्ड्याउने भन्ने हो। बिस्काःको लिंगोमा झुन्ड्याइने ध्वजा त्यसैको रूप भएको स्थानीय वृद्ध रामधेज खाइजू बताउँछन्। सर्प मारिसकेपछि मनाइने जात्रा भएकाले लिंगो ठड्याउनुअघि टुप्पोमा नाग र नागिनीको प्रतीकस्वरूप दुइटा ध्वजा बाँधिन्छ। साथै अष्टमातृकाको प्रतीक आठ वटा डोरीले तानेर लिंगो उठाउने चलन छ। एउटा वंशको पतन र अर्कोको उदयका रूपमा मनाइने यो जात्रा सत्ता परिवर्तनको उत्सव पनि भएको खाइजूको तर्क छ। देवीदेवताको जात्रालाई भैरव र भद्रकालीको सम्मानमा मनाउने गरिएको हो, थिमिका विश्वमान श्रेष्ठ भन्छन्, बिस्का जात्राको संस्कृतिलाई उचाइमा पुर्याउन र मानिसले मात्र नभई देवीदेवताले समेत भैरव र भद्रकालीले सम्मान व्यक्त गरेको अर्थमा टोलटोलमा जात्रा भएको हो। भैरवनाथ र भद्रकालीको रथ तान्ने र भेलुखेलस्थित यसिंख्यःमा ५५ हात लामो यसिंद्योः (लिंगो) उठाउनु बिस्का जात्राको मुख्य आकर्षण मानिन्छ। जात्राको पहिलो दिन पाँचतले मन्दिर अगाडिको टौमढी चोकमा बनाइएको भैरवनाथको रथ तानिन्छ। यो प्यागोडा शैलीमा ३० फिट अग्लो बनाइएको हुन्छ। भक्तपुरको पाँचतले मन्दिर क्षेत्रलाई नगरको बीच मानिने भएकाले यहाँबाट जात्रा सुरु गर्ने चलन रहेको श्रेष्ठ बताउँछन्। सो ठाउँमा बनेको रथलाई नगरको माथ्लो भाग थने र नगरको तल्लो भाग क्वने मा लाने प्रचलन छ। श्रेष्ठका अनुसार पहिलो दिन देवता तल सवारी हुने दिन द्यो क्वाविज्याइगु हो। दोस्रो दिन रथ तान्ने र सरसफाई गर्ने मात्र काम हुन्छ। चैत मसान्तको दिन भेलुखेल ल्योसिंखेल मा ५५ हात लामो उठाएको लिंगो नव वर्षको पहिलो दिन ढालिन्छ। लिंगो उठाउने र ढाल्ने दिने हेर्न आउनेको दिनभरि नै मेला लाग्छ। वर्षमा एक दिन हुने यो कार्य हेर्न उपत्यकाभित्र मात्रै नभई विभिन्न देशका पर्यटक आउँछन्। जात्राको तेस्रो दिन गःहिटीमा भैरवनाथलाई बली चढाइन्छ। गुठी संस्थानद्वारा सरकारी पूजा गर्ने चलन छ। उक्त बलिपूजाको मासु प्रसादका रूपमा लाकुलाछेवासीलाई बाँडिन्छ। जसलाई स्थानीय भाषामा स्याःक्वःत्याःक्वः भनिन्छ। यसै दिन तेखाचोस्थित वाराहीको द्यो छें (देवघर)बाट वाराही पीठस्थित वाराही मन्दिर लैजाने परम्परा छ। स्थानीय बाजागाजासहित वाराहीलाई पीठमा लैजाने परम्परालाई स्थानीय भाषामा वाराही क्वाँहा बिज्यागु भन्ने गरिएको स्थानीय बुद्धिजीवी सुदर्शन शाक्य बताउँछन्। चौथो दिन वाराहीको वाराही तिप्वा जात्रा हुन्छ। यसिँख्यमा यसीं अर्थात् लिंगो उभ्याउने जात्रापछि भक्तपुर नगरपालिका३, तेखाचो टोलमा रहेको वाराहीको मूर्तिलाई खटमा राखी डुलाइन्छ। यसैलाई तिप्वा जात्रा भनिन्छ। खट प्यागोडा शैलीको हुन्छ। देवी वाराहीलाई एक रात पीठमा नै राख्ने चलन छ। भोलिपल्ट लिंगो ढालेपछि वाराहीको खटलाई पुज्न टोल टोलमा पुर्याइन्छ। यसलाई सबै टोलको परिक्रमापछि देवगृहमा लगिन्छ। बिस्का जात्राका क्रममा इन्द्रायणी देवीको त्वारिवा जात्रा पनि मनाइन्छ। यसबेला इन्द्रायणीको खटलाई शृंगार गरेर रथजात्रा मनाउने चलन छ। बिस्काकै आकर्षण हो, भैरव र भद्रकालीको रथ जुधाउने जात्रा। परापूर्वकालदेखि नै सञ्चालित लिंगो जात्राको समापनलगत्तै वैशाख १ गते स्थानीय खँला टोलमा भैरव र भद्रकालीको रथ संगम जात्रा हुन्छ। यसलाई भैरव र भद्रकालीको विवाहका रूपमा पनि लिइने संस्कृतिविद् तेजेश्वरबाबु ग्वांग बताउँछन्। महाकाली र महालक्ष्मीको संगम जात्रा पनि यसैभित्र पर्छ। यो जात्रा नयाँ वर्षको भोलिपल्ट मनाइन्छ। महाकाली द्यो छेंबाट मूर्तिलाई विमान आकारको खटमा राखी भोलाछेंबाट जात्रा सुरु गर्ने चलन छ। अर्कोतर्फ महालक्ष्मीको मूर्तिलाई पनि विमान आकारकै खटमा राखेर जात्रा सुरु गरिन्छ। यस अवसरमा सहभागीले एकातर्फ पहेँलो टोपी र अर्कोतर्फ रातो टोपी लगाउने परम्परा छ। ब्रह्मायणी र महेश्वरीको जात्रा त्यसको भोलिपल्ट मनाइन्छ। सूर्यमढीस्थित द्यो छेंमा रहेको ब्रह्मायणीको मूर्तिलाई खटमा राखी जात्राको सुरु हुन्छ। स्थानीयले चिलाख र मुस्याख्व बत्ती बाली खटको अगाडि हिँड्छन्। आआफ्नो इलाकामा जात्रा सुरु गरेपछि स्थानीय दत्तात्रय चोकको बीच भागमा आइपुग्दा भेट गराएर दुवैको रथ जुधाइन्छ। यसबेला दुवै खटको प्रसाद र चिलाख बत्तीसमेत साटासाट गर्ने प्रचलन छ। बिस्का जात्राको अवसरमा अष्टमातृका देवदेवीको मात्र नभई भैरव र गणेशको पनि जात्रा हुन्छ। परदेशी भीमसेनको खटजात्रा, सगुन पूजा, छुमा गणेशको जात्रा र द्योसँग पूजा (सगुन जात्रा)लाई बिस्काभित्रका महत्त्वपूर्ण जात्राका रूपमा लिइन्छ। बिस्काको अन्तिम दिन गहिटीमा रहेको भैरवको रथलाई माथ्लो टोलमा लगिन्छ। दिउँसो रथलाई पाँचतले मन्दिर अगाडि पुर्याएपछि जात्रा सम्पन्न हुन्छ। जिब्रो छेड्ने जात्रा बिस्का जात्राकै क्रममा जिब्रो छेड्ने जात्रा पनि हुन्छ। हरेक वर्ष वैशाख २ गते जीब्रो छेडिन्छ। बोडेका ४९ वर्षीय बुद्धकृष्ण वागश्रेष्ठले यो वर्ष नवौंपटक जिब्रो छेडेका छन्। छेड्नुअघि तीन दिनदेखि व्रत बस्ने चलन हुन्छ। व्रतदेखि जिब्रो नछेडेसम्म सुत्नसमेत नहुने र जिब्रो छेड्दा पीडा नहोस् भनेर सात दिनदेखि नै नुनसमेत नखाने स्थानीय बताउँछन्। व्रत बस्नेले जिब्रो छेड्नुअघि शक्ति प्राप्त होस् भन्ने कामनासहित बोडे क्षेत्रका विभिन्न देवीदेवताको पूजाआजा गर्ने गरिन्छ। एक महिना अगाडिदेखि तयार पारेर तेलमा डुबाएर राखेको फलामको १० इन्च लामो सुइरो जिब्रोमा छेड्ने परम्परा छ। त्यसपछि जिब्रो छेड्ने व्यक्तिले महादीप बोकेर एक घण्टा नगर परिक्रमा गर्ने परम्परा छ। जात्रा रोकिएका इतिहास हजारौं वर्षको इतिहास बोकेको बिस्का दुई वर्ष कोरोना महामारीका कारण रोकियो। मल्ल कालमा प्रताप मल्ल र ललितपुरका श्रीनिवास मल्लले भक्तपुरमा जात्रा हुन नदिन आक्रमण गरेको पनि इतिहास भेटिन्छ। करिब चार सय वर्षअघि बिस्काःकै समय पारेर भक्तपुरमा आक्रमण गर्दा जात्रा रोकिएको स्थानीय वृद्ध बलुचन्द खाइजू बताउँछन्। उनका अनुसार त्यो बेला एउटै औंलाले रथ तानेर जात्रा सम्पन्न गरेको किंवदन्ती छ।"
"डोटीमा गठबन्धनलाई उम्मेदवार छान्नै सकस, एमालेले पाँच पालिकामा टुंगो लगायो","डोटी : स्थानीय निर्वाचनका लागि डोटी गठबन्धनलाई उम्मेदवार छान्नै सकस भएको छ। जिल्लामा सहमत हुन नसकेपछि आआफ्नो दाबीसहित प्रदेश गठबन्धनमा पठाए पनि प्रदेशमा पनि अझै सहमति हुन सकेको छैन । प्रदेश गठबन्धन जिल्लामा छलफलमा जुटेपनि सहमतिमा पुग्न सकेको छैन। 'मेरो गोरूको बाह्रै टक्का' भनेझैँ दलहरूले आआफ्नो दाबीबाट पछि नहटेपछि बस्दै आएका बैठकहरु निष्कर्षबिहीन भएका छन्। डोटीमा दुईवटा नगरपालिका र सातवटा गाउँपालिका गरी ९ वटा पालिका रहेका छन्। ६५ वटा वडाहरू छन् । नेपाली कांग्रसले जिल्लाका दुईवटा नगरपालिकासहित ७ वटा पालिकाको प्रमुख र ४५ वटा वडाको वडाअध्यक्षहरू पाउनुपर्ने दाबी गरेको पार्टी सभापति नरेन्द्रबहादुर सिंहले जानकारी दिए । त्यसैगरी, बैठकमा नेकपा माओवादी केन्द्रले एउटा नगरपालिकासहित ४ वटा पालिकाको प्रमुख र ३४ वटा वडाको वडाअध्यक्षहरू पाउनुपर्ने दाबी पेश गरेको जिल्ला संयोजक कमल गड्सिलाले जानकारी दिए । नेकपा एकीकृत समाजवादीले दुईवटा पालिकाको नेतृत्व र १६ वटा वडाको नेतृत्वको माग दाबी गरेको बताइएको छ । राष्ट्रिय जनमोर्चाले भने केआईसिंह गाउँपालिकाको उपाध्यक्ष र दुईवटा वडाको वडा अध्यक्ष तथा शिखर नगरपालिकाको एउटा वडाको वडा अध्यक्षको दाबी गरेको कांग्रेस सभापति सिंहले बताए । विशेषगरी गठबन्धनमा पनि नेपाली कांग्रेस र नेकपा माओवादी केन्द्रका बीचमा भागबण्डाको कुरा मिल्न नसकेपछि निष्कर्षमा पुग्न सकिएको छैन । गत निर्वाचनामा नेकपा एमालेसँग झिनो मतले पराजित भएको नेपाली कांग्रेसले पछिल्लो समय नगरमा राम्रो पकड रहेको भन्दै छोड्न चाहिरहेको छैन भने तेस्रो स्थानमा आएको नेकपा माओवादीले समेत आफ्नो राम्रो पकड रहेको दावी गर्दै नेतृत्व छोड्न तयार छैन। जिल्ला सदरमुकाममा रहेको दिपायल सिलगढी नगरपालिकाको नेतृत्व दुबै पार्टीले दावी गरेपछि छलफल निष्कर्षबिहीन भइरहेका छन् । गत निर्वाचनामा नेकपा एमालेसँग झिनो मतले पराजित भएको नेपाली कांग्रेसले पछिल्लो समय नगरमा राम्रो पकड रहेको भन्दै छोड्न चाहिरहेको छैन भने तेस्रो स्थानमा आएको नेकपा माओवादीले समेत आफ्नो राम्रो पकड रहेको दाबी गर्दै नेतृत्व छोड्न तयार छैन । दिपायल सिलगढी नगरपालिकाको टुङ्गो लागेमा अरु पालिकाको सहजै टुङ्गो लाग्ने नेताहरु बताउँछन् । गठबन्धनको पक्षमा जिल्लाका सबै दलका प्रमुख नेताहरु रहेपनि नेपाली कांग्रेसका तल्लो तहका नेता कार्यकर्ता भने पक्षमा नरेहेको बताउँदै आइरहेका छन् । उनीहरु नेतृत्व तहलाई समेत गठबन्धनबाट निर्वाचनमा नजान र गठबन्धनको नाममा उम्मेदवार छनौटमा ढिलो नगर्न दबाब दिइरहेका छन् । उता, गठबन्धनकै अर्को दल जसपा डोटीका पार्टी अध्यक्ष श्रीबाबु श्रेष्ठले जिल्लामा भइरहेको गठबन्धनको छलफलका विषयमका आफूलाई जानकारी नभएको बताउँदै आइरहेका छन् । 'मलाई चुनावका विषयमा के कस्तो छलफल भइरहेको छ थाहा छैन,' श्रेष्ठले भने, 'हामीहरू चुनावमा एक्लै भएपनि जान्छौं ।' एमालेले पाँच पालिकामा टुङ्गो लगायो स्थानीय तहको निर्वचनका लागि नेकपा एमाले डोटीले पाँच पालिकामा उम्मेदवारको टुङ्गो लगाइसकेको छ । डोटीमा नेकपा एमाले एक्लै चुनाव लड्ने भएको छ । 'अहिलेसम्म कुनै पार्टीसँग सहकार्यका लागि छलफल अगाडि बढेको छैन,' नेकपा एमाले डोटीका अध्यक्ष चक्र मल्लले भने, 'हामीहरु एक्लै चुनावमा जाने हुनाले पाँचवटा स्थानीय तहका उम्मेदवार टुङ्गो लगाइसकेका छौं ।' नेकपा एमालेले डोटीको जोरायल गाउँपालिका, सायल गाउँपालिका, बोगटान फुड्सिल गाउँपालिका, केआईसिह गाउँपालिका र आदर्श गाउँपालिकामा आफ्ना उम्मेदवारको टुङ्गो लगाइसकेको छ । मल्लले भने,'अहिलेसम्म कुनै पार्टीले पनि हामीसँग सहकार्य गर्ने भन्दै प्रस्ताव ल्याएका छैनन्, हामीले पनि कसैसँग गरेका छैनौं ।' पहिले गठबन्धनले के गर्छ त्यसपछि मात्रै हामी चुनावमा के कसरी जाने भनेर अगाडि बढ्छौं' उनले भने । नेकपा एमालेले डोटीको जोरायल गाउँपालिका, सायल गाउँपालिका, बोगटान फुड्सिल गाउँपालिका, केआईसिह गाउँपालिका र आदर्श गाउँपालिकामा आफ्ना उम्मेदवारको टुङ्गो लगाइसकेको छ । जोरायलको अध्यक्षमा दुर्गादत्त ओझा र उपाध्यक्षमा जमुना बोहरा, सायलको अध्यक्षमा तेज डुम्रेल र उपाध्यक्षमा बिस्ना सिंहलाई उम्मेदवार बनाएको छ । दुबै पालिकाका चारैजनालाई दोहोर्याएको छ । उनीहरु बहालवाला अध्यक्ष र उपाध्यक्ष हुन् । त्यसैगरी बोगटान फुड्सिलको अध्यक्षमा हस्त बुढा, केआईसिंहको अध्यक्षमा तेज माझी र आदर्शको अध्यक्षमा डम्मर ओलीलाई उम्मेदवार बनाइएको अध्यक्ष मल्लले जानकारी दिए । बाँकी चारवटा पालिकाको टुङ्गो लाग्न नसकेपछि उम्मेदवारका आकांक्षी सबैको नामावलीसहित प्रदेश कमिटीमा सफारिस गरिएको अध्यक्ष मल्लले जनाए ।"
"एमाले केन्द्रीय सचिवालय बैठक बस्दै, घोषणापत्रबारे छलफल हुने","काठमाडौं : प्रमुख प्रतिपक्षी नेकपा एमालेले केन्द्रीय सचिवालय बैठक आज बस्दैछ। आसन्न स्थानीय तहको निर्वाचन तयारी, घोषणापत्रप्रतिबद्धता पत्रमाथि छलफल गर्न बैठक बस्ने एमाले प्रचार विभाग उपप्रमुख विष्णु रिजालले जानकारी दिए। उनका अनुसार सोमबार बिहान ११ बजे पार्टी कार्यालय, थापाथलीमा बस्ने तय भएको छ। एमालेले कम्युनिस्ट दिवसका दिन वैशाख ९ गते सार्वजनिक गर्ने घोषणापत्र तयारी गरेको छ। केन्द्रले टुंगो लगाउने ६ महानगर र ११ उपमहानगरपालिकामध्ये धेरै ठाउँमा एमालेले सर्वसम्मत उम्मेदवार छनोट गरिसकेको छ। छनोट भएका उम्मेदवारको समीक्षा र बाँकी रहेकामा कसलाई पठाउनेबारे पनि छलफल हुने बताइएको छ। प्रचार विभाग उपप्रमुख रिजालका अनुसार सचिवालय बैठक सोमबार साँझ ६ बजे बस्नेछ। त्यसअघि केन्द्रीय कार्यालयको बैठक बोलाइएको हो।"
"निर्वाचनमा हार्नु परे हारौंला, कांग्रेस कार्यकर्ता तालमेलको पक्षमा छैनन्, नगरौं : गगन थापा","काठमाडौं : नेपाली कांग्रेसका महामन्त्री गगन थापाले निर्वाचनमा कांग्रेसले हार्नुपरे हारौंला तर गठबन्धन गरेर जान नहुने बताएका छन्। काठमाडौं क्षेत्र नम्बर ४ मा कांग्रेस कार्यकर्ताहरुको प्रशिक्षण कार्यक्रमलाई सम्बोधन गर्दै थापाले कांग्रेस र मतदाता कोही पनि तालमेलको पक्षमा नरहेको दाबी गरेका हुन्। उनले निर्वाचनमा हारजित स्वाभाविक भएको बताउँदै कांग्रेस पार्टीको कोही पनि नेता कार्यकर्ता तालमेलको पक्षमा नभएको स्पष्ट पारे। ५० भन्दा बढी जिल्लाका नेताकार्यकर्तासँग सम्पर्कमा छु। देशैभरीका नेता कार्यकर्ता तालमेलको पक्षमा छैनन्।उनले थपे, पार्टीका साथी, नेता कार्यकर्ता, शुभेच्छुक, मतदाता कांग्रेसलाई भोट दिने पनि तालमेलका पक्षमा देखिएका छैनन्। कार्यकर्ता, मतदाताको मनोविज्ञान निर्वाचनमा हार्नुपरे हारिएला, राजनीति भनेको विचारसँग जोडिएको विषय हो। निर्वाचन अगाडि नै तालमेल गर्ने कुरा स्वभाविक नभएको बताउँदै उनले चुनावपछि सरकार बनाउन संख्या नपुग्दा तालमेल स्वभाविक भएको बताए। निर्वाचन पछाडि आफ्नो बहुमत नपुग्दा कसैसँग मिलेर सरकार बनाउने भन्ने संसदीय व्यवस्था अनुसार स्वाभाविक हो, तर निर्वाचनभन्दा पहिले नै तालमेल गरेर चुनावमा जित्नको लागि जाने भन्ने कुरा चाहिँ हाम्रो लागि स्वाभाविक कुरा होइन, पार्टीका साथीहरुले पनि यहि भनिरहनु भएको छ।"
स्थानीय तहमा अपारदर्शिता,"जनताको प्रत्यक्ष मतबाट स्थानीय सरकार गठन हुन्छ। केन्द्र र प्रदेश सरकार जस्तो यो बीचमा विघटन हुँदैन। त्यसैले, स्थानीय सरकार स्थायी प्रकृतिको हो। यो जनताको नजिकको अर्थात्, घरदैलोको सरकार हो। घरबाट निस्केपछि सरकार भेटिनुपर्छ भन्ने मान्यता राखिन्छ। त्यसैले हरेक गाउँमा भेटिने वडा कार्यालय स्थानीय सरकार हुन्। यिनीहरूले नै जनतासँग प्रत्यक्ष जोडिएर काम गरिरहेका हुन्छन्। स्थानीय सरकारलाई विकेन्द्रीकरण हो कि भन्ने कतिपयको बुझाइ छ। त्यो गलत हो। एकात्मक सरकारमा मात्रै विकेन्द्रीकरण हुन्छ। संघीय सरकारमा राज्य शक्तिको बाँडफाँट हुन्छ। संविधानले नै राज्यको शक्ति जनतासँग प्रत्यक्ष पुर्याउन स्थानीय सरकारको परिकल्पना गरेको हो। स्थानीय सरकार गठनमा समावेशितालाई निकै ध्यान दिइएको छ। अल्पसंख्यक वा कुनै समुदाय नछुटुन् भनेर कानुनले नै संरक्षण गरेको छ। दलित र अल्पसंख्यकको उपस्थिति अनिवार्य गरेको छ। समावेशिताको दृष्टिकोणले पनि स्थानीय तह गतिलो उदाहरण हो। स्थानीय सरकारमा तीनवटै अंगको स्वरूप छ। कार्यपालीका छ। जननिर्वाचित सभा (व्यवस्थापिका) छ। न्यायिक समिति छ, जसले न्यायपालिकाको पनि काम गर्छ। एकअर्थमा भन्दा यो प्रदेशभन्दा बलियो छ। किनभने प्रदेशमा न्यायपालिका छैन। सरकारका सबै अंग रहेको स्थानीय सरकार पूर्ण अधिकार प्राप्त छ। यसको क्षेत्राधिकार थोरै छ। जति छ, पूर्ण छ। अहिलेको स्थानीय तहलाई ऐन कानुन निर्माणदेखि तिनीहरूको कार्यान्वयनको अधिकार छ। ऐन, नियम, कार्यविधि, मापदण्ड, निर्देशिका बनाउने संवैधानिक अधिकार छ। संविधानले तोकेका एकल अधिकारका विषयमा त कानुन बनाउन पनि स्वतन्त्र छ। साझा अधिकारको विषयमा संघ र प्रदेशसँग नबाझिने गरी कानुन बनाउनुपर्छ। संविधानले प्रदेश, संघ र स्थानीय सरकारका अधिकार बेग्लाबेग्लै तोकिदिएको छ। स्थानीय सरकारले जनतामा सेवा प्रवाह गर्ने, सुशासन दिने र विकास निर्माण गर्ने अधिकार पाएको छ। यी मुख्य तीन कार्यभारसहित संविधानले दिएको जिम्मेवारी पूरा गर्नुपर्ने यसको मुख्य दायित्व हो। २०७४ मा स्थानीय तह गठन भएपछि जनताले पाउने सेवासुविधामा उल्लेखनीय सुधार भएका छन्। अपवादका केही घटनाबाहेक अधिकांश जनप्रतिनिधिले विकास निर्माणका काममा महत्त्वपूर्ण भूमिका निर्वाह गरेका छन्। ७ सय ५३ स्थानीय सरकारमा ३७ हजार ७ सय १३ जनप्रतिनिधि छन्। स्थानीय सरकारले ३८ क्षेत्रमा काम गर्नुपर्ने दायित्व छ। जनतासँग प्रत्यक्ष जोडिएर काम गर्नुपर्ने भएकाले जनप्रतिनिधि निकै संवेदनशील हुनुपर्छ। स्थानीय स्तरका विकास निर्माणका काम गर्ने जिम्मेवारी र दायित्व स्थानीय सरकारको हो। भूगोलभित्रको काम छ भने प्रदेशसँग पनि समन्वय गर्नुपर्छ। विभिन्न स्थानीय तहले धेरै राम्रो काम पनि गरेका छन्। सबै दलका प्रतिनिधि मिलेर गाउँको विकासका लागि नयाँ नयाँ योजना पनि बनाएका छन्। स्थानीय कृषि तथा पशुपालनबाट आम्दानी गर्न जनताको सहयोगी बनेका छन्। स्थानीय तह गठनपछि शिक्षा तथा स्वास्थ्यको क्षेत्रमा उल्लेखनीय काम पनि भएका छन्। इलामको सूर्योदय सामुदायिक विद्यालयमा निकै राम्रो पठनपाठन सुरु भएको छ। भारतको दार्जिलिङमा पढ्न गएका विद्यार्थीसमेत फर्केर त्यहाँ भर्ना हुन थालेका छन्। यस्तै, विद्यार्थी नभएर मर्ज मा गइसकेका विद्यालयमा पनि अहिले राम्रो प्रगति भइरहेको छ। अनुगमन समिति पनि छ। यो समिति खासै सक्रिय भएन। विकास निर्माणको काम सकिएको रकम भुक्तानी दिनुअघि अनुगमन गर्ने हो। स्थानीय हाटबजार व्यवस्थापन गर्ने जिम्मा पनि स्थानीय सरकारले गरिरहेका छन्। वातावरण संरक्षणको काममा पनि नेतृत्व लिएका छन्। हरेक दिन जनताको प्रत्यक्ष निगरानीमा हुने जनप्रतिनिधिलाई काम गर्नैपर्ने सामाजिक दायित्व पनि छ। स्थानीय सरकारले सामाजिक संरक्षण, भाषा, संस्कृतिकलाको संरक्षण, स्थानीय अदालत, नगर प्रहरी, विपद् व्यवस्थापनमा समेत काम गर्दै आएका छन्। कोभिड महामारी फैलिरहेको बेला स्थानीय तहले प्रशंसायोग्य काम गरे। क्वारेन्टाइन व्यवस्थापनदेखि होल्डिङ सेल्टर राख्ने कार्यमा समेत अगाडि देखिए। कोरोना महाव्याधिका बेला कर्णाली तथा सुदूरपश्चिम प्रदेशका स्थानीय तहले विशेष काम गरेका थिए। स्थानीय सरकारलाई विकास भनेकै सडक निर्माण हो भन्ने छाप परेको छ। जुन गलत हो। स्थानीय सरकारको बजेटको करिब ७० प्रतिशत रकम सडक निर्माणमै खर्च भएको पाइन्छ। सडक बनाउने भन्दै डाँडा भत्काउने कामले तीव्रता पाएको छ। न्यायिक समितिमा मेलमिलाप केन्द्रको व्यवस्था छ। गाउँको समस्या गाउँमै हल होस् भन्ने यसको उद्देश्य हो। अर्थात्, समाज एक ढिक्का भएर बसोस् भनेर संविधानले परिकल्पना गरेको हो। अदालतमा जितहार हुन्छ, तर न्यायिक समितिमा दुवै पक्षको जित हुन्छ। स्थानीय सरकारले गरेका फैसलाविरुद्ध दुई प्रतिशत मात्रै पुनरावेदनका लागि गएको तथ्यांक छ। यसैकारण पनि न्यायिक समितिले धेरै नै प्रभावकारी काम गरिररहेका छन् भन्न सकिन्छ। सुरुसुरुमा स्थानीय तहलाई संघले अधिकार दिएन भन्ने गुनासो थियो। अहिले पालिकाले वडालाई अधिकार दिएन भन्ने गुनासो छ। जोसँग शक्ति छ, उसले बाँड्न नचाहने गलत संस्कार हामीमा छ। स्थानीय तहमा पनि यही समस्या देखिएका छन्। संविधानले स्थानीय तहलाई कर निर्धारण गर्ने र असुल गर्ने अधिकार दिएको छ। तर स्थानीय तहहरूले तोकेको करको दायरा भने फरकफरक छ। केहीले अति नै कर उठाए भन्ने जनगुनासो छ भने केहीले जनता रिसाउँछन् भनेर करै नउठाएको भन्ने पनि सुनियो। स्थानीय तहमा एकथरीले जति पनि कर तोक्ने र अर्काेले करै नलगाउने दुईथरी अवस्था देखा परेका छन्। अधिकांश स्थानीय तहले कानुनबमोजिम बनाउनुपर्ने योजना बनाएका छैनन्। आवधिक योजना धेरै स्थानीय तहले बनाएनन्। ३१ प्रतिशतले मात्रै बनाएका छन्। यो पाटोमा कमजोर देखिएका छन्। जनप्रतिनिधिले जनतासामु जे बोल्छन्, त्यो विषय वार्षिक बजेटमा पर्नुपर्छ। बजेटमा नपर्ने हो भने प्रतिनिधिले बोल्नुको कुनै काम हुँदैन। स्थानीय तहको अर्को कमजोरी भनेको बजेटको पूर्वतयारी हो। आम्दानी नै नहुने विषयमा आम्दानी देखाएर बजेट बनाउने प्रचलन गलत छ। प्रायःजसो स्थानीय तह आन्तरिक आम्दानी बढाउनेतर्फ देखिएनन्। सरकारले दिएको बजेट खर्च गर्नमा मात्रै व्यस्त छन्। यसैकारण स्थानीय सरकार पूर्ण स्वतन्त्र हुन सकेनन्। स्थानीय तहमा समता र समावेशिता दुवै बराबरी हुनुपर्छ। स्रोतसाधन प्रयोगको प्रभावकारिता छैन। सहमतिउन्मुख कार्य हुनुपर्छ। आफूले गरेका कामको जवाफदेहिता हुनुपर्छ। जनप्रतिनिधि जिम्मेवार हुनैपर्छ। पारदर्शी हुनैपर्छ। स्थानीय तहमा भ्रष्टाचार मौलाएको छ। अधिकांश जनप्रतिनिधि बिचौलियाको घेराबन्दीमा छन्। उनीहरूलाई थुनेर राख्ने बिचौलिया सक्रिय छन्। गाउँपालिकाको अध्यक्षभन्दा पनि नगरपालिकाको मेयरले बढी सार्वजनिक सम्पत्तिको दुरुपयोग गरेको तथ्यांक छन्। भ्रष्टाचारको मामिलामा अध्यक्ष मात्र होइन, उपाध्यक्ष पनि उत्तिकै संलग्न छन्। बुवा जनप्रतिनिधि भएपछि छोरा ठेकेदार हुने र छोराले नै ठेक्का पाउने चलन बढेको छ। स्थानीय तहमा सार्वजनिक स्रोतको दुरुपयोग बढ्दै गएको छ। केही जनप्रतिनिधि त अधिकारको दायरामा नपर्ने काम पनि गर्न पछि परेनन्। स्थानीय सरकारको सम्पत्ति निकै कम भाडामा दिएका छन्। सुविधाका नाममा मेयरले मात्रै दुईतीनवटा गाडी र मोटरसाइकल प्रयोग गरेका छन्। सार्वजनिक जग्गाको अतिक्रमण बढेको छ। अस्थायी शिक्षक नियुक्ति, मापदण्डबिना शिक्षकको दरबन्दी निकाल्नेलगायत रेकर्ड नपाइने अख्तियार दुरुपयोगका घटना बग्रेल्ती छन्। ढिलासुस्ती गरिदिने र सेवाग्राहीको काम निष्पक्ष रूपमा नगर्ने मनसाय पनि भ्रष्टाचार नै हो। काम ढिला गरिदिने प्रवृत्तिले भ्रष्टाचारलाई प्रश्रय दिन्छ। मन्त्री सबैभन्दा भ्रष्ट हुन्छन् भन्ने आममान्यता छ। भ्रष्टाचारलाई राजनीतिक संरक्षक छ भन्ने आरोप छ। जनतादेखि मन्त्रीसम्म, किसानदेखि व्यापारीसम्म सबैलाई पैसाको मोह बढेकाले पनि भ्रष्टाचार बढेको देखिन्छ। प्रायःजसोले आआफ्ना मान्छेलाई करारमा कर्मचारी भर्ना गरेका छन्। त्यसैकारण लोकसेवासँग कर्मचारी माग भएको छैन। यसैकारण स्थानीय तहको सरकारको काममा केही ढिलासुस्ती देखिन्छ। तजबिजी अधिकार प्रयोग गर्ने ठाउँमा बढी भ्रष्टाचार हुन्छ। त्यसैले शक्तिको गैरकानुनी व्यापार नै भ्रष्टाचार हो। भ्रष्टाचारमा लिने र दिने अर्थात् फाइदाको वस्तु र मनसाय देखिनुपर्छ। स्थानीय तहमा लेखा समिति र स्थानीय सुशासन समितिले राम्रोसँग काम गरेका छैनन्। अधिकांश स्थानीय तहमा आर्थिक अनियमितता देखिएका छन्। बेरुजुको चांग छ। तर पनि अनुगमन गर्ने लेखा समिति गठन भएका छैनन्। लेखा समिति गठन गर्नुपर्ने अनिवार्य व्यवस्था हो। स्थानीय तहमा विपक्षी दल हुँदैनन्। कहीँ कतै अध्यक्षभन्दा फरक दलको व्यक्ति लेखा समितिमा बस्ने अभ्यास पनि गरेका छन्। तर, यो यथेष्ट छैन। स्रोत अनुगमन तथा बजेट अनुगमन समिति भने सक्रिय छन्। विषयगत योजमा तर्जुमा समितिले पनि काम गरिरहेको छ। यसले स्थानीय तहका सबै योजनामा काम गर्छ। अनुगमन समिति पनि छ। यो समिति खासै सक्रिय भएन। अनुगमन कसरी गर्ने भन्ने ज्ञान नहुँदा यो समितिले खास राम्रो काम गरेको छैन। विकास निर्माणको काम सकिएको रकम भुक्तानी दिनुअघि अनुगमन गर्ने हो। अनुगमन गर्ने ढंग नै पुगेको देखिँदैन। पारदर्शिताका सवालमा चुप बस्ने र स्वार्थको द्वन्द्वमा फस्ने काम भएको छ। यसविरुद्ध नागरिकले आवाज उठाउनुपर्ने आवश्यकता छ। स्थानीय सरकारको संस्थागत विकास हुन जरुरी छ।"
"वीणा उल्का वर्षा आजदेखि सक्रिय ,वैशाख ९ गते राति देख्ने सकिने",काठमाडौं : सक्रिय मौसमले साथ दिएको खण्डमा वैशाख ९ गते राति नेपाली आकाशमा उल्का वर्षाको रमाइलो दृश्य देख्न सकिने नेपाल एस्ट्रोनोमिकल सोसाइटीले जनाएको छ । आजदेखि सक्रिय हुने वीणा उल्का वर्षा (लाइरिड मिटियोर सावर) वैशाख १२ गतेसम्म सक्रिय रहने सोसाइटीका अध्यक्ष सुरेश भट्टराईले जानकारी दिए । वैशाख ९ गते राति ९ बजेदेखि सूर्योदयसम्म उल्का वर्षा हेर्नदेख्न सकिने उनले बताए। अत्यधिक सक्रियताको समयमा प्रतिघन्टा १५२० वटा उल्का खसेको देख्न सकिनेछ । थ्याचर नामक पुच्छ्रे ताराले छोडेका धुलाका कण पृथ्वीको वायुमण्डलमा घर्षण भई जलेर नष्ट हँदा यो उल्का वर्षा देखिने गर्दछ । थ्याचरपुच्छ्रे ताराले सूर्यको एक परिक्रमा लगाउन ४१५ वर्ष लगाउँदछ । पुच्छ्रे तारा वा धुम्केतुले सूर्यलाई परिक्रमा गर्ने क्रममा आफ्नो कक्षमा धुलाका कण छोड्ने गर्छन् । जुन लाखौँ किलोमिटरसम्म फैलिन सक्छन् । यसरी फैलिएका धुलाका कणले सूर्यलाई परिक्रमा गरिरहेको हुन्छ । परिक्रमा गर्ने क्रममा जब यी धूलाका कणहरु पृथ्वीको वायुमण्डलमा ठोकिन्छन् तब उल्का देखिन्छ । यदि यस्तो दृश्यमा १० वा सोभन्दा बढी उल्का देखिएमा त्यस्तो घटनालाई उल्का वर्षा भन्ने गरिन्छ । रासस
किन खस्दैन लाखौं मत ?,"काठमाडौं : निर्वाचनमा एक मत नै निर्णायक हुन्छ। अर्थात्, एक मतले जितहार हुन्छ। बराबरी भए गोला प्रथाबाट निर्णय गरिन्छ। तर, लाखौं मतदाताले मतदान गर्ने गरेका छैनन्। २०७४ को स्थानीय तह निर्वाचनमा ३५ लाख ८५ हजार २ सय २० जनाले मतदान गरेनन्। त्यति बेला १ करोड ४० लाख ७४ हजार ४ सय २४ मतदाता थिए। १ करोड ४ लाख ८९ हजार २ सय ४ जनाले मात्रै मताधिकार प्रयोग गरे। २०७४ कै प्रतिनिधिसभा निर्वाचनमा मतदाताको संख्या १ करोड ५२ लाख ४७ हजार ९ सय ३८ थियो। तर, १ करोड ५९ लाख ४ हजार ४४ ले मात्रै मत दिए। ४६ लाख ५३ हजार ८ सय ९४ मत खसेन। ०७० को दोस्रो संविधानसभा निर्वाचनमा १ करोड २१ लाख ४७ हजार ८ सय ६५ मतदाता थिए। त्यसमध्ये प्रत्यक्षतर्फ ९५ लाख १६ हजार ७ सय ३४ ले मात्रै मतदान गरे। समानुपातिकतर्फ ९७ लाख ७६ हजार ७ सय ३ मत खस्यो। प्रत्यक्षतर्फ २६ लाख ३१ हजार १ सय ३१ र समानुपातिकतर्फ २३ लाख ७१ हजार १ सय ७२ ले मतदान नै गरेनन्। मतदान नगर्नुमा १० कारण निर्वाचन आयोगले सबै मतदाताका लागि मतपत्र छाप्छ। मतदाता शिक्षामा अर्बौं लगानी गर्छ। तापनि, २५ देखि ३० प्रतिशत मतदाताले मत नदिने गरेको निर्वाचनको तथ्यांकले देखाउँछ। यसले निर्वाचनमा सरकारले गर्ने लगानी बालुवामा पानीजस्तै भएको छ। कानुनी रूपमा उम्मेदवार जिते पनि सामाजिक वैधतामा प्रश्न उठ्ने गरेको छ। २०३७ सालको राष्ट्रिय जनमत संग्रहमा कुल मतदाताको ६६९२ ले मात्रै मतदान गरेका थिए। २०७४ को स्थानीय तह निर्वाचनमा ७४५२ प्रतिशत मतदाता मात्रै मतदान केन्द्र पुगे। २०७० को संविधानसभा सदस्यको समानुपातिकमा ७९८२ प्रतिशत मतदान भएको थियो। जुन हालसम्मको सबैभन्दा बढी मतदान भएको रेकर्ड छ। तर, यो वर्षपछि झन्डै २० प्रतिशतले मतदाननै गरेन। यति धेरै मतदाता निर्वाचनमा किन सहभागी हुँदैनन् ? पहिलो कारण : धेरै मतदाता देशबाहिर मतदाताको ठूलो संख्या देशबाहिर छ। रोजीरोटीको सिलसिलामा कोही साउदी त कोही कतारमा छन्। भारतमा रहेका लाखौं मतदाता पनि चुनावमा सहभागी हुन सक्दैनन्। निर्वाचन ऐनले मतदाता नामावली भएकै वडामा गएर मतदान गर्नुपर्ने व्यवस्था गरेको छ। आयोगका सूचना अधिकारी सूर्यप्रसाद अर्याल भन्छन्, मुलुकबाहिर रहेका मतदाता निर्वाचनका समयमा मतदान केन्द्रसम्म आउन भ्याउँदैनन्। जसकारण उनीहरू आफ्नो प्रतिनिधि छनोटको अवसरबाट वञ्चित हुन्छन्। निर्वाचनका बेला लाखौं मतदाता देशबाहिरै रहने गरेको पूर्वप्रमुख निर्वाचन आयुक्त भोजराज पोखरेल बताउँछन्। राजनीतिक रूपमा सचेत युवा देशबाहिर छन्, पूर्वप्रमुख आयुक्त पोखरेल भन्छन्, उनीहरूले आफ्नो मताधिकार प्रयोग गर्न सकेका छैनन्। सरकारी आंकडाअनुसार पनि झन्डै ३५ लाख युवा देशबाहिर छन्। दोस्रो कारण : भौगोलिक बनावट भौगोलिक बनावटका कारण मुलुकका सबै ठाउँमा आउजाउ गर्न सहज छैन। कतिपय ठाउँ निकै विकट छन्। जहाँ मतदान केन्द्रसम्म पु्ग्न कठिन हुन्छ। त्यस्तोमा बिरामी, बुढाबूढी, अशक्त मतदानबाट बञ्चित हुन्छन्। यसकारण पनि धेरै मतदाता निर्वाचनमा सहभागी नहुने गरेको पोखरेल बताउँछन्। तेस्रो कारण : सरकारी सेवाको बाध्यता सुरक्षाकर्मी, निर्वाचनमा खटिने कर्मचारी, जागिरको सिलसिलामा बाहिर हुन्छन्। मतदान गर्न तोकिएको ठाउँमा जानुपर्ने कानुनी व्यवस्थाले उनीहरूले मतदान गर्न पाउँदैनन्। मतदान घट्नुको यो पनि एउटा प्रमुख कारण रहेको पूर्वप्रमुख आयुक्त पोखरेल बताउँछन्। निर्वाचन पर्यवेक्षणमा खटिने पर्यवेक्षक र पत्रकार पनि समय नपाएर मतदानबाट बञ्चित हुन्छन्, पोखरेल भन्छन्। २०६४ र २०७० को संविधानसभामा निर्वाचनमा खटिने कर्मचारीका लागि अस्थायी मतदाताको व्यवस्था गरिएको थियो। उनीहरूलाई समानुपातिकतर्फ मतदान गर्न दिइएको थियो। स्थानीय तहको जनप्रतिनिधि छनोट गर्ने अधिकार वडाका मतदातालाई मात्रै दिइएको छ, सूचना अधिकारी अर्याल भन्छन्, कर्मचारीलाई मतदान गर्न दिँदा विकृति आयो। त्यसपछि २०७४ को स्थानीय चुनावमा स्थानीय मतदातालाई मात्रै जनप्रतिनिधि छनोट गर्न दिइयो। वडास्तरमा एक भोटले जित र हार हुने अवस्था रहेको उल्लेख गर्दै अर्याल भन्छन्, निर्वाचनमा खटिएका ८१० जना कर्मचारीले त्यहाँको परिणाममा ठूलो प्रभाव पर्न सक्छ। चौथो कारण : जाँगरको कमी गाउँभन्दा सहरी क्षेत्रमा धेरै मतदाता हुन्छन्। सहरी क्षेत्रमा मतदान गर्नेको संख्या घट्दै गएको पूर्वप्रमुख आयुक्त पोखरेल बताउँछन्। भन्छन्, सहरी क्षेत्रका मतदातामा राजनीतिप्रति वितृष्णा बढेको छ। त्यही कारण कतिपय काममा व्यस्त भएर पनि मतदान गर्न जाँदैनन्। पाँचौं कारण : मतदान स्वेच्छिक मतदान गर्नुपर्ने अनिवार्य कानुनी व्यवस्था छैन। कतिपय देशमा मतदान गर्न नगए दण्डजरिवाना पनि हुन्छ। त्यस्ता देशमा बाध्य भएर मतदान गर्छन्, पोखरेल भन्छन्, हाम्रो देशमा मतदान स्वेच्छिक हो। विदेशतिर ४०५० प्रतिशत मतदान भयो भने पनि धेरै मतदान भएको ठानिन्छ। हाम्रोमा मतदान गर्नेको संख्या राम्रो नै छ। छैटौं कारण : घरमुली मात्रै मतदान गर्ने मधेसमा घरमुलीले मात्रै मतदान गर्ने चलन छ। नेपाल पत्रकार महासंघका पूर्वअध्यक्ष धर्मेन्द्र झाका अनुसार तराईका जिल्लामा घरमा अभिभावकले मतदान गरे पुग्छ भन्ने बुझाइ छ। ग्रामीण भेगका महिलामा अन्य सदस्यको मतदान केन्द्रसम्म पहुँच छैन। सातौं कारण : निराशा राजनीति भद्रगोल छ। देश अँध्यारोतिरको यात्रा देख्दा मतदातामा निराशा छ। हास्यकलाकार मनोज गजुरेल भन्छन्, नेपाली जनता साना उपलब्धिमा धेरै खुसी हुन्छन्। ठीक त्यसको उल्टो नेतृत्वले थोरै गल्ती गर्दा सानो चित्त दुखिहाल्छ। चुनाव आउँदा नेताहरू गाउँगाउँ पस्छन्। आश्वासन दिन्छन्। जितेपछि फर्केर जाँदैनन्। व्यवस्था बदलिए पनि अवस्था नबदलिँदा राजनीतिप्रति मतदाताको प्रश्नै, प्रश्न छ। नेताहरूको बेइमानी र गैरजिम्मेवारीले मतदाता आजित छन्। उनीहरू जे बोल्छन्, त्यो गर्दैनन्। जे गर्छन्, त्यो बोल्दैनन्, प्राडा बद्रीविशाल भट्टराई भन्छन्, राजनीति गर्नेलाई मस्ती छ। भोट दिएर जिताउने जनताको अवस्था जस्ताको त्यस्तै छ। आठौं कारण : मतदाताकै मनोदशा मत दिँदा मैले के पाउँछु, के हुन्छ भन्ने प्रश्न निर्वाचन नबुझेका मतदाताले गर्छन्। उनीहरूको आर्थिक स्थिति पनि कमजोर हुन्छ। निर्वाचनमा लोभ, लालचमा पर्छन्। खोजेको कुरा नपाउँदा त्यस्ता मतदाता मतदानमा सहभागी नहुने गरेको बताउँछन् माओवादी केन्द्र नेता लीलामणि पोखरेल। नेताहरूले बोलकबुल गरेको काम नगर्दा मतदाताहरू निराश हुन्छन्, नेता पोखरेल भन्छन्, राज्यप्रणाली र नेताहरू गम्भीर नबन्दा मतदातामा निर्वाचनप्रतिको उत्साहमा कमी आउनु स्वाभाविकै हो। नवौं कारण : हिंसा पैसा, बन्दुक र गुण्डाको प्रयोगले स्वच्छ निर्वाचन हुन सकिरहेको छैन। त्यो बेला शारीरिक मात्रै होइन, मानसिक हिंसा पनि हुने गरेका कारण कतिपय मतदान गर्न जाँदैनन। पूर्वप्रमुख निर्वाचन आयुक्त पोखरेल सुनाउँछन्, कस्तोसम्म अवस्था छ भने उम्मेदवारउम्मेदवार नभई खर्च गर्ने डनडनबीच प्रतिस्पर्धा भइरहेको झै लाग्ने गर्छ। मतदाताहरू असुरक्षाका कारणले मतदान केन्द्रसम्म नजाने गरेको माओवादीका केन्द्रीय सदस्य पोखरेल बताउँछन्। राज्य प्रणाली, राजनीतिक दल जिम्मेवार बन्नै पर्छ। मतदातालाई मतको महत्व बुझाउनै पर्छ, उनी भन्छन्। दसौं कारण : अपडेट नहुनु कसैको मृत्यु हुँदा पनि उसको नाम मतदाता नामावलीमा हुन्छ। बसाइसँराइ गरे पनि पुरानै गाउँमा नाम हुन्छ। यसले पनि मतदाता संख्याभन्दा मतदान गर्नेको संख्यामा केही प्रतिशत कमी आउने गरेको एमाले निर्वाचन विभाग उपप्रमुख नीरज आचार्य बताउँछन्। मतदानको कमीले वैधतामा प्रश्न अधिक मतदान नहुँदा जित र हारमै फरक पर्ने गरेको त्रिविको ग्रामीण विकास केन्द्रीय विभाग कीर्तिपुरका सहप्रध्यापाक डा सुमन खरेल बताउँछन्। जसले बढी मत ल्याउँछ उसले कानुनी रूपमा जित्छ। तर, बढीभन्दा बढी मतदाता मतदानमा सहभागी नहुँदा सामाजिक रूपमा वैधताको प्रश्न तेर्सिन्छ, डा खरेल भन्छन्। उनका अनुसार निर्वाचनले देशको विकास र राजनीतिमा कस्तो प्रभाव पार्छ भन्ने मतदाताले बुझ्न सकेका छैनन्। जसकारण मतदानप्रति मतदाताको औधी रुचि हुन सकेको छैन। चुनाव आयो भने मात्रै मतदाता शिक्षामा आयोगले काम गर्छ। अरू समय न दलले काम गर्छ न त आयोगले नै। चुनावलाई लक्ष्य गरी सञ्चालन हुने मतदाता शिक्षाले मतदान गर्न मात्रै सिकाउँछ। मतको महत्वबारे जनचेतना दिइँदैन। त्यसैले चुनावताका आयोगले सञ्चालन गर्ने मतदाता शिक्षा कर्मकाण्डीजस्तै हुन्छ। यसले मतदातामा खासै प्रभाव पर्दैन, डाखरेल भन्छन्, स्नातकोत्तर पढ्ने विद्यार्थीले पनि चुनाव, मतदानबारे बुझेका छैनन्। उनीहरू सामाजिक सञ्जाल हेरेर धारणा बनाउँछन्। जहाँ गलत, मिथ्या, भ्रामक सूचना पनि हुन्छन्। स्नातकदेखि स्नातकोत्तरसम्मको पाठ्यक्रममा निर्वाचनसम्बन्धी विषयवस्तु राख्नुपर्ने उनी बताउँछन्। देशबाहिर रहेको आप्रवासी मतदातालाई मतदानको अधिकार प्रयोग गर्न आयोगले योजना ल्याउनुपर्ने बताउँछन् एमाले निर्वाचन विभाग उपप्रमुख आचार्य। हाम्रो मतदाता कतार, दुबई, मलेसियामा धेरै छन्। अर्को ठूलो संख्या छिमेकी देश भारतमा छन्, उनी भन्छन् उनीहरू निर्वाचनका बेला देशमा आउन सक्दैनन्। यत्रो ठूलो संख्यालाई मतदानमा सहभागी गराउन हामीले निर्वाचन आयोगसँग छलफलका क्रममा भनेका छौं। कसरी सहभागी गराउने आयोगले त्यसको योजना ल्याउनुपर्छ। विदेशमा रहेका नागरिकलाई मतदानको व्यवस्था गर्न कानुन बनाउन संसद्को राज्य व्यवस्था समितिमा पठाइएको प्रमुख निर्वाचन आयुक्त दिनेशकुमार थपलियाको भनाइ छ। कुन निर्वाचनमा कति मतदान ? राष्ट्रिय जनमत संग्रह २०३७ मा कुल मतदाता ७१ लाख ९२ हजार ४५१ थिए। जसमध्ये ४८ लाख १३ हजार ४८६ ले मात्रै मतदान गरे। यो निर्वाचनमा ६६९२ प्रतिशत मत खस्यो। आमनिर्वाचन २०४८ मा ७२ लाख ९१ हजार ८४ जनाले मात्रै मतदान गरे। अर्थात्, ६५१५ प्रतिशतले मतदान गरे। यो चुनावमा १ करोड ११ लाख ९१ हजार ७ सय ७७ जना मतदानको अधिकार दिएको थियो। आमनिर्वाचन २०५१ का लागि आयोगले १ करोड २३ लाख २७ हजार ३ सय २९ मतदाता रहेको जनाएको छ। त्यसमध्ये ७६ लाख २५ हजार ३ सय ४८ जना अर्थात् ६१८६ प्रतिशतले मतदान गरे। आमनिर्वाचन २०५६ मा ८८ लाख ९४ हजार ५ सय ६६ जनाले मतदान गरे। यो निर्वाचनमा कुल मतदाता१ करोड ३५ लाख १८ हजार ८ सय ३९ थियो। कुल मतदातामध्ये ६५७९ प्रतिशत मात्रैले निर्वाचनमा सहभागिता जनाए। आयोगका अनुसार संविधानसभा सदस्य निर्वाचन २०६४ मा १ करोड ७६ लाख ११ हजार ८ सय ३२ को नाम मतदाता नामावलीमा थियो। प्रत्यक्षतर्फ १ करोड ८ लाख ६६ हजार १ सय ३१ अर्थात् ६१७० प्रतिशतले मतदान गरे। समानुपातिकतर्फ १ करोड ११ लाख ४६ हजार ५४० जनाले मतदान गरे। समानुपातिकतर्फ (६३२९ प्रतिशत मात्रै मतदान भयो। संविधानसभा सदस्य निर्वाचन २०७० मा १ करोड २१ लाख ४७ हजार ८ सय ६५ मतदाता थिए। प्रत्यक्षतर्फ ९५ लाख १६ हजार ७ सय ३४ अर्थात् ७८३४ प्रतिशत मतदाता निर्वाचनमा सहभागि भए। समानुपातिक तर्फ ९७ लाख ७६ हजार ७ सय ३ मत सख्यो। स्थानीय तह निर्वाचन २०७४ मा ३५ लाख ८५ हजार २२० मतदाताले मतदान गरेनन्। यो निर्वाचनमा १ करोड ४० लाख ७४ हजार ४२४ मतदाता थिए। १ करोड ४ लाख ८९ हजार २ सय ४ जना मात्रै मतदान केन्द्र पुगेका थिए। कुल मतदातामध्ये ७४५२ ले निर्वाचनमा सहभागिता जनाएका थिए। प्रतिनिधिसभा निर्वाचन २०७४ मा कुल मतदाता १ करोड ५२ लाख ४७ हजार ९ सय ३८ थिए। ४६ लाख ५३ हजार ८ सय ९४ जना मतदानमा सहभागी भएनन्। कुल मतदातामध्ये १ करोड ५९ लाख ४ हजार ४४ ले मात्रै उम्मेदवारलाई भोट दिए। ६८६६ प्रतिशतले मतदान गरेका थिए।"
प्रदेश १ मा गठबन्धनमै गाँठो,"प्रदेश १ व्यूरो : स्थानीय तह निर्वाचन नजिकिँदै गइरहे पनि प्रदेश १ मा सत्तारुढ गठबन्धनमा उम्मेदवार छनोट सकसपूर्ण बनिरहेको छ । चुनावी तालमेलका विषयमा पालिकाको भागबण्डा मिल्न नसक्दा गठबन्धनको गाँठो फुक्न सकेको छैन । गठबन्धनको प्रारम्भिक खाका शनिबार आउने भनिए पनि कुनै निस्कर्ष निस्कन नसक्दा गठबन्धन धरापमा परेको छ । गठबन्धनभित्रको विवाद उग्र बनेको छ । शीर्ष नेताले स्थानीय तहमा गठबन्धन गरेर चुनावमा भाग लिन दिएको निर्देशन प्रदेश १ का १४ वटै जिल्लामा कार्यान्वयन नहुने अवस्थामा पुगेको हो । केही स्थानीय तहमा केन्द्रीय निर्देशनविपरीत चुनावको तयारी भइरहेको छ । दलहरुले आआफ्नो हिसाबमा चुनावी अभियान, सभा र प्रचारप्रसारलाई भने तीव्र पारेका छन् । उम्मेदवारी मनोनयनको समय नजिकिँदै जाँदा पनि छलफल, संवाद र बैठकबाट तालमेलका लागि गरिएका प्रयास सफल हुन सकिरहेको छैन । कुनकुन पालिकाका प्रमुख र उपप्रमुख कुन दलले लिनेभन्ने विषयमा सहमति जुट्न नसकेको हो । सत्ता राजनीतिको केन्द्रमा रहेका दलबीच चुनावी तालमेलका लागि इमान्दार नबनेको आरोप एकअर्कालाई लगाउने क्रम सुरु भएको छ । सिट बाँडफाँटलाई लिएर कांग्रेस र माओवादीबीच ठूलो मतभेद छ । जनाधार कमजोर रहेका दलहरु चुनावी तालमेलमा जोड दिइरहेका छन् । तर सिट बाँडफाँटमा उनीहरुको दाबीलाई कांग्रेसले स्वीकार गरेको छैन । कांग्रेसका अधिकांश नेता कार्यकर्ता तालमेलको विपक्षमा छन् । नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी (जसपा)समेतका दलबीच सिट बाडफाँटमा कुरा नमिल्दा प्रदेश १ मा गठबन्धन धर्मराएको छ । सिट बाँडफाँटलाई लिएर कांग्रेस र माओवादीबीच ठूलो मतभेद छ । जनाधार कमजोर रहेका दलहरु चुनावी तालमेलमा जोड दिइरहेका छन् । तर सिट बाँडफाँटमा उनीहरुको दाबीलाई कांग्रेसले स्वीकार गरेको छैन । कांग्रेसका अधिकांश नेता कार्यकर्ता तालमेलको विपक्षमा छन् । प्रदेश १ मा १ सय ३७ स्थानीय तह छन् । २०७४ सालमा कांग्रेसले ५१, माओवादीले ९ र जसपाले २ वटा पालिकाको प्रमुख जितेको थियो । एकीकृत समाजवादीको जन्म भएकै थिएन । तालमेलका लागि ४ दलले बनाएको मोरङ जिल्ला स्तरीय कार्यदलले कुनै निस्कर्ष निकाल्न सकेन । कार्यदलमा कांग्रेसबाट मोरङ उपसभापति भक्तिनाथ माझी, माओवादीबाट जिल्ला संयोजक विजय विश्वास, जसपाबाट जिल्ला अध्यक्ष राजकुमार यादव र एकीकृत समाजवादीबाट नेता उद्धव पोखरेल थिए । जसपा अध्यक्ष यादवले कार्यदलबाट निस्कर्ष ननिस्किएका कारण जिल्ला तहको मूल समितिलाई तालमेलको जिम्मा दिनुपर्ने अवस्था आएको बताए । भने, 'कार्यदलले कुरा मिलाउन नसकेपछि मूल समितिलाई जिम्मा दिइएको हो । तर त्यसले पनि मिलाउने सम्भावना देखिँदैन ।'गठबन्धन दलमध्ये कांग्रेसले विराटनगर महानगरपालिकामा कोहीसँग पनि तालमेल हुने स्पष्ट पारिसकेको छ । कांग्रेसले विराटनगरको मेयरमा ७ र उपमेयरमा १२ जना सम्भावित उम्मेदवारको नाम एकल सिफारिस गरिसकेको छ । मोरङका १७ स्थानीय तहमध्ये कांग्रेसले यसअघिको निर्वाचनमा जितेका १० वटा पालिकासहित ११ वटामा प्रमुख आफूले पाउनुपर्ने माग राखेको छ । एमालेबाट अलग भएर बनेको नेकपा (एकीकृत समाजवादी)ले सुन्दरहरैँचा, पथरीशनिश्चरे नगरपालिका तथा केराबारी र कानेपोखरी गाउँपालिकामा प्रमुख मागेको छ । कांग्रेसले २०७४ सालमा विराटनगरसहित रतुवामाई, उर्लाबारी, लेटाङ र सुन्दरहरैँचा नगरपालिका तथा केराबारी, सुनवर्षी, धनपालथान र कटहरी गाउँपालिकाको प्रमुख जितेको थियो । बूढीगंगा गाउँपालिकामा जितेको फोरम लोकतान्त्रिक अहिले कांग्रेसमा समाहित भइसकेको छ । यसअघि रंगेली नगरपालिकामा विजयी भएको माओवादीले तालमेलका क्रममा रतुवामाई र रंगेली नगरपालिका तथा ग्रामथान, मिक्लाजुङ र धनपालथान गाउँपालिकाको प्रमुख दाबी गरिरहेको छ । जहदा गाउँपालिका जितेको जसपाले सुनवर्षी र रंगेली नगर तथा जहदा, धनपालथान र कटहरी गाउँपालिकाको दाबी छाडेको छैन । एमालेबाट अलग भएर बनेको नेकपा (एकीकृत समाजवादी)ले सुन्दरहरैँचा, पथरीशनिश्चरे नगरपालिका तथा केराबारी र कानेपोखरी गाउँपालिकामा प्रमुख मागेको छ । एमालेले यसअघि पथरीशनिश्चरे र बेलबारी नगरपालिका तथा मिक्लाजुङ, ग्रामथान र कानेपोखरी गाउँपालिका जितेको थियो । कांग्रेस जिल्ला उपसभापति माझीले धेरै प्रयास गर्दा पनि गठबन्धनमा भागबण्डाको सहमति जुट्न नसकेको बताए । सबैले आआफ्नो दाबी र अडान नछाडेपछि तालमेलको प्रयास असफल भएको उनको भनाइ छ । यसअघि जितेका तहमा कांग्रेसले अरुलाई छाड्न सक्दैन, माझी भन्छन्, त्यसमा हाम्रो दाबी स्वभाविक हो । सिट बाँडफाँटमा २०७४ सालको चुनावमा प्राप्त परिणामलाई आधार मान्नुपर्ने केन्द्रको निर्देशन रहेको माझी बताउँछन् । अरु दलले आफ्नो पार्टीले प्राप्त गरेको मतभार भन्दा धेरै सिटको दाबी गरेपछि गठबन्धन सकसमा परेको उनको भनाइ छ । पार्टीको तल्लो तहबाट पनि अरु दलसँग चुनावी तालमेल गर्न नहुने सुझाव आएको उनले स्पष्ट पारे । सिट बाँडफाँटमा २०७४ सालको चुनावमा प्राप्त परिणामलाई आधार मान्नुपर्ने केन्द्रको निर्देशन रहेको माझी बताउँछन् । अरु दलले आफ्नो पार्टीले प्राप्त गरेको मतभार भन्दा धेरै सिटको दाबी गरेपछि गठबन्धन सकसमा परेको उनको भनाइ छ । कांग्रेसको अस्वभाविक दाबीका कारण गठबन्धन नै धर्मराएको माओवादी केन्द्र प्रदेश १ का अध्यक्ष हर्क नेम्बाङको आरोप छ । कांग्रेसका कारण प्रदेशमा गठबन्धन धर्मराएको छ, उनले भने, तर, गठबन्धनलाई भत्कन नदिने कोसिस गरिरहेका छौँ । संखुवासभा, इलाम र सोलुखुम्बुमा कांग्रेस र माओवादीबीच गठबन्धन नहुने निश्चित भएको नेम्बाङले बताए । पाँचथर, ताप्लेजुङ र तेह्रथुममा पनि गठबन्धनको सम्भावना करीव टुंगिएको छ । माओवादीले आफ्नो हैसियतभन्दा धेरै भाग खोजेपछि समस्या आएको दाबी कांग्रेसको छ । केन्द्रले पठाएको मापदण्ड अनुसार सिट बाँडफाड गर्नुपर्नेमा हामी स्पष्ट छौँ, कांग्रेस पाँचथरका सभापति रुपनारायण जबेगुले भने, माओवादीले आफ्नो हैसियतभन्दा धेरै सिट दाबी गरेका कारण समस्या आइरहेको छ । शीर्ष नेताहरुले हस्ताक्षर गरेर पठाएको डकुमेन्टमा कांग्रेस अडिग रहे पनि माओवादीले बखेडा झिकेको उनको आरोप छ । जसपा प्रदेश १ संसदीय दलका नेता एवं पार्टीका केन्द्रीय सदस्य जयराम यादवले चुनावी तालमेलका लागि आन्तरिक गृहकार्य भने जारी राखिएको बताए । कांग्रेसभित्रको अन्तरकलहले समस्या भइरहेको छ, उनले भने, कांग्रेसको एउटा समूह तालमेलको पक्ष र अर्को समूह विपक्षमा भएकाले पनि यो अवस्था आइरहेको हो । जसपा र एकीकृत समाजवादीका नेताहरु कांग्रेस र माओवादीको अडान तथा अस्वभाविक दाबीलाई एकअर्काले नमान्ने परिस्थिति आउँदा गठबन्धन टुट्ने अवस्थामा पुगेको बताउँछन् । जसपा प्रदेश १ संसदीय दलका नेता एवं पार्टीका केन्द्रीय सदस्य जयराम यादवले चुनावी तालमेलका लागि आन्तरिक गृहकार्य भने जारी राखिएको बताए । कांग्रेसभित्रको अन्तरकलहले समस्या भइरहेको छ, उनले भने, कांग्रेसको एउटा समूह तालमेलको पक्ष र अर्को समूह विपक्षमा भएकाले पनि यो अवस्था आइरहेको हो । १ नगरपालिकासहित ८ स्थानीय तह रहेको पाँचथरमा यसअघि कांग्रेसले ४ र माओवादीले १ पालिका प्रमुख जितेका थिए । आफूले जितेको पालिका नछाड्ने र माओवादीले जितेका ठाउँमा दाबी नगर्ने कांग्रेसले स्पष्ट पारेको छ । ४ नगरपालिकासहित १० स्थानीय तह रहेको इलाममा माओवादीले १, समाजवादीले ३ र कांग्रेसले ८ वटाको प्रमुख दाबी गरेका छन् । कांग्रेस इलामका सभापति डम्बर खड्काले माओवादीसँग पालिका प्रमुखको दाबी गर्ने गरीको मत नरहेको बताए । माओवादीको दाबीले उसँग गठबन्धन नहुने अवस्था आउन सक्ने उनको भनाइ छ । २ नगरपालिकासहित ४ गाउँपालिका रहेको तेह्रथुममा कांग्रेसले सबै पालिका र एकीकृत समाजवादीले २ वटाको प्रमुख दाबी गरिरहेका छन् । एमालेबाट आठराई गाउँपालिका प्रमुखमा विजयी बनेका मानबहादुर लिम्बू अहिले एकीकृत समाजवादीमा छन् । कांग्रेसका तेह्रथुम सभापति अर्जुन तुम्बाहम्फेले केन्द्रकै निर्देशन अनुसार सबै पालिकामा प्रमुखको दाबी गरिएको बताए । समाजवादीका जिल्ला अध्यक्ष कृष्ण चोङ्बाङ गठबन्धनको सम्भावना कमजोर बनेको बताउँछन् । १ नगरपालिका र ८ गाउँपालिका रहेको ताप्लेजुङमा कांग्रेसले ८ र माओवादीले ३ पालिका प्रमुखको दाबी गरेका छन् । नेपाली कांग्रेस प्रदेश १ का सभापति उद्धव थापा मापदण्डविपरित गएर अरु दलले अस्वभाविक दाबी गर्दा गठबन्धनभित्र सहमति जुट्न नसकेको बताउँछन् । सबै दल आआफ्नै बार्गेनिङमा छन्, उनले भने, सकेसम्म मिलाउने प्रयास भइरहेको छ । नसकेमा अरु विकल्प खुला छ । झापाका १५ स्थानीय तहमध्ये एकीकृत समाजवादीले शिवसताक्षी, अर्जुनधारा र भद्रपुर नगरपालिकासहित ५ वटा पालिकाको प्रमुख दाबी गरेको छ । दमक, गौरीगञ्ज, झापा गाउँपालिकासहित ५ वटा पालिका प्रमुखमा माओवादीको दाबेदारी छ । कांग्रेस झापा सभापति देउमान थेवे अरु दलले कांग्रेसलाई नै भाग नराखिकन दाबी गरिरहेको बताउँछन् । चुनावी तालमेल र उम्मेदवार चयन थप पेचिलो बनेको छ, उनले भने, हैसियत बिर्सिएर अरुले गरेको दाबीका कारण कांग्रेसले अर्कै निर्णय लिन सक्छ ।' अरुको व्यवस्थापन गरिदिन आवश्यक नरहेकाले कार्यकर्ताको माग अनुसार कांग्रेस एक्लै अघि बढ्नसक्ने थेवे बताउँछन् । भागवण्डाको विषय टुंगो लाग्न नसकेपछि गठबन्धनका दलले शनिबार कार्यदल बनाएका थिए । कांग्रेसका जिल्ला सचिव कृष्ण हुमागाईं नेतृत्वको कार्यदलमा माओवादी केन्द्रका मोहन टुडू, एकीकृत समाजवादीका नीलमणि बराल र जसपाका गौरीमान राई छन् । झापाका १५ स्थानीय तहमध्ये एकीकृत समाजवादीले शिवसताक्षी, अर्जुनधारा र भद्रपुर नगरपालिकासहित ५ वटा पालिकाको प्रमुख दाबी गरेको छ । दमक, गौरीगञ्ज, झापा गाउँपालिकासहित ५ वटा पालिका प्रमुखमा माओवादीको दाबेदारी छ । देश १ का आर्थिक मामिला तथा योजना मन्त्री एवं माओवादी नेता इन्द्र आङ्बो (मौसम)ले फेसबुक पेजमा गरेको पोस्टले प्रदेशको राजनीतिक माहोल तातिएको छ । झापामा एमालेले उम्मेदवार छान्न सबै स्थानीय तहमा कार्यकर्ताको मत लिएको छ । माओवादीका झापा संयोजक राजु आचार्यले गठबन्धनका दलभित्र ९ वटा पालिकामा सहमति भएको दाबी गरेका छन् । बाँकी ६ वटामा सहमति नभए स्वस्थ्य प्रतिस्पर्धामा जानुपर्ने उनको भनाइ छ । प्रदेश १ का आर्थिक मामिला तथा योजना मन्त्री एवं माओवादी नेता इन्द्र आङ्बो (मौसम)ले फेसबुक पेजमा गरेको पोस्टले प्रदेशको राजनीतिक माहोल तातिएको छ । उनले लेखेका छन्, एउटालाई हराएर अर्कालाई जिताउने ठेक्का माओवादीको होइन, लोकतन्त्र, व्यवस्था, संविधान रक्षार्थ जिम्मेवारपूर्ण सहकार्यको अपेक्षा मात्र हो । सहमतिको नाममा विलम्ब घातक मात्र हुन्छ । अब मैत्रीपुर्ण प्रतिस्पर्धाको लागि अबिलम्ब अगाडि बढौँ । आवश्यकता र औचित्यको आधारमा स्थानीय स्तरमा नै तालमेलको अधिकार स्वेच्छिक र खुल्ला गरिनुपर्ने सुझाव उनको छ । कतिपयले उनको पोस्टप्रति समर्थन जनाएका छन् । कतिपयले कांग्रेसको चुरीफुरी बढेको भन्दै गठबन्धन नगर्दा राम्रो हुने सुझाव दिएका छन् । कांग्रेसको शेखर कोइराला पक्षधरले उदयपुरमा गठबन्धन गर्न नहुनेभन्दै पार्टी जिल्ला सभापति हिमाल कार्कीको ध्यानआकर्षण गराइसकेका छन् । निवर्तमान पार्टी सभापति बिदुर बस्नेत, पूर्वक्षेत्रीय सभापति बसन्त बस्नेतसहितका नेता कार्यकर्ताले कम्युनिष्ट विभाजित भएको अवस्थामा एक्लै चुनावमा जाँदा कांग्रेसलाई फाइदा पुग्ने सुझाव दिएका छन् । उदयपुरका ८ वटै स्थानीय तहमा कांग्रेसको जित निश्चित रहेको दाबी पूर्वक्षेत्रीय सभापति बस्नेतको छ । यसअघिको निर्वाचनमा एमालेले ६, कांग्रेस र माओवादीले ११ वटा पालिकाको प्रमुख जितेका थिए । किशोर बुढाथोकी विराटनगर, भीमकुमार बाँस्कोटा फिदिम, सुब्रत न्यौपानेझापा र भरत खड्का उदयपुरबाट"
सत्ता गठबन्धन : १ नम्बर प्रदेशका स्थानीय तहमा तालमेल अन्योल,"फिदिम : सत्ता साझेदारी दलका शीर्ष नेताहरूले स्थानीय तहमा गठबन्धन गरेर चुनावमा भाग लिन दिएको निर्देशन पूर्वका जिल्लाहरूमा कार्यान्वयन नहुने देखिएको छ। १ नम्बर प्रदेशका जिल्लास्थित नेताहरू केन्द्रीय निर्देशनविपरीत चुनावको तयारीमा छन्। यस्तो तयारीले पाँच दलीय गठबन्धन सकसमा छ। गठबन्धनमा आबद्ध दलका नेताहरूले एक अर्का पार्टीलाई चुनावी तालमेल गर्न इमान्दार नबनेको आरोप लगाउन थालेका छन्। नेपाली कांग्रेस, नेकपा (माओवादी केन्द्र), नेकपा (एकीकृत समाजवादी) र जनता समाजवादी पार्टीबीच सिट बाँडफाँटमा कुरा नमिलेपछि प्रदेश १ मा गठबन्धन धर्मराएको हो। सिट बाँडफाँटमा कांग्रेस र माओवादीबीच ठूलो मतभेद छ। कांग्रेसको अस्वाभाविक दाबीका कारण गठबन्धन धर्मराएको माओवादी केन्द्रका प्रदेश १ अध्यक्ष हर्क नेम्बाङको आरोप छ। प्रदेशमा गठबन्धन धर्मराएको छ, नेम्बाङले भने, कांग्रेसका कारण गठबन्धन समस्यामा परेको हो। तर, हामी गठबन्धनलाई भत्कन नदिने कोसिमा छौं। संखुवासभा, इलाम र सोलुखुम्बुमा कांग्रेस र माओवादीबीच गठबन्धन नहुने निश्चित भएको नेम्बाङले बताए। पाँचथर, ताप्लेजुङ र तेह्रथुममा पनि गठबन्धनको सम्भावना करिब टुंगिएको छ। माओवादीले आफ्नो हैसियतभन्दा धेरै भाग खोजेपछि समस्या आएको कांग्रेसको भनाइ छ। केन्द्रले पठाएको मापदण्डअनुसार सिट बाँडफाँट गर्नुपर्नेमा हामी स्पष्ट छौं, कांग्रेस पाँचथरका सभापति रूपनारायण जबेगुले भने, माओवादीले आफ्नो हैसियतभन्दा धेरै सिट दाबी गर्दा समस्या आएको हो। पाँच दलका शीर्ष नेताहरूले हस्ताक्षर गरेर पठाएको डकुमेन्टको आधारमा सिट बाँडफाँट गर्न कांग्रेस तयार भएको तर, माओवादीले बखेडा झिकेर समस्या आएको जबेगुको तर्क छ। कांग्रेस र माओवादीको अडानका कारण गठबन्धन समस्यामा परेको जनता समाजवादी पार्टी र एकीकृत समाजवादीका नेताहरू बताउँछन्। पाँचथरको हकमा माओवादीको दाबी हाम्रो पार्टीलाई अस्वाभाविक लागेको छ, जसपाका एक नेताले भने, माओवादीको दाबी सुन्दा हामीलाई नै अच्चम्म लाग्छ। उसको दाबीलाई कांग्रेसले मान्ने स्थिति हामी देख्दैनौं। सिट बाँडफाँटमा २०७४ सालको चुनावमा प्राप्त गरेको मत परिणामलाई आधार मान्नुपर्ने केन्द्रको निर्देशन छ। गठबन्धनका सबै दलले आफ्नो पार्टीले प्राप्त गरेको मतभारभन्दा धेरै सिटको दाबी गरेपछि गठबन्धन सकसमा परेको हो। प्रदेश १ मा जम्मा १ सय ३७ सिट छन्। यसअघिको चुनावमा कांग्रेसले ५१ सिट र माओवादीले ९ सिट जितेको थियो। नेकपा एमालेसँग पराजित बनेको अधिकांश स्थानीय तहमा कांग्रेस दोस्रो पोजिसनमा छ। यसअघिको चुनावमा एकीकृत समाजवादी पार्टीको जन्म भएको थिएन। पाँचथरमा एक नगरपालिकासहित आठ स्थानीय तह छन्। जसमध्ये कांग्रेसले फिदिम नगरपालिकासहित चार स्थानीय तहको प्रमुखसहित अधिकांश वडामा जितेको थियो। माओवादीले जितेको एउटा गाउँपालिकामा आफूले दाबी नगर्ने र आफूले जितेको पालिकामा माओवादीले दाबी गर्न नमिल्ने कांग्रेसको तर्क छ। एमालेले जितेको तीनवटा गाउँपालिमा मतभारका आधारमा सिट बाँडफाँट गर्नुपर्ने कांग्रेसको दाबी छ। तर, माओवादीले कांग्रेसले जितेको फालेलुङ गाउँपालिका सहित तीनवटा पालिका पाउनुपर्ने अडान लिएपछि गठबन्धनमा कुरा नमिलेको हो। इलाममा चार नगरपालिकासहित १० स्थानीय तह छन्। जम्मा ८१ वडा रहेको इलाममा एक नगरप्रमुखसहित ३५ वडाध्यक्षको सिटमा माओवादीले दाबी गरेको छ। एकीकृत समाजवादीले दुई गाउँपालिका र १ नगरपालिकाको प्रमुखमा दाबी गरेको छ। नेपाली कांग्रेसले ८ पालिका प्रमुखमा दाबी गरेको हो। इलाममा माओवादीको दाबीलाई गठबन्धनका अन्य दलले अस्वाभाविक भनेका छन्। इलाममा कांगे्रस र एकीकृत समाजवादी सहमति नजिक छन्। तेह्रथुममा २ नगरपालिका, ४ गाउँपालिकामा ४३ वडा छन्। यसअघिको निर्वाचनमा कांग्रेसले एक नगरपालिकासहित १९ वडामा जितेको थियो। अहिले कांग्रेसले सबै पालिका प्रमुखमा दाबी गरेको छ। केन्द्रको निर्देशनलाई मान्दा सबै पालिकामा कांग्रेस प्रमुख दावेदार हो, कांग्रेस तेह्रथुमका सभापति अर्जुन तुम्बाहम्फेले भने । एमालेबाट एकीकृत समाजवादीमा गएका मानबहादुर लिम्बू आठराई गाउँपालिकाका अध्यक्ष हुन्। सोही आधारमा एसले दुई गाउँपालिका प्रमुखको दाबी गरेको छ। एक नगरपालिका र आठ गाउँपालिका रहेको ताप्लेजुङमा ६१ वडा छन्। जसमध्ये कांग्रेसले आठ स्थानीय तहको प्रमुखमा दावी गरेको छ। माओवादीले तीन पालिकामा दावी गरेको हो। गठबन्धन र तालमेल हितकर छैन : गगन थापा चुनावी तालमेलको विरोधमा बैठकस्थल बाहिर प्रदर्शन र नाराबाजी संखुवासभामा भत्कियो गठबन्धन, कांग्रेसले हात उठाएपछि माओवादीको आपत्ति प्यूठानको नौवहिनीमा भत्कियो गठबन्धन कैलालीमा भागबण्डा मिलाउन गठबन्धनलाई सकस गठबन्धनका नेतालाई माधव नेपालले भने हाम्रो शक्तिको अवमूल्यन नगर्नुस्, हामी यतिकै दावा गर्दैनौं कांग्रेसले आवश्यकताअनुसार तालमेल गर्छ : महामन्त्री शर्मा पर्सामा गठबन्धन भंग, कांग्रेस र जसपाले वीरगञ्ज महानगरसहित सबै पालिकामा छुट्टाछुट्टै चुनाव लड्ने गठबन्धनमा सकस भएपछि एकल उम्मेद्ववारी घोषणा दोलखामा पनि चुनावी गठबन्धन नहुने, स्वस्थ प्रतिस्पर्धा गर्ने चार दलको निर्णय"
"माथि गठ, तल छैन बन्धन","काठमाडौं : पर्सा कांग्रेसले वीरगन्ज महानगरसहित जिल्लाका १४ वटै पालिकामा एक्लै चुनाव लड्ने निर्णय गरेको छ। केन्द्रमा सत्तासीन दलबीच चुनावी गठबन्धन गर्ने तयारी भइरहेका बेला पर्सा कांग्रेसले केन्द्रको निर्णय नमान्ने संकेत गरेको छ। गठबन्धनले वीरगन्जमा जनता समाजवादी पार्टीको तर्फबाट मेयरमा साझा उम्मेदवार उठाउने तयारी गरिरहेको छ। कांग्रेसका जिल्ला उपसभापति रामनारायण कुर्मीले पर्सामा गठबन्धनको आवश्यकता नभएको बताए। कास्की कांग्रेसले पोखरा महानगरपालिकाको मेयरको उम्मेदवार अरू पार्टीको भागमा नपार्न सचेत गर्दै पार्टी सभापति एवं प्रधानमन्त्री शेरबहादुर देउवालाई बिहीबार ज्ञापनपत्र बुझाएको छ। अघिल्लो चुनावमा भन्दा यसपटक पार्टीप्रति जनताको आकर्षण बढेकाले एक्लै चुनाव जित्न सकिने कास्की कांग्रेसका नेताहरू बताउँछन्। भरतपुर महानगरपालिकाको मेयरको उम्मेदवार माओवादीको पोल्टामा जाने निश्चित भएपछि कांग्रेसका ५० कार्यकर्ताले शनिबार सामूहिक राजीनामा दिए। चितवन कांग्रेसका नेता जितनारायण श्रेष्ठ भन्छन्, यसपटक पनि कांग्रेसले भोट हालेर माओवादी जिताउने काम गर्दैन। चितवनमा कांग्रेस एक्लै लड्न तयार छ। सत्तासीन गठबन्धनलाई काठमाडौंमा तालमेल गर्न नै भारी हुने देखिएको छ। कांग्रेसको महानगरपालिका समितिको आइतबारको बैठकले कुनै हालतमा गठबन्धन नगर्न आग्रह गरेको छ। गठबन्धनका माओवादी केन्द्र र एकीकृत समाजवादीको दाबी पनि कम छैन। पार्टीका ३२ वटै वडाका सभापतिले काठमाडौं महानगरको मेयरमा कांग्रेस एक्लैले चुनाव जित्ने अवस्था रहेको दाबी गरेका थिए। महानगर समिति सचिव सुसन वैद्यले भने, महानगर समिति बैठकमा चुनावी गठबन्धनको विरोध भएको छ। हामी एक्लै चुनाव जित्दैछौं भन्ने कुरा वडाबाट आएको छ। विराटनगर महानगरपालिकामा कांग्रेस एक्लै चुनावी मैदानमा जाने मोरङ कांग्रेसले निर्णय गरेको छ। महानगरपालिकाको मेयरमा गठबन्धनका अरू दललाई दिन नहुने कांग्रेसले निर्णय गरेको छ। केन्द्रमा सत्तासीन दलका शीर्ष नेताहरू गठबन्धनको भागबन्डा मा जुटेका छन्। तर, पार्टीेका तल्ला निकायकमिटीहरू गठबन्धनको विपक्षमा छन्। मुख्यगरी कांग्रेसका तल्ला कमिटीले एक्लै चुनावमा जानुपर्ने दबाब पार्टी नेतृत्वलाई दिइरहेका छन्। अधिकांश जिल्ला र मातहतका कमिटीहरूले गठबन्धनका नाममा अरू दललाई उम्मेदवार बनाए त्यसको उल्लंघन गर्ने चेतावनी उनीहरूको छ। कांग्रेसको काठमाडौं महानगर समिति सचिव सुसन वैद्यले चुनाव जित्ने बेला गठबन्धनका नाममा अरू दललाई उम्मेदवार बनाए कार्यकर्ताले स्वीकार नगर्ने चेतावनी दिए। २०७४ को चुनावमा हामी काठमाडौं महानगरमा झिनो मतमा हारेका थियौं, वैद्यले भने, ५ वर्ष संगठन गरेका साथीहरूले जित्ने बेला किन गठबन्धन गर्ने ? कम्युनिस्ट पार्टी विभाजन भएको, कांग्रेसको पक्षमा जनलहर देखिएको भन्दै कांग्रेसका विभिन्न जिल्लाका कमिटीहरूले गठबन्धन गर्न नहुने दबाब दिएका छन्। पोखरा कांग्रेसकी नेतृ सरस्वती गुरुङले भनिन्, कांग्रेसमा जनलहर छ। यस्तो बेलामा गठबन्धनको अर्को दललाई टिकट दिने केन्द्रको कुरा कुनै हालतमा स्विकार्य हुँदैन। विराटनगर महानगरपालिकाका वर्तमान नगरप्रमुख भीमप्रसाद पराजुलीको तर्क पनि उस्तै छ। भने, विराटनगरमा गठबन्धन गर्ने भन्ने कुरा करिबकरिब असम्भव जत्तिकै छ। यहाँ गठबन्धनको तर्फबाट अरू दलको उम्मेदवार उठ्दा पनि जनताले भोट हाल्दैनन्। माओवादी केन्द्रका नेता शक्ति बस्नेतले उम्मेदवार छनोटका विषयमा केही अल्झन निस्के पनि समाधान हुने बताए। एउटै पार्टीमा त टिकट पाउनका लागि मारामार हुन्छ भने यो त ५ दलीय गठबन्धनको कुरा हो, बस्नेतले भने, यसपटक मात्र होइन, विगतमा पनि हामीले गठबन्धन गरेका थियौं। पार्टीका तल्ला कमिटीबाट चर्को विरोध आइरहे पनि पार्टी सभापति देउवा भने गठबन्धनकै पक्षमा छन्। सत्ता गठबन्धनको मंगलबार बसेको बैठकले मापदन्डै बनाएर गठबन्धन गर्ने निर्णय गरेको थियो। ०७४ को चुनावमा एमालेले जितेका स्थानमा गठबन्धनमा आबद्ध दलले तालमेलको प्रस्ताव अगाडि सारेका छन्। माओवादी केन्द्रका अध्यक्ष पुष्पकमल दाहालले कांग्रेस, माओवादी केन्द्र, एकीकृत समाजवादी र जसपा जितेको ठाउँमा पुरानैलाई छाडेर एमाले र अन्यले जितेको ठाउँमा भागबन्डा लगाउन प्रस्ताव गरेका थिए। एमालेले जितेको ठाउँमा एकीकृत समाजवादीलाई पहिलो प्राथमिकता दिने र त्यसपछि गठबन्धनबीच छलफल गरेर कसको प्रभाव कुन स्थानमा राम्रो छ त्यसलाई अघि सार्ने कुरा दाहालजीले गर्नुभएको छ, बैठकमा सहभागी एक नेताले भने, यसमा अधिकांश नेताले सहमति जनाउनुभएको छ। गठबन्धन नगरेका ठाउँमा पनि जसको पकड राम्रो छ, त्यसैलाई अघि सार्ने दाहालको प्रस्ताव थियो। एमालेले जितेका ५० प्रतिशत ठाउँ पाउनुपर्ने माग आफ्नो पार्टीले राखेको एकीकृत समाजवादीका महासचिव वेदुराम भुसालले जानकारी दिए। एमालेको प्रभुत्व भएका ठाउँमा समाजवादी नै विकल्प हुन सक्छ, भुसालले भने, यसमा हाम्रै प्रतिनिधित्व हुनुपर्छ भन्ने माग छ। त्यसैले ५० प्रतिशतको माग राखेका हौं। कांग्रेस प्रवक्ता डा प्रकाशशरण महतले केही दिनमा नै सबै सुल्झिने प्रतिक्रिया दिए। कांग्रेसका महामन्त्री गगन थापाले भने स्थानीय तहका लागि भागबन्डा गर्ने अधिकार स्थानीय कमिटीलाई नै दिनुपर्ने तर्क गरेका थिए। सत्तासीन दलका शीर्ष नेता चुनावी गठबन्धनको भागबन्डामा जुटेका छन्। तर, अधिकांश तल्ला निकायकमिटी स्थानीय चुनावमा तालमेलको विपक्षमा देखिएका छन्। मुख्यगरी कांग्रेसका तल्ला कमिटीले चुनावमा एक्लाएक्लै जानुपर्ने दबाब नेतृत्वसमक्ष बढाएका छन्। गठबन्धनका नाममा अरू दलका नेतालाई उम्मेदवार बनाए त्यसको उल्लंघन गर्ने चेतावनी उनीहरूले दिइरहेका छन्। ६ महानगरपालिका र ११ उपमहानगरपालिका केन्द्रले भागबन्डा गर्ने तयारी गठबन्धनभित्र भइरहेको छ। कांग्रेस महामन्त्री थापाले एकदुई दिनभित्रै तालमेलको वातावरण बनाउन प्रदेश र जिल्लाका नेतालाई आग्रह गरेका छन्। अबको एकदुई दिनभित्रमा जहाँजहाँ तालमेलको सम्भावना छ। त्यहाँ तालमेल हुन्छ, थापाले भने, जहाँ सम्भावना छैन, त्यहाँ तालमेल हुँदैन। गठबन्धनमा यसअघि एमालेले जितेका स्थानमा समाजवादीलाई दिने करिबकरिब तय नै भएको कांग्रेसका एक नेताले बताए। कांग्रेसको कार्यसम्पादन समितिको बैठकले वैशाख ३ गते सहमहामन्त्रीहरूलाई सात प्रदेशमा पठाएको छ। उनीहरूलाई प्रदेशमा उम्मेदवार टुंगो लगाउने गरी जिम्मेवारी दिइएको कांग्रेसका प्रवक्ता डा प्रकाशशरण महतले बताए। सहमहामन्त्रीहरू स्थानीयको माहोल बुझेर आउनुहुन्छ, महतले भने। माओवादी केन्द्रका नेता देव गुरूङले भने आफ्नो पार्टीका कार्यकर्ताले केन्द्रको निर्णय मान्ने बताए। पार्टी एउटा प्रक्रियामा चल्ने हो, गुरुङले भने, जिल्लाको प्रतिक्रिया अथवा अवस्थाका बारेमा सूचना नभई केन्द्रले निर्णय गर्दैन। यसकारण यो गठबन्धन नमान्ने भन्ने नै हुँदैन। कुनै हालतमा नमान्नेको केशमा गठबन्धनले फेरि अर्को निर्णय गर्ला त्यसमा कन्भिन्स हुनुपर्यो। २०७४ मा महानगरमा यस्तो थियो गठबन्धन २०७४ सालको चुनावमा एमालेले २, कांग्रेसले २, नेकपा माओवादी केन्द्रले १, संघीय समाजवादी फोरमले १ महानगरपालिकाको प्रमुख जितेका थिए। एमालेले काठमाडौं र पोखरा, कांग्रेसले ललितपुर र विराटनगर, माओवादी केन्द्रले भरतपुर र संघीय समाजवादी फोरमले वीरगन्ज महानगरपालिकामा प्रमुख जितेका थिए। काठमाडौं महानगरपालिकामा एमाले र राप्रपाको गठबन्धन थियो। एमालेले प्रमुख र राप्रपाले उपप्रमुख लिएर गठबन्धन गरेका थिए। प्रमुखमा एमालेका उम्मेदवार विद्यासुन्दर शाक्यले जितेका थिए। शाक्य ६४ हजार ९ सय १३ मतसहित विजयी भएका थिए। उनका प्रतिद्वन्द्वी कांग्रेसका राजुराज जोशीले ४५ हजार २ सय ६९ मत ल्याएका थिए। उपप्रमुखमा कांग्रेसकी हरिप्रभा खड्गी विजयी भएकी थिइन्। उनको ५८ हजार ९ सय ५२ मत आएको थियो। ललितपुरमा प्रमुख र उपप्रमुखमा एमाले र राप्रपाको गठबन्धन बनेको थियो। प्रमुखमा एमाले र उपप्रमुखमा राप्रपाले उम्मेदवारी दिएका थिए। गठबन्धन भए पनि जित हासिल गर्न सकेनन्। कांग्रेस उम्मेदवार चिरिबाबु महर्जनले जितेका थिए। एमालेका हरिकृष्ण व्यञ्जनकार अति कम मतले पराजित भएका थिए। जसमध्ये महर्जनले २४ हजार ६ सय ४२ र व्यञ्जनकारले २४ हजार ३ सय १६ मत पाएका थिए। उपप्रमुखमा कांग्रेस उम्मेदवार गीता सत्यालले १९ हजार ८ सय १९ मत ल्याएर विजयी भएकी थिइन्। पोखरा महानगरपालिकामा कांग्रेस र माओवादी केन्द्रबीच गठबन्धन बनेको थियो। माओवादी र कांग्रेसको गठबन्धनका बाबजुत पनि एमालेका मानबहादुर जीसीले ६० हजार १ सय १८ मत प्राप्त गरेका थिए। कांग्रेसबाट स्वर्गीय रामजी कुँवर ४६ हजार ४ सय १६ मत ल्याएर उपविजेता भएका थिए। उपप्रमुखमा पनि एमालेकी मञ्जुदेवी गुरुङले ५६ हजार ४ सय ४८ मत ल्याएकी थिइन्। उनकी निकटतम प्रतिस्पर्धी कांग्रेसकी सरस्वती गुरुङले ४४ हजार ३ सय ३८ मत ल्याएकी थिइन्। भरतपुर महानगरपालिकामा कांग्रेस र माओवादी केन्द्रबीच गठबन्धन भएको थियो। तात्कालीन अवस्थामा माओवादीका प्रमुख र कांग्रेसका उपप्रमुखले जितेका थिए। रेणु दाहालले ४३ हजार १ सय २७ मत ल्याएर विजयी भएकी थिइन्। उनका निकटतम प्रतिस्पर्धी एमालेका देवीप्रसाद ज्ञवालीले ४२ हजार ९ सय २४ मत ल्याएर उपविजेता भएका थिए। कांग्रेसका चितवन जिल्लाका प्रभावशाली नेता जितनारायण श्रेष्ठलगायतको टोलीले प्रधानमन्त्री तथा पार्टी सभापतिसमेत रहेका शेरबहादुर देउवालाई भेटेर भरतपुर महानगरपालिकाको प्रमुखमा कांग्रेसले छाड्न नहुने भन्दै ज्ञापनपत्र बुझाएका थिए। उपप्रमुखमा कांग्रेसकी पार्वती शाह ठकुरीले ४७ हजार १ सय ९७ मत प्राप्त गरेर जितेकी थिइन्। विराटनगर महानगरपालिकामा तीन पक्षीय प्रतिस्पर्धा भएको थियो। जसमा कांग्रेस एक्लै प्रतिस्पर्धामा थियो भने एमाले र नेपाल लोकतान्त्रिक फोरमबीच गठबन्धन बनेको थियो। माओवादी केन्द्र र संघीय समाजवादी फोरमबीच पनि गठबन्धन बनेको थियो। प्रतिस्पर्धामा प्रमुखमा कांग्रेसका भीम पराजुलीले २३ हजार ३१ मत प्राप्त गरेर जित हासिल गरेका थिए। उनका निकटतम प्रतिस्पर्धी एमालेका विनोदप्रसाद ढकालले १७ हजार ३ सय २१ मत ल्याएर पराजित बन्न पुगे। उपप्रमुखमा पनि कांग्रेसकै इन्दिरा कार्कीले २० हजार १ सय ४६ मत ल्याएर विजयी बनिन्। सत्ता गठबन्धन : १ नम्बर प्रदेशका स्थानीय तहमा तालमेल अन्योल वीरगन्जमा तत्कालीन संघीय समाजवादीका विजयकुमार सरावगी प्रमुखमा विजयी भएका थिए। तिनै विजयी यसपालि भने नेकपा एमालेमा प्रवेश गरेका छन्। वीरगन्ज एमालेले उनलाई सर्वसम्मत रूपमा मेयरको उम्मेदवारीमा उठाउने तयारी गरेको छ। उनले १९ हजार ३ सय ९३ मत पाएका थिए। उनका निकटतम प्रतिस्पर्धी कांग्रेसका उम्मेदवार अजयकुमार द्विवेदीले १७ हजार १ सय ९७ मत पाएर उपविजेता भएका थिए। उपप्रमुखमा कांग्रेसकी शान्ति कार्की १९ हजार ६ सय ७ मत पाएर विजयी भएकी थिइन्। २०७४ को चुनावमा उपमहानगरमा गठबन्धनको नतिजा यस्तो थियो २०७४ सालमा सम्पन्न स्थानीय तहको निर्वाचनमा आएको मतका आधारमा ११ उपमहानगरमा सत्तारुढ गठबन्धन र एमालेबीच हुने निर्वाचनबीच ठ्याक्कै कस्तो परिणाम आउला भनेर भन्न भने सकिँदैन। देशमा अहिले ११ उपमहानगरपालिकामध्ये ७ वटा उपमहानगरमा नेकपा एमालेले जितेको थियो। धरान उपमहानगरमा २०७६ सालमा भएको उपनिर्वाचनमा एमाले र नेकपा माओवादी केन्द्र मिलेर बनेको नेपाल कम्युनिस्ट पार्टीलाई पछि पार्दै नेपाली कांग्रेसले जितेको थियो। एमालेले जितेका उपमहानगरमा इटहरी, जितपुरसिमरा, हेटौंडा, बुटवल, घोराही र तुलसीपुर उपमहानगर हुन्। कांग्रेसले धनगढी, उपनिर्वाचनमा धरान र कलैया धनगढी गरी तीनवटा उपमहानगरको नेतृत्व पाएको थियो। तत्कालीन राष्ट्रिय जनता पार्टी नेपालले जनकपुर र राप्रपा नेपालले नेपालगन्ज उपमहानगर गरी एकएकवटा उपमहानगर जितेका थिए। स्थानीय तह निर्वाचनमा तेस्रो बनेको माओवादी केन्द्रले कुनै पनि उपमहानगरमा जित हासिल गर्न सकेको थिएन। प्रदेश १ स्थित सुनसरीको इटहरी उपमहानगरपालिकामा २०७४ सालको स्थानीय तहको निर्वाचनमा दोस्रो चरणअन्तर्गत मतदान भएको थियो। इटहरीमा एमालेका द्वारिकालाल चौधरी २२ हजार ६ सय ८९ मत पाएर विजयी भएका थिए। उनका प्रतिस्पर्धी कांग्रेसका रोहितप्रसाद प्रसाईले १९ हजार ९ सय ८५ मत ल्याएका थिए। उपप्रमुखमा पनि एमालेकै लक्ष्मीकुमार गौतम विजयी बनेकी थिइन्। यो स्थानीय तहको प्रमुखमा कांग्रेस र माओवादी केन्द्रले पाएको मत जोड्दा २३ हजार ३ सय ४९ हुन्छ। जुन एमालेका द्वारिकलाल चौधरीले पाएको मतभन्दा ६ सय ६० मत बढी हुन्छ। अघिल्लो चुनावको मतका आधारमा यहाँ एमाले एकातिर र अर्कोतिर कांग्रेसमाओवादीसहितको गठबन्धन भएको खण्डमा एमाले निकै कमजोर हुने देखिन्छ। धरान उपमहानगरमा २०७४ को निर्वाचनमा एमालेबाट तारा सुब्बा विजयी भएका थिए। उनको निधनपश्चात् २०७६ सालको उपनिर्वाचनमा भने कांग्रेस विजयी भएको थियो। कांग्रेसका तिलक राईले एमाले र माओवादी एकतापछि बनेको तत्कालीन एमालेका प्रकाश राईलाई समेत पराजित गरेका थिए। जनकपुर उपमहानगरमा तत्कालीन राष्ट्रिय जनता पार्टी नेपालका लालकिशोर साहले २१ हजार ९ सय ३ मत ल्याएर मेयरमा निर्वाचित भएका थिए। दोस्रो दल कांग्रेस भएको थियो। उपप्रमुख पदमा राजपाकी रीताकुमारी मिश्र विजयी भएकी थिइन्। राजपा नेपालले भारी मत ल्याएको थियो। तत्कालीन राजपाको ठूलो हिस्सा अहिले लोसपा नेपालमा छ। अहिलेका मेयर पनि जसपामा छन्। जनकपुरमा कांग्रेस, नेकपा माओवादी केन्द्र, जसपा नेपाल, नेकपा एकीकृत समाजवादीबीच गठबन्धन हुँदा एमाले र लोसपालाई जित हात पार्न मुस्किल पर्छ। बाराको जितपुर सिमरा उपमहानगरको प्रमुखमा एमालेका कृष्णप्रसाद पौडेलले १४ हजार ८ सय ६५ मत ल्याएर जितेका थिए। उपप्रमुखमा पनि एमालेकै सरस्वतीदेवी चौधरी विजयी भएकी थिइन्। कांग्रेस दोस्रो र माओवादी तेस्रो दल भएका थिए। यहाँ कांग्रेस र माओवादी गठबन्धन हुँदा जित हातपार्ने सम्भावना छ। बाराको कलैया कांग्रेस र एमालेको करिब उस्तैउस्तै माहोल भएको उपमहानगर हो। कलैयामा प्रमुखमा कांग्रेसका राजेशराय यादव १० हजार ९ सय ३ मत ल्याई विजयी भएका थिए। यस्तै उपप्रमुखतर्फ कांग्रेसकी रहमा खातुन १० हजार ५ सय ३८ मत ल्याएर विजयी भएकी थिइन्। हेटौंडा उपमहानगरपालिकामा कांग्रेस र माओवादी गठबन्धन गरेर एमालेसँग चुनावी मैदानमा थिए। तात्कालीन अवस्थामा एमाले बलियो थियो। समाजवादी पार्टीसमेत सत्तारूढ गठबन्धनसँग नजिक भएकाले योपटक भने हेटौंडामा मात्र नभई अन्यमा पनि एमालेलाई गाह्रो नै देखिन्छ। दुवै पदमा अन्ततः एमालेले नै जितेको थियो। प्रमुखमा एमालेका हरिबहादुर महत २३ हजार १ सय २४ मत ल्याउँदै विजयी भएका थिए। उपप्रमुखतर्फ एमालेकी मीनाकुमारी लामा विजयी भएकी थिइन्। बुटवल उपमहानगरमा पनि अघिल्लो निर्वाचनमा नेपाली कांग्रेस र माओवादी केन्द्रले गठबन्धन गरेका थिए। यहाँ पनि एक्लै चुनाव लडेको एमाले नै विजयी बनेको थियो। मेयरमा शिवराज सुवेदीले कांग्रेसका खेलराज पाण्डेयलाई हराएका थिए। उपप्रमुखमा एमालेकी गुमादेवी आचार्य विजयी भएकी थिइन्। राष्ट्रिय जनमुक्ति पार्टीको प्रभाव रहेको स्थानमा कांग्रेस र माओवादीको गठबन्धन पनि त्यति जमेको थिएन। अबको एकदुई दिनभित्र जहाँजहाँ सम्भावना छ, त्यहाँ तालमेल हुन्छ। जहाँ सम्भावना छैन, त्यहाँ तालमेल हुँदैन। स्थानीय तहका लागि भागबन्डा गर्ने अधिकार स्थानीय कमिटीलाई नै दिनुपर्छ। गगन थापा महामन्त्री, नेपाली कांग्रेस पार्टी एउटा प्रक्रियामा चल्ने हो। जिल्लाको प्रतिक्रिया अथवा अवस्थाबारे सूचना नभई केन्द्रले निर्णय गर्दैन। यसकारण यो गठबन्धन नमान्ने भन्ने नै हुँदैन। कुनै हालतमा नमान्नेको केसमा गठबन्धनले फेरि अर्को निर्णय गर्ला। देव गुरुङ नेता, माओवादी केन्द्र एमालेको प्रभुत्व भएका ठाउँमा समाजवादी नै विकल्प हुन सक्छ। यसमा हाम्रै प्रतिनिधित्व हुनुपर्छ भन्ने माग छ। त्यसैले गठबन्धनमा ५० प्रतिशतको माग राखेका छौं। वेदुराम भुसाल महासचिव, एकीकृत समाजवादी"
निलम्बित गभर्नर महाप्रसाद अधिकारी किन पुगे सर्वोच्चमा ?,"काठमाडौं : मन्त्रिपरिषद्ले गरेको निर्णयलाई चुनौती दिँदै निलम्बित गभर्नर महाप्रसाद अधिकारीले सर्वोच्च अदालतमा रिट दायर गरेका छन्। अधिकारीले आइतबार दायर गरेको रिट निवेदनमा मन्त्रिपरिषद्को निर्णय बदर गर्न अन्तरिम आदेशको माग गरिएको छ। गैरकानुनी रूपमा आफूलाई हटाएको र पुनर्वाहली गर्नुपर्ने जिकिर उनको छ। २४ चैतमा बसेको मन्त्रिपरिषद्को बैठकले गभर्नर अधिकारीमाथि छानबिनका लागि सर्वोच्च अदालतका पूर्वन्यायाधीश पुरुषोत्तम भण्डारीको संयोजकत्वमा तीन सदस्यीय जाँचबुझ समिति गठन गरेको थियो। समिति गठन भएसँगै गभर्नर अधिकारी निलम्बनमा परेका हुन्। गभर्नर अधिकारीले रिटमा जाँचबुझ समितिको योग्यतामाथि समेत प्रश्न उठाएका छन्। समितिका अध्यक्ष अर्थमन्त्री जनार्दन शर्माका आफन्त भएको, बाँकी सदस्यको कानुनद्वारा निर्दिष्ट योग्यता नपुगेको, समिति आफूलाई पदमुक्त गर्ने निहीत उद्देश्यले गठन गरिएको र लगाइएका आरोपहरू झुठा रहेको रिटमा उल्लेख छ। समितिका अध्यक्ष पूर्वन्यायाधीश भण्डारी र शर्मा ठूलीआमा, सानीआमाका नाति हुन्। सदस्यहरू डा सूर्य थापा र डा चन्द्रकान्त पौडेल विज्ञ नभएर माओवादी कार्यकर्ता रहेको पाइएको छ। समितिले एक महिनाभित्र प्रतिवेदन दिने कार्यदेश पाएको छ। अधिकारी २०७६ चैत २४ गते गभर्नर नियुक्त भएका थिए। उनलाई मुलुकमा आर्थिक संकट सिर्जना हुनमा भूमिका खेलेको, गोप्य सूचना चुहाएको, व्यवस्थापकीय जिम्मेवारी कुशलतापूर्वक पूरा नगरेको लगायतका आरोप लगाएको छ। गभर्नर हटाउने सरकारी निर्णयको सत्तारुढ दलका नेता एवं अर्थविद्हरूले पनि आलोचना गरेका छन्। अमेरिकाबाट अछामका व्यापारी पृथ्वीबहादुर शाहको खातामा आएको शंकास्पद ४० करोड रुपैयाँ भुक्तानीका लागि अर्थमन्त्री जनार्दन शर्माले दबाब दिएका थिए। तर, नेपाल राष्ट्र बैंकले शंकास्पद रकम भुक्तानीका लागि रोकेको थियो। यस रकमको सम्पत्ति शुद्धीकरण अनुसन्धान विभाग र राष्ट्र बैंकले अनुसन्धान सुरु गरेको सार्वजनिक भएपछि अर्थमन्त्री शर्मा गभर्नरसँग चिडिएका थिए। त्यसकै प्रतिशोध मा उनले मन्त्रिपरिषद्मा प्रस्ताव लगेर छानबिन समिति बनाइएको थियो। अर्थतन्त्र खस्काउने सरकार, निलम्बनमा पर्ने गभर्नर कटुवाल प्रकरणपछि माओवादीको अर्को गम्भीर भुल हो गभर्नर निलम्बन : महासचिव पोखरेल राष्ट्र बैंकका गभर्नर हटाउनु लज्जास्पद, तत्काल निर्णय सच्याऊ : एमाले अराजक अर्थमन्त्री, ढाकछोप गर्न गभर्नरमाथि कारबाही नेपालको अर्थतन्त्र श्रीलंकाको बाटोमा छैन्, सतर्कता हुनुपर्छ : पूर्वगभर्नर डाचिरञ्जीवी नेपाल अर्थतन्त्रको समस्या गभर्नरमाथि थोपरेर अर्थमन्त्री उम्किन मिल्दैन : रिजाल गभर्नरमाथि दोष थोपरेर अर्थमन्त्री उम्किन मिल्दैन गभर्नर अधिकारीमाथिको कारबाही फिर्ताको माग गर्दै राष्ट्र बैंकका कर्मचारी आन्दोलित काममा फर्किन माग गर्दै गभर्नर अधिकारी सर्वोच्च अदालतमा"
१३ वर्षदेखि खोरमा थुनिए बालक,"जाजरकोट : जाजरकोटमा एक किशोरलाई १३ वर्षदेखि खोरमा थुनेर राखिएको छ। बारेकोट गाउँपालिका४ रावत जिरीका १६ वर्षीय भीमराज रावतलाई खोरमा थुनेर राखिएको छ। तीन वर्षको उमेरमा मानसिक सन्तुलन गुमाएका कारण उनलाई खोरमा राखिएको आफन्तको भनाइ छ। गरिब परिवारमा जन्मेका भीमराजको २ भाइ र १ बहिनी छन्। उनको बुवाआमाको आर्थिक अवस्था अत्यन्तै कमजोर छ। भीमराजको उपचार गर्न ऋण खोजेर कहिले नेपालगन्ज, कहिले काठमाडौं त कहिले भारतका अस्पताल धाए। तर, भीमराजको उपचार हुन सकेन। त्यसैले उनलाई राख्नका लागि बुवाले बाख्राको जस्तै खोर बनाएका छन्। उनलाई खोरभित्र नराख्दा घरपरिवार वा जो कोही भेटिए माथि झम्टिन्छन्। कहिले ढुंगा त कहिले दाँतले आक्रमण गर्छन्। भीमराजको उमेर बढ्दै जाँदा परिवारका मान्छे चिन्तित छन्। मानव चेतना नभएझै देखिने भीमराज झट्ट हेर्दा बलिया देखिन्छन्। कहिलेकाहीँ उनलाई नियन्त्रण गर्न निकै गाह्रो हुने उनका दाई विष्णु रावत बताउँछन्। आर्थिक अभावले सुविधा सम्पन्न अस्पतालमा लिएर उपचार गर्न नसकिएको बताउँदै उनले भने, कसैले सहयोग गरे उपचार सम्भव हुन्थ्यो कि ?, उनलाई खोरभित्रै खाना र पानी दिने गरिएको विष्णुले बताए। खोरभित्र थुनिएका भीमराजले लगाएका कपडासमेत फुकालेर फालिदिने गरेका छन्। दिसापिसाब गराउनसमेत समस्या हुने गरेको छ। कहिलेकाहीँ बस्ने ठाउँमै दिसापिसाब गरिदिन्छ, विष्णुले भने, साह्रै सताएको छ। आमाबुवा निकै सोझा हुनुहुन्छ। कहाँ कसरी उपचार हुन्छ केही थाहा छैन। छोड्यो कि उपद्रो मच्चाइहाल्छ। त्यसैले भीमराजलाई फलामे खोरभित्र थुनेर राखिएको स्थानीय सुरेन्द्र सिंहले बताए।"
ज्यानै लिने कुरीति कहिलेसम्म ?,"संसार २१औं शताब्दीमा छ। नेपाल भने अझै रुढी र अन्धविश्वासको चपेटाबाट मुक्त छैन। चरम अन्धविश्वासको जाँतोमा महिला नै धेरै पर्ने गरेका छन्। त्यसमा पनि एकल, वृद्ध, विपन्न र असहाय महिलालाई त्यस्तो जाँतोले पिँधिरहेको छ। कञ्चनपुरको वेदकोट नगरपालिका६ मुसेपानीकी ४३ वर्षीया रञ्चुला साउद अन्धविश्वासको चपेटामा परेर ज्यानै गुमाउने पछिल्लो उदाहरण बनेकी छन्। कहिले मलमूत्र खुवाउने, कहिले पिट्ने त कहिले ज्यानै लिनेसम्मका यस्ता हर्कत आजका दिनसम्म नरोकिनु नेपाली समाज निकै पिछडिएको छ भन्ने उदाहरण हो। शिक्षाको पहँुच धेरैतिर पुगे पनि औपचारिक शिक्षासँगै विज्ञानसम्मत चेतनाको अभाव समाजमा देखिएको उदाहरण पनि हो यो। साउदलाई चैतको अन्तिमतिर बिसञ्चो भएको थियो। जेठानीका घरमा आएका धामीले निको पार्दिन्छौं भनेपछि उनी तिनैको विश्वासमा लागिन्। साउदको विश्वासमाथि घात गर्दै ती धामीले उनको ज्यानै लिए। कोठामा थुनेर राखे। थुनिएको छैटौं दिन उनी मृत भेटिइन्। आगो बालेर तातो फलामले उनीमाथि कुटपिट भएको देखियो। आत्मा पसेको छ भन्दै निर्घात बिरामीमाथि तातो फलामले सेक्नु चरम यातना हो। त्यही यातनाले साउदको ज्यान गयो। वास्तवमा यो साउदको हत्या हो। उपचारका नाममा अन्धतापूर्वक फलामले डाम्नु हदैसम्मको अमानवीय अपराध हो। यो घटनामा धामीद्वय भीमदत्त७ का ६० वर्षीय धर्मानन्द भट्ट, वडा नम्बर १ का ७२ वर्षीय नारायणदत्त भट्टसहित ७ जनालाई प्रहरीले पक्रिएको छ। उनीहरूमाथि ज्यान मार्नेसम्बन्धी मुद्दा दर्ता होला। उनीहरूलाई सजाय पनि होला। तर त्यतिकैमा अरू रञ्जुलाहरूको ज्यान जान रोकिनेवाला छैन। यो पक्का हो। नेपालको संविधान २०७२ को धारा ३८ उपधारा ३ मा महिला अधिकारको व्यवस्था छ। बोक्सीको आरोपमा दुव्र्यव्यवहार गर्नेलाई तीन महिनादेखि दुई वर्षसम्म कैद वा पाँच हजारदेखि २५ हजार रुपैयाँसम्म जरिवाना वा दुवै सजाय हुनसक्ने प्रावधानसहितको कानुन पनि छ। तर पनि महिलामाथि विभेद र हिंसा रोकिएको छैन। यसको मतलब कानुनले मात्रै हुँदो रहेनछ भन्ने पनि हो। खाँचो त्यसको कडाभन्दा कडा कार्यान्वयन र चेतनाको विस्तार नै छ। बोक्सी कुप्रथाजस्ता अन्धविश्वासको जरैदेखि निर्मूल जरुरी छ। त्यसको उपचार चेतनाको सञ्चारबाट सम्भव छ। न यो संसारमा बोक्सी हुन्छ र न कुनै धामीझाँक्रीबाट कुनै रोगको उपचार सम्भव हुन्छ। यति सामान्य विज्ञानलाई पनि बुझाउन नसक्न हाम्रै समाजको कमजोरी हो। राज्य पनि यसमा दोषी छ। चेतना फैलाउन अभियानै चलाउन राज्यस्तरबाटै कदम चालिनुपर्छ। महिला हिंसाको यस्तो जाँतोमा प्राय कमजोर वर्ग पर्ने गरेको छ। थुप्रै घटना बाहिर आउँदैनन्। गाउँठाउँमै चुपचुप पारिन्छन्। व्यावहारिक रूपमा मिलाउने भन्दै ढाकछोप गरिन्छ। जनप्रतिनिधि र ठूलाबडाहरू पनि त्यस्ता कुकृत्यमा संलग्न हुने गरेका अरू उदाहरण भेटिन्छन्। त्यो अन्यायको हदमा अगुवा नै संलग्नु हुनु झनै लज्जाजनक कुरा हो। राजनीतिक दलहरूले सत्तालाई प्रमुख एजेन्डा बनाएका छन्। तर सांस्कृतिक क्रान्तिलाई चटक्कै बिर्सेका छन्। राजनीतिक क्रान्तिले मात्रै समाजलाई अघि बढाउँदो रहेनछ भन्ने बग्रेल्ती उदाहरण छन्। तर पनि सांस्कृतिक एजेन्डा भुलेर सत्तामा अर्जुनदृष्टि लगाउने दलहरूको कमजोरी पनि यस्ता कुप्रथा जीवित ररिरहनुको कारण हुन्। समाजलाई अग्रगतिमा डोर्याउने जिम्मेवारी राजनीतिको हो, नेताहरूको हो। यस्ता संवेदनशील विषय कहिल्यै तिनका एजेन्डा बनेका छैनन्। दुर्भाग्य राजनीतिक फोहोरको रसातलमा छ। कुनै महिलाको ज्यान अन्धविश्वासकै कारण जाँदा पनि कुनै दलहरूलाई छुँदैन। नेताहरूको मन दुख्दैन भने तिनीहरूले राजनीति गर्नुको पनि कुनै अर्थ छैन। धामीझाँक्रीको कुटपिटबाट महिलाको मृत्यु बोक्सी लागेको भन्दै थुनिएकी महिला मृत फेला"
