शीर्षक,विवरण
यती एयरको विमान दुर्घटनास्थलमा शान्ति पाठ,"पोखरा : यती एयरको विमान दुर्घटना भएको १३औं दिनको पुण्यतिथिमा शुक्रबार विमान दुर्घटनास्थल पोखरा७ र १५ वडाको सेती नदीको दुवै किनारमा शान्ति मन्त्र पाठ, पूजा, श्राद्ध र श्रद्धाञ्जलि सभा गरिएको छ। हिन्दू र बुद्ध धर्मावलम्बीले एकै ठाउँमा बसेर आआफ्नो परम्पराअनुसार पूजापाठ गरेका छन्। बटुकहरूले शान्ति पाठ गरे भने लामाहरूले बुद्ध धार्मिक परम्पराअनुसार पूजापाठ गरेका छन्। विमान दुर्घटनामा ज्यान गुमाएका परिवारका आफन्तले पनि मोक्ष प्राप्तिका लागि घटनास्थलमा श्राद्ध र पूजा पाठ गरे। माघ १ गते पोखराको सेती किनारमा भएको यती एयरलाइन्सको ९ एनएएनसी विमान दुर्घटना परेर मृत्यु भएकाहरूको मोक्ष प्राप्तिका लागि दुर्घटनास्थलमा दीप प्रज्वलन तथा मोन्लम (प्रणिधान) पाठ वाचन गरियो। विमान दुर्घटनामा पर्नु भएका सबैको मोक्ष प्राप्तिका लागि र सुखावती भुवनमा बास होस् भन्ने कामना गर्दै दीप प्रज्वलन तथा मोन्लम (पाठ वाचन) गरिएको हो। ७२ जनाको ज्यान जाने गरी माघ १ गते यती एयरको विमान दुर्घटना भएको १३औं दिनमा पोखरा महानगरपालिका, राष्ट्रिय प्रजातन्त्र पार्टीलगायत विभिन्न संघसंस्थाले पनि श्रद्धाञ्जलि सभा तथा पूजापाठ आयोजना गरे। नेपाल पत्रकार महासंघ कास्की र महासंघ गण्डकी प्रदेशले पनि श्रद्धाञ्जलि सभा आयोजना गरेको छ। नेपाल पत्रकार महासंघका केन्द्रीय सदस्य त्रिभुवन पौडेल, पत्रकार अनिल शाहीसहित विमान दुर्घटनामा निधन भएकाको १३औं पुण्यतिथिमा नेपाल पत्रकार महासंघ कास्कीको सभाहलमा श्रद्धाञ्जलि सभा र दीप प्रज्वलन कार्यक्रम गरियो। घटना भएको तीन दिनदेखि घटनास्थल सेती किनारका दुवैतर्फको डिलमा मृतकको आत्माको शान्तिको कामना गर्दै दी पप्रज्वलन, पूजापाठ तथा प्रार्थना गरिएको थियो। १३औं दिनको पुण्यतिथिमा पोखरा महानगरपालिकाले आयोजना गरेको श्रद्धाञ्जलि सभामा गण्डकी प्रदेशका मुख्यमन्त्री खगराज अधिकारी, महानगरपालिकाका मेयर धनराज आचार्य, विभिन्न राजनीतिक दलका नेता, मृतकका आफन्तजनहरूको उपस्थित रहेको थियो। घटनास्थलमा पूर्वप्रधानमन्त्री बाबुराम भट्टराईले पनि शुक्रबार बिहान निरीक्षण गरेका थिए। दुर्घटना भएको समय पारेर महानगरपालिकाले आयोजना गरेको श्रद्धाञ्जलि सभामा ७२ जनाकै नाममा दीप प्रज्वलन गरियो। श्रद्धाञ्जलि सभालाई सम्बोधन गर्दै मुख्यमन्त्री अधिकारीले शोकलाई शक्तिमा बदलेर अघि बढ्नु पर्ने बताए। यस्ता घटना नदोहोरिने गरी सबै पक्ष सचेत भएर अघि बढ्नु पर्नेमा पनि अधिकारीले जोड दिए। पोखरा महानगरपालिकाका मेयर धनराज आचार्यले मृतकको चिर आत्माको शान्तिको कामना गरे। नेपाली आकाशमा अहिलेसम्मको सबैभन्दा ठूलो दुर्घटना भएको बताउँदै मेयर आचार्यले अब कहिल्यै यस्तो दुःखद् अवस्था नआउने गरी सरोकार पक्ष सजग रहनु पर्नेमा जोड दिए। माघ १ गते काठमाडौैंबाट पोखरा आउँदै गरेको विमान पुरानो र नयाँ विमानस्थलको बीच हुँदै बगेको सेती किनारमा दुर्घटना भएको थियो। जहाजमा चार जना चालक दल र ६८ जना यात्रुसहित ७२ जना सवार थिए। विमान दुर्घटनामा ज्यान गुमाएकामध्ये ७१ जनाको शव भेटिएको छ। एक जनाको अवस्था अझै अज्ञात रहेको छ। दुर्घटनामा परेर हराइरहेका बाँकी एक जनाको खोजी कार्य जारी रहेको कास्कीका सहायक प्रमुख जिल्ला अधिकारी तथा सूचना अधिकारी गुरुदत्त ढकालले बताए। विमान दुर्घटनामा ज्यान गुमाएका परिवारका आफन्तले छिटो अन्तिम संस्कार गर्न पाऔं भन्दै शव पहिचानको प्रक्रिया छिटो पूरा गर्न अनुरोध गरेका छन्। विमान दुर्घटनामा अझै बेपत्ता परिवारका आफन्तले हराएका आफन्तको छिटो खोजी गरी अन्तिम संस्कार छिटो गर्न पाउने वातावरण बनाउन माग गरेका छन्। विमान दुर्घटना कास्कीका टोपबहादुर गुरुङका दाइ बेलमान र भाउजू सीता गुरुङ पनि परेका थिए। भाउजूको शव पाएर अन्तिम संस्कार गरे पनि दाइको सनाखत हुन नसक्दा अझै अन्तिम संस्कार गर्न नपाउँदा परिवारमा थप पीडा भएको टोपबहादुरले बताएका छन्। दाइको शव कुरेर एक हप्ता बढी काठमाडौंमा बसे पनि केही अत्तोपत्तो नभएकोले फेला पार्न बाँकीमा आफ्नो दाइ भएको हुन सक्ने बताउँदै तत्कालै खोजी कार्य गरेर छिटोभन्दा छिटो शव उपलब्ध गराउन उनले सरकारसँग अनुरोध गरे। छिटोभन्दा छिटो डीएनए परीक्षण गर्न र छानबिन गरेर छिटोभन्दा छिटो सत्यतथ्य पत्ता लगाउन पनि आफन्तले माग गरेका छन्।"
जटिल बिरामीलाई मासिक दुई हजार,"वीरेन्द्रनगर (अन्नपूर्ण) : सुर्खेतको भेरीगंगा नगरपालिकाले जटिल रोग र प्यारालाइसिस भएका बिरामीलाई मासिक दुई हजार रुपैयाँ दिने भएको छ। नगरपालिकाले नगरसभाबाट पारित गरी यस्तो निर्णय गरेको हो। अब नगरपालिकामा भएका विभिन्न ९ वटा जटिल रोगका बिरामीहरूले औषधि उपचारबापत नगरपालिकाबाट मासिक दुई हजार रुपैयाँ पाउने भएका हुन्। नगरपालिकाले जटिल प्रकारका दीर्घ रोगबाट पूर्ण अशक्त भएका बिरामीहरूलाई उपचार खर्चसम्बन्धी कार्यविधि २०७९ अनुसार मुटु रोग, मिर्गौला रोग, क्यान्सर रोग, पार्किन्सस, अल्जाइमर्स, हेड इन्जुरी, स्पाइनल इन्जुरी, सिकलसेल, एनिमिया, प्यारालाइसिस गरी नौ वटा रोग भएका बिरामीहरूलाई उपचार खर्चस्वरूप मासिक दुई हजार दिने निर्णय भएको भेरीगंगा नगरपालिकाका प्रमुख यज्ञप्रसाद ढकालले बताए। उनले यी रोग भएका बिरामीलाई हुन जाने आर्थिक भार कम गर्न औषधि उपचारबापत मासिक दुई हजार खर्च उपलब्ध गराउने निर्णय भएको बताए। उक्त रोग भएका पीडितहरूले रकम प्राप्त गर्नलाई चिकित्सकको सिफारिस, वडा कार्यालयको सिफारिस, नागरिकताको प्रमाणपत्रको प्रतिलिपि तथा अन्य रोग प्रमाणित गर्ने आवश्यक कागजातसहित नगरपालिकामासम्पर्क गर्नुपर्नेछ। नगरपालिकाले स्वास्थ्यका लागि करिब ३० लाख बजेट छुट्ट्याएको छ।"
चोख्याउन यसरी भएको थियो राज्यशक्तिको दुरुपयोग,"काठमाडौं : कुनै विदेशीले भिसामा नेपाल आएर तत्काल नेपाली पासपोर्ट लिन पाउँछ ? त्यो पासपोर्टले यात्रा गर्न मिल्छ ? अरूलाई मिल्दैन, रवि लामिछानेका हकमा भने राज्य मौन नै बसिदियो। त्यसैकारण लामिछानेले निर्वाचन आयोगमा पार्टी दर्ता गरे, चुनाव पनि जिते। त्यति मात्र होइन, उपप्रधान तथा गृहमन्त्री पनि बने। नेपाली नागरिकता लिने प्रक्रिया पूरा नगरेको भन्दै लामिछानेविरुद्ध सर्वोच्चमा मुद्दा पर्यो। त्यहाँ पनि लामिछानेलाई चोख्याउन सम्पूर्ण राज्य संयन्त्र परिचालन गरियो। तर, मुलुकको सर्वोच्च न्यायालयले भने मानेन। नेपाली नागरिकता लिने प्रक्रिया पूरा नगरेको भन्दै लामिछानेको नागरिकता रद्द गर्यो। सांसद बन्न अयोग्य भएको फैसला शुक्रबार गर्यो। लामिछाने ५१२९६६९८१ नम्बरको अमेरिकी पासपोर्टमा सन् २०१५ मे ११ मा नेपाल आएका थिए। उनले नेपाल आउँदा आफन्त भिसा लगाएका थिए। २०१५ मे २७ मै ०८८३४८३८ नम्बरको नेपाली पासपोर्ट बनाएका थिए। वर्क परमिट नलिई काम गरेको विवाद तीव्र भएपछि सन् २०१८ मा उनले अमेरिकी पासपोर्ट परित्याग गरेको घोषणा गरेका थिए। त्यसैकारण, सन् २०१५ देखि २०१८ सम्म उनको नागरिकता सक्रिय थियो कि निष्क्रिय ? भन्ने विवाद सुरु भयो। उनी स्वयंले स्वतः निष्क्रिय बनेको बताउँदै आए। तर, निष्क्रिय नागरिकताले त्यहीबीच, त्यसमा पनि अमेरिकाबाट आएको १६औं दिनमै कसरी नेपाली पासपोर्ट लिए ? भन्ने गम्भीर प्रश्न पनि उठिरहेको छ। नेपाल सार्वभौमसम्पन्न राष्ट्र हो। यसका मौलिक कानुन छन्। ती हरेक नागरिक र यसको चार किल्लाभित्र विदेशीलाई समेत बाध्यकारी हुन्छन्। नागरिकता र राहदानीसम्बन्धी त्यही कानुन लामिछानेका हकमा भने किन बाध्यकारी भएन ? भिसा लगाएर आएको व्यक्तिलाई नेपाली पासपोर्ट दिएको राज्यका निकाय स्वयं प्रतिरक्षामा किन उत्रे भन्ने प्रश्न गम्भीर रूपमा उठेको छ। उपप्रधान तथा गृहमन्त्री लामिछानेलाई जोगाउन राज्य संयन्त्रबाटै कानुनको अपव्याख्या भयो। नागरिकता ठगीको विषयमा त राज्यले अनुसन्धान गरेर आफैं मुद्दा लड्नुपर्ने थियो। तर सहन्यायाधिवक्ताले लामिछानेका पक्षमा बहस गरे। गृह मन्त्रालय, संसद्, निर्वाचन आयोगदेखि जिल्ला प्रशासन कार्यालय लामिछानेलाई जोगाउनतिर लागे। सहन्यायाधिवक्ता नै जोगाउन लागे : सहन्यायाधिवक्ता सञ्जीवराज रेग्मीले त सर्वोच्चमा अनागरिकले चुनाव लड्न पाउने कुतर्क गरे। लामिछानेको वचावटमा उत्रेका रेग्मी र न्यायाधीशबीच सवालजवाफ नै भयो। लामिछानेले विदेशी नागरिकता लिएपछि यहाँको नागरिकता कायम नरहेको तथा नेपाली नागरिकता पुनः प्राप्तिको प्रक्रिया अनिवार्य नभएको सहन्यायाधिवक्ता रेग्मीले इजलासमा तर्क गरेका थिए। जिल्ला प्रशासन कार्यालय काठमाडौं : प्रशासन कार्यालय लामिछानेको नागरिकता छानबिनबाटै पछि हटेको थियो। रविको नागरिकताले निवेदकलाई असर नगरेको प्रशासनको तर्क छ। उसले भनेको छ, निवेदक युवराज पौडेलले गृहसचिवलाई सम्बोधन गरी दिएको निवेदन तथा उजुरी उपर प्रचलित कानुनबमोजिम छानबिन तथा अनुसन्धान गरी आवश्यक कारबाही गर्न गृह मन्त्रालयले २०७९ मंसिर १२ को पत्रका साथ प्राप्त भएको सो उजुरी उपर कारबाही गर्न जिल्ला प्रहरी परिसर काठमाडौं पठाइएको हुँदा यस कार्यालयबाट निवेदकको कुनै अधिकार असर हुने कार्य गरिएको छैन। रिट निवेदन खारेज गरिपाऊँ। यद्यपि २०५० फागुन १० रविले काठमाडौं जिल्ला प्रशासनबाट नागरिकता लिएका थिए। प्रतिनिधिसभा : प्रतिनिधिसभाको जवाफ पनि प्रशासनको भन्दा कम थिएन। त्यहाँ भनिएको थियो, प्रतिनिधिसभाको के कस्तो कार्यबाट निवेदनको अधिकारमा असर परेको हो भन्ने खुलाउन नसकेको र प्रतिनिधिसभाको विपक्षी बनाउनु पर्नाका आधार र कारणसमेत खुलाउन नसकेको हुँदा रिट निवेदन खारेज भागी छ। निर्वाचन आयोग : निर्वाचन आयोगले पनि घुमाइफिराई त्यस्तै जवाफ दियो। प्रचलित संवैधानिक व्यवस्था र राजनीतिक दलसम्बन्धी ऐन तथा नियमावलीको व्यवस्थाअनुसार निर्वाचन आयोगले रास्वपा नामको दल दर्ता गरी दल दर्ता अभिलेखीकरण गरेको हो। आयोगमा दल दर्ताका लागि पेस हुँदा उक्त दलको सभापतिको रूपमा रवि लामिछानेलाई कानुनअनुसार चयन गरी आवश्यक कागजात पेस गरेको देखिँदा दल दर्ता गरेको विषय कानुनसम्मत छ। नेपालको संविधानको धारा १३७(२)ख मा संघीय संसद्को सदस्यको निर्वाचनसम्बन्धी विवाद र अयोग्यता सम्बन्धित विषय सम्मानित इजलासबाट कारबाही हुने विषय मानेको छ। धारा २४६(३) मा उम्मेदवारी दर्ता भइसकेको तर निर्वाचन परिणाम घोषणा भइनसकेको अवस्थामा उम्मेदवारको योग्यता सम्बन्धमा कुनै प्रश्न उठेमा त्यसको निर्णय आयोगले गर्ने व्यवस्था छ। रिट निवेदकले उल्लेख गरेको लामिछानेको प्रतिनिधिससा सदस्य पदमा दिएको उम्मेदवारीको अयोग्यताको विषयमा मुख्य निर्वाचन अधिकृतको कार्यालय चितवनले २०७९ मंसिर ८ मा स्पष्टीकरणसहित कागजात आयोगमा प्राप्त भएको र आयोगले जाचँबुझ गरी उजुरी प्राप्त मितिको ७ दिनभित्र अयोग्यताको बारेमा निर्णय गरिसक्नुपर्ने थियो। तर, यो समयभित्र २०७९ मंसिर ९ मा नै प्रतिनिधिसभा सदस्य चितवन २ को निर्वाचन परिणाम घोषणा भयो। घोषणापछि उम्मेदवारको अयोग्यताको विषय आयोगको अधिकार क्षेत्रभित्र नपर्ने भनी उजुरी उपर थप कारबाही गर्न परेन भनी २०७९ पुस १३ मा उजुरी तामेली राख्ने निर्णय भयो। यो निर्णय कानुनसम्मत भएकोले रिट निवेदन खारेज भागी छ, बहस नोटमा उल्लेख छ। यहाँ निर्वाचन आयोग पन्छिएको स्पष्ट देखिन्छ। प्रधानमन्त्री तथा मन्त्रिपरिषद्को कार्यालय : प्रधानमन्त्री तथा मन्त्रिपरिषद्को कार्यालय पनि जोगाउनमा पछि परेन। यसले भनेको थियो, नेपाली नागरिकले आफूखुसी विदेशी मुलुकको नागरिकता प्राप्त गरेमा नेपाली नागरिकता नरहने र नेपालको नागरिकता त्याग्न सूचना दिई सो सूचना दर्ता भएको मितिदेखि नागरिकता कायम नरहने भन्ने नागरिकता ऐन २०६३ र नियमावली २०६३ को व्यवस्थाबाट देखिन्छ। प्रतिनिधिसभा सदस्य पदमा उम्मेदवार हुन कानुनबमोजिम उम्मेदवारीको मनोनयन दर्ता भएकोमा जाँचबुझ गर्दा निजको योग्यता नभएको मनोनयन पत्र बदर हुने कानुनमा छ। चितवन क्षेत्र नंं २ बाट प्रतिनिधिसभा सदस्यमा उम्मेदवारी दिएका लामिछानेको उम्मेदवारी तथा मनोनयन पत्र दर्ता भई निज सो क्षेत्रबाट निर्वाचितसमेत भएको अवस्थामा हाल आएर नागरिकताको प्रमाणपत्रको वैधानिकताको विषय उठान गर्न उपयुक्त छैन। तसर्थ रिट निवेदन खारेज भागी छ। मनोनयन गर्दा बदर नभएकोले अरू कानुन नलाग्ने भन्दै प्रधानमन्त्री कार्यालयले चोख्याउने प्रयास गरेको थियो। गृह मन्त्रालय : गृह मन्त्रालयले पनि सबै चोख्याउनेलाई साथ दियो। भन्यो, नेपाल नगारिकता ऐन २०६३ को दफा १०(१) मा कुनै नेपाली नागरिकले आफूखुुसी विदेशी मुलुकको नागरिकता प्राप्त गरेपछि निजको नेपाली नागरिकता कायम रहने छैन भन्ने व्यवस्था छ। यो व्यवस्थाअनुसार आधिकारिक नेपाली नागरिक नगरेको भनी अनुमान गरी कारबाहीपश्चात् अघि बढाउन मिल्ने देखिँदैन। यस सम्बन्धमा उजुरी प्राप्त हुनासाथ सम्बन्धित निकायमा कारबाही तथा अनुसन्धान हुन लेखी पठाइएको हुँदा निवेदन जिकिर खारेज भागी छ। नागरिकताको विषयमा विवादमा परेका लामिछानेलाई गृह मन्त्री नै बनाएपछि प्रहरीले थप अनुसन्धानको काम रोक्यो। नागरिकतासम्बन्धी छानबिनको जिम्मेवार निकाय नै गृह मन्त्रालय हो। कन्फ्क्टि अफ इन्टरेस्ट मा उनलाई गृह मन्त्री बनाएको स्पष्टै थियो। आफन्त भिसामा नेपाल आएका लामिछानेले तत्कालीन अवस्थामा पनि नेपाली नागरिक सरह काम गरे। तर, राज्य भने गैरनागरिकले यसरी काम गर्दा बेवास्ता गरेर बस्यो। २०५० सालमा नेपाली नागरिकता प्राप्त गरेका लामिछाने रोजगारीका लागि अमेरिका गए। उनले २०७० फागुन ९ मा अमेरिकी नागरिकता लिए। फागुन २१ मा अमेरिकी राहदानी लिए। नेपालको नागरिकता ऐन २०६३ को दफा १० को उपदफा १ मा नेपालको कुनै नागरिकले आफूखुसी कुनै विदेशी मुलुकको नागरिकता प्राप्त गरेपछि निजको नेपाली नागरिकता कायम रहने छैन भन्ने उल्लेख छ। यो ऐनका आधारमा रवि २०७० फागुन ९ देखि नेपाली नागरिक रहेनन्। यही दफाको उपदफा ४ मा कुनै व्यक्तिलाई एकैसाथ नेपालको र विदेशी मुलुकको नागरिकता प्राप्त हुने अवस्था भएमा त्यस्तो व्यक्तिले १६ वर्ष उमेर पुगेको दुई वर्षभित्र कुनै एक मुलुकको नागरिकता रोज्नुपर्ने उल्लेख छ। त्यसरी नागरिकता नरोजेको अवस्थामा सो म्याद नाघेपछि त्यसको नेपाली नागरिकता स्वतः खारेज हुन्छ। रविले पनि धेरै विवाद आएपछि त्यागको प्रक्रिया गरेको देखिन्छ। लामिछानेले २०७५ जेठ ४ मा नेपालस्थित अमेरिकी दूतावासमा अमेरिकी नागरिकता र राहदानी त्याग गर्न निवेदन दिएका थिए। २०७५ असार ६ मा अध्यागमन विभागमा अमेरिकी नागरिकता र राहदानी त्याग गरेको जानकारी गराएका थिए। यसको ८ दिनपछि मात्रै अमेरिकाको स्टेट डिर्पाटमेन्टले यो निवेदन स्वीकार गरेको देखिन्छ। त्यसपछि लामिछानेले कानुनतः अहिलेसम्म पुनः नेपाली नागरिकता लिएका छैनन्। नेपाली नागरिकता कायम नरहेको अवस्थामा उनले पार्टी दर्ता गर्ने काम गरेको भन्दै २०७९ कात्तिक २८ मा निर्वाचन आयोगमा उजुरी परेको थियो। पार्टी दर्ता गरी प्रतिनिधिसभा सदस्यसमेत भएपछि अधिवक्ता रविराज बसौला र युवराज पौडलले रिट निवेदन दिएका थिए। यो बहस सर्वोच्च अदालतमा हेैर्दा हेर्दैमा छ। प्रधानमन्त्रीको कानुनी सल्लाहकारको रूपमा रहेको महान्यायाधिवक्ताको कार्यालय नै रविको पक्षमा लागेको घटनाक्रमले देखाउँछ। सहन्यायाधिवक्ता सञ्जीवराज रेग्मीले सर्वोच्च अदालतमा बुझाएको बहसनोटमा लामिछानेले २०७५ असार १४ मा अमेरिकी नागरिकता त्यागेको देखिँदा निज गैरनेपाली नागरिकता भन्ने जिकिर स्थापित हुन सक्ने देखिँदैन, भन्ने उल्लेख छ। रेग्मीको बहस नोटलाई नै आधार मान्दा पनि सरकारी संयन्त्र रविलाई चोख्याउन कसरी लागेको छ भन्ने कुरालाई स्पष्ट पार्छ। रेग्मीको बहस नोटमा नै जिल्ला प्रशासन कार्यालय काठमाडौं, प्रतिनिधिसभा, निर्वाचन आयोग, गृह मन्त्रालय, प्रधानमन्त्री तथा मन्त्रिपरिषद्को कार्यालयकै आधार देखाएर रिट निवेदन नै खारेजी भागी रहेको उल्लेख गरिएको छ। अमेरिकी नागरिक भएका लामिछाने २०७१ जेठमा अमेरिकी राहदानीमा नेपाल आए। २०७२ जेठ १३ मा पुरानो नेपाली नागरिकताकै आधारमा नेपाली राहदानी बनाए। एकएक कागजातमा चल्ने नेपाली सरकारी संयन्त्र यसरी कायम नरहेको नागरिकताको आधारमा राहदानी बनाउँदा चाल पाएन वा चाल पाएर पनि छोडिदियो ? यसले नेपालको सरकारी संयन्त्रमा गम्भीर प्रश्न उठेको छ। लामिछाने दुई देशको राहदानीमा विदेश आवतजावत गरिरहे। तर, त्यसप्रति राज्यको नजर पुगेको देखिएन। निर्वाचन आयोगले नेपाली नागरिक नभएको व्यक्ति पार्टी दर्ता गर्न नपाउने प्रावधान विपरीत दर्ता गरायो। उम्मेदवारको योग्यतामा नै नेपाली नागरिक हुनुपर्ने उल्लेख छ। मन्त्री हुनुपुर्व नै उजुरीसमेत परेकोले तालुक मन्त्रालय लामिछानेलाई दिएर राजनीतिक दल चुकेका छन्। जसले गर्दा प्रहरीबाट उनीविरुद्ध हुने तहिकात र अनुसन्धान नै रोकिएको छ। के भन्छन् घटनालाई नियालेकाहरू ? पूर्वप्रहरी नायब महानिरीक हेमन्त मल्ल ठकुरी लामिछाने माथि नैतिक कसी भएको भए यो विषय निक्र्योल नभएसम्म साइडमा लागिदिएको भए राम्रो हुने बताउँछन्। लामिछानेका हरेक गतिविधि हेर्दा उनले नेपालको कानुनलाई नगनेको देखिन्छ। उहाँले अनुसन्धान नसकिँदासम्म मन्त्री नै नभएको भए राम्रो हुन्थ्यो। भइ हाले पनि अर्को मन्त्रालयमा गएको भए हुन्थ्यो, उनले भने, उहाँले स्वार्थ बाझिने मन्त्रालयको नै जिम्मेवारी लिनुभयो। गृहका एक पूर्वउच्च अधिकारी एउटा गोजीमा नेपालको र अर्को गोजीमा विदेशको राहदानी बोकेर हिँड्ने नेपालमा धेरै रहेको बताउँछन्। भन्छन्, धेरै विदेशमा रहेका नेपालीको एउटा गोजीमा नेपाली र अर्को गोजीमा सम्बन्धित देशको राहदानी हुन्छ। यता हुँदा नेपाली राहदानीको प्रयोग गर्छन्। उता जाँदा त्यही देशको। उनले कानुनमा अस्पष्टताको फाइदा धेरै लिइरहेको बताए। अहिले रवि लामिछाने लाभ पदमा पुगेपछि यो प्रश्न उठ्यो। अब ऐन नै चाहियो, उनले भने। रविले नेपाल फर्किएर यहाँ बस्ने हो भन्ने भएपछि अमेरिकी नागरिकता र राहदानी निष्क्रिय गराउने प्रक्रियामा लाग्नु पर्थ्यो। विदेशी राहदानीमा भिसा आएपछि नेपाली नागरिकता थन्क्याउनु पर्थ्यो। अमेरिकाको राहदानी र भिसा हुँदाहुँदै यता पासपोर्ट लिनु हुन्थेन। कानुनमा विदेशी नागरिकता र राहदानी त्यागेपछि नेपाली नागरिकता लिने प्रक्रिया सहज नै छ। नागरिकता ऐनको दफा ११ मा पुनः नेपाली नागरिकता कायम हुन सक्ने व्यवस्था छ। त्यो दफामा भनिएको छ, कुनै नेपाली नागरिकले विदेशी मुलुकको नागरिकता प्राप्त गरेपछि पुनः नेपाल आई बसोबास गरेको र विदेशी मुलुकको नागरिकता त्यागेको निस्सा तोकिएको अधिकारीलाई दिएमा त्यस्तो निस्सा दर्ता भएको मितिदेखि निजको नेपाली नागरिकता पुनः कायम हुनेछ। तर लामिछानेले यो बाटो अख्तियार नै गरे। नेपालमा आएर बसे। सञ्चार माध्यममा काम गर्न थाले। उनको सञ्चार माध्यमको प्रस्तुति कानुनी व्यवस्थालाई दबाब र प्रभावमा रह्यो। उनले वर्क परमिट बिना नै काम गरे। लामिछानेले वर्क परमिट बिना काम गर्नु हुने थिएन। यो विवादका बीचमा लामिछानेले पुरानो नेपाली नागरिकता पेस गरेर निर्वाचन आयोगबाट २०७९ असार १७ मा आफ्नो नेतृत्वमा राष्ट्रिय स्वतन्त्र पार्टी दर्ता गराए। नागरिकता र राहदानीसम्बन्धी विवाद नसल्टाई राजनीतिक दलको गठन र चुनावमा सहभागी हुनु हुन्थेन। यो विषय अदालतमा विचाराधीन रहेको र फैसलाको सम्मुख भएको अवस्थामा गृहमन्त्री त झन् उनले हुनै हुँदैनथियो।"
गुल्मीमा मनै लोभ्याउने पार्कहरू,"गुल्मी : आन्तरिक एवं बाह्य पर्यटकहरू भिœयाउनका लागि गुल्मीका गाउँगाउँमा पर्यटकीय पार्कहरू निर्माण भइरहेका छन्। स्थानीय तहहरूले प्रदेश, र संघ सरकारसँग सहकार्यसमेत गरेर पार्क निर्माणलाई तीव्रता दिइरहेका हुन्। बनेका र बन्दै गरेका पार्कले पर्यटकहरूलाई लोभ्याउँदै गएको छ। सदरमुकाम तम्घास नजिकै पर्ने रेसुंगा नगरपालिका वडा नम्बर ८ मा निर्माणको अन्तिम चरणमा रहेको गर्जुरापार्क यस क्षेत्रकै नमुना पार्कको रूपमा रहेको छ। पवित्र तीर्थस्थल रेसुंगा जाने बाटो छेउमै निर्माण गरिएको पार्क पूर्णरूपमा सञ्चालनमा नआउँदै पर्यटकहरूको ओइरो लाग्ने गरेको छ। रेसुंगा नगरपालिका र संस्कृति पर्यटन तथा नागरिक उड्डयन मन्त्रालयको सहकार्यमा यहाँ नमुना पार्क निर्माण भइरहेको हो। पार्क निर्माणका लागि कुल सात करोड रुपैयाँ बजेट विनियोजन भएको रेसुंगा नगरपालिकाका योजना शाखा प्रमुख विनोद मरासिनीले जानकारी दिए। मन्त्रालयले ४ करोड १० लाख रुपैयाँ र बाँकी रकम नगरपालिकाले लगानी गर्ने योजना छ उनले भने। नगरपालिकाको लागि यो गौरवको योजना हो। पार्कमा सानाठूला पिङ, बाल उद्यान, दूरबिन टावर, पिकनिक स्थल, भ्यु टावर निर्माण गरिएको छ। यहाँबाट धौलागिरी, अन्नपूर्ण र माछापुच्छ्रे हिमालको दृश्यावलोकन गर्न सकिन्छ। पार्कको ८५ प्रतिशत बढी निर्माणको काम पूरा भइसकेको योजना अधिकृत मरासिनीले जानकारी दिए। सदरमुकाम तम्घास र रेसुंगा आउने पर्यटहरूलाई घुम्नका लागि यो प्रमुख गन्तव्य बन्न सक्छ। जिल्लाको अर्को महŒवपूर्ण पार्कको रूपमा धुर्कोट गाउँपालिकाले गाउँपालिका नजिकै बर्वोटमा सहिदशमशेर स्मृति पार्क निर्माण गरेको छ। राजनीतिक आन्दोलनमा देशको परिवर्तनका लागि जीवन आहुति गर्ने गुल्मीका सहिद शमशेरबहादुर खत्री, खिमविक्रम नेपाली र जेदुराम भण्डारीको स्मृतिमा झन्डै दुई करोड रुपैयाँमा पार्क निर्माण गरिएको गाउँपालिका अध्यक्ष भूपाल पोखरेलले जानकारी दिए। पार्कमा तीनै जना सहिदहरूको शालिक निर्माण गरिएको छ। निर्माणको काम अन्तिम चरणमा छ उनले भने। ५० लाख रुपैयाँबराबरको यस वर्ष लाइटिङ र पर्खाल लगाउने काम भइरहेको छ। केही महिनाभित्र सबै काम पूरा हुन्छ। पार्कले बालबालिका, युवा र ज्येष्ठ नागरिकलाई घुमफिरका लागि धेरै सहज बनाएको पोखरेलले बताए। यसको व्यवस्थित सञ्चालनका लागि सहिद शमशेर स्मृति पार्क सञ्चालन कार्यविधि २०७८ बनाइएको छ। गाउँपालिकाले आफ्नै स्रोतमा पार्क बनाएको हो। मालिका गाउँपालिकाले गाउँपालिका केन्द्र अर्खावाङमा मालिका पिस पार्क निर्माण गरेको छ। लुम्बिनी प्रदेश सरकार र गाउँपालिकाको बराबरी लगानीमा पार्क निर्माणाधीन अवस्थामा रहेको गाउँपालिका प्रशासन तथा योजना शाखा प्रमुख असर जीसीले जानकारी दिए। आर्थिक वर्ष २०७६०७७ देखि पार्क निर्माणको काम भइरहेको छ। चालू आर्थिक वर्षमा एक करोड रुपैयाँको ठेक्का आह्वान भइसकेको जीसीले जानकारी दिए। यसको निर्माण कार्य पूरा हुँदासम्म झन्डै तीन करोड रुपैयाँ खर्च हुने विस्तृत परियोजना प्रतिवेदन (डीपीआर) मा उल्लेख गरिएको छ। जतिबेला पनि चिसो मौसम भइरहने यस क्षेत्रमा गर्मी छल्नका लागि पर्यटकहरू पुग्ने स्थानीयको आशा छ। शान्त, मनोरम र हिमशृंखलाको आनन्द यस पार्कबाट लिन सकिन्छ। यो पार्क सालझण्डीढोरपाटन सडक छेउमै पर्छ। गाउँपालिकाले यस योजनालाई आफ्नो गौरवको योजनाको रूपमा राखेको छ। गुल्मीको उत्तरी क्षेत्रमा रहेको सत्यवती गाउँपालिकाले वडा नम्बर ८ स्थित भार्सेको देउराली डाडाँमा बौद्ध स्तूपा निर्माण गरेको छ। पर्यटक तान्नका लागि यहाँ टिकटक, आइलभ र चन्द्रमाको चिह्नअंकित स्टयान्डसमेत निर्माण गरिएको छ। भार्सेमा मगर जातिको बाहुल्य छ। बौद्ध स्तूपा रहेको यस ठाउँ समुन्द्री सतहदेखि २ हजार १ सय ८० मिटर उचाइमा पर्छ। यस नजिकै फन पार्कसमेत निर्माण गरिएको छ। यहाँबाट पनि हिमशृंखलाहरू देख्न सकिन्छ। गुल्मीदरबार गाउँपालिका र रेसुंगा नगरपालिकाको सिमाना भुवनेडाँडामा आकर्षक मन्दिरसँगै पार्क निर्माण गरिएको छ। दुवै पालिकाको गरी ३० लाख रुपैयाँ बढी बजेटमा यहाँ मन्दिरसँगै पार्क बनाइएको गुल्मी दरबार गाउँपालिका अध्यक्ष सरोजकुमार थापाले जानकारी दिए। मन्दिर नजिकै भँगारी भुवनेडाँडा (दारेढुंगा) पिकनिकस्थलमा बस्नका लागि थरीथरीका विश्रामस्थलसहितका छाताहरू, पकाउनेस्थल र कैयौं मनमोहक दृश्यसहितका स्थलहरू बनाइएको छ। यहाँबाट गुल्मीका विभिन्न डाँडाकाँडासहित छिमेकी जिल्ला अर्घाखाँची, पाल्पालगायतका ठाउँहरू हेर्न सकिन्छ। गाउँगाउँमा निर्माण गरिएका पार्कहरूलाई स्थानीयको आयआर्जनसँग जोड्नका लागि ध्यान दिन स्थानीय सरकारलाई नागरिकले सुझाव दिएका छन्। पर्यटकीयस्थलहरू पछिल्लो समय स्थानीय सरकारको समेत आन्तरिक स्रोतको बाटो बनेको छ। जतिबेला पनि चिसो मौसम भइरहने गुल्मीमा गर्मी छल्न पर्यटक पुग्ने स्थानीयको आशा छ।"
शिक्षण अस्पताल बनाउने प्रतिबद्धता,"वीरेन्द्रनगर : नेपाली कांग्रेसका उपसभापति एवं पूर्व गृहमन्त्री पूर्णबहादुर खड्काले कर्णाली प्रदेश अस्पताललाई शिक्षण अस्पतालका रूपमा विकास गर्न पहल गर्ने बताएका छन्। बिहीबार कर्णाली प्रदेश अस्पतालको अनुगमन गर्दै खड्काले यस्तो बताएका हुन्। प्रदेश अस्पतालले पछिल्लो समय आफ्नो स्वरूप बदलेको र सेवा पनि विस्तार गरेको भन्दै उनले अब यसलाई शिक्षण अस्पताल बनाउनुपर्ने बताए। उनले भने प्रधानमन्त्री, स्वास्थ्यमन्त्रीलगायत प्रमुख दलका नेताहरूसँग समन्वय गरेर कर्णाली प्रदेश अस्पताललाई शिक्षण अस्पताल बनाउन म पहल गर्छु, यसले कर्णालीको स्वास्थ्य क्षेत्रमा सहयोग पुग्नेछ। उनले यसका लागि प्रदेशभित्रका १० वटै जिल्लाका २४ वटा निर्वाचन क्षेत्रबाट निर्वाचित भएर आएका प्रदेश सांसदहरूसँग पनि छलफल गर्ने बताए। कर्णालीवासीले उपचारकै लागि ठूलो धनराशि खर्चिने गरी अन्य प्रदेशका अस्पताल र संघीय राजधानी जानुपर्ने बाध्यताको अन्त्य गर्नुपर्छ, यसका लागि प्रदेश अस्पताललाई मुलुककै सुविधासम्पन्न अस्पताल बनाउनुपर्छ उनले भने। त्यस क्रममा प्रदेश अस्पताल सुर्खेतका निर्देशक डाडम्बर खड्काले अस्पतालको सेवा र अन्य अवस्थाका विषयमा जानकारी गराएका थिए। अस्पतालको विकासका लागि आफूले केन्द्र सरकारको पनि ध्यानाकर्षण गराउने र आवश्यक स्रोत तथा जनशक्ति व्यवस्थापनमा पहल गर्ने उनले प्रतिबद्धता जनाए।"
गुरु डा रुदिगरको गरिमा,"नेपालमा महाभूकम्प (२०७२) गएकै वर्ष भूकम्प पीडितको सहयोगार्थ बर्लिनस्थित फोटो प्रदर्शनीको आयोजना गरेको थिएँ। नेपाली राजदूतावासका तत्कालीन कायममुकायम राजदूत प्रकाश पौडेलले दूतावासमार्फत आर्थिक सहयोग गरेका थिए। प्रदर्शनीमा धेरै नेपाली तथा विदेशी पाहुनाको उपस्थिति थियो। डा रुदिगर क्लाउज र एन्जेलिका सुल्ज पनि कार्यक्रममा पाहुना थिए। मबाहेक फोटोग्राफरद्वय चन्द्रशेखर कार्की र ऐशु माथेमासँग रुदिगरको चिनजान रहेछ। दूर देशका परिचित साथीको तस्बिर देखेर रुदिगर खुसी भए। असजिलो मान्दै मलाई सोधे, वर्षौंदेखि नेपालमा धेरै फोटो पत्रकारलाई प्रशिक्षण दिँदै आएको छु तर तिमीलाई कहिल्यै भेटेको याद छैन। डारुदिगर क्लाउजबारे धेरै सुनेको थिएँ तर उनी र एन्जेलिकासँग पहिलो भेट थियो। कार्यक्रममा आमन्त्रित थुप्रै पाहुनामध्ये रुदिगरसँग निकटता महसुस हुन्थ्यो। तत्पश्चात् भेटघाट बाक्लिँदै गयो। रुदिगर पहिलो पटक सन् २००६ मा नेपाल आएका रहेछन्। उनको यहाँ प्रकृति र हिमालप्रति मोह बसेको पाएँ। नेपालीका लचिला स्वभावबारे निकै तारिफ गर्थे उनी। भए पनि ठिक नभए पनि ठिक नेपालीका बानी देखेर आश्चर्य मान्थे। जर्मनीमा चिसो हावा चल्ने तर नेपालमा जाडो महिनामा पनि घाम लाग्ने हुँदा यहाँ बस्ने नेपाली भाग्यमानी भएको ठान्थे उनी। विकासको सही अवधारणा लागू गर्ने हो भने नेपालको कायापलट हुन सक्ने उनको बुझाइ थियो। वास्तवमा रुदिगरका लागि नेपाल जर्मनी पछिको दोस्रो घर थियो। रुदिगरसँगका हरभेटमा नेपाली फोटो पत्रकारिता विषयक कुराकानी हुन्थ्यो। नेपाली युवामा फोटो कथाको चाख बढ्दै गएकाले सोसम्बन्धी सामग्री तयार गर्न मलाई हाते पुस्तक लेख्न अनुरोध गरे। करिब तीन महिना लगाएर पुस्तक तयार पारें। जसमा सन् २०१६ सम्म छापिएका मेरा फोटो कथाहरू पनि समावेश छन्। उनले एकपटक उनको संस्था आईआईजेबी घुम्न बोलाए। त्यो विशाल अनि भव्य संस्थाको भवन देखेर छक्क परें। फोटो पत्रकारिताका किताब र सामग्रीले भरिभराउ उनको त्यो अफिसमा विश्वभरबाट प्राप्त गरिएका स्नेह सद्भावका चिनोहरूको ठुलै चाङ्ग थियो। नेपाली कोसेलीहरू विशेष सझाइएका थिए। अफिससँगै जोडिएको दक्षिण मोडा घाँसेमैदान बगंैचा बहुत सुन्दर देखिन्थ्यो। सन् १९६३ मै उक्त संस्था स्थापना भएको रहेछ। दक्षिण मुलुकका पत्रकारहरूलाई सहयोग, तालिम र प्रशिक्षण दिनु मुख्य उद्देश्य थियो। तदनुसार दक्षिण अमेरिका, अफ्रिका र एसियाका धेरै पत्रकारले जर्मनी गएर पत्रकारिताका विभिन्न क्षेत्र छापा, रेडियो, टीभी र फोटोग्राफी तालिम प्राप्त गरे। सन् १९८० दशक टेलिभिजन एक्सपर्टको हैसियतमा रुदिगरले आईआईजेबीमा काम सुरु गरे। सन् १९९१ मा चेयरम्यान नियुक्ति पाए। उनको कार्यकालमा धेरैभन्दा धेरै पत्रकारको सीप विकासका लागि संस्थाका कर्मचारी स्वयं विभिन्न देश गएर प्रशिक्षण सुरु गरे। आफूले जानेका कुरा अरूलाई पनि बाँडौं भन्ने मनसायले प्रायः देशमा अल्मनाई गठन गरिए। फलस्वरूप नेपालमा आईएएएन स्थापना भयो। विभिन्न कारण सन् २०१७ मा आईआईजेबी संस्था बन्द भयो। सन् १९६४ देखि २०१७ सम्मका कागजात सरकारी अभिलेखालयमा बुझाए। अनि त्यो रहरलाग्दो चौर, बगंैचासहितको विशाल तथा सुन्दर संस्थाभवन चिनियाँ व्यापारीलाई बेचियो। रुदिगर सेवानिवृत्त भए। संस्थागत कार्यक्रम तथा प्रशिक्षणमा पूर्णविराम लागे पनि नेपाल र नेपाली फोटो पत्रकारिताप्रति रुदिगरको चासोमा कहिले पूर्णविराम लागेन। सन् २०१९ मा रुदिगर र चन्द्रशेखर कार्कीले धुलिखेल अस्पतालस्थित काभ्रेका पत्रकारलाई एक दिने फोटो पत्रकारिता तालिम दिए। पछिल्लो पटक सन् २०२२ मा जर्मनी गएँ। रुदिगरसँग तीन पटक भेट भयो। उनलाई झन् नजिकबाट चिन्ने मौका पाएँ। श्रीमती र छोरीले छोडेर गएको र सम्पर्कमा रहन नचाहेको दुःखेसो उनले पोखे। छोरा बेन्जामिन ह्यामबर्गमा हार्ट सर्जन रहेछन्। छोरासँग भने आत्मीय सम्बन्ध रहेछ। बेन्जामिनको आग्रहमा रुदिगर आत्मकथा लेख्दै थिए। सन् १९४६ सेप्टेम्बेर २१ ड्रेस्डेन स्याक्सोनिमा जन्मेका रुदिगर जीवनका तितामिठा स्मृतिशृंखला सम्झँदै ५४औं वसन्त सन् २००० चित्रण गर्दै गरेको सुनाए। दोस्रो भेटमा हामी मुगल ताल गयौं। बात मार्दै जाँदा रुदिगरका आँखा खुसीले बल्न लागे। प्रसंंग थियो ब्रिगिटा, रुदिगरकी पूर्वप्रेमिका। उनी रोमान्सका दिन सम्झन लागे। बिहे अघिकी प्रेमिका ब्रिगिटासँग रुदिगरको पुनर्मिलन भएछ। एउटै सहर बर्लिनमा छुट्टाछुट्टै बस्दै आएका यी पुनर्मिलित जोडीले सँगै बस्न अपार्टमेन्ट खोजेछन्। उनले यो सन्दर्भ सुनाइरहँदा हामी मुगल तालको किनारैकिनार जंंगलमा हिँडिरहेका थियौं। एक्कासि रुदिगरका आँखा रसाए, बोली मलिन थियो। म निःशब्द रुदिगरका भावना पछ्याइरहेको थिएँ। तालको पानी किनारामा ठोक्किँदा कारुणिक धुन झैं लाग्थ्यो। मेरो मन चसक चसक हुन्थ्यो।त्यो भेट पनि लामो रहेन। सन् २०२० मा कोभिड समय चलिरहँदा ब्रिगिटा भने क्यान्सरले परलोक भइछन्। बाँचुन्जेलसँगै बस्ने चाहना पनि अधुरै रह्यो। रुदिगर विशाल बर्लिनमा फेरि एक्लो भए। नेपाल फर्कनु अघिल्लो दिन एन्जेलिका पनि रुदिगरको अपार्टमेन्टमा आमन्त्रित थिइन्। हामी चिया पिउँदै, चकलेट खाँदै नेपाली दिन, प्रिय नेपाली साथीहरू सम्झिन थाल्यौं। रुदिगर जितेन्द्र वज्राचार्यको नाम बारबार लिन्थे। जितेन्द्र रुदिगरका विशेष चेला थिए। प्रशिक्षण चलाउँदा जितेन्द्रको सहयोग उनलाई अपरिहार्य हुन्थ्यो। रुदिगरका अर्का विशेष साथी चन्द्रशेखर कार्की हुन्। कार्कीले रुदिगरसँग तालिम नलिए पनि उनलाई गुरुझै मान्थे। एक पटक ठाउँको ठाउँबिना पैसा माउन्टेन फ्लाइट मिलाइदिएका रहेछन् रुदिगरलाई कार्कीले। त्यो सम्झेर अझै चकित थिए रुदिगर। छोरा बेन्जामिनसँग नेपाल आउँदा कार्कीसँग नगरकोटमा ब्ल्याक लेबेल किस्सा, अनि बिहानीको फस्र्ट लाइटमा पर्फेक्ट फोटो खिचेको दिन सम्झन लागे। नेपाल आउँदा प्रायः बस्ने गरेको पुल्चोकस्थित हिमालय अपार्टमेन्ट होटल र भक्तपुर दत्तात्रेयमा रहेको मयूर विन्डो सपका साथीहरूलाई पनि सोधेको सुनाइदिन भन्न भ्याए उनले। नेपालमा फोटो पत्रकारिता तालिमबारे हामीले एउटा खाका तयार पार्यौं र पुलकित त्यो क्षण बिट मार्दै, छिट्टै नेपालमा भेट्ने वाचा गर्दै एन्जेलिका र म त्यहाँबाट बिदा भयौं। २०२२ नोभेम्बेर ९ मा बर्लिनबाट सन्देश आयो। एन्जेलिकाद्वारा लिखित त्यो सन्देशको शीर्षक स्याड न्युज फ्रम बर्लिन सामान्य थिएन। दुई हप्ताअघि रुदिगरको त्यो उज्यालो अनुहार झलल्ल बनेर आयो। नोभेम्बेर ८ मा रेल दुर्घटनामा परी रुदिगर सदाका लागि अलप भएछन्। रुदिगर मेरा लागि गुरु अनि म उनकोे चेलोसाथी। उनी मलाई फोटो पत्रकारिताका पुस्तकहरू अभ्यस्त गराउँथे। म उनलाई वृत्तचित्रहरूबारे सुनाउँथे। हामीबिच शुद्ध नाता फोटो पत्रकारिता थियो। नेपालमा फोटो पत्रकारिताको गुणस्तर अभिवृद्धि गर्न, फोटो पत्रकारहरूलाई अब्बल बनाउन रुदिगर हरदम लागिपरेका पात्र हुन् भन्दा अत्युक्ति हुँदैन। उनले वास्तवमै तिर्न नसक्ने गुन लगाएका छन् नेपाली फोटो पत्रकारिता उत्थान र विकासका निम्ति। नेपाली फोटो पत्रकारहरूको व्यावसायिक प्रस्तुतिले नै रुदिगरको सही अर्थमा सम्मान हुनेछ।"
किन बिकेन किसानको धान ?,"जनकपुरधाम : नेपाल सरकारले धानको खरिद मूल्य निर्धारण गरेको चार महिना बित्यो। तर, किसान भने धान खरिदमा ढिलाइ भएको गुनासो गरिरहेका छन्। प्रविधिको प्रयोगसँगै धान काट्न सहज बनेको छ। धान काट्न सहज बनेपछि किसानले छिट्टै घरमा धान भिœयाउँछन्। तर, सरकारले धान किन्न ढिलाइ गरेपछि गाउँगाउँमा पुगेर व्यापारीले धान किन्न सुरु गरेको महिनौं हुँदासमेत किसानको धान किन्न सरकारले भने बेवास्ता गरेको उनीहरूको आरोप छ। महोत्तरी औरही नगरपालिका कविलासीका किसान पुरन साहले सरकारले धान किन्न ढिलाइ गरेपछि घरनजिकै आएका व्यापारीलाई बिक्री गरेको बताए। भने, धान काटेपछि कहाँ राख्ने ? समस्या हुन्छ। आफूलाई चाहिने धान राखेपछि बिक्री गर्नुको विकल्प हुँदैन। सरकारले समयमा धान किनिदिँदैन। सबैतिर धान किन्न सुरु भइसकेको छ। तर, हाम्रोतिर कहिले किन्ने भन्ने टुंगो छैन। गहुँ छर्न, बिउ र मलखाद्य किन्न साथै परिवार चलाउनलाई पैसा चाहियो। तर, आम्दानीको स्रोत धान खेतीबाहेक केही छैन। अत्यन्त सस्तोमा भए पनि धान बेचेर घरगर्जो टार्नेदेखि लिएर अन्य आवश्यकता पूरा गर्न पनि अन्तिम विकल्पको रूपमा धान बिक्री गर्नै पर्यो। कृषि मन्त्रालयको प्रस्ताव र उद्योग वाणिज्य तथा आपूर्ति मन्त्रालयको सहमतिमा मोटो धान प्रतिक्विन्टल २ हजार ९ सय ६७, मध्यम धान ३ हजार १ सय २८ र जिरा मासिनो धानको ३ हजार ५ सय ६५ रुपैयाँ समर्थन मूल्य तोकिसकेको छ। तर, किसान भने व्यापारीलाई झन्डै आधा मूल्यमा धान बिक्री गर्न बाध्य छन्। ट्र्याक्टर लिएर गाउँगाउँ पुग्ने व्यापारीलाई मोटो धान प्रतिक्विन्टल २ हजार रुपैयाँका दरले बिक्री गरेको साहले बताए। सरकारले पहिलो कात्तिक १६ गते नै किसानले उत्पादन गर्ने धानको मूल्य तोकेर खरिद गर्ने घोषणा गरेको थियो। तर, सरकारको तर्फबाट धान खरिद गर्ने निकाय खाद्य व्यवस्था तथा व्यापार कम्पनी लिमिटेड जनकपुरधामले भने खरिद गर्न आलटाल गरिरहेको छ। खाद्य व्यवस्था तथा व्यापार कम्पनी लिमिटेड शाखा लहान र वीरगन्जमा धान खरिद प्रक्रिया सुरु भएर समाप्त भइसकेको छ। तर, जनकपुरधामबाट धान खरिद प्रक्रिया सुरु नहुँदा किसानलाई घाटा र व्यापारीलाई फाइदा पुगेको धनुषा लक्ष्मिनिया गाउँपालिकाका किसान सखिचन्दन यादवले बताए। धनुषाका सहायक प्रमुख जिल्ला अधिकारी अनुज भण्डारीले खाद्य व्यवस्था तथा व्यापार कम्पनी लिमिटेडलाई धान खरिद गर्न सयौं पटक भने पनि अटेरी गरेको बताए। उनले भने, किसान आएर लौन हजुर किनिदिएन भने गुनासो गर्न आउँछन्, किसानको गुनासोलाई मध्यनजर गरेर मैले स्वयं सयौं चोटी किसानको धान छिटो खरिद गर्न भने। तर, भएन। यति ढिलो किन भयो भन्ने कुरा चैं कम्पनीलाई नै सोध्नुस्। स्रोतका अनुसार गोदाम प्याक भएको बहाना बनाएर व्यापारीसँगको मिलेमतोमा धान खरिद प्रक्रियामा ढिलाइ भएको स्रोतको दाबी छ। स्रोतले भन्यो, धान खरिद समितिले धान खरिद गर्नु भनेर भनिसकेको छ। तर, २३ गतेबाट मात्र धान खरिद गर्ने सूचना प्रकाशन गरेको छ। यसले पनि के देखाउँछभन्दा धान खरिदमा व्यापारीको सहुलियतका लागि थप किसानलाई मर्कामा पारिँदैछ। लिमिटेडले धान किन्न ढिलाइ गर्दा त्यसको फाइदा धान व्यापारीलाई भएको छ। छिटोभन्दा छिटो सम्बद्ध पक्षसँग बैठक बसेर धान किन्ने प्रक्रिया सुरु गर्न निर्देशन दिए पनि खै के कारणले किसानले उत्पादन गरेको धान खरिद गर्न ढिलाइ गरेको हो बुझनै सकिएन, सहायक प्रमुख जिल्ला अधिकारी भण्डारीले भने, किसानले व्यापारीलाई धान बेचिसके। अब किसानसँग थोरबहुत धान होला। सबै किसानले त धान बेचिसके। कम्पनीका जनकपुरधाम मुख्य शाखाका निमित्त प्रमुख उपेन्द्र लिम्बूले धान खरिद गर्न ठाउँ अभावले ढिलाइ भइरहेको बताए। मंसिर महिनाको अन्तिम सातामा धान खरिद गर्ने पत्र पाए पनि गोदाम खाली नभएका कारण धान खरिदमा ढिलाइ भइरहेको लिम्बूले बताए। उनले भने, हामीकहाँ धान कुटान मिल पनि यही छ। धान कुटान गरेर यही राखिन्छ। विस्तारै समयानुकूल मिलाएर काठमाडौंलगायत माग भएका ठाउँमा लगिन्छ। कम्पनीले किसानबाट १५ सय मेट्रिकटन धान किन्ने लक्ष्य राखेको छ। लिम्बूले भने, धान खरिदमा केही ढिलाइ भएको त हो। तर, हामीले यहाँबाट केही गर्न सक्दैनौं। नेपाल सरकारले धानको मूल्य निर्धारण गरेपछि मन्त्रालय हुँदै विभाग भएर हामी कहाँ आइपुग्छ। अनि ढिलो भइसकेको हुन्छ। मधेसमा धान उत्पादन घट्यो मधेस प्रदेशको जिल्लामा यस वर्ष धान उत्पादन घटेको छ। बेमौसमी वर्षा र धानखेतीको समयमा वर्षा भएको र ग्वारो किराको प्रकोपसमेत बढेकोले धान उत्पादनमा कमी आएको छ। तथापि सबैभन्दा धेरै धान मधेस प्रदेशले फलाएको छ। मधेसले १३ लाख ८८ हजार मेट्रिकटन धान फलाएको हो। प्रदेशमा गत आर्थिक वर्षमा कुल ३ लाख ७६ हजार ४ सय ३४ हेक्टर क्षेत्रफलमा प्रतिहेक्टर ३५१ मेट्रिकटनका दरले १३ लाख १९ हजार ८ सय ६ मेट्रिकटन धान उत्पादन भएको छ। २०७७०७८ मा ३ लाख ४५ हजार ६ सय ३ हेक्टर क्षेत्रफलमा प्रतिहेक्टर ३६५ मेट्रिकटनका दरले १२ लाख ६२ हजार दुई सय मेट्रिकटन धान उत्पादन भएको थियो। भूमि व्यवस्था, कृषि तथा सहकारी मन्त्रालयका अनुसार पर्सामा ३५ हजार २० हेक्टर क्षेत्रफलमा प्रतिहेक्टर ४८० मेट्रिकटनका दरले १ लाख ६८ हजार ९६ मेट्रिकटन धान उत्पादन भएको थियो। बारामा ४६ हजार २० हेक्टर क्षेत्रफलमा प्रतिहेक्टर ४१९ प्रतिशतका दरले १ लाख ९२ हजार ७ सय ६८ मेट्रिकटन धान उत्पादन भएको छ। २०७७०७८ मा पर्सामा ३९ हजार ४ सय ६३ हेक्टर क्षेत्रफलमा प्रतिहेक्टर ४५ मेट्रिकटनका दरले १ लाख ५९ हजार ८ सय २५ मेट्रिकटन धान उत्पादन भएको थियो भने बारामा ४० हजार १२५ हेक्टर क्षेत्रफलमा प्रतिहेक्टर ३३३ मेट्रिकटनका दरले १ लाख ३३ हजार ६ सय १६ मेट्रिकटन धान उत्पादन भएको थियो। धनुषामा गत वर्ष ५३ हजार ४ सय हेक्टर क्षेत्रफलमा प्रतिहेक्टर ३२० का दरले १ लाख ७० हजार ८ सय ८० मेट्रिकटन, महोत्तरीमा ४५ हजार ५ सय हेक्टरमा प्रतिहेक्टर ३६३ मेट्रिकटनका दरले १ लाख ६५ हजार २ सय मेट्रिकटन, सर्लाहीमा ४४ हजार हेक्टरमा प्रतिहेक्टर ३३० प्रतिशतका दरले १ लाख ४५ हजार २ सय मेट्रिकटन र रौतहटमा ३७ हजार ७ सय ७५ हेक्टरमा प्रतिहेक्टर २९६ मेट्रिकटनका दरले १ लाख ११ हजार ७ सय ४० मेट्रिकटन धान उत्पादन भएको थियो। सिरहामा ५७ हजार ६ सय ९० हेक्टर क्षेत्रफलमा प्रतिहेक्टर ३४० मेट्रिकटनका दरले १ लाख ९६ हजार १ सय ४६ मेट्रिकटन र सप्तरीमा ५७ हजार ५४ हेक्टरमा प्रतिहेक्टर २९८ मेट्रिकटनका दरले १ लाख ६९ हजार ७ सय ७६ मेट्रिकटन धान उत्पादन भएको छ।"
"आस्थाले प्राप्ति, अर्चनाले पुण्य","आइदेऊ भगवान्, आइदेऊ भगवान् मानिस सानो होस् या ठूलो, धनी होस या गरिब सबैको केही न केही आस्था र विश्वास भगवान्मा हुन्छ। मानिस खुसी हुँदा होस् या दुःखी हँुदा पहिले सम्झने भगवान्लाई हो। भगवान्ले दुःखबाट पार लगाउँछन् भन्ने विश्वास छ। सांसारिक दुःख, अभाव र समस्याबाट भगवान्ले मुक्ति दिलाउँछन् भन्ने जनविश्वास छ। यस्तै धर्मका नाममा, भगवान्का नाममा संसारभर विभिन्न चाडपर्व र संस्कृति मनाइन्छ। नाम फरकफरक भए पनि सबैका भगवान् साझा हुन्। जसको कोही हुन्नन्, भगवान् छन् भनिन्छ। भगवान्को महिमा अपरम्पार छ। यस्तै हिन्दू धर्मावलम्बीले श्रीस्वस्थानी मातालाई पुज्छन्। विश्वास गर्छन् र माघ महिनाभरि पूजा अर्चना गरेर महिमा गाउँछन्। श्रीस्वस्थानी माताप्रतिको लगाव, विश्वास र शालीनदीको ऐतिहासिक महŒव विशेष छ, हिन्दु धर्मावलम्बीको लागि। साँखुस्थित श्रीस्वस्थानी मन्दिर प्राङ्गणमा कलकल बगेको छ शालीनदी। माघ महिनाभरि जहाँको जल छोएमात्रै पनि पुण्य प्राप्त हुन्छ भन्ने आमविश्वास छ। शालीनदीमा डुबुल्की मार्नकै लागि देशका विभिन्न ठाउँ तथा विदेशबाट समेत भक्तजन आउने गर्छन्। श्रीस्वस्थानी मातालाई शिवशक्ति स्वरूपकी शक्तिमान देवीको रूपमा पुज्ने गरिन्छ। जानी नजानी भए पनि स्वस्थानी माताको पूजा गर्ने धनधान्य हुन्छन् भन्ने विश्वास छ। आँखा चिम्म गरेर श्रीस्वस्थानी मन्दिर प्राङ्गणमा उभिएका केही भक्तजनहरू हात जोडेर ध्यान गरिरहेका छन्। कोही भजन गाउँदै नाच्दै छन्। कोही धुनी जगाएर झुमिरहेका छन्। माघ महिना, मुटु कमाउने सिरेटो छ। उस्तै बेतोडले कुदेको चिसो हावा। पानीसहितको हावाको दौडाइमा मिसिएको मधुरो घाम कतिबेला हराउँछ, पत्तै हँुदैन। यस्तै छ शालीनदी प्राङ्गणको मौसम। शालीनदी परिसर पुग्दा विशेष अनुभूति हुनेगर्छ हर कोहीलाई। टङ् टङ् बजिरहेका घण्टको आवाज। भजनकीर्तनको सुमधुर धुन। ध्यानमा मग्न भक्तजनहरू। चिलिम समाइरहेका बाबाजी। मन्दिर परिसरमा श्रीस्वस्थानी माताको व्रतकथा पढिरहेका पण्डितहरू। पूजा गरिरहेका भक्तजन र भक्तजनको निधारमा टीका टाँसिरहेका गुरुबाहरू। चराचुरुङ्गीको कलाङमल्याङ आवाज, नदी सुसाएको मीठो धुन। झट्ट हेर्दा र सुन्दा देखिने दृश्य हो यो। जाडोको प्रवाह नगरी कुण्डमा नुहाउने भक्तजनको श्रद्धा बेग्लै छ। मन्दिर प्राङ्गणमा रहेको विशाल शिलामाथि शिर निहुरिएर भक्तिभाव गर्ने श्रद्धालुको विश्वास बेग्लै छ। शिरमा जल अर्पण गरेर हात जोडिरहेका दर्शनार्थीको भरोसा झ्न प्रिय देखिन्छ। कोही गुरुहरूसँग टीका आशिष ग्रहण गर्दैछन् त कोही मन्दिरमा पजा अर्चना गरिरहेका छन्। शालीनदी दर्शन गर्न हर कोही पुग्ने गर्छन्। मन्दिर प्राङ्गण घुम्दै गर्दा भन्न मन लाग्छ, हरेकको छुट्टै भगवान् हुन्छ। भगवान्प्रतिको आस्था, विश्वास र महिमाभन्दा ठूलो सन्तुष्टि केही छैन। उहिल्यैदेखि सुनिआएको, हरेक घरघरमा वाचन हुने श्रीस्वस्थानी माताको कथा र शालीनदीको शक्तिको अगाडि हर व्यक्ति नतमस्तक देखिन्छन्। आस्था, विश्वास र भरोसाको अगाडि हरचिज फिका लाग्छ। रातो सारी चोलीमा देखा परिन् नवविवाहित महिला। हातमा फूलपाती समाएर ध्यान मुद्रामा थिए उनका श्रीमान्। दुवै जना सँगै उभिए, मन्दिरमा पूजा गरे, फूलपाती चढाए, हात जोडेर निकै वेर माधवनारायण भगवान् अघिल्तिर झुकिरहे। कोही युवायुवती स्वस्थानी माताको मन्दिरमा लाइनबद्ध थिए त कोही आमाबुबाहरू भजनकीर्तनमा रमाइरहेका थिए। कोही फोटो खिचिरहेका थिए त। कोही भजन मण्डलीमा बसेर थपडी मारिरहेका थिए। मन्दिर परिसरमा रहेको हवन कुण्डमा बालेको आगो नजिकै बसिरहेका बाबाजीहरू महादेवको प्रसादस्वरूप चिलिममा भरिएको गाजा तान्नमा व्यस्त देखिन्थे। जाडोका प्रवाह नगरी केही गुरुहरू भने स्वस्थानी व्रतकथा वाचन गरिरहेका थिए। मनमोहक थियो स्वस्थानी मन्दिर परिसर। गेटबाट भित्र छिर्दाछिदै कर्णप्रिय भजन सुन्न सकिन्छ। भक्तजन र मन्दिरको सुरक्षाका खातिर नेपाल प्रहरीको टोली चौबिसै घण्टा तैनाथ छ। माधवनारायणको मन्दिर निर्माणाधीन छ। अन्य केही संरचना पनि बन्दै छन्। मन्दिर व्यवस्थापन समितिले यो मन्दिरलाई पवित्र तीर्थस्थलको रूपमा विकास गर्ने गरी योजना बनाएर काम गरिरहेको छ। श्रीस्वस्थानी व्रतकथामा भएका मन्दिर आसपास रहेको गोमा ब्राह्मणीको कुटी, नवराजको दरबार, चन्द्रावतीको माइती घर र गाउँ सबैको संरक्षणका लागि व्यवस्थापन समिति लागिपरेको छ। काठमाडांै उपत्यकाको उत्तरपूर्वमा रहेको प्राचिन नगर साँखुस्थित शालीनदी आफैंमा ऐतिहासिक, धार्मिक र पौराणिक महŒव रहेको स्थान हो। जहाँ हिन्दु धर्मका तेत्तीसकोटी देवताको बास रहेको छ भन्ने किंवदन्ती छ। प्रत्येक वर्ष पौष शुक्ल पूर्णिमादेखि माघ शुक्ल पूर्णिमासम्म हरेक घरघरमा श्रीस्वस्थानी परमेश्वरीको पूजाआजा हुनेगर्छ। यो व्रत लिँदा र पूजा गर्दा जीवनभर गरेको पापनास हुन्छ, पुण्य मिल्छ भन्ने जनविश्वास छ। सत्ययुगमा हिमालयपुत्री पार्वतीले महादेव स्वामी पाउनको लागि विष्णु भगवान्को सल्लाहअनुसार एक महिनासम्म निराहार व्रत बसेर श्रीस्वस्थानी माताको पूजा गर्दा मनोकांक्षा पूरा भएको किंवदन्ती छ। मनोकांक्षा पूरा भएपछि पार्वतीले लोककल्याणका लागि व्रतको प्रचारप्रसार गराई गरिब तथा दुःखीको उद्धार गरेको उल्लेख छ। ३१ अध्याय रहेको श्रीस्वस्थानी व्रतकथाको बाह्रांै अध्यायमा श्रीस्वस्थानी माताको महिमाबारे वर्णन गरिएको छ। व्रत बसी कथा श्रवण गरेमा रोगव्याधि नास हुने, दुःखहरण हुने र मनले चिताएको पुग्ने बताइन्छ। यसका लागि कथामा गोमा ब्राह्मणी, नवराज, चन्द्रावती, पार्वती, सतीदेवीलगायतका पात्रहरूको कथा वर्णन गरिएको छ। स्वस्थानी व्रत अवधिभर पशुपति, गौरीघाट, गणेशमन्दिर, शालीनदी, तथा अन्य सतीदेवीको अंग पतन भएको स्थानमा पूजाआजा गरेमा मोक्ष मिल्ने धार्मिक विश्वास छ। यसले गर्दा पनि यी स्थानहरूमा भक्तजनको ठूलो घुइँचो हुने गर्छ। बुटवलका माधव आचार्य हरेक माघमा शालीनदी दर्शन गर्न काठमाडौ झर्ने गर्छन्। यहाँ आएर कामना गरेका हरेक कामहरू सफल भएका छन् उनका। नदीमै भेटिएकी जनकपुरकी लालदेवी यादव भन्छिन्, मकर स्नान गर्दा रोग लाग्दैन, चिसो काट्छ र दुःख पीडाबाट मुक्ति मिल्छ भन्ने विश्वास छ। मन्दिर परिसरमा रहेको शालीनदीलाई थुनेर जलकुण्ड बनाइएको छ। जहाँ भक्तजनहरू नुहाउने गर्छन्। नदी सफा र स्वच्छ छ। नदीका छेउमा लस्करै व्यवस्थित रूपमा धाराहरू निर्माण गरिएको छ। जहाँ तातोपानी आउने गर्छ। स्वस्थानी व्रत सुरु भएपछि माधवनारायण भगवान्लाई प्रदेश यात्रामा लगिन्छ। माधवनारायण स्वस्थानी व्रत तथा शालीनदी सुधार समितिका अध्यक्ष बालकृष्ण श्रेष्ठले माधवनारायण भगवान्को दर्शनका लागि ३० देखि ३५ लाख भक्तालु उपस्थित हुने अनुमान गरिएको छ। साढे ४ करोडमा माधवनारायण मन्दिरको पुनर्निर्माण भइरहेको छ। आउने वर्षबाट भक्तजनले नयाँ मन्दिरको संरचनासहित दर्शन गर्न पाउनेछन्। देवताको मूर्तिलाई बोकेर व्रतालुहरूले खाली खुट्टा बाजागाजासहित प्रदेश यात्रामा लैजाने गर्छन्। पशुपति गुह्येश्वरी, पनौती, फर्पिङको शेषनारायण, चाँगुनारायणलगायत स्थानमा भगवान्लाई भ्रमण गराइन्छ। माधवनारायण र श्रीस्वस्थानी माताको व्रत एकैदिन सुरु हुन्छ। भन्छन्, स्वस्थानी माताको मन्दिर तीन सय वर्ष पुरानो मन्दिर हो भने माधवनारायणको पूजा करिब सात सय वर्षअघिदेखि सुरु भयो। शालीनदी भने १३ सय वर्षदेखि बगिरहेको किंवदन्ती छ। मन्दिरमा हरेक दिन सूर्यभजन हुन्छ। बाह्रैमहिना पूजा हुन्छ। उनका अनुसार माधवनारायण भगवान्को पूजा अर्चनाले पुण्य मिल्छ र दुःख नास हुन्छ भनिन्छ। उस्तै अटल महिमा छ स्वस्थानी माताको पनि। शालीनदीको पानी छोएमात्रै पनि जीवनमा गरेको पाप नास हुन्छ भन्ने विश्वास छ।"
"लुकेको गाउँ, लुकेका गाउँहरू!","लुकेको गाउँ! नेपालमा एउटा यस्तो गाउँ पनि छ, जुन लुकेको छ। अर्थात्, गाउँको नाउँ नै लुकेको गाउँ। के छ रहस्य यो नाममा ? किन लुक्यो यो गाउँ ? कसले लुकायो ? वा कसरी लुक्यो यो गाउँ ? कसले राख्यो यस्तो नाउँ ? किन राखियो यस्तो नाउँ ? जब ललितपुरको लेलेबाट सवारी अघि बढाएँ तब केहीमाथि पुगेपछि दोबाटो भेटियो। नयाँ गन्तव्यमा यस्ता थुप्रै दोबाटा भेटिन्छन्, जसले नयाँ यात्रीलाई झुक्याउँछन्। दाहिनेपट्टिको बाटो पाथीभारा माताको मन्दिर जाने रहेछ, बायाँतर्फ जाने बाटो गोटीखेल। लुकेको गाउँ! नेपालमा एउटा यस्तो गाउँ पनि छ, जुन लुकेको छ। अर्थात्, गाउँको नाउँ नै लुकेको गाउँ। के छ रहस्य यो नाममा ? किन लुक्यो यो गाउँ ? कसले लुकायो ? वा कसरी लुक्यो यो गाउँ ? कसले राख्यो यस्तो नाउँ ? किन राखियो यस्तो नाउँ ? दोबाटोमा थुप्रै बोर्ड देखिए, श्री पाथीभरादेवी प्रतिकृति मन्दिर (कोन्ज्योसोम गाउँपालिका४, नल्लु, ललितपुर। स्थापना : २०६७), वैतरणी धाम जाने बाटो, लुकेको गाउँ (२५ किलोमिटर), सिम्बा झरना (२७ किलोमिटर) र गोटीखेल (३१ किलोमिटर) आदि। झापा गौरादहको म चिताएको पनि निकै वर्षपछि ताप्लेजुङको पाथीभरा देवीको दर्शन गर्न पुगेको थिएँ, सपरिवार। यो बोर्डमा देखाएको नल्लुको पाथीभरा पनि जीवनसंगिनीसँग केही महिनाअघि पुगेको थिएँ, उकालोअप्ठ्यारो सडकसँग कुस्ती खेल्दै। आज हामी पथिकद्वय बाबुछोराको गन्तव्य थियो, गोटीखेल (वैतरणी धाम)। त्यसअघि नै दुई मत देखियो। सहरमै जन्मीहुर्की गरेको अञ्चितलाई गाउँहरूले तान्न थालेको छ, जब ऊ चलचित्र प्रेमगञ्जको सुटिङमा हिरोको बाल्यकालको साथी बनेर काभ्रेको कात्तिके देउराली झन्डै महिनादिन बसेको थियो। उसलाई यतिबेला अलि बढी झरनाले तान्यो अर्थात् सिम्बाले। गाउँमै जन्मिहुर्की गरेको मलाई भने लुकेको गाउँले तान्यो। अलि रहस्यमय नाम भएर सायद। मन त दुवैलाई दुवैतिर थियो नै। विज्ञान विषयमा प्लस टु गरिरहेको उसले दोस्रो चरणको परीक्षा सकेपछि साता लामो बिदामा दुर्गम गाउँ घुम्ने सोच बनाएको थियो। मैले उसको इच्छामा मेरो इच्छा मिसाएको थिएँ। गन्तव्य गोटीखेल र लुकेको गाउँ तर पनि पहिलो गन्तव्य त गोटीखेल नै बन्यो। गोटीखेल यसकारण पनि भावनात्मक सम्बन्ध जोडिएको ठाउँ थियो, जहाँ कक्षा नौदेखि स्नातक तहसम्म सँगै पढेका बालसखा हरि काफ्लेले पढाएका थिए। एकपटक काठमाडौं आउने क्रममा सार्वजनिक बस दुर्घटना भयो जहाँ केहीयात्रुको निधन भयो। संयोगले उनको ज्यान बच्यो तर एउटा गोडा भाँचियो। आज चापागाउँ पुगेपछि भेट भयो। उनी उदयखर्क माविका प्रधानाध्यापक छन्। जबर्जस्ती विद्यालय पुर्याए र सबै शिक्षकशिक्षिकासँग साक्षात्कार गराए। विद्यार्थीलाई देशको योग्य र दक्ष जनशक्ति बनाउने उनको सोचलाई स्यालूट गर्दै छुट्टियौं। समयको चापबीचको गोटिखेलको यात्राले सिम्बा झरना त नपुर्याउने परिस्थिति भयो नै, लुकेको गाउँ पनि पुग्न नपाइने छटपटी भइरह्यो। लुकेको गाउँ पुग्दा गोटीखेल आसपासकै कालेश्वर महादेव छुट्ने। बादलमाथिको कालेश्वर! स्वर्गजस्तो ठाउँमा त पुग्न नभ्याइने नै भयो। जित लुकेकै गाउँको भयो। भक्तपुर गठ्ठाघरस्थित निवासबाट गुगल म्यापले गोटीखेल ५५ किलोमिटर देखाएअनुसार नै एफजेड भीथ्रीले पनि त्यति नै दूरी मापन गर्यो। नेपालमा कुम्भ मेलाको सुरुआत गर्ने नेपालकै जगत्गुरु बालसन्त मोहनशरण देवाचार्यसँग ६७ वर्षअघि पुगेको वैतरणीधामले आफ्नो मुहार बदलेको रहेछ। समुद्र छैन तर हामीसँग पहाड र जंगल त छन्। सोचें, यस्तै जंगलबीचको एउटा पहाड जो लुकेकै सही, आर्ट भिलेज क्रिएट गरौं, जहाँ ढुक्कले प्रकृतिसँग नजिक भएर जीवन(हरू) र कार्यशालाहरू चलाउन सकियोस्। जुन रेसिडेन्सल होउन्, सबै बिर्सेर सेयरिङ गर्न पाइयोस्। गोटीखेल पुगेपछि धाम प्रवेश गर्ने मोडको रूखमा लेखिएको रहेछ, लुकेको गाउँ (३ किलोमिटर)। अब समय जसरी निकाल्ने सोच आयो। खासगरी लुकेको गाउँ नपुगे गन्तव्य पूर्ण नहुने काउकुती लागिरह्यो। एक लेनको ग्रामीण सडक, त्यो पनि भत्किएको पिच। उकालोओरालो र घुमाउरोको कथाव्यथा भनिसाध्य रहेन। घरी सगरमाथा चढेजस्तो, घरी केचनकवल ओर्लिएजस्तो। दक्षिणी ललितपुरको उक्त ठाउँ कर्णालीसरह रहेछ। सडकले जोडेरमात्रै नत्र केही वर्षअघि नेपालकै ठूलो जिल्ला डोल्पाको सेफोक्सुन्डो ताल छेउछाउ पुगेझैं। ३५ किलोमिटर छिचोल्न अढाई घण्टा लाग्यो। फेरि आउँदा पुगौंभन्दा कहिले साइत जुर्ने हो, आफैंलाई थाहा छैन। सोध्दै खोज्दै लुकेको गाउँ पुग्यौं। पुग्यौं के भनौं, सिकारु र लाइसेन्सबिनाको गुरुजी अञ्चितले यस्तो बाटो झन्डै २० किलोमिटर गुडाएर गोटीखेल र त्यसपछि ३ किलोमिटर परको लुकेको गाउँ पुर्यायो। पिच र सम्म सडकमा मात्र कुदाएको उसको त्यो साहसलाई मनमनै स्यालुट हानें। सुन साँचेर नुन बोक्ने गाउँ लुकेको गाउँ पुग्ने बेला वृद्ध (८७ वर्ष) लाई सोधें, त्यो गाउँको नाउँ कसरी लुकेको गाउँ भयो ? डाँडैडाँडाले छेकिएको छ त्यो गाउँ। यताबाट पनि नदेखिने, उताबाट पनि नदेखिने। लुकेको भएर। कतिपय शब्दका दुईवटा अर्थ हुन्छन्, सामान्य र विशेष। यो त मनले अन्दाज गरेको सामान्य अर्थ नै भयो। लुकेको गाउँ पुगेपछि थाहा भयो खास अर्थ, कतवन बेंसीलाई लुकेको गाउँ बनाइएको रहेछ। ७० वर्षीय गीतामाया घिमिरेले भनिन्, माइती मानेखेल, १० मिनेटमा हिँडेर पुग्छु। यो ठाउँको नाम त कतवन बेसी हो। खै कुन्नि किन हो कतवन बेंसीलाई लुकेको गाउँ भनेको सुन्छु। भेटिएका वृद्धवृद्धालाई थाहा छैन, गाउँमा दुःख छ कि सुख! दुःखै त होला नि! काम गर्नुपर्छ हामी बूढाबूढीले पनि। सहरको सुख चाख्न पाइएन। रोगले च्याप्यो भनेचाहिँ गतिलो उपचार गर्न यहाँबाट नेपाल (राजधानी काठमाडौं) नै पुग्नुपर्छ। लुकेको गाउँका ७३ वर्षीय खिलप्रसाद घिमिरेले पनि विकास देखेका छैनन् रे! उनको निर्दोषपन बोलिरहँदा लाग्यो, विकास र समृद्धिले आफूलाई लुकाएकै कारण यो गाउँको नाउँ लुकेको गाउँ भयो होला। उनी जन्मेहुर्केको ठाउँ यो। संघीयता आउनुअघिको ३ नं वडा यो। अहिले कोन्ज्योसोमको १ नं वडामा परिणत भएको छ। सायद यो पनि विकास हुनुपर्छ यहाँ। किनकि हजारौंको बलिदानपछि देशले प्रजातन्त्र, लोकतन्त्र र गणतन्त्र पाएको छ। अनि पाएको छ, विकासका लागि संघीयता पनि। २०४९ सालमा वडाध्यक्ष भएछन् उनी। भन्छन्, विकास के हो ? के थाहा मलाई ? जनप्रतिनिधि बनिसकेका खिलप्रसाद सांसद उदयशमशेर राणा र त्यसअघिका सांसद नवराज सिलवालको कामप्रति असन्तुष्ट छन्, रुष्ट छन्। प्रतिप्रश्न गरे मलाई, विकास गरेको भए यस्तै हुन्थ्यो स्थिति ? मनै त हो अनायसै सोचें, विकास गर्ने ठाउँमा पुग्नेहरू विकास गर्दैनन्, जान्दैनन् वा सक्दैनन् तर पनि अरूलाई प्रश्न गर्छन्, विकास गरेनन् भन्छन्। पर्यटकका लागि काठमाडौं उपत्यका नजिककै यो ठाउँ नम्बर वान रहेछ। कक्षा ७ मा पढ्दै गर्दा नाटक देखाउने निहुँमा अञ्चित बेलारुस पुगेको थियो। कक्षा ८ मा अस्टेलिया। त्यसपछि विश्वका थुप्रै देश गुगल र युट्यूबबाट चिहाउँछ, बेलाबखत। भन्छ, स्विट्जरल्याण्डका गाउँहरू बस्नलायक लाग्छन् बाबा। सरकारले सबै सुविधा पुर्याएको रहेछ, वातावरण पनि कति सफा! म मनमनै लुकेको गाउँ र डोल्पा, हुम्ला, जुम्लाजस्ता दुर्गम जिल्लाका लुकेका गाउँहरूसँग तुलना गर्न थालेछु। अर्को मनले प्रश्न गर्यो, सुन बिछ्याएर नुन बोक्ने (माग्ने) हरूलाई के भन्नु ? पहाडी र दुर्गमविकट भएर के भो ? चीनले यस्तै ठाउँहरूमा होइन विकास पुर्याएर विश्वका करोडौं पर्यटकलाई तानेको ? नेपाली नभएर गरिब भएका होइनन्, सोच र जाँगर नभएर हो। भन्नैपर्छ, नगरेरै गरिब हामी। खासमा सहर होइन, गाउँ धनी छन् नेपालमा। आफूलाई ब्रान्ड गर्न नजानेरनठानेर हामी सम्पन्नहरू लुकेका छौं। स्थानीयकै भाषामा ललितपुरको कर्णाली दक्षिणी ललितपुरको समृद्धता सबै यहाँ व्याख्या गर्नसमेत सम्भव छैन। यति धनी भएर पनि किन गरिब छु, गरिब छौं को सोचमा रुमलिनु ? ड्रिम प्रोजेक्टभित्र लुकेको गाउँ २०७९ माघ ५ गते बिहीबार। लुकेको गाउँको नाउँ र यसको रहस्यले दिनभर ड्राइभ गरेपछि अन्ततः एक युवा भेटिए, गोपाल (भवानी) अर्याल। १६ वर्ष राजधानी बसेर गाउँ फर्किएका उनी थिएटर आर्टिस्ट रहेछन्। कम्युनिटी थिएटरमा बढी भिजेका उनी सन् २०१५ मा अफ्रिका पुगे। अर्गनाइजर युरोपियन अनि होस्ट अफ्रिकन। अफ्रिकाको त्यो गाउँकुनो पुग्दा उनलाई लाग्यो, यहाँ आउने सम्भवतः म पहिलो नेपाली हुँ। जीवनमा सबैभन्दा महँगो फ्लाइट टिकटमा उनी त्यहाँ पुगेका थिए। एटलान्टिक ओसनको किनार त्यहाँ उनलाई सात दिन थन्क्याएछन्। वर्षौंदेखि प्रयोग नभएको घरको बसाइ। घर होस् वा पसल, धेरै टाढा त्यहाँबाट। नेपालसँग समुद्र छैन, समुद्र (महासागर) को त्यति नजिक पुगेको पहिलोपटक। छुट्टै अनि विचित्रको आनन्द हँुदो रहेछ। आइसोलेटेड नेचरसँग क्लोज हुँदाको मजा भेटें। ड्रागन ड्रिमिङमा सहभागी थिए उनी। आर्टिस्टिक वे अफ प्रोजेक्ट डिजाइन थियो त्यो। जहाँ पाँच युरोपियनसँग उनी एक्ला एसियन। अफ्रिकन त हुने नै भए। समुद्र छैन तर हामीसँग पहाड र जंगल त छन्। सोचें, यस्तै जंगलबीचको एउटा पहाड जो लुकेकै सही, आर्ट भिलेज क्रिएट गरौं, जहाँ ढुक्कले प्रकृतिसँग नजिक भएर जीवन(हरू) र कार्यशालाहरू चलाउन सकियोस्। जुन रेसिडेन्सल होउन्, सबै बिर्सेर सेयरिङ गर्न पाइयोस्। यो उनको मात्र होइन, अफ्रिकामा रहँदा प्रोसेसमा त्यो ग्रुपको कन्सेप्ट हो हो। नेपालमा के गर्ने भन्ने भएपछि एसियाकै एक्लो प्रतिनिधिका हैसियतले यो उत्तरदायित्व लिएको हुँ। प्रोसेसको ड्रिम परिकल्पना हो यो। लोकललाई ग्लोबलसँग जोड्दै साढे चार वर्ष भयो गोपालले यो जग्गा (१५ रोपनी) किनेको। हुन त उनी यसका लागि ठाउँ खोज्दै ओखलढुंगा, सोलु पुगेनन् कि दोलखा, सिन्धुपाल्चोक, काभ्रे, रसुवा (गोसाइँकुण्डसमेत) कहाँ पुगेनन् ? ललितपुर भन्नासाथ काठमाडौं उपत्यका र आसपास बस्नेहरूको आँखा र दिमागमा आउने ठाउँ हुन्, पुल्चोक, जावलाखेल र लगनखेल। लाखौंले बुझेको ललितपुर योभन्दा बढी छ तर सुगम होइन, अति दुर्गममा। गोरखा जाँदा पासलाङ सुनेका थिए उनले। मगर भाषामा लुकेको गाउँ भन्ने अर्थ बुझे। त्यो शब्दले मलाई छोएको थियो। लुकेको गाउँको सोच मनमा जन्मियो, उनी सुनाउँछन्। पंक्तिकारलाई पनि लुकेको गाउँ शब्दले छोएको थियो। र, यी दुई शब्द देख्नेपढ्नेबित्तिकै हुटहुटी जागेको थियो पुग्ने र यसबारे बुझ्ने। नेपालको प्रशासन (कम्पनी रजिस्टारको कार्यालय)ले लुकेको गाउँ प्रालि दर्ता गर्न दिएन छ। उनले एक मनले सरकार छोडिदिए तर छोडेनन् लुकेको गाउँ। अहिले लुकेको गाउँ आर्टस् एन्ड फार्मिङ प्रालि बनेको छ। स्थानीय जनजीवन, रहनसहन, परम्परा, संस्कृति र प्रकृतिलाई प्रवद्र्धन गर्दै ग्लोबल भिलेजसँग जोड्न चाहन्छन् गोपाल लुकेको गाउँलाई। जहाँ सहरमा जन्मेहुर्केका बालबालिकालाई गाउँका यी सबैसँग साक्षात्कार गर्नगराउन चाहन्छन् उनी। लुकेको गाउँका दुःखेका दुःखहरूलाई हिलिङमार्फत सुख, शान्ति र समृद्धि महसुस गराउन चाहन्छन् उनी। यी सबैका लागि पूर्वाधार निर्माणमा जुटेका छन् उनका र सहयोगी हातहरू। लुकेको गाउँ पुग्ने बाटा तीनवटा रहेछन्। ललितपुरको चापागाउँबाट लेले, दलचोकी, शंखु, भकारी डाँडा, भुखेल हुँदै एउटा बाटो पुग्छ। पुरानो बाटो छ, अलि लामो जुन लेले, नल्लुभन्ज्याङ, भारदेउ, चौघरी हुँदै कतन भन्ज्याङ पुग्छ। छोटो बाटो छ, नयाँ ट्र्याक जुन लेले, नल्लु भन्ज्याङ, नल्लु खोला, पाथीभरा जाने बाटो हुँदै चौघरी डाँडा उक्लेर, ठोस्ने खोला ओर्लेर उन्यु चौर भएर पुग्छ। माथ्लो बाटो चापागाउँबाट ४३ किलोमिटर र छोटो बाटो चापागाउँबाटै ३३ किलोमिटर दूरीमा लुकेको गाउँ पुगिन्छ। सुतेका सरकारहरू! ब्युँझने कि ? सानैदेखि सुनेको थिएँ, सिद्धान्त र व्यवहारमा फरक हुन्छ। संविधानको भाग ४ मा रहेको राज्यका नीतिहरूको धारा २६ (१३) मा लेखिएको छ, बहुसंख्यक ग्रामीण जनताको हितलाई ध्यानमा राखी ग्रामीण विकासको गतिलाई तीब्रत्तर बनाउँदै लैजाने नीति राज्यले अवलम्बन गर्नेछ। २०४७ सालको यो संविधान बनेको आजका मितिले ३२ वर्ष लगभग पूरा भएछ। काठमाडौं महानगरभित्रका फराकिलो चिल्ला पिचमाथि बर्सेनि पिच खप्ट्याइन्छन्, जुन खर्चले लेलेगोटीखेल पिच गर्न पुग्छ। तर लुकेका गाउँहरूसँग त्यो ताकत र सामथ्र्य छैन, हुँदैन। सरकारमा जुनसुकै दल वा नेता आउन्, विकास लुकेका गाउँ(हरू)मा पुग्दैन। चुनावताका भोट माग्दा चिल्ला हुने सडकहरू अर्को चुनावसम्म बर्खाभरि हिलाम्मे र हिउँदभरि धुलाम्मे भइरहन्छन्। लुकेका गाउँ(हरू)मा भएको सुन कसैले देख्दैन, नुन बोकेर स्थानीयवासी ज्यान जोगाउँछन्। जनमतबाट सिंहदरबार हाँक्नेहरू त्यही नुनको व्यापार गर्ने बाटोसम्म देखाइदिँदैनन् र त्यही गरिबीलाई भर्याङ बनाएर आफू सगरमाथाको चुचुरो ताक्छन्। लुकेका गाउँ(हरू)मा पाइने आवाजविहीनहरूका आवाजलाई सहरकेन्द्रित पत्रकारिता गर्नेहरू पनि सुन्दैनौं र सुनाउँदैनौं सरकारलाई। यसकारण पनि कि सुनेर पनि सुन्दैनबुझ्दैनगम्दैन सिंहदरबारमा सुतेको (का) सरकार(हरू)! प्रशस्त सम्भावनाहरूको खोजी गर्दैन र नागरिकलाई दुःखपीडामा बाँच्न बाध्य बनाउँछ (न्), बनाइरहन्छ (न्) सरकार(हरू)। गाउँमा खेर गएका पाखुरालाई सीपसँग जोड्दैन सरकार, बरु भन्छ तँ आत्महत्या गर! के यसको प्रमाण बन्न सक्दैनन् र प्रेम आचार्य! जसले प्रधानमन्त्री पुष्पकमल दाहाल प्रचण्ड संघीय संसद्बाट निस्कँदै गर्दा नयाँ बानेश्वरमा आत्मदाह गरे। उनले फेसबुकमा लेखेको लामो स्टाटस काफी छ, देशलाई शेष बनाउनेहरूको कथा। वास्तवमै, देशमा समृद्धि ल्याएर सिंह बन्नुपर्ने सरकार(हरू) कहिलेसम्म यसरी नै सुतिरहन्छ(न्) र लुकेका गाउँ(हरू)लाई अँध्यारैमा सुताइरहन्छ(न्) ? लुकेका हजारौं गाउँलेको प्रश्न सोध्ने धृष्टता गरें। सरकारमा पुगेका, रहेका र पुग्नेहरू, रिसानी माफ गर!"
मन्त्री नियुक्तिको खुसीमा मुगुमा दीपावली,मुगु : कर्णाली प्रदेश सरकारमा जिल्लाबाट मन्त्रीमा नियुक्ति भएको खुसीमा नेकपा (एमाले) मुगुले बिहीबार सदरमुकाम गमगढीको कृष्णाचोकमा दीपावली गरेको छ। एमालेबाट मुगु जिल्ला प्रदेश निर्वाचन क्षेत्र (क) बाट निर्वाचित सांसद जितबहादुर मल्ल कर्णाली प्रदेश सरकारको उद्योग पर्यटन वन तथा वातावरण मन्त्रीमा नियुक्त भएका छन्। अघिल्ला मन्त्रिमण्डलमा नेकपा एमाले मुगुबाट निर्वाचित प्रदेश सांसदहरू कोही पनि मन्त्रिमण्डलमा नपरेको र यो पटक मन्त्रिमण्डलमा पहिलो पटक मुगुले मन्त्री पाएकाले दीपावली गरेको एमाले मुगुका कावाअध्यक्ष डबल रोकायाले बताए। प्रदेश सरकारमा अघिल्लो मन्त्रिमण्डलमा एमालेबाट प्रदेशसभामा दुवै क्षेत्र विजयी भएको भए पनि मन्त्रिमण्डलमा परेका थिएनन्। एमाले विभाजनपछि एकीकृत समाजवादीबाट चन्द्रबहादुर शाही भूमि व्यवस्था तथा कृषि सहकारी मन्त्री नियुक्त भएका थिए। यो पटक मुगु जिल्लाबाट एमालेबाट मल्ल र नेकपा (माओवादी)बाट मंगलबहादुर शाही भौतिक पूर्र्वाधार ऊर्जा तथा जलस्रोत मन्त्री भएकाले जिल्लाको विकास निर्माणमा केही आशा पलाएकोले पनि दीपावली गरेको एमालेका कर्णाली प्रदेश सदस्य डिलबहादुर मल्लले बताए।
संवेदनाको भाइरल बजारमा स्वागत छ,"के लत बस्यो मलाई तिलकसिंह पेलाले गाएको यो गजलले छोटो समयमै लोकप्रियताको शिखर चुम्यो। मिडियाले डा प्रदीप मैनालीले गरेको यो सिर्जनासँगै संगीत आदिमा गरेको साधना खोजेन, बरु भाइरल भन्दियो। अनि सुरु भयो, ती गुमनाम साधकको उत्खनन। र, रचियो कसरी बन्यो भाइरल गीत ? टाइपका हेडलाइन। यसले मनमा कौतुहुल जगायो। साँच्चै त्यो गीत भाइरल थियो वा लोकप्रिय ? भाइरल हुनु र लोकप्रिय हुनु एकै हो ? के हो भाइरल ? अनि के हो लोकप्रिय ? युग यस्तो भइसक्यो, मान्छेलाई लोकप्रिय हैन, भाइरल हुन परेको छ। भाइरल छोटो समयको बेग हो, हुलमुल हो, लहड हो। सबै भाइरल चिज लोकप्रिय हुँदैनन् तर लोकप्रिय चिज भाइरल बन्न सक्छ। के लत बोलको गजल उच्चकोटीको हो, लोकप्रिय हो। यसपालि लोकप्रिय गजलसमेत भाइरल बन्यो। दुर्गेश थापाका गीत भाइरल हुन्छन्, यस्ता गजल (गीत) कालजयी हुन सक्छन्। किनभने त्यसमा लामो साधनाको झंकार छ। आजकल के भाइरल छैन ? गीत, पहिरन, बोली, मानिस, सृजना, हेयरस्टाइल, रेसिपी, डान्सस्टेप सबै भाइरल छन्। भाइरल र लोकप्रियताको कारण र प्रकार बखान गर्नु यहाँ आवश्यक र सान्दर्भिक दुवै छैन। गीत, संगीत, विचार हुँदै सदनदेखि सिहंदरबारसम्म पुग्ने होडमा रहेको भाइरल प्रवृत्तिले हामीलाई कहाँ पुर्याउला भन्ने सवाल उठाउँदैछु। भाइरल युगमा धेरैजसो कर्तव्य र कर्म सामाजिक सञ्जालमै पूरा हुन्छ। यसलाई बजारको माग मानेर सजिलै सतही र हलुका चिज जस्तै डान्सस्टेप, रेसिपी, मेकअप ट्रेन्ड, कपालका डिजाइन भाइरल हुँदा उति सारो नोक्सानी छैन। जब सतही अभिव्यक्ति, सतही विचार र उग्रतासहित नीति निर्माण तहमा बस्नेहरू नै भाइरल बन्ने प्रतिस्पर्धामा उत्रन्छन् तब यसले गम्भीर समस्या सिर्जना गर्छ। जब अतिरञ्जित अभिव्यक्ति, तथ्यबिनाको उग्र विचार, मनगढन्ते योजना, हावादारी राष्ट्रियताले भाइरल बजारमा वैधानिकता पाउँछ तब त्यो ठूलो जनमानसमा पुगेर विचार र दिग्दर्शनमा परिणत हुन्छ। हो यस्ता विषय अनि घातक हुन सक्छन्। बजारले कर्म र नीतिमा होइन आवेग, उत्तोजना र प्रतिक्रियामा मात्र विश्वास गर्छ। यो बजारमा क्रिया होइन, प्रतिक्रिया मात्र बिक्छ। भीड गलत हुन सक्छ भन्ने मान्यता लागू हुँदैन, भाइरल बजारमा। भाइरल बजारमा बिक्नका लागि जब समाजका नीति निर्माता, पहरेदार, विज्ञ, अध्येता, नेता आफ्ना सही अनुभव र ज्ञान थाँती राखेर यो बजारमा जे बिक्छ त्यो मात्र बोल्छ अनि नबिक्ने सत्यलाई बाकसमा थन्क्याउँछ नि समस्या यहाँनिर सुरु हुन्छ। समाजले जे सुन्न चाहन्छ, त्योमात्र सुनाइनु गलत हो। हुल जताजता बढ्छ, त्यतात्यता बहकिँदै संविधानदेखि नियम कानुन लेख्नेसम्मका होड कति अव्यावहारिक थियो र होला ? गलत हो भन्ने महसुस धेरैलाई हुन सक्छ। यद्यपि कसैले भन्न नसकिरहेको हुन सक्छ। यो महसुस हुन थालेको छ। म मिडियामा काम गर्छु। मलाई भाइरल मोह छैन तर त्यसमा मोहिलहरूको हत्कण्डा विभिन्न नाममा मेरो डेस्कसम्म पनि आइपुग्छ। कहिले त लाग्छ, हामी मिडियाकर्मीलाई पत्तै नपाई भाइरल दोकानमा आउटलेट पो भइरहेका छौं कि ! अझ युट्युब र सामाजिक सञ्जाल भाइरल बजार ट्रेन्ड सेटर भइरहेको छ। मूलधारसमेत त्यसलाई पच्छ्याइरहेको छ। भाइरल बजारमा भीड छ। भीडसँग शक्ति छ। भीडले कुनै एक अमूक पात्रलाई रातारात मसिहा कि त दानव बनाइदिन्छ तर भीड सधैं सही पनि त हुँदैन। भीड गलत हुन सक्छ भन्ने मान्यता लागू हुँदैन, भाइरल बजारमा। भीडको गर्जनमा सत्य मलिन स्वरमा फुसफुसाउँदै गरेको पनि हुन सक्छ। मलिन स्वर र शालीनता यो बजारमा खपत नहुने गुण हुन्। यो बजारमा भावना बिक्छ। भावनाका होलसेलदेखि खुद्रे व्यापारी आआफ्ना क्षमताअनुसार आँसु, आशा, उत्तेजना, भ्रम बेचिरहेका छन्। भाइरल बजारको खराबी के छ भने यसमा कुनै चिज कसैले गर्नै पर्दैन। गर्थें, गर्न सक्छु भने पुग्छ। किनकि यो बजारका नायकहरू चाँडो चाँडो फेरिरहन्छन्। एउटा नायकले बोलेको कुरा जाँच्ने, सम्झने धैर्य यो बजारमा कसैसँग हुदैन। हिजो जयजयकार गरेको नायक रातारात खलपात्र भइसकेको पनि हुन सक्छ। निमेषमै अर्को नायक जन्मिने बजारमा पुरानाले के भने भनेर हेक्का राख्ने फुर्सद पनि त हुँदैन। आजकोे नायक रातारात खलपात्र भइरहँदा भर्खरै डेब्यु गरेको पात्र एक झोकमा एक प्रतिक्रियामा तिलस्मी उडान भरिसक्छ। यो उडान त्यही बजारका क्रेता र बिक्रेताले भरिदिन्छन्। भाइरल बजारमा जवाफदेहिता शून्य हुन्छ किनकि जवाफदेहिता खोज्ने फुर्सद कसैलाई छैन। यहाँ हतार छ, आवेग छ, उत्तेजना छ, अनि एक क्लिकमै माल गुम्ने खतरा पनि त छ। मान्छे राज्यका निकायहरूको अकर्मण्यताका कारण दिनदहाडै आत्मदाह गर्दा पनि उसको चित्कार र कोलाहल बिक्छ। तर संसार त्यागेर जाँदा उसले देखाइदिएका राज्य संयन्त्रका अनगिन्ती बेथितिबारे यो बजार मौन छ। एउटासँग जवाफदेहिता खोज्दा अर्को नायकको चमत्कार उम्कन सक्छ। अघि नै भने भाइरल हेयरस्टाइल र डान्सस्टेप त समाजले पचाउँछ तर भाइरल योजना, भाइरल नीति, भाइरल राष्ट्रवाद र भाइरल विचारमात्र पस्कने नेता पाए यो देश कहाँ पुग्ला ? भ्रष्टाचार गर्नु आमाको रगत खानु हो भनेर भाइरल भएमात्र पुग्छ। यो बजारले स्वार्थ बाझिने मन्त्रालयमा आफ्ना सांसद पठाउनु भ्रष्टाचारभन्दा गलत हो भनेर जवाफदेही हुन कसैले पर्दैन। कसमका भरमा शासनमा पुगिने कठै कस्तो जमानामा छौं हामी। कसम त ती कायरले खान्छन्, जसलाई आफ्नै क्षमतामा विश्वास हुँदैन। यति हेक्का र विश्लेषण गर्न कसले टाउको दुखाउने ? फेरि भाइरल बजारले नायक मान्दामान्दै औंलो ठड्याउनेको के दुर्गति होला अनुमान गर्न सकिँदैन। यो बजारमा मन्त्रीले सचिव, कर्मचारीलाई चुट्कीमा काम फत्ते नभए कारबाही गर्छु भनेर गर्जन गर्न मिल्छ। वर्षौंदेखि कर्मचारीले नेता घुमाउने, नेताले कर्मचारीलाई आफू अनुकूल चलाउने चक्र पारदर्शिता र नियम कानुनको पालनाबाट मात्र तोडिन्छ भन्ने सामान्य तथ्य यो बजारमा कसैले सम्झँदैन। कहाँ के भनियो ? को गर्जियो ? भन्नेले मात्र महत्त्व राख्छ नतिजा कुर्ने धैर्य हुँदैन। भनिहाले यो बजारमा भनेमात्र पुग्छ, निर्देशन दिएमात्र पुग्छ। काम सम्पन्न भएको रिपोर्ट कसैलाई बुझाउनु पर्दैन। यो बजारले कर्म र नीतिमा होइन आवेग, उत्तेजना र प्रतिक्रियामा मात्र विश्वास गर्छ। यो बजारमा क्रिया होइन, प्रतिक्रिया मात्र बिक्छ। मान्छे राज्यका निकायहरूको अकर्मण्यताका कारण दिनदहाडै आत्मदाह गर्दा उसको चित्कार र कोलाहल बिक्छ यो बजारमा। तर संसार त्यागेर जाँदा उसले देखाइदिएका राज्य संयन्त्रका अनगिन्ती बेथितिबारे यो बजार मौन छ। यहाँ मात्र चित्कार बिक्छ, चित्कारको कारण बिक्दैन। कारण हल गर्न योजना बनाउनु पर्छ, घोत्लिनु पर्छ तर भाइरल बजार यसका लागि होइन। जब शासनसत्तामा रहेकाहरू नै कर्तव्य र कर्म बिर्सिएर प्रतिक्रिया दिने होडबाजीमा रमाउन थालेपछि यो बजारका क्रेता, विक्रेता हौसिएका छन्। यहाँ बिक्ने मालको खोजी गर्न आजकल खासै दौडधुप गर्न परेको छैन। बजारलाई गुल्जार बनाउने पात्रहरू अब सिंहदरबार पुगिसकेका छन्। ठूलो हिस्साले अनुमोदित यो बजारमा अटाउन कम मिहिनेतले भने पुग्दैन। यसको कारण पनि स्पष्ट छ, ससाना उद्दण्डता, हलुका गाली र ठिक्कको राष्ट्रवाद यो बजारमा चल्दैन। अब अन्तर्वार्ता दिन जानेले सँगैको अर्को वक्तालाई गाली गरेर मात्र पुग्दैन। उस्तै परे एक मुक्का दिनुुपर्छ अनि मात्र तपाईं उसको विचारमा सहमत हुनुहुन्न भने दर्ज हुन्छ। आजकल विचार बिक्दैन, उद्दण्डता बिक्छ। उद्दण्डता, सतही ज्ञान, छुद्र प्रतिक्रिया, अल्पज्ञान, घोचपेच, छाडापनलाई यो बजारले अनुमोदन गरिसकेको छ। सारा देश यो बजारमा आफूलाई बिकाउन, यी तिगडममा तिखार्न खोज्दैछ भने हामी कस्तो समाज निर्माण गर्दैछौं ? हाम्रा बहस कति सतही र बकमफुसे हुन्छन् ? सजिलै बुझ्न सकिन्छ। जब सतही र अल्पज्ञानको मात्र कदर हुन्छ भने अब यहाँ एनजीओ र आईएनजीओका बाहेक मानिसले किन र केका लागि अध्ययन गर्ला ? अनुसन्धान गर्ला ? किन कसैले कसैका बारेमा बुझ्ला ? बुझ्न समय लाग्छ। त्यति धैर्य कोसँग छ र ? त्यसैले त बुझ्नभन्दा हामी सजिलै धारणा बनाउनतिर लाग्छौं आजकल। किनकि त्यो सजिलो छ। ऊ राष्ट्रवादी, ऊ बिखण्डनकारी, ऊ मसिहा, ऊ पाखण्डी, ऊ यो, ऊ त्यो। मानिसका एक प्रतिक्रियाले के ऊ एक निमेषमै माथि उल्लेखित उपमा भिर्न भिराउन योग्य वा अयोग्य होला ? कसैले यहाँ भन्दैन। यो बजारले यसका नायकलाई यसरी पर्दा र ढाल लगाइदिन्छन् कि यसका नायकले आफ्नो गल्ती फर्केर पनि हेर्ने मौका पाउँदैन। नायकलाई गल्ती महसुस गर्ने छुट छैन, आफ्नै भाइरल वाणीको वजनमा थिचिएको हुन्छ यसको नायक। बजारको अर्को खराबी पनि छ। यसले हरेक मानिसका आफ्नै क्षमता र सीमितता छ भनेर बुझ्दैन। यो बजारले कुनै एक क्षेत्रमा ख्याति हासिल गरेकालाई यति हावा भरिदिन्छ कि उसलाई जुन कामले आफू समाजका स्थापित छ, त्यो नै फिक्का र फोस्रो लाग्छ। यही भीडले उसको मस्तिष्कमा तिलस्मी आइडिया फुराइदिन्छ, कहिले राष्ट्रपति बन भनिदिन्छ त कहिले सहरगाउँ बन्न नसक्ने आयोजना सबै तिमी नै बनाउँ भनिदिन्छ। नायक यसै हौसिन्छ किनकि उसँग भीड छ। सभ्य भाषामा भन्नुपर्दा उसले सहर, रंगशालालगायतका राज्यका संयन्त्रले गर्न पर्ने काम उसैले गर्नुपर्छ भनेर भनिएको भिडियो भाइरल भएको छ। यही भीडले व्यक्तिका दिमागमा रुमानी मिसन भरिदिन्छ। मानौं त्यो रुमानी मिसन फत्ते गर्न सारा भीड आउनेछन् ढाढस बनेर। यो भीड अत्यन्त निर्मम छ। आफैंले हावा भरिदिएको बेलुनमा उडेको नायक कहाँनिर गएर पछारियो यो भीडलाई थाहै हुँदैन। त्यतिन्जेल यो भीडले अर्कै नायक पाइसकेको हुन्छ।यो भीडले कलाकारबाट समाजसेवीको भूमिका अपेक्षा राख्छ। यसले नेता पत्रकार बनोस् भनेर बहस सिर्जना गर्छ अनि नेताले पत्रकारिता गरोस् भन्ने चाहना। यस्ता चिज यो बजारमा अट्दैन। यसले कलाकारलाई न कलाकार रहन दिन्छ न त असली समाजसेवीको रंग चिन्छ। यो बजारले नीतिनियम, सामूहिकताभन्दा व्यक्तिको चटक र चमकमा विश्वास गर्छ। आममानिसलाई चटकी बन्न प्रेरित गर्छ। चटकी चटक देखाउन छाडेर गमेर बसोस् भन्ने चाहन्छ। मानिसका लागि यो बजारमा ठाउँ छैन। मसिहा बिक्छन् कि त राक्षसी प्रवृत्ति। भगवान् र राक्षसबीचको प्रयासरत मानिस जो मसिनो स्वरमा बोल्छ, प्रयासरत छ, क्षमाशिल छ, कहिलेकाहीँ माफी पनि माग्छ, ऊ यो बजारमा अटाउँदैन। ऊ असाध्यै निरश छ। स्तुति र छुद्रताबाहेक तर्क र सत्यमा आधारित स्वस्थ बहस यो बजारमा निषेधित छ। यो बजारमा प्रश्न गर्न पाइँदैन। कि स्तुति कि तुच्छ निन्दामात्र गर्न पाइन्छ। भलै यो बजारका नायक प्रश्न गरेरै ठूला ओहोदामा पुगेका हुन् ! प्रश्न केवल प्रश्न मात्र हुँदैन, प्रश्नले सम्भावनाको बाटो खोल्न सक्छ, प्रश्न बेथिति समाधानको सूत्र बन्न सक्छ भनेर यो भीडले बुझ्दैन। जब लोकतन्त्रमा प्रश्न मर्छ तब तानाशाही प्रवृत्तिको अंकुरण हुन्छ । तर यो यथार्थबारे बेखबर छ यो भीड। जहानियाँ राणाशासनविरुद्ध मानिसहरूले प्रश्न नगरेको भए ? निरंकुश पञ्चायती व्यवस्थाका बेथितिविरुद्ध प्रश्न नगरेको भए ? के आज यो बजारका खपतकर्ताले चर्को चर्को स्वरमा हरेक बान्की र खान्कीको आलोचना गर्ने स्वतन्त्रता पाउँथे ? अराजकतामा परिणत हुँदै गइरहेको आजको तिनको स्वतन्त्रता कसैको प्रश्नको जगमा उभिएको हो भनेर सम्भवतः यो बजारका क्रेताले कहिल्यै बुझ्ने छैनन्। तपाईंले प्रश्न नगरे पनि तपाईंका स्वतन्त्रताका लागि हजारौंले प्रश्न गरेर ल्याएको स्वतन्त्रता हो यो। सामाजिक सञ्जाल हुँदै नीति निर्माण गर्ने, रणनीति तर्जुमा गर्ने ठाउँसम्म भाइरल प्रवृत्ति हावी हुँदा यस्तो दिन नआओस् कि कसैले विकास, सुशासन, समृद्धि र समावेशिता कहाँ छ भनेर सोध्दा हिजोको भिडियोमा भनेकै थिएँ त हेर्नु भएन ? तीन दिनमा लाखौंले हेरिसके भनेर हाम्रा शासकले हामीलाई जवाफ फर्काउन्।"
साझा व्यक्ति राष्ट्रपति बनाउन माओवादी केन्द्रमा जोड,"काठमाडौं : माओवादी केन्द्रका अधिकांश नेताहरूले साझा व्यक्तिलाई राष्ट्रपति बनाउनुपर्नेमा जोड दिएका छन्। उनीहरूले राष्ट्रिय सहमतिका आधारमा साझा व्यक्तिलाई राष्ट्रपतिमा अघि सार्न पार्टी अध्यक्ष एवं प्रधानमन्त्री पुष्पकमल दाहाल प्रचण्डमाथि दबाब पनि बढाएका छन्। स्थायी समितिको शुक्रबारको बैठकमा नेताहरूले विगतमा राष्ट्रपतिको भूमिकाका कारण देश संकटमा फसेको उदाहरण पेस गर्दै र साझा व्यक्तिलाई राष्ट्रपति बनाउनुपर्नेमा जोड दिएका थिए। माओवादीले राष्ट्रपति निर्वाचनलाई एजेन्डा बनाएर छलफल गरिरहेको छ। फागुन २५ गतेपछि राष्ट्रपतिको चुनाव हुँदैछ। यो चुनावमा माओवादीको मत निर्णायक छ। माओवादीका वरिष्ठ उपाध्यक्ष कृष्णबहादुर महराले राष्ट्रपतिका लागि राष्ट्रिय सहमति कायम गरेर अघि बढ्न पार्टी अध्यक्षलाई धेरै नेताहरूले सुझाव दिएको बताए। राष्ट्रपति कसलाई बनाउने भन्नेबारे सबै दलसँग राष्ट्रिय सहमति खोज्ने नीति लिएका छौं, महराले भने, यो विषयमा अरू पार्टीसँग पनि छलफल गर्छौं। एमालेलाई राष्ट्रपति दिने भद्र सहमति माओवादीले तोड्न लागेको हो भन्ने प्रश्नमा महराले भने, एमालेसहितलाई राखेर राष्ट्रिय सहमति खोज्छौं। यसमा हामीले एमालेलाई धोका पूर्वसभामुख तथा माओवादीकी नेत्री ओनसरी घर्तीमगरले राष्ट्रपति को हुने भन्ने विषयमा पात्रमाथि छलफल गर्ने समय आई नसकेको बताइन्। गठबन्धन दलमा छलफल गरेर राष्ट्रिय सहमतिको आधारमा राष्ट्रपतिको चुनावमा जान्छौं, उनले भनिन्। राष्ट्रपति पद एमालेलाई दिने र प्रधानमन्त्री पद माओवादीले लिनेबारे एमालेसँगको सहमति तोड्न खोजेको भन्ने प्रश्नमा उनले भनिन्, कुन सर्त के ? भन्ने भन्दा पनि आवश्यकताको आधारमा हाम्रा नेताले राजनीतिक रूपमा एउटा निकास दिनु भएको हो। यो निकास सही हो भन्ने कुरा अरूलाई पनि लागेको हो। नयाँ वातावरणलाई हामी मिलेरै सम्बोधन गर्छाैं। माओवादीभित्र एमालेलाई राष्ट्रपति पद दिन नहुने मत पनि चर्को रूपमा उठेको छ। एउटै पार्टीलाई सभामुख र राष्ट्रपति पद दिँदा संविधान खतरामा पर्छ भन्ने धारणा बैठकमा उठेको छ, एक स्थायी समिति सदस्यले भने। शुक्रबारको पार्टी बैठकमा धारणा राखेका २७ जना नेताले राष्ट्रिय सहमतिकै आधारमा राष्ट्रपतिको चुनावमा जानुपर्ने सल्लाह पार्टी अध्यक्ष दाहाललाई दिएका थिए। प्राप्त उपलब्धि र राजनीतिक स्थिरताका लागि राष्ट्रपतिको चुनावमा राष्ट्रिय सहमति खोज्नुपर्ने बहस पार्टीभित्र भइरहेको नेता नारायण दाहालले बताए। देशमा राजनीतिक स्थिरता पैदा गर्नु जरुरी छ। स्थिर राजनीतिका निम्ति हामीले धेरै पटक पार्टीहरूसँग गठबन्धन बनायौं। तर, स्थिर राजनीतिका निम्ति अझै पनि आधारहरू खडा भएको छैन, उनले भने, हालै सदनमा दुई ठूला पार्टीका नेताहरूले बोलेका कुराबाट पुष्टि पनि गरिनै सकेको छ। राष्ट्रपतिको चुनावसम्म यो स्थिति कहाँ पुग्छ त्यसको ठेगान छैन। यो अवस्थामा देशको सापेक्षित स्थितरताको निम्ति राष्ट्रपतिको भूमिका पनि महŒवपूर्ण भूमिका हुने उनले बताए। यस्तो व्यक्ति चाहियो जसले देशलाई स्थिरता तिर लैजाने होस्। कुनै पार्टीको कुरा रहेन। यस्तो पात्र खोज्न राष्ट्रिय सहमति कायम गर्ने कुरो पार्टीको बैठकमा भएको छ, माओवादी नेता दाहालले अन्नपूर्णसँग भने।प्राप्त उपलब्धिलाई संस्थागत गर्दै शान्ति प्रक्रियाको अधुरा कामलाई पूरा गर्ने पार्टीहरूलाई एक ठाउँमा ल्याएर राष्ट्रपतिको चुनावमा जाने बारे गम्भीरतापूर्वक पार्टी भित्र छलफल भइरहेको नेता दाहालले बताए। संविधान बन्यो। गणतन्त्र आयो। संघीयताको शासन प्राप्त भयो। त्यसलाई सृढृढीकरण गर्ने र शान्ति प्रक्रियाको बाँकी रहेको कामलाई टुंग्याउने पक्षमा सहमति जनाउने पार्टीहरूसँग राष्ट्रिय सहमति खोजिन्छ, उनले भने, यसकै आधारमा हामी राष्ट्रपतिको निर्वाचनमा जान्छौं। माओवादी बैठकमा पार्टी एकताको एजेन्डामा छलफल भएको छ। पार्टी संगठन संरचनालाई दरिलो, गतिशील र संगठनमा देखिएको समस्यालाई समाधान गर्दै पार्टीलाई सशक्त बनाउने विषयमा माओवादी नेताहरूले गम्भीर भएर छलफल चलाएका छन्। बाबुराम भट्टराई, माधवकुमार नेपालसँग संस्थागत रूपमा पार्टी एकताका लागि कुरो अघि बढाएका हौं, माओवादीका वरिष्ठ नेता महराले भने, व्यक्तिगत रूपमा नेत्रविक्रम चन्द विप्लव नेतृत्वको पार्टीसहित अरू पार्टीसँग एकताको कुरो चलिरहेको छ। कुनै पार्टीसँग एकता गर्ने प्रक्रिया अन्तिम निष्कर्षमा पुगेको छैन। शुक्रबारको पार्टी बैठकमा नेता महराले पार्टी एकतासम्बन्धी प्रतिवेदन पेस गरेका थिए। अर्का नेता जनार्दन शर्माले पार्टी संगठनसम्बन्धी प्रतिवेदन प्रस्तुत गरेका थिए भने नेता गिरिराजमणि पोखरेलले पार्टी स्कुलिङसम्बन्धी प्रतिवेदन पेस गरेका थिए। महासचिव देव गुरुङको नेतृत्वमा पार्टीका उपमहासचिवसहितको टोलीलाई बैठकमा उठेका विषयहरूमाथि जवाफ दिन र पार्टीका कार्य विभागन गर्न ठोस प्रस्ताव तयार गर्न जिम्मा दिएको छ। स्थायी कमिटीको बैठक माघ १६ गते बस्नेछ।"
"क्रसर : किन रोके, किन खोले ?","काठमाडौं : रवि लामिछाने उपप्रधान तथा गृहमन्त्री बनेपछि मन्त्रिस्तरीय निर्णय गरे दर्ता नभएका क्रसर बन्द गर्नूगराउनू। पुस २० मा उनले यस्तो निर्णय गरेपछि सबै जिल्ला प्रशासन कार्यालयलाई अवैध क्रसर बन्द गराउन पत्राचार गरियो। तर, तीन साता नपुग्दै लामिछानेको निर्णय उल्ट्यो, त्यो पनि उनी सम्मिलित मन्त्रिपरिषद् बैठकबाटै। अर्थात, अवैध क्रसरलाई असारसम्म अवैध रूपमै सञ्चालन हुन दिने निर्णय बुधबारको मन्त्रिपरिषद् बैठकले गरेको थियो। उक्त बैठकले अवैध रूपमा प्राकृतिक स्रोतसाधनको दोहन गरिरहेका क्रसर उद्योगलाई असारसम्म दर्ता हुने समय दिएर खुला गर्ने निर्णय गरेको थियो। सरकारको यो निर्णयले वातावरण र संरक्षणकर्मीले गम्भीर सरोकार र चिन्ता व्यक्त गरे। राजनीतिक पहुँच र पैसाको लेनदेन मा क्रसर खोल्ने निर्णय भएको विज्ञहरूको आरोप छ। सरकारका निकायहरू क्रसरवालाहरूसँग मिलेका पूर्वराष्ट्रपति डा रामवरण यादवको ठम्याइँ छ। सरकारले मापदण्ड बनाउँछ, आफैं लागू गर्दैैन। अदालतले लागू गर्न आदेश दिन्छ, सरकारले मान्दैन, पूर्वराष्ट्रपति डा यादव भन्छन्। गृह मन्त्रालयले सबै जिल्ला प्रशासन कार्यालयलाई पुस २० गते वातावरण संरक्षण ऐन २०७६ को पालना र यस सम्बन्धमा अदालतबाट भएको आदेश कार्यान्वयन गर्न आवश्यक देखिएको भन्दै परिपत्र गरेको थियो। त्यसको पहिलो बुँदामा लेखिएको थियो, कानुनविपरीत दर्ता नगरी तथा नवीकरणलगायत सञ्चालन अनुमति नलिई सञ्चालनमा रहेका ढुंगा, गिट्टी, रोडा तथा बालुवा उत्खनन, प्रशोधन कार्यमा संलग्न क्रसर उद्योगहरूलाई तत्काल बन्द गर्ने।  डा रामवरण यादव, पूर्वराष्ट्रपति राजमार्गमै हजारौं क्रसर उद्योग छन्। त्यसमा ७० प्रतिशतभन्दा बढी गैरकानुनी ढंगले सञ्चालित छन्। सरकारले मापदण्ड बनाउँछ, आफैं लागू गर्दैैन। अदालतले लागू गर्न आदेश दिन्छ, सरकारले मान्दैन। सरकारका निकायहरू क्रसरवालाहरूसँग मिलेका छन्। राजनीतिक दलहरूले क्रसर उद्योगवालासँग पैसा लिएर चुनावमा तिनीहरूलाई टिकट दिन्छन्। रातारात उनीहरूले बालुवा, गिटी, ढुंगाको तस्करी गर्छन्। त्यसैले चुनावमा टिकटदेखि भोट पनि किन्छन्। वडाध्यक्षदेखि गाउँपालिका, नगरपालिका, प्रदेशदेखि केन्द्र सरकारसम्म क्रसर उद्योगवालाले जितेका छन्। पूर्वदेखि पश्चिमसम्म पहाडका जति नदीनाला छन् ती जम्मैमा क्रसर उद्योग छन्। इन्द्रावतीदेखि भोटेकोसी, सुनकोसी, कर्णाली, दूधकोसी सबैतिर दोहन भइरहेको छ। तिनाउ, बाँडगंगा सबका सब खोलानालालाई दोहन गरेर चौपट पारिँदै छ। अहिले हाम्रोतिर चुरिया क्षेत्रमा नयाँ आतंक सुरु भएको छ। त्यसको नाम डोजर आतंक छ। चुरेका खोलानाला जथाभावी खनिँदै छ।  डा विजयकुमार सिंह, चुरे विज्ञ चुरे तथा हाम्रा नदीनाला संरक्षण नभए नेपाल हाड नभएको मासुको डल्लोजस्तो हुन्छ। चुरे दोहनले संकट बढेको छ। क्रसरवालाको अवैध उत्खननले माटो, पानी र जैविक विविधाको प्राकृतिक स्वरूप नै खल्बलिएको छ। चुरे दोहनले मधेस प्रदेशका ८० हजार बिघा मरुभूमि बनाइसक्यो। यो फिल्मको टेलर मात्रै हो। सचेत भएनौं भने पूरा सिनेमा देख्नु पर्नेछ। माटो, पानी, जैविक विविधा जोगाउने हो भने सरकारले चुरे संरक्षण ऐन ल्याउनुपर्छ। चुरे तथा पर्यावरण संरक्षण तराईको मात्रै होइन देशकै जीवनको सवाल हो। सचेत नभए अर्बमा ऊँट चराए जस्तै तराईमा त्यो दिन देख्नु पर्नेछ। चुरेलाई संरक्षण गरे राम्रो हुन्छ नत्र विनास भए देशको टाउको दुःखाइको सवाल बन्छ। देशभर क्रसरको संख्या १ हजार १ सय ४१ वटा अवैध क्रसर८ सय ९० (गृह मन्त्रालयले हालै बन्द गराएका) के हो क्रसर उद्योगको समस्या ? देशभरिका नदीनाला मुठ्ठीभर क्रसर व्यवसायीको हातमा विशेषगरी अवैध क्रसर तराईका ३६ जिल्लामा पर्ने चुरे क्षेत्र र पहाडी क्षेत्रका नदीकिनारमा सञ्चालित जथाभावी बालुवा, ढुंगा, गिट्टी, रोडा उत्खननप्रशोधन के छ नदीनाला दोहनको असर ? पर्यावरणमा गम्भीर असरनागरिकको जीवनयापनमा संकट नदीमा पानी सुकेपछि जलचर, थलचर प्राणी लोप हुँदैखल्बलियो खोलानदीको प्राकृतिक स्वरूप खाल्डोमा पानी जम्दा कैयन बालबालिकाको डुबेर मृत्यु बस्तीनजिक क्रसर सञ्चालन हुँदा ध्वनि प्रदूषण, स्थानीयवासी प्रभावित क्षमताभन्दा बढी लोड भएका टिपर गुड्दा सडक बिग्रनेक्रसर र टिपरबाट निस्कने धूलोधुवाँ मानव स्वास्थ्यलाई हानिकारक जथाभावी नदीजन्य पदार्थ निकाल्दा नदीको गहिराइ बढेर सिँचाइमा असर माझी, मुसहर, मलाह जातिको पेसा नै संकटग्रस्त सिँचाइ अभावमा खेतीपातीमा गहिरो असर ।बाढीले बर्सेनि खेतीयोग्य जमिन कटान मुहान सुकेर हिउँदमा खानेपानीको हाहाकार ।चुरे क्षेत्र दोहन हुँदा मधेसमा खेतीयोग्य जमिन बगरमा परिणत ।मधेसमा प्रत्येक वर्ष एउटा खोलाले बगर बनाउँछ २० देखि ४० बिघा जग्गा ।अन्नको भकारी मधेसमा भोकमरीको जोखिम बढ्दो ।पानी सुक्दा बस्ती पस्ने जनावर र मानवबीचको द्वन्द्व बढ्दै । क्रसर सञ्चालनको मापदण्डराजमार्गको राइट अफ वेबाट ५ सय मिटर दूरी हुनुपर्ने ।खोला वा नदी किनारबाट ५ मिटर दूरी हुनुपर्ने । शिक्षण संस्था, स्वास्थ्य संस्था, धार्मिक, सांस्कृतिक, पुरातात्त्िवक महत्त्वका स्थान तथा सुरक्षा निकायबाट दुई किलोमिटर टाढा हुनुपर्ने । पक्की पुलबाट पाँच सय मिटरको दूरी कायम गर्नुपर्ने । अन्तर्राष्ट्रिय सीमाबाट दुई किलोमिटर, वन तथा निकुञ्ज वा आरक्षबाट दुई किलोमिटर, घना बस्तीबाट दुई किलोमिटर, हाइटेन्सन लाइनबाट दुई सय मिटर, ऐतिहासिक ताल, तलैया, जलाशय र पोखरीबाट पाँच सय मिटर टाढा मात्रै क्रसर सञ्चालन गर्न सकिने ।चुरे पहाडको फेदीबाट डेढ सय मिटर टाढा मात्रै क्रसर उद्योग स्थापना वा सञ्चालन गर्नुपर्ने क्रसरवालाले कसरी कानुन उल्लंघन गर्छन् ? पैसा र राजनीतिक शक्तिको आडमा क्रसर व्यवसायीले कानुनलाई मुठ्ठीमा लिन्छन् र तोकिएको मापदण्ड उल्लंघन गरेर क्रसर सञ्चालन गरिरहेका छन्। सेटिङमा खोला तथा नदीको ठेक्का हात पारेर मनलाग्दी दोहन गर्छन्। राजनीतिक दलका नेताहरूलाई क्रसर व्यवसायीले चुनावी खर्च पठाउँछन् र त्यसकै आडमा मापदण्ड उल्लंघन गर्छन्। प्रहरी, प्रशासन र घरेलु उद्योगका कर्मचारी क्रसर माफियाहरूसँग मिलेमतो गर्छन्। आर्थिक लेनदेन गरेर सरकारका निकायले मापदण्ड मिचेर क्रसर सञ्चालको अनुमति दिनु।पार्टीका नेताहरू नै अबवध क्रसरमा लगानी गर्छन्। क्रसरवालाले (गुन्डा) पाल्छन् र विरोधी आवाज बन्द गर्न गुन्डाहरूको प्रयोग गर्छन्। नियामक निकाय क्रसर माफियासामु निरीह बन्ने गरेका छन्। माफियाभन्दा सरकार कमजोर देखिन थालेका छन्। किन बन्द गरियो क्रसर ? क्रसर व्यवसायीहरूको गुन्डागर्दीबिरुद्ध चौतर्फी रूपमा आवाज उठ्यो। पुस २० गते गृहमन्त्री रवि लामिछानेले मन्त्रिस्तरीय निर्णय गरे। कानुनविपरीत सञ्चालित देशभरिका क्रसर तथा खानी उद्योग बन्द गर्न निर्देशन दिए। नवीकरण नगरिएका तथा अनुमति नलिई सञ्चालनमा रहेका ढुंगा, गिट्टी, बालुवा, उत्खनन् प्रशोधन कार्यमा संलग्न खानी तथा क्रसर उद्योगहरू बन्द गर्न गृह मन्त्रालयद्वारा पत्राचार गरियो। विकास आयोजनाका लागि मात्र सञ्चालन भएका तर, आयोजना सम्पन्न भए पनि सञ्चालनमा क्रसरहरू तत्काल बन्द गराउन गृह मन्त्रालयको निर्देशन।निर्देशन पालना नगरे कडा कारबाहीको चेतावनी। अवैध क्रसर फेरि किन खुला गरियो ? क्रसर गुन्डाहरूलाई राजनीतिक संरक्षण गर्न क्रसर नवीकरणको नाममा असार मसान्तसम्म फेरि सरकारले मौका दियो। अवैध क्रसर उद्योग बन्द गर्ने गृहमन्त्रीको स्टन्ड असफल देखियो। क्रसर सञ्चालकले विकास निर्माणका लागि नदीजन्य पदार्थ नदिई काम ठप्प पारे। बाहुबली राजनीतिक तथा प्रहरी प्रशासनको पहुँचवाला शक्ति सरकारमाथि हावी भए। क्रसर सञ्चालकले आन्दोलन गर्ने चेतावनी दिए।क्रसर उद्योग बन्द भएपछि ढुंगा, गिट्टी, बालुवाको मूल्य बढाइयो।"
विदेशीले राहदानी लिँदा के हुन्छ ?,"काठमाडौं : रवि लामिछानेले अमेरिकी नागरिक भएकै बेला नेपाली राहदानी (पासपोर्ट) लिएका थिए। अब त्यो राहदानी के हुन्छ ? राहदानी दिने माथि कारबाही हुन्छ कि हुँदैन ? गम्भीर प्रश्न खडा भएका छन्। नेपालको कानुनले विदेशीलाई राहदानी दिन मिल्छ ? कानुनले भन्छ मिल्दैन। झुटा विवरण पेस गरी कसैले राहदानी लिए सजाय हुने व्यवस्था छ। राहदानी ऐन २०७६ को दफा २२ को उपदफा १ मा झुटा विवरण पेस गरेर राहदानी लिएमा दुई लाखदेखि पाँच लाखसम्म जरिवाना र एक वर्षदेखि तीन वर्षसम्म कैद वा दुवै सजाय हुने व्यवस्था छ। ऐनको दफा ३२ मा असल नियतले गरेको कामको सम्बन्धमा कर्मचारी व्यक्तिगत रूपमा उत्तरदायी नहुने उल्लेख छ। तर, लापरबाहीपूर्वक गरेको कामबाट उत्पन्न परिणामको सम्बन्धमा भने कर्मचारीमाथि पनि कानुनी कारबाही गर्न बाधा पुगेको नमानिने ऐनमा व्यवस्था छ। अमेरिकी नागरिक भएकै बेला नेपाली राहदानी लिएकाले लामिछानेमाथि कारबाही हुनुपर्ने कानुन व्यवसायीहरू बताउँछन्। अधिवक्ता वासुदेव ज्ञवाली नेपालको प्रशासनलाई गुमराहका राखी झुटा विवरण पेस गरेर नेपाली राहदानी लिएकोले लामिछाने कारबाहीको भागीदार हुने बताउँछन्। झुटा विवरण पेस गरेर राहदानी लिएकोमा उनी कारबाहीको भागीदार हुन्छन्, ज्ञवाली भन्छन्। पूर्वसचिव शारदाप्रसाद त्रिताल मुलुकमा राहदानी र नागरिकताको रेकर्ड राख्ने संयन्त्र नै कमजोर रहेको बताउँछन्। दोहोरो पर्यो भने रेकर्डमा देखाइहाल्नु पर्छ, तर नेपालमा त्यस्तो रेकर्ड भेरिफिकेसन हुने संयन्त्र नै छैन, पूर्वसचिव त्रिताल भन्छन्, यसले गर्दा पनि दोहोरो नागरिकता होस् वा राहदानी छ छैन भन्ने प्रशासनलाई थाहा नै हँुदैन। अध्यागमन विभागका एकपूर्व महानिर्देशक मुलुकको विशिष्ट स्थानमा पुगेका धेरै व्यक्तिसँग दोहोरो राहदानी भएको बताउँछन्। यहाँ बस्दा नेपाली हँु भन्छन्, उनी भन्छन्, तर, जुन देश पुग्यो, उतैको राहदानी राख्नेहरू यहाँ धेरै छन्। विशिष्ट तहमा रहेका व्यक्ति पनि दोहोरो राहदानीवाला छन्। पुस ११ मा रवि लामिछाने उपप्रधान तथा गृहमन्त्री बने। तेस्रो शक्तिका साथ सरकारमा सहभागी लामिछानेका सत्ताका ३२ पनि फलदायी रहेनन्। उनले धेरै निर्देशन दिए, तर कार्यान्वयन भएनन्। मन्त्री बनेपछि उनको पहिलो निर्णय थियो बलात्कारपछि हत्या गरिएकी कञ्चनपुरकी बालिका निर्मला पन्तको न्यायका लागि अधिकतम पहल गर्ने। तर, यसबीच त्यसबारे ठोस उपलब्धि देखिएन। हत्या अभियोग लागेका सांसद लक्ष्मी कोइरी महतोलाई पक्राउ गर्न निर्देशन दिए। प्रहरीले कार्यान्वयन गरेन। प्रहरीले आफ्नो निर्देशन नमानेको भन्दै विज्ञप्ति निकाले। जसबाट प्रहरी प्रशासन असन्तुष्ट बन्यो। राहदानी वितरण सहज बनाउने भन्दै राहदानी विभागमा अनुगमन गरे। तर राहदानी वितरणमा लाइनको सास्ती हटेन। दर्ता नभएका क्रसर बन्द गर्न निर्देशन दिए। तर त्यो पनि कार्यान्वयन भएन। उल्टै व्यवसायी र बिचौलियाको दबाबमा असारसम्म अवैध क्रसर खुला गर्ने निर्णय मन्त्रिपरिषद्ले गर्यो। ७० जना प्रमुख जिल्ला अधिकारी (प्रजिअ)को सरुवा गरे। तर आफूसँग निकट मानिएका काठमाडौं जिल्लाका प्रमुख जिल्ला अधिकारीलाई चलाएनन्। लामिछानेले स्वार्थ बाझिने गरी मन्त्री छनोट गरे। श्रम, रोजगार, शिक्षालगायतका मन्त्रालयमा स्वार्थ बाझिने हिसाबले मन्त्री छनोट गरेर पठाए। लामिछाने एकाएक उपप्रधानमन्त्री बनेपछि एमाले र माओवादी केन्द्रका सिनियर नेताहरू मन्त्री बन्न तयार भएनन्। सर्वोच्चको फैसलापछि लामिछानेले आफू अनागरिक बनेको प्रतिक्रिया दिए। एउटा अनागरिकलाई के प्रश्न सोध्नुहुन्छ ? उनले सञ्चारकर्मीसँग भने। मुलुकको कानुनले पनि कुनै व्यक्तिलाई अनागरिक बन्न दिँदैन। अब लामिछानेले प्रक्रिया पुर्याएर पुनः नेपाली नागरिकता प्राप्ति गर्नुपर्ने कानुनविद्हरू बताउँछन्। पूर्वसचिव शारदाप्रसाद त्रितालले कोही पनि अनागरिक भएर बस्न नसक्ने भन्दै लामिछानेले छिट्टै पुनः नेपाली नागरिकता लिनुपर्ने बताउँछन्। पार्टी खोल्छु, राजनीतिक गर्छु, देश चलाउछु, मन्त्री हुन्छु भन्ने व्यक्तिले त कानुनी रूपमा आफूले गल्ती हुने काम गर्नु हुँदैनथ्यो, त्रिताल भन्छन्।"
कवितामा श्रमको वकालत,"शाश्वत आकृति नामक कविता संग्रह राधा कार्कीको तेस्रो साहित्यिक कृति हो। झापा दमककी उनले सबै विधामा कलम चलाए पनि कवितालाई न्याय गरेकी छन्। शाश्वतमा नेपाली लोकजीवन, श्रमको सौन्दर्य र नारी पीडा र चेतनाको लय उन्ने र बुन्ने कर्मले प्राथमिकता पाएको छ। ५२ वटा गद्य कवितामार्फत उनले समाजका विभिन्न तह र तप्काको वर्णन विवेचना गरेको पाइन्छ। जसमा कवि राधाले आफूलाई गद्यलयभित्र पनि पर्याप्त परिकार प्रस्तुत गरेको देख्न सकिन्छ। सस्ता प्रेमको विषयमा बर्खामा च्याउ उम्रेसरि प्रकाशित कविता कृतिमाझ उनले काव्यिक कर्ममार्फत आफ्नो पृथक् उपस्थिति जनाएकी छन्। उनको लक्ष्य समतामूलक समाजको निर्माण र न्यायको सही ढंगले निरूपण हुनुपर्ने विषयमा केन्द्रित छ। प्रकृतिलाई पुज्नु भनेको प्रकृतिको रक्षा गर्दै जीवनस्तर र चेतनास्तरमा गुणात्मकता ल्याउनु हो भन्ने ठहर उनका कवितामा पाइन्छ। मान्छे प्रकृतिबिना एकैछिन पनि अस्तित्वमा रहन नसक्ने जिकिर गर्दै उनी भन्छिन् : रम्छु म प्रकृतिकै काखमा कवि कार्की आफूजस्तै देश र देशजस्तै आफू भएको विचार विवेचना गर्छिन्। प्रकृतिको पूजा होइन, संरक्षण गर्न सके मानिसले प्रकृतिबाट धेरै लाभ लिन सकिनेतर्फ उनको ध्यान पुगेको देखिन्छ। मान्छेलाई उनी भिन्न देख्दिनन्। उनी दृढतापूर्वक भन्छिन्, मान्छेले प्रकृतिको नियममा रहेर चल्ने कुरा नै साँचो कुरा हो। प्रकृतिको गीत गाउँदागाउँदै आफैंलाई नै प्रकृतिको उदारहण पेस गर्न पुग्छिन् कवि। करोडौंको भीडमा पनिम त्यही धुनको खोजीमा हुन्थेंखुसीहरू सर्सेला खेल्दैकोरस थप्थे उसकै लयमा। (पृ ३६) आखिर हावा, पानी, सूर्यको ताप मान्छे निर्मितको पर्याय नै त हो। मान्छेको आयु यसैमा निर्भर छ। मान्छे पनि त सन्तानको सुखमा रमाउँछ। प्रकृतिमैत्री बने प्रकृतिले मान्छेप्रति अन्याय थोपर्दैन। मान्छेमान्छेबीच नारी र पुरुष, धनी र गरिब, दलित र गैरदलित, पहाडी र मधेसी, सुदूर र केन्द्र आदिको नाममा हुने विभेदले मान्छेलाई थिलथिलो बनाएको छ। लैंगिक विभेद र जातीय विभेदको जरा तलतलसम्म पुगेर मान्छेको मस्तिष्कमा विभेदकारी चेतना जीवित तुल्याइरहेको छ भन्ने कवि राधा कार्कीको निष्कर्ष छ। नेपाली समाजमा रहेको विभेद वर्गीयमात्र छैन, यहाँ त लैंगिक विभेद र जातीय विभेदको जरा तलतलसम्म पुगेर मान्छेको मस्तिष्कमा विभेदकारी चेतना जीवित तुल्याइरहेको छ भन्ने कविको निष्कर्ष छ। नारीले पुरुषसरह अधिकार प्राप्त गरेको भनिए पनि वास्तविक जीवनमा सग्लो चित्र देख्न नपाएकोतर्फ उनको कटाक्ष छ : आजकल, लाग्न थालेको छ कान्छीलाईसल्काउनु पर्छ डढेलोती कुरूपता ओढेको दृष्टिहरूमा। (पृ ४१) शाश्वत आकृतिले मानवीय प्रेम र मानव श्रमको गाथा गाएको छ। श्रमिकप्रति गरिने विभेदपूर्ण व्यवहारको विरोध उनका रचनाको मूल क्षेत्र हो। श्रमको सम्मानमा राज्यले अभिभावक भएर भूमिका निर्वाह गर्न नसकेकोप्रति उनको आक्रोश कलात्मक कविता बनेर उत्रिएको छ। पसिनाले शरीर भिजाउने आधा पेट खाएर श्रम गर्न बाध्य रहेको र शोषण गर्नेहरूको जीवनशैली दिनप्रतिदिन उचालिएको प्रमाण उनले पेस गरेकी छन् :ए समय ! तैंले त बुझ्नुपर्ने पसिनाको मूल्य !कान्छाको शरीरबाटकत्रो भेल बग्यो होला पसिनाको !कत्रो दह बन्यो होला रगतको ! (पृ ४३) कवि जीवनयात्रामा भोगिएको वा व्यहोरिएको पीडालाई कलाको सहाराले काव्य निर्माण गर्न तम्सिएको महसुस पाठकलाई हुन्छ। सत्तारूपी शक्तिको आडमा मान्छे मान्छेमाथि शासन गर्छ, प्रशासन चलाउँछ, शक्तिहीनहरूलाई लुट्छ र लुटिरहन्छ। के त्यो हामीले हेरिबस्ने हो र ! उनका शाब्दिक बाँणले त्यस्ता गतिविधिको उच्छेद गरेको छ। कविको लक्ष्य समतामूलक समाजको निर्माण र न्यायको सही ढंगले निरूपण हुनुपर्ने विषयमा केन्द्रित छ। प्रकृतिलाई पुज्नु भनेको प्रकृतिको रक्षा गर्दै जीवनस्तरमा गुणात्मकता ल्याउनु हो भन्ने ठहर उनका कवितामा पाइन्छ। मान्छे मान्छे भएर बाँच्न पाएको छैन। मान्छे आफ्नै अज्ञानताले पनि पछाडि परेको छ भने शोषण र दमनको चक्रले मान्छेले गरेका प्रयास असफल बनाइदिएको छ। श्रम गर्नेहरू भोकै पर्ने परिपाटीको अन्त्य नभएसम्म हाम्रो समाजले परिवर्तनको महसुस गर्न सक्दैन भन्ने यथार्थमा कविताले वकालत गरेका छन्। समाजमा सुरक्षा, न्यायमा रहेको असमानताले आज पनि सभ्य समाज बन्न अवरोध पुर्याइरहेकोतर्फ पनि उनी विद्रोह बोल्छिन्। राज्य र सरकारमाथि जनताको शंकायुक्त दृष्टिकोण छ। राज्य अभिभावक बन्न सकेको छैन। सरकार असल व्यवस्थापक बन्न सक्दैन, सिक्दैन पनि। युवाहरू पढेका छन् तर सभ्य बन्न सकेका छैनन्। शासकहरू आलोपालो सत्ता भोगमा लिप्त छन्। यही र यस्तो परिस्थितिले सर्जकलाई आक्रोशित तुल्याएको छ। दशकौंदेखिको यो असमानताको स्वर दबाउने अभ्यास आज पनि भइरहेको छ। कविको कलम विद्रोहको आवाज उराल्न लागिपरेको छ। एकठ्ठा भएर अबजुट्ने छन् खाना, नाना र छानाका निम्तिश्रमको भूगोलभरि ती वीर नायकहरू। (पृ ९९) प्राप्त उपलब्धिलाई उल्टाउने र पुरानै लुटको साम्राज्य खडा गर्ने केही व्यक्तिको लहडलाई राजनीति भन्न नहुने र सत्य न्यायको पक्षमा लागिरहनु पर्ने अठोट कविको छ। कवि आफूलाई अपरिचित यात्रीका रूपमा उभ्याउन चाहन्छिन्। जीवनभित्रका भोगाइको परिस्थिति निकाल्न नसक्ने र व्यक्तिअनुसार दुःखको परिधि हुने संघर्षमय तथ्य कविताहरूमा प्रस्तुत भएको छ। अस्पष्ट आकृतिभित्र पनि स्पष्टता खोज्नुपर्ने वर्तमान सन्दर्भ श्रममैत्री छैन। शोषणको जालोमा परेर, अन्यायको जाँतोमा पिसिएर बाँच्नु परेको यथार्थ जीवनभित्र पनि आशाको सञ्चार गराउन उनका कविता अग्रसर देखिन्छन्।"
नागरिकतामा कानुन मिच्दा,"काठमाडौं : सर्वोच्च अदालतले अमेरिकाको नागरिकता त्यागेपछि नेपालको कानुनबमोजिम नागरिकता पुनः प्राप्तिको प्रक्रिया पूरा नगरेको भन्दै उपप्रधान तथा गृहमन्त्री रवि लामिछानेको सांसद पद खारेज गरेको छ। चितवन २ मा अब उपनिर्वाचन गर्नुपर्छ। नेपाली नागरिक नै नभएपछि लामिछानेले मन्त्री र पार्टी सभापति पद पनि गुमाएका छन्। कायममुकायम प्रधानन्यायाधीश हरिकृष्ण कार्की, न्यायाधीश विश्वम्भरप्रसाद श्रेष्ठ, ईश्वरप्रसाद खतिवडा, डाआनन्दमोहन भट्टराई र अनिलकुमार सिन्हाको संवैधानिक इजलासले लामिछानेको नागरिकतासम्बन्धी फैसला गरेको हो। फैसलापछि लामिछानेले प्रधानमन्त्री समक्ष मन्त्रीबाट राजीनामा दिएका छन्। राष्ट्रिय स्वतन्त्र पार्टीको सभापति पद पनि त्यागेका छन्। सर्वोच्चको फैसलाको स्वागत गर्ने भन्दै लामिछानेले आफू अनागरिक भएको प्रतिक्रिया दिए। लामिछानेको नागरिकतामाथि प्रश्न उठाउँदै अधिवक्ता रविराज बसौला र युवराज पौडेलले सर्वोच्चमा रिट हालेका थिए। विदेशी मुलुकको नागरिकता आफूखुसी लिएको वा नेपाली नागरिकता त्यागेको दुवै अवस्थामा नेपाली नागरिकता कायम रहँदैन। यस्तो अवस्थामा नेपाली नागरिकता पुनः प्राप्त गर्न कानुनले तोकेको प्रक्रिया पूरा गर्नु नै पर्ने हुन्छ, सर्वोच्चको फैसलामा भनिएको छ, लामिछानेले प्राप्त गरेको नागरिकता परित्याग गरेपछि विधिवत्रूपमा नेपाली नागरिकता पुनः कायम गर्ने प्रक्रिया पूरा नगरेको नदेखिएको हुँदा निजले प्रतिनिधिसभा सदस्यको पदको उम्मेदवार हुन वा सो पदमा निर्वाचित भई कायम रहन मिल्ने देखिएन। निजले नेपाली नागरिकता पुनः कायम गर्न नेपाली नागरिकता ऐन २०६३ को नियम ११ बमोजिमको प्रक्रिया पूरा गरेको देखिँदैन। नेपालको संविधान धारा १३ ले नागरिकताको प्राप्ति, पुनः प्राप्ति र समाप्ति संघीय कानुनबमोजिम हुने व्यवस्था गरेको छ। नागरिकताको पुनः प्राप्ति नै कानुनसम्मत नभएको भन्दै सर्वोच्चले लामिछाने चितवन२ बाट प्रतिनिधिसभामा सदस्यमा उम्मेदवार हुनै नपाउने अवस्थाको व्याख्या गरेको छ। तर उम्मेदवार भई निर्वाचितसमेत भएको देखिँदा लामिछानेलाई उम्मेदवार कायम गर्ने, निजलाई निर्वाचित घोषणा गर्ने, प्रमाणपत्र दिनेलगायतका कामकारबाही नेपालको संविधानको धारा १३३ को उपधारा (२) (३) तथा धारा १३७ बमोजिम उत्प्रेषणको आदेशले बदर हुने ठहर गरेको छ, फैसलामा उल्लेख छ। नेपालको संविधानको धारा (८७) १ तथा प्रतिनिधिसभा सदस्य निर्वाचन ऐन २०७४ को दफा १२ को प्रयोजनका लागि उम्मेदवारको योग्यता पुगेको भनी मान्न नमिल्ने फैसलामा जनाइएको छ। नेपालको नागरिकता ऐन, २०६३ को दफा १० मा आफूखुसी विदेशी नागरिकता लिएमा अथवा एकैसाथ नेपाली र विदेशी मुलुकको नागरिक हुने अवस्थामा नेपाली नागरिकता नरोजेमा नेपाली नागरिकता कायम नरहने प्रष्ट कानुनी व्यवस्था छ। लामिछानेले २०५० सालमा वंशजका आधारमा नेपाली नागरिकताको प्रमाणपत्र लिएका थिए। त्यसपछि अमेरिका गए र उतैको नागरिकता लिए। उनले २०७० साल (सन् २०१४) मा अमेरिकी नागरिकता लिएका थिए। २०७१ जेठ २२ मा अमेरिकी नागरिकका रूपमा गैरपर्यटक (नाता) भिसामा नेपाल आएर काम गर्न थाले। तत्पश्चात् २०७५ सालमा अमेरिकी नागरिकता त्याग्ने प्रयोजनका लागि नेपालस्थित अमेरिकी दूतावासलाई सूचना दिएका थिए। उनले २०७५ असार १४ गते अमेरिकी नागरिकता त्यागेको जानकारी गराएका थिए। सर्वोच्च अदालतमा नागरिकतासम्बन्धी रिट निवेदन विचाराधीन रहँदै लामिछाने उपप्रधानमन्त्री एवं गृहमन्त्री बने। आफ्नो नागरिकता माथिको उजुरीमाथि गृह मन्त्रालयले छानबिन नटुंग्याउँदै उनले गृह मन्त्रालयको शपथ लिएपछि सर्वत्र आलोचना भएको थियो। गत मंसिर ४ को प्रतिनिधिसभा निर्वाचनमा लामिछानेले चितवन २ बाट उम्मेदवारी दिएका थिए। त्यसपछि उनको नागरिकताको विवाद सुरु भएको थियो। उम्मेदवार बन्न अयोग्य भएको दाबीसहित गत कात्तिक २९ मा निर्वाचन आयोगमा उजुरी परेको थियो। मंसिर ४ मा निर्वाचन भयो। उजुरीमाथि अनुसन्धान नगरी आयोगले मंसिर ९ मा लामिछाने विजयी भएको घोषणा गरेको थियो। मंसिर १३ गते मात्र आयोगले सांसदको अयोग्यताको निर्णय गर्ने अधिकार सर्वोेच्च अदालतको संवैधानिक इजलासलाई भएको निर्णय गरेको थियो। सर्वोच्च अदालतका पूर्वन्यायाधीश बलराम केसी लामिछानेको नागरिकता प्रकरणमा समयमै निर्णय गर्न निर्वाचन आयोग चुकेको बताउँछन्। संविधान एवं कानुनबमोजिम सर्वोच्च अदालतले व्याख्या गर्नुपर्छ, केसीले भने, सोहीअनुसार व्याख्या गरेको छ। सिस्टम (प्रणालीबाट) चल्नुपर्ने तल्ला निकायको त्रुटि देखियो। निर्वाचन आयोगले स्वतः स्वीकार नगरी समयमै नागरिकताको भेरिफाई (प्रमाणित) होहोइन गर्नुपथ्र्यो। निर्वाचन आयोगले पहिल्यै नेपाली नागरिकता नभएको प्रमाणित गरेको भए लामिछानेले नयाँ नागरिकता पेस गर्ने मौका पाउँथे। निर्वाचन आयोग कर्तव्यमा चुकेको देखियो। रिट निवेदकमध्येका एक युवराज पौडेलले मंसिर १२ मा गृहसचिवलाई सम्बोधन गर्दै लामिछानेले एकै पटक दुई देशको नागरिकता र राहदानी प्रयोग गरेको भन्दै छानबिन गर्न उजुरी दिएका थिए। गृह मन्त्रालयले छानबिन नै गर्न सकेको छैन। पूर्वन्यायाधीश केसी भन्छन, सर्वोच्चका न्यायाधीशलाई चोलेन्द्रको रूपमा देख्नु भएन। अदालत स्वतन्त्र र निष्पक्ष छ भन्ने कुराको प्रमाणित भएको छ। संवैधानिक कानुनका ज्ञाता डाभीमार्जुन आचार्यका अनुसार यस प्रकरणमा संवैधानिक इजलास समक्ष दुई वटा विकल्प थिए। मुद्दाको मेरिटमा प्रवेश नै नगरी रिटको क्षेत्राधिकारको विषय होइन, सम्बन्धित निकायले नै अनुसन्धान गर्न सक्छ भनेर पन्छिने एउटा विकल्प रहन्थ्यो, डाआचार्यले भने, संवैधानिक इजलास दोस्रो विकल्पमा गयो। अमेरिकी नागरिकता त्यागे पनि पुनः नेपाली नागरिकता प्राप्त गर्ने मुख्य आधार बनाएको देखिन्छ। कानुनको प्रावधान त्यहीँ नै हो। सर्वोच्चको फैसलालाई अन्यथा मान्ने ठाउँ छैन। सर्वोच्चको फैसलाले लामिछानेको उम्मेदवारदेखि अहिलेसम्मका गतिविधिलाई मान्यता दिएको छैन। राष्ट्रिय स्वतन्त्र पार्टीका अध्यक्षसमेत रहेका लामिछानेको हैसियतलाई समेत अवैध मानेको छ। गृहमन्त्रीको पद नै लामिछानेको हकमा अभिशाप जस्तो देखिँदै छ। नागरिकतालगायतका विषय विचाराधीन हुँदाहुँदै गृहमन्त्री हुँदा स्वार्थ बाँझिने खालका टीका टिप्पणीहरू भए। यो माहोल ठूलो बन्दै गएको थियो, डाआचार्यले भने, गृहमन्त्रीको पद नै अभिशाप जस्तो भयो । संवैधानिक इजलासको फैसलाबाट लामिछाने राज्यविहीनताको अवस्थामा पुगेका छन्। फैसला सार्वजनिक हुँदासम्म लामिछाने गृह मन्त्रालयमै थिए। उनले आफू अनागरिक बनेको उल्लेख गर्दै फैसलाप्रति सांकेतिक असन्तुष्टि व्यक्त गरे। रवि लामिछाने नागरिकता मुद्दामा दोषी ठहर भएपछि शुक्रबार सर्वोच्चअघि विरोध प्रदर्शन गर्दै समर्थक। तस्बिर : अशोक दुलाल पदबाट राजीनामा गर्नुअघि गृह मन्त्रालय परिसरमा सञ्चारकर्मीसँग कुराकानी गर्दै उनले फैसलाको स्वागत गर्ने बताए। सर्वोच्चको फैसलालाई स्वागत गर्छु। स्वीकार गर्नुपर्छ, उनले भने, सर्वोच्च अदालतभन्दा माथिल्लो कुनै निकाय छ र ? यतिखेर म अनागरिक छुँ। फैसलाप्रति असन्तुष्ट लामिछानेका समर्थकहरूले सर्वोच्च परिसरमा विरोध प्रदर्शन गरेका थिए। केही प्रदर्शनकारीलाई प्रहरीले पक्राउ गरेको थियो।सर्वोच्चको फैसलामा लामिछाने कुन मुलुकका हुन् ? भन्ने स्पष्ट उल्लेख छैन। संविधानविद् डाविपिन अधिकारीका अनुसार, सर्वोच्चको फैसलाले रिट निवेदकहरूलाई न्याय गरेको छ। तर, लामिछानेको बारेमा अदालत चुप लागेको छ। अदालतले रिट निवेदकलाई न्याय गर्यो। तर विपक्षी (लामिछाने) राज्यविहीन हुन पुगे। अदालतले यसमा विचार गर्नुपथ्र्यो, डाअधिकारीले भने, लामिछानेको हैसियत के हो ? कुन मुलुकले संरक्षण दिन्छ ? कुन कानुनअन्तर्गत हक अधिकार प्रयोग गर्ने हो ? यस सम्बन्धमा स्पष्ट छैन। अन्तर्राष्ट्रिय कानुनअन्तर्गत कुनै पनि व्यक्तिलाई राज्यविहीन बनाउन सकिँदैन। लामिछानेले अमेरिकी नागरिकता त्यागेको अदालतले स्वीकार गरेको छ। तर, नेपाली नागरिक नरहेको जनाइएको छ। आदेशको पूर्ण पाठ पछि तयार हुने जनाइएको छ। सर्वोच्चको फैसलामा लामिछानेले अमेरिकी नागरिकता त्याग गरेको कुराको विधिवत् जानकारी सम्बन्धित अधिकारी (प्रमुख जिल्ला अधिकारी) दिएको उल्लेख छ। नेपाल नागरिकता ऐन, २०६३ को दफा १० र ११ लगायत नेपाल नागरिकता नियमावली २०६३ को नियम नं ११ बमोजिम तोकिएको प्रक्रियाबमोजिम नागरिकता जारी गर्ने कार्यालयमा गई निवेदन दिई प्रक्रिया पूरा गरेको भन्ने देखिँदैन, फैसलामा भनिएको छ, उपरोक्तअनुसारको प्रक्रिया अपनाएको भन्नेसमेत प्रत्यर्थी (लामिछाने) ले जिकिर लिएको पाइएन। यस अवस्थाका व्यक्तिलाई नेपालको संविधानको धारा (८७) १ तथा प्रतिनिधिसभा सदस्य निर्वाचन ऐन २०७४ को दफा १२ को प्रयोजनका लागि उम्मेदवारको योग्यता पुगेको भनि मान्न मिलेन। संविधानविद् डाआचार्यका अनुसार प्रक्रियामा गई लामिछानेले नेपाली नागरिकता पुनः प्राप्त गरेमा आगामी उपनिर्वाचनमा भाग लिन पाउँछन्। त्यो कुरा फैसलाले स्पष्ट गरेको छ, डाआचार्यले भने। सर्वोच्चका पूर्वन्यायाधीश डाकेसीका अनुसार पनि नयाँ नागरिकता प्राप्त गरेपछि लामिछानेलाई उपनिर्वाचनका लागि संवैधानिक र कानुनी अधिकार सुरक्षित हुने बताए। पूर्वप्रधानन्यायाधीश अनुपराज शर्माले सर्वोच्च अदालतको फैसलाको स्वागत गर्दै नजिर बस्ने बताए। यो फैसलाले समाजमा एउटा तरंग ल्याएको छ, पूर्वप्रधानन्यायाधीश शर्माले अन्नपूर्ण पोस्ट्सँग भने, आदेशको पूर्ण पाठपछि तयार हुनेछ। त्यो नजिर बन्नेछ। पूर्वप्रधानन्यायाधीश ओमप्रकाश मिश्रले न्यायालयले व्यक्ति विशेष नभई संविधान र कानुनका आधारमा फैसला गर्ने सन्देश प्रवाह भएको बताए। शक्ति वा बहालवाला उच्च पदमा भएका नै किन नहोऊन्। अदालतले संविधान र कानुनबमोजिम कार्य गर्दै आएको छ, उनले भने, न्यायालय कसैसँग प्रभावित हुँदैन। हुनै सक्दैन। यो फैसला स्वागतयोग्य छ। न्यायालयको साख वृद्धि गराउँछ। लामिछानेको सांसद पद बदर भएसँगै चितवन क्षेत्र नं २ मा उपनिर्वाचन गर्नुपर्ने हुन्छ। नेपालको संविधानको धारा ८४ को उपधारा ७ मा प्रतिनिधिसभाको कार्यकाल ६ महिनाभन्दा बढी अवधि बाँकी छँदै कुनै सदस्यको स्थान रिक्त भएमा त्यस्तो स्थान जुन निर्वाचन प्रणालीबाट पूर्ति भएको थियो सोही प्रक्रियाद्वारा पूर्ति गरिने उल्लेख छ। त्यस्तै प्रतिनिधिसभा निर्वाचन ऐन, २०७४ को दफा ६८ मा प्रतिनिधिसभाको अवधि ६ महिनाभन्दा बढी कायम रहँदै कुनै कारणले रिक्त भएमा आयोगले तोकेको मितिमा त्यस्तो रिक्त सदस्यको पद उपनिर्वाचनद्वारा पूर्ति गरिने उल्लेख छ। पूर्वप्रधानन्यायाधीश मिश्रले उपनिर्वाचन लड्नको लागि लामिछानेले नेपाली नागरिकता प्राप्त गर्नुपर्ने बताए। पूर्व प्रधानन्यायाधीश शर्माले लामिछानेले नेपालको नागरिकता पुनः प्राप्त गर्न सक्ने गरी फैसला आएको बताए। अमेरिकी नागरिकता त्यागेर आवश्यक प्रक्रिया पूरा गरी नेपाली नागरिकता पुनः पाउन सक्नुहुन्छ, पूर्वप्रधानन्यायाधीश शर्माले भने, नेपाली नागरिकता प्राप्त गरेपछि उपनिर्वाचनमा चुनाव लड्न पाउनु हुन्छ।"
राष्ट्रपति भण्डारी र कांग्रेस सभापति देउवासँग सभामुखको भेटवार्ता,काठमाडौं : राष्ट्रपति विद्यादेवी भण्डारी र सभामुख देवराज घिमिरेबीच भेटवार्ता भएको छ। शुक्रबार उनीहरूबीच भेटवार्ता भएको हो। समसमायिक विषयवस्तु उनीहरूबीच छलफल भएको सभामुखको सचिवालयले जनाएको छ। त्यस्तै सभामुख घिमिरे र नेपाली कांग्रेसका सभापति शेरबहादुर देउवाबीच आइतबार भेटवार्ता भएको छ। धुम्बाराहीस्थित देउवा निवासमा उनीहरूबीच भेटवार्ता भएको हो।
निर्वाचन पूर्ण समानुपातिक गर्नुपर्ने माग गर्दै प्रधानमन्त्रीलाई ध्यानाकर्षण पत्र,"काठमाडौं : जनता समाजवादी पार्टी, नेपाल सम्बद्ध विद्यार्थी संगठनले स्वतन्त्र विद्यार्थी युनियनको निर्वाचन पूर्ण समानुपातिक निर्वाचन प्रणालीमार्फत गर्नुपर्ने माग राखी प्रधानमन्त्री पुष्पकमल दाहाल 'प्रचण्ड'लाई ध्यानाकर्षण गराएको छ। शनिबार समाजवादी विद्यार्थी युनियनका प्रतिनिधिको टोलीले प्रधानमन्त्रीलाई भेटी ध्यानाकर्षण पत्र बुझाएको हो। 'हाम्रो संगठन र त्रिविबीचमा भएको सहमति अनुसार पूर्ण समानपातिक निर्वाचन प्रणालीमार्फत तोकिएकै मितिमा निर्वाचन गराउनका लागि त्रिवि कुलपति समेत रहनुभएका सम्माननीय प्रधानमन्त्री समक्ष ध्यानाकर्षणसहित जोडदार माग गर्दछौं,' पत्रमा भनिएको छ। संगठनले स्वतन्त्र विद्यार्थी युनियनको निर्वाचन गराउन त्रिविले देखाएको सक्रियतालाई सकारात्मक रूपमा लिएको छ।"
वृद्ध भत्ता पाउने उमेर ६५ मा झार्न पहल गर्छु : सांसद यादव,"वीरगञ्ज: प्रतिनिधिसभा सदस्य प्रदीप यादवले नेपाल सरकारले ६८ वर्षको उमेरमा दिने वृद्ध भत्ताको उमेरलाई घटाएर ६५ मा झार्न पहल गर्ने बताएका छन् । पर्साको पर्सागढी नगरपालिकाका ज्येष्ठ नागरिकलाई कम्बल र च्यामनप्रास वितरण गर्दै पूर्वमन्त्रीसमेत रहेका यादवले वृद्धवृद्धाका लागि भत्ता पाउने उमेर ६८ वर्ष भन्दा पनि ६५ वर्ष उपयुक्त रहेको बताउँदै यसका लागि आफूले संसद् मार्फत पहल गर्ने बताएका हुन् । पर्सा निर्वाचन क्षेत्र नम्बर १ बाट प्रतिनिधिसभा सदस्य (सांसद्) पनि रहेका यादवले छोराछोरीहरुले कमाउने आम्दानीको केही रकम अभिभावकका लागि अनिवार्य रुपले छुट्याउनु पर्ने कानुनका लागि पनि पहल गर्ने उनले प्रतिबद्धता व्यक्त गरे । उनले भने, आजको युगमा छोरीछोरीहरुले आफ्नो अभिभावकलाई एक समयपछि अवहेलना गर्ने चलन बढ्दै गएको छ । अभिभावकको आम्दानीको स्रोत बन्द भएपछि उनीहरु छोराछोरी माथि आश्रित हुन्छन तर सन्तानले उनीहरुको सबै मागलाई पूरा गर्दैनन् । त्यसैले पनि यस्तो व्यवस्था गर्नु आवश्यक छ । पर्सागढी नगरपालिका वडा नम्बर ९ बडेर्वामा आयोजित कार्यक्रममा ७० वर्ष उमेर नाघेका १ सय ५० जना वृद्धवृद्धालाई जनही एकरएक थान कम्बल र चवनप्रास वितरण गरिएको थियो । कार्यक्रममा वडा कार्यालयको बजेटबाट खरिद गरिएको कम्बल र चवनप्रास यादवले वृद्धवृद्धालाई हस्तान्तरण गरेका थिए । वडा नम्बर ९ का वडा अध्यक्ष राम बढाई यादवको सभापतित्वमा आयोजित कार्यक्रममा नगरपालिकाका प्रमुख प्रशासकीय अधिकृत छविरमण भट्टराई, कार्यपालिका सदस्य अस्लम आलम, वडा नम्बर ४ का वडा अध्यक्ष खुर्शेद आलम लगायतको पनि उपस्थिति रहेको थियो ।"
राष्ट्रपति निर्वाचनका लागि राष्ट्रिय सहमतिको खाँचो छ : डाक्टर भट्टराई,"गोरखा : पूर्व प्रधानमन्त्री तथा नेपाल समाजवादी पार्टीका अध्यक्ष डाक्टर बाबुराम भट्टराईले मुलुकलाई अहिले अस्थिरतातर्फ उन्मुख भएको बताएका छन्। पार्टीको जिल्ला कार्यसमितिको बैठकमा सहभागी हुन शनिबार गोरखा आएका उनले पत्रकारहरूसँगको कुराकानीमा बृहत् शान्ति सम्झौता, भूराजनीतिक अवस्था, विद्यमान शासकीय स्वरूप र निर्वाचन प्रणालीले राष्ट्रिय सहमति खोजेको उनको भनाइ छ। यही शासकीय स्वरूप र निर्वाचन प्रणाली कायम रहँदासम्म कुनै व्यक्ति वा दलको बहुमत आउने अवस्था देखिँदैन, उनले भने, साथै यो पद्धतिले देशमा स्थिरताको संकेत पनि गर्दैन। त्यसैले राष्ट्रिय सहमतिका आधारमा अघि बढ्नु नै उचित हुन्छ। समग्र राष्ट्रिय राजनीतिमा प्रमुख दलहरूको सहमति आवश्यक रहेको उनले बताए। दलहरूको सहमतिबिना स्थिरता हुँदैन, आर्थिक संकटको समाधानले पनि राष्ट्रिय सहमति खोजेको छ, उनले भने, शान्ति सम्झौता, भूराजनीतिक सन्तुलन लागयत सबै मुद्दामा राष्ट्रिय सहमति आवश्यक छ। प्रधानमन्त्री प्रचण्ड तथा कांग्रेसले पनि राष्ट्रपति पदका लागि राष्ट्रिय सहमतिको प्रस्ताव गरिरहेका बेला भट्टराईले पनि सोही एजेण्डामा जोड दिएका हुन्। उनले नेपाली राजनीतिमा अस्थिरताको संकेत देखिन थालेको तर्क गरे। अविभावकीय भूमिकामा रहेको राष्ट्रपतिमा सबैको सहमति हुनुपर्ने भन्दै उनले कांग्रेस सहितको सहमति आवश्यक रहेको बताए। सरकारमासमेत सबैको सहमति भएर पाँच वर्ष चलाउनुपर्छ, उनले भने। निर्वाचनमा एउटा र निर्वाचनपछि अर्को गठबन्धन भएको प्रसंग जोड्दै उनले राष्ट्रपति निर्वाचनमा सहमति नभएको खण्डमा नेपालको अस्थिर राजनीतिक परिवेशमा प्रतिकुल प्रभाव पर्न सक्ने बताए। राष्ट्रपतिमा आफ्नो नामको चर्चा बारे उनले भने शुभेच्छुकहरूले नाम लिनुभएको होला, अहिले मैले आफैँ बोल्नु समयभन्दा अघि हुन्छ।' गृहमन्त्री रवि लामिछानेको नागरिकता खारेजीका विषयमा उनले अदालतको फैसला स्वीकार गरेर जानुपर्ने उनको भनाइ छ। उनले भने संवेदनशील मुद्दामा ध्यान पुर्याउन नसक्नु हाम्रो सामूहिक असफलता पनि हो।"
पाँच घन्टापछि खुल्यो सरकारी वेवसाइटहरू,काठमाडौं : सरकारको केन्द्रीय सर्भर सञ्चालनमा आएको छ। करिब पाँच घन्टापछि सर्भर सञ्चालनमा आएको हो। सर्भर सञ्चालनमा आएसँगै सरकारी वेवसाइटहरू खुल्न थालेका छन्। यसअघि सर्भर डाउन हुँदा सरकारी वेवसाइटहरू ठप्प भएको थियो। सरकारी वेवसाइट र सफ्टवेयरहरू नचल्दा अति आवश्यब कामहरू पनि प्रभावित बनेको थियो। राष्ट्रिय सूचना केन्द्रका सहायक निर्देशक रमेश पोखरेलले प्राविधिक कारणले सर्भर डाउन भएको बताए। 'प्राविधिक समस्या आएर सर्भर डाउन भएको थियो। समस्या समाधान भयो। सरकारी वेवसाइटहरू खुलिसके' उनले भने।
समानुपातिकमा कमजोरी र बेवास्ता हुँदा राम्रो परिणाम आएन : अध्यक्ष नेपाल,"सप्तरी : नेकपा (एकीकृत समाजवादी)का अध्यक्ष माधवकुमार नेपालले चुनौतीको सामना गर्ने र अवसरका लागि अगाडि बढ्नेहरु मात्रै सफल हुने बताएका छन्। राजविराजमा आज आयोजित अगुवा एकीकृत समाजवादीको कार्यकर्ता भेलालाई सम्बोधन गर्नु हुँदै नेपालले राजनीति चुनावमा हारजित भइरहने भएकाले आत्तिन नहुने बताएका हुन्। 'हार भन्ने कुरा सधैँ भइरहँदैन, बाधा, अवरोध पन्छाउँदै अगाडि बढेमा हारपछि जित हुन्छ', नेपालले भने। उनले जनताको सम्मान गर्ने विचार भएको पार्टीका कार्यकर्ताहरूलाई हिम्मत नहार्न बारम्बार आग्रह गर्दै समानुपातिक मतदानमा कमजोरी र बेवास्ता भएकाले आशा गरेअनुसार परिणाम प्राप्त नभएको बताए।"
साझा व्यक्ति राष्ट्रपति बनाउन माओवादी केन्द्रमा जोड,"काठमाडौं : माओवादी केन्द्रका अधिकांश नेताहरूले साझा व्यक्तिलाई राष्ट्रपति बनाउनुपर्नेमा जोड दिएका छन्। उनीहरूले राष्ट्रिय सहमतिका आधारमा साझा व्यक्तिलाई राष्ट्रपतिमा अघि सार्न पार्टी अध्यक्ष एवं प्रधानमन्त्री पुष्पकमल दाहाल प्रचण्डमाथि दबाब पनि बढाएका छन्। स्थायी समितिको शुक्रबारको बैठकमा नेताहरूले विगतमा राष्ट्रपतिको भूमिकाका कारण देश संकटमा फसेको उदाहरण पेस गर्दै र साझा व्यक्तिलाई राष्ट्रपति बनाउनुपर्नेमा जोड दिएका थिए। माओवादीले राष्ट्रपति निर्वाचनलाई एजेन्डा बनाएर छलफल गरिरहेको छ। फागुन २५ गतेपछि राष्ट्रपतिको चुनाव हुँदैछ। यो चुनावमा माओवादीको मत निर्णायक छ। माओवादीका वरिष्ठ उपाध्यक्ष कृष्णबहादुर महराले राष्ट्रपतिका लागि राष्ट्रिय सहमति कायम गरेर अघि बढ्न पार्टी अध्यक्षलाई धेरै नेताहरूले सुझाव दिएको बताए। राष्ट्रपति कसलाई बनाउने भन्नेबारे सबै दलसँग राष्ट्रिय सहमति खोज्ने नीति लिएका छौं, महराले भने, यो विषयमा अरू पार्टीसँग पनि छलफल गर्छौं। एमालेलाई राष्ट्रपति दिने भद्र सहमति माओवादीले तोड्न लागेको हो भन्ने प्रश्नमा महराले भने, एमालेसहितलाई राखेर राष्ट्रिय सहमति खोज्छौं। यसमा हामीले एमालेलाई धोका पूर्वसभामुख तथा माओवादीकी नेत्री ओनसरी घर्तीमगरले राष्ट्रपति को हुने भन्ने विषयमा पात्रमाथि छलफल गर्ने समय आई नसकेको बताइन्। गठबन्धन दलमा छलफल गरेर राष्ट्रिय सहमतिको आधारमा राष्ट्रपतिको चुनावमा जान्छौं, उनले भनिन्। राष्ट्रपति पद एमालेलाई दिने र प्रधानमन्त्री पद माओवादीले लिनेबारे एमालेसँगको सहमति तोड्न खोजेको भन्ने प्रश्नमा उनले भनिन्, कुन सर्त के ? भन्ने भन्दा पनि आवश्यकताको आधारमा हाम्रा नेताले राजनीतिक रूपमा एउटा निकास दिनु भएको हो। यो निकास सही हो भन्ने कुरा अरूलाई पनि लागेको हो। नयाँ वातावरणलाई हामी मिलेरै सम्बोधन गर्छाैं। माओवादीभित्र एमालेलाई राष्ट्रपति पद दिन नहुने मत पनि चर्को रूपमा उठेको छ। एउटै पार्टीलाई सभामुख र राष्ट्रपति पद दिँदा संविधान खतरामा पर्छ भन्ने धारणा बैठकमा उठेको छ, एक स्थायी समिति सदस्यले भने। शुक्रबारको पार्टी बैठकमा धारणा राखेका २७ जना नेताले राष्ट्रिय सहमतिकै आधारमा राष्ट्रपतिको चुनावमा जानुपर्ने सल्लाह पार्टी अध्यक्ष दाहाललाई दिएका थिए। प्राप्त उपलब्धि र राजनीतिक स्थिरताका लागि राष्ट्रपतिको चुनावमा राष्ट्रिय सहमति खोज्नुपर्ने बहस पार्टीभित्र भइरहेको नेता नारायण दाहालले बताए। देशमा राजनीतिक स्थिरता पैदा गर्नु जरुरी छ। स्थिर राजनीतिका निम्ति हामीले धेरै पटक पार्टीहरूसँग गठबन्धन बनायौं। तर, स्थिर राजनीतिका निम्ति अझै पनि आधारहरू खडा भएको छैन, उनले भने, हालै सदनमा दुई ठूला पार्टीका नेताहरूले बोलेका कुराबाट पुष्टि पनि गरिनै सकेको छ। राष्ट्रपतिको चुनावसम्म यो स्थिति कहाँ पुग्छ त्यसको ठेगान छैन। यो अवस्थामा देशको सापेक्षित स्थितरताको निम्ति राष्ट्रपतिको भूमिका पनि महŒवपूर्ण भूमिका हुने उनले बताए। यस्तो व्यक्ति चाहियो जसले देशलाई स्थिरता तिर लैजाने होस्। कुनै पार्टीको कुरा रहेन। यस्तो पात्र खोज्न राष्ट्रिय सहमति कायम गर्ने कुरो पार्टीको बैठकमा भएको छ, माओवादी नेता दाहालले अन्नपूर्णसँग भने।प्राप्त उपलब्धिलाई संस्थागत गर्दै शान्ति प्रक्रियाको अधुरा कामलाई पूरा गर्ने पार्टीहरूलाई एक ठाउँमा ल्याएर राष्ट्रपतिको चुनावमा जाने बारे गम्भीरतापूर्वक पार्टी भित्र छलफल भइरहेको नेता दाहालले बताए। संविधान बन्यो। गणतन्त्र आयो। संघीयताको शासन प्राप्त भयो। त्यसलाई सृढृढीकरण गर्ने र शान्ति प्रक्रियाको बाँकी रहेको कामलाई टुंग्याउने पक्षमा सहमति जनाउने पार्टीहरूसँग राष्ट्रिय सहमति खोजिन्छ, उनले भने, यसकै आधारमा हामी राष्ट्रपतिको निर्वाचनमा जान्छौं। माओवादी बैठकमा पार्टी एकताको एजेन्डामा छलफल भएको छ। पार्टी संगठन संरचनालाई दरिलो, गतिशील र संगठनमा देखिएको समस्यालाई समाधान गर्दै पार्टीलाई सशक्त बनाउने विषयमा माओवादी नेताहरूले गम्भीर भएर छलफल चलाएका छन्। बाबुराम भट्टराई, माधवकुमार नेपालसँग संस्थागत रूपमा पार्टी एकताका लागि कुरो अघि बढाएका हौं, माओवादीका वरिष्ठ नेता महराले भने, व्यक्तिगत रूपमा नेत्रविक्रम चन्द विप्लव नेतृत्वको पार्टीसहित अरू पार्टीसँग एकताको कुरो चलिरहेको छ। कुनै पार्टीसँग एकता गर्ने प्रक्रिया अन्तिम निष्कर्षमा पुगेको छैन। शुक्रबारको पार्टी बैठकमा नेता महराले पार्टी एकतासम्बन्धी प्रतिवेदन पेस गरेका थिए। अर्का नेता जनार्दन शर्माले पार्टी संगठनसम्बन्धी प्रतिवेदन प्रस्तुत गरेका थिए भने नेता गिरिराजमणि पोखरेलले पार्टी स्कुलिङसम्बन्धी प्रतिवेदन पेस गरेका थिए। महासचिव देव गुरुङको नेतृत्वमा पार्टीका उपमहासचिवसहितको टोलीलाई बैठकमा उठेका विषयहरूमाथि जवाफ दिन र पार्टीका कार्य विभागन गर्न ठोस प्रस्ताव तयार गर्न जिम्मा दिएको छ। स्थायी कमिटीको बैठक माघ १६ गते बस्नेछ।"
"नेपाली पोर्ट सफ्टवेयर डाउन हुँदा अध्यागमनका कर्मचारीले 'म्यानुअली' विवरण संकलन गर्दै, जहाज पनि उडेन","काठमाडौं : सरकारको केन्द्रीय सर्भरमा समस्या आएपछि अति आवश्यक कामहरू प्रभावित बनेको छ। सिंहदरवारस्थित सरकारी सर्भरमा समस्या आएपछि शनिबार साढे १२ बजेदेखि सरकारी वेवसाइटहरू ठप्प भएको हो। सरकारी वेवसाइट ठप्प भएपछि अध्यागमन विभागको कामसमेत प्रभावित बनेको छ। सिस्टमले काम नगर्दा त्रिभुनव अन्तर्राष्ट्रयय विमानस्थलबाट आवतजावत गर्नेहरूको विवरण संकलनमा कठिनाइ भएको छ। अध्यागमन कार्यालयका कर्मचारीले सर्भर नचलेपछि 'म्यानुअली' काम सुरु गरेका छन्। 'सिस्टम नचलेपछि विमानस्थलबाट जाने आउनेहरूको विवरण संकलनमा समस्या उत्पन्न भएको छ। हामीले म्यानुअली सबैको विवरण संकलन गरिरहेका छौं। सिस्टमबाट विवरण संकलन हुन सकेको छैन,' अध्यागमनका एक कर्मचारीले भने। उनले नेपालीपोर्ट नामक सफ्टवेयर डाउन भएको बताए। 'हामीले यही सफ्टवेयरबाट विवरण संकलन गर्थ्यौं। तर सर्भर डाउन भएपछि काम गर्न सकेका छैनौं। जसका कारण निर्धारित समयमा जहाज पनि उड्न सकेको छैन,' उनले भने। नेपाल नागरिक उड्डयन प्राविधकरणको सर्भर ठप्प हुँदा जहाज उडान पनि प्रभावित बनेको हो। गृह मन्त्रालयका प्रवक्ता फणिन्द्रमणि पोखरेलले केन्द्रीय सभर्मा समस्या आउँदा सरकारी वेवसाइटहरू ठप्प भएको बताए। उनले प्राविधिकहरूले समस्या समाधान गरिरहेको बताए। 'केन्द्रीय सर्भरमा समस्या आएपछि सरकारी वेवसाइटहरू नचलेको हो। प्राविधिकहरूले काम गरिरहेका छन्। आधा घन्टामै समस्या समाधान हुन्छ भन्ने खबर पाएका छौं,' उनले अन्नपूर्णसँग भने।"
रवि लामिछानेको पक्षमा काठमाडौंमा प्रदर्शन,काठमाडौं: सर्वोच्चले रवि लामेछानेको सांसद पद खारेज गरेपछि उनको पक्षमा काठमाडौंमा प्रदर्शन भएको छ। शनिबार काठमाडौंको माइतीघरमा उनका समर्थकले लामिछानेको पक्षमा प्रदर्शन गरेका हुन्। देश बनाउने अभियानमा लागेकै कारण लामिछानेलाई फसाइएको प्रदर्शनमा सहभागीको आरोप छ। प्रदर्शनकारीले प्रशासनको विरोधमा नारावाजी पनि गरेका थिए। सर्वोच्चले शुक्रबार नागरिकता सम्बन्धी विवादमा मुद्दामा सांसद पदमा रहन अयोग्य भएको फैसला गरेको थियो। कामु प्रधानन्यायाधीश हरिकृष्ण कार्कीको संवैधानिक इजलासले पदबाट बर्खास्त गर्न आदेशअनुसार शुक्रबार उपप्रधानमन्त्री तथा गृहमन्त्री रवि लामिछानेले पदबाट राजीनामा दिएका हुन्। नेपाली नागरिकता त्यागेर अमेरिकी नागरिकता लिएको भन्दै लामिछानेलाई पदबाट बर्खास्त गरिएको थियो। उपप्रधानमन्त्री तथा गृहमन्त्री रवि लामिछानेका समर्थकले माइतीघर मण्डलादेखि बानेश्वरसम्म विरोध र्याली निकालेका छन् ।उनीहरुले निर्वाचन आयोग नेपाल र सर्वोच्च अदालतको फैसलाको विरोध गरेका थिए।
रविले राजीनामा दिएपछि गृहमन्त्रालयको जिम्मेवारी प्रचण्डलाई,काठमाडौं: रवि लामिछानेले गृहमन्त्रीबाट राजीनामा दिएपछि त्यसको जिम्मेवारी प्रधानमन्त्री पुष्पकमल दाहाल 'प्रचण्ड'लाई दिइएको छ। राष्ट्रपति कार्यालयले एक विज्ञप्ति जारी गर्दै लामिछानेले नेपालको संविधानको धारा ७७ को उपधारा २ को खण्ड क बमोजिम मन्त्री पदबाट राजीनामा दिएपछि प्रधानमन्त्रीको सिफारिसमा गृहमन्त्रालयको कार्यभार प्रचण्डलाई तोकिकएको जनाइएको छ।
रवि लामिछानेले नेपाल फर्किएपछि के गर्नुपर्थ्यो ?,"काठमाडौं : रवि लामिछानेले नेपाल फर्किएर यहाँ बस्ने हो भन्ने भएपछि अमेरिकी नागरिकता र राहदानी निष्क्रिय गराउने प्रक्रियामा लाग्नु पर्थ्यो। विदेशी राहदानीमा भिसा आएपछि नेपाली नागरिकता थन्क्याउनु पर्थ्यो। अमेरिकाको राहदानी र भिसा हुँदाहुँदै यता पासपोर्ट लिनु हुन्थेन। कानुनमा विदेशी नागरिकता र राहदानी त्यागेपछि नेपाली नागरिकता लिने प्रक्रिया सहज नै छ। नागरिकता ऐनको दफा ११ मा पुनः नेपाली नागरिकता कायम हुन सक्ने व्यवस्था छ। त्यो दफामा भनिएको छ, कुनै नेपाली नागरिकले विदेशी मुलुकको नागरिकता प्राप्त गरेपछि पुनः नेपाल आई बसोबास गरेको र विदेशी मुलुकको नागरिकता त्यागेको निस्सा तोकिएको अधिकारीलाई दिएमा त्यस्तो निस्सा दर्ता भएको मितिदेखि निजको नेपाली नागरिकता पुनः कायम हुनेछ। तर लामिछानेले यो बाटो अख्तियार नै गरे। नेपालमा आएर बसे। सञ्चार माध्यममा काम गर्न थाले। उनको सञ्चार माध्यमको प्रस्तुति कानुनी व्यवस्थालाई दबाब र प्रभावमा रह्यो। उनले वर्क परमिट बिना नै काम गरे। लामिछानेले वर्क परमिट बिना काम गर्नु हुने थिएन। यो विवादका बीचमा लामिछानेले पुरानो नेपाली नागरिकता पेस गरेर निर्वाचन आयोगबाट २०७९ असार १७ मा आफ्नो नेतृत्वमा राष्ट्रिय स्वतन्त्र पार्टी दर्ता गराए। नागरिकता र राहदानीसम्बन्धी विवाद नसल्टाई राजनीतिक दलको गठन र चुनावमा सहभागी हुनु हुन्थेन। यो विषय अदालतमा विचाराधीन रहेको र फैसलाको सम्मुख भएको अवस्थामा गृहमन्त्री त झन् उनले हुनै हुँदैन थियो। कहाँ कहाँ चुक्यो राज्य ? अमेरिकी नागरिक भएका लामिछाने २०७१ जेठमा अमेरिकी राहदानीमा नेपाल आए। २०७२ जेठ १३ मा पुरानो नेपाली नागरिकताकै आधारमा नेपाली राहदानी बनाए। एकएक कागजातमा चल्ने नेपाली सरकारी संयन्त्र यसरी कायम नरहेको नागरिकताको आधारमा राहदानी बनाउँदा चाल पाएन वा चाल पाएर पनि छोडिदियो ? यसले नेपालको सरकारी संयन्त्रमा गम्भीर प्रश्न उठेको छ। लामिछाने दुई देशको राहदानीमा विदेश आवतजावत गरिरहे। तर, त्यसप्रति राज्यको नजर पुगेको देखिएन। निर्वाचन आयोगले नेपाली नागरिक नभएको व्यक्ति पार्टी दर्ता गर्न नपाउने प्रावधान विपरीत दर्ता गरायो। उम्मेदवारको योग्यतामा नै नेपाली नागरिक हुनुपर्ने उल्लेख छ। मन्त्री हुनुपुर्व नै उजुरीसमेत परेकोले तालुक मन्त्रालय लामिछानेलाई दिएर राजनीतिक दल चुकेका छन्। जसले गर्दा प्रहरीबाट उनीविरुद्ध हुने तहिकात र अनुसन्धान नै रोकिएको छ। अब के हुन्छ ? संवैधानिक इजलासको फैसलाबाट लामिछाने राज्यविहीनताको अवस्थामा पुगेका छन्। फैसला सार्वजनिक हुँदासम्म लामिछाने गृह मन्त्रालयमै थिए। उनले आफू अनागरिक बनेको उल्लेख गर्दै फैसलाप्रति सांकेतिक असन्तुष्टि व्यक्त गरे। पदबाट राजीनामा गर्नुअघि गृह मन्त्रालय परिसरमा सञ्चारकर्मीसँग कुराकानी गर्दै उनले फैसलाको स्वागत गर्ने बताए। सर्वोच्चको फैसलालाई स्वागत गर्छु। स्वीकार गर्नुपर्छ, उनले भने, सर्वोच्च अदालतभन्दा माथिल्लो कुनै निकाय छ र ? यतिखेर म अनागरिक छुँ। मुलुकको कानुनले पनि कुनै व्यक्तिलाई अनागरिक बन्न दिँदैन। अब लामिछानेले प्रक्रिया पुर्याएर पुनः नेपाली नागरिकता प्राप्ति गर्नुपर्ने कानुनविद्हरू बताउँछन्। पूर्वसचिव शारदाप्रसाद त्रितालले कोही पनि अनागरिक भएर बस्न नसक्ने भन्दै लामिछानेले छिट्टै पुनः नेपाली नागरिकता लिनुपर्ने बताउँछन्। पार्टी खोल्छु, राजनीतिक गर्छु, देश चलाउछु, मन्त्री हुन्छु भन्ने व्यक्तिले त कानुनी रूपमा आफूले गल्ती हुने काम गर्नु हुँदैनथ्यो, त्रिताल भन्छन्।"
नागरिकतामा कानुन मिच्दा,"काठमाडौं : सर्वोच्च अदालतले अमेरिकाको नागरिकता त्यागेपछि नेपालको कानुनबमोजिम नागरिकता पुनः प्राप्तिको प्रक्रिया पूरा नगरेको भन्दै उपप्रधान तथा गृहमन्त्री रवि लामिछानेको सांसद पद खारेज गरेको छ। चितवन २ मा अब उपनिर्वाचन गर्नुपर्छ। नेपाली नागरिक नै नभएपछि लामिछानेले मन्त्री र पार्टी सभापति पद पनि गुमाएका छन्। कायममुकायम प्रधानन्यायाधीश हरिकृष्ण कार्की, न्यायाधीश विश्वम्भरप्रसाद श्रेष्ठ, ईश्वरप्रसाद खतिवडा, डाआनन्दमोहन भट्टराई र अनिलकुमार सिन्हाको संवैधानिक इजलासले लामिछानेको नागरिकतासम्बन्धी फैसला गरेको हो। फैसलापछि लामिछानेले प्रधानमन्त्री समक्ष मन्त्रीबाट राजीनामा दिएका छन्। राष्ट्रिय स्वतन्त्र पार्टीको सभापति पद पनि त्यागेका छन्। सर्वोच्चको फैसलाको स्वागत गर्ने भन्दै लामिछानेले आफू अनागरिक भएको प्रतिक्रिया दिए। लामिछानेको नागरिकतामाथि प्रश्न उठाउँदै अधिवक्ता रविराज बसौला र युवराज पौडेलले सर्वोच्चमा रिट हालेका थिए। विदेशी मुलुकको नागरिकता आफूखुसी लिएको वा नेपाली नागरिकता त्यागेको दुवै अवस्थामा नेपाली नागरिकता कायम रहँदैन। यस्तो अवस्थामा नेपाली नागरिकता पुनः प्राप्त गर्न कानुनले तोकेको प्रक्रिया पूरा गर्नु नै पर्ने हुन्छ, सर्वोच्चको फैसलामा भनिएको छ, लामिछानेले प्राप्त गरेको नागरिकता परित्याग गरेपछि विधिवत्रूपमा नेपाली नागरिकता पुनः कायम गर्ने प्रक्रिया पूरा नगरेको नदेखिएको हुँदा निजले प्रतिनिधिसभा सदस्यको पदको उम्मेदवार हुन वा सो पदमा निर्वाचित भई कायम रहन मिल्ने देखिएन। निजले नेपाली नागरिकता पुनः कायम गर्न नेपाली नागरिकता ऐन २०६३ को नियम ११ बमोजिमको प्रक्रिया पूरा गरेको देखिँदैन। नेपालको संविधान धारा १३ ले नागरिकताको प्राप्ति, पुनः प्राप्ति र समाप्ति संघीय कानुनबमोजिम हुने व्यवस्था गरेको छ। नागरिकताको पुनः प्राप्ति नै कानुनसम्मत नभएको भन्दै सर्वोच्चले लामिछाने चितवन२ बाट प्रतिनिधिसभामा सदस्यमा उम्मेदवार हुनै नपाउने अवस्थाको व्याख्या गरेको छ। तर उम्मेदवार भई निर्वाचितसमेत भएको देखिँदा लामिछानेलाई उम्मेदवार कायम गर्ने, निजलाई निर्वाचित घोषणा गर्ने, प्रमाणपत्र दिनेलगायतका कामकारबाही नेपालको संविधानको धारा १३३ को उपधारा (२) (३) तथा धारा १३७ बमोजिम उत्प्रेषणको आदेशले बदर हुने ठहर गरेको छ, फैसलामा उल्लेख छ। नेपालको संविधानको धारा (८७) १ तथा प्रतिनिधिसभा सदस्य निर्वाचन ऐन २०७४ को दफा १२ को प्रयोजनका लागि उम्मेदवारको योग्यता पुगेको भनी मान्न नमिल्ने फैसलामा जनाइएको छ। नेपालको नागरिकता ऐन, २०६३ को दफा १० मा आफूखुसी विदेशी नागरिकता लिएमा अथवा एकैसाथ नेपाली र विदेशी मुलुकको नागरिक हुने अवस्थामा नेपाली नागरिकता नरोजेमा नेपाली नागरिकता कायम नरहने प्रष्ट कानुनी व्यवस्था छ। लामिछानेले २०५० सालमा वंशजका आधारमा नेपाली नागरिकताको प्रमाणपत्र लिएका थिए। त्यसपछि अमेरिका गए र उतैको नागरिकता लिए। उनले २०७० साल (सन् २०१४) मा अमेरिकी नागरिकता लिएका थिए। २०७१ जेठ २२ मा अमेरिकी नागरिकका रूपमा गैरपर्यटक (नाता) भिसामा नेपाल आएर काम गर्न थाले। तत्पश्चात् २०७५ सालमा अमेरिकी नागरिकता त्याग्ने प्रयोजनका लागि नेपालस्थित अमेरिकी दूतावासलाई सूचना दिएका थिए। उनले २०७५ असार १४ गते अमेरिकी नागरिकता त्यागेको जानकारी गराएका थिए। सर्वोच्च अदालतमा नागरिकतासम्बन्धी रिट निवेदन विचाराधीन रहँदै लामिछाने उपप्रधानमन्त्री एवं गृहमन्त्री बने। आफ्नो नागरिकता माथिको उजुरीमाथि गृह मन्त्रालयले छानबिन नटुंग्याउँदै उनले गृह मन्त्रालयको शपथ लिएपछि सर्वत्र आलोचना भएको थियो। गत मंसिर ४ को प्रतिनिधिसभा निर्वाचनमा लामिछानेले चितवन २ बाट उम्मेदवारी दिएका थिए। त्यसपछि उनको नागरिकताको विवाद सुरु भएको थियो। उम्मेदवार बन्न अयोग्य भएको दाबीसहित गत कात्तिक २९ मा निर्वाचन आयोगमा उजुरी परेको थियो। मंसिर ४ मा निर्वाचन भयो। उजुरीमाथि अनुसन्धान नगरी आयोगले मंसिर ९ मा लामिछाने विजयी भएको घोषणा गरेको थियो। मंसिर १३ गते मात्र आयोगले सांसदको अयोग्यताको निर्णय गर्ने अधिकार सर्वोेच्च अदालतको संवैधानिक इजलासलाई भएको निर्णय गरेको थियो। सर्वोच्च अदालतका पूर्वन्यायाधीश बलराम केसी लामिछानेको नागरिकता प्रकरणमा समयमै निर्णय गर्न निर्वाचन आयोग चुकेको बताउँछन्। संविधान एवं कानुनबमोजिम सर्वोच्च अदालतले व्याख्या गर्नुपर्छ, केसीले भने, सोहीअनुसार व्याख्या गरेको छ। सिस्टम (प्रणालीबाट) चल्नुपर्ने तल्ला निकायको त्रुटि देखियो। निर्वाचन आयोगले स्वतः स्वीकार नगरी समयमै नागरिकताको भेरिफाई (प्रमाणित) होहोइन गर्नुपथ्र्यो। निर्वाचन आयोगले पहिल्यै नेपाली नागरिकता नभएको प्रमाणित गरेको भए लामिछानेले नयाँ नागरिकता पेस गर्ने मौका पाउँथे। निर्वाचन आयोग कर्तव्यमा चुकेको देखियो। रिट निवेदकमध्येका एक युवराज पौडेलले मंसिर १२ मा गृहसचिवलाई सम्बोधन गर्दै लामिछानेले एकै पटक दुई देशको नागरिकता र राहदानी प्रयोग गरेको भन्दै छानबिन गर्न उजुरी दिएका थिए। गृह मन्त्रालयले छानबिन नै गर्न सकेको छैन। पूर्वन्यायाधीश केसी भन्छन, सर्वोच्चका न्यायाधीशलाई चोलेन्द्रको रूपमा देख्नु भएन। अदालत स्वतन्त्र र निष्पक्ष छ भन्ने कुराको प्रमाणित भएको छ। संवैधानिक कानुनका ज्ञाता डाभीमार्जुन आचार्यका अनुसार यस प्रकरणमा संवैधानिक इजलास समक्ष दुई वटा विकल्प थिए। मुद्दाको मेरिटमा प्रवेश नै नगरी रिटको क्षेत्राधिकारको विषय होइन, सम्बन्धित निकायले नै अनुसन्धान गर्न सक्छ भनेर पन्छिने एउटा विकल्प रहन्थ्यो, डाआचार्यले भने, संवैधानिक इजलास दोस्रो विकल्पमा गयो। अमेरिकी नागरिकता त्यागे पनि पुनः नेपाली नागरिकता प्राप्त गर्ने मुख्य आधार बनाएको देखिन्छ। कानुनको प्रावधान त्यहीँ नै हो। सर्वोच्चको फैसलालाई अन्यथा मान्ने ठाउँ छैन। सर्वोच्चको फैसलाले लामिछानेको उम्मेदवारदेखि अहिलेसम्मका गतिविधिलाई मान्यता दिएको छैन। राष्ट्रिय स्वतन्त्र पार्टीका अध्यक्षसमेत रहेका लामिछानेको हैसियतलाई समेत अवैध मानेको छ। गृहमन्त्रीको पद नै लामिछानेको हकमा अभिशाप जस्तो देखिँदै छ। नागरिकतालगायतका विषय विचाराधीन हुँदाहुँदै गृहमन्त्री हुँदा स्वार्थ बाँझिने खालका टीका टिप्पणीहरू भए। यो माहोल ठूलो बन्दै गएको थियो, डाआचार्यले भने, गृहमन्त्रीको पद नै अभिशाप जस्तो भयो । संवैधानिक इजलासको फैसलाबाट लामिछाने राज्यविहीनताको अवस्थामा पुगेका छन्। फैसला सार्वजनिक हुँदासम्म लामिछाने गृह मन्त्रालयमै थिए। उनले आफू अनागरिक बनेको उल्लेख गर्दै फैसलाप्रति सांकेतिक असन्तुष्टि व्यक्त गरे। रवि लामिछाने नागरिकता मुद्दामा दोषी ठहर भएपछि शुक्रबार सर्वोच्चअघि विरोध प्रदर्शन गर्दै समर्थक। तस्बिर : अशोक दुलाल पदबाट राजीनामा गर्नुअघि गृह मन्त्रालय परिसरमा सञ्चारकर्मीसँग कुराकानी गर्दै उनले फैसलाको स्वागत गर्ने बताए। सर्वोच्चको फैसलालाई स्वागत गर्छु। स्वीकार गर्नुपर्छ, उनले भने, सर्वोच्च अदालतभन्दा माथिल्लो कुनै निकाय छ र ? यतिखेर म अनागरिक छुँ। फैसलाप्रति असन्तुष्ट लामिछानेका समर्थकहरूले सर्वोच्च परिसरमा विरोध प्रदर्शन गरेका थिए। केही प्रदर्शनकारीलाई प्रहरीले पक्राउ गरेको थियो।सर्वोच्चको फैसलामा लामिछाने कुन मुलुकका हुन् ? भन्ने स्पष्ट उल्लेख छैन। संविधानविद् डाविपिन अधिकारीका अनुसार, सर्वोच्चको फैसलाले रिट निवेदकहरूलाई न्याय गरेको छ। तर, लामिछानेको बारेमा अदालत चुप लागेको छ। अदालतले रिट निवेदकलाई न्याय गर्यो। तर विपक्षी (लामिछाने) राज्यविहीन हुन पुगे। अदालतले यसमा विचार गर्नुपथ्र्यो, डाअधिकारीले भने, लामिछानेको हैसियत के हो ? कुन मुलुकले संरक्षण दिन्छ ? कुन कानुनअन्तर्गत हक अधिकार प्रयोग गर्ने हो ? यस सम्बन्धमा स्पष्ट छैन। अन्तर्राष्ट्रिय कानुनअन्तर्गत कुनै पनि व्यक्तिलाई राज्यविहीन बनाउन सकिँदैन। लामिछानेले अमेरिकी नागरिकता त्यागेको अदालतले स्वीकार गरेको छ। तर, नेपाली नागरिक नरहेको जनाइएको छ। आदेशको पूर्ण पाठ पछि तयार हुने जनाइएको छ। सर्वोच्चको फैसलामा लामिछानेले अमेरिकी नागरिकता त्याग गरेको कुराको विधिवत् जानकारी सम्बन्धित अधिकारी (प्रमुख जिल्ला अधिकारी) दिएको उल्लेख छ। नेपाल नागरिकता ऐन, २०६३ को दफा १० र ११ लगायत नेपाल नागरिकता नियमावली २०६३ को नियम नं ११ बमोजिम तोकिएको प्रक्रियाबमोजिम नागरिकता जारी गर्ने कार्यालयमा गई निवेदन दिई प्रक्रिया पूरा गरेको भन्ने देखिँदैन, फैसलामा भनिएको छ, उपरोक्तअनुसारको प्रक्रिया अपनाएको भन्नेसमेत प्रत्यर्थी (लामिछाने) ले जिकिर लिएको पाइएन। यस अवस्थाका व्यक्तिलाई नेपालको संविधानको धारा (८७) १ तथा प्रतिनिधिसभा सदस्य निर्वाचन ऐन २०७४ को दफा १२ को प्रयोजनका लागि उम्मेदवारको योग्यता पुगेको भनि मान्न मिलेन। संविधानविद् डाआचार्यका अनुसार प्रक्रियामा गई लामिछानेले नेपाली नागरिकता पुनः प्राप्त गरेमा आगामी उपनिर्वाचनमा भाग लिन पाउँछन्। त्यो कुरा फैसलाले स्पष्ट गरेको छ, डाआचार्यले भने। सर्वोच्चका पूर्वन्यायाधीश डाकेसीका अनुसार पनि नयाँ नागरिकता प्राप्त गरेपछि लामिछानेलाई उपनिर्वाचनका लागि संवैधानिक र कानुनी अधिकार सुरक्षित हुने बताए। पूर्वप्रधानन्यायाधीश अनुपराज शर्माले सर्वोच्च अदालतको फैसलाको स्वागत गर्दै नजिर बस्ने बताए। यो फैसलाले समाजमा एउटा तरंग ल्याएको छ, पूर्वप्रधानन्यायाधीश शर्माले अन्नपूर्ण पोस्ट्सँग भने, आदेशको पूर्ण पाठपछि तयार हुनेछ। त्यो नजिर बन्नेछ। पूर्वप्रधानन्यायाधीश ओमप्रकाश मिश्रले न्यायालयले व्यक्ति विशेष नभई संविधान र कानुनका आधारमा फैसला गर्ने सन्देश प्रवाह भएको बताए। शक्ति वा बहालवाला उच्च पदमा भएका नै किन नहोऊन्। अदालतले संविधान र कानुनबमोजिम कार्य गर्दै आएको छ, उनले भने, न्यायालय कसैसँग प्रभावित हुँदैन। हुनै सक्दैन। यो फैसला स्वागतयोग्य छ। न्यायालयको साख वृद्धि गराउँछ। लामिछानेको सांसद पद बदर भएसँगै चितवन क्षेत्र नं २ मा उपनिर्वाचन गर्नुपर्ने हुन्छ। नेपालको संविधानको धारा ८४ को उपधारा ७ मा प्रतिनिधिसभाको कार्यकाल ६ महिनाभन्दा बढी अवधि बाँकी छँदै कुनै सदस्यको स्थान रिक्त भएमा त्यस्तो स्थान जुन निर्वाचन प्रणालीबाट पूर्ति भएको थियो सोही प्रक्रियाद्वारा पूर्ति गरिने उल्लेख छ। त्यस्तै प्रतिनिधिसभा निर्वाचन ऐन, २०७४ को दफा ६८ मा प्रतिनिधिसभाको अवधि ६ महिनाभन्दा बढी कायम रहँदै कुनै कारणले रिक्त भएमा आयोगले तोकेको मितिमा त्यस्तो रिक्त सदस्यको पद उपनिर्वाचनद्वारा पूर्ति गरिने उल्लेख छ। पूर्वप्रधानन्यायाधीश मिश्रले उपनिर्वाचन लड्नको लागि लामिछानेले नेपाली नागरिकता प्राप्त गर्नुपर्ने बताए। पूर्व प्रधानन्यायाधीश शर्माले लामिछानेले नेपालको नागरिकता पुनः प्राप्त गर्न सक्ने गरी फैसला आएको बताए। अमेरिकी नागरिकता त्यागेर आवश्यक प्रक्रिया पूरा गरी नेपाली नागरिकता पुनः पाउन सक्नुहुन्छ, पूर्वप्रधानन्यायाधीश शर्माले भने, नेपाली नागरिकता प्राप्त गरेपछि उपनिर्वाचनमा चुनाव लड्न पाउनु हुन्छ।"
राष्ट्रिय स्वतन्त्र पार्टीको कार्यबाहक सभापति र संसदीय दलको नेतामा डोलप्रसाद अर्याल,"काठमाडौं : राष्ट्रिय स्वतन्त्र पार्टीले कार्यबाहक सभापति र संसदीय दलको नेतामा डोलप्रसाद अर्याललाई चयन गरेको छ। शुक्रबार सर्वोच्च अदालतले अमेरिकाको नागरिकता त्यागेपछि नेपालको कानुनबमोजिम नागरिकता पुनः प्राप्तिको प्रक्रिया पूरा नगरेको फैसला गरेपछि बसेको बैठकले अर्याललाई चयन गरेको हो। सर्वोच्चले उपप्रधान तथा गृहमन्त्री लामिछानेको नागरिकता अवैध ठहर गर्दै सांसद पद खारेज गरेको हो। नेपाली नागरिक नै नभएपछि लामिछानेले मन्त्री र पार्टी सभापति पद पनि गुमाएका हुन्। कायममुकायम प्रधानन्यायाधीश हरिकृष्ण कार्की, न्यायाधीश विश्वम्भरप्रसाद श्रेष्ठ, ईश्वरप्रसाद खतिवडा, डाआनन्दमोहन भट्टराई र अनिलकुमार सिन्हाको संवैधानिक इजलासले लामिछानेको नागरिकतासम्बन्धी फैसला गरेको हो। फैसलापछि लामिछानेले प्रधानमन्त्रीसमक्ष मन्त्रीबाट राजीनामा दिएका छन्। फैसलाले लामिछानेको राष्ट्रिय स्वतन्त्र पार्टीको सभापति पद स्वत : खारेज भएको छ। राष्ट्रिय स्वतन्त्र पार्टीले कानुनी राज्यको अवधारणा पार्टीको मूल विचार भएकाले न्यायालयको फैसलालाई पार्टीले सदैव सम्मान गर्ने जारी विज्ञप्तिमा उल्लेख छ। रास्वपाले चुनौतिपूर्ण घडीमा पार्टीका सम्पूर्ण सदस्य तथा शुभचिन्तकहरु संयमित रही विधिको र कानुनको सम्मान गर्न सबैमा अनुरोध गरेको छ।"
"क्रसर : किन रोके, किन खोले ?","काठमाडौं : रवि लामिछाने उपप्रधान तथा गृहमन्त्री बनेपछि मन्त्रिस्तरीय निर्णय गरे दर्ता नभएका क्रसर बन्द गर्नूगराउनू। पुस २० मा उनले यस्तो निर्णय गरेपछि सबै जिल्ला प्रशासन कार्यालयलाई अवैध क्रसर बन्द गराउन पत्राचार गरियो। तर, तीन साता नपुग्दै लामिछानेको निर्णय उल्ट्यो, त्यो पनि उनी सम्मिलित मन्त्रिपरिषद् बैठकबाटै। अर्थात, अवैध क्रसरलाई असारसम्म अवैध रूपमै सञ्चालन हुन दिने निर्णय बुधबारको मन्त्रिपरिषद् बैठकले गरेको थियो। उक्त बैठकले अवैध रूपमा प्राकृतिक स्रोतसाधनको दोहन गरिरहेका क्रसर उद्योगलाई असारसम्म दर्ता हुने समय दिएर खुला गर्ने निर्णय गरेको थियो। सरकारको यो निर्णयले वातावरण र संरक्षणकर्मीले गम्भीर सरोकार र चिन्ता व्यक्त गरे। राजनीतिक पहुँच र पैसाको लेनदेन मा क्रसर खोल्ने निर्णय भएको विज्ञहरूको आरोप छ। सरकारका निकायहरू क्रसरवालाहरूसँग मिलेका पूर्वराष्ट्रपति डा रामवरण यादवको ठम्याइँ छ। सरकारले मापदण्ड बनाउँछ, आफैं लागू गर्दैैन। अदालतले लागू गर्न आदेश दिन्छ, सरकारले मान्दैन, पूर्वराष्ट्रपति डा यादव भन्छन्। गृह मन्त्रालयले सबै जिल्ला प्रशासन कार्यालयलाई पुस २० गते वातावरण संरक्षण ऐन २०७६ को पालना र यस सम्बन्धमा अदालतबाट भएको आदेश कार्यान्वयन गर्न आवश्यक देखिएको भन्दै परिपत्र गरेको थियो। त्यसको पहिलो बुँदामा लेखिएको थियो, कानुनविपरीत दर्ता नगरी तथा नवीकरणलगायत सञ्चालन अनुमति नलिई सञ्चालनमा रहेका ढुंगा, गिट्टी, रोडा तथा बालुवा उत्खनन, प्रशोधन कार्यमा संलग्न क्रसर उद्योगहरूलाई तत्काल बन्द गर्ने।  डा रामवरण यादव, पूर्वराष्ट्रपति राजमार्गमै हजारौं क्रसर उद्योग छन्। त्यसमा ७० प्रतिशतभन्दा बढी गैरकानुनी ढंगले सञ्चालित छन्। सरकारले मापदण्ड बनाउँछ, आफैं लागू गर्दैैन। अदालतले लागू गर्न आदेश दिन्छ, सरकारले मान्दैन। सरकारका निकायहरू क्रसरवालाहरूसँग मिलेका छन्। राजनीतिक दलहरूले क्रसर उद्योगवालासँग पैसा लिएर चुनावमा तिनीहरूलाई टिकट दिन्छन्। रातारात उनीहरूले बालुवा, गिटी, ढुंगाको तस्करी गर्छन्। त्यसैले चुनावमा टिकटदेखि भोट पनि किन्छन्। वडाध्यक्षदेखि गाउँपालिका, नगरपालिका, प्रदेशदेखि केन्द्र सरकारसम्म क्रसर उद्योगवालाले जितेका छन्। पूर्वदेखि पश्चिमसम्म पहाडका जति नदीनाला छन् ती जम्मैमा क्रसर उद्योग छन्। इन्द्रावतीदेखि भोटेकोसी, सुनकोसी, कर्णाली, दूधकोसी सबैतिर दोहन भइरहेको छ। तिनाउ, बाँडगंगा सबका सब खोलानालालाई दोहन गरेर चौपट पारिँदै छ। अहिले हाम्रोतिर चुरिया क्षेत्रमा नयाँ आतंक सुरु भएको छ। त्यसको नाम डोजर आतंक छ। चुरेका खोलानाला जथाभावी खनिँदै छ।  डा विजयकुमार सिंह, चुरे विज्ञ चुरे तथा हाम्रा नदीनाला संरक्षण नभए नेपाल हाड नभएको मासुको डल्लोजस्तो हुन्छ। चुरे दोहनले संकट बढेको छ। क्रसरवालाको अवैध उत्खननले माटो, पानी र जैविक विविधाको प्राकृतिक स्वरूप नै खल्बलिएको छ। चुरे दोहनले मधेस प्रदेशका ८० हजार बिघा मरुभूमि बनाइसक्यो। यो फिल्मको टेलर मात्रै हो। सचेत भएनौं भने पूरा सिनेमा देख्नु पर्नेछ। माटो, पानी, जैविक विविधा जोगाउने हो भने सरकारले चुरे संरक्षण ऐन ल्याउनुपर्छ। चुरे तथा पर्यावरण संरक्षण तराईको मात्रै होइन देशकै जीवनको सवाल हो। सचेत नभए अर्बमा ऊँट चराए जस्तै तराईमा त्यो दिन देख्नु पर्नेछ। चुरेलाई संरक्षण गरे राम्रो हुन्छ नत्र विनास भए देशको टाउको दुःखाइको सवाल बन्छ। देशभर क्रसरको संख्या १ हजार १ सय ४१ वटा अवैध क्रसर८ सय ९० (गृह मन्त्रालयले हालै बन्द गराएका) के हो क्रसर उद्योगको समस्या ? देशभरिका नदीनाला मुठ्ठीभर क्रसर व्यवसायीको हातमा विशेषगरी अवैध क्रसर तराईका ३६ जिल्लामा पर्ने चुरे क्षेत्र र पहाडी क्षेत्रका नदीकिनारमा सञ्चालित जथाभावी बालुवा, ढुंगा, गिट्टी, रोडा उत्खननप्रशोधन के छ नदीनाला दोहनको असर ? पर्यावरणमा गम्भीर असरनागरिकको जीवनयापनमा संकट नदीमा पानी सुकेपछि जलचर, थलचर प्राणी लोप हुँदैखल्बलियो खोलानदीको प्राकृतिक स्वरूप खाल्डोमा पानी जम्दा कैयन बालबालिकाको डुबेर मृत्यु बस्तीनजिक क्रसर सञ्चालन हुँदा ध्वनि प्रदूषण, स्थानीयवासी प्रभावित क्षमताभन्दा बढी लोड भएका टिपर गुड्दा सडक बिग्रनेक्रसर र टिपरबाट निस्कने धूलोधुवाँ मानव स्वास्थ्यलाई हानिकारक जथाभावी नदीजन्य पदार्थ निकाल्दा नदीको गहिराइ बढेर सिँचाइमा असर माझी, मुसहर, मलाह जातिको पेसा नै संकटग्रस्त सिँचाइ अभावमा खेतीपातीमा गहिरो असर ।बाढीले बर्सेनि खेतीयोग्य जमिन कटान मुहान सुकेर हिउँदमा खानेपानीको हाहाकार ।चुरे क्षेत्र दोहन हुँदा मधेसमा खेतीयोग्य जमिन बगरमा परिणत ।मधेसमा प्रत्येक वर्ष एउटा खोलाले बगर बनाउँछ २० देखि ४० बिघा जग्गा ।अन्नको भकारी मधेसमा भोकमरीको जोखिम बढ्दो ।पानी सुक्दा बस्ती पस्ने जनावर र मानवबीचको द्वन्द्व बढ्दै । क्रसर सञ्चालनको मापदण्डराजमार्गको राइट अफ वेबाट ५ सय मिटर दूरी हुनुपर्ने ।खोला वा नदी किनारबाट ५ मिटर दूरी हुनुपर्ने । शिक्षण संस्था, स्वास्थ्य संस्था, धार्मिक, सांस्कृतिक, पुरातात्त्िवक महत्त्वका स्थान तथा सुरक्षा निकायबाट दुई किलोमिटर टाढा हुनुपर्ने । पक्की पुलबाट पाँच सय मिटरको दूरी कायम गर्नुपर्ने । अन्तर्राष्ट्रिय सीमाबाट दुई किलोमिटर, वन तथा निकुञ्ज वा आरक्षबाट दुई किलोमिटर, घना बस्तीबाट दुई किलोमिटर, हाइटेन्सन लाइनबाट दुई सय मिटर, ऐतिहासिक ताल, तलैया, जलाशय र पोखरीबाट पाँच सय मिटर टाढा मात्रै क्रसर सञ्चालन गर्न सकिने ।चुरे पहाडको फेदीबाट डेढ सय मिटर टाढा मात्रै क्रसर उद्योग स्थापना वा सञ्चालन गर्नुपर्ने क्रसरवालाले कसरी कानुन उल्लंघन गर्छन् ? पैसा र राजनीतिक शक्तिको आडमा क्रसर व्यवसायीले कानुनलाई मुठ्ठीमा लिन्छन् र तोकिएको मापदण्ड उल्लंघन गरेर क्रसर सञ्चालन गरिरहेका छन्। सेटिङमा खोला तथा नदीको ठेक्का हात पारेर मनलाग्दी दोहन गर्छन्। राजनीतिक दलका नेताहरूलाई क्रसर व्यवसायीले चुनावी खर्च पठाउँछन् र त्यसकै आडमा मापदण्ड उल्लंघन गर्छन्। प्रहरी, प्रशासन र घरेलु उद्योगका कर्मचारी क्रसर माफियाहरूसँग मिलेमतो गर्छन्। आर्थिक लेनदेन गरेर सरकारका निकायले मापदण्ड मिचेर क्रसर सञ्चालको अनुमति दिनु।पार्टीका नेताहरू नै अबवध क्रसरमा लगानी गर्छन्। क्रसरवालाले (गुन्डा) पाल्छन् र विरोधी आवाज बन्द गर्न गुन्डाहरूको प्रयोग गर्छन्। नियामक निकाय क्रसर माफियासामु निरीह बन्ने गरेका छन्। माफियाभन्दा सरकार कमजोर देखिन थालेका छन्। किन बन्द गरियो क्रसर ? क्रसर व्यवसायीहरूको गुन्डागर्दीबिरुद्ध चौतर्फी रूपमा आवाज उठ्यो। पुस २० गते गृहमन्त्री रवि लामिछानेले मन्त्रिस्तरीय निर्णय गरे। कानुनविपरीत सञ्चालित देशभरिका क्रसर तथा खानी उद्योग बन्द गर्न निर्देशन दिए। नवीकरण नगरिएका तथा अनुमति नलिई सञ्चालनमा रहेका ढुंगा, गिट्टी, बालुवा, उत्खनन् प्रशोधन कार्यमा संलग्न खानी तथा क्रसर उद्योगहरू बन्द गर्न गृह मन्त्रालयद्वारा पत्राचार गरियो। विकास आयोजनाका लागि मात्र सञ्चालन भएका तर, आयोजना सम्पन्न भए पनि सञ्चालनमा क्रसरहरू तत्काल बन्द गराउन गृह मन्त्रालयको निर्देशन।निर्देशन पालना नगरे कडा कारबाहीको चेतावनी। अवैध क्रसर फेरि किन खुला गरियो ? क्रसर गुन्डाहरूलाई राजनीतिक संरक्षण गर्न क्रसर नवीकरणको नाममा असार मसान्तसम्म फेरि सरकारले मौका दियो। अवैध क्रसर उद्योग बन्द गर्ने गृहमन्त्रीको स्टन्ड असफल देखियो। क्रसर सञ्चालकले विकास निर्माणका लागि नदीजन्य पदार्थ नदिई काम ठप्प पारे। बाहुबली राजनीतिक तथा प्रहरी प्रशासनको पहुँचवाला शक्ति सरकारमाथि हावी भए। क्रसर सञ्चालकले आन्दोलन गर्ने चेतावनी दिए।क्रसर उद्योग बन्द भएपछि ढुंगा, गिट्टी, बालुवाको मूल्य बढाइयो।"
'सत्ता गठबन्धनको समझदारी मै राष्ट्रपतिमा राष्ट्रिय सहमति जुटाउने बहस सुरु भएको हो',"तानसेन: नेकपा एमालेका उपमहासचिव प्रदीप ज्ञवालीले सत्ता गठबन्धनको समझदारी मै राष्ट्रपतिमा राष्ट्रिय सहमति जुटाउने बहस सुरु भएको बताएका छन्। सत्ता साझेदार दलको समझदारी अनुसार नै प्रधानमन्त्री पुष्पकमल दाहाल प्रचण्डले राष्ट्रपतिमा राष्ट्रिय सहमति खोज्ने बहस सुरु गरेको ज्ञवालीले बताए। प्रेस चौतारी नेपाल पाल्पाले तानसेनमा गरेको पत्रकार भेटघाट कार्यक्रममा एमाले उपमहासचिव ज्ञवालीले भने, 'प्रधानमन्त्रीले राष्ट्रपति निर्वाचनमा एमाले उम्मेदवारको लागी अहिले बहस गरिरहनु भएको छ। यो राम्रो पक्ष हो। छलफल विचार विमर्श नगरिकन निर्वाचनमा जानुभन्दा, बहस छलफल गरेर जानु राम्रो हो भनेर प्रधानमन्त्री छलफल चलाउनु भएको हो।' माओवादीकै प्रस्तावमा यो सरकार गठन भएकोले माओवादीकै प्रस्तावमा एमालेलाई राष्ट्रपति दिने सहमति भएकोले अन्य पक्षको विषयमा चर्चा गर्नु मनको लडड् घिउसँग खाने जस्तै भएको ज्ञवालीले बताए। एमाले उपमहासचिव ज्ञवालीले तत्काल काग्रेससँग सत्ता सहकार्य हुने सम्भावना नरहेको बताए। एमाले उपमहासचिव ज्ञवालीले संघ र प्रदेशको निर्वाचन सकिएपछि काग्रेससँग एजेण्डागत रुपमा छलफल गरी मुलुकलाई स्थायी सरकार निर्माणको प्रस्ताव अस्वीकार्य गरेकाले तत्काल एमाले र काग्रेसबीच सत्ता सहकार्य सम्भावना नरहेको बताए। मुलुकमा २००७ सालदेखि अहिलेसम्म अस्थिर राजनीतिको कारण मुलुकमा राष्ट्रियता कामजोर भएको, विदेशी शक्तिको चलखेल बढेको, संस्थागत विकास हुन नसकेको, परराष्ट्र नीतिमा एकरुपता हुन नसकेको, दलीय एकता कायम हुन नदिएको ज्ञवालीले बताए। २०७२ सालको नयाँ संविधानपछि पनि राजनीतिक दल सत्ता लिप्साकै कारण मुलुकमा स्थायित्व हुन नसकेको एमाले नेता ज्ञवालीले बताए। प्रचण्डको नेतृत्वमा वर्तमान सरकार गठन भएपछि प्रदेशमा मन्त्रालय घटाउने, सुशासन कायम गर्ने, अर्थतन्त्रका सुचक सुधार गर्ने तर्फ काम सुरु भएको ज्ञवालीले बताए।"
"सिंहदरवारस्थित सर्भरमा समस्या आएपछि सरकारी वेवसाइटहरू ठप्प, अत्यावश्यक कामसमेत प्रभावित","काठमाडौं : नेपालका सबै सरकारी निकायको वेवसाइट बन्द भएको छ। सर्भरमा समस्या आएपछि सरकारी निकायका सबै वेवसाइटहरू बन्द भएका हुन्। सिंहदरवारस्थित गृहमन्त्रालयको प्रांगणमा रहेको सर्भर डाउन भएपछि सरकारी निकायका सबै वेवसाइट बन्द भएको स्रोतले जानकारी दिएको छ। ह्याक भएको हो वा प्राविधिक कारणले बन्द भएको भन्नेबारे अझै एकीन हुन नसकेको गृहमन्त्रालय स्रोतले बतायो। 'सर्भरमा एक्कासि समस्या आएपछि वेवसाइटहरू नचलेका हुन्। ह्याक भएको हो वा प्राविधिक कारण भएको हो। त्यसबारे अझै अध्ययन भइरहेको छ,' स्रोतले भन्यो। गृह मन्त्रालयका प्रवक्ता फणिन्द्रमणि पोखरेलले केन्द्रीय सर्भरमा समस्या आएको बताए। उनले प्राविधिकहरू समस्या सुल्झाउन लागिपरेको बताए। 'बेला बेला समस्या आइरहन्छ। प्राविधिक कारणले समस्या उत्पन्न भएको हो। आधा घन्टामै समस्या समाधान हुन्छ भन्ने खबर आएको छ,' उनले अन्नपूर्णसँग भने।"
सरकारको केन्द्रीय सर्भरमा ह्याकरले 'अट्याक' गरेको हो?,"काठमाडौं : सरकारको केन्द्रीय सर्भर ह्याक भएको आशंका गरिएको छ। शनिबार साढे १२ बजेदेखि सिंहदरवारमा रहेको केन्द्रीय सर्भर डाउन भएपछि देशभरिका सरकारी वेवसाइटहरू ठप्प भएको छ। अध्यागमन विभागजस्तो संवेदनशील क्षेत्रको वेवसाइटहरूसमेत ठप्प हुँदा अतिआवश्यक विवरण संकलनमा कठिनाइ भएको छ। सूचना प्रविधिका विज्ञहरूले भने सर्भर ह्याक भएको आशंका गरेका छन्। आन्तरिक समस्या आउँदा सबै वेवसाइटहरू एकैपटक डाउन नहुने तर्क गर्दै उनीहरूले ह्याकरहरूले सर्भरमा आक्रमण गरेको हुनसक्ने बताए। सरकारी एक अधिकारीले पनि सर्भरमा ह्याकरको अट्याक भएको स्वीकारे। 'ह्याकरले अट्याक गरेकै हो। तर हाम्रो सर्भरमा पहुँच बनाउन भने सकेन,' ती अधिकारीले अन्नपूर्णसँग भने। ती अधिकारीका अनुसार कर्मचारीकै बदमासीका कारण पनि यस्तो भएको हुनसक्ने बताए। 'भित्रकै कर्मचारीले पनि यस्तो गरेको हुनसक्छ। यस विषयमा छानबिन हुन्छ,' उनले भने। गृह मन्त्रालयका प्रवक्ता फणिन्द्रमणि पोखरेलले भने प्राविधिक समस्याका कारण वेवसाइटहरू नचलेको बताए। उनले प्राविधिकहरूले समस्या समाधान गरिरहेको भए पनि के कारणले त्यसो भएको एकीन हुन नसकेको बताए।"
राष्ट्रपतिमा एमालेले नै उम्मेदवार उठाउँछ : सुवास नेम्वाङ,काठमाडौं : नेकपा एमालेका उपाध्यक्ष सुवास नेम्वाङले राष्ट्रपतिमा एमालेले नै उम्मेदवार खडा गर्ने बताएका छन्। शनिबार पार्टी कार्यालय च्यासलमा आयोजित सहिद स्मृति कार्यक्रमपछि सञ्चारकर्मीसँग कुरा गदै नेम्वाङले राष्ट्रपतिको हकमा एमालेका तर्फबाट उम्मेदवार बनाउनेमा यसअघि नै सहमति भएको बुझाई रहेकाले एमाले नै उम्मेदवार खडा गर्ने बताएका हुन्। राष्ट्रपतिका विषयमा अध्यक्ष केपी ओलीले पनि छलफल गरिरहनुभएको उनले बताए। नेम्वाङले यस विषयमा अन्य दलहरूसँग सल्लाह गर्ने माओवादीको निर्णयलाई अन्यथा मान्न नहुने र एमालेको उम्मेदवारमाथि नै राष्ट्रिय सहमति खोज्ने नै भएको जिकिर गरे। त्यस्तै उनले रवि लामिछानेमाथिको अदालतको आदेशलाई स्वभाविक रूपमा लिनुपर्ने टिप्पणी गरे। कानूनबमोजिम जो कोहीमाथि मुद्दा चल्न सक्ने भएकाले यसलाई आश्चर्यका रूपमा दिन नहुने उनको भनाइ छ। नेम्वाङले नागरिकता लिएर लामिछाने उपनिर्वाचन लड्न सक्ने बताए।
विदेशीले राहदानी लिँदा के हुन्छ ?,"काठमाडौं : रवि लामिछानेले अमेरिकी नागरिक भएकै बेला नेपाली राहदानी (पासपोर्ट) लिएका थिए। अब त्यो राहदानी के हुन्छ ? राहदानी दिने माथि कारबाही हुन्छ कि हुँदैन ? गम्भीर प्रश्न खडा भएका छन्। नेपालको कानुनले विदेशीलाई राहदानी दिन मिल्छ ? कानुनले भन्छ मिल्दैन। झुटा विवरण पेस गरी कसैले राहदानी लिए सजाय हुने व्यवस्था छ। राहदानी ऐन २०७६ को दफा २२ को उपदफा १ मा झुटा विवरण पेस गरेर राहदानी लिएमा दुई लाखदेखि पाँच लाखसम्म जरिवाना र एक वर्षदेखि तीन वर्षसम्म कैद वा दुवै सजाय हुने व्यवस्था छ। ऐनको दफा ३२ मा असल नियतले गरेको कामको सम्बन्धमा कर्मचारी व्यक्तिगत रूपमा उत्तरदायी नहुने उल्लेख छ। तर, लापरबाहीपूर्वक गरेको कामबाट उत्पन्न परिणामको सम्बन्धमा भने कर्मचारीमाथि पनि कानुनी कारबाही गर्न बाधा पुगेको नमानिने ऐनमा व्यवस्था छ। अमेरिकी नागरिक भएकै बेला नेपाली राहदानी लिएकाले लामिछानेमाथि कारबाही हुनुपर्ने कानुन व्यवसायीहरू बताउँछन्। अधिवक्ता वासुदेव ज्ञवाली नेपालको प्रशासनलाई गुमराहका राखी झुटा विवरण पेस गरेर नेपाली राहदानी लिएकोले लामिछाने कारबाहीको भागीदार हुने बताउँछन्। झुटा विवरण पेस गरेर राहदानी लिएकोमा उनी कारबाहीको भागीदार हुन्छन्, ज्ञवाली भन्छन्। पूर्वसचिव शारदाप्रसाद त्रिताल मुलुकमा राहदानी र नागरिकताको रेकर्ड राख्ने संयन्त्र नै कमजोर रहेको बताउँछन्। दोहोरो पर्यो भने रेकर्डमा देखाइहाल्नु पर्छ, तर नेपालमा त्यस्तो रेकर्ड भेरिफिकेसन हुने संयन्त्र नै छैन, पूर्वसचिव त्रिताल भन्छन्, यसले गर्दा पनि दोहोरो नागरिकता होस् वा राहदानी छ छैन भन्ने प्रशासनलाई थाहा नै हँुदैन। अध्यागमन विभागका एकपूर्व महानिर्देशक मुलुकको विशिष्ट स्थानमा पुगेका धेरै व्यक्तिसँग दोहोरो राहदानी भएको बताउँछन्। यहाँ बस्दा नेपाली हँु भन्छन्, उनी भन्छन्, तर, जुन देश पुग्यो, उतैको राहदानी राख्नेहरू यहाँ धेरै छन्। विशिष्ट तहमा रहेका व्यक्ति पनि दोहोरो राहदानीवाला छन्। पुस ११ मा रवि लामिछाने उपप्रधान तथा गृहमन्त्री बने। तेस्रो शक्तिका साथ सरकारमा सहभागी लामिछानेका सत्ताका ३२ पनि फलदायी रहेनन्। उनले धेरै निर्देशन दिए, तर कार्यान्वयन भएनन्। मन्त्री बनेपछि उनको पहिलो निर्णय थियो बलात्कारपछि हत्या गरिएकी कञ्चनपुरकी बालिका निर्मला पन्तको न्यायका लागि अधिकतम पहल गर्ने। तर, यसबीच त्यसबारे ठोस उपलब्धि देखिएन। हत्या अभियोग लागेका सांसद लक्ष्मी कोइरी महतोलाई पक्राउ गर्न निर्देशन दिए। प्रहरीले कार्यान्वयन गरेन। प्रहरीले आफ्नो निर्देशन नमानेको भन्दै विज्ञप्ति निकाले। जसबाट प्रहरी प्रशासन असन्तुष्ट बन्यो। राहदानी वितरण सहज बनाउने भन्दै राहदानी विभागमा अनुगमन गरे। तर राहदानी वितरणमा लाइनको सास्ती हटेन। दर्ता नभएका क्रसर बन्द गर्न निर्देशन दिए। तर त्यो पनि कार्यान्वयन भएन। उल्टै व्यवसायी र बिचौलियाको दबाबमा असारसम्म अवैध क्रसर खुला गर्ने निर्णय मन्त्रिपरिषद्ले गर्यो। ७० जना प्रमुख जिल्ला अधिकारी (प्रजिअ)को सरुवा गरे। तर आफूसँग निकट मानिएका काठमाडौं जिल्लाका प्रमुख जिल्ला अधिकारीलाई चलाएनन्। लामिछानेले स्वार्थ बाझिने गरी मन्त्री छनोट गरे। श्रम, रोजगार, शिक्षालगायतका मन्त्रालयमा स्वार्थ बाझिने हिसाबले मन्त्री छनोट गरेर पठाए। लामिछाने एकाएक उपप्रधानमन्त्री बनेपछि एमाले र माओवादी केन्द्रका सिनियर नेताहरू मन्त्री बन्न तयार भएनन्। सर्वोच्चको फैसलापछि लामिछानेले आफू अनागरिक बनेको प्रतिक्रिया दिए। एउटा अनागरिकलाई के प्रश्न सोध्नुहुन्छ ? उनले सञ्चारकर्मीसँग भने। मुलुकको कानुनले पनि कुनै व्यक्तिलाई अनागरिक बन्न दिँदैन। अब लामिछानेले प्रक्रिया पुर्याएर पुनः नेपाली नागरिकता प्राप्ति गर्नुपर्ने कानुनविद्हरू बताउँछन्। पूर्वसचिव शारदाप्रसाद त्रितालले कोही पनि अनागरिक भएर बस्न नसक्ने भन्दै लामिछानेले छिट्टै पुनः नेपाली नागरिकता लिनुपर्ने बताउँछन्। पार्टी खोल्छु, राजनीतिक गर्छु, देश चलाउछु, मन्त्री हुन्छु भन्ने व्यक्तिले त कानुनी रूपमा आफूले गल्ती हुने काम गर्नु हुँदैनथ्यो, त्रिताल भन्छन्।"
विद्यार्थीलाई राजनीतिबाट टाढा नराखौँ: नारायणमान विजुक्छे,"भक्तपुर: नेपाल मजदुर किसान पार्टीका अध्यक्ष नारायणमान विजुक्छेले विद्यार्थीलाई राजनीतिबाट टाढा राख्न नहुने बताएका छन्। उनले अभिभावकलाई देशको नीति बुझ्न पनि विद्यार्थीलाई राजनीतिसँग जोड्नुपर्ने सुझाव दिएका छन्। लिबालीस्थित लिशा इंग्लिस सेकेण्डरी स्कुलले वार्षिकोत्सवको अवसरमा शनिबार आयोजना गरेको कार्यक्रममा विजुक्छेले राजनीति सबैले बुझ्नुपर्ने बताए। जनताले राजनीति सही रुपमा नबुझ्दा देशमा अहिलेको संकट आइरहेको चर्चा गर्दै उनले राजनीति सबै नीतिको राजा भएकोले राजनीति ठिक हुनुपर्ने बताए। राजनीतिबाट भाग्दै जाँदा गलत मानिसहरु राजनीतिमा आउने र उसले गलत काम गर्ने विजुक्छेको भनाइ छ। अध्ययनको अभावले विदेशमा भएको एउटा अन्तर्राष्ट्रिय सम्मेलनमा नेपालका प्रधानमन्त्री र परराष्ट मन्त्रीले नबुझ्दा केही पनि विषयवस्तु नबुझेर बेइजत भएको भन्दै उनले भने, 'म त्यो प्रधानमन्त्री र परराष्ट्रमन्त्रीको नाम लिन्न तर तिनीहरुले गर्दा हाम्रो देशको नै बेइजत भयो। उनले विद्यार्थीलाई पाठ्यपुस्तकका साथै राष्ट्रिय अन्तराष्ट्रिय राजनीतिबारे पनि बुझाउन विद्यालय र स्कुलका शिक्षकशिक्षिकासँग आग्रह गरे।"
मन्त्री नियुक्तिको खुसीमा मुगुमा दीपावली,मुगु : कर्णाली प्रदेश सरकारमा जिल्लाबाट मन्त्रीमा नियुक्ति भएको खुसीमा नेकपा (एमाले) मुगुले बिहीबार सदरमुकाम गमगढीको कृष्णाचोकमा दीपावली गरेको छ। एमालेबाट मुगु जिल्ला प्रदेश निर्वाचन क्षेत्र (क) बाट निर्वाचित सांसद जितबहादुर मल्ल कर्णाली प्रदेश सरकारको उद्योग पर्यटन वन तथा वातावरण मन्त्रीमा नियुक्त भएका छन्। अघिल्ला मन्त्रिमण्डलमा नेकपा एमाले मुगुबाट निर्वाचित प्रदेश सांसदहरू कोही पनि मन्त्रिमण्डलमा नपरेको र यो पटक मन्त्रिमण्डलमा पहिलो पटक मुगुले मन्त्री पाएकाले दीपावली गरेको एमाले मुगुका कावाअध्यक्ष डबल रोकायाले बताए। प्रदेश सरकारमा अघिल्लो मन्त्रिमण्डलमा एमालेबाट प्रदेशसभामा दुवै क्षेत्र विजयी भएको भए पनि मन्त्रिमण्डलमा परेका थिएनन्। एमाले विभाजनपछि एकीकृत समाजवादीबाट चन्द्रबहादुर शाही भूमि व्यवस्था तथा कृषि सहकारी मन्त्री नियुक्त भएका थिए। यो पटक मुगु जिल्लाबाट एमालेबाट मल्ल र नेकपा (माओवादी)बाट मंगलबहादुर शाही भौतिक पूर्र्वाधार ऊर्जा तथा जलस्रोत मन्त्री भएकाले जिल्लाको विकास निर्माणमा केही आशा पलाएकोले पनि दीपावली गरेको एमालेका कर्णाली प्रदेश सदस्य डिलबहादुर मल्लले बताए।
देशलाई समृद्धितिर लैजान मैदानमा उत्रिएका हौं : कार्यबाहक सभापति अर्याल,"काठमाडौं : राष्ट्रिय स्वतन्त्र पार्टीले कार्यबाहक सभापति डोलप्रसाद अर्यालले आफूहरु देशलाई समृद्धितिर लैजान मैदानमा उत्रिएको बताएका छन्। श्रममन्त्रीसमेत रहेका अर्यालले शनिबार सामाजिक सञ्जालमार्फत जनतालाई नेपाली हुँ भनेर गर्वको साथ भन्न सक्ने बनाउन मैदान उत्रिएको दाबी गरेका छन् । हामी यो देशलाई समृद्धितिर लग्न र जनतालाई नेपाली हुँ भनेर गर्वको साथ भन्न सक्ने बनाउन मैदानमा उत्रेका हौं त्यो तपाईं हामीले नै गर्नुपर्नेछ। उनले भने, स्वदेश तथा विदेशमा रहनुहुने सबै सदस्य र शुभचिन्तकहरुलाई संयम भइदिन अनुरोध गर्दछौं। सर्वोच्चले उपप्रधान तथा गृहमन्त्री रवि लामिछानेको नागरिकता अवैध ठहर गर्दै सांसद पद खारेज गरेपछि पार्टीभित्र अन्योलता देखिएको छ। अर्यालले शुभचिन्तकलाई संयम हुन अनुरोध गर्दै देशलाई समृद्धितिर लैजान सबैलाई अनुरोध गरेका छन्। शुक्रबार सर्वोच्च अदालतले अमेरिकाको नागरिकता त्यागेपछि नेपालको कानुनबमोजिम नागरिकता पुनः प्राप्तिको प्रक्रिया पूरा नगरेको फैसला गरेपछि बसेको बैठकले अर्याललाई कार्यबाहक सभापति र संसदीय दलको नेतामा चयन गरेपछि उनले यस्तो बताएका हुन्। नेपाली नागरिक नै नभएपछि लामिछानेले मन्त्री र पार्टी सभापति पद पनि गुमाएका हुन्। कायममुकायम प्रधानन्यायाधीश हरिकृष्ण कार्की, न्यायाधीश विश्वम्भरप्रसाद श्रेष्ठ, ईश्वरप्रसाद खतिवडा, डाआनन्दमोहन भट्टराई र अनिलकुमार सिन्हाको संवैधानिक इजलासले लामिछानेको नागरिकतासम्बन्धी फैसला गरेको हो। राष्ट्रिय स्वतन्त्र पार्टीले कानुनी राज्यको अवधारणा पार्टीको मूल विचार भएकाले न्यायालयको फैसलालाई पार्टीले सदैव सम्मान गर्ने जारी विज्ञप्तिमा उल्लेख छ। शुक्रबार बसेको केन्द्रीय समितिको बैठकपश्चात महामन्त्री तथा प्रवक्ता डा मुकुल ढकालले जारी गरेको विज्ञप्तिमा सभापति पदमा केन्द्रीय समितिको बैठकबाट पार्टीको विधान बमोजिम अर्को व्यवस्था नभएसम्मका लागि पार्टीका उपसभापति डोलप्रसाद अर्याललाई पार्टीको कार्यवाहक सभापति चयन गरे उल्लेख छ। ढकालका अनुसार पार्टी संसदीय दलको नेतामा पार्टीका कार्यवाहक सभापति अर्याललाई चयन गरेको छ। लामिछानेको पद खारेज भएपछि प्रतिनिधि सभामा राष्ट्रिय स्वतन्त्र पार्टीका १९ सांसद रहेका छन्।"
एमालेले आज शहीद स्मृति कार्यक्रम गर्दै,"काठमाडौं : नेकपा (एमाले) ले आज शहीद स्मृति कार्यक्रम आयोजना गरेको छ। जहानियाँ राणा शासन अन्त्यका लागि शहादत प्राप्त गरेका वीर शहीदहरूको सम्मानमा तुल्सीलाल स्मृति प्रतिष्ठान, च्यासलमा आज मध्यान्ह १२ बजे शहीद स्मृति कार्यक्रम गर्न लागिएको एमालेका उपमहासचिव विष्णु रिमालले जानकारी दिए। उनका अनुसार विसं १९९७ मा शहादत प्राप्त गरेका शुक्रराज शास्त्री, धर्मभक्त, दशरथ चन्द र गंगालालप्रति सम्मान प्रकटगर्दै भावपूर्ण श्रद्धाञ्जली अर्पण गरी शहीद दिवस मनाउन लागिएको हो । कार्यक्रममा अध्यक्ष केपी शर्मा ओलीसमेत सहभागी हुनेछन्। शहीदहरूको सम्झना र सम्मानमा सरकारले हरेक वर्ष माघ १० देखि १६ गतेसम्म शहीद सप्ताह मनाउँदै आएको छ । शहीदको बलिदानीबाट नेपालमा लोकतान्त्रिक गणतन्त्र स्थापना भएको, संविधानसभाले संविधान जारी गरेर नेपालीलाई अधिकार सम्पन्न बनाएको उल्लेख गर्दै एमालेले नेपालको राजनीतिक, सामाजिक, न्यायिक अधिकार प्राप्तिका लागि शहीदले गरेको बलिदानीको स्मरण गर्न लागेको हो । सुखी नेपाली, समृद्ध नेपाल को लक्ष्य प्राप्त गर्नु नै शहीदप्रतिको सच्चा श्रद्धाञ्जलि हुने एमालेले जनाएको छ।"
चोख्याउन यसरी भएको थियो राज्यशक्तिको दुरुपयोग,"काठमाडौं : कुनै विदेशीले भिसामा नेपाल आएर तत्काल नेपाली पासपोर्ट लिन पाउँछ ? त्यो पासपोर्टले यात्रा गर्न मिल्छ ? अरूलाई मिल्दैन, रवि लामिछानेका हकमा भने राज्य मौन नै बसिदियो। त्यसैकारण लामिछानेले निर्वाचन आयोगमा पार्टी दर्ता गरे, चुनाव पनि जिते। त्यति मात्र होइन, उपप्रधान तथा गृहमन्त्री पनि बने। नेपाली नागरिकता लिने प्रक्रिया पूरा नगरेको भन्दै लामिछानेविरुद्ध सर्वोच्चमा मुद्दा पर्यो। त्यहाँ पनि लामिछानेलाई चोख्याउन सम्पूर्ण राज्य संयन्त्र परिचालन गरियो। तर, मुलुकको सर्वोच्च न्यायालयले भने मानेन। नेपाली नागरिकता लिने प्रक्रिया पूरा नगरेको भन्दै लामिछानेको नागरिकता रद्द गर्यो। सांसद बन्न अयोग्य भएको फैसला शुक्रबार गर्यो। लामिछाने ५१२९६६९८१ नम्बरको अमेरिकी पासपोर्टमा सन् २०१५ मे ११ मा नेपाल आएका थिए। उनले नेपाल आउँदा आफन्त भिसा लगाएका थिए। २०१५ मे २७ मै ०८८३४८३८ नम्बरको नेपाली पासपोर्ट बनाएका थिए। वर्क परमिट नलिई काम गरेको विवाद तीव्र भएपछि सन् २०१८ मा उनले अमेरिकी पासपोर्ट परित्याग गरेको घोषणा गरेका थिए। त्यसैकारण, सन् २०१५ देखि २०१८ सम्म उनको नागरिकता सक्रिय थियो कि निष्क्रिय ? भन्ने विवाद सुरु भयो। उनी स्वयंले स्वतः निष्क्रिय बनेको बताउँदै आए। तर, निष्क्रिय नागरिकताले त्यहीबीच, त्यसमा पनि अमेरिकाबाट आएको १६औं दिनमै कसरी नेपाली पासपोर्ट लिए ? भन्ने गम्भीर प्रश्न पनि उठिरहेको छ। नेपाल सार्वभौमसम्पन्न राष्ट्र हो। यसका मौलिक कानुन छन्। ती हरेक नागरिक र यसको चार किल्लाभित्र विदेशीलाई समेत बाध्यकारी हुन्छन्। नागरिकता र राहदानीसम्बन्धी त्यही कानुन लामिछानेका हकमा भने किन बाध्यकारी भएन ? भिसा लगाएर आएको व्यक्तिलाई नेपाली पासपोर्ट दिएको राज्यका निकाय स्वयं प्रतिरक्षामा किन उत्रे भन्ने प्रश्न गम्भीर रूपमा उठेको छ। उपप्रधान तथा गृहमन्त्री लामिछानेलाई जोगाउन राज्य संयन्त्रबाटै कानुनको अपव्याख्या भयो। नागरिकता ठगीको विषयमा त राज्यले अनुसन्धान गरेर आफैं मुद्दा लड्नुपर्ने थियो। तर सहन्यायाधिवक्ताले लामिछानेका पक्षमा बहस गरे। गृह मन्त्रालय, संसद्, निर्वाचन आयोगदेखि जिल्ला प्रशासन कार्यालय लामिछानेलाई जोगाउनतिर लागे। सहन्यायाधिवक्ता नै जोगाउन लागे : सहन्यायाधिवक्ता सञ्जीवराज रेग्मीले त सर्वोच्चमा अनागरिकले चुनाव लड्न पाउने कुतर्क गरे। लामिछानेको वचावटमा उत्रेका रेग्मी र न्यायाधीशबीच सवालजवाफ नै भयो। लामिछानेले विदेशी नागरिकता लिएपछि यहाँको नागरिकता कायम नरहेको तथा नेपाली नागरिकता पुनः प्राप्तिको प्रक्रिया अनिवार्य नभएको सहन्यायाधिवक्ता रेग्मीले इजलासमा तर्क गरेका थिए। जिल्ला प्रशासन कार्यालय काठमाडौं : प्रशासन कार्यालय लामिछानेको नागरिकता छानबिनबाटै पछि हटेको थियो। रविको नागरिकताले निवेदकलाई असर नगरेको प्रशासनको तर्क छ। उसले भनेको छ, निवेदक युवराज पौडेलले गृहसचिवलाई सम्बोधन गरी दिएको निवेदन तथा उजुरी उपर प्रचलित कानुनबमोजिम छानबिन तथा अनुसन्धान गरी आवश्यक कारबाही गर्न गृह मन्त्रालयले २०७९ मंसिर १२ को पत्रका साथ प्राप्त भएको सो उजुरी उपर कारबाही गर्न जिल्ला प्रहरी परिसर काठमाडौं पठाइएको हुँदा यस कार्यालयबाट निवेदकको कुनै अधिकार असर हुने कार्य गरिएको छैन। रिट निवेदन खारेज गरिपाऊँ। यद्यपि २०५० फागुन १० रविले काठमाडौं जिल्ला प्रशासनबाट नागरिकता लिएका थिए। प्रतिनिधिसभा : प्रतिनिधिसभाको जवाफ पनि प्रशासनको भन्दा कम थिएन। त्यहाँ भनिएको थियो, प्रतिनिधिसभाको के कस्तो कार्यबाट निवेदनको अधिकारमा असर परेको हो भन्ने खुलाउन नसकेको र प्रतिनिधिसभाको विपक्षी बनाउनु पर्नाका आधार र कारणसमेत खुलाउन नसकेको हुँदा रिट निवेदन खारेज भागी छ। निर्वाचन आयोग : निर्वाचन आयोगले पनि घुमाइफिराई त्यस्तै जवाफ दियो। प्रचलित संवैधानिक व्यवस्था र राजनीतिक दलसम्बन्धी ऐन तथा नियमावलीको व्यवस्थाअनुसार निर्वाचन आयोगले रास्वपा नामको दल दर्ता गरी दल दर्ता अभिलेखीकरण गरेको हो। आयोगमा दल दर्ताका लागि पेस हुँदा उक्त दलको सभापतिको रूपमा रवि लामिछानेलाई कानुनअनुसार चयन गरी आवश्यक कागजात पेस गरेको देखिँदा दल दर्ता गरेको विषय कानुनसम्मत छ। नेपालको संविधानको धारा १३७(२)ख मा संघीय संसद्को सदस्यको निर्वाचनसम्बन्धी विवाद र अयोग्यता सम्बन्धित विषय सम्मानित इजलासबाट कारबाही हुने विषय मानेको छ। धारा २४६(३) मा उम्मेदवारी दर्ता भइसकेको तर निर्वाचन परिणाम घोषणा भइनसकेको अवस्थामा उम्मेदवारको योग्यता सम्बन्धमा कुनै प्रश्न उठेमा त्यसको निर्णय आयोगले गर्ने व्यवस्था छ। रिट निवेदकले उल्लेख गरेको लामिछानेको प्रतिनिधिससा सदस्य पदमा दिएको उम्मेदवारीको अयोग्यताको विषयमा मुख्य निर्वाचन अधिकृतको कार्यालय चितवनले २०७९ मंसिर ८ मा स्पष्टीकरणसहित कागजात आयोगमा प्राप्त भएको र आयोगले जाचँबुझ गरी उजुरी प्राप्त मितिको ७ दिनभित्र अयोग्यताको बारेमा निर्णय गरिसक्नुपर्ने थियो। तर, यो समयभित्र २०७९ मंसिर ९ मा नै प्रतिनिधिसभा सदस्य चितवन २ को निर्वाचन परिणाम घोषणा भयो। घोषणापछि उम्मेदवारको अयोग्यताको विषय आयोगको अधिकार क्षेत्रभित्र नपर्ने भनी उजुरी उपर थप कारबाही गर्न परेन भनी २०७९ पुस १३ मा उजुरी तामेली राख्ने निर्णय भयो। यो निर्णय कानुनसम्मत भएकोले रिट निवेदन खारेज भागी छ, बहस नोटमा उल्लेख छ। यहाँ निर्वाचन आयोग पन्छिएको स्पष्ट देखिन्छ। प्रधानमन्त्री तथा मन्त्रिपरिषद्को कार्यालय : प्रधानमन्त्री तथा मन्त्रिपरिषद्को कार्यालय पनि जोगाउनमा पछि परेन। यसले भनेको थियो, नेपाली नागरिकले आफूखुसी विदेशी मुलुकको नागरिकता प्राप्त गरेमा नेपाली नागरिकता नरहने र नेपालको नागरिकता त्याग्न सूचना दिई सो सूचना दर्ता भएको मितिदेखि नागरिकता कायम नरहने भन्ने नागरिकता ऐन २०६३ र नियमावली २०६३ को व्यवस्थाबाट देखिन्छ। प्रतिनिधिसभा सदस्य पदमा उम्मेदवार हुन कानुनबमोजिम उम्मेदवारीको मनोनयन दर्ता भएकोमा जाँचबुझ गर्दा निजको योग्यता नभएको मनोनयन पत्र बदर हुने कानुनमा छ। चितवन क्षेत्र नंं २ बाट प्रतिनिधिसभा सदस्यमा उम्मेदवारी दिएका लामिछानेको उम्मेदवारी तथा मनोनयन पत्र दर्ता भई निज सो क्षेत्रबाट निर्वाचितसमेत भएको अवस्थामा हाल आएर नागरिकताको प्रमाणपत्रको वैधानिकताको विषय उठान गर्न उपयुक्त छैन। तसर्थ रिट निवेदन खारेज भागी छ। मनोनयन गर्दा बदर नभएकोले अरू कानुन नलाग्ने भन्दै प्रधानमन्त्री कार्यालयले चोख्याउने प्रयास गरेको थियो। गृह मन्त्रालय : गृह मन्त्रालयले पनि सबै चोख्याउनेलाई साथ दियो। भन्यो, नेपाल नगारिकता ऐन २०६३ को दफा १०(१) मा कुनै नेपाली नागरिकले आफूखुुसी विदेशी मुलुकको नागरिकता प्राप्त गरेपछि निजको नेपाली नागरिकता कायम रहने छैन भन्ने व्यवस्था छ। यो व्यवस्थाअनुसार आधिकारिक नेपाली नागरिक नगरेको भनी अनुमान गरी कारबाहीपश्चात् अघि बढाउन मिल्ने देखिँदैन। यस सम्बन्धमा उजुरी प्राप्त हुनासाथ सम्बन्धित निकायमा कारबाही तथा अनुसन्धान हुन लेखी पठाइएको हुँदा निवेदन जिकिर खारेज भागी छ। नागरिकताको विषयमा विवादमा परेका लामिछानेलाई गृह मन्त्री नै बनाएपछि प्रहरीले थप अनुसन्धानको काम रोक्यो। नागरिकतासम्बन्धी छानबिनको जिम्मेवार निकाय नै गृह मन्त्रालय हो। कन्फ्क्टि अफ इन्टरेस्ट मा उनलाई गृह मन्त्री बनाएको स्पष्टै थियो। आफन्त भिसामा नेपाल आएका लामिछानेले तत्कालीन अवस्थामा पनि नेपाली नागरिक सरह काम गरे। तर, राज्य भने गैरनागरिकले यसरी काम गर्दा बेवास्ता गरेर बस्यो। २०५० सालमा नेपाली नागरिकता प्राप्त गरेका लामिछाने रोजगारीका लागि अमेरिका गए। उनले २०७० फागुन ९ मा अमेरिकी नागरिकता लिए। फागुन २१ मा अमेरिकी राहदानी लिए। नेपालको नागरिकता ऐन २०६३ को दफा १० को उपदफा १ मा नेपालको कुनै नागरिकले आफूखुसी कुनै विदेशी मुलुकको नागरिकता प्राप्त गरेपछि निजको नेपाली नागरिकता कायम रहने छैन भन्ने उल्लेख छ। यो ऐनका आधारमा रवि २०७० फागुन ९ देखि नेपाली नागरिक रहेनन्। यही दफाको उपदफा ४ मा कुनै व्यक्तिलाई एकैसाथ नेपालको र विदेशी मुलुकको नागरिकता प्राप्त हुने अवस्था भएमा त्यस्तो व्यक्तिले १६ वर्ष उमेर पुगेको दुई वर्षभित्र कुनै एक मुलुकको नागरिकता रोज्नुपर्ने उल्लेख छ। त्यसरी नागरिकता नरोजेको अवस्थामा सो म्याद नाघेपछि त्यसको नेपाली नागरिकता स्वतः खारेज हुन्छ। रविले पनि धेरै विवाद आएपछि त्यागको प्रक्रिया गरेको देखिन्छ। लामिछानेले २०७५ जेठ ४ मा नेपालस्थित अमेरिकी दूतावासमा अमेरिकी नागरिकता र राहदानी त्याग गर्न निवेदन दिएका थिए। २०७५ असार ६ मा अध्यागमन विभागमा अमेरिकी नागरिकता र राहदानी त्याग गरेको जानकारी गराएका थिए। यसको ८ दिनपछि मात्रै अमेरिकाको स्टेट डिर्पाटमेन्टले यो निवेदन स्वीकार गरेको देखिन्छ। त्यसपछि लामिछानेले कानुनतः अहिलेसम्म पुनः नेपाली नागरिकता लिएका छैनन्। नेपाली नागरिकता कायम नरहेको अवस्थामा उनले पार्टी दर्ता गर्ने काम गरेको भन्दै २०७९ कात्तिक २८ मा निर्वाचन आयोगमा उजुरी परेको थियो। पार्टी दर्ता गरी प्रतिनिधिसभा सदस्यसमेत भएपछि अधिवक्ता रविराज बसौला र युवराज पौडलले रिट निवेदन दिएका थिए। यो बहस सर्वोच्च अदालतमा हेैर्दा हेर्दैमा छ। प्रधानमन्त्रीको कानुनी सल्लाहकारको रूपमा रहेको महान्यायाधिवक्ताको कार्यालय नै रविको पक्षमा लागेको घटनाक्रमले देखाउँछ। सहन्यायाधिवक्ता सञ्जीवराज रेग्मीले सर्वोच्च अदालतमा बुझाएको बहसनोटमा लामिछानेले २०७५ असार १४ मा अमेरिकी नागरिकता त्यागेको देखिँदा निज गैरनेपाली नागरिकता भन्ने जिकिर स्थापित हुन सक्ने देखिँदैन, भन्ने उल्लेख छ। रेग्मीको बहस नोटलाई नै आधार मान्दा पनि सरकारी संयन्त्र रविलाई चोख्याउन कसरी लागेको छ भन्ने कुरालाई स्पष्ट पार्छ। रेग्मीको बहस नोटमा नै जिल्ला प्रशासन कार्यालय काठमाडौं, प्रतिनिधिसभा, निर्वाचन आयोग, गृह मन्त्रालय, प्रधानमन्त्री तथा मन्त्रिपरिषद्को कार्यालयकै आधार देखाएर रिट निवेदन नै खारेजी भागी रहेको उल्लेख गरिएको छ। अमेरिकी नागरिक भएका लामिछाने २०७१ जेठमा अमेरिकी राहदानीमा नेपाल आए। २०७२ जेठ १३ मा पुरानो नेपाली नागरिकताकै आधारमा नेपाली राहदानी बनाए। एकएक कागजातमा चल्ने नेपाली सरकारी संयन्त्र यसरी कायम नरहेको नागरिकताको आधारमा राहदानी बनाउँदा चाल पाएन वा चाल पाएर पनि छोडिदियो ? यसले नेपालको सरकारी संयन्त्रमा गम्भीर प्रश्न उठेको छ। लामिछाने दुई देशको राहदानीमा विदेश आवतजावत गरिरहे। तर, त्यसप्रति राज्यको नजर पुगेको देखिएन। निर्वाचन आयोगले नेपाली नागरिक नभएको व्यक्ति पार्टी दर्ता गर्न नपाउने प्रावधान विपरीत दर्ता गरायो। उम्मेदवारको योग्यतामा नै नेपाली नागरिक हुनुपर्ने उल्लेख छ। मन्त्री हुनुपुर्व नै उजुरीसमेत परेकोले तालुक मन्त्रालय लामिछानेलाई दिएर राजनीतिक दल चुकेका छन्। जसले गर्दा प्रहरीबाट उनीविरुद्ध हुने तहिकात र अनुसन्धान नै रोकिएको छ। के भन्छन् घटनालाई नियालेकाहरू ? पूर्वप्रहरी नायब महानिरीक हेमन्त मल्ल ठकुरी लामिछाने माथि नैतिक कसी भएको भए यो विषय निक्र्योल नभएसम्म साइडमा लागिदिएको भए राम्रो हुने बताउँछन्। लामिछानेका हरेक गतिविधि हेर्दा उनले नेपालको कानुनलाई नगनेको देखिन्छ। उहाँले अनुसन्धान नसकिँदासम्म मन्त्री नै नभएको भए राम्रो हुन्थ्यो। भइ हाले पनि अर्को मन्त्रालयमा गएको भए हुन्थ्यो, उनले भने, उहाँले स्वार्थ बाझिने मन्त्रालयको नै जिम्मेवारी लिनुभयो। गृहका एक पूर्वउच्च अधिकारी एउटा गोजीमा नेपालको र अर्को गोजीमा विदेशको राहदानी बोकेर हिँड्ने नेपालमा धेरै रहेको बताउँछन्। भन्छन्, धेरै विदेशमा रहेका नेपालीको एउटा गोजीमा नेपाली र अर्को गोजीमा सम्बन्धित देशको राहदानी हुन्छ। यता हुँदा नेपाली राहदानीको प्रयोग गर्छन्। उता जाँदा त्यही देशको। उनले कानुनमा अस्पष्टताको फाइदा धेरै लिइरहेको बताए। अहिले रवि लामिछाने लाभ पदमा पुगेपछि यो प्रश्न उठ्यो। अब ऐन नै चाहियो, उनले भने। रविले नेपाल फर्किएर यहाँ बस्ने हो भन्ने भएपछि अमेरिकी नागरिकता र राहदानी निष्क्रिय गराउने प्रक्रियामा लाग्नु पर्थ्यो। विदेशी राहदानीमा भिसा आएपछि नेपाली नागरिकता थन्क्याउनु पर्थ्यो। अमेरिकाको राहदानी र भिसा हुँदाहुँदै यता पासपोर्ट लिनु हुन्थेन। कानुनमा विदेशी नागरिकता र राहदानी त्यागेपछि नेपाली नागरिकता लिने प्रक्रिया सहज नै छ। नागरिकता ऐनको दफा ११ मा पुनः नेपाली नागरिकता कायम हुन सक्ने व्यवस्था छ। त्यो दफामा भनिएको छ, कुनै नेपाली नागरिकले विदेशी मुलुकको नागरिकता प्राप्त गरेपछि पुनः नेपाल आई बसोबास गरेको र विदेशी मुलुकको नागरिकता त्यागेको निस्सा तोकिएको अधिकारीलाई दिएमा त्यस्तो निस्सा दर्ता भएको मितिदेखि निजको नेपाली नागरिकता पुनः कायम हुनेछ। तर लामिछानेले यो बाटो अख्तियार नै गरे। नेपालमा आएर बसे। सञ्चार माध्यममा काम गर्न थाले। उनको सञ्चार माध्यमको प्रस्तुति कानुनी व्यवस्थालाई दबाब र प्रभावमा रह्यो। उनले वर्क परमिट बिना नै काम गरे। लामिछानेले वर्क परमिट बिना काम गर्नु हुने थिएन। यो विवादका बीचमा लामिछानेले पुरानो नेपाली नागरिकता पेस गरेर निर्वाचन आयोगबाट २०७९ असार १७ मा आफ्नो नेतृत्वमा राष्ट्रिय स्वतन्त्र पार्टी दर्ता गराए। नागरिकता र राहदानीसम्बन्धी विवाद नसल्टाई राजनीतिक दलको गठन र चुनावमा सहभागी हुनु हुन्थेन। यो विषय अदालतमा विचाराधीन रहेको र फैसलाको सम्मुख भएको अवस्थामा गृहमन्त्री त झन् उनले हुनै हुँदैनथियो।"
कम्युनिस्ट आन्दोलनलाई नयाँ ढंगले संगठित गर्न जरुरी छ: मोहन बैद्य,काठमाडौं: नेकपा (क्रान्तिकारी माओवादीका) महासचिव मोहन बैद्यले कम्युनिष्ट आन्दोलनलाई नयाँ ढगले संगठति गर्न जरुरी रहेको बताएका छन्। शनिबार काठमाडौंमा इन्द्रमोहन सिग्देलद्वारा लिखित विचारधारात्मक संघर्ष पुस्तकको परिचर्चा कार्यक्रममा महासचिव बैद्यले कम्युनिस्ट आन्दोलन कमजोर हुँदै गएको अवस्थामा यसलाई नयाँ ढगले संगठति गर्न जरुरी रहेको बताए। कठिन संघर्षकाबीचबाट कम्युनिस्ट आन्दोलनलाई कसरी अघि बढाउने भन्नेबारेमा गम्भीरतापूर्वक सोच्ने बेला आएको पनि बैद्यले बताए। कम्युनिस्ट आन्दोलनलाई बलियो बनाउन विभिन्न शक्तिसँग एकताको कुरा भएपनि विप्लव नेकपा भने एकताबाट पछि हटेको उनको जिकिर छ।
"भ्रष्टाचार आरोपित लीलाराज पौडेलको स्वास्थ्य मन्त्रालयमा कनेक्सन, पटकपटक स्वास्थ्य मन्त्रीको निजी सचिव!","काठमाडौंः रामेछापको मन्थली नगरपालिकाका तत्कालीन प्रमुख प्रशासकीय अधिकृत हुँदा भ्रष्टाचार मुद्दा लागेका लीलाराज पौडेलको स्वास्थ्य तथा जनसंख्या मन्त्रालयमा सरुवा भएको छ। पौडेललाई स्वास्थ्य तथा जनसंख्या मन्त्री पदम गिरीको निजी सचिवमा रहने गरी ल्याइएको हो। पौडेलले मन्त्रीको निजी सचिवका रूपमा काम गरिरहेका छन्। पत्र तयारी भएपनि पौडेलले अझै बुझेका छैनन्। उनी हाल नीति योजना महाशाखामा रहेर काम गर्नेछन्। पौडेल यसअघि खगराज अधिकारी स्वास्थ्यमन्त्री हुँदा पनि निजी सचिवका रूपमा कार्यरत थिए। अधिकृत पौडेलले मन्थली नगरपालिकामा रहेर विभिन्न योजनाका नाममा करोडौँ रुपैयाँ भ्रष्टाचार गरेको आरोपमा अख्तियारमा उजुरी दर्ता भएको थियो। मन्त्रालयले पत्र दिएपछि निजी सचिवका रूपमा कार्यरत रहने छन्। स्वास्थ्य मन्त्रालयका एक अधिकारीले पौडेलले अझै निजी सचिवका रूपमा पत्र नबुझेको तर, मन्त्रीका दैनिक क्रियाकलापमा संयोजन गर्दै आएको बताए । अधिकृत पौडेलले मन्थली नगरपालिकामा रहेर विभिन्न योजनाका नाममा करोडौँ रुपैयाँ भ्रष्टाचार गरेको आरोपमा अख्तियारमा उजुरी दर्ता भएको थियो। यसअघि खगराज अधिकारी स्वास्थ्य मन्त्री हुँदा प्रमुख स्वकीय सचिव रहेका पौडेल अहिलेपनि पदम गिरीको सचिवालयमा रहेर काम गरिरहेका छन्। उनले भने, 'उहाँमाथि सम्पत्ति शुद्धीकरणमा दुईवटा र अख्तियारमा पाँचवटा उजुरी परेको थियो। सोही आधारमा हामीले फाइलमा अख्तियारमा पठाएका हौं। अधिकृत पौडेलले मन्थली नगरपालिकामा रहेर विभिन्न योजनाका नाममा भ्रष्टाचार गरेको आरोपमा अख्तियारमा उजुरी दर्ता भएको थियो। जिल्ला प्रशासन कार्यालय सिन्धुलीका नायव सुब्बा लक्ष्मण भुजेलले पौडेलमाथि परेको उजुरीको फाइल अख्तियारमा पठाइएको बताए। उनले भने, 'उहाँमाथि सम्पत्ति शुद्धीकरणमा दुईवटा र अख्तियारमा पाँचवटा उजुरी परेको थियो। सोही आधारमा हामीले फाइलमा अख्तियारमा पठाएका हौं। सम्पत्ति शुद्धीकरणको दुईवटा मुद्दा फैसला हुनै बाँकी छ। उनी माथिको अनुसन्धान अहिले पनि विचाराधीन छ। नगरपालिकाको प्रमुख प्रशासकीय अधिकृत पदमा बसेदेखि हालसम्म पालिकाभित्र निर्माणाधीन सडक, भवनलगायतका विकास निर्माणमा उपभोक्ता समिति र निर्माण व्यवसायीमार्फत लाखौँ कमिसन लिने गरेको उजुरीकर्ताको आरोप छ। उनले नगरसभाबाट पारित नै नगराई योजनाहरू उपभोक्ता समिति र निर्माण व्यवसायीलाई दिएर लाखौँ रकम कमिसन लिने गरेको, अतिथि सत्कारका नाममा लाखौँ रकम नियम विपरीत कार्यालयबाट लिई भ्रष्टाचार गरेको आरोप छ। पौडेलले कार्यालयको गाडी मर्मत र इन्धनमा नक्कली फर्जी बिल बनाई लाखौँ रकम भ्रष्टाचार गर्ने गरेको साथै कार्यालयमा आवश्यक नै नभएका फर्निचर र स्टेसनरी सामग्री बजार मूल्यभन्दा बढीमा खरिद गरेको बिल राखी भुक्तानी गरेर व्यवसायीसँग रकम असुल्ने गरेको दाबीसमेत उजुरीमा गरिएको छ। उनले नगरसभाबाट पारित नै नगराई योजनाहरू उपभोक्ता समिति र निर्माण व्यवसायीलाई दिएर लाखौँ रकम कमिसन लिने गरेको, अतिथि सत्कारका नाममा लाखौँ रकम नियम विपरीत कार्यालयबाट लिई भ्रष्टाचार गरेको आरोप छ। यसैगरी आर्थिक वर्ष ०७७७८ मा उपभोक्ता समिति गठन नै नगरी वडाको सिफारिसबिना आफूखुसी रकम वितरण गर्दै किर्ते कागजात बनाई करोडौँ भ्रष्टाचार गरेको आरोप पनि उनीमाथि लागेको छ। यस्तै मन्थली अस्पतालमा आवश्यक उपकरण र औषधि खरिद गर्दा राष्ट्रिय दैनिक पत्रिकामा सूचना नै ननिकाली कोटेसनमा खरिद गरी लाखौँ रुपैयाँ भ्रष्टाचार गरेको, आव ०७८७९ मा पालिकाभित्र रहेका विभिन्न फाँटहरूको रकम रकमान्तर गरी भ्रष्टाचार गरेको भन्दै उजुरीकर्ताले अख्तियारमा उजुरी दर्ता गराएका हुन्। यस्तै, अधिकृत पौडेलले मन्थली माध्यमिक विद्यालयसँग साँठगाँठ गरी कक्षा १० सम्म अध्ययनरत विद्यार्थीबाट मासिक शुल्क असुल्ने गरेको, विद्यालयको भवन निर्माण गर्दा टेन्डर प्रक्रिया नै नगरी उपभोक्ता समितिमार्फत काम गराएर लाखौँ रुपैयाँ असुल्ने गरेको, आफ्नै कर्मचारीलाई वर्षैपिच्छे कृषि अनुदान रकम दिएर अनियमितता गरी राज्यको ढुकुटीलाई दुरुपयोग गर्दै गैरकानुनी रूपमा अकुत सम्पत्ति कमाएको उजुरीकर्ताको दाबी छ। पौडेलले आफूले क्लीन चीट पाइसकेको बताए। उनले अन्नपूर्णसँग भने, अख्तियार दुरुपयोग अनुसन्धान आयोग समक्ष जवाफ पेश गरेको छु। मैले क्लीन चीट पाएको छु।"
आइतबार देशका दुईवटा प्रदेशमा वर्षा हुने,काठमाडौं : आइतबार दिउँसो देशका दुईवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार सुदूरपश्चिम प्रदेश र कर्णाली प्रदेशका एकदुई स्थानमा हल्का वर्षाको सम्भावना छ। आइतबार राति पनि सुदूरपश्चिम प्रदेश र कर्णाली प्रदेशका एकदुई स्थानमा हल्का वर्षाको सम्भावना रहेको महाशाखाले जनाएको छ। साथै सुदूरपश्चिम प्रदेश र कर्णाली प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना छ।
"इरानमा दुई दिनमा तीन सवारी दुर्घटनामा ९ जनाको मृत्यु, २० घाइते",तेहरान : इरानको दक्षिणपूर्वी प्रान्त केरमानमा शनिबार एक इन्टरसिटी सडकमा सवारी सवारीसाधनहरू एकापसमा ठोक्किँदा दुई जनाको मृत्यु भएको छ। अन्य १३ जना घाइते भएको आईआरआईबी समाचार एजेन्सीले जनाएको छ। करमान शहरबाट सिरजान शहर जाने सडकमा दुईवटा सेमीट्रेलर ट्रक र पाँचवटा सेडान एक आपसमा ठोक्किँदा ती दुर्घटना भएको आईआरआईबीले देशको आपतकालीन सेवाका प्रवक्ता मोजताबा खालेदीलाई उद्धृत गर्दै जनाएको छ। शनिबार बिहान पनि उत्तरपूर्वी प्रान्त खोरासान रजावीमा सडकमा तीनवटा सवारीसाधनको ठक्करबाट तीन जनाको मृत्यु हुनाका साथै अन्य चारजना घाइते भएका छन्। यसैगरी शुक्रबार राति उत्तरपश्चिमी प्रान्त कुर्दिस्तानमा बस र मिनीबस ठोक्किँदा भएको सडक दुर्घटनामा चार जनाको मृत्यु भएको छ। साथै तीन जना घाइते भएका छन्।
राजनीतिक स्थायित्वका लागि बनेका समीकरण टुट्न दिनुहुँदैन : ईश्वर पोखरेल,"दोलखा: नेकपा (एमाले) का वरिष्ठ उपाध्यक्ष ईश्वर पोखरेलले राजनीतिक स्थायित्वका लागि बनेको समीकरण टुट्न दिन नहुने बताएका छन्। अहिले बनेको समीकरण अनुसार नै अगाडि बढ्नुपर्ने उल्लेख गर्दै पोखरेलले राजनीतिक दलहरुबीच भएको सहमतिलाई अक्षरसः पालना गर्नुपर्ने बताए। नेकपा एमाले सिन्धुपाल्चोक मोर्चा सङ्गठनले दोलालघाटमा आयोजना गरेको कार्यक्रममा वरिष्ठ उपाध्यक्ष पोखरेलले चारैतिरको घेराबन्दीका बीचमा पनि एमाले अहिले नेतृत्वदायी भूमिकामा रहेको बताए। एमाले राष्ट्रिय राजनीतिको मियो रहेको उनको भनाइ छ। उनले भने, 'एमाले प्रतिकूलतालाई चिर्दै अघि बढेको छ। यो समीकरणलाई टुट्न र भत्कन दिनु हुँदैन।' सबैलाई एकताबद्ध बनाएर लैजानुपर्नेमा उनको जोड छ। अहिलेको समीकरण राजनीतिक स्थायित्वका लागि भएको उल्लेख गर्दै पोखरेलले हिजोको कमीकमजोरीबाट अनुभव र शिक्षा लिएर अगाडि बढ्नुपर्ने आवश्यकता औँल्याए। एमाले मत मिलाउने मात्रै नभई मन मिलाउने पार्टी भएको पोखरेलको भनाइ छ।"
लैंगिक हिंसा रोक्न किशोर किशोरीको अभियान,"बीरेन्द्रनगर: बीरेन्द्रनगर नगरपालिका२ मा किशोर किशोरीहरूले लागुऔषध दुर्व्यसन तथा लैगिक हिंसाविरुद्ध अथियान थाल्ने बताएका छन्। लागुऔषध दुर्व्यसन, विभेद र हिंसामुक्त समाज निर्माण गर्न आवाज संस्थाले आयोजना गरेको विद्यालय उमेरका किशोर किशोरीहरूलाई अभिमुखीकरण कार्यक्रममा सहभागीले यस्तो बताएका हुन्। जनप्रभात मावि कोल्डाँडामा कक्षा १० मा अध्यायनरत छात्रा सन्ध्या विकले दुर्व्यसन तथा हिंसामुक्त समाज बनाउन संगठित भएर अभियान थाल्नुपर्ने बताइन। उनले भनिन्, 'समाजमा दुर्व्यसन र हिंसाका घटनाहरू लुकेर बसेका छन्। हाम्रो राज्यले सुरक्षाको ग्यारेण्टी गर्ने हो भने सूचना दिनका लागि हामी तयार हुन्छौँ। बालक्लव तथा विभिन्न समूह गठन गरेर हिंसा, विभेद र दुर्व्यसनकाविरुद्ध अभियान थाल्न सकिन्छ । यसबाट हिंसा, विभेद र दुर्व्यसनमुक्त समाज बनाउन सकिन्छ।' अर्का छात्र भरतप्रसाद चौलागाईले समाजमा हुने लागुऔषध दुर्व्यसन, बालविवाह, बहुविवाह, घरेलु हिंसा जस्ता सामाजिक विकृति र बिसंगतिविरुद्ध सामूहिक रुपमा आवाज उठाउनुपर्ने बताए।"
धनुषाबाट पेस्तोलसहित दुई युवक पक्राउ,"जनकपुरधाम : धनुषा प्रहरीले पेस्तोलसहित दुई जना युवकलाई पक्राउ परेको छ। धनुषा प्रहरीले पक्राउ परेका धनुषाको मिथिला नगरपालिका६ का २८ वर्षीय रोशन महतो र सोही ठाउँका ३६ वर्षीय शंकर महतोलाई शनिबार पत्रकार सम्मेलनको आयोजना गरी सार्वजनिक गरेको हो। इलाका प्रहरी कार्यालय महेन्द्रनगर र जिल्ला प्रहरी कार्यालय धनुषाबाट खटेको संयुक्त प्रहरी टोलीले उनीहरूलाई मिथिला नगरपालिका२ नक्टाझिझस्थित विश्वकर्मा चोकबाट पक्राउ गरेको धनुषाका प्रहरी प्रमुख प्रहरी उपरीक्षक विश्वराज खड्काले जानकारी दिए। बिहीबार राति करिब ८ बजेको समयमा मिथिला नगरपालिका२ विश्वकर्मा चोकमा एक पुरुष पेस्तोल बोकेर गइरहेको गोप्य सूचनाका आधारमा खटेको प्रहरी टोलीले रोशनलाई शंकास्पद अवस्थामा पक्राउ गरेको थियो। महतोलाई चेकजाँच गर्दा उनको साथबाट ग्रीपको बीच भागमा पहेलो रंगको पाँच कोण भएको धातुको तारा आकारको चित्र अंकित माउजर पेस्तोल एक थान, पेस्तोलमा लोड गरिएको म्याग्जिन एक थान र म्याग्जिनमा लोड भएको केएफसेभेन प्वाइन्ट सिक्स फाइभ उल्लेख भएको गोली दुई थान बरामद भएको थियो।"
'स्लेट' खानी बन्द गर्न निर्देशन आएपछि थामी समुदाय चिन्तित,"दोलखा: गौरीशङ्कर संरक्षण क्षेत्रले दोलखा विगु गाँउपालिका वडा नम्बर ७ आलम्पुको थामी समुदायले पुख्यौली पेशाकै रुपमा उत्खनन् गर्दै आएको स्लेट खानी बन्द गर्न भनेपछि उनीहरू चिन्तित भएका छन्। आम्दानीको मुख्य स्रोतको रुपमा रहेको स्लेट खानी दर्ता गरेरमात्र चलाउनु भन्दै संरक्षण क्षेत्रले बन्द गरिदिएपछि समस्यामा परेको स्थानीय कालुमान थामीले बताए। स्लेट खानीको ढुङ्गा निकालेर घर छाउन मिल्ने बनाएर बेच्ने र त्यसैको आम्दानीले परिवार पाल्ने गर्दै आएको कालुमानले बताए। अब खानी नै बन्द भएपछि परिवार कसरी पाल्ने भन्ने पीरले कालुमानलाई सताउन थालेको छ। वडा नम्बर ७ आलम्पुका ७४९ घरधुरीमा दुई सय थामी परिवारले स्लेट निकाल्ने ठाँउ छुट्टाएर सोही अनुसार बिक्री वितरणको लागि स्लेटलाई आकार दिदै आएका छन्। उनीहरूले स्लेट निकालेपछि जिल्लाका बिभिन्न ठाँउबाट आवश्यकता अनुसारको स्लेट खरीद गर्न मानिसहरू गाँउमै पुग्ने गरेका थिए। खानीबाट दैनिक २५३० फिट स्लेट निकालेर घरमा छाउन मिल्ने बनाएर प्रति फिट ३५ रुपैयाँसम्ममा बेच्ने गरेको कालुमानको भनाइ छ। खानी दर्ता गरेर चलाउन आफ्नो आर्थिक हैसियत नपुग्ने उनी बताउँछन्। आलम्पु गाग्रोफुटेको स्लेट खानीबाट २०१३ सालदेखि थामी समुदायका मानिसले स्लेट निकालेर घर छाउन थालेको र २०१७ सालदेखि आर्थिक उर्पाजनको स्रोत बनाएको स्थानीयले बताए। गौरीशङ्कर संरक्षण क्षेत्रले खानी सञ्चालनमा रोक लगाएपछि मानिसहरू स्लेट लिन गाँउमा आउन छोडेकोले अहिले सबै परिवारको झण्डै डेढ करोड बराबरको स्लेट अलपत्र अवस्थामाछ। वर्षमा सात महिना सञ्चालन हुने खानीबाट स्लेट निकालेर वर्षदिन परिवारको गुजारा हुनेको गरेको थियो। अहिले संरक्षण क्षेत्रले दर्ता गर्नुपर्ने निर्देश जारी गरेपछि स्लेट बिक्री नभएर आर्थिक सङ्कटमा परेको थामी समूदायका मानिस बताउँछन्। अहिले पनि गाँउमा स्लेट लिन आउने मानिसले प्रति स्क्वायर फिट ३० रुपैया संरक्षण क्षेत्रलाई राजश्व बुझाएरै लाने गरेका छन्। खानीनै दर्ता गर्नुपर्छ भन्नु सिमान्तकृत थामी समुदायलाई स्लेट निकाल्न नदिने षडयन्त्रमात्र भएको स्थानीय बताउछन्। स्लेट खानीमा काम गर्न नपाईने भयो भने स्थानीय स्तरमा उत्पादन हुने आलु, कोदो र गहुँले परिवारको गुजारा तीन महिना पनि नचल्ने मकर थामीको भनाइ। गौरीशङ्कर संरक्षण क्षेत्र आयोजनाका प्रमुख मधु क्षेत्रीले स्थानीय थामी समुदायका मानिसलाई स्लेट निकाल्न बन्देज लगाउन नचाहेको तर खानी सम्बन्धि नयाँ कानुनअनुसार दर्ता गरेरमात्र उत्खनन् गर्न भनेको बताए।"
अन्तर्राष्ट्रिय उडान पुनः सञ्चालन,"काठमाडौं : त्रिभुवन अन्तर्राष्ट्रिय विमानस्थलमा अध्यागमन विभागको सर्भर डाउन हुँदा दुई घण्टा अवरुद्ध बनेको अन्तर्राष्ट्रिय उडान पुनः सञ्चालनमा आएको छ। विमानस्थलका महाप्रबन्धक प्रेमनाथ ठाकुरका अनुसार अहिले म्यानुअली रूपमा अन्तर्राष्ट्रिय उडान भइरहेको छ। 'अहिले म्यानुअली रूपमा उडान सामान्य रूपमा भइरहेको छ। सबै सरकारी सर्भर डाउन भएकाले समस्या आएको अध्यागमन कार्यालयले जानकारी दिएको छ,' उनले भने। अहिले जहाज उडान तथा अवतरणमा कुनै समस्या नभएको उनको भनाइ छ। यात्रुको व्यवस्थापनमा केही समस्या भएको र विमानस्थलमा यात्रुको भिड बढेको उनले जानकारी दिए। अध्यागमनको सर्भर डाउन हुँदा अन्तर्राष्ट्रिय हवाई उडान प्रभावित भएको थियो। केहीबेर अघि इण्डिगो एयरको जहाज भारतको नयाँदिल्ली उडेको छ भने फ्लाई दुबईको जहाज भर्खरै अवतरण गरेको छ। कतार एयरवेजको जहाज पनि अवतरणको तयारीमा रहेको उनले बताए। महाप्रबन्धक ठाकुरले विगतमा पनि यस किसिमको समस्या उत्पन्न हुने गरेको भन्दै विमानस्थलको सेवालाई चुस्त र प्रभावकारी बनाउन आइतबार अध्यागमनसँग बैठक बसेर आवश्यक निर्णय लिइने बताए। उनले सबै सरकारी सर्भर डाउन भएकाले आजको समस्या आएको बताए।"
कन्सर्टको भीडमा नौ जनाभन्दा बढी घाइते,धनकुटा : धनकुटा महोत्सवमा कन्सर्ट हेर्न गएका नौ जनाभन्दा बढी घाइते भएका छन्। शनिबार भएको गायक प्रमोद खरेलको कन्सर्ट हेर्न पुगेका उनीहरू भीडमा परी घाइते भएका हुन्। घाइतेको धनकुटा अस्पतालमा उपचार हुन नसकी धरानको बिपी कोइराला विज्ञान प्रतिष्ठानमा पठाइएको अस्पतालको इमर्जेन्सी शाखाले जानकारी दिएको छ। अत्यधिक भीडका कारण झण्डै नौ जनाभन्दा बढी दर्शक घाइते भएकाले उपचारका लागि अस्पताल लगिएको प्रहरी उपरीक्षक लक्ष्मीप्रसाद अधिकारीले जानकारी दिए। घाइते भएकाको विवरण र क्षति भने यकिन हुन नसकेको कलाकार संयोजन समितिका संयोजक रिदम श्रेष्ठले जानकारी दिए। उनका अनुसार आजका सबै कार्यक्रम स्थगन भएको छ। रासस
सरकारको केन्द्रीय सर्भर फेरि 'डाउन',"काठमाडौं : सरकारको केन्द्रीय सर्भर फेरि बन्द भएको छ। राष्ट्रिय सूचना केन्द्रका एक अधिकारीका अनुसार शनिबार साँझ साढे ७ बजेदेखि फेरि सर्भर बन्द भएको हो। केही समयअघि मात्रै पाँच घन्टा बन्द रहेको सर्भर सञ्चालमा आएको थियो। प्राविधिक कारणले समस्या आएको बताइए पनि सर्भरमा गम्भीर समस्या देखिएको ती अधिकारीको भनाइ छ। 'सर्भरमा ह्याकरहरूले अट्याक गर्ने प्रयास गरेको थियो। त्यस विषयमा हामी अध्ययन नै गरिरहेका छौं,' उनले भने। उनले दोस्रोपटक पनि सर्भर डाउन भएपछि गम्भीर समस्या भएको हुनसक्ने आँकलन गरे। उनले समस्या समाधानका लागि प्राविधिकहरू खटिरहेको बताए।"
सरकारी सर्भरमा विदेशी ह्याकरको निरन्तर अट्याक,"काठमाडौं : नेपालको सरकारी सर्भरमा विदेशी ह्याकरले निरन्तर अट्याक गरेका छन्। शनिबार सिंहदरवारमा रहेको सरकारको केन्द्रीय सर्भरमा निरन्तर अट्याक भएको हो। राष्ट्रिय सूचना केन्द्रका सहनिर्देशक रमेश पोखरेलले सरकारी सर्भरमा अट्याक प्रयास भइरहेको बताए। उनले डेटा चोरी गर्ने उद्देश्यले पटकपटक प्रयास भइरहेको बताए। 'विदेशी ह्याकरहरूले पटकपटक अट्याक गरिरहेका छन्। जसका कारण केन्द्रीय सर्भर डाउन भइरहेको छ। हाम्रा प्राविधिक साथीहरूले सर्भर सुरक्षाका लागि निरन्तर खटिरहनुभएको छ,' उनले अन्नपूर्णसँग भने। ह्याकरले पहिलोपटक शनिबार १२ बजेतिर अट्याक गरेको राष्ट्रिय सूचना केन्द्रका एक अधिकारीले बताए। झन्डै पाँच घन्टापछि रिकभर भएको सर्भर फेरि साढे ७ बजे ह्याकरको अट्याककै कारण बन्द भएको ती अधिकारीको भनाइ छ। 'सुरुमा हेर्दा सामान्य प्राविधिक समस्या होला भन्न ठानेका थियौं। तर पटकपटक सर्भरमाथि अट्याक प्रयास भइरहेको छ। डेटा सुरक्षाका लागि भए पनि साथीहरू खटिरहुनभएको छ,' ती अधिकारीले भने। सरकारको केन्द्रीय सर्भर डाउन हुँदा अति संवेदनशील क्षेत्रहरूको काम प्रभावित बनेको छ। अध्यागम विभागको सफ्टवेयर नचल्दा विदेशबाट आवत जावत गर्नेहरूको विवरण संकलनमा समेत समस्या आएको छ। त्रिभुवन अन्तर्राष्ट्रिय विमानस्थलका अध्यागमन कार्यालयका प्रमुख बासु घिमिरेले सर्भर डाउन हुँदा म्यानुअलीरूपमा विवरण संकलन गर्नुपरेको बताए। सर्भरमै समस्या हुँदा उडानसमेत प्रभावित बनेको थियो।"
फर्निसिङमा आगलागी हुँदा लाखौँको क्षति,"झापा : दमक नगरपालिका६ स्थित फर्निचर लाइनमा रहेको बालाजी फर्निसिङमा शनिबार साँझ आगलागी भएको छ। विकास भट्टराईले सञ्चालन गरेको फर्निसिङमा शनिबार साँझ ७ बजे भएको आगलागीबाट फर्निसिङमा राखिएका अधिकांश सामान नष्ट हुन पुगेको थियो। आगलागीको कारण खुल्न सकेको छैन। आगलागीबाट फर्निसिङका कुर्सी, टेबल, तन्नालगायतका घरायसी सामान नष्ट भएका छन्। स्थानीय भगवान् बस्नेतको घरको भुइँतलामा रहेको पसल बन्द गरेर पुगेलगत्तै आगजनी भएको खबर आएको पीडित भट्टराईले बताए। आगजनीबाट लाखौँ मूल्यका सामान जलेर क्षति पुगेको दमक६ का वडाध्यक्ष टेकबहादुर थापाले बताए। उनका अनुसार आगलागी दमक, उर्लाबारी, गौरादहको वारुणयन्त्र, प्रहरी तथा स्थानीयवासीको सहायताबाट नियन्त्रणमा आएको थियो। क्षतिको विवरण संकलन कार्य भइरहेको इलाका प्रहरी कार्यालय दमकका प्रहरी नायब उपरीक्षक दिलीप गिरीले बताए। यही माघ १ गते दमक६ कै नमूना बजारका छवटा पसलमा आगजनी हुँदा दुई करोड बढी मूल्यका धनमालमा क्षति हुन पुगेको थियो।"
अपांगता भएका ५४ जनालाई ह्वील चेयर सहयोग,वीरगन्ज : पर्सा र बाराका ५४ जना अपांगता भएका व्यक्तिलाई ह्वील चेयर वितरण गरिएको छ। शनिबार वीरगन्जको आदर्शनगरस्थित जैन तेरापन्थ भवनमा आयोजित कार्यक्रममा दुवै जिल्लाका गरी ५४ जना अपांगता भएका व्याक्तिलाई एकेक थान ह्वील चेयर प्रदान गरिएको हो। आर्थिक रूपमा विपन्न रहेका शारीरिक अपांगता भएकाहरूलाई जीवनयापनमा असहजता भएपछि उनीहरूलाई वीरगन्जमा बोलाएर ह्वील चेयर प्रदान गरेको उपकार सेवा नेपालकी अध्यक्ष विद्यादेवी सरावगीले बताइन्।
मोटरसाइकलको ठक्करबाट पैदलयात्रीको मृत्यु,काठमाडौं : सुनसरीको रामधुनी नगरपालिका५ मा शुक्रबार बेलुकी मोटरसाइकलको ठक्करबाट पैदलयात्रीको मृत्यु भएको छ। मृत्यु हुनेमा अन्दाजी २८ वर्षीय पुरुष रहेका छन्। दुर्घटनामा गम्भीर घाइते भएका उनको उपचारका क्रममा धरान घोपास्थित विपि कोइराला स्वास्थ्य विज्ञान प्रतिष्ठानमा मृत्यु भएको हो। शुक्रबार बेलुकी साढे ७ बजे नम्बर खुल्न नसकेको सवारी साधनले को २४ प ३७५ नम्बरको मोटरसाइकललाई ठक्कर दिएको थियो। उक्त मोटरसाइकलले पैदल हिँडिरहेका पुरुषलाई ठक्कर दिएको इलाका प्रहरी कार्यालय पकलीले जनाएको छ। मोटरसाइकलसहित चालकलाई प्रहरीले नियन्त्रणमा लिएको छ। ठक्कर दिएर सवारी साधनसहित फरार रहेका चालकको भने खोजी भइरहेको छ।
विशेषज्ञ सेवासहितको पोलिक्लिनिक सञ्चालन,"अर्घाखाँची: सन्धिखर्कमा विशेषज्ञ चिकित्सक र सेवासहितको सन्धिखर्क पोलिक्लिनिक प्रालि सञ्चालनमा आएको छ। सामान्य बिरामी हुँदा पनि जाँच र उपचारका लागि बुटवल तथा काठमाडौं जाने बाध्यता पोलिक्लिनिक सञ्चालन भएपछि हटेको छ । गुणस्तरीय स्वास्थ्य सेवा हाम्रो प्रतिबद्धता भन्ने नाराका साथ सन्धिखर्क नगरपालिका१ को हल लाइनमा स्थापना गरिएको सन्धिखर्क पोलिक्लिनिकको आज औपचारिक कार्यक्रमबीच पूर्वउपप्रधानमन्त्री तथा प्रतिनिधिसभाका सदस्य टोपबहादुर रायमाझीले उद्घाटन गरेका हुन्। नेकपा (एमाले)का केन्द्रीय सचिव रायमाझीले स्वास्थ्य सेवालाई सर्वसुलभ बनाउन सबै एकजुट हुनुपर्ने बताए। उनले स्वास्थ्य क्षेत्रको विकासमा सरकारी मात्र नभएर निजी क्षेत्रको पनि भूमिका अपरिहार्य भएको बताए। पोलिक्लिनिकमा अत्याधुनिक प्रयोगशाला सेवा, कलर डप्लर अल्ट्रासाउन्ड सेवा, इसिजी सेवा, डिजिटल एक्सरे सेवा, अब्जरभेसन सेवा, अक्सिजन सेवा, नेबुलाइजेसन सेवा, इमर्जेन्सी सेवा, फ्याक्चर, प्लास्टर सेवा, फार्मेसी लगायतका सेवा रहेको अध्यक्ष राजेन्द्र श्रेष्ठले बताए। उनले ८० वर्षमाथिका ज्येष्ठ नागरिक र महिला स्वयंसेविकाको जाँचमा ५० प्रतिशत छुटको व्यवस्था रहेको पनि जानकारी दिए।"
मनाङ अस्पतालमै छैन एम्बुलेन्स,"मनाङ : जिल्ला अस्पताल मनाङमा एम्बुलेन्स नभएपछि बिरामीलाई समस्या भएको छ। एम्बुलेन्स अभावका कारण बिरामी समयमै स्वास्थ्य उपचार पाउनबाट वञ्चित हुँदैआएका छन्। एम्बुलेन्स अभावका कारण बिरामी उपचारका लागि अन्य सवारी साधनमा कष्टकर यात्रा गर्न बाध्य छन्। पर्यटकीय क्षेत्र मनाङमा आएका बाह्य तथा आन्तरिक पर्यटकलाई पनि बिरामी पर्दा स्वास्थ्य संस्था जान समस्या भइरहेको छ। पर्यटक तथा स्थानीयलाई अस्पतालसम्म पुर्याउन एम्बुलेन्सको एकदमै खाँचो रहेको जिल्ला अस्पतालका प्रमुख डा रहमद अन्सारीले बताए। 'अस्पतालसित एम्बुलेन्स छैन, गम्भीर प्रकृतिका बिरामीलाई अन्यत्र रिफर गर्नुपर्ने अवस्था भएमा एम्बुलेन्स खोज्दाखोज्दै बिरामीको ज्यान जाने हो कि भन्ने त्रास हुन्छ', उनले भने। उनका अनुसार गाउँपालिकामा भएका एम्बुलेन्स बिग्रिएर थन्किएका छन्। जिल्ला रेडक्रस सोसाइटीसित भएको एम्बुलेन्स मनाङ ङिस्याङ गाउँपालिकामा बिग्रिएर थन्किएको छ। सदरमुकाम चामे गाउँपालिकाको एम्बुलेन्स पनि बिग्रिएको छ। 'अस्पतालसित आफ्नै एम्बुलेन्स एकदमै आवश्यक छ', डा अन्सारीले भने। एम्बुलेन्सका लागि रेडक्रसको भर पर्नुपर्ने अवस्थाको अन्त्य गर्न अस्पतालले स्थानीय, प्रदेश र संघीय सरकारलाई गुहार्दै आएको छ। प्रमुख जिल्ला अधिकारी सुप्रभा खनाल ढुंगेलले पटकपटकको बैठकमा एम्बुलेन्सको आवश्यकताबारे छलफल गरी सम्बन्धित निकायसँग माग गर्दै आएको बताए। एम्बुलेन्स अभाव हुँदा गत वर्ष बिरामी हुँदा हेलिकप्टर चार्टड गरेर पोखरा गएको स्थानीय कर्मछिरिङ गुरुङले बताए। सरकारले एम्बुलेन्स सेवा उपलब्ध गराएको अवस्थामा नागरिकले सास्ती भोग्नु नपर्ने उनको भनाइ छ। मनाङमा कोही गम्भीर बिरामी भएमा अस्पताल पुर्याउन हेलिकोप्टरको भर पर्नुपर्ने हुन्छ। तर यहाँको मौसम अधिकांश समय प्रतिकूल रहने हुँदा सडककै भर पर्नुपर्ने स्थानीयवासी बताउँछन्।"
सांस्कृतिक संस्थान सबै नेपालीको साझा थलो बनोस्ः मन्त्री किराती,"काठमाडौं: संस्कृति पर्यटन तथा नागरिक उड्डयनमन्त्री सुदन किरातीले सांस्कृतिक संस्थान सबै नेपालीको साझा संस्कृतिको फुलबारी बन्नुपर्ने बताएका छन्। संस्थानद्वारा आयोजित वसन्त शास्त्रिय उत्सव २०७९ तथा कलाकार प्रशिक्षणअन्तर्गत २९औं व्याजका प्रशिक्षार्थीको दिक्षान्त समारोहमा बोल्दै मन्त्री किरातीले भने, राजा महाराजाले एउटा मुल्यमा स्थापना गरेको यो संस्था अहिले गणतान्त्रिक संस्कृतिमा रुपान्तरित भएको छ। यो संस्था सबै नेपालीको साझा संस्कृतिको थलो बन्नुपर्छ। संस्थानद्वारा सञ्चालित अभिनय, नृत्य, गायन तथा बाद्यबादन विधामा ६ महिना प्रशिक्षण लिएका विद्यार्थीहरुको दीक्षान्त समारोहमा उनीहरुले आआफ्नो विधामा आकर्षक प्रस्तुति दिएका थिए। सबै विधाका करिब डेढ सय विद्यार्थीलाई प्रमाणपत्रसहित दिक्षित गरिएको थियो। संस्थानका निवर्तमान अध्यक्ष प्रेमनाथ अधिकारी र महाप्रबन्धक अशोकप्यासी राईले प्रमाणपत्र प्रदान गरेका थिए। सो अवसरमा अभिनयका प्रशिक्षार्थीले नाटक शंख घोष मञ्चन गरे। वरिष्ठ नाट्यकर्मी बीरेन्द्र हमालको परिकल्पना तथा निर्देशन रहेको नाटक हेरेका मन्त्री किराती, राज्यमन्त्री सुशीला सिर्पाली ठकुरीलगायतले प्रशंसा गरेका थिए। राज्यमन्त्री ठकुरीले नेपाली संस्कृतिको जगेर्ना र प्रवर्धनमा सांस्कृतिक संस्थानको ठुलो योगदान रहेको बताईन्।"
नेपाली सेनाले भन्यो  जहाज दुर्घटनामा बेपत्ता यात्रुको खोजी जारी छ,काठमाडौं : पोखरामा दुर्घटना भएको यति एयरलाइन्सको जहाज दुर्घटनामा परी बेपत्ता भएका एक यात्रुको खोजी कार्य जारी रहेको नेपाली सेनाले जनाएको छ। काठमाडौँबाट पोखराका लागि उडेको उक्त जहाज अवतरणका क्रममा दुर्घटनापछि हराइरहेका एक यात्रु अझै भेटिएका छैनन्। सेनाले खोज तथा उद्धार कार्य अझै जारी राखेको छ। कास्की जिल्ला सुरक्षा समितिको बैठकले माघ ७ गते नै दुर्घटनास्थलमा खटिएको खोज तथा उद्धार टोलीलाई फिर्ता गर्ने निर्णय गरे पनि हराइरहेका एक यात्रुको खोजी कार्य दैनिकरुपमा भइरहेको सैनिक प्रवक्ता कृष्णप्रसाद भण्डारीले जानकारी दिए। चालक दलका चारसहित ७२ यात्रु सवार उक्त विमान पोखराको नयाँ गाउँ नजिक सेती नदीको खोचमा खसेको थियो। विमान दुर्घटनाको खबर प्राप्त हुनासाथ खोज तथा उद्धार कार्यलाई प्रभावकारीरुपमा सञ्चालन तथा समन्वय गर्न उपरथी दीपक बानियाको नेतृत्वमा केन्द्र स्थापना गरी सहायकरथी सुदर्शन सिल्वाललगायत खटिएका थिए। सेनाले नेपाल प्रहरी र सशस्त्र प्रहरी बलसँगको सहकार्यमा फेला परेका शवलाई परीक्षणका लागि अस्पताल पुर्याउने र ब्लाक बक्सलगायत सामग्री नेपाल नागरिक प्राधिकरणलाई हस्तान्तरण गरेको थियो। संयुक्त टोलीले खोज तथा उद्धारको क्रममा दुर्घटनामा परेका ७१ जनाको शव फेला पारेको थियो। दुर्घटनास्थल खोच र कठिन भौगोलिक अवस्थाका कारण शव जल्नुका साथै टुक्रिएर छरिएकाले सङ्कलन र उद्धारका लागि विपद् व्यवस्थापनसँग सम्बन्धित विशेष फौज परिचालन गरिएको थियो। रासस
कामपाको ९ वटा वडाबाट राष्ट्रिय परिचयपत्र विवरण सङ्कलन,"काठमाडौं : काठमाडौं महानगरपालिकाले आइतबारदेखि नौवटा वडा कार्यलयबाट राष्ट्रिय परिचयपत्र वनाउन विवरण सङ्कलन गर्ने भएको छ। यही माघ १५ गते आइतबारदेखि पहिलो चरणमा कामपाले २४, २५, २६, २७, २८, २९, ३०, ३१ र ३२ नम्बर वडाबाट राष्ट्रिय परिचयपत्रको लागि काम सुरु गर्ने जनाइएको हो। सुरुमा नौ र क्रमशः ३२ सै वडाबाट उक्त सुविधा उपलब्ध गराउन कामपाले राष्ट्रिय पञ्जिकरण विभागसँग अन्तिम चरणको छलफल गरिसकेको प्रवक्ता नवीन मानन्धरले बताए। निश्चित स्थानमा मात्र परिचयपत्र वितरणको व्यवस्था हुँदा समयमानै प्राप्त गर्न नसकेको गुनासो नागरिकबाट आएपछि कामपाले वडा कार्यालयबाट वितरणको तयारी थालेको हो। यसअघि सिंहदरबारमा रहेको राष्ट्रिय परिचयपत्र तथा पञ्जीकरण विभागबाट परिचयपत्र तयार गरी प्रत्येक जिल्लामा जिल्ला प्रशासन कार्यालयबाट वा राष्ट्रिय परिचयपत्र तथा पञ्जीकरण विभागले तोकेको स्थानबाट मात्रै वितरण गरिँदै आएको थियो। नागरिकको पहिचानलाई डिजिटल पहिचान गर्नु, जैविक पहिचानलाई एकीकृत गर्नु राष्ट्रिय परिचयपत्र बनाउनुको अवधारणा हो। सार्वजनिक सेवा प्रवाह, शान्ति सुरक्षा, सामाजिक सुरक्षा, कर प्रणाली, राहदानीजस्ता सेवा यससँग आबद्ध हुने भएकाले सेवा वितरण र व्यवस्थापनमा यसबाट सहज हुन्छ। विवरण दिन जाँदा नेपाली नागरिकताको प्रमाणपत्रको सक्कलप्रति, नागरिकताको प्रमाणपत्रमा जन्म मिति नखुलेको भए शैक्षिक योग्यताका प्रमाण पत्र, राहदानी वा यस्तै खालका मिति खुल्ने आधिकारिक प्रमाण चाहिन्छ। नागरिकताको प्रमाणपत्रमा उल्लेखितभन्दा फरक स्थायी ठेगाना भएमा बसाइँसराइ दर्ताको प्रमाणपत्र सक्कलप्रति लैजानुपर्छ। नेपाली नागरिकताको प्रमाणपत्र लिएको व्यक्तिले उक्त परिचयपत्र लिने सक्ने व्यवस्था छ। रासस"
पर्यटनमन्त्रीले दुर्गमको विद्यालयलाई आफ्नो तलब दिने,"काठमाडौं : संस्कृति, पर्यटन तथा नागरिक उड्डयनमन्त्री सुदन किरातीले एक महिनाको आफ्नो तलबसहित दान पेटिकामा सङ्कलन भएको रकम शिक्षा क्षेत्रमा खर्च गर्ने बताएका छन्। यही माघ ३ गते पद बहालीका क्रममा माला र खादा लिएर नआउन आफन्त तथा शुभेच्छुकलाई आग्रह गरेका थिए। उनले माला र खादाको खर्च दान पेटिका बनाएर दुर्गम क्षेत्रको शिक्षामा लगानी गर्ने उद्घोष गरेका थिए। दान पेटिका माघ १३ गतेदेखि बन्द गरिएको सामाजिक सञ्जालमार्फत जानकारी गराउँदै उनले विदाबाहेक सात दिनमा सङ्कलित रकम, आफ्नो एक महिनाको तलब र सचिवालयको १५ दिनको सुविधासमेत जोडेर छ लाख चार सय ४४ रकम शिक्षामा खर्चिने उल्लेख गरेका हुन्। 'आम जनताका लागि केही राम्रो कार्य गर्ने क्रममा बधाई दिन आउने महानुभावबाट खादा र माला लिनुको सट्टा दान पेटिकामा रकम हाल्न भन्यौँ, सङ्कलित रकम हाम्रो शैक्षिक विकासको अभियानको एक पाइलाको रुपमा दुर्गम क्षेत्रका विद्यालयमा अक्षयकोष स्थापनार्थ उपयोग गरिनेछ', पर्यटनमन्त्रीले उल्लेख गरेका छन्। पर्यटनमन्त्रीको सचिवालयका अनुसार सङ्कलित रकम दुर्गमका विद्यालयमा अक्षयकोष स्थापनार्थ उपयोग गरिने छ। विद्यालयको छनोट गरी चाँडै हस्तान्तरण गरिने जनाइएको छ। उक्त प्रयोजनका लागि आवश्यक कार्यविधि बनाइने जनाइएको छ। रासस"
यती एयरको विमान दुर्घटनास्थलमा शान्ति पाठ,"पोखरा : यती एयरको विमान दुर्घटना भएको १३औं दिनको पुण्यतिथिमा शुक्रबार विमान दुर्घटनास्थल पोखरा७ र १५ वडाको सेती नदीको दुवै किनारमा शान्ति मन्त्र पाठ, पूजा, श्राद्ध र श्रद्धाञ्जलि सभा गरिएको छ। हिन्दू र बुद्ध धर्मावलम्बीले एकै ठाउँमा बसेर आआफ्नो परम्पराअनुसार पूजापाठ गरेका छन्। बटुकहरूले शान्ति पाठ गरे भने लामाहरूले बुद्ध धार्मिक परम्पराअनुसार पूजापाठ गरेका छन्। विमान दुर्घटनामा ज्यान गुमाएका परिवारका आफन्तले पनि मोक्ष प्राप्तिका लागि घटनास्थलमा श्राद्ध र पूजा पाठ गरे। माघ १ गते पोखराको सेती किनारमा भएको यती एयरलाइन्सको ९ एनएएनसी विमान दुर्घटना परेर मृत्यु भएकाहरूको मोक्ष प्राप्तिका लागि दुर्घटनास्थलमा दीप प्रज्वलन तथा मोन्लम (प्रणिधान) पाठ वाचन गरियो। विमान दुर्घटनामा पर्नु भएका सबैको मोक्ष प्राप्तिका लागि र सुखावती भुवनमा बास होस् भन्ने कामना गर्दै दीप प्रज्वलन तथा मोन्लम (पाठ वाचन) गरिएको हो। ७२ जनाको ज्यान जाने गरी माघ १ गते यती एयरको विमान दुर्घटना भएको १३औं दिनमा पोखरा महानगरपालिका, राष्ट्रिय प्रजातन्त्र पार्टीलगायत विभिन्न संघसंस्थाले पनि श्रद्धाञ्जलि सभा तथा पूजापाठ आयोजना गरे। नेपाल पत्रकार महासंघ कास्की र महासंघ गण्डकी प्रदेशले पनि श्रद्धाञ्जलि सभा आयोजना गरेको छ। नेपाल पत्रकार महासंघका केन्द्रीय सदस्य त्रिभुवन पौडेल, पत्रकार अनिल शाहीसहित विमान दुर्घटनामा निधन भएकाको १३औं पुण्यतिथिमा नेपाल पत्रकार महासंघ कास्कीको सभाहलमा श्रद्धाञ्जलि सभा र दीप प्रज्वलन कार्यक्रम गरियो। घटना भएको तीन दिनदेखि घटनास्थल सेती किनारका दुवैतर्फको डिलमा मृतकको आत्माको शान्तिको कामना गर्दै दी पप्रज्वलन, पूजापाठ तथा प्रार्थना गरिएको थियो। १३औं दिनको पुण्यतिथिमा पोखरा महानगरपालिकाले आयोजना गरेको श्रद्धाञ्जलि सभामा गण्डकी प्रदेशका मुख्यमन्त्री खगराज अधिकारी, महानगरपालिकाका मेयर धनराज आचार्य, विभिन्न राजनीतिक दलका नेता, मृतकका आफन्तजनहरूको उपस्थित रहेको थियो। घटनास्थलमा पूर्वप्रधानमन्त्री बाबुराम भट्टराईले पनि शुक्रबार बिहान निरीक्षण गरेका थिए। दुर्घटना भएको समय पारेर महानगरपालिकाले आयोजना गरेको श्रद्धाञ्जलि सभामा ७२ जनाकै नाममा दीप प्रज्वलन गरियो। श्रद्धाञ्जलि सभालाई सम्बोधन गर्दै मुख्यमन्त्री अधिकारीले शोकलाई शक्तिमा बदलेर अघि बढ्नु पर्ने बताए। यस्ता घटना नदोहोरिने गरी सबै पक्ष सचेत भएर अघि बढ्नु पर्नेमा पनि अधिकारीले जोड दिए। पोखरा महानगरपालिकाका मेयर धनराज आचार्यले मृतकको चिर आत्माको शान्तिको कामना गरे। नेपाली आकाशमा अहिलेसम्मको सबैभन्दा ठूलो दुर्घटना भएको बताउँदै मेयर आचार्यले अब कहिल्यै यस्तो दुःखद् अवस्था नआउने गरी सरोकार पक्ष सजग रहनु पर्नेमा जोड दिए। माघ १ गते काठमाडौैंबाट पोखरा आउँदै गरेको विमान पुरानो र नयाँ विमानस्थलको बीच हुँदै बगेको सेती किनारमा दुर्घटना भएको थियो। जहाजमा चार जना चालक दल र ६८ जना यात्रुसहित ७२ जना सवार थिए। विमान दुर्घटनामा ज्यान गुमाएकामध्ये ७१ जनाको शव भेटिएको छ। एक जनाको अवस्था अझै अज्ञात रहेको छ। दुर्घटनामा परेर हराइरहेका बाँकी एक जनाको खोजी कार्य जारी रहेको कास्कीका सहायक प्रमुख जिल्ला अधिकारी तथा सूचना अधिकारी गुरुदत्त ढकालले बताए। विमान दुर्घटनामा ज्यान गुमाएका परिवारका आफन्तले छिटो अन्तिम संस्कार गर्न पाऔं भन्दै शव पहिचानको प्रक्रिया छिटो पूरा गर्न अनुरोध गरेका छन्। विमान दुर्घटनामा अझै बेपत्ता परिवारका आफन्तले हराएका आफन्तको छिटो खोजी गरी अन्तिम संस्कार छिटो गर्न पाउने वातावरण बनाउन माग गरेका छन्। विमान दुर्घटना कास्कीका टोपबहादुर गुरुङका दाइ बेलमान र भाउजू सीता गुरुङ पनि परेका थिए। भाउजूको शव पाएर अन्तिम संस्कार गरे पनि दाइको सनाखत हुन नसक्दा अझै अन्तिम संस्कार गर्न नपाउँदा परिवारमा थप पीडा भएको टोपबहादुरले बताएका छन्। दाइको शव कुरेर एक हप्ता बढी काठमाडौंमा बसे पनि केही अत्तोपत्तो नभएकोले फेला पार्न बाँकीमा आफ्नो दाइ भएको हुन सक्ने बताउँदै तत्कालै खोजी कार्य गरेर छिटोभन्दा छिटो शव उपलब्ध गराउन उनले सरकारसँग अनुरोध गरे। छिटोभन्दा छिटो डीएनए परीक्षण गर्न र छानबिन गरेर छिटोभन्दा छिटो सत्यतथ्य पत्ता लगाउन पनि आफन्तले माग गरेका छन्।"
स्ववियु निर्वाचन निर्देशिका सम्बन्धी विषयमा त्रिविले विद्यार्थी संगठनसँग छलफल गर्ने,काठमाडौं : आसन्न स्वतन्त्र विद्यार्थी युनियनको चुनावबारे छलफल गर्न त्रिभुवन विश्वविद्यालयले विद्यार्थी संगठनलाई बोलाएको छ । त्रिवि विद्यार्थी कल्याण तथा खेलकुद निर्देशनालयले विद्यार्थी संगठनलाई छलफलमा बोलाएको अखिल नेपाल विद्यार्थी युनियनका अध्यक्ष मनिष भट्टराईले जानकारी दिए। त्रिवि शिक्षाध्यक्षको अध्यक्षतामा स्ववियु निर्वाचनको निर्देशिका सम्बन्धी छलफल हुने छ । आइतबार दिउँसो २ बजे बैठक बस्न लागेको हो।
एसईई परीक्षा चैत १७ देखि (तालिकासहित),"काठमाडौंः माध्यमिक शिक्षा परीक्षा (एसईई) २०७९ को परीक्षा तालिका सार्वजनिक भएको छ। राष्ट्रिय परीक्षा बोर्ड परीक्षा नियन्त्रण कार्यालय (कक्षा १०)ले परीक्षा तालिका सार्वजनिक गरेको हो। एसईई चैत्र १७ गतेदेखि २९ गतेसम्म बिहान ८ बजेदेखि ११ बजेसम्म सञ्चालन हुनेछ। यसअघि बोर्डले माघ ९ गतेदेखि एसईई सञ्चालन गर्ने प्रस्ताव गरेको थियो। बोर्डको माघ ११ को निर्णय अनुसार २०७९ सालको माध्यामिक शिक्षा परीक्षा (नियमित, ग्रेडवृद्धि) को समय तालिका सार्वजनिक गरेको हो।"
ट्याक्टरबाट खसेर युवकको मृत्यु,वीरगन्ज : पर्साको जिरा भवानी गाउँपालिका१ चम्रीमा शुक्रबार बेलुकी ट्याक्टरबाट खसेर एक युवकको मृत्यु भएको छ। मृत्यु हुनेमा पर्साकै जगरनाथपुर गाउँपालिका५ का २५ वर्षीय विजय मुखिया रहेका छन्। नारायणी अस्पतालमा उपचारका क्रममा मुखियाको बेलुकी साढे ८ बजे मृत्यु भएको छ। शुक्रबार बेलुकी साढे ७ बजे ना ३ त २२८७ नम्बरको ट्याक्टरबाट खसेका मुखियालाई सोही ट्याक्टरले किचेको थियो। ट्याक्टरसहित चालकलाई जिल्ला प्रहरी कार्यालय पर्साले नियन्त्रणमा लिएको छ।
गुल्मीमा मनै लोभ्याउने पार्कहरू,"गुल्मी : आन्तरिक एवं बाह्य पर्यटकहरू भिœयाउनका लागि गुल्मीका गाउँगाउँमा पर्यटकीय पार्कहरू निर्माण भइरहेका छन्। स्थानीय तहहरूले प्रदेश, र संघ सरकारसँग सहकार्यसमेत गरेर पार्क निर्माणलाई तीव्रता दिइरहेका हुन्। बनेका र बन्दै गरेका पार्कले पर्यटकहरूलाई लोभ्याउँदै गएको छ। सदरमुकाम तम्घास नजिकै पर्ने रेसुंगा नगरपालिका वडा नम्बर ८ मा निर्माणको अन्तिम चरणमा रहेको गर्जुरापार्क यस क्षेत्रकै नमुना पार्कको रूपमा रहेको छ। पवित्र तीर्थस्थल रेसुंगा जाने बाटो छेउमै निर्माण गरिएको पार्क पूर्णरूपमा सञ्चालनमा नआउँदै पर्यटकहरूको ओइरो लाग्ने गरेको छ। रेसुंगा नगरपालिका र संस्कृति पर्यटन तथा नागरिक उड्डयन मन्त्रालयको सहकार्यमा यहाँ नमुना पार्क निर्माण भइरहेको हो। पार्क निर्माणका लागि कुल सात करोड रुपैयाँ बजेट विनियोजन भएको रेसुंगा नगरपालिकाका योजना शाखा प्रमुख विनोद मरासिनीले जानकारी दिए। मन्त्रालयले ४ करोड १० लाख रुपैयाँ र बाँकी रकम नगरपालिकाले लगानी गर्ने योजना छ उनले भने। नगरपालिकाको लागि यो गौरवको योजना हो। पार्कमा सानाठूला पिङ, बाल उद्यान, दूरबिन टावर, पिकनिक स्थल, भ्यु टावर निर्माण गरिएको छ। यहाँबाट धौलागिरी, अन्नपूर्ण र माछापुच्छ्रे हिमालको दृश्यावलोकन गर्न सकिन्छ। पार्कको ८५ प्रतिशत बढी निर्माणको काम पूरा भइसकेको योजना अधिकृत मरासिनीले जानकारी दिए। सदरमुकाम तम्घास र रेसुंगा आउने पर्यटहरूलाई घुम्नका लागि यो प्रमुख गन्तव्य बन्न सक्छ। जिल्लाको अर्को महŒवपूर्ण पार्कको रूपमा धुर्कोट गाउँपालिकाले गाउँपालिका नजिकै बर्वोटमा सहिदशमशेर स्मृति पार्क निर्माण गरेको छ। राजनीतिक आन्दोलनमा देशको परिवर्तनका लागि जीवन आहुति गर्ने गुल्मीका सहिद शमशेरबहादुर खत्री, खिमविक्रम नेपाली र जेदुराम भण्डारीको स्मृतिमा झन्डै दुई करोड रुपैयाँमा पार्क निर्माण गरिएको गाउँपालिका अध्यक्ष भूपाल पोखरेलले जानकारी दिए। पार्कमा तीनै जना सहिदहरूको शालिक निर्माण गरिएको छ। निर्माणको काम अन्तिम चरणमा छ उनले भने। ५० लाख रुपैयाँबराबरको यस वर्ष लाइटिङ र पर्खाल लगाउने काम भइरहेको छ। केही महिनाभित्र सबै काम पूरा हुन्छ। पार्कले बालबालिका, युवा र ज्येष्ठ नागरिकलाई घुमफिरका लागि धेरै सहज बनाएको पोखरेलले बताए। यसको व्यवस्थित सञ्चालनका लागि सहिद शमशेर स्मृति पार्क सञ्चालन कार्यविधि २०७८ बनाइएको छ। गाउँपालिकाले आफ्नै स्रोतमा पार्क बनाएको हो। मालिका गाउँपालिकाले गाउँपालिका केन्द्र अर्खावाङमा मालिका पिस पार्क निर्माण गरेको छ। लुम्बिनी प्रदेश सरकार र गाउँपालिकाको बराबरी लगानीमा पार्क निर्माणाधीन अवस्थामा रहेको गाउँपालिका प्रशासन तथा योजना शाखा प्रमुख असर जीसीले जानकारी दिए। आर्थिक वर्ष २०७६०७७ देखि पार्क निर्माणको काम भइरहेको छ। चालू आर्थिक वर्षमा एक करोड रुपैयाँको ठेक्का आह्वान भइसकेको जीसीले जानकारी दिए। यसको निर्माण कार्य पूरा हुँदासम्म झन्डै तीन करोड रुपैयाँ खर्च हुने विस्तृत परियोजना प्रतिवेदन (डीपीआर) मा उल्लेख गरिएको छ। जतिबेला पनि चिसो मौसम भइरहने यस क्षेत्रमा गर्मी छल्नका लागि पर्यटकहरू पुग्ने स्थानीयको आशा छ। शान्त, मनोरम र हिमशृंखलाको आनन्द यस पार्कबाट लिन सकिन्छ। यो पार्क सालझण्डीढोरपाटन सडक छेउमै पर्छ। गाउँपालिकाले यस योजनालाई आफ्नो गौरवको योजनाको रूपमा राखेको छ। गुल्मीको उत्तरी क्षेत्रमा रहेको सत्यवती गाउँपालिकाले वडा नम्बर ८ स्थित भार्सेको देउराली डाडाँमा बौद्ध स्तूपा निर्माण गरेको छ। पर्यटक तान्नका लागि यहाँ टिकटक, आइलभ र चन्द्रमाको चिह्नअंकित स्टयान्डसमेत निर्माण गरिएको छ। भार्सेमा मगर जातिको बाहुल्य छ। बौद्ध स्तूपा रहेको यस ठाउँ समुन्द्री सतहदेखि २ हजार १ सय ८० मिटर उचाइमा पर्छ। यस नजिकै फन पार्कसमेत निर्माण गरिएको छ। यहाँबाट पनि हिमशृंखलाहरू देख्न सकिन्छ। गुल्मीदरबार गाउँपालिका र रेसुंगा नगरपालिकाको सिमाना भुवनेडाँडामा आकर्षक मन्दिरसँगै पार्क निर्माण गरिएको छ। दुवै पालिकाको गरी ३० लाख रुपैयाँ बढी बजेटमा यहाँ मन्दिरसँगै पार्क बनाइएको गुल्मी दरबार गाउँपालिका अध्यक्ष सरोजकुमार थापाले जानकारी दिए। मन्दिर नजिकै भँगारी भुवनेडाँडा (दारेढुंगा) पिकनिकस्थलमा बस्नका लागि थरीथरीका विश्रामस्थलसहितका छाताहरू, पकाउनेस्थल र कैयौं मनमोहक दृश्यसहितका स्थलहरू बनाइएको छ। यहाँबाट गुल्मीका विभिन्न डाँडाकाँडासहित छिमेकी जिल्ला अर्घाखाँची, पाल्पालगायतका ठाउँहरू हेर्न सकिन्छ। गाउँगाउँमा निर्माण गरिएका पार्कहरूलाई स्थानीयको आयआर्जनसँग जोड्नका लागि ध्यान दिन स्थानीय सरकारलाई नागरिकले सुझाव दिएका छन्। पर्यटकीयस्थलहरू पछिल्लो समय स्थानीय सरकारको समेत आन्तरिक स्रोतको बाटो बनेको छ। जतिबेला पनि चिसो मौसम भइरहने गुल्मीमा गर्मी छल्न पर्यटक पुग्ने स्थानीयको आशा छ।"
फुकोट हाइड्रोको परीक्षण सुरुङ अन्तिम चरणमा,"सुर्खेत : अपर कर्णालीपछिको कर्णाली प्रदेशको सबैभन्दा ठूलो जलविद्युत् आयोजना फुकोट कर्णाली अर्ध जलाशययुक्त जलविद्युत् आयोजनाको परीक्षण सुरुङको काम अन्तिम चरणमा पुगेको छ। कर्णाली प्रदेशकै गौरवको आयोजनाका रूपमा मानिएको कालीकोटको फुकोट कर्णाली हाइड्रोको परीक्षण सुरुङ निर्माणकार्य अन्तिम अवस्थामा पुगेको आयोजना प्रमुख हिरावान वाइबाले बताए। जलविद्युत् आयोजनाका लागि सुरुङ निर्माण गर्नुअघि, त्यसको सम्भाव्यता अध्ययन स्वरूप परीक्षण सुरुङ खन्ने गरिन्छ। सुरुङ बनाउने पहाडभित्र त्यसका लागि उपयुक्त छ वा छैन भनेर परीक्षणका लागि सुरुङ खन्ने गरिन्छ। फुकोट कर्णाली हाइड्रोका लागि पनि दुवैतर्फ ५ सय २० मिटर सुरुङ खन्नुपर्नेमा ४ सय ८० मिटर खनी सकिएको आयोजनाले जनाएको छ। परीक्षण सुरुङ ५ सय २० मिटर खन्नुपर्ने थियो, ४ सय ८० मिटर खनी सकियो, अब ४० मिटर मात्र बाँकी छ। चाँडै त्यो पनि सकिन्छ आयोजनाका प्रमुख वाइबाले भने। कालीकोटको सान्नीत्रिवेणी गाउँपालिकाको सिस्नेगडामा १ सय ६० मिटर अग्लो बाँध हालेर बनाइने जलाशयबाट १२ किलोमिटर सुरुङमार्फत भौंतेगडामा पानी खसाएर पावर हाउस निर्माण गरी ४८० मेगावाटको आयोजना निर्माण हुनेछ। आयोजनाको सुरुङ खन्न टनेल बोरिङ मेसिन (टीबीएम) प्रविधि प्रयोग गरिएको छ। नेपाल सरकारको नेपालको पानी जनताको लगानी, हरेक नेपाली विद्युत्को सेयर धनी भन्ने मूल नाराका साथ उज्यालो नेपाल अभियानअन्तर्गत यो आयोजन सुरु गरिएको हो। राज्यलाई आत्मनिर्भर, समुन्नत र समृद्ध बनाउने लक्ष्यसहित २०७३ सालमा विद्युत् उत्पादन कम्पनी लिमिटेडको स्थापना गरिएको थियो। जसमा नेपाल सरकार, विभिन्न संघसंस्था र सर्वसाधारण नागरिकहरूको पनि लगानी गरेको छ। जुन कम्पनीअन्तगत नेपालका ६ वटा विद्युत् आयोजनाहरू रहेका छन्। जसमा फुकोट कर्णाली अर्धजलाशययुक्त जलविद्युत् आयोजना एक हो। कम्पनीले २०७४ फागुनदेखि थालेको डीपीआरअन्तर्गत आयोजनाको विस्तृत इन्जिनियरिङ डिजाइन, सामाजिक तथा वातावरणीय र सम्भाव्यता अध्ययनको काम पनि अन्तिम चरणमा पुगाएको छ। राष्ट्रिय गौरवको आयोजना कर्णाली करिडोर निर्माण कार्यदेखी फुकोट कर्णाली हाइड्राले कर्णालीवासीलाई विकासको अनुभूति दिएको स्थानीयको भनाइ छ। आयोजना प्रमुख वाइबाका अनुसार परीक्षण सुरुङ निर्माण गरिसकिएपछि आयोजना सुरुवात गर्दाका तथ्यांकहरू र अहिले फेला परेको अवस्थाका विषयमा पुनः परीक्षण हुनेछ। रक मेकानिकल टेस्ट पनि गरिन्छ। अहिलेसम्म खनिएको सुरुङ हेर्दा चट्टानी भागहरू निकै राम्रो फेला परेको छ। जमिनभित्र पावर हाउस निर्माण गरिने भएकाले त्यसका लागि पनि उपयुक्त हुने अनुमान गरिएको छ आयोजनाका प्रमुख वाइवाले भने। यो आयोजनाका लागि आवश्यक बजेट जुटेपछि पाँच वर्षभित्र निर्माणको काम पूरा हुनेछ। आयोजनाका लागि कुल ९२ दशमलव ३ अर्ब बजेट आवश्यक छ। लगानी जुटाउन बाँकी छ। कर्णालीको आर्थिक विकासको आधारका रूपमा हेरिएको उक्त जलविद्युत् योजनालाई तीव्र गतिमा निर्माण गर्नुपर्ने यहाँका नागरिकको माग छ। झन्डै ४८० मेगावट क्षमताको उक्त आयोजनाबाट त्यस वरिपरिको एक हजार रोपनी प्रभावित क्षेत्र मानिएको छ। कालीकोटका प्रमुख जिल्ला अधिकारी रामहरि शर्माले भने, आयोजनाले जिल्लाका सान्नीत्रिवेणी गाउँपालिका, रास्कोट नगरपालिका र पचालझरना गाउँपालिकाको केही भागहरू डुबानमा पर्नेछ। उक्त डुबान हुने जग्गाहरू सबै अधिकरण गरिसकिएको छ। आयोजनाको लागि आवश्यक कर्मचारी आवास गृह तथा कार्यालय भवन निर्माणका लागि सान्नीत्रिवेणी गाउँपालिका वडा नं २ रकुमा स्थानीयको १ सय ३० रोपनी जग्गा अधिग्रहण गरेर भौतिक संरचनाहरू निर्माण भइरहेका छन्। यो आयोजना निर्माण भएपछि स्थानीय स्तरमा युवाहरूका लागि हजारौं रोजगारीसिर्जना, कर्णालीको आर्थिक, सामाजिक विकास, पर्यटन प्रवद्र्धनका साथै यहाँ औद्योगिक विकासले पनि गति लिनेछ। यो आयोजना सरकारको प्राथमिकतामा परेको आयोजना हो। औद्योगिक विकासका लागि पहिलो आवश्यकता उलर्जा हुने बताउँदै विकल्प नपाउँदा कालापहाड जाने यहाँका युवाहरूका लागि गाउँमै अवसरको मुहान फुट्ने बताइएको छ।"
"आस्थाले प्राप्ति, अर्चनाले पुण्य","आइदेऊ भगवान्, आइदेऊ भगवान् अज्ञानीलाई ज्ञानमा, लाइदेऊ भगवान्। मानिस सानो होस् या ठूलो, धनी होस या गरिब सबैको केही न केही आस्था र विश्वास भगवान्मा हुन्छ। मानिस खुसी हुँदा होस् या दुःखी हँुदा पहिले सम्झने भगवान्लाई हो। भगवान्ले दुःखबाट पार लगाउँछन् भन्ने विश्वास छ। सांसारिक दुःख, अभाव र समस्याबाट भगवान्ले मुक्ति दिलाउँछन् भन्ने जनविश्वास छ। यस्तै धर्मका नाममा, भगवान्का नाममा संसारभर विभिन्न चाडपर्व र संस्कृति मनाइन्छ। नाम फरकफरक भए पनि सबैका भगवान् साझा हुन्। जसको कोही हुन्नन्, भगवान् छन् भनिन्छ। भगवान्को महिमा अपरम्पार छ। यस्तै हिन्दू धर्मावलम्बीले श्रीस्वस्थानी मातालाई पुज्छन्। विश्वास गर्छन् र माघ महिनाभरि पूजा अर्चना गरेर महिमा गाउँछन्। श्रीस्वस्थानी माताप्रतिको लगाव, विश्वास र शालीनदीको ऐतिहासिक महŒव विशेष छ, हिन्दु धर्मावलम्बीको लागि। साँखुस्थित श्रीस्वस्थानी मन्दिर प्राङ्गणमा कलकल बगेको छ शालीनदी। माघ महिनाभरि जहाँको जल छोएमात्रै पनि पुण्य प्राप्त हुन्छ भन्ने आमविश्वास छ। शालीनदीमा डुबुल्की मार्नकै लागि देशका विभिन्न ठाउँ तथा विदेशबाट समेत भक्तजन आउने गर्छन्। श्रीस्वस्थानी मातालाई शिवशक्ति स्वरूपकी शक्तिमान देवीको रूपमा पुज्ने गरिन्छ। जानी नजानी भए पनि स्वस्थानी माताको पूजा गर्ने धनधान्य हुन्छन् भन्ने विश्वास छ। आँखा चिम्म गरेर श्रीस्वस्थानी मन्दिर प्राङ्गणमा उभिएका केही भक्तजनहरू हात जोडेर ध्यान गरिरहेका छन्। कोही भजन गाउँदै नाच्दै छन्। कोही धुनी जगाएर झुमिरहेका छन्। माघ महिना, मुटु कमाउने सिरेटो छ। उस्तै बेतोडले कुदेको चिसो हावा। पानीसहितको हावाको दौडाइमा मिसिएको मधुरो घाम कतिबेला हराउँछ, पत्तै हँुदैन। यस्तै छ शालीनदी प्राङ्गणको मौसम। शालीनदी परिसर पुग्दा विशेष अनुभूति हुनेगर्छ हर कोहीलाई। टङ् टङ् बजिरहेका घण्टको आवाज। भजनकीर्तनको सुमधुर धुन। ध्यानमा मग्न भक्तजनहरू। चिलिम समाइरहेका बाबाजी। मन्दिर परिसरमा श्रीस्वस्थानी माताको व्रतकथा पढिरहेका पण्डितहरू। पूजा गरिरहेका भक्तजन र भक्तजनको निधारमा टीका टाँसिरहेका गुरुबाहरू। चराचुरुङ्गीको कलाङमल्याङ आवाज, नदी सुसाएको मीठो धुन। झट्ट हेर्दा र सुन्दा देखिने दृश्य हो यो। जाडोको प्रवाह नगरी कुण्डमा नुहाउने भक्तजनको श्रद्धा बेग्लै छ। मन्दिर प्राङ्गणमा रहेको विशाल शिलामाथि शिर निहुरिएर भक्तिभाव गर्ने श्रद्धालुको विश्वास बेग्लै छ। शिरमा जल अर्पण गरेर हात जोडिरहेका दर्शनार्थीको भरोसा झ्न प्रिय देखिन्छ। कोही गुरुहरूसँग टीका आशिष ग्रहण गर्दैछन् त कोही मन्दिरमा पजा अर्चना गरिरहेका छन्। शालीनदी दर्शन गर्न हर कोही पुग्ने गर्छन्। मन्दिर प्राङ्गण घुम्दै गर्दा भन्न मन लाग्छ, हरेकको छुट्टै भगवान् हुन्छ। भगवान्प्रतिको आस्था, विश्वास र महिमाभन्दा ठूलो सन्तुष्टि केही छैन। उहिल्यैदेखि सुनिआएको, हरेक घरघरमा वाचन हुने श्रीस्वस्थानी माताको कथा र शालीनदीको शक्तिको अगाडि हर व्यक्ति नतमस्तक देखिन्छन्। आस्था, विश्वास र भरोसाको अगाडि हरचिज फिका लाग्छ। रातो सारी चोलीमा देखा परिन् नवविवाहित महिला। हातमा फूलपाती समाएर ध्यान मुद्रामा थिए उनका श्रीमान्। दुवै जना सँगै उभिए, मन्दिरमा पूजा गरे, फूलपाती चढाए, हात जोडेर निकै वेर माधवनारायण भगवान् अघिल्तिर झुकिरहे। कोही युवायुवती स्वस्थानी माताको मन्दिरमा लाइनबद्ध थिए त कोही आमाबुबाहरू भजनकीर्तनमा रमाइरहेका थिए। कोही फोटो खिचिरहेका थिए त। कोही भजन मण्डलीमा बसेर थपडी मारिरहेका थिए। मन्दिर परिसरमा रहेको हवन कुण्डमा बालेको आगो नजिकै बसिरहेका बाबाजीहरू महादेवको प्रसादस्वरूप चिलिममा भरिएको गाजा तान्नमा व्यस्त देखिन्थे। जाडोका प्रवाह नगरी केही गुरुहरू भने स्वस्थानी व्रतकथा वाचन गरिरहेका थिए। मनमोहक थियो स्वस्थानी मन्दिर परिसर। गेटबाट भित्र छिर्दाछिदै कर्णप्रिय भजन सुन्न सकिन्छ। भक्तजन र मन्दिरको सुरक्षाका खातिर नेपाल प्रहरीको टोली चौबिसै घण्टा तैनाथ छ। माधवनारायणको मन्दिर निर्माणाधीन छ। अन्य केही संरचना पनि बन्दै छन्। मन्दिर व्यवस्थापन समितिले यो मन्दिरलाई पवित्र तीर्थस्थलको रूपमा विकास गर्ने गरी योजना बनाएर काम गरिरहेको छ। श्रीस्वस्थानी व्रतकथामा भएका मन्दिर आसपास रहेको गोमा ब्राह्मणीको कुटी, नवराजको दरबार, चन्द्रावतीको माइती घर र गाउँ सबैको संरक्षणका लागि व्यवस्थापन समिति लागिपरेको छ। काठमाडांै उपत्यकाको उत्तरपूर्वमा रहेको प्राचिन नगर साँखुस्थित शालीनदी आफैंमा ऐतिहासिक, धार्मिक र पौराणिक महŒव रहेको स्थान हो। जहाँ हिन्दु धर्मका तेत्तीसकोटी देवताको बास रहेको छ भन्ने किंवदन्ती छ। प्रत्येक वर्ष पौष शुक्ल पूर्णिमादेखि माघ शुक्ल पूर्णिमासम्म हरेक घरघरमा श्रीस्वस्थानी परमेश्वरीको पूजाआजा हुनेगर्छ। यो व्रत लिँदा र पूजा गर्दा जीवनभर गरेको पापनास हुन्छ, पुण्य मिल्छ भन्ने जनविश्वास छ। सत्ययुगमा हिमालयपुत्री पार्वतीले महादेव स्वामी पाउनको लागि विष्णु भगवान्को सल्लाहअनुसार एक महिनासम्म निराहार व्रत बसेर श्रीस्वस्थानी माताको पूजा गर्दा मनोकांक्षा पूरा भएको किंवदन्ती छ। मनोकांक्षा पूरा भएपछि पार्वतीले लोककल्याणका लागि व्रतको प्रचारप्रसार गराई गरिब तथा दुःखीको उद्धार गरेको उल्लेख छ। ३१ अध्याय रहेको श्रीस्वस्थानी व्रतकथाको बाह्रांै अध्यायमा श्रीस्वस्थानी माताको महिमाबारे वर्णन गरिएको छ। व्रत बसी कथा श्रवण गरेमा रोगव्याधि नास हुने, दुःखहरण हुने र मनले चिताएको पुग्ने बताइन्छ। यसका लागि कथामा गोमा ब्राह्मणी, नवराज, चन्द्रावती, पार्वती, सतीदेवीलगायतका पात्रहरूको कथा वर्णन गरिएको छ। स्वस्थानी व्रत अवधिभर पशुपति, गौरीघाट, गणेशमन्दिर, शालीनदी, तथा अन्य सतीदेवीको अंग पतन भएको स्थानमा पूजाआजा गरेमा मोक्ष मिल्ने धार्मिक विश्वास छ। यसले गर्दा पनि यी स्थानहरूमा भक्तजनको ठूलो घुइँचो हुने गर्छ। बुटवलका माधव आचार्य हरेक माघमा शालीनदी दर्शन गर्न काठमाडौ झर्ने गर्छन्। यहाँ आएर कामना गरेका हरेक कामहरू सफल भएका छन् उनका। नदीमै भेटिएकी जनकपुरकी लालदेवी यादव भन्छिन्, मकर स्नान गर्दा रोग लाग्दैन, चिसो काट्छ र दुःख पीडाबाट मुक्ति मिल्छ भन्ने विश्वास छ। मन्दिर परिसरमा रहेको शालीनदीलाई थुनेर जलकुण्ड बनाइएको छ। जहाँ भक्तजनहरू नुहाउने गर्छन्। नदी सफा र स्वच्छ छ। नदीका छेउमा लस्करै व्यवस्थित रूपमा धाराहरू निर्माण गरिएको छ। जहाँ तातोपानी आउने गर्छ। स्वस्थानी व्रत सुरु भएपछि माधवनारायण भगवान्लाई प्रदेश यात्रामा लगिन्छ। माधवनारायण स्वस्थानी व्रत तथा शालीनदी सुधार समितिका अध्यक्ष बालकृष्ण श्रेष्ठले माधवनारायण भगवान्को दर्शनका लागि ३० देखि ३५ लाख भक्तालु उपस्थित हुने अनुमान गरिएको छ। साढे ४ करोडमा माधवनारायण मन्दिरको पुनर्निर्माण भइरहेको छ। आउने वर्षबाट भक्तजनले नयाँ मन्दिरको संरचनासहित दर्शन गर्न पाउनेछन्। देवताको मूर्तिलाई बोकेर व्रतालुहरूले खाली खुट्टा बाजागाजासहित प्रदेश यात्रामा लैजाने गर्छन्। पशुपति गुह्येश्वरी, पनौती, फर्पिङको शेषनारायण, चाँगुनारायणलगायत स्थानमा भगवान्लाई भ्रमण गराइन्छ। माधवनारायण र श्रीस्वस्थानी माताको व्रत एकैदिन सुरु हुन्छ। भन्छन्, स्वस्थानी माताको मन्दिर तीन सय वर्ष पुरानो मन्दिर हो भने माधवनारायणको पूजा करिब सात सय वर्षअघिदेखि सुरु भयो। शालीनदी भने १३ सय वर्षदेखि बगिरहेको किंवदन्ती छ। मन्दिरमा हरेक दिन सूर्यभजन हुन्छ। बाह्रैमहिना पूजा हुन्छ। उनका अनुसार माधवनारायण भगवान्को पूजा अर्चनाले पुण्य मिल्छ र दुःख नास हुन्छ भनिन्छ। उस्तै अटल महिमा छ स्वस्थानी माताको पनि। शालीनदीको पानी छोएमात्रै पनि जीवनमा गरेको पाप नास हुन्छ भन्ने विश्वास छ।"
राष्ट्रिय थारु साहित्य सम्मेलन हुँदै,"नेपालगन्ज : थारु लेखक संघ नेपालले ७औं राष्ट्रिय थारु साहित्य सम्मेलन बाँकेमा गर्ने भएको छ। थारु लेखक संघ नेपाल बाँके र थारु गोचाली समाज नेपाल राप्तीसोनारीले शनिबार नेपालगन्जमा पत्रकार सम्मेलन गरी आगामी माघ २० देखि २२ गतेसम्म सम्मेलन आयोजना गर्न लागेको जानकारी दिएका हुन्। संघका केन्द्रीय सदस्य शेखर दहितले सम्मेलनमा समकालीन थारु साहित्यबारे विमर्श, थारु भाषाको पुस्तकको प्रदर्शनी र बिक्री, थारु साहित्यको अनुसन्धान, बाँकेमा मातृभाषा शिक्षा, विकासमा वडघर, थारु हस्तकला र थारु उद्यमशीलता, बाँकेमा थारु साहित्यको अवस्था, थारु साहित्यमा युवा लगायतका विषयमा छलफल हुनेछ। त्यसैगरी थारु र सिकलसेलबारे पनि छलफल हुनेछ। देशभरीबाट आएका झन्डै तीन सय लेखक, पत्रकार, विश्लेषक, अध्येताहरूलाई बाँकेको राप्तीसोनारी र नरैनापुरमा रहेका पर्यटकीय क्षेत्र बर्फानीबाबा, सन्तानेश्वर, भुवरभवानी, सिक्टा नहर मूल बाँध क्षेत्रको अवलोकन गराउने कार्यक्रम पनि छ। यसअघि ०७३ सालमा पहिलो राष्ट्रिय थारु साहित्य सम्मेलन दाङमा भएको थियो। दोस्रो कैलालीको धनगढीमा, तेस्रो बर्दियाको बढैयातालमा, चौथो रुपन्देहीको मुर्गीया, पाँचौं सुर्खेतको नयाँगाउँ, छैठौं कञ्चनपुर र सातौं बाँकेको राप्तीसोनारी गाउँपालिका६ सिधनवामा हुन लागेको हो।"
टरिगाउँ एयरपोर्टमा सीताको परीक्षण उडान,"दाङ : दाङको तुलसीपुर उपमहानगरपालिका१२ टरिगाउँस्थित विमानस्थलमा सीता एयरले परीक्षण उडान गरेको छ। शुक्रबार सीता एयरको १९ सिटे ९ एएजेएच विमान एयरपोर्टमा अवतरण गरेको हो। सुरुआतमा पश्चिमतर्फबाट र पुनः पूर्वतर्फबाट विमान अवतरण गरेको हो। दुवैतर्फबाट विमान अवतरण गर्न सहज नै रहेको क्याप्टेन रवीन्द्र डङ्गोलले बताए। 'दुवैतर्फबाट अवतरण सहजै छ', उनले भने, 'यहाँको समग्र प्रतिवेदन क्याल्कुलेशन गरेर प्रतिवेदन निकाल्छौँ।' केही रुख, पानीको ट्याङ्की र आकासमा चरा धेरै हुँदा समस्या हुने उनको भनाइ थियो। 'यताउती फोहर धेरै हुनसक्छ, त्यसको नियन्त्रण गरे हुन्छ।' सीता एयरका कर्मचारी राजेन्द्रबहादुर सिंहले अहिले जहाज अवतवरणका लागि सहजअसहजका विषयमा परीक्षण गरिएको भन्दै यसको विस्तृत प्रतिवेदन आएपछि मात्रै उडान नियमित हुने बताए। अहिले जहाज नियमित नहुँदा यात्रुले पटकपटक असुविधा पाउने गरेका छन्। त्यसले गर्दा पनि सीता एयरसँग सहकार्य अघि बढाएको तुलसीपुर उपमहानगरपालिकाका प्रमुख टीकाराम खड्काले बताए। 'समयमा जहाज नआउने, नियमित नआउने समस्या छ', उनले भने, 'यसले गर्दा हामीहरु पनि नेपालगञ्ज, भैरहवा जानुपर्ने अवस्था छ, यसको अन्त्य भई हामीले सहज सेवा पाउनुपर्छ भन्ने हो।' हाल नेपाल वायुसेवा निगमको १९ सिटे जहाजले हप्तामा आइतबार, मङ्गलबार, बिहीबार र शनिबार उडान भर्ने गरेको छ। हाल टरिगाउँमै इन्धन डिपो स्थापना भइ सञ्चालनमा आइसकेको छ तर भाडा घट्न सकेको छैन। हाल दाङदेखि काठमाडौँको न्यूनतम आठ हजार आठ सय दश र काठमाडौँदेखि दाङको भाडा न्यूनतम नौ हजार १० रहेको छ। निजी विमान सञ्चालन भएसँगै भाडा घट्ने अपेक्षा गरिएको छ। साथै हाल रहेको सात सय ५० मिटर लम्बाइ र ३० मिटर चौडाइको धावनमार्ग विस्तारका लागि पहल भइरहेको छ। उक्त विमानस्थलमा केही समय अघि समिट एयरले पनि उडान भर्ने गरेको थियो। रासस"
