शीर्षक,विवरण
क्यान्सर : जोगिन र जित्न सकिन्छ,"क्यान्सर शब्द सुन्नेबित्तिकै धेरैजना आत्तिने गर्छन्। क्यान्सर हुनु भनेको जीवन सकिनु हैन, त्यसको डटेर सामना गर्ने हो। क्यान्सर जित्न सकिन्छ। तर, क्यान्सर लाग्न नदिनु चाहिँ उत्तम उपाय हो। विश्वमा आक्रामक ढंगले बढिरहेको नसर्ने रोगमध्ये प्रमुख रोग हो, क्यान्सर। विश्वमा ६ जनाको मृत्यु हुँदा एकजना क्यान्सरका कारण मृत्यु हुने विश्व स्वास्थ्य संगठनको तथ्यांक छ। बिरामी थपिने क्रम बढ्दो छ। क्षयरोग, एचआईभी एड्स र औलोले भन्दा बढी क्यान्सरबाट मृत्यु भएको देखिन्छ। नेपालमै ६० देखि ७० हजारभन्दा बढी क्यान्सर रोगी रहेको अनुमान छ। त्यसैले स्वास्थ्यप्रति सचेत र स्वस्थ्य जीवनशैली अपनाउन जरुरी छ। क्यान्सरको सम्भावना बढाउने ९० प्रतिशत कारण खानपिन, रहनसहन, वातावरण, जीवनशैली आदि हो। दस प्रतिशतमात्र शरीरको आन्तरिक कारणले हुने गर्छ। उमेर जति बढ्यो, उति नै मात्रामा क्यान्सर रोगको सम्भावना पनि बढ्दै जान्छ। त्यसैले बढ्दो उमेरसँग स्वास्थ्यको विशेष ख्याल राख्न जरुरी छ। त्यसका लागि स्वस्थ्य खानपान र शारीरिक व्यायाममा ध्यान दिनुपर्छ। साथै स्वच्छ वातावरण अर्को महŒवपूर्ण पक्ष हो। विषादी मिसिएको खानपिनका कारण धेरै रोग थपिएका छन्। त्यसैले प्रांगारिक उत्पादनमा जोड दिनुपर्छ। साथै स्वस्थ्य रहन विभिन्न प्रकारका व्यायामसँगै साइक्लिङ गर्न सकिन्छ। शरीर स्वास्थ्य राख्ने एक अचुक उपाय साइक्लिङ पनि हो। विश्व स्वास्थ्य संगठनका अनुसार दिनहुँ ३० मिनेटको व्यायामले क्यान्सरबाट बचाउन सक्छ। त्यसका लागि साइक्लिङ उपयुक्त हुनसक्छ। खराब जीवनशैलीले क्यान्सरलाई निम्तो दिने गरेको छ। यो वंशाणुगत रूपमा पनि आउनसक्छ। तर शरीरलाई प्रतिरोधीपूर्ण बनाइयो भने धेरै हदसम्म क्यान्सरबाट टाढै रहन सकिन्छ। पछिल्लो समय शरीरको आन्तरिक कारण र जीवनशैलीसँगै बाह्य वातावरणले पनि क्यान्सर निम्त्याउने गरेको छ। प्रदूषित वातावरणले पनि क्यान्सरको जोखिम बढाइरहेको छ। सरकारी स्तरबाट क्यान्सर रोग न्युनीकरणको प्रभावकारी काम हुन सकेको छैन। जनचेतना अभिवृद्धिमा सरकारले प्राथमिकताका साथ काम गर्नुपर्ने देखिन्छ। किनकि यसले आर्थिकसँगै जीवनकै पनि क्षति गर्छ। त्यसैले चुरोट, बिँडी, खैनी, तमाखु, गुट्खा सेवन गर्नु हुँदैन। अखाद्य पदार्थ नखाने, मादक पदार्थ सेवन नगर्ने तर नियमित व्यायाम भने गर्नुपर्छ। पोलेको मासु नखाने तर हरियो सागपात र फलफूल खानुपर्छ। क्यान्सर लागेको प्रायः थाहा हुँदैन। थाहा पाउँदासम्म ढिला भइसकेको पनि हुनसक्छ। त्यसैले, स्वस्थ्य जीवनशैली अपनाउन सबैले आजैबाट प्रण गरौं।"
प्याराग्लाइडिङबाट उदयपुर हेर्दा,"उदयपुर : हेर्ने दर्शकलाई नै लोभ्याउने गरी नेपाली आकाशमा सुरु गरिएको प्याराग्लाइडिङको क्षेत्र दिनदिनै फराकिलो बन्दै गएको छ। एक साहसिक मनोरञ्जनात्मक खेलको रूपमा लिइएको प्याराग्लाइडिङ हिजोआज देशका कुनाकन्दराका डाँडाबाट उडिरहेको देखिन्छ। उड्ने र हेर्ने दुवैका लागि मनोरञ्जन प्रदान गर्ने भएकाले उदयपुरका धेरैजसो ठाउँमा प्याराग्लाइडिङका अभ्यास र उडानहरू भइरहेका छन्। उदयपुरको त्रियुगा, चौदण्डीगढी, बेलका, कटारी नगरपालिका र रौतामाई गाउँपालिकामा गरिएका सबै परीक्षण सफल भएपछि व्यवसायीहरूले चासो दिन थालेको प्याराग्लाइडिङ प्रशिक्षार्थी तथा त्रियुगा नगरपालिकाका पर्यटन सल्लाहकार जितु रोइला बताउँछन्। सफल उडानसँगै त्रियुगा नगरपालिकामा प्याराग्लाइडिङ स्कुल नै स्थापना गरी अभ्यासहरू गराउन थालिएको उनले बताए। प्लाराग्लाडिङ उड्ने र हेर्ने दुवैका लागि मनोरञ्जन प्रदान गर्नुका साथै पर्यटन प्रवद्र्धनमा समेत जोड दिने भएकाले यसलाई व्यावसायिक रूपले अघि बढाउन थालिएको रोइलाले बताए। विद्यार्थी प्रशिक्षित गराउन पोखराबाट आएका प्रशिक्षक सुरेन्द्र गुरुङ भन्छन्, यसमा युवाहरूको आकर्षण बढ्दो छ, स्थानीय तहहरूले समन्वय गरिदिने हो भने व्यावसायिक रूपमै रोजगारी सिर्जना गर्न सकिन्छ। उदयपुरको उत्तरीभेग पहाडी उच्च भाग र दक्षिण भेग सहरी क्षेत्र भएकाले प्याराग्लाडिङ उडानका लागि उपयुक्त मानिने उनले बताए। त्रियुगा नगरपालिकामा नागरिक उड्डयनबाट अनुमति प्राप्त भइसकेको उनले बताए। उनले भने, पाइलट उत्पादनका लागि स्कुल सञ्चालनको तयारी गर्दै छौं, त्यसका लागि नौ जना विद्यार्थीसमेत सम्पर्कमा आएका छन्। नेपालमा प्याराग्लाइडिङको चौथो स्कुल यहाँ स्थापना हुन लागेको हो। पहिलो चरणमा नौ जनालाई तालिम दिने र त्यसपछि क्रमशः थप गर्दै जाने उनले बताए। नगरलाई आधुनिक र उद्यमशील बनाउन पर्यटन प्रवद्र्धनका लागि सदरमुकामबाट पाँच किलोमिटर दूरीमा प्याराग्लाइडिङको सफल परीक्षण गरिसकिएको मेयर बसन्तकुमार बस्नेतले बताए। प्याराग्लाइडिङको स्कुल सञ्चालनका लागि सम्बन्धित संघसंस्थाहरूसँग समन्वय भइरहेको उनले बताए। गाईघाटबाट ५० किलोमिटर दूरीमा रहेको धार्मिक तथा पर्यटकीय क्षेत्र रौता पोखरीको दर्शन गरी फर्किने पर्यटकलाई त्रियुगानगरसहित सप्तरी, सिराहासम्मका भूभाग देखिने गरी नवउदय सामुदायिक वनमा प्याराग्लाइडिङका लागि स्टेसन बनाएर उडान गरिने मेयर बस्नेतले बताए। उपमेयर महेश्वरी राईले नगरलाई आधुनिक र उद्यमशील बनाउन विभिन्न सम्भावनाहरूको खोजी भइरहेको बताइन्। उनले भनिन्, सुन्दर, सफा नगरीसँगै पर्यटक लोभ्याउने गरी गन्तव्यस्थलको खोजी, मनोरञ्जन दिन प्याराग्लाइडिङ सञ्चालनको तयारी गर्दैछौं। यसअघि कटारी नगरपालिका ७ को पर्यटकीय क्षेत्र मर्जितपुरमा व्यावसायिक उडानका लागि परीक्षण गरिएको थियो। सफल उडानसँगै सो क्षेत्रमा समेत व्यावसायिक प्याराग्लाइडिङको तयारी भइरहेको जनाइएको छ। स्थानीय गढीकोट पर्यटन व्यवस्थापन समितिले प्याराग्लाइडिङ सुरु गर्न लागेको उपमेयर गीता खड्काले बताइन्। प्याराग्लाइडिङसँगै जिपलाइन र रक क्लाइबिङ पनि सुरु गरिने तयारी गरिएको छ। माथिल्लो सगरमाथा सोलु, ओखलढुंगा र खोटाङको प्रवेशद्वारको रूपमा रहेको कटारी क्षेत्र पर्यटकीय हिसाबले निकै अगाडि छ। कटारीबाट सोलुमा हिउँ खेल्न जाने, खोटाङको हलेसी मन्दिर जाने र युगकवि सिद्धिचरण श्रेष्ठको जन्मथलो जाने पर्यटकहरूको आवतजावत हुने गरेकाले आन्तरिक र बाह्य पर्यटकलाई भित्र्याउने गरी पर्यटकीय क्षेत्रको रूपमा विकास गर्ने गरी काम भइरहेको उनले बताइन्। प्याराग्लाइडिङ, जिपलाइन र रक क्लाइबिङको रौनकसँगै सिमसार क्षेत्रमा बोटिङ, भुगोलपार्क, महादेवको गुफा, बेतेनी डाँडाको चिसो मौसम र दृश्यावलोकनको मनोरञ्जन लिन सकिने उनले बताइन्। ७५० मिटरको उचाइमा रहेको मर्जितपुर उडान गरी २५० मिटर तल रहेको सिमसार क्षेत्र आसपासमा अवतरण गर्ने सकिने गढीकोट पर्यटन व्यवस्थापन समिति कटारीका अध्यक्ष सूर्य लामाले बताए। मर्जितपुर प्याराग्लाइडिङका लागि नेपालकै उत्कृष्ट ठाउँ रहेको परीक्षणका लागि आएका द बाबु एडभेन्चर इन्टरनेसनल स्कुल स्याङ्जाका प्रशिक्षक दिलकुमार सुनुवारले बताए। उनले भने, नेपालकै पहिलो ठाउँ हो, जुन स्थानबाट प्याराग्लाइडिङको उडान र अवतरण एकै ठाउँमा हुन्छ त्यसैले मर्जितपुरमा प्याराग्लाइडिङको प्राविधिक हिसाबले उपयुक्त छ।"
अन्तर्घातले खुम्चियो माओवादी,"काठमाडौं : २०७४ सालमा माओवादी केन्द्रको प्रतिनिधिसभामा ५३ सिट थियो। २०७९ को निर्वाचनमायो पार्टी ३२ सिटमा खुम्चियो। गत निर्वाचनभन्दा मंसिर ४ को निर्वाचनमा माओवादीले २१ सिट कुमल्यायो। निर्वाचनमा नेता तथा कार्यकर्ताहरू विपक्षीसँग आर्थिक लेनदेन गरेर पार्टीलाई कमजोर बनाइरहेको बारे पार्टी बैठकमा कुरा उठेको छ। उनीहरूलाई कडा कारबाही गर्न पनि माग उठेको छ। शनिबार सम्पन्न माओवादी केन्द्रको स्थायी कमिटी बैठकले सम्पन्न प्रदेशसभा तथा प्रतिनिधिसभा निर्वाचनमा व्यपाक अन्तर्घात भएको निष्कर्ष निकालेको छ। प्रायः सबै जिल्लामा पार्टीका आधिकारी उम्मेदवारलाई हराउन जिम्मेवार नेताहरू विपक्षीसँग साँठगाँठ गरेको बारे एक हत्पासम्म चलेको पार्टीको स्थायी कमिटी बैठकमा कुरो उठेको छ। अन्तर्घातीहरूलाई कारबाही गर्न पार्टी कार्यालय पेरिसडाँडामा उजुरीको चाङ लागेको छ। कतिपय स्थानमा पार्टीले लडाएको उम्मेदवारविरुद्ध नेताहरूले बागी उम्मेदवारी दिएर विपक्षीलाई जिताएको बारे पार्टीमा बहस चलेको छ। पार्टीलाई कमजोर बनाउन आर्थिक लेनदेन गरेर विपक्षीसँग मिलेको पनि ती उजुरीहरूमा उल्लेख छ। अन्तर्घात गर्नेहरूलाई कारबाही गर्नुपर्ने जोडजाड माग उठेको थियो। प्रदेशसभा तथा प्रतिनिधिसभाको निर्वाचनमा अन्तर्घात भएको पार्टी कार्यालयमा प्रायः सबै जिल्लाबाट उजुरी परेको माओवादीका स्थायी समिति सदस्य नारायाण दाहालले पुष्टि गरे। पार्टीको आधिकारिक उम्मेदवारविरुद्ध पार्टीका स्वतन्त्र मान्छेहरू नै उठे। कतिपय ठाउँमा स्वतन्त्रहरूले जितेका छन्। यी विषयमा गम्भीर रूपमा छानबिन गर्नुपर्छ भनेर कुरो उठेको छ, उनले भने, प्रायः सबै जिल्लाबाट उजुरी परेको छ। रोल्पा, रुकुम, उदयपुर, बाँके, बर्दिया, सिरहा, सर्लाहीलगायत जिल्लामा घात, अन्तर्र्घात भएको बढी उजुरी परेको छा। पार्टी प्रवक्ता कृष्णबहादुर महराले अन्तर्घातको विषयमा अध्ययन गर्न नेताहरूको टोली जिल्ला तहमै खटाइने बताए। उनले माघ २६ गते नेताहरूलाई जिल्लाजिल्लामा खटाइने बताए। त्यसबीचमा माघ २६ देखि फागुन ५ गतेसम्म प्रदेश समन्वय समितिको बैठकसमेत बस्ने उनको भनाइ छ। बैठकले सबै कमिटीको बैठक आह्वान गरेको छ। सबै विभागीय कमिटीहरूको बैठक गर्ने निर्णय भएको छ, उनले भने, चुनावमा ठाउँठाउँमा अन्तर्घात भएका छन्। त्यहीभएर फिल्डमै पुगेर त्यसको प्रतिवेदन तयार पार्न लागिएको छ। प्रवक्ता महराका अनुसार २ महिनापछि केन्द्रीय कमिटीको बैठक आह्वान गर्ने र त्यही बैठकले अन्तर्घात गर्नेहरू बारे जिल्ला तहबाट आएको रिपोर्टमाथि आवश्यक निर्णय गर्नेछ। कहाँ हरायो टंक राईको प्रतिवेदन ? स्थानीय तहको निर्वाचनमा अन्तर्घात गरेका नेता तथा कार्यकर्ताहरूलाई कारबाहीको सिफारित गर्दै छानबिन टोलीले पार्टी अध्यक्ष पुष्प कमल दाहाललाई प्रतिवेदन पेस गरेको थियो। छानबिन समितिका संयोजक टंक राईले भदौं ६ गते पेस गरेको प्रतिवेदनमा भनिएको छ , माओवादी केन्द्रका नेता तथा कार्यकर्ताले विपक्षी पार्टीका उम्मेदारसँग मोटो रकमको लेनदेन गरेर आफ्ना पार्टीको उम्मेदवारलाई पराजित गरायो। समितिले प्रतिवेदन बुझाएको ६ महिना भयो। यसबीचमा मंसिर ४ गते भएको प्रदेशसभा तथा प्रतिनिधिसभा निर्वाचनमा पार्टीका नेता तथा कार्यकर्ताहरूले अन्तर्घात गरेको फेरि पार्टी कार्यालयमा उजुरी परेको छ। स्थानीय तहको निर्वाचनमा बदमासी गर्नेलाई कारबाही नहुँदा माओवादीले अन्तघार्तकै कारण धेरै सिट गुमाएको स्थायी समिति बैठकको निष्कर्ष हो। अनुशासन विभागका प्रमुख राईको टोलीले पार्टी दाहाललाई प्रतिवेदन बुझाउँदै पार्टीको अनुशासनको बाँध भत्काउनेहरूलाई पार्टीबाट निष्काशन गर्नसम्मको सिफारिस गरेको थियो। ५ सय जनासँग सोधपुछ गरेर छानबिन समितिले प्रतिवेदनतयार गरेको थियो। स्थानीय तहको चुनावमा महोत्तरी, सिरहा, बर्दियालगायतका जिल्लामा नेतााकार्यकर्ताबाट बढी अन्तर्घात भएको देखाइएको थियो। हालै सम्पन्न निर्वाचनमा पनि यिनै जिल्लाहरूमा नेताहरूले पार्टी विरोधी गतिविधि गरेको उजुरी परेको छ। स्थानी निर्वाचनमा अन्तर्घात गर्नेहरूलाई कारबाही गर्न पेस गरिएको प्रतिवेदन खोइ ? भन्ने प्रश्नमा स्थायी समिति सदस्य नारायण दाहालले भने, त्यो प्रतिवेदन हराएको छैन। हामीसँगै छ। यसैलाई रिफ्रेन्सको रूपमा लिएर थप छानबिन हुन्छ। यसैको आधारमा दोषी देखिएकाहरूमाथि कारबाही हुन्छ। राष्ट्रपतिमा सकेसम्म सहमति राष्ट्रपतिको निर्वाचनमा सकेसम्म सहमतिबाटै जाने माओवादीले धारणा सार्वजनिक गरेको छ। एमालेलाई राष्ट्रपति नदिए गठबन्धन भत्किने चर्चा चलिरहेको बेला माओवादीका सचिव देवेन्द्र पौडेलले राष्ट्रपतिको चुनावसम्म जाँदा सकेसम्म सहमतिको पक्षमा उभिने बताए। कांग्रेसले समेत सरकारलाई विश्वासको मतदिएको हुनाले यो वा ऊ दल नभनी माओवादीले राष्ट्रिय सहमतिको पहल गर्ने निर्णय लिएको पौडेलले बताए। अहिलेसम्म एमालेलाई बाहिर राखेर सहमतिको कुरा नगरिएको भन्दै पौडेलले सरकारलाई सहयोग गर्ने दलहरू बीच पनि छलफल हुने बताए। यदि सहमति नभए विचार र कार्यदिशा मिल्ने दलहरूसँग मिलेर अघि बढ्छौं, उनले भने।"
उपसभामुखको साइकल नै सारथि,"काठमाडौं : उपसभामुख इन्दिरा राना मगर साइकलमा आफ्नो जीवन देख्छिन्। उनको बाल्यकालदेखि साइकल नै प्रिय साथी बन्यो। अन्नपूर्ण मिडिया नेटवर्कले विश्व क्यान्सर दिवसका अवसरमा आयोजना गर्ने र्यालीमा उनी साइकल लिएर सहभागिता जनाउँथिन्। जति बेला सामाजिक व्यक्तित्वका रूपमा परिचित थिइन्। क्यान्सरविरुद्ध जागरणका लागि शनिबार आयोजित अन्नपूर्ण पोस्ट् राइड फर लाइफ २०२३ का प्रमुख अतिथि उपसभामुख मगरको साइकलप्रतिको मोह उत्तिकै देखियो। उनी यसपटक पनि साइकल र्यालीमा केहीबेर सहभागी भइन्। झापामा जन्मिएकी उनलाई सानोमा दाइहरूले साइकल चढेको देख्दा आफू पनि चढ्न पाए हुन्थ्यो भन्ने लाग्थ्यो। दाइ शिक्षक हुनुहुन्थ्यो। उहाँ साइकलमा हिँड्दा पछिपछि दौडिन्थेँ। मौका पायो कि साइकल चलाइहाल्थेँ, उनीले सम्झिन्छिन्। उनी पनि पछि शिक्षक भइन्। तर, साइकल किन्न पैसा थिएन। ३२ वर्षअघिको क्षण उनी सम्झना गर्छिन्, सबै शिक्षक साइकलमा आउँथे। धेरै मूल्य त होइन। तर, साइकल किन्ने क्षमता मेरो थिएन। पछि अलिक सक्षम भएपछि सन् २००४ मा १८ हजार रुपैयाँमा सेकेन्ड हेन्ड किनेको उनीले बताइन््। त्यो पनि साथीको सहयोगमा। मेरो साइकलप्रतिको मोह देखेर एक जना साथीले मलाई सहयोग गर्नुभयो। त्यो बेला १८ हजार धेरै ठूलो कुरा थियो, उनी भन्छिन्, त्यो टेक साइकल गेयरवाल थियो। त्यस्तो साइकल पहिला चलाएकी थिइनँ। केही समयमै सिकेँ। मगरले पहिलो रेस सन् २००५ मा ककनीमा गरेको थिइन्। त्यस क्रममा २० जना सहभागी थिए। माउन्टेन बाइक गर्ने समयमा हामी दुई जना महिला थियौं। निर्जला ताम्राकार र म, उनी भन्छिन्, हामी पहिलो रेस गर्ने महिला भन्छौं। उनलाई यात्रा गर्न मन पर्छ। बाटो नपुगेका ठाउँमा साइकल बोकेर पुग्थिन्। झापासम्म साइकल लिएर पुग्ने उनको बानी थियो। उनका अनुसार पहिला साइकल त्यति धेरै प्रचलन आइसकेको थिएन। त्यसमा पनि साइकल चलाउने पुरुष नै हुन्थे। सबै ठाउँमा साइकल जाने अवस्था थिएन। बसमा राख्न खोज्दा भाडा माग्थे। कतिपय ठाउँमा बाटोमा केटीहरूले साइकल चलायो भनेर हेर्ने नजर फरक हुन्थ्यिो। माउन्टेन साइकल चलाउन ड्रेस पनि त्यस्तै हुनुपर्छ जुन थिएन। उनी धेरै पटक साइकल दुर्घटनामा पनि परिन्। मोटरसाइकलले हान्दिथ्यो। महिलालाई साइकल फ्रेन्डली भएन, हुनुपर्छ भनेर धेरै पटक कराएको पनि छु। दुई वर्षअघि मेरो बोन क्रयाक भयो, उनी भन्छिन्। अन्य कुरामा महिलाले विभेद सहनु परेजस्तै साइकल चलाउँदा धेरै ठाउँमा विभेद सहनुपरेको उनको भनाइ छ। उपसभामुख मगर भन्छिन्, महिलालाई हरेक कुरामा विभेद हुन्थ्यो। दौडमा जाँदा पुरस्कार पनि महिलाका लागि फरक हुन्थ्यो। जनकपुर हाम्रो प्राइड हो भनेर सिन्धुली जोडिएको बाटोमा पहाडबाट ओरालो घस्रिँदै झरेको उनलाई ताजै छ। दौडमा भाग लिँदा महिला प्रतिनिधि कोही नभएपछि भाग लिन गए। दुर्घटना परे। तर, उनी भन्छिन्, एक पटक लड्यौ दुई पटक लड्यौ भनेर हरेस खानु हँुदैन्। उठनुपर्छ। आत्मविश्वास लड्नु हँुदैन। आफूलाई बलियो बनाइयो भने सधैं उठ्छांै र चाहेको पूरा गर्छांै। साइकल हाम्रो डाक्टर उपसभामुख मगरलाई लाग्छ साइकल हाम्रो लागि डाक्टर पनि हो। भन्छिन्, मेरो एक जना ८० वर्षको मामा हुनुहुन्छ। उहाँ अहिले पनि रिक्सा ठेला गाडा चलाउनुहुन्छ। उहाँ यो मेरो डाक्टर हो भन्नु हुन्छ। मलाइ पनि लाग्छ साइकल वास्तवमा डाक्टर हो। हामीले नियमित साइकल चलायौं भने मधुमेह लाग्दैन्, प्रेसर छ भने पनि कम हुन्छ। यससगै शरीर स्वाथ्य हुन्छ जसले आफूलाई सधैं ऊर्जा दिन्छ तन्दरुस्त बनाउँछ। साइकललाई हाम्रो जीवनसँग जोडियो भने शरीर स्वाथ्य राख्न सकिन्छ। शरीर स्वाथ्य रह्यो भने क्यान्सरलाई पनि जित्न सकिन्छ भन्ने उनको विश्वास छ। शरीरलाई तन्दुरुस्त बनायो भने खुसी र स्वस्थ भएर बाँच्न सकिन्छ। जसले रोगबाट लड्ने शक्ति दिन्छ र क्यान्सर जस्ता रोगसँग जुध्न सकिन्छ, उनी भन्छिन्, अस्वथ शरीर र अन्य रोग भएको मानिसलाई क्यान्सर लाग्यो भने समस्या हुन सक्छ। त्यसैले स्याथ्य रहन साइकल यात्रा उपयोगी हुने उनको भनाइ छ। साइकल सोसाइटीको संस्थापक सदस्यसमेत रहेकी उनी साइकल लेनका लागि पहल गरेको सुनाउँछिन्। साइकल लेन हुनुपर्छ भनेर मेयर (ललितपुर) चिरीबाबु महर्जनसँग कुरा गरेर साइकल लेन बनाएको पनि हो। तर, साइकल लेनको कुनै कानुन छैन। कानुन नहुँदा हामीले बनाएको साइकल लेनका मोटर साइक कार ट्रकलगायतका ठूला सवारी पार्किङ गरिन्छ, उनी भन्छिन्, कुनै नियम कानुन ऐन नहुँदा लेन बनेको ठाउँमा पनि उपयुक्त साइकलयात्रीले सुविधा पाउन सकेनन्। उनीहरू पनि ठूला सवारीसँग जोगिनुपर्छ। उनका अनुसार ऐन बन्यो भने अन्य ठूला सवारी साधनले त्यँहा पार्किङ गर्न पाउँदैनन्। अथवा जरिवानाको डरले पनि गर्दैनन्। त्यसैले यसका लागि सर्वप्रथम साइकल ऐन बन्न जरुरी छ। रुल नै नभएको ले साइकल लेन बनाएर मात्रै कुनै काम नहुने उनको बुझाइ छ। उपसभामुख मगर साइकल किनेर सिक्न सबैलाई सुझाउँछिन्। भन्छिन्, स्वाथ्यका लागि अहिले कति ज्येष्ठ महिलाले पनि साइकल सिक्नुभएको छ। तराईका महिला सारीमै साइकल चलाएर हिँडिरहेका छन्। सबैले मोटरसाइकल गाडी किन्न सक्दैन्। तापनि समयमै उनीहरू गन्तव्यमा पुगिरहेका छन्। तराईमा गल्र्स इन्पावर थ्रु एजुकेसन भनेर साइकल वितरण गरेको उनको भनाइ छ। एजुुकेसन सपोर्टबाट तराई तिर साइकल दिएका छौं। उनीहरू स्कुल, कलेज साइकलमै जान्छन्। सशक्तीकरण गरेका छौं। काठमाडौंमा बाटो सहज छैन। त्यसैले अलि डराउँछन्। साइकलको व्यापक प्रयोग गरेमा गाडीको धुवादेखि लिएर पेटोल खपत हुने उनको भनाइ छ । भन्छिन््, एक समय मैले मोटरबाइक पनि किनेको थिएँ। लाइसेन्स पनि बनाएँ। तर, मोटरबाइक चलाउन थाल्यो भने म सौखिन हुन्छु भनेर मैले त्यसो गरिनँ।"
जसले जिते चिट्ठामा ८२ करोड,"दुबई : सिरहाको गोलबजार१२ का रञ्जितकुमार पाल सात वर्षअघि एक रेमिट कम्पनीको प्रतिनिधि भएर कतार पुगेका थिए। उनी भाग्यमा त्यति धेरै विश्वास गर्दैनन्। तर, जितिहालिन्छ कि भनेर १५ महिनादेखि चिट्ठा किन्न थाले। उनले अन्ततः २३ मिलियन दिराम अर्थात् ८२ करोड रुपैयाँबराबरको चिट्ठा जितेको हो। पाल अरब इमिरेट्स (यूएई)को आबुधाबीस्थित बिग टिकटको राफल लक्की ड्रअन्तर्गत २ सय ४८ औं विजेता बनेका हुन्। बिग टिकटका प्रतिनिधिबाट चिट्ठा परेको खबर सुनेर आफू निकै खुसी भएको पालले बताए। उनी कतारकै सनैयास्थित एक मनी एक्सचेन्जमा कार्यरत छन्। म ड्युटीमा थिएँ। काम गर्दै बिग टिकटको प्रत्यक्ष प्रसारण हेरिरहेको थिएँ। त्यही बेला एक जना ग्राहक आए। म काममा व्यस्त भएँ, उनले भने, त्यही बेला मैले २३ मिलियन दिराम जितेछु। बिग टिकट कम्पनीले पनि फोन गरेछ। मैले त थाहा नै पाइनँ। पछि फेरि फोन आयो। साथीहरूले पनि सुनाए। हर्षको सीमा छैन। उनले २० जनासँग मिलेर संयुक्त रूपमा लक्की ड्रको २३२९३६ नम्बरको टिकट अनलाइनमार्फत जनवरी १६ मा खरिद गरेका थिए। उनका साथीमध्ये अलगअलग कम्पनीमा काम गर्ने सात नेपाली अनि अन्य भारतीय र श्रीलंकाली छन्। भाग्यमा त धेरै विश्वास गर्दिनँ। तापनि, जितिहालिन्छ कि भनेर १५ महिनादेखि लगभग लगातार बिग टिकट किन्ने गरेको थिएँ। साथीहरूसँग मिलेर पैसा उठाइ टिकट खरिद गरेका थियौं। रञ्जितकुमार पाल, चिट्ठा विजेता हामीले यसपटक तीनवटा टिकट किनेका थियौं। दुईवटा किन्दा एउटा फ्रीमा पायौं, उनले भने, जितेको पैसा सबै जना मिलेर बाँड्ने हो। पैसा कानुनी तवरले नेपाल नै पठाउने हो। अलिक पछि नेपालमै केही गर्ने योजना बनाउँछु। अहिले के गर्ने भनेर केही सोच्न सकिरहेको छैन। ठूलो धनराशिको चिट्ठा जिते पनि आफूले अहिले गरिरहेको कामलाई निरन्तरता दिने उनले बताए। उनका अनुसार एउटा टिकटको ५ सय दिराम पर्छ। भाग्यमा त धेरै विश्वास गर्दिनँ। तापनि जितिहालिन्छ कि भनेर चिट्ठा किन्ने गरेको छु, उनले भने, १५ महिनादेखि लगभग लगातार बिग टिकट किन्ने गरेको थिएँ। १५ २० जना साथीसँग मिली पैसा उठाएर टिकट खरिद गर्ने गरेका थियौं। घरमा उनका बुवा, आमासहित १० र पाँच वर्षका २ छोरा छन्। परिवारका सदस्य सबै जना दंग रहेको उनले सुनाए। अहिले नै घर फर्कने योजना नबनाएको उनको भनाइ छ। पहिले पैसा हातमा आओस अनि बिस्तारै योजना बनाउनुपर्ला, पालले भने, अरू एकदुई वर्ष कतारमै बस्छु। बिग टिकट यूएईको अबुधाबीमा मासिक रूपमा खोलिने चिट्ठा हो। जहाँ हरेक महिनाको ३ तारिखमा विद्युतीय माध्यमबाट विजेता छनोट गरी घोषणा गरिन्छ। यसअघि पनि दुबईमा खोलिने महजुज चिट्ठामा गुल्मीका भरत बिकले १० मिलियन दिराम अर्थात् ३५ करोड रुपैयाँ जितेका थिए।"
जसले भजन संगीतको स्वाद फेराए,"चितवन : पप र आधुनिक संगीतमा रमाएका युवा पुस्तालाई भजनमा आकर्षण गराउनेमध्येमा पर्छन् संगीतकार राजेन्द्र बजगाईं। हरि बोल भजन नेपालको संगीत इतिहासमा करोड क्लब पार गर्ने पहिलो भजन मानिन्छ। युवा पुस्ताको माझ पनि उत्तिकै लोकप्रिय छ। परम्परागत शैलीलाई ताडेर संगीतकार राजेन्द्र बजगाईंले संगीत दिए। सबै उमेरसमूहले सर्वाधिक मन पाइएको भजन हो यो। नेपाली भजनलाई करोड पुर्याउने पहिलो संगीतकारका रूपमा चिनिन्छन् बजगाईं। त्यसपछि भजनमा रमाउने युवाहरूको जमात बढ्यो। गायक शशांक कँडेलको शब्दमा उनले संगीत दिएका थिए। हाम्रो मौलिकता, संस्कारको संगीतलाई जोगाउन भजनमा पनि लागेको हुँ, उनले भने, पुराना शैलीको भन्दा फरक स्वाद दिँदा भजनै नसुन्नेहरूले पनि भजनमा नाचेको पाएँ। यो देख्दा खुसी छु। बजगाईंले करिब सात वटामा कम्पोज गरे। सबै चर्चामा आए। जब जब, एकान्तमा बस्छु मत, बजाउ बाँसुरी, मेरो श्यामलगायतको भजनमा उनले संगीत दिएका छन्। बजगाईं पछिल्लो पुस्ताका व्यस्त कम्पोजर पनि हुन्। १५ वर्षको दौरानमा करिब आठ सय गीतमा कम्पोज गरेका छन् उनले। मुसुमुसु हाँसेर, ओ मेरो परान, जाला जोवनलगायत गीतले करोड भ्युज पार गरेको छ। यो देशको लागि म, झम्के झम्के साँझमा, झम्मक झम्मक, ट्राफिक जाम, टेन्डर, तिते करेला, चिनी अमिलो, मेरी डल्ली, पूर्वै चल्यो रेल, फूलको चोट, यो त जाली सहर हो प्रिया, झुमायो मायाले, मस्त जवानीलगायतमा गरेको संगीतले उनलाई मज्जाले चिनाएको छ। मस्तिष्कमै संगीत छ। योबिनाको जीवन कल्पनामै छैन, उनले भने, सबैका माझ आफ्नो सिर्जना मन पराइएमात्रै संगीतमा केही कमाए झै लाग्छ। २०६४ मा कस्ले चोर्यो ओठको लाली उनले संगीत दिएको पहिलो गीत हो। डेढ दशकको संगीत यात्रामा संगीतकार बजागाईंले परिचय फराकिलो बनाएका छन्। संगीतको बजारको प्रतिस्पर्धालाई उनले निखार्दै लगे। २०६४ सालबाट उनी संगीतकारको भूमिकामा देखा परेका हुन्। उनले गायन र संगीत संयोजनमा आफ्नो परिचय फराकिलो बनाउँदै लगेका छन्। १३ वर्षअघि संगीतमा भविष्य खोज्दै काठमाडौं छिरेका थिए। पहिलो संगीत सारेगमको तिलकसिं पेलासँग सिके। त्यसपछि गुरुदेव कामतसँग सिके। चण्डीप्रसाद काफ्लेसँग थप संगीतको अध्ययन गरे। घरपरिवारमा माहोल नै संगीतमय भएका कारणले होला आफ्नो मन मस्तिष्कमा संगीतबाहेक केही पनि आएन उनले भने, अहिले सबैले खोज्ने भएको छु। जुन माया पाए त्यही हो संगीतको कमाइ। नेपालका अधिकांश लोकप्रिय गायकगायिका, रचनाकारसँग उनले काम गरेका छन्। सानैदेखि नै सांगीतिक माहोलमा हुर्किएका बजगाईं फरकफरक शैलीको गीत राष्ट्रिय भाव, लोक, आधुनिक, पप, हिन्दी, मैथली गीतमा सबैले रुचाएका संगीतकार हुन्। आधुनिक, राष्ट्रिय, लोक, पप, मध्यम शास्त्रीय, बालगीत, भजन, चलचित्र गीत र रेडियो जिंगल तथा विज्ञापनलगायत विविध विधामा काम गर्छन्। बजगाईंले नेपालीसहित हिन्दी, थारू तथा भोजपुरी भाषाका गीतहरूमा पनि संगीत भरेका छन्। उनका सफल अधिकांश गीतहरू फ्युजनमै रहेका छन्। संगीतमा लोक, आधुनिकपना तथा शास्त्रीयको मिश्रण एउटै गीतमा भएमा फ्युजन भनिने गरिन्छ। जुन विधामा राजेन्द्र बजगाईंले संगीतमा उत्कृष्ट उत्पादन गरिसकेका छन्। उनले कालिका म्युजिक अवार्ड, पिम नेपाल फिल्म फेस्टिबल २०७८, क्वालिटी अवार्ड २०७८, हिमालयन इन्टरनेसनल २०७८ हुँदै नेपाल अफ्रिका फिल्म फेस्टिभल २०२२ प्राप्त गरेका छन्। उनी राष्ट्रिय स्रष्टा तथा प्रस्तोता प्रतिष्ठानको अध्यक्ष पनि रहेका छन्।"
किन उड्यो अमेरिकाको आकाशमा चिनियाँ जासुसी बेलुन ?,"काठमाडौं : बौद्धिक सम्पत्तिको चोरी र साइबर आक्रमणलगायतका विषयमा दुई शक्ति राष्ट्र चीन र अमेरिकाबीच हुने आरोप प्रत्यारोप नयाँ होइन। एकले अर्कालाई दोषी मात्रै देखाउँदैनन्, त्यस्ता घटनामा संलग्न भएको आंशकामा दुवै देशमा पक्राउ र जेल चलानका घटना पनि चलिरहन्छन्। पछिल्लो साता भने चीनले संवेदनशील ठाउँमा जासुस गर्न अमेरिकी आकाशमा बेलुन पठाएको विषयले चर्चा पाएको छ। चीनले बेलुन जासुसी नभई मौसमी उपकरण भएको बताउँदै आरोपबाट उम्कन खोजेको छ भने, अमेरिकाले यसलाई जासुसी उपकरण भएको र संवेदनशील ठाउँको डाटा संकलन गरिरहेको दाबी गरेको छ। यो घटनापछि अमेरिकी विदेशमन्त्री एन्टोनी ब्लिङकेनले आफ्नो चीन भ्रमण नै रद्द गरेका छन्। उनको चीन भ्रमण आइतबारका लागि तय भएको थियो। अमेरिकाको हवाई क्षेत्रमा चिनियाँ जासुस बेलुनको उपस्थितिले अमेरिकी सार्वभौमसत्ताको उल्लंघन भएको भन्दै उनले भ्रमण स्थगित गरेको ह्वाइट हाउसले जनाएको छ। ह्वाइट हाउस भन्छ, चीनको यो कदमले अन्तर्राष्ट्रिय कानुनको उल्लंघन पनि भएको छ। यो विषयमा अमेरिका गम्भीर छ। गत बुधबार पहिलोपटक पश्चिमी अमेरिकी राज्य मोन्टानामा एउटा बेलुन आकाशमा देखिएको थियो। त्यसअघि क्यानाडामा र अहिले ल्याटिन अमेरिकाको आकाशमा पनि एकै स्वरूपका बेलुन देखापरेपछि दुई देशबीचको सम्बन्धमा अझै दरार आएको छ। अमेरिकी रक्षा मन्त्रालयका प्रवक्ता प्याट्रिक राइडरले अमेरिकी आकाश हुँदै चिनियाँ बेलुन उडिरहेको उल्लेख गरे। उनले यसअघि पनि अर्को यस्तै बेलुन उडेको दाबी गरे। क्यानाडासहित छिमेकी मुलुकहरूले उक्त बेलुनको गतिविधि सूक्ष्म रूपले निगरानी गरिरहेको अधिकारीहरूले जनाएका छन्। चीनले भने सोही बेलुन मौसम विज्ञान अनुसन्धानका लागि मात्र अमेरिकी आकाशमा उडाइएको स्पष्टीकरण दिएको बीबीसीले उल्लेख गरेको छ। अमेरिकी अधिकारीहरूले भने चीनको यो भनाइप्रति कडा आपत्ति जनाएका छन्। अमेरिकी सैनिक नेतृत्वले सुरक्षा जोखिमका कारण देखाउँदै आकाशमा देखिएको जासुसी उपकरणलाई आफ्नो आकाशमा उड्न नदिने निर्णय गरेको थियो। तर, गोली हानेर खसाल्दा त्यसमा जडित उपकरणहरूको टुक्राबाट जमिनमा रहेका मानिसहरूलाई क्षति पुग्न सक्ने जोखिम औंल्याइएको छ। अमेरिकी राष्ट्रपति जो बाइडनलाई यस अवस्थाबारे जानकारी गराइएको पेन्टागनले जनाएको छ। ह्वाइट हाउसले उक्त बेलुनलाई प्रहार गर्ने आदेश दिएको खण्डमा अमेरिकी सरकार एफ२२ लगायतका लडाकु विमानहरूसहित तयारी अवस्थामा रहेको एक रक्षा अधिकारीले बताए। ती अधिकारीका अनुसार चिनियाँ बेलुन बुधबार निकै कम जनसंख्या भएको पश्चिमी अमेरिकी राज्य मोन्टानामा देखिएको थियो। त्यहाँ अमेरिकाको पारमाणविक क्षेप्यास्त्रको अड्डा छ। पेन्टागनका अधिकारीहरूका अनुसार बुधबार खतराको आंकलन गर्न रक्षामन्त्री लोइड अस्टिन र यूएस चिफ्स अफ स्टाफका अध्यक्ष जनरल मार्क मिलीलगायत अमेरिकी सेनाका उच्च अधिकारीहरूको बैठकसमेत बसेको थियो। सैन्य कमान्डरहरूले बलुनविरुद्ध गति केन्द्रित कारबाही नगर्न सल्लाह दिएका थिए। हालैका वर्षहरूमा चीन र अमेरिकाबीचको सम्बन्ध तनावपूर्ण रहेको छ। व्यापारिक मुद्दा, ताइवानको स्थिति, दक्षिण सागरमा चीनको दाबी र इन्डोप्यासिफिकमा चीनको प्रभाव बढेको भन्दै अमेरिकाले निरन्तर दबाब दिँदै आएको छ। त्यस्तै युक्रेनमा जारी युद्धामा पनि रूसलाई सैन्य सहयोग नगर्न चीनले अमेरिकालाई चेतावनी दिँदै आएको छ। सन् २०१८ यता अमेरिकी विदेशमन्त्रीको पहिलो चीन भ्रमणको तयारी भइरहेका बेला आकाशमा देखिएको चिनियाँ बेलुनका कारण फेरि दुई देशबीच तनाव उत्पन्न भएको हो। यसअघि तत्कालीन विदेशमन्त्री माइक पोम्पीओले बेइजिङको भ्रमण गरेका थिए। अमेरिकाको आकाशमा देखिएको जासुसी बेलुनका विषयमा चीनको आधिकारिक मिडिया ग्लोबल टाइम्सले पनि एउटा प्रतिक्रिया दिएको छ। त्यहाँ भनिएको छ, चीनबाट एउटा मानवरहित हवाई उपकरण अमेरिकी आकाशमा अप्रत्याशित घटनाका कारण प्रवेश गरेको छ। चीनको विदेश मन्त्रालयका प्रवक्ताले पनि शनिबार एक विज्ञप्ति जारी गर्दै अप्रत्याशित परिस्थितिका कारण घटना भएको जनाएको छ।"
साइकल चलाउनु स्वास्थ्यलाई लाभदायक,"काठमाडौं : महिलामा पाठेघरको मुखको र स्तन क्यान्सर जतिबेला पनि हुनसक्छ। स्तन क्यान्सर त कुनै पनि उमेर समूहका महिलालाई हुने चिकित्सक बताउँछन्। स्तन क्यान्सरका कारण निधन हुने महिलाको संख्या प्रत्येक वर्ष बढ्दै छ। त्यसैले यो रोग प्रतिमहिला अझै सजक हुनुपर्ने विज्ञ बताउँछन्। स्वास्थ्य रहन साइकल चलाउनु पनि एक रहेको उनीहरूको तर्क छ। साइकल चलाउँदा डोफिमोन हार्मोन उत्पन्न हुने भएकाले मुड फ्रेस बनाउने साइकल यात्रीहरू पनि बताउँछन्। अन्नपूर्ण पोस्ट्ले शनिबार आयोजना गरेको साइकल र्यालीमा पनि महिलाको उल्लेख्य सहभागिता थियो। पछिल्लो समयमा साइकल चलाउने महिलाको संख्या पनि बढ्दै गएको छ। ताहाचलकी सृष्टि प्रजापतिका चारै जनाले साइकल चलाउँछन्। उनी पनि र्यालीमा सहभागी बनिन्। उनी साइकलबाटै पसल जाने र घुम्न निस्कने गरेको बताउँछिन्। श्रीमान् र छोराछोरी सबैले साइकल चलाउँछन्। साइकल चलाउँदा एकदमै रमाइलो लाग्छ, उनले भनिन्, फ्रेस भएको अनुभूति हुन्छ।क्यान्सरबाट समेत बच्न सकिन्छ भन्छन्। स्वयम्भूकी रेसु स्थापित क्यान्सर हुनुअघि नै अब धेरै कुरामा ध्यान दिन जरुरी रहेको बताउँछिन्। क्यान्सर हुनुअघि सजग हुने र नियमित साइकल चलाउनाले जोगिन सकिन्छ उनले भनिन्, तनावमुक्त भइन्छ। मन प्रफुल्ल हुन्छ। मुड फ्रेस हुने भएकाले नियमित साइकल चलाउने गरेको उनले बताइन्। १९ वर्षीया बिस्ट्री प्रजापती कलेज जाँदा साइकलमै जाने गरेको बताउँछिन्। उनले ३ वर्ष भयो साइकल चलाउन थालेको। मैले नियमित साइकल चलाउन थालेपछि अरू पनि बढेका छन्, उनले भनिन्, केटीले साइकल चलाउँछन् भने हामी किन नचलाउने भनेर केटाहरूले पनि भन्ने गर्छन्। कहिलेकाहीँ साथीहरूले मागेर पनि साइकल चलाउने गरेको उनले सुनाइन्। घरमा स्कुटी हुँदा पनि उनले सधैंजसो साइकल चलाउने गरेको बताइन्। सिटिजन्स बैंकमा कार्यरत सलिना मानन्धरले शनिबार सधैंजसो साइकल चलाउने गरेको बताइन्। साइकल चलाउँदा आनन्द आउने गरे पनि साइकल लेन नहुँदा घर बालाजुबाट कार्यालय दरबारमार्ग आउन साइकलबाट सहज नभएको समस्या सुनाइन्। ड्रेस लगाएर साइकलमा आउजाउ गर्न कठिन छ। रहर भए पनि सधैं यात्रा गर्न चुनौती छ, उनले भनिन्। तर, लकडाउनका बेला साइकलमा आउजाउ गर्न निकै सहज भएको उनले सुनाइन्। उनले ५ वर्षदेखि साइकल चलाउँदै आएकी छिन्। अन्नपूर्णले आयोजना गरेका साइकल र्याली एकदमै व्यवस्थित थियो, व्यवस्थापन राम्रो भएकाले मन झनै प्रफुल्ल भयो, शनिबारको र्यालीमा सहभागी हुँदै उनले भनिन्।"
जरायो शिकार प्रकरण : प्रदेश सांसदसहित ४९ विरुद्ध मुद्दा,"सिमरा : पर्सा राष्ट्रिय निकुञ्जले पुस ४ गते निकुञ्ज क्षेत्रभित्र भएको जरायो शिकार प्रकरणमा ४९ जनाविरुद्ध मुद्दा दर्ता गरेको छ। झण्डै डेढ महिना लामो अनुसन्धानपछि निकुञ्जले वन्यजन्तु शिकार प्रकरणमा ४९ जना संलग्न देखिएको भन्दै उनीहरूविरुद्ध मुद्दा दर्ता गरेको हो। निकुञ्जले मुद्दा दर्ता गरेको ४९ जनाको सूचिमा दुई प्रदेशसभा सदस्यसमेत छन्। जसमा पर्सा ३(१) बाट निर्वाचित प्रमोद जयसवाल र काठमाडौं ५(२) बाट निर्वाचित श्यामबहादुर खड्का छन्। सखुवाप्रसौनी गाउँपालिकाका पूर्वअध्यक्ष प्रदीप जयसवालसहित प्रकाश केसी, संजिब शाही, सखुवा प्रसौनी १ का बिशाल सहनी, झापस दास थारु, नवराज बस्नेत, दामोदार अधिकारी, म्लाङदोङ तामाङ, सुलन मियाँ अंसारी र भोलाबहादुर पुन मगरविरुद्ध मुद्दा दर्ता गरिएको छ। फरार रहेका कुमार लामा, बिकास सहनी र उपेन्द्र यादवसहित पहिचान नखुलेका अन्य ३४ जनाविरुद्ध मुद्दा दर्ता भएको निकुञ्जका सूचना अधिकारी सुर्य खड्काले बताए । जयसवाल र खड्का, पूर्व गाँउपालिका अध्यक्ष जयसवाल, शाहीलाई राष्ट्रिय निकुञ्ज तथा वन्यजन्तु संरक्षण ऐन २०२९ को दफा २७ बमोजिम सजाय माग गरिएको छ। उक्त दफामा कसुर ठहरिने अपराध गर्ने व्यक्तिलाई सहयोग गर्ने मतियारले कसुरदारलाई दिइने सजायको आधा सजाय हुने व्यवस्था छ। यसैगरी, प्रकाश केसी, बिशाल सहनी, झापस दास थारु, नवराज बस्नेत, दामोदर अधिकारी, म्लाङदोङ तामाङ, सुलन मियाँ अंसारी र भोलाबहादुर पुन मगरलाई राष्ट्रिय निकुञ्ज तथा वन्यजन्तु संरक्षण ऐन २०२९ को दफा २६ (३) बमोजिम सजाय माग गरिएको छ। उक्त दफामा २० हजारदेखि ५० हजारसम्म जरिवाना र ६ महिनादेखि एक वर्षसम्म कैद सजाय हुने व्यवस्था छ।"
बालबालिकामा साइकल मोह,"काठमाडौं : साइकल चलाउने बालबालिका बढ्दै गएका छन्। सानैदेखि साइकल चलाएर स्कुल जानेको संख्या बढ्दै गएको जानकारहरू बताउँछन्। काठमाडौं सहर साइकलमैत्री नभए पनि पछिल्लो समयमा साइकल चलाउने बालबालिका तथा युवाको जमात बढ्दै गएको छ। बालबच्चादेखि युवाले साइकल चलाउन रहर गर्छन्। आफ्नो अनुकूल ठाउँमा साइकल चलाउँछन्। प्रायःजसो बालबालिका सोख र रहर पूरा गर्न साइकल चलाउँछन्। अन्नपूर्ण पोस्ट्ले शनिबार आयोजना गरेको क्यान्सरविरुद्ध साइकल र्यालीमा बालबालिकाको पनि उल्लेख्य सहभागिता थियो। बालबालिकाले र्यालीमा रमाइरमाइ सहभागिता जनाए। सानो उमेर समूहका बालबालिका पनि साइकल र्यालीमा सहभागी भए। साइकल प्रायः बालबालिकाको रहरको विषय हो। साइकलले स्वस्थता प्रदान गर्ने भएकाले अभिभावकले पनि बालबालिकालाई साइकल किनिदिन्छन्। आफ्नो घर वरिपरि साइकल चलाउने बालबालिका प्रायःजसो भेट्न सकिन्छ। तीनकुनेका १२ वर्षीय युवराज जैसवाल अन्नपूर्णले आयोजना गरेको साइकल र्यालीमा उत्साहित भएर सहभागी भए। पहिलोपटक सहभागी भएका जैसवाल हर्षित देखिन्थे। उनले बिहान, बेलुका सधैंजसो साइकल चलाउँछन्। उनले २ वर्षदेखि साइकल चलाउन थाले। त्यस्तै, तीनकुनेकै १२ वर्षीय आयुश कार्की पनि र्यालीमा सहभागी हुन पाउँदा आनन्दित देखिन्थे। उनी कहिलेकाहीँ साइकल चलाउँछन्। तर, साइकल चलाउन सधैं रहर लाग्ने गरेको उनी सुनाउँछन्। तीनकुनेका १६ वर्षीय स्वर्णिम खत्री विगत ५ वर्षदेखि साइकल चलाउँदै आएका छन्। ९ कक्षामा अध्ययनरत खत्री भीडभाडमा साइकल चलाउँदा डर लाग्ने गरेको बताउँछन्। मुटु धुकधुक हुन्छ, दुर्घटना होला भन्ने डर लाग्छ, उनले भने। २३ जनाको समूह बनाएर उनी साइकल यात्रा गर्छन्। त्यसैगरी, चौमती स्वंम्भुका ९ वर्षीय युनिक महर्जन शनिबार र्यालीमा आधा रुट साइकल चलाए। उनले एक घण्टा साइकल चलाउँदा थाकेपछि फर्केको सुनाए। साइकल चलाउँदा आनन्द आउँछ। रमाइलो लाग्छ। तर, र्यालीमा पूरा समय चलाउन सकिनँ, उनले भने। उनले गत वर्ष जन्मदिनका अवसरमा साइकल उपहार पाएका थिए। उनी घरबाट पसल जाँदा सधैं साइकल चलाउँछन्। साइकल नियमित चलाउँछु। साइकल चलाउँदा धेरै आनन्द आउँछ। चतस्बिर : सुनिता डंगोल। झण्डै १६ सय साइकल र्यालीमा सहभागी हुँदा १० वर्ष मुनिका बालबालिका पनि उत्साहित भएर साइकल चलाए। ११ वर्षदेखि २० वर्ष उमेर समूहका पनि साइकलमा रमाए। युवा पुस्तामाझ साइकलको लोकप्रियता बढ्दै गएको छ। २१ वर्षीय राजेन्द्र बडुवाल पनि साइकल र्यालीमा पहिलोपटक सहभागी हुन पाउँदा हर्षित देखिए। सुरुमा गाह्रो भए पनि विस्तारै सहज भएको उनले अनुभव सुनाए। उनले २ वर्षदेखि साइकल चलाउन थाले। बडी एक्ससाइज हुने भएकाले साइकल चलाउने गरेको उनले सुनाए। स्वास्थ्य राम्रो हुने भएकाले उनले नियमित साइकल चलाउने गरेको अनुभव सुनाउँछन्। त्यस्तै, साइकलले दिमाग फ्रेस हुने भएकाले सधैंजसो चलाउने गरेको २३ वर्षीय जीवन श्रेष्ठ बताउँछन्। कोरोनाअघिदेखि साइकल चलाउन थालेको उनले सुनाए। कोरोनापछि नियमित साइकल चलाउँछु। साइकलले मलाई स्वस्थ बनाएको छ, उनले भने। फिटनेस बनाउने भएकाले साइकल चलाउनु उपयोगी भएको उनको बुझाइ छ। साइकल चलाएर हरेक दिनजसो हामी घुम्न जान्छौं। जंगलमा यात्रा गर्दा औधी आनन्द आउँछ। उनी साइकल चलाएर काठमाडौंबाट ककनीसम्म पुग्छन्। २४ वर्षीय सरोज तामाङ साइकल र्यालीमा पहिलोपटक सहभागी हुन पाउँदा निकै हर्षित देखिएका थिए। यसरी ठूलो समूहमा र्यालीमा सहभागी हुन पाउँदा मन प्रफुल्ल भएको सुनाए। आगामी दिनमा पनि यस्ता कार्यक्रममा सहभागी हुने आशा जागेको छ, उनले भने, साइकल चलाउँदा सोच्ने शैलीमा फरक पर्छ,सिर्जनशीलता बढाउँछ। स्वस्थ भएपछि मनोबल बढ्नुका साथै आत्मविश्वास बढ्ने गरेको उनले बताए। साइकल चलाउँदा आफै मोटिभेट भइन्छ। नकारात्मक कुरा मनमा आउन पाउँदैन, उनले भने, धेरै फाइदा हुने भएकाले नियमित साइकल चलाउँछु।"
क्यान्सरविरुद्ध साइकल जागरण,"काठमाडौं : सरुवा रोग नभए पनि पछिल्लो समय क्यान्सरका बिरामी बढ्दैछन्। यो रोगको नाम सुन्ने बित्तिकै अझै पनि समाजमा भय र त्रास छ। तर, विज्ञ भन्छन् यो रोग लाग्दैमा डराउनु पर्दैन। बेलैमा उपचार गरे निको हुन्छ। त्यसैले लागेपछि उपचार गर्नुभन्दा लाग्नै नदिनेतर्फ ध्यान दिन विज्ञ सुझाव दिन्छन्। क्यान्सरका बिरामी थपिँदै जानुमा अस्वस्थ मानवीय जीवन शैली, वातावरण प्रदूषण र मदिराजन्य पदार्थको सेवनलाई लिइन्छ। त्यसैले स्वास्थ्य जीवन जिउने, व्यायाम गर्ने, मद्यपान र धूमपानको सेवन नगर्ने हो भने क्यान्सर रोकथाम गर्न सकिने चिकित्सकको सुझाव छ। यसलाई नै मध्यनजर गर्दै अन्नपूर्ण मिडिया नेटवर्कले हरेक वर्ष (४ फेब्रुअरी) अर्थात् (क्यान्सर डे) का दिन क्यान्सरविरुद्ध जनचेतना फैलाउन साइकल र्यालीको आयोजना गर्ने गरेको छ। यस वर्ष पनि विभिन्न प्रतिष्ठित व्यक्तिसहित नागरिकको सहभागितामा शनिबार उपत्यकामा साइकल र्यालीको आयोजना भयो। अन्नपूर्ण पोस्ट् राइड फर लाइफ२०२३ नारासहित शनिबार बिहान आयोजना गरिएको र्यालीमा १ हजार ५ सय सहभागी थिए। प्रतिनिधिसभाकी उपसभामुख इन्दिरा राना मगर, अन्नपूर्ण मिडिया नेटवर्कका अध्यक्ष क्याप्टेन रामेवर थापा, पूर्वमन्त्री राजकिशोर यादव र माइती नेपालकी अध्यक्ष अनुराधा कोइरालाले कार्यक्रमको संयुक्त रूपमा उद्घाटन गरेका थिए। अन्नपूर्ण पोस्ट्को कार्यालय रहेको कर्पोरेट टावर तीनकुनेबाट सुरु भएको साइकल र्याली गौशाला, चाबहिल, नारायणगोपाल चोक, बसुन्धरा, गोंगबु, बालाजुचोक, सोह्रखुट्टे, अमृत साइन्स कलेज, ठमेल चोक (गा हल), कान्तिपथ, जमल, भद्रकाली, सुन्धारा, त्रिपुरेश्वर, थापाथली, माइतीघर मण्डला, बिजुली बजार पुल, यूएनपार्क, महादेवस्थान मन्दिर अगाडिको पुल, तीनकुने पुल हुँदै पुनः कर्पोरेट टावरमा आएर समापन भएको थियो। साइकलको प्रयोगले धुलोधुँवा र प्रदूषण घटाउने, शारीरिक स्फुर्ति बढाउने र शरीरलाई पनि व्यायाम पुग्ने र्यालीका सहभागीहरूको प्रतिक्रिया थियो। उपसभामुख इन्दिरा राना मगरले साइकल सवारीले स्वास्थ्य तथा स्फुर्त रहन मद्दत गर्ने बताइन्। साइकल र्यालीको उद्घाटनका क्रममा उनले बाँचुञ्जेल स्वस्थ र बलियो बन्न साइकल चलाउनु आवश्यक रहेको बताइन्। साइकल मेरो साथी हो। जीवनका योजना पनि साइकल चढेकै बेलामा गर्छु, मगरले भनिन्, विगतका वर्षमा सहभागीका रूपमा अन्नपूर्ण साइकल र्यालीमा उपस्थित हुन्थेँ। म भाग्यमानी छु, यो वर्ष प्रमुख अतिथि नै बन्ने अवसर पाएँ। आफूसँग सम्पत्तिका रूपमा साइकल नै रहेको उपसभामुख रानाले बताइन्। भनिन् काठमाडौंमा मेरो घर छैन। तर, २ वटा साइकल छ। साइकल चलाउँदै आफूले जीवन जिउने कला सिकेको उनको जिकिर थियो। साइकल चलाउँदा खाल्डाखुल्डीबाट जोगिइन्छ। साइकल चलाउँदै मैले जीवनका उकालाओरालालगायत अवरोध हटाउन सिकेँ, उनले भनिन्। उनले साइकल चढेरै पाल्पा, चितवन आदि ठाउँ तथा जेलमा बालबालिका भेट्न पनि जाने गरेको बताइन्। ५३ वर्षको उमेरमा मलाई १६ वर्षको जस्तो अनुभूत हुन्छ। साइकलले स्वस्थ तथा स्फुर्त रहन मलाई मद्दत गरेको छ, मगरले थपिन्, बाँचुञ्जेल स्वस्थ र बलियो बन्न साइकल चलाउनु आवश्यक छ। अन्नपूर्ण पोस्ट्का प्रधान सम्पादक अखण्ड भण्डारीले क्यान्सर नसर्ने रोग भए पनि संसारमा सरुवाभन्दा घातक र संक्रामक भएर विश्वव्यापीकरण भइरहेको बताए। नेपालमा प्रत्येक वर्ष ३० हजार र विश्वमा २ करोड नयाँ क्यान्सर रोगी थपिने गरेको छ, प्रधान सम्पादक भण्डारीले भने, यही गम्भीर विषयमा जनचेतना फैलाउन हामीले गरेका वर्ष साइकल र्याली आयोजना गर्दै आएका छौं। र्यालीले आमसर्वसाधारणमा क्यान्सरबारे जनचेतना जगाउन सहयोग गर्ने भण्डारीको भनाइ थियो। अन्नपूर्ण मिडिया नेटवर्कका अध्यक्ष क्याप्टेन रामेवर थापाको अध्यक्षतामा भएको कार्यक्रममा पूर्वमन्त्री राजकिशोर यादव, सशस्त्र प्रहरी महानिरीक्षक राजु अर्याल, नेपाली सेनाका सहायक रथि कृष्णप्रसाद भण्डारी, माइती नेपालकी अध्यक्ष अनुराधा कोइराला, कवि डा विप्लव ढकाललगायतको सहभागिता थियो। साइकल र्यालीमा सहभागीलाई विशेष कार्यक्रमका बीच विभिन्न पुरस्कार पनि प्रदान गरिएको थियो। र्यालीमा सहभागी १ हजार ५ सय जनाबीच लक्की ड्र गराइएको थियो। विजेताहरूलाई विभिन्न पुरस्कार वितरण गरिएको थियो। लक्की ड्र मार्फत गोसाइँकुण्ड राउन्ड ट्रिप सुजित लामाले जितेका छन््। जसअन्तर्गत सिम्रिक हेलिकप्टरबाट एक जोडीले गोसाइँकुण्डको राउन्ड हवाई ट्रिप प्राप्त गर्नेछ। त्यस्तै अनिल सिग्देलले चन्द्रागिरि हिलमा वान नाइट स्टे सुविधा पाउने भएका छन््। जसअन्तर्गत एक जोडीले चन्द्रागिरि हिलमा डिनरसहितको एक रात बास बस्ने सुविधा पाउने छन््। पन्चबाइकले साइकलङ ज्याकेटसहितका सामग्री १० जनालाई वितरण गरेको छ। साइकलङ सामग्री प्राप्त गर्नेमा मञ्जु शाक्य, राजेन्द्र बज्रचार्य, सपना बज्रचार्य, रामेश्वर घिमिरे, सन्तोषमनि वैद्य, सुजेश महर्जन, दीपक बज्राचार्य, रवि मानन्धर, पेम्बा छिरिङ लामा छन््। त्यस्तै फुडमाडुले १० जनालाई खानाको प्याकेज उपलब्ध गराएको थियो। यो सेवा पाउनेमा जीवेश श्रेष्ठ, सुरज खड्का, रञ्जित बोगटी, रामचन्द्र जिसी, सचिन श्रेष्ठ, नितिज राजभण्डारी, अभिषेक श्रेष्ठ, सम्साद आलम, शेखर ताम्राकार, जनक तिवारी छन््। त्यस्तै राजेश महर्जन, अमु राजभण्डारी, लक्ष्मण डंगोलले अन्नपूर्ण एक्सप्रेस दैनिक पत्रिका निःशुल्क पढ्न पाउने अवसर प्राप्त गरेका छन्् भने देवराज केसी, नारायणकुमार श्रेष्ठ र मुकेशकुमार साहले भने अन्नपूर्ण दैनिक पत्रिका एक वर्षका लागि प्राप्त गर्ने छन््। विजेतालाई अन्नपूर्ण मिडिया नेटवर्कका निर्देशक सचन थापा, प्रधानसम्पादक अखण्ड भण्डारी, डेपुटी जेनेरल म्यानेजर विकास श्रेष्ठ, अन्नपूर्ण पोस्ट्का पोलिटिकल ब्युरो चिफ नरेन्द्र साउद, फाइनान्स प्रमुख सुनील पौडेललगायतले पुरस्कार वितरण गरेका थिए।"
शताब्दी पुरानो सुरुङ पुनर्निर्माण सकिँदै,"हेटौंडा : अबको एक महिनापछि एसियाकै पहिलो सुरुङमार्ग घुम्न पाइने भएको छ। मकवानपुर र बाराको सीमानास्थित चुरियामाईमा सुरुङ पुनर्निर्माणको काम अन्तिम चरणमा पुगेको हो। भत्किएर जीर्ण भएको १०६ वर्ष पुरानो सुरुङमार्ग लामो समयदेखि सर्वसाधारणलाई प्रवेशमा रोक लगाएर राखिएको थियो। उक्त सुरुङमार्ग पुनर्निर्माण गरेर सर्वसाधरणका लागि खुल्ला गर्ने लक्ष्सहित पुनर्निर्माणको काम भइरहेको हो। हालसम्म सुरुङमार्ग पुनर्निर्माणको ८० प्रतिशत काम सकिएको यातायात पूर्वाधार निर्देशनालयका सूचना अधिकारी इन्जिनियर हरिप्रसाद ओझाले बताए। एक महिनाभित्र काम सम्पन्न हुने अनुमान गरेका छौं, उनले भने, सुरुङभित्र माटो झरिरहने समस्याले पुनर्निर्माणमा ढिलाइ भएको हो। २०७९ वैशाख १९ गतेसम्म निर्माण सक्ने सम्झौतासहित माउन्टेन इन्फ्रा कम्पनी स्युचारटार काठमाडौंले निर्माण कार्य अघि बढाएको थियो। तर, उसले समयमा नै काम नसक्दा २०७९ वैशाख, साउन र पुसमा म्याद थप गरिएको छ। पुसमा थपेको म्याद पनि सकिइसकेको छ, सूचना अधिकारी ओझाले भने, हर्जना तिराएर निर्माण कम्पनीलाई एक महिनाभित्र बाँकी काम सकाउने लक्ष्य छ। उक्त कम्पनीले तीन करोड ३६ लाख १३ हजार आठ सय ७८ रुपैयाँमा ठेक्का पारेर काम अघि बढाएको थियो। निर्माण कम्पनीसँग निर्देशनालयको पुरानै स्वरुपमा सुरुङ पुनर्निर्माण गर्नुपर्ने सम्झौता छ। माटो पन्छाउने र अन्य प्राविधिक काम सकेर हाल सुरुङ वारपार गर्नसक्ने बनाइएको छ। सुरुङ पुनर्निर्माणका लागि भौतिक पूर्वाधार तथा विकास मन्त्रालयमार्फत निर्देशनालयले चार करोड ५७लाख रुपैयाँको बोलपत्र आह्वान गरेको थियो। सिभिल इन्जिनियर बिग्रेडियर जनरल डिल्लीजंग थापाले सुरुङमार्गको डिजाइन गरेका थिए। सुरुङको १ सय ९८ मिटर लम्बाइ, दुई दशलव ५ मिटर चौडाइ र तीन मिटर उचाइ रहेको छ। बारा र मकवानपुर जोड्ने विशाल चुरे पहाडलाई प्वाल पारेर निर्माण गरिएको सुरुङमार्ग २०१८ सालपछि प्रयोगमा आउन छाडेको थियो। सुरुङमार्ग २०७२ सालको भूकम्पपछि थप जीर्ण बनेको थियो। पर्यटन प्रवधर्नसँगै इन्जिनियरिङका विद्यार्थीहरूलाई अध्ययन केन्द्रका रुपमा सुरुङमार्गको प्रयोग गरिने लक्ष्य रहेको भौतिक पूर्वाधार विकास मन्त्रालयका सचिव शंकरप्रसाद पण्डितले बताए। विसं १९७३ मा राणा प्रधानमन्त्री चन्द्रशमशेरको पालामा बाराको अमलेखगञ्जबाट मकवानपुरको हेटौंडा छिचोल्न उक्त सुरुङमार्ग निर्माण गरिएको थियो।"
'किताब छपाइ निजीलाई दिनुपर्छ',"नेपालमा मुद्रण उद्योग र सम्बद्ध कर्पोरेट हाउसहरूको छाता संगठन नेपाल मुद्रण उद्योग महासंघ(एफएनपीए)को स्थापना २०६८ माघ २१ गते भएको हो। यसअघि नेपाल मुद्रक महासंघ (एनपीए)को नाममा २०३५ सालबाटै सञ्चालन हुदै आए पनि परिवर्तनशील समय र परिप्रेक्ष्यमा देखा परेका अवसर र चुनौतीलाई ध्यानमा राखी एफएनपीएका रुपमा परिणत गरिएको थियो। महासंघ स्थापनाको एक दशक यात्रा पूरा भएसँगै शनिबार काठमाडौंमा ९औं वार्षिक साधारणसभा सम्पन्न भएको छ। यसैक्रममा पछिल्लो समय समग्र मुद्रण उद्योगको अवस्था लगायतबारे महासंघका अध्यक्ष खोमकान्त रेग्मीसँग अन्नपूर्णकर्मी ममता थापाले गरेको कुराकानी। महासंघ स्थापनापछि संगठनको विस्तार र यसको हकहितका लागि के गर्दै आएको छ ? यसपछि ७ वटा जिल्लामा पनि थप्ने कुरा छ तर डोल्पा, हुम्ला, मुगु, संखुवासभा लगायतका जिलामा भने संघ खोल्ने स्थिति छैन। उद्योगको हकहितका लागि सरकारसँग पुलका रूपमा आफ्ना माग राख्दै समन्वय गर्दै आएका छौं। तर, सरकारले हामीले गरेको मागहरू सुनिरहेको अवस्था छैन। सरकारी विद्यालयको १ कक्षादेखि ५ कक्षासम्मको पुस्तक छपाइको अधिकार निजी मुद्रणलाई दिएको छ तर अझै किन असन्तुष्टि ?२०६४ सालदेखि निजी क्षेत्रको सहभागितामा सरकारसँग मिलेर पाठ्यपुस्तक देशभर पुर्याउने भन्दै आएका थियौं। कुनै समय पाठ्यक्रम विकास केन्द्रले कक्षा ८ सम्म छपाइ गर्न दिएको थियो। तर, यसलाई कटौती गर्दै गयो। सरकारी स्वामित्वको जनक शिक्षा सामग्री केन्द्रले दिने कागजको गुणस्तरभन्दा निजीले दिने उच्च थियो। निजीले उही शुल्कमा पुस्तक समयभित्रै विद्यार्थीको हातमा पुर्याउँथ्यो। तर, अहिले ५ कक्षासम्मको छपाइ निजी क्षेत्रलाई पनि दिएकोमा आभारी छौं। तर, हाम्रो माग १२ कक्षासम्मकै किताब छपाइको अधिकार दिनुपर्यो भन्ने हो। सरकारले बाहिर छपाइ गर्न दिने होइन निजीलाई दिनुपर्छ। सरकारले व्यापार होइन समन्वय गर्ने हो भनेर पटकपटक भन्दै आएका छौं। यदि निजी क्षेत्रलाई किताब छाप्ने जिम्मा दिए जनक शिक्षाले एक वर्षसम्म गर्न नसकेको काम ६ महिनाभित्रै गरिदिन्छौं। अहिले छपाइ क्षमता र मागको स्थिति के छ ?नेपालभर किताब मात्रै छाप्ने भनेर स्थापना गरेका निजी प्रेसमा १२ अर्ब रुपैयाँ लगानी छ। किताबबाहेक सबै खालको छपाइ गर्ने मुद्रणमा करिब ८५ अर्ब रुपैयाँ लगानी छ। देशभर २ लाखलाई प्रत्यक्ष रोजगारी दिएका छौं। समग्रमा यो पेसामा ८ लाख आश्रित छन्। कोभिड पछाडि मुद्रण व्यवसाय एकदम धरापमा परेको छ। धेरैले व्यवसाय छोडेर परिवर्तनदेखि पलायन भए। यद्यपि ठूलो संख्यामा लगानी र योगदान छ। तर, सरकारको द्वैध चरित्रका कारणले यो व्यवसायलाई अलि स्थापित गर्न सकिरहेको छैन। सरकारले विदेशमा छपाइ गर्नुको सट्टा नेपालमै निजी प्रेसमा गर्नुपर्यो। सरकार कसरी दुई चरित्रको भयो ?शिक्षा मन्त्रालयअन्तर्गत जनक शिक्षा सामग्री केन्द्रले काम गर्छ भने सञ्चार मन्त्रालयको मुद्रण विभाग छापाखाना छ। सरकारी क्षेत्रकै लगानी एकद्वार प्रणालीबाट हुनुपर्यो। जीटुजीको नाममा सरकारले काम गर्दा निजी मुद्रण उद्योग छायामा पारीयो। छपाइका लागि नेपालभित्रको कच्चापदार्थले कति धान्न सक्छ ?नेपालभित्रको कच्चापदार्थले उद्योगहरूलाई धान्न सक्दैन। उद्योगका लागि नेपालबाट २० प्रतिशत कच्चापदार्थ मात्रै उपलब्ध हुन्छ। बाँकी ८० प्रतिशत कच्चापदार्थ विदेशबाटै ल्याउनु पर्ने स्थिति छ। कच्चापदार्थ आयातमा कत्तिको सहज छ ?सरकारको भन्सार नीति पनि कमजोर छ। नेपालमा कागज ल्याउँदा १५ प्रतिशत भन्सार लाग्छ तर किताब ल्याउँदा छुट गरेर १० प्रतिशतमा मात्रै लाग्छ। सरकारले नेपालका मुद्रणलाई प्रोत्साहन गरेन। किनभने कच्चापदार्थ आयातमा भन्दा तयारीको आयातमा बढी भन्सार लाग्नु पथ्र्यो। विश्व अर्थतन्त्रमा मूल्यवृद्धिको चापले मुद्रण उद्योगलाई कस्तो असर परेको छ ?किताबदेखि सबैको मूल्यवृद्धि गर्न आवश्यक छ। यसो नगरे काम गर्न गाह्रो देखिन्छ। एउटै खालको किताब निजीले छाप्दा प्रतिपेज १ रुपैयाँ ५० पैसा प्रिन्टिङ गर्नुपर्ने सरकारी मापदण्ड छ। हामीले सरकारी किताब छाप्दा १ पेजको ६५ पैसा मात्रै दिन्छ। यति फरक छ। यसमा शतप्रतिशत मूल्यवृद्धि गर्दा पनि समायोजन हुन गाह्रो छ। तर, पनि अहिले ४०५० प्रतिशत मूल्यवृद्धि भएन भने अहिलेको समायोजनले काम गर्न सक्दैन। हामी सकेसम्म नेपालमै उत्पादन हुने कागजबाट काम होस् भन्ने चाहन्छौं। तर, सरकारले निजीलाई कागजको उज्यालोपन ९० प्रतिशत बढी हुनुपर्छ भन्छ तर आफूले ७०७२ प्रतिशत उज्यालोपनमा मात्रै छाप्छ। निजीले राम्रो छाप्दा मूल्य बढी पर्छ भन्ने कुराको सुनुवाइ भने भएन।"
सचेत हुने कि ?,"कतिलाई मन पर्ला गँगटो ? धेरैलाई मन नपर्न सक्छ। किनकि यसले टोक्यो भने भुतुक्कै पार्छ। यसरी गाडिन्छ कि छुट्कारा पाउनै सकस। त्यसैले यसको गतिविधि हामीलाई धेरै थाहा नहुन सक्छ। के तपाईं हामीले कुनै गँगटोलाई भुइँमा हिँडिरहँदा गहिरिएर अवलोकन गरेका छौं ? नहुन पनि सक्छ। याद नगरेको हुन सक्छ। खासमा गँगटो हिँड्दा यसको शरीर एकातर्फ झुक्छ। अर्को शब्दमा, यो सिधा भएर हिँड्न सक्दैन। यो कुरा संसारभरिकै गँगटोहरूको विषयमा सत्य हुन्छ। एक पटकको घटना हो कि एक आमा गँगटो एक नदीको किनारमा बसेकी थिई। उसको छोरा पनि नजिकै खेलिरहेको थियो। आमा उसलाई यताउता घुमेको देखेर प्रसन्न भइरहेकी थिई। अचानक आमाको ध्यान छोराको हिँडाइको टेढो गतिमा पयो। उसलाई एकातर्फ झुकेर हिँडेको आमाले देखिन्। त्यो बुझेपछि ऊ निकै चिन्तित भई। छटपटी भयो के गरौं के नगरौं। ऊ चाहन्थी कि उसको छोरा सिधा भएर हिँडोस्। छोरा ! सिधा भएर हिँड, एकातर्फ झुकेर होइन, आमाले छोरालाई भनिन्, सम्झाइन्। आमा ! तपाईं मलाई सिधा हिँडेर देखाउनुहोस्। म तपाईंको उदाहरणका आधारमा अनुसरण गर्नेछु, छोराले केहीबेर सोचेर उत्तर दियो। आमालाई लाग्यो, कुरो ठीकै हो। आफूले जे गयो आफूभन्दा सानाले ठूलोलाई हेरेर त्यही गर्ने हो। आमाले सीधा भएर हिँड्ने प्रयत्न निकै दिनसम्म गरी। आखिर किन सक्थी। अन्ततः ऊ सफल हुन सकिन। अतः उसलाई आफ्नो मूर्खताको अनुभव भयो। नैतिक शिक्षा ः उपदेशभन्दा उदाहरण नै उत्तम हुन्छ। कतिपय सन्दर्भमा जे छ त्यसलाई सही ठान्नुपर्छ र स्वीकार्नु पर्छ। व्यर्थ आलोचना पनि उचित हुँदैन।"
प्रथम वडाध्यक्ष गोल्डकप फ्युजनलाई,"उदयपुर : त्रियुगा नगरपालिका१० बोक्सेमा जारी प्रथम वडाध्यक्ष गोल्डकप फुटबल प्रतियोगिताको उपाधि फ्युजन क्लब बोक्सेले चुमेको छ। वडा युवा तथा खेलकुद विकास समितिले गंगा खेल मैदानमा आयोजना गरेको प्रतियोगितामा गाईघाट फुटबल क्लबलाई पछि पार्दै फ्युजनले जित निकालेको हो। निर्धारित ६० मिनेटको खेल ११ गोलमा टुंगिएपछि खेल टाइब्रेकरमा परिणत भएको थियो। टाइब्रेकरमा ५३ ले पछि पार्दै फ्युजनले उपाधि रक्षा गरेको हो। निकै प्रतिस्पर्धात्मक खेलको ५४ मिनेटमा फ्युजनका सुनिल खड्काले एक गोल गर्दै खाता खोलेका थिए। प्रतिउत्तरमा थप गरिएको तीन मिनेटको अन्तिम समय ६३औं मिनेटमा गाईघाटका पविन राईले एक गोल गरेपछि खेल बराबरीमा टुंगिएको हो। जितसँगै फ्युजनले १ लाख नगदसहित ट्रफी प्राप्त गरेको छ। उपविजेता गाईघाटले ५० हजार नगद र ट्रफीमा चित्त बुझाउनु पयो। प्रतियोगितामा सात विद्याका उत्कृष्ट खेलाडीलाई नगदले सम्मान गरिएको आयोजक समितिका सदस्य रुपेश मगरले बताए। उनका अनुसार खेलको म्यान अफ दि म्याच फ्युजनका सुदिप श्रेष्ठ घोषित भए। त्यसैगरी बेष्ट गोलकिपर फ्युजनकै प्रमिज्य गच्छदार, वेष्ट डिफेन्स फ्युजनका टिप्सन राई, वेष्ट कोच सोही समूहका हेम राई घोषित भए। उदयमान खेलाडीका रूपमा फ्युजनकै सैसन राई, सर्वोत्कृष्ट खेलाडी सोही समूहका प्रमिज्य गच्छदार र वेष्टमिडफिल्डर गाईघाटका अन्जन हमाल घोषित भए। विजेता र उपेविजेता समूहलाई त्रियुगा नगरपालिकाका मेयर वसन्तकुमार बस्नेत, उपमेयर महेश्वरी राईले नगदसहित ट्रफीले सम्मान गरे। वडा युवा तथा खेलकुद विकास समितिले आयोजना गरेको प्रतियोगिता प्रतियोगितामा सिरहा, सप्तरी, सुनसरी र उदयपुर गरी ८ वटा टिमको सहभागिता रहेको सदस्य मगरले जानकारी दिए।"
"करदाताको संख्या बढ्दै, कर घट्दै","काठमाडौं : देशका हरेक ६ नागरिकमध्ये १ जनाले सरकारलाई कर तिर्ने गरेको पाइएको छ। अर्थ मन्त्रालयको तथ्यांकअनुसार २०७९ पुस मसान्तसम्म ५१ लाख ८६ हजार ९७ जनाले स्थायी लेखा नम्बर (प्यान) लिएका छन्। देशको जनसंख्या ३ करोड नाघिसक्दा करदाताको संख्या हरेक ६ जनामध्ये १ हो। देशका करिब १७ प्रतिशत नागरिकले कर बुझाउने गरी दर्ता भएका छन्। आन्तरिक राजस्व विभागले प्रदान गरेको ५२ लाख प्यान नम्बर लिनेमध्ये १८ लाख ४० हजार ४ सय ५० जनाले व्यावसायिक प्यान र ३३ लाख ४५ हजार ६ सय ४७ जनाले व्यक्तिगत प्यान लिएका हुन्। बाँकी २३ हजार ६ सय ६२ करकट्टि गर्ने निकाय हुन्। मन्त्रालयका अनुसार आव २०७८७९ को असार मसान्तसम्म ४८ लाख ३० हजार ८ सय ११ जना करदाता थिए। चालू आवको ६ महिनामा ३ लाख ७८ हजार ९ सय ४८ जना करदाता थपिएका छन्। मन्त्रालयका अनुसार हालसम्म ३ लाख ३ हजार ८ सय ६७ वटा व्यवसाय मूल्य अभिवृद्धि कर (भ्याट) मा दर्ता भएका छन्। यसैगरी अन्तःशुल्क तिर्ने गरी दर्ता भएका व्यवसायको संख्या १ लाख १८ हजार ८ सय ९१ छ। भ्याट र अन्तःशुल्क तिर्ने गरी दर्ता भएका व्यवसायको संख्या गत असार मसान्तसम्म २ लाख ९१ हजार ६ सय ३१ रहेकामा ६ महिनामात्र क्रमशः १२ हजार २ सय ३६ र ६ हजार ६ सय ६० थपिएका हुन्। आन्तरिक राजस्व विभागका अनुसार चालू आवको दोस्रो त्रैमासमा १ लाख ४६ हजार ९ सय ४१ जनाले व्यक्तिगत प्यान लिएका छन्। यस्तै ३१ हजार ५ सय ८४ जनाले व्यावसायिक प्यान लिएको विभागले जानकारी दिएको छ। विभागका अनुसार ३ महिनाको अवधिमा भ्याट र अन्तःशुल्कमा दर्ता हुने व्यवसायको संख्या ४ हजार ८ सय १३ र ९ हजार ५ सय ५४ छ। यस्तै २ हजार २ सय ६५ कम्पनीले विथहोल्डर प्यान दर्ता गरेका छन्। यी कम्पनीले करकट्टिको अख्तियारी लिएका हुन्। ३ महिनामा विभागले ३ सय १६ कम्पनीको पूर्ण कर परीक्षण गरेको छ। यसैगरी ५६ वटा प्रारम्भिक अनुसन्धान थालेको विभागले ६३ वटा विस्तृत अनुसन्धान गरेको जनाएको छ। विभागले पुस मसान्तसम्म २ खर्ब २१ अर्ब ७५ करोड रुपैयाँ कर संकलन गरेको छ। जसमध्ये ९७ अर्ब ५२ करोड रुपैयाँ आयकर हो। आयकरमा दर्ता हुनेको संख्या बढे पनि संकलन हुने आयकरको परिमाण भने अनपेक्षित दरले बढ्न नसकेको हो। विभागले ६ महिनामा १ खर्ब ३५ अर्ब ६८ करोड रुपैयाँ आयकर उठाउने लक्ष्य लिएकामा ७१८७ प्रतिशतमात्र संकलन गर्न सकेको हो। पुसको मासिक लक्ष्यमा पनि विभाग पछि परेको छ। विभागले पुसमा ७८ अर्ब १ करोड रुपैयाँ आयकर उठाउने भनेकामा ५१ अर्ब २ करोडमात्र उठाएको छ। महिनामा लक्ष्यको ७५ प्रतिशत अर्थात् १ अर्ब २७ करोड घरबहाल कर उठेको छ। ब्याजकर लक्ष्यको ८४७२ प्रतिशतमात्र उठ्दा स्वास्थ्य सेवा सर र शिक्षा कर भने लक्ष्यभन्दा बढी क्रमशः १०८५७ प्रतिशत र १००२६ प्रतिशत उठेको छ। विभागले आधावर्ष बित्दा १६ अर्ब ८१ करोड रुपैयाँ ब्याजदर, ३ अर्ब ७३ करोड रुपैयाँ स्वास्थ्य सेवा कर र ७३ अर्ब शैक्षिक कर उठाएको हो। भ्याट र अन्तःशुल्कमा दर्ता हुने व्यवसायको संख्या बढे पनि यस्ता करमा पनि विभागको प्रगति लक्ष्यअनुसार छैन। पुस मसान्तसम्म सरकारले लक्ष्यको ८१७२ प्रतिशत अर्थात् ५१ अर्ब १३ करोड रुपैयाँ र आन्तरिक उत्पादनतर्फको अन्तःशुल्क ८८४२ प्रतिशत अर्थात् ५० अर्ब ५५ करोड रुपैयाँ उठेको छ। करदाता बढे पनि किन उठेन लक्ष्यअनुसार राजस्व ? सरकारले चालू आर्थिक वर्षमा गत आवको भन्दा १९ प्रतिशत बढी राजस्व उठाउने लक्ष्य लिएको छ। तर, हालसम्मको तथ्य हेर्दा गत आवको माघ २० सम्मको तुलनामा चालू आवको माघ २० सम्म १६ दशमलव १ प्रतिशत कम राजस्व उठेको छ। पूर्वअर्थसचिव कृष्णहरी बास्कोटा करदाताको संख्या बढे पनि सरकार लक्ष्यअनुसार कर उठाउनु नसक्नुको कारण नन्फाइलर (कारोबार विवरण नबुझाउने करदाता)को संख्या बढ्नु, अनिवार्य भ्याट बिल जारी गर्ने व्यवस्था पालना नगर्नु, घरबहाल कर नउठ्नु लगायतलाई मान्छन्। कर कार्यालयमा ४२ प्रतिशतका हाराहारीमा नन्फाइलर रहेको सुनिएको छ, बास्कोटाले भने, यो भन्नुको अर्थ १० मध्ये ४ जना करदाता एकपल्ट कर तिरेर गायव हुने गरेका छन्। बास्कोटा करको दायरामा नभएका व्यवसायीलाई तत्कालै करको दायरामा ल्याउनुपर्ने सुझाव दिन्छन्। अर्कातर्फ व्यवसायहरूले मुअ करको बिलविजक जारी गर्नुपर्ने नियम पालना नगर्दा सरकारको राजस्व निकै कम उठेको उनको तर्क छ। आन्तरिक राजस्व विभागले प्रभावकारी ढंगले सबै जिल्ला र मुख्य सहरमा बिलविजक जारी भए नभएको अनुगमन गर्नुपर्ने सुझाव बास्कोटाले दिए। स्थानीय तहले संकलन गर्ने घरबहाल कर नतिर्नेको संख्या कुल करदाताको एकतिहाइभन्दा बढी रहेको पूर्वसचिव बास्कोटाको अनुभव छ। नन् फाइलरः एक कारण कर राजस्व लक्ष्यअनुसार नउठ्नुका धेरै कारणमध्ये एउटा हो, नन् फाइलरको संख्यामा आएको वृद्धि। आन्तरिक राजस्व विभागका महानिर्देशक दीर्घराज मैनाली कर प्रशासनमा नन्फाइलरको संख्या बढेको स्वीकार्छन्। विभिन्न कारणले विवरण नबुझाउने संख्या बढेको देखिएको छ, हाम्रोलाई यो चुनौती बनेको छ। त्यसैले घटाउनेतर्फ लागेका छौं, मैनालीले भने। कर विवरण बुझाउनुपर्ने तर नबुझाएका करदातालाई नन् फाइलर भन्ने गरिन्छ। आन्तरिक राजस्व विभागमा व्यावसायिक प्यान लिएका तथा मुअ कर र अन्तःशुल्कमा दर्ता भएका व्यवसायले कर विवरण बुझाउनुपर्छ। यीमध्ये डेड फर्म (निष्क्रिय कम्पनी)को संख्या धेरै छ। बिजनेस प्यान लिएर पनि व्यवसाय गर्न छाडेका, व्यवसाय बन्द भएका, घाटामा रहेका पनि धेरै छन्। नन् फाइलरको सूचीमा व्यवसाय समस्यामा परेका, निष्क्रिय बनेका, क्यास फ्लो नभएर कर नबुझाएका, विदेश गएकालगायत छन्। यसबाहेक कर तिर्ने सूचीबाट हट्ने प्रक्रियामा पनि सजिलो छैन। लहलहैमा दर्ता गरे पनि कर बुझाउने तरिका थाहा नहुनेहरू पनि नन् फाइलरको सूचीमा छन्। यसबाहेक बिलविजक कारोबार गर्ने, झुटो बिल बनाउने तथा नियतबस् कर छल्नेको संख्या पनि उल्लेख्य छ। यस्ता करदातालाई कर चुक्ता गर्न विभागले समयसमयमा ताकेता गरिरहेको महानिर्देशक मैनालीले जानकारी दिए। नन् फाइलरको संख्या साना करदातामा बढी छ। कुल राजस्वमा ठूला र मध्यस्तरीय करदाताको योगदान आधाभन्दा बढी छ। यी दुई कार्यालयमा नन् फाइलरको संख्या २ प्रतिशतभन्दा कम कायम गर्ने सरकारको लक्ष्य हो। हालको परिवेशमा ठूला तथा मध्यस्तरीय करदातामध्ये ९५ प्रतिशतले करको विवरण नियमित बुझाएका छन्। माघ मसान्तम्म नन् फाइलरको संख्या २ प्रतिशतभन्दा कममा ल्याउँछौं, मैनालीले भने। सक्रिय कारोबार गर्ने तर विवरण नबुझाउनेलाई कर तिर्न बाध्य बनाउने विभागको योजना छ।"
एमालेले माघ २९ गते बोलायो केन्द्रीय कमिटी बैठक,"काठमाडौं : निर्वाचनको समीक्षालगायत विषयमा छलफल गर्न नेकपा (एमाले) को केन्द्रीय कमिटीको पाँचौं बैठक यही माघ २९ गते बस्ने भएको छ। गत मङ्सिर ४ गतेको प्रतिनिधिसभा र प्रदेशसभा सदस्यको निर्वाचनपछि एमालेको केन्द्रीय कमिटीको बैठक पहिलो पटक बस्न लागेको हो। एमालेको केन्द्रीय सदस्य एवं केन्द्रीय प्रचार विभागका उपप्रमुख विष्णु रिजालले बैठकमा मुख्यगरी निर्वाचन समीक्षा, समसामयिक राजनीतिक स्थिति र सांगठिनक सुदृढीकरणबारे छलफल हुने जानकारी दिए। सो पार्टीको केन्द्रीय कार्यालय बैठकले केन्द्रीय कमिटीको बैठक माघ २९ र फागुन १ गते तुल्सीलाल स्मृति प्रतिष्ठान, च्यासलस्थित पार्टी कार्यालयमा बस्ने निर्णय गरेको हो। त्यसैगरी पार्टीको सचिवालय बैठक यही माघ २६ गते बस्ने भएको तय भएको छ। एमालेको केन्द्रीय कमिटीको चौथो बैठक गत भदौ १० र ११ गते बसेको थियो।"
सशक्त प्रतिपक्षीको भूमिका निर्वाह गर्ने नेकपा एसको निर्णय,"काठमाडौं : नेकपा एकीकृत समाजवादीले संसदमा सशक्त प्रतिपक्षीको भूमिका निर्वाह गर्ने निर्णय गरेको छ। आइतबार काठमाडौंमा सम्पन्न केन्द्रीय कमिटीको बैठकले संसदमा सशक्त प्रतिपक्षीको भूमिका निर्वाह गर्दै जनजिविका, राष्ट्रियताको मुद्दालाई स्थापित गर्ने निर्णय गरेको हो। बैठकपछि समाजवादीका प्रवक्ता जगन्नाथ खतिवडाले सरकार पार्टीको प्राथमिकताको बिषय नभएको र संसदमा प्रतिपक्षी भएर बस्ने, सशक्त ढंगले जनताको आवाज उठाउने निर्णय भएको बताए। राष्ट्रपतिको विषयमा बिपक्षी दलहरू उभिएको ठाउँमा नै आफूहरू उभिने उनले बताए। बैठकले बृहत वामपन्थी एकताका लागि पार्टीले पहल गर्ने निर्णय गरेको छ तर अहिले एमालेसँग भने एकताको कुनै सम्भावना नरहेको खतिवडाले बताए। बैठकले २०८० साल फाल्गुनभित्र पार्टीको राष्ट्रिय महाधिवेशन गर्ने गरि तयारी सुरु गर्ने निर्णय गरेको प्रवक्ता खतिवडाले बताए। संगठनलाई सुदृढिकरण गर्नका लागि विभिन्न कमिटीहरूले आफ्नो अधिवेशन गठनपुर्नगठन गर्न कार्ययोजना दिइएको उनले बताए। प्रवक्ता खतिवडाले अवको चार वर्षपछि हुने स्थानीय तहको निर्वाचनमा नेकपा समाजवादीको पार्टी देशव्यापीरूपमा सवै वडाहरुमा कलम चिन्हका उम्मेदवार जाने संकल्प रहेको जानकारी दिए।"
बालुवाटार पुगेर रास्वपाका मन्त्रीहरूले बुझाए राजीनामा,"काठमाडौं : राष्ट्रिय स्वतन्त्र पार्टी (रास्वपा)का मन्त्रीहरूले राजीनामा बुझाएका छन्। पार्टीले आइतबार सरकारबाट बाहिरिने निर्णय गरेपछि रास्वपाका तीन जना मन्त्रीले राजीनामा दिएका हुन्। शिक्षामन्त्री शिशिर खनाल, श्रममन्त्री डोलप्रसाद अर्याल र स्वास्थ्य राज्यमन्त्री तोसिमा कार्कीले प्रधानमन्त्री पुष्पकमल दाहाल 'प्रचण्ड'लाई राजीनामा बुझाएका हुन्। उनीहरूले आइतबार साँझ बालुवाटार पुगेर राजीनामा बुझाएका थिए। गृह मन्त्रालय नपाएपछि रवि लामिछाने नेतृत्वको पार्टीले सरकारबाट बाहिरिने निर्णय गरेको थियो। यद्यपि सरकारलाई दिएको समर्थन भने यथावत रहने सभापति लामिछानेले पत्रकार सम्मेलनमा बताए। नागरिकता मुद्दामा सर्वोच्च अदालतले लामिछानेको सांसद र मन्त्री पद बर्खास्त गरेको थियो। लामिछानेले नागरिकता पुनप्राप्ति गरे पनि प्रधानमन्त्रीले प्रचण्डले स्वार्थ बाझिने भन्दै रास्वपालाई गृह दिन तयार थिएनन्।"
सच्चा कम्युनिस्टहरू फेरि ध्रुवीकृत हुनेछन् : प्रधानमन्त्री प्रचण्ड,"काठमाडौं : प्रधानमन्त्री तथा नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड'ले नेपाल सच्चा कम्युनिस्टहरू फेरि ध्रुवीकरण र एकताको प्रक्रियामा आउने बताएका छन्। आइतबार बेलुका विभिन्न देशका कम्युनिस्ट, वामपन्थी तथा समाजवादी पार्टीका प्रतिनिधिहरूसँगको भेटमा प्रधानमन्त्रीले उक्त कुरा बताएका हुन्। भेटमा प्रधानमन्त्री प्रचण्डले नेपालको कम्युनिस्ट आन्दोलन उतारचढावका बीच अगाडि बढेको बताउँदै सच्चा कम्युनिस्टहरूको एकताका निम्ति आफूले पहल गरिरहेको बताए। फेब्रुअरी १ देखि ५ गतेसम्म विभिन्न देशका कम्युनिस्ट, क्रान्तिकारी, वामपन्थी र समाजवादी पार्टीका प्रतिनिधिहरूको नेपालमा भएको अन्तर्राष्ट्रिय जनसभापछि उनीहरूले प्रधानमन्त्रीसँग भेट गरेका थिए। भेटका क्रममा प्रधानमन्त्रीले नेपालको क्रान्ति र शान्ति प्रक्रिया विश्वकै लागि नयाँ र मौलिक भएकोमा जोड दिँदै जनताका प्रतिनिधिहरूले निर्माण गरेको नयाँ संविधानले क्रान्तिका महत्वपूर्ण कार्यभारहरू सम्बोधन गरेको बताए। नेपालमा भएको क्रान्ति, शान्ति प्रक्रियाको विश्वव्यापी महत्व रहेकोमा जोड दिँदै प्रधानमन्त्रीले आफ्नो नेतृत्वको सरकार जनताका अपेक्षा सम्बोधन गर्न प्रयत्नशील रहेको जानकारी दिए। प्रधानमन्त्रीले आफूहरूकै पहलमा नेपालका कम्युनिस्टहरूको एउटै केन्द्र बनेको स्मरण गर्दै कम्युनिस्ट आन्दोलनलाई एकीकृत गर्न, समाजवादको आधार तयार पार्न र जनअपेक्षा सम्बोधन गर्न निरन्तर प्रयत्न हुने प्रतिवद्धता व्यक्त गरे। उनले नेपालको रूपान्तरणकारी आन्दोलनको नेतृत्व गर्ने ऐतिहासिक अवसर पाएको र सो कुरा विश्वभरिकै परिवर्तनका पक्षधर शक्तिहरूका निम्ति प्रेरणा हुनेसमेत उल्लेख गरे। भेटमा क्युवा, भेनेजुएला, ब्राजिल, चीन, घाना, दक्षिण अफ्रिका, मोरक्को, बंगलादेश, इटाली, स्पेन लगायतका देशका कम्युनिस्ट एवं वामपन्थी पार्टीका प्रतिनिधिहरू उपस्थित थिए।"
"प्रधानमन्त्री प्रचण्ड र नेत्रविक्रम चन्दबीच भेटवार्ता, साझा मोर्चा बनाउने समझदारी",काठमाडौं : प्रधानमन्त्री पुष्पकमल दाहाल प्रचण्डसँग नेपाल कम्युनिष्ट पार्टीका महासचिव नेत्रविक्रम चन्द र नेता खड्गबहादुर विश्वकर्माले राजनीतिक भेटघाट गरेका छन्। आज साँझ प्रधानमन्त्री निवास बालुवाटार पुगेर उनीहरूले प्रधानमन्त्रीलाई भेट गरेका हुन्। सो क्रममा माओवादी धाराका सबै शक्तिहरू एक ठाउँमा आउनुपर्ने राष्ट्रिय आवश्यकताबारे नेताहरूबीच गहन छलफल भएको प्रधानमन्त्रीका प्रेसविज्ञ मनहरि तिमिल्सिनाले जानकारी दिए। उनीहरूबीच तत्काल समाजवादी शक्तिहरूबीच साझा मोर्चा र कार्यक्रम बनाएर सहकार्य गर्दै भविष्यमा एकताको आधार तयार पार्नेबारे समझदारी भएको छ। माओवादी धाराहरू एक ठाउँमा उभिँदा परिवर्तनका मुद्दा प्रभावकारी ढङ्गले कार्यान्वयन गर्न सजिलो हुने र अन्य वामपन्थीहरूबीच सहकार्य र एकताको वातावरण तयार हुनेमा नेताहरू एकमत भएको उनको भनाइ छ। भेटका क्रममा नेकपाका नेताहरूले अघिल्ला सरकारहरूसँग भएका सहमति कार्यान्वयनमा सरकारको धारणाबारे चासो राखेका थिए। प्रधानमन्त्रीले विगतका सरकारले गरेका सबै सहमति कार्यान्वयन गर्न सरकार प्रतिबद्ध रहेको बताउँदै बन्दीहरू रिहाइका लागि सरकारका तर्फबाट पहल भइरहेको जानकारी दिए।
पत्रकार महासंघले भन्यो रवि लामिछानेको धम्कीले सञ्चार प्रतिष्ठान र सञ्चारकर्मी असुरक्षित भए,"काठमाडौं : नेपाल पत्रकार महासंघले राष्ट्रिय स्वतन्त्र पार्टीका सभापति रवि लामिछानेले दिएको अभिव्यक्तिप्रति निन्दा गरेको छ। महासंघले लामिछानेलाई आफ्नो अभिव्यक्ति फिर्ता लिन आग्रहसमेत गरेको छ। नेपाली सञ्चार क्षेत्रप्रति आधारहीन र पूर्वाग्रही आरोप लगाउँदै धम्कीपूर्ण अभिव्यक्ति दिनु प्रेस तथा अभिव्यक्ति स्वतन्त्रतामाथिको गम्भीर प्रहार भएको भन्दै महासंघले चिन्ता प्रकट गरेको हो। 'संसदको चौथो ठूलो दलका अध्यक्ष तथा उपप्रधान तथा गृहमन्त्रीसमेत रहिसकेको व्यक्तिले सञ्चार क्षेत्रप्रति संयम गुमाएर अभिव्यक्ति दिनु समग्र सञ्चारक्षेत्रमाथिको प्रहार हो। सञ्चार प्रतिष्ठान र सञ्चारकर्मीको नामै लिएर सार्वजनिकरूपमा धम्की दिइनुले नेपालका सञ्चार प्रतिष्ठान र सञ्चारकर्मी असुरक्षित हुनसक्ने तथ्यप्रति महासंघ चिन्ता प्रकट गर्दछ,' महासंघका महासचिव रोशन पुरीले जारी गरेको विज्ञप्तिमा भनिएको छ। लामिछानेको अभिव्यक्तिले कुनै अप्रिय घटना घटेमा त्यसको जिम्मेवारी स्वयम् अध्यक्ष लमिछाने र राष्ट्रिय स्वतन्त्र पार्टीले लिनुपर्नेमा महासंघको भनाइ छ। संघीय लोकतान्त्रिक गणतन्त्रको स्थापना, प्रेस तथा अभिव्यक्ति स्वतन्त्रताको रक्षा र नागरिक अधिकार पक्षमा निरन्तर संघर्ष गरेको नेपाली प्रेस कुनै पनि दल वा व्यक्तिको धम्कीबाट विचलित नहुने बताउँदै महासंघले सञ्चारमाध्यममा प्रकाशित तथा प्रसारित सामग्रीप्रति चित्त नबुझे प्रचलित विधि र पद्धतिअनुसार अघि बढ्न सकिने प्रावधान हुँदाहुँदै धम्कीपूर्ण शैलीमा प्रस्तुत हुनु आपत्तिजनक र अशोभनीय कार्य भएको ठहर गरेको छ।"
रेशम चौधरीको मुद्दामा प्रत्यर्थी झिकाउने सर्वोच्चको आदेश,काठमाडौं : सर्वोच्च अदालतले टीकापुर घटनासम्बन्धी मुद्दामा प्रत्यर्थी झिकाउन आदेश दिएको छ। न्यायाधीशद्वय टंकबहादुर मोक्तान र मनोजकुमार शर्माको संयुक्त इजलासले आइतबार प्रत्यर्थी झिकाउन आदेश दिएको हो। यससँगै नागरिक उन्मुक्ति पार्टीका संरक्षकसमेत रहेका रेशम चौधरीसहितले विपक्षी बनाएकाहरू सर्वोच्च अदालतमा उपस्थित हुनुपर्ने भएको छ। यसअघि ८ पटकसम्म साधारण तारिख र ६ पटक पेसी सरेको थियो। सो मुद्दामा कैलाली जिल्ला अदालतले ११ र उच्च अदालतले आठ जनालाई जन्मकैदको फैसला सुनाएको थियो। त्यसपछि रेशम चौधरी पक्षका कानुन व्यवसायीले सर्वोच्चमा पुनरावेदन निवेदन दिएका थिए। ०७५ फागुन १२ गते कैलाली जिल्ला अदालतले उक्त घटनामा रेशम चौधरीसहित ११ जनालाई दोषी ठहर गर्दै जन्मकैदको फैसला सुनाएको थियो। ०७७ साल पुस ३ गते उच्च अदालत दिपायलले चौधरीसहित आठ जनालाई जन्मकैदको फैसला सुनाएको थियो। थरुहटको आन्दोनका क्रममा ०७२ भदौ ७ गते भएको टीकापुर घटनामा नेपाल प्रहरीका वरिष्ठ प्रहरी उपरीक्षक लक्ष्मण न्यौपानेसहित आठ जना मारिएका थिए।
प्रतिनिधिसभा बैठक (लाइभ),"काठमाडौं :प्रतिनिधिसभा बैठक सुरू भएको छ। बैठकमा कानुन न्याय तथा संसदीय मामिलामन्त्री ध्रुवबहादुर प्रधानले नेपाल सरकार,मन्त्रिपरिषदको निर्णयबाट जारी भएको बेपत्ता पारिएका व्यक्तिको छानविन,सत्य निरुपण तथा मेलमिलाप आयोग ऐन,२०७१ को दफा ४२ बमोजिमको बाधा अड्काउ फुकाउ आदेश सदनसमक्ष पेश गर्ने कार्यसूची रहेको संघीय संसदको महासचिव डाभरतराज गौतमले जानकारी दिएका छन्।"
४२ दिनपछि छाड्यो रास्वपाले सरकार,"काठमाडौं : सरकारमा सहभागी भएको ४२ दिनपछि राष्ट्रिय स्वतन्त्र पार्टी (रास्वपा) बाहिएको छ। मंसिर ४ गतेको निर्वाचनबाट रास्वपा संसद प्रवेश गरेको थियो। उपप्रधान तथा गृहमन्त्रीसहित पुस ११ गते सरकारमा गएको थियो। गृहमन्त्री बनेका रास्वपाका सभापति रवि लामिछानेको नागरिकताको विवादका कारण १३ गते सांसदसमेत नरहने गरी पद गएको थियो। त्यसको दुई दिनपछि पुनः नेपाली नागरिकता लिएका रवि लामिछानेले पुनः गृहमन्त्री बनाउनुपर्ने माग गरेका थिए। तर, प्रधानमन्त्री प्रचण्डले गृहमन्त्री नदिने प्रतिक्रिया दिएपछि सरकार छाड्ने चर्चा सुरु भएको थियो। आइतबार रास्वपाको केन्द्रीय कार्यालयमा बसेको बैठकले सरकारलाई दिएको समर्थन कायम राख्दै मन्त्रीहरूलाई फिर्ता बोलाउने निर्णय गरेको छ। यससँगै रास्वपाका तीन मन्त्री फिर्ता हुने भएका छन्। श्रममन्त्री डोलप्रसाद अर्याल, शिक्षामन्त्री शिशिर खनाल र स्वास्थ्य राज्यमन्त्री तोसिमा कार्की फिर्ता हुने भएका हुन्। उनीहरू २० दिनपछि फिर्ता हुन लागेका हुन्। उनीहरू गत ३ माघमा मन्त्री पदमा सपल लिएका थिए।"
पाँच वर्षपछि हाम्रै नेतृत्वमा सरकार बनाउनेगरी लाग्छौं : रवि लामिछाने,"काठमाडौं : राष्ट्रिय स्वतन्त्र पार्टी (रास्वपा)का सभापति रवि लामिछानेले पाँच वर्षपछि सरकार बनाउनेगरी अभियान चलाउने बताएका छन्। आगामी निर्वाचनमा आफ्नो पार्टीले बहुमत ल्याउने र प्रधानमन्त्री हुने उनको दाबी थियो। 'गृहमन्त्री मात्र होइन, सरकारको नेतृत्व गर्नेगरी, अब प्रधानमन्त्री हुनेगरी अभियान चलाउछौं। म जेल परे पनि रास्वपा अघि बढ्छ। म मरे पनि बहुलाए पनि रास्वपा अघि बढ्छ,' पार्टी कार्यालयमा आयोजित पत्रकार सम्मेलनमा उनले भने। उनले निर्वाचित नभएसम्म कुनै पदमा नजाने उद्घोष गरे। उपनिर्वाचनबाट निर्वाचित नभई कुनै पदमा जान्नँ, उनले भने। सरकारलाई दिएको समर्थन कायम राख्दै मन्त्रीहरू फिर्ता बोलाउने निर्णय गरेका सभापतिले लामिछानेले सञ्चारमाध्यममाथि आक्रोश पोखेका थिए। सञ्चारमाध्यमहरू नियतले नै आफूमाथि लागिपरेको उनको भनाइ छ।"
जस्तोसुकै बाटो अपनाएर सत्तामा पुग्ने नीतिलाई लोकतन्त्र भन्न सकिदैन :ओली,"काठमाडौं :नेकपा एमालेका अध्यक्ष केपी शर्मा ओलीले सत्ता मोहले नेपालको राजनीति प्रणाली अराजक उन्मुख हुँदै गएको बताएका छन्। आइतबार संसद बैठकमा बोल्दै अध्यक्ष ओलीले जस्तोसुकै बाटो र विधि अपनाएर सत्तामा पुग्ने नीतिलाई लोकतन्त्र भन्न नसकिने बताए। 'सधैं सत्तामा रहने। जस्तोसुकै बाटो र विधिबाट अपनाएर सत्ता लिने नीतिलाई लोकतन्त्र भन्न सकिदैन,'उनले भने। राष्ट्रिय हितलाई तिलाञ्जली दिएर भएपनि सत्ता प्राप्त गर्ने व्यवहारले राज्यका सबै प्रणालीहरू समाप्त हुँदै गएको उनको भनाइ छ। उनले सत्ता मोहले नै लोकतन्त्र समाप्त हुँदै गएको बताए। अध्यक्ष ओलीले लोकतन्त्रलाई जीवनको संज्ञा दिए। उनले भने,'लोकतन्त्र शाब्दिक शब्द मात्र होइन। यो जीवन पनि हो।' उनले राष्ट्रको सम्पूर्ण विकास र समृद्धिका लागि सबै नेपालीलाई समान व्यवहार,अधिकार र पहुँच हुनुपर्ने बताए।"
००७ सालपछि कुनै पनि सरकारले पूरा कार्यकाल काम गर्न पाएन केपी ओली,"काठमाडौं: नेकपा एमालेका अध्यक्ष केपी शर्मा ओलीले अस्थिरताका कारण देश विकासले गति लिन नसकेको बताएका छन्। प्रतिनिधि सभाको आजको बैठकमा विशेष समय लिएर अध्यक्ष ओलीले देशको राजनीतिक परिवर्तनपछि कुनै पनि सरकारले पूरा कार्यकाल काम गर्न नपाएको बताए। उनले ००७ सालपछिका कुनै पनि सरकारले पूरा कार्यकाल काम गर्न नपाएको बताए। उनले भने, '००७ सालको राजनीतिक परिवर्तनपछि कुनै पनि सरकारले पाँच वर्षे कार्यकाल पूरा गर्न सकेन्। ०१५ सालको पहिलो निर्वाचित जनप्रतिनिधिसमेत दुई वर्ष पुग्न नपाउँदै अपदस्थ गरिए, थुनामा राखिए र लोकतन्त्र अपहरित गरियो।' नयाँ संविधान जारी भएपछि वर्षैपिच्छे प्रधानमन्त्री फेरिएको बताउँदै ओलीले भने, 'राजनीतिक स्थायित्व गरी जारी भएको संविधानपछि पनि सात वर्षभित्र सात जना प्रधानमन्त्री फेरिए। हामीले राजनीतिक स्थायीत्वका साथ नयाँ संविधान जारी गर्यौँ। तर स्थायीत्व कस्तो भने वर्षमा एउटा प्रधानमन्त्री फेरिने।' ओलीले आफूहरूले राजनीतिक स्थिरताको सँधै अपेक्षा गरे पनि अस्थिरतामात्र हात परेको बताए। उनले भने, 'हाम्रो चाहना प्रयास र खोजी स्थिरता र स्थायीत्वको रह्यो। तर, हाम्रो प्राप्ती भने सँधै अस्थिरता रह्यो।'"
सत्ता गठबन्धनलाई जसरी पनि जोगाउँछु : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले गठबन्धनमा आबद्ध दलहरूबीचको एकतालाई जसरी पनि जोगाउने बताएका छन्। उनले राष्ट्रिय सहमति गरौं भन्नुको अर्थ नै सत्ता साझेदार दललाई थप बलियो बनाउँदै लैजानु रहेको बताए। राष्ट्रिय स्तवतन्त्र पार्टीले सरकारबाट बाहिरिने निर्णय गरेसँगै प्रधानमन्त्रीले सत्ता साझेदार दलहरूको एकता आवश्यक रहेको बताएका हुन्। नयाँ बानेश्वरमा सञ्चारकर्मीसँग कुरा गर्दै उनले भने, 'अदालतको निर्णयपछि पक्कै पनि उहाँ (रवि लामिछाने)हरूलाई असजह भएको छ। उहाँसँग फेरि भेटेर कुरा गर्छु।' उनले सरकारबाट बाहिरिने भन्ने सूचना थाहा पाएको भन्दै विस्तृत बुझेर समस्या समाधान गर्नेतिर लाग्ने बताए।"
बाराबाट निर्वाचित स्वतन्त्र सांसद कलवार जसपामा प्रवेश,"काठमाडौं : मधेस प्रदेशबाट निर्वाचित स्वतन्त्र सांसद सरदा शंकर प्रसाद कलवार जनता समाजवादी पार्टीमा प्रवेश गरेका छन्। बारा जिल्लाको निर्वाचन क्षेत्र नं २ (क) बाट निर्वाचित कलवार जसपा प्रवेश गरेका हुन्। उनले एमालेका बलबीर चौधरी र माओवादीका मोतिलाल कुश्वाहालाई पराजित गरेका थिए। जनता समाजवादी पार्टी, नेपालबाट बागी उम्मेदवार बनेका कुश्वाहा आइतबार आफ्नै पार्टीमा फर्केका हुन्। मधेस प्रदेशका अर्थ तथा योजना मन्त्री सञ्जयकुमार यादव, मधेस प्रदेशका अध्यक्ष रामबाबुकुमार यादवले उनलाई पार्टी प्रवेश गराएका हुन्। यससँगै मधेस प्रदेशमा जसपाको सांसद संख्या १९ पुगेको छ।"
चितवन२ मा आफूलाई निर्वाचित भएको घोषणा गर्न उमेश श्रेष्ठको माग,काठमाडौं :नेपाली कांग्रेसका नेता उमेश श्रेष्ठले चितवन२ बाट आफूलाई निर्वाचित भएको घोषणा गर्न माग गर्दै निर्वाचन आयोगमा निवेदन दिएका छन् । चितवन२ बाट निर्वाचित रवि लामिछानेको नागरिकता विवादका कारण सांसद पद खारेज भएपछि दोस्रो धेरै मत ल्याएका श्रेष्ठ निर्वाचन आयोग पुगेका हुन् । लामिछाने ४९ हजार २ सय ६४ मतका साथ विजयी भएका थिए भने श्रेष्ठले १४ हजार ९ सय ८३ मत ल्याएर दोस्रो स्थानमा रहेका थिए ।
देशमै उत्पादन भएका वस्तुको प्रयोग गरौंः मुख्यमन्त्री अधिकारी,"बागलुङ : गण्डकी प्रदेशका मुख्यमन्त्री खगराज अधिकारीले देशमै उत्पादन भएका वस्तुको प्रयोग गर्नुपर्ने बताएका छन्। लायन्स क्लब इन्टरनेशनल डिष्ट्रिक ३२५ नेपालको बागलुङमा आज आयोजित तेस्रो क्याबिनेट बैठकलाई सम्बोधन गर्दै उनले विभिन्न कार्यक्रममा भारतबाट ल्याएको मालाको प्रयोग भइरहेको बताउँदै त्यसको प्रयोग नगरी नेपाली फूलबाट बनेको मालाको प्रयोग गर्न आग्रह गरेका हुन्। कार्यक्रममा प्रयोग भएका माला तथा खादा स्वदेशी मात्रै प्रयोग गर्न आयोजकलाई भन्दै आएको छु, मुख्यमन्त्री अधिकारीले भने,भारतबाट ल्याइएको फूलको माला प्रयोग नगर्नुस्। दिन मन भए नेपाली फूल र माला दिनुस् नत्र नदिएपनि हुन्छ। उनले नेपालमा समेत पुष्प खेती फस्टाउँदै आएकाले नेपालमा उत्पादन भएको फूलको माला प्रयोग गर्न कार्यक्रममा सहभागीलाई आग्रह गरे। उनले देशमै उत्पादन भएका वस्तुको प्रयोग गर्न सबैमा आग्रह गर्दै फजुल खर्च र समयको सदुपयोग गर्न सकेमा मात्रै समृद्ध नेपालको बाटोमा जान सकिने बताए। मुख्यमन्त्री अधिकारीले खादा, माला र अविरलमा फजुल खर्च नगर्न आग्रह गरेका छन्। उनले देशमै उत्पादन भएका वस्तुको प्रयोग गर्न सबैमा आग्रह गर्दै फजुल खर्च र समयको सदुपयोग गर्न सकेमा मात्रै समृद्ध नेपालको बाटोमा जान सकिने बताए। उनले आत्मनिर्भर बनाउनका लागि आयातमा रोक लागाउनु मात्र विकल्प नभएको बताउँदै स्थानीय उत्पादनलाई प्राथमिकता दिनुपर्ने बताए। आत्मनिर्भरका लागि आयातमा रोक लगाउने होइन हाम्रो सोच बदल्ने हो, स्थानीय उत्पादनलाई प्राथमिकता दिने हो, मुख्यमन्त्री अधिकारीले भने,लायन व्यावसायिक हुन्छन्, आत्मनिर्भरका लागि देशमै उत्पादन भएका वस्तुको प्रयोगमा जोडिदिऔँ। यस्तै धौलागिरी अस्पताल बागलुङले आयोजना गरेको मुख्यमन्त्री तथा प्रदेशसभा सदस्यलाई बधाई तथा सम्मान कार्यक्रमलाई सम्बोधन गर्दै मुख्यमन्त्री अधिकारीले कुराले चिउरा नभिज्ने बताउँदै त्यसका लागि काम गर्नुपर्ने बताए। उनले अधिकारीले धौलागिरी अस्पतालको प्रगति नभएको बताउँदै आफूलाई दुःख लागेको बताए। म स्वास्थ्य मन्त्री हुँदा बागलुङबाट स्वास्थ्य बीमा कार्यक्रम सुरुवात गरेको हुँम,मुख्यमन्त्री अधिकारीले भने,स्वास्थ्य बीमाको कार्यक्रम चलाई गरेको अस्पतालको प्रगति गरे होला भनेको भएको रहेन्छ। मलाई दुःख लागेको छ। मुख्यमन्त्री अधिकारीले स्वास्थ्य बीमा भएको अस्पताल नमुना बन्नुपर्ने बताए। स्वास्थ्य बीमा कार्यक्रम सञ्चालन भएको अस्पताल नमुना बन्नुपर्ने थियो र बन्नुपर्छ,अधिकारीले भने,यस्तो निरिह तरिकाले हुँदैन, किन भएन खोजी गरौं। उनले अस्पतालमा चिकित्सकको अभाव रहेको कुरा लिखित रूपमा जानकारी गराउन अस्पताल प्रशासनलाई आग्रह गरेका छन्। लिखित कुरा मात्र संस्थागत हुन्छ, भाषण भाषणमै सीमित हुन्छ त्यसैले लिखित दिनुस् हामी काम गछौं,मुख्यमन्त्री अधिकारीले भने। उनले सबैले प्रणाली बस्नुपर्ने बताउँदै लिखित रूपमा मन्त्रालयमा माग राख्न आग्रह गरे। उनले साधन, स्रोत र कानुनले मिल्ने सम्मको काम गण्डकी प्रदेश सरकारले गर्ने बताए। अस्पतालमा एक महिनादेखि गाइनोलोजिष्ट नभएका बारेमा उनले सम्बन्धित मन्त्रालयलाई तुरुन्त पठाउनका लागि निर्देशन दिएको बताए। आमाको पेटबाट संसारमा आउन चाहन्छु भन्ने बच्चालाई जसरी पनि (सर्जरी गरेर) निकाल्नुपर्छ, उनले भने,सर्जरी गरेरपनि निकाल्न नसक्नु सरकार नहुनु बराबर हो। मुख्यमन्त्री अधिकारीले धौलागिरी अस्पतालले कोरोनाकालमा नेपालकै दोस्रो बिरामीको उपचार गरेकोमा सम्मान प्रकट गरे। उनले कोभिडको बोला स्रोत, साधन नहुँदा स्वास्थ्यकर्मीहरूले बिरामीको उपचार गराएर सकुशल घर फर्ककाएको बताएदै धन्यवाद ज्ञापन गरे। अस्पतालले मुख्यमन्त्री सहित बागलुङबाट गण्डकी प्रदेशसभा सदस्यमा निर्वाचित भएका सांसदहरूलाई सम्मान गरेको थियो। मुख्यमन्त्री अधिकारीले जनताले सांसदलाई नभई सांसदले जनतालाई सम्मान गर्नुपने बताए। तपाईहरूले भोट हालेर हामीलाई सांसद गराउनुभएको हो,उनले भने,हामीले तपाईहरूलाई सम्मान गर्ने हो, तपाईहरूले हामीलाई होइन।उनले भारतको फूलले किन हामीले अभिनन्द गर्ने बताउँदै नेपाली फूलले मात्र अभिनन्दन गर्नुपर्ने बताए।"
कांग्रेसले राष्ट्रपतिमा दाबी गर्दा केपी ओलीको सातोपुतलो गएको छ : चित्रबहादुर केसी,"काठमाडौं : राष्ट्रिय जनमोर्चाका अध्यक्ष एवं सांसद चित्रबहादुर केसीले नेपाली कांग्रेसले राष्ट्रपतिमा दाबी गर्दा एमाले अध्यक्ष केपी शर्मा ओलीको सातोपुतलो गएको बताएका छन्। संसदमा आइतबार धारणा राख्दै उनले २६ पुसदेखि नै ओली त्रसित भएको बताए। २६ पुसमा प्रधानमन्त्री पुष्पकमल दाहाल प्रचण्डले विश्वासको मत लिएका थिए। नेपाली कांग्रेसले पनि विश्वासको मत दिएपछि ओली त्रसित भएको केसीको भनाइ छ। उनले अहिलेका प्रधानमन्त्री प्रचण्ड नभएर ओली नै भएको बताए। 'अहिलेको प्रधानमन्त्री पुष्पकमल दाहाल होइन, उहाँ (ओली) नै हुनुहुन्छ। उहाँ २६ पुसको घटनापछि त्रसित हुनुहुन्छ,' उनले भने। उनले संसदमा सबै सांसद बराबर भएको भन्दै समय पनि सोहीअनुसार उपलब्ध गराउन माग गरे। उनले पूर्वप्रधानमन्त्री र पूर्वसभामुखहरू बोल्दा निश्चित समय तोक्न माग गरे। 'एक जना पूर्वप्रधानमन्त्रीज्युले ३९ मिनेट बोलेर अन्तिममा दुई मिनेट यही सकाउँछु भनेर जानुभयो। उहाँले आकाश पताल जोडेर कुरा राख्नुभयो। उहाँको कुराले नयाँ साथीहरू रनभुलमा पनि पर्नुभएको होला। त्यही उहाँहरूलाई पनि निश्चित समय तोकियोस्,' उनले भने। उनले ओलीले नागरिकताको विषयमा प्रवासी नेपालीका बारेमा गोहीको आँशु बगाएको आरोप लगाए। उनले जनमोर्चाले यो एजेण्डा धेरै पहिलेदेखि उठाएको प्रवासी नेपालीहरूलाई मताधिकार दिनुपर्ने माग गरेको तर कुनै पनि सरकारले नसुनेको आरोप लगाए। अहिले ओली आफैंले त्यही कुरा गरेर गोहीको आँशु झारेको उनको भनाइ छ। रवि लामिछानेको नागरिकता मुद्दाले विदेशमा बस्ने नेपालीहरूलाई कस्तो असर पर्छ भन्दै ओलीले प्रश्न उठाएका थिए।"
गृहमन्त्रालय नपाएपछि सरकारबाट बाहिरियो रास्वपा,काठमाडौं: रवि लामिछाने नेतृत्वको राष्ट्रिय स्वतन्त्र पार्टी (रास्वपा) सरकारबाट बाहिरिएको छ। गृह मन्त्रालयमा दाबी गरेको रास्वपाले नपाएपछि आइतबारदेखि सरकारबाट बाहिरिएको हो। सत्ता साझेदार दलमा गृह मन्त्रालयसहित दुई मन्त्रालयको जिम्मेवारी पाएको रास्वपाले पार्टी सभापति रवि लामिछानेको नेतृत्वमा सरकारमा सहभागी हुँदा उपप्रधान तथा गृहमन्त्रीको जिम्मेवारी लामिछानेले लिएका थिए। नागरिकतासम्बन्धी मुद्दाको फैसलामा लामिछाने दोषी ठहर गरेसँगै सर्वोच्चले सांसद पद र उपप्रधान तथा गृहमन्त्रीसहित पार्टी सभापति हुन नसक्ने फैसला सुनाएसँगै रास्वपा आन्तरिक संकटमा परेको थियो। लामिछानेले जिल्ला प्रशासन कार्यलय काठमाडौंबाट नागरिकता लिएसँगै पार्टी सभापति नियुक्त भएपछि सत्ता साझेदार दलभित्र गृहमन्त्रालय पाउन लविङ गरेका थिए। उनले आफैँ गृहमन्त्री पाउनुपर्ने नभए रास्वपालाई गृहमन्त्रालय दिनुपर्ने दबाब दिए पनि सत्ता साझेदार दलबीच सहमति नजुट्दा रास्वपा सरकारबाट बाहिरिएको हो।
मनोनयनपछि अर्यालले भनिन् तटस्थ भएर काम गर्नेछु,"काठमाडौं : सत्ता गठबन्धनबाट माओवादी केन्द्रकी उर्मिला अर्यालले राष्ट्रियसभा उपाध्यक्षमा उम्मेदवारी दर्ता गराएकी छन्। आइतबार नयाँ बानेश्वरस्थित संसद भवनको ल्होसे हल पुगेर अर्यालले मनोनयन दर्ता गराएकी हुन्। उनको प्रस्तावकमा नारायणकाजी श्रेष्ठ र समर्थकमा देवेन्द्र दाहाल र खिमलाल देवकोटा रहेका छन्। मनोनयन दर्ता पछि सञ्चारकर्मीसँग कुरा गर्दै माओवादी केन्द्रकी उम्मेदवार अर्यालले निष्पक्ष,तटस्थ र मर्यादित भएर काम गर्ने बताइन्। उनले भनिन्,'राष्ट्रियसभाको उपाध्यक्षमा तटस्थ र मर्यादित भएर काम गर्छु। त्यसका लागि सबै सांसदहरूको सहयोगको अपेक्षा गरेकी छु।'उनले पदअनुसारको आचारण गर्नु आफ्नो कर्तव्य रहने बताइन्। संघीय सचिवालयले बेलुका ४ बजेसम्म राष्ट्रियसभा उपाध्यक्षको मनोनयनको समय तोकेको छ। ४:१५ बजेपछि उम्मेदवारको नाम सार्वजनिक गरिने सचिवालयले जनाएको छ। राष्ट्रियसभा उपाध्यक्षमा कांग्रेसले उम्मेदवारी दिएको छैन। यसैले अर्याल निर्विरोध निर्वाचित हुने पक्काजस्तै भएको छ। राष्ट्रियसभा उपाध्यक्ष शशीकला दाहालको पदावधि सकिएको १ वर्षपछि रिक्त रहेको पदमा भोलि निर्वाचन हुन लागेको छ।"
सरकारलाई दिएको समर्थन यथावत रहन्छ : रवि लामिछाने,"काठमाडौं : राष्ट्रिय स्वतन्त्र पार्टी (रास्वपा)ले सरकारलाई दिएको समर्थन यथावत राख्दै सरकारबाट बाहिरिने निर्णय गरेको छ। आइतबार पार्टी कार्यालयमा भएको संयुक्त बैठकले सरकारबाट बाहिरिने निर्णय भएको सभापति रवि लामिछानेले बताए। 'वर्तमान राजनीतिक परिस्थितिलाई मध्यनजर गर्दै सरकारलाई दिएको समर्थन यथावत राख्दै सरकारबाट मन्त्रीहरू फिर्ता बोलाउने निर्णय गरेका छौं,' पत्रकार सम्मेलनमा उनले भने। सर्वोच्च अदालतले लामिछानेको नागरिकता अवैध गरेको ठहर गर्दै सांसद र मन्त्री पद बर्खास्त गरेको थियव। जसका कारण राजनीतिक परिस्थित पनि बिग्रिएको थियो। त्यसको दुई दिनपछि लामिछानेले जिल्ला प्रशासन कार्यालय काठमाडौंबाट नागरिकता लिए पनि प्रधानमन्त्री पुष्पकमल दाहाल प्रचण्डले गृह आफैँसँग राख्ने निर्णय गरेका थिए। लामिछानेले पटक पटक दबाब दिए पनि गृह दिन प्रधानमन्त्री तयार भएनन्। बरु गृहको सट्टा अन्य मन्त्रालय रोज्न भनिए पनि अन्ततः रास्वपाले सरकारबाट बाहिरिने निर्णय गरेको हो। लामिछाने गत ११ पुसमा उपप्रधान तथा गृहमन्त्री बनेका थिए भने उनको पार्टीबाट डोलप्रसाद अर्याल श्रममन्त्री, शिशिर खनाल शिक्षामन्त्री र तोसिमा कार्की स्वास्थ्य राज्यमन्त्री भएकी थिइन्। उनीहरूले ३ माघमा मन्त्रीको सपथ लिएका थिए।"
परराष्ट्रमन्त्री पौड्याल स्वदेश फिर्ता,"काठमाडौं :परराष्ट्रमन्त्री डा बिमला राई पौड्याल श्रीलङ्काको भ्रमण सम्पन्न गरी आज स्वदेश फर्केकी छन् । श्रीलङ्काको ७५ औँ स्वतन्त्रता दिवसका अवसरमा सहभागी हुन श्रीलङ्का गएकी परराष्ट्रमन्त्री पौडेलले आइतबार दिउँसो स्वदेश फर्केकी हुन्। परराष्ट्रमन्त्री पौड्यालले त्यहाँ रहँदा विभिन्न उच्चस्तरीय भेटवार्ता समेत गरेकी छन् । स्वदेश फर्कने क्रममा मन्त्री पौड्याले आइतबार त्रिभुवन अन्तर्राष्ट्रिय विमानस्थलमा पत्रकारहरूसँग कुराकानी गर्दै श्रीलङ्काको औपचारिक कार्यक्रममा उच्चस्तरीय साइड लाइन भेटवार्ता भएको जानकारी दिइन् । उनले श्रीलङ्काका राष्ट्रपति रणिल विक्रमासिङ्घे र प्रधानमन्त्री दिनेश गुणबद्र्धनेसँग भएको शिष्टाचार भेटवार्तामा दुई देशबीचको आपसी हित र चासोका विविध विषयमा छलफल भएको जानकारी दिइन् । बङ्गलादेशसँग ऊर्जा व्यापार र माल्दिभ्ससँग त्यहाँ नेपाली चिकित्सक र नर्स पठाउने विषयमा कुराकानी भएको मन्त्री पौडेलले जानकारी दिइन् । पौड्याललले भैरहवा अन्तर्राष्ट्रिय विमानस्थलसँग हवाई सम्पर्क विस्तार,दुई देशबीच सांस्कृतिक आदानप्रदान,नेपालमा बौद्ध दर्शनको अध्ययनलगायतका विषयमा सहकार्यका लागि आग्रह गरेको जानकारी दिइन् । भ्रमणका क्रममा उनले भारतका विदेश राज्यमन्त्री,बङ्गलादेश,माल्दिभ्स र श्रीलङ्काका विदेशमन्त्रीसँग छुट्टाछुट्टै भेटवार्ता गरेकी थिइन् । भेटमा उनले दक्षिण एशियाली क्षेत्रीय सहयोग सङ्गठन (सार्क)का गतिविधिलाई सक्रिय बनाउने र सार्क मुलुकहरूबीच आपसी छलफल,सहकार्य सम्पर्क सञ्जाल विस्तार गर्नुपर्नेलगायत विषयमा आफूले स्पष्ट कुरा राखेको बताइन् । श्रीलङ्काले उक्त समारोहमा दक्षिण एसियाका सबै परराष्ट्र मन्त्रीलगायत विशिष्ट पाहुनालाई आमन्त्रण गरेको थियो ।"
युरोपेली आयुक्त नेपाल आउँदै,"काठमाडौं :अन्तर्राष्ट्रिय साझेदारीका लागि युरोपेली आयुक्त जुट्टा उर्पिलाइनेन नेपाल आउने भएकी छन्। काठमाडौंस्थित यूरोपेली संघ (ईयू)दूतावासका अनुसार आयुक्त उर्पिलाइनेनले आफ्नो एकदिने भ्रमणमा नेपाली नेताहरूसँग भेटघाट गर्ने कार्यक्रम रहेको छ । युरोपेली संघका विभिन्न कामको अनुगमन गर्न उर्पिलाइनेन माघ २५ गते काठमाडौं आउन लागेकी हुन्। आइतबार आयुक्त उर्पिलाइनेनले विज्ञप्ति जारी गर्दै आफ्नो भ्रमणबारे जानकारी गराइएकी छन्। विज्ञप्तिमा भनिएको छ,हाम्रो साझेदारीलाई सुदृढ गर्न र साझा भूराजनीतिक हितका विषयमा संलग्न हुन नेपाल भ्रमण गर्न पाउँदा म खुसी छु । रुसको युक्रेन विरुद्धको आक्रामक युद्धले नेपाललगायत विश्वमा खाद्य सुरक्षामा विनाशकारी परिणाम ल्याएको छ । म हाम्रो ग्लोबल गेटवे रणनीति प्रस्तुत गर्न तत्पर छु,डिजिटल,ऊर्जा र यातायात क्षेत्रमा स्मार्ट,स्वच्छ र सुरक्षित लिङ्कहरू बढाउन र विश्वभर स्वास्थ्य, शिक्षा र अनुसन्धान प्रणालीहरूलाई सुदृढ गर्न साझेदारहरूलाई इयुले सकारात्मक प्रस्ताव जारी गरेको छ । नेपाल सन् २०२६ मा अल्पविकसित देश (एलडीसी)स्थितिबाट उत्तीर्ण हुने तयारी गरिरहेको बेला कमिश्नर उर्पिलाइनेनको भ्रमण महत्वका साथ हेरिएको छ।यसले हालैको बहुवार्षिक साङ्केतिक कार्यक्रम (एमआइपी)मार्फत नेपालसँग युरोपेली संघको बलियो र अटल संलग्नतालाई पुनः पुष्टि गर्नेछ । २०२१२०२७ का लागि नेपालका लागि एमआईपीमार्फत,युरोपेली संघले नेपाल सरकारको अनुरोध अनुसार कोभिड१९ महामारीको प्रभाव पार गर्न नेपालको हरित,लचिलो र समावेशी विकास (ग्रिड) प्रयासमा योगदान दिने ईयुले जनाएको छ। ईयुका अनुसार तीन कुरामा उनको भ्रमणको प्राथमिकतामा हुनेछ। पहिलो नेपालमा हरित अर्थतन्त्र,हरित रोजगारी र दिगो वृद्धि हाँसिल गर्न स्थानीय स्तरमा भएका प्रयासहरूलाई समर्थन गर्न समावेशी हरित वृद्धि,क्षेत्रीय असमानता र मानव विकास सूचकाङ्कहरूमा पर्याप्त ध्यान दिँदै,विशेष गरी शिक्षा र पोषणको क्षेत्रमा जलवायुउत्थानशील विकासका लागि सरकारी प्राथमिकताहरूसँग मेल खाने क्षेत्रहरूमा मानव पूँजी विकास गर्ने रहेको छ। दोस्रोमा ईयु र यसका सदस्य राष्ट्रहरू नेपालमा सुशासन,द्वन्द्वबाट शान्तिमा लोकतान्त्रिक संक्रमण,संस्था र नागरिक समाजका दीर्घकालीन समर्थकहरू छन् । भन्ने सन्देश दिन रहेको छ। तेस्रो प्राथमिकतामा क्षेत्रीय असमानता र मानव विकास सूचकांकहरूमा पर्याप्त ध्यान दिँदै,विशेष गरी शिक्षा र पोषणको क्षेत्रमा जलवायुउत्थानशील विकासका लागि सरकारी प्राथमिकताहरूसँग मेल खाने क्षेत्रहरूमा मानव पूँजी विकास गर्ने रहेको छ । कमिश्नर उर्पिलाइनेनले प्रधानमन्त्री दाहाल र नवनियुक्त परराष्ट्रमन्त्री विमला राई पौडेलसँग द्विपक्षीय छलफल गर्ने कार्यक्रम रहेको छ ।"
सभामुखलाई ओलीले भने: प्रतिनिधि सभाको अपेक्षा बमोजिम कार्यसम्पादन गर्नुहोला,"काठमाडौं: नेकपा एमालेका अध्यक्ष केपी शर्मा ओलीले सभामुखमा निर्वाचन भएकोमा बधाई दिएका छन्। यसअघिको संसद बैठकमा आफू उपस्थित भएर बधाई दिन नपाएको भन्दै ओलीले आजको बैठकबाट सभामुख देवराज घिमिरेलाई बधाई दिएका हुन्। उनले संसदको गरिमा बढाउन सभामुखको भूमिका उल्लेख्य रहने बताउँदै प्रतिनिधि सभाको अपेक्षा अनुसार काम गर्न सुझाव दिए। ओलीले भने, 'सभामुखमा निर्वाचित भएकोमा बधाई छ। प्रतिनिधि सभाको अपेक्षा बमोजिम कार्यसम्पादन गर्न सक्नुहोस्। संसदको गरिमा बढाउन भूमिका होस्। उपसभामुखलाई पनि बधाई भन्न चाहन्छु।'"
राष्ट्रपतिले शुक्रबार प्रतिनिधिसभा र राष्ट्रियसभाको संयुक्त बैठकलाई सम्बोधन गर्ने,काठमाडौं :राष्ट्रपति विद्यादेवी भण्डारीले माघ २७ गते संघीय संसदनको दुवै सदनलाई संयुक्तरुपमा सम्बोधन गर्ने भएकी छन्। राष्ट्रपति भण्डारीले संविधानको धारा ९५ बमोजिम शुक्रबार दिउँसो ३ बजे प्रतिनिधिसभा र राष्ट्रियसभाको संयुक्त बैठकलाई सम्बोधन गर्ने कार्यक्रम रहेको राष्ट्रपति कार्यालयका प्रवक्ता सागर आचार्यले जानकारी दिए।
राष्ट्रियसभा उपाध्यक्षमा उर्मिला अर्यालले गराइन् उम्मेदवारी दर्ता,काठमाडौं :राष्ट्रियसभा उपाध्यक्षमा सत्ता गठबन्धनबाट उर्मिला अर्यालले उम्मेवारी दर्ता गराएकी छन्। आइतबार बानेश्वरस्थित संसद भवनको ल्होसे हलमा पुगेर माओवादी केन्द्रकी उम्मेदवार अर्यालले उम्मेदवारी दर्ता गराएकी हुन्। अर्यालको प्रस्तावकमा राष्ट्रियसभामा नेकपा माओवादी केन्द्रका संसदीय दलका नेता नारायणकाजी श्रेष्ठ र समर्थकमा नेकपा एमालेका सांसद देवेन्द्र दाहाल र सांसद खिमलाल देवकोटा छन्। माओवादी केन्द्रको शनिबार बसेको स्थायी कमिटी बैठकले अर्याललाई राष्ट्रियसभा उपाध्यक्षको उम्मेदवार बनाउने निर्णय गरेको थियो। राष्ट्रियसभा उपाध्यक्षमा नेपाली कांग्रेसले उम्मेदवारी नदिने भएको छ। राष्ट्रियसभा अध्यक्षमा एमालेबाट गणेशप्रसाद तिमिल्सना छन्। गठबन्धनबाट माओवादी केन्द्रकी अर्यालले उम्मेदवारी दिएकी हुन्। राष्ट्रियसभामा अध्यक्ष र उपाध्यक्ष फरक फरक पार्टीको हुनुपर्ने कानुनी व्यवस्था छ। राष्ट्रियसभामा हाल ५८ जना सांसद छन्। उपाध्यको निर्वाचनका लागि आज दिउँसो १ बजेदेखि ४ बजेसम्म मनोनयन दर्ताको समय तोकेको छ। राष्ट्रियसभा उपाध्यक्षको निर्वाचन भोलि हुँदैछ।
"'नेतालाई आर्थिक सहयोग गर्न पालिकाको सिफारिस नचाहिने, गरिब जनतालाई किन चाहिने ?'","काठमाडौं: सांसद धनराज गुरुङले सरकारले जनतालाई सेवा दिन कन्जुस्याई गरेको बताएका छन्। नेपाली कांग्रेसका नेतासमेत रहेका सांसद गुरुङले नेताको आचरणकै कारण मुलुक बन्न नसकेको भन्दै नेता नै सच्चिनुपर्ने बताए। नेताको व्यवहार नसच्चिएसम्म नेपालमा भ्रष्टाचार नरोकिने बताए। उनले सरकारले जनतालाई सेवा दिन सरकारी निकाय गम्भीर नभएको भन्दै उनले सरकारी सुविधा पनि नेताका लागि मात्रै भएको बताए। उनले भने, 'गरिब जनताको स्वास्थ्य उपचार तथा अरु कुनै कामका लागि आर्थिक सहयोग दिनुपर्यो भने सरकारले पालिकाको सिफारिस ल्याउ भन्छ। सिफारिस ल्याए पनि निकासा हुँदैन। तर नेताका लागि कुनै सिफारिस चाहिँदैन सजिलै पाउँछ। यो अवस्था किन ? यसलाई सुधार गर्नुपर्छ।'"
सञ्चारमन्त्री शर्माबाट नेपाल टेलिकमको वार्षिकोत्सव उद्घाटन,"काठमाडौं :सञ्चार तथा सूचना प्रविधि मन्त्री रेखा शर्माले नेपाल टेलिकमको वार्षिकोत्सव उद्घाटन गरेकी छन् । आइतबार नेपाल दूरसञ्चार कम्पनी लिमिटेडको केन्द्रीय कार्यालय भद्रकालीमा आयोजित वार्षिकोत्सव समारोहमा मन्त्री शर्माले उद्घाटन गरेकी हुन्। नेपाल टेलिकम आज १९ वर्ष पूरा गरी २०औँ वर्षमा प्रवेश गरेको छ । टेलिकमका दुई करोड १३ लाख २५ हजारभन्दा बढी ग्राहक छन् । कम्पनीले हरेक वर्ष माघ २२ मा वार्षिकोत्सव मनाउने गरेको छ । कम्पनीले मोबाइल टेलिफोन सेवा,जिएसएम,जीपीआरएस,थ्रीजी र फोरजी सेवा दिइरहेको छ । विसं २०३२ असार १ गते नेपाल दूरसञ्चार संस्थानको रूपमा भए पनि २०६० माघ २२ गते नेपाल दूरसञ्चार कम्पनीको रूपमा दर्ता भएको थियो । विसं २०६१ देखि यसलाई नेपाल टेलिकम भन्न थालियो । नेपाल सरकारको पूर्ण स्वामित्व रहेको टेलिकम विसं २०६१ वैशाख १ गते नेपाल दूरसञ्चार कम्पनी लिमिटेडमा रुपान्तरण गरियो । कम्पनीको आर्थिक वर्ष २०७८८९ को कुल राजस्व रू ४४ अर्ब ३७ करोड छ । जसमा खुद नाफा रू आठ अर्ब ४७ करोड छ । कम्पनीको ग्राहकसेवा भ्वाइस सेवातर्फ २०७९ मङ्सिरसम्मको विवरणमा दुई करोड १३ लाख २५ हजारभन्दा बढी रहेको छ । सोमध्ये जीएसएम मोबाइल ग्राहक दुई करोड एक लाख ६८ हजार, एडिएसएल सेवाका चार लाख ३७ हजार र पिएसटीएन सेवाका चार लाख ५५ हजार रहेका छन् । त्यसैगरी एफटिटीएच भ्वाइस सेवाका ग्राहक दुई लाख ४७ हजार एक सय १४ छन् भने एफटिटीएच डाटाका ग्राहक दुई लाख ११ हजार पाँच सय ७९ रहेका छन् । यो अवधिमा फोरजी प्रयोगकर्ता एक करोड १५ लाख ५० हजार छन् । सन् २०२३ मा फाइभजी परीक्षण प्रारम्भ भएको छ । विसं २०७९ असोज महिनाको नेपाल दूरसञ्चार प्राधिकरणको एमआइएस प्रतिवेदनअनुसार भ्वाइस सेवातर्फ कम्पनीको बजार हिस्सा कुल ५२।२४ प्रतिशत रहेको छ । टेलिकमका अनुसार हालसम्म देशका ७७ वटै जिल्लाका सात सय ३९ स्थानीय तहमा फोरजी एफटीइ सेवाको पहुँच स्थापित भएको छ । फोरजी विस्तारकार्य हालसम्म ९८ प्रतिशत सम्पन्न भइसकेको छ । टेलिकमले देशभरमा पिएसटीएन,सिडिएमएलगायत आधारभूत टेलिफोन र जिएसएम र सिडीएमएजस्ता मोबाइल सेवा प्रदान प्रदान गर्ने गरेको छ । इन्टरनेट सेवामा डायलअप आइएसडीएम र सिडीएमएजस्ता मोबाइल सेवा प्रदान गर्ने गरेको टेलिकमले इन्टरनेट सेवामा डायलअप आइएसडीएन लिज्ड एडिएसएल इन्टरनेट र स्काइ डाटामार्फत वायरलेस इन्टरनेट सेवा प्रदान गर्ने गर्दछ । बैंक तथा विभिन्न निकायलाई तथ्याङ्क आदन(प्रदान गर्न लिज्ड सर्किटको सेवासमेत टेलिकमले दिने गरेको छ । कम्पनीमा हाल करिब चार हजार कर्मचारी कार्यरत छन् । विसं १९७० मा काठमाडौँमा म्याग्नेटो सिस्टमको स्थापना भई नेपालमा दूरसञ्चार सेवाको थालनी भएको थियो ।रासस"
निजी क्षेत्रले राहत अनुभूत गर्न पाउँछन्: मन्त्री भण्डारी,"काठमाडौं: सरकारले नीतिगत प्राथमिकताको आधारमा सार्वजनिक गरेको साझा कार्यक्रम अबको ७१० दिनपछि कार्यान्वयनमा ल्याउने भएको छ। उद्योग, वाणिज्य तथा आपूर्तिमन्त्री दामोदर भण्डारीले साझा कार्यक्रममा सरकारले आन्तरिक तयारी गरिरहेको जानकारी दिए। अबको ७१० दिनपछि निजी क्षेत्रले पनि अनुभूत गर्न पाउने उनले बताए। नेपाल मुद्रण उद्योग महासंघको ९औं वार्षिक साधारणसभामा उद्योगमन्त्री भण्डारीले निजी क्षेत्रले अनुभूत गर्ने गरी सरकार अघि बढ्ने बताए। सरकारले नीतिगत प्राथमिकका आधारमा सार्वजनिक गरेको साझा कार्यक्रममा केही प्रतिबद्धता निजी क्षेत्रलाई पनि हुने गरी समेटेको छ। निजी क्षेत्रले छिट्टै देख्न पाउने छन्, उनले भने। संस्थागत रूपमा साझा विचार, समस्या लिएर आए सरकारले साथ दिने समेत उनले प्रतिबद्धता जनाए। नेपाल उद्योग परिसंघका उपाध्यक्ष कृष्णप्रसाद अधिकारी, नेपाल घरेलु तथा साना उद्योग महासंघका अध्यक्ष उमेशप्रसाद सिंह र नेपाल उद्योग वाणिज्य महासंघका उपाध्यक्ष अञ्जनकुमार श्रेष्ठले पछिल्लो समय निजी क्षेत्रको व्यवसाय प्रभावित भएकाले राज्यले व्यसायीलाई टिक्नसक्ने व्यवस्था गरिदिन अनुरोध गरे। बैंकको चर्को ब्याजदरले व्यवसायीहरू मारमा परेकाबारे पनि उनीहरूले गुनासो राखे। नेपाल मुद्रण उद्योग महासंघका अध्यक्ष खोमकान्त रेग्मी खुला सीमा, भन्सारको नीति, श्रमिकको अभाव, बैंक तथा वित्तीय संस्थाको चर्को ब्याजदर तथा राज्यका निकायहरूवाट नै स्वदेशमा उत्पादित सामग्री खरिद नगर्ने परिपाटीले मुद्रण उद्योगलाई ठूलो असर पारेको बताए। सरकारबाट जारी गरिएका ऐन र नियमावलीको कार्यान्वयन र दक्ष जनशक्तिको उत्पादनमा राज्य गम्भीर भएमा यस क्षेत्रले राष्ट्रिय कुल गार्हस्थ्य उत्पादनमा ठूलो योगदान पुग्ने महासंघको ठम्याइ छ, उनले भने। महासंघका अध्यक्ष रेग्मीले मुद्रण उद्योगलाई वित्तीय संस्थानबाट सहुलियत ब्याजदरमा ऋण सुविधा उपलब्ध गराइनुपर्ने, प्राविधिक शिक्षामा मुद्रणसम्बन्धी विषयलाई समावेश गर्दै एक प्रदेश एक मुद्रण प्राविधिक शिक्षालय स्थापना गर्नुपर्ने, सरकारी छापाखानालाई एकद्वार प्रणालीबाट चलाउनु पर्ने लगायतका मागहरू राखेका छन्। भन्सार नीति सुधार गरी छपाइजन्य सामान छपाइ गरी आउँदा लाग्ने भन्सार सोही प्रकृतिको सामान तयार गर्न ल्याइने कच्चा पदार्थको भन्सारभन्दा एक तह बढी हुनुपर्नेमा उनले जोड दिए। अध्यक्ष रेग्मीले छापाखाना सञ्चालन गर्न आवश्यक पर्ने कच्चा पदार्थ मसी, कागज, केमिकल लगायतका सामग्री नेपालमै उत्पादन गर्न प्रोत्साहन गर्ने र स्वदेशी कच्चा पदार्थ प्रयोग गरेकोमा राज्यले प्राथमिकता दिने व्यवस्था मिलाइनुपर्ने बताए। देशमा हाल ४ हजारवटा मुद्रण उद्योगी र यससँग सम्बद्ध व्यवसायी छन्। १ लाख जनालाई प्रत्यक्ष रोजगारी पाएका छन्। ८ लाख मानिस यस क्षेत्रसँग आश्रित रहेको महासंघले जनाएको छ।"
उपसभामुखको साइकल नै सारथि,"काठमाडौं : उपसभामुख इन्दिरा राना मगर साइकलमा आफ्नो जीवन देख्छिन्। उनको बाल्यकालदेखि साइकल नै प्रिय साथी बन्यो। अन्नपूर्ण मिडिया नेटवर्कले विश्व क्यान्सर दिवसका अवसरमा आयोजना गर्ने र्यालीमा उनी साइकल लिएर सहभागिता जनाउँथिन्। जति बेला सामाजिक व्यक्तित्वका रूपमा परिचित थिइन्। क्यान्सरविरुद्ध जागरणका लागि शनिबार आयोजित अन्नपूर्ण पोस्ट् राइड फर लाइफ २०२३ का प्रमुख अतिथि उपसभामुख मगरको साइकलप्रतिको मोह उत्तिकै देखियो। उनी यसपटक पनि साइकल र्यालीमा केहीबेर सहभागी भइन्। झापामा जन्मिएकी उनलाई सानोमा दाइहरूले साइकल चढेको देख्दा आफू पनि चढ्न पाए हुन्थ्यो भन्ने लाग्थ्यो। दाइ शिक्षक हुनुहुन्थ्यो। उहाँ साइकलमा हिँड्दा पछिपछि दौडिन्थेँ। मौका पायो कि साइकल चलाइहाल्थेँ, उनीले सम्झिन्छिन्। उनी पनि पछि शिक्षक भइन्। तर, साइकल किन्न पैसा थिएन। ३२ वर्षअघिको क्षण उनी सम्झना गर्छिन्, सबै शिक्षक साइकलमा आउँथे। धेरै मूल्य त होइन। तर, साइकल किन्ने क्षमता मेरो थिएन। पछि अलिक सक्षम भएपछि सन् २००४ मा १८ हजार रुपैयाँमा सेकेन्ड हेन्ड किनेको उनीले बताइन््। त्यो पनि साथीको सहयोगमा। मेरो साइकलप्रतिको मोह देखेर एक जना साथीले मलाई सहयोग गर्नुभयो। त्यो बेला १८ हजार धेरै ठूलो कुरा थियो, उनी भन्छिन्, त्यो टेक साइकल गेयरवाल थियो। त्यस्तो साइकल पहिला चलाएकी थिइनँ। केही समयमै सिकेँ। मगरले पहिलो रेस सन् २००५ मा ककनीमा गरेको थिइन्। त्यस क्रममा २० जना सहभागी थिए। माउन्टेन बाइक गर्ने समयमा हामी दुई जना महिला थियौं। निर्जला ताम्राकार र म, उनी भन्छिन्, हामी पहिलो रेस गर्ने महिला भन्छौं। उनलाई यात्रा गर्न मन पर्छ। बाटो नपुगेका ठाउँमा साइकल बोकेर पुग्थिन्। झापासम्म साइकल लिएर पुग्ने उनको बानी थियो। उनका अनुसार पहिला साइकल त्यति धेरै प्रचलन आइसकेको थिएन। त्यसमा पनि साइकल चलाउने पुरुष नै हुन्थे। सबै ठाउँमा साइकल जाने अवस्था थिएन। बसमा राख्न खोज्दा भाडा माग्थे। कतिपय ठाउँमा बाटोमा केटीहरूले साइकल चलायो भनेर हेर्ने नजर फरक हुन्थ्यिो। माउन्टेन साइकल चलाउन ड्रेस पनि त्यस्तै हुनुपर्छ जुन थिएन। उनी धेरै पटक साइकल दुर्घटनामा पनि परिन्। मोटरसाइकलले हान्दिथ्यो। महिलालाई साइकल फ्रेन्डली भएन, हुनुपर्छ भनेर धेरै पटक कराएको पनि छु। दुई वर्षअघि मेरो बोन क्रयाक भयो, उनी भन्छिन्। अन्य कुरामा महिलाले विभेद सहनु परेजस्तै साइकल चलाउँदा धेरै ठाउँमा विभेद सहनुपरेको उनको भनाइ छ। उपसभामुख मगर भन्छिन्, महिलालाई हरेक कुरामा विभेद हुन्थ्यो। दौडमा जाँदा पुरस्कार पनि महिलाका लागि फरक हुन्थ्यो। जनकपुर हाम्रो प्राइड हो भनेर सिन्धुली जोडिएको बाटोमा पहाडबाट ओरालो घस्रिँदै झरेको उनलाई ताजै छ। दौडमा भाग लिँदा महिला प्रतिनिधि कोही नभएपछि भाग लिन गए। दुर्घटना परे। तर, उनी भन्छिन्, एक पटक लड्यौ दुई पटक लड्यौ भनेर हरेस खानु हँुदैन्। उठनुपर्छ। आत्मविश्वास लड्नु हँुदैन। आफूलाई बलियो बनाइयो भने सधैं उठ्छांै र चाहेको पूरा गर्छांै। साइकल हाम्रो डाक्टर उपसभामुख मगरलाई लाग्छ साइकल हाम्रो लागि डाक्टर पनि हो। भन्छिन्, मेरो एक जना ८० वर्षको मामा हुनुहुन्छ। उहाँ अहिले पनि रिक्सा ठेला गाडा चलाउनुहुन्छ। उहाँ यो मेरो डाक्टर हो भन्नु हुन्छ। मलाइ पनि लाग्छ साइकल वास्तवमा डाक्टर हो। हामीले नियमित साइकल चलायौं भने मधुमेह लाग्दैन्, प्रेसर छ भने पनि कम हुन्छ। यससगै शरीर स्वाथ्य हुन्छ जसले आफूलाई सधैं ऊर्जा दिन्छ तन्दरुस्त बनाउँछ। साइकललाई हाम्रो जीवनसँग जोडियो भने शरीर स्वाथ्य राख्न सकिन्छ। शरीर स्वाथ्य रह्यो भने क्यान्सरलाई पनि जित्न सकिन्छ भन्ने उनको विश्वास छ। शरीरलाई तन्दुरुस्त बनायो भने खुसी र स्वस्थ भएर बाँच्न सकिन्छ। जसले रोगबाट लड्ने शक्ति दिन्छ र क्यान्सर जस्ता रोगसँग जुध्न सकिन्छ, उनी भन्छिन्, अस्वथ शरीर र अन्य रोग भएको मानिसलाई क्यान्सर लाग्यो भने समस्या हुन सक्छ। त्यसैले स्याथ्य रहन साइकल यात्रा उपयोगी हुने उनको भनाइ छ। साइकल सोसाइटीको संस्थापक सदस्यसमेत रहेकी उनी साइकल लेनका लागि पहल गरेको सुनाउँछिन्। साइकल लेन हुनुपर्छ भनेर मेयर (ललितपुर) चिरीबाबु महर्जनसँग कुरा गरेर साइकल लेन बनाएको पनि हो। तर, साइकल लेनको कुनै कानुन छैन। कानुन नहुँदा हामीले बनाएको साइकल लेनका मोटर साइक कार ट्रकलगायतका ठूला सवारी पार्किङ गरिन्छ, उनी भन्छिन्, कुनै नियम कानुन ऐन नहुँदा लेन बनेको ठाउँमा पनि उपयुक्त साइकलयात्रीले सुविधा पाउन सकेनन्। उनीहरू पनि ठूला सवारीसँग जोगिनुपर्छ। उनका अनुसार ऐन बन्यो भने अन्य ठूला सवारी साधनले त्यँहा पार्किङ गर्न पाउँदैनन्। अथवा जरिवानाको डरले पनि गर्दैनन्। त्यसैले यसका लागि सर्वप्रथम साइकल ऐन बन्न जरुरी छ। रुल नै नभएको ले साइकल लेन बनाएर मात्रै कुनै काम नहुने उनको बुझाइ छ। उपसभामुख मगर साइकल किनेर सिक्न सबैलाई सुझाउँछिन्। भन्छिन्, स्वाथ्यका लागि अहिले कति ज्येष्ठ महिलाले पनि साइकल सिक्नुभएको छ। तराईका महिला सारीमै साइकल चलाएर हिँडिरहेका छन्। सबैले मोटरसाइकल गाडी किन्न सक्दैन्। तापनि समयमै उनीहरू गन्तव्यमा पुगिरहेका छन्। तराईमा गल्र्स इन्पावर थ्रु एजुकेसन भनेर साइकल वितरण गरेको उनको भनाइ छ। एजुुकेसन सपोर्टबाट तराई तिर साइकल दिएका छौं। उनीहरू स्कुल, कलेज साइकलमै जान्छन्। सशक्तीकरण गरेका छौं। काठमाडौंमा बाटो सहज छैन। त्यसैले अलि डराउँछन्। साइकलको व्यापक प्रयोग गरेमा गाडीको धुवादेखि लिएर पेटोल खपत हुने उनको भनाइ छ । भन्छिन््, एक समय मैले मोटरबाइक पनि किनेको थिएँ। लाइसेन्स पनि बनाएँ। तर, मोटरबाइक चलाउन थाल्यो भने म सौखिन हुन्छु भनेर मैले त्यसो गरिनँ।"
प्रथम गभर्नरको निधनले मुलुकको अर्थतन्त्रमा अपुरणीय क्षति : अर्थमन्त्री,"काठमाडौं :उपप्रधान तथा अर्थमन्त्री विष्णुप्रसाद पौडेलले नेपालका प्रथम गभर्नर हिमालयशमशेर राणाको निधनबाट मुलुकको बैंक,वित्तीय एवं समग्र अर्थ क्षेत्रमा अपुरणीय क्षति पुगेको बताएका छन्। राणाको निधनको खबर पाएलगत्तै अर्थमन्त्री पौडेलले ट्वीट गर्दै राणाको निधनको खबर सुन्दा आफू स्तब्ध भएको र उनको निधनले नेपालको अर्थतन्त्रका क्षेत्रमा अपुरणीय क्षति पुगेको बताएका हुन्। 'नेपाल राष्ट्र बैंकका प्रथम गभर्नर तथा नेपालको अर्थ तथा कूटनीतिक क्षेत्रका जानकार विशिष्ट व्यक्तित्व हिमालयशम्शेर जबराको निधनको खबरले स्तब्ध छु,' उनले भनेका छन्। अर्थमन्त्री पौडेलले यस दु:खको घडीमा राणाप्रति हार्दिक श्रद्धाञ्जलि अर्पण गर्दै उनको परिवारजनमा समवेदना व्यक्त गरेका छन् । राणाको ९५ वर्षको उमेरमा आज बिहान थापाथलीस्थित नर्भिक अस्पतालमा निधन भएको हो ।"
राष्ट्रियसभा उपाध्यक्षमा सत्ता गठबन्धनबाट उर्मिला अर्यालले उम्मेदवारी दिने,"काठमाडौं : राष्ट्रियसभा उपाध्यक्षका लागि सत्ता गठबन्धनबाट नेकपा माओवादी केन्द्रकी उर्मिला अर्यालले उम्मेदवारी दिने भएकी छन्। नेपाली कांग्रेसले राष्ट्रियसभामा उपाध्यक्षमा उम्मेदवारी नदिने निर्णय गरेको छ। योसँगै राष्ट्रियसभा उपाध्यक्षमा अर्याल निर्विरोध चयन हुने पक्का भएको छ। उपाध्यक्षको मनोनय आज हुँदैछ। राष्ट्रियसभामा हाल ५८ सांसद छन्। जसमा एमालेबाट १८ र माओवादीबाट १६ सांसद छन्। नेपाली कांग्रेसका ११, नेकपा एकीकृत समाजवादीका ७, लोकतान्त्रिक समाजवादी पार्टीका १ र जनमोर्चाको १ सिट गरी २० सिट रहेको छ।अध्यक्षले मतदान नगर्ने भएकाले बहुमतका लागि २९ सांसद आवश्यक हुन्छ।"
गभर्नर राणाको पार्थिव शरीरमा कांग्रेसले पार्टीको झन्डा ओढायो,"काठमाडौं : नेपाली कांग्रेसले आज निधन भएका नेपालका प्रथम गभर्नर हिमालयशमशेर राणाको पार्थिव शरीरमा पार्टीको झण्डा ओढाएर श्रद्धाञ्जली अर्पण गरेको छ। पार्टीसभापति शेरबहादुर देउवा,महामन्त्री गगन थापा,प्रकाशमान सिंहलगायत नेताहरूले राणाको पार्थिव शरीरमा माला तथा पार्टीको झन्डा ओढाएर श्रद्धाञ्जली दिएका हुन्। राणाको ९५ वर्षको उमेरमा आज बिहान थापाथलीस्थित नर्भिक अस्पतालमा निधन भएको हो । उनको आजै पशुपति आर्यघाटमा अन्तिम दाहसंस्कार गरिने पारिवारिक स्रोतले जनाएको छ।"
राष्ट्रिसभा उपाध्यक्षमा कांग्रेसले उम्मेदवारी नदिने,"काठमाडौं :नेपाली कांग्रेसले राष्ट्रियसभा उपाध्यक्षका लागि उम्मेदवारी नदिने निर्णय गरेको छ। आइतबार बिहान बसेको पदाधिकारी र पूर्वपदाधिकारीको बैठकले उम्मेदवारी नदिने निर्णय गरेको कांग्रेसका प्रमुख सचेतक रमेश लेखकले जानकारी दिए। उनले भने,'विपक्षी दलहरूसँगको छलफलपछि राष्ट्रियसभा उपाध्यक्षमा कांग्रेसले उम्मेदवारी नदिने निर्णय गरेको छ।' सत्ता गठबन्धनबाट नेकपा माओवादी केन्द्रकी उर्मिला अर्यालले उम्मेदवारी दिने भएकी छन्। राष्ट्रियसभा उपाध्यक्षका लागि आज मनोनयन दर्ता हुँदैछ। दिउँसो १ बजेदेखि ४ बजेसम्म मनोनयन दर्ताको समय तोकिएको संघीय संसद सचिवालयले जनाएको छ।"
सरकारबारे निर्णय लिन रास्वपाका नेताहरू आन्तरिक छलफलमा,"काठमाडौं :राष्ट्रिय स्वतन्त्र पार्टीका नेताहरू सरकारमा रहने वा बाहिरिने भन्नेबारे निर्णय लिन आन्तरिक परामर्शमा जुटेका छन्। उनीहरू अहिले पार्टी कार्यालय बसुन्धारामा छलफलमा जुटेका हुन्। छलफलअघि पार्टी सभापति रवि लामिछानेले प्रधानमन्त्री पुष्पकमल दाहाल प्रचण्ड भेट्न बालुवाटार पुगेका थिए। अहिले १ बजे लागि संसद बैठक बस्दैछ। त्यसअघि नै रास्वपाले सरकारमा रहने या नरहने बारे टुंगो लगाउँदैछ। छलफलपछि रास्वपाले पत्रकार सम्मेलन गरी आफ्नो धारणा सार्वजनिक गर्नेछ। नागरिकता विवादमा सर्वोच्च अदालतले लामिछानेलाई दोषी ठहर गरेपछि उपप्रधान, गृहमन्त्री र सांसद पद गुमेको छ।पुन:नागरिकता लिएसँगै लामिछानेले गृहमन्त्रीमा दावी गर्दै आएका छन्। प्रधानमन्त्री प्रचण्ड यस विषयमा सहमत छैनन्। लामिछानेले गृह नपाए सरकार छोड्ने चेतावनी समेत दिएका थिए।"
अन्तर्घातले खुम्चियो माओवादी,"काठमाडौं : २०७४ सालमा माओवादी केन्द्रको प्रतिनिधिसभामा ५३ सिट थियो। २०७९ को निर्वाचनमायो पार्टी ३२ सिटमा खुम्चियो। गत निर्वाचनभन्दा मंसिर ४ को निर्वाचनमा माओवादीले २१ सिट कुमल्यायो। निर्वाचनमा नेता तथा कार्यकर्ताहरू विपक्षीसँग आर्थिक लेनदेन गरेर पार्टीलाई कमजोर बनाइरहेको बारे पार्टी बैठकमा कुरा उठेको छ। उनीहरूलाई कडा कारबाही गर्न पनि माग उठेको छ। शनिबार सम्पन्न माओवादी केन्द्रको स्थायी कमिटी बैठकले सम्पन्न प्रदेशसभा तथा प्रतिनिधिसभा निर्वाचनमा व्यपाक अन्तर्घात भएको निष्कर्ष निकालेको छ। प्रायः सबै जिल्लामा पार्टीका आधिकारी उम्मेदवारलाई हराउन जिम्मेवार नेताहरू विपक्षीसँग साँठगाँठ गरेको बारे एक हत्पासम्म चलेको पार्टीको स्थायी कमिटी बैठकमा कुरो उठेको छ। अन्तर्घातीहरूलाई कारबाही गर्न पार्टी कार्यालय पेरिसडाँडामा उजुरीको चाङ लागेको छ। कतिपय स्थानमा पार्टीले लडाएको उम्मेदवारविरुद्ध नेताहरूले बागी उम्मेदवारी दिएर विपक्षीलाई जिताएको बारे पार्टीमा बहस चलेको छ। पार्टीलाई कमजोर बनाउन आर्थिक लेनदेन गरेर विपक्षीसँग मिलेको पनि ती उजुरीहरूमा उल्लेख छ। अन्तर्घात गर्नेहरूलाई कारबाही गर्नुपर्ने जोडजाड माग उठेको थियो। प्रदेशसभा तथा प्रतिनिधिसभाको निर्वाचनमा अन्तर्घात भएको पार्टी कार्यालयमा प्रायः सबै जिल्लाबाट उजुरी परेको माओवादीका स्थायी समिति सदस्य नारायाण दाहालले पुष्टि गरे। पार्टीको आधिकारिक उम्मेदवारविरुद्ध पार्टीका स्वतन्त्र मान्छेहरू नै उठे। कतिपय ठाउँमा स्वतन्त्रहरूले जितेका छन्। यी विषयमा गम्भीर रूपमा छानबिन गर्नुपर्छ भनेर कुरो उठेको छ, उनले भने, प्रायः सबै जिल्लाबाट उजुरी परेको छ। रोल्पा, रुकुम, उदयपुर, बाँके, बर्दिया, सिरहा, सर्लाहीलगायत जिल्लामा घात, अन्तर्र्घात भएको बढी उजुरी परेको छा। पार्टी प्रवक्ता कृष्णबहादुर महराले अन्तर्घातको विषयमा अध्ययन गर्न नेताहरूको टोली जिल्ला तहमै खटाइने बताए। उनले माघ २६ गते नेताहरूलाई जिल्लाजिल्लामा खटाइने बताए। त्यसबीचमा माघ २६ देखि फागुन ५ गतेसम्म प्रदेश समन्वय समितिको बैठकसमेत बस्ने उनको भनाइ छ। बैठकले सबै कमिटीको बैठक आह्वान गरेको छ। सबै विभागीय कमिटीहरूको बैठक गर्ने निर्णय भएको छ, उनले भने, चुनावमा ठाउँठाउँमा अन्तर्घात भएका छन्। त्यहीभएर फिल्डमै पुगेर त्यसको प्रतिवेदन तयार पार्न लागिएको छ। प्रवक्ता महराका अनुसार २ महिनापछि केन्द्रीय कमिटीको बैठक आह्वान गर्ने र त्यही बैठकले अन्तर्घात गर्नेहरू बारे जिल्ला तहबाट आएको रिपोर्टमाथि आवश्यक निर्णय गर्नेछ। कहाँ हरायो टंक राईको प्रतिवेदन ? स्थानीय तहको निर्वाचनमा अन्तर्घात गरेका नेता तथा कार्यकर्ताहरूलाई कारबाहीको सिफारित गर्दै छानबिन टोलीले पार्टी अध्यक्ष पुष्प कमल दाहाललाई प्रतिवेदन पेस गरेको थियो। छानबिन समितिका संयोजक टंक राईले भदौं ६ गते पेस गरेको प्रतिवेदनमा भनिएको छ , माओवादी केन्द्रका नेता तथा कार्यकर्ताले विपक्षी पार्टीका उम्मेदारसँग मोटो रकमको लेनदेन गरेर आफ्ना पार्टीको उम्मेदवारलाई पराजित गरायो। समितिले प्रतिवेदन बुझाएको ६ महिना भयो। यसबीचमा मंसिर ४ गते भएको प्रदेशसभा तथा प्रतिनिधिसभा निर्वाचनमा पार्टीका नेता तथा कार्यकर्ताहरूले अन्तर्घात गरेको फेरि पार्टी कार्यालयमा उजुरी परेको छ। स्थानीय तहको निर्वाचनमा बदमासी गर्नेलाई कारबाही नहुँदा माओवादीले अन्तघार्तकै कारण धेरै सिट गुमाएको स्थायी समिति बैठकको निष्कर्ष हो। अनुशासन विभागका प्रमुख राईको टोलीले पार्टी दाहाललाई प्रतिवेदन बुझाउँदै पार्टीको अनुशासनको बाँध भत्काउनेहरूलाई पार्टीबाट निष्काशन गर्नसम्मको सिफारिस गरेको थियो। ५ सय जनासँग सोधपुछ गरेर छानबिन समितिले प्रतिवेदनतयार गरेको थियो। स्थानीय तहको चुनावमा महोत्तरी, सिरहा, बर्दियालगायतका जिल्लामा नेतााकार्यकर्ताबाट बढी अन्तर्घात भएको देखाइएको थियो। हालै सम्पन्न निर्वाचनमा पनि यिनै जिल्लाहरूमा नेताहरूले पार्टी विरोधी गतिविधि गरेको उजुरी परेको छ। स्थानी निर्वाचनमा अन्तर्घात गर्नेहरूलाई कारबाही गर्न पेस गरिएको प्रतिवेदन खोइ ? भन्ने प्रश्नमा स्थायी समिति सदस्य नारायण दाहालले भने, त्यो प्रतिवेदन हराएको छैन। हामीसँगै छ। यसैलाई रिफ्रेन्सको रूपमा लिएर थप छानबिन हुन्छ। यसैको आधारमा दोषी देखिएकाहरूमाथि कारबाही हुन्छ। राष्ट्रपतिमा सकेसम्म सहमति राष्ट्रपतिको निर्वाचनमा सकेसम्म सहमतिबाटै जाने माओवादीले धारणा सार्वजनिक गरेको छ। एमालेलाई राष्ट्रपति नदिए गठबन्धन भत्किने चर्चा चलिरहेको बेला माओवादीका सचिव देवेन्द्र पौडेलले राष्ट्रपतिको चुनावसम्म जाँदा सकेसम्म सहमतिको पक्षमा उभिने बताए। कांग्रेसले समेत सरकारलाई विश्वासको मतदिएको हुनाले यो वा ऊ दल नभनी माओवादीले राष्ट्रिय सहमतिको पहल गर्ने निर्णय लिएको पौडेलले बताए। अहिलेसम्म एमालेलाई बाहिर राखेर सहमतिको कुरा नगरिएको भन्दै पौडेलले सरकारलाई सहयोग गर्ने दलहरू बीच पनि छलफल हुने बताए। यदि सहमति नभए विचार र कार्यदिशा मिल्ने दलहरूसँग मिलेर अघि बढ्छौं, उनले भने।"
राष्ट्र बैंकका गभर्नर राणाको निधनमा प्रधानमन्त्री प्रचण्डले गरे दु:ख व्यक्त,काठमाडौं : प्रधानमन्त्री पुष्पकमल दाहाल प्रचण्डले नेपाल राष्ट्र बैंकका संस्थापक गभर्नर हिमालयशमशेर राणाको निधनमा दु:ख व्यक्त गरेका छन्। गभर्नर राणाको असामयिक निधनको खबरले स्तब्ध र दुखी बनाएको भन्दै प्रधानमन्त्री प्रचण्डले आत्माको चीर शान्तिको कामना गर्दै शोक सन्तप्त परिवारजनप्रति गहिरो समवेदना प्रकट गरेका छन्। प्रचण्डले राष्ट्रका निम्ति राणाले पुर्याएको योगदानप्रति उच्च सम्मान प्रकट गरेका छन्। राणाको थापाथलीस्थित नर्भिक अस्पतालमा उपचारका क्रममा आज बिहान निधन भएको हो। निमोनियका कारण ९५ वर्षका उमेरमा निधन भएको पारिवारिक स्रोतले जनाएको छ । लामो समयदेखि स्वासप्रश्वासको समस्या झेल्दै आएका राणा उपचारका लागि केही दिनअघि अस्पताल भर्ना भएका थिए। हिमालय बैंकका संस्थापक राणा नेपालको पहिलो अर्थसचिवसमेत हुन्। उनको आजै पशुपति आर्यघाटमा दाहसंस्कार गरिने छ । राणाका दुई छोरा र दुई छोरी छन्।
रास्वपाका सभापति रवि लामिछानेले 'विशेष' पत्रकार सम्मेलन गर्दै,"काठमाडौं :राष्ट्रिय स्वतन्त्र पार्टीका सभापति रवि लामिछानेले आज 'विशेष' पत्रकार सम्मेलन गर्ने भएका छन्। रविले बैठकलगत्तै पार्टी कार्यालयबाट विशेष पत्रकार सम्मेलन गर्ने जानकारी गराएका छन्। उनले आफूले सीधा कुरा नगरेको धेरै भएकाले पत्रकार सम्मेलनबाट हेर्न र सुन्न सबैमा आग्रह समेत गरेका छन्। 'पार्टीको बैठकले आज ठोस निर्णय लिन्छ त्यो आफ्नै ठाउँमा छ। त्यस लगत्तै पार्टी कार्यालय बाट आज म विषेश पत्रकार सम्मेलन गर्दैछु। म चाहन्छु सिङ्गो देश र विदेशमा रहनुहुनेहरु सबैले आजको पत्रकार सम्मेलन हेरुन्, सुनुन्। मैले सिधाकुरा नगरेको धेरै भएछ,'उनले लेखेका छन्। पुन:नागरिकता लिएपछि लामिछाने गृहमन्त्रालयमा दावी गर्दै आएका छन्। लामिछानेलाई प्रधानमन्त्री पुष्पकमल दाहाल प्रचण्डले गृहबाहेक अन्य मन्त्रालय दिनसक्ने बताएपछि थप निर्णय लिने रास्वपाले केहीबेरमा केन्द्रीय समिति र संसदीय समितिको बैठक बोलाएको छ। गृहमन्त्री नपाउने भएपछि सरकार छोड्ने चेतावनी रास्वपाले दिएको छ। सोही विषयमा टुंगो आजको बैठकले लगाउने जनाएको छ। नागरिकता विवादमा सर्वोच्च अदालतले दोषी ठहर गरिदिएपछि लामिछानेको उप्रधान,गृह र सांसद पद गुमेको छ।"
प्रदेश सरकारको कार्यवोझका आधारमा मन्त्रालय बढ्न सक्छन् : मुख्यमन्त्री कार्की,"विराटनगर : प्रदेश १ का मुख्यमन्त्री हिक्मतकुमार कार्कीले प्रदेश सरकारको कार्यवोझका आधारमा मन्त्रालयको संख्या बढ्न सक्ने बताएका छन्। प्रदेशलाई अधिकार सम्पन्न बनाउनुपर्छ। त्यसपछि कार्यवोझका आधारमा १ वा २ वटा मन्त्रालय थपिन सक्छन्, उनले भने। प्रेस चौतारी नेपालको २५ औँ स्थापना दिवसका अवसरमा प्रेस चौतारी मोरङले विराटनगरमा आइतबार आयोजना गरेको कार्यक्रमलाई सम्बोधन गर्दै कार्कीले तत्काल चैँ मन्त्रालयको संख्या नबढाइने स्पष्ट पारेका छन्। प्रदेश निजामति ऐन बन्नु पर्यो। प्रहरी प्रदेश मातहतमा आउनु पर्यो, उनले भने, प्रदेशलाई अधिकार सम्पन्न बनाउने कानुनहरु निर्माण हुनु पर्यो। त्यसपछि प्रदेश सरकारको कार्यवोझका आधारमा मन्त्रालयहरु बढ्न सक्छन्। अहिलेको अवस्थामा भने मन्त्रालय थप्न आवश्यक नरहेको कार्कीको भनाइ छ। मुख्यमन्त्री कार्की नेतृत्वको प्रदेश सरकारले यसअघि नै १३ बाट घटाएर मन्त्रालयको संख्या ९ बनाइसकेको छ। अहिले प्रदेश सरकारको काम कारबाहीमा केही ढिलाइ भएजस्तो देखिएको छ, उनले भने, अब सरकारले गति लिनेमा सबैलाई विश्वास दिलाउन चाहन्छु। गठबन्धन सरकार हुँदा काम कारबाहीमा अलमल भएजस्तो देखिएपनि अब त्यस्तो नहुने कार्कीको भनाइ छ। प्रेस चौतारीको स्थापना दिवसका अवसरमा पुरस्कृत भएका पत्रकारहरु तेजेन्द्र भण्डारी र दिनेश सुब्बा। उनले प्रदेशमा पत्रकारमैत्री कानुन निर्माणमा सरकार प्रतिवद्ध रहेको पनि बताए। प्रदेश सञ्चार प्रतिष्ठानलाई पुनः ब्युँताइने उनको भनाइ छ। हिजोको सरकारले के कारण प्रतिष्ठानलाई खारेज गरेको हो भन्ने कुरा हामीलाई थाहा छ, उनले भने, अब कानुन बनाएर सरकारले प्रतिष्ठानलाई अघि बढाउने छ। पत्रकारिता क्षेत्रको विकासका लागि सञ्चार प्रतिष्ठान आवश्यक रहेको मुख्यमन्त्री कार्कीको कथन छ। यसैबीच प्रेस चौतारीको स्थापना दिवसको अवसरमा आइतबार विराटनगरमा २ जना पत्रकारलाई पुरस्कृत गरिएको छ। ११ हजार १ सय रूपैयाँ राशिको कृष्णप्रसाद सिग्देल स्मृति युवा पत्रकारिता पुरस्कार दिनेश सुब्बा र १५ हजार ५ सय राशिको जनार्दन मैनाली पत्रकारिता पुरस्कार तेजेन्द्र भण्डारीलाई प्रदान गरिएको हो। मोरङ कानेपोखरीका सुब्बा धरानबाट प्रकासित हुँदै आएको ब्लाष्ट टाइम्स दैनिकमा कार्यरत छन्। विराटनगरका भण्डारी विराटनगरकै रातो तारा डटकम अनलाइनका सञ्चालक एवं प्रधान सम्पादक हुन्। दुवै जनालाई मुख्यमन्त्री कार्कीले पुरस्कृत गरेका हुन्।"
नेकपा एकीकृत समाजवादीको केन्द्रीय कमिटीको बैठक सुरु,"काठमाडौं: नेकपा एकीकृत समाजवादीको पाँचौँ केन्द्रीय कमिटीको पूर्ण बैठक सुरु भएको छ। शनिबारदेखि राजधानीमा सुरु भएको बैठक अहिले जारी छ। विकसित राजनीतिक परिस्थिति एवं अन्तर्राष्ट्रिय घटनाक्रमका सन्दर्भमा बैठकमा नेताहरूले धारणा राख्ने क्रम बाँकी रहेकाले शनिबार अपराह्न उक्त बैठक स्थगित गरिएको थियो । पार्टी अध्यक्ष माधवकुमार नेपालले प्रस्तुत गरेको राजनीतिक प्रतिवेदनमा १० समूह बनाई छलफल सुरु गरिएको छ। उक्त समूहका टोलीका नेताहरूमा अशेष घिमिरे, कृष्णकुमारी विश्वकर्मा, जीवनराम श्रेष्ठ, नरेश शाही, मोहन गौतम, राजेन्द्र लोहनी, विजय गुरुङ, सोमप्रसाद पाण्डेय, हस्त शाही तथा पूर्णा जोशी छन्। राजनीतिक प्रतिवेदनमा छलफल सुरु भएको र छलफल सकिएलगत्तै विभिन्न जिल्ला, तह, भूगोल, प्रदेशको सन्तुलित प्रतिनिधित्व हुने गरी निर्माण गरिएका समूहका निष्कर्ष आजको बैठकमा प्रस्तुत गरिने दश समूह टोलीमध्येका नेतृ पूर्णा जोशीले जानकारी दिए। उनका अनुसार सङ्गठनको पुनःगठन, पार्टीको भूमिका र गतिविधिलाई प्रभावकारी बनाउने, केन्द्र मातहतका आफ्ना सबै कमिटी, विभाग र मोर्चा सङ्गठनलाई निर्धारित समयसीमाभित्र अद्यावधिक गर्नेलगायत विषयमा छलफल भइरहेको छ । केन्द्रीय नेताबाट प्रतिवेदनलाई गहनरूपमा अध्ययन तथा छलफल गरेपछि प्राप्त हुने सुझावका आधारमा सो प्रतिवेदनको आवश्यक परिमार्जन गरिने बताइएको छ। प्रतिवेदनमा सरकारको कार्यशैली मूल्याङ्कन, राष्ट्रिय समस्या समाधानका दृष्टिकोण, अन्तर्राष्ट्रिय तहमा भएका युद्ध रोक्न सम्बन्धित पक्षलाई आग्रह गरिएको छ। पार्टीले अन्य राजनीतिक दललाई हेर्ने दृष्टिकोण संसद्मा पार्टीको थप प्रभावकारी भूमिकाको विश्लेषण गरिएको छ।"
प्रदेशलाई अधिकार सम्पन्न बनाऔँ,"दाङ: लुम्बिनी प्रदेशले स्थापना दिवस मनाएको छ। शनिबार प्रदेश सभाले आफ्नो छैठौ स्थापना दिवस मनाएको हो। स्थापना दिवसको अवसरमा राप्ती उपत्यका देउखुरीमा भएको कार्यक्रमका सहभागीले प्रदेश सरकारले आफनो अधिकार खोज्नु पर्ने बताएका छन। सहभागि वक्ताले संघीयताको मर्मलाई प्रदेश सभाले संस्थागत गर्न सक्नु पर्ने बताए। कार्यक्रममा लुम्बिनी प्रदेशका प्रमुख अमिक शेरचनले प्रदेशलाई अधिकार सम्पन्न बनाउन लाग्नु पर्ने बताए। उनले संघीयताको मुख्य कार्यान्वयन प्रदेशबाट नै भएको भन्दै यसको सस्थागत हुन आवश्यक रहेको बताए। संविधानमा कतै उल्लेख छैन संघीय सरकारको इकाइ प्रदेश हो भनेर, हामी यो भ्रमबाट मुक्त होऔँ उनले भने, संघीयतालाई बलियो बनाउन संविधान पूर्ण कार्यान्वयन हुनुपर्छ।' नेपालको संविधान २०७२को धारा १७६ को प्रावधान अनुसार लुम्बिनी प्रदेश सभास्थापना भएको ५ वर्ष पुरा भएको छ।"
नेकपा एकीकृत समाजवादीको केन्द्रीय कमिटी आज पनि,काठमाडौं: नेकपा एकीकृत समाजवादीको केन्द्रीय कमिटी बैठक आज पनि बस्दैछ। पार्टीको बैठक ललितपुरको बालकुमारीमा हिजोदेखि जारी छ। बैठकमा पार्टी अध्यक्ष माधवकुमार नेपालले प्रस्तुत गरेको २७ पृष्ठ लामो राजनीतिक प्रतिवेदन र महासचिव वेदुराम भुसालले प्रस्तुत गरेको सांगठनिक प्रतिवेदनमाथि दफावार छलफल हुनेछ। अध्यक्ष नेपालले प्रस्तुत गरेको राजनीतिक प्रतिवेदनमा छलफल गर्न केन्द्रीय कमिटी सदस्यलाई १० समूहमा विभाजन गरी छलफल थालिएको छ। आजको बैठक पनि यही छलफलमा केन्द्रित हुने नेकपा एकीकृत समाजवादीले जनाएको छ। बैठकमा सहभागी केन्द्रीय सदस्यले प्रतिवेदनको अध्ययनसँगै दिएको सुझावलाई समेटेर आवश्यक परिमार्जनसहित राजनीतिक प्रतिवेदनलाई अन्तिम रुप दिने महासचिव वेदुराम भुसालले जानकारी दिए।
राष्ट्रियसभा उपाध्यक्षको मनोनयन दर्ता आज,काठमाडौं: राष्ट्रियसभा उपाध्यक्षका लागि आज मनोनयन दर्ता हुँदैछ। संघीय संसद सचिवालयका अनुसार आज दिउँसो १ बजेदेखि ४ बजेसम्म बानेश्वरस्थित संसद भवनमा मनोनयन दर्ताको समय तोकिएको छ। सचिवालयका अनुसार आजै अपरान्ह ४:१५ बजे उम्मेदवारीको सूची प्रकाशन गरिनेछ। राष्ट्रियसभा उपाध्यक्ष शशीकला दाहालको कार्यकाल सकिएको १ वर्षपछि रिक्त पदमा भोलि निर्वाचन हुन लागेको हो। राष्ट्रियसभा उपाध्यक्षमा नेपाली कांग्रेसले उम्मेदवारी दिने तयारी गरेको छ। तर उम्मेदवारको नाम भने सार्वजनिक गरेको छैन। यता सत्ता गठबन्धनले पनि उम्मेदवारको टुंगो लगाएको छैन।
प्रतिनिधि सभाको बैठक आज १ बजे,"काठमाडौं: प्रतिनिधि सभाको बैठक आज बोलाइएको छ। बैठक दिउँसो एक बजे बस्नेछ। संघीय संसद सचिवालयले बिहीबार र शुक्रबार सांसदलाई संसदीय व्यवस्था तथा संसदको नीति र कानून जानकारी गराउन अभिमुखीकरण गरेको थियो। अभिमुखीकरणमा विगतको संसदीय अभ्यास, संसद सञ्चालनका नियम कानूनका विषयमा जानकारी गराइएको थियो। यो अभिमुखीकरणले संसद सञ्चालनमा सहज हुने विश्वास लिइएको छ।"
सहकारीको लगानीमा भैँसी फार्म,"दोलखा : दोलखाको गौरीशंकर गाउँपालिका२ मा रहेको प्रगतिशील बहुउद्देश्यीय सहकारी संस्थाले भैसी फार्म सञ्चालनमा ल्याएको छ। गाउँमै स्वच्छ दूध उत्पादन गर्ने र स्थानीय किसानलाई व्यवसायी बनाउने उद्देश्यले भैँसी फार्म सञ्चालन गरिएको संस्थाले जनाएको छ। गाउँका कृषक हरेकले २४ वटा गाई भैसी पाल्ने गरेका छन्। उक्त गाई भैसीबाट दूध उत्पादन त हुन्छ तर बिक्री गर्ने बजार नहुँदा दूधबाट दही, मोही र घिउ मात्र बन्थ्यो। तर अहिले परिस्थिति बदलिएको छ। किसानहरूले दूधबाट राम्रो आम्दानी लिन थालेका छन्। त्यसैले किसानलाई व्यवसायी बनाउन सहयोग पुगोस् भनेर सहकारीले भैसी फार्म सञ्चालन गरेको जनाइएको छ। प्रगतिशील सहकारीले गाँउमै पुगेर किसानले उत्पादन गरेको दूध प्रतिलिटर ६५ रुपैयाँमा संकलन गरेर सदरमुकाम चरिकोटमा रहेको दूध संकलन संस्था दोलखा डेरीलाई पठाउने गरेको छ। गाउँका किसानलाई गाईभैँसी पालेर आत्मनिर्भर बनाउने उद्देश्यसहित सहकारीले पाँच करोड ऋण लगानीमा भैसी फार्म सञ्चालन गरेको संस्थाका अध्यक्ष बलराम पाण्डेले जानकारी दिए। सहकारीले कृषि ज्ञान केन्द्र रामेछापको समन्वयमा गाउँमै एकीकृत नमुना कृषि फार्म सञ्चालन गरेर भैसी पालनमा सहयोग पुर्याएको उनले बताए। अहिले फार्ममा तराईबाट किनेर ल्याएको ४ वटा दुहुनो भैसी रहेको पाण्डेले बताए। फर्मबाट दैनिक २२ देखी ४० लिटर दूध उत्पादन हुँदै आएको छ। अध्यक्ष पाण्डेका अनुसार करिब ३९ लाख लगानीमा घेराबारसहितको भैँसी फार्म खोलिएको छ। फार्म सञ्चालनका लागि ज्ञान केन्द्रको १४ लाख अनुदान र सहकारीको २५ लाख रुपैयाँ लगानी रहेको पाण्डेले बताए। गाउँमै उत्पादित दूध बिक्रीका लागि सहकारीले राम्रो व्यवस्था गरिदिएपछि निर्वाहमुखी पशुपालन गर्दै आएको कृषकलाई व्यावसायी बन्न र आयआर्जनमा वृद्धि गर्न टेवा पुगेको स्थानीय किसानहरूको भनाइ छ। सहकारीको व्यवस्थापनपछि उत्पादित दूध टाढा लगेर बेच्नुपर्ने बाध्यता हटेकाले शेयर सदस्यहरू खुसी भएको अध्यक्ष पाण्डेको भनाइ छ। सहकारीले पशुपालनसँग सम्बन्धित किसानलाई घाँस खेती गर्न र केरा तथा बेसार खेतीका लागि अनुदान दिएको अध्यक्ष पाण्डेले बताए। सहकारीका शेयर सदस्यहरू रोजगारीका लागि अन्यत्र जानुपर्ने बाध्यता नहोस् भन्ने उद्देश्यले पशुपालन तथा कृषि उत्पादनमा जोड दिएको अध्यक्ष पाण्डेले बताए।"
स्मार्ट कार्डमार्फत छात्रालाई प्याड,"जाजरकोट : छात्राहरूलाई महिनावारीका बेला विद्यालयमै सेनेटरी प्याड दिने उद्देश्यले जिल्लाको कुशे गाउँपालिकाका पाँचवटा माध्यमिक विद्यालयमा भेन्डिङ मेसिन (सेनेटरी प्याड बाकस) जडान गरिएको छ। किशोरीसँग उपाध्यक्ष कार्यक्रमअन्तर्गत ती विद्यालयमा मेसिन जडान गरिएको हो। भेन्डिङ मेसिनबाट छात्राहरूले आवश्यकताका आधारमा स्यानिटरी प्याड प्रयोग गर्न पाउने छन्। पाँच विद्यालयका ७६८ जना छात्रालाई स्मार्ट कार्ड वितरण गरिएको छ। स्मार्ट कार्डका आधारमा उनीहरूले मेसिनबाट सेनेटरी प्याड निकालेर प्रयोग गर्न पाउने छन्। महिनावारी भएको बेला छात्राहरू सेनेटरी प्याडको अभावमा विद्यालय नआउने र पठनपाठन प्रभावित हुन थालेपछि गाउँपालिकाले विद्यालयमै प्याडको व्यवस्था गरेको हो। महिनावारीको समस्याले किशोरीहरूले विद्यालय छोड्न नपरोस् भनेर विद्यालयहरूमा मेसिन जडान गरिएको कुशे गाउँपालिकाकी उपाध्यक्ष देविका सिंहले बताइन। विद्यालयमा भेन्डिङ मेसिन जडान गरेर स्मार्ट कार्डमार्फत प्याड वितरण हुन थालेपछि विद्यालय छाड्नुपर्ने अवस्थाको अन्त्य भएको छात्राहरूको भनाइ छ। विद्यालयमै महिनावारी भएको बेला निकै समस्या हुने गरेकोमा विद्यालयमा निःशुल्क प्याडको व्यवस्था भएपछि ढुक्क भएर स्कुल जाने गरेको जनता माध्यमिक विद्यालयकी छात्रा समीक्षा सिंहले बताइन्। विद्यालयको कक्षाकोठामा महिनावारी हुँदा महिनावारीको व्यवस्थापन गर्न नसकेर साथीहरूको अगाडि लाज लाग्ने, कक्षा छाडेर घर जानुपर्ने अवस्थाको अन्त्य भएको अर्की छात्रा सनिमा आरसीले बताइन्। एक पटक स्मार्ट कार्ड प्रयोग गरेर मेसिनबाट १८ वटा सम्म सेनेटरी प्याड निकाल्न सकिने उनको भनाइ छ। कुशेका जनता माध्यमिक विद्यालय पैंक, लक्ष्मी माध्यमिक विद्यालय खुर्पा, मान्ने ढुंगा माध्यमिक विद्यालय टालेगाउँ, भगवती माध्यमिक विद्यालय अर्छानी र दुर्गादेवी माध्यमिक विद्यालय थर्पुभार्मामा भेन्डिङ मेसिन जडान गरिएको उपाध्यक्ष सिंहले जानकारी दिइन्।"
जोमसोम बजारमा ६ महिनादेखि अलपत्र सडकको काम सुरु,जोमसोम : राष्ट्रिय गौरवको (बेनीजोमसोमकोरला) सडक आयोजनाको अल्टिमेटमपछि जोमसोम बजारमा ६ महिनादेखि अलपत्र सडक स्तरोन्नति सुरु भएको छ। निर्माण कम्पनी सम्पर्कविहीन हुँदा सडक निर्माणको काम गत असारदेखि अलपत्र परेको थियो। सडक तथा पुल पुलेसा र पुलतर्फ ठेक्का सम्झौता गरी काम बीचैमा अलपत्र पार्ने निर्माण कम्पनीहरूलाई काममा फर्किन आयोजनाले सार्वजनिक सूचना जारी गरेको तीन सातापछि सडकको काम सुरु गरिएको हो। आयोजनाले तोकेको समयसीमाभित्र अटेर गरी काममा नफर्किने त्यस्ता निर्माण कम्पनीलाई ठेक्का सम्झौता रद्द गरी कालो सूचीमा राख्ने चेतावनी दिएको थियो। सडकअन्तर्गत कोवाङजोमसोम १६ किमी कालोपत्रे सडक र चराङछोसेर ग्राभेल सडक स्तरोन्नतिको जिम्मा लिएको जोइन कम्पनी गोरी पार्वती फर्म जोगाउन काममा फर्किएको छ।
वीरगन्जमा लागूऔषधसहित दुई युवा पक्राउ,वीरगन्ज : वीरगन्जबाट प्रहरीले ठूलो परिमाणमा प्रतिबन्धित लागूऔषधसहित दुई युवकलाई पक्राउ गरेको छ। वीरगन्ज१६ रजतजयन्ति चोकबाट आइतबार प्रहरीले लागूऔषध अनरेक्स ३५८ बोत्तलसहित दुई जनालाई पक्राउ गरेको हो। पक्राउ पर्नेहरूमा पर्साको जगरनाथपुर गाउँपालिका१ बिसुनपुर्वाका २० वर्षीय अयुब असरफ र वीरगन्ज महानगरपालिका२ छपकैयाका २८ वर्षीय इजहार आलम रहेका छन्। प्रहरीले लागूऔषध ओसारपसारमा प्रयोग गरिएको ना २ च ७९०५ नम्बरको टाटासुमो पनि नियन्त्रणमा लिएको छ। प्रहरी नायब उपरीक्षक निर्मल बुढाथोकीका अनुसार वडा प्रहरी कार्यालय वीताबाट खटिएको प्रहरी टोलीले रजतजयन्ति चोकमा नियमित चेकजाँचका क्रममा ना २ च ७९०५ नम्बरको टाटासुमो गाडीलाई रोकी चेकजाँच गरेको थियो। त्यसक्रममा उक्त गाडीको बर्नट भित्र सेतो प्लाष्टिकको दुईवटा बोराभित्र लुकाइछिपाई ल्याइएको लागूऔषध अनरेक्स ३ सय ५८ बोत्तल फेला परेपछि उक्त गाडीमा सवार असरफ र आलमलाई नियन्त्रणमा लिइएको बुढाथोकीले बताए। लागूऔषध र गाडीसहित दुवैलाई नियन्त्रणमा लिएर थप अनुसन्धान भइरहेको बुढाथोकीले जानकारी दिए।
भन्सार छलेको गहुँ र चामल बरामद,"रौतहट : गौरको गल्ला भण्डारमा छापा मारेर शनिबार राति प्रहरीले ठूलो परिमाणमा भन्सार छलेको गहुँ बरामद गरेको छ। गौर नगरपालिका५ बरहवा पुल पारी लक्ष्मी गल्ला भण्डारमा जिल्ला प्रहरी कार्यालय गौरबाट खटिएको प्रहरी टोलीले छापा मारेर भारतबाट भन्सार छलेर नेपाल भित्र्याएको गहुँ बरामद गरेको हो। ना ६ ख ७६६१ नम्बरको ट्रकबाट ५० किलोका दरको ५ सय बोरा र ना २ ख ८७८१ नम्बरको ट्रकबाट १६८ बोरा गहुँसहित उनीहरूलाई नियन्त्रणमा लिइएको डीएसपी उमाशंकर यादवले बताए। यसैगरी आइतबार दिउँसो गौर नगरपालिका५ स्थित नन्दलाल चामल, चिउरा र भुजा उद्योगमा प्रहरीले छापा मारेर अवैध रूपमा नेपाल भित्र्याइएको चामल बरामद गरेको छ।"
मदिरा नियमन गर्दै अर्जुनचौपारी गाउँपालिका,"स्याङ्जा: अर्जुनचौपारी गाउँपालिकाले मदिरा सेवन, उत्पादन र बिक्रीबितरणका कार्यलाई नियमन गर्न थालेको छ। गाउँपालिकाको १२ औं सभाले मदिरा नियन्त्रण तथा व्यवस्थापन ऐन २०७९ पारित गरेर अभियानको सुरुवात गरेको हो। गाउँपालिकाको सभाले एउटा ऐन पारित गर्नुका साथै २ वटा ऐनका केही बुँदामा संशोधन गरेको जनाएको छ। गाउँसभाले स्थानीय सरकार सञ्चालन ऐन, २०७४ को दफा ११ को उपदफा (४) खण्ड (ख) (१३) र दफा १०२ बमोजिम ऐन बनाएको हो। मदिरा नियन्त्रण तथा व्यवस्थापन ऐनमा २१ दफा छन्। यस्तै सभाले पूर्वाधार व्यवस्थापन सम्बन्धी ऐन र सहकारी ऐनलाई संशोधन गरेको छ। मदिरा नियन्त्रण तथा ब्यवस्थापन ऐन सभाले पास गरेर लागू गरिएको छ। अब अर्जुनचौपारी गाउँपालिकामा २० बर्ष उमेर पुगेकाले मात्र मदिरा सेवन गर्न पाउने छन्। पालिकाको अनुमति लिएरमात्र बिक्री बितरण गर्न पाउने नियम बनाएको छ।"
"स्कोरपिओ र सीटी सफारी ठोक्किएर दुर्घटना, एकको मृत्यु, ६ जना घाइते","विराटनगर: पूर्वपश्चिम लोकमार्गअन्तर्गत मोरङको उर्लाबारी नगरपालिका७ मा स्कोरपिओ गाडी र सीटी सफारी एकआपसमा ठोक्किँदा सफारी चालकको मृत्यु भएको छ। दुर्घटनामा परेर सफारीमा सवार ६ जना घाइते भएका छन्। घाइतेमध्ये १ जनाको अवस्था गम्भीर छ। पश्चिमबाट पूर्वतर्फ जाँदै गरेको प्रदेश ३०१०२२ च ६८४५ नम्बरको स्कोरपिओ र विपरीत दिशाबाट आउँदै गरेको प्रदेश १०१०२ ह ३०७ नम्बरको सफारी ठोक्किएर दुर्घटना भएको प्रहरीले जनाएको छ। प्रहरीका अनुसार शनिबार साँझ ७:३० बजेतिर दुर्घटना भएको हो। दुर्घटनामा घाइते भएका सफारी चालक मोरङको पथरीशनिश्चरे नगरपालिका१० का २६ वर्षीय सञ्जु उराउको मृत्यु भएको प्रदेश १ ट्राफिक प्रहरी प्रमुख एसपी श्यामकुमार महतोले जानकारी दिए। उनका अनुसार दुर्घटनामा गम्भीर घाइते भएका उराउको उपचारका क्रममा झापाको विर्तामोडस्थित बी एन्ड सी अस्पतालमा आइतबार बिहानका राति २ बजेतिर मृत्यु भएको हो। दुर्घटनामा परी सफारीमा सवार पथरीशनिश्चरे१० की २१ वर्षीया सानिया राई, पाल्मु तामाङ, २० वर्षीया कृति तामाङ, ओमा राई, १९ वर्षीया विष्णुमाया मगर र १८ वर्षीया रञ्जना राई घाइते भएका छन्। घाइतेमध्ये अचेत रहेकी विष्णुमायाको अवस्था गम्भीर रहेको प्रहरीले जनाएको छ। उर्लाबारीस्थित अरनिको अस्पतालमा सम्भव नभएपछि घाइतेलाई थप उपचारका लागि बी एन्ड सी अस्पताल रेफर गरिएको छ। दुर्घटनालगत्तै प्रहरीले स्कोरपिओ र चालक झापाको दमक नगरपालिका२ का ४० वर्षीय सन्दीप बस्नेतलाई नियन्त्रणमा लिएर घटनाको अनुसन्धान सुरु गरेको छ। स्कोरपिओ चालकले मापसे (मादक पदार्थ सेवन) गरेका कारण दुर्घटना भएको प्रहरीको प्रारम्भिक अनुसन्धानबाट खुलेको छ। दुर्घटनामा परेर स्कोरपिओ र सफारीमै क्षति पुगेको छ। सफारी पूर्ण रूपमा क्षतिग्रस्त बनेको छ।"
भरुवा बन्दुकसहित एक युवक पक्राउ,"फिदिम : भरूवा बन्दुकसहित एक युवकलाई पाँचथर प्रहरीले पक्राउ गरेको छ। तुम्बेवा गाउँपालिका२ राईगाउँका २३ वर्षीय मनोज राईलाई पक्राउ गरेको हो। शनिबार राति ८ बजे अस्थाई प्रहरी पोष्ट नावाखोलाबाट खटिएको प्रहरी टोलीले राईलाई एक नाल भरुवा बन्दुक र बन्दुकमा प्रयोग हुने कार्तोज, बारुद, केप, सलाईसहित पक्राउ गरिएको जिल्ला प्रहरी कार्यालय पाँचथरले जनाएको छ। पक्राउ गरिएका राईबारे जिल्ला प्रहरी कार्यालय पाँचथरबाट थप अनुसन्धान भइरहेको प्रहरीले जनाएको छ।"
कन्भेयर बेल्टले हवाई यात्रुलाई सहजता,"विराटनगर : विराटनगर विमानस्थलको आगमन कक्षमा जडान गरिएको कन्भेयर बेल्टले हवाई यात्रुहरूलाई सहजता थपिएको छ। विमानस्थलको टर्मिनल भवन छेउमै जडान गरिएको बेल्टका कारण सामान लिन यात्रुहरूले हानाथाप गर्नुपर्ने अवस्थाको अन्त्य भएको हो। कन्भयेर बेल्ट गत बुधबारदेखि सञ्चालनमा आएको हो। नेपाल नागरिक उड्डयन प्राधिकरण उड्डयन सेवा निर्देशनालयका उपमहानिर्देशक हंसराज पाण्डेले बुधबार आयोजित एक कार्यक्रमकाबिच कन्भेयर बेल्टको उद्घाटन गरेका थिए। यसले यात्रुहरूलाई सहजता प्रदान गर्नुका साथै समयको समेत बचत गरिरहेको विराटनगर विमानस्थलका सूचना अधिकारी युवराज भण्डारी बताउँछन्। आन्तरिक उडानबाट आएका यात्रुका ब्यागेज र अन्य सामानको उचित व्यवस्थापनमा यसले सघाउ पुर्याएको उनको भनाइ छ। ३८८ मिटर लम्बाईको कन्भेयर बेल्टसँग एक घण्टामा २ हजार ३२८ वटा ब्यागेज क्लियर गर्ने क्षमता रहेको विराटनगर विमानस्थलले जनाएको छ। विमानस्थलका अनुसार कन्भेयर बेल्टले ६० किलोग्राम प्रतिमिटरका दरले ब्यागेज क्लियर गर्दछ। काठमाडौंको सिटीएस एनटीई जेभीले विमानस्थलमा कन्भेयर जडानको काम गरेको हो। विराटनगरमा जडान गरिएको कन्भेयर आन्तरिक उडान गर्दै आएका विमानस्थलहरू मध्येकै पहिलो रहेको विराटनगर विमानस्थलका मेकानिकल अफिसर चितनारायण माझीले बताए। विराटनगरको काम सकिएपछि हाल नेपालगञ्ज र धनगढी विमानस्थलमा कन्भेयर बेल्ट जडानको काम भइरहेको उनले जानकारी दिए। उनले भने, आन्तरिक उडानतर्फ विराटनगरमा पहिलो हो। काठमाडौं, भैरहवा र पोखरामा भने पहिलेदेखि नै थियो। नेपाल नागरिक उडड्यन प्राधिकरणले गत चैत्रदेखि नै विराटनगरसहित देशका ३ वटा विमानस्थलमा कन्भेयर बेल्टको सुविधा थप गर्ने योजना अघि सारेको थियो। योजना बमोजिम प्राधिकरणद्वारा विराटनगर, नेपालगञ्ज र धनगढी विमानस्थलमा एकैसाथ कन्भेयर जडानको प्रक्रिया अगाडि बढाइएको थियो। जसमा विराटनगरको जडान प्रक्रिया सकिएको हो। यसले विमान अवतरण भइसकेपछि आफ्नो सामानका लागि लामो समय पर्खिनुपर्ने अवस्थाको अन्त्य भएको विराटनगर विमानस्थलमा भेटिएका धरान निवासी कुलप्रसाद राई बताउँछन्। पहिले प्लेनबाट ओर्लिएपछि कर्मचारीहरूले ट्रलीमा सामान ल्याइदिन्थे। त्यसपछि हानाथाप गर्दै हामीले आफ्नो सामान चिनेर लानुपर्थ्यो। घण्टाभर समय त त्यसमै लाग्थ्यो, उनले भने, तर, अहिले हामीलाई सजिलो भएको छ। १० मिनेटमै आफ्नो लगेज पाईन्छ। विमानस्थलमा जडान गरिएको कन्भेयरबाट प्राविधिक सुविधा अभिवृद्धि हुनुका साथै यात्रुहरूले अन्तर्राष्ट्रिय मापदण्ड अनुरूपको सेवा समेत प्राप्त गर्ने विश्वास लिइएको छ। विराटनगर विमानस्थलबाट हाल भने दैनिक १५ देखि १७ वटा नियमित उडान हुने गरेका छन्।"
साढे ७८ लाखसहित हुण्डी कारोबारी पक्राउ,काठमाडौं : साढे ७८ लाख रुपैयाँसहित हुण्डी कारोबारी पक्राउ परेका छन्। काठमाडौं उपत्यका अपराध अनुसन्धान महाशाखाले ७८ लाख ५० हजारसहित दुई जनालाई पक्राउ गरेको हो। महाशाखाको विशेष टोलीले काठमाडौंको न्युरोड क्षेत्रबाट कैलाली घर भई बिजुली बजार बस्ने २३ वर्षीय किशोर चौधरी र सोही जिल्लाका ५९ वर्षीय दीपेन्द्रबहादुर मल्ल पक्राउ परेका छन्। नेपाल राष्ट्र बैंकको इजाजतपत्र नलिई वित्तीय कारोबार गरिरहेको सूचना पाएपछि महाशाखाको टोलीले दुवैलाई पक्राउ गरेको हो। उनीहरुलाई नेपाल राष्ट्र बैंक ऐन २०५८ को उपदाफा ९५ बमोजिम कारबाही गरिने प्रहरीले जनाएको छ। उनीहरूसँग रहेको चार लाखको चेक र दुई थाप मोबाइलसमेत प्रहरीले बरामद गरेको छ। प्रहरीका अनुसार मल्लले विगत पाँच वर्षदेखि हुण्डी कारोबारमा संलग्न हुँदै आएका छन् भने चौधरी ४ महिनादेखि संलग्न हुँदै आएका छन्। उनीहरू अर्का एक व्यक्तिको मातहतमा रहेर दैनिक एक करोड बढी रकम कारोबाहर गर्ने गरेको प्रहरीको दाबी छ।
प्याराग्लाइडिङबाट उदयपुर हेर्दा,"उदयपुर : हेर्ने दर्शकलाई नै लोभ्याउने गरी नेपाली आकाशमा सुरु गरिएको प्याराग्लाइडिङको क्षेत्र दिनदिनै फराकिलो बन्दै गएको छ। एक साहसिक मनोरञ्जनात्मक खेलको रूपमा लिइएको प्याराग्लाइडिङ हिजोआज देशका कुनाकन्दराका डाँडाबाट उडिरहेको देखिन्छ। उड्ने र हेर्ने दुवैका लागि मनोरञ्जन प्रदान गर्ने भएकाले उदयपुरका धेरैजसो ठाउँमा प्याराग्लाइडिङका अभ्यास र उडानहरू भइरहेका छन्। उदयपुरको त्रियुगा, चौदण्डीगढी, बेलका, कटारी नगरपालिका र रौतामाई गाउँपालिकामा गरिएका सबै परीक्षण सफल भएपछि व्यवसायीहरूले चासो दिन थालेको प्याराग्लाइडिङ प्रशिक्षार्थी तथा त्रियुगा नगरपालिकाका पर्यटन सल्लाहकार जितु रोइला बताउँछन्। सफल उडानसँगै त्रियुगा नगरपालिकामा प्याराग्लाइडिङ स्कुल नै स्थापना गरी अभ्यासहरू गराउन थालिएको उनले बताए। प्लाराग्लाडिङ उड्ने र हेर्ने दुवैका लागि मनोरञ्जन प्रदान गर्नुका साथै पर्यटन प्रवद्र्धनमा समेत जोड दिने भएकाले यसलाई व्यावसायिक रूपले अघि बढाउन थालिएको रोइलाले बताए। विद्यार्थी प्रशिक्षित गराउन पोखराबाट आएका प्रशिक्षक सुरेन्द्र गुरुङ भन्छन्, यसमा युवाहरूको आकर्षण बढ्दो छ, स्थानीय तहहरूले समन्वय गरिदिने हो भने व्यावसायिक रूपमै रोजगारी सिर्जना गर्न सकिन्छ। उदयपुरको उत्तरीभेग पहाडी उच्च भाग र दक्षिण भेग सहरी क्षेत्र भएकाले प्याराग्लाडिङ उडानका लागि उपयुक्त मानिने उनले बताए। त्रियुगा नगरपालिकामा नागरिक उड्डयनबाट अनुमति प्राप्त भइसकेको उनले बताए। उनले भने, पाइलट उत्पादनका लागि स्कुल सञ्चालनको तयारी गर्दै छौं, त्यसका लागि नौ जना विद्यार्थीसमेत सम्पर्कमा आएका छन्। नेपालमा प्याराग्लाइडिङको चौथो स्कुल यहाँ स्थापना हुन लागेको हो। पहिलो चरणमा नौ जनालाई तालिम दिने र त्यसपछि क्रमशः थप गर्दै जाने उनले बताए। नगरलाई आधुनिक र उद्यमशील बनाउन पर्यटन प्रवद्र्धनका लागि सदरमुकामबाट पाँच किलोमिटर दूरीमा प्याराग्लाइडिङको सफल परीक्षण गरिसकिएको मेयर बसन्तकुमार बस्नेतले बताए। प्याराग्लाइडिङको स्कुल सञ्चालनका लागि सम्बन्धित संघसंस्थाहरूसँग समन्वय भइरहेको उनले बताए। गाईघाटबाट ५० किलोमिटर दूरीमा रहेको धार्मिक तथा पर्यटकीय क्षेत्र रौता पोखरीको दर्शन गरी फर्किने पर्यटकलाई त्रियुगानगरसहित सप्तरी, सिराहासम्मका भूभाग देखिने गरी नवउदय सामुदायिक वनमा प्याराग्लाइडिङका लागि स्टेसन बनाएर उडान गरिने मेयर बस्नेतले बताए। उपमेयर महेश्वरी राईले नगरलाई आधुनिक र उद्यमशील बनाउन विभिन्न सम्भावनाहरूको खोजी भइरहेको बताइन्। उनले भनिन्, सुन्दर, सफा नगरीसँगै पर्यटक लोभ्याउने गरी गन्तव्यस्थलको खोजी, मनोरञ्जन दिन प्याराग्लाइडिङ सञ्चालनको तयारी गर्दैछौं। यसअघि कटारी नगरपालिका ७ को पर्यटकीय क्षेत्र मर्जितपुरमा व्यावसायिक उडानका लागि परीक्षण गरिएको थियो। सफल उडानसँगै सो क्षेत्रमा समेत व्यावसायिक प्याराग्लाइडिङको तयारी भइरहेको जनाइएको छ। स्थानीय गढीकोट पर्यटन व्यवस्थापन समितिले प्याराग्लाइडिङ सुरु गर्न लागेको उपमेयर गीता खड्काले बताइन्। प्याराग्लाइडिङसँगै जिपलाइन र रक क्लाइबिङ पनि सुरु गरिने तयारी गरिएको छ। माथिल्लो सगरमाथा सोलु, ओखलढुंगा र खोटाङको प्रवेशद्वारको रूपमा रहेको कटारी क्षेत्र पर्यटकीय हिसाबले निकै अगाडि छ। कटारीबाट सोलुमा हिउँ खेल्न जाने, खोटाङको हलेसी मन्दिर जाने र युगकवि सिद्धिचरण श्रेष्ठको जन्मथलो जाने पर्यटकहरूको आवतजावत हुने गरेकाले आन्तरिक र बाह्य पर्यटकलाई भित्र्याउने गरी पर्यटकीय क्षेत्रको रूपमा विकास गर्ने गरी काम भइरहेको उनले बताइन्। प्याराग्लाइडिङ, जिपलाइन र रक क्लाइबिङको रौनकसँगै सिमसार क्षेत्रमा बोटिङ, भुगोलपार्क, महादेवको गुफा, बेतेनी डाँडाको चिसो मौसम र दृश्यावलोकनको मनोरञ्जन लिन सकिने उनले बताइन्। ७५० मिटरको उचाइमा रहेको मर्जितपुर उडान गरी २५० मिटर तल रहेको सिमसार क्षेत्र आसपासमा अवतरण गर्ने सकिने गढीकोट पर्यटन व्यवस्थापन समिति कटारीका अध्यक्ष सूर्य लामाले बताए। मर्जितपुर प्याराग्लाइडिङका लागि नेपालकै उत्कृष्ट ठाउँ रहेको परीक्षणका लागि आएका द बाबु एडभेन्चर इन्टरनेसनल स्कुल स्याङ्जाका प्रशिक्षक दिलकुमार सुनुवारले बताए। उनले भने, नेपालकै पहिलो ठाउँ हो, जुन स्थानबाट प्याराग्लाइडिङको उडान र अवतरण एकै ठाउँमा हुन्छ त्यसैले मर्जितपुरमा प्याराग्लाइडिङको प्राविधिक हिसाबले उपयुक्त छ।"
अस्ताए छिरिङ दोर्जे,"गोरखाः के चुम, के नुब्री, गपका छिरिङ दोर्जे सामु सबै नतमस्तक हुन्थे। कारण एउटै थियो, उनको बिनम्रता, चुम र नुब्रीप्रतिको आगाध लगाव। नरम स्वभाव तथा आफ्नो क्षेत्रको विकास लागि कठोर त्याग गर्न सक्ने उनको महानतासामु अरु कठोरहरु पनि नम्र बन्थे। चुम र नुब्रीबासीहरु उनलाई जिपोन भनेर सम्बोधन गर्थे। कारण थियो, उनी एक कार्यकाल जिल्ला पञ्चायतका सदस्य बने। जिको अर्थ जिल्ला, पोम्बो भनेको ठूलो पदका जनप्रतिनिधि। जि र पोम्बो मिलाएर जिपोन बन्छ, स्थानीय पेमा डुण्डुप लामा भन्छन्। कसैले उनलाई जिआङ्बा( अर्थात सानोहजूरबा) भनेर पनि सम्बोधन गर्थे। जिपोन अघि गाउँ पञ्चायनका अध्यक्ष पनि बनेर काम गरे। त्यता गाउँ पञ्चायतका अध्यक्ष धेरै जना बने, गाविस अध्यक्ष पनि धेरै जना बने। जिल्ला पञ्चायत सदस्य अरु पनि बने, तर उनीप्रति चुमभ्याली र नुब्रीभ्यालीका बासिन्दा अरुका तुलनामा धेरै नै सम्मान गर्छन्। कारण, उनी यो वा त्यो पार्टीको स्वार्थका लागि नभै आफ्नो क्षेत्रको विकासलाई स्वार्थ बनाएर धारणा राख्थे, काम गर्थे। भित्र एउटा कुरा, बाहिर अर्को कुरा उनी जान्दैनथे। योसित यो कुरा, त्योसित त्यो कुरा पनि गर्दैनथे, त्यसैले राजनीतितिर, समाजसेवातिर लाग्न चाहनेहरु चाहे जुनसुकै पार्टीको होउन्, उनको सामु आशिर्वाद थाप्न जान्थे। पूर्ण आस्थापूर्वक सल्लाह, सुझाव लिन जान्थे। उनको जोड स्याक्या(अहिंसा)मा हुने गर्थ्यो। अर्थात हिंसा नगर्नू, काटमार नगर्नू। चुम त सय बर्षदेखि स्याक्या घोषणा भएको ठाउँ थियो, हाम्रो नुब्रीलाई पनि स्याक्या घोषणा गर्नुपर्छ भनिरहनुहुन्थ्यो, पेमा डुण्डुप भन्छन्, तल्लो भेगका शिकारीहरु हाम्रोतिर पाँशो थाप्न जान्थे, शिकार खेल्न जान्थे। उहाँकै नेतृत्वमा शिकारीहरुलाई समात्ने, कारबाही गर्ने काम धेरै भए। पछि त्यसरी शिकार खेल्ने काम अल्लि कम भयो। तल्लो भेगका शिकारी र शिकारीका नाइकेहरुसँग मुद्दा मामिला पनि खेप्नुपर्यो। संरक्षणका क्षेत्रमा क्रियाशील भएकैले छिरिङ दोर्जे मनास्लु संरक्षण क्षेत्र आयोजनाद्वारा गठित संरक्षण उपसमितिका संस्थापक अध्यक्ष पनि थिए। आफ्नो माटोप्रति आगाध प्रेम गर्ने उनी तिव्वतसितको सीमानाका विषयमा सँधै सतर्क रहन्थे। स्थानीयको भरोसाका केन्द्र र सरकारी संयन्त्रको पनि विश्वास पात्र भएकाले उनले पञ्चायत कालमै गोरखा दक्षिणबाहु पदक र प्रजातन्त्र बहालीपछि जनसेवाश्री पदक पाउन सफल भएका थिए। दुर्गम क्षेत्रमा खाद्यान्न संकट हुन्छ कि भन्नेमा उनी सँधै सतर्क रहन्थे, त्यसैले राजनीतिक, सरकारी संयन्त्रलाई दुर्गमको अबस्थाबारे सजग गराइरहन्थे। उनी थिए र नुब्रीलाई ठूलो भरोसा थियो। धर्म र संस्कृतिमा उनको अगाध विश्वास थियो। राजनीति र समाजसेवाको क्रममा अन्यत्र भएका बेलालाई छाडेर, गाउँ भएका बेला दैनिक तीन, चारफेरसम्म माने घुम्थे। महिनामहिनामा नियमित रुपमा गुम्बा पूजा गर्थे। ८८ वर्षको उमेरमा अचानक उनलाई क्यान्सरले आक्रमण गर्यो। ज्यानमारा क्यान्सरसितको एकबर्ष लामो लडाइँमा असफल भएपछि केही दिनअघि नुब्री क्षेत्रका एक होनाहार समाजसेवीको देहावशान भयो। उत्तरी गोरखाको दुर्गम क्षेत्रले एक अभिभावक गुमायो। चुमनुब्री गाउँपालिका ४ छाक गाउँमा जन्मेका उनी राजनीति र समाजेवाको दौरानमा जहाँतहाँ पुगेपनि अन्ततः छाक गाउँमै प्राणान्त गरे। अहिले उनकै स्मरणमा गाउँमा गुम्बापूजा चलिरहेको उनका छोरा निमा लामा बताउँछन्।"
मोटरसाइकलको ठक्करबाट घाइते भएका वृद्धको मृत्यु,विराटनगर : मोरङको पथरीशनिश्चरेमा मोटरसाइकलको ठक्करबाट घाइते भएका एकजना वृद्धको आइतबार बिहान मृत्यु भएको छ । दुर्घटनामा परेर घाइते भएका झापाको गौरीगन्ज नगरपालिका३ का ७२ वर्षीय उमानाथ भण्डारीको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार पूर्वपश्चिम लोकमार्गअन्तर्गत पथरीशनिश्चरे नगरपालिका१० जिरीखिम्तीमा गत पुस १५ गते भण्डारीलाई मे २ प ९१९७ नम्बरको मोटरसाइकलले ठक्कर दिएको थियो । पश्चिमबाट पूर्वतर्फ जाँदै गरेको मोटरसाइकलको ठक्करबाट गम्भीर घाइते भएका उनलाई उपचारका लागि विराटनगरको नोबेल शिक्षण अस्पताल भर्ना गरिएको थियो । उपचारकै क्रममा भण्डारीको आइतबार बिहान ५ बजेतिर मृत्यु भएको प्रहरीले जनाएको छ । प्रहरीका अनुसार मोटरसाइकल र चालक झापाको दमक नगरपालिका१ का २३ वर्षीय भक्तबहादुर दर्जीलाई नियन्त्रणमा लिएर घटनाको अनुसन्धान अघि बढाइएको छ ।
विराटनगरमा गाडी तोडफोड र लुटपाट,"विराटनगर : नेपालभारत सीमा क्षेत्रनजिक विराटनगर महानगरपालिका१६ दरैयामा समसाँझै गाडी तोडफोड र लुटपाटको घटना भएको छ । प्रहरीका अनुसार रेटन कम्पनीको सरफको मार्केटिङका लागि प्रयोग गरिएको को २ च ९३०२ नम्बरको पिकअप गाडी शनिबार साँझ ५:४५ बजेतिर तोडफोड गरिएको हो । सरफको मार्केटिङमा खटिएकाको साथमा रहेको नगद पनि लुटपाट गरेर तोडफोडमा संलग्न फरार बनेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार तोडफोडबाट गाडीमा क्षति पुगेको छ । अगाडि र झ्यालका शिशा फुटेका छन् । तोडफोडपछि गाडीमा रहेकाको साथबाट १२ हजार ३ सय रूपैयाँ लुटपाट गरिएको श्रेष्ठले बताए । उनका अनुसार तोडफोड एवं लुटपाट गर्ने गिरोहले सरफको मार्केटिङमा हिँडेका गाडीका चालक मोरङको बूढीगंगा गाउँपालिका२ का २७ वर्षीय प्रदीप खड्का, ३६ वर्षीय जनक साह र ३० वर्षीय प्रेम सुवेदीलाई कुटपिट पनि गरेको खुलेको छ । सडकमा गाडी रोकेर तोडफोड गर्दै गाडीमा रहेकालाई कुटपिट गरेको पाइयो,श्रेष्ठले भने, साथमा रहेको १२ हजार ३ सय रूपैयाँ नगदसमेत लुटेर घटनामा संलग्न फरार बनेको खुलेको छ । प्रहरीको प्रारम्भिक अनुसन्धानबाट घटनामा विराटनगर१६ का अन्दाजी २६ वर्षीय अनुप सुडी साहलगायत ४ जनाको संलग्नता देखिएको छ । ३ जनाको पहिचान प्रहरीले खुलाएको छैन । घटनामा संलग्न सबैको पहिचान भइसकेको प्रहरीले बताए पनि उनीहरु हालसम्म पक्राउ परेका छैनन् । प्रहरीका अनुसार घटनामा लागूऔषधका प्रयोगकर्ता संलग्न रहेको पाइएको छ । डीएसपी श्रेष्ठले घटनामा संलग्नको खोजीका लागि इलाका प्रहरी कार्यालय रानीका प्रहरी निरीक्षक (इन्सपेक्टर) महेन्द्र दर्नालको नेतृत्वमा टोली परिचालन गरिएको जानकारी दिए । तोडफोड र लुटपाटमा संलग्न गिरोह भारततिर भागेको हुनसक्ने प्रहरीको अनुमान छ ।"
किचकबध धार्मिक मेलामा श्रद्धालु तथा भक्तजनहरूको घुइँचो,"झापा : महाभारतकालीन किंवदन्तीसँग जोडिएको ऐतिहासिक किचकबध धार्मिक मेलामा श्रद्धालु तथा भक्तजनहरूको घुइँचो लागेको थियो। माघे शुल्क पूर्णिमा र स्वस्थानी व्रतका दिन किचकबध मेला लाग्दै आएको छ। कोरोना महामारीका कारण विगत दुई वर्ष किचकबध धार्मिक मेलामा खासै भिडभाड नदेखिए पनि यसबर्ष हजारौँकोसंख्यामा श्रद्धालु तथा भक्तजनहरूको सहभागिता रहेको ऐतिहासिक किचकबध, धार्मिक तथा पर्यटकीय स्थल संरक्षण समितिका अध्यक्ष दिलबहादुर थेबेले जानकारी दिए। संरक्षण समितिले आफैंले मेलाको आयोजना नगरी ठेकेदारलाई जिम्मा लगाउँदा मेलामा आउने श्रद्धालु तथा भक्तजनहरूको उचित व्यवस्थापन मिलाउन नसकेको समितिका सहसचिव गणेश ढुङ्गानाले जानकारी दिए। भद्रपुर नगरपालिका २ र ३ नम्बर वडामा पर्ने किचकबध धार्मिक स्थलको पोखरीमा माघे शुल्क पूर्णिमा दिन स्वतःस्फूर्त पानी आउने गरेकाले सो पोखरीमा नुहाउँदा व्रतालु भक्तजनहरूले इच्छाएको मनकामना पूरा हुने धार्मिक विश्वास छ। भक्तजनहरूले पोखरीमा पैसा फाल्ने, पान र सुपारी राखेर पूजा अर्चना गरी परेवा उडाउने धार्मिक प्रचलन रहेको छ। भक्तजनहरूले भीमसेनले कीचकलाई वध गरेको मूर्तिमा समेत पूजाआर्चना गर्छन्। किचकबध मेलामा झापासहित पूर्वका विभिन्न जिल्लासँगै छिमेकी राष्ट्र भारतबाट समेत भक्तजनहरू आउने गरेका छन्। महाभारतकालीन किंवदन्ती अनुसार विराट राजाका सालो कीचक सेनापति थिए। पाँच पाण्डवकी रानी द्रौपदीको यौवन र रूप माथि कुदृष्टि राख्ने सेनापति कीचकलाई भीमसेनले मुड्क्याएर मारेको किंवदन्ती छ। सोही कथावस्तुलाई आधार मानेर यस ठाउँको नाम किचकबध राखिएको र पछि किचकबध ऐतिहासिक, धार्मिक तथा पर्यटकीय स्थलको नामकरण दिइयो। यता किचकबध धार्मिक मेलाको अवसरमा भद्रपुर नगरपालिका र कचनकवल गाउँपालिकाले आज स्थानीय बिदा दिएको थियो।"
शताब्दी पुरानो सुरुङ पुनर्निर्माण सकिँदै,"हेटौंडा : अबको एक महिनापछि एसियाकै पहिलो सुरुङमार्ग घुम्न पाइने भएको छ। मकवानपुर र बाराको सीमानास्थित चुरियामाईमा सुरुङ पुनर्निर्माणको काम अन्तिम चरणमा पुगेको हो। भत्किएर जीर्ण भएको १०६ वर्ष पुरानो सुरुङमार्ग लामो समयदेखि सर्वसाधारणलाई प्रवेशमा रोक लगाएर राखिएको थियो। उक्त सुरुङमार्ग पुनर्निर्माण गरेर सर्वसाधरणका लागि खुल्ला गर्ने लक्ष्सहित पुनर्निर्माणको काम भइरहेको हो। हालसम्म सुरुङमार्ग पुनर्निर्माणको ८० प्रतिशत काम सकिएको यातायात पूर्वाधार निर्देशनालयका सूचना अधिकारी इन्जिनियर हरिप्रसाद ओझाले बताए। एक महिनाभित्र काम सम्पन्न हुने अनुमान गरेका छौं, उनले भने, सुरुङभित्र माटो झरिरहने समस्याले पुनर्निर्माणमा ढिलाइ भएको हो। २०७९ वैशाख १९ गतेसम्म निर्माण सक्ने सम्झौतासहित माउन्टेन इन्फ्रा कम्पनी स्युचारटार काठमाडौंले निर्माण कार्य अघि बढाएको थियो। तर, उसले समयमा नै काम नसक्दा २०७९ वैशाख, साउन र पुसमा म्याद थप गरिएको छ। पुसमा थपेको म्याद पनि सकिइसकेको छ, सूचना अधिकारी ओझाले भने, हर्जना तिराएर निर्माण कम्पनीलाई एक महिनाभित्र बाँकी काम सकाउने लक्ष्य छ। उक्त कम्पनीले तीन करोड ३६ लाख १३ हजार आठ सय ७८ रुपैयाँमा ठेक्का पारेर काम अघि बढाएको थियो। निर्माण कम्पनीसँग निर्देशनालयको पुरानै स्वरुपमा सुरुङ पुनर्निर्माण गर्नुपर्ने सम्झौता छ। माटो पन्छाउने र अन्य प्राविधिक काम सकेर हाल सुरुङ वारपार गर्नसक्ने बनाइएको छ। सुरुङ पुनर्निर्माणका लागि भौतिक पूर्वाधार तथा विकास मन्त्रालयमार्फत निर्देशनालयले चार करोड ५७लाख रुपैयाँको बोलपत्र आह्वान गरेको थियो। सिभिल इन्जिनियर बिग्रेडियर जनरल डिल्लीजंग थापाले सुरुङमार्गको डिजाइन गरेका थिए। सुरुङको १ सय ९८ मिटर लम्बाइ, दुई दशलव ५ मिटर चौडाइ र तीन मिटर उचाइ रहेको छ। बारा र मकवानपुर जोड्ने विशाल चुरे पहाडलाई प्वाल पारेर निर्माण गरिएको सुरुङमार्ग २०१८ सालपछि प्रयोगमा आउन छाडेको थियो। सुरुङमार्ग २०७२ सालको भूकम्पपछि थप जीर्ण बनेको थियो। पर्यटन प्रवधर्नसँगै इन्जिनियरिङका विद्यार्थीहरूलाई अध्ययन केन्द्रका रुपमा सुरुङमार्गको प्रयोग गरिने लक्ष्य रहेको भौतिक पूर्वाधार विकास मन्त्रालयका सचिव शंकरप्रसाद पण्डितले बताए। विसं १९७३ मा राणा प्रधानमन्त्री चन्द्रशमशेरको पालामा बाराको अमलेखगञ्जबाट मकवानपुरको हेटौंडा छिचोल्न उक्त सुरुङमार्ग निर्माण गरिएको थियो।"
"अनियन्त्रित भएर कार दुर्घटना, एक जनाको मृत्यु, तीन घाइते","विराटनगर: पूर्वपश्चिम लोकमार्गअन्तर्गत मोरङको बेलबारी नगरपालिका२ लालभित्तीमा आइतबार बिहान भारतीय नम्बर प्लेटको कार दुर्घटना हुँदा १ जनाको मृत्यु भएको छ। दुर्घटनामा परेर चालकसहित ३ जना घाइते भएका छन्। पश्चिमबाट पूर्वतर्फ जाँदै गरेको डब्लु बी ७४ बी जे ५४७७ नम्बरको कार आफैँ अनियन्त्रित भएर बिहान ३:३० बजेतिर दुर्घटनामा परेको प्रहरीले जनाएको छ। दुर्घटनामा परी कारमा सवार भारतको सिक्किम वेष्ट सोरेङ घर भएका ६३ वर्षीय प्रतापसिंह तामाङको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार घाइते अवस्थाका तामाङको उपचारका क्रममा विराटनगरको विराट नर्सिङ होम एवं विराटनगर अस्पतालमा बिहान ६:२५ बजेतिर मृत्यु भएको हो। दुर्घटनामा कार चालक सिक्किमकै ४१ वर्षीय फूर्वा छिरिङ तामाङ, २२ वर्षीय पाल्देन टासी तामाङ र ४३ वर्षीय बालचुक तामाङ घाइते भएका छन्। घाइतेको विराटनगरमै उपचार भइरहेको छ। मृतक र कार चालक बाबुछोरा रहेको प्रहरीले जनाएको छ। आफन्तको मृत्यु भएको ठाउँमा पुगेर सिन्धुलीबाट सिक्किमतर्फ फर्किंदै गरेको कार दुर्घटनामा परेको प्रारम्भिक अनुसन्धानबाट खुलेको छ। कार सडकबाट पल्टिएर खड्का पेट्रोल पम्पअगाडिको खोल्सीमा झरेको थियो। दुर्घटनाको जानकारी पाएलगत्तै घटनास्थलमा पुगेर इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले घाइतेहरुलाई उद्धार गरी उपचारका लागि अस्पताल पठाएको हो। प्रारम्भिक अनुसन्धानबाट तीव्र गतिका कारण कार दुर्घटनामा परेको खुलेको छ। थप अनुसन्धान भइरहेको प्रहरीले जनाएको छ।"
गोदाम र कुखुरा फारममा आगलागी हुँदा ६० लाख बढिको क्षति,"डडेल्धुरा : डडेल्धुरा अजयमेरु १ मा रहेको दाना गोदाम तथा कुखुरा खोरमा आगलागी हुँदा लाखौंको क्षति भएको छ । अजयमेरु १ पालि कणकमा रहेको काशिराम भट्टको ब्रदर्श पोल्ट्री फिड्सपवन एग्रोभेटमा आगलागी भएको हो । ब्रदर्श पोल्ट्री फिड्सपवन एग्रोभेटमा आगलागी हुँदा करिब ६० लाख बराबरको नोक्सान भएको हो । शनिबार राति करिब १:३० बजेतिर विद्युत सट भएर आगलागी भएको हो। डडेल्धुराका पहिलो कुखुरा व्यवसायी तथा दाना सप्लायर्स भट्टको गोदाममा आगलागी हुँदा ६० लाख बराबरको क्षति भएको प्रहरीले जनाएको छ। करिब २० वर्षदेखि कुखुरा व्यवसाय गर्दै आएका काशिरामले जिल्लाका अन्य कुखुरा व्यवसायीलाई कुखुराको चारो,दाना,कुखुराका चल्ला ,औषधी र अन्य आवश्यक भाडा सप्लायर्स गर्दै आएका छन्। आगलागीले ठूलो नोक्सान पुगेको पीडित भट्टले बताए। आगलागी विद्युत सर्ट भएर नै भएको हुनसक्ने उनले बताए । गएको साता मात्रै गोदाममा चारसय बोरा दानाहरू र खोरमा १२ सय बढि कुखुराका चल्ला राखेका थिए। आगलागीले दाना गोदाम र चल्ला पूर्ण रुपमा नष्ट भएको घट्नास्थलमा मुचुल्का उठाउन पुगेका प्रहरी टोलीले जनाएको छ । जनप्रतिनिधि,नेपाल प्रहरी र स्थानीयको सहयोगमा आगो नियन्त्रणमा आएको थियो।"
डीआईजी ज्ञवालीले गरे तालिम केन्द्रको निरीक्षण,"विराटनगर : प्रदेश १ का प्रहरी प्रमुख डीआईजी श्यामलाल ज्ञवालीले आइतबार विराटनगरस्थित प्रदेश प्रहरी तालिम केन्द्रको निरीक्षण गरेका छन्। प्रदेशको प्रहरी प्रमुख बनेर आएपछि ज्ञवालीले प्रहरी कर्मचारी उत्पादनस्थलका रूपमा रहेको तालिम केन्द्रको पहिलोपटक स्थलगत निरीक्षण गरेका हुन्। त्यस क्रममा उनले केन्द्रका सम्पूर्ण शाखा, मेश तथा ब्यारेकहरुको निरीक्षण गर्दै प्रहरी कर्मचारीलाई आवश्यक निर्देशनसमेत दिएका छन्। उनले प्रहरी सेवामा प्रवेश गर्ने जनशक्तिका लागि प्रारम्भिक शिक्षा तथा उन्नत प्रशिक्षण प्रदान गर्न तालिम केन्द्रको भूमिका अहम हुने बताए। प्रहरी संगठनको सक्षम तथा प्रभावकारी उपस्थितिलाई कायम राख्न तालिम केन्द्रको प्रशिक्षण पद्धतिमा समयानुकूल परिवर्तन हुन जरुरी रहेको ज्ञवालीको भनाइ छ। साथै योग्य र दक्ष जनशक्ति छनोट गरेर उचित प्रशिक्षण प्रदान गर्न सक्दा मात्रै कार्यक्षेत्रमा प्रहरी कर्मचारीले संगठनको अपेक्षा अनुरूप प्रतिफल दिन सक्ने उनले बताए। अनुशासन प्रहरी संगठनको गहना भएको बताउँदै डीआईजी ज्ञवालीले तालिम केन्द्रमा प्रशिक्षकको अनुशासन र लगावको प्रत्यक्ष प्रभाव एवं तालिमको स्तरले नै कार्यक्षेत्रमा प्रहरीको कार्य सम्पादनस्तर निर्धारण गर्ने उल्लेख गरे। सामूहिक प्रयासले नै सफल प्रशिक्षक एवं प्रशिक्षार्थी हुन सबैलाई मद्धत पुग्ने उनको धारणा छ। विराटनगरको तालिम केन्द्रलाई देशकै नमुना तालिम केन्द्रका रूपमा स्थापित गर्ने गरी उच्च व्यावसायिकताका साथ काम गर्न ज्ञवालीको निर्देशन छ। ज्ञवालीले यसअघि मोरङ, सुनसरीलगायत विभिन्न जिल्ला प्रहरी तथा इलाका प्रहरी कार्यालयसहितका प्रहरी युनिटहरुको निरीक्षण गरिसकेका छन्। निरीक्षणका क्रममा उनले नागरिकप्रहरी सम्बन्ध सुधारमा जोड दिँदै अपराध नियन्त्रण एवं अनुसन्धानलाई प्रभावकारी बनाउन प्रहरी कर्मचारीलाई निर्देशन दिएका छन्। शून्य सहनशीलताको नीतिबमोजिम प्रहरी संगठनको मूल्य र मान्यतालाई आत्मसात गरेर अघि बढ्न ज्ञवालीको निर्देशन छ। सुरक्षा र अपराध नियन्त्रणका लागि रणनीतिक योजना बनाएर अघि बढ्नुपर्नेमा उनको जोड छ। सुरक्षासँग सम्बन्धित कार्ययोजना कडाइका साथ कार्यान्वयन गर्नुपर्नेमा जोड दिँदै उनले लागूऔषध नियन्त्रण, फरार प्रतिवादी पक्राउ, टुंगो नलागेका पुराना मुद्दाको रीओपनलगायत सबै खालका अपराध नियन्त्रणमा सक्रियता बढाउन प्रहरी कर्मचारीलाई निर्देशन दिएका छन्। 'प्रहरी संगठनप्रति बेलाबखत विभिन्न आक्षेप लाग्ने गरेका छन्। त्यस्ता आक्षेप लाग्ने खालका गतिविधि गर्नु हुँदैन,' निर्देशन दिँदै उनले भने, 'प्रहरी संगठनलाई तारिफयोग्य बनाउन शुद्धीकरण अभियान चलाउनुपर्ने अवस्था छ। आमनागरिकले भरोसा गर्न योग्य प्रहरी संगठन निर्माममा सबै लाग्नुपर्छ।' डीआईजी ज्ञवालीले राम्रो काम गर्ने प्रहरीलाई पुरस्कृत गर्दै आचरणविपरीतका गतिविधि गर्नेलाई कारबाही गरिने पनि बताए।"
स्वस्थानी व्रतकथा आज समापन हुँदै,काठमाडौं: एक महिनासम्म चल्ने स्वस्थनी व्रतकथा आजदेखि समापन हुँदैछ। पुस शुक्ल पूर्णिमाका दिनबाट श्रीस्वस्थानी माताको महिमा वर्णन गर्ने कथाहरुको वाचन आज माघ शुक्ल पूर्णिमाका दिन विधिवतरुपमा समापन हुन्छ। काठमाडौंमा अवस्थित शाली नदीमा एक महिनादेखि जारी स्वस्थानी मेला पनि आजै समापन हुन्छ। पौराणिक कथनअनुसार हिमालय पर्वतकी छोरी पार्वतीले स्वस्थानी व्रत बसी महादेव स्वामी पाएको धार्मिक जनविश्वासका आधारमा यो व्रत बस्ने परम्परा छ । स्कन्द पुराणअन्तर्गतको केदार खण्डको माघ माहात्म्यमा कुमार र अगस्त्यबीच भएको संवादलाई स्वस्थानी कथाका रुपमा भन्ने र सुन्ने गरिन्छ। आज मध्याह्नकालपछि विधिपूर्वक पूजा लगाई व्रत समापन गरी रात्रिमा जाग्राम बसेर अर्को दिन बिहान फूलपाती नदीमा सेलाएपछि स्वस्थानी व्रत विधिपूर्व समापन हुन्छ।
स्वस्थानी व्रत समापनमा शालीनदीमा भिड (फोटो फिचर),"काठमाडौं : एक महिना लामो स्वस्थानी व्रत शनिबार समापन भएको छ। माधवनारायणको व्रत बसेका व्रतालुले पनि शनिबारनै व्रत समापन गरेका छन्। व्रत समापनको दिन काठमाडौंको शालीनदीमा व्रतालुको भिड लागेको थियो। परम्परादेखि नै श्रीस्वस्थानीको व्रत र उपासना गर्ने प्रचलन रहेको शालीनदीमा विभिन्न जिल्लाबाट आएका भक्तजनले माघ महिनामा स्वामी नामले चिनिने माधवनारायणको जलप्रसाद ग्रहण गरी गत पुस शुक्ल पूर्णिमादेखि व्रत शुभारम्भ गरेका थिए। सत्ययुगमा हिमालयकी पुत्री पार्वतीले महादेव स्वामी पाउनाका लागि निराहार रहेर स्वस्थानीको व्रत गर्दा मनोकांक्षा पूरा भएको विश्वासका साथ परम्परागत रूपमा स्वस्थानी व्रतकथा बाचन गर्ने, सुन्ने र पूजाआजा गर्ने चलन छ। तस्बिरहरू : रविन भट्टराई"
ट्रायल सेन्टरबाट दुई जना नक्कली परीक्षार्थी पक्राउ,वीरगन्ज : सवारी चालक अनुमतिपत्रका लागि लिइने ट्रायल परीक्षाको ट्रायल सेन्टरबाट दुई जना नक्कली परीक्षार्थी पक्राउ गरेका छन्। वीरगन्ज महानगरपालिका२३ स्थित ट्रायल सेन्टरबाट आइतबार दुई जना नक्कली परीक्षार्थीलाई प्रहरीले पक्राउ गरेको हो। पक्राउ पर्नेहरूमा पर्साको सखुवा प्रसौनी गाउँपालिका३ का ३६ वर्षीय निजामोदिन अन्सारी र वीरगन्ज महानगरपालिका२४ का २० वर्षीय सर्दुन अन्सारी रहेका छन्। ट्रायल सेन्टरमा सुरक्षार्थका लागि वडा प्रहरी कार्यालय श्रीपुरबाट खटिएको प्रहरी टोलीले अरू परीक्षार्थीका नाममा लिखित ट्रायल दिने क्रममा कृते हाजिरी गरेको अवस्थामा अन्सारीद्वयलाई पक्राउ गरेको हो। पक्राउ परेका दुवै जनालाई प्रहरी हिरासतमा राखेर थप अनुसन्धान भैरहेको पर्साका प्रहरी प्रवत्तःा प्रहरी नायब उपरीक्षक निर्मल बुढाथोकीले जानकारी दिए।
"मोटरसाइकल चोरीमा हतियारधारी गिरोह संलग्न, नियन्त्रण गर्न विशेष अप्रेशन","विराटनगर : मोटरसाइकल चोरीमा संलग्न भएको आरोपमा सुनसरीको इटहरी उपमहानगरपालिका१२ खनारबाट प्रहरीले २ जनालाई गत बुधबार साँझ पक्राउ गर्यो। प्रदेश १०२०४३ प ६८९७ नम्बरको मोटरसाइकलसहित भोजपुरको टेम्केमैयुङ गाउँपालिका६ घर भइ इटहरी बस्दै आएका ३० वर्षीय मनोज भनिने सुजित मग्राती र इटहरी१० का १९ वर्षीय मुकेश कोइराला पक्राउ परेका हुन्। इलाका प्रहरी कार्यालय इटहरीका डीएसपी खगेन्द्रबहादुर खड्का नेतृत्वको टोलीले नियन्त्रणमा लिएर खानतलासी गर्दा मग्रातीको साथबाट एउटा अटोमेटिक पेस्तोल, म्यागजिन र ६ राउण्ड गोली बरामद भयो। पक्राउ परेकाको साथबाट लागूऔषध पनि बरामद भएको थियो। प्रहरीले लागूऔषध ब्राउन सुगर (खैरो हेरोइन) १ सय ५० मिलिग्राम, नाइट्रोसन ५ ट्याब्लेट तथा नाइट्रोसनजस्तो देखिने ४ वटा ट्याब्लेट फेला पारेको हो। इटहरी२ का जगदीश गिरीको घरबाट हराएको प्रदेश १०२०४६ प ३१२९ नम्बरको मोटरसाइकल चोरीमा पनि उनीहरू संलग्न रहेको प्रारम्भिक अनुसन्धानबाट खुलेको सुनसरी प्रहरी प्रमुख एसपी प्रभुप्रसाद ढकालले जानकारी दिए। उनका अनुसार मग्राती र कोइरालासँगै इटहरी११ का ३३ वर्षीय मणिकुमार राई मिलेर उक्त मोटरसाइकल गत मंगलबार चोरी गरेका हुन्। राईलाई पनि पक्राउ गरेको प्रहरीले मोटरसाइकल भने मोरङको सुन्दरहरैँचा नगरपालिका४ स्थित एउटा घरमा लुकाएर राखेको अवस्थामा बरामद गर्यो। पक्राउ परेकामध्ये मग्राती र कोइरालाविरुद्ध हातहतियार खरखजना र लागूऔषध ऐन तथा मोटरसाइकल चोरी कसूरमा मुद्दा चलाउन म्याद थप गरेर अनुसन्धान अघि बढाइएको एसपी ढकालको भनाइ छ। उनका अनुसार राईविरुद्ध भने मोटरसाइकल चोरी कसूरमा मुद्दा चलाउन अनुसन्धान भइरहेको छ। पक्राउ परेकामध्ये मग्राती कर्तव्य ज्यान मुद्दामा कैद सजाय भुक्तान गरेर छुटेका व्यक्ति हुन्। प्रहरीका अनुसार उनले २०६७ साल असोज २९ गते छिमेकी विशाल श्रेष्ठको हत्या गरेका थिए। उक्त घटनामा दोषी ठहर भएका मग्राती सजाय भुक्तान गरेर २०७७ फागुनमा सुनसरीको झुम्का कारागारबाट छुटेको प्रहरीले जनाएको छ। हत्याको सजाय भुक्तान गरेर छुटेपछि उनी अरु अपराधिक गतिविधिमा संलग्न भएको एसपी ढकाल बताउँछन्। जेल बसेर छुटेपछि अपराधिक गिरोह खडा गर्दै हतियार, लागूऔषध र मोटरसाइकल चोरीजस्ता अपराधमा संलग्न भएर नेतृत्वकर्ताको भूमिकामा मग्राती रहेको पाइयो,उनले भने। प्रहरीका अनुसार हतियार देखाएर विभिन्न ठाउँमा लुटपाट गरेको घटनामा उनीसमेतका व्यक्तिहरू संलग्न रहेको सूचना छ। थप विषय अनुसन्धानपछि प्रष्ट हुने जानकारी ढकालले दिए। मोटरसाइकल चोरीमा मुख्य भूमिका भने मग्रातीको देखिएको छ, उनले भने, गिरोहका अन्य सदस्यलाई खाने र बस्ने प्रबन्धसमेत उनैले मिलाउँदा रहेछन्।गिरोहले विभिन्न मितिमा अरु धेरै मोटरसाइकल चोरी गरेको पाइएकाले अनुसन्धानको दायरा थप फराकिलो पारिएको एसपी ढकालले बताए। गिरोहमा मग्राती, कोइराला र राईसँगै अन्य व्यक्तिहरू पनि संलग्न रहेको प्रहरीले जनाएको छ। मग्राती नेतृत्वको गिरोहका केही व्यक्ति फरार छन्। उनीहरूको खोजी जारी छ,प्रहरी स्रोतले भन्यो, फरार रहेकाहरू पक्राउ परेपछि अरुपनि विषय खुल्छ। विभिन्न कोणबाट अनुसन्धान भइरहेको छ। तर, यो घटनाबाट मोटरसाइकल चोरीमा लागूऔषधको धन्दा चलाउने हतियारधारी गिरोह संलग्न रहेको यकिन हुने प्रहरीका अधिकारी बताउँछन्। उनीहरूका अनुसार हतियारको प्रयोग गरेर गिरोहले मोटरसाइकल चोरी, लुटपाट, लागूऔषधको कारोबारलगायतका अपराध गर्ने गरेको पाइएको छ। मोटरसाइकल चोरी बढेपछि नियन्त्रणमा लिन टोली परिचालन गर्दै प्रदेश १ प्रहरी प्रमुख डीआईजी श्यामलाल ज्ञवालीले मोटरसाइकल चोरी नियन्त्रण विशेष अप्रेशनसञ्चालन गरेका छन्। मोटरसाइकल चोरी नियन्त्रणलाई केन्द्रित गरेर प्रहरी परिचालन गरिएको छ। ठाउँठाउँमा एम्बुस थाप्दा चोरीका मोटरसाइकल र चोरीमा संलग्न फेला परिरहेका छन्, उनले भने, गिरोहको साथबाट लागूऔषध र हतियारसमेत भेटिएको छ। विशेष अप्रेशनपछि सकारात्मक रिजल्ट प्राप्त भइरहेको छ। ज्ञवालीका अनुसार सवारी चोरी नियन्त्रण गर्न र यसको सञ्जाल भत्काउन विशेष कार्ययोजनाका साथ प्रहरी गम्भीर हिसाबले लागेको हो। नेपालभारत सीमा क्षेत्र र पहाडी इलाकालगायत सबै ठाउँमा कडाइ गर्दै सवारी चेकजाँचलाई तीव्र पारिएको उनको भनाइ छ। चोरीमा संलग्नले मोटरसाइकल भारत कि पहाडी जिल्लातिर लैजाने गरेका छन्। नियमित चेकजाँच नहुने र प्रहरीको उपस्थिति कमजोर भएको स्थानमा चोरीका मोटरसाइकल लैजाने गरेको पाइयो, डीआईजी ज्ञवाली भन्छन्, केहीले दुई नम्बरी धन्दामा प्रयोग गर्दा रहेछन्। उनका अनुसार पक्राउ पर्ने अवस्था आयो भने मोटरसाइकल छाडेर चोरीमा संलग्न फरार हुने गरेका छन्। चोरी गरेर भारतबाट ल्याएको एउटा ४ चक्के गाडी केही दिनअघि झापाबाट प्रहरीले नियन्त्रणमा लिएर भन्सार कार्यालयमा बुझाएको जानकारी ज्ञवालीले दिए। पछिल्लो समय प्रदेश १ मा मोटरसाइकल चोरीका घटना बढेका छन्। २ साताको अवधिमा मात्रै विभिन्न जिल्लाबाट ५६ वटा मोटरसाइकल चोरी भएका छन्। मोरङबाट ३१, सुनसरीबाट १३, झापाबाट ५, इलामबाट ३, उदयपुरबाट २ तथा धनकुटा र ओखलढुंगाबाट ११ वटा मोटरसाइकल चोरी भएको प्रदेश प्रहरी कार्यालय विराटनगरले जनाएको छ। यो अवधिमा चोरी भएका १४ वटा मोटरसाइकल प्रहरीले फेला पारेको छ। सबैभन्दा धेरै इलाममा ७ वटा चोरीका मोटरसाइकल भेटिएका छन्। सुनसरीबाट ३, मोरङबाट २ तथा उदयपुर र झापाबाट ११ वटा चोरीका मोटरसाइकल प्रहरीले फेला पारेको छ। २ साताभित्रमा मोटरसाइकल चोरीमा संलग्न ९ जना पुरुष पक्राउ परेका छन्। इलाम र सुनसरीबाट ३३, मोरङबाट २ तथा उदयपुरबाट १ जनालाई पक्राउ गरेर प्रहरीले अनुसन्धान गरिरहेको जानकारी डीआईजी ज्ञवालीले दिए।"
जरायो शिकार प्रकरण : प्रदेश सांसदसहित ४९ विरुद्ध मुद्दा,"सिमरा : पर्सा राष्ट्रिय निकुञ्जले पुस ४ गते निकुञ्ज क्षेत्रभित्र भएको जरायो शिकार प्रकरणमा ४९ जनाविरुद्ध मुद्दा दर्ता गरेको छ। झण्डै डेढ महिना लामो अनुसन्धानपछि निकुञ्जले वन्यजन्तु शिकार प्रकरणमा ४९ जना संलग्न देखिएको भन्दै उनीहरूविरुद्ध मुद्दा दर्ता गरेको हो। निकुञ्जले मुद्दा दर्ता गरेको ४९ जनाको सूचिमा दुई प्रदेशसभा सदस्यसमेत छन्। जसमा पर्सा ३(१) बाट निर्वाचित प्रमोद जयसवाल र काठमाडौं ५(२) बाट निर्वाचित श्यामबहादुर खड्का छन्। सखुवाप्रसौनी गाउँपालिकाका पूर्वअध्यक्ष प्रदीप जयसवालसहित प्रकाश केसी, संजिब शाही, सखुवा प्रसौनी १ का बिशाल सहनी, झापस दास थारु, नवराज बस्नेत, दामोदार अधिकारी, म्लाङदोङ तामाङ, सुलन मियाँ अंसारी र भोलाबहादुर पुन मगरविरुद्ध मुद्दा दर्ता गरिएको छ। फरार रहेका कुमार लामा, बिकास सहनी र उपेन्द्र यादवसहित पहिचान नखुलेका अन्य ३४ जनाविरुद्ध मुद्दा दर्ता भएको निकुञ्जका सूचना अधिकारी सुर्य खड्काले बताए । जयसवाल र खड्का, पूर्व गाँउपालिका अध्यक्ष जयसवाल, शाहीलाई राष्ट्रिय निकुञ्ज तथा वन्यजन्तु संरक्षण ऐन २०२९ को दफा २७ बमोजिम सजाय माग गरिएको छ। उक्त दफामा कसुर ठहरिने अपराध गर्ने व्यक्तिलाई सहयोग गर्ने मतियारले कसुरदारलाई दिइने सजायको आधा सजाय हुने व्यवस्था छ। यसैगरी, प्रकाश केसी, बिशाल सहनी, झापस दास थारु, नवराज बस्नेत, दामोदर अधिकारी, म्लाङदोङ तामाङ, सुलन मियाँ अंसारी र भोलाबहादुर पुन मगरलाई राष्ट्रिय निकुञ्ज तथा वन्यजन्तु संरक्षण ऐन २०२९ को दफा २६ (३) बमोजिम सजाय माग गरिएको छ। उक्त दफामा २० हजारदेखि ५० हजारसम्म जरिवाना र ६ महिनादेखि एक वर्षसम्म कैद सजाय हुने व्यवस्था छ।"
आगलागीबाट एक घर जल्यो,जोमसोम : मुस्ताङको थासाङ गाउँपालिका३ लेते कालोपानीको एक घरमा आगलागी भएको छ। आइतबार दिउँसो पौने ५ बजेको समय अचानक विद्युत सट हुँदा स्थानीय ढकबहादुर तुलाचनको दुई तले घरमा आगलागी भएको जिल्ला प्रहरी कार्यालय मुस्ताङले जनाएको छ। आगोले पूर्ण रूपमा क्षति भएको जिल्ला प्रहरी कार्यालय मुस्ताङका सूचना अधिकारी प्रहरी निरीक्षक राजकुमार तामाङले जानकारी दिए। तुलाचनको ढुंगा र माटोले बनेको दुई तले घर पूर्ण रूपमा क्षति भएको छ। आगलागीपछि सदरमुकाम जोमसोमबाट सुरक्षा निकायको टोली घटना स्थलमा पुगेर आगो नियन्त्रणमा लिने प्रयास गरिहेको प्रहरी निरीक्षक तामाङले जानकारी दिए। उनका अनुसार आगलागीबाट मानवीय क्षति भएको छैन। बेनीजोमसोम मुख्य सडकको दक्षिण पूर्वमा रहेको घरमा आगलागी भएको र सडक निर्माणमा प्रयोग गरिएको ट्यांकरले आगो नियन्त्रणमा लिने काम भइरहेको छ। थप विवरण आउँन बाँकी रहेको प्रहरीले बताएको छ।
"मौसममा पश्चिमी वायुको आंशिक प्रभाव, तराईमा बिहानैदेखि हुस्सु","काठमाडौं: आज देशभरको मौसममा आंशिकदेखि सामान्य बदली रहेको जल तथा मौसम पूर्वानुमान महाशाखाले जनाएको छ। महाशाखाका अनुसार नेपालमा हाल पश्चिमी वायुको आंशिक प्रभाव छ। जसका कारण पहाडी भूभागमा आंशिक बदली रही तराईका धेरै भूभागहरुमा हुस्सुकुहिरो लागेको छ। तीन दिने मौसम पूर्वानुमान जारी गर्दै महाशाखाले आज प्रदेश नं १ का पहाडी भूभागमा आंशिकदेखि सामान्य बदली तथा बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहने जनाएको छ। प्रदेश नं १ को हिमाली भूभागका एकदुई स्थानमा हल्का हिमपातको सम्भावना छ। यस्तो छ तीन दिनको मौसम पूर्वानुमान २०७९ माघ २२ गते (आइतबार) दिउँसोː प्रदेश नं १ का पहाडी भूभागमा आंशिक देखि सामान्य बदली तथा बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश नं १ को हिमाली भूभागका एकदुई स्थानमा हल्का हिमपातको सम्भावना छ। रातिː देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। २०७९ माघ २३ गते (सोमबार) दिउँसोː प्रदेश १ र गण्डकी प्रदेशका पहाडी भूभागमा आंशिक देखि सामान्य बदली, बागमती प्रदेश, कर्णाली प्रदेश र सुदूरपश्चिम प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश नं १ , गण्डकी प्रदेश र कर्णाली प्रदेशका उच्च पहाडी तथा हिमाली भूभागका थोरै स्थानहरूमा र बागमती प्रदेशका उच्च पहाडी तथा हिमाली भूभागका एकदूई स्थानमा हल्का हिमपातको सम्भावना छ। रातिː देशका पहाडी भूभागमा आंशिक देखि सामान्य बदली रही बाँकी भूभागमा आंशिक बदली देखि मौसम सामान्यतया सफा रहनेछ। प्रदेश नं १, गण्डकी प्रदेश र कर्णाली प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना छ। २०७९ माघ २४ गते (मंगलबार) दिउँसोː देशका पहाडी भूभागमा आंशिक देखि सामान्य बदली रही बाँकी भूभागमा आंशिक बदली देखि मौसम सामान्यतया सफा रहनेछ। प्रदेश नं १ , गण्डकी प्रदेश र कर्णाली प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना छ। रातिː देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश नं १, गण्डकी प्रदेश र कर्णाली प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना छ।"
१००० दरका ३३ बन्डल नक्कली नोटसहित दुई जना पक्राउ,काठमाडौं: नक्कली रुपैयाँसहित दुई जना पक्राउ परेका छन्। नेपाल प्रहरीको विशेष टोलीले लाहान नगरपालिका १०का २७ वर्षीय अरमान शेख र लाहान ९ का ३० वर्षका मोहम्मद ओसिमलाई पक्राउ गरेको हो। उनीहरूको साथबाट चार लाख ३६ हजार नक्कली रुपैयाँ बरामद गरेको प्रहरीले जनाएको छ। दुई जनाले एक हजार दरका ३३ बन्डल नोट बोकेको जिल्ला प्रहरी कार्यालय सिरहाले जनाएको छ। गोप्य सूचना पाएको प्रहरीको टोलीले सिरहाको लहानस्थित पशुपति माध्यमिक विद्यालयको अगाडिबाट उनीहरूलाई नक्कली नोटसहित पक्राउ गरेको हो। पक्राउ परेका उनीहरूलाई इलाका प्रहरी कार्यालय लाहानमा राखिएको छ।
सचेत हुने कि ?,"कतिलाई मन पर्ला गँगटो ? धेरैलाई मन नपर्न सक्छ। किनकि यसले टोक्यो भने भुतुक्कै पार्छ। यसरी गाडिन्छ कि छुट्कारा पाउनै सकस। त्यसैले यसको गतिविधि हामीलाई धेरै थाहा नहुन सक्छ। के तपाईं हामीले कुनै गँगटोलाई भुइँमा हिँडिरहँदा गहिरिएर अवलोकन गरेका छौं ? नहुन पनि सक्छ। याद नगरेको हुन सक्छ। खासमा गँगटो हिँड्दा यसको शरीर एकातर्फ झुक्छ। अर्को शब्दमा, यो सिधा भएर हिँड्न सक्दैन। यो कुरा संसारभरिकै गँगटोहरूको विषयमा सत्य हुन्छ। एक पटकको घटना हो कि एक आमा गँगटो एक नदीको किनारमा बसेकी थिई। उसको छोरा पनि नजिकै खेलिरहेको थियो। आमा उसलाई यताउता घुमेको देखेर प्रसन्न भइरहेकी थिई। अचानक आमाको ध्यान छोराको हिँडाइको टेढो गतिमा पयो। उसलाई एकातर्फ झुकेर हिँडेको आमाले देखिन्। त्यो बुझेपछि ऊ निकै चिन्तित भई। छटपटी भयो के गरौं के नगरौं। ऊ चाहन्थी कि उसको छोरा सिधा भएर हिँडोस्। छोरा ! सिधा भएर हिँड, एकातर्फ झुकेर होइन, आमाले छोरालाई भनिन्, सम्झाइन्। आमा ! तपाईं मलाई सिधा हिँडेर देखाउनुहोस्। म तपाईंको उदाहरणका आधारमा अनुसरण गर्नेछु, छोराले केहीबेर सोचेर उत्तर दियो। आमालाई लाग्यो, कुरो ठीकै हो। आफूले जे गयो आफूभन्दा सानाले ठूलोलाई हेरेर त्यही गर्ने हो। आमाले सीधा भएर हिँड्ने प्रयत्न निकै दिनसम्म गरी। आखिर किन सक्थी। अन्ततः ऊ सफल हुन सकिन। अतः उसलाई आफ्नो मूर्खताको अनुभव भयो। नैतिक शिक्षा ः उपदेशभन्दा उदाहरण नै उत्तम हुन्छ। कतिपय सन्दर्भमा जे छ त्यसलाई सही ठान्नुपर्छ र स्वीकार्नु पर्छ। व्यर्थ आलोचना पनि उचित हुँदैन।"
बाँदर आतंकले आजित गाउँले बस्ती छोड्दै,"भोजपुर: बाँदरको उपद्रो बढेपछि भोजपुरको तल्लो भेगका बस्ती खाली हुन थालेका छन्। बाँदरले बारीमा लगाएको अन्नबाली नष्ट पारेपछि स्थानीयबासी बस्ती छाड्न बाध्य भएका हुन्। बस्ती खाली भएपछि माथिल्लो भेगसम्म बाँदर आउन थालेका छन्। जिल्लाका अधिकांश क्षेत्रमा बाँदरको समस्या रहेको छ। रामप्रसादराई गाउँपालिका४ दलगाउँका स्थानीय बाँदरको आतङ्क बढेपछि बस्ती छाडेर हिँडेका छन्। बाँदरले बस्तीमा पसेर अन्नबाली खान थालेपछि कतिपय स्थानीय विस्थापितसमेत भएका हुन्। बाँदरले बस्तीमा पसेर दुःख दिन थालेपछि यहाँ दशभन्दा बढी घर स्थानीयले गाउँ नै छाडेका स्थानीयवासी टेकबहादुर तामाङले बताए। अन्नबाली जोगाउन समस्या भएपछि बाध्य भएर बस्ती छाड्नुपर्ने अवस्था आएको उनको भनाइ छ। 'बाँदरका कारण बस्ती नै खाली भएको छ', उनले भने, 'वर्षभरि खानका लागि लगाएको अन्नबाली छिनभरमा नष्ट पार्छ। बारीमा कटेरा बनाएर हेरचाह गर्दा पनि सम्भव हुँदैन।' १०१२ वर्षसम्म कमै मात्रामा बाँदर लाग्ने गरेको भए पनि पछिल्लो समय तल्लो भेगका मानिस अन्यत्र गएपछि गाउँभरि नै बाँदरको आतङ्क बढेको टेम्केमैयुङ६ कोटका स्थानीय इन्द्रबहादुर राईले बताए। बाँदरका कारण गाउँबस्तीमा बस्न नसक्ने अवस्था आएको उनको भनाइ छ। 'बाँदरले हामीलाई अति नै समस्यामा पारेको छ', उनले भने, 'बारीमा लगाएको हिउँदेबाली सम्पूर्ण नष्ट पारेको अवस्था छ। बाँदरले लगाएको बाली नष्ट पारेपछि यस वर्ष खेतमा गहुँ छरिन्, अन्नबाली जोगाउन अति नै समस्या छ।' बाँदर मकैको थाङ्ग्रा धानको कुनिउ, बगैँचाका फलफूलमा आउन थालेपछि स्थानीय समस्यामा परेका हुन्। स्थानीयले ससाना टहरा बनाएर अन्नबालीको हेरचाह गर्ने गरेका छन्। बाँदर हेरचाह गर्नका लागि परिवारका दुईदेखि तीन जनाको काम नै त्यही हुने गरेको स्थानीयको भनाइ छ। बाँदरलाई यन्त्रउपकरण पड्काएर तर्साउने गरे पनि पछिल्लो समयमा टेर्न छाडेको भोजपुर नगरपालिका५ का स्थानीय धनबहादुर थापाले जानकारी दिए। 'बाँदर धपाउने यन्त्र पड्काएर थर्साउँदा पहिलापहिला त भाग्थे', उनले भने, 'अहिले त धपाउँदा टेर्दैनन्। भगाउन पनि गाह्रो छ। दशदेखि पन्ध्र मिनेटमात्र बालीमा पस्न पाए भने सखाप नै पार्छन्। बाँदरले हैरान बनाएको छ।' बाँदर नियन्त्रणका लागि सरकारले उचित विकल्पको खोजी गर्नुपर्ने रामप्रसादराई गाउँपालिका४ दलगाउँका स्थानीय तीर्थबहादुर प्रधानले बताए। बाँदरको आतङ्क यसरी नै बढ्दै जाने हो भने अबको ८१० वर्षमा धेरै बस्ती खाली हुने प्रधानको भनाइ छ। उनले भने, 'बाँदर नियन्त्रणमा सरकारले उचित विकल्प ल्याउन आवश्यक छ।' बाँदरले अन्नबाली उत्पादनमा बाधा गरेपछि धेरै मानिसले आफ्नो खेतबारी बाँझो छाडेका छन्। 'बाँदरको उपद्रो बढ्दो छ', उनले भने, 'एक घण्टामात्र बालीमा पस्न पायो भने वर्षभरि खाने अन्न छिनभरमै खाइदिन्छ। बाँदर नियन्त्रण गर्न नसकेपछि खेतबारी बाँझो छाडेर किनेर खानुपर्ने अवस्था छ। गाउँबस्ती नै आतङ्कित बनेको छ।' बाँदर आतङ्कका कारण धेरै स्थानीय गाउँ छाड्न बाध्य रहेको टेम्केमैयुङ गाउँपालिका६ कोटका वडाध्यक्ष सूर्यप्रसाद नेपालले बताए। यहाँका २० भन्दा बढी घर परिवार बाँदरका कारण विस्थापित भएको वडाध्यक्ष नेपालको भनाइ छ। 'मेरो वडामा बाँदरको अत्यन्तै धेरै समस्या छ', वडाध्यक्ष नेपालले भने, 'यहाँको मुख्य समस्या नै बाँदर बनेको छ। नियन्त्रण गर्न धेरै उपाय लगाइयो। दिनानुदिन बाँदरको सङ्ख्या बढ्दो छ। बाँदरले धेरै दुःख दिएपछि स्थानीयवासीले बस्ती नै छाडेको अवस्था छ।' बाँदरको व्यवस्थापनका लागि राज्यले उचित खालको कार्यक्रम ल्याउनुपर्ने वडाध्यक्ष नेपालको भनाइ छ। स्थानीयस्तरबाट मात्र गरिएको कोसिसले बाँदरको व्यवस्थापन गर्न नसकिने उनले बताए। 'धेरै किसानको मुख्य समस्या नै बाँदर बनेको अवस्था छ', उनले भने, 'स्थानीयस्तरबाट नियन्त्रण सम्भव छैन। दैनिकजसो स्थानीयको गुनासो आउँछ। बाँदरले बस्ती उजाड बनाएको अवस्था छ। उर्वरभूमि बाँझो बसेका छन्। राज्यले उचित विकल्पको खोजी गर्न आवश्यक छ।' बाँदरको कारण जिल्लाका अधिकांश भूभागका स्थानीयले समस्या भोग्दै आएका छन्। धेरै समस्या हुने ठाउँमा वैकल्पिक बाली लगाउँदासमेत दुःख दिने स्थानीयको भनाइ छ। बाँदरले बास्तिम, दलगाउँ, मानेभञ्याङ, कोट, गोगने, लेखर्क, बोखिम, धोद्लेखानीलगायत ठाउँमा बढी मात्रामा दुःख दिने गरेको छ। रासस"
क्यान्सरविरुद्ध साइकल जागरण,"काठमाडौं : सरुवा रोग नभए पनि पछिल्लो समय क्यान्सरका बिरामी बढ्दैछन्। यो रोगको नाम सुन्ने बित्तिकै अझै पनि समाजमा भय र त्रास छ। तर, विज्ञ भन्छन् यो रोग लाग्दैमा डराउनु पर्दैन। बेलैमा उपचार गरे निको हुन्छ। त्यसैले लागेपछि उपचार गर्नुभन्दा लाग्नै नदिनेतर्फ ध्यान दिन विज्ञ सुझाव दिन्छन्। क्यान्सरका बिरामी थपिँदै जानुमा अस्वस्थ मानवीय जीवन शैली, वातावरण प्रदूषण र मदिराजन्य पदार्थको सेवनलाई लिइन्छ। त्यसैले स्वास्थ्य जीवन जिउने, व्यायाम गर्ने, मद्यपान र धूमपानको सेवन नगर्ने हो भने क्यान्सर रोकथाम गर्न सकिने चिकित्सकको सुझाव छ। यसलाई नै मध्यनजर गर्दै अन्नपूर्ण मिडिया नेटवर्कले हरेक वर्ष (४ फेब्रुअरी) अर्थात् (क्यान्सर डे) का दिन क्यान्सरविरुद्ध जनचेतना फैलाउन साइकल र्यालीको आयोजना गर्ने गरेको छ। यस वर्ष पनि विभिन्न प्रतिष्ठित व्यक्तिसहित नागरिकको सहभागितामा शनिबार उपत्यकामा साइकल र्यालीको आयोजना भयो। अन्नपूर्ण पोस्ट् राइड फर लाइफ२०२३ नारासहित शनिबार बिहान आयोजना गरिएको र्यालीमा १ हजार ५ सय सहभागी थिए। प्रतिनिधिसभाकी उपसभामुख इन्दिरा राना मगर, अन्नपूर्ण मिडिया नेटवर्कका अध्यक्ष क्याप्टेन रामेवर थापा, पूर्वमन्त्री राजकिशोर यादव र माइती नेपालकी अध्यक्ष अनुराधा कोइरालाले कार्यक्रमको संयुक्त रूपमा उद्घाटन गरेका थिए। अन्नपूर्ण पोस्ट्को कार्यालय रहेको कर्पोरेट टावर तीनकुनेबाट सुरु भएको साइकल र्याली गौशाला, चाबहिल, नारायणगोपाल चोक, बसुन्धरा, गोंगबु, बालाजुचोक, सोह्रखुट्टे, अमृत साइन्स कलेज, ठमेल चोक (गा हल), कान्तिपथ, जमल, भद्रकाली, सुन्धारा, त्रिपुरेश्वर, थापाथली, माइतीघर मण्डला, बिजुली बजार पुल, यूएनपार्क, महादेवस्थान मन्दिर अगाडिको पुल, तीनकुने पुल हुँदै पुनः कर्पोरेट टावरमा आएर समापन भएको थियो। साइकलको प्रयोगले धुलोधुँवा र प्रदूषण घटाउने, शारीरिक स्फुर्ति बढाउने र शरीरलाई पनि व्यायाम पुग्ने र्यालीका सहभागीहरूको प्रतिक्रिया थियो। उपसभामुख इन्दिरा राना मगरले साइकल सवारीले स्वास्थ्य तथा स्फुर्त रहन मद्दत गर्ने बताइन्। साइकल र्यालीको उद्घाटनका क्रममा उनले बाँचुञ्जेल स्वस्थ र बलियो बन्न साइकल चलाउनु आवश्यक रहेको बताइन्। साइकल मेरो साथी हो। जीवनका योजना पनि साइकल चढेकै बेलामा गर्छु, मगरले भनिन्, विगतका वर्षमा सहभागीका रूपमा अन्नपूर्ण साइकल र्यालीमा उपस्थित हुन्थेँ। म भाग्यमानी छु, यो वर्ष प्रमुख अतिथि नै बन्ने अवसर पाएँ। आफूसँग सम्पत्तिका रूपमा साइकल नै रहेको उपसभामुख रानाले बताइन्। भनिन् काठमाडौंमा मेरो घर छैन। तर, २ वटा साइकल छ। साइकल चलाउँदै आफूले जीवन जिउने कला सिकेको उनको जिकिर थियो। साइकल चलाउँदा खाल्डाखुल्डीबाट जोगिइन्छ। साइकल चलाउँदै मैले जीवनका उकालाओरालालगायत अवरोध हटाउन सिकेँ, उनले भनिन्। उनले साइकल चढेरै पाल्पा, चितवन आदि ठाउँ तथा जेलमा बालबालिका भेट्न पनि जाने गरेको बताइन्। ५३ वर्षको उमेरमा मलाई १६ वर्षको जस्तो अनुभूत हुन्छ। साइकलले स्वस्थ तथा स्फुर्त रहन मलाई मद्दत गरेको छ, मगरले थपिन्, बाँचुञ्जेल स्वस्थ र बलियो बन्न साइकल चलाउनु आवश्यक छ। अन्नपूर्ण पोस्ट्का प्रधान सम्पादक अखण्ड भण्डारीले क्यान्सर नसर्ने रोग भए पनि संसारमा सरुवाभन्दा घातक र संक्रामक भएर विश्वव्यापीकरण भइरहेको बताए। नेपालमा प्रत्येक वर्ष ३० हजार र विश्वमा २ करोड नयाँ क्यान्सर रोगी थपिने गरेको छ, प्रधान सम्पादक भण्डारीले भने, यही गम्भीर विषयमा जनचेतना फैलाउन हामीले गरेका वर्ष साइकल र्याली आयोजना गर्दै आएका छौं। र्यालीले आमसर्वसाधारणमा क्यान्सरबारे जनचेतना जगाउन सहयोग गर्ने भण्डारीको भनाइ थियो। अन्नपूर्ण मिडिया नेटवर्कका अध्यक्ष क्याप्टेन रामेवर थापाको अध्यक्षतामा भएको कार्यक्रममा पूर्वमन्त्री राजकिशोर यादव, सशस्त्र प्रहरी महानिरीक्षक राजु अर्याल, नेपाली सेनाका सहायक रथि कृष्णप्रसाद भण्डारी, माइती नेपालकी अध्यक्ष अनुराधा कोइराला, कवि डा विप्लव ढकाललगायतको सहभागिता थियो। साइकल र्यालीमा सहभागीलाई विशेष कार्यक्रमका बीच विभिन्न पुरस्कार पनि प्रदान गरिएको थियो। र्यालीमा सहभागी १ हजार ५ सय जनाबीच लक्की ड्र गराइएको थियो। विजेताहरूलाई विभिन्न पुरस्कार वितरण गरिएको थियो। लक्की ड्र मार्फत गोसाइँकुण्ड राउन्ड ट्रिप सुजित लामाले जितेका छन््। जसअन्तर्गत सिम्रिक हेलिकप्टरबाट एक जोडीले गोसाइँकुण्डको राउन्ड हवाई ट्रिप प्राप्त गर्नेछ। त्यस्तै अनिल सिग्देलले चन्द्रागिरि हिलमा वान नाइट स्टे सुविधा पाउने भएका छन््। जसअन्तर्गत एक जोडीले चन्द्रागिरि हिलमा डिनरसहितको एक रात बास बस्ने सुविधा पाउने छन््। पन्चबाइकले साइकलङ ज्याकेटसहितका सामग्री १० जनालाई वितरण गरेको छ। साइकलङ सामग्री प्राप्त गर्नेमा मञ्जु शाक्य, राजेन्द्र बज्रचार्य, सपना बज्रचार्य, रामेश्वर घिमिरे, सन्तोषमनि वैद्य, सुजेश महर्जन, दीपक बज्राचार्य, रवि मानन्धर, पेम्बा छिरिङ लामा छन््। त्यस्तै फुडमाडुले १० जनालाई खानाको प्याकेज उपलब्ध गराएको थियो। यो सेवा पाउनेमा जीवेश श्रेष्ठ, सुरज खड्का, रञ्जित बोगटी, रामचन्द्र जिसी, सचिन श्रेष्ठ, नितिज राजभण्डारी, अभिषेक श्रेष्ठ, सम्साद आलम, शेखर ताम्राकार, जनक तिवारी छन््। त्यस्तै राजेश महर्जन, अमु राजभण्डारी, लक्ष्मण डंगोलले अन्नपूर्ण एक्सप्रेस दैनिक पत्रिका निःशुल्क पढ्न पाउने अवसर प्राप्त गरेका छन्् भने देवराज केसी, नारायणकुमार श्रेष्ठ र मुकेशकुमार साहले भने अन्नपूर्ण दैनिक पत्रिका एक वर्षका लागि प्राप्त गर्ने छन््। विजेतालाई अन्नपूर्ण मिडिया नेटवर्कका निर्देशक सचन थापा, प्रधानसम्पादक अखण्ड भण्डारी, डेपुटी जेनेरल म्यानेजर विकास श्रेष्ठ, अन्नपूर्ण पोस्ट्का पोलिटिकल ब्युरो चिफ नरेन्द्र साउद, फाइनान्स प्रमुख सुनील पौडेललगायतले पुरस्कार वितरण गरेका थिए।"
बालविवाह रोक्न धर्मगुरुलाई अभिमुखीकरण,"दाङ: बालविवाह न्यूनीकरण गर्न दाङमा धर्मगुरुलाई अभिमुखीकरण दिन थालिएको छ। तुलसीपुर उपमहानगरपालिकाका महिला, बालबालिका तथा सामाजिक विकास शाखाले बालविवाह न्यूनीकरणका लागि धर्मगुरु, पुजारी, थारू समुदायका महतवाहरूलाई अभिमुखीकरण प्रदान गर्न थालेको हो। यस्ता कार्यक्रम १९ वटै वडामा सञ्चालन हुने जनाइएको छ। उपमहानगरपालिकाका १० वटामा धर्मगुरुलाई सचेत पारिने तथा अन्य वडामा र्याली गरिनेछ। 'बालविवाह न्यूनीकरण हुनसकेको छैन', सहायक महिला विकास निरीक्षक पुष्पा शर्माले भनिन्, 'त्यसैले हामीले यो अभियान चलाउने गरेका छौँ।' विवाह गराउने भनेको धर्मगुरु, पुजारी, थारू समुदायका महतवाहरूले नै रहेको भन्दै उमेर नपुगी आउने विवाहलाई रोक्नुपर्ने भन्दै सचेत बनाएको उनले बताइन्। विवाह गरेर आउने जोडीको नागरिकता हेरेरमात्रै आवश्यक कार्य गर्दा बालविवाह रोकिने भन्दै यसमा धर्मगुरुहरूकै बढी हात हुने उनको भनाइ छ। तुलसीपुरको काकिला मन्दिर र कृष्ण मन्दिरमा नागरिकता हेरेर विवाह गर्ने निर्णय नै भएको भन्दै सबै मन्दिर तथा गाउँघरमा गरिने विवाहमा पनि पण्डितहरूले नागरिकता हेर्ने गर्नुपर्ने बाल अधिकारकर्मी नवराज लामिछानेले बताए। उनले भने, 'बालविवाह गराएमा पण्डितलाई पनि मुद्दा चल्छ, त्यसैले सचेत हुनुपर्छ। पण्डितहरू सचेत भए बालविवाह धेरै न्यून हुन्छ।' सम्बन्धित वडाको सहआयोजना तथा युनिसेफको समन्वयमा कार्यक्रम भइरहेको उनले बताए। तुलसीपुरका चारवटा वडा बालमैत्री वडा घोषणा भइसकेका छन्।"
जसले जिते चिट्ठामा ८२ करोड,"दुबई : सिरहाको गोलबजार१२ का रञ्जितकुमार पाल सात वर्षअघि एक रेमिट कम्पनीको प्रतिनिधि भएर कतार पुगेका थिए। उनी भाग्यमा त्यति धेरै विश्वास गर्दैनन्। तर, जितिहालिन्छ कि भनेर १५ महिनादेखि चिट्ठा किन्न थाले। उनले अन्ततः २३ मिलियन दिराम अर्थात् ८२ करोड रुपैयाँबराबरको चिट्ठा जितेको हो। पाल अरब इमिरेट्स (यूएई)को आबुधाबीस्थित बिग टिकटको राफल लक्की ड्रअन्तर्गत २ सय ४८ औं विजेता बनेका हुन्। बिग टिकटका प्रतिनिधिबाट चिट्ठा परेको खबर सुनेर आफू निकै खुसी भएको पालले बताए। उनी कतारकै सनैयास्थित एक मनी एक्सचेन्जमा कार्यरत छन्। म ड्युटीमा थिएँ। काम गर्दै बिग टिकटको प्रत्यक्ष प्रसारण हेरिरहेको थिएँ। त्यही बेला एक जना ग्राहक आए। म काममा व्यस्त भएँ, उनले भने, त्यही बेला मैले २३ मिलियन दिराम जितेछु। बिग टिकट कम्पनीले पनि फोन गरेछ। मैले त थाहा नै पाइनँ। पछि फेरि फोन आयो। साथीहरूले पनि सुनाए। हर्षको सीमा छैन। उनले २० जनासँग मिलेर संयुक्त रूपमा लक्की ड्रको २३२९३६ नम्बरको टिकट अनलाइनमार्फत जनवरी १६ मा खरिद गरेका थिए। उनका साथीमध्ये अलगअलग कम्पनीमा काम गर्ने सात नेपाली अनि अन्य भारतीय र श्रीलंकाली छन्। भाग्यमा त धेरै विश्वास गर्दिनँ। तापनि, जितिहालिन्छ कि भनेर १५ महिनादेखि लगभग लगातार बिग टिकट किन्ने गरेको थिएँ। साथीहरूसँग मिलेर पैसा उठाइ टिकट खरिद गरेका थियौं। रञ्जितकुमार पाल, चिट्ठा विजेता हामीले यसपटक तीनवटा टिकट किनेका थियौं। दुईवटा किन्दा एउटा फ्रीमा पायौं, उनले भने, जितेको पैसा सबै जना मिलेर बाँड्ने हो। पैसा कानुनी तवरले नेपाल नै पठाउने हो। अलिक पछि नेपालमै केही गर्ने योजना बनाउँछु। अहिले के गर्ने भनेर केही सोच्न सकिरहेको छैन। ठूलो धनराशिको चिट्ठा जिते पनि आफूले अहिले गरिरहेको कामलाई निरन्तरता दिने उनले बताए। उनका अनुसार एउटा टिकटको ५ सय दिराम पर्छ। भाग्यमा त धेरै विश्वास गर्दिनँ। तापनि जितिहालिन्छ कि भनेर चिट्ठा किन्ने गरेको छु, उनले भने, १५ महिनादेखि लगभग लगातार बिग टिकट किन्ने गरेको थिएँ। १५ २० जना साथीसँग मिली पैसा उठाएर टिकट खरिद गर्ने गरेका थियौं। घरमा उनका बुवा, आमासहित १० र पाँच वर्षका २ छोरा छन्। परिवारका सदस्य सबै जना दंग रहेको उनले सुनाए। अहिले नै घर फर्कने योजना नबनाएको उनको भनाइ छ। पहिले पैसा हातमा आओस अनि बिस्तारै योजना बनाउनुपर्ला, पालले भने, अरू एकदुई वर्ष कतारमै बस्छु। बिग टिकट यूएईको अबुधाबीमा मासिक रूपमा खोलिने चिट्ठा हो। जहाँ हरेक महिनाको ३ तारिखमा विद्युतीय माध्यमबाट विजेता छनोट गरी घोषणा गरिन्छ। यसअघि पनि दुबईमा खोलिने महजुज चिट्ठामा गुल्मीका भरत बिकले १० मिलियन दिराम अर्थात् ३५ करोड रुपैयाँ जितेका थिए।"
नेपाल राष्ट्र बैंकका संस्थापक गभर्नर राणाको निधन,काठमाडौं: नेपाल राष्ट्र बैंकका पहिलो गभर्नर हिमालयशम्शेर राणाको निधन भएको छ। थापाथलीस्थित नर्भिक अस्पतालमा उपचारका क्रममा आज बिहान साढे ६ बजे राणाको निधन भएको हो। ९५ वर्षीय राणा निमोनिय संक्रमण भएपछि अस्पताल भर्ना भएका थिए। लामो समयदेखि स्वासप्रश्वासको समस्या झेल्दै आएका राणा उपचारका लागि केही दिनअघि नर्भिक अस्पताल भर्ना भएका थिए। नेपाल राष्ट्र बैंकका संस्थापक राणा नेपालको पहिलो अर्थसचिवसमेत हुन्। पछिल्लो समय उनी नागरिक समाजको अगुवाका साथै आमनिर्वाचन पर्यवेक्षक समितिका संस्थापकका रूपमा क्रियाशील थिए। १४ वर्षमा मेट्रिक पास गरेका उनी राष्ट्र बैंकको गभर्नरको नियुक्ति हुँदा २९ वर्ष पुगेका थिए। उनले सन् १९६२ देखि १९८६ सम्म संयुक्त राष्ट्र विकास कार्यक्रमअन्तर्गत विभिन्न देशमा आवासीय प्रतिनिधिका रूपमा काम गरेका थिए। राणाको आजै पशुपति आर्यघाटमा दाहसंस्कार गरिने छ। उनका दुई छोरा र दुई छोरी छन्।
