शीर्षक,विवरण
"नवलपरासीमा ट्याक्टर दुर्घटना हुँदा एक जनाको मृत्यु, २ घाइते",काठमाडौं : नवलपरासी बर्दघाट सुस्ता पश्चिमको बर्दघाट नगरपालिका१६ सित्तलबस्तीमा आइतबार ट्याक्टर दुर्घटना हुँदा एक जनाको मृत्यु भएको छ। दुई जना घाइते भएका छन्। मृत्यु हुनेमा ट्याक्टरमा सवार स्थानीय ३० वर्षीय खुमबहादुर मल्ल ठकुरी रहेका छन्। गम्भीर घाइते भएका ठकुरीको उपचारका क्रममा सामुदायिक अस्पताल चिसापानीमा मृत्यु भएको हो। घाइते भएका दुईजनाको सोही अस्पतालमा उपचार भइरहेको छ। लु ४ त ९१ ०३ नम्बरको ट्याक्टर आज बिहान साढे ११ बजे दुर्घटना भएको हो। ट्याक्टरसहित चालकलाई इलाका प्रहरी कार्यालय बर्दघाटले नियन्त्रणमा लिएको छ।
बैंक तथा वित्तीय संस्थाको औसत ब्याजदर अन्तर घटाइयो,"काठमाडौं : नेपाल राष्ट्र बैंकले चालु आर्थिक वर्षको मौद्रिक नीतिको पहिलो त्रैमासिक समीक्षा गर्दै बैंक तथा वित्तीय संस्थाको औसत ब्याजदर अन्तरको सीमा घटाएको छ। राष्ट्र बैंकको आइतबार साँझ बसेको सञ्चालक समितिको बैठकले वाणिज्य बैंकहरूको औसत ब्याजदर अन्तर चार दशमलव चार प्रतिशतबाट चार प्रतिशत तथा विकास बैंक र वित्त कम्पनीको औसत ब्याजदर पाँच प्रतिशतबाट चार दशमलव छ प्रतिशत कायम गर्ने निर्णय गरेको हो। यसबाट बैंक तथा वित्तीय संस्थाले कर्जाको ब्याजदर तय गर्दा लिने प्रिमियम दर घट्न गई कर्जाको ब्याजदरमा समेत सन्तुलन आउने राष्ट्र बैंकले जनाएको छ। त्यस्तै, कृषि क्षेत्रसँग सम्बन्धित पब्लिक लिमिटेड कम्पनीहरूले दोस्रो बजारमा जारी गरेको ऋणपत्रमा बैंक तथा वित्तीय संस्थाले गरेको लगानीलाई राष्ट्र बैंकले उक्त क्षेत्रमा न्यूनतम कर्जा लगानी गर्नुपर्ने गरी तोकिएको सीमामा गणना गर्न पाउने व्यवस्था मौद्रिक नीतिको समीक्षाबाट गरिएको छ। बैंक तथा वित्तीय संस्थाको तोकिएको कर्जानिक्षेप अनुपात नपुगेमा उनीहरूलाई लाग्ने जरिवाना तरलता जोखिममा समेत आधारित हुने गरी पुनरावलोकन गर्ने राष्ट्र बैंकले जनाएको छ। त्यस्तै चालुपुँजी कर्जासम्बन्धी मार्गदर्शनलाई संशोधन गर्नका लागि पनि राष्ट्र बैंक लचक देखिएको छ। मार्गदर्शन पुनरावलोकनका लागि माग गरिएका सुझावसमेत हेरेर राष्ट्र बैंकले संशोधनको प्रक्रिया थाल्ने प्रवक्ता डा गुणाकर भट्टले बताए। बैंक तथा वित्तीय संस्थाले तोकिएको क्षेत्रमा कर्जा प्रवाह नगरेमा २०८० असार मसान्तसम्मका आधारमा २०८० पुसदेखि हर्जना गणना गर्ने व्यवस्था मिलाइने पनि राष्ट्र बैंकले जनाएको छ। लघुवित्त वित्तीय संस्थाले आगामी माघदेखि आधार दर मासिक रूपमा प्रकाशन गर्नुपर्ने व्यवस्था पनि मौद्रिक नीतिको त्रैमासिक समिक्षाबाट गरिएको छ।"
"क्रोएसियाको शानदार जितमा क्रमारिचको दुई गोल, क्यानडा बाहिरियो","दोहा: एन्ड्रेज क्रमारिचको दुई गोलप्रेरित क्रोएसियाले कतारमा जारी विश्वकपको समूह एफमा आइतबार क्यानडालाई ४१ गोलको नतिजामा पराजित गरेको छ। खलिफा अन्तर्राष्ट्रिय रंगशालामा भएको खेलको दोस्रो मिनेटमै क्यानडाले अल्फोन्सो डेभिसले गरेको गोलसँगै अग्रता लिएको थियो। यद्यपि, त्यो अग्रता जोगाउन नसक्दा पराजित हुनुपर्यो। पहिलो हाफको खेलसकिन ८ मिनेट बाँकी रहँदा क्रमारिचले गरेको गोलसँगै साविक उपविजेता क्रोएसियाले बराबरी गरेको थियो। मध्यान्तर हुन एक मिनेट बाँकी रहँदा मार्को लिभायाले गरेको गोलसँगै क्रोएसियाले अग्रता २१ मा पुर्याएको थियो। दोस्रो हाफमा थप आक्रामक शैलीमा उत्रिएको क्रोएसियाका लागि ७०औं मिनेटमा क्रमारिचले व्यक्तिगत दोस्रो गोल गर्दै अग्रता ३१ मा लम्ब्याएका थिए। इन्जुरी समयमा सब्स्टिच्युट खेलाडी लोभ्रो मायरले गोल गर्दै ४१ को जित सुनिश्चित गरे। पहिलो खेलमा मोरक्कोसँग गोलरहित बराबरीमा रोकिएको क्रोएसिया नकआउट चरण प्रवेश नजिक पुगेको छ। पहिलो खेलमा बेल्जियमसँग पराजित भएको क्यानडा भने समूह चरणबाटै बाहिरिएको छ।"
जर्मनी र स्पेनको बराबरी,दोहा : कतारमा जारी फिफा विश्वकपको समूह ईअन्तर्गत आइतबार राति भएको खेलमा जर्मनी र स्पेनले ११ गोलको बराबरी खेलेका छन्। अल बायट रंगशालामा भएको खेलको पहिलो हाफ गोलरहित बराबरीमा सकिएको थियो। दोस्रो हाफमा सब्स्टिच्युट फरवार्ड अल्भारो मोराटाले गोल गर्दै स्पेनलाई अग्रता दिलाएका थिए। जोर्डी अल्बाले बायाँतर्फबाट दिएको क्रसमा जर्मन डिफेन्डरलाई बिट् गर्दै मोराटाले उत्कृष्ट गोल गरेका थिए। स्पेनविरुद्ध पछाडी परेसँगै आक्रामक बनेको जर्मनीका लागि ८३औं मिनेटमा सब्स्टिच्युट फरवार्ड निक्लास फुल्कर्ग उत्कृष्ट गोल गरेका थिए। युवा मिडफिल्डर जमल मुसियालले दिएको पासमा पेनाल्टी एरिया भित्रबाट गरेको प्रहारमा स्पेनिस गोलकिपर युनई सिमोन निरिह बनेका थिए। पहिलो खेलमा कोस्टारिकालाई ७० ले पराजित गरेको स्पेनले बराबरीसँगै चार अंक जोडेको छ। पहिलो खेलमा जापानसँग २१ को अप्रत्यासित हार बेहोरेको जर्मनीले एक अंक बटुलेको छ। समूह चरणको अन्तिम खेलमा स्पनेले जापान र जर्मनीले कोस्टारिकासँग खेल्ने छ। कोस्टारिका र जापान दुवैको तीनतीन अंक छ।
"शृङ्खलाबद्ध रूपमा मोटरसाइकल चोरी, एक जना पक्राउ",काठमाडौं : काठमाडौं उपत्यकामा शृङ्खलाबद्ध रुपमा मोटरसाइकल चोरी हुने गरेको तथ्य प्रहरीले फेला पारेको छ। एकै व्यक्तिले पटकपटक मोटरसाइकल चोरी गरी बिक्री गर्ने गरेको काठमाडौं उपत्यका अपराध अनुसन्धान कार्यालयको टोलीले पत्ता लगाएको हो। खोजी अभियानमा संलग्न प्रहरी टोलीले मोटरसाइकल चोरी गर्ने व्यक्तिलाई मोटरसाइकलसहित पक्राउ गरेको कार्यालयका प्रहरी उपरीक्षक कृष्णप्रसाद कोइरालाले जानकारी दिए। उनका अनुसार विभिन्न स्थानमा पार्किङ गरी राखिएका मोटरसाइकलहरु चोरी हुने गरेको सूचनाका आधारमा अनुसन्धानका लागि खटिएको टोलीले भक्तपुरको राधेराधेबाट एकजनालाई पक्राउ पनि गरेको छ। उक्त स्थानको एक पक्राउ पर्नेमा सुपरमार्केटको पार्किङस्थलबाट चोरीको मोटरसाइकलसहित सुर्खेत घर भएका भूपेन्द्रबहादुर बुढा मगर रहेका छन्। उनले यसअघि त्रिभुवन अन्तर्राष्ट्रिय विमानस्थलको पार्किङ क्षेत्रबाट तीन थान मोटरसाइकल चोरी गरेको अनुसन्धानबाट खुलेको छ। तीनैवटा मोटरसाइकलसमेत प्रहरीले बरामद गरेको छ। उनले अन्य विभिन्न क्षेत्रबाट पनि मोटरसाइकल चोरी गरेको आशङ्का रहेकाले थप अनुसन्धान जारी रहेको प्रहरी उपरीक्षक कोइरालाले जानकारी दिए।
इन्डोनेसियामा भूकम्पमा परी मृत्यु हुनेको संख्या ३२१ पुग्यो,इन्डोनेसिया : इन्डोनेसियाको जाभा टापुमा यस हप्ता गएको भूकम्पमा परी मृत्यु हुनेको सङ्ख्या ३२१ पुगेको छ। उद्धारकर्ताहरूले आइतबार थप शव फेला पारेको राष्ट्रिय प्रकोप न्यूनीकरण निकायले जनाएको छ। जाभाको सिआनजुर सहरमा सोमबार ५६ म्याग्निच्युडको भूकम्प गएको थियो। अधिकांश पीडितहरू भवनहरू भत्किँदा र आसपासमा पहिरो खस्दा मारिएका हुन्। अझै २४ जना हराइरहेका छन्। प्रकोप न्यूनीकरण एजेन्सीका अनुसार पछिल्लो समय तीन शव फेला परेसँगै आजसम्म मृत्यु हुनेको संख्या ३२१ पुगेको हो। भुकम्पमा फसेका ११ जना अझै बेपत्ता छन्। उद्धारकर्ताहरूले खोजी तथा उद्धार कार्यलाई तीव्रता दिने बताएका छन्। भूकम्पले ६२ हजारभन्दा बढी घरमा क्षति पुगेको र ७३ हजारभन्दा बढी मानिसलाई विस्थापित गरेको छ।
नुवाकोटमा समानुपातिकमा कांग्रेस पहिलो,"नुवाकोट : नुवाकोटमा समानुपातिकतर्फ नेपाली कांग्रेसले सबैभन्दा धेरै मत पाएको छ। प्रतिनिधिसभाको समानुपातिकतर्फ कांग्रेसले ३५ हजार ८३६ मत पाएको छ। नेकपा एमालेले ३१ हजार ५१५ मत पाएको छ। एमालेले पाएको मत कांग्रेसको भन्दा चारहजार तीनसय २१ मत कम हो। सत्तारूढ दलमध्येको नेकपा माओवादी केन्द्रले २५ हजार ५६१ मत पाएको छ। राष्ट्रिय स्वतन्त्र पार्टीले १६ हजार २८३, राप्रपाले आठ हजार ४५३ र नेकपा एकीकृत समाजवादीले ९५८ मत पाएको जिल्ला निर्वाचन कार्यालयले जनाएको छ। प्रतिनिधिसभाको प्रत्यक्षतर्फ नुवाकोट १ मा सत्तारूढ गठबन्धनका माओवादी केन्द्रका हितबहादुर तामाङ र नुवाकोट २ मा कांग्रेसका अर्जुननरसिंह केसी विजयी भएका थिए। प्रदेशसभातर्फको समानुपातिकतर्फ पनि नुवाकोटमा कांग्रेस नै पहिलो भएको छ। कांग्रेसले ३६ हजार ३३७ मत पाएको कार्यालयले जनाएको छ। नेकपा एमालले ३६ हजार दुई सय ८५ मत पाएर दोस्रो भएको छ। माओवादी केन्द्रले २९ हजार ६९२ मत पाएको छ। राप्रपाले १० हजार १७३ मत र नेकपा एकिकृत समाजवादीले एक हजार ५३८ मत पाएको छ।"
मोटरसाइकल दुर्घटना हुँदा एकको मुत्यु,काठमाडौं : तेह्रथुममा भएको मोटरसाइकल दुर्घटनामा परी एक युवकको मृत्यु भएको छ। फेदाप गाउँपालिका२ ओयाक्जुङका ४२ वर्षीय चन्द्रबहादुर लिम्बूको मृत्यु भएको जिल्ला प्रहरी कार्यालय तेह्रथुमका प्रवक्ता छिपिन्जो भोटेले जानकारी दिए। सदरमुकाम म्याङ्लुङबाट ओयाक्जुङ फर्किने क्रममा को२१प ४२२८ नंको मोटरसाइकल दुर्घटना परेको थियो। म्याङलुङस्थित दशगते उद्यानमा मोटरसाइकल अनियन्त्रित भई सडकको पिलरमा ठोक्किएपछि घाइते भएका लिम्बूको उपचारका लागि धरान लाने क्रममा बाटोमै मृत्यु भएको प्रहरीले जनाएको छ।
सुन्तलाबाट लाखौं आम्दानी,"पोखरा: वैदेशिक रोजगारबाट फर्केर देशमै केही गर्नु पछ भनेर सुन्तला खेतीमा लागेका पोखरा २१ दोपरेका किसान खिमलाल सुवेदी (नारायण) ले सुन्तला खेतीबाट वर्षेनी लाखौं रुपैयाँ आम्दानी गर्दै आएका छन् । भारतको केरालामा दुई वर्ष मरिचको खेती गर्ने ठाउँमा काम गरेपछि मेहनत गरे खेतीकिसानीबाटै राम्रो आम्दानी हुने अनुभब लिएर देश फर्केर २०४२ साल देखि व्यवसायीक सुन्तला खेती सुरु गरेका सुवेदीले सुन्तलाबाटै राम्रो आम्दानी लिदै आएको सुनाए । १३ रोपनी जमिनमा २ सय १५ सुन्तलाका बगैचामा यतिबेला सुन्तला बोटले नै धान्न नसक्ने गरी फलेका छन् । अहिले सम्मकै धेरै यसै वर्ष फलेकोले कति रुखका हाँखा नै सुन्तला धान्न नसकेर भाँचिएपछि टेको दिएको उनले सुनाए । सुन्तलाबाटै भएको आम्दानीले दुई छोरा र दुई छोरी पढाएर अहिले आफै गरिखाने बनाएको पनि उनले बताए । सुन्तला खेतीबाट २०७३ सालमा १९ टन उत्पादन हुँदा १४ लाख रुपैयाँ आम्दानी भएको उनले सुनाए । त्यसै वर्ष उत्कृष्ट किसान पुरस्कार स्वरुप सुबेदीले राष्ट्रपति पुरस्कार समेत पाएका थिए । त्यसपछिका वर्षहरुमा सिटस ग्रिनिङका कारण सुन्तलाको बोट टुप्पाबाट सुक्दै जाने समस्याका कारण बोट मर्न थालेपछि उत्पादन कम हुँदै गएको उनले बताए । हजुबुवाको पालै देखि घरमा खानकालागि सुन्तला रोपिएको थियो । यसैलाई मेहनत गरेर व्यावसायिक रुपमा खेती गरेको अवस्थामा रोगले बोट मर्न थाले पछि चिन्तित सुवेदी यस वर्ष अहिले सम्कै धेरै सुन्तला फलेपछि भने उत्साहित छन् । यस वर्ष अहिले सम्मकै धेरै २५ टन भन्दा धेरै नै सुन्तला आप्नो बगैचामा रहेको उनले सुनाए । यो हिसाबले १६ लाख सम्म आम्दानी हुने उनको विश्वास छ । सुन्तला बिक्री भएर ठेकेदारले पैसा भुक्तानी नगर्दा सम्म यती नै आम्दानी भयो भन्न भने नसकिने उनले बताए । किसानको साझा समस्या हुन यि उनले भने । किसानले समयमै मल नपाउने, खेती किसानीकालागि आवश्यक नयाँ प्रविधि र ज्ञान नपाउनु देशै भरिका किसानहरुको साझा समस्या रहेको पनि उनले सुनाए । देशमै केही गर्न सकिन्छ भनेर मेहनत गर्ने किसानलाई पनि यस्ता समस्याले दुखी बनाउने गरको उनले बताए । सुवेदीले घरमै आउने ग्राहकलाई पनि सुन्तला बिक्री गर्दै आएका छन् । धेरै लग्नेलाई घरबाटै ८० रुपैयाँ र थोरै लग्नेलाई किलोको १०० रुपैयाँमा बिक्री गर्ने गरेको उनले सुनाए । मसिना समेत मिलाई लग्नेलाई ५० देखि ६० रुपैयाँमा दिने गरेको सुवेदीले बताए । सुन्तलाको बगैचामा पोखरा २१ दोपरेका किसान खिमलाल सुवेदी (नारायण) । तीन वर्ष सम्म असिनाले गर्दा उत्पादन राम्रो भएन । यस वर्ष असिना पनि नपेरकोले सुन्तला उत्पादन राम्रो भएको पोखरा महानगरपालिका कृषि महाशाखा प्रमुख मनहर कडरियाले बताए । सुन्तला बगैचा व्यवस्थापन अभियानको रुपमा लगातार ४ वर्ष सम्म प्रति बोट सयको दरले किसानलाई महानगरपालिकाले सहयोग गरेको पनि उनले बताए । यो सपोट २० हजार सुन्तला फल्ने बोटलाई सहयोग गरेको उनले सुनाए । त्यो हिसाबले ४ वर्षमा यो कार्यक्रम अन्तर्गत ६० लाख सहयोग गरेको बताए । यो कार्यक्रमले सुन्तलाकोबोट स्वस्थ राख्न र फल लाउन सहयोग गरेको उनले सुनाए । पोखरा २१ को फेदीपाटन, मासपाटन, पोखरेलथोक, दोपरे क्षेत्रमा सुन्तला राम्रो हुन्छ । यसै गरी वडा नम्बर २२ को खाल्से सुन्तलाको पकेट क्षेत्र हुन् । पोखरामा ३० हजार सुन्तलाको बाट उत्पादनशिल अवस्थाका छन् । १५० हेक्टरमा सुन्तला उत्पादनशिल अवस्थामा रहेको छ । २०३५०४० साल सम्म पोखराको बजार क्षेत्र हेम्जा, मासबार, मालेपाटन बाटुलेचौर, लामाचोरमा लगायतका क्षेत्रमा पनि राम्रो सुन्तला खेती हुन्थ्यो । मास्ठाना, भरतपोखरी लगायतका क्षेत्रमा पनि राम्रो उत्पादन हुन्थ्यो । ५० को दर्शकमा बजारको क्षेत्रमा सुन्तलाका बगान मरेको र ७० को दर्शकमा मास्ठाना, भरतपोखरी लगायतका क्षेत्रमा मासिदै गएको कडरियाले बताए । दक्षिण तर्फ फर्केका सुक्का क्षेत्र र कम उचाईका क्षेत्रका सुन्तलाको बोट मरेको उनले बताए । सिट्स ग्रिनिङका कारण सुन्तला रास भएकोले बोटको आयु लम्ब्याउने र नयाँ क्षेत्र बिस्तार गर्ने तर्फ लाग्नु पर्ने अवस्था रहेको उनले बताए । आर्थिक वर्ष २०७६०७७ मा पोखरा महानगरपालिका क्षेत्रमा क्रिस्ती, निर्मलपोखरी, खाल्से, भरतपोखरी र अन्य केही स्थानमा भएको सुन्तला उत्पादनबाट ५ करोग ४० लाख बराबरको सुन्तला बिक्री भएको पोखरा महानगरपालिका कृषि महाशाखाको प्रमुख कडरियाले बताए । यस वर्ष ७ करोड बराबरको उत्पादन हुने आकलन गरको सुनाए ।"
"अब कसको सरकार, प्रधानमन्त्री को ?","काठमाडौं : प्रतिनिधिसभा निर्वाचनको केही सिटको परिणाम आउन बाँकी छ। पछिल्लो मत परिणामअनुसार १५५ निर्वाचन क्षेत्रको नतिजा सार्वजनिक भएको छ भने १० क्षेत्रको परिणाम आउन बाँकी छ। प्रारम्भिक नतिजाअुनसार ५३ निर्वाचन क्षेत्रमा कांग्रेस विजयी भएको छ। सुनसरी४, धनुषा ४ र उदयपुर१ मा कांग्रेसले अग्रता लिइरहेको छ। त्यस्तै नेकपा एमालेले ४१ निर्वाचन क्षेत्रमा विजयी हुँदै दोस्रो स्थानमा छ। सुनसरी३ मा एमालेले अग्रता लिइरहेको छ। दोलखा, बाजुरा र स्याङ्जाको मतगणना हुन बाँकी छ। मतपरिणाम आउने क्रम जारी रहँदा सरकार गठन प्रक्रिया र अब बन्ने सरकारको नेतृत्व कसले गर्छ भन्ने चर्चा राजनीतिक वृत्तमा व्याप्त छ। अवको प्रधानमन्त्री को? शेरबहादुर देउवा, पुष्पकमल दाहाल कि केपी शर्मा ओली? आम जनता यही प्रश्नमा रुमलिरहेका छन्। यसको एकीन उत्तर अहिले कुनै राजनीतिक दलसँग छैन। सरसर्ती हेर्दा गठबन्धन दलहरुबाट नेपाली कांग्रेसले सरकारको नेतृत्व गर्ने र शेरबहादुर देउवा नै प्रधानमन्त्री बन्ने देखिन्छ। तर सरकार गठनका अन्य विकल्पका बारेमा आन्तरिक चलखेल सुरु भइसकेको छ। वर्तमान सत्ता गठन्धनले दाहाललाई अहिले नै प्रधानमन्त्री बनाउने सम्भावना न्यून छ। तर सत्ता गठबन्धनमाथि भूराजनीतिको छायाँ पर्यो भने सुरुमै दाहाल प्रधानमन्त्री बन्ने सम्भावना रहन्छ नै। सरकार गठन र भावी प्रधानमन्त्रीको विषयलाई लिएर राजनीतिक दलका शीर्ष नेताले औपचारिकअनौपचारिक वार्ता र भेटघाटलाई तीव्र पारेका छन्। झापामा रहेका केपी शर्मा ओली पनि काठमाडौं आइपुगेका छन्। सत्ता फेरबदल गर्न सकिन्छ कि भनेर ओली आन्तरिक कसरतमा जुटेका छन्। तर गठबन्धनका नेताहरूले नेपाली कांग्रेसले नै सरकारको नेतृत्व गर्ने रट लगाइरहेका छन्। सरकारका गृहमन्त्री बालकृष्ण खाणले आइतबार त्यही कुराको संकेत दिन्छ। नेकपा माओवादी केन्द्रका अध्यक्ष दाहाल र प्रधानमन्त्री देउवाबीच शनिबार भएको द्विपक्षीय सम्वादमा समेत वर्तमान सत्ता गठबन्धनकै सरकार बनाउने विषयमा लगभग सहमति जुटेको उनीहरू निकट नेताहरूले दाबी गरेका छन्। सिट संख्या पुगे वर्तमान सत्ता गठबन्धनलाई निरन्तरता दिन शीर्ष नेताहरूलाई सहज देखिन्छ। दुई चार सिट नपुगे साना दललाई तानतुन गर्ने पक्षमा छन् देउवा र प्रचण्ड। त्यसको मेसो मिलाउन प्रचण्डले जेल जीवन विताइरहेका नागरिक उन्मुक्ति पार्टीका संरक्षकसमेत रहेका रेशम चौधरीलाई डिल्लीबजार कारागारमा पुगेर सरकार गठनमा सघाउन प्रस्ताव गरे। चौधरीले पार्टीमा छलफल गरेरमात्र प्रतिक्रिया दिने प्रचण्डलाई जवाफ दिएको स्रोतले बताएको छ। नेकपा माओवादी केन्द्र तेस्रो सानो दलमा खुम्चिएको छ। सो पार्टीका अध्यक्ष दाहाल सुरुमै सत्ता गठबन्धनका तर्फबाट प्रधानमन्त्री बन्न सकिन्छ कि भन्ने पक्षमा छैनन्। किनकि दाहाललाई अंकगणितले समेत पछि पारेको छ। तर आफू प्रधानमन्त्री बन्ने सन्दर्भमा दाहालले ट्रयाक टु छलफललाई खुला राखेका छन्। दाहाललाई प्रधानमन्त्री बनाउन या त एमाले अध्यक्ष ओलीले प्रस्ताव गर्नुपर्यो या त वर्तमान सत्ता गठबन्धनले। वर्तमान सत्ता गठन्धनले दाहाललाई अहिले नै प्रधानमन्त्री बनाउने सम्भावना न्यून छ। तर सत्ता गठबन्धनमाथि भूराजनीतिको छायाँ पर्यो भने सुरुमै दाहाल प्रधानमन्त्री बन्ने सम्भावना रहन्छ नै। गणितीय हिसाबले सत्ता गठबन्धन दलहरु नै सरकार गठनका लागि बहुमततिर उन्मुख भइरहेका छन्। तर नेपालको राजनीतिमा विगतमा अंकगणितको मात्र हिसाब भएको देखिँदैन। भूराजनीतिक छायाँ र त्यसका प्रभावहरू पनि विगतमा अर्थपूर्ण देखिएका थिए। अर्को विषय रह्यो एमालेको भूमिका। एमाले पनि दाहाललाई सजिलै प्रधानमन्त्री बनाउने पक्षमा देखिँदैन। विगतका तिक्तता र अविश्वासले पनि ओलीदाहालको समीकरण बन्न सजिलो छैन। पाँच वर्ष सत्ता बाहिर बस्नुभन्दा दाहाललाई प्रधानमन्त्री बनाएर राष्ट्रपति, सभामुख, मुख्यमन्त्रीलगायतमा 'पावर सेयरिङ' गरेर कम्युनिस्टहरूबीच सहकार्य गर्नुपर्छ भन्ने एकथरी एमालेको बुझाइ छ। फेरि पनि माथि भनेजस्तै एमालेमाओवादी गठबन्धनमा भूराजनीतिक छाँया पर्यो भनेचाहिँ प्रचण्ड वा केपी ओलीमध्ये जोपनि प्रधानमन्त्री बन्नसक्ने सम्भावना रहन्छ नै। प्रत्यक्षतर्फ नेकपा एमाले ४२, माओवादी केन्द्र १७, नेकपा एकीकृत समाजवादी १०, राष्ट्रिय स्वतन्त्र पार्टी ७ स्थानमा विजयी भएको छ। जारी मतगणना भएका निर्वाचन क्षेत्रमा माओवादी र समाजवादीले अग्रता लिएको छैन। प्रत्यक्षतर्फ जनता समाजवादी पार्टी ६ सिटमा निर्वाचित भएको छ। जसपा सुनसरी१ मा अगाडि छ। त्यस्तै राप्रपाले ६, लोकतान्त्रिक समाजवादी पार्टीले ४ सिट, नागरिक उन्मुक्ती पार्टीले ३ सिट जितेको छ भने स्वतन्त्रतर्फ ५, जनमत पार्टीले १ स्थान जितेको छ। नेपाल मजदुर किसान पार्टी र राष्ट्रिय जनमोर्चाले ११ स्थान जितेका छन्। यी क्षेत्रहरूको अन्तिम परीणाम घोषणा भइसकेको छ। त्यस्तै समानुपातिकतर्फको हिसाब अझै बाँकी नै छ। समानुपातिकतर्फ खसेको कूल १ करोड ९ लाख मतमध्ये यो समाचार तयार पार्दासम्म ८८ लाख ६ हजार ५ सय ६९ गणना भएको छ। जसमा एमाले अग्रस्थानमा छ भने कांग्रेस दोस्रो र माओवादी केन्द्र तेस्रो स्थानमा छ। गठबन्धनको बहुमत हुनेमा ढुक्क कांग्रेस सभापति देउवा र माओवादी अध्यक्ष दाहालको मुख्य चासो पहिलो चरणमा प्रधानमन्त्री को बन्ने र राज्यशक्तिका कार्यकारी अंगहरुको बाँडफाँट कसरी गर्ने भन्नेमा केन्द्रित रहेको नेताहरूको दाबी छ। यता एमाले अध्यक्ष ओली पर्ख र हेर को अवस्थामा छन्। समानुपातिक र प्रत्यक्षतर्फको मत विश्लेषण गर्दा कांग्रेस, एमाले, माओवादी, राष्ट्रिय स्वतन्त्र पार्टी, राप्रपा र जसपा राष्ट्रिय दल बन्नेछन्। वर्तमान गठबन्धनमा नेपाली कांग्रेस, माओवादी केन्द्र, नेकपा एकीकृत समाजवादी र राष्ट्रिय जनमोर्चा रहेका छन्। लोकतान्त्रिक समाजवादी पार्टीले कांग्रेससँग तालमेल गरेको छ। सत्ता गठबन्धनमा रहेको नेकपा एकीकृत समाजवादीलाई थ्रेस होल्ड' कटाउन हम्मेहम्मे परिरहेको छ। 'थ्रेसहोल्ड' ल्याउन कम्तिमा २ लाख ९० हजार मत ल्याउनुपर्ने देखिन्छ। अब झण्डै २५ लाख मतगणना हुन बाँकी रहँदा समाजवादीको २ लाख ३६ हजार ७५४ पुगेको छ। अझै ५५ हजार बढी मत ल्याउन समाजवादीले कसरत गरिरहेको छ। स्याङ्जा, बाजुरा र दोलखाको मतगणनाको अन्तिम परिणाम आउन केही समय लाग्ने देखिन्छ। बहुमतसहितको सरकार बन्न १३८ मत चाहिन्छ। मत विश्लेषण गर्दा हालको सत्ता गठबन्धन बहुमतउन्मुख देखिन्छ। गठबन्धनको बहुमत हुनेमा ढुक्क कांग्रेस सभापति देउवा र माओवादी अध्यक्ष दाहालको मुख्य चासो पहिलो चरणमा प्रधानमन्त्री को बन्ने र राज्यशक्तिका कार्यकारी अंगहरुको बाँडफाँट कसरी गर्ने भन्नेमा केन्द्रित रहेको नेताहरूको दाबी छ। यता एमाले अध्यक्ष ओली पर्ख र हेर को अवस्थामा छन्। यस्तो छ सरकार बनाउने प्रावधान? नेपालको संविधानको धारा ७६ मा राष्ट्रपतिले प्रतिनिधिसभामा बहुमत प्राप्त संसदीय दलको नेतालाई प्रधानमन्त्रीमा नियुक्त गर्ने र निजको अध्यक्षतामा मन्त्रिपरिषद्को गठन हुने प्रावधान छ। प्रतिनिधिसभामा प्रत्यक्ष १६५ र समानुपातिक ११० सहित २७५ सिट रहेको छ। सरकार गठनका लागि कम्तिमा १३८ सिट चाहिन्छ। सोही धाराको उपधारा (२) मा कुनै पनि दलको स्पष्ट बहुमत नरहेका अवस्थामा प्रतिनिधिसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत प्राप्त गर्नसक्ने प्रतिनिधिसभाका सदस्यलाई राष्ट्रपतिले प्रधानमन्त्रीमा नियुक्त गर्ने व्यवस्था छ। उपधारा (३) मा प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुनसक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्य भएको दलको संसदीय दलको नेतालाई प्रधानमन्त्री नियुक्त गर्ने व्यवस्था छ। उपधारा (४) मा उपधारा (२) वा (३) बमोजिम नियुक्त प्रधानमन्त्रीले त्यसरी नियुक्त भएको मितिले ३० दिनभित्र प्रतिनिधिसभाबाट विश्वासको मत प्राप्त गर्नुपर्नेछ। उपधारा (५)मा उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधिसभामा विश्वासको मत प्राप्त गर्नसक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्ने व्यवस्था छ। उपधारा (६)मा उपधारा (५) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्नुपर्नेछ। त्यस्तै उपधारा (७)मा उपधारा (५) बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधिसभा विघटन गरी छ महिनाभित्र अर्को प्रतिनिधिसभाको निर्वाचन सम्पन्न हुनेगरी निर्वाचनको मिति तोक्नेछ। उपधारा (८)मा संविधानबमोजिम भएको प्रतिनिधिसभाको निर्वाचनको अन्तिम परिणाम घोषणा भएको वा प्रधानमन्त्रीको पद रिक्त भएको मितिले ३५ दिनभित्र प्रधानमन्त्री नियुक्तिसम्बन्धी प्रक्रिया सम्पन्न गर्नुपर्ने प्रावधान छ।"
नवनिर्वाचित महतोलाई ११० किलोको मालाले स्वागत,गौशाला (महोत्तरी) : प्रतिनिधिसभा सदस्यमा निर्वाचित नेकपा एमालेका लक्ष्मी महतोलाई गाउँवासीले ११० किलोको मालाले स्वागत गरेका छन्। आइतबार विजयी घोषित भएपछि हर्षबढाई कार्यक्रममा सहभागी भएका उनलाई स्थानीयले ११० किलोको माला लगाएर स्वागत गरे। इमली बजारस्थित हनुमान मन्दिरमा दर्शन गर्ने क्रममा महतोलाई निगौलवासीले सम्मान गरेका हुन्। बिहानैदेखि सुरु भएको विजयी जुलुश निगौलमा गई सम्पन्न भएको हो। सतारूढ ५ दलीय गठबन्धनका साझा उम्मेदवार गिरिराजमणि पोखरेललाई पराजित गरी महतो प्रतिनिधिसभा सदस्य पदमा निर्वाचित भएका हुन्। २०७४ सालको निर्वाचनमा तत्कालीन नेकपा एमाले माओवादी केन्द्र (बाम गठबन्धन)का उम्मेदवार पोखरेलसँग महतो पराजित भएका थिए। सो समयमा नेता पोखरेलले २३ हजार ७७६ मत ल्याएर निर्वाचित भएका थिए भने नेता महतोले १९ हजार ४९२ मत प्राप्त गरेका थिए।
लघु बीमा व्यवसाय सञ्चालन गर्न सात कम्पनी छनोट,"काठमाडौं : नेपाल बीमा प्राधिकरणले लघु बीमा व्यवसाय सञ्चालन गर्न सात कम्पनीको प्रस्ताव छनोट गरेको छ। प्राधिकरणले आज सार्वजनिक गरेको सूचनाअनुसार लघु जीवन बीमा व्यवसाय गर्नका लागि तीन वटा र लघु निर्जीवन बीमा व्यवसाय गर्नका लागि चार कम्पनीको प्रस्ताव छनोट गरिएको छ। प्राधिकरणले गत भदौ १० गते ३५ दिने सूचना जार्दै लघु बीमा व्यवसाय गर्न चाहने कम्पनीहरुबाट प्रस्ताव माग गरेको थियो। प्रस्ताव आह्वान गरिएको म्यादभित्र दर्ता हुन आएका प्रस्तावहरुमध्ये प्राधिकरणको मूल्याङ्कनबाट सात कम्पनीलाई छनोट गरिएको हो। लघु जीवन बीमा व्यवसाय गर्नका लागि प्रस्ताव छनोट भएका कम्पनीमा मोरङको बिराटनगर७ मा मुख्य कार्यालय रहेको गार्डियन माइक्रोलाइफ इन्स्योरेन्स लिमिटेड, सुर्खेतको वीरेन्द्रनगरमा प्रधान कार्यालय रहेको क्रेस्ट माइक्रोलाइफ इन्स्योरेन्स लिमिटेड र कास्कीको पोखरामा प्रधान कार्यालय रहेको लिबर्टी माइक्रो लाइफ इन्स्योरेन्स रहेका छन्। लघु निर्जीवन बीमा व्यवसायतर्फ रुपन्देहीको बुटवल२ मा प्रधान कार्यालय रहेको ट्रस्ट माइक्रो इन्स्योरेन्स लिमिटेड, चितवनको भरतपुर१ मा प्रधान कार्यालय रहेको नेपाल माइक्रो इन्स्योरेन्स कम्पनी लिमिटेड, धनुषाको जनकपुरधाममा प्रधान कार्यालय रहेको स्टार माइक्रोफाइनान्स इन्स्योरेन्स कम्पनी लिमिटेड र कैलालीको धनगढी३ मा प्रधान कार्यालय रहेको प्रोटेक्टिभ माइक्रो इन्स्योरेन्स लिमिटेडको प्रस्ताव छनोट गरिएको छ।"
बेल्जियम र मोरक्कोको पहिलो हाफ गोलविहीन,दोहा: इन्जुरी समयमा मोरक्कोका हाकिम जिएचको गोल रद्द भएपछि विश्वकपको समूह एफअन्तर्गत बेल्जियमविरुद्धको पहिलो हाफ गोलरहित बराबरीमा सकिएको छ। अल थुमामा रंगशालामा जारी खेलको पहिलो हाफको इन्जुरी समयमा जिएचले गरेको गोल अफसाइडका कारण रद्द भएको थियो। समूह चरणको पहिलो खेलमा बेल्जियमले क्यानडालाई १० गोलको नतिजामा पराजित गरेका थियो। पहिलो खेलमा क्रोएसियासँग गोलरहित बराबरीमा अल्झिएको मोरक्को आजको खेल जित्नै पर्ने दबाबमा छ। आइतबार नै भएको समूह ईको खेलमा जापान कोस्टारिकासँग १० गोलको नतिजामा पराजित भएको थियो।
'एमाले नेतृत्वमा सरकार बनाउने पहल थाल्नुपर्छ' (भिडियो वार्ता),काठमाडौं: मतपरिणाम अन्तिम चरणमा पुगेसँगै सरकारको समीकरणबारे दलहरूबीच छलफल हुन थालेको छ । दलहरूले सत्ता समीकरणको विषयलाई लिएर औपचारिक र अनौपचारिक पहल पनि थालेका छन् । सिट संख्यामा दोस्रो हुने देखिएको एमालेले कांग्रेस बाहेकका शक्ति मिलाउने तयारी थालेको छ भने कांग्रेस वर्तमान गठबन्धनलाई नै अघि बढाउने तयारीसहित लागेको छ। एमाले उपाध्यक्ष युवराज ज्ञवाली फेरि पनि सरकारको नेतृत्व कांग्रेसलाई सुम्पिनु देशलाई घात हुने तर्क गर्छन् । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै ज्ञवालीले मतपरिणामले कसैको पनि बहमुत नभएकाले अस्थिरता र विदेशी चलखेललाई अबको पाँच वर्ष संस्थागत गर्ने खतरा रहेको बताए । ज्ञवालीसँगको कुराकानी हेर्नुहोस् ।
सांसद बने पाल्पाका ठाकुर गैरे,"तानसेन: ठाकुरप्रसाद गैरे नेपालको राष्ट्रिय राजनीतिका चर्चा कमाएका पाल्पाली हुन । देशको राष्ट्रिय राजनीतिमा स्प्रष्ट बक्ता, विभिन्न आन्दोलनमा अग्रपङतीमा रही नेतृत्वदायी भुमिका निर्वाह गर्दै आएका गैरे अहिले पाल्पा क्षेत्र नं २ को प्रतिनिधि सभा सदस्यमा जनताबाट अनुमोदित भएका छन । ५४ वर्षको उमेरका उनी नयाँ जोश र उत्साहका साथ संसद प्रवेश गर्दै छन । गैरेले एक वर्ष अघिका आफ्नै सहकर्मी नेकपा एकीकृत समाजवादीका सोमप्रसाद पाण्डेलाई ३ हजार ९६६ मतले पराजित गर्दै संसदीय यात्रा सुरु गरेका हुन् ।"
सुनसरी ४ मा पुनः मतगणना गर्न सञ्चारमन्त्री ज्ञानेन्द्रबहादुर कार्कीको माग,काठमाडौं : सुनसरी क्षेत्र नम्बर ४ मा नेपाली कांग्रेसका उम्मेदवार तथा सञ्चारमन्त्री ज्ञानेन्द्रबहादुर कार्कीले पुनः मतगणनाको माग गरेका छन्। शनिबार दिउँसोदेखि रोकिएको मतगणना आइतबार सर्वदलीय बैठक आयोजना गरेर सुरु गर्ने भनिए पनि सर्वदलीय बैठकमा कुनै सहमति जुट्न नसकेपछि पुनः मत गणनाको माग गर्दै कार्कीले आज निर्वाचन आयोगमा निवेदन दिएका हुन्। सुनसरी४ मा मतगणनाका क्रममा गणनामा बसेका निर्वाचन आयोगकका कर्मचारीले नेकपा (एमाले) उम्मेदवार जगदीशप्रसाद कुसियैतको मतमा छ सय छ मत बढी थपिएपछि विवाद भएको थियो। निर्वाचन अधिकृतले आयोगमा पठाएको छ सय छ मत सार्वजनिक गर्दा एक हजार दुई सय १२ मत भएपछि कांग्रेसले आपत्ति जनाएको थियो। यसरी थप देखिएको ६०६ मतमा आफूले गल्ती गरेको भन्दै आयोगले त्यो मत हटाउने र गणना सुरु गर्ने प्रस्ताव गरेको थियो। कांग्रेसका कार्कीले त्यो प्रस्ताव अस्वीकार गर्दै सुरुदेखि नै मतगणना गर्नुपर्ने माग गरेका हुन्। मतगणना रोकिँदासम्म कार्कीले २३ हजार चार सय ३९ र एमालेका कुसियैतले २३ हजार तीन सय ४१ मत पाएका छन्।
तीन जिल्लाको मतगणनाबारे छिट्टै निर्णय हुने प्रवक्ता शर्माको भनाइ,"काठमाडौं : निर्वाचन आयोगले यही मङ्सिर ४ मा मतदान सम्पन्न भएका दोलखा, बाजुरा र स्याङ्जामा मतगणनाका विषयमा छिट्टै निर्णय लिने जानकारी दिएको छ। आयोगले तीन जिल्लामा अध्ययनका लागि टोली पठाएको र टोलीले अध्ययन प्रतिवेदन बुझाएपछि निर्णय लिएर अघि बढ्ने बताएको हो। 'दोलखा, बाजुरा र स्याङ्जाको हकमा आयोगले छिट्टै निर्णय गर्छ, त्यसका लागि केही आवश्यक प्रक्रिया पूरा गर्नुपर्छ', आयोगका प्रवक्ता शालिग्राम शर्मा पौडेलले भने, 'यी क्षेत्रमा अध्ययनका लागि आयोगले टोली खटाएको छ, टोलीको प्रतिवेदनपछि आयोगले निर्णय गर्छ।' दोखला र स्याङ्जामा राजनीतिक दलबीचको विवादका कारण मतगणना सुरु हुन सकेको छैन भने बाजुराको बूढीनन्दा नगरपालिका५ मा शनिबार पुनःमतदान भए पनि राजनीतिक दलबीच विवाद कायमै रहँदा मतगणना सुरु हुन नसकेको हो। आयोगका अनुसार हालसम्म प्रतिनिधिसभा सदस्यका लागि १६५ क्षेत्रमध्ये १५७ क्षेत्रको नतिजा आइसकेको छ। यी तीन निर्वाचन क्षेत्रबाहेक पाँच क्षेत्रमा भने मतगणना जारी छ।"
ठूलो आवाज निकाल्ने १२ वटा मोटरसाइकललाई १० हजार जरिवाना,काठमाडौं : ठूलो आवाज निकाल्ने १२ वटा मोटरसाइकललाई ट्राफिक प्रहरीले १० हजार जरिवाना गरेको छ। नियन्त्रणमा लिएका ठूलो आवाज निकाल्ने २९ ओटा मोटरसाइकलमध्ये १२ वटालाई नगद जरिवाना र बाँकीलाई कारवाहीका लागि वातावरण विभाग पठाइएको काठमाडौँ उपत्यका ट्राफिक प्रहरी कार्यालयले जनाएको छ। वातावरण विभागद्वारा परीक्षण गर्दा मापदण्डभन्दा बढी आवाज निकालेको पाइएकाले जरिवाना गराइएको हो । १७ ओटा मोटरसाइकलबारे विभागबाट आवश्यक अनुसन्धान भइरहेको छ । ठुलो आवाज निकाली सवारी साधन चलाउँदा ध्वनि प्रदूषण हुनुका साथै मानवीय स्वास्थ्यमा समेत नकारात्मक असर पर्ने भएकाले त्यस्ता सवारीसाधन चलाउन नहुने कार्यालयका प्रवक्ता एवं प्रहरी वरिष्ठ उपरीक्षक राजेन्द्र प्रसाद भट्टले बताए।
नवनिर्वाचित रिजाललाई समर्थकले चाँदीको मुकुट लगाएर दिए बधाई,वीरगन्ज : पर्सामा चुनावमा विजयी भएकालाई समर्थकले खुशीयालीमा चाँदीको मुकुट पहिर्याएर बधाई र सम्मान गर्ने प्रचलन यसपालि पनि देखिएको छ। पर्सा क्षेत्र नम्बर ४ मा नेपाली कांग्रेसबाट निर्वाचित रमेश रिजाललाई आइतबार एक समर्थकले चाँदीको मुकुट लगाएर बधाई दिनुका साथै सम्मान गरेका छन्। निर्वाचित भएपछि मतदातालाई धन्यवाद ज्ञापन गर्न आइतबार साँझ धोबिनि गाउँपालिका३ हरिहरपुरमा पुगेका रिजाललाई धोबिनी गाउँपालिकाकी उपाध्यक्ष मन्जु देवीले चाँदीको मुकुट पहिर्याएर बधाई दिनुका साथै सम्मान गरेकी कांग्रेसका क्षेत्रीय सचिव बिलष्टर अहमदले बताए। गाउँपालिका उपाध्यक्ष मन्जु देवी कांग्रेस नेतृ पनि हुन्। यसअघि पर्सामै गत स्थानीय तहको निर्वाचनमा वीरगन्ज महानगरपालिकाको मेयरमा निर्वाचित राजेशमान सिंहलाई पनि निवर्तमान सांसद प्रदीप यादवले बधाई दिने क्रममा चाँदीको मुकुट लगाई दिएका थिए। त्यसअघि २०७४ को निर्वाचनमा पर्सा क्षेत्र नम्बर १ मा प्रतिनिधिसभा सदस्यमा निर्वाचित प्रदीप यादवलाई पनि विजय जुलुशका क्रममा वीरगन्ज महानगरपालिका१५ मा उनका समर्थकले चाँदीको मुकुट लगाई दिएर बधाई दिँदै सम्मान गरेका थिए।
स्रोत नखुलेको करिब १४ लाख रुपैयाँ नगदसहित भारतीय नागरिक पक्राउ,काठमाडौं : नेपाल प्रहरीले स्रोत नखुलेको १३ लाख ८९ हजार रुपैयाँ नगदसहित भारतीय नागरिकलाई पक्राउ गरेको छ। त्रिभुवन अन्तर्राष्ट्रिय विमानस्थलको आन्तरिक टर्मिनलमा खटिएको प्रहरीको टोलीले आज बुध्द एयरको विमानबाट काठमाडौंदेखि विराटनगर जान लागेका भारतीय नागरिक अकवाल अलीलाई स्रोत नखुलेको रकमसहित पक्राउ गरेको हो। पक्राउ परेका अलीसँग रु एक हजार दरका चार सय ८४ थान र रु पाँच सय दरका एक हजार आठ सय १० थान गरी जम्मा १३ लाख ८९ हजार रकम बरामद गरेको छ। अलीसँग आवश्यक अनुसन्धान भइरहेको प्रहरीले जनाएको छ।
"अफ्रिकी टिमसँग पहिलो पटक हार्यो बेल्जियम, मोरक्को २० ले विजयी",दोहा: विश्व बरियताको दोस्रो स्थानको बेल्जियम कतारमा जारी विश्वकपमा मोरोक्कोसँग २० गोलको नतिजामा पराजित भएको छ। अल थुमामा रंगशालामा सम्पन्न खेलमा आफूभन्दा २० बरियता तलको मोरक्कोसँग स्तब्ध भएको हो। चार वर्षअघि रुसमा तेस्रो भएको बेल्जियमले विश्वकपमा अफ्रिकी मुलुकसँग भोगेको यो पहिलो पराजय हो। यसअघि सन् २०१८ मा अफ्रिकी टिम ट्युनिसियालाई ५२ को नतिजामा पराजित गरेको थियो। त्यस्तै सन् २०१४ विश्कपमा पनि अल्जेरियलाई २१ ले पराजित गरेको बेल्जियमले १९९४ मा मोरक्कोलाई १० ले हराएको थियो। मोरक्कोले सोही हारको बदला लिएको छ। पहिलो हाफ गोलरहित बराबरीमा सकिएको खेलको ७३औं मिनेटमा अब्देलहामिद साबिरीले गोल गर्दै बेल्जियमलाई अग्रता दिलाएका थिए। रोमाञ्चक खेलमा बेल्जियमले पाएको अवसर सदुपयोग गर्न नसक्दा हारबाट जोगिएन। निर्धारित ९० मिनेटसम्म लगातार सिर्जना गरेका मौकाको सदुपयोग गर्न नसक्दा बेल्जियम दुर्भाग्यशाली साबित भयो। बेल्जियमले गरेका १० प्रहार मोरक्कोले विफल बनाएको थियो। इन्जुरी समयमा अगाडि बढेर आक्रामक बनेको बेल्जियमको रक्षापंक्ति खुकुलो भएको थियो। बेल्जियमको सोही कमजोरीको फाइदा उठाउँदै मोरक्कोले काउन्टर अट्याकमा दोस्रो गोल गर्यो। हाकिम जिचचले दायाँतर्फबाट दिएको क्रसमा शकारिया अब्दुखलाले सुन्दर गोल गर्दै मोरक्कोको जित सुनिश्चत गरे। पहिलो हाफको इन्जुरी समयमा जिएचले फ्रिकिकमार्फत गरेको गोल अफसाइडका कारण रेफ्रीले रद्द गरिदिएका थिए। पहिलो खेलमा क्यानडालाई १० ले पराजित गरेको बेल्जियले समूह चरणको अन्तिम खेलमा साविक उपविजेता क्रोएसियाको सामना गर्नेछ। पहिलो खेलमा क्रोएसियासँग गोलरहित बराबरीमा रोकिएको मोरक्कोले क्यानडाको सामना गर्नेछ। आइतबार नै भएको समूह ईको खेलमा जापान कोस्टारिकासँग १० गोलको नतिजामा पराजित भएको थियो।
स्कुल बसका १८ जना चालकलाई कारवाही,काठमाडौं : आइतबार स्कुल बस चेकिङ गर्ने क्रममा १८ जना चालक कारवाहीमा परेका छन्। बिहान साढे ५ बजेदेखि साढे ८ बजेसम्म गरिएको चेकजाँचमा मापसे गरी सवारी साधन चलाउँदै गरेका १ जना चालकसहित १८ जनालाई कारवाही गरिएको हो। मदिरा पिएर स्कुलका सवारी साधन चलाएका चालकलाई नियन्त्रणमा लिई नियमअनुसार कारवाही गरेर सम्बन्धित स्कुललाई जानकारी गराई अर्को चालकमार्फत विद्यार्थीहरूलाई गन्तव्यमा पठाइएको काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। कार्यालयले गएको साउन ८ गतेदेखि स्कुल बस चेकजाँच गर्ने अभियान सञ्चालन गर्दै आएको छ।
टेस्ट ड्राइभका बिजेतालाई हुन्डाइको बिदाई,काठमाडौं: नेपालमा हुन्डाईको वितरक लक्ष्मी इन्टरकन्टिनेन्टल प्रालिले रोड टु फिफा वर्ल्ड कप २०२२ फाइनल का बिजेताको घोषणा गरेको छ। बिजेताले कम्पनीको तर्फबाट विश्व कपको फाइनल प्रत्यक्ष हेर्न कतार जान पाउनेछन्। हुन्डाई मोटरको 'गोल अफ द सेन्चुरी' अभियान अन्तर्गतको टेस्ट ड्राइभ एन्ड विन शीर्षकको विश्व कप लक्षित अर्को क्याम्पेनका बिजेतालाई पनि कतारका लागि बिदाइ गरेको थियो। कार्यक्रम अवधिभर ड्राइभिङ लाइसेन्स भएका जो कोहीले हुन्डाईको जुनसुकै गाडीको टेस्ट ड्राइभ गरी क्याम्पेनमा सहभागी हुने व्यवस्था मिलाइएको थियो । जसमा हस्तमाया गुरुङ र शेरबहादुर जिसी टेष्ट ड्राइभ एण्ड विन का बिजेता चुनिएका छन्।
१० मतदान केन्द्रमा मंसिर १५ गते पुन: मतदान हुने,"काठमाडौं: निर्वाचन आयोगले दोलखा जिल्ला १० वटा मतदान केन्द्रमा मंसिर १५ गते पुनः मतदान गराउने निर्णय गरेको छ । आयोगको आज बैठक अनुसार विभिन्न ८ बुँदे निर्णय गर्दै पुन: मतदान मंसिर १५ गते गर्ने निर्णय गरेको हो । यी हुन् आयोगले गरेका ८ निर्णय: १) दोलखाको वैतेश्वर गाउँपालिका वडा नं ६ वैतेश्वर माध्यमिक विद्यालय मतदान केन्द्र 'क', 'ख' र 'ग', वैतेश्वर गाउँपालिका वडा नं २ जनज्योति माध्यमिक विद्यालय पुतलिकाठ मतदान केन्द्र 'क' र 'ख' र तामाकोशी गाउँपालिका वडा नं ३ हेल्थपोष्ट भवन जफे मतदान केन्द्र 'क' र 'ख' गरी ७ (सात) वटा केन्द्रमा भएको भनिएको मतदान कार्य स्वतन्त्र, स्वच्छ, निष्पक्ष र भयरहित वातावरणमा हुन सकेको नदेखिएको तथा उल्लेखित केन्द्रहरुको मतदानमा निर्वाचन आयोग ऐन, २०७३ को दफा १० को उपदफा (१), प्रतिनिधि सभा सदस्य निर्वाचन ऐन, २०७४ को दफा ४६ को उपदफा (१) र प्रदेश सभा सदस्य निर्वाचन ऐन, २०७४ को दफा ४६ को उपदफा (१) बमोजिम अनधिकृत कब्जा भई मतदानको कामको निष्पक्षता र स्वतन्त्रतामा असर पुगेको हुँदा निर्वाचन आयोग ऐन, २०७३ को दफा १० को उपदफा (२) बमोजिम वैतेश्वर गाउँपालिका वडा नं ६ वैतेश्वर माध्यमिक विद्यालय मतदान केन्द्र 'क', 'ख' र 'ग', वैतेश्वर गाउँपालिका वडा नं  जनज्योति माध्यमिक विद्यालय पुतलिकाठ मतदान केन्द्र 'क' र 'ख' र तामाकोशी गाउँपालिका वडा नं ३ हेल्थपोष्ट भवन जफे मतदान केन्द्र 'क' र 'ख' गरी ७ (सात) वटा मतदान केन्द्रमा मिति २०७९ ०८०४ मा भएको मतदान रद्द गरी उल्लेखित केन्द्रहरुमा पुन: मतदान गराउने, २) दोलखा जिल्लाको वैतेश्वर गाउँपालिका वडा नं ३ कालिढुङ्गा माध्यमिक विद्यालय मतदान केन्द्र 'ख' मा मतदान सञ्चालन गर्ने क्रममा अत्याधिक भिडभाड भै अनियन्त्रित भिडलाई तितरवितर पार्ने क्रममा प्रतिनिधि सभा सदस्यको पहिलो हुने निर्वाचित हुने तर्फको ००७२९०१ देखि ००७३००० सम्मको १०० थान मतपत्रको अधकट्टी हराएको व्यहोरा समेतको प्रतिवेदन सम्बन्धित मतदान अधिकृतबाट मुख्य निर्वाचन अधिकृतको कार्यालयमा पेश भएको अवस्था रहेको हुँदा वैतेश्वर गाउँपालिका वडा नं ३ कालिढुङ्गा माध्यमिक विद्यालय मतदान केन्द्र 'क', 'ख' र 'ग' केन्द्रमा मिति २०७९ ०८०४ मा भएको मतदान रद्द गरी पुन: मतदान गराउने, ३) प्रकरण (१) र (२) बमोजिमका मतदान केन्द्रमा प्रतिनिधि सभा सदस्य निर्वाचन ऐन, २०७४ को दफा ५५ को उपदफा (५) तथा प्रदेश सभा सदस्य निर्वाचन ऐन, २०७४ को दफा ५५ को उपदफा (५) बमोजिम मिति २०७९ ०८१५ गतेभित्र पुन: मतदान सम्पन्न गर्ने गरी सम्बन्धित मतदान केन्द्रमा पुन: मतदानको सूचना प्रकाशन गर्ने सम्बन्धमा आवश्यक प्रक्रिया तत्काल अगाडि बढाउन मुख्य निर्वाचन अधिकृतको कार्यालय, दोलखालाई लेखी पठाउने, ४) प्रकरण (१) र (२) बमोजिमका मतदान केन्द्रमा हुने पुन: निर्वाचनका लागि आवश्यक मतपत्र लगायत मतदान सामग्रीको व्यवस्थापन गर्न सचिवालयलाई निर्देशन दिने, ५) प्रकरण (१) बमोजिमका पुन: मतदान गराउनु पर्ने मतदान केन्द्रहरुमा मतदानलाई स्वतन्त्र, स्वच्छ, निष्पक्ष र भयरहित वातावरणमा सम्पन्न गर्न गराउन हाल कायम रहेको अति संवेदनशील मतदान स्थलमा आवश्यक सुरक्षा व्यवस्था गर्न गृह मन्त्रालयमार्फत जिल्ला प्रशासन कार्यालय दोलखालाई निर्देशन दिइ सुरक्षा व्यवस्था सुनिश्चित गर्ने, ६) मतदान केन्द्रमा कुनै पनि व्यक्तिलाई मतदानको अधिकार प्रयोग गर्नबाट वञ्चित गर्ने उद्देश्यले बाधा अवरोध पुर्याउने वा पुर्याउन लगाउने वा थुनछेक गर्ने वा गराउने धाक, धम्की वा डर त्राश देखाउने वा त्यस्तो कार्य गर्न दुरुत्साहन गर्ने दलका प्रतिनिधि, उम्मेदवार, मतदान प्रतिनिधि वा त्यस्तो कार्य गर्ने जुनसुकै व्यक्तिलाई तत्काल पक्राउ गरी निर्वाचन (कसूर तथा सजाय) ऐन, २०७३ बमोजिम कारवाही गर्न गृह मन्त्रालयमार्फत जिल्ला प्रहरी कार्यालय दोलखालाई निर्देशन दिने, ७) वैतेश्वर गाउँपालिका वडा नं ६ वैतेश्वर माध्यमिक विद्यालय मतदान केन्द्र 'क', 'ख' र 'ग', वैतेश्वर गाउँपालिका वडा नं २ जनज्योति माध्यमिक विद्यालय पुतलिकाठ मतदान केन्द्र 'क' र 'ख', तामाकोशी गाउँपालिका वडा नं ३ हेल्थपोष्ट भवन जफे मतदान केन्द्र 'क' र 'ख' र वैतेश्वर गाउँपालिका वडा नं ३ कालिढुङ्गा माध्यमिक विद्यालय मतदान केन्द्र 'क', 'ख' र 'ग' गरी १० (दश) वटा मतदान केन्द्रमा मिति २०७९ ०८०४ मा भएको मतपत्र रद्द गरी सुरक्षित साथ राख्न मुख्य निर्वाचन अधिकृतको कार्यालय दोलखालाई निर्देशन दिने, ८) मिति २०७९८४ गते भएको निर्वाचनमा दोलखा जिल्लाका वैतेश्वर गाउँपालिका वडा नं ६ वैतेश्वर माध्यमिक विद्यालय मतदान केन्द्र 'क', 'ख' र 'ग', वैतेश्वर गाउँपालिका वडा नं  जनज्योति माध्यमिक विद्यालय पुतलिकाठ मतदान केन्द्र 'क' र 'ख' , तामाकोशी गाउँपालिका वडा नं ३ हेल्थपोष्ट भवन जफे मतदान केन्द्र 'क' र 'ख' र वैतेश्वर गाउँपालिका वडा नं ३ कालिढुङ्गा माध्यमिक विद्यालय मतदान केन्द्र 'क', 'ख' र 'ग' गरी १० (दश) वटा मतदान केन्द्रमा जिम्मेवारीमा रहेका राष्ट्रसेवक कर्मचारीहरुको विवरण आयोगको सचिवालयमार्फत सम्बन्धित निकायसँग माग गरी निजहरु उपर आवश्यक कारवाहीका लागि आयोगमा पेश गर्न सचिवालयलाई निर्देशन दिने ।"
वडाध्यक्षमा हारे पनि प्रदेश सभामा जित्ने गुरुङ,जोमसोम: स्थानीय तह निर्वाचन २०७४ मा लोमान्थाङ गाउँपालिका४ मा वडाध्यक्ष जितेका नम्डु गुरुङ २०७९ को स्थानीय तह निर्वाचनमा वडाध्यक्षमा पराजित भए । वडाध्यक्षमा पराजित उनले मुस्ताङ प्रदेश १ मा नेपाली कांग्रेसको तर्फबाट टिकट पाए । अहिले उनी विजयी हुँदै प्रदेश सभा सदस्य बनेका छन् । नम्डुले १ हजार ४८ मत ल्याई एमालेका उम्मेदवार ईन्द्र ढाडु बिष्टलाई २५५ मतान्तरले पराजित गरे । बिष्टले ७९३ मत पाएका थिए । प्रदेश सभामा निर्वाचित नम्डुले उपल्लो मुस्ताङको चौतर्फीमा विकासका क्षेत्रमा काम गर्ने बताएका छन् । उपल्लो मुस्ताङ कला संस्कृतिको उत्थान र पर्यटनका हिसाबले प्रचुर सम्भावना रहेकाले यसप्रति आफ्नो ध्यान जाने जनाए ।
भक्तपुरमा समानुपातिकतर्फ नेमकिपालाई बढी मत,भक्तपुर : प्रतिनिधिसभा र प्रदेशसभा निर्वाचनमा समानुपातिकतर्फ भक्तपुरमा सबैभन्दा बढी मत नेपाल मजदुर किसान पार्टी (नेमकिपा) लाई गएको छ। नेकपा एमाले दोस्रो र नेपाली कांग्रेस तेस्रो शक्ति बनेका छन्। प्राप्त मतका आधारमा नयाँ दल राष्ट्रिय स्वतन्त्र पार्टी (रास्वपा) चौथो ठूलो दल बनेको छ। दुईवटा निर्वाचन क्षेत्र रहेको भक्तपुरमा नेमकिपाले क्षेत्र नम्बर १ बाट ३२ हजार नौ सय ४ र २ बाट ७ हजार आठ सय ६३ मत गरी ४० हजार सात सय ६७ मतका साथ पहिलो दल बनेको हो। नेमकिपाले क्षेत्र नम्बर १ को प्रतिनिधिसभा र प्रदेश सभा १ (२) को सदस्यमा विजय हासिल गरेको थियो। यस्तै प्रदेश सभामा एक सदस्य मात्र जितेको नेकपा एमालेले समानुपातिकतर्फ २६ हजार ७० मत प्राप्त गरी जिल्लामा दोस्रो ठूलो दल बनेको छ। एमालेले क्षेत्र नम्बर १ बाट ८ हजार एक सय ९४ र २ बाट १७ हजार आठ सय ७६ मत प्राप्त गरेको जिल्ला निर्वाचन कार्यालयका सूचना अधिकारी भीमबहादुर बिसीले बताए। त्यसैगरी नेपाली कांग्रेसले २३ हजार सात सय ६९ र रास्वपाले २३ हजार ६ मत ल्याई क्रमशः तेस्रो र चौथो दल बनेको छ। कांग्रेसले क्षेत्र नम्बर १ बाट ८ हजार आठ सय ७५ र क्षेत्र नम्बर २ बाट १४ हजार आठ सय ९४ मत प्राप्त गरेको बिसीले जानकारी दिए। रास्वपाले क्षेत्र नम्बर १ बाट ११ हजार एक सय १० र क्षेत्र नम्बर २ बाट ११ हजार आठ सय ९६ मत प्राप्त गरेको छ। यस्तै राप्रपा ११ हजार तीन सय ९२ मतका साथ पाँचौ ठूलो दल बने। उसले क्षेत्र नम्बर १ बाट ५ हजार नौ हजार नौ सय ३ र क्षेत्र नम्बर २ बाट ५ हजार चार सय ८९ मत प्राप्त गरेको छ। नेकपा माओवादी केन्द्रले क्षेत्र नम्बर १ बाट एक हजार तीन सय ६७ र क्षेत्र नम्बर २ बाट ५ हजार चार सय ८९ सहित ४ हजार ९८ मत प्राप्त गरी छैटौं दल बनेको छ भने नेकपा एकीकृत समाजवादीले कुल २ हजार एक सय ५२ मत प्राप्त गरे।
कटहरीमा वृत्ति परामर्श तथा रोजगार मेला हुने,"विराटनगर: रोजगारी सिर्जनाको उद्देश्यका साथ मोरङको कटहरी गाउँपालिकामा १ दिने वृत्ति परामर्श तथा रोजगार मेला आयोजना हुने भएको छ । कटहरी१ स्थित सिंघिया खोला छेउको एकीकृत फलफुल तथा कृषि थोक बजारको प्राङ्गणमा उक्त मेला आयोजना हुने भएको हो । विशेषगरी वैदेशिक रोजगारीबाट फर्किएका बेरोजगार युवा तथा श्रमिकहरुलाई लक्षित गर्दै मेलाको आयोजना गर्न लागिएको गाउँपालिकाले जनाएको छ । आईतबार पत्रकार सम्मेलन गर्दै गाउँपालिकाले मेलाबारे विस्तृत जानकारी सार्वजनिक गरेको छ । कटहरी करिडोरमा सञ्चालित उद्योगहरुमा कार्यरत भारतीय तथा बङ्गलादेशी जनशक्तिलाई विस्थापित गर्ने उद्देश्यका साथ मेलाको आयोजना गर्न लागिएको कटहरी गाउँपालिकाको अध्यक्ष देवराज चौधरीले बताए । कटहरी गाउँपालिकामा कुल १ हजार ३४ जना सुचीकृत बेरोजगारहरु छन् । उनीहरुमध्ये दक्ष तथा योग्यलाई रोजगारदातासँग प्रत्यक्ष सम्पर्क गराउने र सीप नभएकालाई आवश्यक तालिम तथा परामर्श प्रदान गर्ने मेलाको उद्देश्य छ । मेलामा कटहरीभित्र भएका बेरोजगार यूवाहरुलाई वृत्ति विकास सम्बन्धी आवश्यक परामर्श, सिपमुलक तालिम दिने संस्थाहरुको प्रर्दशनी र कार्यस्थलमा आधारित सीपमुलक तालिमबारे जानकारी दिईने बताईएको छ । नेपाल सरकारको सुखी नेपाली समृद्ध नेपालको राष्ट्रिय परिकल्पना तथा ५ लाख युवालाई रोजगारी उपलब्ध गराउने उद्देश्यलाई पनि यस मेलाले सम्बोधन गरेको छ । स्थानीय जनशक्तिलाई स्थानीय उद्योग, व्यावसाय, बैकिङ्ग, पर्यटन र होटल व्यावसाय क्षेत्रमा खपत गर्ने लक्ष्य समेत यस मेलाले लिएको छ । विगतमा कटहरी गाउँपालिका यस प्रकृतिका विभिन्न रोजगार मेलाहरुमा सहकार्य गर्दै आएको थियो । तर, स्थानीयस्तरमा रोजगारी सिर्जनाको उद्देश्यका साथ गाउँपालिकाले यसपटक आफै मेला आयोजना गर्न लागेको गाउँपालिका अध्यक्ष देवराज चौधरीले जानकारी दिए । नेपाल उद्योग वाणिज्य महासंघ, प्रदेश १ र नेपाल सरकार तथा स्विजरल्याण्ड सरकारको द्विपक्षीय परियोजनाको रुपमा रहेको दिगो तथा सम्मानित रोजगारीका लागि सिप को सहयोगमा उक्त मेला आयोजना गर्न लागिएको कटहरी गाउँपालिकाले जनाएको छ । गाउँपालिकाका अनुसार दिउँसो ४ बजेसम्म चल्ने उक्त रोजगार मेला भने बिहान ९ बजे उद्घाटनको तयारी रहेको बताईएको छ । मेलामा भने कुल २ हजार ५ सय बढीको सहभागिता रहने अपेक्षा गरिएको छ ।"
समानुपातिकतर्फ करिब २४ लाख मत गणना हुन बाँकी,"काठमाडौं : यही मङ्सिर ४ गते सम्पन्न प्रतिनिधिसभा तथा प्रदेशसभा सदस्य निर्वाचनअन्तर्गत समानुपातिक प्रणालीतर्फ हालसम्म करिब ८० प्रतिशत मतगणना सम्पन्न भएको छ। सम्पन्न भएको मतगणनाको विवरण निर्वाचन आयोगको सूचना प्रणाली र समानुपातिक प्रणालीको मुख्य निर्वाचन अधिकृतको कार्यालयमा अभिलेख हुने क्रम जारी रहेको निर्वाचन आयोगका प्रवक्ता शालिग्राम शर्मा पौडेलले बताए। निर्वाचनका लागि कूल मतदाता एक करोड ७९ लाख आठ हजार आठ सय ५० रहेकामा प्रारम्भिक विवरणमा ६१ प्रतिशत (एक करोड ९ लाख तीन हजार २७) मत खसेको अनुमान गरिएकामा सोको ८० प्रतिशत मतगणना हुँदा अब करिब २४ लाख मत उक्त प्रणालीतर्फ गणना हुन बाँकी रहेको छ। प्रतिनिधिसभाको प्रत्यक्षतर्फ एक सय ६५ स्थानमध्ये हालसम्म एक सय ४४ क्षेत्रको मतपरिणाम आयोगको प्रणालीमा प्रविष्ट भइसकेको छ। हाल गणना भइरहेको छ। निर्वाचन क्षेत्रको सोमबारसम्ममा सम्पन्न हुने आकलन गरिएको छ। बाजुराको बुढीनन्दा नगरपालिका५ स्थित नन्देश्वरी मावि, पिपलचौर मतदान केन्द्रमा यही मङ्सिर १० गते पुनःमतदान सम्पन्न भएकाले गणना हुन बाँकी छ। दोलखा र स्याङ्जा सत्तापक्ष र प्रतिपक्षबीच विवादका कारण मतपेटिका सङ्कलन भइसके पनि विवाद भएका मतदानस्थलमा पुनः मतदान गराउने या मतगणना शुरू गर्ने भन्ने विषयमा आयोगको निर्णयको प्रतीक्षा गरिएको छ।"
महेश बस्नेतसँग २ हजार ९५७ मतले झलनाथ खनाल पराजित,इलाम: इलाम१ मा नेकपा एमालेका उम्मेदवार महेश बस्नेत विजयी भएका छन् । बस्नेतले पूर्वप्रधामनमन्त्रीसमेत रहेका नेकपा एकीकृत समाजवादीका सम्मानित नेता झलनाथ खनाललाई २ हजार ९५७ मतान्तरले पराजित गरेका हुन् । यसको निर्वाचन आयोगले औपचारिक घोषणा गर्न बाँकी छ । इलाम क्षेत्र नम्बर २ मा नेकपा एमालेकै सुवास नेम्वाङ विजयी भएका छन् । नेम्वाङले नेपाली कांग्रेसका डम्बर खड्कालाई ११४ मतान्तरले पराजित गरेका थिए ।
"सेयर बजार ३२ अंकले बढ्यो, कारोबार २ अर्ब माथि","काठमाडौं : सेयर कारोबारको पहिलो दिन आइतबार सेयर बजार ३२ अंकले उकालो लागेको छ। नेप्से ३२४३ अंकले बढेर १९६५९८ विन्दुमा अडिएको छ। सेन्सेटिभ इण्डेक्स ५३४ अंकले बढेर ३८६२६ विन्दुमा पुगेको छ। यसदिन २२३ कम्पनीको ४२ लाख २३ हजार ८६७ कित्ता सेयर २ अर्ब २ करोड ५४ लाख ८९ हजार ५२ रुपैयाँमा कारोबार भयो। ३१ हजार ९३ पटक सेयर कारोबार भयो। आइतबार नेप्से परिसूचक दोहोरो अंकले बढेपनि कुनै पनि कम्पनीको सेयर मूल्यमा सकारात्मक सर्किट लागेन। डिप्रोक्स लघुवित्तीय वित्त संस्थाको ८२१ प्रतिशत र जीवन विकास लघुवित्त वित्तीयको ७४३ प्रतिशतले सेयर मूल्य बढ्यो। यस्तै, कुमारी बैंक,ग्रिनलाइफ हाइड्रोपावर र नेस्डो समृद्धि लघुवित्त ,सिईडिबी हाइड्रोपावर डेभलपमेन्ट कम्पनी र धवलागिरि लघुवित्त वित्तीयको सेयर मूल्य ६ प्रतिशत बढिले बढ्यो। कारोबारमा आएका १३ समूहमध्ये १२ को सूचक बढ्यो भने १ को घट्यो माइक्रो फाइनान्स समूहको सेयर मूल्य सर्वाधिक ३०७ प्रतिशतले बढ्यो। मनुफ्याक्चरिङ एन्ड प्रोसेसिङ र फाइनान्स समूहको सूचक २ प्रतिशतले बढ्दा लाइफ इन्स्योरेन्स, इन्भेस्टमेन्ट, हाइड्रोपावर, होटल्स एन्ड टुरिजम र डेभलपमेन्ट बैंक र बैंकिङ समूहको १ प्रतिशत बढिले बढ्यो। १२ समूहको सूचक उकालो लाग्दा म्युचुअल फन्डको सूचक ०९८ प्रतिशतले ओरालो लाग्यो। कारोबार रकमका आधारमा यसदिन हिमालयन डिस्टिलरी शीर्षस्थानमा रह्यो। सो कम्पनीको ४५ करोड ४ लाख ७ हजार ११९ रुपैयाँको सेयर कारोबार भयो।"
म्याग्दीमा ६ प्रतिशतसम्म मत बदर,"बेनी : मंसिर ४ गते भएको प्रतिनिधि र प्रदेशसभा सदस्य निर्वाचनमा म्याग्दीमा ३ देखि ६ प्रतिशत मत बदर भएको छ। पाँच वर्षअघिको चुनावको तुलनामा बदर मतको दर घटेपनि मतदाता शिक्षा अझै प्रभावकारी हुन नसकेको देखिन्छ। समानुपातिक मतपत्र धेरै बदर भएको छ। प्रतिनिधिसभाको तुलनामा प्रदेशसभाको मत बदर कम छ। ८६ हजार १२० जनामध्ये ५० हजार ३७८ अथवा ५८७८ प्रतिशत मत खसेको थियो। खसेको मत संख्या प्रतिनिधिसभाको समानुपातिकमा मात्र मतदान गरेका कर्मचारी, कारागारका कैदीबन्दी, जेष्ठ नागरिक र सुरक्षाकर्मी लगायत अस्थायी मतदाताहरूको हो। प्रतिनिधिसभाको प्रत्यक्षतर्फ ४९ हजारर ६९९ मत खसेकोमा ४७ हजार ६१४ सदर र दुई हजार ८५ अथवा चार दशमलव ३७ प्रतिशत बदर भएको मुख्य निर्वाचन अधिकृत कृष्णप्रसाद नेपालले बताए। प्रतिनिधिसभाको समानुपातिकमा ५० हजार ३७८ मत खसेकोमा ४७ हजार ३३२ मत सदर र दुई हजार ६४६ अथवा ५५९ प्रतिशत बदर भएको छ। सबैभन्दा धेरै प्रदेशसभाको समानुपातिकतर्फ ६५८ प्रतिशत मत बदर भएको छ। ४९ हजार ४५० मत खसेकोमा ४६ हजार ४८० मत सदर र तीन हजार ६० मत बदर भएको छ। प्रदेशसभाको क्षेत्र (१) मा २८ हजार ७०८ मत खसेकोमा २७ हजार ७४९ सदर र ९५९ अथवा ३४५ प्रतिशत बदर भएको छ। प्रदेशसभा क्षेत्र (२) मा २१ हजार ९६ मत खसेकोमा २० हजार २६८ सदर र ७४८ अथवा ३)६९ प्रतिशत बदर भएको छ। एउटै मतपत्रमा धेरै चिन्हमा छाप लगाएको, कुनै मतपत्रमा छापनै नलगाई बाकसमा खसालेका, दुई वटा चिन्हको बिचमा छाप लगाएको, चिन्हको घेरा भन्दा बाहिर संकेत गरेर धेरै मत बदर भएको छ। प्रत्यक्षतर्फको मतपत्रमा उम्मेदवार नभएको दलको चुनाव चिह्न थिएन्। चारवटा मतपत्रमा छाप लगाउनुपर्नेमा केहीले दोस्रो, तेस्रो र चौथो मतपत्रमा संकेत गर्नुको साथै पहिलो मतपत्रमै चार ठाउँमा संकेत गरेका थिए। प्रत्यक्ष तर्फको तुलनामा समानुपातिकको मतपत्रमा संकेत गर्दा मतदाताले बिगारेका गणनामा संलग्न कर्मचारीहरूले बताएका छन्। मतदातामा शिक्षाको कमी, राजनीतिक दलहरूले चुनावी तालमेल गरेपनि मतदाताहरूलाई भोट हाल्ने तरिका सिकाउन बेवास्ता गर्नु र मतदाता शिक्षा कार्यक्रम सबै टोल बस्तीमा पुग्न नसकेले मत बदर बताइएको छ। प्रत्यक्षतर्फको प्रतिनिधिसभाको मतदान अधिकृतले हस्ताक्षर नगरेको १२९ वटा मतपत्र भेटिएको थियो। तीनवटा मतदान केन्द्र रहेको मालिका गाउँपालिका५ देविस्थानको १०४ र रघुगंगा गाउँपालिका५ झिँको एक वटा मतदान केन्द्रको २५ वटा मतपत्रमा अधिकृतको हस्ताक्षर थिएन्। यद्यपी गत वैशाख र २०७४ को तुलनामा पछिल्लो चुनावमा म्याग्दीमा बदर मतको दर कम देखिएको छ। वैशाख ३० गते भएको स्थानीय तह निर्वाचनमा ८५ हजार ३७५ जना मतदाता रहेकामा ५४ हजार ६७८ अथवा ६५०२ प्रतिशत मत खसेको थियो। खसेको मध्य ९२४३ प्रतिशत मत सदर र ७५७ प्रतिशत बदर भएको थियो। २०७४ को प्रतिनिधि र प्रदेशसभा सदस्य निर्वाचनमा ७५ हजार ५३७ जना मतदाता रहेकोमा ४७ हजार ४४९ मत खसेको थियो। समानुपातिकको प्रतिनिधिसभातर्फ ४० हजार ५२६ र प्रदेशसभामा ४२ हजार ६१६ मत सदर भएको थियो। समानुपातिकको प्रतिनिधिसभातर्फ चार हजार ६८६ (९८७ प्रतिशत) र प्रदेशसभातर्फ छ हजार ७७५ (१४२७ प्रतिशत) मत बदर भएको थियो। प्रत्यक्षतर्फ प्रतिनिधिसभामा दुई हजार २८६ (४८१) र दुई वटै प्रदेशसभामा एक हजार ४८३ (३१२) प्रतिशत मत बदर भएको थियो। मुख्य निर्वाचन अधिकृतको कार्यालयमा मतगणना गर्दै कर्मचारीहरू।"
माओवादी केन्द्रलाई समानुपातिकतर्फ १० लाख मत,"काठमाडौं : नेकपा (माओवादी केन्द्र)ले समानुपातिकतर्फ १० लाख पाँच हजार छ सय ७९ मत प्राप्त गरेको छ। प्रतिनिधिसभा र प्रदेशसभाको निर्वाचनअन्तर्गत समानुपातिकतर्फ हालसम्म ८७ लाख ७४ हजार छ सय ६१ मतगणना सम्पन्न भएको छ। जारी मतगणनामा नेकपा (एमाले) २४ लाख १३ हजार दुई सय २२ मत प्राप्त गरी पहिलो स्थानमा छ। दोस्रो स्थानमा रहेको नेपाली कांग्रेसले २२ लाख ९४ हजार नौ सय ८३ मत प्राप्त गरेको छ। आज अपराह्न तीन बजेसम्मको विवरणअनुसार समानुपातिकतर्फको मतमा माओवादी केन्द्र तेस्रो स्थानमा छ। चौथो स्थानमा रहेको राष्ट्रिय स्वतन्त्र पार्टीले नौ लाख ८३ हजार पाँच सय २२ मत प्राप्त गरेको छ। पाँचौँ स्थानमा रहेको राष्ट्रिय प्रजातन्त्र पार्टीले पाँच लाख १३ हजार नौ सय ११, छैटौँ स्थानमा रहेको जनता समाजवादी पार्टीले तीन लाख चार सय ४९ र सातौँ स्थानमा रहेको नेकपा (एकीकृत समाजवादी)ले दुई लाख ३५ हजार तीन सय ७५ मत प्राप्त गरेको छ। यस्तै जनमत पार्टीले दुई लाख ३४ हजार एक सय २७, नागरिक उन्मुक्ति पार्टीले दुई लाख दुई हजार ७९, लोकतान्त्रिक समाजवादी पार्टीले एक लाख २२ हजार पाँच सय ५७, नेपाल मजदुर किसान पार्टीले ७० हजार तीन सय ७१, हाम्रो नेपाली पार्टीले ४९ हजार छ सय २७, मङ्गोल नेशनल अर्गनाइजेशनले ४४ हजार दुई सय आठ र राष्ट्रिय जनमोर्चाले ४३ हजार नौ सय २६ मत प्राप्त गरेको छ। समानुपातिक निर्वाचन प्रणालीमा सहभागी भएका कूल ४७ राजनीतिक दलमध्ये अन्तिम स्थानमा रहेको नेश्नलिष्ट पिपल्स पार्टीले एक हजार पाँच सय चार मत प्राप्त गरेको छ।"
"थप ४ जनामा कोरोना पुष्टि, ३८ डिस्चार्ज",काठमाडौं : थप ४ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ९४० नमूना परीक्षण गर्दा ४ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ५१२ र एन्टिजेनबाट ४२८ नमूनाको परीक्षण गर्दा पीसीआरबाट ३ र एन्टिजेनबाट १ नमूनाको रिपोर्ट पोजिटिभ आएको हो। मन्त्रालयका अनुसार थप ३८ जना कोरोनामुक्त भएका छन्। हाल सक्रिय कोरोना संक्रमितको संख्या २६३ पुगेको छ।
वाइडबडी जहाजको 'इन्जिन स्टार्ट' नभएपछि निगमको मुम्बइ उडान प्रभावित,काठमाडौं : नेपाल वायुसेवा निगमको न्यारोबडी ३२० एकेडब्लुको इन्जिनमा समस्या आएपछि उडान प्रभावित भएको छ । नियमित उडानअन्तर्गत आइतबार बिहान ११ : ३० बजेतिर उडानका क्रममा इन्जिन स्टार्ट नभएपछि उडान स्थगित भएको थियो । न्यारोबडी एकेडब्लुमा समस्यापछि सो उडान स्थगित भएको निगमका सहप्रवक्ता गणेश घिमिरेले अन्नपूर्णलाई जानकारी दिए । अहिले इन्जिनियरले जहाजको चेकजाँच गरिरहेको बताइएको छ । १५० यात्रु लिएर काठमाडौंबाट मुम्बई उड्न लागेको जहाजमा समस्या देखिएपछि यात्रुहरुलाई अर्को जहाजबाट गन्तव्यतिर पठाइने भएको छ ।
पर्सामा जसपाको विरासत तोड्दै कांग्रेस बन्यो पहिलो दल,"वीरगन्ज : मंसिर ४ मा भएको निर्वाचनमा पर्सामा नेपाली कांग्रेसले पहिलो स्थान प्राप्त गर्दै पुरानो साख फर्काउन सफल भएको छ। प्रत्यक्षतर्फ ४ प्रतिनिधिसभामध्ये २ र ८ प्रदेशसभामध्ये ३ क्षेत्र जितेर पहिलो स्थानको दल बनेको कांग्रेसले समानुपातिकतर्फ पनि सबैभन्दा बढी मत पाएको छ। आइतबार सकिएको समानुपातिक तर्फको मतगणनामा प्रतिनिधिसभा र प्रदेशसभा दुवै तर्फको समानुपातिकमा कांग्रेसले सबैभन्दा बढी मत प्राप्त गरेको हो। प्रतिनिधिसभाको समानुपातिकमा कांग्रेसले सबैभन्दा बढी ६६ हजार ६७५ मत प्राप्त गरेको छ। दोस्रो स्थानमा रहेको नेकपा एमालेले ४२ हजार ९७५ मत पाएको छ भने जनता समाजवादी पार्टी (जसपा) ३८ हजार ४२१ मतका साथ तेस्रो स्थानमा झरेको छ। राप्रपा २० हजार ८७३ मतका साथ चौथो , नेकपा माओवादी केन्द्र १३ हजार २७४ मतका साथ पाँचौ र रवि लामिछानेको दल राष्ट्रिय स्वतन्त्र पार्टी ७ हजार ५५१ मतका साथ छैठौं शक्ति पर्सामा बनेको छ। सातौ स्थानमा रहेको नेकपा एकीकृत समाजवादीले ५ हजार ७३१ मत पाएको छ। लोकतान्त्रिक समाजवादी पार्टी (लोसपा) भने ५ हजार ४३ मतका साथ आठौ स्थानमा रहेको छ। सिके राउतको दल जनमत पार्टी भने ३ हजार ९१९ मतका साथ नवौं स्थानमा सीमित हुन पुगेको छ। प्रदेशसभाको समानुपातिकमा पनि कांग्रेस नै पहिलो प्रदेशसभाको समानुपातिकमा पनि पहिलो दल कांग्रेस नै बनेको छ। कांग्रेसले सबैभन्दा बढी ६१ हजार ३३१ मत पाएको छ। जसपा भने ४० हजार ३०० मतका साथ दोस्रो स्थानमा पुग्दा नेकपा एमाले ३९ हजार ९९४ मत प्राप्त गर्दै तेस्रो दल बनेको छ। चौथो स्थानमा उक्लिएको राप्रपाले १६ हजार ९९२ मत पाउदा माओवादी केन्द्र ११ हजार २४९ मत प्राप्त गर्दै पाँचौ दल बनेको छ। सिके राउतको दल जनमत पार्टी भने ७ हजार १४५ मतका साथ छैठौं र नेकपा एकीकृत समाजवादी ५ हजार ३०१ मतका साथ सातौ स्थानमा पुगेको छ। आठौं स्थानमा रहेको लोसपाले ४ हजार ७७३ मत पाएको छ भने नेपाल संघीय समाजवादी पार्टी ४ हजार १२० मतका साथ नवौं स्थानमा पुगेको छ। प्रत्यक्षमा पनि कांग्रेस नै पहिलो मंसिरको ४ को निर्वाचनमा पर्सामा कांग्रेसले प्रत्यक्ष तर्फ पनि सबैभन्दा बढी सिट जितेको छ। कांग्रेसले २ प्रतिनिधिसभा सदस्य र ३ प्रदेशसभा सदस्यमा जिते हात पारेको हो। पर्सामा ४ प्रतिनिधिसभा निर्वाचन क्षेत्र रहेकोमा त्यस मध्ये पर्सा २ र ४ मा कांग्रेसका उम्मेदवार विजयी भएका हुन्। यस्तै ८ प्रदेशसभा निर्वाचन क्षेत्र मध्ये कांग्रेसका ३ जनाले जितेका छन्। प्रदेशसभा तर्फ पर्सा २ को (क) , पर्सा ३ को (ख) र पर्सा ४ को (क) मा कांग्रेसका उम्मेदवारहरु विजयी भएका हुन्। जसपाले भने १ प्रतिनिधिसभा सदस्य र २ प्रदेशसभा सदस्य जितेको छ। पर्सामा एमालेले भने १ प्रतिनिधिसभा सदस्य मात्र जितेको छ। प्रदेशसभा सदस्यामा लोसपा , माओवादी केन्द्र र स्वतन्त्रका ११ उम्मेदवार विजयी भएका छन्। २०७४ को निर्वाचनमा पर्सामा कुन दल कुन स्थानमा थिए ? २०७४ को निर्वाचनमा भने पर्सामा प्रत्यक्ष र समानुपातिक दुवैमा गरि जसपा पहिलो दल बनेको थियो। उक्त निर्वाचनमा प्रत्यक्ष तर्फ जसपा (तत्कालीन संघीय समाजवादी फोरम) ले प्रतिनिधिभाका ४ मध्ये ३ र प्रदेशसभाका ८ मध्ये ५ सदस्य जितेर पहिलो दल बनेको थियो। कांग्रेसले प्रत्यक्षतर्फ प्रतिनिधिसभाका ४ वटै क्षेत्रमा पराजय व्यवहोरेको थियो भने प्रदेशभाका ८ मध्ये दुइ सदस्य मात्र जितेको थियो। उक्त चुनावमा प्रत्यक्षतर्फ लोसपाले १ प्रतिनिधिसभा सदस्य र १ प्रदेशसभा सदस्य जितेको थियो। २०७४ को निर्वाचनमा सामानुपातिक तर्फ पनि प्रतिनिधिसभा र प्रदेशसभा दुवैमा जसपा नै पहिलो दल बनेको थियो। त्यस बेला प्रतिनिधिसभाको समानुपातिकमा जसपाले सबैभन्दा बढी ५३ हजार ८२१ मत र प्रदेशसभाको समानुपातिकमा ५१ हजार २२० मत पाएको थियो। दोस्रो स्थानमा रहेको कांग्रेसले भने प्रतिनिधिसभाको समानुपातिकमा जसपाले ५० हजार ५९२ मत र प्रदेशसभाको समानुपातिकमा ४५ हजार २७३ मत पाएको थियो। तेस्रो स्थानमा रहेको एमालेले प्रतिनिधिसभाको समानुपातिकमा २२ हजार १५६ मत र प्रदेशसभाको समानुपातिकमा १९ हजार २९८ मत मात्रै पाएको थियो।"
"पालिकामा हारे, प्रदेशमा जिते","बेनी : स्थानीय तह निर्वाचनमा पराजय भोगेका नेकपा (माओवादी केन्द्र)का दुई जना नेता म्याग्दीबाट गण्डकी प्रदेशसभा सदस्यमा निर्वाचित भएका छन्। म्याग्दीको प्रदेश क्षेत्र (१) विजयी हरिबहादुर भण्डारी २०७४ को स्थानीय तह निर्वाचनमा रघुगंगा गाउँपालिकाको उपाध्यक्षमा पराजित भएका थिए। प्रदेश (२) बाट निर्वाचित रेशम बहादुर जुग्जाली गत वैशाखमा भएको स्थानीय तह निर्वाचनमा मालिका गाउँपालिकाको अध्यक्षमा उम्मेदवार बनेका थिए। भण्डारी र जुग्जालीलाई नेपाली कांग्रेस, नेकपा एकीकृत समाजवादी र जनमोर्चाले सर्मथन गरेका थिए। ३८ वर्षीय भण्डारीले ९७५ मतान्तरले नेकपा एमालेका जिल्ला अध्यक्ष समेत रहेका नाताले मामा पर्ने देवेन्द्रबहादुर कटुवाललाई पराजित गर्दै गण्डकी प्रदेशसभा सदस्यमा विजयी भएका हुन्। भण्डारीले १२ हजार ७४० र कटुवालले ११ हजार ७६५ मत प्राप्त गरे। म्याग्दीको प्रदेश (क) मा ४८ हजार ४७२ मतदाता रहेकोमा २८ हजार ८९७ मत खसेको थियो। राप्रपाका प्रविन शाहीले दुई हजार ४९, मंगोल नेशनल अर्गनाइजेशनका दिपक पुनले एक हजार ७३ र राष्ट्रिय प्रजातन्त्र पार्टी नेपालका दूध गिरीले १२२ मत पाए। रघुगंगा गाउँपालिका२ का भण्डारी नेकपा माओवादी केन्द्रको जिल्ला सदस्य तथा रघुगंगा गाउँपालिका अध्यक्ष हुन। भण्डारी र उहाँका प्रतिस्पर्धी कटुवाल रघुगंगा गाउँपालिका२ भगवतिका हुन्। नाताले कटुवाल मामा र भण्डारी भान्जा पर्छन्। कटुवालकी आमा र भण्डारीकी हजुरआमा (आमाकी आमा) दिदिबहिनी हुन्। २०५६ सालमा भगवति गाविसको अध्यक्ष, २०७४ मा जिल्ला समन्वय समितिको प्रमुख, भूमि आयोगको पूर्व अध्यक्ष रहेका ५८ वर्षीय कटुवाल एमालेको जिल्ला उपाध्यक्ष हुदै पछिल्लो सम्मेलनबाट अध्यक्ष चयन भएका थिए। लामो राजनीतिक पृष्ठभूमि बोकेका कटुवाल र युवा उम्मेदवार भण्डारीको प्रतिस्पर्धालाई चासोका साथ हेरिएको थियो। प्रदेश क्षेत्र (२) मा माओवादीका जुग्जारीले एमालेका यामबहादुर गर्बुजालाई १०१ मतान्तरले पराजित गर्दै निर्वाचित भएका हुन्। जुग्जालीले आठ हजार ७२३ र गर्बुजाले आठ हजार ४९४ मत पाए। ३९ वर्षीय जुग्जाली १८ वर्षको उमेरमा तत्कालीन माओवादीले सञ्चालन गरेको जनयुद्ध मा होमिएका थिए। मालिका गाउँपालिका७ बिमका बासिन्दा जुग्जालीका पाँच दाजुबहिनी मध्य चार जना जनयुद्धमा भूमिगत थिए। जुग्जालीकी श्रीमती ज्योती पनि जनुयुद्धकी भूमिगत कार्यकर्ता थिए। जुग्जालीका दाजु जितबहादुरको २०५८ मा सोलुखुम्बुको भिडन्तमा सहिद हुन्। जनमुक्ती सेनामा भ्वाइस कमाण्डर बनेका जुग्जाली सेनाबाट २०६३ मा युवा संगठन वाइसीएलको संस्थापक जिल्ला सचिव बनेर सांगठनिक राजनीतिमा आए। वाइसीएलको सचिव हुँदा जुग्जालीको नेतृत्वमा म्याग्दीमा अनियमितता, भ्रष्ट्राचार र ठगी विरोधी अभियान सञ्चालन भएका थिए। २०७४ सालको स्थानीय तह निर्वाचनमा मालिका गाउँपालिका७ बिममा वडा अध्यक्षमा जुग्जालीसहित स्वतन्त्र उम्मेदवारको प्यानल विजयी भएका थिए। जुग्जाली र भण्डारीले प्रदेशका नीति निर्माणमा युवाको भावनाको प्रतिनिधित्व गराउने, सार्वजनिक सेवा प्रवाहलाई झञ्जटरहित र विकास निर्माणलाई गुणस्तरीय, दिगो र पारदर्शी बनाउन भूमिका खेल्ने प्रतिवद्धता जनाए।"
प्रदेश १ मा नेपाल उद्योग परिसंघ युवा उद्यमी मञ्च स्थापना हुने,विराटनगर: नेपालमै पहिलोपटक प्रदेश १ मा नेपाल उद्योग परिसंघ युवा उद्यमी मञ्च स्थापना हुने भएको छ । काठमाडौंको केन्द्रीय समितिपछि प्रदेश १ मा पहिलोपटक परिसंघको पहिलो अध्यायको रुपमा युवा उद्यमी मञ्च स्थापना हुने भएको हो । आईतबार विराटनगरमा पत्रकार सम्मेलन गर्दै परिसंघले कार्यक्रमबारे जानकारी दिएको छ । प्राप्त जानकारी अनुसार सोमबार विराटनगरस्थित होटल ह्यारिसन प्यालेसमा एक कार्यक्रमको आयोजना गर्दै युवा उद्यमी मञ्चको ७ सदस्यीय बोर्ड गठनको तयारी रहेको जनाईएको छ । उद्यमशीलता सिर्जना र युवा उद्यमीहरुलाई संगठित गर्ने उद्देश्यका साथ प्रदेश १ मा नेपाल उद्योग परिसंघ युवा उद्यमी मञ्च स्थापना गर्न लागिएको बताईएको छ । मञ्चले नवीन सोच र आईडिया भएका युवाहरुको उद्यमशीलता प्रर्वद्धनमा आवश्यक सहयोग गर्ने कार्यक्रमका सहसंयोजक अनमोल प्रधानले बताए । प्रदेश १ मा पहिलोपटक स्थापना हुन लागेको मञ्चले युवाहरुको उद्यममा आवश्यक लगानी र त्यसलाई बजारसँग जोड्ने विषयमा समेत आवश्यक भूमिका खेल्ने बताईएको छ ।
जनताको ऋणी भएँ : पर्शुराम बस्नेत,"विराटनगर : नेकपा (एमाले)का युवा नेता पर्शुराम बस्नेत (कृष्ण)ले आफू जनताको ऋणि भएको बताएका छन्। चुनावमा मत दिएर जनताले मलाई सधैँको ऋणि बनाउनुभएको छ। अब अबिराम हिसाबले तपाईंहरुकै सेवामा खटिने प्रतिबद्धता जनाउँछु, उनले भने, निर्वाचनमा प्राप्त भएको मतले निराश बनाएको छैन। मलाई थप उत्साह प्रदान गरेको छ। नेकपा (एमाले) निर्वाचन परिचालन कमिटी मोरङ ६ खले आइतबार विराटनगरमा आयोजना गरेको धन्यवाद ज्ञापन तथा पत्रकार भेटघाट कार्यक्रमलाई सम्बोधन गर्दै बस्नेतले निर्वाचनको मैदानमा आफू उपविजेता भए पनि मतदाताले विश्वास गरेर मत दिनु चानचुने विषय नभएको बताए। मंसिर ४ गते सम्पन्न निर्वाचनमा बस्नेत मोरङको निर्वाचन क्षेत्र नम्बर ६ खबाट प्रदेशसभा सदस्यका उम्मेदवार थिए। प्रदेशसभाका प्रत्यासी उनी सत्तारुढ गठबन्धनका उम्मेदवार नेपाली कांग्रेसका केदार कार्कीसँग पराजित भएका हुन्। प्रदेश १ का आन्तरिक मामिला तथा कानुनमन्त्रीसमेत रहेका कार्कीले १० हजार ४५० मत ल्याएका थिए। एमालेका बस्नेतले ९ हजार २७३ मतमात्रै ल्याए। निर्वाचन एउटा प्रतिस्पर्धात्मक प्रक्रिया हो। त्यसमा हारजितलाई स्वभाविक लिनुपर्छ, उनले भने, तर जनताले मप्रति देखाएको अपार मायाले मलाई धेरै नै उत्साहित बनाएको छ। चुनाव हारे पनि जनताकै बीचमा रहेर काम गर्छु।"
गौशाला धर्मशालाको अवैध संरचनामा कोषको डोजर,"काठमाडौं : पशुपति क्षेत्र विकास कोषले गौशाला धर्मशालाले बनाएका मापदण्डविपरीतका संरचना भत्काउन डोजर चलाएको छ। स्वीकृति नलिइकन केही संरचना बनाएपछि कोषले धर्मशालामा पहिलोपटक डोजर चलाएको हो। यसअघि पुरात्व विभाग, संस्कृति मन्त्रालय, अख्तियार दुरुपयोग अनुसन्धान आयोग समेतले अवैधानिक संरचना भत्काउन पत्राचार गरेका थिए। कोषबाट अनुमति नलिई र सम्झौताविपरीतका संरचना निर्माण गरेको भन्दै शनिबार बिहान गौशाला चोकपट्टिको पर्खालमा डोजर चलाएको हो। यसअघि विभाग, आयोग र कोषले पटक पटक पत्राचार गरे पनि नेपाल मारवाडी सेवा समितिले बेवास्ता गर्दै आएको कोषका कर्मचारीको भनाइ छ। मापदण्ड र सम्झौताविपरीतका संरचना भत्काउन कोषले ३५ दिने सार्वजनिक सूचना जारी गरेको थियो। तर पनि अटेर गरेपछि भत्काउने निर्णयसहित २४ घण्टे अल्टिमेट धर्मशालालाई दिइएको थियो। शुक्रबार नै धर्मशालामा सोबारेको सूचना टाँससमेत गरेको थियो। डोजरले भत्काउन थालेपछि काठमाडौंका प्रमुख जिल्ला अधिकारी घनश्याम उपाध्यायले फोन गरेर गौशालाका डीएसपीलाई तत्कालका लागि रोक्न आदेश दिएका थिए। कोषका प्रवक्ता रेवतीरमण अधिकारीले कानुनी प्रक्रिया पूरा गरी जिल्ला प्रशासन कार्यालय काठमाडौंबाट समेत गौशाला प्रहरीमा पत्राचार भइसकेपछि डोजर चलाइएको जानकारी सञ्चारकर्मीलाई दिए। तर, रातरात के भयो र भत्काउन तयारी भएको कुरा किन रोकियो थाहा भएन, उनले अन्नपूर्णसँग भने। धर्मशालाले कोषको स्वीकृतिबेगर १८०९६ वर्गफिटको नक्साबमोजिमको संरचना निर्माण गरेको कोषको भनाइ छ। धर्मशालाले मासिक १२ लाखभन्दा बढी कमाउँछ तर कोषलाई वार्षिक ५१ हजार त्यो पनि सहयोग भनेर दिन्छ, कोषका सदस्यसचिव डा मिलनकुमार थापाले भने, २०६० सालमा गरेको सम्झौताको करारअवधि अनिश्चित छ, यस्तो कहीँ हुँदैन यहीँ भएको छ। न सम्झौताअनुसार नन्दीलाई पाल्ने काम भएको छ। केवल व्यापार भएको छ। १९९७ सालदेखि पशुपतिनाथ मन्दिरबाट डामेर हरेक पूर्णिमामा छोडिएका साँढे (नन्दी) लाई गौशाला धर्मशालामा हेरचाह गर्ने व्यवस्था गर्न कोषले नेपाल मारवाडी सेवा समितिलाई एक रोपनी दुई आना जग्गासहित जिम्मेवारी दिएको थियो। आजसम्म कति नन्दी पालेको छ भन्ने तथ्यांक कतै नभएको कोषको भनाइ छ। तत्कालीन सहमतिअनुसार जुनेली घाँस लगाएर नन्दी पाल्नुपर्ने थियो। विभिन्न कालखण्डमा समितिले सम्पदा सूचीमा रहेको भण्डारखाल समेतको जग्गा पनि कब्जा गरी मिचेर नौ रोपनी जग्गा बनाइसकेको सदस्यसचिव थापाको भनाइ छ। नौ रोपनी त देखिने जग्गा हो, चर्चेको जग्गा ११, १२ रोपनी पुगेको छ, उनले भने, कोषमा पदाधिकारी आउने जाने क्रममा हस्तक्षेप गर्ने, सम्झौताविपरीतका काम गर्ने, संरचना बनाउनेजस्ता काम भए। डा थापाले आफूलाई पनि समितिबाट मारवाडी सेवा समिति ठूलो शक्ति केन्द्र भएकाले आफूहरुलाई नचलाउन दबाब दिएको सञ्चारकर्मीलाई बताए। उनले भने, जति पनि पैसा खर्च गरेर यो सदस्य सचिवलाई हटाउँछु भनिरहेका छन्। धम्की आइरहेको छ, सदस्यसचिव उडाइदिन्छौं। आजसम्म जति पनि भवन वा संरचना धर्मशालामा बनाइएको छ, कोषले कुनै सहमति नदिएको उनको भनाइ छ। उनका अनुसार वार्तामा नआउने र पत्रको जवाफ नदिने गरेपछि कोषले डोजर चलाएको हो। समितिले सम्झौता र मापदण्डविपरीत टहरा, पर्खाल र तला थपजस्ता काम गरिरहेको, नन्दीको सट्टा जर्सी गाई पालेर व्यापार गरेको कोषको आरोप छ। मारवाडी सेवा समितिका अध्यक्ष कैलाश गोयलले आफूहरूले सबै काम मापदण्डभित्रै रहेर काम गरिरहेकाले डोजर चलाउने काम अमान्य भएको बताए। उनले भने, समितिले जेजति काम गरेको छ, त्यो सबै कानुनसम्मत, सम्झौतामा आधारित र मापदण्डभित्र छन्। समितिका महासचिव प्रमोदकुमार अग्रवालले कोषलाई पठाएको पत्रमा गौशाला धर्मशाला परिसरमा मापदण्ड प्रतिकूल हुने संरचना नरहेको र सम्झौता प्रतिकूल हुने कार्य नभएको दाबी गरेका छन्। २०६० सालमा कोष र समितिबीच सम्झौता गर्दा समय तोकिएको छैन, २० वर्षभन्दा बढी समयसम्म सम्झौता हेरफेर नहुनु आफैंमा कोषको कमजोरी देखिन्छ।"
धादिङमा तामझामसित माइत झरिन् त्रिपुरासुन्दरी,"मलेखु : अघिअघि पञ्चेबाजासँगै नाङ्गो खुँडा, खुकुरी बोकेका युवा। त्यसपछि दियो, कलश, शङ्ख, घण्टसहितका नरनारी, प्रहरी र भक्तजनले बनाएको हाते साङ्लोको घेराभित्र लामो कपाल मात्र देखिने प्रतिमूर्ति। सयौँ मानिस बाटोको दायाँबायाँ बसेर पूजापाठ र अबीर जात्रा गर्दै थिए। धादिङको त्रिपुरासुन्दरी गाउँपालिकाको वडा नं ४ सल्यानकोटबाट त्रिपुरा सुन्दरी भगवतीको प्रतिमूर्तिलाई त्रिपुरासुन्दरी गाउँपालिकाकै वडा नं ६ हाँसेबजारस्थित माइथानबेंसी सारिदाको यसरि तामझामसित सारिन्छ। भगवतीको प्रतिमूर्तिलाई एक वर्षभित्र घर, माइती र मावली गरी तीन ठाउँमा पूजापाठ गर्ने अनौठो र रोचक परम्परा छ। यही परम्पराअनुसार आज बिहान भगवतीको घर सल्यानकोट डाँडाको मन्दिरबाट माइतीको रूपले चिनिने माइथानबेंसीको मन्दिरमा सारिएको हो। अझ रोचक त के छ भने बाकसभित्र राखिएको भगवतीको प्रतिमूर्तिलाई भक्तजनले हेर्न र छुन पनि नपाइने परम्परा छ। भगवती माइको दर्शनका लागि बाटो कुरेर बस्नुभएका स्थानीय कृष्णबहादुर थापाले भने, 'पहिलेदेखिकै परम्परा यही हो। भगवानलाई छुन हेर्न पाइँदैन, बाहिरबाटै दर्शन गर्ने फूल अक्षेता चडाउने हो।' देवीको दर्शन गर्न सयौँको सङ्ख्यामा भक्तजनले मध्यरातिदेखि नै बाटो ढुकेर बसेका थिए। मुर्ति देख्न र छुन नपाएपनि गल्लीगल्लीमा जम्मा भएका भक्तजनले टाढैबाट दर्शन गरिरहेका थिए। वडा दसैँको चतुर्थीको दिनपूर्वतर्फ दसैँ घरबाट मूल मन्दिर सल्यानकोट सारिएको मूर्तिलाई आइतबार बिहानै न्वाँघी घर आगिञ्चोक हाँसे बजार मन्दिरमा सारिएको हो। रानामगर, तिमिल्सिना र सापकोटा थरका पुजारीले त्रिपुरा सुन्दरी भगवतीमाइको मूर्तिलाई पिँठ्युमा बोकेका थिए। वर्षमा तीन पटक मूर्तिलाई यसरी नै बोकेर मन्दिर सार्ने गरिन्छ। रानामगर थरका स्थानीय पुजारी, सापकोटा र तिमल्सिनाबाहेक अरू कसैले हेर्न र छुन नपाउने परम्परा छ। यी तीन जातीबाहेक मन्दिर पुग्ने जोसुकैले पनि मन्दिरको मूल ढोकाबाटै भगवतीलाई पूजाआजा गर्नुपर्ने नियम छ। यहाँ आइपुग्ने भक्तजनले आफ्नो मनोकाङ्क्षा पूरा गर्न परबाट नै देवीलाई फूल अक्षेताले पूजा गर्ने स्थानीय अगुवा कृष्णकुमार श्रेष्ठले बताए। विवाहित नेपाली नारीले धेरैजसो समय आफ्नो कर्मघरमा बिताउनुपर्ने, दसैँतिहार जस्ता चाडबाडमा मामाघर जानुपर्ने र हिउँदमा फुर्सद मिल्ने भएकाले केही बढी समय माइतीमा बस्न पाउने चलनसँग भगवतीको विभिन्न मन्दिरको बसाईंलाई तुलना गरिएको छ। सोही परम्पराअनुसार सल्यानकोटमा रहेको दुई वटा मन्दिरमध्ये घटस्थापनादेखि कोजाग्रत पूर्णिमासम्म भगवतीलाई पूर्वपट्टिको मन्दिरमा राखेर पूजाआजा गरिन्छ। जुन मामाघरका रूपमा प्रसिद्ध छ। स्थानीय पुजारी अर्जुन सापकोटाका अनुसार मङ्सिरदेखि चैतसम्म भगवतीलाई आगिञ्चोक गाविसस्थित बेंसीको मन्दिरमा राखिन्छ। जुन भगवतीको माइतीका रूपमा चिनिन्छ। सल्यानकोटकै पश्चिम थुम्कामा रहेको अर्को मन्दिरमा राखेर वर्षमा आठ महिनाभन्दा बढी समय भगवतीलाई त्यही पूजाआजा गरिने चलन छ। मङ्सिर महिनाको विशेष तिथि पारेर आइतबार गाउँको मन्दिरबाट बेंसीको मन्दिरमा भगवतीलाई ल्याइँदै गर्दा भक्तजनले बाटैमा भगवतीको दर्शन र पूजापाठ गरेका थिए। रानामगर थरका पुजारीले मात्र छुन मिल्ने त्यस मूर्ति कस्तो आकारको छ वा त्यस बाकसभित्र के छ भनेर आम सर्वसाधारणले अहिलेसम्म देख्न पाएका छैनन्। 'प्रत्यक वर्ष मेला हेर्न आउँछौँ, तर छुन हेर्न पाइने भन्ने हुँदैन। परम्परादेखि नै चलिआएको चलन हो, हामी यो परम्परा बदल्न सक्दैनौँ', मेला हेर्न आउनुभएकी अप्सरा खड्काले भनिन्। नेपाल एकीकणका बेला पृथ्वीनारायण शाहले छिमेकी जिल्ला गोरखाबाट नुवाकोट आक्रमण गर्न जाँदा यही मन्दिर छेउमा बास बसेको र राति सपनामा एक बालिकाले आशीर्वाद दिएको प्रसङ्ग दिव्योपदेशमा उल्लेख छ। तर भगवतीको माइतीका रूपमा परिचित माइथानबेंसीको मन्दिर राष्ट्रिय गौरवको बूढीगण्डकी जलविद्युत् आयोजनाले प्रभावित बन्ने भएको छ। सरकारले व्यवस्थित ढङ्गबाट स्थानान्तरण गरेर पर्यटकीय क्षेत्रका रूपमा विकास गर्नुपर्ने स्थानीय बताउँछन्। जिल्ला सदरमुकाम धादिङबेंसीबाट ४० किलोमिटर उत्तरतर्फ पर्ने यो मन्दिरमा जात्रा हेर्नका लागि छिमेकी जिल्ला गोरखा, नुवाकोट, चितवन, काठमाडौं लगायतका ठाउँबाट भक्तजन आउने गर्दछन्। मङ्सिर महिनामा त्रिपुरासुन्दरी गाउँपालिका४ सल्यानकोट डाँडाको मन्दिरबाट भगवतीको मूर्तिलाई बाकसभित्र राखी पिठ्युमा बोकेर करिब तीन घण्टाको पैदल दूरीमा पुगिने त्रिपुरासुन्दरी गाउँपालिका६ माइथानबेंसीको मन्दिरमा ल्याइन्छ। यसरी देवीलाई माइत झारेसँगै यो वर्षको जात्रा सकिने गर्दछ। रासस"
जापानले गुमायो एक खेल अगावै अन्तिम १६ नजिक पुग्ने मौका,दोहा: फिफा विश्वकपको समूह ईअन्तर्गत आइतबार कोस्टारिकासँग पराजित भएपछि एसियाली मुलुक जापानले एक खेल अगावै अन्तिम १६ नजिक पुग्ने मौका गुमाएको छ। पहिलो खेलमा जर्मनीविरुद्ध २१ को सनसनीपूर्ण जित निकालेको जापान अमेरिकी प्रतिद्वन्द्वीविरुद्ध १० ले स्तब्ध बन्यो। तुलनात्मकरूपमा बलियो देखिएको जापानविरुद्ध कोस्टारिकाले स्पष्ट मौका बनाउन सकेन। पहिलो खेलमा स्पेनविरुद्ध ७० को फराकिलो पराजय भोगेको कोस्टारिका नकआउट प्रवेशको सम्भावना जिवित राख्न यो खेल जित्नै पर्ने दबाबमा थियो। पोसेसनमा जापानविरुद्ध संघर्षरत कोस्टारिकाले एक पटक मात्रै पोस्टमा प्रहार गर्ने मौका पाएको थियो। निर्धारित ९० मिनेटको खेल सकिन ९ मिनेट मात्रै बाँकी रहँदा पाएको त्यो मौकामा कोस्टारिकाका फरवार्ड किशेर फुलेर चुकेनन्। कोस्टारिकाका मिडफल्डर येल्टसिन टेजेडाले दिएको पासलाई सदुपयोग गर्दै फुलेरले अग्रता दिलाएका थिए। पहिलो खेलमा स्पेनसँग ७० को फराकिलो अन्तरमा पराजित भएको कोस्टा रिकाले जितसँगै अन्तिम १६ प्रवेशको सम्भावना कायम राखेको छ। पहिलो खेलबाट तीन अंक जोडेको जापानको पनि सम्भावना बाँकी छ। जापानले अन्तिम खेलमा स्पेनसँग खेल्ने छ भने कोस्टा रिका जर्मनीसँग भिड्ने छ।
समानुपातिकतर्फ ८० प्रतिशत मतगणना,"काठमाडौं : यही मङ्सिर ४ गते सम्पन्न प्रतिनिधिसभा तथा प्रदेशसभा सदस्य निर्वाचनअन्तर्गत समानुपातिक प्रणालीतर्फ हालसम्म करिब ८० प्रतिशत मतगणना सम्पन्न भएको छ। सम्पन्न भएको मतगणनाको विवरण निर्वाचन आयोगको सूचना प्रणाली र समानुपातिक प्रणालीको मुख्य निर्वाचन अधिकृतको कार्यालयमा अभिलेख हुने क्रम जारी रहेको निर्वाचन आयोगका प्रवक्ता शालिग्राम शर्मा पौडेलले बताए। निर्वाचनका लागि कूल मतदाता एक करोड ७९ लाख आठ हजार आठ सय ५० रहेकामा प्रारम्भिक विवरणमा ६१ प्रतिशत मत खसेको अनुमान गरिएकामा सोको ८० प्रतिशत मतगणना हुँदा अब करिब २४ लाख मत उक्त प्रणालीतर्फ गणना हुन बाँकी छ। प्रतिनिधिसभाको प्रत्यक्षतर्फ एक सय ६५ स्थानमध्ये हालसम्म एक सय ४४ क्षेत्रको मतपरिणाम आयोगको प्रणालीमा प्रविष्ट भइसकेको छ। हाल गणना भइरहेका छ निर्वाचन क्षेत्रको सोमबारसम्ममा सम्पन्न हुने आकलन गरिएको छ। बाजुराको बूढीनन्दा नगरपालिका५ स्थित नन्देश्वरी मावि, पिपलचौर मतदान केन्द्रमा यही मङ्सिर १० गते पुनः मतदान सम्पन्न भएकाले गणना हुन बाँकी छ। दोलखा र स्याङ्जा सत्तापक्ष तथा प्रतिपक्षबीच विवादका कारण मतपेटिका सङ्कलन भइसके पनि मतदानस्थलमा पुनः मतदान गराउने या मतगणना सुरु गर्ने भन्ने विषयमा आयोगको निर्णयको प्रतीक्षा गरिएको छ।"
जनकपुरमा विवाहपञ्चमी महोत्सवको रौनक (फोटोफिचर),जनकपुरधाम : रामजानकी विवाहपञ्चमी महोत्सवको रौनक अहिले जनकपुरमा छाएको छ। साताव्यापी महोत्सव अन्तर्गत सोमबार रामसीताको विवाह जानकी मन्दिरको प्रांगणमा बनाइएको भव्य मण्डपमा हुने छ। महोत्सवमा सहभागी हुन देश तथा विदेशबाट आएका दर्शनार्थीहरूले जनकपुर भरिभराउ छ। त्रेता युगदेखि जोडिएको रामसीताको विवाहलाई जनकपुरमा प्रत्येक वर्ष जीवन्त बनाउन यो महोत्सवको आयोजना हुँदै आएको छ। तस्बिरहरू : मनिका झा
जापान र कोस्टारिकाको पहिलो हाफ गोलविहीन,दोहा: फिफा विश्वकपको समूह ईअन्तर्गत आइतबार जारी जापान र कोस्टारिकाबीचको पहिलो हाफ गोलरहित बराबरीमा सकिएको छ। पहिलो खेलमा जर्मनीविरुद्ध २१ को सनसनीपूर्ण जित निकालेको जापान अमेरिकी प्रतिद्वन्द्वीविरुद्ध मध्यान्तरसम्म गोल गर्न असफल रह्यो। तुलनात्मकरूपमा बलियो देखिएको जापानविरुद्ध कोस्टारिकाले स्पष्ट मौका बनाउन सकेन। पहिलो खेलमा स्पेनविरुद्ध ७० को फराकिलो पराजय भोगेको कोस्टा रिका नकआउट प्रवेशको सम्भावना जिवित राख्न यो खेल जित्नै पर्ने दबाबमा छ। पहिलो हाफमा बल पोसेसनमा हाबी भए पनि जापानले गोलको स्पष्ट मौका बनाउन सकेन। पहिलो हाफको खेल अवधिभर जापानी गोलकिपर स्विची गोन्डाले तीन पटक मात्र बल छुन पाए।
संसदमा जो यसपटक देखिने छैनन्,"काठमाडौं : अघिल्लो प्रतिनिधिसभामा रहेका ६० भन्दा बढी निवर्तमान सांसद प्रतिनिधिसभा सदस्य निर्वाचनमा पराजित भएका छन्। संसदीय राजनीतिमा लामो अनुभव रहे तापनि निर्वाचन परिणामले पार्टीको माथिल्लो तहको जिम्मेवारीमै रहनुभएका मुख्य नेतालाई सदनबाहिर रहन बाध्य तुल्याएको छ। संसद्मा यसपटक प्रवेश गर्न नपाउनेमा कतिपय पार्टीका अध्यक्ष, उपाध्यक्ष, महासचिव तथा प्रदेशका पूर्वमुख्यमन्त्रीसमेत हुन्। संसदमा पूर्व प्रधानमन्त्री झलनाथ खनालसहित यसअघिको संसदमा रहेका ६० सांसदहरू अनुहार देखिने छैन। जनता समाजवादी पार्टी नेपालका अध्यक्ष उपेन्द्र यादव, लोकतान्त्रिक समाजवादी पार्टीका वरिष्ठ नेता राजेन्द्र महतो, नेकपा एमालेका वरिष्ठ उपाध्यक्ष ईश्वर पोखरेल, उपाध्यक्ष सुरेन्द्र पाण्डे, महासचिव शङ्कर पोखरेल र उपमहासचिव प्रदीपकुमार ज्ञवाली निर्वाचनमा पराजित भए। नेकपा (माओवादी केन्द्र) का महासचिव देवप्रसाद गुरुङ, उपमहासचिवद्वय गिरिराजमणि पोखरेल र पम्फा भुसाललाई प्रतिनिधिसभाको यस निर्वाचन अफापसिद्ध रह्यो। नेपाली कांग्रेसका सहमहामन्त्री उमाकान्त चौधरी, लोकतान्त्रिक समाजवादी पार्टी (लोसपा) का कार्यकारिणी समिति सदस्य अनिलकुमार झा तथा गृहमन्त्री बालकृष्ण खाण, संस्कृति, पर्यटन तथा नागरिक उड्डयनमन्त्री र युवा तथा खेलकुदमन्त्री महेश्वरजङ्ग गहतराज, विनाविभागीय राज्यमन्त्री उमेश श्रेष्ठ पनि निर्वाचनमा पराजित भए। पूर्वसभामुख ओनसरी घर्ती, पूर्वउपसभामुख पुष्पा भुसाल गौतम तथा राष्ट्रिय जनमोर्चाका उपाध्यक्ष दुर्गा पौडेलका लागि पनि यसपटकको निर्वाचन फलदायी हुन सकेन। अघिल्लो प्रतिनिधिसभा सदस्य अञ्जना विशङ्खे, अभिषेकप्रताप शाह, कृष्णकुमार राई, कृष्णभक्त पोखरेल, गणेश ठगुन्ना, गौरीशङ्कर चौधरी, गङ्गा चौधरी (सत्गौवा), घनश्याम भुसाल, चक्रपाणी खनाल, चित्रलेखा यादव, झपटबहादुर रावललाई निर्वाचन परिणामले निरासा तुल्यायो। निवर्तमान सांसद देवेन्द्रराज कँडेल नवराज सिलवाल, निरुदेवी पाल, प्रमोद साह, बृजेशकुमार गुप्ता, भरतकुमार शाह, भानुभक्त ढकाल, भीमसेनदास प्रधान, भूमिप्रसाद त्रिपाठी र महेश्वर बस्नेतका लागि निर्वाचन फलामको च्यूरा बन्यो। अघिल्लो प्रतिनिधिसभामा रहेका मातृकाप्रसाद यादव, मोहम्मद इस्तियाक राई, यज्ञराज सुनुवार, रघुवीर महासेठ, राजेन्द्रप्रसाद गौतम, राजेन्द्रप्रसाद श्रेष्ठ, रामकुमारी झाँक्री, रामवीर मानन्धरलाई पनि निर्वाचन कष्टप्रद रह्यो। जनता प्रगतिशील पार्टी नेपालका हृदयेश त्रिपाठीलाई पनि यस निर्वाचनले सदन प्रवेशमा धक्का लगायो। पूर्वमन्त्री लक्ष्मणलाल कर्ण, लालबाबु पण्डित, सुजाता कोइराला, लेखराज भट्ट, झलनाथ खनाल, बीना मगर, विरोध खतिवडा, सोमप्रसाद पाण्डेय, शेरबहादुर तामाङ तथा पूर्वसांसदहरू विजय सुब्बा, विशाल भट्टराई सूर्यप्रसाद पाठक र कोमल वलीका लागि पनि यो निर्वाचन बाधक रहन पुग्यो। यही मङ्सिर ४ गते सम्पन्न प्रतिनिधिसभा र प्रदेशसभा सदस्य निर्वाचनको मतगणना जारी छ। प्रतिनिधिसभातर्फ हालसम्म एक सय ५६ निर्वाचन क्षेत्रको मतपरिणाम सार्वजनिक भएको छ। निर्वाचन आयोगका अनुसार हालसम्म कांग्रेसले ५३ स्थानमा जित निकाल्दै आफ्नो अग्रता कायमै राखेको छ। एमाले ४१, माओवादी केन्द्र १७, एकीकृत समाजवादी १०, राष्ट्रिय स्वतन्त्र पार्टी सात, जसपा छ, स्वतन्त्र पाँच, लोसपा पाँच र नागरिक उन्मुक्ति पार्टी तीन स्थानमा विजयी भएको छ।"
समानुपातिकतर्फ भोजपुरमा एमाले पहिलो पार्टी,"भोजपुर : भोजपुरमा समानुपातिकतर्फको मतगणनामा नेकपा एमाले पहिलो राजनीतिक पार्टी बनेको छ । प्रत्यक्षतर्फको प्रतिनिधिसभा र प्रदेशसभाका दुवै क्षेत्रमा गठबन्धनसँग हार व्यहोरे पनि समानुपातिकमा सबै राजनीतिक दललाई उछिन्दै एमाले पहिलो पार्टी बनेको हो । नेकपा एमालेले प्रतिनिधिसभाको समानुपातिकतर्फ कुल २२ हजार ९ सय २५ मत र प्रदेशसभाको समानुपातिकतर्फ २२ हजार ६ सय ९५ मत ल्याउँदै पहिलो बनेको हो । दुवै तर्फको समानुपातिकमा नेपाली कांग्रेस दोस्रो र माओवादी केन्द्र तेस्रो दल बनेको छ । प्रतिनिधितर्फ कांग्रेसले कूल १४ हजार ७ सय ६४ र माओवादीले कूल १२ हजार ७ सय ३७ मत प्राप्त गरे । त्यस्तै, प्रदेशसभातर्फ कांग्रेसले कूल १३ हजार ८ सय २७ मत र माओवादीले १३ हजार ४ सय ५३ मत ल्याए । प्रत्यक्षमा गठबन्धनसँग हारेपछि समानुपातिकको नतिजा सान्त्वना दिएको नेकपा एमाले भोजपुरका अध्यक्ष शरण कुमार राईले बताए । गठबन्धनसँगको चुनावी प्रतिस्पर्धामा एक्लैले कडा चुनौती दिएकोमा मतदातालाई धन्यवाद व्यक्त गर्दै उनले भने, यसपटक महा गठबन्धनसँगै हामी एक्लै भिडेर सम्मानजनक जनताको अभिमत पायौं यसैमा हामीले चित्त बुझाएका छौं, समानुपातिक दलीय चुनाव भएकाले हामी सदाझैं माथि नै आएका छौं।' प्रत्यक्षतर्फ भने सत्ता गठबन्धनले सबै सिट जितेको थियो । गठबन्धनबाट भोजपुर प्रतिनिधिसभा सुदन किराती, प्रदेशसभा क्षेत्र नं १ मा मुख्यमन्त्री तथा नेकपा एकीकृत समाजवादीका राजेन्द्र कुमार राई र क्षेत्र नं २ मा नेपाली कांग्रेसका विनोद वान्तावा राई निर्वाचित भएका थिए । सुदनले निकटत्तम प्रतिद्वन्द्वी पूर्वमुख्यमन्त्री तथा एमालेका शेरधन राई, राजेन्द्रले एमालेका हरिबहादुर राई र विनोदले एमालेकै प्रेम कार्कीलाई हराउँदै विजयी बनेका छन्।"
चुनाव शान्तिपूर्ण बनाउन सहयोग गर्नेलाई धन्यवाद,"विराटनगर : मुख्य निर्वाचन अधिकृतको कार्यालय मोरङले मंसिर ४ गतेको निर्वाचनलाई सफल र शान्तिपूर्ण बनाउन सहयोग गर्ने सबैलाई धन्यवाद दिएको छ। शान्तिपूर्ण रूपमा निर्वाचन सम्पन्न गर्न सहयोग पुर्याउने सबैलाई कार्यालयले आइतबार एक विज्ञप्ति जारी गर्दै धन्यवाद दिएको हो। मोरङमा प्रतिनिधि सभातर्फ ६ र प्रदेशसभातर्फ १२ वटा निर्वाचन क्षेत्र छन्। चुनाव सम्पन्न गराउन गत असोज २० गते मुख्य निर्वाचन अधिकृतको कार्यालयसहित निर्वाचन अधिकृतका कार्यालयहरु स्थापना गरिएको थियो। मोरङ जिल्ला अदालतका १ नम्बर न्यायाधीश दुर्गाप्रसाद ढुंगेललाई मुख्य निर्वाचन अधिकृतको जिम्मेवारी दिइएको थियो। ढुंगेलको नेतृत्वमा निर्वाचन शान्तिपूर्ण रूपमा सम्पन्न भएको छ। शान्तिपूर्ण रूपमा मनोनयन दर्तादेखि मतदान तथा मतगणनाको कार्य सम्पन्न भएर मोरङका सबै निर्वाचन क्षेत्रको निर्वाचन परिणासमेत घोषणा भइसकेको छ, मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले जारी गरेको विज्ञप्तिमा उल्लेख छ। यस महाअभियानलाई निष्पक्ष, स्वच्छ, भयरहित र स्वतन्त्र वातावरणमा सम्पन्न गर्न राजनीतिक दल, उम्मेदवार, नागरिक समाज, पर्यवेक्षक, संचारजगत, सुरक्षाकर्मी तथा कर्मचारीलगायत सरोकारवाला सबैले खेलेको सकारात्मक तथा सहयोगी र समन्वयात्मक भूमिकाप्रति मुख्य निर्वाचन अधिकृतको कार्यालय र मोरङका सम्पूर्ण निर्वाचन अधिकृतको कार्यालयहरु हार्दिक धन्यवाद ज्ञापन गर्दछौँ, विज्ञप्तिमा भनिएको छ, साथै आगामी दिनमा पनि सम्पूर्ण सरोकारवालाबाट यस्तै सकारात्मक भूमिकाको अपेक्षा गर्दछौँ। मोरङको निर्वाचन क्षेत्र नम्बर १ मा गोपालप्रसाद थापा, २ मा नगेन्द्र केशरी पोखरेल, ३ मा रामहरि शर्मा काफ्ले, ४ मा मणिराम पोखरेल र ५ मा गणेश नायकलाई निर्वाचन अधिकृत तोकिएको थियो। क्षेत्र नम्बर ६ को निर्वाचन भने मुख्य निर्वाचन अधिकृतको कार्यालयले नै सम्पन्न गरेको हो। मोरङका प्रमुख जिल्ला अधिकारी काशीराज दाहालले उच्च सुरक्षा सतर्कता अपनाइएका कारण निर्वाचन शान्तिपूर्ण रूपमा सम्पन्न भएर मतपरिणाम पनि घोषणा भइसकेको जानकारी दिए। निर्वाचनलाई असर पुर्याउने हिसाबले ठाउँठाउँमा नक्कली बम पनि राखिएको थियो। मतदानका दिन केही ठाउँमा विष्फोटक पदार्थ पनि विष्फोट गराइयो। नेपाली सेनाको टोलीले शंकास्पद वस्तुलाई डिस्पोज गर्दै शान्तिपूर्ण रूपमा निर्वाचन सम्पन्न हुने वातावरण बनाएको हो। बिना अवरोध र शान्तिपूर्ण हिसाबले निर्वाचन सम्पन्न गराउन मुख्य निर्वाचन अधिकृत ढुंगेल, प्रजिअ दाहाल, नेपाली सेनाका प्रमुख सेनानी अमृत थापामगर, मोरङ प्रहरी प्रमुख एसपी शान्तिराज कोइराला, सशस्त्रका प्रमुख एसपी राजकुमार लामिछाने, राष्ट्रिय अनुसन्धानका प्रमुख बासुदेव सिग्देललगायत अहोरात्र खटिएका थिए। प्रजिअ दाहालले सबै पक्षको साथ र सहयोगले चुनावमा अप्रिय घटना हुन नपाएको उल्लेख गरे।"
माइतीघरमा लैंगिक हिंसाविरुद्ध सचेतनामूलक पर्फमेन्स आर्ट (फोटोफिचर),"काठमाडौं : लैंगिक हिंसाविरुद्ध १६ दिने अभियान सुरु भएको छ। हरेक वर्ष नोभेम्बर २५ देखि डिसेम्बर १० सम्म विभिन्न सचेतनामूलक कार्यक्रम गरी विश्वभर लैगिक हिंसाविरुद्ध अभियान मनाउने गरिन्छ। यसैक्रममा काठमाडौंको माइतीघर मण्डलामा आइतबार 'लैंगिक हिंसाविरुद्ध सचेतनामूलक पर्फमेन्स आर्ट' नामक सडक नाटक प्रदर्शनी गरिएको छ। सामुदायिक वन उपभोक्ता महासंघको आयोजनामा विभिन्न कलाकारले लैगिक हिंसाविरुद्ध चेतनामूलक कार्यक्रम प्रस्तुत गरेका हुन्। कलाकार राजु झल्लु, प्रभात तिमिल्सीना पूर्णिमा गिरी, सुष्मा तिमिल्सीना मनिषा श्रेष्ठ र सुरज पराजुलीले सडक नाटकमार्फत् लैंगिक हिंसासम्बन्धी सचेतनामूलक सन्देश प्रवाह गरेका थिए। यसअघि शनिबार जोन्टा क्लब अफ काठमाडौंले महिला तथा बालिकामाथि हुने हिंसा अन्त्यका लागि सक्रियता प्रवर्द्धन गर्न वाकाथान आयोजना गरेको थियो।"
बागलुङमा ३ प्रतिशत बढी बदर मत,"बागलुङ : दुई प्रतिनिधिसभा सदस्य निर्वाचन क्षेत्र रहेको बागलुङमा ३ दशमलब ८२ प्रतिशत मत बदर भएको छ । बागलुङका दुई प्रतिनिधिसभाको प्रत्यक्ष तर्फको निर्वाचनमा खसेको १ लाख २ हजार ६ सय ६८ मतमध्ये ३ हजार ९ सय ३० मत बदर रहेको पाइएको हो । १ लाख ९२ हजार २ सय २७ मतदाता रहेको बागलुङमा ५३४० प्रतिशत मत खसेको थियो । बागलुङको क्षेत्र नम्बर १ भन्दा २ मा बढी बदर मत भेटिएको छ । बागलुङ क्षेत्र नम्बर १ मा १ दशमलब ६५ प्रतिशत र क्षेत्र नम्बर २ मा ६ दशमलब ०१ प्रतिशत बदर मत भेटिएको हो । बागलुङ१ मा ९६ हजार ६ सय ६ मतदातामध्ये ५१ हजार ५३३ मत खसेको थियो । खसेको मतमा ८ सय ५५ मत बदर भेटिएको जिल्ला निर्वाचन कार्यालय बागलुङका सूचना अधिकारी गोकुल शर्माले बताए । ६ जना उम्मेदवार रहेको बागलुङ१ मा ३ जना उम्मेदवारको मत भन्दा बदर मत बढी रहेको छ । राप्रपाका लक्ष्मीप्रसाद सापकोटा ९०३, नेपाली कांग्रेस (वीपी)का शिवलाल सापकोटाको १२५ र स्वतन्त्र चन्द्रबहादुर क्षेत्रीको १९३ मत ल्याएका छन् भने बदर मत ८ सय ५५ बढी छ । बागलुङ१ प्रदेशसभा सदस्य कमा २ दशमलब १९ प्रतिशत मत बदर भएको छ । ५० हजार २ सय ८० मतदाता मध्ये २८ हजार ८ सय २५ मत खसेकोमा २८ हजार १ सय ९३ मत सदर भएको सूचना अधिकारी शर्माले बताए । उनले पाँचजना उम्मेदवार रहेको प्रदेश कमा २ जना उम्मेदवारको भन्दा बढी बदर मत रहेको बताए । 'सामाजिक एकता पार्टीकाका भक्त बहादुर विकले ३ सय ७ र स्वतन्त्र दिपेन्द्र बहादुर हमालले १ सय ४७ मत प्राप्त गरेका छन्,'सूचना अधिकारी शर्माले भने,'उहाँहरुको जम्मा मतभन्दा बढी ६ सय ३२ मत बदर बदर रहेको छ । यस्तै, बागलुङ१ प्रदेशसभा सदस्य खमा २ दशमलब ६० प्रतिशत मत बदर रहेको छ । ४६ हजार १ सय ६ मत मध्य २२ हजार ३९ मत खसेकोमा २१ हजार ४ सय ६४ मत मात्र सदर भएको छ । चार जना उम्मेदवार रहेको प्रदेश खमा ५ सय ७५ मत बदर रहेको सूचना अधिकारी शर्माले बताए । मतदाताले जानी जानी मत बदर गरेको देखिएको जिल्ला निर्वाचन कार्यालयका सूचना अधिकारी शर्माले बताए । मैले पनि मत गणना गरेको थिए,सूचना अधिकारी शर्माले भने,केही मत मात्र मतदाताले नजानेर बदर भएको छ । धेरै मत जानेरै विगार्ने मनसायले बदर गरेको देखिन्छ । मतपत्रमा मतदाताले जानी जानी सदर गर्न नमिल्ने गरेर सेन्टर पारेर छाप हानेको उनले बताए । बागलुङमा बदर भएका केही मतमा नो भोट समेत लेखेको पाइएको छ । १, २ वटा मतपत्रमा नो भोटको माग गरेको देखियो, 'शर्माले भने,राज्यले नो भोटको माग समेटेमा मत बदर कम हुने थियो होला । उनले बदर भएका एक सय मतमध्ये ३, ४ वटा मात्र नजानेका र अरु जानेरै बदर गरेको देखिएको बताए । यसपटक निर्वाचन आयोगले मत बदर कम गराउन स्थानीय तहलाई मतदाता शिक्षाको जिम्मेबारी दिएको थियो । स्थानीय तहहरुले वडामा कार्यरत महिला स्वास्थ्य स्वंयमसेविकालाई परिचालन गरेर मतदाता शिक्षा दिएको थियो । मतदाता शिक्षाले मत बदर कमी गराएको सूचना अधिकारी शर्माको भनाइ छ । शर्माले मतदाता शिक्षाले केहि मत त बदर हुनबाट बचाए पनि नो भोटको कुरा राज्यले व्यवस्था गरिदिएको भए उम्मेदवार चित्त नबुझेका मतदाताको मत बदर नहुन सक्थ्यो । बागलुङ२ मा सबैभन्दा बढी मत बदर बागलुङ निर्वाचन क्षेत्र नम्बर २ मा सवैभन्दा बढी मत बदर देखिएको छ । बागलुङ क्षेत्र नम्बर २ मा मा ६ दशमलब ०१ प्रतिशत मत बदर पाइएको निर्वाचन अधिकृतको कार्यालय क्षेत्र नम्बर २ बागलुङका सहायक निर्वाचन अधिकृत ऋषिराम रिजालले बताए । उनले क्षेत्र नम्बर २ मा ९५ हजार ५ सय ६१ मतदाता मध्ये ५१ हजार १ सय ३५ मत खसेको थियो । उत्तः मत मध्ये मतगणनामा ४८ हजार ६० मत सदर र ३ हजार ७५ मत बदर भेटिएको सहायक निर्वाचन अधिकृत रिजालले बताए । क्षेत्र नम्बर २ मा प्रतिनिधिसभातर्फका ५ जना राजनीतिक दल र २ जना स्वतन्त्र उम्मेदवार रहेका थिए । ७ जना उम्मदेवार मध्य बदर मत भन्दा बढी मत २ जना उम्मेदवारले मात्र प्राप्त गरेका छन् । क्षेत्र नम्बर २ बाट विजयी भएका पाँच दलीय गठबन्धनका साँझा उम्मेदवार नेकपा माओवादीका देवेन्द्र पोडेलले २४ हजार ७ सय ७९ मत ल्याएका छन् । यस्तै नेकपा एमालेकी मञ्जु शर्माले २० हजार १ सय ८० मत ल्याएकी छिन्भने त्यसपछि धेरै ३ हजार ७५ बदर मत रहेको छ । बागलुङ२ प्रदेश कमा ३ दशमलब ०८ प्रतिशत मत बदर रहेको छ । ५४ हजार ३ सय ३४ मतदाता मध्ये २७ हजार ९ सय ८० मत खसेकोमा ८ सय ६४ मत बदर रहेको सहायक निर्वाचन अधिकृत रिजालले बताए । उनले दुईजना मात्र उम्मेदवार रहेको उक्त क्षेत्रमा ८ सय ६४ मत बदर हुनु मतदातामा शिक्षाको कमिरहेको बताए । यस्तै बागलुङ२ प्रदेश खमा ५ दशमलब २१ प्रतिशत मत बदर रहेको छ । ९५ हजार ५ सय ६१ मतदाता मध्ये २३ हजार १ सय ९४ मत खसेको थियो । मत गणनामा २३ हजार १ सय ९४ मत सदर र १ हजार २ सय १० मत बदर भएको सहायक निर्वाचन अधिकृत रिजालले बताए । उनले ७ जना उम्मेदवार रहेको उक्त क्षेत्रमा पाँचजना उम्मेदवारले पाएको मतभन्दा बढी बदर मत रहेको बताए ।"
पाँच दलीय गठबन्धनको सरकार बन्छ : गृहमन्त्री खाण,"भैरहवा : गृहमन्त्री बालकृष्ण खाणले अब पाँच दलीय गठबन्धनको सरकार बन्ने दाबी गरेका छन्। रुपन्देहीको भैरहवामा आइतबार बिहान भएको पाँच दलीय गठबन्धनको बैठकमा गृहमन्त्री खाणले गठबन्धनको बहुमत पुग्ने बताएका हुन्। उनले गठबन्धन पाँच वर्षसम्म निरन्तर जाने स्पष्ट पारे। प्रधानमन्त्री को बन्ने भन्ने पाँच दलका शीर्ष नेता बसेर टुंग्याउने गृहमन्त्री खाणको भनाइ छ। पाँच दलीय गठबन्धनको सरकार बन्छ, गृहमन्त्री खाणले भने, प्रधानमन्त्री को बन्ने भन्ने प्रधानमन्त्रीसमेत रहेका नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल, एकीकृत समाजवादीका अध्यक्ष माधवकुमार नेपाल, लोकतान्त्रिक समाजवादी पार्टीका अध्यक्ष महन्थ ठाकुर र राष्ट्रिय जनमोर्चाका अध्यक्ष चित्रबहादुर केसी बसेर टुंग्याउनुहुन्छ। पाँच दलीय गठबन्धन पाँच वर्षसम्म रहन्छ। रुपन्देही ३ बाट प्रतिनिधि सभा सदस्यमा उम्मेदवार रहेका खाणले आफूले निर्वाचनको नतिजालाई सहजतापूर्वक लिएको बताए। खाण राप्रपा नेता दीपक बोहोरासँग पराजित भएकाथिए। निर्वाचनमा पराजयलाई सहजतापूवक लिन गाह्रो हुन्छ। तर, म कृष्णप्रसाद भट्टराईको स्कुलिङमा हुर्केको हुँ। तसर्थ जनताको अभिमतलाई सहर्ष स्वीकार गर्छु, गृहमन्त्री खाणले भने। गृहमन्त्रीका रुपमा प्रतिनिधि सभाप्रदेशसभा निर्वाचन स्वच्छ, निष्पक्ष र भयरहित तरिकाले शान्तिपूर्ण रुपमा एकै चरणमा सम्पन्न गर्ने मुख्य भूमिका पूरा गर्न पाएकोमा आफूलाई खुसी लागेको उनको भनाई छ। जनताको लामो संघर्षपछि आएको व्यवस्थालाई मझवुत बनाउन गठबन्धन निर्माण गरेर त्यसलाई पाँच वर्ष चलाउनुपर्छ भन्ने विषयको सुत्रधार भएकाले गठबन्धन विरोधीहरुको तारोमा आफू परेको पनि गृहमन्त्री खाणले बताए। आफू निर्वाचनमा पराजय व्यहोरे पनि गठबन्धलाई टिकाइराख्न भरमग्दुर प्रयास गरिरहने उनको भनाइ थियो। सरकारले गणतन्त्र र संघीयता स्वीकार नगरेकालाई पनि निर्वाचनमा भाग लिने अवस्थासम्म पुर्याउन सकेको खाणले बताए। आफ्नै पार्टीका केही नेता गठबन्धनको विरुद्धमा लागिरहेको भन्दै त्यो प्रयास सफल हुन नदिने गृहमन्त्री खाणको भनाइ छ।"
झापाबाट ब्राउन सुगरसहित चारजना पक्राउ,"झापा : झापामा प्रतिबन्धित लागुऔषध ब्राउन सुगरसहित चार युवक पक्राउ परेका छन् । पक्राउ पर्नेमा मेचीनगर नगरपालिका७ निवासी २४ वर्षीय मीनबहादुर उप्रेती, सोही ठाउँका २४ वर्षीय अमृत सुन्दास, मेचीनगर८ निवासी २० वर्षीय सुसन राजवंशी र बुद्धशान्ती गाउँपालिका१ निवासी ३२ वर्षीय अर्जुन तामाङ रहेको प्रहरी कार्यालय झापाले जनाएको छ । इलाका प्रहरी कार्यालय काँकडभिट्टा र लागुऔषध नियन्त्रण ब्युरो काँकडभिट्टाबाट खटिएको प्रहरी टोलीले शनिबार साँझ चेकजाँचको क्रममा उनीहरूलाई मेचीनगर (७ बाट ४ ग्राम ब्राउन सुगरसहित पक्राउ गरेको हो । ब्राउन सुगरसहित पक्राउ परेका चारैजनालाई आवश्यक कारवाहीका लागि इलाका प्रहरी कार्यालय काँकडभिट्टामा राखिएको छ ।"
निर्वाचनले दर्शाएको जनविद्रोह,"संघीय तथा प्रदेशसभा निर्वाचन सम्पन्न भएको छ। छिटफुट घटनाबाहेक तुलनात्मक हिसाबले निर्वाचन शान्तिपूर्ण रह्यो। चुनावको परिणामपछि भने निकै फरक परिदृश्य सतहमा आउँदैछन्। यसलाई लिएर विभिन्न पटाक्षेप पनि बनाइँदैछ। निर्वाचन एउटा विशुद्घ प्राविधिक पक्ष हो। एकभन्दा धेरै व्यक्ति प्रतिस्पर्धामा रहन्छन्। कसैले जित्ने र अरू धेरैले हारलाई व्यहोर्नुपर्ने अवस्था स्वाभाविक हुन्छ। यद्यपि जसले हारे वा जिते पनि यसबाट आउने नेृतत्वका कारण देशचाहिँ कहिल्यै हार्नु हँुदैन। हरेक सवालमा देशले जितेको महसुस नागरिकलाई भएमा दल, राजनीति अनि नेतृत्व सबैप्रति आर्कषण सदैव यथावत रहन्छ। मतदान कसैलाई गरेनगरेको आधारमा नागरिकले कहिल्यै पनि निर्वाचितलाई प्रतिनिधि नमान्ने गर्दैनन्। उसले राम्रा काम गरे अस्वीकार गर्दैनन्। अरू नै दल वा पार्टीको भए पनि नागरिकका लागि भरपूर राम्रा काम गर्नेमा दत्तचित रहे निर्वाचनमा असहयोग पनि गर्दैनन्। तर राजनीति यी स्वाभाविक कोर्सबाट बाहिर गएका करण निर्वाचनले केही अपवाद उजागर गरेको छ। यो निर्वाचनबाट दुई प्रकारका विद्रोहको स्वरूप प्रस्फुटित हुँदैछन्। नागरिकले दलमाथि विकर्षण र विनिर्माण दुवैको सन्देश दिने गरी विद्रोहभाव दर्शाएका छन्। विकर्षणको भाव निर्वाचन शान्तिपूर्ण भए पनि यस पटक मतदान भने निकै कम भयो। विभिन्न अनुसन्धानहरूले समेत स्थानीयभन्दा राष्ट्रिय निर्वाचनमा औसत १० देखि २० प्रतिशत कम मतदान हुने देखाउँछ। ज्याकुलाइन गोरम्यानको पुस्तक ह्वाई आर इलेक्सन्स् इम्पोर्टेन्टका अनुसार राष्ट्रिय निर्वाचनमा उम्मेदवार र मतदाताबीच स्थानीय निर्वाचन जत्तिको सघन घनिष्टता हुँदैन। विश्वभर नै मताधिकारमाथि अरूची र अनिच्छा बढ्दो देखिन्छ। त्यसैले अष्टेलिया, लक्जम्बर्ग, सिंगापुर, न्युजिल्याण्डलगायत केही देशमा त अनिवार्य मतदानको कानुनी व्यवस्था छ। अधिकतममा विभिन्न समयका निर्वाचनमा बेल्जियममा लगभग ८७, स्वीडेनमा ८२, नेपालमा ७४ को निर्वाचनमा ७५, दक्षिण कोरियामा ७८ प्रतिशतदेखि न्युनतममा हाइटीमा १७, अल्जेरिया २३, इजरायल ३०, स्वीजरल्याण्डमा ३८ प्रतिशत मतदान भएका तथ्यांक छन्। यति नै मत खसेमात्र निर्वाचनको वैधानिकता हुन्छ भन्ने कानुन र अभ्यास दुवै छैनन्। तर सकेसम्म धेरैलाई मतदानमा सहभागी गराउन सक्दा निर्वाचनको विश्वसनीयता अझ उचो हुन्थ्यो। विद्युतीय मतदान, अर्लि भोटिङ, इन्टरनेट भोटिङजस्ता नवप्रर्वद्धनात्मक अभ्यासहरू अवलम्बन गर्न सकेको भए उच्च मतदान हुने थियो। सरकारी तथ्यांकअनुसार झन्डै २२ लाख आसपास, अन्य अप्रशोधित तथ्यांकअनुसार ४० लाख आसपास मतदाताहरू विदेशमा छन्। देशभित्रै पनि रोजगारी, व्यापार व्यवसाय तथा अध्ययनको सिलसिलामा आफ्नो मतदान क्षेत्रभन्दा अन्यत्र बसोबास गर्नेको संख्या थुप्रै छ। बिदा एवं वित्तीय व्यवस्थापनसमेत सदैव सहज नहुन सक्छ। तर साँच्चै नागरिकमा व्यग्र इच्छा र नेतृत्व एवं दलप्रति आस्था तथा आशा भएमा मतदान धेरै हुने थियो। स्वयं दलहरूले नै मतदातालाई गाउँसम्मकै दुईतर्फी सवारीको व्यवस्थापनसमेत गरेका थिए। तर पनि नागरिकमा उल्लेख्य उत्साह देखिएन। मतदान गरेकाहरू त्यति गौरवान्वित अनुभूत थिएनन्, केवल औपचारिकताको महसुस गर्दथे। यसरी घट्दो मतदानबाट एउटा शान्तिपूर्ण बिद्रोहको अभ्यास भएको मान्न सकिन्छ। निर्वाचन परिणामले त दलहरूमाथि विनिर्माणको अपरिहार्यतलाई स्वीकार्न स्पस्ट दबाब दिएको छ। विनिर्माणको दबाब ठूलो संख्यामा शीर्षनेताहरू एवं चर्चित अनुहारहरू पराजित भए। विगतमा मन्त्रीलगायत विभिन्न उच्च ओहोदामा भएकोहरू धेरैको शर्मानक अवस्था छ। जितेकामध्ये अधिकांशले झिनो मतमात्रको अग्रता पाए। हिजो प्रमुख नेतृत्वको अघिपछि किचन क्याबिनेटका रूपमा रहेकाहरूको आम पराजयले केही दललाई स्तब्ध बनाउने अवस्था छ। नयाँ दलहरूप्रति जबर्जस्त आर्कषण बढ्दो देखिन्छ। धेरै संख्यामा नयाँ उम्मेदवार भएर मत बाँडिँदा थुप्रै स्थानमा पुरानै दलले जित त हात पारे। यद्यपि पुराना दललाई एकातिर र नयाँ दल तथा स्वतन्त्रहरू अर्कोतिर राख्दा दोश्रो पक्षमाथिको पल्ला भारी बन्ने देखिन्छ। हिजोसम्म जेल बसेको, यातना भोगेको, आन्दोलनको नेतृत्व गरेको, बिद्रोह उठाएको कुरा नेताको वान्छनीय योग्यता मानिन्थ्यो। अहिलेका अधिकांश मतदाताले यो पक्षलाई न त भोगेको छ, न त त्यसमा केही अभिरूची राख्छ। हामीले क्रान्ति गयौं, राणाशासन ढलायौं, प्रजातन्त्र ल्यायौं, गणतन्त्र स्थापित गयौं भन्ने दलहरूको दाबा हुन्छ। यी आन्दोलनमध्ये धेरै अथवा कुनै पनि आन्दोलनलाई नदेखेको नभोगेको अथवा नजानेको दस्ताको मतदाता संख्या अधिक भइसक्यो। अब तत्काल नागरिकमाझ को कति लोकप्रिय छ ? आफ्नो पेशा र क्षेत्रमा कति काबिल छ ? भन्ने कुरा महŒवपूर्ण हुन्छ। आफू संलग्न क्षेत्रमा सक्षम मानिएको र अब्बल ठहरिएको निपूर्ण मानिस राजनीतिमा आउन् भन्ने आशा रहन्छ। उनीहरूले कम्तिमा राज्यको ढुकुटीलाई आफ्नो जीवन निर्वाहका लागि दुरुपयोग गर्नुपर्दैन भन्ने मान्यता राखिन्छ। उनीहरू जुन क्षेत्रमा दक्ष र विज्ञ छन्, उक्त क्षेत्रमा सघन प्रगति र पुनर्निर्माण गर्नसक्छन् भन्ने विश्वास हुन्छ। जान्नेलाई छान्ने कुराले नागरिकलाई आकर्षित गर्छ। हामीकहाँ जुलुस लगाएकै र ढुंगा हानेकै कुरालाई राजनीतिक सक्रियताको मानक मान्ने भुलभुलैया बस्यो। अनि राजनीतिक अभ्यासमा रहेकै कारण सर्वज्ञान सम्पन्न हुने, उनीहरूले सबैथोक जान्ने, कसैसँग सरसल्लाह लिनुसमेत नपर्ने विचलन सुरु भयो। राजनीतिक अभ्यास युवाले गर्नुपर्छ, त्यो विज्ञता र दक्षताबाट निर्देशित रहनुपर्छ। राजनीति सत्तामुखी होइन, परिवर्तनमुखी बन्नुपर्छ भन्ने दलहरूले बिर्सदा नागरिकको निराशा बिस्फोट हुन थाल्यो। आधारवर्गको हितलाई शिरोपर गर्नुपर्ने अभिभारालाई नकार्दा दलहरूकै अवसानको आधार बन्न थाल्यो। अहिले पनि मतदातामा बहुदलीय प्रणालीप्रति समर्थन छ। राम्रा उम्मेदवार भएको खण्डमा नागरिकले समर्थन गरेका वा विजयी गराएका छन्। पटकपटक निर्वाचत भए पनि अथवा राजनीतिक वृत्तको सघन चर्चा मै रहे पनि नागरिकबीच अपेक्षित कार्यसम्पादन गर्न नसक्दा निर्वाचन जितिँदैैन भन्ने प्रमाणित भएको छ। अहिलेको राजनीति रिभोलुसनरी (क्रान्तिकारी) होइन, रिफर्मेटिभ (सुधारात्मक) अभ्यास र प्रयोगबाट मात्र सही बाटोमा हिँड्छ। अनुहार, दलीय अनुबन्धन, नेतृत्वको भजनकीर्तन अनि देवत्वकरणमा रमाउने र सत्तोसरापको बहाबमा बहनेहरूको अस्तित्व धरमराएको छ। नागरिक सेवामा दत्तचित्त रहँदै नागरिक पहिलो प्राथमिकता (सिटिजन्स फस्र्ट)को अवधारणालाई अवलम्वन गर्ने विषयहरू अनुमोदित भएका छन्। निर्वाचनमा टिकटचाहिँ दलले दिने हो तर मत नागरिकबाट लिनुपर्छ। अब दलले आपूलाई बचाइराख्ने हो भने योग्य, दक्ष, युवा, काविल व्यक्तिहरूलाई निर्वाचनमा प्रस्तुत गर्नुपर्छ। संगठन, सदस्यता, समिति, दलको प्रमुख नेता भनेरमात्र मत आउँदैन। सबै दल गरेर जम्माजम्मी २५ देखि ३० लाखको संख्यामा संगठित सदस्य होलान्। एक करोड ८० लाख मतादातामा बाँकी १ करोड ५० लाख दलविहीन विशुद्घ मतदातामात्र हुन्। सबै दलका कार्यकर्ता अथवा संगठित सदस्यताको सम्पूर्ण योगभन्दा मतदातामात्रको अनुपात ५०० प्रतिशत बढी छ। उनीहरू संगठन जान्दैनन्, सदस्यता चिन्दैनन्, उम्मेदवार मन परेनपरे पनि मत दिनुपर्छ भन्ने दलीय ह्वीपमा बाँधिँदैनन्। दलको माथिल्लो तहको मान्छे उम्मेदवार भएपछि मरिमेटेर बिजयी बनाउनुपर्छ भन्ने सम्झँदैनन्। त्यो ५०० प्रतिशतले बढी रहेको मतदाताको आकांक्षा र रोजाइमा राम्रा, योग्य, सम्भावना बोकेका र कार्यसम्पादन गर्न सक्ने व्यक्ति पर्छन्। त्यस्तो उम्मेदवार पुराना अथवा नयाँ दल जुनसुकै दलबाट पनि हुनसक्छ। एकाईसौं शताब्दी मास बेस्ड राजनीतिको समय हो। राजनीतिक बहाब निर्माणमा सञ्चारको प्रभाव अधिक रहन्छ। अमेरिकाका पूर्वराष्ट्रपति बाराक ओबामाले आफ्नो पुस्तक एडासिटी अफ होपमा यसलाई राम्ररी विश्लेषण गरेका छन्। खाली एकोहोरो रटान र आत्मरति भजाएरमात्र हँुदैन। देशभर विभिन्न खालका आन्दोलन गरेको भन्ने आधारमा मात्र आफ्नो औचित्य स्थापित गर्न खोज्ने पुराना दलहरूलाई निर्वाचन नतिजाले गतिलो झापड दिएको छ। यी सबै आन्दोलनको कान्छो आन्दोलन मानिने मधेस आन्दोलनको नेतृत्व गरेको भन्ने दल त राष्ट्रिय दलसमेत बन्नेमा शंका छ। मतदाताले आन्दोलनका उपलव्धिलाई स्वीकार्छन् तर त्यसैले मात्र सदाकाल उपस्थितिको औचित्य सावित भने हँुदैन। मतदातामा युवा र नयाँप्रतिको आकर्षण अगाध हुन्छ। पुरानै दलहरूले अधिकांश स्थानमा विजय हासिल गरे पनि उनीहरूमाथि नयाँ दलको कडा टक्कर थियो। शीर्ष नेताहरूले जिते तर उनीहरूको प्राप्त मत तथा निकटतम प्रतिद्वन्द्वीसँगको मतान्तर यस अघिको निर्वाचनभन्दा धेरै तल झरेको छ। ठूला दलहरूको आकर्षण गुम्दैछ। नयाँ दलहरू मतमा धेरै स्थानमा नजिते पनि मन जित्ने अभ्यासमा रहेको देखिँदैछ। अब दलहरू सच्चिनु पर्छ। अहिलेका शीर्ष नेतृत्वले अभिभावकीय भूमिकामात्र निर्वाह गर्नुपर्छ। सक्रिय राजनीतिमा सक्षम र युवा पुस्तालाई अगाडि सार्नु पर्छ। अहिले रहेका लगभग सबै ठूला भनिएका दलका शीर्षनेता राजनीतिक जीवनको उत्तरार्धमा छन्। सांसद तथा पार्टीको अध्यक्षताका हिसाबले उनीहरूको यो अन्तिम इनिङ हो। बिगतकै जस्तो नेतृत्व कौशल र आडम्बरलाई अवलम्बन गरे अब उनीहरूको अन्त्यसँगै उनीहरूको दलको पनि अन्त्य हुने जोखिम बढ्दो छ। आफू जाँदाजाँदै पार्टीलाई पुनर्जीवन दिन सकारात्मक र रचनात्मक अभ्यास गर्नुपर्छ। भित्री मनमा यही दबाब निर्माणको अभिलाषा राखेर नागरिक विद्रोह र विशेष गरी सहरकेन्द्रित विद्रोह सुरु भएको छ। तुलनात्मक रूपमा सचेत समूहले विद्रोहको बिगुल बजाएको छ। दल तथा नेतृत्वले यसको सन्देश विचरण गर्नुपर्छ। आफूलाई विनिर्माण गर्न विराट प्रयास लगाउनु पर्छ। दलहरू नबदलिए नागरिकले मत बदल्ने अठोट गरेको स्पस्ट देखिँदैछ। नेतृत्वले उदार हँुदै सम्मानजनक बहिर्गमन वा अवकास रोज्नु पर्छ। युवा र भिजन भएका नयाँ पुस्ताले सशक्त र सकारात्मक हस्तक्षेप गर्नुपर्छ। दलहरूसँग सक्किने वा सुध्रने एउटैमात्र विकल्प बाँकी देखिन्छ।"
तीन जिल्लाबाहेकको मत परिणाम मंसिर १३ गतेसम्म आइसक्ने,"काठमाडौं : यही मङ्सिर ४ गते प्रतिनिधिसभा र प्रदेशसभा सदस्यको निर्वाचन सम्पन्न भई निर्वाचनको मतपरिणाम आउनेक्रम अन्तिम चरणमा रहेको छ। पछिल्लो मतपरिणामअनुसार प्रतिनिधिसभाको प्रत्यक्षतर्फ नेपाली कांग्रेसले सबैभन्दा बढी मत प्राप्त गरेको छ। निर्वाचन आयोगका अनुसार आइतबार दिउँसोसम्म प्रतिनिधिसभाको प्रत्यक्षतर्फ कांग्रेसले ५३ स्थानमा जित हासिल गरेको छ भने तीन स्थानमा अग्रता कायम गरेको छ। त्यस्तै नेकपा (एमाले) ४१ स्थानमा विजयी भएको छ भने दुई स्थानमा अग्रता कायम गरेको छ। नेकपा (माओवादी केन्द्र)ले १७, नेकपा (एकीकृत समाजवादी)ले १०, राष्ट्रिय प्रजातन्त्र पार्टी र राष्ट्रिय स्वतन्त्र पार्टीले सातसात, जनता समाजवादी पार्टी नेपालले छ स्थानमा जित हासित गरेको छ भने एक स्थानमा अग्रता कायम गरेको छ। स्वतन्त्र पाँच, लोकतान्त्रिक समाजवादी पार्टीले चार र नागरिक उन्मुक्ति पार्टीले तीन स्थानमा विजयी भएका छन्। बाँकी स्थानको केही विवादका कारण निर्वाचन र मतगणनामा भएको ढिलाइ तथा मतगणना स्थागितका कारण समयमै नतिजा आउन सकेको छैन। बाजुरा, दोलखा र स्याङ्जाबाहेक अरु सबै जिल्लाको प्रत्यक्ष तथा समानुपातिकतर्फको मतपरिणाम आज साँझ अथवा भोलिसम्म आइसक्ने आयोगका प्रवक्ता शालिग्राम शर्मा पौडेलले जानकारी दिए। हाल प्रत्यक्षसँगै समानुपातिकको पनि मतगणना जारी रहेकाले उक्त तीन जिल्लाबाहेकको सबै मतपरिणाम मङ्सिर १३ गतेसम्म आइसक्ने उनले बताए। बाजुरा, दोलखा र स्याङ्जामा देखिएको समस्याका सम्बन्धमा आयोगले आवश्यक निर्णय गरी यथाशीघ्र सबै मतपरिणाम आइसक्ने आयोगको दाबी छ। अन्तिम मतपरिणाम प्राप्त भएपछि त्यसको सम्पूर्ण विवरण आयोगले राष्ट्रपतिलाई बुझाउने कानुनी प्रावधान छ।"
"सीईओको तस्बिरसहित म्यासेज पठाएर १ करोड बढि ठगी, सातजना पक्राउ",एजेन्सी : एक ठूलो कम्पनीको सीईओको तस्बिरसहितको म्यासेज ह्वाट्सएपमा पठाएर १ करोड बढिको ठगी गरेको समाचार बाहिरिएको छ। घटना भ्याक्सिन उत्पादन गर्ने कम्पनी भारतको सिरम इन्स्टिच्युटको हो। रकम ठगी गरेको आरोपमा भारतीय प्रहरीले ७ जनालाई पक्राउ गरेको छ। ठगी समूहले सिरम इन्स्टिच्युटको सीईओको तस्बिरसहितको म्यासेज ह्वाट्सएपमार्फत व्यवस्थापनलाई पठाएर १ करोड बढिको ठगी गरेको थियो। सिरम इन्स्टिच्युटका निर्देशक सतिश देशपाण्डेलाई सोही कम्पनीका सीईओ अदार पुनावाला डीपीको ह्वाट्सएप नम्बरबाट रकम माग गरेको म्यासेज आएको थियो। त्यसपछि उनीहरुबीच रकम विभिन्न खातामा ट्रान्सफर गर्नेबारे कुराकानी भएको र सोहीअनुसार निर्देशक देशपाण्डेले ती खाताहरुमा १ करोड १ लाख १ हजार ५५४ रकम पठाइ दिएको आजतकमा समाचार छ। सो कम्पनीका सीईओ अदार पुनवाला बनेर ठगी समूहले १ करोड बढी रकम हात पार्न सफल भएको थियो। पछि ठगी भएको थाहा पाएपछि कम्पनीले प्रहरीमा उजुरी दिएको थियो। ठगी समूहका विभिन्न खातामा रकम ट्रान्सफर भएको पाइएको प्रहरीले जनाएको छ। अनुसन्धानका क्रममा प्रहरीले रकम पठाइएका आठ खाताहरुको पहिचान गरिसकेको छ। ठगी समूहका नाइके भने फरार छन्।
"समानुपातिकतर्फ ८४ लाख मत गनियो, कुन दलको कति ?","काठमाडौं : प्रतिनिधिसभा र प्रदेशसभाको समानुपातिकतर्फको मतगणना जारी छ। निर्वाचन आयोगले आज अपराह्न १२ बजेसम्म कूल ८४ लाख २१ हजार सात सय ५३ मत गणना सम्पन्न गरेको छ। मतगणना निरन्तर भइरहेको आयोगले जनाएको छ। पछिल्लो विवरण अनुसार मतपरिमाणमा नेकपा (एमाले) ले २३ लाख १६ हजार सात सय ३६ मत प्राप्त गरेको छ। दोस्रोमा रहेको नेपाली कांग्रेसले २२ लाख १८ हजार सात सय ४६ मत प्राप्त गरेको छ। तेस्रोमा रहेको नेकपा (माओवादी केन्द्र) ले नौ लाख ६९ हजार तीन सय ९६ मत प्राप्त गरेको छ। राष्ट्रिय स्वतन्त्र पार्टीले नौ लाख २८ हजार एक सय २४ मत, राष्ट्रिय प्रजातन्त्र पार्टीले चार लाख ८७ हजार आठ सय ५५ मत प्राप्त गरेका छन्। जनता समाजवादी पार्टीले दुई लाख ८९ हजार आठ सय ६८, नेकपा (एकीकृत समाजवादी) ले दुई लाख २४ हजार एक सय ७१ मत प्राप्त गरेका छन्। आयोगका अनुसार जनमत पार्टीले दुई लाख २३ हजार नौ सय ७९, नागरिक उन्मुक्ति पार्टीले एक लाख ९८ हजार ३४, लोकतान्त्रिक समााजवादी पार्टीले एक लाख २० हजार आठ सय ४८, नेपाल मजदूर किसान पार्टीले ७० हजार २२, हाम्रो नेपाली पार्टीले ४७ हजार नौ सय ७१, राष्ट्रिय जनममोर्चाले ४३ हजार एक सय १६ र मङ्गोल नेशनल अर्गनाइजेशनले ४३ हजार ९८ मत प्राप्त गरेका छन्। समानुपातिक निर्वाचन प्रणालीमा सहभागी भएका कूल ४७ दलमध्ये सबैभन्दा अन्तिममा रहेको नेश्नलिष्ट पिपल्स पार्टीले एक हजार तीन सय ७४ मत प्राप्त गरेको छ।"
उत्तर कोरिया विश्वकै शक्तिशाली आणविक शक्ति केन्द्र बन्छ : किम जोङ,"प्योङयाङ : उत्तर कोरियाली नेता किम जोङ उनले आफ्नो देश विश्वको सबैभन्दा शक्तिशाली आणविक शक्ति केन्द्र बन्ने लक्ष्य राखेको बताएका छन्। प्योङयाङले अहिलेसम्मकै सबैभन्दा शक्तिशाली क्षेप्यास्त्र परीक्षण गरेको र यो अमेरिकी मुख्य भूमिमा पुग्न सक्ने विश्वास गरिएको उत्तर कोरियाली अधिकारीले दावी गरेका छन् । नेता किमले ह्वासोङ१७ को सफलताका लागि १०० भन्दा बढी सम्बन्धित अधिकारी र वैज्ञानिकलाई पदोन्नति पनि गरेका छन्। नयाँ आईसीबीएमलाई विश्वको सबैभन्दा बलियो रणनीतिक हतियार भन्दै किमले उत्तर कोरियाली वैज्ञानिकले ब्यालेस्टिक क्षेप्यास्त्रमा आणविक हतियार राख्ने प्रविधिको विकासमा आश्चर्यजनक फड्को मारेको बताए। राज्य र जनताको गरिमा र सार्वभौमिकताको रक्षाका लागि आणविक शक्तिको निर्माण गर्नु सबैभन्दा ठूलो र सबैभन्दा महत्वपूर्ण प्रगतिको कारण हो, र यसको अन्तिम लक्ष्य विश्वको सबैभन्दा शक्तिशाली रणनीतिक शक्ति बन्नु र यस शताब्दीमा अभूतपूर्व पूर्ण शक्तिलाई कब्जा गर्नु हो,' किमलाई उद्धृत गर्दै केसीएनएले उल्लेख गरेको छ । वैज्ञानिकहरूले प्योङयाङको विश्वको सबैभन्दा बलियो सेना निर्माण गर्ने लक्ष्य विश्वसामु प्रदर्शन गरेको किमले बताए। नयाँ ह्वासोङ१७ आइसिबीएमको लन्चिङ भेहिकललाई उत्तर कोरियाको हिरो को उपाधि प्रदान गरिएको केसीएनएको रिपोर्टमा उल्लेख छ । यसले उत्तर कोरिया पूर्ण आणविक शक्ति हो भन्ने कुरा विश्वसामु स्पष्ट रुपमा प्रमाणित गरेको छ, प्रतिवेदनमा भनिएको छ, 'उत्तर कोरियाले सबैभन्दा शक्तिशाली आईसीबीएम राष्ट्रको रूपमा आफ्नो शक्ति प्रदर्शन गरेको छ ।' कोरिया इन्स्टिच्युट फर नेसनल युनिफिकेसनका होङ मिनले ह्वासोङ१७ को परीक्षणलाई उत्तर कोरियाले आफूलाई प्रमुख आणविक शक्तिका रूपमा स्थापित गर्ने उद्देश्यले गरेको बताए। 'यदि सन् २०१७ मा ह्वासोङ१५ को प्रक्षेपण आणविक हतियारले अमेरिकी मुख्य भूमिलाई खतरामा पार्न सक्ने राष्ट्र बन्नमा केन्द्रित थियो भने पछिल्लो क्षेप्यास्त्र सबैभन्दा शक्तिशाली आईसीबीएम राज्य बन्नमा केन्द्रित छ,' उनले थपे। संयुक्त राष्ट्रसङ्घीय सुरक्षा परिषद्ले सन् २००६ यता उत्तर कोरियाको आणविक तथा क्षेप्यास्त्र गतिविधिका कारण उत्तर कोरियामाथि प्रतिबन्ध लगाउने झण्डै एक दर्जन प्रस्ताव पारित गरिसकेको छ । तर उत्तर कोरियाले प्रतिबन्धको बेवास्था गर्दै आफ्ना आणविक कार्यक्रमलाई निरन्तरता दिँदै आएको देखिन्छ । रासस"
दक्षिण एसियामा नेपाल फुटबलको पावरहाउस हो,"गणेश थापा नेपाली खेलकुदका लागि नयाँ र नौलो नाम होइन। खेलाडी हुँदै अखिल नेपाल फुटबल संघ (एन्फा)को नेतृत्वमा पुगेका थापाले विश्व फुटबलको सर्वोच्च निकाय फिफा र एएफसीमा पनि महत्वपूर्ण जिम्मेवारी सम्हालेका थिए। कुनै समय पेलेदेखि डिएगो म्याराडोनासँग विशेष कक्षमा विश्वकप फुटबल हेर्ने अवसर पाएका थापासँग कतार विश्वकप र नेपाली फुटबलका विषयमा केन्द्रित रहेर अन्नपूर्णकर्मी विष्णु थापाले गरेको कुराकानी : विश्वकप फुटबल सुरु भएको छ। यसको मज्जा कसरी लिइराख्नु भएको छ ? विश्वकप फुटबलको मात्रै सबैभन्दा ठूलो प्रतियोगिता होइन, यो खेलकुदको महोत्सव नै हो। संसारभरका मानिस विश्वकपको प्रतिक्षामा हुन्छन्। यसलाई सबैले एउटा चाडका रूपमा लिएका छन्। यसले संसारका मानिसलाई एक सूत्रमा बाँध्ने काम गर्दै आएको छ। तपाईंले फिफाको अनुशासन समितिमा बसेर पनि लामो समय काम गर्नुभयो। त्यसक्रममा विश्वकप पनि हेर्नुभएको थियो। त्यसका बारेमा केही बताइदिनुस् न ! मैले सन् १९९८ देखि सन् २०१४ सम्मको पाँचवटा विश्वकप रंगशालामै बसेर प्रत्यक्ष रूपमा हेर्ने मौका पाएको थिएँ। सन् १९९८, २००२ र सन् २००६ को विश्वकप हुँदा म फिफाको अनुशासन समितिमा थिएँ। फिफा अनुशासन समितिको सदस्यको हैसियतमा विशेष कक्षमा बसेर विश्वकप हेरेको थिएँ। त्यसपछि सन् २०१० र २०१४ को विश्वकप पनि रंगशालामा उपस्थित भएर नै हेरेको छु। विभिन्न राष्ट्राध्यक्षहरूसँगै बसेर विश्वकप हेरेको सम्झिँदा अहिले पनि गर्व लाग्छ। त्यतिबेला फिफाले दिएको जिम्मेवारी मैले सफलतापूर्वक निर्वाह गरेँ। अनुशासन समितिमा एसियाबाट एक जना मात्रै छानिँदा पनि म परेको थिएँ। फिफा विश्वकप बाहेक यू१७, यू१९ लगायतका विश्वकप हेर्ने मात्रै होइन, काम पनि गरेको छु। यस पटक कुन टोलीलाई समर्थन गरिरहनु भएको छ ? म डियगो म्यारोडोनाको खेल हेरेपछि अर्जेन्टिनाको फ्यान भएको हुँ। त्यसपछि लियोनल मेसीको उदय भयो। त्यही कारण हरेक विश्वकप अर्जेन्टिनाले जितोस् भन्ने चाहन्छु। अर्जेन्टिना उपाधि दावेदार टोली हुँदाहुँदै पनि पहिलो खेलको नतिजाका कारण ठूलै दबाबमा छ। तर, रातारात कुनै टोलीले विश्वकप जितेको इतिहास छैन। ५६ वटा टोलीले मात्रै पालैपालो विश्वकप ट्रफी उचालिरहेका छन्। अहिले पनि नाम लिनुपर्दा अर्जेन्टिना, ब्राजिल, फ्रान्स, स्पेन, इङ्ल्यान्डकै नाम लिने गरिन्छ। विश्वकपमा धेरै टोली सहभागी हुन्छन्। तर, यिनै टोलीहरूमध्येले नै उपाधि जितिरहेका हुन्छन्। अर्जेन्टिनाले पहिलो खेलमै स्तब्धपूर्ण नतिजा निकालेको छ। यसलाई तपाईले कसरी लिनुभएको छ ? फुटबलमा कहिलेकाहीँ सरप्राइजहरू हुन्छन्। यो हारले अर्जेन्टिनालाई होसियारीपूवर्क खेल खेल्न पनि पाठ सिकाएको छ। ओभर कन्फिडेन्टका साथ मैदान प्रवेश गरेको अर्जेन्टिना खेल सकिँदै गर्दा आत्तिएको पनि देखियो। यति हुँदाहुँदै पनि अर्जेन्टिनाले विश्वकप जित्छ भन्नेमा कत्तिको विश्वस्त हुनुहुन्छ ? मैले केही वर्ष यतादेखि फुटबलमा फ्लो गर्ने भनेकै अर्जेन्टिना र लियोनल मेसी हो। म त जसरी पनि अर्जेन्टिनाले नै जितोस् भन्ने चाहन्छु। तर, अबका खेल अर्जेन्टिनाले निकै दबाबमा रहेर खेल्नुपर्ने हुन्छ। दबाबमा खेल्दा कहिले राम्रो नतिजा आउँछ भने कहिलेकाहीँ पराजय पनि बेहोर्नुपर्ने हुन्छ। दबाबमा खेल्दा खेलाडीहरू सिरियस पनि हुन्छन्। अबका खेलमा अर्जेन्टिनाले पहिलो हाफमा गोल गर्न सकेन भने दोस्रो हाफमा अझै दबाब खेप्नु पर्नेछ। आशा गरौं अर्जेन्टिनाजस्तो टोली पहिलो चरणबाटै नबाहिरियोस् र संसारभरका आफ्ना फ्यानलाई निरास नबनाओस्। एसियाली राष्ट्रको प्रदर्शनलाई चाहिँ कसरी हेर्नुभएको छ ? आयोजक कतारको प्रदर्शन सन्तोषजनक नभए पनि एसियाका अन्य राष्ट्रले उत्कृष्ट प्रदर्शन गरिरहेका छन्। जापान, साउदी अरेबिया, दक्षिण कोरिया, इरान र अस्ट्रेलियाले राम्रै खेल खेलिरहेका छन्। अर्जेन्टिनालाई साउदी अरेबियाले भाग्यले मात्रै हराएको होइन। साउदी अरेबियाको खेल पनि उत्कृष्ट थियो। त्यसैले अबका दिनमा एसिया पनि फुटबलको पावस हाउस बन्न सक्छ भन्ने देखिएको छ। यसअघि पनि एसियाली राष्ट्रले राम्रै खेल्दै आएका थिए। यसपालि भने झनै राम्रो खेल पस्किरहेका छन्। एसियाली राष्ट्रमा यस्तो परिवर्तन कसरी आयो ? जापान, साउदी अरेबिया, दक्षिण कोरिया, अस्ट्रेलिया, इरानलगायतका राष्ट्रले फुटबलमा राम्रो लगानी गरिरहेका छन्। ती राष्ट्रका खेलाडीले युरोपमा लिग खेलिरहेका छन्। अनुभवसँगै एक्सपोजर पनि राम्रै पाइरहेका छन्। विश्वकप खेल्ने खेलाडीहरूसँग उनीहरूले पहिल्यै खेलिसकेका छन्। त्यही अनुभवका कारणले नै उनीहरूले प्रगति गरेका हुन्। हरेक पटक विश्वकप आउँदा नेपालले कहिले खेल्छ भन्ने प्रश्न पनि जोडतोडले उठ्ने गर्छ। तपाईंको विचारमा नेपालले विश्वकप खेल्ने सम्भावना कत्तिको छ ? हामीकहाँ खेलकुदमा सरकारको लगानी नै छैन भन्दा हुन्छ। खेलाडीले पनि एक्सपोजर पाउन सकेका छैनन्। यस्तो अवस्थामा रातारात परिवर्तन ल्याउन सकिँदैन। यसका लागि लगानीसँगै योजना पनि चाहिन्छ। विश्व फुटबलकै कुरा गर्दा पनि विश्वकप खेल्ने राष्ट्र त धेरै छन्। तीमध्ये सधैं ५६ वटा राष्ट्रले मात्रै किन जितिरहेका छन् भन्ने प्रश्न पनि आउँछ। यसका लागि बाइबर्थ ट्यालेन्ट पनि चाहिन्छ। कहिलेकाहीँ एकदुईवटा टोलीले अप्रत्यासित नतिजा ल्याए पनि त्यसलाई दोहोर्याउन सकिरहेका छैनन्। दक्षिण एसियामा नेपाल अहिले पनि फुटबलको पावर हाउस नै हो। भारतलाई पनि धेरै पटक हराएको छ। तर, नेपालमा ग्रासरुटको कार्यक्रम कम भएको छ। जसले गर्दा उमेर समूहमा राम्रो नतिजा ल्याउन पनि सकेका छैनौं। पहिलेको ग्रासरुटबाट आएका खेलाडीले अहिले पनि खेलिरहेका छन्। नयाँ स्टार खेलाडी कोही देखिएको छैन। पहिले हरेक वर्ष राम्रा राम्रा खेलाडी आइरहेका हुन्थे। अहिले त्यस्तो छैन। ग्रासरुटका कार्यक्रम प्रभावकारी नहुँदा राम्रा खेलाडी पनि उत्पादन हुन सकेका छैनन्। यस विषयमा एन्फाको ध्यान जानु जरुरी छ। ग्रासरुटका विषयमा गम्भीर नहुने हो भने अहिलेका खेलाडीले दुईचार वर्ष धाने पनि त्यसपछि राष्ट्रिय टिम कमजोर बन्नेछ। यसको मतलब जुन लक्ष्य, उद्देश्य अनुरुप एन्फा एकेडेमी स्थापना गरिएको थियो। त्यो अनुसारको काम अहिले भएको छैन ? एन्फा एकेडेमी फिफाले उपलब्ध गराएको दुई लाख ५० हजार डलरबाट सुरु भएको हो। अहिले फिफाले ४०५० लाख डलर बजेट दिइरहेको छ। तर, त्यो अनुरुप न प्रतियोगिताहरू भइरहेका छन् न त एकेडेमीकै व्यवस्थापन राम्रोसँग भएको छ। एन्फा नेतृत्वमा फुटबलको प्यासन नै छैन। उनीहरू विदेश सयरमा मात्रै रमाउने गरेका छन्। ग्रासरुटका विषयमा कसैले पनि ध्यान दिएको देखिँदैन। नेतृत्वले ध्यान नदिँदा व्यवस्थापन पनि कमजोर बनेको छ। पहिलेजस्तो ट्यालेन्ट हन्टबाट भन्दा पनि सोर्सफोर्सका आधारमा एकेडेमीमा खेलाडी भर्ना गरिरहेका छन्। पछिल्लो समय विदेश पलायन हुने खेलाडीको संख्या पनि ह्वात्तै बढेको छ। यसलाई तपाईंले कसरी हेर्नुभएको छ ? हिजोका दिनमा खेलाडी र क्लबबीच एक वर्षको सम्झौता हुन्थ्यो। खेलाडीले खेल भए पनि नभए पनि पैसा पाउँथे। अहिले ४५ महिना मात्रै सम्झौता हुने गरेको छ। सहिद स्मारक लिग पनि नियमित हुन सकेको छैन। नेपाल सुपर लिग पनि भइराखेको छैन। अझ महत्वपूर्ण कुरा घोषणा भएकै पुरस्कार पनि खेलाडीले पाउन सकेका छैनन्। फिफा र एएफसीको अनुदान रकम बढे पनि खेलाडीको सेवा सुविधा बढ्न सकेको छैन। यसैगरी खेलाडी प्रोत्साहनमा पनि एन्फाले कन्जुस्याइँ गरिरहेको छ। त्यही कारण खेलाडीमा निरासा छाएको छ। उनीहरू धमाधम विदेश पलायन भइरहेका छन्। यस विषयमा क्लबहरू पनि मौन छन्। अधिकांश क्लबका प्रतिनिधि एन्फाका पदाधिकारी भएका कारण पनि खेलाडीका विषयमा बोलिरहेका छैनन्।"
"वीरगन्जमा मोटरसाइकल दुर्घटनामा एक किशोरको मृत्यु,अर्का घाइते",वीरगन्ज : वीरगन्जमा मोटरसाइकल दुर्घटना हुँदा एक किशोरको मृत्यु भएको छ । दुर्घटनामा एकजना घाइते भएका छन् । मृत्यु हुनेमा वीरगन्ज महानगरपालिका वडा नम्बर १२ मुर्लीका १९ वर्षीय साहिल हवारी रहेका छन् । शनिबार राति वीरगन्ज १४ पिपराको नृसिंह माविस्थित सडकमा मधेस प्रदेश ०३०२७ प ००९८ नम्बको मोटरसाइकल आफै अनियन्त्रित भइ दुर्घटना हुँदा मोटरसाइकल चालक हवारी र त्यसमा सवार २० वर्षीय सरजात अन्सारी घाइते भएका थिए । घाइते दुवैजनलाई उपचारका लागि वीरगन्जकै स्पर्श मल्टिस्पेशलिटी हस्पिटलमा भर्ना गरिएकोमा हवारीको उपचारका क्रममा मृत्यु भएको पर्साका प्रहरी नायब उपरीक्षक दिपक गिरिले जानकारी दिए । घाइते अन्सारीको उपचार जारी रहेको उनले बताए ।
"आरएसडिसी लघुवित्तको लाभांश घोषणा,कित दियो नगद र बोनस सेयर",काठमाडौं : आरएसडिसी लघुवित्त वित्तीय संस्थाले लाभांश घोषणा गरेको छ। शनिबार बसेको संस्थाको सञ्चालक समितिको बैठकले यस्तो निर्णय गरेको हो। लघुवित्तले आर्थिक वर्ष २०७८७९ को संचित मुनाफाबाट चु्क्ता पूँजीको ११ प्रतिशत बोनस सेयर र नगद लाभांश दिने भएको हो। जसममध्ये ८ प्रतिशत बोनस सेयर र ३ प्रतिशत नगद लाभांश रहेको छ। संस्थाको हाल चुक्ता पुँजी ८० करोड ५१ लाख ५५ हजार ७४१ रुपैयाँ रहेको छ।
रेखा थापाले कति भोट ल्याइन् ?,काठमाडौं : राप्रपाबाट प्रतिनिधि सभामा उम्मेदवार दिएकी रेखा थापा तेस्रो भएकी छन्। मोरङको निर्वाचन क्षेत्र नम्बर ३ बाट नायिका थापाले १० हजार ९९८ मत ल्याएर तेस्रो भएकी हुन्। उक्त क्षेत्रमा नेपाली कांग्रेसका सुनील शर्मा प्रतिनिधिसभा सदस्यमा निर्वाचित भएका छन्। शर्माको भन्दा थापाले ३७ हजार ६३३ मतान्तर रहेको थियो। थापा राप्रपाको महाधिवेशनमा पनि महामन्त्री पदमा पराजित भएकी थिइन्। उनलाई कमल थापा समूहकी कुन्ती शाहीले पराजित गरेकी थिइन्। निर्वाचन आयोगको तथ्याङ्कका अनुसार शर्माले ४८ हजार ६३१ मत प्राप्त गरेका छन्। शर्माका निकटतम् प्रतिद्वन्द्वी नेकपा (एमाले)का भानुभक्त ढकालले २५ हजार ८९५ मत प्राप्त गरेका थिए। यो क्षेत्रबाट यसअघिका निर्वाचनमा वामपन्थी उम्मेदवार विजयी हुँदै आएका थिए। वामपन्थी बाहुल्य क्षेत्रमा कांग्रेसले पहिलोपटक जित निकाल्न सकेको हो। उनी विराटनगरको नोबेल शिक्षण अस्पताल र काठमाडौं शिक्षण अस्पतालका सञ्चालक हुन्।
रंगशालामा प्रत्यक्ष हेर्दा रमाइलो हुन्छ,"१९ वर्षअघि केही वर्ष मात्रै बस्छु भन्ने सोचेर कतार आइपुगेको थिएँ। मैले यहाँ १९ वर्ष बिताउँला भन्ने मनको एउटा कुनामा पनि थिएन। जीवन भोगाइका एकपछि अर्को चरण पार गरिरहें। अहिले १९ वर्ष बित्यो। अहिले आएर यही ठाउँमा विश्वकप हेरौंला भन्ने कल्पनासमेत गरेको थिइनँ। त्यति बेलाको कतार अर्कै थियो। अहिलेको कतार बेग्लै छ। त्यो बेलाको कुरै छाडौं न। दुई वर्ष अगाडिको कतार पनि धेरै फरक थियो। अहिले त्यसमा धेरै परिवर्तन भइसकेको छ। भौतिक संरचना धेरै निर्माण भएका छन्। अहिले यसो सोच्छु, विश्वासै लाग्दैन, यहीं १९ वर्ष बित्यो भनेर। कल्पना पनि नगरेको विश्वकप हेर्न पाइरहेको छु। नेपालबाट आएका साथीहरूलाई स्वागत गरेर सँगै विश्वकप हेर्न जान पनि पाएको छु। मलाई त कतै गएर दोहा विमानस्थलमा उत्रिँदा आफ्नै घर आइपुगेजस्तै लाग्छ। यस अर्थमा आफूलाई भाग्यशाली ठान्छु। मैले यो अनुभव गर्ने सौभाग्य पाएँ। नेपालका लागि विश्वकप एकदमै रमाइलो बनेर आएको छ। परदेशको बसाई, सँधै एउटै दैनिकीबाट मुक्त भएर विश्व फुटबलको सबैभन्दा ठूलो प्रतियोगिताको मज्जा प्रत्यक्ष लिन पाइरहेका छौं। कतारमै रहेका नेपालीलाई मात्रै नभएर नेपालबाट आउन पनि नजिक छ। त्यति मात्रै होइन, फिफाले कतारमै भएका नेपालीलाई स्वागत गर्न दिने नियम बनाएको छ। यसले गर्दा धेरै जना नेपालबाट पनि आइरहेका छन्। सुरुमा विश्वकपको टिकट ४० देखि ८० रियालमा पाइन्थ्यो। यहाँ बस्ने करिब आधा नेपालीले विश्वकप हेर्नेछन्। त्यसैले सम्भवतः अहिलेसम्मकै धेरै नेपाली दर्शकले प्रत्यक्ष रुपमा हेरेको विश्वकप नै यही बन्नेछ। मैले चिनेजानेका साथीहरू सबैले हेर्दै छन्। म आफै पनि तीन वटा खेल हेर्दैछु। मेरो चिनजानका १२ जना साथीहरू विश्वकप हेर्नकै लागि यहाँ आउँदै छन्। यो मौकालाई नेपालीहरूले पनि भरपुर सदुपयोग गरिरहेका छन्। कतारले हाया कार्ड बनाएपछि विश्वकप हेर्न जानआउन सहज भएको छ। अरबी मुलुकहरूको मात्रै प्रतियोगिता भएको भए कठिन हुन्थ्यो। तर, विश्वका चर्चित मुलुकको सहभागिता भएकाले पनि एकदमै राम्रो व्यवस्थापन छ। विश्वकपका लागि स्वयंमसेवक खटिएकामध्ये नेपाली पनि धेरै छन्। त्यसैले दर्शक मात्रै होइन, यहाँ सहभागी नेपालीको संख्या पनि ठूलो छ। सबै रंगशालामा इन्टरनेटको सुविधा छ। हाया कार्ड भएपछि ट्राभल निःशुल्क छ। सुपरमार्केट रेस्टुरेन्टमा पनि विश्वकपकै माहोल छ। फुटबलमा रमाउने मानिसका लागि साँच्चै रमाइलो छ। जाडोयाम भएकाले मानिसहरूको चहल पहल पनि बढ्दो छ। रंगशालासम्म पुग्न कुनै पनि समस्या छैन। काम गर्ने कम्पनीहरूले पनि टिकट हुनेलाई छुट्टी दिने प्रबन्ध मिलाएका छन्। सरकारले विद्यालयसहित सबै क्षेत्रमा बिदा दिएको छ। त्यसैले फ्यान क्लबमा गएर हाया कार्ड नभए पनि हेर्न सकिन्छ। रंगशालामा जान मात्रै हाया कार्ड चाहिन्छ। राति हुने खेलमा अफिस समय पनि सकिएको हुन्छ। त्यसैले मन हुनेले मज्जाले विश्वकप हेर्न सक्छन्।मैले जापान र जर्मनीबीचको खेल हेरें। अब पोर्चुगलउरुग्वे र स्पेनजापानको टिकट लिएको छ। ती खेल पनि हेर्ने तयारीमा छु। रंगशाला जाँदाको माहोल शब्दमा वर्णन गर्नै नसकिने खालको छ। धेरै नेपालीहरू भेटिन्छन्। प्रायः नेपालीले एसियाली मुलुकलाई समर्थन गरिरहेका छन्। यसले झन् रमाइलो हुन्छ। धेरै समर्थक ब्राजिल, अर्जेन्टिनाका छन्। जतासुकै जर्सी लगाएर हिँडिरहेका भेटिन्छन्। म आफै पनि ब्राजिल समर्थक हुँ। फुटबल बुझेदेखि नै ब्राजिलको नाम सुनेकाले पनि उसको समर्थक भएको हुँ। स्कुल पढ्दै पेलेको जीवनी पढें। सामान्य ज्ञानमा पनि ब्राजिल र पेलेकै बारेमा पढियो। त्यसैले ब्राजिलकै छाप पर्यो। विगत १९ वर्षदेखि कतारमा व्यवसाय गर्दै आएका अर्पण खड्काले अन्नपूर्णकर्मी उमेश दाहालसँग साटेको विश्वकप फुटबलको अनुभव।"
पहिलो चौमासिकमा आयकर र भ्याट सङ्कलन लक्ष्यभन्दा कम,काठमाडौं : चालू आर्थिक वर्ष २०७९८० को पहिलो चौमासिक अवधिमा आयकर र मूल्य अभिवृद्धिकर (भ्याट) सङ्कलन लक्ष्यभन्दा न्यून देखिएको छ। आन्तरिक राजस्व विभागको तथ्याङ्कअनुसार कात्तिक मसान्तसम्ममा अन्तःशुल्कतर्फको राजस्व मात्रै लक्ष्यअनुसार सङ्कलन भएको देखिएको हो। विभागका अनुसार आयकर पहिलो चौमासिक लक्ष्यको ८१ दशमलव नौ प्रतिशत बराबर सङ्कलन भएको छ। कात्तिक मसान्तसम्ममा ४८ अर्ब ९१ करोड सात लाख ५८ हजार आयकर सङ्कलन गर्ने सरकारी लक्ष्य छ। यो अवधिसम्मको वास्तविक आयकर सङ्कलन भने ३८ अर्ब २९ करोड ६६ लाख ५३ हजार रहेको छ। गत आव २०७८७९ को पहिलो चौमासिकमा ४७ अर्ब २२ करोड ९० लाख ९६ हजार आयकर सङ्कलन भएको थियो। पहिलो चौमासिकमा भ्याट असूली पनि लक्ष्यभन्दा न्यून छ। कात्तिक मसान्तसम्ममा ४१ अर्ब ९४ करोड ७६ लाख ६० हजार भ्याट सङ्कलन गर्ने सरकारी लक्ष्य रहेकामा ३४ अर्ब ४७ करोड ८४ लाख १९ हजार बराबर मात्रै असुली भएको हो। त्यो पहिलो चौमासिक लक्ष्यको ८२ दशमलव १९ प्रतिशत बराबर हो। यो अवधिमा अन्तःशुल्कतर्फको राजस्व लक्ष्य भने भेटिएको छ। चालू आर्थिक वर्षको कात्तिक मसान्तसम्ममा ३० अर्ब ६५ करोड ३८ लाख चार हजार अन्तःशुल्क सङ्कलन गर्ने लक्ष्य राखिएकामा ३४ अर्ब ६० करोड ७२ लाख ४२ हजार असूली भएको हो। सो असूली पहिलो चौमासिक लक्ष्यको एक सय १२ दशमलव ९२ प्रतिशत बराबर हो। त्यस्तै घरबहाल कर लक्ष्यको ६९ दशमलव ७४ प्रतिशत बराबर मात्रै उठेको छ। कात्तिक मसान्तसम्ममा एक अर्ब ६९ करोड १३ लाख घरबहाल कर उठाउने विभागको लक्ष्य छ। यो अवधिमा ६४ करोड ४२ लाख तीन हजार बराबर मात्रै उठेको हो। शिक्षा सेवा कर पनि लक्ष्यभन्दा न्यून छ। यो अवधिसम्ममा ५३ करोड २३ लाख ५२ हजार शिक्षा कर उठाउने लक्ष्य रहेकामा ५० करोड ८६ लाख ९५ हजार मात्रै उठेको छ। स्वास्थ्य सेवा कर भने लक्ष्यभन्दा बढी उठेको छ। पहिलो चौमासिकमा एक अर्ब ३६ करोड ११ लाख २० हजार बराबर स्वास्थ्य सेवा कर उठाउने लक्ष्य रहेकामा एक सय ८३ दशमलव १५ प्रतिशत अर्थात् दुई अर्ब ४९ करोड २९ लाख १६ हजार असूली भएको छ।
जोगियो नेम्वाङको विरासत,"इलाम : इलाम क्षेत्र न २ मा नेकपा एमालेका उपाध्यक्ष तथा संविधानसभाका अध्यक्ष सुवासचन्द्र नेम्वाङले झिनु मतान्तरले आफ्नो विरासत जोगाएका छन्। सत्ता गठबन्धनको तर्फबाट नेपाली कांग्रेसका जिल्ला सभापति डम्बर बहादुर खड्कासँगको चर्को प्रतिस्प्रर्धाकाबीच नेम्वाङ विजयी भएका हुन्। नेम्वाङले खड्कालाई ११४ मतले पछि पार्दै आफ्नो विजय यात्रालाई निरन्तरता दिएका हुन्। नेम्वाङले ३० हजार २० मत प्राप्त गरेका छन् भने खड्काले २९ हजार ९ सय ६ मत प्राप्त गरेका छन्। विजयी भएपछि नेम्वाङले देश, एमाले र केपी ओली विरुद्ध गरिएको घेराबन्दी तोडिएको बताए। नेपाली काग्रेसका जिल्ला सभापति डम्बर खड्काले भने मतगणनामा धादली भएको आरोप लगाएका छन्। इलाम क्षेत्र नम्बर २ मा २०५६ सालदेखि अपराजित रहेका सुवासचन्द्र नेम्वाङ यसपटक पनि एमालेको तर्फबाट चुनावी मैदानमा रहेका थिए। उनी दुई पटक संविधानसभा अध्यक्ष भइसकेका छन्। २०६४ सालको संविधानसभा निर्वाचन, २०६९ को दोस्रो संविधानसभाको निर्वाचनमा पनि सोही निर्वाचन क्षेत्रबाट विजयी बनेका उनी २०७४ सालको संसदीय निर्वाचनमा भने माओवादी र एमालेबीचको गठबन्धनबाट विजयी बनेका थिए। उनले त्यसबेला ३६ हजार ५१७ मत ल्याएका थिए। उनको निकटतम प्रतिद्वन्द्वी नेपाली कांग्रेसका केशव थापाले २६ हजार ८६५ मत ल्याएका थिए। इलामको निर्वाचन क्षेत्र नम्बर २ (क) मा गठबन्धनका तर्फबाट नेपाली कांग्रेसका गोविन्द गिरीले नेकपा एमालेका उम्मेदवार गणेश बराललाई १ हजार २ सय ११ मतको अन्तरले पराजित गरेका छन्। गिरीले १६ हजार ६ सय ५८ सहित विजयी भएका छन्। यस क्षेत्रमा नेकपा एमालेका गणेश बरालले १५ हजार ४ सय ४७ मत प्राप्त गरेका छन्। यस्तै निर्वाचन क्षेत्र २ (ख) मा भने एमालेका रामबहादुर मगरले गठबन्धनका उम्मेदवार नेकपा माओवादी केन्द्रका हर्कलावती कान्छालाई २ हजार ५ सय ७८ मतको अन्तरले पराजित गरेका छन्। मगरले १३ हजार ७ सय ५४ मत ल्याएका छन्। उनका निकटतम प्रतिद्धन्द्वी हर्क लावती (कान्छा)ले ११ हजार १ सय ७६ मत प्राप्त गरेका छन्।"
गण्डकीमा गठबन्धनकै सम्भावना,"पोखरा : संघीयतापछिको दोस्रो आमनिर्वाचनमा गण्डकी प्रदेशको स्याङ्जा२ बाहेक सबै क्षेत्रको मत परिणाम सार्वजनिक भएको छ। मतगणना भएका जिल्लाहरूको परिणामअनुसार कुनै पनि दलको एकल बहुमतको सरकार बन्ने अवस्था छैन। हाल सत्ताा गठबन्धनमा रहेका दलहरू कांग्रेस र माओवादी केन्द्र मिल्दा सहज बहुमत पुग्ने देखिएको छ। गठबन्धनको प्रमुख दल कांग्रेसले एक्लैले प्रत्यक्षतर्फ १६ सिट जितेको छ। माओवादी केन्द्रले ४ सिट जितेको छ। माओवादी केन्द्रको चुनाव चिह्न लिएर उठेको नेपाल समाजवादी पार्टीले १ सिट जितेको छ। प्रत्यक्षतर्फ कांग्रेस, माओवादी र नेपाल समाजवादीसहितको गरेर २१ सिट जित निकालेको छ। ६० सदस्य प्रदेशसभामा समानुपातिकबाट आउने सिट संख्यासमेत जोड्दा कांग्रेस नेतृत्वमा माओवादी कांग्रेसको गठबन्धन सरकार बन्ने देखिन्छ। गण्डकीमा बहुमतको सरकार बनाउन ३१ सांसद चाहिन्छ। माओवादीले कांग्रेसलाई समर्थन गर्दा बहुमतको सरकार बन्ने देखिन्छ। एमालेले प्रत्यक्षतर्फ १२ सिट जितिसकेको छ। मनाङबाट राजीव गुरुङ (दीपक मनाङे)ले स्वतन्त्र सांसदका रूपमा निर्विरोध निर्वाचित भएका छन्। उनी यसअघिको निर्वाचनमा एमालेको समर्थनमा स्वतन्त्र उठेर जितेका थिए। गण्डकीमा प्रत्यक्षतर्फ ३६ र समानुपातिकमा २४ सिट संख्या छन्। २०७४ को निर्वाचनमा कांग्रेसले प्रत्यक्षतर्फ ६ र समानुपातिकतर्फ ९ गरी १५ सिट जितेको थियो। यस निर्वाचनमा भने कांग्रेसले प्रत्यक्षमा मात्रै १६ सिट जितेको छ। एमालले २०७४ को निर्वाचनमा प्रत्यक्षमा १७ र समानुपातिकमा १० गरी २७ सिट ल्याएको थियो। यस निर्वाचनमा पनि समानुपातिकमा एमाले अघि छ। तर, बहुमत आउन भने सम्भव छैन। अघिल्लो निर्वाचनमा माओवादीले प्रत्यक्षमा ९ र समानुपातिकमा ३ गरी १२ सिट जितेको थियो। त्यतिबेला गण्डकी प्रदेशमा एमाले र माओवादीको बाम गठबन्धनले पृथ्वीसुब्बा गुरुङको नेतृत्वमा सरकार बनेको थियो। राष्ट्रिय जनमोर्चाको पनि समर्थन थियो। यसपटक भने राष्ट्रिय जनामोर्चाका कुनै पनि सांसद छैनन्। समाजवादीले गण्डकीमा प्रतिनिधिसभातर्फ १ र प्रदेशसभातर्फ पाएको २ सिट नै गुमाइसकेको छ। उत्ता पार्टी गण्डकीमा निल छ। कांग्रेस नेतृत्वको सरकार बन्दा मुख्यमन्त्रीमा सुरेन्द्र पाण्डेको नाम चर्चामा छ। माओवादीका अध्यक्षले नै चुनावका क्रममा पाण्डेलाई भावी मुख्यमन्त्रीका रूपमा प्रस्तुत गरेका थिए। कांग्रेसका प्रदेश सभापति शुक्रराज शर्मा पनि मुख्यमन्त्रीको दाबेदार हुन्। उनी कांग्रेसले बुझाएको समानुपातिक सूचीको पहिलो नम्बरमा छन्। एमालेको नेतृत्वमा सरकार बन्ने अवस्थामा मुख्यमन्त्रीमा पार्टी संगठन विभाग प्रमुख खगराज अधिकारी मुख्य दाबेदार हुन्। कांग्रेसबाहेकको सरकार बनाउन एमालेलाई माओवादी, स्वतन्त्र सांसद मनाङेदेखि समानुपातिकमा सिट ल्याउने सम्भावना देखिएको राप्रपालगायतका दलले समर्थन जनाउनुपर्छ।"
मोरङ १ को प्रदेशसभामा गठबन्धनलाई पराजित गर्दै एमाले विजयी,विराटनगर : मोरङको निर्वाचन क्षेत्र नम्बर १ बाट दुवै प्रदेशसभामा नेकपा (एमाले)का उम्मेदवार विजयी भएका छन् । क्षेत्र नम्बर १ को कबाट एमाले उम्मेदवार उमाकान्त गौतम ३ हजार ५२७ मतान्तरले निर्वाचित भए । प्रदेशसभा सस्दयमा विजयी बनेका उनले १३ हजार ५३१ मत पाएका छन् । गौतमका निकटतम प्रतिद्वन्द्वी नेकपा (माओवादी केन्द्र)का कुलप्रसाद साम्बाले १० हजार ४ मत मात्रै ल्याए । सत्तारुढ गठबन्धनबाट उम्मेदवारी दिएर पराजित बनेका साम्बा २०७४ सालको निर्वाचनमा भने यही क्षेत्रबाट निर्वाचित भएका थिए । अहिले एमाले उम्मेदवार गौतमसँग पराजित हुँदा लिम्बूका लागि दोस्रोपटक प्रदेशसभा प्रवेश गर्ने ढोका बन्द भएको छ । त्यस्तै १ को खबाट एमाले उम्मेदवार खड्गबहादुर बस्नेत प्रदेशसभा सदस्यमा निर्वाचित भएका छन् । उनले प्रदेश १ का यातायात तथा संचारमन्त्री उपेन्द्रप्रसाद घिमिरेलाई ६७६ मतान्तरले पराजित गरे । बस्नेतले १४ हजार ५३९ मत पाए भने सत्तारुढ गठबन्धनबाट उम्मेदवारी दिएका नेकपा (एकीकृत समाजवादी)का घिमिरे १३ हजार ८६३ मतमै सीमित बने । पूर्वजिविस सभापति बस्नेतसँग हार बेहोर्दा दोस्रोपटक प्रदेशसभा सदस्य बन्ने घिमिरेको योजना असफल भयो । प्रदेशसभातर्फ दुवै क्षेत्र जितेको एमालेले प्रतिनिधिसभा भने गुमाएको छ । एमालेका घनश्याम खतिवडालाई ४३० मत अन्तरले पराजित गर्दै नेपाली कांग्रेसका डिगबहादुर लिम्बू मोरङ १ बाट प्रतिनिधिसभा सदस्यमा निर्वाचित भएका छन् । लिम्बूले २७ हजार २९७ मत प्राप्त गर्दा उनका निकटतम प्रतिद्वन्द्वी खतिवडाले २६ हजार ८६७ मत मात्रै ल्याउन सके ।
मोटरसाइकल पल्टिँदा चालकको मृत्यु,काठमाडौं : कैलालीको घोडाघोडी नगरपालिका१० अमखैयामा आज मोटरसाइकल पल्टिँदा चालकको मृत्यु भएको छ। मृत्यु हुनेमा कैलालीकै धनगढी उपमहानगरपालिका ३ का ३६ वर्षीय टेकनाथ न्यौपाने रहेका छन्। सुखडस्थित घोडाघोडी अस्पतालमा उपचारका क्रममा न्यौपानेको मृत्यु भएको प्रहरी चौकी पहलमानपुरले जनाएको छ। आइतबार बिहान सवा ७ बजे से ५ प १३६२ नम्बरको मोटरसाइकल अनियन्त्रित भएर पल्टिएको थियो।
निर्वाचनमा अन्तरघात गरेको भन्दै एमालेका कार्यकर्ताले आफ्नै वडा इन्चार्ज कुटे,"स्याङ्जा : पार्टीभित्र अन्तरघात गरी स्याङ्जा क्षेत्र नं १ प्रतिनिधिसभा सदस्यका उम्मेदवार नारायणप्रसाद मरासिनीलाई हराएको भन्दै पुतलीबजार नगरपालिका १३ का इन्चार्ज लक्ष्मीपति सुवेदीमाथि केही युवाहरुले सांघातिक आक्रमण गरेका छन्। पुतलीबजार नगरपालिका अभियानपथमा बस्दै आएका सुवेदीको घरभित्रै पसेर शनिबार साँझ युवाहरुले सांघातिक आक्रमण गरेको प्रहरीले जनाएको छ। आक्रमणका कारण ४९ वर्षीय सुवेदी घाइते भएका छन्। उनको टाउको र शरीरका विभिन्न भागमा चोट छ। सुवेदीको टाउकोमा टाँका लगाइएको छ। जिल्ला अस्पताल स्याङ्जामा सामान्य उपचारपछि थप उपचारका लागि पोखरा लगिएको पारिवारिक स्रोतले जनाएको छ। तर, अवस्था भने सामान्य रहेको बताइएको छ। आफ्ना बुवालाई संरक्षण गर्न खोज्दा सुवेदीकी १८ वर्षीया छोरी बिनितामाथि पनि आक्रमण भएको छ। उनको टाउको, खुट्टा र शरीरका विभिन्न भागमा चोट लागेको सु्वेदी पत्नी जानकीले बताइन्। एमालेतर्फका उम्मेदवार मरासिनी कांग्रेसका उम्मेदवार राजु थापासँग पराजित भएपछि अन्तरघातको आशंकामा एमाले समर्थित युवाहरुले एमाले वडा इन्चार्जलाई कुटपिट गरेका हुन्। सुवेदी एमाले पार्टी कार्यालय नजिकै रहेको एक घरमा बसेर व्यवसाय गर्दै आएका छन्। कुटपिटमा संलग्न रहेको भन्दै डोलबहादुर मल्ल, विष्णुबहादुर थापा र सुनिल गिरीविरुद्ध जिल्ला प्रहरी कार्यालयमा उजुरी दर्ता भएको छ। कुटपिटमा संलग्न युवाहरु फरार छन्। उनीहरुको खोजिकार्य भइरहेको स्याङ्जा प्रहरीले जनाएको छ। सुवेदीलाई कुटपिट गर्नुपूर्व उनीहरुले एमाले पार्टी कार्यालय तोडफोड गरेको स्थानीयले जनाए। एमाले स्याङ्जामा नारायणप्रसाद मरासिनी र पद्मा अर्याल खेमाबीच अन्तरघातको आरोप प्रत्यारोप तीव्र देखिएको छ। नेकपा एमालेका हालै सम्पन्न जिल्ला अधिवेशनदेखि मरासिनी र अर्यालबीच दुरी बढेको नेकपा एमालेका नेताहरु बताउँदै आएका छन्।"
भक्तपुरमा मोटरसाइकल दुर्घटनामा चालकको मृत्यु,भक्तपुर : भक्तपुरको मध्यपुर थिमि नगरपालिका वडा नं ६ पुरानो थिमि ओरालोमा दुर्घटनामा परी एकजनाको मृत्यु भएको छ । दुवाकोटबाट पुरानो थिमितर्फ आउँदै गरेको प्रदेश ३०१०२३ च ४२९३ नं को महेन्द्रा म्यासिमो गाडी विपरित दिशाबाट जाँदै गरेको बा १० प ९५०८ नं को मोटरसाइकल ठोक्किदा मोटरसाइकल चालक भक्तपुर नगरपालिका क्वाछें बस्ने २८ वर्षीय सिजन फसिकवाको मृत्यु भएको हो । फिसकवालाई उपचारका लागि मध्यपुर ठिमी अस्पताल भक्तपुरमा लगिएकोमा उपचारकै क्रममा मृत्यु भएको महानगरीय प्रहरी परिसर भक्तपुरले जनाएको छ । मोटरसाइकल पछाडि सवार भक्तपुर नगरपालिका वडा न ७ गोलमढी बस्ने ३२ वर्षीय सिनल ग्वाछाको सोही अस्ततालमा उपचार भइरहेको परिसरका सूचना अधिकृत राजु पाण्डेले जनाए । गाडी चालक २७ वर्षीय दाताराम पहाडीलाई पक्राउ गरी वृत थिमिमा राखिएको प्रहरीले जनाएको छ।
जो मन्त्री हारे,"काठमाडौं : प्रधानमन्त्रीपछि शक्तिशाली मानिन्छ गृह मन्त्रालय। जसकारण गृहमन्त्री बन्न नेताहरूबीच तँछाडमछाड नै चल्छ। सबै खाले सूचना प्राप्त गरेर मुलुककै गृह प्रशासन हाक्ने भएकाले चुनावमा गृहमन्त्रीको भूमिका महत्वपूर्ण मानिन्छ। तर, यस्तो शक्तिशाली मन्त्रालयको नेतृत्वमै रहेका बेला कांग्रेस नेता बालकृष्ण खाँणले चुनावमा पराजय भोगेका छन्। राप्रपाका नेता दीपक बोहरासँग गृहमन्त्री खाँण चुनावमा पराजित भएका हुन्। आफैंले गराएको चुनाव हार्नेमा कांग्रेस नेता खाँण दोस्रो भएका छन्। यसअघि ०६४ को पहिलो संविधानसभा निर्वाचनमा तत्कालीन गृहमन्त्री कृष्णप्रसाद सिटौलाले चुनाव हारेका थिए। सिटौला पनि राप्रपाका नेतासँग नै पराजित भएका थिए। सिटौलाले ०६४ देखि लगातार राप्रपा अध्यक्ष राजेन्द्र लिङदेनसँग पराजय भोग्दै आएका छन्। गृहमन्त्री खाँण मात्र होइनन्, सत्ता गठबन्धनबाट चुनाव लडेका अरू पाँच मन्त्री पनि पराजित भएका छन्। ऊर्जामन्त्री एवं माओवादी नेतृ पम्फा भुसाल र पर्यटनमन्त्री जीवनराम श्रेष्ठले काठमाडौं उपत्यकामा चुनाव हारेका छन्। खानेपानीमन्त्री उमाकान्त चौधरी, खेलकुदमन्त्री महेश्वरजंग गहतराज र प्रधानमन्त्री तथा मन्त्रिपरिषद् कार्यालयका राज्यमन्त्री उमेश श्रेष्ठले पनि हार व्यहोरेका छन्। गृहमन्त्री खाँण रुपन्देही क्षेत्र नम्बर ३ मा राप्रपाका बोहरासँग २ हजार ६ सय ८१ मतान्तरले पराजित भएका हुन्। कांग्रेस नेता खाँणले ३४ हजार ३६ र बोहराले ३६ हजार ७ सय १७ मत प्राप्त गरेका छन्। मतान्तर २ हजार ६ सय ८१ छ। ललितपुर ३ मा ऊर्जामन्त्री पम्फा भूसाल तेस्रो मात्रै बनिन्। माओवादी नेतृ भुसाललाई राष्ट्रिय स्वतन्त्र पार्टीकी तोसीमा कार्कीले हराएकी हुन्। कार्कीले २२ हजार ३ सय ६७ मतको फराकिलो मतान्तरमा जित हासिल गरिन्। दोस्रो स्थानमा एमालेका अमृत खड्काले १२ हजार ९ सय ६३ मत प्राप्त गरे। मन्त्री भुसालले ८ हजार ७ सय ६९ मत मात्र ल्याइन्। युवा तथा खेलकुदमन्त्री महेश्वरजंग गहतराजलाई एमालेका सूर्यप्रसाद ढकालले ५ हजार ३ सय ९४ मतान्तरले पराजित गरेका हुन्। माओवादी नेता गहतराज सत्ता गठबन्धनबाट बाँके १ मा उम्मेदवार थिए। उक्त क्षेत्रमा एमालेका ढकालले २५ हजार २६ मत ल्याउँदा मन्त्री गहतराज १९ हजार ६ सय ३२ मतमा सीमित रहे। काठमाडौं ८ मा संस्कृति पर्यटन तथा नागरिक उड्डयनमन्त्री जीवनराम श्रेष्ठ पनि तेस्रो मात्रै बने। एकीकृत समाजवादीका नेता श्रेष्ठलाई राष्ट्रिय स्वतन्त्र पार्टीका विराजभक्त श्रेष्ठले ५ हजार २ सय ३१ मतान्तरले हराए। मन्त्री श्रेष्ठभन्दा हाम्रो नेपाली पार्टीका सुमन सायमीले १ हजार २ सय ९८ बढी मत ल्याए। विजेता श्रेष्ठले १० हजार १ सय १२, सायमीले ६ हजार १ सय ७९ र मन्त्री श्रेष्ठले ४ हजार ८ सय ८१ मत प्राप्त गरे। खानेपानी तथा सरसफाइमन्त्री उमाकान्त चौधरी बारा १ मा पराजित भए। एमालेका अच्युतप्रसाद मैनालीले ९ हजार १ सय ३९ मतान्तरले मन्त्री चौधरीलाई हराएका हुन्। विजेता मैनालीले ३९ हजार १ सय ९५ र मन्त्री चौधरीले ३० हजार ५६ मत ल्याए। राष्ट्रिय स्वतन्त्र पार्टीका अध्यक्ष रवि लामिछानेले चितवन २ मा प्रधानमन्त्री तथा मन्त्रिपरिषद् कार्यालयका राज्यमन्त्री उमेश श्रेष्ठलाई फराकिलो मतान्तरले पराजित गरे। कांग्रेस नेता श्रेष्ठले ३४ हजार ३ सय १२ मतान्तरले चुनाव हारेका हुन्। त्यहाँ विजेता लामिछानेले ४९ हजार ३ सय र राज्यमन्त्री श्रेष्ठले १४ हजार ९ सय ८८ मत पाए। यो चुनावमा प्रधानमन्त्री शेरबहादुर देउवा डडेलधुराबाट २५ हजार ५ सय ३४ मत ल्याएर निर्वाचित भएका छन्। अर्थमन्त्री जनार्दन शर्मा रुकुम पश्चिम १ (३९ हजार ५ सय ४९), शिक्षामन्त्री देवेन्द्र पौडेल बागलुङ २ (२४ हजार ७ सय ९४), सहरी विकासमन्त्री मेटमणि चौधरी दाङ १ (२६५७६) र श्रममन्त्री शेरबहादुर कुँवर अछाम (१९ हजार ५ सय ३४)बाट निर्वाचित भएका छन्। सञ्चार तथा सूचना प्रविधिमन्त्री ज्ञानेन्द्रबहादुर कार्की उम्मेदवार रहेको सुनसरी ४ र परराष्ट्रमन्त्री डानारायण खड्का उम्मेदवार रहेको उदयपुर १ को मतपरिणाम यो समाचार तयार पार्दासम्म आइसकेको छैन।"
ज्यानै लिने धूमपानको कुलत,"मानिसको मृत्यु कालगतिले हुनु एउटा कुरा। तर अकालमा ज्यान जानुचाहिँ पक्कै विडम्बना हो। अकालमा ज्यान गुमाउने नेपाली धेरै छन्। कसैको पनि मृत्यु टारेर टार्न सकिन्न तर अकालमा मृत्यु हुनुलाई भने स्वाभाविक मान्न सकिन्न। नेपालीहरूले अकालमा ज्यान गुमाउनुका धेरै कारण छन्। त्यसमध्ये सुर्तीजन्य पदार्थको कुलत चाहिँ एउटा प्रमुख कारण हो। मृत्युको हिसाब लगाउँदा प्रतिघन्टा ४ जनाले ज्यान चुरोट र सुर्तीजन्य पदार्थकै कारण गुमाउँछन् भन्ने देखिन्छ। यो निकै भयावह स्थिति हो। नेपालीको सरदर आयु ७० वर्ष हो। तर धूमपान लगायतका कारणबाट ६० वर्षभन्दा कममै मृत्युको मुखमा पुग्ने देखिएको छ। त्यसमा पनि ४० देखिमाथिको उमेर समूहका छन्। तर धूमपानको कुलत भने १५१६ वर्षकै उमेरमा सुरु हुने गरेको अनुसन्धाताहरू बताउँछन्। त्यो उमेरमा सुरु गरेको मन्दविषको असर ४० नाघेपछि देखिन सुरु भइहाल्छ। सहरी क्षेत्रमा अचेल हुक्का तान्ने लहरले किशोरकिशोरीलाई छोपेको छ। चुरोटजस्तो होइन भन्ने भ्रममा किशोरकिशोरी हुक्काको लतमा परेको देखिन्छ। चुरोट खाँदा साँच्चीकै कुलतमा लागेजस्तो देखिने तर हुक्का हानिकारक नभएको जस्तो भ्रम छ। एउटै हुक्का सय खिल्ली चुरोटभन्दा बेसी हानिकारक हुने विज्ञ बताउँछन्। अझ धुवाँ आउने र नआउने धूमपानमा पनि हुन्छ। धुवाँ नआउने धूमपानको पनि उस्तै कुलतले नेपालीलाई गाँजेको छ। सुर्ती, गुट्खा, खैनीको प्रयोग अत्यधिक छ। गुट्खाको बजार यसरी फैलिएको छ कि यसका उत्पादकहरूले सरकारी तवरमै सेटिङ मिलाउँछन् र सुपारीको अवैध आयात गर्छन्। यस्ता वस्तुको बिक्रीबाट हुने आम्दानी अचाक्ली हुने हुँदा सेटिङ मिलाउन गुट्खालगायत सुपारी प्रयोग हुने वस्तु उत्पादकलाई घूस र नजाराना वितरण गर्न कुनै आइतबार लाग्दैन। मतलब राज्य नै तिनीहरूको चंगुलमा फसेको छ। मदिरा र धूमपानको विज्ञापनमा रोक लगाइएको छ। तर चुरोट र सुर्तीजन्य पदार्थमा नेपाल सरकारको लगाएको कर ज्यादै न्यून छ। तसर्थ सस्तो मोलमा जोकसैको सहज पहुँचमा पुग्छ यो चिज। अर्काेतिर चुरोटलगायत अम्मल जहाँकहिँ पनि बेच्न र किन्न छुट दिइएको छ। सरकारले यस्ता वस्तुको नियन्त्रणमा ध्यान दिएको छैन। खुलमखुला छाडेको छ। राजस्वको लोभमा सरकारले धूमपानलगायत स्वास्थ्यका लागि हानिकारक वस्तुको बिक्रीमा आवश्यक नियन्त्रण गरेको छैन। चुरोट, बिँडी वा सुर्ती किन्न उमेरको सीमा तोकिएको छैन। बच्चादेखि वृद्धसम्म जोकसैले पनि किन्न सक्छ। जबकि विकसित देशहरूमा निश्चित उमेर नपुगी चुरोट किन्न पाइन्न। बेच्नेलाई कारबाही हुन्छ। तर हाम्रोमा त्यस्तो छैन। चुरोटका खोलहरूको ७० प्रतिशत भाग स्वास्थ्यलाई हानि पुयाउने सन्देशले भरिनुपर्छ। थुप्रै देशमा ९० प्रतिशत भागमा त्यस्ता सन्देश राखिन्छ। हाम्रोमा त्यस्तो प्रावधान पनि राखिएको छैन। यसमा पनि उत्पादकहरूले नीति निर्मातालाई प्रभावमा पारेको बुझ्न सकिन्छ। कमजोर नियमन नै चुरोट र सुर्तीजन्य पदार्थको उपभोग बढ्नुको कारण हो भन्ने बुझ्न पनि कठिन छैन। नागरिक स्वस्थ नभएसम्म देशले सक्षम र दक्ष जनशक्ति प्राप्त गर्दैन। तसर्थ नागरिकको स्वास्थ्यमा सरकार संवेदनशील हुन जरुरी छ। राजस्वको लोभ गर्दा नागरिककै स्वास्थ्यलाई दाउमा राख्नु ठूलो आत्मघाती काम हो। चुरोट वा सुर्तीजन्य पदार्थ नभई नहुने कुनै खाद्यवस्तु होइनन्। यस्ता वस्तुका हकमा सरकारले कठोर हुन पछाडि पर्नु हुँदैन। पूरै प्रतिबन्ध गर्न नै पूरापूर व्यावहारिक नहुन सक्ला। तर कडा नियन्त्रण भने गर्नैपर्छ।"
मुख्यमन्त्रीमा मेरो दाबी स्वाभाविक,"हेटौंडा : नेपाली कांग्रेस बागमती प्रदेशका सभापति इन्द्रबहादुर बानियाँले अब बन्ने सरकारको मुख्यमन्त्रीका लागि आफ्नो दाबी स्वाभाविक भएको बताएका छन्। बानियाँले यसअघि संसदीय दलको नेता र अहिले प्रदेश सभापति भएको नाताले पनि मुख्यमन्त्रीका लागि आफ्नो दाबी स्वभाविक रहेको बताए। मुख्यमन्त्री राजनीतिक सहमतिबाट टुंगिने विषय हो। गठबन्धन र सिंगो बागमती प्रदेशका जनताले मलाई नै खोजिरहेको महसुस गरेको छु। कांग्रेसभित्रै पनि मलाई नै अघि बढाउन तयार हुनुहुन्छ। त्यसकारण अब बन्ने सरकारको मुख्यमन्त्री पदमा मेरो दाबी स्वाभाविक छ, उनले भने। लोकतान्त्रिक वामगठबन्धनको अगुवा दलसमेत रहेको कांग्रेस यो निर्वाचनबाट बागमती प्रदेशसभामा सबैभन्दा ठूलो दल बन्ने उनले दाबी गरे। प्रदेशसभामा ठूलो दल र गठबन्धनमा नेतृत्व गरेको कारण कांग्रेसको नेतृत्वमा सरकार बनाउने गरी राजनीतिक सहमति गर्छौं, उनले भने। उनले आफ्नो नेतृत्वमा गठबन्धनको सरकार बन्ने र बागमती प्रदेशका १३ वटै जिल्लामा १० हजार घर बनाई गरिब निमुखा जनतालाई हस्तान्तरण गरिने बताए। बानियाँले शिक्षा, स्वास्थ्य, रोजगार, पूर्वाधार विकास, ग्रामीण विद्युतीकरण, कृषि तथा पशुपालनलाई प्राथमिकता दिइने बताए। सबै जाति, भाषा, धर्म, सम्प्रदायको हितमा प्रदेश सरकारका गतिविधि अगाडि बढाइने उनको योजना छ। प्रदेशमा औद्योगिक क्षेत्रको विकास एवं विस्तार, साना तथा घरेलु उद्योगको प्रवद्र्धन, पर्यटकीय क्षेत्रमा टेवा पुग्ने गरी सरकारले काम गर्ने बानियाँले बताए। दुःखलाई सुखमा बदल्न पहल गर्छौँ। गरिबमुखी, सेवामुखी, न्यायमुखी र आयमुखी नीति लिनेछौँ। व्यवस्था धेरै पटक बदलियौँ। अब जनताको अवस्था बदल्नेछौँ, बानियाँले भने। बानियाँ मकवानपुर क्षेत्र नम्बर २(ख) बाट दोस्रोपटक निर्वाचित भएका हुन्। उनले एमालेका लालबहादुर थापालाई १ हजार ७८२ मतान्तरले पराजित गरेका हुन्। बानियाँसँगै मुख्यमन्त्रीका लागि माओवादी केन्द्रका शालिकराम जम्मकट्टेल र एकीकृत समाजवादीका कृष्णप्रसाद शर्मा खनाल पनि आकांक्षी हुन्। अहिलेकै गठबन्धन कायम रहेको अवस्थामा बागमती प्रदेशको नेतृत्व कुन दलको भागमा पर्छ। त्यसले अब बन्ने सरकारको विषय निर्धारण गर्नेछ।"
समानुपातिकतर्फ एमालेले २३ लाख मत कटाउँदा एकीकृत समाजवादीको २ लाख २० हजार,"काठमाडौं : प्रतिनिधिसभाको समानुपातिकतर्फ एमालेले २३ लाख मत कटाएको छ। आइतबार बिहान ९ बजेसम्मको मतगणना अनुसार एमालेले २३ लाख ८९६ मत ल्याउँदै अग्रस्थानमा रहेको छ। त्यसपश्चात क्रमशः कांग्रेस, माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टीलगायतले मत पाएका छन्। हालसम्म ८३ लाख ६३ हजार ६८३ मत गणना भएको छ। नेपाली कांग्रेस २२ लाख १ हजार ७९४, नेपाल कम्युनिष्ट पार्टी (माओवादी केन्द्र) ९ लाख ६५ हजार ३४५, राष्ट्रिय स्वतन्त्र पार्टी ९ लाख २१ हजार ७६०, राष्ट्रिय प्रजातन्त्र पार्टी ४ लाख ८६ हजार २९७, जनता समाजवादी पार्टीले २ लाख ८७ हजार ४७७ मत पाएका छन्। जनमत पार्टी २ लाख २१ हजार ४२७ मत ल्याएको छ। यसैगरी नेपाल कम्युनिष्ट पार्टी (एकिकृत समाजवादी) जनमत भन्दा पछाडि रहेको छ। एकिकृत समाजवादीले २ लाख २० हजार ५२८, नागरिक उन्मुक्ति पार्टीले १ लाख ९८ हजार ७७, लोकतान्त्रिक समाजवादी पार्टी, नेपालले १ लाख १९ हजार ४९३ मत ल्याएका छन्। देशभर समानुपातिकतर्फको मत गणना जारी रहेको छ।"
चीनमा कोभिड प्रतिबन्धको विरोध,उरुम्ची (बीबीसी) : कोरोना संक्रमणलाई शून्यमा झार्न चीनका विभिन्न सहरमा कडा शून्यकोभिड नीति लागू गरिएको छ। सिनजियाङ प्रान्तको राजधानी उरुम्चीमा पनि घर तथा आवासीय भवनबाहिर निस्कन कडाइ छ। यसै समय बिहीबार राति उरुम्चीस्थित एक आवासीय भवनमा आगलागी भयो । १० जनाको ज्यान गयोे। भवनबाट बाहिर निस्कन र आगो निभाउने प्रयासमा पनि कोभिड प्रतिबन्धहरूले अवरोध गर्दा उक्त घटनामा मृत्यु हुनेको संख्या बढेको भन्दै कोभिड प्रतिबन्धविरुद्ध नयाँ विरोध प्रदर्शन सुरु भएको छ। उरुम्चीका नागरिक सरकारी अधिकारीसँग भिडेको भिडियो सामाजिक सञ्जालमा आउन थालेका छन्। अन्तर्राष्ट्रिय सञ्चारमाध्यमका अनुसार कोभिड तालाबन्दी अन्त्य होस् भन्दै नागरिकले आन्दोलन गर्न थालेका छन्। उरुम्चीका अधिकारीहरूले कोभिड नियन्त्रणका लागि लागू गरिएका प्रतिबन्धहरू हटाउने बताए पनि आन्दोलन कम भएको छैन। बिहीबारको आगलागीमा भाग्नबाट रोकेको कुरालाई अधिकारीहरूले अस्वीकार गरेकाले आन्दोलन नरोकिएको बीबीसीले उल्लेख गरेको छ। यहाँ अगस्टको सुरुदेखि नै प्रतिबन्धहरू लगाइएको थियो। घटनापछि एक जना स्थानीय बासिन्दाले बीबीसीलाई आगलागीमा परेका कम्पाउन्डमा बस्ने मानिसहरूलाई घरबाहिर निस्कन रोकिएको बताएका छन्। अधिकारीहरूले शुक्रबार घुमाउरो भाषाले यो विषयमा प्रतिक्रिया दिँदै माफी भने मागेका थिए। उनीहरूले आफ्नो कर्तव्य त्याग्ने जो कोहीलाई सजाय दिने बाचा गरेका छन्। बीबीसीले शुक्रबार राति अनुगमन गरेको लाइभ स्ट्रिमहरूमा पनि प्रदर्शनकारीहरू सहरको सरकारी भवनको सिँढीमा भेला भएर आन्दोलन गरिरहेको देखिएको थियो।
बारामा जोगाउन सकेनन् विरासत,"सिमरा : बाराको चार निर्वाचन क्षेत्रमध्ये दुई सिटमा एमाले जित्दा एकीकृत समाजवादी र जनता समाजवादी पार्टी नेपालले एकएक सिट जितेका छन्। प्रदेशसभातर्फको नजितामा पनि एमाले अगाडि देखिएको छ। आठ प्रदेशसभामध्ये चार सिटमा एमाले, दुई सिटमा जसपा, एक सिटमा लोसपा र एक सिट स्वतन्त्र उम्मेदवारले जितेका छन्। २०७४ सालको निर्वाचनमा प्रदेशसभातर्फ दुई सिट मात्रै जितेको एमालेले यसपटक १२ सिटमध्ये ६ सिट हात पारेको छ। एमालेले उत्साहजनक नतिजा ल्याउँदै गर्दा अघिल्लोपटक बाराबाट प्रतिनिधिसभा सदस्यमा निर्वाचित सांसदले आफ्नो विरासत जोगाउन भने सकेनन्। प्रतिनिधिसभातर्फ बाराको चारवटै निर्वाचन क्षेत्रमा २०७४ सालमा निर्वाचित सबै सांसद यसपटक पनि उम्मेदवार थिए। बारा १ मा कांग्रेसबाट उमाकान्त चौधरी, बारा २ मा जसपाबाट रामसहाय यादव, बारा ३ मा जसपाबाट रामबाबुकुमार यादव र बारा ४ मा नेकपा एमालेबाट एकवाल मियाँ दोहोरिएर उम्मेदवार बनेका थिए। जसमध्ये बारा २ का उम्मेदवार यादवमात्रै निर्वाचित भए। दोहोरिएर आएका अन्य तीन उम्मेदवार आफ्नो विरासत जोगाउन असफल देखिए। बारा १ मा नेपाल सरकारका खानेपानी मन्त्री एवं कांग्रेसका सहमहामन्त्री चौधरी फराकिलो मतान्तरले पराजित भए। अघिल्लो पटकको निर्वाचनमा विजय प्राप्त गर्दा प्रतिस्पर्धी रहेका अच्युत मैनालीसँग यसपटक उनले हार व्यहोरे। बारा क्षेत्र नं ३ मा तत्कालीन संघीय समाजवादी फोरम (हाल जसपा) बाट निर्वाचित भएका यादव यसपटक पराजित भए। एमालेका उम्मेदवार अध्यानन्द पाण्डेलाई पराजित गरेका यादव यसपटक एमाले पोलिटब्युरो सदस्य एवं मधेस प्रदेश सहइन्चार्ज साहसँग यादव २ हजार ९८२ मतले पराजित भए। २०७४ सालको निर्वाचनमा माओवादी केन्द्रबाट बारा ३(१) को प्रदेशसभा सदस्यमा निर्वाचित भएकी साह नेकपा विभाजनपछि एमालेमै बसेकी थिइन्। साहले एमाले रोजेपछि माओवादी केन्द्रले उनलाई प्रदेशसभा सदस्यबाट हटाएको थियो। प्रदेशसभा सदस्य पद त्यागेर एमालेसँगको यात्रा अघि बढाएकी साह यसबीचमा मन्त्रीसमेत बनेकी थिइन्। बारा क्षेत्र नं ४ मा तत्कालीन राष्ट्रिय जनता पार्टी नेपाल (हाल लोसपा) बाट निर्वाचित भएका एकवाल मियाँ यसपटक एमालेबाट उम्मेदवार थिए। उम्मेदवारी मनोनयन गर्ने अघिल्लो दिन लोसपा त्यागेर एमाले प्रवेश गरेका मियाँले प्रतिनिधिसभा सदस्यको टिकट पाएका थिए। २०७४ सालको निर्वाचनमा एमालेका उम्मेदवार देवनारायण चौधरीलाई पराजित गर्दै सांसद बनेका मियाँ यसपटक भने फराकिलो मतले पराजित भए। उनलाई एकीकृत समाजवादीका कृष्णकुमार (किसान) श्रेष्ठले पराजित गरे। फराकिलो मतान्तरले पराजित भएका मियाँले पनि यस क्षेत्रमा आफ्नो विरासत जोगाउन असफल देखिए।"
सबै श्रमिकलाई सामाजिक सुरक्षामा ल्याइने,"काठमाडौं : सबै क्षेत्रका श्रमिकलाई योगदानमा आधारित सामाजिक सुरक्षा कार्यक्रममा समेटिने भएको छ। अनौपचारिक क्षेत्र तथा वैदेशिक रोजगारीमा गएका श्रमिकलाई योगदानमा आधारित सामाजिक सुरक्षा कार्यक्रममा समेट्न लागिएको हो। सरकारले सामाजिक सुरक्षा कोषमार्फत चार वर्षदेखि योगदानमा आधारित सामाजिक सुरक्षा कार्यक्रम सञ्चालन गर्दै आएको छ। कोषका अनुसार हालसम्म पौने चार लाख श्रमिक यस कार्यक्रममा आबद्ध भइसकेका छन्। यस अवधिमा सरकारले औपचारिक क्षेत्रका श्रमिकलाई मात्रै कार्यक्रममा समेटेको थियो। यस वर्षदेखि वैदेशिक रोजगारीमा जाने सबै श्रमिक र अनौपचारिक (स्वरोजगारसमेत) समेट्ने तयारी अन्तिम चरणमा पुगेको श्रम, रोजगार तथा सामाजिक सुरक्षा मन्त्रालयले जनाएको छ। सामाजिक सुरक्षा दिवसका अवसरमा आइतबार दुईवटा कार्यविधि घोषणा गर्ने तयारी गरेको सामाजिक सुरक्षा कोषका प्रवक्ता एवम् उपकार्यकारी निर्देशक विवेक पन्थीले बताए। विदेश जाने श्रमिकलाई श्रम स्वीकृति लिनुअघि नै सामाजिक कोषमा आबद्ध गरिने पन्थीले बताए। गन्तव्य मुलुकले दिने सामाजिक सुरक्षा कार्यक्रमका साथै अब विदेश जाने श्रमिकले कोषको स्किम पनि पाउने छन्। उनीहरूले व्यक्तिगत रुपमा निश्चित पारिश्रमिक मासिक तथा अग्रीम एकमुष्ठ योगदान गर्न सक्ने व्यवस्था गर्न लागिएको कोषले जनाएको छ। गैरआवासीय नेपाली संघ (एनआरएनए) को सहकार्यमा विदेशमा बस्ने सबै नेपालीलाई योगदानमा आधारित सामाजिक सुरक्षा कोषमा समेट्न लागिएको छ। विदेशमा व्यापार व्यवसाय गर्ने गैरआवासीयहरू पनि यस कार्यक्रमा समेटिने छन्। सरकारले यसै वर्षदेखि अनौपचारिक क्षेत्रका श्रमिक तथा स्वरोजगारमा संलग्न श्रमिकलाई पनि योगदानमा आधारित सामाजिक सुरक्षा कार्यक्रममा समेट्ने भएको छ। कोषको विराटनगर र सीमरामा शाखा कार्यालय स्थापना भएका छन्। नेपालगञ्ज र बुटवलमा सम्पर्क कार्यालय घोषणा हुँदै छ। पोखरामा पनि छिट्टै कार्यालय खोल्ने कोषको तयारी छ। कोषको दायरा बढेसँगै संस्थागत क्षमता बढाउँदै लगिएको कोषका प्रवक्ता पन्थीले बताए। मन्त्रालयले कार्यविधि स्वीकृति गरेसँगै अनौचारिक (स्वरोजगारी) र विदेशमा रहेका श्रमिक योगदानमा आधारित सामाजिक सुरक्षा कार्यक्रममा समेटिने छन्। कोषका अनुसार १७ हजार ४ सय ८३ रोजगारदाता सूचीकृत भएका छन्। तीन लाख ७३ हजार १ सय ११ श्रमिक सूचीकृत भएका छन्। २५ अर्ब ५७ करोड योगदान भइसकेको छ। २ अर्ब ५७ करोड ४५ लाख दाबी भुक्तानी भइसकेको छ। त्यसमध्ये औषधि उपचार, स्वास्थ्य तथा मातृत्व योजनामा ३० करोड ३२ लाख, दुर्घटना तथा असक्तता सुरक्षा दावी योजनामा ३ करोड ३८ लाख, आश्रित परिवार सुरक्षा योजनामा ४ करोड ७७ लाख र अवकाश दावी २ अर्ब १८ करोड ५२ लाख भुक्तानी गरिएको कोषले जनाएको छ। नेपालका श्रमिकमध्ये हालसम्म करिब ३३ प्रतिशत मात्रै सामाजिक सुरक्षामा समेटिएका छन्। सरकारले पञ्चवर्षीय योजनाको अन्त्यसम्म सबै नेपालीलाई सामाजिक सुरक्षा कार्यक्रममा समेट्ने योजना बनाएको छ। नयाँ स्किम सुरु भएसँगै आबद्धता ह्वात्तै बढ्ने कोषको अपेक्षा छ। औपचारिक श्रमिकलाई दिए जसरी सुविधा विदेशमा रहेका नेपाली र अनौपचारिक क्षेत्रका श्रमिकलाई पनि दिने सरकारको योजना छ। सरकारले अनौपचारिक क्षेत्रका श्रमिकलाई विस्तारै समेट्ने भएको छ। तर, विदेश जाने श्रमिकलाई भने अनिवार्य योगदानमा आधारित कार्यक्रममा समेट्ने प्रवक्ता पन्थीले बताए। सुरुकै वर्षमा अपेक्षाकृत रुपमा योगदानकर्ता र लगानीकर्ता यस कार्यक्रममा आकर्षक ढंगले समेटिन नसकेपनि पछिल्लो समयमा सहभागिता उत्साहजनक भएको कोषका उपनिर्देशक रोहित रेग्मीले बताए। पछिल्लो चरणमा सामाजिक सुरक्षा विषयमा सचेतना भएको छ रेग्मी भन्छन्,स्वतस्फूर्त आउने क्रम बढ्दो छ।"
घाँटी र टाउको काटिएका पुरुषको उपचारका क्रममा मृत्यु,विराटनगर : धारिलो हतियारले घाँटी र टाउको काटिएको अवस्थामा शनिबार राति फेला परेका एक जना पुरुषको उपचारका क्रममा मृत्यु भएको छ । मोरङको जहदा गाउँपालिका१ भुटाहाका ४२ वर्षीय सन्तोष सरबरियाको मृत्यु भएको हो । सरबरिया शनिबार राति ११:२० बजेतिर आफ्नै घरमा घाइते अवस्थामा भेटिएका थिए । गम्भीर अवस्थाका उनलाई प्रहरीले उद्धार गरेर उपचारका लागि विराटनगरको कोसी अस्पताल ल्याएको थियो । उनी घाँटी र टाउकोमा धारिलो हतियार प्रहार गरिएको तथा बोल्न नसक्ने अवस्थामा घरभित्रै भेटिएका थिए । उपचारकै क्रममा राति १२:२५ बजेतिर मृत्यु भएको प्रहरीले जनाएको छ । घटनाको कारण खुल्न बाँकी रहेको र अनुसन्धान सुरु गरिएको जानकारी प्रहरीले दिएको छ । सरबरिया आफैँले वा अरुले उनीमाथि हतियार प्रहार गरेको भन्ने बारेमा पनि यकिन भइसकेको छैन ।
"निर्वाचन आयोगको टोली काठमाडौं फर्कियो, स्याङ्जा२ को मतगणना अझै अन्योलमा","स्याङ्जा : मंसिर ४ मा सम्पन्न प्रतिनिधिसभा र प्रदेशसभा सदस्य चयनका लागि भएको निर्वाचनका बेला चापाकोटमा भएको घटनाकाबारे स्थलगत अध्ययन अवलोकन गर्न आएको निर्वाचन आयोगको टोली शनिबार साँझ काठमाडौं फर्केको छ। आयोगका सहसचिव फणिन्द्र गौतमको नेतृत्व र शाखा अधिकृतसहितको शुक्रबार बिहान स्याङ्जा आएको टोली २ दिन स्याङ्जामा बसेर फर्केको हो। टोलीले जिल्लाका सुरक्षा प्रशासन, विवादमा तानिएका मतदान केन्द्र, आन्दोलनरत राजनैतिक दलहरुलगायतसँग छुट्टाछुट्टै छलफल गरेको छ। टोलीलाई तीन दिन अर्थात् मंसिर १२ भित्र प्रतिवेदन बुझाउने समयसिमा तोकिएको छ। प्रमुख जिल्ला अधिकारी गंगाबहादुर क्षेत्रीका अनुसार आयोगको टोलीले चापाकोट पुगेर स्थलगत अध्ययन अवलोकनका साथै सम्बन्धित सरोकारवालासँग भेटवार्ता गरे। निर्वाचन अधिकृत, मतदान अधिकृत, सुरक्षाकर्मीसँग पनि भेटवार्ता गरेका छन्। मतदान सकिएको सातादिन पुग्दा समेत स्याङ्जा निर्वाचन क्षेत्र नं २ को मतगणना सुरु हुन नसक्दा स्थानीय मतदाताको आक्रोश बढेको छ। तर, नेपाली कांग्रेस र नेकपा एमाले आ आफ्नै अडानमा छन्। बिहानदेखि साँझसम्म दुवैपक्ष धर्ना र शक्ति प्रर्दशनमा व्यस्त छन्। मतपेटिका नगरपालिकाभित्र बनाइएको मतगणनास्थलमा राखिएको छ। मतदान सकिएर मतपेटिका थन्क्याएपछि एमालेले सडक आन्दोलन गर्न थालेपछि मतगणना कार्य अन्योलमा परेको छ। कांग्रेसले धाँधलीगरी मत खसालेको एमालेले आरोप लगाउँदै पुनः मतदानको माग गर्दै निर्वाचन आयोगमा उजुरी दिएको छ। मतगणनास्थल वरपर बस्दै धर्ना पनि दिँदै आएका छन्। तर, कांग्रेसले भने मतदान केन्द्रबाट मुचुल्कासहित विधिपूर्वक आएका मतपेटिका सम्बन्धित स्थानमा थन्क्याएपछि मतगणनाका प्रक्रिया अघि बढाउनुपर्ने भन्दै मतगणनाको माग गर्दै आएको छ। आन्दोलनरत दलहरु पक्ष र विपक्षमा अहिले सडकमा धर्ना एवं दबाबमूलक कार्यक्रम गर्दै आएका छन्। क्षेत्र नं २ का निर्वाचन अधिकृत रामचन्द्र शर्मा भने, आयोगको टोली काठमाडौं फर्किसकेको छ, अब टोलीले उपलब्ध गराएको प्रतिवेदनका आधारमा आयोगले निर्णय गरेर काम अघि बढ्ने छ। हामी त्यसकै प्रतिक्षामा छौं।"
"झापाबाट १० नयाँ सांसद, ५ पुरानै","झापा : झापाका मतदाताले पुराना धेरै अनुहारलाई पाखा लागाउँदै नयाँलाई सांसदमा रोजेका छन्। यसपटक प्रत्यक्षतर्फ १५ सांसदको सिटमध्ये १० जना नयाँ अनुहार आएका छन्। जिल्लामा प्रतिनिधिसभातर्फ दुई जना र प्रदेशसभातर्फ ८ जना नयाँ अनुहारका सांसद बनेका हुन्। त्यसमध्ये पाँच जना एमालेका, तीन जना कांग्रेस र राप्रपाका दुई छन्। झापा १ बाट निर्वाचित तीनै जना नयाँ अनुहारका युवा हुन्। कांग्रेस महामन्त्री विश्वप्रकाश शर्मा पहिलो पटक संसद् भवन छिर्ने भएका छन्। दुई पटक पराजय भोगिसकेका शर्मा तेस्रो पटकमा संसद्को ढोका खुलाउन सफल भएका हुन्। उनले निकटतम प्रतिद्वन्द्वी एमालेका स्थायी कमिटी सदस्य अग्निप्रसाद खरेललाई १४ हजार २ सय ७५ मतान्तरले पराजित गरेका हुन्। शर्माले ३९ हजार ६२४ मत पाउँदा खरेलले २५ हजार ३ सय ४९ मत प्राप्त गरेका छन्। झापा १ (क) मा कांग्रेस नेता गोपाल तामाङ प्रदेश सांसद निर्वाचित भएका छन्। तामाङले एमाले नेता रविन कोइरालालाई ४ हजार ३८८ मतान्तरले पराजित गर्दै सांसद बनेका हुन्। यस पल्ट जिल्लामै पहिलो महिला सांसद राप्रपाकी सबिना बजगाईँ बनेकी छिन्। बजगाईँले माओवादी केन्द्रका श्यामवीर लिम्बुलाई एक हजार ३ सय ८७ मतान्तरले पराजित गर्दै प्रदेश सांसद बनेकी छिन्। बजगाईँले १३ हजार ६ सय १२ मत ल्याएकीमा लिम्बुले १२ हजार २ सय २५ मत प्राप्त गरेका छन्। झापा २ मा एमालेका १ नम्बर प्रदेश इन्चार्ज देवराज घिमिरे पहिलो पटक निर्वाचित भएका छन्। घिमिरेले निकटतम प्रतिद्वन्द्वी स्वतन्त्र उम्मेदवार भद्रप्रसाद नेपाल र माओवादीका हरि राणालाई पाखा लगाउँदै सांसद बनेका हुन्। घिमिरेले २८ हजार ७ सय १६ मत प्राप्त गरेका छन्। नेपालले २६ हजार ५५५ र राणाले १३ हजार ९३० मत ल्याएका छन्। झापा २ (ख) मा एमाले युवा नेता तिलचन पाठक (चिन्तन) प्रदेश सांसदमा निर्वाचित भएका छन्। पाठकले कांग्रेसका खगेन्द्र मैनालीलाई ३ हजार ८ सय ४१ मतान्तरले पराजित गर्दै सांसद बनेका हुन्। झापा ३ मा दुई पुराना अनुहारलाई पाखा लगाउँदै दुवै नयाँ अनुहार प्रदेश सांसदमा निर्वाचित भएका छन्। झापा ३ (क) कांग्रेसका भूमिप्रसाद राजवंशीले निवर्तमान प्रदेश सांसद एमालेका वसन्त बानियाँलाई एक हजार ६९ मतान्तरले पराजित गरेका छन्। ३ (ख) मा एमाले युवा नेता छविलाल चुँडालले निवर्तमान सांसद माओवादी केन्द्रका पूर्णसिंह राजवंशीलाई ६ हजार ४२ भारी मतान्तरले पराजित गर्दै सांसद बनेका छन्। झापा ४ (क) मा एमालेका राधाकृष्ण खनालले माओवादीका झलकबहादुर मगरलाई पराजित गर्दै प्रदेश सांसदमा निर्वाचित भएका छन्। खनालले प्रदेश १ का पूर्व कृषिमन्त्री रहेका मगरलाई एक हजार ५ सय ७८ मतान्तरले पराजित गरेका हुन्। खनालले १३ हजार ९ सय ५१ मत ल्याएकोमा मगरले १२ हजार ३७३ मत प्राप्त गरेका छन्। ४ (ख) राप्रपाका केन्द्रीय प्रवक्ता भक्तिप्रसाद सिटौला प्रदेश सांसदमा निर्वाचित भएका छन्। सिटौलाले कांग्रेसका एकराज उप्रेतीलाई ३ हजार ९ सय ७४ मतले पराजित गरेका हुन्। सिटौलाले १९ हजार ४५ मत ल्याएकोमा उप्रेतीले १५ हजार ७१ मत प्राप्त गरेका छन्। त्यस्तै झापा ५ (ख) एमालेका होमबहादुर थापाले प्रदेश सांसदमा निर्वाचित भएका छन्। थापाले माओवादीका रेवतराज पुरीलाई ६ हजार ८ सय १४ मतान्तरले पराजित गरेका हुन्। थापाले २४ हजार १ सय २९ मत ल्याउँदा पुरीले १७ हजार ३१५ मत प्राप्त गरेका छन्। यता पुराना अनुहारतर्फ झापा ३ बाट राप्रपा अध्यक्ष राजेन्द्रप्रसाद लिङदेन सङ्घीय सांसदमा दोस्रो पटक, झापा २ (क) बाट एकराज कार्की प्रदेश सांसदमा दोस्रो पटक, झापा ४ बाट लालबहादुर साँवा संघीय सांसदमा दोस्रो पटक, झापा ५ बाट एमाले अध्यक्ष केपी शर्मा ओली छैटौं पटक र झापा ५ (क) बाट एमालेका हिक्मतकुमार कार्की प्रदेश सांसदमा दोस्रो पटक निर्वाचित भएका छन्।"
"सिरहामा एमाले पहिलो दल, कांग्रेस र माओवादी शून्य","सिरहा : सिरहामा ४ प्रतिनिधिसभा र ८ प्रदेशसभा निर्वाचन क्षेत्र छन् । नेपाली कांग्रेसले सत्ता गठबन्धनको तर्फबाट क्षेत्र१ र २ मा प्रतिनिधिसभा तथा क्षेत्र१ (क), क्षेत्र३ (क) र (ख)मा प्रदेशसभा सदस्यमा उम्मेदवारी दिएको थियो। नेकपा (माओवादी केन्द्र) ले क्षेत्र३ मा प्रतिनिधिसभा र क्षेत्र२ (क), क्षेत्र४ (क)मा प्रदेशसभामा उम्मेदवारी दिएको थियो । तर सत्तागठबन्धनले कतै जित हात पार्न सकेन। अन्तत: सिरहामा कांग्रेस र माओवादी शून्यमा सिमित भएको छ। सिरहामा दुई प्रतिनिधिसभा र तीन प्रदेशसभामा निर्वाचित भएका एमाले पहिलो दल भएको छ । भने दुई प्रतिनिधिसभा र एक प्रदेशसभा जितेर जसपा दोस्रो दल भएको छ । जनमत पार्टी दुई प्रदेशसभा, एकीकृत समाजवादी र लोसपाले एकएक प्रदेशसभामा निर्वाचित भएको छ । सत्ता गठबन्धनका क्षेत्र३ (ख) प्रदेशसभामा नेकपा (एकीकृत समाजवादी)का प्रमोद यादव र क्षेत्र४ (ख)मा लोकतान्त्रिक समाजवादी पार्टी(लोसपा)का रामबाबु यादव मात्रै निर्वाचित भएका छन् । जनमत पार्टीबाट क्षेत्र२ (क)मा संजयकुमार यादव र क्षेत्र४ (क)मा त्रिभुवन साह निर्वाचित भएका हुन्। एमालेजसपा गठबन्धनले ४ वटै प्रतिनिधिसभा क्षेत्रमा जित हासिल गरेको छ। क्षेत्र१ मा एमालेका रामशंकर यादव कांग्रेस पूर्वमन्त्री केन्द्रीय सदस्य पदम नारायण चौधरीलाई २०८३ मतान्तरले हराउँदै निर्वाचित भए । यादवले २९४६२ र चौधरीले २७३७९ मत प्राप्त गरेका छन् । क्षेत्र२ मा जसपाका पूर्वमन्त्री राजकिशोर यादवले कांग्रेसकी केन्द्रीय सदस्य तथा पूर्वमन्त्री चित्रलेखा यादवलाई ११५० मतान्तरले हराउँदै जित हासिल गरे। राजकिशोरले २४१७८ र चित्रलेखाले २३०२८ मत प्राप्त गरिन्। क्षेत्र३ मा एमालेका प्रभावशाली नेता पूर्वमन्त्री लिलानाथ श्रेष्ठले माओवादी केन्द्र विश्वनाथ साहलाई ११८२ मतान्तरले पराजित गरे । श्रेष्ठले २८०६४ मत पाउँदा साहले २६८८२ मत पाए। क्षेत्र ४ मा उद्योगपति जसपाका डाविरेन्द्र महतोले जनमत पार्टीका विरेन्द्र साहलाई ७८०८ मतान्तरले हराउँदै विजयी भए । महतोले २४१०२ र साहले १६२९४ मत प्राप्त गरे। यहाँ एकीकृत समाजवादीका पूर्वमन्त्री धर्मनाथ साह १४६५३ मत ल्याएर तेस्रो स्थानमा रहे। प्रदेशसभामा पनि एमाले क्षेत्र१ (क)मा राजेन्द्र चौधरी, क्षेत्र२ (ख)मा सत्रुधन प्रसाद सिंह र क्षेत्र३ (क)मा मनोजकुमार सिंह निर्वाचित भएका छन् । पूर्वमन्त्री, पत्रकार र कलाकारको जमानत जफत पूर्वमन्त्री सरिता गिरिले सिरहा१ बाट प्रतिनिधिसभामा स्वतन्त्र उम्मेदवारी दिएका थिए । उनले जमानत पनि बचाउन सकेनन् । सदर मतको १० प्रतिशत मत नपाएपछि उनको जमानत जफत भएको हो । उनले जम्मा ५०२ मत पाएका थिए। गिरि ०६४ को संविधानसभा निर्वाचनमा सदभावना पार्टीबाट समानुपातिक सांसद भएकी थिइन् । ०६९ मा डा बाबुराम भट्टराईको पालामा मन्त्री बनेकी थिइन् । त्यसपछि पार्टी परिवर्तन गरेर ०७४ को निर्वाचनपछि जसपाबाट समानुपातिक सांसद बनिन् । विवाद वक्त्वय दिएपछि सांसद पद गुमाएकी थिइन् । यसैगरी अर्का पूर्वमन्त्री राजलाल यादव सिरहा२ (क)बाट प्रदेशसभा सदस्यमा हाम्रो नेपाली पार्टीको लौरौ चुनाव चिन्हमा उम्मेदवारी दिएका थिए । उनले जमानत बचाउन सकेनन् । उनले २३७ मत प्राप्त गरे। उनी ०६४ मा तत्लकालिन मधेसी जनअधिकार फोरमबाट सिरहा१ मा निर्वाचित भएका थिए । पछि फोरमबाट फुटेर फोरम गणतान्त्रिक पार्टी बनाएर विनाविभाग्य मन्त्री भएका थिए । सिरहा२ मा तीनजना पत्रकार स्वतन्त्र र एकजना कलाकारले राप्रपाबाट प्रतिनिधिसभामा उम्मेदवारी दिएका थिए । उनीहरु सबैको जमानत जफत भएको छ । पत्रकारमा रामरिझन यादव, देवकुमार यादव र सुरेश कार्की र कलाकार मुरलीधर मिझारको जमानत बचेन। रामरिझनले २८४, सुरेश कार्कीले ३१२ र देवकुमारले ३२ मत पाए । उनीहरु कसैले सदर मतको १० प्रतिशत ल्याउन सकेनन् । रामरिझन डा बाबुराम भट्टराई प्रधानमन्त्री हुँदा उनको प्रेस सल्लाहाकार थिए । दर्जनौं पुस्तक पनि लेखेका छन् । कार्की रेडियो नेपालको कार्यकारी निर्देशक भएका थिए । देवकुमार पत्रकार महासंघका केन्द्रीय सदस्य हुन्। कलाकार मुरलीधरले राष्ट्रिय प्रजातन्त्र पार्टी (राप्रपा)बाट उम्मेदवार बनेका थिए । उनले ७८२ मत मात्रै ल्याउन सके । उनको प्रचारमा राजेन्द्र लिङदेन हेलिकोप्टर चढेर खटिएका थिए।"
एउटै पालिकाले पाए दुईदुई सांसद,"तानसेन : पाल्पाका दुई पालिकाले दुईदुई सांसद पाएका छन् । पाल्पा निर्वाचन क्षेत्र नंं १ मा पूर्वखोला गाउँपालिकाबाट एक जना प्रतिनिधिसभामा र अर्को प्रदेशसभामा निर्वाचित भएका हुन्। पूर्वखोला३ बाट प्रतिनिधिसभामा एमालेका उम्मेदवार नारायणप्रसाद आचार्य निर्वाचित भएका छन्। सोही गाउँपालिका२ जल्पाबाट प्रदेशसभामा एमालेकै खेमबहादुर सारु निर्वाचित भए एउटै पालिकामा दुईदुई सांसद निर्वाचित गराएको ती पालिकाका जनताहरू भने खुसी देखिएका छन्। जनताका सबैजसो विकास निर्माणका काम अब पूरा हुनेमा आशावादी रहेको पूर्वखोलाका जीवन आचार्यले बताए। बगनासकाली गाउँपालिकामा दुईदुई जना सांसद निर्वाचित भएकोमा हामी बगनासकालीवासी हर्षित छांै, स्थानीय राम सारुले भने। बगनासकालीबाट मात्रै प्रतिनिधिसभामा ३ जनाले, प्रदेशसभाको लागि २ जनाले उम्मेदवारी दिएका थिए। एमाले उम्मेदवार नारायणप्रसाद आचार्य ३१ हजार १ सय ३ मत ल्याई विजयी भएका हुुन्। आचार्यका प्रतिद्वन्द्वी नेपाली कांग्रेसका उम्मेदवार ज्ञानबहादुर गाहाले २० हजार २ सय ५६ मत ल्याई उपविजेता भए। विजेता आचार्यले कांग्रेसका गाँहालाई १० हजार ८ सय ४७ मतान्तरले पराजित गरेका हुन। आचार्य यसअघि २०७४ सालमा लुम्बिनी प्रदेशसभा सदस्यमा निर्वाचित थिए। यसैगरी पाल्पा क्षेत्र नंं १ को २ प्रदेशसभामा पूर्वखोला २ जल्पाका सारुले कांग्रेका शंकर खनाललाई पराजित गरी विजय भएका छन्। सारुले १४ हजार २ सय ९६ मत ल्याएर विजयी भएका हुन्। निकटतम प्रतिद्वन्द्वी कांग्रेसका उम्मेदवार खनालले ९ हजार ५ सय ५ मत ल्याए। सारुले ४ हजार ७ सय ९१ मतान्तरले विजयी भएका हुन्। पाल्पा क्षेत्र नंं २ मा पनि एउटै पालिकाबाट प्रतिनिधिसभा र प्रदेशसभामा निर्वाचित भएका छन्। बगनासकालीबाट प्रतिनिधिसभामा एमालेका ठाकुरप्रसाद गैरे, प्रदेशसभामा कांग्रेसका वीरबहादुर राना विजयी भएका छन्। गैरे बगनासकाली८ बराङ्दीका स्थायी बासिन्दा हुन् भने राना सोही गाउँपालिका७ खानीगाउँका स्थायी बासिन्दा हुन। गैरेले एक वर्षअघिका आफ्नै सहकर्मी एकीकृत समाजवादीका सोमप्रसाद पाण्डेलाई ३ हजार ९ सय ६६ मतले पराजित गरेका छन् भने रानाले एमालेका परशुराम भट्टराईलाई २ हजार ७५ मतले पराजित गरेका हुन। गैरे पहिलोपटक प्रतिनिधिसभामा संसद् बनेर छिर्दैछन् भने राना यसअघि नै प्रदेशसभामा रही लुम्बिनी प्रदेश सरकारको बहालवाला ऊर्जा जलस्रोत सिंचाइमन्त्री रहेका छन् ।"
कर्णालीमा एमालेले गुमायो प्रतिनिधिसभाका सबै सिट,"सुर्खेत : नेकपा एमालेले यसपटक कर्णालीमा प्रतिनिधिसभाका सबै सिट गुमाएको छ। प्रतिनिधिसभाका १२ वटा सिटमध्ये एमालेले एउटा पनि सिट जित्न सकेन। प्रदेशसभातर्फ ५ सिट जिते पनि एमालेले प्रतिनिधिसभातर्फ भने सबै सिट गुमाएको हो। यसअघि २०७४ को निर्वाचनमा एमालेले प्रतिनिधिसभातर्फ कर्णालीका १२ मध्ये ६ सिट जितेको थियो। त्यसबेला एमाले र माओवादीबीच गठबन्धन थियो। वामगठबन्धनको बलमा त्यतिबेला एमालेले सुर्खेत र दैलेखका दुईदुई, डोल्पा र मुगुमा एकएक गरी ६ सिट जितेको थियो। अघिल्लो पटक वामगठबन्धनबाट लाभ लिएको एमाले यसपालि भने सत्ताा गठबन्धनसँग पराजित हुन पुगेको छ। कर्णालीका १२ वटै निर्वाचन क्षेत्रमा एमालेका उम्मेदवार पराजित भएका छन्। कर्णालीमा कांग्रेसले लाभ लिएको छ। २०७४ को निर्वाचनमा कांग्रेसले प्रतिनिधिसभातर्फ एउटा पनि सिट जितेको थिएन। अघिल्लो निर्वाचनमा शून्य बनेको कांग्रेसले यसपालि भने गठबन्धनको बलमा प्रतिनिधिसभातर्फ चार सिट जितेको छ। कांग्रेसले सुर्खेतका दुई, दैलेखमा एक र मुगुमा एक गरी चार सिट जितेको हो। कांग्रेसको तर्फबाट सुर्खेत क्षेत्र नं १ मा उपसभापति पूर्णबहादुर खड्का र क्षेत्र नं २ बा हृदयराम थानी विजयी भएका छन्। यस्तै, दैलेखको क्षेत्र नं २ बाट दिक्पाल शाही र मुगुबाट ऐनबहादुर शाही विजयी भएहुन्। यस्तै, कर्णालीलाई आफ्नो आधार क्षेत्र दाबी गर्दै आएको माओवादी केन्द्रले कांग्रेसकै बराबर चारवटा सिट जितेको छ। २०७४ मा एमालेसँगको गठबन्धनका कारण कर्णालीमा माओवादीले जुम्ला, कालीकोट, रुकुमपश्चिम, सल्यान र जाजरकोटमा गरी पाँच सिट जितेको थियो। तर, यसपालि माओवादीले अघिल्लो पटकभन्दा एक सिट कम जितेको हो। अर्थात् माओवादीले चार सिटमै चित्ता बुझाएको छ। कर्णालीमा यसपटक प्रतिनिधिसभातर्फ माओवादीबाट रुकुमपश्चिमा जनार्दन शर्मा, जाजरकोटमा शत्तिाबहादुर बस्नेत, कालीकोटमा महेन्द्रबहादुर शाही र हुम्लामा छिरिङ डम्डुल लामाले जितेका छन्। यस्तै, गठबन्धनकै बलमा एकीकृत समाजवादीले यसपटक कर्णालीमा प्रतिनिधिसभाका तीन सिट जितेको छ। गठबन्धनसँगको भागबण्डामा तीन सिटमा समाजवादीका उम्मेदवार चुनाव लडेका थिए। उसले उम्मेदवारी दिएका तीनवटै सिट जितेको छ। समाजवादीको तर्फबाट सल्यानमा प्रकाश ज्वाला, डोल्पामा धनबहादुर बुढा र दैलेखको क्षेत्र नं १ मा अम्मरबहादुर थापा विजयी भएका छन्। गठबन्धनमा भागबण्डा हुँदा पाएकामध्ये कांग्रेस र एकीकृत समाजवादीका उम्मेदवार सबै ठाउँमा विजयी भए। तर, माओवादीले भने जुम्लामा सिट गुमाएको हो। जुम्लामा गठबन्धनको तर्फबाट उम्मेदवार बनेकी माओवादी नेतृ गोमा गौतम राप्रपाका उम्मेदवार ज्ञानबहादुर शाहीसँग पराजित भइन्। कर्णालीमा प्रतिनिधिसभातर्फ राप्रपाले एक सिट हात पारेको छ।"
जेलमा पुगेर रेशम चौधरीलाई किन भेटे प्रचण्डले ?,"काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले नागरिक उन्मुक्ति पार्टीलाई आगामी सरकारमा सहभागी हुन आग्रह गरेका छन्। शुक्रबार साँझ डिल्लीबजारस्थित जेलमा रहेका नेता रेशम चौधरीलाई भेटेर प्रचण्डले सत्ता गठबन्धनमा आवद्ध हुन आग्रह गरेका हुन्। चौधरीसँग प्रचण्डले दुई घण्टा बढी छलफल गरेका थिए। थरुहट आन्दोलनका क्रममा विसं २०७२ भदौ ७ गते घटेको 'टीकापुर घटना'मा अदालतबाट दोषी ठहर भएपछि चौधरी अहिले जेलमा रहेका छन्। भेटमा प्रचण्डले टीकापुर घटनामा पक्राउ परेकालाई आरोपीलाई रिहाईको लागि आफूले सक्दो प्रयत्न गर्ने प्रतिबद्धता जनाएका छन्। स्रोतका अनुसार प्रचण्डले भने,टीकापुर घटनाका आरोपीलाई रिहाईको लागि सक्दो प्रयत्न गर्छु। तपाईहरुको नागरिक उन्मुक्ति पार्टी सत्ता गठबन्धनमा आबद्ध हुनुहोस्। भेटमा चौधरीले टीकापुर घटना राजनीतिकरण भएको, आरोपीलाई रिहाई गर्नुपर्ने र लाल आयोगको प्रतिवेदन तत्काल सार्वजनिकलगायतका सर्त राखेका छन्। प्रचण्डसँग चौधरीले भने,टीकापुर घटनाका आरोपीलाई रिहाईको विषय त छदैँछ। टीकापुर घटनालाई राजनीतिक हिसाबले राज्यले हेर्नुपर्यो, हामीमाथि लगाइएका झुटा मुद्दा खारेज गर्नुपर्यो। लाल आयोगको प्रतिवेदन तत्काल सार्वजनिक गर्नुपर्यो। यस अगाडि नै सरकारले सरकारले टीकापुर घटनासम्बन्धी मुद्दा खारेज गर्ने निर्णय गरेको छ। तर कार्यान्वयन भएको छैन। थरुहट थारुवान संयुक्त संघर्ष समिति र तत्कालीन केपी ओली नेतृत्वको सरकारबीच विसं २०७८ जेठ १८ गते ६ बुँदे सहमति भएको थियो। सहमतिको पहिलो बुँदामै थरुहट थारुवान आन्दोलनका क्रममा टीकापुरमा भएको दुःखद् घटनामा आरोपित थारु कल्याणकारिणी सभाका सभापति धनिराम चौधरी, रेशमलाल चौधरी र लक्ष्मण चौधरीलगायत माथि लगाइएको सम्पूर्ण मुद्दा फिर्ता र रिहाइका लागि संविधान र कानुनसम्मत पहल गर्ने उल्लेख थियो। टीकापुर क्षेत्रमा तिनै रेशम चौधरीको विरासत नागरिक उन्मुक्ति पार्टीले जोगाएको छ। प्रतिनिधि सभामा १ स्वतन्त्रसहित ४ सिट र प्रदेशमा ७ वटा सिटमा नागरिक उन्मुक्ति पार्टी विजयी भएको छ। पछिल्लो मतगणना अनुसार कैलाली१ रन्जिता श्रेष्ठ, कैलाली२ अरुन कुमार चौधरी, कैलाली३ गंगाराम चौधरी र कैलाली४ मा रेशमको उम्मेदवार खारेज भएपछि स्वतन्त्र उम्मेदवारी बनेका रेशमका बुबा लालविर चौधरीले बर्दिया२ जित हासिल गरेका छन्। रेशम जेलमा रहेकाले श्रीमती रन्जिता श्रेष्ठको नाममा पार्टी दर्ता गरेर निर्वाचनमा होमिएको थियो।"
उदयपुर १ मा मतगणना रोकियो,"उदयपुर : मुचुल्का अनुसार मतपत्र नभेटिएको भन्दै उदयपुरको क्षेत्र नम्बर १ को प्रतिनिधिसभा सदस्यको मतगणना रोकिएको छ। मुचुल्का गरी राखिएका ३० वटा मतपेटिका खोल्दा १ सय ७ मत मतपत्र नपुगेपछि सहमतिको प्रयास खोजिएको छ । त्रियुगा, चौदण्डि र बेलका नगरपालिकाको १० वटा मतपेटिकामा प्रदेशसभा ख को १ सय मतपत्र थप भेटिएको र प्रतिनिधिसभातर्फ १ सय ७ मत नभेटिएपछि गणना कार्यमा विवाद बढेको हो । मुख्यनिर्वाचन अधिकृत कृष्णप्रसाद सुवेदीका अनुसार सहमतिका लागि १०:३० बजे सर्वदलीय बैठक बोलाइएको छ । एमालेका उम्मेदवार मन्जुकुमारी चौधरीले मुचुल्का अनुसार मतपत्र नभेटिनुले आशंका पैदा भएको बताइन् । उनले उक्त मतपेटिकामा प्रदेशसभाको एक सय मतपत्र थप भेटिनु र प्रतिनिधिसभाको मतपत्र नै गायब हुनु शंकाको विषय भएको बताइन् ।"
"३ दिनपछि मात्रै पाए राजकुमार गुप्ताले विजयीको प्रमाणपत्र : भन्छन्, विपक्षीको षडयन्त्र फेल भयो","वीरगन्ज : प्रत्यक्षतर्फको मतगणना सकिएको तीन दिनपछि मात्रै प्रतिनिधिसभा सदस्यमा नेकपा एमालेका राजकुमार गुप्ता निर्वाचित भएको घोषणा भएको छ। पर्सा३ को निर्वाचन अधिकृतको कार्यालयले गणना सकिएको झण्डै ३ तीन दिनपछि मात्रै गुप्ता निर्वाचित भएको आधिकारिक घोषणा गर्दै प्रमाणत्रपत्र प्रदान गरेको हो। आइतबार बिहान समानुपातिक तर्फको पनि मतगणना सकिएपछि मात्रै निर्वाचन अधिकृत योगनाथ ढकालले आधिकारीक घोषणा गर्दै गुप्तालाई प्रमाणपत्र प्रदान गरेका हुन्। प्रत्यक्षतर्फको मतगणना बुधबार राति नै सकिएको थियो। तर प्रत्यक्षतर्फ खसेको २७२ वटा मतपत्र नभेटिएको र ती मतपत्र समानुपातिक तर्फको मतपेटिकामा हुन सक्ने भन्दै निर्वाचन अधिकृत ढकालले गुप्ता निर्वाचित भएको आधिकारीक घोषणा र प्रमाणपत्र समेत दिएका थिएनन्। जसका कारण गुप्ता निक्कै तनावमा थिए। यसका साथै २७२ मतपत्र नभेटिदा पर्सा ३ को नजिता उल्टिने हो कि भन्ने आकलन पनि गर्न थालिएको थियो। यद्यपि बुधबार राति १० बजेतिर निर्वाचन आयोगको वेभसाइटमा भने एमालेका गुप्ता २४ हजार २६० मतका साथ निर्वाचित भएको भनेर सार्वजनिक गरिसकिएको थियो। वेवसाइटमै गुप्ताका निकटतम प्रतिस्पर्धी काँग्रेसका सुरेन्द्र चौधरीले गुप्ताभन्दा १५१ मत मात्रै कम अर्थात २४ हजार १०९ मत पाएको उल्लेख गरिएको थियो। यो विवरण, लिखित रुपमै निर्वाचन अधिकृतको कार्यालयले मतगणनास्थलमा आफ्नो छाप लगाएर निर्वाचन अधिकृत ढकालको हस्ताक्षर पनि गराएर टाँसेको पनि थियो। गत आइतबार मतदानका दिन पर्सा ३ मा प्रतिनिधीसभा सदस्यको प्रत्यक्षतर्फ कूल ६४ हजार ४४८ मत खसेको थियो। प्रत्यक्ष तर्फको मतगणनाका क्रममा भने मतपेटिकाबाट ६४ हजार १७६ मतपत्र मात्रै गनिएको थियो। यो दुवै संख्या जोड घटाउ गर्दा २७२ मत कम भएको थियो। तर आइतबार बिहान साढे ६ बजेतिर समानुपातिक तर्फको पनि मतगणना सकिदा , प्रत्यक्ष तर्फको गणनामा कम भएको मध्ये १५५ मतपत्र, समानुपातिक तर्फको मतपेटिकामा भेटिएको हो। समानुपातिकतर्फको मतपेटिकाबाट प्रत्यक्षतर्फको १५५ मतपत्र भेटिएकोमा तीमध्ये ५९ मत एमालेका गुप्ताले , काँग्रेसका चौधरीले ४३ मत र नेपाल सुशासन पार्टीका राज कुमार यादवले २२ मत पाएका छन्। बाँकी ३१ मत अन्य उम्मेदवारले पाएका छन्। २७२ मतपत्र गायब भएपछि निर्वाचित भनिएका गुप्ताले पाएनन् प्रमाणपत्र यसअनुसार अब पर्सा ३ मा निर्वाचित एमालेका गुप्ताले कूल २४ हजार ३१९ मतका साथ विजयी भएका छन्। उनका निकटतम प्रतिस्पर्धी काँग्रेसका चौधरीले २४ हजार १५२ मत र सुशासन पार्टीका यादवले १० हजार ५०३ मत पाएका छन्। निर्वाचन अधिकृत ढकालले मतदानका क्रममा केहि मतदाताले प्रत्यक्ष तर्फको मतपत्र भूलबस समानुपातिक तर्फको मतपेटिकामा पनि खसाएको १५५ मतपत्र समानुपातिकको मतपेटिकामा भेटिएको बताए। यहि कारण प्रतिनिधिसभा सदस्यमा प्रत्यक्षतर्फको मतगणना बुधबार राति सकिएपनि विजयी हुने उम्मेदवारको आधिकारीक घोषणा नगरिएको र प्रमाणपत्र पनि वितरण नगरि दुई दिन रोकेर राखिएको बताए। यता आइतबार बिहान आधिकारिक रुपमा निर्वाचित भएको प्रमाणपत्र प्राप्त गरेपछि निर्वाचित गुप्ताले भने जनताको मतले आफू निर्वाचित भइसक्दा पनि मतपत्र गायब भएको हौवा फैलाएर आफूलाई हराउने षडयन्त्र गरिएपनि त्यो षडयन्त्र विफल भएको प्रतिक्रिया दिए।उनले भने, 'बुधबार राति नै मतगणना सकिए लगत्तै निर्वाचन अधिकृत ढकालले नै माइकबाट आफू निर्वाचित भएको सार्वजनिक रुपमै घोषणा गरेका दाबी गरेका थिए , तर विपक्षीहरुले सत्ताको आडमा मलाई हराउन दुई दिनसम्म अनेक प्रपन्च चरे पनि उनीहरु सफल भएनन्, सत्यको जित भएको छ , जनताको जित भएको छ।' यता पराजित भएका काँग्रेसका उम्मेदवार चौधरीले भने मतगणनाकै क्रममा गडबड गरिएको आरोप लगाएका छन् । त्यसैकारण पुन मतगणनाका लागि आफूले निर्वाचन अधिकृतको कार्यालयमा निवेदन पनि दिइसकेको चौधरीले बताएका छन्।"
"रामेछापको समानुपातिक मतमा एमाले पहिलो : कांग्रेस दोस्रो, माओवादी केन्द्र तेस्रो","काठमाडौं : रामेछापमा समानुपातिकतर्फ नेकपा एमाले पहिलो पार्टी बनेको छ। निर्वाचन आयोगको तथ्याङ्कअनुसार नेपाल कम्युनिष्ट पार्टी (एमाले)ले प्रतिनिधि सभातर्फ २८ हजार १५० मत ल्याएर पहिलो पार्टी बनेको छ। एक प्रतिनिधि सभा र दुई प्रदेश सभा रहेको रामेछापमा नेपाली कांग्रेस दोस्रो र माओवादी केन्द्र तेस्रो बनेको छ। सार्वजनिक भएको मतपरिणाम अनुसार नेपाली कांग्रेसले २४ हजार १०१, माओवादी केन्द्रले २१ हजार ५४, राष्ट्रिय स्वतन्त्र पार्टीले ४ हजार ६२३, राष्ट्रिय प्रजातन्त्र पार्टीले २ हजार ७०१, नेपाल कम्युनिष्ट पार्टी (एकीकृत समाजवादी) १ हजार ३४८ मत ल्याएका छन्। मुख्य निर्वाचन अधिकृतको कार्यालय रामेछापका अनुसार प्रतिनिधि सभातर्फ १ लाख ८१ हजार ३७७ मतदाता रहेको रामेछापमा ८९ हजार ४७३ मत खसेको थियो। जसमध्ये ८४ हजार ८१६ मत सदर भएको छ। यसैगरी प्रदेश सभातर्फ पनि एमाले पहिलो पार्टी बनेको छ। निर्वाचन आयोगको तथ्याङ्क अनुसार नेपाल कम्युनिष्ट पार्टी (एमाले)ले प्रदेश सभातर्फ २८ हजार ५०४ मत ल्याएको छ। यसैगरी नेपाली कांग्रेसले २५ हजार ७०५, माओवादी केन्द्रले १८ हजार ६८५, राष्ट्रिय प्रजातन्त्र पार्टीले ३ हजार ६८६, नेपाल कम्युनिष्ट पार्टी (एकीकृत समाजवादी) २ हजार ५३ मत प्राप्त गरेका छन्। मुख्य निर्वाचन अधिकृतको कार्यालय रामेछापका अनुसार प्रदेश सभातर्फ १ लाख ८० हजार १०६ मतदाता रहेको रामेछापमा ८८ हजार ६२७ मत खसेको थियो। जसमध्ये ८२ हजार ८७७ मत सदर भएको छ। रामेछापको प्रदेश सभा (१) मा माओवादी केन्द्रका तारा नारायण श्रेष्ठ विजयी रामेछापमा संघमा कांग्रेसका कान्छाराम विजयी, प्रदेशमा माओवादीका युवराज र तारा नारायण"
मधेसमा फेरिँदो राजनीतिक दृश्य,"जनकपुरधाम : प्रतिनिधि र प्रदेशसभा निर्वाचनको मतपरिणामले मधेस प्रदेशमा राजनीतिक अवस्थामा परिवर्तन आएको देखाएको छ। यसअघि भएका निर्वाचनमा एउटै पार्टी र व्यक्तिमा केन्द्रित रहने जनमत यसपटक भने परिवर्तन भएको छ। मधेसवादको नारालाई अगाडि बढाएर पछिल्लो निर्वाचनसम्म यहाँ बहुमत ल्याउन सफल मधेस केन्द्रित दलहरू यस निर्वाचनमा सानो आकारमा पुगेका छन्। गत निर्वाचनमा तेस्रो दलको हैसियतमा रहेको नेकपा एमाले मधेसको प्रदेशसभामा पहिलो दल बन्न सफल भएको छ। संघीय संसद्का ३२ सिटमध्ये २० नयाँ अनुहारले जितेका छन्। प्रदेशसभाका ६४ प्रत्यक्ष सिटमध्ये ३६ नयाँ सांसद्ले जित निकालेका छन्। जम्मा दुई संघीय निर्वाचन क्षेत्रको नतिजा बाँकी रहँदा, अग्रता र विजेताको मतपरिणामअनुसार नेकपा एमालेले गत निर्वाचनभन्दा राम्रो मत संकलन गरेको देखिन्छ। गत निर्वाचनमा जम्मा दुई सिट जितेको एमालेले यसपटक संघीय संसद्मा मधेसबाट सात सिटमा जित प्राप्त गरेका छन्। संघीय संसद्तर्फ प्रदेशमा जोडघटाउ गर्दा नेपाली कांग्रेस सात क्षेत्रमा जित्दै मजबुद बनेको छ। यसअघि कांग्रेसले मधेसबाट ६ सिट मात्रै जितेको थियो। त्यसैगरी, जनता समाजवादी पार्टी यस निर्वाचनमा ६ सिटमा सीमित भएको छ। जबकी गत निर्वाचनमा जसपाले १० सिट जित्न सफल भएको थियो। गत निर्वाचनमा ९ सिट हात पारेको लोकतान्त्रिक समाजवादी पार्टीले यसपटक ३ सिटमा चित्त बुझाउन परेको छ। नेकपा माओवादीले १ सिट पाएको छ । जबकी गत निर्वाचनमा माओवादीले मधेसमा ५ सिट जितेको थियो। यता नेकपा एकीकृत समाजवादीले २, जनमत पार्टीले १ र स्वतन्त्रबाट ३ जनाले जित हासिल गरेका छन्। प्रदेशबाट माओवादी, जनता समाजवादी र लोकतान्त्रिक समाजवादीले अघिल्लो निर्वाचनको तुलनामा आधि सिटमात्र जित्न सफल भएका हुन्। स्वतन्त्रबाट सर्लाही ४ मा जितेका अमरेश सिंह नेपाली कांग्रेसका बागी उम्मेवार छन् भने रौतहट ३ बाट प्रभु साह र रौतहट २ बाट किरण साहलाई सता गठबन्धनका केही दलहरूले खुलेरै सहयोग गरेकाले जित प्राप्त भएको छ। प्रदेशमा सरकार बनाउन जनमत पार्टी निर्णायक मधेस प्रदेशमा सरकार गठन गर्न जनमत पार्टीको निर्णायक भूमिका रहने भएको छ। प्रदेशमा युवाहरूमाझ विशेष लोकप्रिय हुन सफल डा सिके राउत नेतृत्वको जनमत पार्टीले गाउँगाउँमा संगठन विस्तार गर्दै गएको छ। जसको परिणाम निर्वाचनको मतले देखाउँछ। जनमत प्रतिको रुझानले पनि मधेसवादी दलहरूलाई ठूलो धक्का लागेको छ। प्रदेशसभाको ६४ प्रत्यक्ष सिटमध्ये ६ सिटमा विजयी भएका जनमत पार्टीले अझ बढी सिट थप्ने सम्भावना छ। सत्ता गठबन्धन वा एमाले, जसपामध्ये कुनै पनि गठबन्धनले स्पष्ट बहुमत प्राप्त गर्न नसकेका कारण मधेस प्रदेशको सरकार गठन सहज देखिँदैन। प्रदेशसभामा शुक्रबारसम्मको नतिजा तथा अग्रसरताका आधारमा नेकपा एमाले १३ सिटसहित ठूलो दल र कांग्रेस १३ सिट प्राप्त गरेर दोस्रो ठूलो दल हुने देखिन्छ। त्यसैगरी, प्रदेशसभातर्फ अघिल्लो निर्वाचनमा सबैभन्दा ठूलो दल रहेका जसपा प्रत्यक्षतर्फ मात्र ९ सिट र लोसपाले ७ सिट जित हासिल गरेका छन्। नेकपा माओवादीले र नेकपा एकीकृत समाजवादीले जम्मा ४४ स्थानमा विजय प्राप्त गरेका छन् भने ६ वटा सिटमा स्वतन्त्र सांसद्ले जितेका छन्। प्रदेशसभामा स्वतन्त्र उम्मेदवारी दिई जितेका सबै सांसद कुनै न कुनै राजनीतिक पार्टीका बागी उम्मेदवार रहेकाले दलहरूले उनीहरूलाई पुनः पार्टी प्रवेश गराउने सम्भावना छ। मधेसवादी दलहरूले आफ्नो एजेन्डा बिर्सेर पहिला विरोध गरेकै पार्टीहरूसँग राजनीतिक गठबन्धन गरेपछि उनीहरूलाई जनताले पत्याउन सकेनन् र सिके राउत नेतृत्वको जनमत पार्टी विकल्पका रूपमा जनताको रोजाइमा परेको हो, युवा अभियानी अरुण झा भन्छन्, जनमत पार्टीले पछिल्लो समय किसानको दुःख पीडा, मलको अभाव र जनतालाई प्रत्यक्ष सरोकार राख्ने विषयहरूमा बोलेर गाउँघरमा आफूलाई चर्चित बनायो। प्रदेश सरकारका गलत क्रियाकलापहरूको खुलेर विरोध गर्यो जसले गर्दा यस पार्टीलाई जनताले एउटा अवसर दिउँ भन्दै अवसर दिएका हुन्। ३ पार्टी अध्यक्षको जित र २ को हार मधेस प्रदेशको संघीय संसद्का लागि चारवटा पार्टीका राष्ट्रिय अध्यक्षले उम्मेवारी दिएका थिए। जसमध्ये नेकपा एसका अध्यक्ष माधवकुमार नेपाल रौतहट २ बाट निर्वाचित भए। त्यसैगरी लोकतान्त्रिक समाजवादी पार्टीका अध्यक्ष महन्त ठाकुर महोत्तरी ३ बाट निर्वाचित भए। उनको निर्वाचन क्षेत्रमा प्रतिस्पर्धा गरेका तराई मधेस लोकतान्त्रिक पार्टीका अध्यक्ष वृखेशचन्द्रलाल चुनाव हारेका हुन्। प्रदेशको सबैभन्दा रोचक प्रतिस्पर्धा सप्तरी निर्वाचन क्षेत्र २ मा भएको थियो। यहाँ जनमत पार्टीका अध्यक्ष सीके राउतले जनता समाजवादी पार्टीका अध्यक्ष उपेन्द्र यादवलाई दोबरभन्दा बढी मतान्तरले हराए। मधेसमै मधेसका अगुवा नेताहरू हार्नुलाई परिवर्तनको ठूलो संकेतका रूपमा राष्ट्रिय योजना आयोगका सदस्य डा सुरेन्द्र लाभ लिन्छन्। मधेसवादी दलका शीर्ष नेताहरूले मधेसमा नराम्रो परिणाम भोग्नु परेको कारण उहाँहरू आफैं हो, लाभ भन्छन्, जनतालाई सधैं पुरानै मुद्दाहरूमा उल्झाएर राख्ने र आर्थिक वा सामाजिक विकासतर्फ कसरी अगाडि बढ्ने त्यो कुनै पनि आधार दिन नसक्नु उहाँहरूको हारको पहिलो कारण बनेको हो। दोस्रो कुरा जनताले अब आन्दोलन वा विरोधभन्दा पनि समृद्धि र आर्थिक विकास चाहेको छ जसतर्फ यी नेताहरूको ध्यान छैन। तसर्थ उहाँहरूलाई जिताएर सधैं सत्तामा पुर्याउने भर्याङ्ग जनता बनेन र यसपालि मधेसबाट नयाँ उम्मेदवारहरूलाई जिताएर नयाँ सन्देश दिन खोजिएको छ। २ महिला संघीय र ४ प्रदेश संसद् मधेस प्रदेशमा प्रमुख राजनीतिक दलबाट उम्मेदवार बनेका तीन महिलाहरूमध्ये दुई जना संघीय संसद्मा पुगेका छन्। धनुषा ३ बाट एमालेका उम्मेदवार जुली महतो र बारा ३ बाट एमालेकै उम्मेदवार ज्वाला साह सांसद पदमा निर्वाचित भएका छन्। धनुषा ३ बाट दोस्रो संविधानसभाको निर्वाचनमा एमालेबाट उम्मेदवार बनेकी जुली महतो नेपाली कांग्रेसका प्रभावशाली नेता विमलेन्द्र निधिसँग पराजित भएकी थिइन्। तर, सोही बेला एमालेबाटै समानुपातिक प्रतिनिधित्व प्रणालीबाट निर्वाचित भएर सदन पुगेकी महतोले पछिल्लो १० वर्षमा क्षेत्र नम्बर ३ मा निर्वाचनको तयारी गरेकी थिइन्। निर्वाचनअघि धनुषामा आयोजित चुनावी सभामा सहभागी स्थानीय र उम्मेदवार । तस्बिर : दिपेन श्रेष्ठ पूर्वमहिला, बालबालिका तथा ज्येष्ठ नागरिकमन्त्रीसमेत बन्न सफल भएकी महतोलाई यसपालिको निर्वाचमा गठबन्धनका उम्मेदवार अनिलकुमार झासँग प्रतिस्पर्धा गर्नु परेको थियो। रौतहट जिल्लाबाट राजनीति गर्दै आएका झा धनुषामा आएर उम्मेदवार बन्दा उनलाई जनताले अपनाउन सकेनन् र महतोलाई १० हजारभन्दा बढी मतको अन्तरले विजयी गराए। यता, अर्की महिला उम्मेदवार नेपाली कांग्रेसकी नेतृ चित्रलेखा यादव सिरहा २ मा जनता समाजवादीका उम्मेदवार राजकिशोरबाट चुनाव हारेकी छन्। प्रदेशसभामा निकै खुम्चियो जसपा, संघमा ६ सिटमा सीमित लोसपा पनि कमजोर बन्यो, संघमा ३ जित मात्रै माओवादी प्रदेश र संघ दुवैमा कमजोर जनमत पार्टीको उदय कांग्रेस र एमाले झन् मजबुद मधेसको प्रदेशसभामा जम्मा चार महिला सांसदले जित प्राप्त गर्ने सुनिश्चित भएको छ। लोसपा सांसद रानी शर्मा तिवारी महोतरी ३ (ख)बाट विजयी भएकी हुन्। त्यसैगरी, महोत्तरी २ (ख)बाट लोसपाकै वागी स्वतन्त्र उम्मेदवार सुरिता साह जितेकी छिन्। सर्लाही १ (ख)बाट एकीकृत समाजवादीकी बेची लुंगेली चुनाव जितेकी छिन् भने महोत्तरी १ (क)बाट एमालेकी उम्मेदवार शारदा थापा मतगणनामा अग्रसरता पाएकी छिन्। अघिल्लो प्रदेशसभामा यी चार जनै प्रत्यक्ष निर्वाचित संसद् रहेकी थिइन्। जातिवादलाई चिर्दै मधेस जातिवादको राजनीति हावि भएको यस प्रदेशमा यसपालिको निर्वाचनको परिणामले फरक अनुभूति गराएको छ। जातीय समीकरणकै आधारमा अधिकांश निर्वाचन क्षेत्रमा दाबी गर्ने मुख्य राजनीतिक दलका नेताहरूले यसपालि जनताबाट फरक मत पाएका छन्। अधिकांश सिटमा जातीय समीकरण काम लाग्न सकेको छैन। मधेसवाद को दुई दशकमा अरूहरूकै राजनीतिक गोटी बनेका दलित र मुस्लिमहरूले पनि आफ्नो मतको महत्व बुझिसकेका छन्। जसको परिणाम यस निर्वाचनमा प्रत्यक्ष देखिन्छ। यादव बाहुल्य क्षेत्रमा जसपा अध्यक्ष उपेन्द्र यादवको हार र डा सिके राउतको जितले मधेसी जनताले जातिवादलाई विस्तारै परास्त गर्न खोजेको सन्देश दिन्छ। मधेसवाद, साम्यवाद, हिन्दूवाद वा समाजवादको नारा बोकेर हिँडेका मुख्य दलहरूले विस्तारै सबै नारालाई तिलाञ्जली दिएर जातिवादको राजनीति सुरु गरेका छन्। तर, जनता विस्तारै भ्रमबाट बाहिर आउँदै छ, सुरेन्द्र लाभ भन्छन्, यदि मुख्य राजनीतिक दलहरूलाई आफ्नो मर्यादा जोगाउनु छ भने आफूले जुन वादको सिद्धान्त बोकेर जनता माझ पहिलादेखि गएका छन् त्यसलाई जोगाएर राख्नु र सोही वादलाई लिएर अघि बढ्नु पर्ने आवश्यकता देखिन्छ। मधेसको राजनीतिक पृष्ठभूमि मधेसी राजनीतिको सुरुवाती चरण २००७ सालको क्रान्तिसँग जोडिएको छ। प्रजातन्त्र प्राप्तिका लागि भएको क्रान्तिमा मधेसी जनताको योगदान पनि निकै ठूलो थियो। महोत्तरी, सप्तरी र मोरङका मधेसी जमिन्दारहरू सुरुवाती कालदेखि नै प्रजातन्त्रको लडाइँमा जोडिएका थिए। मधेसमा गजेन्द्रनारायण सिंह, कुशेश्वर पाठक, महेन्द्र राय २००७ सालको क्रान्तिका सूत्रधारहरू थिए। २०१५ सालमा प्रकाशित परतन्त्र मधेस और उसकी संस्कृति पुस्तकमार्फत रघुनाथ ठाकुरले मधेस र मधेसीको मुक्तिको आन्दोलको बिजारोपन गरेका थिए। पञ्चायतकालमा मधेसी नेता र क्रान्तिकारीहरू तत्कालीन व्यवस्थाविरुद्ध लडेका थिए। रामराजाप्रसाद सिंह र नारायणहिटीद्वारा बमकाण्डमा आरोपित धनुषाका डा लक्ष्मीनारायण झा, सत्यनारायण साह, सूर्यनाथ राय यादव र सप्तरीका साकेतचन्द्र मिश्र र दिलीप चौधरी सो बेला राज्यद्वारा बेपत्ता पारिए। यीमध्ये रामराजाप्रसाद सिंह राज्यबाट उम्कन सफल भए पनि दुर्गानन्द झा पञ्चायतकाका प्रथम सहिद भए। २०६३ सालमा मधेसमा महत्वपूर्ण शक्तिका रूपमा उदय भएको उपेन्द्र यादव नेतृत्वको जनता समाजवादी पार्टी (जसपा) पहिला मधेसी जनअधिकार फोरम थियो। २०६३ सालसम्म फोरमले मधेसमा आफूलाई वैकल्पिक शक्तिका रूपमा स्थापित गर्न सफल भयो। पहिलो संविधानसभाको निर्वाचनमा फोरमले ५२ सीट जितेर मधेसी दलहरूमध्ये सबैभन्दा ठूलो बन्न सफल भयो। समयक्रम सँगै पार्टीमा टुटफुट भयो र अन्य पार्टीसँग एकताको क्रम पनि सुरु भयो। दोस्रो संविधानसभा निर्वाचनमा मधेस केन्द्रित दलहरूले तराईका १ सय १९ सिटमध्ये १२ सिटमात्र जितेका थिए। पहिलो संविधानसभाको निर्वाचनमा ठूला तीनवटा मधेस केन्द्रित दलमात्र प्रतिस्पर्धामा भए पनि पछि उनीहरूको सत्तास्वार्थ र फुटले दोस्रो संविधानसभा निर्वाचनमा नराम्रो परिणाम भोग्नु परेको राजनीतिक विश्लेषकहरू बताउँछन्। २०७२ सालमा फोरम र अशोक राई नेतृत्वको संघीय समाजवादी पार्टी मिलेर संघीय समाजवादी फोरम बन्न पुग्यो पछि २०७६ मा उक्त पार्टीमा बाबुराम भट्टराईको नयाँ शक्ति पनि मिल्न गयो र पार्टीको नाम समाजवादी पार्टी नेपाल बन्यो। २०७७ मा सपा र मधेसवादी दल राष्ट्रिय जनता पार्टी (राजपा) एकीकरण भएर जसपा बन्न पुग्यो। मधेस केन्द्रित दलहरू एकै ठाउँमा आएपछि जनतामा निकै राम्रो सन्देश गएको थियो। मधेस प्रदेशमा मधेसवादी दलको बहुमतको सरकार गठन हुँदा अब समृद्धि र विकासको बाटो खुला भन्ने आश जनतामा थियो तर, सत्तामा पुगे पनि जनभावनालाई कदर नगरी भ्रष्टाचार र अनियमिततालाई प्रशय दिएकै कारण मधेसवादी दललाई जनताले मतमार्फत सजाय दिएको स्थानीयहरू बताउँछन्।"
नुवाकोटमा गठबन्धनको क्लिनस्विप,"नुवाकोट : नुवाकोटमा सत्ताा गठबन्धनले क्लिनस्विप गरेको छ। चार प्रदेशसभा तथा दुई प्रतिनिधिसभाको सबै सिटमा सत्ताारुढ गठबन्धनका उम्मेदवारहरू विजयी भएका हुन्। सदरमुकाम विदुर समेटिएको नुवाकोटको प्रतिनिधिसभा २ मा सत्ताारुढ गठबन्धनका उम्मेदवार कांग्रेसका अर्जुननरसिंह केसी विजयी भएका छन्। केसीले २८ हजार १ सय ७ मत प्राप्त गर्दै विजयी भएका हुन। केसीका निकटतम प्रतिद्वन्दी राष्ट्रिय स्वतन्त्र पार्टीका सुमनबिक्रम पाण्डेले १६ हजार चारसय ७७ मत पाएका छन्। २०७४ को निर्वाचनमा केसीलाई १० हजार ५ य ५७ मतले पराजित गरेको नेकपा एमालेका उम्मेदवार नारायणप्रसाद खतिवडाले यस निर्वाचनमा केसीभन्दा झण्डै आधा कम १५ हजार ५ सय ६१ मत पाएका छन्। राप्रपाका झनकबहादुर प्याकुरेलले १ हजार ५ सय ७१ मत पाएका छन्। केसीको राजनीतिक अवधिमा यो पाँचौ विजय हो। उनी २०३८ सालमा सूर्यबहादुर थापा सरकारको स्वास्थ्य राज्यमन्त्री भए। उनी २०३८, २०४८, २०५१, २०७० र २०७९ को निर्वाचनमा विजयी भए। केसीले २०४३, २०६४ र २०६४ को निर्वाचनमा पराजित भएका थिए। प्रतिनिधिसभा सदस्यमा विजय भएपछि केसीले संविधान, गणतन्त्र तथा देशको रक्षाका लागि आफ्नो अभियान जारी रहने बताए। उनले जनताको मागमा आधारित कार्य गर्नेसमेत प्रतिवद्धता दोहोयाए। नुवाकोट २ को प्रदेशसभा ख मासमेत सत्ताारुढ दलकै उम्मेदवार कांग्रेसका बहादुरसिंह तामाङ विजयी भएका छन्। उत्ता प्रदेशसभामा सत्ताारुढ दलका तर्फबाट कांग्रेसका उम्मेदवार लामाले १७ हजार २ सय ४९ मत ल्याएर विजयी भए। उनका निकटतम प्रतिद्वन्दी एमालेका विजयसिंह तामाङले ९ हजार १ सय २४ मत पाए। राप्रपाका रणप्रसाद न्यौपानेले २ हजार ६ सय ६५ मत पाए। नुवाकोट १ (क) मा समेत सत्ताारुढ गठबन्धनकै उम्मेदवार राधिका तामाङ दोस्रोपटक विजयी भएकी छन्। उत्ता प्रदेशमा माओवादी केन्द्रकी तामाङ १६ हजार १ सय ६९ मतका साथ विजय प्राप्त गरेकी हुन्। उनका निकटतम प्रतिद्वन्दी एमालेका सुशीलकुमार खड्काले ११ हजार ३ सय ५७ मत पाएका छन्। राप्रपाका रामु पण्डितले १ हजार ५ सय ९ मत पाएका छन्। नुवाकोटको दुवै वटै क्षेत्रमा प्रत्यक्षतर्फको सवै परिणाम आइसकेको मुख्य निर्वाचन अधिकृतको कार्यालय नुवाकोटले जनाएको छ। प्रदेश र प्रतिनिधिसभाको समानुपातिकतर्फको मतगणना कार्य भइरहेको छ।"
३ प्रदेशमा अब मिलीजुली सरकार,"नेपालगन्ज : संघीयता कार्यान्वयनको दोस्रो कार्यकालमै पश्चिम नेपालका तीन प्रदेशमा मिलीजुली सरकार बनाउनु पर्ने बाध्यता बनेको छ। निर्वाचन आयोग नेपालको शनिबार रातिसम्म सम्पन्न मत गणनाअनुसार कुनै पनि प्रदेशमा कुनै पनि दलको स्पष्ट बहुमत नआउने संकेत देखिएको छ। लुम्बिनी प्रदेशमा बलियो भए पनि कर्णाली र सुदूरपश्चिम प्रदेश सरकारमा एमाले सबैभन्दा कमजोर दल बनेको छ। कांग्रेस तीनवटै प्रदेशमा बलियो देखिएको छ भने माओवादी केन्द्र कर्णाली र सदूरपश्चिम प्रदेशमा बलियो छ। यद्यपि समानुपातिकतर्फको सांसद संख्या र केही प्रत्यक्ष निर्वाचनको निर्वाचनको नतिजा आउन बाँके रहे पनि प्रदेश सरकारमा फेरि पनि मिलिजुली सरकार बनाउनु पर्ने अवस्था सिर्जना भएको छ। तीन वटै प्रदेशमा अहिलेसम्म २९ सिट जितेर कांग्रेस सबैभन्दा ठूलो दल बनेको छ। माओवादी केन्द्र र एमाले १९१९ सिट जितेर दोस्रो स्थानमा छन्। भर्खरै गठन भएको नागरिक उन्मुक्ति पाँच सिट जितेर तेस्रो स्थानमा छ। लुम्बिनी प्रदेश लुम्बिनी प्रदेशमा प्रत्यक्षमा ५२ र समानुपातिक ३५ गरी कूल ८७ जना प्रदेश सभा सदस्य हुन्छन्। सरकार बनाउन कम्तीमा ४४ जना सदस्यको आवश्यकता पर्छ। प्रदेशमा शनिबारसम्मको नतिजामा एमाले १५ सांसद जितेर सबैभन्दा ठूलो दल बनेको छ। एमालेले तीन सिटमा अग्रता लिएको छ। समानुपातिकबाट आउने सांसद संख्या जोड्दा पनि एमालेको एकल सरकार सम्भव हुने देखिँदैन। त्यसैगरी दोस्रो ठूलो दल कांग्रेसले १४ जना सांसद जितेको छ। उसको पनि तीन ठाउँमा अग्रता छ। समानुपातिकको मत जोड्दा पनि कांग्रेसको एकल सरकार बन्ने छाँट छैन। यो प्रदेशमा नेकपा माओवादी केन्द्रले ४ ठाउँमा विजय र एक ठाउँमा अग्रता लिएको छ। जसपा, नागरिक उन्मुक्ति र लोसपाले दुईदुई सिट जितेका छन्। राप्रपाले एक सिटमा जित र अर्कोमा अग्रता लिएको छ। जनमत पार्टीका एक र स्वतन्त्रका तीन सांसद छन्। यो प्रदेशमा सत्तागठबन्धकका दलले अरु साना दलसँग वा एमालेले साना दलसँग मिलेर सरकार बनाउन सक्छन्। कर्णाली प्रदेश प्रदेशसभाका ४० सदस्य रहेको कर्णाली प्रदेशमा सरकार बनाउन २१ सांसद आवश्यक पर्छ। २४ प्रत्यक्ष र १६ समानुपातिक रहने यो प्रदेशमा प्रत्यक्षबाट माओवादी केन्द्र र कांग्रेस प्रत्यक्षमा सात सात सांसद जितेर ठूला दल बनेका छन्। कांग्रेसले २ सिटमा र माओवादी केन्द्रले एक सिटमा अग्रता लिएको पनि छ। यहाँ एमालेले दुई सांसद जितेको छ भने दुई स्थानमा अग्रता लिएको छ। स्वतन्त्रबाट एक जनाले जितेका छन्। यो प्रदेशमा पनि समानुपातिक सांसद जोड्दा कुनै पनि दलको एकल सरकार बन्ने देखिँदैन। कांग्रेस र माओवादीको गठबन्धन सरकारको सम्भावना छ। सुदूरपश्चिम प्रदेश प्रदेशसभामा ५३ सांसद रहने सुदूरपश्चिम सभामा सरकार बनाउन कम्तीमा २७ जना सांसद आवश्यक पर्छ। प्रत्यक्षतर्फको नतिजा अनुसार अहिलेुम्म कुनै पनि दलको स्पष्ट बहुमत आउने छाँट छैन। कांग्रेस र माओवादीले आठ आठ जना सांसद जितेका छन्। कांग्रेसले तीन स्थानमा अग्रता लिएको छ। तेस्रो शक्तिको रुपमा नागरिक उन्मुक्तिले तीन सिट जितेको छ। थप दुई ठाउँमा उसको अग्रता छ। एमालेले दुई ठाउँमा जितेको छ भने एक ठाउँमा अग्रता लिएको छ। स्वतन्त्र सांसद एक जना छन्। नेकपा (एकीकृत समाजवादी)दलले दुई ठाउँमा अग्रता लिएको छ। यो प्रदेशमा प्रत्यक्ष निर्वाचनको अनुपात हेर्दा कुनै पनि दलको बहुमत आउने देखिँदैन।"
छाला क्यान्सरबारे सचेतना फैलाउन सिड्नीमा २५ सय मानिसले गरे नग्न फोटोसुट,"सिड्नी : सिड्नीको बोन्डी बिचमा करिब २,५०० व्यक्तिले एक कलाकृतिको लागि नग्न पोज दिएका छन्। छालाको क्यान्सरबारे जनचेतना फैलाउने उद्देश्यले उक्त कार्य गरिएको हो । अमेरिकी फोटोग्राफर स्पेन्सर ट्युनिकले समुद्र तटमा नग्न मानिसहरूको तस्बिर खिचेर छालाको क्यान्सरको बारेमा सचेतना फैलाइरहेका छन्। उक्त कार्यको उद्देश्य अष्ट्रेलियाका मानिसहरूलाई नियमित छाला परीक्षण गराउन उत्प्रेरित गर्नु भएको बताइएको छ। विश्व क्यान्सर अनुसन्धान कोषका अनुसार अष्ट्रेलिया छालाको क्यान्सरबाट सबैभन्दा बढी प्रभावित देश हो। स्थानीय समय अनुसार शनिबार ३३० बजे स्वयंसेवकहरू समुद्र तटमा भेला भए र नग्न पोज दिएका हुन्। कार्यक्रममा भाग लिने ७७ वर्षीय ब्रुस फिशरले एएफपी समाचार एजेन्सीलाई भने, 'मलाई लाग्छ यो राम्रो विचार हो। मलाई बोन्डी बीचमा कपडा फुकाल्न यसै पनि मन पर्छ।' फोटोग्राफर ट्युनिक संसारभरका प्रसिद्ध स्थानमा कलात्मक नग्न तस्बिर खिच्ने व्यक्ति भनी चिनिन्छन्। बीबीसी"
महोत्तरी १ (क) मा एमालेकी शारदा थापा निर्वाचित,बर्दिबास : महोत्तरी क्षेत्र नम्बर १ (क) बाट प्रदेशसभा सदस्यमा नेकपा एमालेका उम्मेदवार विजयी भएका छन् । नेकपा एमालेजसपा गठबन्धनबाट उम्मेदवार बनेकी शारदादेवी थापाले सत्तारुढ पाँच दलीय गठबन्धनका उम्मेदवारलाई ७२० मतान्तरले पराजित गर्दै निर्वाचित भएकी हुन् । थापाले ८ हजार ३०४ मत प्राप्त गरेकी छन् भने सत्तारुढ गठबन्धनबाट लोकतान्त्रिक समाजवादी पार्टीका उम्मेदवार पिताम्बर महतोले ७ हजार ५८४ मत प्राप्त गरेका हुन् ।
प्रत्यक्षतर्फ कांग्रेस सबैभन्दा अगाडि : कुन पार्टीका ककसले जिते?,"काठमाडौं : प्रतिनिधिसभा र प्रदेशसभा सदस्य निर्वाचनको जारी मतगणनामा नेपाली कांग्रेसको अग्रता कायमै छ । निर्वाचन आयोगका अनुसार आइतबार बिहान ३ बजेसम्म प्रतिनिधिसभाको प्रत्यक्षतर्फ एक सय ६५ मध्ये एक सय ५४ क्षेत्रको मतपरिणाम सार्वजनिक भएको हो। प्राप्त मतपरिणामअनुसार हालसम्म नेपाली कांग्रेस ५२, नेकपा (एमाले) ४०, नेकपा (माओवादी केन्द्र) १७, नेकपा (एकीकृत समाजवादी) १०, राष्ट्रिय स्वतन्त्र पार्टी र राष्ट्रिय प्रजातन्त्र पार्टी समान सात, जनता समाजवादी पार्टी पाँच, लोकतान्त्रिक समाजवादी पार्टी चार, नागरिक उन्मुक्ति पार्टी तीन तथा पाँच जना स्वतन्त्र उम्मेदवार विभिन्न क्षेत्रबाट निर्वाचित भएका छन् । कांग्रेसबाट प्रधानमन्त्री तथा कांग्रेसका सभापति शेरबहादुर देउवा, गगनकुमार थापा, विश्वप्रकाश शर्मा, अर्जुननरसिंह केसी, दीपक खड्का, डा शेखर कोइराला, रामहरि खतिवडा, दिनेशकुमार यादव, रामकृष्ण यादव, देवप्रसाद तिमलसेना, अजयकुमार चौरसिया, रमेश रिजाल, श्यामकुमार घिमिरे, मोहन आचार्य, प्रकाशमान सिंह, रमेश लेखक, नारायणप्रसाद साउद, सन्तोष चालिसे, प्रदीप पौडेल, राजेन्द्रकुमार केसी, दुर्लभ थापा क्षेत्री निर्वाचित भएका छन्। त्यस्तै उदयशम्शेर राणा, टेकबहादुर गुरुङ, शङ्कर भण्डारी, राजु थापा, योगेश गौचन थकाली, खमबहादुर गर्बुजा, चन्द्रकान्त भण्डारी, सुरेन्द्रराज आचार्य, किशोरसिंह राठोर, सञ्जयकुमार गौतम, पूर्णबहादुर खड्का, हृदयराम थानी, पुष्पबहादुर शाह, दिक्पालकुमार शाही, ऐनबहादुर साही ठकुरी, डिल्लीराज पन्त र दिलेन्द्रप्रसाद बडू निर्वाचित भएका छन्। कांग्रेसकै सिता गुरुङ, सुसिनलकुमार शर्मा, रामनाथ अधिकारी, मोहनबहादुर बस्नेत, दिनेशकुमार यादव, तेजुलाल चौधरी, विष्णुकुमार कार्की, महेन्द्रकुमार राय, डिगबहादुर लिम्बु, विनोदकुमार चौधरी, दीपक गिरी, र डिल्लीराज पन्त निर्वाचित भएका छन्। नेकपा (एमाले)बाट अध्यक्ष केपी शर्मा ओली, योगेशकुमार भट्टराई, देवराज घिमिरे, राजेन्द्रकुमार राई, ऋषिकेश पोखरेल, मानवीर राई, अम्बरबहादुर रायमाझी, रामशङ्कर यादव, लिलानाथ श्रेष्ठ, जुलीकुमारी महतो (महासेठ), हरिप्रसाद उप्रेती, अच्युतप्रसाद मैनाली, राजकुमार गुप्ता, कृष्णगोपाल श्रेष्ठ, प्रेमबहादुर महर्जन, गोकुलप्रसाद बाँस्कोटा, पृथ्वीसुब्बा गुरुङ विजयी भएका छन्। त्यसैगरी मनबहादुर गुरुङ, विद्या भट्टराई, दामोदर पौडेल, पदम गिरी, गोकर्णराज विष्ट, नारायणप्रसाद आचार्य, ठाकुरप्रसाद गैरे, टोपबहादुर रायमाझी, वासुदेव घिमिरे, भीमप्रसाद आचार्य, सूर्यबहादुर थापा, सूर्यप्रसाद ढकाल र दामोदर भण्डारी निर्वाचित भएका छन्। साथै, एलपी (साँवा) लिम्बु, वसन्त नेम्वाङ, राजकुमार गुप्ता, अच्युनप्रसाद मैनाली, ज्वालाकुमारी साह, रामशंकर यादव, लिलानाथ श्रेष्ठ, गोकुलप्रसाद बास्कोटा, मंगलप्रसाद गुप्ता रबासुदेव घिमिरे निर्वाचित भएका छन्। नेकपा (माओवादी केन्द्र)का अध्यक्ष पुष्पकमल दाहाल प्रचण्ड, नेता जनार्दन शर्मा, वर्षमान पुन, देवेन्द्र पौडेल, शक्तिबहादुर बस्नेत, अमनलाल मोदी, हितबहादुर तामाङ, रामकुमार राई, लेखनाथ दाहाल, रेखा शर्मा, पूर्णबहादुर घर्ती, महिन्द्रसाय यादव, सूर्यप्रसाद तामाङ(दोङ), छिरिङ डम्बुल लामा (भोटे) र महेन्द्रबहादुर शाही विजयी भएका छन्। एकीकृत समाजवादीका अध्यक्ष माधवकुमार नेपाल, राजेन्द्रप्रसाद पाण्डे, धनबहादुर बुढा, अम्बरबहादुर थापा, कृष्णकुमार श्रेष्ठ, शेरबहादुर कुँवर, प्रकाश ज्वाला, मेटमणि चौधरी, प्रेमबहादुर आले र भानुभक्त जोशी विजयी भएका छन्। राष्ट्रिय स्वतन्त्र पार्टीका अध्यक्ष रवि लामिछाने, सोविता गौतम, गणेश पराजुली, विराजभक्त श्रेष्ठ, हरि ढकाल र तोसिमा कार्की निर्वाचित हुनुभएको छ । जनता समाजवादी पार्टी (जसपा) का प्रदीप यादव, दीपक कार्की, रामसहायकप्रसाद यादव र बीरेन्द्रप्रसाद महतो निर्वाचित भएका छन्। राप्रपाका राजेन्द्र लिङ्देन, विक्रम पाण्डे, धवलशमशेर राणा, दीपकबहादुर सिंह र ज्ञानेन्द्रबहादुर शाही तथा लोकतान्त्रिक समाजवादी पार्टी (लोसपा)का अध्यक्ष महन्थ ठाकुर, सर्वेन्द्रनाथ शुक्ला, शरतसिंह भण्डारी र रामप्रकाश चौधरी विजयी भएका छन्। राष्ट्रिय जनमोर्चाका चित्रबहादुर केसी र नेमकिपाका प्रेम सुवाल एवं जनमत पार्टीका चन्द्रकान्त राउत तथा स्वतन्त्र उम्मेदवार योगेन्द्र मण्डल, प्रभू साह, किरणकुमार साह, अमरेशकुमार सिंह र लालवीर चौधरी निर्वाचित भएका आयोगले जनाएको छ।"
पुनरागमनको आसमा जर्मनी,"दोहा : कतार विश्वकपको पहिलो खेलमा जापानसँग अप्रत्यासित हार बेहोरेको जर्मनी उत्कृष्ट पुनरागमनको आशमा छ। तर, युरोपेली प्रतिद्वन्द्वी स्पेनविरुद्धको चुनौती उसका लागि पक्कै सहज भने हुने छैन। पुनरागमनलाई प्रमुख हतियार बनाएको जर्मनीलाई अल बायत रंगशालामा स्पेनले पर्खिरहेको छ। पहिलो खेलमा कोस्टारिकाविरुद्ध ७० को फराकिलो जित निकालेको स्पेन त्यही लय कायम राख्ने अभियानमा छ। स्पेनविरुद्धको पराजयले चार पटकको विश्व विजेतालाई लगातार दोस्रो पटक विश्वपको समूह चरणबाट बाहिरिने खतरा बढ्न सक्छ। यसबारे जर्मनी जानकार र सचेत छ। सन् २०१४ को उपाधि विजेता जर्मनी सन् २०१८ मा समूह चरणबाटै बाहिरिएको थियो। त्यतिबेला सन् १९३८ पछि पहिलो पटक जर्मनी पहिलो चरणबाटै बाहिरिएको थियो। चार वर्षअघि यो शताब्दीकै खराब नतिजाको सामना गरेको जर्मनी कतारमा सचेत छ। त्यति मात्रै होइन, स्पेनविरुद्ध पराजित भए जर्मनीले विश्वकपमा पहिलो पटक लगातार तीन खेलमा पराजय बेहोर्ने छ। यसअघिका विश्वकपमा जर्मनीले समूह चरणमा लगातार दुई खेलमा हार बेहोरेको छैन। त्यसैले स्पेनविरुद्ध पराजित भएमा विगतको इतिहास र जारी विश्वकपको यात्रामा पनि ठूलो आघात पुग्नेमा जर्मनी सतर्क छ। यसको दबाबमा मुख्य प्रशिक्षक हान्सी फिलिक परिसकेका छन्। त्यसैले आइतबार रातिको खेलअघि खेलाडीलाई हामी सफल हुने छौं भन्ने विश्वास दिलाउन तल्लिन छन्। दबाबबाट कसरी उत्रिने भन्ने कुरा टिम वा टिमका जोकोही सदस्यले पनि बुझ्न सक्नु पर्छ, उनले भनेका छन्, त्यसैले यो टिमसँग अझै क्षमता छ। तर, त्यो उनीहरूले बाहिर देखाउन मात्रै सकेका छैनन्। हामीसँग राम्रो क्षमता छ भन्नेमा म विश्वस्त छु। त्यही कारण स्पेनविरुद्धको खेलमा पनि सकारात्मक सोचसहित मैदान उत्रिने छौं। हारप्रति हामी सचेत हुनुपर्छ। तर, हाम्रो लक्ष्य आइतबार अंक हासिल गरेर अवस्था सुदृढ पार्नु नै हो। फिलिकको विश्वासका बाबजुद स्पेनले कस्तो खेल खेल्छ भन्ने जर्मनीलाई राम्रोसँग थाहा छ। मुख्य प्रशिक्षक लुइस इनरिके आफ्नो टिमबाट कस्तो प्रदर्शन चाहन्छन् भन्ने पनि खुलस्त छ। स्पेनले कोस्टारिकाविरुद्ध ८१९ प्रतिशत बल पोसेसन राखेको थियो। त्यसक्रममा ९० मिनेटमा स्पेनले नौ सय ७६ पास खेलेको थियो। स्पेनले त्यो खेलमा सन् १९६६ को विश्वकप यताका संस्करणमा सर्वाधिक बल पोसेसन राख्ने कीर्तिमान पनि बनाएको थियो। यसअघि अर्जेन्टिनाले सन् २०१० को विश्वकपमा ग्रिसविरुद्ध ८०३ प्रतिशत बलमाथि पक्कड राखेको थियो। कोस्टारिकाविरुद्ध स्पनेले विश्वकपमा सर्वाधिक ठूलो जित निकालेको थियो। उच्च मनोबल लिएर मैदानमा उत्रिने तयारीमा रहेका स्पेनको जर्मनीविरुद्ध पछिल्ला भेट सकारात्मक छन्। जर्मनीविरुद्धका सातमध्ये एक खेलमा मात्रै स्पेन पराजित भएको छ। यद्यपि, स्पेनले सन् २००६ पछि विश्वकपका कुनै पनि संस्करणमा सुरुवाती दुई खेल जित्न सकेको छैन। यो स्पेनको युवा टिम हो। प्रशिक्षकको मार्गनिर्देशनबाट परिपक्व र लामो अनुभव बोेकेका खेलाडी पनि इनरिकेको टिममा छन्। टिमको सकारात्मक पक्ष नै अनुभवी र युवा खेलाडीबीचको सन्तुलन भएको रोड्री बताउँछन्। हामी लामो समयदेखि राम्रो खेलिरहेका छौं। यो सत्य हो। त्यसको नतिजा पनि देखिँदैछ, उनले भने, पछिल्लो समय फुटबलमा समानता छ। तर, हाम्रो प्रदर्शन कोस्टारिकाविरुद्ध उत्कृष्ट थियो। रक्षात्मक र आक्रामण पनि संगठित रह्यो। हामीले गरेको गोल पनि प्रदर्शनकै परिणाम थियो। त्यो टिमको संगठित प्रदर्शनको फल हो। प्रभाव पार्न सक्ने खेलाडी पेड्री (स्पेन) कोस्टारिकाविरुद्ध करिब एक घण्टा खेलेका पेड्रीलाई इनरिकेले दोस्रो हाफमा निकालेका थिए। तर, त्यति समय नै उनले स्पनेका लागि कति राम्रो प्रदर्शन गर्न सक्छन् भन्ने देखाउन पर्याप्त थियो। उनले ९७ प्रतिशत सफल पास खेलेका थिए। कोस्टारिकाविरुद्ध पेड्रीले खेलेका ८९ मध्ये ८६ पास सफल भएका थिए। स्पेनका लागि पहिलो गोल गरेका ड्यानी ओल्मोले फाइनल थर्डमा ३३ पासको कोसिस गरेका थिए। जुन पेड्रीले कोसिस गरेका ३० भन्दा बढी थियो। फाइनल थर्ड र मिडफिल्डमा स्पेनका लागि पेड्रीको उपस्थितिले स्पेनलाई थप आक्रामक बनाउने छ। सर्ज जिनाब्री (जर्मनी) जापानविरुद्धको हार जर्मनीका लागि बिर्सन लायक रह्यो। तर, जर्मनीका लागि केही सकारात्मक थियो भने जिनाब्रीको प्रदर्शन नै थियो। जिनाब्रीले ६ मध्ये तीन प्रहार फ्रेममा राखेका थिए। उनी जर्मनीको १२ वटा ओपन प्लेमा संलग्न थिए। जुन, पहिलो चरणमा काइलिन एमबाप्पेको १३ भन्दा मात्रै कम हो। उनी स्पेनविरुद्ध अझै छरितो हुनु आवश्यक छ। विशेषगरी उनले प्रहारलाई सटिक बनाउनुपर्ने देखिन्छ।"
"प्रत्यक्षतर्फ १५४ निर्वाचन श्रेत्रको मतपरिणाम सार्वजनिक, कसले जित्यो कति सिट?","काठमाडौं : मंसिर ४ मा सम्पन्न प्रतिनिधिसभा सदस्यका लागि भएको निर्वाचनको मतपरिणाम आउने क्रम जारी छ । निर्वाचन आयोगका अनुसार कुल १६५ निर्वाचन क्षेत्रमध्ये आइतबार बिहानसम्म १५४ वटा सिटको टुङ्गो लागेको छ भने अझै ११ वटा क्षेत्रको परिणाम आउन बाँकी छ । हालसम्म सबैभन्दा धेरै नेपाली कांग्रेसले ५२ वटा सिटमा जीत हासिल गरेको छ भने नेकपा एमालेले ४० वटा क्षेत्रमा जीत हासिल गरेको छ । त्यसैगरी नेकपा (माओवादी केन्द्र)ले १७, नेकपा (एकिकृत समाजवादी)ले १० र राष्ट्रिय स्वतन्त्र पार्टी र राष्ट्रिय प्रजातन्त्र पार्टी सातसात क्षेत्रमा विजयी भएका छन् । साथै, जनता समाजवादी पार्टीले छ, लोकतान्त्रिक समाजवादी पार्टी, नेपालले ४, नागरिक उन्मुक्ति पार्टीले ३ क्षेत्र तथा पाँच जना स्वतन्त्र उम्मेदवारहरुले जीत हासिल गरेका छन् । निर्वाचन आयोगका अनुसार अझैसम्म पनि ११ स्थानको नतिजा आइसकेको छैन । केही स्थानमा मतगणनामा ढिलाइ हुँदा नतिजा आएको छैन भने केही स्थानमा मतगणना सुरु हुन सकेको छैन । साथै, बाजुरामा शनिबार पुनः मतदान भएकाले मतगणनामा ढिलाइ भएको हो । हालसम्म दोलखा१, स्याङ्जा२, सुनसरी१, ३ र ४, बाजुरा, इलाम१, उदयपुर१, महोत्तरी१ र रामेछापको नतिजा आउन सकेको छैन । दोलखा१ मा निर्वाचन सम्पन्न भए पनि मतगणना सुरु हुन सकेको छैन । राजनीतिक दलहरुबीच सहमति नजुट्दा मतगणना सुरु हुन नसकेको हो । त्यसैगरी स्याङ्जा२ मा दलहरुबीच मतगणनाका लागि सहमति जुटेको छैन । सुनसरी१ मा भने मतगणना जारी छ । उक्त क्षेत्रमा राष्ट्रिय स्वतन्त्र पार्टीका गोमा तामाङ १२ हजार ९९ मतका साथ अग्रता लिइरहेका छन् भने उनलाई जनता समाजवादी पार्टीका अशोककुमार राईले ११ हजार ९८२ मतसहित पछ्याइरहेका छन्। सुनसरी३ मा एमालेकि भगवती चौधरी १८ हजार ४५६ मतका साथ अग्रस्थानमा छन् भने नेपाली कांग्रेसका विजयकुमार गच्छदार १३ हजार ९३७ मतका साथ पछ्याइरहेका छन्। सुनसरी४ मा सञ्चार तथा सूचना प्रविधिमन्त्री समेत रहनुभएका नेपाली कांग्रेसका ज्ञानेन्द्रबहादुर कार्की २१ हजार ४४५ मतसहित अग्रस्थानमा छन् भने एमालेका जगदिशप्रसाद कुसियैत २१ हजार ४३३ मतका साथ दोस्रो स्थानमा छन्। बाजुराको बूढीनन्दा नगरपालिका५ मा शनिबार पुनः मतदान भएकाले मतगणनाको काम सुरु हुन सकेको छैन । इलाम१ मा एमालेका महेश बस्नेत १८ हजार ५४२ मतका साथ अग्रस्थानमा छन् भने नेकपा (एकीकृत समाजवादी)का झलनाथ खनाल १६ हजार ८७ मतका साथ दोस्रो स्थानमा छन्। उदयपुर१ मा कांग्रेसका नारायण खड्का २५ हजार ९१७ मतका साथ पहिलो स्थानमा छन् भने एमालेकी मञ्जुकुमारी चौधरी २४ हजार १०९ मतका साथ दोस्रो स्थानमा छन्। महोत्तरी१ मा एमालेकी लक्ष्मी महतो कोइरी २३ हजार ४२० मतका साथ पहिलो स्थानमा छन् भने माओवादी केन्द्रका गिरिराजमणि पोखरेल २२ हजार ९५८ मतका साथ उनलाई पछ्याइरहहेका छन्। रामेछापमा कांग्रेसका पूर्णबहादुर तामाङ ४२ हजार ६६२ मतका साथ अग्रता कायम राखेका छन् भने उनलाई एमालेका कैलाशप्रसाद ढुङ्गेलले २९ हजार ६४९ मतका साथ पछ्याइरहेका छन्। रासस"
अत्याधिक चिसोमा बिजुलीबिना बस्न बाध्य ६० लाख युक्रेनी,"किभ : युक्रेनमा अत्याधिक चिसोमा ६० लाख मानिस बिजुलीविहीन जीवन बिताउन बाध्य भएका छन्। युक्रेनी राष्ट्रपति भ्लोदिमिर जेलेन्स्कीले यस हप्ता भएको ठूलो मिसाइल हमलापछि ६० लाख युक्रेनीका घर अझै बिजुलीविहीन रहेको बताएका छन्। आफ्नो रात्री सम्बोधनमा, उनले भने, 'आज साँझसम्म, अधिकांश क्षेत्र र किभमा ब्ल्याकआउट वा बिजुली कटौती जारी छ।' विद्युत् कटौतीबाट प्रभावित घरको संख्या केही घटेको भए पनि लाखौं मानिस अझै पनि यो कडा चिसोमा बिजुली, ग्यास र हिटरविना बाँच्न बाध्य रहेका उनले बताए। भिडियो सम्बोधनमा बोल्दै राष्ट्रपति जेलेन्स्कीले भने, 'राजधानी र यसका वरपरका क्षेत्रहरू आक्रमणबाट सबैभन्दा बढी प्रभावित भएका छन्।' उनले राजधानी बाहेक सबैभन्दा बढी प्रभावित क्षेत्र ओडेसा, पश्चिममा लभिभी, भिनित्सा र निप्रोपेट्रोभस्क रहेको बताए । जेलेन्स्कीले न्यूनतम विद्युत् प्रयोग हुने उपकरण प्रयोग गर्न सर्वसाधारणलाई अपील गरेका छन् । उनले भने, बिजुली छ भने समस्या छैन भन्ने होइन । धेरै खपत गर्ने उपकरणहरू एकै समयमा नचलाउनुहोस्। उनले यो जाडोमा हिम्मत देखाउनुपर्ने र यो जाडो सधैं सम्झिने बताए। बीबीसी"
महिलाको बारेमा अपमानजनक अभिव्यक्ति दिएको भन्दै रामदेव विवादमा,"नयाँ दिल्ली : शुक्रबार महाराष्ट्रको थानेमा एक योग शिविरमा बाबा रामदेवले भनेका थिए, 'महिलाहरू साडी लगाउँदा पनि राम्रा देखिन्छन्, कुर्ता सुरुवालमा पनि राम्रा देखिन्छन् र मैले जसरी कपडा नलगाए पनि राम्रै देखिन्छन्। हामी त लाज ढाक्न भनेर कपडा लगाउँछौं। बच्चाहरु ७८ वर्षसम्म नाङ्गै कुद्थे। यही योग शिविरमा बाबा रामदेवसँगै महाराष्ट्रका उपमुख्यमन्त्री देवेन्द्र फडणवीसकी पत्नी पनि मञ्चमा थिइन्। रामदेवको उक्त भिडियो सामाजिक सञ्जालमा निकै शेयर भएको छ। दिल्ली महिला आयोगकी प्रमुख स्वाती मालीवालले बाबा रामदेवको भनाइको आलोचना गर्दै उनले यसका लागि माफी माग्नुपर्ने बताएकी छन्। रामदेवको कार्यक्रममा महाराष्ट्रका मुख्यमन्त्री एकनाथ शिन्देका छोरा र सांसद श्रीकान्त शिन्दे पनि उपस्थित थिए। बाबा रामदेवको यो भनाइप्रति प्रतिक्रिया दिँदै शिवसेना (उद्धव बालासाहेब ठाकरे) नेता सञ्जय राउतले पनि मञ्चमा अमृता फडणवीस पनि थिइन् तर उनले विरोध नगरेको बताए। सञ्चारकर्मीसँग कुरा गर्दै राउतले भने, शिवाजीमाथि राज्यपालले अपमानजनक टिप्पणी गर्दा सरकार मौन रह्यो, कर्नाटकका मुख्यमन्त्रीले मराठा गाउँलाई कर्नाटकमा विलय गर्ने धम्की दिँदा सरकार मौन बस्यो र अहिले भाजपाका प्रचारक रामदेवले पनि महिलाको अपमान गरेका छन्। त्यसो भए के सरकारको जिब्रो केन्द्रको बन्धक बनेको छ ?' बीबीसी"
"रामेछापमा संघमा कांग्रेसका कान्छाराम विजयी, प्रदेशमा माओवादीका युवराज र तारा नारायण","काठमाडौं : रामेछापमा सत्ता गठबन्धनका तीनैजना विजयी भएका छन्। एमालेका उम्मेदवारलाई पराजित गर्दै प्रतिनिधि सभामा कांग्रेस र प्रदेश सभातर्फका दुवै निर्वाचन क्षेत्रमा माओवादी केन्द्र विजयी भएका हुन्। प्रतिनिधि सभा सदस्यमा एमालेका उम्मेदवार कैलाश ढुंगेललाई पराजित गर्दै कांग्रेसका जिल्ला सभापति पूर्णबहादुर तामाङ (कान्छाराम) विजयी भएका हुन् । तामाङले ४७ हजार ९८ मत ल्याउँदा उनका निकटतम् प्रतिद्वन्द्वी ढुंगेलले ३० हजार ७२९ मत ल्याए। तामाङ १६ हजार ३६९ मतान्तरले विजयी भएका हुन्। यसैगरी रामेछापको प्रदेश सभा निर्वाचन क्षेत्र नम्बर २ मा एमालेका उम्मेदवारलाई पराजित गर्दै सत्ता गठबन्धनका युवराज चौलागाई विजयी भएका हुन्। नेपाल कम्युनिष्ट पार्टी (माओवादी केन्द्र)का चौलागाईंले २१ हजार ७४६ मत ल्याउँदा एमालेका उम्मेदवार मिलनकुमार घिसिङले १७ हजार ८६७मत पाए। राप्रपाका भरत सिं वाइबाले २ हजार ५१ मत ल्याएर तेस्रो भएका छन्। रामेछापको प्रदेश सभा निर्वाचन क्षेत्र नम्बर १ बाट नेकपा माओवादी केन्द्रका तारा नारायण श्रेष्ठ विजयी भएका छन् । नेकपा (एमाले) का उम्मेदवार शान्ति प्रसाद पौडेललाई १ हजार ९९१ मतले पराजित गर्दै सत्ता गठबन्धनका श्रेष्ठ विजयी भएका हुन्। श्रेष्ठ १७ हजार १४८ मत ल्याएका छन् । उनका प्रतिद्वन्द्वी पौडेलले १५ हजार १५७ मत ल्याए। श्रेष्ठ २०६४ सालको संविधानसभा सदस्यमा निर्वाचित भएका थिए। हाल उनी माओवादी केन्द्र रामेछापको जिल्ला सचिव रहेका छन्। रामेछापको प्रदेश सभा (१) मा माओवादी केन्द्रका तारा नारायण श्रेष्ठ विजयी रामेछापको समानुपातिक मतमा एमाले पहिलो : कांग्रेस दोस्रो, माओवादी केन्द्र तेस्रो"
"महोत्तरी १ मा भत्कियो माओवादीको लालकिल्ला, एमालेका लक्ष्मी महतो विजयी","बर्दिबास : महोत्तरी क्षेत्र नम्बर १ मा नेकपा एमालेका उम्मेदवार लक्ष्मी महतो निर्वाचित भएका छन्। नेकपा माओवादी केन्द्रका उम्मेदवार गिरिराजमणि पोखरेललाई १ हजार ३० मतान्तरले पराजित गर्दै महतो विजयी भएका हुन्। महतोले सतारुढ पाँच दलीय गठबन्धनबाट उम्मेदवारी दिएका पोखरेललाई पराजित गरेका हुन्। प्रतिनिधिसभामा निर्वाचित नेकपा एमालेजसपा गठबन्धनका महतोले २३ हजार ४०२ मत प्राप्त गरेका छन् भने माओवादी केन्द्रका उपमहासचिव समेत रहेका पोखरेलले २२ हजार ३७२ मत ल्याएर पराजित भएका हुन्। को हुन् लक्ष्मी महतो ? प्रतिनिधिसभा सदस्यमा निर्वाचित महतो खरो रूपमा प्रस्तुत हुने एक परिवर्तनको सम्बाहकका रूपमा परिचित छन्। क्रान्तिकारी स्वभावका उनी यहीँ क्षेत्रबाट दोस्रोपटकको प्रयासमा प्रतिनिधिसभा सदस्यमा जित्न सफल भएका छन्। तत्कालीन निगौल गाउँ विकास समितीमा ५८ वर्षीय महतो समान्य किसान परिवारमा जन्मिएका थिए। उनका बुवा रामचन्द्र महतो र आमा निर्सी देवी खेतीपाती गरेर गुजारा गर्थे। पाँच दाजुबहिनीमध्ये उनी साइला हुन्। उनलाई धेरैले ग्रामीण भेगमा मुखियाजी भनेर चिन्छन्। २०४८ सालको प्रजातान्त्रिक आन्दोलनमा उनले सक्रिय भूमिका निर्वाह गरेका थिए। नेपाली कांग्रेसमा सक्रिय हुँदाहुँदै २०५४ सालको स्थानीय निर्वाचनमा पनि टिकट पाएनन्। समर्थकले उनैलाई चुनाव लड्न दबाब दिए। खरो र सत्य बोल्ने हुँदा कांग्रेसले टिकट नदिएको उनी सम्झिन्छन्। यद्यपी स्वतन्त्रबाट चुनाव लड्दा महतोले कांग्रेस, एमाले र राप्रपाका बलिया उम्मेदवारलाई हराए। बहुमत नहुँदा पनि गाविसमा उनले पाँच वर्षे कार्यकालमा ऐतिहासिक काम गरे। २०५६ सालमा जिल्ला विकास समिति महोत्तरीले जिल्लाको ७६ गाविसमध्ये निगौल गाविस उत्कृष्ट गाविस चुनिए। महतोको त्यो बेला न्याय र किसानका लागि गरेको कामको चर्चा अझै हुने गरेको छ। पछि हुँदाहुँदै उनी दानका लागि पनि चर्चामा आइरहे। जो पढ्न चाहन्थे, उपचारमा समस्या हुन्थ्यो उनीहरूमध्ये कयौँलाई उद्धार गरेर पढाई र उपचार गराइदिएको उदाहरण छ। दान र इमान्दार राजनीतिका कारण उनको आयस्रोत कम हुँदै गयो। २०५८ सालतीर बैंकले उनको जग्गा नै लिलाम गर्यो। पछि उनका छोराले व्यवसाय सम्हाल्न थाले। उनले गरिब विपन्न र समाजलाई परेको बेला आर्थिक सहयोग गर्नबाट कहिल्यै पछि परेनन्। प्रतिनिधिसभा र प्रदेशसभाको निर्वाचन नजिकिएपछि लक्ष्मी उम्मेदवारी दिने तरखरमा थिए। महतोको लोकप्रियताकै कारण नेकपा एमालेले उनलाई टिकट दिएर उम्मेदवार बनाउन तयार भयो। मधेस केन्द्रित दलहरू विचारको राजनीति छोडिसकेपछि आफु एमाले प्रवेश गरेर यहाँका उत्पीडित र गरिब जनताका लागि चुनावी मैदानमा आएको उनको भनाई छ।"
मोरङ १ बाट कांग्रेसका डिगबहादुर लिम्बू निर्वाचित,विराटनगर : मोरङको निर्वाचन क्षेत्र नम्बर १ बाट नेपाली कांग्रेसका डिगबहादुर लिम्बू प्रतिनिधिसभा सदस्यमा निर्वाचित भएका छन्। चिरपरिचित प्रतिस्पर्धी नेकपा (एमाले)का घनश्याम खतिवडालाई ४३० मतले हराउँदै लिम्बू सांसद चुनिएका हुन्। लिम्बूले २७ हजार २९७ मत प्राप्त गरेर संसदको यात्रा तय गर्दा उनका निकटतम प्रतिद्वन्द्वी खतिवडाले २६ हजार ८६७ मत मात्रै ल्याउन सके। खतिवडाले मतगणनाको सुरुवातदेखि नै झिनो मतको अग्रता कायम राखेका थिए। तर अन्तिम समयमा उछिनेर लिम्बूले नतिजा आफ्नो पक्षमा पारेका छन्। चुनावको मैदानमा लिम्बू र खतिवडा निक्कै पुराना प्रतिस्पर्धी हुन्। दुवै जना लेटाङ नगरपालिकाका बासिन्दा हुन्। स्थानीय निकाय निर्वाचन (२०४९) मा लिम्बूलाई पराजित गर्दै खतिवडा तत्कालीन लेटाङ गाविस (गाउँ विकास समिति)को अध्यक्ष चुनिएका थिए। दोस्रो संविधानसभा निर्वाचन (२०७०) मा भने लिम्बूसँग खतिवडा पराजित भए। लिम्बूले १५ हजार २०२ मत ल्याउँदा खतिवडाले १२ हजार ९८९ मत मात्रै प्राप्त गरे। २०७४ सालको निर्वाचनमा वाम (एमालेमाओवादी) गठबन्धनका उम्मेदवार खतिवडा उनै लिम्बूलाई पराजित गरेर प्रतिनिधिसभा सदस्य बनेका थिए। ३७ हजार ५२४ मतका साथ खतिवडा विजयी हुँदा लिम्बूले ३१ हजार ४३६ मत मात्रै पाए। चुनावी मैदानमा भएको चौथो भेटमा भने लिम्बूसँग खतिवडा हारेका छन्। विभिन्न ४ वटा निर्वाचनमा आमनेसामने भएका लिम्बू र खतिवडा २२ पटक निर्वाचित भएका हुन्। पहिलो संविधानसभा निर्वाचन (२०६४)मा भने लिम्बू माओवादीका उम्मेदवार नगेन्द्र धिमालसँग पराजित भएका थिए।
कञ्चनपुर १ मा २८ वर्षपछि एमालेको उदय,"महेन्द्रनगर : कञ्चनपुर निर्वाचन क्षेत्र १ मा लगभग अढाइ दशकपछि एमाले विजयी भएको छ। नेकपा एमालेका उम्मेदवार तारालामा तामाङले पूर्व मन्त्री विना मगरलाई फराकिलो मतान्तरले पराजीत गर्दै विजयी भएका हुन्। मगरलाई तामाङले ५ हजार बढी मतान्तरले पराजित गरेका हुन्। तामाङले २४ हजार ८९२ मत ल्याउँदा मगरले १९ हजार ३४६ मत ल्याएकी छन्। मगर २०७४ को निर्वाचनमा यही क्षेत्रबाट विजयी भएकी थिइन्। यो क्षेत्रमा २०५१ पछिका निर्वाचनमा नेकपा एमालेले जीत हासिल गर्न सकेको थिएन। ०५१ को निर्वाचनमा एमालेका रामकुमार ज्ञवाली यो क्षेत्रबाट निर्वाचित भएका थिए। २०४८ सालको पहिलो संसदीय निर्वाचनमा नेपाली कांग्रेसका वासुदेव भट्ट निर्वाचित भएका थिए। २०५६ को निर्वाचनमा भने नेपाली कांग्रेसका नारायणप्रकाश (एनपी) साउदले कांग्रेसको विरासत जोगाएका थिए। २०६४ मा नेकपा (माओवादी) विजय भयो। २०७० मा भने कांग्रेसले फेरि आफ्नो अस्तित्व जोगायो। विगतको परिणामलाई हेर्दा २०४८, ०५६ र ०७० गरी ३ पटक नेपाली कांग्रेसले यो क्षेत्रमा निर्वाचन जितेको छ। २०५१ पछिका निर्वाचने कमब्याक हुन नसकेनको एमालेले यसपटक किल्ला भत्काएको छ। २०६४ र ०७४ मा नेकपा माओवादी केन्द्रले यो क्षेत्रमा निर्वाचन जितेको थियो। नेकपा एमाले कञ्चनपुरका सहसचिव कर्ण वहादुर चन्दले ०५१ पछि एमालेले यो क्षेत्रमा निर्वाचन जीतेको बताए। '०५१ मा यो क्षेत्रमा एमालेले निर्वाचन जितेको थियो। त्यसपछिका निर्वाचनमा एमालले विजयी हुन सकेन', उनले भने, '०७४ मा माओवादी केन्द्रसँग गठबन्धन भएको हो। अहिले एमालले एक्लै फराकिलो मतान्तरले विजयी भएको छ।'"
मातृकाप्रसाद यादवलाई पराजित गर्दै जसपाका दीपक कार्की विजयी,"काठमाडौं : जनता समाजवादी पार्टी, नेपालका दीपक कार्की विजयी भएका छन्। नेपाल कम्युनिष्ट पार्टी (माओवादी केन्द्र)का मातृका प्रसाद यादवलाई ५ हजार ९४८ मतान्तरले हराउँदै कार्की विजयी भएका हुन्। कार्कीले २७ हजार ४३१ मत ल्याउँदा उनका निकटतम् प्रतिद्वन्द्वी यादवले २१ हजार ४८३ मत ल्याए। यसैगरी जनमत पार्टीका किशोरी साह कमलले १४ हजार ४६७ मत ल्याएका हुन्। राष्ट्रिय प्रजातन्त्र पार्टीका मनोज मल्ल ठकुरीले ८ हजार २७३ मत ल्याएका छन्।"
ज्यानै लिने धूमपानको कुलत,"मानिसको मृत्यु कालगतिले हुनु एउटा कुरा। तर अकालमा ज्यान जानुचाहिँ पक्कै विडम्बना हो। अकालमा ज्यान गुमाउने नेपाली धेरै छन्। कसैको पनि मृत्यु टारेर टार्न सकिन्न तर अकालमा मृत्यु हुनुलाई भने स्वाभाविक मान्न सकिन्न। नेपालीहरूले अकालमा ज्यान गुमाउनुका धेरै कारण छन्। त्यसमध्ये सुर्तीजन्य पदार्थको कुलत चाहिँ एउटा प्रमुख कारण हो। मृत्युको हिसाब लगाउँदा प्रतिघन्टा ४ जनाले ज्यान चुरोट र सुर्तीजन्य पदार्थकै कारण गुमाउँछन् भन्ने देखिन्छ। यो निकै भयावह स्थिति हो। नेपालीको सरदर आयु ७० वर्ष हो। तर धूमपान लगायतका कारणबाट ६० वर्षभन्दा कममै मृत्युको मुखमा पुग्ने देखिएको छ। त्यसमा पनि ४० देखिमाथिको उमेर समूहका छन्। तर धूमपानको कुलत भने १५१६ वर्षकै उमेरमा सुरु हुने गरेको अनुसन्धाताहरू बताउँछन्। त्यो उमेरमा सुरु गरेको मन्दविषको असर ४० नाघेपछि देखिन सुरु भइहाल्छ। सहरी क्षेत्रमा अचेल हुक्का तान्ने लहरले किशोरकिशोरीलाई छोपेको छ। चुरोटजस्तो होइन भन्ने भ्रममा किशोरकिशोरी हुक्काको लतमा परेको देखिन्छ। चुरोट खाँदा साँच्चीकै कुलतमा लागेजस्तो देखिने तर हुक्का हानिकारक नभएको जस्तो भ्रम छ। एउटै हुक्का सय खिल्ली चुरोटभन्दा बेसी हानिकारक हुने विज्ञ बताउँछन्। अझ धुवाँ आउने र नआउने धूमपानमा पनि हुन्छ। धुवाँ नआउने धूमपानको पनि उस्तै कुलतले नेपालीलाई गाँजेको छ। सुर्ती, गुट्खा, खैनीको प्रयोग अत्यधिक छ। गुट्खाको बजार यसरी फैलिएको छ कि यसका उत्पादकहरूले सरकारी तवरमै सेटिङ मिलाउँछन् र सुपारीको अवैध आयात गर्छन्। यस्ता वस्तुको बिक्रीबाट हुने आम्दानी अचाक्ली हुने हुँदा सेटिङ मिलाउन गुट्खालगायत सुपारी प्रयोग हुने वस्तु उत्पादकलाई घूस र नजाराना वितरण गर्न कुनै आइतबार लाग्दैन। मतलब राज्य नै तिनीहरूको चंगुलमा फसेको छ। मदिरा र धूमपानको विज्ञापनमा रोक लगाइएको छ। तर चुरोट र सुर्तीजन्य पदार्थमा नेपाल सरकारको लगाएको कर ज्यादै न्यून छ। तसर्थ सस्तो मोलमा जोकसैको सहज पहुँचमा पुग्छ यो चिज। अर्काेतिर चुरोटलगायत अम्मल जहाँकहिँ पनि बेच्न र किन्न छुट दिइएको छ। सरकारले यस्ता वस्तुको नियन्त्रणमा ध्यान दिएको छैन। खुलमखुला छाडेको छ। राजस्वको लोभमा सरकारले धूमपानलगायत स्वास्थ्यका लागि हानिकारक वस्तुको बिक्रीमा आवश्यक नियन्त्रण गरेको छैन। चुरोट, बिँडी वा सुर्ती किन्न उमेरको सीमा तोकिएको छैन। बच्चादेखि वृद्धसम्म जोकसैले पनि किन्न सक्छ। जबकि विकसित देशहरूमा निश्चित उमेर नपुगी चुरोट किन्न पाइन्न। बेच्नेलाई कारबाही हुन्छ। तर हाम्रोमा त्यस्तो छैन। चुरोटका खोलहरूको ७० प्रतिशत भाग स्वास्थ्यलाई हानि पुयाउने सन्देशले भरिनुपर्छ। थुप्रै देशमा ९० प्रतिशत भागमा त्यस्ता सन्देश राखिन्छ। हाम्रोमा त्यस्तो प्रावधान पनि राखिएको छैन। यसमा पनि उत्पादकहरूले नीति निर्मातालाई प्रभावमा पारेको बुझ्न सकिन्छ। कमजोर नियमन नै चुरोट र सुर्तीजन्य पदार्थको उपभोग बढ्नुको कारण हो भन्ने बुझ्न पनि कठिन छैन। नागरिक स्वस्थ नभएसम्म देशले सक्षम र दक्ष जनशक्ति प्राप्त गर्दैन। तसर्थ नागरिकको स्वास्थ्यमा सरकार संवेदनशील हुन जरुरी छ। राजस्वको लोभ गर्दा नागरिककै स्वास्थ्यलाई दाउमा राख्नु ठूलो आत्मघाती काम हो। चुरोट वा सुर्तीजन्य पदार्थ नभई नहुने कुनै खाद्यवस्तु होइनन्। यस्ता वस्तुका हकमा सरकारले कठोर हुन पछाडि पर्नु हुँदैन। पूरै प्रतिबन्ध गर्न नै पूरापूर व्यावहारिक नहुन सक्ला। तर कडा नियन्त्रण भने गर्नैपर्छ।"
कर्णालीमा एमालेले गुमायो प्रतिनिधिसभाका सबै सिट,"सुर्खेत : नेकपा एमालेले यसपटक कर्णालीमा प्रतिनिधिसभाका सबै सिट गुमाएको छ। प्रतिनिधिसभाका १२ वटा सिटमध्ये एमालेले एउटा पनि सिट जित्न सकेन। प्रदेशसभातर्फ ५ सिट जिते पनि एमालेले प्रतिनिधिसभातर्फ भने सबै सिट गुमाएको हो। यसअघि २०७४ को निर्वाचनमा एमालेले प्रतिनिधिसभातर्फ कर्णालीका १२ मध्ये ६ सिट जितेको थियो। त्यसबेला एमाले र माओवादीबीच गठबन्धन थियो। वामगठबन्धनको बलमा त्यतिबेला एमालेले सुर्खेत र दैलेखका दुईदुई, डोल्पा र मुगुमा एकएक गरी ६ सिट जितेको थियो। अघिल्लो पटक वामगठबन्धनबाट लाभ लिएको एमाले यसपालि भने सत्ताा गठबन्धनसँग पराजित हुन पुगेको छ। कर्णालीका १२ वटै निर्वाचन क्षेत्रमा एमालेका उम्मेदवार पराजित भएका छन्। कर्णालीमा कांग्रेसले लाभ लिएको छ। २०७४ को निर्वाचनमा कांग्रेसले प्रतिनिधिसभातर्फ एउटा पनि सिट जितेको थिएन। अघिल्लो निर्वाचनमा शून्य बनेको कांग्रेसले यसपालि भने गठबन्धनको बलमा प्रतिनिधिसभातर्फ चार सिट जितेको छ। कांग्रेसले सुर्खेतका दुई, दैलेखमा एक र मुगुमा एक गरी चार सिट जितेको हो। कांग्रेसको तर्फबाट सुर्खेत क्षेत्र नं १ मा उपसभापति पूर्णबहादुर खड्का र क्षेत्र नं २ बा हृदयराम थानी विजयी भएका छन्। यस्तै, दैलेखको क्षेत्र नं २ बाट दिक्पाल शाही र मुगुबाट ऐनबहादुर शाही विजयी भएहुन्। यस्तै, कर्णालीलाई आफ्नो आधार क्षेत्र दाबी गर्दै आएको माओवादी केन्द्रले कांग्रेसकै बराबर चारवटा सिट जितेको छ। २०७४ मा एमालेसँगको गठबन्धनका कारण कर्णालीमा माओवादीले जुम्ला, कालीकोट, रुकुमपश्चिम, सल्यान र जाजरकोटमा गरी पाँच सिट जितेको थियो। तर, यसपालि माओवादीले अघिल्लो पटकभन्दा एक सिट कम जितेको हो। अर्थात् माओवादीले चार सिटमै चित्ता बुझाएको छ। कर्णालीमा यसपटक प्रतिनिधिसभातर्फ माओवादीबाट रुकुमपश्चिमा जनार्दन शर्मा, जाजरकोटमा शत्तिाबहादुर बस्नेत, कालीकोटमा महेन्द्रबहादुर शाही र हुम्लामा छिरिङ डम्डुल लामाले जितेका छन्। यस्तै, गठबन्धनकै बलमा एकीकृत समाजवादीले यसपटक कर्णालीमा प्रतिनिधिसभाका तीन सिट जितेको छ। गठबन्धनसँगको भागबण्डामा तीन सिटमा समाजवादीका उम्मेदवार चुनाव लडेका थिए। उसले उम्मेदवारी दिएका तीनवटै सिट जितेको छ। समाजवादीको तर्फबाट सल्यानमा प्रकाश ज्वाला, डोल्पामा धनबहादुर बुढा र दैलेखको क्षेत्र नं १ मा अम्मरबहादुर थापा विजयी भएका छन्। गठबन्धनमा भागबण्डा हुँदा पाएकामध्ये कांग्रेस र एकीकृत समाजवादीका उम्मेदवार सबै ठाउँमा विजयी भए। तर, माओवादीले भने जुम्लामा सिट गुमाएको हो। जुम्लामा गठबन्धनको तर्फबाट उम्मेदवार बनेकी माओवादी नेतृ गोमा गौतम राप्रपाका उम्मेदवार ज्ञानबहादुर शाहीसँग पराजित भइन्। कर्णालीमा प्रतिनिधिसभातर्फ राप्रपाले एक सिट हात पारेको छ।"
दक्षिण एसियामा नेपाल फुटबलको पावरहाउस हो,"गणेश थापा नेपाली खेलकुदका लागि नयाँ र नौलो नाम होइन। खेलाडी हुँदै अखिल नेपाल फुटबल संघ (एन्फा)को नेतृत्वमा पुगेका थापाले विश्व फुटबलको सर्वोच्च निकाय फिफा र एएफसीमा पनि महत्वपूर्ण जिम्मेवारी सम्हालेका थिए। कुनै समय पेलेदेखि डिएगो म्याराडोनासँग विशेष कक्षमा विश्वकप फुटबल हेर्ने अवसर पाएका थापासँग कतार विश्वकप र नेपाली फुटबलका विषयमा केन्द्रित रहेर अन्नपूर्णकर्मी विष्णु थापाले गरेको कुराकानी : विश्वकप फुटबल सुरु भएको छ। यसको मज्जा कसरी लिइराख्नु भएको छ ? विश्वकप फुटबलको मात्रै सबैभन्दा ठूलो प्रतियोगिता होइन, यो खेलकुदको महोत्सव नै हो। संसारभरका मानिस विश्वकपको प्रतिक्षामा हुन्छन्। यसलाई सबैले एउटा चाडका रूपमा लिएका छन्। यसले संसारका मानिसलाई एक सूत्रमा बाँध्ने काम गर्दै आएको छ। तपाईंले फिफाको अनुशासन समितिमा बसेर पनि लामो समय काम गर्नुभयो। त्यसक्रममा विश्वकप पनि हेर्नुभएको थियो। त्यसका बारेमा केही बताइदिनुस् न ! मैले सन् १९९८ देखि सन् २०१४ सम्मको पाँचवटा विश्वकप रंगशालामै बसेर प्रत्यक्ष रूपमा हेर्ने मौका पाएको थिएँ। सन् १९९८, २००२ र सन् २००६ को विश्वकप हुँदा म फिफाको अनुशासन समितिमा थिएँ। फिफा अनुशासन समितिको सदस्यको हैसियतमा विशेष कक्षमा बसेर विश्वकप हेरेको थिएँ। त्यसपछि सन् २०१० र २०१४ को विश्वकप पनि रंगशालामा उपस्थित भएर नै हेरेको छु। विभिन्न राष्ट्राध्यक्षहरूसँगै बसेर विश्वकप हेरेको सम्झिँदा अहिले पनि गर्व लाग्छ। त्यतिबेला फिफाले दिएको जिम्मेवारी मैले सफलतापूर्वक निर्वाह गरेँ। अनुशासन समितिमा एसियाबाट एक जना मात्रै छानिँदा पनि म परेको थिएँ। फिफा विश्वकप बाहेक यू१७, यू१९ लगायतका विश्वकप हेर्ने मात्रै होइन, काम पनि गरेको छु। यस पटक कुन टोलीलाई समर्थन गरिरहनु भएको छ ? म डियगो म्यारोडोनाको खेल हेरेपछि अर्जेन्टिनाको फ्यान भएको हुँ। त्यसपछि लियोनल मेसीको उदय भयो। त्यही कारण हरेक विश्वकप अर्जेन्टिनाले जितोस् भन्ने चाहन्छु। अर्जेन्टिना उपाधि दावेदार टोली हुँदाहुँदै पनि पहिलो खेलको नतिजाका कारण ठूलै दबाबमा छ। तर, रातारात कुनै टोलीले विश्वकप जितेको इतिहास छैन। ५६ वटा टोलीले मात्रै पालैपालो विश्वकप ट्रफी उचालिरहेका छन्। अहिले पनि नाम लिनुपर्दा अर्जेन्टिना, ब्राजिल, फ्रान्स, स्पेन, इङ्ल्यान्डकै नाम लिने गरिन्छ। विश्वकपमा धेरै टोली सहभागी हुन्छन्। तर, यिनै टोलीहरूमध्येले नै उपाधि जितिरहेका हुन्छन्। अर्जेन्टिनाले पहिलो खेलमै स्तब्धपूर्ण नतिजा निकालेको छ। यसलाई तपाईले कसरी लिनुभएको छ ? फुटबलमा कहिलेकाहीँ सरप्राइजहरू हुन्छन्। यो हारले अर्जेन्टिनालाई होसियारीपूवर्क खेल खेल्न पनि पाठ सिकाएको छ। ओभर कन्फिडेन्टका साथ मैदान प्रवेश गरेको अर्जेन्टिना खेल सकिँदै गर्दा आत्तिएको पनि देखियो। यति हुँदाहुँदै पनि अर्जेन्टिनाले विश्वकप जित्छ भन्नेमा कत्तिको विश्वस्त हुनुहुन्छ ?मैले केही वर्ष यतादेखि फुटबलमा फ्लो गर्ने भनेकै अर्जेन्टिना र लियोनल मेसी हो। म त जसरी पनि अर्जेन्टिनाले नै जितोस् भन्ने चाहन्छु। तर, अबका खेल अर्जेन्टिनाले निकै दबाबमा रहेर खेल्नुपर्ने हुन्छ। दबाबमा खेल्दा कहिले राम्रो नतिजा आउँछ भने कहिलेकाहीँ पराजय पनि बेहोर्नुपर्ने हुन्छ। दबाबमा खेल्दा खेलाडीहरू सिरियस पनि हुन्छन्। अबका खेलमा अर्जेन्टिनाले पहिलो हाफमा गोल गर्न सकेन भने दोस्रो हाफमा अझै दबाब खेप्नु पर्नेछ। आशा गरौं अर्जेन्टिनाजस्तो टोली पहिलो चरणबाटै नबाहिरियोस् र संसारभरका आफ्ना फ्यानलाई निरास नबनाओस्। एसियाली राष्ट्रको प्रदर्शनलाई चाहिँ कसरी हेर्नुभएको छ ?आयोजक कतारको प्रदर्शन सन्तोषजनक नभए पनि एसियाका अन्य राष्ट्रले उत्कृष्ट प्रदर्शन गरिरहेका छन्। जापान, साउदी अरेबिया, दक्षिण कोरिया, इरान र अस्ट्रेलियाले राम्रै खेल खेलिरहेका छन्। अर्जेन्टिनालाई साउदी अरेबियाले भाग्यले मात्रै हराएको होइन। साउदी अरेबियाको खेल पनि उत्कृष्ट थियो। त्यसैले अबका दिनमा एसिया पनि फुटबलको पावस हाउस बन्न सक्छ भन्ने देखिएको छ। यसअघि पनि एसियाली राष्ट्रले राम्रै खेल्दै आएका थिए। यसपालि भने झनै राम्रो खेल पस्किरहेका छन्। एसियाली राष्ट्रमा यस्तो परिवर्तन कसरी आयो ? जापान, साउदी अरेबिया, दक्षिण कोरिया, अस्ट्रेलिया, इरानलगायतका राष्ट्रले फुटबलमा राम्रो लगानी गरिरहेका छन्। ती राष्ट्रका खेलाडीले युरोपमा लिग खेलिरहेका छन्। अनुभवसँगै एक्सपोजर पनि राम्रै पाइरहेका छन्। विश्वकप खेल्ने खेलाडीहरूसँग उनीहरूले पहिल्यै खेलिसकेका छन्। त्यही अनुभवका कारणले नै उनीहरूले प्रगति गरेका हुन्। हरेक पटक विश्वकप आउँदा नेपालले कहिले खेल्छ भन्ने प्रश्न पनि जोडतोडले उठ्ने गर्छ। तपाईंको विचारमा नेपालले विश्वकप खेल्ने सम्भावना कत्तिको छ ?हामीकहाँ खेलकुदमा सरकारको लगानी नै छैन भन्दा हुन्छ। खेलाडीले पनि एक्सपोजर पाउन सकेका छैनन्। यस्तो अवस्थामा रातारात परिवर्तन ल्याउन सकिँदैन। यसका लागि लगानीसँगै योजना पनि चाहिन्छ। विश्व फुटबलकै कुरा गर्दा पनि विश्वकप खेल्ने राष्ट्र त धेरै छन्। तीमध्ये सधैं ५६ वटा राष्ट्रले मात्रै किन जितिरहेका छन् भन्ने प्रश्न पनि आउँछ। यसका लागि बाइबर्थ ट्यालेन्ट पनि चाहिन्छ। कहिलेकाहीँ एकदुईवटा टोलीले अप्रत्यासित नतिजा ल्याए पनि त्यसलाई दोहोर्याउन सकिरहेका छैनन्। दक्षिण एसियामा नेपाल अहिले पनि फुटबलको पावर हाउस नै हो। भारतलाई पनि धेरै पटक हराएको छ। तर, नेपालमा ग्रासरुटको कार्यक्रम कम भएको छ। जसले गर्दा उमेर समूहमा राम्रो नतिजा ल्याउन पनि सकेका छैनौं। पहिलेको ग्रासरुटबाट आएका खेलाडीले अहिले पनि खेलिरहेका छन्। नयाँ स्टार खेलाडी कोही देखिएको छैन। पहिले हरेक वर्ष राम्रा राम्रा खेलाडी आइरहेका हुन्थे। अहिले त्यस्तो छैन। ग्रासरुटका कार्यक्रम प्रभावकारी नहुँदा राम्रा खेलाडी पनि उत्पादन हुन सकेका छैनन्। यस विषयमा एन्फाको ध्यान जानु जरुरी छ। ग्रासरुटका विषयमा गम्भीर नहुने हो भने अहिलेका खेलाडीले दुईचार वर्ष धाने पनि त्यसपछि राष्ट्रिय टिम कमजोर बन्नेछ। यसको मतलब जुन लक्ष्य, उद्देश्य अनुरुप एन्फा एकेडेमी स्थापना गरिएको थियो। त्यो अनुसारको काम अहिले भएको छैन ?एन्फा एकेडेमी फिफाले उपलब्ध गराएको दुई लाख ५० हजार डलरबाट सुरु भएको हो। अहिले फिफाले ४०५० लाख डलर बजेट दिइरहेको छ। तर, त्यो अनुरुप न प्रतियोगिताहरू भइरहेका छन् न त एकेडेमीकै व्यवस्थापन राम्रोसँग भएको छ। एन्फा नेतृत्वमा फुटबलको प्यासन नै छैन। उनीहरू विदेश सयरमा मात्रै रमाउने गरेका छन्। ग्रासरुटका विषयमा कसैले पनि ध्यान दिएको देखिँदैन। नेतृत्वले ध्यान नदिँदा व्यवस्थापन पनि कमजोर बनेको छ। पहिलेजस्तो ट्यालेन्ट हन्टबाट भन्दा पनि सोर्सफोर्सका आधारमा एकेडेमीमा खेलाडी भर्ना गरिरहेका छन्। पछिल्लो समय विदेश पलायन हुने खेलाडीको संख्या पनि ह्वात्तै बढेको छ। यसलाई तपाईंले कसरी हेर्नुभएको छ ?हिजोका दिनमा खेलाडी र क्लबबीच एक वर्षको सम्झौता हुन्थ्यो। खेलाडीले खेल भए पनि नभए पनि पैसा पाउँथे। अहिले ४५ महिना मात्रै सम्झौता हुने गरेको छ। सहिद स्मारक लिग पनि नियमित हुन सकेको छैन। नेपाल सुपर लिग पनि भइराखेको छैन। अझ महत्वपूर्ण कुरा घोषणा भएकै पुरस्कार पनि खेलाडीले पाउन सकेका छैनन्। फिफा र एएफसीको अनुदान रकम बढे पनि खेलाडीको सेवा सुविधा बढ्न सकेको छैन। यसैगरी खेलाडी प्रोत्साहनमा पनि एन्फाले कन्जुस्याइँ गरिरहेको छ। त्यही कारण खेलाडीमा निरासा छाएको छ। उनीहरू धमाधम विदेश पलायन भइरहेका छन्। यस विषयमा क्लबहरू पनि मौन छन्। अधिकांश क्लबका प्रतिनिधि एन्फाका पदाधिकारी भएका कारण पनि खेलाडीका विषयमा बोलिरहेका छैनन्।"
मधेसमा फेरिँदो राजनीतिक दृश्य,"जनकपुरधाम : प्रतिनिधि र प्रदेशसभा निर्वाचनको मतपरिणामले मधेस प्रदेशमा राजनीतिक अवस्थामा परिवर्तन आएको देखाएको छ। यसअघि भएका निर्वाचनमा एउटै पार्टी र व्यक्तिमा केन्द्रित रहने जनमत यसपटक भने परिवर्तन भएको छ। मधेसवादको नारालाई अगाडि बढाएर पछिल्लो निर्वाचनसम्म यहाँ बहुमत ल्याउन सफल मधेस केन्द्रित दलहरू यस निर्वाचनमा सानो आकारमा पुगेका छन्। गत निर्वाचनमा तेस्रो दलको हैसियतमा रहेको नेकपा एमाले मधेसको प्रदेशसभामा पहिलो दल बन्न सफल भएको छ। संघीय संसद्का ३२ सिटमध्ये २० नयाँ अनुहारले जितेका छन्। प्रदेशसभाका ६४ प्रत्यक्ष सिटमध्ये ३६ नयाँ सांसद्ले जित निकालेका छन्। जम्मा दुई संघीय निर्वाचन क्षेत्रको नतिजा बाँकी रहँदा, अग्रता र विजेताको मतपरिणामअनुसार नेकपा एमालेले गत निर्वाचनभन्दा राम्रो मत संकलन गरेको देखिन्छ। गत निर्वाचनमा जम्मा दुई सिट जितेको एमालेले यसपटक संघीय संसद्मा मधेसबाट सात सिटमा जित प्राप्त गरेका छन्। संघीय संसद्तर्फ प्रदेशमा जोडघटाउ गर्दा नेपाली कांग्रेस सात क्षेत्रमा जित्दै मजबुद बनेको छ। यसअघि कांग्रेसले मधेसबाट ६ सिट मात्रै जितेको थियो। त्यसैगरी, जनता समाजवादी पार्टी यस निर्वाचनमा ६ सिटमा सीमित भएको छ। जबकी गत निर्वाचनमा जसपाले १० सिट जित्न सफल भएको थियो। गत निर्वाचनमा ९ सिट हात पारेको लोकतान्त्रिक समाजवादी पार्टीले यसपटक ३ सिटमा चित्त बुझाउन परेको छ। नेकपा माओवादीले १ सिट पाएको छ । जबकी गत निर्वाचनमा माओवादीले मधेसमा ५ सिट जितेको थियो। यता नेकपा एकीकृत समाजवादीले २, जनमत पार्टीले १ र स्वतन्त्रबाट ३ जनाले जित हासिल गरेका छन्। प्रदेशबाट माओवादी, जनता समाजवादी र लोकतान्त्रिक समाजवादीले अघिल्लो निर्वाचनको तुलनामा आधि सिटमात्र जित्न सफल भएका हुन्। स्वतन्त्रबाट सर्लाही ४ मा जितेका अमरेश सिंह नेपाली कांग्रेसका बागी उम्मेवार छन् भने रौतहट ३ बाट प्रभु साह र रौतहट २ बाट किरण साहलाई सता गठबन्धनका केही दलहरूले खुलेरै सहयोग गरेकाले जित प्राप्त भएको छ। मधेस प्रदेशमा सरकार गठन गर्न जनमत पार्टीको निर्णायक भूमिका रहने भएको छ। प्रदेशमा युवाहरूमाझ विशेष लोकप्रिय हुन सफल डा सिके राउत नेतृत्वको जनमत पार्टीले गाउँगाउँमा संगठन विस्तार गर्दै गएको छ। जसको परिणाम निर्वाचनको मतले देखाउँछ। जनमत प्रतिको रुझानले पनि मधेसवादी दलहरूलाई ठूलो धक्का लागेको छ। प्रदेशसभाको ६४ प्रत्यक्ष सिटमध्ये ६ सिटमा विजयी भएका जनमत पार्टीले अझ बढी सिट थप्ने सम्भावना छ। सत्ता गठबन्धन वा एमाले, जसपामध्ये कुनै पनि गठबन्धनले स्पष्ट बहुमत प्राप्त गर्न नसकेका कारण मधेस प्रदेशको सरकार गठन सहज देखिँदैन। प्रदेशसभामा शुक्रबारसम्मको नतिजा तथा अग्रसरताका आधारमा नेकपा एमाले १३ सिटसहित ठूलो दल र कांग्रेस १३ सिट प्राप्त गरेर दोस्रो ठूलो दल हुने देखिन्छ। त्यसैगरी, प्रदेशसभातर्फ अघिल्लो निर्वाचनमा सबैभन्दा ठूलो दल रहेका जसपा प्रत्यक्षतर्फ मात्र ९ सिट र लोसपाले ७ सिट जित हासिल गरेका छन्। नेकपा माओवादीले र नेकपा एकीकृत समाजवादीले जम्मा ४४ स्थानमा विजय प्राप्त गरेका छन् भने ६ वटा सिटमा स्वतन्त्र सांसद्ले जितेका छन्। प्रदेशसभामा स्वतन्त्र उम्मेदवारी दिई जितेका सबै सांसद कुनै न कुनै राजनीतिक पार्टीका बागी उम्मेदवार रहेकाले दलहरूले उनीहरूलाई पुनः पार्टी प्रवेश गराउने सम्भावना छ। मधेसवादी दलहरूले आफ्नो एजेन्डा बिर्सेर पहिला विरोध गरेकै पार्टीहरूसँग राजनीतिक गठबन्धन गरेपछि उनीहरूलाई जनताले पत्याउन सकेनन् र सिके राउत नेतृत्वको जनमत पार्टी विकल्पका रूपमा जनताको रोजाइमा परेको हो, युवा अभियानी अरुण झा भन्छन्, जनमत पार्टीले पछिल्लो समय किसानको दुःख पीडा, मलको अभाव र जनतालाई प्रत्यक्ष सरोकार राख्ने विषयहरूमा बोलेर गाउँघरमा आफूलाई चर्चित बनायो। प्रदेश सरकारका गलत क्रियाकलापहरूको खुलेर विरोध गर्यो जसले गर्दा यस पार्टीलाई जनताले एउटा अवसर दिउँ भन्दै अवसर दिएका हुन्। ३ पार्टी अध्यक्षको जित र २ को हारमधेस प्रदेशको संघीय संसद्का लागि चारवटा पार्टीका राष्ट्रिय अध्यक्षले उम्मेवारी दिएका थिए। जसमध्ये नेकपा एसका अध्यक्ष माधवकुमार नेपाल रौतहट २ बाट निर्वाचित भए। त्यसैगरी लोकतान्त्रिक समाजवादी पार्टीका अध्यक्ष महन्त ठाकुर महोत्तरी ३ बाट निर्वाचित भए। उनको निर्वाचन क्षेत्रमा प्रतिस्पर्धा गरेका तराई मधेस लोकतान्त्रिक पार्टीका अध्यक्ष वृखेशचन्द्रलाल चुनाव हारेका हुन्। प्रदेशको सबैभन्दा रोचक प्रतिस्पर्धा सप्तरी निर्वाचन क्षेत्र २ मा भएको थियो। यहाँ जनमत पार्टीका अध्यक्ष सीके राउतले जनता समाजवादी पार्टीका अध्यक्ष उपेन्द्र यादवलाई दोबरभन्दा बढी मतान्तरले हराए। मधेसमै मधेसका अगुवा नेताहरू हार्नुलाई परिवर्तनको ठूलो संकेतका रूपमा राष्ट्रिय योजना आयोगका सदस्य डा सुरेन्द्र लाभ लिन्छन्। मधेसवादी दलका शीर्ष नेताहरूले मधेसमा नराम्रो परिणाम भोग्नु परेको कारण उहाँहरू आफैं हो, लाभ भन्छन्, जनतालाई सधैं पुरानै मुद्दाहरूमा उल्झाएर राख्ने र आर्थिक वा सामाजिक विकासतर्फ कसरी अगाडि बढ्ने त्यो कुनै पनि आधार दिन नसक्नु उहाँहरूको हारको पहिलो कारण बनेको हो। दोस्रो कुरा जनताले अब आन्दोलन वा विरोधभन्दा पनि समृद्धि र आर्थिक विकास चाहेको छ जसतर्फ यी नेताहरूको ध्यान छैन। तसर्थ उहाँहरूलाई जिताएर सधैं सत्तामा पुर्याउने भर्याङ्ग जनता बनेन र यसपालि मधेसबाट नयाँ उम्मेदवारहरूलाई जिताएर नयाँ सन्देश दिन खोजिएको छ। मधेस प्रदेशमा प्रमुख राजनीतिक दलबाट उम्मेदवार बनेका तीन महिलाहरूमध्ये दुई जना संघीय संसद्मा पुगेका छन्। धनुषा ३ बाट एमालेका उम्मेदवार जुली महतो र बारा ३ बाट एमालेकै उम्मेदवार ज्वाला साह सांसद पदमा निर्वाचित भएका छन्। धनुषा ३ बाट दोस्रो संविधानसभाको निर्वाचनमा एमालेबाट उम्मेदवार बनेकी जुली महतो नेपाली कांग्रेसका प्रभावशाली नेता विमलेन्द्र निधिसँग पराजित भएकी थिइन्। तर, सोही बेला एमालेबाटै समानुपातिक प्रतिनिधित्व प्रणालीबाट निर्वाचित भएर सदन पुगेकी महतोले पछिल्लो १० वर्षमा क्षेत्र नम्बर ३ मा निर्वाचनको तयारी गरेकी थिइन्। निर्वाचनअघि धनुषामा आयोजित चुनावी सभामा सहभागी स्थानीय र उम्मेदवार । तस्बिर : दिपेन श्रेष्ठ पूर्वमहिला, बालबालिका तथा ज्येष्ठ नागरिकमन्त्रीसमेत बन्न सफल भएकी महतोलाई यसपालिको निर्वाचमा गठबन्धनका उम्मेदवार अनिलकुमार झासँग प्रतिस्पर्धा गर्नु परेको थियो। रौतहट जिल्लाबाट राजनीति गर्दै आएका झा धनुषामा आएर उम्मेदवार बन्दा उनलाई जनताले अपनाउन सकेनन् र महतोलाई १० हजारभन्दा बढी मतको अन्तरले विजयी गराए। यता, अर्की महिला उम्मेदवार नेपाली कांग्रेसकी नेतृ चित्रलेखा यादव सिरहा २ मा जनता समाजवादीका उम्मेदवार राजकिशोरबाट चुनाव हारेकी छन्। मधेसको प्रदेशसभामा जम्मा चार महिला सांसदले जित प्राप्त गर्ने सुनिश्चित भएको छ। लोसपा सांसद रानी शर्मा तिवारी महोतरी ३ (ख)बाट विजयी भएकी हुन्। त्यसैगरी, महोत्तरी २ (ख)बाट लोसपाकै वागी स्वतन्त्र उम्मेदवार सुरिता साह जितेकी छिन्। सर्लाही १ (ख)बाट एकीकृत समाजवादीकी बेची लुंगेली चुनाव जितेकी छिन् भने महोत्तरी १ (क)बाट एमालेकी उम्मेदवार शारदा थापा मतगणनामा अग्रसरता पाएकी छिन्। अघिल्लो प्रदेशसभामा यी चार जनै प्रत्यक्ष निर्वाचित संसद् रहेकी थिइन्। जातिवादलाई चिर्दै मधेस जातिवादको राजनीति हावि भएको यस प्रदेशमा यसपालिको निर्वाचनको परिणामले फरक अनुभूति गराएको छ। जातीय समीकरणकै आधारमा अधिकांश निर्वाचन क्षेत्रमा दाबी गर्ने मुख्य राजनीतिक दलका नेताहरूले यसपालि जनताबाट फरक मत पाएका छन्। अधिकांश सिटमा जातीय समीकरण काम लाग्न सकेको छैन। मधेसवाद को दुई दशकमा अरूहरूकै राजनीतिक गोटी बनेका दलित र मुस्लिमहरूले पनि आफ्नो मतको महत्व बुझिसकेका छन्। जसको परिणाम यस निर्वाचनमा प्रत्यक्ष देखिन्छ। यादव बाहुल्य क्षेत्रमा जसपा अध्यक्ष उपेन्द्र यादवको हार र डा सिके राउतको जितले मधेसी जनताले जातिवादलाई विस्तारै परास्त गर्न खोजेको सन्देश दिन्छ। मधेसवाद, साम्यवाद, हिन्दूवाद वा समाजवादको नारा बोकेर हिँडेका मुख्य दलहरूले विस्तारै सबै नारालाई तिलाञ्जली दिएर जातिवादको राजनीति सुरु गरेका छन्। तर, जनता विस्तारै भ्रमबाट बाहिर आउँदै छ, सुरेन्द्र लाभ भन्छन्, यदि मुख्य राजनीतिक दलहरूलाई आफ्नो मर्यादा जोगाउनु छ भने आफूले जुन वादको सिद्धान्त बोकेर जनता माझ पहिलादेखि गएका छन् त्यसलाई जोगाएर राख्नु र सोही वादलाई लिएर अघि बढ्नु पर्ने आवश्यकता देखिन्छ। मधेसी राजनीतिको सुरुवाती चरण २००७ सालको क्रान्तिसँग जोडिएको छ। प्रजातन्त्र प्राप्तिका लागि भएको क्रान्तिमा मधेसी जनताको योगदान पनि निकै ठूलो थियो। महोत्तरी, सप्तरी र मोरङका मधेसी जमिन्दारहरू सुरुवाती कालदेखि नै प्रजातन्त्रको लडाइँमा जोडिएका थिए। मधेसमा गजेन्द्रनारायण सिंह, कुशेश्वर पाठक, महेन्द्र राय २००७ सालको क्रान्तिका सूत्रधारहरू थिए। २०१५ सालमा प्रकाशित परतन्त्र मधेस और उसकी संस्कृति पुस्तकमार्फत रघुनाथ ठाकुरले मधेस र मधेसीको मुक्तिको आन्दोलको बिजारोपन गरेका थिए। पञ्चायतकालमा मधेसी नेता र क्रान्तिकारीहरू तत्कालीन व्यवस्थाविरुद्ध लडेका थिए। रामराजाप्रसाद सिंह र नारायणहिटीद्वारा बमकाण्डमा आरोपित धनुषाका डा लक्ष्मीनारायण झा, सत्यनारायण साह, सूर्यनाथ राय यादव र सप्तरीका साकेतचन्द्र मिश्र र दिलीप चौधरी सो बेला राज्यद्वारा बेपत्ता पारिए। यीमध्ये रामराजाप्रसाद सिंह राज्यबाट उम्कन सफल भए पनि दुर्गानन्द झा पञ्चायतकाका प्रथम सहिद भए। २०६३ सालमा मधेसमा महत्वपूर्ण शक्तिका रूपमा उदय भएको उपेन्द्र यादव नेतृत्वको जनता समाजवादी पार्टी (जसपा) पहिला मधेसी जनअधिकार फोरम थियो। २०६३ सालसम्म फोरमले मधेसमा आफूलाई वैकल्पिक शक्तिका रूपमा स्थापित गर्न सफल भयो। पहिलो संविधानसभाको निर्वाचनमा फोरमले ५२ सीट जितेर मधेसी दलहरूमध्ये सबैभन्दा ठूलो बन्न सफल भयो। समयक्रम सँगै पार्टीमा टुटफुट भयो र अन्य पार्टीसँग एकताको क्रम पनि सुरु भयो। दोस्रो संविधानसभा निर्वाचनमा मधेस केन्द्रित दलहरूले तराईका १ सय १९ सिटमध्ये १२ सिटमात्र जितेका थिए। पहिलो संविधानसभाको निर्वाचनमा ठूला तीनवटा मधेस केन्द्रित दलमात्र प्रतिस्पर्धामा भए पनि पछि उनीहरूको सत्तास्वार्थ र फुटले दोस्रो संविधानसभा निर्वाचनमा नराम्रो परिणाम भोग्नु परेको राजनीतिक विश्लेषकहरू बताउँछन्। २०७२ सालमा फोरम र अशोक राई नेतृत्वको संघीय समाजवादी पार्टी मिलेर संघीय समाजवादी फोरम बन्न पुग्यो पछि २०७६ मा उक्त पार्टीमा बाबुराम भट्टराईको नयाँ शक्ति पनि मिल्न गयो र पार्टीको नाम समाजवादी पार्टी नेपाल बन्यो। २०७७ मा सपा र मधेसवादी दल राष्ट्रिय जनता पार्टी (राजपा) एकीकरण भएर जसपा बन्न पुग्यो। मधेस केन्द्रित दलहरू एकै ठाउँमा आएपछि जनतामा निकै राम्रो सन्देश गएको थियो। मधेस प्रदेशमा मधेसवादी दलको बहुमतको सरकार गठन हुँदा अब समृद्धि र विकासको बाटो खुला भन्ने आश जनतामा थियो तर, सत्तामा पुगे पनि जनभावनालाई कदर नगरी भ्रष्टाचार र अनियमिततालाई प्रशय दिएकै कारण मधेसवादी दललाई जनताले मतमार्फत सजाय दिएको स्थानीयहरू बताउँछन्।"
गण्डकीमा गठबन्धनकै सम्भावना,"पोखरा : संघीयतापछिको दोस्रो आमनिर्वाचनमा गण्डकी प्रदेशको स्याङ्जा२ बाहेक सबै क्षेत्रको मत परिणाम सार्वजनिक भएको छ। मतगणना भएका जिल्लाहरूको परिणामअनुसार कुनै पनि दलको एकल बहुमतको सरकार बन्ने अवस्था छैन। हाल सत्ताा गठबन्धनमा रहेका दलहरू कांग्रेस र माओवादी केन्द्र मिल्दा सहज बहुमत पुग्ने देखिएको छ। गठबन्धनको प्रमुख दल कांग्रेसले एक्लैले प्रत्यक्षतर्फ १६ सिट जितेको छ। माओवादी केन्द्रले ४ सिट जितेको छ। माओवादी केन्द्रको चुनाव चिह्न लिएर उठेको नेपाल समाजवादी पार्टीले १ सिट जितेको छ। प्रत्यक्षतर्फ कांग्रेस, माओवादी र नेपाल समाजवादीसहितको गरेर २१ सिट जित निकालेको छ। ६० सदस्य प्रदेशसभामा समानुपातिकबाट आउने सिट संख्यासमेत जोड्दा कांग्रेस नेतृत्वमा माओवादी कांग्रेसको गठबन्धन सरकार बन्ने देखिन्छ। गण्डकीमा बहुमतको सरकार बनाउन ३१ सांसद चाहिन्छ। माओवादीले कांग्रेसलाई समर्थन गर्दा बहुमतको सरकार बन्ने देखिन्छ। एमालेले प्रत्यक्षतर्फ १२ सिट जितिसकेको छ। मनाङबाट राजीव गुरुङ (दीपक मनाङे)ले स्वतन्त्र सांसदका रूपमा निर्विरोध निर्वाचित भएका छन्। उनी यसअघिको निर्वाचनमा एमालेको समर्थनमा स्वतन्त्र उठेर जितेका थिए। गण्डकीमा प्रत्यक्षतर्फ ३६ र समानुपातिकमा २४ सिट संख्या छन्। २०७४ को निर्वाचनमा कांग्रेसले प्रत्यक्षतर्फ ६ र समानुपातिकतर्फ ९ गरी १५ सिट जितेको थियो। यस निर्वाचनमा भने कांग्रेसले प्रत्यक्षमा मात्रै १६ सिट जितेको छ। एमालले २०७४ को निर्वाचनमा प्रत्यक्षमा १७ र समानुपातिकमा १० गरी २७ सिट ल्याएको थियो। यस निर्वाचनमा पनि समानुपातिकमा एमाले अघि छ। तर, बहुमत आउन भने सम्भव छैन। अघिल्लो निर्वाचनमा माओवादीले प्रत्यक्षमा ९ र समानुपातिकमा ३ गरी १२ सिट जितेको थियो। त्यतिबेला गण्डकी प्रदेशमा एमाले र माओवादीको बाम गठबन्धनले पृथ्वीसुब्बा गुरुङको नेतृत्वमा सरकार बनेको थियो। राष्ट्रिय जनमोर्चाको पनि समर्थन थियो। यसपटक भने राष्ट्रिय जनामोर्चाका कुनै पनि सांसद छैनन्। समाजवादीले गण्डकीमा प्रतिनिधिसभातर्फ १ र प्रदेशसभातर्फ पाएको २ सिट नै गुमाइसकेको छ। उत्ता पार्टी गण्डकीमा निल छ। कांग्रेस नेतृत्वको सरकार बन्दा मुख्यमन्त्रीमा सुरेन्द्र पाण्डेको नाम चर्चामा छ। माओवादीका अध्यक्षले नै चुनावका क्रममा पाण्डेलाई भावी मुख्यमन्त्रीका रूपमा प्रस्तुत गरेका थिए। कांग्रेसका प्रदेश सभापति शुक्रराज शर्मा पनि मुख्यमन्त्रीको दाबेदार हुन्। उनी कांग्रेसले बुझाएको समानुपातिक सूचीको पहिलो नम्बरमा छन्। एमालेको नेतृत्वमा सरकार बन्ने अवस्थामा मुख्यमन्त्रीमा पार्टी संगठन विभाग प्रमुख खगराज अधिकारी मुख्य दाबेदार हुन्। कांग्रेसबाहेकको सरकार बनाउन एमालेलाई माओवादी, स्वतन्त्र सांसद मनाङेदेखि समानुपातिकमा सिट ल्याउने सम्भावना देखिएको राप्रपालगायतका दलले समर्थन जनाउनुपर्छ।"
सबै श्रमिकलाई सामाजिक सुरक्षामा ल्याइने,"काठमाडौं : सबै क्षेत्रका श्रमिकलाई योगदानमा आधारित सामाजिक सुरक्षा कार्यक्रममा समेटिने भएको छ। अनौपचारिक क्षेत्र तथा वैदेशिक रोजगारीमा गएका श्रमिकलाई योगदानमा आधारित सामाजिक सुरक्षा कार्यक्रममा समेट्न लागिएको हो। सरकारले सामाजिक सुरक्षा कोषमार्फत चार वर्षदेखि योगदानमा आधारित सामाजिक सुरक्षा कार्यक्रम सञ्चालन गर्दै आएको छ। कोषका अनुसार हालसम्म पौने चार लाख श्रमिक यस कार्यक्रममा आबद्ध भइसकेका छन्। यस अवधिमा सरकारले औपचारिक क्षेत्रका श्रमिकलाई मात्रै कार्यक्रममा समेटेको थियो। यस वर्षदेखि वैदेशिक रोजगारीमा जाने सबै श्रमिक र अनौपचारिक (स्वरोजगारसमेत) समेट्ने तयारी अन्तिम चरणमा पुगेको श्रम, रोजगार तथा सामाजिक सुरक्षा मन्त्रालयले जनाएको छ। सामाजिक सुरक्षा दिवसका अवसरमा आइतबार दुईवटा कार्यविधि घोषणा गर्ने तयारी गरेको सामाजिक सुरक्षा कोषका प्रवक्ता एवम् उपकार्यकारी निर्देशक विवेक पन्थीले बताए। विदेश जाने श्रमिकलाई श्रम स्वीकृति लिनुअघि नै सामाजिक कोषमा आबद्ध गरिने पन्थीले बताए। गन्तव्य मुलुकले दिने सामाजिक सुरक्षा कार्यक्रमका साथै अब विदेश जाने श्रमिकले कोषको स्किम पनि पाउने छन्। उनीहरूले व्यक्तिगत रुपमा निश्चित पारिश्रमिक मासिक तथा अग्रीम एकमुष्ठ योगदान गर्न सक्ने व्यवस्था गर्न लागिएको कोषले जनाएको छ। गैरआवासीय नेपाली संघ (एनआरएनए) को सहकार्यमा विदेशमा बस्ने सबै नेपालीलाई योगदानमा आधारित सामाजिक सुरक्षा कोषमा समेट्न लागिएको छ। विदेशमा व्यापार व्यवसाय गर्ने गैरआवासीयहरू पनि यस कार्यक्रमा समेटिने छन्। सरकारले यसै वर्षदेखि अनौपचारिक क्षेत्रका श्रमिक तथा स्वरोजगारमा संलग्न श्रमिकलाई पनि योगदानमा आधारित सामाजिक सुरक्षा कार्यक्रममा समेट्ने भएको छ। कोषको विराटनगर र सीमरामा शाखा कार्यालय स्थापना भएका छन्। नेपालगञ्ज र बुटवलमा सम्पर्क कार्यालय घोषणा हुँदै छ। पोखरामा पनि छिट्टै कार्यालय खोल्ने कोषको तयारी छ। कोषको दायरा बढेसँगै संस्थागत क्षमता बढाउँदै लगिएको कोषका प्रवक्ता पन्थीले बताए। मन्त्रालयले कार्यविधि स्वीकृति गरेसँगै अनौचारिक (स्वरोजगारी) र विदेशमा रहेका श्रमिक योगदानमा आधारित सामाजिक सुरक्षा कार्यक्रममा समेटिने छन्। कोषका अनुसार १७ हजार ४ सय ८३ रोजगारदाता सूचीकृत भएका छन्। तीन लाख ७३ हजार १ सय ११ श्रमिक सूचीकृत भएका छन्। २५ अर्ब ५७ करोड योगदान भइसकेको छ। २ अर्ब ५७ करोड ४५ लाख दाबी भुक्तानी भइसकेको छ। त्यसमध्ये औषधि उपचार, स्वास्थ्य तथा मातृत्व योजनामा ३० करोड ३२ लाख, दुर्घटना तथा असक्तता सुरक्षा दावी योजनामा ३ करोड ३८ लाख, आश्रित परिवार सुरक्षा योजनामा ४ करोड ७७ लाख र अवकाश दावी २ अर्ब १८ करोड ५२ लाख भुक्तानी गरिएको कोषले जनाएको छ। नेपालका श्रमिकमध्ये हालसम्म करिब ३३ प्रतिशत मात्रै सामाजिक सुरक्षामा समेटिएका छन्। सरकारले पञ्चवर्षीय योजनाको अन्त्यसम्म सबै नेपालीलाई सामाजिक सुरक्षा कार्यक्रममा समेट्ने योजना बनाएको छ। नयाँ स्किम सुरु भएसँगै आबद्धता ह्वात्तै बढ्ने कोषको अपेक्षा छ। औपचारिक श्रमिकलाई दिए जसरी सुविधा विदेशमा रहेका नेपाली र अनौपचारिक क्षेत्रका श्रमिकलाई पनि दिने सरकारको योजना छ। सरकारले अनौपचारिक क्षेत्रका श्रमिकलाई विस्तारै समेट्ने भएको छ। तर, विदेश जाने श्रमिकलाई भने अनिवार्य योगदानमा आधारित कार्यक्रममा समेट्ने प्रवक्ता पन्थीले बताए। सुरुकै वर्षमा अपेक्षाकृत रुपमा योगदानकर्ता र लगानीकर्ता यस कार्यक्रममा आकर्षक ढंगले समेटिन नसकेपनि पछिल्लो समयमा सहभागिता उत्साहजनक भएको कोषका उपनिर्देशक रोहित रेग्मीले बताए। पछिल्लो चरणमा सामाजिक सुरक्षा विषयमा सचेतना भएको छ रेग्मी भन्छन्,स्वतस्फूर्त आउने क्रम बढ्दो छ।"
जो मन्त्री हारे,"काठमाडौं : प्रधानमन्त्रीपछि शक्तिशाली मानिन्छ गृह मन्त्रालय। जसकारण गृहमन्त्री बन्न नेताहरूबीच तँछाडमछाड नै चल्छ। सबै खाले सूचना प्राप्त गरेर मुलुककै गृह प्रशासन हाक्ने भएकाले चुनावमा गृहमन्त्रीको भूमिका महत्वपूर्ण मानिन्छ। तर, यस्तो शक्तिशाली मन्त्रालयको नेतृत्वमै रहेका बेला कांग्रेस नेता बालकृष्ण खाँणले चुनावमा पराजय भोगेका छन्। राप्रपाका नेता दीपक बोहरासँग गृहमन्त्री खाँण चुनावमा पराजित भएका हुन्। आफैंले गराएको चुनाव हार्नेमा कांग्रेस नेता खाँण दोस्रो भएका छन्। यसअघि ०६४ को पहिलो संविधानसभा निर्वाचनमा तत्कालीन गृहमन्त्री कृष्णप्रसाद सिटौलाले चुनाव हारेका थिए। सिटौला पनि राप्रपाका नेतासँग नै पराजित भएका थिए। सिटौलाले ०६४ देखि लगातार राप्रपा अध्यक्ष राजेन्द्र लिङदेनसँग पराजय भोग्दै आएका छन्। गृहमन्त्री खाँण मात्र होइनन्, सत्ता गठबन्धनबाट चुनाव लडेका अरू पाँच मन्त्री पनि पराजित भएका छन्। ऊर्जामन्त्री एवं माओवादी नेतृ पम्फा भुसाल र पर्यटनमन्त्री जीवनराम श्रेष्ठले काठमाडौं उपत्यकामा चुनाव हारेका छन्। खानेपानीमन्त्री उमाकान्त चौधरी, खेलकुदमन्त्री महेश्वरजंग गहतराज र प्रधानमन्त्री तथा मन्त्रिपरिषद् कार्यालयका राज्यमन्त्री उमेश श्रेष्ठले पनि हार व्यहोरेका छन्। गृहमन्त्री खाँण रुपन्देही क्षेत्र नम्बर ३ मा राप्रपाका बोहरासँग २ हजार ६ सय ८१ मतान्तरले पराजित भएका हुन्। कांग्रेस नेता खाँणले ३४ हजार ३६ र बोहराले ३६ हजार ७ सय १७ मत प्राप्त गरेका छन्। मतान्तर २ हजार ६ सय ८१ छ। ललितपुर ३ मा ऊर्जामन्त्री पम्फा भूसाल तेस्रो मात्रै बनिन्। माओवादी नेतृ भुसाललाई राष्ट्रिय स्वतन्त्र पार्टीकी तोसीमा कार्कीले हराएकी हुन्। कार्कीले २२ हजार ३ सय ६७ मतको फराकिलो मतान्तरमा जित हासिल गरिन्। दोस्रो स्थानमा एमालेका अमृत खड्काले १२ हजार ९ सय ६३ मत प्राप्त गरे। मन्त्री भुसालले ८ हजार ७ सय ६९ मत मात्र ल्याइन्। युवा तथा खेलकुदमन्त्री महेश्वरजंग गहतराजलाई एमालेका सूर्यप्रसाद ढकालले ५ हजार ३ सय ९४ मतान्तरले पराजित गरेका हुन्। माओवादी नेता गहतराज सत्ता गठबन्धनबाट बाँके १ मा उम्मेदवार थिए। उक्त क्षेत्रमा एमालेका ढकालले २५ हजार २६ मत ल्याउँदा मन्त्री गहतराज १९ हजार ६ सय ३२ मतमा सीमित रहे। काठमाडौं ८ मा संस्कृति पर्यटन तथा नागरिक उड्डयनमन्त्री जीवनराम श्रेष्ठ पनि तेस्रो मात्रै बने। एकीकृत समाजवादीका नेता श्रेष्ठलाई राष्ट्रिय स्वतन्त्र पार्टीका विराजभक्त श्रेष्ठले ५ हजार २ सय ३१ मतान्तरले हराए। मन्त्री श्रेष्ठभन्दा हाम्रो नेपाली पार्टीका सुमन सायमीले १ हजार २ सय ९८ बढी मत ल्याए। विजेता श्रेष्ठले १० हजार १ सय १२, सायमीले ६ हजार १ सय ७९ र मन्त्री श्रेष्ठले ४ हजार ८ सय ८१ मत प्राप्त गरे। खानेपानी तथा सरसफाइमन्त्री उमाकान्त चौधरी बारा १ मा पराजित भए। एमालेका अच्युतप्रसाद मैनालीले ९ हजार १ सय ३९ मतान्तरले मन्त्री चौधरीलाई हराएका हुन्। विजेता मैनालीले ३९ हजार १ सय ९५ र मन्त्री चौधरीले ३० हजार ५६ मत ल्याए। राष्ट्रिय स्वतन्त्र पार्टीका अध्यक्ष रवि लामिछानेले चितवन २ मा प्रधानमन्त्री तथा मन्त्रिपरिषद् कार्यालयका राज्यमन्त्री उमेश श्रेष्ठलाई फराकिलो मतान्तरले पराजित गरे। कांग्रेस नेता श्रेष्ठले ३४ हजार ३ सय १२ मतान्तरले चुनाव हारेका हुन्। त्यहाँ विजेता लामिछानेले ४९ हजार ३ सय र राज्यमन्त्री श्रेष्ठले १४ हजार ९ सय ८८ मत पाए। यो चुनावमा प्रधानमन्त्री शेरबहादुर देउवा डडेलधुराबाट २५ हजार ५ सय ३४ मत ल्याएर निर्वाचित भएका छन्। अर्थमन्त्री जनार्दन शर्मा रुकुम पश्चिम १ (३९ हजार ५ सय ४९), शिक्षामन्त्री देवेन्द्र पौडेल बागलुङ २ (२४ हजार ७ सय ९४), सहरी विकासमन्त्री मेटमणि चौधरी दाङ १ (२६५७६) र श्रममन्त्री शेरबहादुर कुँवर अछाम (१९ हजार ५ सय ३४)बाट निर्वाचित भएका छन्। सञ्चार तथा सूचना प्रविधिमन्त्री ज्ञानेन्द्रबहादुर कार्की उम्मेदवार रहेको सुनसरी ४ र परराष्ट्रमन्त्री डानारायण खड्का उम्मेदवार रहेको उदयपुर १ को मतपरिणाम यो समाचार तयार पार्दासम्म आइसकेको छैन।"
बारामा जोगाउन सकेनन् विरासत,"सिमरा : बाराको चार निर्वाचन क्षेत्रमध्ये दुई सिटमा एमाले जित्दा एकीकृत समाजवादी र जनता समाजवादी पार्टी नेपालले एकएक सिट जितेका छन्। प्रदेशसभातर्फको नजितामा पनि एमाले अगाडि देखिएको छ। आठ प्रदेशसभामध्ये चार सिटमा एमाले, दुई सिटमा जसपा, एक सिटमा लोसपा र एक सिट स्वतन्त्र उम्मेदवारले जितेका छन्। २०७४ सालको निर्वाचनमा प्रदेशसभातर्फ दुई सिट मात्रै जितेको एमालेले यसपटक १२ सिटमध्ये ६ सिट हात पारेको छ। एमालेले उत्साहजनक नतिजा ल्याउँदै गर्दा अघिल्लोपटक बाराबाट प्रतिनिधिसभा सदस्यमा निर्वाचित सांसदले आफ्नो विरासत जोगाउन भने सकेनन्। प्रतिनिधिसभातर्फ बाराको चारवटै निर्वाचन क्षेत्रमा २०७४ सालमा निर्वाचित सबै सांसद यसपटक पनि उम्मेदवार थिए। बारा १ मा कांग्रेसबाट उमाकान्त चौधरी, बारा २ मा जसपाबाट रामसहाय यादव, बारा ३ मा जसपाबाट रामबाबुकुमार यादव र बारा ४ मा नेकपा एमालेबाट एकवाल मियाँ दोहोरिएर उम्मेदवार बनेका थिए। जसमध्ये बारा २ का उम्मेदवार यादवमात्रै निर्वाचित भए। दोहोरिएर आएका अन्य तीन उम्मेदवार आफ्नो विरासत जोगाउन असफल देखिए। बारा १ मा नेपाल सरकारका खानेपानी मन्त्री एवं कांग्रेसका सहमहामन्त्री चौधरी फराकिलो मतान्तरले पराजित भए। अघिल्लो पटकको निर्वाचनमा विजय प्राप्त गर्दा प्रतिस्पर्धी रहेका अच्युत मैनालीसँग यसपटक उनले हार व्यहोरे। बारा क्षेत्र नं ३ मा तत्कालीन संघीय समाजवादी फोरम (हाल जसपा) बाट निर्वाचित भएका यादव यसपटक पराजित भए। एमालेका उम्मेदवार अध्यानन्द पाण्डेलाई पराजित गरेका यादव यसपटक एमाले पोलिटब्युरो सदस्य एवं मधेस प्रदेश सहइन्चार्ज साहसँग यादव २ हजार ९८२ मतले पराजित भए। २०७४ सालको निर्वाचनमा माओवादी केन्द्रबाट बारा ३(१) को प्रदेशसभा सदस्यमा निर्वाचित भएकी साह नेकपा विभाजनपछि एमालेमै बसेकी थिइन्। साहले एमाले रोजेपछि माओवादी केन्द्रले उनलाई प्रदेशसभा सदस्यबाट हटाएको थियो। प्रदेशसभा सदस्य पद त्यागेर एमालेसँगको यात्रा अघि बढाएकी साह यसबीचमा मन्त्रीसमेत बनेकी थिइन्। बारा क्षेत्र नं ४ मा तत्कालीन राष्ट्रिय जनता पार्टी नेपाल (हाल लोसपा) बाट निर्वाचित भएका एकवाल मियाँ यसपटक एमालेबाट उम्मेदवार थिए। उम्मेदवारी मनोनयन गर्ने अघिल्लो दिन लोसपा त्यागेर एमाले प्रवेश गरेका मियाँले प्रतिनिधिसभा सदस्यको टिकट पाएका थिए। २०७४ सालको निर्वाचनमा एमालेका उम्मेदवार देवनारायण चौधरीलाई पराजित गर्दै सांसद बनेका मियाँ यसपटक भने फराकिलो मतले पराजित भए। उनलाई एकीकृत समाजवादीका कृष्णकुमार (किसान) श्रेष्ठले पराजित गरे। फराकिलो मतान्तरले पराजित भएका मियाँले पनि यस क्षेत्रमा आफ्नो विरासत जोगाउन असफल देखिए।"
मुख्यमन्त्रीमा मेरो दाबी स्वाभाविक,"हेटौंडा : नेपाली कांग्रेस बागमती प्रदेशका सभापति इन्द्रबहादुर बानियाँले अब बन्ने सरकारको मुख्यमन्त्रीका लागि आफ्नो दाबी स्वाभाविक भएको बताएका छन्। बानियाँले यसअघि संसदीय दलको नेता र अहिले प्रदेश सभापति भएको नाताले पनि मुख्यमन्त्रीका लागि आफ्नो दाबी स्वभाविक रहेको बताए। मुख्यमन्त्री राजनीतिक सहमतिबाट टुंगिने विषय हो। गठबन्धन र सिंगो बागमती प्रदेशका जनताले मलाई नै खोजिरहेको महसुस गरेको छु। कांग्रेसभित्रै पनि मलाई नै अघि बढाउन तयार हुनुहुन्छ। त्यसकारण अब बन्ने सरकारको मुख्यमन्त्री पदमा मेरो दाबी स्वाभाविक छ, उनले भने। लोकतान्त्रिक वामगठबन्धनको अगुवा दलसमेत रहेको कांग्रेस यो निर्वाचनबाट बागमती प्रदेशसभामा सबैभन्दा ठूलो दल बन्ने उनले दाबी गरे। प्रदेशसभामा ठूलो दल र गठबन्धनमा नेतृत्व गरेको कारण कांग्रेसको नेतृत्वमा सरकार बनाउने गरी राजनीतिक सहमति गर्छौं, उनले भने। उनले आफ्नो नेतृत्वमा गठबन्धनको सरकार बन्ने र बागमती प्रदेशका १३ वटै जिल्लामा १० हजार घर बनाई गरिब निमुखा जनतालाई हस्तान्तरण गरिने बताए। बानियाँले शिक्षा, स्वास्थ्य, रोजगार, पूर्वाधार विकास, ग्रामीण विद्युतीकरण, कृषि तथा पशुपालनलाई प्राथमिकता दिइने बताए। सबै जाति, भाषा, धर्म, सम्प्रदायको हितमा प्रदेश सरकारका गतिविधि अगाडि बढाइने उनको योजना छ। प्रदेशमा औद्योगिक क्षेत्रको विकास एवं विस्तार, साना तथा घरेलु उद्योगको प्रवद्र्धन, पर्यटकीय क्षेत्रमा टेवा पुग्ने गरी सरकारले काम गर्ने बानियाँले बताए। दुःखलाई सुखमा बदल्न पहल गर्छौँ। गरिबमुखी, सेवामुखी, न्यायमुखी र आयमुखी नीति लिनेछौँ। व्यवस्था धेरै पटक बदलियौँ। अब जनताको अवस्था बदल्नेछौँ, बानियाँले भने। बानियाँ मकवानपुर क्षेत्र नम्बर २(ख) बाट दोस्रोपटक निर्वाचित भएका हुन्। उनले एमालेका लालबहादुर थापालाई १ हजार ७८२ मतान्तरले पराजित गरेका हुन्। बानियाँसँगै मुख्यमन्त्रीका लागि माओवादी केन्द्रका शालिकराम जम्मकट्टेल र एकीकृत समाजवादीका कृष्णप्रसाद शर्मा खनाल पनि आकांक्षी हुन्। अहिलेकै गठबन्धन कायम रहेको अवस्थामा बागमती प्रदेशको नेतृत्व कुन दलको भागमा पर्छ। त्यसले अब बन्ने सरकारको विषय निर्धारण गर्नेछ।"
"रामेछापमा संघमा कांग्रेसका कान्छाराम विजयी, प्रदेशमा माओवादीका युवराज र तारा नारायण",काठमाडौं : रामेछापमा सत्ता गठबन्धनका तीनैजना विजयी भएका छन्। एमालेका उम्मेदवारलाई पराजित गर्दै प्रतिनिधि सभामा कांग्रेस र प्रदेश सभातर्फका दुवै निर्वाचन क्षेत्रमा माओवादी केन्द्र विजयी भएका हुन्। प्रतिनिधि सभा सदस्यमा एमालेका उम्मेदवार कैलाश ढुंगेललाई पराजित गर्दै कांग्रेसका जिल्ला सभापति पूर्णबहादुर तामाङ (कान्छाराम) विजयी भएका हुन् । तामाङले ४७ हजार ९८ मत ल्याउँदा उनका निकटतम् प्रतिद्वन्द्वी ढुंगेलले ३० हजार ७२९ मत ल्याए। तामाङ १६ हजार ३६९ मतान्तरले विजयी भएका हुन्। यसैगरी रामेछापको प्रदेश सभा निर्वाचन क्षेत्र नम्बर २ मा एमालेका उम्मेदवारलाई पराजित गर्दै सत्ता गठबन्धनका युवराज चौलागाई विजयी भएका हुन्। नेपाल कम्युनिष्ट पार्टी (माओवादी केन्द्र)का चौलागाईंले २१ हजार ७४६ मत ल्याउँदा एमालेका उम्मेदवार मिलनकुमार घिसिङले १७ हजार ८६७मत पाए। राप्रपाका भरत सिं वाइबाले २ हजार ५१ मत ल्याएर तेस्रो भएका छन्। रामेछापको प्रदेश सभा निर्वाचन क्षेत्र नम्बर १ बाट नेकपा माओवादी केन्द्रका तारा नारायण श्रेष्ठ विजयी भएका छन् । नेकपा (एमाले) का उम्मेदवार शान्ति प्रसाद पौडेललाई १ हजार ९९१ मतले पराजित गर्दै सत्ता गठबन्धनका श्रेष्ठ विजयी भएका हुन्। श्रेष्ठ १७ हजार १४८ मत ल्याएका छन् । उनका प्रतिद्वन्द्वी पौडेलले १५ हजार १५७ मत ल्याए। श्रेष्ठ २०६४ सालको संविधानसभा सदस्यमा निर्वाचित भएका थिए। हाल उनी माओवादी केन्द्र रामेछापको जिल्ला सचिव रहेका छन्।
नुवाकोटमा गठबन्धनको क्लिनस्विप,"नुवाकोट : नुवाकोटमा सत्ताा गठबन्धनले क्लिनस्विप गरेको छ। चार प्रदेशसभा तथा दुई प्रतिनिधिसभाको सबै सिटमा सत्ताारुढ गठबन्धनका उम्मेदवारहरू विजयी भएका हुन्। सदरमुकाम विदुर समेटिएको नुवाकोटको प्रतिनिधिसभा २ मा सत्ताारुढ गठबन्धनका उम्मेदवार कांग्रेसका अर्जुननरसिंह केसी विजयी भएका छन्। केसीले २८ हजार १ सय ७ मत प्राप्त गर्दै विजयी भएका हुन। केसीका निकटतम प्रतिद्वन्दी राष्ट्रिय स्वतन्त्र पार्टीका सुमनबिक्रम पाण्डेले १६ हजार चारसय ७७ मत पाएका छन्। २०७४ को निर्वाचनमा केसीलाई १० हजार ५ य ५७ मतले पराजित गरेको नेकपा एमालेका उम्मेदवार नारायणप्रसाद खतिवडाले यस निर्वाचनमा केसीभन्दा झण्डै आधा कम १५ हजार ५ सय ६१ मत पाएका छन्। राप्रपाका झनकबहादुर प्याकुरेलले १ हजार ५ सय ७१ मत पाएका छन्। केसीको राजनीतिक अवधिमा यो पाँचौ विजय हो। उनी २०३८ सालमा सूर्यबहादुर थापा सरकारको स्वास्थ्य राज्यमन्त्री भए। उनी २०३८, २०४८, २०५१, २०७० र २०७९ को निर्वाचनमा विजयी भए। केसीले २०४३, २०६४ र २०६४ को निर्वाचनमा पराजित भएका थिए। प्रतिनिधिसभा सदस्यमा विजय भएपछि केसीले संविधान, गणतन्त्र तथा देशको रक्षाका लागि आफ्नो अभियान जारी रहने बताए। उनले जनताको मागमा आधारित कार्य गर्नेसमेत प्रतिवद्धता दोहोयाए। नुवाकोट २ को प्रदेशसभा ख मासमेत सत्ताारुढ दलकै उम्मेदवार कांग्रेसका बहादुरसिंह तामाङ विजयी भएका छन्। उत्ता प्रदेशसभामा सत्ताारुढ दलका तर्फबाट कांग्रेसका उम्मेदवार लामाले १७ हजार २ सय ४९ मत ल्याएर विजयी भए। उनका निकटतम प्रतिद्वन्दी एमालेका विजयसिंह तामाङले ९ हजार १ सय २४ मत पाए। राप्रपाका रणप्रसाद न्यौपानेले २ हजार ६ सय ६५ मत पाए। नुवाकोट १ (क) मा समेत सत्ताारुढ गठबन्धनकै उम्मेदवार राधिका तामाङ दोस्रोपटक विजयी भएकी छन्। उत्ता प्रदेशमा माओवादी केन्द्रकी तामाङ १६ हजार १ सय ६९ मतका साथ विजय प्राप्त गरेकी हुन्। उनका निकटतम प्रतिद्वन्दी एमालेका सुशीलकुमार खड्काले ११ हजार ३ सय ५७ मत पाएका छन्। राप्रपाका रामु पण्डितले १ हजार ५ सय ९ मत पाएका छन्। नुवाकोटको दुवै वटै क्षेत्रमा प्रत्यक्षतर्फको सवै परिणाम आइसकेको मुख्य निर्वाचन अधिकृतको कार्यालय नुवाकोटले जनाएको छ। प्रदेश र प्रतिनिधिसभाको समानुपातिकतर्फको मतगणना कार्य भइरहेको छ।"
"झापाबाट १० नयाँ सांसद, ५ पुरानै","झापा : झापाका मतदाताले पुराना धेरै अनुहारलाई पाखा लागाउँदै नयाँलाई सांसदमा रोजेका छन्। यसपटक प्रत्यक्षतर्फ १५ सांसदको सिटमध्ये १० जना नयाँ अनुहार आएका छन्। जिल्लामा प्रतिनिधिसभातर्फ दुई जना र प्रदेशसभातर्फ ८ जना नयाँ अनुहारका सांसद बनेका हुन्। त्यसमध्ये पाँच जना एमालेका, तीन जना कांग्रेस र राप्रपाका दुई छन्। झापा १ बाट निर्वाचित तीनै जना नयाँ अनुहारका युवा हुन्। कांग्रेस महामन्त्री विश्वप्रकाश शर्मा पहिलो पटक संसद् भवन छिर्ने भएका छन्। दुई पटक पराजय भोगिसकेका शर्मा तेस्रो पटकमा संसद्को ढोका खुलाउन सफल भएका हुन्। उनले निकटतम प्रतिद्वन्द्वी एमालेका स्थायी कमिटी सदस्य अग्निप्रसाद खरेललाई १४ हजार २ सय ७५ मतान्तरले पराजित गरेका हुन्। शर्माले ३९ हजार ६२४ मत पाउँदा खरेलले २५ हजार ३ सय ४९ मत प्राप्त गरेका छन्। झापा १ (क) मा कांग्रेस नेता गोपाल तामाङ प्रदेश सांसद निर्वाचित भएका छन्। तामाङले एमाले नेता रविन कोइरालालाई ४ हजार ३८८ मतान्तरले पराजित गर्दै सांसद बनेका हुन्। यस पल्ट जिल्लामै पहिलो महिला सांसद राप्रपाकी सबिना बजगाईँ बनेकी छिन्। बजगाईँले माओवादी केन्द्रका श्यामवीर लिम्बुलाई एक हजार ३ सय ८७ मतान्तरले पराजित गर्दै प्रदेश सांसद बनेकी छिन्। बजगाईँले १३ हजार ६ सय १२ मत ल्याएकीमा लिम्बुले १२ हजार २ सय २५ मत प्राप्त गरेका छन्। झापा २ मा एमालेका १ नम्बर प्रदेश इन्चार्ज देवराज घिमिरे पहिलो पटक निर्वाचित भएका छन्। घिमिरेले निकटतम प्रतिद्वन्द्वी स्वतन्त्र उम्मेदवार भद्रप्रसाद नेपाल र माओवादीका हरि राणालाई पाखा लगाउँदै सांसद बनेका हुन्। घिमिरेले २८ हजार ७ सय १६ मत प्राप्त गरेका छन्। नेपालले २६ हजार ५५५ र राणाले १३ हजार ९३० मत ल्याएका छन्। झापा २ (ख) मा एमाले युवा नेता तिलचन पाठक (चिन्तन) प्रदेश सांसदमा निर्वाचित भएका छन्। पाठकले कांग्रेसका खगेन्द्र मैनालीलाई ३ हजार ८ सय ४१ मतान्तरले पराजित गर्दै सांसद बनेका हुन्। झापा ३ मा दुई पुराना अनुहारलाई पाखा लगाउँदै दुवै नयाँ अनुहार प्रदेश सांसदमा निर्वाचित भएका छन्। झापा ३ (क) कांग्रेसका भूमिप्रसाद राजवंशीले निवर्तमान प्रदेश सांसद एमालेका वसन्त बानियाँलाई एक हजार ६९ मतान्तरले पराजित गरेका छन्। ३ (ख) मा एमाले युवा नेता छविलाल चुँडालले निवर्तमान सांसद माओवादी केन्द्रका पूर्णसिंह राजवंशीलाई ६ हजार ४२ भारी मतान्तरले पराजित गर्दै सांसद बनेका छन्। झापा ४ (क) मा एमालेका राधाकृष्ण खनालले माओवादीका झलकबहादुर मगरलाई पराजित गर्दै प्रदेश सांसदमा निर्वाचित भएका छन्। खनालले प्रदेश १ का पूर्व कृषिमन्त्री रहेका मगरलाई एक हजार ५ सय ७८ मतान्तरले पराजित गरेका हुन्। खनालले १३ हजार ९ सय ५१ मत ल्याएकोमा मगरले १२ हजार ३७३ मत प्राप्त गरेका छन्। ४ (ख) राप्रपाका केन्द्रीय प्रवक्ता भक्तिप्रसाद सिटौला प्रदेश सांसदमा निर्वाचित भएका छन्। सिटौलाले कांग्रेसका एकराज उप्रेतीलाई ३ हजार ९ सय ७४ मतले पराजित गरेका हुन्। सिटौलाले १९ हजार ४५ मत ल्याएकोमा उप्रेतीले १५ हजार ७१ मत प्राप्त गरेका छन्। त्यस्तै झापा ५ (ख) एमालेका होमबहादुर थापाले प्रदेश सांसदमा निर्वाचित भएका छन्। थापाले माओवादीका रेवतराज पुरीलाई ६ हजार ८ सय १४ मतान्तरले पराजित गरेका हुन्। थापाले २४ हजार १ सय २९ मत ल्याउँदा पुरीले १७ हजार ३१५ मत प्राप्त गरेका छन्। यता पुराना अनुहारतर्फ झापा ३ बाट राप्रपा अध्यक्ष राजेन्द्रप्रसाद लिङदेन सङ्घीय सांसदमा दोस्रो पटक, झापा २ (क) बाट एकराज कार्की प्रदेश सांसदमा दोस्रो पटक, झापा ४ बाट लालबहादुर साँवा संघीय सांसदमा दोस्रो पटक, झापा ५ बाट एमाले अध्यक्ष केपी शर्मा ओली छैटौं पटक र झापा ५ (क) बाट एमालेका हिक्मतकुमार कार्की प्रदेश सांसदमा दोस्रो पटक निर्वाचित भएका छन्।"
समानुपातिकतर्फ करिब २४ लाख मत गणना हुन बाँकी,"काठमाडौं : यही मङ्सिर ४ गते सम्पन्न प्रतिनिधिसभा तथा प्रदेशसभा सदस्य निर्वाचनअन्तर्गत समानुपातिक प्रणालीतर्फ हालसम्म करिब ८० प्रतिशत मतगणना सम्पन्न भएको छ। सम्पन्न भएको मतगणनाको विवरण निर्वाचन आयोगको सूचना प्रणाली र समानुपातिक प्रणालीको मुख्य निर्वाचन अधिकृतको कार्यालयमा अभिलेख हुने क्रम जारी रहेको निर्वाचन आयोगका प्रवक्ता शालिग्राम शर्मा पौडेलले बताए। निर्वाचनका लागि कूल मतदाता एक करोड ७९ लाख आठ हजार आठ सय ५० रहेकामा प्रारम्भिक विवरणमा ६१ प्रतिशत (एक करोड ९ लाख तीन हजार २७) मत खसेको अनुमान गरिएकामा सोको ८० प्रतिशत मतगणना हुँदा अब करिब २४ लाख मत उक्त प्रणालीतर्फ गणना हुन बाँकी रहेको छ। प्रतिनिधिसभाको प्रत्यक्षतर्फ एक सय ६५ स्थानमध्ये हालसम्म एक सय ४४ क्षेत्रको मतपरिणाम आयोगको प्रणालीमा प्रविष्ट भइसकेको छ। हाल गणना भइरहेको छ। निर्वाचन क्षेत्रको सोमबारसम्ममा सम्पन्न हुने आकलन गरिएको छ। बाजुराको बुढीनन्दा नगरपालिका५ स्थित नन्देश्वरी मावि, पिपलचौर मतदान केन्द्रमा यही मङ्सिर १० गते पुनःमतदान सम्पन्न भएकाले गणना हुन बाँकी छ। दोलखा र स्याङ्जा सत्तापक्ष र प्रतिपक्षबीच विवादका कारण मतपेटिका सङ्कलन भइसके पनि विवाद भएका मतदानस्थलमा पुनः मतदान गराउने या मतगणना शुरू गर्ने भन्ने विषयमा आयोगको निर्णयको प्रतीक्षा गरिएको छ।"
संसदमा जो यसपटक देखिने छैनन्,"काठमाडौं : अघिल्लो प्रतिनिधिसभामा रहेका ६० भन्दा बढी निवर्तमान सांसद प्रतिनिधिसभा सदस्य निर्वाचनमा पराजित भएका छन्। संसदमा पूर्व प्रधानमन्त्री झलनाथ खनालसहित यसअघिको संसदमा रहेका ६० सांसदहरू अनुहार देखिने छैन। जनता समाजवादी पार्टी नेपालका अध्यक्ष उपेन्द्र यादव, लोकतान्त्रिक समाजवादी पार्टीका वरिष्ठ नेता राजेन्द्र महतो, नेकपा एमालेका वरिष्ठ उपाध्यक्ष ईश्वर पोखरेल, उपाध्यक्ष सुरेन्द्र पाण्डे, महासचिव शङ्कर पोखरेल र उपमहासचिव प्रदीपकुमार ज्ञवाली निर्वाचनमा पराजित भए। नेकपा (माओवादी केन्द्र) का महासचिव देवप्रसाद गुरुङ, उपमहासचिवद्वय गिरिराजमणि पोखरेल र पम्फा भुसाललाई प्रतिनिधिसभाको यस निर्वाचन अफापसिद्ध रह्यो। नेपाली कांग्रेसका सहमहामन्त्री उमाकान्त चौधरी, लोकतान्त्रिक समाजवादी पार्टी (लोसपा) का कार्यकारिणी समिति सदस्य अनिलकुमार झा तथा गृहमन्त्री बालकृष्ण खाण, संस्कृति, पर्यटन तथा नागरिक उड्डयनमन्त्री र युवा तथा खेलकुदमन्त्री महेश्वरजङ्ग गहतराज, विनाविभागीय राज्यमन्त्री उमेश श्रेष्ठ पनि निर्वाचनमा पराजित भए। पूर्वसभामुख ओनसरी घर्ती, पूर्वउपसभामुख पुष्पा भुसाल गौतम तथा राष्ट्रिय जनमोर्चाका उपाध्यक्ष दुर्गा पौडेलका लागि पनि यसपटकको निर्वाचन फलदायी हुन सकेन। अघिल्लो प्रतिनिधिसभा सदस्य अञ्जना विशङ्खे, अभिषेकप्रताप शाह, कृष्णकुमार राई, कृष्णभक्त पोखरेल, गणेश ठगुन्ना, गौरीशङ्कर चौधरी, गङ्गा चौधरी (सत्गौवा), घनश्याम भुसाल, चक्रपाणी खनाल, चित्रलेखा यादव, झपटबहादुर रावललाई निर्वाचन परिणामले निरासा तुल्यायो। निवर्तमान सांसद देवेन्द्रराज कँडेल नवराज सिलवाल, निरुदेवी पाल, प्रमोद साह, बृजेशकुमार गुप्ता, भरतकुमार शाह, भानुभक्त ढकाल, भीमसेनदास प्रधान, भूमिप्रसाद त्रिपाठी र महेश्वर बस्नेतका लागि निर्वाचन फलामको च्यूरा बन्यो। अघिल्लो प्रतिनिधिसभामा रहेका मातृकाप्रसाद यादव, मोहम्मद इस्तियाक राई, यज्ञराज सुनुवार, रघुवीर महासेठ, राजेन्द्रप्रसाद गौतम, राजेन्द्रप्रसाद श्रेष्ठ, रामकुमारी झाँक्री, रामवीर मानन्धरलाई पनि निर्वाचन कष्टप्रद रह्यो। जनता प्रगतिशील पार्टी नेपालका हृदयेश त्रिपाठीलाई पनि यस निर्वाचनले सदन प्रवेशमा धक्का लगायो। पूर्वमन्त्री लक्ष्मणलाल कर्ण, लालबाबु पण्डित, सुजाता कोइराला, लेखराज भट्ट, झलनाथ खनाल, बीना मगर, विरोध खतिवडा, सोमप्रसाद पाण्डेय, शेरबहादुर तामाङ तथा पूर्वसांसदहरू विजय सुब्बा, विशाल भट्टराई सूर्यप्रसाद पाठक र कोमल वलीका लागि पनि यो निर्वाचन बाधक रहन पुग्यो। यही मङ्सिर ४ गते सम्पन्न प्रतिनिधिसभा र प्रदेशसभा सदस्य निर्वाचनको मतगणना जारी छ। प्रतिनिधिसभातर्फ हालसम्म एक सय ५६ निर्वाचन क्षेत्रको मतपरिणाम सार्वजनिक भएको छ। निर्वाचन आयोगका अनुसार हालसम्म कांग्रेसले ५३ स्थानमा जित निकाल्दै आफ्नो अग्रता कायमै राखेको छ। एमाले ४१, माओवादी केन्द्र १७, एकीकृत समाजवादी १०, राष्ट्रिय स्वतन्त्र पार्टी सात, जसपा छ, स्वतन्त्र पाँच, लोसपा पाँच र नागरिक उन्मुक्ति पार्टी तीन स्थानमा विजयी भएको छ।"
'एमाले नेतृत्वमा सरकार बनाउने पहल थाल्नुपर्छ' (भिडियो वार्ता),काठमाडौं: मतपरिणाम अन्तिम चरणमा पुगेसँगै सरकारको समीकरणबारे दलहरूबीच छलफल हुन थालेको छ । दलहरूले सत्ता समीकरणको विषयलाई लिएर औपचारिक र अनौपचारिक पहल पनि थालेका छन् । सिट संख्यामा दोस्रो हुने देखिएको एमालेले कांग्रेस बाहेकका शक्ति मिलाउने तयारी थालेको छ भने कांग्रेस वर्तमान गठबन्धनलाई नै अघि बढाउने तयारीसहित लागेको छ। एमाले उपाध्यक्ष युवराज ज्ञवाली फेरि पनि सरकारको नेतृत्व कांग्रेसलाई सुम्पिनु देशलाई घात हुने तर्क गर्छन् । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै ज्ञवालीले मतपरिणामले कसैको पनि बहमुत नभएकाले अस्थिरता र विदेशी चलखेललाई अबको पाँच वर्ष संस्थागत गर्ने खतरा रहेको बताए । ज्ञवालीसँगको कुराकानी हेर्नुहोस् ।
सुनसरी ४ मा पुनः मतगणना गर्न सञ्चारमन्त्री ज्ञानेन्द्रबहादुर कार्कीको माग,काठमाडौं : सुनसरी क्षेत्र नम्बर ४ मा नेपाली कांग्रेसका उम्मेदवार तथा सञ्चारमन्त्री ज्ञानेन्द्रबहादुर कार्कीले पुनः मतगणनाको माग गरेका छन्। शनिबार दिउँसोदेखि रोकिएको मतगणना आइतबार सर्वदलीय बैठक आयोजना गरेर सुरु गर्ने भनिए पनि सर्वदलीय बैठकमा कुनै सहमति जुट्न नसकेपछि पुनः मत गणनाको माग गर्दै कार्कीले आज निर्वाचन आयोगमा निवेदन दिएका हुन्। सुनसरी४ मा मतगणनाका क्रममा गणनामा बसेका निर्वाचन आयोगकका कर्मचारीले नेकपा (एमाले) उम्मेदवार जगदीशप्रसाद कुसियैतको मतमा छ सय छ मत बढी थपिएपछि विवाद भएको थियो। निर्वाचन अधिकृतले आयोगमा पठाएको छ सय छ मत सार्वजनिक गर्दा एक हजार दुई सय १२ मत भएपछि कांग्रेसले आपत्ति जनाएको थियो। यसरी थप देखिएको ६०६ मतमा आफूले गल्ती गरेको भन्दै आयोगले त्यो मत हटाउने र गणना सुरु गर्ने प्रस्ताव गरेको थियो। कांग्रेसका कार्कीले त्यो प्रस्ताव अस्वीकार गर्दै सुरुदेखि नै मतगणना गर्नुपर्ने माग गरेका हुन्। मतगणना रोकिँदासम्म कार्कीले २३ हजार चार सय ३९ र एमालेका कुसियैतले २३ हजार तीन सय ४१ मत पाएका छन्।
जनताको ऋणी भएँ : पर्शुराम बस्नेत,"विराटनगर : नेकपा (एमाले)का युवा नेता पर्शुराम बस्नेत (कृष्ण)ले आफू जनताको ऋणि भएको बताएका छन्। चुनावमा मत दिएर जनताले मलाई सधैँको ऋणि बनाउनुभएको छ। अब अबिराम हिसाबले तपाईंहरुकै सेवामा खटिने प्रतिबद्धता जनाउँछु, उनले भने, निर्वाचनमा प्राप्त भएको मतले निराश बनाएको छैन। मलाई थप उत्साह प्रदान गरेको छ। नेकपा (एमाले) निर्वाचन परिचालन कमिटी मोरङ ६ खले आइतबार विराटनगरमा आयोजना गरेको धन्यवाद ज्ञापन तथा पत्रकार भेटघाट कार्यक्रमलाई सम्बोधन गर्दै बस्नेतले निर्वाचनको मैदानमा आफू उपविजेता भए पनि मतदाताले विश्वास गरेर मत दिनु चानचुने विषय नभएको बताए। मंसिर ४ गते सम्पन्न निर्वाचनमा बस्नेत मोरङको निर्वाचन क्षेत्र नम्बर ६ खबाट प्रदेशसभा सदस्यका उम्मेदवार थिए। प्रदेशसभाका प्रत्यासी उनी सत्तारुढ गठबन्धनका उम्मेदवार नेपाली कांग्रेसका केदार कार्कीसँग पराजित भएका हुन्। प्रदेश १ का आन्तरिक मामिला तथा कानुनमन्त्रीसमेत रहेका कार्कीले १० हजार ४५० मत ल्याएका थिए। एमालेका बस्नेतले ९ हजार २७३ मतमात्रै ल्याए। निर्वाचन एउटा प्रतिस्पर्धात्मक प्रक्रिया हो। त्यसमा हारजितलाई स्वभाविक लिनुपर्छ, उनले भने, तर जनताले मप्रति देखाएको अपार मायाले मलाई धेरै नै उत्साहित बनाएको छ। चुनाव हारे पनि जनताकै बीचमा रहेर काम गर्छु।"
"अब कसको सरकार, प्रधानमन्त्री को ?","काठमाडौं : प्रतिनिधिसभा निर्वाचनको केही सिटको परिणाम आउन बाँकी छ। पछिल्लो मत परिणामअनुसार १५५ निर्वाचन क्षेत्रको नतिजा सार्वजनिक भएको छ भने १० क्षेत्रको परिणाम आउन बाँकी छ। प्रारम्भिक नतिजाअुनसार ५३ निर्वाचन क्षेत्रमा कांग्रेस विजयी भएको छ। सुनसरी४, धनुषा ४ र उदयपुर१ मा कांग्रेसले अग्रता लिइरहेको छ। त्यस्तै नेकपा एमालेले ४१ निर्वाचन क्षेत्रमा विजयी हुँदै दोस्रो स्थानमा छ। सुनसरी३ मा एमालेले अग्रता लिइरहेको छ। दोलखा, बाजुरा र स्याङ्जाको मतगणना हुन बाँकी छ। मतपरिणाम आउने क्रम जारी रहँदा सरकार गठन प्रक्रिया र अब बन्ने सरकारको नेतृत्व कसले गर्छ भन्ने चर्चा राजनीतिक वृत्तमा व्याप्त छ। अवको प्रधानमन्त्री को? शेरबहादुर देउवा, पुष्पकमल दाहाल कि केपी शर्मा ओली? आम जनता यही प्रश्नमा रुमलिरहेका छन्। यसको एकीन उत्तर अहिले कुनै राजनीतिक दलसँग छैन। सरसर्ती हेर्दा गठबन्धन दलहरुबाट नेपाली कांग्रेसले सरकारको नेतृत्व गर्ने र शेरबहादुर देउवा नै प्रधानमन्त्री बन्ने देखिन्छ। तर सरकार गठनका अन्य विकल्पका बारेमा आन्तरिक चलखेल सुरु भइसकेको छ। वर्तमान सत्ता गठन्धनले दाहाललाई अहिले नै प्रधानमन्त्री बनाउने सम्भावना न्यून छ। तर सत्ता गठबन्धनमाथि भूराजनीतिको छायाँ पर्यो भने सुरुमै दाहाल प्रधानमन्त्री बन्ने सम्भावना रहन्छ नै। सरकार गठन र भावी प्रधानमन्त्रीको विषयलाई लिएर राजनीतिक दलका शीर्ष नेताले औपचारिकअनौपचारिक वार्ता र भेटघाटलाई तीव्र पारेका छन्। झापामा रहेका केपी शर्मा ओली पनि काठमाडौं आइपुगेका छन्। सत्ता फेरबदल गर्न सकिन्छ कि भनेर ओली आन्तरिक कसरतमा जुटेका छन्। तर गठबन्धनका नेताहरूले नेपाली कांग्रेसले नै सरकारको नेतृत्व गर्ने रट लगाइरहेका छन्। सरकारका गृहमन्त्री बालकृष्ण खाणले आइतबार त्यही कुराको संकेत दिन्छ। नेकपा माओवादी केन्द्रका अध्यक्ष दाहाल र प्रधानमन्त्री देउवाबीच शनिबार भएको द्विपक्षीय सम्वादमा समेत वर्तमान सत्ता गठबन्धनकै सरकार बनाउने विषयमा लगभग सहमति जुटेको उनीहरू निकट नेताहरूले दाबी गरेका छन्। सिट संख्या पुगे वर्तमान सत्ता गठबन्धनलाई निरन्तरता दिन शीर्ष नेताहरूलाई सहज देखिन्छ। दुई चार सिट नपुगे साना दललाई तानतुन गर्ने पक्षमा छन् देउवा र प्रचण्ड। त्यसको मेसो मिलाउन प्रचण्डले जेल जीवन विताइरहेका नागरिक उन्मुक्ति पार्टीका संरक्षकसमेत रहेका रेशम चौधरीलाई डिल्लीबजार कारागारमा पुगेर सरकार गठनमा सघाउन प्रस्ताव गरे। चौधरीले पार्टीमा छलफल गरेरमात्र प्रतिक्रिया दिने प्रचण्डलाई जवाफ दिएको स्रोतले बताएको छ। नेकपा माओवादी केन्द्र तेस्रो सानो दलमा खुम्चिएको छ। सो पार्टीका अध्यक्ष दाहाल सुरुमै सत्ता गठबन्धनका तर्फबाट प्रधानमन्त्री बन्न सकिन्छ कि भन्ने पक्षमा छैनन्। किनकि दाहाललाई अंकगणितले समेत पछि पारेको छ। तर आफू प्रधानमन्त्री बन्ने सन्दर्भमा दाहालले ट्रयाक टु छलफललाई खुला राखेका छन्। दाहाललाई प्रधानमन्त्री बनाउन या त एमाले अध्यक्ष ओलीले प्रस्ताव गर्नुपर्यो या त वर्तमान सत्ता गठबन्धनले। वर्तमान सत्ता गठन्धनले दाहाललाई अहिले नै प्रधानमन्त्री बनाउने सम्भावना न्यून छ। तर सत्ता गठबन्धनमाथि भूराजनीतिको छायाँ पर्यो भने सुरुमै दाहाल प्रधानमन्त्री बन्ने सम्भावना रहन्छ नै। गणितीय हिसाबले सत्ता गठबन्धन दलहरु नै सरकार गठनका लागि बहुमततिर उन्मुख भइरहेका छन्। तर नेपालको राजनीतिमा विगतमा अंकगणितको मात्र हिसाब भएको देखिँदैन। भूराजनीतिक छायाँ र त्यसका प्रभावहरू पनि विगतमा अर्थपूर्ण देखिएका थिए। अर्को विषय रह्यो एमालेको भूमिका। एमाले पनि दाहाललाई सजिलै प्रधानमन्त्री बनाउने पक्षमा देखिँदैन। विगतका तिक्तता र अविश्वासले पनि ओलीदाहालको समीकरण बन्न सजिलो छैन। पाँच वर्ष सत्ता बाहिर बस्नुभन्दा दाहाललाई प्रधानमन्त्री बनाएर राष्ट्रपति, सभामुख, मुख्यमन्त्रीलगायतमा 'पावर सेयरिङ' गरेर कम्युनिस्टहरूबीच सहकार्य गर्नुपर्छ भन्ने एकथरी एमालेको बुझाइ छ। फेरि पनि माथि भनेजस्तै एमालेमाओवादी गठबन्धनमा भूराजनीतिक छाँया पर्यो भनेचाहिँ प्रचण्ड वा केपी ओलीमध्ये जोपनि प्रधानमन्त्री बन्नसक्ने सम्भावना रहन्छ नै। प्रत्यक्षतर्फ नेकपा एमाले ४२, माओवादी केन्द्र १७, नेकपा एकीकृत समाजवादी १०, राष्ट्रिय स्वतन्त्र पार्टी ७ स्थानमा विजयी भएको छ। जारी मतगणना भएका निर्वाचन क्षेत्रमा माओवादी र समाजवादीले अग्रता लिएको छैन। प्रत्यक्षतर्फ जनता समाजवादी पार्टी ६ सिटमा निर्वाचित भएको छ। जसपा सुनसरी१ मा अगाडि छ। त्यस्तै राप्रपाले ६, लोकतान्त्रिक समाजवादी पार्टीले ४ सिट, नागरिक उन्मुक्ती पार्टीले ३ सिट जितेको छ भने स्वतन्त्रतर्फ ५, जनमत पार्टीले १ स्थान जितेको छ। नेपाल मजदुर किसान पार्टी र राष्ट्रिय जनमोर्चाले ११ स्थान जितेका छन्। यी क्षेत्रहरूको अन्तिम परीणाम घोषणा भइसकेको छ। त्यस्तै समानुपातिकतर्फको हिसाब अझै बाँकी नै छ। समानुपातिकतर्फ खसेको कूल १ करोड ९ लाख मतमध्ये यो समाचार तयार पार्दासम्म ८८ लाख ६ हजार ५ सय ६९ गणना भएको छ। जसमा एमाले अग्रस्थानमा छ भने कांग्रेस दोस्रो र माओवादी केन्द्र तेस्रो स्थानमा छ। गठबन्धनको बहुमत हुनेमा ढुक्क कांग्रेस सभापति देउवा र माओवादी अध्यक्ष दाहालको मुख्य चासो पहिलो चरणमा प्रधानमन्त्री को बन्ने र राज्यशक्तिका कार्यकारी अंगहरुको बाँडफाँट कसरी गर्ने भन्नेमा केन्द्रित रहेको नेताहरूको दाबी छ। यता एमाले अध्यक्ष ओली पर्ख र हेर को अवस्थामा छन्। समानुपातिक र प्रत्यक्षतर्फको मत विश्लेषण गर्दा कांग्रेस, एमाले, माओवादी, राष्ट्रिय स्वतन्त्र पार्टी, राप्रपा र जसपा राष्ट्रिय दल बन्नेछन्। वर्तमान गठबन्धनमा नेपाली कांग्रेस, माओवादी केन्द्र, नेकपा एकीकृत समाजवादी र राष्ट्रिय जनमोर्चा रहेका छन्। लोकतान्त्रिक समाजवादी पार्टीले कांग्रेससँग तालमेल गरेको छ। सत्ता गठबन्धनमा रहेको नेकपा एकीकृत समाजवादीलाई थ्रेस होल्ड' कटाउन हम्मेहम्मे परिरहेको छ। 'थ्रेसहोल्ड' ल्याउन कम्तिमा २ लाख ९० हजार मत ल्याउनुपर्ने देखिन्छ। अब झण्डै २५ लाख मतगणना हुन बाँकी रहँदा समाजवादीको २ लाख ३६ हजार ७५४ पुगेको छ। अझै ५५ हजार बढी मत ल्याउन समाजवादीले कसरत गरिरहेको छ। स्याङ्जा, बाजुरा र दोलखाको मतगणनाको अन्तिम परिणाम आउन केही समय लाग्ने देखिन्छ। बहुमतसहितको सरकार बन्न १३८ मत चाहिन्छ। मत विश्लेषण गर्दा हालको सत्ता गठबन्धन बहुमतउन्मुख देखिन्छ। गठबन्धनको बहुमत हुनेमा ढुक्क कांग्रेस सभापति देउवा र माओवादी अध्यक्ष दाहालको मुख्य चासो पहिलो चरणमा प्रधानमन्त्री को बन्ने र राज्यशक्तिका कार्यकारी अंगहरुको बाँडफाँट कसरी गर्ने भन्नेमा केन्द्रित रहेको नेताहरूको दाबी छ। यता एमाले अध्यक्ष ओली पर्ख र हेर को अवस्थामा छन्। यस्तो छ सरकार बनाउने प्रावधान? नेपालको संविधानको धारा ७६ मा राष्ट्रपतिले प्रतिनिधिसभामा बहुमत प्राप्त संसदीय दलको नेतालाई प्रधानमन्त्रीमा नियुक्त गर्ने र निजको अध्यक्षतामा मन्त्रिपरिषद्को गठन हुने प्रावधान छ। प्रतिनिधिसभामा प्रत्यक्ष १६५ र समानुपातिक ११० सहित २७५ सिट रहेको छ। सरकार गठनका लागि कम्तिमा १३८ सिट चाहिन्छ। सोही धाराको उपधारा (२) मा कुनै पनि दलको स्पष्ट बहुमत नरहेका अवस्थामा प्रतिनिधिसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत प्राप्त गर्नसक्ने प्रतिनिधिसभाका सदस्यलाई राष्ट्रपतिले प्रधानमन्त्रीमा नियुक्त गर्ने व्यवस्था छ। उपधारा (३) मा प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुनसक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्य भएको दलको संसदीय दलको नेतालाई प्रधानमन्त्री नियुक्त गर्ने व्यवस्था छ। उपधारा (४) मा उपधारा (२) वा (३) बमोजिम नियुक्त प्रधानमन्त्रीले त्यसरी नियुक्त भएको मितिले ३० दिनभित्र प्रतिनिधिसभाबाट विश्वासको मत प्राप्त गर्नुपर्नेछ। उपधारा (५)मा उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधिसभामा विश्वासको मत प्राप्त गर्नसक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्ने व्यवस्था छ। उपधारा (६)मा उपधारा (५) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्नुपर्नेछ। त्यस्तै उपधारा (७)मा उपधारा (५) बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधिसभा विघटन गरी छ महिनाभित्र अर्को प्रतिनिधिसभाको निर्वाचन सम्पन्न हुनेगरी निर्वाचनको मिति तोक्नेछ। उपधारा (८)मा संविधानबमोजिम भएको प्रतिनिधिसभाको निर्वाचनको अन्तिम परिणाम घोषणा भएको वा प्रधानमन्त्रीको पद रिक्त भएको मितिले ३५ दिनभित्र प्रधानमन्त्री नियुक्तिसम्बन्धी प्रक्रिया सम्पन्न गर्नुपर्ने प्रावधान छ।"
नवनिर्वाचित महतोलाई ११० किलोको मालाले स्वागत,गौशाला (महोत्तरी) : प्रतिनिधिसभा सदस्यमा निर्वाचित नेकपा एमालेका लक्ष्मी महतोलाई गाउँवासीले ११० किलोको मालाले स्वागत गरेका छन्। आइतबार विजयी घोषित भएपछि हर्षबढाई कार्यक्रममा सहभागी भएका उनलाई स्थानीयले ११० किलोको माला लगाएर स्वागत गरे। इमली बजारस्थित हनुमान मन्दिरमा दर्शन गर्ने क्रममा महतोलाई निगौलवासीले सम्मान गरेका हुन्। बिहानैदेखि सुरु भएको विजयी जुलुश निगौलमा गई सम्पन्न भएको हो। सतारूढ ५ दलीय गठबन्धनका साझा उम्मेदवार गिरिराजमणि पोखरेललाई पराजित गरी महतो प्रतिनिधिसभा सदस्य पदमा निर्वाचित भएका हुन्। २०७४ सालको निर्वाचनमा तत्कालीन नेकपा एमाले माओवादी केन्द्र (बाम गठबन्धन)का उम्मेदवार पोखरेलसँग महतो पराजित भएका थिए। सो समयमा नेता पोखरेलले २३ हजार ७७६ मत ल्याएर निर्वाचित भएका थिए भने नेता महतोले १९ हजार ४९२ मत प्राप्त गरेका थिए।
तीन जिल्लाको मतगणनाबारे छिट्टै निर्णय हुने प्रवक्ता शर्माको भनाइ,"काठमाडौं : निर्वाचन आयोगले यही मङ्सिर ४ मा मतदान सम्पन्न भएका दोलखा, बाजुरा र स्याङ्जामा मतगणनाका विषयमा छिट्टै निर्णय लिने जानकारी दिएको छ। 'दोलखा, बाजुरा र स्याङ्जाको हकमा आयोगले छिट्टै निर्णय गर्छ, त्यसका लागि केही आवश्यक प्रक्रिया पूरा गर्नुपर्छ', आयोगका प्रवक्ता शालिग्राम शर्मा पौडेलले भने, 'यी क्षेत्रमा अध्ययनका लागि आयोगले टोली खटाएको छ, टोलीको प्रतिवेदनपछि आयोगले निर्णय गर्छ।' दोखला र स्याङ्जामा राजनीतिक दलबीचको विवादका कारण मतगणना सुरु हुन सकेको छैन भने बाजुराको बूढीनन्दा नगरपालिका५ मा शनिबार पुनःमतदान भए पनि राजनीतिक दलबीच विवाद कायमै रहँदा मतगणना सुरु हुन नसकेको हो। आयोगका अनुसार हालसम्म प्रतिनिधिसभा सदस्यका लागि १६५ क्षेत्रमध्ये १५७ क्षेत्रको नतिजा आइसकेको छ। यी तीन निर्वाचन क्षेत्रबाहेक पाँच क्षेत्रमा भने मतगणना जारी छ।"
सांसद बने पाल्पाका ठाकुर गैरे,"तानसेन: ठाकुरप्रसाद गैरे नेपालको राष्ट्रिय राजनीतिका चर्चा कमाएका पाल्पाली हुन । देशको राष्ट्रिय राजनीतिमा स्प्रष्ट बक्ता, विभिन्न आन्दोलनमा अग्रपङतीमा रही नेतृत्वदायी भुमिका निर्वाह गर्दै आएका गैरे अहिले पाल्पा क्षेत्र नं २ को प्रतिनिधि सभा सदस्यमा जनताबाट अनुमोदित भएका छन । ५४ वर्षको उमेरका उनी नयाँ जोश र उत्साहका साथ संसद प्रवेश गर्दै छन । गैरेले एक वर्ष अघिका आफ्नै सहकर्मी नेकपा एकीकृत समाजवादीका सोमप्रसाद पाण्डेलाई ३ हजार ९६६ मतले पराजित गर्दै संसदीय यात्रा सुरु गरेका हुन् ।"
नवनिर्वाचित रिजाललाई समर्थकले चाँदीको मुकुट लगाएर दिए बधाई,वीरगन्ज : पर्सामा चुनावमा विजयी भएकालाई समर्थकले खुशीयालीमा चाँदीको मुकुट पहिर्याएर बधाई र सम्मान गर्ने प्रचलन यसपालि पनि देखिएको छ। पर्सा क्षेत्र नम्बर ४ मा नेपाली कांग्रेसबाट निर्वाचित रमेश रिजाललाई आइतबार एक समर्थकले चाँदीको मुकुट लगाएर बधाई दिनुका साथै सम्मान गरेका छन्। निर्वाचित भएपछि मतदातालाई धन्यवाद ज्ञापन गर्न आइतबार साँझ धोबिनि गाउँपालिका३ हरिहरपुरमा पुगेका रिजाललाई धोबिनी गाउँपालिकाकी उपाध्यक्ष मन्जु देवीले चाँदीको मुकुट पहिर्याएर बधाई दिनुका साथै सम्मान गरेकी कांग्रेसका क्षेत्रीय सचिव बिलष्टर अहमदले बताए। गाउँपालिका उपाध्यक्ष मन्जु देवी कांग्रेस नेतृ पनि हुन्। यसअघि पर्सामै गत स्थानीय तहको निर्वाचनमा वीरगन्ज महानगरपालिकाको मेयरमा निर्वाचित राजेशमान सिंहलाई पनि निवर्तमान सांसद प्रदीप यादवले बधाई दिने क्रममा चाँदीको मुकुट लगाई दिएका थिए। त्यसअघि २०७४ को निर्वाचनमा पर्सा क्षेत्र नम्बर १ मा प्रतिनिधिसभा सदस्यमा निर्वाचित प्रदीप यादवलाई पनि विजय जुलुशका क्रममा वीरगन्ज महानगरपालिका१५ मा उनका समर्थकले चाँदीको मुकुट लगाई दिएर बधाई दिँदै सम्मान गरेका थिए।
नुवाकोटमा समानुपातिकमा कांग्रेस पहिलो,नुवाकोट : नुवाकोटमा समानुपातिकतर्फ नेपाली कांग्रेसले सबैभन्दा धेरै मत पाएको छ। प्रतिनिधिसभाको समानुपातिकतर्फ कांग्रेसले ३५ हजार ८३६ मत पाएको छ। नेकपा एमालेले ३१ हजार ५१५ मत पाएको छ। प्रतिनिधिसभाको प्रत्यक्षतर्फ नुवाकोट १ मा सत्तारूढ गठबन्धनका माओवादी केन्द्रका हितबहादुर तामाङ र नुवाकोट २ मा कांग्रेसका अर्जुननरसिंह केसी विजयी भएका थिए। प्रदेशसभातर्फको समानुपातिकतर्फ पनि नुवाकोटमा कांग्रेस नै पहिलो भएको छ। कांग्रेसले ३६ हजार ३३७ मत पाएको कार्यालयले जनाएको छ। नेकपा एमालले ३६ हजार दुई सय ८५ मत पाएर दोस्रो भएको छ। माओवादी केन्द्रले २९ हजार ६९२ मत पाएको छ। राप्रपाले १० हजार १७३ मत र नेकपा एकिकृत समाजवादीले एक हजार ५३८ मत पाएको छ।
वडाध्यक्षमा हारे पनि प्रदेश सभामा जित्ने गुरुङ,जोमसोम: स्थानीय तह निर्वाचन २०७४ मा लोमान्थाङ गाउँपालिका४ मा वडाध्यक्ष जितेका नम्डु गुरुङ २०७९ को स्थानीय तह निर्वाचनमा वडाध्यक्षमा पराजित भए । वडाध्यक्षमा पराजित उनले मुस्ताङ प्रदेश १ मा नेपाली कांग्रेसको तर्फबाट टिकट पाए । अहिले उनी विजयी हुँदै प्रदेश सभा सदस्य बनेका छन् । नम्डुले १ हजार ४८ मत ल्याई एमालेका उम्मेदवार ईन्द्र ढाडु बिष्टलाई २५५ मतान्तरले पराजित गरे । बिष्टले ७९३ मत पाएका थिए ।
भक्तपुरमा समानुपातिकतर्फ नेमकिपालाई बढी मत,भक्तपुर : प्रतिनिधिसभा र प्रदेशसभा निर्वाचनमा समानुपातिकतर्फ भक्तपुरमा सबैभन्दा बढी मत नेपाल मजदुर किसान पार्टी (नेमकिपा) लाई गएको छ। नेकपा एमाले दोस्रो र नेपाली कांग्रेस तेस्रो शक्ति बनेका छन्। प्राप्त मतका आधारमा नयाँ दल राष्ट्रिय स्वतन्त्र पार्टी (रास्वपा) चौथो ठूलो दल बनेको छ। दुईवटा निर्वाचन क्षेत्र रहेको भक्तपुरमा नेमकिपाले क्षेत्र नम्बर १ बाट ३२ हजार नौ सय ४ र २ बाट ७ हजार आठ सय ६३ मत गरी ४० हजार सात सय ६७ मतका साथ पहिलो दल बनेको हो। नेमकिपाले क्षेत्र नम्बर १ को प्रतिनिधिसभा र प्रदेश सभा १ (२) को सदस्यमा विजय हासिल गरेको थियो। यस्तै प्रदेश सभामा एक सदस्य मात्र जितेको नेकपा एमालेले समानुपातिकतर्फ २६ हजार ७० मत प्राप्त गरी जिल्लामा दोस्रो ठूलो दल बनेको छ। एमालेले क्षेत्र नम्बर १ बाट ८ हजार एक सय ९४ र २ बाट १७ हजार आठ सय ७६ मत प्राप्त गरेको जिल्ला निर्वाचन कार्यालयका सूचना अधिकारी भीमबहादुर बिसीले बताए। त्यसैगरी नेपाली कांग्रेसले २३ हजार सात सय ६९ र रास्वपाले २३ हजार ६ मत ल्याई क्रमशः तेस्रो र चौथो दल बनेको छ। कांग्रेसले क्षेत्र नम्बर १ बाट ८ हजार आठ सय ७५ र क्षेत्र नम्बर २ बाट १४ हजार आठ सय ९४ मत प्राप्त गरेको बिसीले जानकारी दिए। रास्वपाले क्षेत्र नम्बर १ बाट ११ हजार एक सय १० र क्षेत्र नम्बर २ बाट ११ हजार आठ सय ९६ मत प्राप्त गरेको छ। यस्तै राप्रपा ११ हजार तीन सय ९२ मतका साथ पाँचौ ठूलो दल बने। उसले क्षेत्र नम्बर १ बाट ५ हजार नौ हजार नौ सय ३ र क्षेत्र नम्बर २ बाट ५ हजार चार सय ८९ मत प्राप्त गरेको छ। नेकपा माओवादी केन्द्रले क्षेत्र नम्बर १ बाट एक हजार तीन सय ६७ र क्षेत्र नम्बर २ बाट ५ हजार चार सय ८९ सहित ४ हजार ९८ मत प्राप्त गरी छैटौं दल बनेको छ भने नेकपा एकीकृत समाजवादीले कुल २ हजार एक सय ५२ मत प्राप्त गरे।
पर्सामा जसपाको विरासत तोड्दै कांग्रेस बन्यो पहिलो दल,"वीरगन्ज : मंसिर ४ मा भएको निर्वाचनमा पर्सामा नेपाली कांग्रेसले पहिलो स्थान प्राप्त गर्दै पुरानो साख फर्काउन सफल भएको छ। प्रत्यक्षतर्फ ४ प्रतिनिधिसभामध्ये २ र ८ प्रदेशसभामध्ये ३ क्षेत्र जितेर पहिलो स्थानको दल बनेको कांग्रेसले समानुपातिकतर्फ पनि सबैभन्दा बढी मत पाएको छ। आइतबार सकिएको समानुपातिक तर्फको मतगणनामा प्रतिनिधिसभा र प्रदेशसभा दुवै तर्फको समानुपातिकमा कांग्रेसले सबैभन्दा बढी मत प्राप्त गरेको हो। प्रतिनिधिसभाको समानुपातिकमा कांग्रेसले सबैभन्दा बढी ६६ हजार ६७५ मत प्राप्त गरेको छ। दोस्रो स्थानमा रहेको नेकपा एमालेले ४२ हजार ९७५ मत पाएको छ भने जनता समाजवादी पार्टी (जसपा) ३८ हजार ४२१ मतका साथ तेस्रो स्थानमा झरेको छ। राप्रपा २० हजार ८७३ मतका साथ चौथो , नेकपा माओवादी केन्द्र १३ हजार २७४ मतका साथ पाँचौ र रवि लामिछानेको दल राष्ट्रिय स्वतन्त्र पार्टी ७ हजार ५५१ मतका साथ छैठौं शक्ति पर्सामा बनेको छ। सातौ स्थानमा रहेको नेकपा एकीकृत समाजवादीले ५ हजार ७३१ मत पाएको छ। लोकतान्त्रिक समाजवादी पार्टी (लोसपा) भने ५ हजार ४३ मतका साथ आठौ स्थानमा रहेको छ। सिके राउतको दल जनमत पार्टी भने ३ हजार ९१९ मतका साथ नवौं स्थानमा सीमित हुन पुगेको छ। प्रदेशसभाको समानुपातिकमा पनि कांग्रेस नै पहिलो प्रदेशसभाको समानुपातिकमा पनि पहिलो दल कांग्रेस नै बनेको छ। कांग्रेसले सबैभन्दा बढी ६१ हजार ३३१ मत पाएको छ। जसपा भने ४० हजार ३०० मतका साथ दोस्रो स्थानमा पुग्दा नेकपा एमाले ३९ हजार ९९४ मत प्राप्त गर्दै तेस्रो दल बनेको छ। चौथो स्थानमा उक्लिएको राप्रपाले १६ हजार ९९२ मत पाउदा माओवादी केन्द्र ११ हजार २४९ मत प्राप्त गर्दै पाँचौ दल बनेको छ। सिके राउतको दल जनमत पार्टी भने ७ हजार १४५ मतका साथ छैठौं र नेकपा एकीकृत समाजवादी ५ हजार ३०१ मतका साथ सातौ स्थानमा पुगेको छ। आठौं स्थानमा रहेको लोसपाले ४ हजार ७७३ मत पाएको छ भने नेपाल संघीय समाजवादी पार्टी ४ हजार १२० मतका साथ नवौं स्थानमा पुगेको छ। प्रत्यक्षमा पनि कांग्रेस नै पहिलो मंसिरको ४ को निर्वाचनमा पर्सामा कांग्रेसले प्रत्यक्ष तर्फ पनि सबैभन्दा बढी सिट जितेको छ। कांग्रेसले २ प्रतिनिधिसभा सदस्य र ३ प्रदेशसभा सदस्यमा जिते हात पारेको हो। पर्सामा ४ प्रतिनिधिसभा निर्वाचन क्षेत्र रहेकोमा त्यस मध्ये पर्सा २ र ४ मा कांग्रेसका उम्मेदवार विजयी भएका हुन्। यस्तै ८ प्रदेशसभा निर्वाचन क्षेत्र मध्ये कांग्रेसका ३ जनाले जितेका छन्। प्रदेशसभा तर्फ पर्सा २ को (क) , पर्सा ३ को (ख) र पर्सा ४ को (क) मा कांग्रेसका उम्मेदवारहरु विजयी भएका हुन्। जसपाले भने १ प्रतिनिधिसभा सदस्य र २ प्रदेशसभा सदस्य जितेको छ। पर्सामा एमालेले भने १ प्रतिनिधिसभा सदस्य मात्र जितेको छ। प्रदेशसभा सदस्यामा लोसपा , माओवादी केन्द्र र स्वतन्त्रका ११ उम्मेदवार विजयी भएका छन्। २०७४ को निर्वाचनमा पर्सामा कुन दल कुन स्थानमा थिए ? २०७४ को निर्वाचनमा भने पर्सामा प्रत्यक्ष र समानुपातिक दुवैमा गरि जसपा पहिलो दल बनेको थियो। उक्त निर्वाचनमा प्रत्यक्ष तर्फ जसपा (तत्कालीन संघीय समाजवादी फोरम) ले प्रतिनिधिभाका ४ मध्ये ३ र प्रदेशसभाका ८ मध्ये ५ सदस्य जितेर पहिलो दल बनेको थियो। कांग्रेसले प्रत्यक्षतर्फ प्रतिनिधिसभाका ४ वटै क्षेत्रमा पराजय व्यवहोरेको थियो भने प्रदेशभाका ८ मध्ये दुइ सदस्य मात्र जितेको थियो। उक्त चुनावमा प्रत्यक्षतर्फ लोसपाले १ प्रतिनिधिसभा सदस्य र १ प्रदेशसभा सदस्य जितेको थियो। २०७४ को निर्वाचनमा सामानुपातिक तर्फ पनि प्रतिनिधिसभा र प्रदेशसभा दुवैमा जसपा नै पहिलो दल बनेको थियो। त्यस बेला प्रतिनिधिसभाको समानुपातिकमा जसपाले सबैभन्दा बढी ५३ हजार ८२१ मत र प्रदेशसभाको समानुपातिकमा ५१ हजार २२० मत पाएको थियो। दोस्रो स्थानमा रहेको कांग्रेसले भने प्रतिनिधिसभाको समानुपातिकमा जसपाले ५० हजार ५९२ मत र प्रदेशसभाको समानुपातिकमा ४५ हजार २७३ मत पाएको थियो। तेस्रो स्थानमा रहेको एमालेले प्रतिनिधिसभाको समानुपातिकमा २२ हजार १५६ मत र प्रदेशसभाको समानुपातिकमा १९ हजार २९८ मत मात्रै पाएको थियो।"
माओवादी केन्द्रलाई समानुपातिकतर्फ १० लाख मत,"काठमाडौं : नेकपा (माओवादी केन्द्र)ले समानुपातिकतर्फ १० लाख पाँच हजार छ सय ७९ मत प्राप्त गरेको छ। प्रतिनिधिसभा र प्रदेशसभाको निर्वाचनअन्तर्गत समानुपातिकतर्फ हालसम्म ८७ लाख ७४ हजार छ सय ६१ मतगणना सम्पन्न भएको छ। जारी मतगणनामा नेकपा (एमाले) २४ लाख १३ हजार दुई सय २२ मत प्राप्त गरी पहिलो स्थानमा छ। दोस्रो स्थानमा रहेको नेपाली कांग्रेसले २२ लाख ९४ हजार नौ सय ८३ मत प्राप्त गरेको छ। आज अपराह्न तीन बजेसम्मको विवरणअनुसार समानुपातिकतर्फको मतमा माओवादी केन्द्र तेस्रो स्थानमा छ। चौथो स्थानमा रहेको राष्ट्रिय स्वतन्त्र पार्टीले नौ लाख ८३ हजार पाँच सय २२ मत प्राप्त गरेको छ। पाँचौँ स्थानमा रहेको राष्ट्रिय प्रजातन्त्र पार्टीले पाँच लाख १३ हजार नौ सय ११, छैटौँ स्थानमा रहेको जनता समाजवादी पार्टीले तीन लाख चार सय ४९ र सातौँ स्थानमा रहेको नेकपा (एकीकृत समाजवादी)ले दुई लाख ३५ हजार तीन सय ७५ मत प्राप्त गरेको छ। यस्तै जनमत पार्टीले दुई लाख ३४ हजार एक सय २७, नागरिक उन्मुक्ति पार्टीले दुई लाख दुई हजार ७९, लोकतान्त्रिक समाजवादी पार्टीले एक लाख २२ हजार पाँच सय ५७, नेपाल मजदुर किसान पार्टीले ७० हजार तीन सय ७१, हाम्रो नेपाली पार्टीले ४९ हजार छ सय २७, मङ्गोल नेशनल अर्गनाइजेशनले ४४ हजार दुई सय आठ र राष्ट्रिय जनमोर्चाले ४३ हजार नौ सय २६ मत प्राप्त गरेको छ। समानुपातिक निर्वाचन प्रणालीमा सहभागी भएका कूल ४७ राजनीतिक दलमध्ये अन्तिम स्थानमा रहेको नेश्नलिष्ट पिपल्स पार्टीले एक हजार पाँच सय चार मत प्राप्त गरेको छ।"
मोटरसाइकल पल्टिँदा चालकको मृत्यु,काठमाडौं : कैलालीको घोडाघोडी नगरपालिका१० अमखैयामा आज मोटरसाइकल पल्टिँदा चालकको मृत्यु भएको छ। मृत्यु हुनेमा कैलालीकै धनगढी उपमहानगरपालिका ३ का ३६ वर्षीय टेकनाथ न्यौपाने रहेका छन्। सुखडस्थित घोडाघोडी अस्पतालमा उपचारका क्रममा न्यौपानेको मृत्यु भएको प्रहरी चौकी पहलमानपुरले जनाएको छ। आइतबार बिहान सवा ७ बजे से ५ प १३६२ नम्बरको मोटरसाइकल अनियन्त्रित भएर पल्टिएको थियो।
तीन जिल्लाबाहेकको मत परिणाम मंसिर १३ गतेसम्म आइसक्ने,"काठमाडौं : यही मङ्सिर ४ गते प्रतिनिधिसभा र प्रदेशसभा सदस्यको निर्वाचन सम्पन्न भई निर्वाचनको मतपरिणाम आउनेक्रम अन्तिम चरणमा रहेको छ। पछिल्लो मतपरिणामअनुसार प्रतिनिधिसभाको प्रत्यक्षतर्फ नेपाली कांग्रेसले सबैभन्दा बढी मत प्राप्त गरेको छ। निर्वाचन आयोगका अनुसार आइतबार दिउँसोसम्म प्रतिनिधिसभाको प्रत्यक्षतर्फ कांग्रेसले ५३ स्थानमा जित हासिल गरेको छ भने तीन स्थानमा अग्रता कायम गरेको छ। त्यस्तै नेकपा (एमाले) ४१ स्थानमा विजयी भएको छ भने दुई स्थानमा अग्रता कायम गरेको छ। नेकपा (माओवादी केन्द्र)ले १७, नेकपा (एकीकृत समाजवादी)ले १०, राष्ट्रिय प्रजातन्त्र पार्टी र राष्ट्रिय स्वतन्त्र पार्टीले सातसात, जनता समाजवादी पार्टी नेपालले छ स्थानमा जित हासित गरेको छ भने एक स्थानमा अग्रता कायम गरेको छ। स्वतन्त्र पाँच, लोकतान्त्रिक समाजवादी पार्टीले चार र नागरिक उन्मुक्ति पार्टीले तीन स्थानमा विजयी भएका छन्। बाँकी स्थानको केही विवादका कारण निर्वाचन र मतगणनामा भएको ढिलाइ तथा मतगणना स्थागितका कारण समयमै नतिजा आउन सकेको छैन। बाजुरा, दोलखा र स्याङ्जाबाहेक अरु सबै जिल्लाको प्रत्यक्ष तथा समानुपातिकतर्फको मतपरिणाम आज साँझ अथवा भोलिसम्म आइसक्ने आयोगका प्रवक्ता शालिग्राम शर्मा पौडेलले जानकारी दिए। हाल प्रत्यक्षसँगै समानुपातिकको पनि मतगणना जारी रहेकाले उक्त तीन जिल्लाबाहेकको सबै मतपरिणाम मङ्सिर १३ गतेसम्म आइसक्ने उनले बताए। बाजुरा, दोलखा र स्याङ्जामा देखिएको समस्याका सम्बन्धमा आयोगले आवश्यक निर्णय गरी यथाशीघ्र सबै मतपरिणाम आइसक्ने आयोगको दाबी छ। अन्तिम मतपरिणाम प्राप्त भएपछि त्यसको सम्पूर्ण विवरण आयोगले राष्ट्रपतिलाई बुझाउने कानुनी प्रावधान छ।"
"समानुपातिकतर्फ ८४ लाख मत गनियो, कुन दलको कति ?","काठमाडौं : प्रतिनिधिसभा र प्रदेशसभाको समानुपातिकतर्फको मतगणना जारी छ। निर्वाचन आयोगले आज अपराह्न १२ बजेसम्म कूल ८४ लाख २१ हजार सात सय ५३ मत गणना सम्पन्न गरेको छ। मतगणना निरन्तर भइरहेको आयोगले जनाएको छ। पछिल्लो विवरण अनुसार मतपरिमाणमा नेकपा (एमाले) ले २३ लाख १६ हजार सात सय ३६ मत प्राप्त गरेको छ। दोस्रोमा रहेको नेपाली कांग्रेसले २२ लाख १८ हजार सात सय ४६ मत प्राप्त गरेको छ। तेस्रोमा रहेको नेकपा (माओवादी केन्द्र) ले नौ लाख ६९ हजार तीन सय ९६ मत प्राप्त गरेको छ। राष्ट्रिय स्वतन्त्र पार्टीले नौ लाख २८ हजार एक सय २४ मत, राष्ट्रिय प्रजातन्त्र पार्टीले चार लाख ८७ हजार आठ सय ५५ मत प्राप्त गरेका छन्। जनता समाजवादी पार्टीले दुई लाख ८९ हजार आठ सय ६८, नेकपा (एकीकृत समाजवादी) ले दुई लाख २४ हजार एक सय ७१ मत प्राप्त गरेका छन्। आयोगका अनुसार जनमत पार्टीले दुई लाख २३ हजार नौ सय ७९, नागरिक उन्मुक्ति पार्टीले एक लाख ९८ हजार ३४, लोकतान्त्रिक समााजवादी पार्टीले एक लाख २० हजार आठ सय ४८, नेपाल मजदूर किसान पार्टीले ७० हजार २२, हाम्रो नेपाली पार्टीले ४७ हजार नौ सय ७१, राष्ट्रिय जनममोर्चाले ४३ हजार एक सय १६ र मङ्गोल नेशनल अर्गनाइजेशनले ४३ हजार ९८ मत प्राप्त गरेका छन्। समानुपातिक निर्वाचन प्रणालीमा सहभागी भएका कूल ४७ दलमध्ये सबैभन्दा अन्तिममा रहेको नेश्नलिष्ट पिपल्स पार्टीले एक हजार तीन सय ७४ मत प्राप्त गरेको छ।"
निर्वाचनमा अन्तरघात गरेको भन्दै एमालेका कार्यकर्ताले आफ्नै वडा इन्चार्ज कुटे,"स्याङ्जा : पार्टीभित्र अन्तरघात गरी स्याङ्जा क्षेत्र नं १ प्रतिनिधिसभा सदस्यका उम्मेदवार नारायणप्रसाद मरासिनीलाई हराएको भन्दै पुतलीबजार नगरपालिका १३ का इन्चार्ज लक्ष्मीपति सुवेदीमाथि केही युवाहरुले सांघातिक आक्रमण गरेका छन्। पुतलीबजार नगरपालिका अभियानपथमा बस्दै आएका सुवेदीको घरभित्रै पसेर शनिबार साँझ युवाहरुले सांघातिक आक्रमण गरेको प्रहरीले जनाएको छ। उनको टाउको र शरीरका विभिन्न भागमा चोट छ। सुवेदीको टाउकोमा टाँका लगाइएको छ। जिल्ला अस्पताल स्याङ्जामा सामान्य उपचारपछि थप उपचारका लागि पोखरा लगिएको पारिवारिक स्रोतले जनाएको छ। तर, अवस्था भने सामान्य रहेको बताइएको छ। आफ्ना बुवालाई संरक्षण गर्न खोज्दा सुवेदीकी १८ वर्षीया छोरी बिनितामाथि पनि आक्रमण भएको छ। उनको टाउको, खुट्टा र शरीरका विभिन्न भागमा चोट लागेको सु्वेदी पत्नी जानकीले बताइन्। एमालेतर्फका उम्मेदवार मरासिनी कांग्रेसका उम्मेदवार राजु थापासँग पराजित भएपछि अन्तरघातको आशंकामा एमाले समर्थित युवाहरुले एमाले वडा इन्चार्जलाई कुटपिट गरेका हुन्। सुवेदी एमाले पार्टी कार्यालय नजिकै रहेको एक घरमा बसेर व्यवसाय गर्दै आएका छन्। कुटपिटमा संलग्न रहेको भन्दै डोलबहादुर मल्ल, विष्णुबहादुर थापा र सुनिल गिरीविरुद्ध जिल्ला प्रहरी कार्यालयमा उजुरी दर्ता भएको छ। कुटपिटमा संलग्न युवाहरु फरार छन्। उनीहरुको खोजिकार्य भइरहेको स्याङ्जा प्रहरीले जनाएको छ। सुवेदीलाई कुटपिट गर्नुपूर्व उनीहरुले एमाले पार्टी कार्यालय तोडफोड गरेको स्थानीयले जनाए। एमाले स्याङ्जामा नारायणप्रसाद मरासिनी र पद्मा अर्याल खेमाबीच अन्तरघातको आरोप प्रत्यारोप तीव्र देखिएको छ। नेकपा एमालेका हालै सम्पन्न जिल्ला अधिवेशनदेखि मरासिनी र अर्यालबीच दुरी बढेको नेकपा एमालेका नेताहरु बताउँदै आएका छन्।"
बागलुङमा ३ प्रतिशत बढी बदर मत,"बागलुङ : दुई प्रतिनिधिसभा सदस्य निर्वाचन क्षेत्र रहेको बागलुङमा ३ दशमलब ८२ प्रतिशत मत बदर भएको छ । बागलुङका दुई प्रतिनिधिसभाको प्रत्यक्ष तर्फको निर्वाचनमा खसेको १ लाख २ हजार ६ सय ६८ मतमध्ये ३ हजार ९ सय ३० मत बदर रहेको पाइएको हो । १ लाख ९२ हजार २ सय २७ मतदाता रहेको बागलुङमा ५३४० प्रतिशत मत खसेको थियो । बागलुङको क्षेत्र नम्बर १ भन्दा २ मा बढी बदर मत भेटिएको छ । बागलुङ क्षेत्र नम्बर १ मा १ दशमलब ६५ प्रतिशत र क्षेत्र नम्बर २ मा ६ दशमलब ०१ प्रतिशत बदर मत भेटिएको हो । बागलुङ१ मा ९६ हजार ६ सय ६ मतदातामध्ये ५१ हजार ५३३ मत खसेको थियो । खसेको मतमा ८ सय ५५ मत बदर भेटिएको जिल्ला निर्वाचन कार्यालय बागलुङका सूचना अधिकारी गोकुल शर्माले बताए । ६ जना उम्मेदवार रहेको बागलुङ१ मा ३ जना उम्मेदवारको मत भन्दा बदर मत बढी रहेको छ । राप्रपाका लक्ष्मीप्रसाद सापकोटा ९०३, नेपाली कांग्रेस (वीपी)का शिवलाल सापकोटाको १२५ र स्वतन्त्र चन्द्रबहादुर क्षेत्रीको १९३ मत ल्याएका छन् भने बदर मत ८ सय ५५ बढी छ । बागलुङ१ प्रदेशसभा सदस्य कमा २ दशमलब १९ प्रतिशत मत बदर भएको छ । ५० हजार २ सय ८० मतदाता मध्ये २८ हजार ८ सय २५ मत खसेकोमा २८ हजार १ सय ९३ मत सदर भएको सूचना अधिकारी शर्माले बताए । उनले पाँचजना उम्मेदवार रहेको प्रदेश कमा २ जना उम्मेदवारको भन्दा बढी बदर मत रहेको बताए । 'सामाजिक एकता पार्टीकाका भक्त बहादुर विकले ३ सय ७ र स्वतन्त्र दिपेन्द्र बहादुर हमालले १ सय ४७ मत प्राप्त गरेका छन्,'सूचना अधिकारी शर्माले भने,'उहाँहरुको जम्मा मतभन्दा बढी ६ सय ३२ मत बदर बदर रहेको छ । यस्तै, बागलुङ१ प्रदेशसभा सदस्य खमा २ दशमलब ६० प्रतिशत मत बदर रहेको छ । ४६ हजार १ सय ६ मत मध्य २२ हजार ३९ मत खसेकोमा २१ हजार ४ सय ६४ मत मात्र सदर भएको छ । चार जना उम्मेदवार रहेको प्रदेश खमा ५ सय ७५ मत बदर रहेको सूचना अधिकारी शर्माले बताए । मतदाताले जानी जानी मत बदर गरेको देखिएको जिल्ला निर्वाचन कार्यालयका सूचना अधिकारी शर्माले बताए । मैले पनि मत गणना गरेको थिए,सूचना अधिकारी शर्माले भने,केही मत मात्र मतदाताले नजानेर बदर भएको छ । धेरै मत जानेरै विगार्ने मनसायले बदर गरेको देखिन्छ । मतपत्रमा मतदाताले जानी जानी सदर गर्न नमिल्ने गरेर सेन्टर पारेर छाप हानेको उनले बताए । बागलुङमा बदर भएका केही मतमा नो भोट समेत लेखेको पाइएको छ । १, २ वटा मतपत्रमा नो भोटको माग गरेको देखियो, 'शर्माले भने,राज्यले नो भोटको माग समेटेमा मत बदर कम हुने थियो होला । उनले बदर भएका एक सय मतमध्ये ३, ४ वटा मात्र नजानेका र अरु जानेरै बदर गरेको देखिएको बताए । यसपटक निर्वाचन आयोगले मत बदर कम गराउन स्थानीय तहलाई मतदाता शिक्षाको जिम्मेबारी दिएको थियो । स्थानीय तहहरुले वडामा कार्यरत महिला स्वास्थ्य स्वंयमसेविकालाई परिचालन गरेर मतदाता शिक्षा दिएको थियो । मतदाता शिक्षाले मत बदर कमी गराएको सूचना अधिकारी शर्माको भनाइ छ । शर्माले मतदाता शिक्षाले केहि मत त बदर हुनबाट बचाए पनि नो भोटको कुरा राज्यले व्यवस्था गरिदिएको भए उम्मेदवार चित्त नबुझेका मतदाताको मत बदर नहुन सक्थ्यो । बागलुङ२ मा सबैभन्दा बढी मत बदर बागलुङ निर्वाचन क्षेत्र नम्बर २ मा सवैभन्दा बढी मत बदर देखिएको छ । बागलुङ क्षेत्र नम्बर २ मा मा ६ दशमलब ०१ प्रतिशत मत बदर पाइएको निर्वाचन अधिकृतको कार्यालय क्षेत्र नम्बर २ बागलुङका सहायक निर्वाचन अधिकृत ऋषिराम रिजालले बताए । उनले क्षेत्र नम्बर २ मा ९५ हजार ५ सय ६१ मतदाता मध्ये ५१ हजार १ सय ३५ मत खसेको थियो । उत्तः मत मध्ये मतगणनामा ४८ हजार ६० मत सदर र ३ हजार ७५ मत बदर भेटिएको सहायक निर्वाचन अधिकृत रिजालले बताए । क्षेत्र नम्बर २ मा प्रतिनिधिसभातर्फका ५ जना राजनीतिक दल र २ जना स्वतन्त्र उम्मेदवार रहेका थिए । ७ जना उम्मदेवार मध्य बदर मत भन्दा बढी मत २ जना उम्मेदवारले मात्र प्राप्त गरेका छन् । क्षेत्र नम्बर २ बाट विजयी भएका पाँच दलीय गठबन्धनका साँझा उम्मेदवार नेकपा माओवादीका देवेन्द्र पोडेलले २४ हजार ७ सय ७९ मत ल्याएका छन् । यस्तै नेकपा एमालेकी मञ्जु शर्माले २० हजार १ सय ८० मत ल्याएकी छिन्भने त्यसपछि धेरै ३ हजार ७५ बदर मत रहेको छ । बागलुङ२ प्रदेश कमा ३ दशमलब ०८ प्रतिशत मत बदर रहेको छ । ५४ हजार ३ सय ३४ मतदाता मध्ये २७ हजार ९ सय ८० मत खसेकोमा ८ सय ६४ मत बदर रहेको सहायक निर्वाचन अधिकृत रिजालले बताए । उनले दुईजना मात्र उम्मेदवार रहेको उक्त क्षेत्रमा ८ सय ६४ मत बदर हुनु मतदातामा शिक्षाको कमिरहेको बताए । यस्तै बागलुङ२ प्रदेश खमा ५ दशमलब २१ प्रतिशत मत बदर रहेको छ । ९५ हजार ५ सय ६१ मतदाता मध्ये २३ हजार १ सय ९४ मत खसेको थियो । मत गणनामा २३ हजार १ सय ९४ मत सदर र १ हजार २ सय १० मत बदर भएको सहायक निर्वाचन अधिकृत रिजालले बताए । उनले ७ जना उम्मेदवार रहेको उक्त क्षेत्रमा पाँचजना उम्मेदवारले पाएको मतभन्दा बढी बदर मत रहेको बताए ।"
गण्डकीमा गठबन्धनकै सम्भावना,"पोखरा : संघीयतापछिको दोस्रो आमनिर्वाचनमा गण्डकी प्रदेशको स्याङ्जा२ बाहेक सबै क्षेत्रको मत परिणाम सार्वजनिक भएको छ। मतगणना भएका जिल्लाहरूको परिणामअनुसार कुनै पनि दलको एकल बहुमतको सरकार बन्ने अवस्था छैन। हाल सत्ताा गठबन्धनमा रहेका दलहरू कांग्रेस र माओवादी केन्द्र मिल्दा सहज बहुमत पुग्ने देखिएको छ। गठबन्धनको प्रमुख दल कांग्रेसले एक्लैले प्रत्यक्षतर्फ १६ सिट जितेको छ। माओवादी केन्द्रले ४ सिट जितेको छ। माओवादी केन्द्रको चुनाव चिह्न लिएर उठेको नेपाल समाजवादी पार्टीले १ सिट जितेको छ। प्रत्यक्षतर्फ कांग्रेस, माओवादी र नेपाल समाजवादीसहितको गरेर २१ सिट जित निकालेको छ। ६० सदस्य प्रदेशसभामा समानुपातिकबाट आउने सिट संख्यासमेत जोड्दा कांग्रेस नेतृत्वमा माओवादी कांग्रेसको गठबन्धन सरकार बन्ने देखिन्छ। गण्डकीमा बहुमतको सरकार बनाउन ३१ सांसद चाहिन्छ। माओवादीले कांग्रेसलाई समर्थन गर्दा बहुमतको सरकार बन्ने देखिन्छ। एमालेले प्रत्यक्षतर्फ १२ सिट जितिसकेको छ। मनाङबाट राजीव गुरुङ (दीपक मनाङे)ले स्वतन्त्र सांसदका रूपमा निर्विरोध निर्वाचित भएका छन्। उनी यसअघिको निर्वाचनमा एमालेको समर्थनमा स्वतन्त्र उठेर जितेका थिए। गण्डकीमा प्रत्यक्षतर्फ ३६ र समानुपातिकमा २४ सिट संख्या छन्। २०७४ को निर्वाचनमा कांग्रेसले प्रत्यक्षतर्फ ६ र समानुपातिकतर्फ ९ गरी १५ सिट जितेको थियो। यस निर्वाचनमा भने कांग्रेसले प्रत्यक्षमा मात्रै १६ सिट जितेको छ। एमालले २०७४ को निर्वाचनमा प्रत्यक्षमा १७ र समानुपातिकमा १० गरी २७ सिट ल्याएको थियो। यस निर्वाचनमा पनि समानुपातिकमा एमाले अघि छ। तर, बहुमत आउन भने सम्भव छैन। अघिल्लो निर्वाचनमा माओवादीले प्रत्यक्षमा ९ र समानुपातिकमा ३ गरी १२ सिट जितेको थियो। त्यतिबेला गण्डकी प्रदेशमा एमाले र माओवादीको बाम गठबन्धनले पृथ्वीसुब्बा गुरुङको नेतृत्वमा सरकार बनेको थियो। राष्ट्रिय जनमोर्चाको पनि समर्थन थियो। यसपटक भने राष्ट्रिय जनामोर्चाका कुनै पनि सांसद छैनन्। समाजवादीले गण्डकीमा प्रतिनिधिसभातर्फ १ र प्रदेशसभातर्फ पाएको २ सिट नै गुमाइसकेको छ। उत्ता पार्टी गण्डकीमा निल छ। कांग्रेस नेतृत्वको सरकार बन्दा मुख्यमन्त्रीमा सुरेन्द्र पाण्डेको नाम चर्चामा छ। माओवादीका अध्यक्षले नै चुनावका क्रममा पाण्डेलाई भावी मुख्यमन्त्रीका रूपमा प्रस्तुत गरेका थिए। कांग्रेसका प्रदेश सभापति शुक्रराज शर्मा पनि मुख्यमन्त्रीको दाबेदार हुन्। उनी कांग्रेसले बुझाएको समानुपातिक सूचीको पहिलो नम्बरमा छन्। एमालेको नेतृत्वमा सरकार बन्ने अवस्थामा मुख्यमन्त्रीमा पार्टी संगठन विभाग प्रमुख खगराज अधिकारी मुख्य दाबेदार हुन्। कांग्रेसबाहेकको सरकार बनाउन एमालेलाई माओवादी, स्वतन्त्र सांसद मनाङेदेखि समानुपातिकमा सिट ल्याउने सम्भावना देखिएको राप्रपालगायतका दलले समर्थन जनाउनुपर्छ।"
म्याग्दीमा ६ प्रतिशतसम्म मत बदर,"बेनी : मंसिर ४ गते भएको प्रतिनिधि र प्रदेशसभा सदस्य निर्वाचनमा म्याग्दीमा ३ देखि ६ प्रतिशत मत बदर भएको छ। पाँच वर्षअघिको चुनावको तुलनामा बदर मतको दर घटेपनि मतदाता शिक्षा अझै प्रभावकारी हुन नसकेको देखिन्छ। समानुपातिक मतपत्र धेरै बदर भएको छ। प्रतिनिधिसभाको तुलनामा प्रदेशसभाको मत बदर कम छ। ८६ हजार १२० जनामध्ये ५० हजार ३७८ अथवा ५८७८ प्रतिशत मत खसेको थियो। खसेको मत संख्या प्रतिनिधिसभाको समानुपातिकमा मात्र मतदान गरेका कर्मचारी, कारागारका कैदीबन्दी, जेष्ठ नागरिक र सुरक्षाकर्मी लगायत अस्थायी मतदाताहरूको हो। प्रतिनिधिसभाको प्रत्यक्षतर्फ ४९ हजारर ६९९ मत खसेकोमा ४७ हजार ६१४ सदर र दुई हजार ८५ अथवा चार दशमलव ३७ प्रतिशत बदर भएको मुख्य निर्वाचन अधिकृत कृष्णप्रसाद नेपालले बताए। प्रतिनिधिसभाको समानुपातिकमा ५० हजार ३७८ मत खसेकोमा ४७ हजार ३३२ मत सदर र दुई हजार ६४६ अथवा ५५९ प्रतिशत बदर भएको छ। सबैभन्दा धेरै प्रदेशसभाको समानुपातिकतर्फ ६५८ प्रतिशत मत बदर भएको छ। ४९ हजार ४५० मत खसेकोमा ४६ हजार ४८० मत सदर र तीन हजार ६० मत बदर भएको छ। प्रदेशसभाको क्षेत्र (१) मा २८ हजार ७०८ मत खसेकोमा २७ हजार ७४९ सदर र ९५९ अथवा ३४५ प्रतिशत बदर भएको छ। प्रदेशसभा क्षेत्र (२) मा २१ हजार ९६ मत खसेकोमा २० हजार २६८ सदर र ७४८ अथवा ३)६९ प्रतिशत बदर भएको छ। एउटै मतपत्रमा धेरै चिन्हमा छाप लगाएको, कुनै मतपत्रमा छापनै नलगाई बाकसमा खसालेका, दुई वटा चिन्हको बिचमा छाप लगाएको, चिन्हको घेरा भन्दा बाहिर संकेत गरेर धेरै मत बदर भएको छ। प्रत्यक्षतर्फको मतपत्रमा उम्मेदवार नभएको दलको चुनाव चिह्न थिएन्। चारवटा मतपत्रमा छाप लगाउनुपर्नेमा केहीले दोस्रो, तेस्रो र चौथो मतपत्रमा संकेत गर्नुको साथै पहिलो मतपत्रमै चार ठाउँमा संकेत गरेका थिए। प्रत्यक्ष तर्फको तुलनामा समानुपातिकको मतपत्रमा संकेत गर्दा मतदाताले बिगारेका गणनामा संलग्न कर्मचारीहरूले बताएका छन्। मतदातामा शिक्षाको कमी, राजनीतिक दलहरूले चुनावी तालमेल गरेपनि मतदाताहरूलाई भोट हाल्ने तरिका सिकाउन बेवास्ता गर्नु र मतदाता शिक्षा कार्यक्रम सबै टोल बस्तीमा पुग्न नसकेले मत बदर बताइएको छ। प्रत्यक्षतर्फको प्रतिनिधिसभाको मतदान अधिकृतले हस्ताक्षर नगरेको १२९ वटा मतपत्र भेटिएको थियो। तीनवटा मतदान केन्द्र रहेको मालिका गाउँपालिका५ देविस्थानको १०४ र रघुगंगा गाउँपालिका५ झिँको एक वटा मतदान केन्द्रको २५ वटा मतपत्रमा अधिकृतको हस्ताक्षर थिएन्। यद्यपी गत वैशाख र २०७४ को तुलनामा पछिल्लो चुनावमा म्याग्दीमा बदर मतको दर कम देखिएको छ। वैशाख ३० गते भएको स्थानीय तह निर्वाचनमा ८५ हजार ३७५ जना मतदाता रहेकामा ५४ हजार ६७८ अथवा ६५०२ प्रतिशत मत खसेको थियो। खसेको मध्य ९२४३ प्रतिशत मत सदर र ७५७ प्रतिशत बदर भएको थियो। २०७४ को प्रतिनिधि र प्रदेशसभा सदस्य निर्वाचनमा ७५ हजार ५३७ जना मतदाता रहेकोमा ४७ हजार ४४९ मत खसेको थियो। समानुपातिकको प्रतिनिधिसभातर्फ ४० हजार ५२६ र प्रदेशसभामा ४२ हजार ६१६ मत सदर भएको थियो। समानुपातिकको प्रतिनिधिसभातर्फ चार हजार ६८६ (९८७ प्रतिशत) र प्रदेशसभातर्फ छ हजार ७७५ (१४२७ प्रतिशत) मत बदर भएको थियो। प्रत्यक्षतर्फ प्रतिनिधिसभामा दुई हजार २८६ (४८१) र दुई वटै प्रदेशसभामा एक हजार ४८३ (३१२) प्रतिशत मत बदर भएको थियो। मुख्य निर्वाचन अधिकृतको कार्यालयमा मतगणना गर्दै कर्मचारीहरू।"
"रामेछापको समानुपातिक मतमा एमाले पहिलो : कांग्रेस दोस्रो, माओवादी केन्द्र तेस्रो","काठमाडौं : रामेछापमा समानुपातिकतर्फ नेकपा एमाले पहिलो पार्टी बनेको छ। निर्वाचन आयोगको तथ्याङ्कअनुसार नेपाल कम्युनिष्ट पार्टी (एमाले)ले प्रतिनिधि सभातर्फ २८ हजार १५० मत ल्याएर पहिलो पार्टी बनेको छ। एक प्रतिनिधि सभा र दुई प्रदेश सभा रहेको रामेछापमा नेपाली कांग्रेस दोस्रो र माओवादी केन्द्र तेस्रो बनेको छ। सार्वजनिक भएको मतपरिणाम अनुसार नेपाली कांग्रेसले २४ हजार १०१, माओवादी केन्द्रले २१ हजार ५४, राष्ट्रिय स्वतन्त्र पार्टीले ४ हजार ६२३, राष्ट्रिय प्रजातन्त्र पार्टीले २ हजार ७०१, नेपाल कम्युनिष्ट पार्टी (एकीकृत समाजवादी) १ हजार ३४८ मत ल्याएका छन्। मुख्य निर्वाचन अधिकृतको कार्यालय रामेछापका अनुसार प्रतिनिधि सभातर्फ १ लाख ८१ हजार ३७७ मतदाता रहेको रामेछापमा ८९ हजार ४७३ मत खसेको थियो। जसमध्ये ८४ हजार ८१६ मत सदर भएको छ। यसैगरी प्रदेश सभातर्फ पनि एमाले पहिलो पार्टी बनेको छ। निर्वाचन आयोगको तथ्याङ्क अनुसार नेपाल कम्युनिष्ट पार्टी (एमाले)ले प्रदेश सभातर्फ २८ हजार ५०४ मत ल्याएको छ। यसैगरी नेपाली कांग्रेसले २५ हजार ७०५, माओवादी केन्द्रले १८ हजार ६८५, राष्ट्रिय प्रजातन्त्र पार्टीले ३ हजार ६८६, नेपाल कम्युनिष्ट पार्टी (एकीकृत समाजवादी) २ हजार ५३ मत प्राप्त गरेका छन्। मुख्य निर्वाचन अधिकृतको कार्यालय रामेछापका अनुसार प्रदेश सभातर्फ १ लाख ८० हजार १०६ मतदाता रहेको रामेछापमा ८८ हजार ६२७ मत खसेको थियो। जसमध्ये ८२ हजार ८७७ मत सदर भएको छ।"
समानुपातिकतर्फ भोजपुरमा एमाले पहिलो पार्टी,"भोजपुर : भोजपुरमा समानुपातिकतर्फको मतगणनामा नेकपा एमाले पहिलो राजनीतिक पार्टी बनेको छ । प्रत्यक्षतर्फको प्रतिनिधिसभा र प्रदेशसभाका दुवै क्षेत्रमा गठबन्धनसँग हार व्यहोरे पनि समानुपातिकमा सबै राजनीतिक दललाई उछिन्दै एमाले पहिलो पार्टी बनेको हो । नेकपा एमालेले प्रतिनिधिसभाको समानुपातिकतर्फ कुल २२ हजार ९ सय २५ मत र प्रदेशसभाको समानुपातिकतर्फ २२ हजार ६ सय ९५ मत ल्याउँदै पहिलो बनेको हो । दुवै तर्फको समानुपातिकमा नेपाली कांग्रेस दोस्रो र माओवादी केन्द्र तेस्रो दल बनेको छ । प्रतिनिधितर्फ कांग्रेसले कूल १४ हजार ७ सय ६४ र माओवादीले कूल १२ हजार ७ सय ३७ मत प्राप्त गरे । त्यस्तै, प्रदेशसभातर्फ कांग्रेसले कूल १३ हजार ८ सय २७ मत र माओवादीले १३ हजार ४ सय ५३ मत ल्याए । प्रत्यक्षमा गठबन्धनसँग हारेपछि समानुपातिकको नतिजा सान्त्वना दिएको नेकपा एमाले भोजपुरका अध्यक्ष शरण कुमार राईले बताए । गठबन्धनसँगको चुनावी प्रतिस्पर्धामा एक्लैले कडा चुनौती दिएकोमा मतदातालाई धन्यवाद व्यक्त गर्दै उनले भने, यसपटक महा गठबन्धनसँगै हामी एक्लै भिडेर सम्मानजनक जनताको अभिमत पायौं यसैमा हामीले चित्त बुझाएका छौं, समानुपातिक दलीय चुनाव भएकाले हामी सदाझैं माथि नै आएका छौं।' प्रत्यक्षतर्फ भने सत्ता गठबन्धनले सबै सिट जितेको थियो । गठबन्धनबाट भोजपुर प्रतिनिधिसभा सुदन किराती, प्रदेशसभा क्षेत्र नं १ मा मुख्यमन्त्री तथा नेकपा एकीकृत समाजवादीका राजेन्द्र कुमार राई र क्षेत्र नं २ मा नेपाली कांग्रेसका विनोद वान्तावा राई निर्वाचित भएका थिए । सुदनले निकटत्तम प्रतिद्वन्द्वी पूर्वमुख्यमन्त्री तथा एमालेका शेरधन राई, राजेन्द्रले एमालेका हरिबहादुर राई र विनोदले एमालेकै प्रेम कार्कीलाई हराउँदै विजयी बनेका छन्।"
समानुपातिकतर्फ ८० प्रतिशत मतगणना,"काठमाडौं : यही मङ्सिर ४ गते सम्पन्न प्रतिनिधिसभा तथा प्रदेशसभा सदस्य निर्वाचनअन्तर्गत समानुपातिक प्रणालीतर्फ हालसम्म करिब ८० प्रतिशत मतगणना सम्पन्न भएको छ। सम्पन्न भएको मतगणनाको विवरण निर्वाचन आयोगको सूचना प्रणाली र समानुपातिक प्रणालीको मुख्य निर्वाचन अधिकृतको कार्यालयमा अभिलेख हुने क्रम जारी रहेको निर्वाचन आयोगका प्रवक्ता शालिग्राम शर्मा पौडेलले बताए। निर्वाचनका लागि कूल मतदाता एक करोड ७९ लाख आठ हजार आठ सय ५० रहेकामा प्रारम्भिक विवरणमा ६१ प्रतिशत मत खसेको अनुमान गरिएकामा सोको ८० प्रतिशत मतगणना हुँदा अब करिब २४ लाख मत उक्त प्रणालीतर्फ गणना हुन बाँकी छ। प्रतिनिधिसभाको प्रत्यक्षतर्फ एक सय ६५ स्थानमध्ये हालसम्म एक सय ४४ क्षेत्रको मतपरिणाम आयोगको प्रणालीमा प्रविष्ट भइसकेको छ। हाल गणना भइरहेका छ निर्वाचन क्षेत्रको सोमबारसम्ममा सम्पन्न हुने आकलन गरिएको छ। बाजुराको बूढीनन्दा नगरपालिका५ स्थित नन्देश्वरी मावि, पिपलचौर मतदान केन्द्रमा यही मङ्सिर १० गते पुनः मतदान सम्पन्न भएकाले गणना हुन बाँकी छ। दोलखा र स्याङ्जा सत्तापक्ष तथा प्रतिपक्षबीच विवादका कारण मतपेटिका सङ्कलन भइसके पनि मतदानस्थलमा पुनः मतदान गराउने या मतगणना सुरु गर्ने भन्ने विषयमा आयोगको निर्णयको प्रतीक्षा गरिएको छ।"
जोगियो नेम्वाङको विरासत,"इलाम : इलाम क्षेत्र न २ मा नेकपा एमालेका उपाध्यक्ष तथा संविधानसभाका अध्यक्ष सुवासचन्द्र नेम्वाङले झिनु मतान्तरले आफ्नो विरासत जोगाएका छन्। सत्ता गठबन्धनको तर्फबाट नेपाली कांग्रेसका जिल्ला सभापति डम्बर बहादुर खड्कासँगको चर्को प्रतिस्प्रर्धाकाबीच नेम्वाङ विजयी भएका हुन्। नेम्वाङले खड्कालाई ११४ मतले पछि पार्दै आफ्नो विजय यात्रालाई निरन्तरता दिएका हुन्। नेम्वाङले ३० हजार २० मत प्राप्त गरेका छन् भने खड्काले २९ हजार ९ सय ६ मत प्राप्त गरेका छन्। विजयी भएपछि नेम्वाङले देश, एमाले र केपी ओली विरुद्ध गरिएको घेराबन्दी तोडिएको बताए। नेपाली काग्रेसका जिल्ला सभापति डम्बर खड्काले भने मतगणनामा धादली भएको आरोप लगाएका छन्। इलाम क्षेत्र नम्बर २ मा २०५६ सालदेखि अपराजित रहेका सुवासचन्द्र नेम्वाङ यसपटक पनि एमालेको तर्फबाट चुनावी मैदानमा रहेका थिए। उनी दुई पटक संविधानसभा अध्यक्ष भइसकेका छन्। २०६४ सालको संविधानसभा निर्वाचन, २०६९ को दोस्रो संविधानसभाको निर्वाचनमा पनि सोही निर्वाचन क्षेत्रबाट विजयी बनेका उनी २०७४ सालको संसदीय निर्वाचनमा भने माओवादी र एमालेबीचको गठबन्धनबाट विजयी बनेका थिए। उनले त्यसबेला ३६ हजार ५१७ मत ल्याएका थिए। उनको निकटतम प्रतिद्वन्द्वी नेपाली कांग्रेसका केशव थापाले २६ हजार ८६५ मत ल्याएका थिए। इलामको निर्वाचन क्षेत्र नम्बर २ (क) मा गठबन्धनका तर्फबाट नेपाली कांग्रेसका गोविन्द गिरीले नेकपा एमालेका उम्मेदवार गणेश बराललाई १ हजार २ सय ११ मतको अन्तरले पराजित गरेका छन्। गिरीले १६ हजार ६ सय ५८ सहित विजयी भएका छन्। यस क्षेत्रमा नेकपा एमालेका गणेश बरालले १५ हजार ४ सय ४७ मत प्राप्त गरेका छन्। यस्तै निर्वाचन क्षेत्र २ (ख) मा भने एमालेका रामबहादुर मगरले गठबन्धनका उम्मेदवार नेकपा माओवादी केन्द्रका हर्कलावती कान्छालाई २ हजार ५ सय ७८ मतको अन्तरले पराजित गरेका छन्। मगरले १३ हजार ७ सय ५४ मत ल्याएका छन्। उनका निकटतम प्रतिद्धन्द्वी हर्क लावती (कान्छा)ले ११ हजार १ सय ७६ मत प्राप्त गरेका छन्।"
पाँच दलीय गठबन्धनको सरकार बन्छ : गृहमन्त्री खाण,"भैरहवा : गृहमन्त्री बालकृष्ण खाणले अब पाँच दलीय गठबन्धनको सरकार बन्ने दाबी गरेका छन्। रुपन्देहीको भैरहवामा आइतबार बिहान भएको पाँच दलीय गठबन्धनको बैठकमा गृहमन्त्री खाणले गठबन्धनको बहुमत पुग्ने बताएका हुन्। उनले गठबन्धन पाँच वर्षसम्म निरन्तर जाने स्पष्ट पारे। प्रधानमन्त्री को बन्ने भन्ने पाँच दलका शीर्ष नेता बसेर टुंग्याउने गृहमन्त्री खाणको भनाइ छ। पाँच दलीय गठबन्धनको सरकार बन्छ, गृहमन्त्री खाणले भने, प्रधानमन्त्री को बन्ने भन्ने प्रधानमन्त्रीसमेत रहेका नेपाली कांग्रेसका सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल, एकीकृत समाजवादीका अध्यक्ष माधवकुमार नेपाल, लोकतान्त्रिक समाजवादी पार्टीका अध्यक्ष महन्थ ठाकुर र राष्ट्रिय जनमोर्चाका अध्यक्ष चित्रबहादुर केसी बसेर टुंग्याउनुहुन्छ। पाँच दलीय गठबन्धन पाँच वर्षसम्म रहन्छ। रुपन्देही ३ बाट प्रतिनिधि सभा सदस्यमा उम्मेदवार रहेका खाणले आफूले निर्वाचनको नतिजालाई सहजतापूर्वक लिएको बताए। खाण राप्रपा नेता दीपक बोहोरासँग पराजित भएकाथिए। निर्वाचनमा पराजयलाई सहजतापूवक लिन गाह्रो हुन्छ। तर, म कृष्णप्रसाद भट्टराईको स्कुलिङमा हुर्केको हुँ। तसर्थ जनताको अभिमतलाई सहर्ष स्वीकार गर्छु, गृहमन्त्री खाणले भने। गृहमन्त्रीका रुपमा प्रतिनिधि सभाप्रदेशसभा निर्वाचन स्वच्छ, निष्पक्ष र भयरहित तरिकाले शान्तिपूर्ण रुपमा एकै चरणमा सम्पन्न गर्ने मुख्य भूमिका पूरा गर्न पाएकोमा आफूलाई खुसी लागेको उनको भनाई छ। जनताको लामो संघर्षपछि आएको व्यवस्थालाई मझवुत बनाउन गठबन्धन निर्माण गरेर त्यसलाई पाँच वर्ष चलाउनुपर्छ भन्ने विषयको सुत्रधार भएकाले गठबन्धन विरोधीहरुको तारोमा आफू परेको पनि गृहमन्त्री खाणले बताए। आफू निर्वाचनमा पराजय व्यहोरे पनि गठबन्धलाई टिकाइराख्न भरमग्दुर प्रयास गरिरहने उनको भनाइ थियो। सरकारले गणतन्त्र र संघीयता स्वीकार नगरेकालाई पनि निर्वाचनमा भाग लिने अवस्थासम्म पुर्याउन सकेको खाणले बताए। आफ्नै पार्टीका केही नेता गठबन्धनको विरुद्धमा लागिरहेको भन्दै त्यो प्रयास सफल हुन नदिने गृहमन्त्री खाणको भनाइ छ।"
महेश बस्नेतसँग २ हजार ९५७ मतले झलनाथ खनाल पराजित,इलाम: इलाम१ मा नेकपा एमालेका उम्मेदवार महेश बस्नेत विजयी भएका छन् । बस्नेतले पूर्वप्रधामनमन्त्रीसमेत रहेका नेकपा एकीकृत समाजवादीका सम्मानित नेता झलनाथ खनाललाई २ हजार ९५७ मतान्तरले पराजित गरेका हुन् । यसको निर्वाचन आयोगले औपचारिक घोषणा गर्न बाँकी छ । इलाम क्षेत्र नम्बर २ मा नेकपा एमालेकै सुवास नेम्वाङ विजयी भएका छन् । नेम्वाङले नेपाली कांग्रेसका डम्बर खड्कालाई ११४ मतान्तरले पराजित गरेका थिए ।
"पालिकामा हारे, प्रदेशमा जिते","बेनी : स्थानीय तह निर्वाचनमा पराजय भोगेका नेकपा (माओवादी केन्द्र)का दुई जना नेता म्याग्दीबाट गण्डकी प्रदेशसभा सदस्यमा निर्वाचित भएका छन्। म्याग्दीको प्रदेश क्षेत्र (१) विजयी हरिबहादुर भण्डारी २०७४ को स्थानीय तह निर्वाचनमा रघुगंगा गाउँपालिकाको उपाध्यक्षमा पराजित भएका थिए। प्रदेश (२) बाट निर्वाचित रेशम बहादुर जुग्जाली गत वैशाखमा भएको स्थानीय तह निर्वाचनमा मालिका गाउँपालिकाको अध्यक्षमा उम्मेदवार बनेका थिए। भण्डारी र जुग्जालीलाई नेपाली कांग्रेस, नेकपा एकीकृत समाजवादी र जनमोर्चाले सर्मथन गरेका थिए। ३८ वर्षीय भण्डारीले ९७५ मतान्तरले नेकपा एमालेका जिल्ला अध्यक्ष समेत रहेका नाताले मामा पर्ने देवेन्द्रबहादुर कटुवाललाई पराजित गर्दै गण्डकी प्रदेशसभा सदस्यमा विजयी भएका हुन्। भण्डारीले १२ हजार ७४० र कटुवालले ११ हजार ७६५ मत प्राप्त गरे। म्याग्दीको प्रदेश (क) मा ४८ हजार ४७२ मतदाता रहेकोमा २८ हजार ८९७ मत खसेको थियो। राप्रपाका प्रविन शाहीले दुई हजार ४९, मंगोल नेशनल अर्गनाइजेशनका दिपक पुनले एक हजार ७३ र राष्ट्रिय प्रजातन्त्र पार्टी नेपालका दूध गिरीले १२२ मत पाए। रघुगंगा गाउँपालिका२ का भण्डारी नेकपा माओवादी केन्द्रको जिल्ला सदस्य तथा रघुगंगा गाउँपालिका अध्यक्ष हुन। भण्डारी र उहाँका प्रतिस्पर्धी कटुवाल रघुगंगा गाउँपालिका२ भगवतिका हुन्। नाताले कटुवाल मामा र भण्डारी भान्जा पर्छन्। कटुवालकी आमा र भण्डारीकी हजुरआमा (आमाकी आमा) दिदिबहिनी हुन्। २०५६ सालमा भगवति गाविसको अध्यक्ष, २०७४ मा जिल्ला समन्वय समितिको प्रमुख, भूमि आयोगको पूर्व अध्यक्ष रहेका ५८ वर्षीय कटुवाल एमालेको जिल्ला उपाध्यक्ष हुदै पछिल्लो सम्मेलनबाट अध्यक्ष चयन भएका थिए। लामो राजनीतिक पृष्ठभूमि बोकेका कटुवाल र युवा उम्मेदवार भण्डारीको प्रतिस्पर्धालाई चासोका साथ हेरिएको थियो। प्रदेश क्षेत्र (२) मा माओवादीका जुग्जारीले एमालेका यामबहादुर गर्बुजालाई १०१ मतान्तरले पराजित गर्दै निर्वाचित भएका हुन्। जुग्जालीले आठ हजार ७२३ र गर्बुजाले आठ हजार ४९४ मत पाए। ३९ वर्षीय जुग्जाली १८ वर्षको उमेरमा तत्कालीन माओवादीले सञ्चालन गरेको जनयुद्ध मा होमिएका थिए। मालिका गाउँपालिका७ बिमका बासिन्दा जुग्जालीका पाँच दाजुबहिनी मध्य चार जना जनयुद्धमा भूमिगत थिए। जुग्जालीकी श्रीमती ज्योती पनि जनुयुद्धकी भूमिगत कार्यकर्ता थिए। जुग्जालीका दाजु जितबहादुरको २०५८ मा सोलुखुम्बुको भिडन्तमा सहिद हुन्। जनमुक्ती सेनामा भ्वाइस कमाण्डर बनेका जुग्जाली सेनाबाट २०६३ मा युवा संगठन वाइसीएलको संस्थापक जिल्ला सचिव बनेर सांगठनिक राजनीतिमा आए। वाइसीएलको सचिव हुँदा जुग्जालीको नेतृत्वमा म्याग्दीमा अनियमितता, भ्रष्ट्राचार र ठगी विरोधी अभियान सञ्चालन भएका थिए। २०७४ सालको स्थानीय तह निर्वाचनमा मालिका गाउँपालिका७ बिममा वडा अध्यक्षमा जुग्जालीसहित स्वतन्त्र उम्मेदवारको प्यानल विजयी भएका थिए। जुग्जाली र भण्डारीले प्रदेशका नीति निर्माणमा युवाको भावनाको प्रतिनिधित्व गराउने, सार्वजनिक सेवा प्रवाहलाई झञ्जटरहित र विकास निर्माणलाई गुणस्तरीय, दिगो र पारदर्शी बनाउन भूमिका खेल्ने प्रतिवद्धता जनाए।"
उत्तर कोरिया विश्वकै शक्तिशाली आणविक शक्ति केन्द्र बन्छ : किम जोङ,"प्योङयाङ : उत्तर कोरियाली नेता किम जोङ उनले आफ्नो देश विश्वको सबैभन्दा शक्तिशाली आणविक शक्ति केन्द्र बन्ने लक्ष्य राखेको बताएका छन्। प्योङयाङले अहिलेसम्मकै सबैभन्दा शक्तिशाली क्षेप्यास्त्र परीक्षण गरेको र यो अमेरिकी मुख्य भूमिमा पुग्न सक्ने विश्वास गरिएको उत्तर कोरियाली अधिकारीले दावी गरेका छन् । नेता किमले ह्वासोङ१७ को सफलताका लागि १०० भन्दा बढी सम्बन्धित अधिकारी र वैज्ञानिकलाई पदोन्नति पनि गरेका छन्। नयाँ आईसीबीएमलाई विश्वको सबैभन्दा बलियो रणनीतिक हतियार भन्दै किमले उत्तर कोरियाली वैज्ञानिकले ब्यालेस्टिक क्षेप्यास्त्रमा आणविक हतियार राख्ने प्रविधिको विकासमा आश्चर्यजनक फड्को मारेको बताए। राज्य र जनताको गरिमा र सार्वभौमिकताको रक्षाका लागि आणविक शक्तिको निर्माण गर्नु सबैभन्दा ठूलो र सबैभन्दा महत्वपूर्ण प्रगतिको कारण हो, र यसको अन्तिम लक्ष्य विश्वको सबैभन्दा शक्तिशाली रणनीतिक शक्ति बन्नु र यस शताब्दीमा अभूतपूर्व पूर्ण शक्तिलाई कब्जा गर्नु हो,' किमलाई उद्धृत गर्दै केसीएनएले उल्लेख गरेको छ । वैज्ञानिकहरूले प्योङयाङको विश्वको सबैभन्दा बलियो सेना निर्माण गर्ने लक्ष्य विश्वसामु प्रदर्शन गरेको किमले बताए। नयाँ ह्वासोङ१७ आइसिबीएमको लन्चिङ भेहिकललाई उत्तर कोरियाको हिरो को उपाधि प्रदान गरिएको केसीएनएको रिपोर्टमा उल्लेख छ । यसले उत्तर कोरिया पूर्ण आणविक शक्ति हो भन्ने कुरा विश्वसामु स्पष्ट रुपमा प्रमाणित गरेको छ, प्रतिवेदनमा भनिएको छ, 'उत्तर कोरियाले सबैभन्दा शक्तिशाली आईसीबीएम राष्ट्रको रूपमा आफ्नो शक्ति प्रदर्शन गरेको छ ।' कोरिया इन्स्टिच्युट फर नेसनल युनिफिकेसनका होङ मिनले ह्वासोङ१७ को परीक्षणलाई उत्तर कोरियाले आफूलाई प्रमुख आणविक शक्तिका रूपमा स्थापित गर्ने उद्देश्यले गरेको बताए। 'यदि सन् २०१७ मा ह्वासोङ१५ को प्रक्षेपण आणविक हतियारले अमेरिकी मुख्य भूमिलाई खतरामा पार्न सक्ने राष्ट्र बन्नमा केन्द्रित थियो भने पछिल्लो क्षेप्यास्त्र सबैभन्दा शक्तिशाली आईसीबीएम राज्य बन्नमा केन्द्रित छ,' उनले थपे। संयुक्त राष्ट्रसङ्घीय सुरक्षा परिषद्ले सन् २००६ यता उत्तर कोरियाको आणविक तथा क्षेप्यास्त्र गतिविधिका कारण उत्तर कोरियामाथि प्रतिबन्ध लगाउने झण्डै एक दर्जन प्रस्ताव पारित गरिसकेको छ । तर उत्तर कोरियाले प्रतिबन्धको बेवास्था गर्दै आफ्ना आणविक कार्यक्रमलाई निरन्तरता दिँदै आएको देखिन्छ । रासस"
मोरङ १ को प्रदेशसभामा गठबन्धनलाई पराजित गर्दै एमाले विजयी,विराटनगर : मोरङको निर्वाचन क्षेत्र नम्बर १ बाट दुवै प्रदेशसभामा नेकपा (एमाले)का उम्मेदवार विजयी भएका छन् । क्षेत्र नम्बर १ को कबाट एमाले उम्मेदवार उमाकान्त गौतम ३ हजार ५२७ मतान्तरले निर्वाचित भए । प्रदेशसभा सस्दयमा विजयी बनेका उनले १३ हजार ५३१ मत पाएका छन् । गौतमका निकटतम प्रतिद्वन्द्वी नेकपा (माओवादी केन्द्र)का कुलप्रसाद साम्बाले १० हजार ४ मत मात्रै ल्याए । सत्तारुढ गठबन्धनबाट उम्मेदवारी दिएर पराजित बनेका साम्बा २०७४ सालको निर्वाचनमा भने यही क्षेत्रबाट निर्वाचित भएका थिए । अहिले एमाले उम्मेदवार गौतमसँग पराजित हुँदा लिम्बूका लागि दोस्रोपटक प्रदेशसभा प्रवेश गर्ने ढोका बन्द भएको छ । बस्नेतले १४ हजार ५३९ मत पाए भने सत्तारुढ गठबन्धनबाट उम्मेदवारी दिएका नेकपा (एकीकृत समाजवादी)का घिमिरे १३ हजार ८६३ मतमै सीमित बने । पूर्वजिविस सभापति बस्नेतसँग हार बेहोर्दा दोस्रोपटक प्रदेशसभा सदस्य बन्ने घिमिरेको योजना असफल भयो । प्रदेशसभातर्फ दुवै क्षेत्र जितेको एमालेले प्रतिनिधिसभा भने गुमाएको छ । एमालेका घनश्याम खतिवडालाई ४३० मत अन्तरले पराजित गर्दै नेपाली कांग्रेसका डिगबहादुर लिम्बू मोरङ १ बाट प्रतिनिधिसभा सदस्यमा निर्वाचित भएका छन् । लिम्बूले २७ हजार २९७ मत प्राप्त गर्दा उनका निकटतम प्रतिद्वन्द्वी खतिवडाले २६ हजार ८६७ मत मात्रै ल्याउन सके ।
चुनाव शान्तिपूर्ण बनाउन सहयोग गर्नेलाई धन्यवाद,"विराटनगर : मुख्य निर्वाचन अधिकृतको कार्यालय मोरङले मंसिर ४ गतेको निर्वाचनलाई सफल र शान्तिपूर्ण बनाउन सहयोग गर्ने सबैलाई धन्यवाद दिएको छ। शान्तिपूर्ण रूपमा निर्वाचन सम्पन्न गर्न सहयोग पुर्याउने सबैलाई कार्यालयले आइतबार एक विज्ञप्ति जारी गर्दै धन्यवाद दिएको हो। मोरङमा प्रतिनिधि सभातर्फ ६ र प्रदेशसभातर्फ १२ वटा निर्वाचन क्षेत्र छन्। चुनाव सम्पन्न गराउन गत असोज २० गते मुख्य निर्वाचन अधिकृतको कार्यालयसहित निर्वाचन अधिकृतका कार्यालयहरु स्थापना गरिएको थियो। मोरङ जिल्ला अदालतका १ नम्बर न्यायाधीश दुर्गाप्रसाद ढुंगेललाई मुख्य निर्वाचन अधिकृतको जिम्मेवारी दिइएको थियो। ढुंगेलको नेतृत्वमा निर्वाचन शान्तिपूर्ण रूपमा सम्पन्न भएको छ। शान्तिपूर्ण रूपमा मनोनयन दर्तादेखि मतदान तथा मतगणनाको कार्य सम्पन्न भएर मोरङका सबै निर्वाचन क्षेत्रको निर्वाचन परिणासमेत घोषणा भइसकेको छ, मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले जारी गरेको विज्ञप्तिमा उल्लेख छ। यस महाअभियानलाई निष्पक्ष, स्वच्छ, भयरहित र स्वतन्त्र वातावरणमा सम्पन्न गर्न राजनीतिक दल, उम्मेदवार, नागरिक समाज, पर्यवेक्षक, संचारजगत, सुरक्षाकर्मी तथा कर्मचारीलगायत सरोकारवाला सबैले खेलेको सकारात्मक तथा सहयोगी र समन्वयात्मक भूमिकाप्रति मुख्य निर्वाचन अधिकृतको कार्यालय र मोरङका सम्पूर्ण निर्वाचन अधिकृतको कार्यालयहरु हार्दिक धन्यवाद ज्ञापन गर्दछौँ, विज्ञप्तिमा भनिएको छ, साथै आगामी दिनमा पनि सम्पूर्ण सरोकारवालाबाट यस्तै सकारात्मक भूमिकाको अपेक्षा गर्दछौँ। मोरङको निर्वाचन क्षेत्र नम्बर १ मा गोपालप्रसाद थापा, २ मा नगेन्द्र केशरी पोखरेल, ३ मा रामहरि शर्मा काफ्ले, ४ मा मणिराम पोखरेल र ५ मा गणेश नायकलाई निर्वाचन अधिकृत तोकिएको थियो। क्षेत्र नम्बर ६ को निर्वाचन भने मुख्य निर्वाचन अधिकृतको कार्यालयले नै सम्पन्न गरेको हो। मोरङका प्रमुख जिल्ला अधिकारी काशीराज दाहालले उच्च सुरक्षा सतर्कता अपनाइएका कारण निर्वाचन शान्तिपूर्ण रूपमा सम्पन्न भएर मतपरिणाम पनि घोषणा भइसकेको जानकारी दिए। निर्वाचनलाई असर पुर्याउने हिसाबले ठाउँठाउँमा नक्कली बम पनि राखिएको थियो। मतदानका दिन केही ठाउँमा विष्फोटक पदार्थ पनि विष्फोट गराइयो। नेपाली सेनाको टोलीले शंकास्पद वस्तुलाई डिस्पोज गर्दै शान्तिपूर्ण रूपमा निर्वाचन सम्पन्न हुने वातावरण बनाएको हो। बिना अवरोध र शान्तिपूर्ण हिसाबले निर्वाचन सम्पन्न गराउन मुख्य निर्वाचन अधिकृत ढुंगेल, प्रजिअ दाहाल, नेपाली सेनाका प्रमुख सेनानी अमृत थापामगर, मोरङ प्रहरी प्रमुख एसपी शान्तिराज कोइराला, सशस्त्रका प्रमुख एसपी राजकुमार लामिछाने, राष्ट्रिय अनुसन्धानका प्रमुख बासुदेव सिग्देललगायत अहोरात्र खटिएका थिए। प्रजिअ दाहालले सबै पक्षको साथ र सहयोगले चुनावमा अप्रिय घटना हुन नपाएको उल्लेख गरे।"
रेखा थापाले कति भोट ल्याइन् ?,काठमाडौं : राप्रपाबाट प्रतिनिधि सभामा उम्मेदवार दिएकी रेखा थापा तेस्रो भएकी छन्। मोरङको निर्वाचन क्षेत्र नम्बर ३ बाट नायिका थापाले १० हजार ९९८ मत ल्याएर तेस्रो भएकी हुन्। उक्त क्षेत्रमा नेपाली कांग्रेसका सुनील शर्मा प्रतिनिधिसभा सदस्यमा निर्वाचित भएका छन्। शर्माको भन्दा थापाले ३७ हजार ६३३ मतान्तर रहेको थियो। थापा राप्रपाको महाधिवेशनमा पनि महामन्त्री पदमा पराजित भएकी थिइन्। उनलाई कमल थापा समूहकी कुन्ती शाहीले पराजित गरेकी थिइन्। निर्वाचन आयोगको तथ्याङ्कका अनुसार शर्माले ४८ हजार ६३१ मत प्राप्त गरेका छन्। शर्माका निकटतम् प्रतिद्वन्द्वी नेकपा (एमाले)का भानुभक्त ढकालले २५ हजार ८९५ मत प्राप्त गरेका थिए। यो क्षेत्रबाट यसअघिका निर्वाचनमा वामपन्थी उम्मेदवार विजयी हुँदै आएका थिए। वामपन्थी बाहुल्य क्षेत्रमा कांग्रेसले पहिलोपटक जित निकाल्न सकेको हो। उनी विराटनगरको नोबेल शिक्षण अस्पताल र काठमाडौं शिक्षण अस्पतालका सञ्चालक हुन्।
"निर्वाचन आयोगको टोली काठमाडौं फर्कियो, स्याङ्जा२ को मतगणना अझै अन्योलमा","स्याङ्जा : मंसिर ४ मा सम्पन्न प्रतिनिधिसभा र प्रदेशसभा सदस्य चयनका लागि भएको निर्वाचनका बेला चापाकोटमा भएको घटनाकाबारे स्थलगत अध्ययन अवलोकन गर्न आएको निर्वाचन आयोगको टोली शनिबार साँझ काठमाडौं फर्केको छ। आयोगका सहसचिव फणिन्द्र गौतमको नेतृत्व र शाखा अधिकृतसहितको शुक्रबार बिहान स्याङ्जा आएको टोली २ दिन स्याङ्जामा बसेर फर्केको हो। टोलीले जिल्लाका सुरक्षा प्रशासन, विवादमा तानिएका मतदान केन्द्र, आन्दोलनरत राजनैतिक दलहरुलगायतसँग छुट्टाछुट्टै छलफल गरेको छ। टोलीलाई तीन दिन अर्थात् मंसिर १२ भित्र प्रतिवेदन बुझाउने समयसिमा तोकिएको छ। प्रमुख जिल्ला अधिकारी गंगाबहादुर क्षेत्रीका अनुसार आयोगको टोलीले चापाकोट पुगेर स्थलगत अध्ययन अवलोकनका साथै सम्बन्धित सरोकारवालासँग भेटवार्ता गरे। निर्वाचन अधिकृत, मतदान अधिकृत, सुरक्षाकर्मीसँग पनि भेटवार्ता गरेका छन्। मतदान सकिएको सातादिन पुग्दा समेत स्याङ्जा निर्वाचन क्षेत्र नं २ को मतगणना सुरु हुन नसक्दा स्थानीय मतदाताको आक्रोश बढेको छ। तर, नेपाली कांग्रेस र नेकपा एमाले आ आफ्नै अडानमा छन्। बिहानदेखि साँझसम्म दुवैपक्ष धर्ना र शक्ति प्रर्दशनमा व्यस्त छन्। मतपेटिका नगरपालिकाभित्र बनाइएको मतगणनास्थलमा राखिएको छ। मतदान सकिएर मतपेटिका थन्क्याएपछि एमालेले सडक आन्दोलन गर्न थालेपछि मतगणना कार्य अन्योलमा परेको छ। कांग्रेसले धाँधलीगरी मत खसालेको एमालेले आरोप लगाउँदै पुनः मतदानको माग गर्दै निर्वाचन आयोगमा उजुरी दिएको छ। मतगणनास्थल वरपर बस्दै धर्ना पनि दिँदै आएका छन्। तर, कांग्रेसले भने मतदान केन्द्रबाट मुचुल्कासहित विधिपूर्वक आएका मतपेटिका सम्बन्धित स्थानमा थन्क्याएपछि मतगणनाका प्रक्रिया अघि बढाउनुपर्ने भन्दै मतगणनाको माग गर्दै आएको छ। आन्दोलनरत दलहरु पक्ष र विपक्षमा अहिले सडकमा धर्ना एवं दबाबमूलक कार्यक्रम गर्दै आएका छन्। क्षेत्र नं २ का निर्वाचन अधिकृत रामचन्द्र शर्मा भने, आयोगको टोली काठमाडौं फर्किसकेको छ, अब टोलीले उपलब्ध गराएको प्रतिवेदनका आधारमा आयोगले निर्णय गरेर काम अघि बढ्ने छ। हामी त्यसकै प्रतिक्षामा छौं।"
महोत्तरी १ (क) मा एमालेकी शारदा थापा निर्वाचित,बर्दिबास : महोत्तरी क्षेत्र नम्बर १ (क) बाट प्रदेशसभा सदस्यमा नेकपा एमालेका उम्मेदवार विजयी भएका छन् । नेकपा एमालेजसपा गठबन्धनबाट उम्मेदवार बनेकी शारदादेवी थापाले सत्तारुढ पाँच दलीय गठबन्धनका उम्मेदवारलाई ७२० मतान्तरले पराजित गर्दै निर्वाचित भएकी हुन् । थापाले ८ हजार ३०४ मत प्राप्त गरेकी छन् भने सत्तारुढ गठबन्धनबाट लोकतान्त्रिक समाजवादी पार्टीका उम्मेदवार पिताम्बर महतोले ७ हजार ५८४ मत प्राप्त गरेका हुन् ।
"सिरहामा एमाले पहिलो दल, कांग्रेस र माओवादी शून्य","सिरहा : सिरहामा ४ प्रतिनिधिसभा र ८ प्रदेशसभा निर्वाचन क्षेत्र छन् । नेपाली कांग्रेसले सत्ता गठबन्धनको तर्फबाट क्षेत्र१ र २ मा प्रतिनिधिसभा तथा क्षेत्र१ (क), क्षेत्र३ (क) र (ख)मा प्रदेशसभा सदस्यमा उम्मेदवारी दिएको थियो। नेकपा (माओवादी केन्द्र) ले क्षेत्र३ मा प्रतिनिधिसभा र क्षेत्र२ (क), क्षेत्र४ (क)मा प्रदेशसभामा उम्मेदवारी दिएको थियो । तर सत्तागठबन्धनले कतै जित हात पार्न सकेन। अन्तत: सिरहामा कांग्रेस र माओवादी शून्यमा सिमित भएको छ। सिरहामा दुई प्रतिनिधिसभा र तीन प्रदेशसभामा निर्वाचित भएका एमाले पहिलो दल भएको छ । भने दुई प्रतिनिधिसभा र एक प्रदेशसभा जितेर जसपा दोस्रो दल भएको छ । जनमत पार्टी दुई प्रदेशसभा, एकीकृत समाजवादी र लोसपाले एकएक प्रदेशसभामा निर्वाचित भएको छ । सत्ता गठबन्धनका क्षेत्र३ (ख) प्रदेशसभामा नेकपा (एकीकृत समाजवादी)का प्रमोद यादव र क्षेत्र४ (ख)मा लोकतान्त्रिक समाजवादी पार्टी(लोसपा)का रामबाबु यादव मात्रै निर्वाचित भएका छन् । जनमत पार्टीबाट क्षेत्र२ (क)मा संजयकुमार यादव र क्षेत्र४ (क)मा त्रिभुवन साह निर्वाचित भएका हुन्। एमालेजसपा गठबन्धनले ४ वटै प्रतिनिधिसभा क्षेत्रमा जित हासिल गरेको छ। क्षेत्र१ मा एमालेका रामशंकर यादव कांग्रेस पूर्वमन्त्री केन्द्रीय सदस्य पदम नारायण चौधरीलाई २०८३ मतान्तरले हराउँदै निर्वाचित भए । यादवले २९४६२ र चौधरीले २७३७९ मत प्राप्त गरेका छन् । क्षेत्र२ मा जसपाका पूर्वमन्त्री राजकिशोर यादवले कांग्रेसकी केन्द्रीय सदस्य तथा पूर्वमन्त्री चित्रलेखा यादवलाई ११५० मतान्तरले हराउँदै जित हासिल गरे। राजकिशोरले २४१७८ र चित्रलेखाले २३०२८ मत प्राप्त गरिन्। क्षेत्र३ मा एमालेका प्रभावशाली नेता पूर्वमन्त्री लिलानाथ श्रेष्ठले माओवादी केन्द्र विश्वनाथ साहलाई ११८२ मतान्तरले पराजित गरे । श्रेष्ठले २८०६४ मत पाउँदा साहले २६८८२ मत पाए। क्षेत्र ४ मा उद्योगपति जसपाका डाविरेन्द्र महतोले जनमत पार्टीका विरेन्द्र साहलाई ७८०८ मतान्तरले हराउँदै विजयी भए । महतोले २४१०२ र साहले १६२९४ मत प्राप्त गरे। यहाँ एकीकृत समाजवादीका पूर्वमन्त्री धर्मनाथ साह १४६५३ मत ल्याएर तेस्रो स्थानमा रहे। प्रदेशसभामा पनि एमाले क्षेत्र१ (क)मा राजेन्द्र चौधरी, क्षेत्र२ (ख)मा सत्रुधन प्रसाद सिंह र क्षेत्र३ (क)मा मनोजकुमार सिंह निर्वाचित भएका छन् । पूर्वमन्त्री, पत्रकार र कलाकारको जमानत जफत पूर्वमन्त्री सरिता गिरिले सिरहा१ बाट प्रतिनिधिसभामा स्वतन्त्र उम्मेदवारी दिएका थिए । उनले जमानत पनि बचाउन सकेनन् । सदर मतको १० प्रतिशत मत नपाएपछि उनको जमानत जफत भएको हो । उनले जम्मा ५०२ मत पाएका थिए। गिरि ०६४ को संविधानसभा निर्वाचनमा सदभावना पार्टीबाट समानुपातिक सांसद भएकी थिइन् । ०६९ मा डा बाबुराम भट्टराईको पालामा मन्त्री बनेकी थिइन् । त्यसपछि पार्टी परिवर्तन गरेर ०७४ को निर्वाचनपछि जसपाबाट समानुपातिक सांसद बनिन् । विवाद वक्त्वय दिएपछि सांसद पद गुमाएकी थिइन् । यसैगरी अर्का पूर्वमन्त्री राजलाल यादव सिरहा२ (क)बाट प्रदेशसभा सदस्यमा हाम्रो नेपाली पार्टीको लौरौ चुनाव चिन्हमा उम्मेदवारी दिएका थिए । उनले जमानत बचाउन सकेनन् । उनले २३७ मत प्राप्त गरे। उनी ०६४ मा तत्लकालिन मधेसी जनअधिकार फोरमबाट सिरहा१ मा निर्वाचित भएका थिए । पछि फोरमबाट फुटेर फोरम गणतान्त्रिक पार्टी बनाएर विनाविभाग्य मन्त्री भएका थिए । सिरहा२ मा तीनजना पत्रकार स्वतन्त्र र एकजना कलाकारले राप्रपाबाट प्रतिनिधिसभामा उम्मेदवारी दिएका थिए । उनीहरु सबैको जमानत जफत भएको छ । पत्रकारमा रामरिझन यादव, देवकुमार यादव र सुरेश कार्की र कलाकार मुरलीधर मिझारको जमानत बचेन। रामरिझनले २८४, सुरेश कार्कीले ३१२ र देवकुमारले ३२ मत पाए । उनीहरु कसैले सदर मतको १० प्रतिशत ल्याउन सकेनन् । रामरिझन डा बाबुराम भट्टराई प्रधानमन्त्री हुँदा उनको प्रेस सल्लाहाकार थिए । दर्जनौं पुस्तक पनि लेखेका छन् । कार्की रेडियो नेपालको कार्यकारी निर्देशक भएका थिए । देवकुमार पत्रकार महासंघका केन्द्रीय सदस्य हुन्। कलाकार मुरलीधरले राष्ट्रिय प्रजातन्त्र पार्टी (राप्रपा)बाट उम्मेदवार बनेका थिए । उनले ७८२ मत मात्रै ल्याउन सके । उनको प्रचारमा राजेन्द्र लिङदेन हेलिकोप्टर चढेर खटिएका थिए।"
उदयपुर १ मा मतगणना रोकियो,"उदयपुर : मुचुल्का अनुसार मतपत्र नभेटिएको भन्दै उदयपुरको क्षेत्र नम्बर १ को प्रतिनिधिसभा सदस्यको मतगणना रोकिएको छ। मुचुल्का गरी राखिएका ३० वटा मतपेटिका खोल्दा १ सय ७ मत मतपत्र नपुगेपछि सहमतिको प्रयास खोजिएको छ । त्रियुगा, चौदण्डि र बेलका नगरपालिकाको १० वटा मतपेटिकामा प्रदेशसभा ख को १ सय मतपत्र थप भेटिएको र प्रतिनिधिसभातर्फ १ सय ७ मत नभेटिएपछि गणना कार्यमा विवाद बढेको हो । मुख्यनिर्वाचन अधिकृत कृष्णप्रसाद सुवेदीका अनुसार सहमतिका लागि १०:३० बजे सर्वदलीय बैठक बोलाइएको छ । एमालेका उम्मेदवार मन्जुकुमारी चौधरीले मुचुल्का अनुसार मतपत्र नभेटिनुले आशंका पैदा भएको बताइन् । उनले उक्त मतपेटिकामा प्रदेशसभाको एक सय मतपत्र थप भेटिनु र प्रतिनिधिसभाको मतपत्र नै गायब हुनु शंकाको विषय भएको बताइन् ।"
बारामा जोगाउन सकेनन् विरासत,"सिमरा : बाराको चार निर्वाचन क्षेत्रमध्ये दुई सिटमा एमाले जित्दा एकीकृत समाजवादी र जनता समाजवादी पार्टी नेपालले एकएक सिट जितेका छन्। प्रदेशसभातर्फको नजितामा पनि एमाले अगाडि देखिएको छ। आठ प्रदेशसभामध्ये चार सिटमा एमाले, दुई सिटमा जसपा, एक सिटमा लोसपा र एक सिट स्वतन्त्र उम्मेदवारले जितेका छन्। २०७४ सालको निर्वाचनमा प्रदेशसभातर्फ दुई सिट मात्रै जितेको एमालेले यसपटक १२ सिटमध्ये ६ सिट हात पारेको छ। एमालेले उत्साहजनक नतिजा ल्याउँदै गर्दा अघिल्लोपटक बाराबाट प्रतिनिधिसभा सदस्यमा निर्वाचित सांसदले आफ्नो विरासत जोगाउन भने सकेनन्। प्रतिनिधिसभातर्फ बाराको चारवटै निर्वाचन क्षेत्रमा २०७४ सालमा निर्वाचित सबै सांसद यसपटक पनि उम्मेदवार थिए। बारा १ मा कांग्रेसबाट उमाकान्त चौधरी, बारा २ मा जसपाबाट रामसहाय यादव, बारा ३ मा जसपाबाट रामबाबुकुमार यादव र बारा ४ मा नेकपा एमालेबाट एकवाल मियाँ दोहोरिएर उम्मेदवार बनेका थिए। जसमध्ये बारा २ का उम्मेदवार यादवमात्रै निर्वाचित भए। दोहोरिएर आएका अन्य तीन उम्मेदवार आफ्नो विरासत जोगाउन असफल देखिए। बारा १ मा नेपाल सरकारका खानेपानी मन्त्री एवं कांग्रेसका सहमहामन्त्री चौधरी फराकिलो मतान्तरले पराजित भए। अघिल्लो पटकको निर्वाचनमा विजय प्राप्त गर्दा प्रतिस्पर्धी रहेका अच्युत मैनालीसँग यसपटक उनले हार व्यहोरे। बारा क्षेत्र नं ३ मा तत्कालीन संघीय समाजवादी फोरम (हाल जसपा) बाट निर्वाचित भएका यादव यसपटक पराजित भए। एमालेका उम्मेदवार अध्यानन्द पाण्डेलाई पराजित गरेका यादव यसपटक एमाले पोलिटब्युरो सदस्य एवं मधेस प्रदेश सहइन्चार्ज साहसँग यादव २ हजार ९८२ मतले पराजित भए। २०७४ सालको निर्वाचनमा माओवादी केन्द्रबाट बारा ३(१) को प्रदेशसभा सदस्यमा निर्वाचित भएकी साह नेकपा विभाजनपछि एमालेमै बसेकी थिइन्। साहले एमाले रोजेपछि माओवादी केन्द्रले उनलाई प्रदेशसभा सदस्यबाट हटाएको थियो। प्रदेशसभा सदस्य पद त्यागेर एमालेसँगको यात्रा अघि बढाएकी साह यसबीचमा मन्त्रीसमेत बनेकी थिइन्। बारा क्षेत्र नं ४ मा तत्कालीन राष्ट्रिय जनता पार्टी नेपाल (हाल लोसपा) बाट निर्वाचित भएका एकवाल मियाँ यसपटक एमालेबाट उम्मेदवार थिए। उम्मेदवारी मनोनयन गर्ने अघिल्लो दिन लोसपा त्यागेर एमाले प्रवेश गरेका मियाँले प्रतिनिधिसभा सदस्यको टिकट पाएका थिए। २०७४ सालको निर्वाचनमा एमालेका उम्मेदवार देवनारायण चौधरीलाई पराजित गर्दै सांसद बनेका मियाँ यसपटक भने फराकिलो मतले पराजित भए। उनलाई एकीकृत समाजवादीका कृष्णकुमार (किसान) श्रेष्ठले पराजित गरे। फराकिलो मतान्तरले पराजित भएका मियाँले पनि यस क्षेत्रमा आफ्नो विरासत जोगाउन असफल देखिए।"
निर्वाचनले दर्शाएको जनविद्रोह,"संघीय तथा प्रदेशसभा निर्वाचन सम्पन्न भएको छ। छिटफुट घटनाबाहेक तुलनात्मक हिसाबले निर्वाचन शान्तिपूर्ण रह्यो। चुनावको परिणामपछि भने निकै फरक परिदृश्य सतहमा आउँदैछन्। यसलाई लिएर विभिन्न पटाक्षेप पनि बनाइँदैछ। निर्वाचन एउटा विशुद्घ प्राविधिक पक्ष हो। एकभन्दा धेरै व्यक्ति प्रतिस्पर्धामा रहन्छन्। कसैले जित्ने र अरू धेरैले हारलाई व्यहोर्नुपर्ने अवस्था स्वाभाविक हुन्छ। यद्यपि जसले हारे वा जिते पनि यसबाट आउने नेृतत्वका कारण देशचाहिँ कहिल्यै हार्नु हँुदैन। हरेक सवालमा देशले जितेको महसुस नागरिकलाई भएमा दल, राजनीति अनि नेतृत्व सबैप्रति आर्कषण सदैव यथावत रहन्छ। मतदान कसैलाई गरेनगरेको आधारमा नागरिकले कहिल्यै पनि निर्वाचितलाई प्रतिनिधि नमान्ने गर्दैनन्। उसले राम्रा काम गरे अस्वीकार गर्दैनन्। अरू नै दल वा पार्टीको भए पनि नागरिकका लागि भरपूर राम्रा काम गर्नेमा दत्तचित रहे निर्वाचनमा असहयोग पनि गर्दैनन्। तर राजनीति यी स्वाभाविक कोर्सबाट बाहिर गएका करण निर्वाचनले केही अपवाद उजागर गरेको छ। यो निर्वाचनबाट दुई प्रकारका विद्रोहको स्वरूप प्रस्फुटित हुँदैछन्। नागरिकले दलमाथि विकर्षण र विनिर्माण दुवैको सन्देश दिने गरी विद्रोहभाव दर्शाएका छन्। विकर्षणको भाव निर्वाचन शान्तिपूर्ण भए पनि यस पटक मतदान भने निकै कम भयो। विभिन्न अनुसन्धानहरूले समेत स्थानीयभन्दा राष्ट्रिय निर्वाचनमा औसत १० देखि २० प्रतिशत कम मतदान हुने देखाउँछ। ज्याकुलाइन गोरम्यानको पुस्तक ह्वाई आर इलेक्सन्स् इम्पोर्टेन्टका अनुसार राष्ट्रिय निर्वाचनमा उम्मेदवार र मतदाताबीच स्थानीय निर्वाचन जत्तिको सघन घनिष्टता हुँदैन। विश्वभर नै मताधिकारमाथि अरूची र अनिच्छा बढ्दो देखिन्छ। त्यसैले अष्टेलिया, लक्जम्बर्ग, सिंगापुर, न्युजिल्याण्डलगायत केही देशमा त अनिवार्य मतदानको कानुनी व्यवस्था छ। अधिकतममा विभिन्न समयका निर्वाचनमा बेल्जियममा लगभग ८७, स्वीडेनमा ८२, नेपालमा ७४ को निर्वाचनमा ७५, दक्षिण कोरियामा ७८ प्रतिशतदेखि न्युनतममा हाइटीमा १७, अल्जेरिया २३, इजरायल ३०, स्वीजरल्याण्डमा ३८ प्रतिशत मतदान भएका तथ्यांक छन्। यति नै मत खसेमात्र निर्वाचनको वैधानिकता हुन्छ भन्ने कानुन र अभ्यास दुवै छैनन्। तर सकेसम्म धेरैलाई मतदानमा सहभागी गराउन सक्दा निर्वाचनको विश्वसनीयता अझ उचो हुन्थ्यो। विद्युतीय मतदान, अर्लि भोटिङ, इन्टरनेट भोटिङजस्ता नवप्रर्वद्धनात्मक अभ्यासहरू अवलम्बन गर्न सकेको भए उच्च मतदान हुने थियो। सरकारी तथ्यांकअनुसार झन्डै २२ लाख आसपास, अन्य अप्रशोधित तथ्यांकअनुसार ४० लाख आसपास मतदाताहरू विदेशमा छन्। देशभित्रै पनि रोजगारी, व्यापार व्यवसाय तथा अध्ययनको सिलसिलामा आफ्नो मतदान क्षेत्रभन्दा अन्यत्र बसोबास गर्नेको संख्या थुप्रै छ। बिदा एवं वित्तीय व्यवस्थापनसमेत सदैव सहज नहुन सक्छ। तर साँच्चै नागरिकमा व्यग्र इच्छा र नेतृत्व एवं दलप्रति आस्था तथा आशा भएमा मतदान धेरै हुने थियो। स्वयं दलहरूले नै मतदातालाई गाउँसम्मकै दुईतर्फी सवारीको व्यवस्थापनसमेत गरेका थिए। तर पनि नागरिकमा उल्लेख्य उत्साह देखिएन। मतदान गरेकाहरू त्यति गौरवान्वित अनुभूत थिएनन्, केवल औपचारिकताको महसुस गर्दथे। यसरी घट्दो मतदानबाट एउटा शान्तिपूर्ण बिद्रोहको अभ्यास भएको मान्न सकिन्छ। निर्वाचन परिणामले त दलहरूमाथि विनिर्माणको अपरिहार्यतलाई स्वीकार्न स्पस्ट दबाब दिएको छ। विनिर्माणको दबाब ठूलो संख्यामा शीर्षनेताहरू एवं चर्चित अनुहारहरू पराजित भए। विगतमा मन्त्रीलगायत विभिन्न उच्च ओहोदामा भएकोहरू धेरैको शर्मानक अवस्था छ। जितेकामध्ये अधिकांशले झिनो मतमात्रको अग्रता पाए। हिजो प्रमुख नेतृत्वको अघिपछि किचन क्याबिनेटका रूपमा रहेकाहरूको आम पराजयले केही दललाई स्तब्ध बनाउने अवस्था छ। नयाँ दलहरूप्रति जबर्जस्त आर्कषण बढ्दो देखिन्छ। धेरै संख्यामा नयाँ उम्मेदवार भएर मत बाँडिँदा थुप्रै स्थानमा पुरानै दलले जित त हात पारे। यद्यपि पुराना दललाई एकातिर र नयाँ दल तथा स्वतन्त्रहरू अर्कोतिर राख्दा दोश्रो पक्षमाथिको पल्ला भारी बन्ने देखिन्छ। हिजोसम्म जेल बसेको, यातना भोगेको, आन्दोलनको नेतृत्व गरेको, बिद्रोह उठाएको कुरा नेताको वान्छनीय योग्यता मानिन्थ्यो। अहिलेका अधिकांश मतदाताले यो पक्षलाई न त भोगेको छ, न त त्यसमा केही अभिरूची राख्छ। हामीले क्रान्ति गयौं, राणाशासन ढलायौं, प्रजातन्त्र ल्यायौं, गणतन्त्र स्थापित गयौं भन्ने दलहरूको दाबा हुन्छ। यी आन्दोलनमध्ये धेरै अथवा कुनै पनि आन्दोलनलाई नदेखेको नभोगेको अथवा नजानेको दस्ताको मतदाता संख्या अधिक भइसक्यो। अब तत्काल नागरिकमाझ को कति लोकप्रिय छ ? आफ्नो पेशा र क्षेत्रमा कति काबिल छ ? भन्ने कुरा महŒवपूर्ण हुन्छ। आफू संलग्न क्षेत्रमा सक्षम मानिएको र अब्बल ठहरिएको निपूर्ण मानिस राजनीतिमा आउन् भन्ने आशा रहन्छ। उनीहरूले कम्तिमा राज्यको ढुकुटीलाई आफ्नो जीवन निर्वाहका लागि दुरुपयोग गर्नुपर्दैन भन्ने मान्यता राखिन्छ। उनीहरू जुन क्षेत्रमा दक्ष र विज्ञ छन्, उक्त क्षेत्रमा सघन प्रगति र पुनर्निर्माण गर्नसक्छन् भन्ने विश्वास हुन्छ। जान्नेलाई छान्ने कुराले नागरिकलाई आकर्षित गर्छ। हामीकहाँ जुलुस लगाएकै र ढुंगा हानेकै कुरालाई राजनीतिक सक्रियताको मानक मान्ने भुलभुलैया बस्यो। अनि राजनीतिक अभ्यासमा रहेकै कारण सर्वज्ञान सम्पन्न हुने, उनीहरूले सबैथोक जान्ने, कसैसँग सरसल्लाह लिनुसमेत नपर्ने विचलन सुरु भयो। राजनीतिक अभ्यास युवाले गर्नुपर्छ, त्यो विज्ञता र दक्षताबाट निर्देशित रहनुपर्छ। राजनीति सत्तामुखी होइन, परिवर्तनमुखी बन्नुपर्छ भन्ने दलहरूले बिर्सदा नागरिकको निराशा बिस्फोट हुन थाल्यो। आधारवर्गको हितलाई शिरोपर गर्नुपर्ने अभिभारालाई नकार्दा दलहरूकै अवसानको आधार बन्न थाल्यो। अहिले पनि मतदातामा बहुदलीय प्रणालीप्रति समर्थन छ। राम्रा उम्मेदवार भएको खण्डमा नागरिकले समर्थन गरेका वा विजयी गराएका छन्। पटकपटक निर्वाचत भए पनि अथवा राजनीतिक वृत्तको सघन चर्चा मै रहे पनि नागरिकबीच अपेक्षित कार्यसम्पादन गर्न नसक्दा निर्वाचन जितिँदैैन भन्ने प्रमाणित भएको छ। अहिलेको राजनीति रिभोलुसनरी (क्रान्तिकारी) होइन, रिफर्मेटिभ (सुधारात्मक) अभ्यास र प्रयोगबाट मात्र सही बाटोमा हिँड्छ। अनुहार, दलीय अनुबन्धन, नेतृत्वको भजनकीर्तन अनि देवत्वकरणमा रमाउने र सत्तोसरापको बहाबमा बहनेहरूको अस्तित्व धरमराएको छ। नागरिक सेवामा दत्तचित्त रहँदै नागरिक पहिलो प्राथमिकता (सिटिजन्स फस्र्ट)को अवधारणालाई अवलम्वन गर्ने विषयहरू अनुमोदित भएका छन्। निर्वाचनमा टिकटचाहिँ दलले दिने हो तर मत नागरिकबाट लिनुपर्छ। अब दलले आपूलाई बचाइराख्ने हो भने योग्य, दक्ष, युवा, काविल व्यक्तिहरूलाई निर्वाचनमा प्रस्तुत गर्नुपर्छ। संगठन, सदस्यता, समिति, दलको प्रमुख नेता भनेरमात्र मत आउँदैन। सबै दल गरेर जम्माजम्मी २५ देखि ३० लाखको संख्यामा संगठित सदस्य होलान्। एक करोड ८० लाख मतादातामा बाँकी १ करोड ५० लाख दलविहीन विशुद्घ मतदातामात्र हुन्। सबै दलका कार्यकर्ता अथवा संगठित सदस्यताको सम्पूर्ण योगभन्दा मतदातामात्रको अनुपात ५०० प्रतिशत बढी छ। उनीहरू संगठन जान्दैनन्, सदस्यता चिन्दैनन्, उम्मेदवार मन परेनपरे पनि मत दिनुपर्छ भन्ने दलीय ह्वीपमा बाँधिँदैनन्। दलको माथिल्लो तहको मान्छे उम्मेदवार भएपछि मरिमेटेर बिजयी बनाउनुपर्छ भन्ने सम्झँदैनन्। त्यो ५०० प्रतिशतले बढी रहेको मतदाताको आकांक्षा र रोजाइमा राम्रा, योग्य, सम्भावना बोकेका र कार्यसम्पादन गर्न सक्ने व्यक्ति पर्छन्। त्यस्तो उम्मेदवार पुराना अथवा नयाँ दल जुनसुकै दलबाट पनि हुनसक्छ। एकाईसौं शताब्दी मास बेस्ड राजनीतिको समय हो। राजनीतिक बहाब निर्माणमा सञ्चारको प्रभाव अधिक रहन्छ। अमेरिकाका पूर्वराष्ट्रपति बाराक ओबामाले आफ्नो पुस्तक एडासिटी अफ होपमा यसलाई राम्ररी विश्लेषण गरेका छन्। खाली एकोहोरो रटान र आत्मरति भजाएरमात्र हँुदैन। देशभर विभिन्न खालका आन्दोलन गरेको भन्ने आधारमा मात्र आफ्नो औचित्य स्थापित गर्न खोज्ने पुराना दलहरूलाई निर्वाचन नतिजाले गतिलो झापड दिएको छ। यी सबै आन्दोलनको कान्छो आन्दोलन मानिने मधेस आन्दोलनको नेतृत्व गरेको भन्ने दल त राष्ट्रिय दलसमेत बन्नेमा शंका छ। मतदाताले आन्दोलनका उपलव्धिलाई स्वीकार्छन् तर त्यसैले मात्र सदाकाल उपस्थितिको औचित्य सावित भने हँुदैन। मतदातामा युवा र नयाँप्रतिको आकर्षण अगाध हुन्छ। पुरानै दलहरूले अधिकांश स्थानमा विजय हासिल गरे पनि उनीहरूमाथि नयाँ दलको कडा टक्कर थियो। शीर्ष नेताहरूले जिते तर उनीहरूको प्राप्त मत तथा निकटतम प्रतिद्वन्द्वीसँगको मतान्तर यस अघिको निर्वाचनभन्दा धेरै तल झरेको छ। ठूला दलहरूको आकर्षण गुम्दैछ। नयाँ दलहरू मतमा धेरै स्थानमा नजिते पनि मन जित्ने अभ्यासमा रहेको देखिँदैछ। अब दलहरू सच्चिनु पर्छ। अहिलेका शीर्ष नेतृत्वले अभिभावकीय भूमिकामात्र निर्वाह गर्नुपर्छ। सक्रिय राजनीतिमा सक्षम र युवा पुस्तालाई अगाडि सार्नु पर्छ। अहिले रहेका लगभग सबै ठूला भनिएका दलका शीर्षनेता राजनीतिक जीवनको उत्तरार्धमा छन्। सांसद तथा पार्टीको अध्यक्षताका हिसाबले उनीहरूको यो अन्तिम इनिङ हो। बिगतकै जस्तो नेतृत्व कौशल र आडम्बरलाई अवलम्बन गरे अब उनीहरूको अन्त्यसँगै उनीहरूको दलको पनि अन्त्य हुने जोखिम बढ्दो छ। आफू जाँदाजाँदै पार्टीलाई पुनर्जीवन दिन सकारात्मक र रचनात्मक अभ्यास गर्नुपर्छ। भित्री मनमा यही दबाब निर्माणको अभिलाषा राखेर नागरिक विद्रोह र विशेष गरी सहरकेन्द्रित विद्रोह सुरु भएको छ। तुलनात्मक रूपमा सचेत समूहले विद्रोहको बिगुल बजाएको छ। दल तथा नेतृत्वले यसको सन्देश विचरण गर्नुपर्छ। आफूलाई विनिर्माण गर्न विराट प्रयास लगाउनु पर्छ। दलहरू नबदलिए नागरिकले मत बदल्ने अठोट गरेको स्पस्ट देखिँदैछ। नेतृत्वले उदार हँुदै सम्मानजनक बहिर्गमन वा अवकास रोज्नु पर्छ। युवा र भिजन भएका नयाँ पुस्ताले सशक्त र सकारात्मक हस्तक्षेप गर्नुपर्छ। दलहरूसँग सक्किने वा सुध्रने एउटैमात्र विकल्प बाँकी देखिन्छ।"
कर्णालीमा एमालेले गुमायो प्रतिनिधिसभाका सबै सिट,"सुर्खेत : नेकपा एमालेले यसपटक कर्णालीमा प्रतिनिधिसभाका सबै सिट गुमाएको छ। प्रतिनिधिसभाका १२ वटा सिटमध्ये एमालेले एउटा पनि सिट जित्न सकेन। प्रदेशसभातर्फ ५ सिट जिते पनि एमालेले प्रतिनिधिसभातर्फ भने सबै सिट गुमाएको हो। यसअघि २०७४ को निर्वाचनमा एमालेले प्रतिनिधिसभातर्फ कर्णालीका १२ मध्ये ६ सिट जितेको थियो। त्यसबेला एमाले र माओवादीबीच गठबन्धन थियो। वामगठबन्धनको बलमा त्यतिबेला एमालेले सुर्खेत र दैलेखका दुईदुई, डोल्पा र मुगुमा एकएक गरी ६ सिट जितेको थियो। अघिल्लो पटक वामगठबन्धनबाट लाभ लिएको एमाले यसपालि भने सत्ताा गठबन्धनसँग पराजित हुन पुगेको छ। कर्णालीका १२ वटै निर्वाचन क्षेत्रमा एमालेका उम्मेदवार पराजित भएका छन्। कर्णालीमा कांग्रेसले लाभ लिएको छ। २०७४ को निर्वाचनमा कांग्रेसले प्रतिनिधिसभातर्फ एउटा पनि सिट जितेको थिएन। अघिल्लो निर्वाचनमा शून्य बनेको कांग्रेसले यसपालि भने गठबन्धनको बलमा प्रतिनिधिसभातर्फ चार सिट जितेको छ। कांग्रेसले सुर्खेतका दुई, दैलेखमा एक र मुगुमा एक गरी चार सिट जितेको हो। कांग्रेसको तर्फबाट सुर्खेत क्षेत्र नं १ मा उपसभापति पूर्णबहादुर खड्का र क्षेत्र नं २ बा हृदयराम थानी विजयी भएका छन्। यस्तै, दैलेखको क्षेत्र नं २ बाट दिक्पाल शाही र मुगुबाट ऐनबहादुर शाही विजयी भएहुन्। यस्तै, कर्णालीलाई आफ्नो आधार क्षेत्र दाबी गर्दै आएको माओवादी केन्द्रले कांग्रेसकै बराबर चारवटा सिट जितेको छ। २०७४ मा एमालेसँगको गठबन्धनका कारण कर्णालीमा माओवादीले जुम्ला, कालीकोट, रुकुमपश्चिम, सल्यान र जाजरकोटमा गरी पाँच सिट जितेको थियो। तर, यसपालि माओवादीले अघिल्लो पटकभन्दा एक सिट कम जितेको हो। अर्थात् माओवादीले चार सिटमै चित्ता बुझाएको छ। कर्णालीमा यसपटक प्रतिनिधिसभातर्फ माओवादीबाट रुकुमपश्चिमा जनार्दन शर्मा, जाजरकोटमा शत्तिाबहादुर बस्नेत, कालीकोटमा महेन्द्रबहादुर शाही र हुम्लामा छिरिङ डम्डुल लामाले जितेका छन्। यस्तै, गठबन्धनकै बलमा एकीकृत समाजवादीले यसपटक कर्णालीमा प्रतिनिधिसभाका तीन सिट जितेको छ। गठबन्धनसँगको भागबण्डामा तीन सिटमा समाजवादीका उम्मेदवार चुनाव लडेका थिए। उसले उम्मेदवारी दिएका तीनवटै सिट जितेको छ। समाजवादीको तर्फबाट सल्यानमा प्रकाश ज्वाला, डोल्पामा धनबहादुर बुढा र दैलेखको क्षेत्र नं १ मा अम्मरबहादुर थापा विजयी भएका छन्। गठबन्धनमा भागबण्डा हुँदा पाएकामध्ये कांग्रेस र एकीकृत समाजवादीका उम्मेदवार सबै ठाउँमा विजयी भए। तर, माओवादीले भने जुम्लामा सिट गुमाएको हो। जुम्लामा गठबन्धनको तर्फबाट उम्मेदवार बनेकी माओवादी नेतृ गोमा गौतम राप्रपाका उम्मेदवार ज्ञानबहादुर शाहीसँग पराजित भइन्। कर्णालीमा प्रतिनिधिसभातर्फ राप्रपाले एक सिट हात पारेको छ।"
३ प्रदेशमा अब मिलीजुली सरकार,"नेपालगन्ज : संघीयता कार्यान्वयनको दोस्रो कार्यकालमै पश्चिम नेपालका तीन प्रदेशमा मिलीजुली सरकार बनाउनु पर्ने बाध्यता बनेको छ। निर्वाचन आयोग नेपालको शनिबार रातिसम्म सम्पन्न मत गणनाअनुसार कुनै पनि प्रदेशमा कुनै पनि दलको स्पष्ट बहुमत नआउने संकेत देखिएको छ। लुम्बिनी प्रदेशमा बलियो भए पनि कर्णाली र सुदूरपश्चिम प्रदेश सरकारमा एमाले सबैभन्दा कमजोर दल बनेको छ। कांग्रेस तीनवटै प्रदेशमा बलियो देखिएको छ भने माओवादी केन्द्र कर्णाली र सदूरपश्चिम प्रदेशमा बलियो छ। यद्यपि समानुपातिकतर्फको सांसद संख्या र केही प्रत्यक्ष निर्वाचनको निर्वाचनको नतिजा आउन बाँके रहे पनि प्रदेश सरकारमा फेरि पनि मिलिजुली सरकार बनाउनु पर्ने अवस्था सिर्जना भएको छ। तीन वटै प्रदेशमा अहिलेसम्म २९ सिट जितेर कांग्रेस सबैभन्दा ठूलो दल बनेको छ। माओवादी केन्द्र र एमाले १९१९ सिट जितेर दोस्रो स्थानमा छन्। भर्खरै गठन भएको नागरिक उन्मुक्ति पाँच सिट जितेर तेस्रो स्थानमा छ। लुम्बिनी प्रदेश लुम्बिनी प्रदेशमा प्रत्यक्षमा ५२ र समानुपातिक ३५ गरी कूल ८७ जना प्रदेश सभा सदस्य हुन्छन्। सरकार बनाउन कम्तीमा ४४ जना सदस्यको आवश्यकता पर्छ। प्रदेशमा शनिबारसम्मको नतिजामा एमाले १५ सांसद जितेर सबैभन्दा ठूलो दल बनेको छ। एमालेले तीन सिटमा अग्रता लिएको छ। समानुपातिकबाट आउने सांसद संख्या जोड्दा पनि एमालेको एकल सरकार सम्भव हुने देखिँदैन। त्यसैगरी दोस्रो ठूलो दल कांग्रेसले १४ जना सांसद जितेको छ। उसको पनि तीन ठाउँमा अग्रता छ। समानुपातिकको मत जोड्दा पनि कांग्रेसको एकल सरकार बन्ने छाँट छैन। यो प्रदेशमा नेकपा माओवादी केन्द्रले ४ ठाउँमा विजय र एक ठाउँमा अग्रता लिएको छ। जसपा, नागरिक उन्मुक्ति र लोसपाले दुईदुई सिट जितेका छन्। राप्रपाले एक सिटमा जित र अर्कोमा अग्रता लिएको छ। जनमत पार्टीका एक र स्वतन्त्रका तीन सांसद छन्। यो प्रदेशमा सत्तागठबन्धकका दलले अरु साना दलसँग वा एमालेले साना दलसँग मिलेर सरकार बनाउन सक्छन्। कर्णाली प्रदेश प्रदेशसभाका ४० सदस्य रहेको कर्णाली प्रदेशमा सरकार बनाउन २१ सांसद आवश्यक पर्छ। २४ प्रत्यक्ष र १६ समानुपातिक रहने यो प्रदेशमा प्रत्यक्षबाट माओवादी केन्द्र र कांग्रेस प्रत्यक्षमा सात सात सांसद जितेर ठूला दल बनेका छन्। कांग्रेसले २ सिटमा र माओवादी केन्द्रले एक सिटमा अग्रता लिएको पनि छ। यहाँ एमालेले दुई सांसद जितेको छ भने दुई स्थानमा अग्रता लिएको छ। स्वतन्त्रबाट एक जनाले जितेका छन्। यो प्रदेशमा पनि समानुपातिक सांसद जोड्दा कुनै पनि दलको एकल सरकार बन्ने देखिँदैन। कांग्रेस र माओवादीको गठबन्धन सरकारको सम्भावना छ। सुदूरपश्चिम प्रदेश प्रदेशसभामा ५३ सांसद रहने सुदूरपश्चिम सभामा सरकार बनाउन कम्तीमा २७ जना सांसद आवश्यक पर्छ। प्रत्यक्षतर्फको नतिजा अनुसार अहिलेुम्म कुनै पनि दलको स्पष्ट बहुमत आउने छाँट छैन। कांग्रेस र माओवादीले आठ आठ जना सांसद जितेका छन्। कांग्रेसले तीन स्थानमा अग्रता लिएको छ। तेस्रो शक्तिको रुपमा नागरिक उन्मुक्तिले तीन सिट जितेको छ। थप दुई ठाउँमा उसको अग्रता छ। एमालेले दुई ठाउँमा जितेको छ भने एक ठाउँमा अग्रता लिएको छ। स्वतन्त्र सांसद एक जना छन्। नेकपा (एकीकृत समाजवादी)दलले दुई ठाउँमा अग्रता लिएको छ। यो प्रदेशमा प्रत्यक्ष निर्वाचनको अनुपात हेर्दा कुनै पनि दलको बहुमत आउने देखिँदैन।"
मधेसमा फेरिँदो राजनीतिक दृश्य,"जनकपुरधाम : प्रतिनिधि र प्रदेशसभा निर्वाचनको मतपरिणामले मधेस प्रदेशमा राजनीतिक अवस्थामा परिवर्तन आएको देखाएको छ। यसअघि भएका निर्वाचनमा एउटै पार्टी र व्यक्तिमा केन्द्रित रहने जनमत यसपटक भने परिवर्तन भएको छ। मधेसवादको नारालाई अगाडि बढाएर पछिल्लो निर्वाचनसम्म यहाँ बहुमत ल्याउन सफल मधेस केन्द्रित दलहरू यस निर्वाचनमा सानो आकारमा पुगेका छन्। गत निर्वाचनमा तेस्रो दलको हैसियतमा रहेको नेकपा एमाले मधेसको प्रदेशसभामा पहिलो दल बन्न सफल भएको छ। संघीय संसद्का ३२ सिटमध्ये २० नयाँ अनुहारले जितेका छन्। प्रदेशसभाका ६४ प्रत्यक्ष सिटमध्ये ३६ नयाँ सांसद्ले जित निकालेका छन्। जम्मा दुई संघीय निर्वाचन क्षेत्रको नतिजा बाँकी रहँदा, अग्रता र विजेताको मतपरिणामअनुसार नेकपा एमालेले गत निर्वाचनभन्दा राम्रो मत संकलन गरेको देखिन्छ। गत निर्वाचनमा जम्मा दुई सिट जितेको एमालेले यसपटक संघीय संसद्मा मधेसबाट सात सिटमा जित प्राप्त गरेका छन्। संघीय संसद्तर्फ प्रदेशमा जोडघटाउ गर्दा नेपाली कांग्रेस सात क्षेत्रमा जित्दै मजबुद बनेको छ। यसअघि कांग्रेसले मधेसबाट ६ सिट मात्रै जितेको थियो। त्यसैगरी, जनता समाजवादी पार्टी यस निर्वाचनमा ६ सिटमा सीमित भएको छ। जबकी गत निर्वाचनमा जसपाले १० सिट जित्न सफल भएको थियो। गत निर्वाचनमा ९ सिट हात पारेको लोकतान्त्रिक समाजवादी पार्टीले यसपटक ३ सिटमा चित्त बुझाउन परेको छ। नेकपा माओवादीले १ सिट पाएको छ । जबकी गत निर्वाचनमा माओवादीले मधेसमा ५ सिट जितेको थियो। यता नेकपा एकीकृत समाजवादीले २, जनमत पार्टीले १ र स्वतन्त्रबाट ३ जनाले जित हासिल गरेका छन्। प्रदेशबाट माओवादी, जनता समाजवादी र लोकतान्त्रिक समाजवादीले अघिल्लो निर्वाचनको तुलनामा आधि सिटमात्र जित्न सफल भएका हुन्। स्वतन्त्रबाट सर्लाही ४ मा जितेका अमरेश सिंह नेपाली कांग्रेसका बागी उम्मेवार छन् भने रौतहट ३ बाट प्रभु साह र रौतहट २ बाट किरण साहलाई सता गठबन्धनका केही दलहरूले खुलेरै सहयोग गरेकाले जित प्राप्त भएको छ। मधेस प्रदेशमा सरकार गठन गर्न जनमत पार्टीको निर्णायक भूमिका रहने भएको छ। प्रदेशमा युवाहरूमाझ विशेष लोकप्रिय हुन सफल डा सिके राउत नेतृत्वको जनमत पार्टीले गाउँगाउँमा संगठन विस्तार गर्दै गएको छ। जसको परिणाम निर्वाचनको मतले देखाउँछ। जनमत प्रतिको रुझानले पनि मधेसवादी दलहरूलाई ठूलो धक्का लागेको छ। प्रदेशसभाको ६४ प्रत्यक्ष सिटमध्ये ६ सिटमा विजयी भएका जनमत पार्टीले अझ बढी सिट थप्ने सम्भावना छ। सत्ता गठबन्धन वा एमाले, जसपामध्ये कुनै पनि गठबन्धनले स्पष्ट बहुमत प्राप्त गर्न नसकेका कारण मधेस प्रदेशको सरकार गठन सहज देखिँदैन। प्रदेशसभामा शुक्रबारसम्मको नतिजा तथा अग्रसरताका आधारमा नेकपा एमाले १३ सिटसहित ठूलो दल र कांग्रेस १३ सिट प्राप्त गरेर दोस्रो ठूलो दल हुने देखिन्छ। त्यसैगरी, प्रदेशसभातर्फ अघिल्लो निर्वाचनमा सबैभन्दा ठूलो दल रहेका जसपा प्रत्यक्षतर्फ मात्र ९ सिट र लोसपाले ७ सिट जित हासिल गरेका छन्। नेकपा माओवादीले र नेकपा एकीकृत समाजवादीले जम्मा ४४ स्थानमा विजय प्राप्त गरेका छन् भने ६ वटा सिटमा स्वतन्त्र सांसद्ले जितेका छन्। प्रदेशसभामा स्वतन्त्र उम्मेदवारी दिई जितेका सबै सांसद कुनै न कुनै राजनीतिक पार्टीका बागी उम्मेदवार रहेकाले दलहरूले उनीहरूलाई पुनः पार्टी प्रवेश गराउने सम्भावना छ। मधेसवादी दलहरूले आफ्नो एजेन्डा बिर्सेर पहिला विरोध गरेकै पार्टीहरूसँग राजनीतिक गठबन्धन गरेपछि उनीहरूलाई जनताले पत्याउन सकेनन् र सिके राउत नेतृत्वको जनमत पार्टी विकल्पका रूपमा जनताको रोजाइमा परेको हो, युवा अभियानी अरुण झा भन्छन्, जनमत पार्टीले पछिल्लो समय किसानको दुःख पीडा, मलको अभाव र जनतालाई प्रत्यक्ष सरोकार राख्ने विषयहरूमा बोलेर गाउँघरमा आफूलाई चर्चित बनायो। प्रदेश सरकारका गलत क्रियाकलापहरूको खुलेर विरोध गर्यो जसले गर्दा यस पार्टीलाई जनताले एउटा अवसर दिउँ भन्दै अवसर दिएका हुन्। ३ पार्टी अध्यक्षको जित र २ को हारमधेस प्रदेशको संघीय संसद्का लागि चारवटा पार्टीका राष्ट्रिय अध्यक्षले उम्मेवारी दिएका थिए। जसमध्ये नेकपा एसका अध्यक्ष माधवकुमार नेपाल रौतहट २ बाट निर्वाचित भए। त्यसैगरी लोकतान्त्रिक समाजवादी पार्टीका अध्यक्ष महन्त ठाकुर महोत्तरी ३ बाट निर्वाचित भए। उनको निर्वाचन क्षेत्रमा प्रतिस्पर्धा गरेका तराई मधेस लोकतान्त्रिक पार्टीका अध्यक्ष वृखेशचन्द्रलाल चुनाव हारेका हुन्। प्रदेशको सबैभन्दा रोचक प्रतिस्पर्धा सप्तरी निर्वाचन क्षेत्र २ मा भएको थियो। यहाँ जनमत पार्टीका अध्यक्ष सीके राउतले जनता समाजवादी पार्टीका अध्यक्ष उपेन्द्र यादवलाई दोबरभन्दा बढी मतान्तरले हराए। मधेसमै मधेसका अगुवा नेताहरू हार्नुलाई परिवर्तनको ठूलो संकेतका रूपमा राष्ट्रिय योजना आयोगका सदस्य डा सुरेन्द्र लाभ लिन्छन्। मधेसवादी दलका शीर्ष नेताहरूले मधेसमा नराम्रो परिणाम भोग्नु परेको कारण उहाँहरू आफैं हो, लाभ भन्छन्, जनतालाई सधैं पुरानै मुद्दाहरूमा उल्झाएर राख्ने र आर्थिक वा सामाजिक विकासतर्फ कसरी अगाडि बढ्ने त्यो कुनै पनि आधार दिन नसक्नु उहाँहरूको हारको पहिलो कारण बनेको हो। दोस्रो कुरा जनताले अब आन्दोलन वा विरोधभन्दा पनि समृद्धि र आर्थिक विकास चाहेको छ जसतर्फ यी नेताहरूको ध्यान छैन। तसर्थ उहाँहरूलाई जिताएर सधैं सत्तामा पुर्याउने भर्याङ्ग जनता बनेन र यसपालि मधेसबाट नयाँ उम्मेदवारहरूलाई जिताएर नयाँ सन्देश दिन खोजिएको छ। मधेस प्रदेशमा प्रमुख राजनीतिक दलबाट उम्मेदवार बनेका तीन महिलाहरूमध्ये दुई जना संघीय संसद्मा पुगेका छन्। धनुषा ३ बाट एमालेका उम्मेदवार जुली महतो र बारा ३ बाट एमालेकै उम्मेदवार ज्वाला साह सांसद पदमा निर्वाचित भएका छन्। धनुषा ३ बाट दोस्रो संविधानसभाको निर्वाचनमा एमालेबाट उम्मेदवार बनेकी जुली महतो नेपाली कांग्रेसका प्रभावशाली नेता विमलेन्द्र निधिसँग पराजित भएकी थिइन्। तर, सोही बेला एमालेबाटै समानुपातिक प्रतिनिधित्व प्रणालीबाट निर्वाचित भएर सदन पुगेकी महतोले पछिल्लो १० वर्षमा क्षेत्र नम्बर ३ मा निर्वाचनको तयारी गरेकी थिइन्। निर्वाचनअघि धनुषामा आयोजित चुनावी सभामा सहभागी स्थानीय र उम्मेदवार । तस्बिर : दिपेन श्रेष्ठ पूर्वमहिला, बालबालिका तथा ज्येष्ठ नागरिकमन्त्रीसमेत बन्न सफल भएकी महतोलाई यसपालिको निर्वाचमा गठबन्धनका उम्मेदवार अनिलकुमार झासँग प्रतिस्पर्धा गर्नु परेको थियो। रौतहट जिल्लाबाट राजनीति गर्दै आएका झा धनुषामा आएर उम्मेदवार बन्दा उनलाई जनताले अपनाउन सकेनन् र महतोलाई १० हजारभन्दा बढी मतको अन्तरले विजयी गराए। यता, अर्की महिला उम्मेदवार नेपाली कांग्रेसकी नेतृ चित्रलेखा यादव सिरहा २ मा जनता समाजवादीका उम्मेदवार राजकिशोरबाट चुनाव हारेकी छन्। मधेसको प्रदेशसभामा जम्मा चार महिला सांसदले जित प्राप्त गर्ने सुनिश्चित भएको छ। लोसपा सांसद रानी शर्मा तिवारी महोतरी ३ (ख)बाट विजयी भएकी हुन्। त्यसैगरी, महोत्तरी २ (ख)बाट लोसपाकै वागी स्वतन्त्र उम्मेदवार सुरिता साह जितेकी छिन्। सर्लाही १ (ख)बाट एकीकृत समाजवादीकी बेची लुंगेली चुनाव जितेकी छिन् भने महोत्तरी १ (क)बाट एमालेकी उम्मेदवार शारदा थापा मतगणनामा अग्रसरता पाएकी छिन्। अघिल्लो प्रदेशसभामा यी चार जनै प्रत्यक्ष निर्वाचित संसद् रहेकी थिइन्। जातिवादलाई चिर्दै मधेस जातिवादको राजनीति हावि भएको यस प्रदेशमा यसपालिको निर्वाचनको परिणामले फरक अनुभूति गराएको छ। जातीय समीकरणकै आधारमा अधिकांश निर्वाचन क्षेत्रमा दाबी गर्ने मुख्य राजनीतिक दलका नेताहरूले यसपालि जनताबाट फरक मत पाएका छन्। अधिकांश सिटमा जातीय समीकरण काम लाग्न सकेको छैन। मधेसवाद को दुई दशकमा अरूहरूकै राजनीतिक गोटी बनेका दलित र मुस्लिमहरूले पनि आफ्नो मतको महत्व बुझिसकेका छन्। जसको परिणाम यस निर्वाचनमा प्रत्यक्ष देखिन्छ। यादव बाहुल्य क्षेत्रमा जसपा अध्यक्ष उपेन्द्र यादवको हार र डा सिके राउतको जितले मधेसी जनताले जातिवादलाई विस्तारै परास्त गर्न खोजेको सन्देश दिन्छ। मधेसवाद, साम्यवाद, हिन्दूवाद वा समाजवादको नारा बोकेर हिँडेका मुख्य दलहरूले विस्तारै सबै नारालाई तिलाञ्जली दिएर जातिवादको राजनीति सुरु गरेका छन्। तर, जनता विस्तारै भ्रमबाट बाहिर आउँदै छ, सुरेन्द्र लाभ भन्छन्, यदि मुख्य राजनीतिक दलहरूलाई आफ्नो मर्यादा जोगाउनु छ भने आफूले जुन वादको सिद्धान्त बोकेर जनता माझ पहिलादेखि गएका छन् त्यसलाई जोगाएर राख्नु र सोही वादलाई लिएर अघि बढ्नु पर्ने आवश्यकता देखिन्छ। मधेसी राजनीतिको सुरुवाती चरण २००७ सालको क्रान्तिसँग जोडिएको छ। प्रजातन्त्र प्राप्तिका लागि भएको क्रान्तिमा मधेसी जनताको योगदान पनि निकै ठूलो थियो। महोत्तरी, सप्तरी र मोरङका मधेसी जमिन्दारहरू सुरुवाती कालदेखि नै प्रजातन्त्रको लडाइँमा जोडिएका थिए। मधेसमा गजेन्द्रनारायण सिंह, कुशेश्वर पाठक, महेन्द्र राय २००७ सालको क्रान्तिका सूत्रधारहरू थिए। २०१५ सालमा प्रकाशित परतन्त्र मधेस और उसकी संस्कृति पुस्तकमार्फत रघुनाथ ठाकुरले मधेस र मधेसीको मुक्तिको आन्दोलको बिजारोपन गरेका थिए। पञ्चायतकालमा मधेसी नेता र क्रान्तिकारीहरू तत्कालीन व्यवस्थाविरुद्ध लडेका थिए। रामराजाप्रसाद सिंह र नारायणहिटीद्वारा बमकाण्डमा आरोपित धनुषाका डा लक्ष्मीनारायण झा, सत्यनारायण साह, सूर्यनाथ राय यादव र सप्तरीका साकेतचन्द्र मिश्र र दिलीप चौधरी सो बेला राज्यद्वारा बेपत्ता पारिए। यीमध्ये रामराजाप्रसाद सिंह राज्यबाट उम्कन सफल भए पनि दुर्गानन्द झा पञ्चायतकाका प्रथम सहिद भए। २०६३ सालमा मधेसमा महत्वपूर्ण शक्तिका रूपमा उदय भएको उपेन्द्र यादव नेतृत्वको जनता समाजवादी पार्टी (जसपा) पहिला मधेसी जनअधिकार फोरम थियो। २०६३ सालसम्म फोरमले मधेसमा आफूलाई वैकल्पिक शक्तिका रूपमा स्थापित गर्न सफल भयो। पहिलो संविधानसभाको निर्वाचनमा फोरमले ५२ सीट जितेर मधेसी दलहरूमध्ये सबैभन्दा ठूलो बन्न सफल भयो। समयक्रम सँगै पार्टीमा टुटफुट भयो र अन्य पार्टीसँग एकताको क्रम पनि सुरु भयो। दोस्रो संविधानसभा निर्वाचनमा मधेस केन्द्रित दलहरूले तराईका १ सय १९ सिटमध्ये १२ सिटमात्र जितेका थिए। पहिलो संविधानसभाको निर्वाचनमा ठूला तीनवटा मधेस केन्द्रित दलमात्र प्रतिस्पर्धामा भए पनि पछि उनीहरूको सत्तास्वार्थ र फुटले दोस्रो संविधानसभा निर्वाचनमा नराम्रो परिणाम भोग्नु परेको राजनीतिक विश्लेषकहरू बताउँछन्। २०७२ सालमा फोरम र अशोक राई नेतृत्वको संघीय समाजवादी पार्टी मिलेर संघीय समाजवादी फोरम बन्न पुग्यो पछि २०७६ मा उक्त पार्टीमा बाबुराम भट्टराईको नयाँ शक्ति पनि मिल्न गयो र पार्टीको नाम समाजवादी पार्टी नेपाल बन्यो। २०७७ मा सपा र मधेसवादी दल राष्ट्रिय जनता पार्टी (राजपा) एकीकरण भएर जसपा बन्न पुग्यो। मधेस केन्द्रित दलहरू एकै ठाउँमा आएपछि जनतामा निकै राम्रो सन्देश गएको थियो। मधेस प्रदेशमा मधेसवादी दलको बहुमतको सरकार गठन हुँदा अब समृद्धि र विकासको बाटो खुला भन्ने आश जनतामा थियो तर, सत्तामा पुगे पनि जनभावनालाई कदर नगरी भ्रष्टाचार र अनियमिततालाई प्रशय दिएकै कारण मधेसवादी दललाई जनताले मतमार्फत सजाय दिएको स्थानीयहरू बताउँछन्।"
मुख्यमन्त्रीमा मेरो दाबी स्वाभाविक,"हेटौंडा : नेपाली कांग्रेस बागमती प्रदेशका सभापति इन्द्रबहादुर बानियाँले अब बन्ने सरकारको मुख्यमन्त्रीका लागि आफ्नो दाबी स्वाभाविक भएको बताएका छन्। बानियाँले यसअघि संसदीय दलको नेता र अहिले प्रदेश सभापति भएको नाताले पनि मुख्यमन्त्रीका लागि आफ्नो दाबी स्वभाविक रहेको बताए। मुख्यमन्त्री राजनीतिक सहमतिबाट टुंगिने विषय हो। गठबन्धन र सिंगो बागमती प्रदेशका जनताले मलाई नै खोजिरहेको महसुस गरेको छु। कांग्रेसभित्रै पनि मलाई नै अघि बढाउन तयार हुनुहुन्छ। त्यसकारण अब बन्ने सरकारको मुख्यमन्त्री पदमा मेरो दाबी स्वाभाविक छ, उनले भने। लोकतान्त्रिक वामगठबन्धनको अगुवा दलसमेत रहेको कांग्रेस यो निर्वाचनबाट बागमती प्रदेशसभामा सबैभन्दा ठूलो दल बन्ने उनले दाबी गरे। प्रदेशसभामा ठूलो दल र गठबन्धनमा नेतृत्व गरेको कारण कांग्रेसको नेतृत्वमा सरकार बनाउने गरी राजनीतिक सहमति गर्छौं, उनले भने। उनले आफ्नो नेतृत्वमा गठबन्धनको सरकार बन्ने र बागमती प्रदेशका १३ वटै जिल्लामा १० हजार घर बनाई गरिब निमुखा जनतालाई हस्तान्तरण गरिने बताए। बानियाँले शिक्षा, स्वास्थ्य, रोजगार, पूर्वाधार विकास, ग्रामीण विद्युतीकरण, कृषि तथा पशुपालनलाई प्राथमिकता दिइने बताए। सबै जाति, भाषा, धर्म, सम्प्रदायको हितमा प्रदेश सरकारका गतिविधि अगाडि बढाइने उनको योजना छ। प्रदेशमा औद्योगिक क्षेत्रको विकास एवं विस्तार, साना तथा घरेलु उद्योगको प्रवद्र्धन, पर्यटकीय क्षेत्रमा टेवा पुग्ने गरी सरकारले काम गर्ने बानियाँले बताए। दुःखलाई सुखमा बदल्न पहल गर्छौँ। गरिबमुखी, सेवामुखी, न्यायमुखी र आयमुखी नीति लिनेछौँ। व्यवस्था धेरै पटक बदलियौँ। अब जनताको अवस्था बदल्नेछौँ, बानियाँले भने। बानियाँ मकवानपुर क्षेत्र नम्बर २(ख) बाट दोस्रोपटक निर्वाचित भएका हुन्। उनले एमालेका लालबहादुर थापालाई १ हजार ७८२ मतान्तरले पराजित गरेका हुन्। बानियाँसँगै मुख्यमन्त्रीका लागि माओवादी केन्द्रका शालिकराम जम्मकट्टेल र एकीकृत समाजवादीका कृष्णप्रसाद शर्मा खनाल पनि आकांक्षी हुन्। अहिलेकै गठबन्धन कायम रहेको अवस्थामा बागमती प्रदेशको नेतृत्व कुन दलको भागमा पर्छ। त्यसले अब बन्ने सरकारको विषय निर्धारण गर्नेछ।"
कञ्चनपुर १ मा २८ वर्षपछि एमालेको उदय,महेन्द्रनगर : कञ्चनपुर निर्वाचन क्षेत्र १ मा लगभग अढाइ दशकपछि एमाले विजयी भएको छ। नेकपा एमालेका उम्मेदवार तारालामा तामाङले पूर्व मन्त्री विना मगरलाई फराकिलो मतान्तरले पराजीत गर्दै विजयी भएका हुन्। मगरलाई तामाङले ५ हजार बढी मतान्तरले पराजित गरेका हुन्। तामाङले २४ हजार ८९२ मत ल्याउँदा मगरले १९ हजार ३४६ मत ल्याएकी छन्। मगर २०७४ को निर्वाचनमा यही क्षेत्रबाट विजयी भएकी थिइन्।
जो मन्त्री हारे,"काठमाडौं : प्रधानमन्त्रीपछि शक्तिशाली मानिन्छ गृह मन्त्रालय। जसकारण गृहमन्त्री बन्न नेताहरूबीच तँछाडमछाड नै चल्छ। सबै खाले सूचना प्राप्त गरेर मुलुककै गृह प्रशासन हाक्ने भएकाले चुनावमा गृहमन्त्रीको भूमिका महत्वपूर्ण मानिन्छ। तर, यस्तो शक्तिशाली मन्त्रालयको नेतृत्वमै रहेका बेला कांग्रेस नेता बालकृष्ण खाँणले चुनावमा पराजय भोगेका छन्। राप्रपाका नेता दीपक बोहरासँग गृहमन्त्री खाँण चुनावमा पराजित भएका हुन्। आफैंले गराएको चुनाव हार्नेमा कांग्रेस नेता खाँण दोस्रो भएका छन्। यसअघि ०६४ को पहिलो संविधानसभा निर्वाचनमा तत्कालीन गृहमन्त्री कृष्णप्रसाद सिटौलाले चुनाव हारेका थिए। सिटौला पनि राप्रपाका नेतासँग नै पराजित भएका थिए। सिटौलाले ०६४ देखि लगातार राप्रपा अध्यक्ष राजेन्द्र लिङदेनसँग पराजय भोग्दै आएका छन्। गृहमन्त्री खाँण मात्र होइनन्, सत्ता गठबन्धनबाट चुनाव लडेका अरू पाँच मन्त्री पनि पराजित भएका छन्। ऊर्जामन्त्री एवं माओवादी नेतृ पम्फा भुसाल र पर्यटनमन्त्री जीवनराम श्रेष्ठले काठमाडौं उपत्यकामा चुनाव हारेका छन्। खानेपानीमन्त्री उमाकान्त चौधरी, खेलकुदमन्त्री महेश्वरजंग गहतराज र प्रधानमन्त्री तथा मन्त्रिपरिषद् कार्यालयका राज्यमन्त्री उमेश श्रेष्ठले पनि हार व्यहोरेका छन्। गृहमन्त्री खाँण रुपन्देही क्षेत्र नम्बर ३ मा राप्रपाका बोहरासँग २ हजार ६ सय ८१ मतान्तरले पराजित भएका हुन्। कांग्रेस नेता खाँणले ३४ हजार ३६ र बोहराले ३६ हजार ७ सय १७ मत प्राप्त गरेका छन्। मतान्तर २ हजार ६ सय ८१ छ। ललितपुर ३ मा ऊर्जामन्त्री पम्फा भूसाल तेस्रो मात्रै बनिन्। माओवादी नेतृ भुसाललाई राष्ट्रिय स्वतन्त्र पार्टीकी तोसीमा कार्कीले हराएकी हुन्। कार्कीले २२ हजार ३ सय ६७ मतको फराकिलो मतान्तरमा जित हासिल गरिन्। दोस्रो स्थानमा एमालेका अमृत खड्काले १२ हजार ९ सय ६३ मत प्राप्त गरे। मन्त्री भुसालले ८ हजार ७ सय ६९ मत मात्र ल्याइन्। युवा तथा खेलकुदमन्त्री महेश्वरजंग गहतराजलाई एमालेका सूर्यप्रसाद ढकालले ५ हजार ३ सय ९४ मतान्तरले पराजित गरेका हुन्। माओवादी नेता गहतराज सत्ता गठबन्धनबाट बाँके १ मा उम्मेदवार थिए। उक्त क्षेत्रमा एमालेका ढकालले २५ हजार २६ मत ल्याउँदा मन्त्री गहतराज १९ हजार ६ सय ३२ मतमा सीमित रहे। काठमाडौं ८ मा संस्कृति पर्यटन तथा नागरिक उड्डयनमन्त्री जीवनराम श्रेष्ठ पनि तेस्रो मात्रै बने। एकीकृत समाजवादीका नेता श्रेष्ठलाई राष्ट्रिय स्वतन्त्र पार्टीका विराजभक्त श्रेष्ठले ५ हजार २ सय ३१ मतान्तरले हराए। मन्त्री श्रेष्ठभन्दा हाम्रो नेपाली पार्टीका सुमन सायमीले १ हजार २ सय ९८ बढी मत ल्याए। विजेता श्रेष्ठले १० हजार १ सय १२, सायमीले ६ हजार १ सय ७९ र मन्त्री श्रेष्ठले ४ हजार ८ सय ८१ मत प्राप्त गरे। खानेपानी तथा सरसफाइमन्त्री उमाकान्त चौधरी बारा १ मा पराजित भए। एमालेका अच्युतप्रसाद मैनालीले ९ हजार १ सय ३९ मतान्तरले मन्त्री चौधरीलाई हराएका हुन्। विजेता मैनालीले ३९ हजार १ सय ९५ र मन्त्री चौधरीले ३० हजार ५६ मत ल्याए। राष्ट्रिय स्वतन्त्र पार्टीका अध्यक्ष रवि लामिछानेले चितवन २ मा प्रधानमन्त्री तथा मन्त्रिपरिषद् कार्यालयका राज्यमन्त्री उमेश श्रेष्ठलाई फराकिलो मतान्तरले पराजित गरे। कांग्रेस नेता श्रेष्ठले ३४ हजार ३ सय १२ मतान्तरले चुनाव हारेका हुन्। त्यहाँ विजेता लामिछानेले ४९ हजार ३ सय र राज्यमन्त्री श्रेष्ठले १४ हजार ९ सय ८८ मत पाए। यो चुनावमा प्रधानमन्त्री शेरबहादुर देउवा डडेलधुराबाट २५ हजार ५ सय ३४ मत ल्याएर निर्वाचित भएका छन्। अर्थमन्त्री जनार्दन शर्मा रुकुम पश्चिम १ (३९ हजार ५ सय ४९), शिक्षामन्त्री देवेन्द्र पौडेल बागलुङ २ (२४ हजार ७ सय ९४), सहरी विकासमन्त्री मेटमणि चौधरी दाङ १ (२६५७६) र श्रममन्त्री शेरबहादुर कुँवर अछाम (१९ हजार ५ सय ३४)बाट निर्वाचित भएका छन्। सञ्चार तथा सूचना प्रविधिमन्त्री ज्ञानेन्द्रबहादुर कार्की उम्मेदवार रहेको सुनसरी ४ र परराष्ट्रमन्त्री डानारायण खड्का उम्मेदवार रहेको उदयपुर १ को मतपरिणाम यो समाचार तयार पार्दासम्म आइसकेको छैन।"
"झापाबाट १० नयाँ सांसद, ५ पुरानै","झापा : झापाका मतदाताले पुराना धेरै अनुहारलाई पाखा लागाउँदै नयाँलाई सांसदमा रोजेका छन्। यसपटक प्रत्यक्षतर्फ १५ सांसदको सिटमध्ये १० जना नयाँ अनुहार आएका छन्। जिल्लामा प्रतिनिधिसभातर्फ दुई जना र प्रदेशसभातर्फ ८ जना नयाँ अनुहारका सांसद बनेका हुन्। त्यसमध्ये पाँच जना एमालेका, तीन जना कांग्रेस र राप्रपाका दुई छन्। झापा १ बाट निर्वाचित तीनै जना नयाँ अनुहारका युवा हुन्। कांग्रेस महामन्त्री विश्वप्रकाश शर्मा पहिलो पटक संसद् भवन छिर्ने भएका छन्। दुई पटक पराजय भोगिसकेका शर्मा तेस्रो पटकमा संसद्को ढोका खुलाउन सफल भएका हुन्। उनले निकटतम प्रतिद्वन्द्वी एमालेका स्थायी कमिटी सदस्य अग्निप्रसाद खरेललाई १४ हजार २ सय ७५ मतान्तरले पराजित गरेका हुन्। शर्माले ३९ हजार ६२४ मत पाउँदा खरेलले २५ हजार ३ सय ४९ मत प्राप्त गरेका छन्। झापा १ (क) मा कांग्रेस नेता गोपाल तामाङ प्रदेश सांसद निर्वाचित भएका छन्। तामाङले एमाले नेता रविन कोइरालालाई ४ हजार ३८८ मतान्तरले पराजित गर्दै सांसद बनेका हुन्। यस पल्ट जिल्लामै पहिलो महिला सांसद राप्रपाकी सबिना बजगाईँ बनेकी छिन्। बजगाईँले माओवादी केन्द्रका श्यामवीर लिम्बुलाई एक हजार ३ सय ८७ मतान्तरले पराजित गर्दै प्रदेश सांसद बनेकी छिन्। बजगाईँले १३ हजार ६ सय १२ मत ल्याएकीमा लिम्बुले १२ हजार २ सय २५ मत प्राप्त गरेका छन्। झापा २ मा एमालेका १ नम्बर प्रदेश इन्चार्ज देवराज घिमिरे पहिलो पटक निर्वाचित भएका छन्। घिमिरेले निकटतम प्रतिद्वन्द्वी स्वतन्त्र उम्मेदवार भद्रप्रसाद नेपाल र माओवादीका हरि राणालाई पाखा लगाउँदै सांसद बनेका हुन्। घिमिरेले २८ हजार ७ सय १६ मत प्राप्त गरेका छन्। नेपालले २६ हजार ५५५ र राणाले १३ हजार ९३० मत ल्याएका छन्। झापा २ (ख) मा एमाले युवा नेता तिलचन पाठक (चिन्तन) प्रदेश सांसदमा निर्वाचित भएका छन्। पाठकले कांग्रेसका खगेन्द्र मैनालीलाई ३ हजार ८ सय ४१ मतान्तरले पराजित गर्दै सांसद बनेका हुन्। झापा ३ मा दुई पुराना अनुहारलाई पाखा लगाउँदै दुवै नयाँ अनुहार प्रदेश सांसदमा निर्वाचित भएका छन्। झापा ३ (क) कांग्रेसका भूमिप्रसाद राजवंशीले निवर्तमान प्रदेश सांसद एमालेका वसन्त बानियाँलाई एक हजार ६९ मतान्तरले पराजित गरेका छन्। ३ (ख) मा एमाले युवा नेता छविलाल चुँडालले निवर्तमान सांसद माओवादी केन्द्रका पूर्णसिंह राजवंशीलाई ६ हजार ४२ भारी मतान्तरले पराजित गर्दै सांसद बनेका छन्। झापा ४ (क) मा एमालेका राधाकृष्ण खनालले माओवादीका झलकबहादुर मगरलाई पराजित गर्दै प्रदेश सांसदमा निर्वाचित भएका छन्। खनालले प्रदेश १ का पूर्व कृषिमन्त्री रहेका मगरलाई एक हजार ५ सय ७८ मतान्तरले पराजित गरेका हुन्। खनालले १३ हजार ९ सय ५१ मत ल्याएकोमा मगरले १२ हजार ३७३ मत प्राप्त गरेका छन्। ४ (ख) राप्रपाका केन्द्रीय प्रवक्ता भक्तिप्रसाद सिटौला प्रदेश सांसदमा निर्वाचित भएका छन्। सिटौलाले कांग्रेसका एकराज उप्रेतीलाई ३ हजार ९ सय ७४ मतले पराजित गरेका हुन्। सिटौलाले १९ हजार ४५ मत ल्याएकोमा उप्रेतीले १५ हजार ७१ मत प्राप्त गरेका छन्। त्यस्तै झापा ५ (ख) एमालेका होमबहादुर थापाले प्रदेश सांसदमा निर्वाचित भएका छन्। थापाले माओवादीका रेवतराज पुरीलाई ६ हजार ८ सय १४ मतान्तरले पराजित गरेका हुन्। थापाले २४ हजार १ सय २९ मत ल्याउँदा पुरीले १७ हजार ३१५ मत प्राप्त गरेका छन्। यता पुराना अनुहारतर्फ झापा ३ बाट राप्रपा अध्यक्ष राजेन्द्रप्रसाद लिङदेन सङ्घीय सांसदमा दोस्रो पटक, झापा २ (क) बाट एकराज कार्की प्रदेश सांसदमा दोस्रो पटक, झापा ४ बाट लालबहादुर साँवा संघीय सांसदमा दोस्रो पटक, झापा ५ बाट एमाले अध्यक्ष केपी शर्मा ओली छैटौं पटक र झापा ५ (क) बाट एमालेका हिक्मतकुमार कार्की प्रदेश सांसदमा दोस्रो पटक निर्वाचित भएका छन्।"
"रामेछापमा संघमा कांग्रेसका कान्छाराम विजयी, प्रदेशमा माओवादीका युवराज र तारा नारायण",काठमाडौं : रामेछापमा सत्ता गठबन्धनका तीनैजना विजयी भएका छन्। एमालेका उम्मेदवारलाई पराजित गर्दै प्रतिनिधि सभामा कांग्रेस र प्रदेश सभातर्फका दुवै निर्वाचन क्षेत्रमा माओवादी केन्द्र विजयी भएका हुन्। प्रतिनिधि सभा सदस्यमा एमालेका उम्मेदवार कैलाश ढुंगेललाई पराजित गर्दै कांग्रेसका जिल्ला सभापति पूर्णबहादुर तामाङ (कान्छाराम) विजयी भएका हुन् । तामाङले ४७ हजार ९८ मत ल्याउँदा उनका निकटतम् प्रतिद्वन्द्वी ढुंगेलले ३० हजार ७२९ मत ल्याए। तामाङ १६ हजार ३६९ मतान्तरले विजयी भएका हुन्। यसैगरी रामेछापको प्रदेश सभा निर्वाचन क्षेत्र नम्बर २ मा एमालेका उम्मेदवारलाई पराजित गर्दै सत्ता गठबन्धनका युवराज चौलागाई विजयी भएका हुन्। नेपाल कम्युनिष्ट पार्टी (माओवादी केन्द्र)का चौलागाईंले २१ हजार ७४६ मत ल्याउँदा एमालेका उम्मेदवार मिलनकुमार घिसिङले १७ हजार ८६७मत पाए। राप्रपाका भरत सिं वाइबाले २ हजार ५१ मत ल्याएर तेस्रो भएका छन्। रामेछापको प्रदेश सभा निर्वाचन क्षेत्र नम्बर १ बाट नेकपा माओवादी केन्द्रका तारा नारायण श्रेष्ठ विजयी भएका छन् । नेकपा (एमाले) का उम्मेदवार शान्ति प्रसाद पौडेललाई १ हजार ९९१ मतले पराजित गर्दै सत्ता गठबन्धनका श्रेष्ठ विजयी भएका हुन्। श्रेष्ठ १७ हजार १४८ मत ल्याएका छन् । उनका प्रतिद्वन्द्वी पौडेलले १५ हजार १५७ मत ल्याए। श्रेष्ठ २०६४ सालको संविधानसभा सदस्यमा निर्वाचित भएका थिए। हाल उनी माओवादी केन्द्र रामेछापको जिल्ला सचिव रहेका छन्।
एउटै पालिकाले पाए दुईदुई सांसद,"तानसेन : पाल्पाका दुई पालिकाले दुईदुई सांसद पाएका छन् । पाल्पा निर्वाचन क्षेत्र नंं १ मा पूर्वखोला गाउँपालिकाबाट एक जना प्रतिनिधिसभामा र अर्को प्रदेशसभामा निर्वाचित भएका हुन्। पूर्वखोला३ बाट प्रतिनिधिसभामा एमालेका उम्मेदवार नारायणप्रसाद आचार्य निर्वाचित भएका छन्। सोही गाउँपालिका२ जल्पाबाट प्रदेशसभामा एमालेकै खेमबहादुर सारु निर्वाचित भए एउटै पालिकामा दुईदुई सांसद निर्वाचित गराएको ती पालिकाका जनताहरू भने खुसी देखिएका छन्। जनताका सबैजसो विकास निर्माणका काम अब पूरा हुनेमा आशावादी रहेको पूर्वखोलाका जीवन आचार्यले बताए। बगनासकाली गाउँपालिकामा दुईदुई जना सांसद निर्वाचित भएकोमा हामी बगनासकालीवासी हर्षित छांै, स्थानीय राम सारुले भने। बगनासकालीबाट मात्रै प्रतिनिधिसभामा ३ जनाले, प्रदेशसभाको लागि २ जनाले उम्मेदवारी दिएका थिए। एमाले उम्मेदवार नारायणप्रसाद आचार्य ३१ हजार १ सय ३ मत ल्याई विजयी भएका हुुन्। आचार्यका प्रतिद्वन्द्वी नेपाली कांग्रेसका उम्मेदवार ज्ञानबहादुर गाहाले २० हजार २ सय ५६ मत ल्याई उपविजेता भए। विजेता आचार्यले कांग्रेसका गाँहालाई १० हजार ८ सय ४७ मतान्तरले पराजित गरेका हुन। आचार्य यसअघि २०७४ सालमा लुम्बिनी प्रदेशसभा सदस्यमा निर्वाचित थिए। यसैगरी पाल्पा क्षेत्र नंं १ को २ प्रदेशसभामा पूर्वखोला २ जल्पाका सारुले कांग्रेका शंकर खनाललाई पराजित गरी विजय भएका छन्। सारुले १४ हजार २ सय ९६ मत ल्याएर विजयी भएका हुन्। निकटतम प्रतिद्वन्द्वी कांग्रेसका उम्मेदवार खनालले ९ हजार ५ सय ५ मत ल्याए। सारुले ४ हजार ७ सय ९१ मतान्तरले विजयी भएका हुन्। पाल्पा क्षेत्र नंं २ मा पनि एउटै पालिकाबाट प्रतिनिधिसभा र प्रदेशसभामा निर्वाचित भएका छन्। बगनासकालीबाट प्रतिनिधिसभामा एमालेका ठाकुरप्रसाद गैरे, प्रदेशसभामा कांग्रेसका वीरबहादुर राना विजयी भएका छन्। गैरे बगनासकाली८ बराङ्दीका स्थायी बासिन्दा हुन् भने राना सोही गाउँपालिका७ खानीगाउँका स्थायी बासिन्दा हुन। गैरेले एक वर्षअघिका आफ्नै सहकर्मी एकीकृत समाजवादीका सोमप्रसाद पाण्डेलाई ३ हजार ९ सय ६६ मतले पराजित गरेका छन् भने रानाले एमालेका परशुराम भट्टराईलाई २ हजार ७५ मतले पराजित गरेका हुन। गैरे पहिलोपटक प्रतिनिधिसभामा संसद् बनेर छिर्दैछन् भने राना यसअघि नै प्रदेशसभामा रही लुम्बिनी प्रदेश सरकारको बहालवाला ऊर्जा जलस्रोत सिंचाइमन्त्री रहेका छन् ।"
"३ दिनपछि मात्रै पाए राजकुमार गुप्ताले विजयीको प्रमाणपत्र : भन्छन्, विपक्षीको षडयन्त्र फेल भयो","वीरगन्ज : प्रत्यक्षतर्फको मतगणना सकिएको तीन दिनपछि मात्रै प्रतिनिधिसभा सदस्यमा नेकपा एमालेका राजकुमार गुप्ता निर्वाचित भएको घोषणा भएको छ। पर्सा३ को निर्वाचन अधिकृतको कार्यालयले गणना सकिएको झण्डै ३ तीन दिनपछि मात्रै गुप्ता निर्वाचित भएको आधिकारिक घोषणा गर्दै प्रमाणत्रपत्र प्रदान गरेको हो। आइतबार बिहान समानुपातिक तर्फको पनि मतगणना सकिएपछि मात्रै निर्वाचन अधिकृत योगनाथ ढकालले आधिकारीक घोषणा गर्दै गुप्तालाई प्रमाणपत्र प्रदान गरेका हुन्। प्रत्यक्षतर्फको मतगणना बुधबार राति नै सकिएको थियो। तर प्रत्यक्षतर्फ खसेको २७२ वटा मतपत्र नभेटिएको र ती मतपत्र समानुपातिक तर्फको मतपेटिकामा हुन सक्ने भन्दै निर्वाचन अधिकृत ढकालले गुप्ता निर्वाचित भएको आधिकारीक घोषणा र प्रमाणपत्र समेत दिएका थिएनन्। जसका कारण गुप्ता निक्कै तनावमा थिए। यसका साथै २७२ मतपत्र नभेटिदा पर्सा ३ को नजिता उल्टिने हो कि भन्ने आकलन पनि गर्न थालिएको थियो। यद्यपि बुधबार राति १० बजेतिर निर्वाचन आयोगको वेभसाइटमा भने एमालेका गुप्ता २४ हजार २६० मतका साथ निर्वाचित भएको भनेर सार्वजनिक गरिसकिएको थियो। वेवसाइटमै गुप्ताका निकटतम प्रतिस्पर्धी काँग्रेसका सुरेन्द्र चौधरीले गुप्ताभन्दा १५१ मत मात्रै कम अर्थात २४ हजार १०९ मत पाएको उल्लेख गरिएको थियो। यो विवरण, लिखित रुपमै निर्वाचन अधिकृतको कार्यालयले मतगणनास्थलमा आफ्नो छाप लगाएर निर्वाचन अधिकृत ढकालको हस्ताक्षर पनि गराएर टाँसेको पनि थियो। गत आइतबार मतदानका दिन पर्सा ३ मा प्रतिनिधीसभा सदस्यको प्रत्यक्षतर्फ कूल ६४ हजार ४४८ मत खसेको थियो। प्रत्यक्ष तर्फको मतगणनाका क्रममा भने मतपेटिकाबाट ६४ हजार १७६ मतपत्र मात्रै गनिएको थियो। यो दुवै संख्या जोड घटाउ गर्दा २७२ मत कम भएको थियो। तर आइतबार बिहान साढे ६ बजेतिर समानुपातिक तर्फको पनि मतगणना सकिदा , प्रत्यक्ष तर्फको गणनामा कम भएको मध्ये १५५ मतपत्र, समानुपातिक तर्फको मतपेटिकामा भेटिएको हो। समानुपातिकतर्फको मतपेटिकाबाट प्रत्यक्षतर्फको १५५ मतपत्र भेटिएकोमा तीमध्ये ५९ मत एमालेका गुप्ताले , काँग्रेसका चौधरीले ४३ मत र नेपाल सुशासन पार्टीका राज कुमार यादवले २२ मत पाएका छन्। बाँकी ३१ मत अन्य उम्मेदवारले पाएका छन्। यसअनुसार अब पर्सा ३ मा निर्वाचित एमालेका गुप्ताले कूल २४ हजार ३१९ मतका साथ विजयी भएका छन्। उनका निकटतम प्रतिस्पर्धी काँग्रेसका चौधरीले २४ हजार १५२ मत र सुशासन पार्टीका यादवले १० हजार ५०३ मत पाएका छन्। निर्वाचन अधिकृत ढकालले मतदानका क्रममा केहि मतदाताले प्रत्यक्ष तर्फको मतपत्र भूलबस समानुपातिक तर्फको मतपेटिकामा पनि खसाएको १५५ मतपत्र समानुपातिकको मतपेटिकामा भेटिएको बताए। यहि कारण प्रतिनिधिसभा सदस्यमा प्रत्यक्षतर्फको मतगणना बुधबार राति सकिएपनि विजयी हुने उम्मेदवारको आधिकारीक घोषणा नगरिएको र प्रमाणपत्र पनि वितरण नगरि दुई दिन रोकेर राखिएको बताए। यता आइतबार बिहान आधिकारिक रुपमा निर्वाचित भएको प्रमाणपत्र प्राप्त गरेपछि निर्वाचित गुप्ताले भने जनताको मतले आफू निर्वाचित भइसक्दा पनि मतपत्र गायब भएको हौवा फैलाएर आफूलाई हराउने षडयन्त्र गरिएपनि त्यो षडयन्त्र विफल भएको प्रतिक्रिया दिए।उनले भने, 'बुधबार राति नै मतगणना सकिए लगत्तै निर्वाचन अधिकृत ढकालले नै माइकबाट आफू निर्वाचित भएको सार्वजनिक रुपमै घोषणा गरेका दाबी गरेका थिए , तर विपक्षीहरुले सत्ताको आडमा मलाई हराउन दुई दिनसम्म अनेक प्रपन्च चरे पनि उनीहरु सफल भएनन्, सत्यको जित भएको छ , जनताको जित भएको छ।' यता पराजित भएका काँग्रेसका उम्मेदवार चौधरीले भने मतगणनाकै क्रममा गडबड गरिएको आरोप लगाएका छन् । त्यसैकारण पुन मतगणनाका लागि आफूले निर्वाचन अधिकृतको कार्यालयमा निवेदन पनि दिइसकेको चौधरीले बताएका छन्।"
नुवाकोटमा गठबन्धनको क्लिनस्विप,"नुवाकोट : नुवाकोटमा सत्ताा गठबन्धनले क्लिनस्विप गरेको छ। चार प्रदेशसभा तथा दुई प्रतिनिधिसभाको सबै सिटमा सत्ताारुढ गठबन्धनका उम्मेदवारहरू विजयी भएका हुन्। सदरमुकाम विदुर समेटिएको नुवाकोटको प्रतिनिधिसभा २ मा सत्ताारुढ गठबन्धनका उम्मेदवार कांग्रेसका अर्जुननरसिंह केसी विजयी भएका छन्। केसीले २८ हजार १ सय ७ मत प्राप्त गर्दै विजयी भएका हुन। केसीका निकटतम प्रतिद्वन्दी राष्ट्रिय स्वतन्त्र पार्टीका सुमनबिक्रम पाण्डेले १६ हजार चारसय ७७ मत पाएका छन्। २०७४ को निर्वाचनमा केसीलाई १० हजार ५ य ५७ मतले पराजित गरेको नेकपा एमालेका उम्मेदवार नारायणप्रसाद खतिवडाले यस निर्वाचनमा केसीभन्दा झण्डै आधा कम १५ हजार ५ सय ६१ मत पाएका छन्। राप्रपाका झनकबहादुर प्याकुरेलले १ हजार ५ सय ७१ मत पाएका छन्। केसीको राजनीतिक अवधिमा यो पाँचौ विजय हो। उनी २०३८ सालमा सूर्यबहादुर थापा सरकारको स्वास्थ्य राज्यमन्त्री भए। उनी २०३८, २०४८, २०५१, २०७० र २०७९ को निर्वाचनमा विजयी भए। केसीले २०४३, २०६४ र २०६४ को निर्वाचनमा पराजित भएका थिए। प्रतिनिधिसभा सदस्यमा विजय भएपछि केसीले संविधान, गणतन्त्र तथा देशको रक्षाका लागि आफ्नो अभियान जारी रहने बताए। उनले जनताको मागमा आधारित कार्य गर्नेसमेत प्रतिवद्धता दोहोयाए। नुवाकोट २ को प्रदेशसभा ख मासमेत सत्ताारुढ दलकै उम्मेदवार कांग्रेसका बहादुरसिंह तामाङ विजयी भएका छन्। उत्ता प्रदेशसभामा सत्ताारुढ दलका तर्फबाट कांग्रेसका उम्मेदवार लामाले १७ हजार २ सय ४९ मत ल्याएर विजयी भए। उनका निकटतम प्रतिद्वन्दी एमालेका विजयसिंह तामाङले ९ हजार १ सय २४ मत पाए। राप्रपाका रणप्रसाद न्यौपानेले २ हजार ६ सय ६५ मत पाए। नुवाकोट १ (क) मा समेत सत्ताारुढ गठबन्धनकै उम्मेदवार राधिका तामाङ दोस्रोपटक विजयी भएकी छन्। उत्ता प्रदेशमा माओवादी केन्द्रकी तामाङ १६ हजार १ सय ६९ मतका साथ विजय प्राप्त गरेकी हुन्। उनका निकटतम प्रतिद्वन्दी एमालेका सुशीलकुमार खड्काले ११ हजार ३ सय ५७ मत पाएका छन्। राप्रपाका रामु पण्डितले १ हजार ५ सय ९ मत पाएका छन्। नुवाकोटको दुवै वटै क्षेत्रमा प्रत्यक्षतर्फको सवै परिणाम आइसकेको मुख्य निर्वाचन अधिकृतको कार्यालय नुवाकोटले जनाएको छ। प्रदेश र प्रतिनिधिसभाको समानुपातिकतर्फको मतगणना कार्य भइरहेको छ।"
समानुपातिकतर्फ एमालेले २३ लाख मत कटाउँदा एकीकृत समाजवादीको २ लाख २० हजार,"काठमाडौं : प्रतिनिधिसभाको समानुपातिकतर्फ एमालेले २३ लाख मत कटाएको छ। आइतबार बिहान ९ बजेसम्मको मतगणना अनुसार एमालेले २३ लाख ८९६ मत ल्याउँदै अग्रस्थानमा रहेको छ। त्यसपश्चात क्रमशः कांग्रेस, माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टीलगायतले मत पाएका छन्। हालसम्म ८३ लाख ६३ हजार ६८३ मत गणना भएको छ। नेपाली कांग्रेस २२ लाख १ हजार ७९४, नेपाल कम्युनिष्ट पार्टी (माओवादी केन्द्र) ९ लाख ६५ हजार ३४५, राष्ट्रिय स्वतन्त्र पार्टी ९ लाख २१ हजार ७६०, राष्ट्रिय प्रजातन्त्र पार्टी ४ लाख ८६ हजार २९७, जनता समाजवादी पार्टीले २ लाख ८७ हजार ४७७ मत पाएका छन्। जनमत पार्टी २ लाख २१ हजार ४२७ मत ल्याएको छ। यसैगरी नेपाल कम्युनिष्ट पार्टी (एकिकृत समाजवादी) जनमत भन्दा पछाडि रहेको छ। एकिकृत समाजवादीले २ लाख २० हजार ५२८, नागरिक उन्मुक्ति पार्टीले १ लाख ९८ हजार ७७, लोकतान्त्रिक समाजवादी पार्टी, नेपालले १ लाख १९ हजार ४९३ मत ल्याएका छन्। देशभर समानुपातिकतर्फको मत गणना जारी रहेको छ।"
घाँटी र टाउको काटिएका पुरुषको उपचारका क्रममा मृत्यु,विराटनगर : धारिलो हतियारले घाँटी र टाउको काटिएको अवस्थामा शनिबार राति फेला परेका एक जना पुरुषको उपचारका क्रममा मृत्यु भएको छ । मोरङको जहदा गाउँपालिका१ भुटाहाका ४२ वर्षीय सन्तोष सरबरियाको मृत्यु भएको हो । सरबरिया शनिबार राति ११:२० बजेतिर आफ्नै घरमा घाइते अवस्थामा भेटिएका थिए । गम्भीर अवस्थाका उनलाई प्रहरीले उद्धार गरेर उपचारका लागि विराटनगरको कोसी अस्पताल ल्याएको थियो । उनी घाँटी र टाउकोमा धारिलो हतियार प्रहार गरिएको तथा बोल्न नसक्ने अवस्थामा घरभित्रै भेटिएका थिए । उपचारकै क्रममा राति १२:२५ बजेतिर मृत्यु भएको प्रहरीले जनाएको छ । घटनाको कारण खुल्न बाँकी रहेको र अनुसन्धान सुरु गरिएको जानकारी प्रहरीले दिएको छ । सरबरिया आफैँले वा अरुले उनीमाथि हतियार प्रहार गरेको भन्ने बारेमा पनि यकिन भइसकेको छैन ।
जेलमा पुगेर रेशम चौधरीलाई किन भेटे प्रचण्डले ?,"काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले नागरिक उन्मुक्ति पार्टीलाई आगामी सरकारमा सहभागी हुन आग्रह गरेका छन्। शुक्रबार साँझ डिल्लीबजारस्थित जेलमा रहेका नेता रेशम चौधरीलाई भेटेर प्रचण्डले सत्ता गठबन्धनमा आवद्ध हुन आग्रह गरेका हुन्। चौधरीसँग प्रचण्डले दुई घण्टा बढी छलफल गरेका थिए। थरुहट आन्दोलनका क्रममा विसं २०७२ भदौ ७ गते घटेको 'टीकापुर घटना'मा अदालतबाट दोषी ठहर भएपछि चौधरी अहिले जेलमा रहेका छन्। भेटमा प्रचण्डले टीकापुर घटनामा पक्राउ परेकालाई आरोपीलाई रिहाईको लागि आफूले सक्दो प्रयत्न गर्ने प्रतिबद्धता जनाएका छन्। स्रोतका अनुसार प्रचण्डले भने,टीकापुर घटनाका आरोपीलाई रिहाईको लागि सक्दो प्रयत्न गर्छु। तपाईहरुको नागरिक उन्मुक्ति पार्टी सत्ता गठबन्धनमा आबद्ध हुनुहोस्। भेटमा चौधरीले टीकापुर घटना राजनीतिकरण भएको, आरोपीलाई रिहाई गर्नुपर्ने र लाल आयोगको प्रतिवेदन तत्काल सार्वजनिकलगायतका सर्त राखेका छन्। प्रचण्डसँग चौधरीले भने,टीकापुर घटनाका आरोपीलाई रिहाईको विषय त छदैँछ। टीकापुर घटनालाई राजनीतिक हिसाबले राज्यले हेर्नुपर्यो, हामीमाथि लगाइएका झुटा मुद्दा खारेज गर्नुपर्यो। लाल आयोगको प्रतिवेदन तत्काल सार्वजनिक गर्नुपर्यो। यस अगाडि नै सरकारले सरकारले टीकापुर घटनासम्बन्धी मुद्दा खारेज गर्ने निर्णय गरेको छ। तर कार्यान्वयन भएको छैन। थरुहट थारुवान संयुक्त संघर्ष समिति र तत्कालीन केपी ओली नेतृत्वको सरकारबीच विसं २०७८ जेठ १८ गते ६ बुँदे सहमति भएको थियो। सहमतिको पहिलो बुँदामै थरुहट थारुवान आन्दोलनका क्रममा टीकापुरमा भएको दुःखद् घटनामा आरोपित थारु कल्याणकारिणी सभाका सभापति धनिराम चौधरी, रेशमलाल चौधरी र लक्ष्मण चौधरीलगायत माथि लगाइएको सम्पूर्ण मुद्दा फिर्ता र रिहाइका लागि संविधान र कानुनसम्मत पहल गर्ने उल्लेख थियो। टीकापुर क्षेत्रमा तिनै रेशम चौधरीको विरासत नागरिक उन्मुक्ति पार्टीले जोगाएको छ। प्रतिनिधि सभामा १ स्वतन्त्रसहित ४ सिट र प्रदेशमा ७ वटा सिटमा नागरिक उन्मुक्ति पार्टी विजयी भएको छ। पछिल्लो मतगणना अनुसार कैलाली१ रन्जिता श्रेष्ठ, कैलाली२ अरुन कुमार चौधरी, कैलाली३ गंगाराम चौधरी र कैलाली४ मा रेशमको उम्मेदवार खारेज भएपछि स्वतन्त्र उम्मेदवारी बनेका रेशमका बुबा लालविर चौधरीले बर्दिया२ जित हासिल गरेका छन्। रेशम जेलमा रहेकाले श्रीमती रन्जिता श्रेष्ठको नाममा पार्टी दर्ता गरेर निर्वाचनमा होमिएको थियो।"
"महोत्तरी १ मा भत्कियो माओवादीको लालकिल्ला, एमालेका लक्ष्मी महतो विजयी","बर्दिबास : महोत्तरी क्षेत्र नम्बर १ मा नेकपा एमालेका उम्मेदवार लक्ष्मी महतो निर्वाचित भएका छन्। नेकपा माओवादी केन्द्रका उम्मेदवार गिरिराजमणि पोखरेललाई १ हजार ३० मतान्तरले पराजित गर्दै महतो विजयी भएका हुन्। महतोले सतारुढ पाँच दलीय गठबन्धनबाट उम्मेदवारी दिएका पोखरेललाई पराजित गरेका हुन्। प्रतिनिधिसभामा निर्वाचित नेकपा एमालेजसपा गठबन्धनका महतोले २३ हजार ४०२ मत प्राप्त गरेका छन् भने माओवादी केन्द्रका उपमहासचिव समेत रहेका पोखरेलले २२ हजार ३७२ मत ल्याएर पराजित भएका हुन्। प्रतिनिधिसभा सदस्यमा निर्वाचित महतो खरो रूपमा प्रस्तुत हुने एक परिवर्तनको सम्बाहकका रूपमा परिचित छन्। क्रान्तिकारी स्वभावका उनी यहीँ क्षेत्रबाट दोस्रोपटकको प्रयासमा प्रतिनिधिसभा सदस्यमा जित्न सफल भएका छन्। तत्कालीन निगौल गाउँ विकास समितीमा ५८ वर्षीय महतो समान्य किसान परिवारमा जन्मिएका थिए। उनका बुवा रामचन्द्र महतो र आमा निर्सी देवी खेतीपाती गरेर गुजारा गर्थे। पाँच दाजुबहिनीमध्ये उनी साइला हुन्। उनलाई धेरैले ग्रामीण भेगमा मुखियाजी भनेर चिन्छन्। २०४८ सालको प्रजातान्त्रिक आन्दोलनमा उनले सक्रिय भूमिका निर्वाह गरेका थिए। नेपाली कांग्रेसमा सक्रिय हुँदाहुँदै २०५४ सालको स्थानीय निर्वाचनमा पनि टिकट पाएनन्। समर्थकले उनैलाई चुनाव लड्न दबाब दिए। खरो र सत्य बोल्ने हुँदा कांग्रेसले टिकट नदिएको उनी सम्झिन्छन्। यद्यपी स्वतन्त्रबाट चुनाव लड्दा महतोले कांग्रेस, एमाले र राप्रपाका बलिया उम्मेदवारलाई हराए। बहुमत नहुँदा पनि गाविसमा उनले पाँच वर्षे कार्यकालमा ऐतिहासिक काम गरे। २०५६ सालमा जिल्ला विकास समिति महोत्तरीले जिल्लाको ७६ गाविसमध्ये निगौल गाविस उत्कृष्ट गाविस चुनिए। महतोको त्यो बेला न्याय र किसानका लागि गरेको कामको चर्चा अझै हुने गरेको छ। पछि हुँदाहुँदै उनी दानका लागि पनि चर्चामा आइरहे। जो पढ्न चाहन्थे, उपचारमा समस्या हुन्थ्यो उनीहरूमध्ये कयौँलाई उद्धार गरेर पढाई र उपचार गराइदिएको उदाहरण छ। दान र इमान्दार राजनीतिका कारण उनको आयस्रोत कम हुँदै गयो। २०५८ सालतीर बैंकले उनको जग्गा नै लिलाम गर्यो। पछि उनका छोराले व्यवसाय सम्हाल्न थाले। उनले गरिब विपन्न र समाजलाई परेको बेला आर्थिक सहयोग गर्नबाट कहिल्यै पछि परेनन्। प्रतिनिधिसभा र प्रदेशसभाको निर्वाचन नजिकिएपछि लक्ष्मी उम्मेदवारी दिने तरखरमा थिए। महतोको लोकप्रियताकै कारण नेकपा एमालेले उनलाई टिकट दिएर उम्मेदवार बनाउन तयार भयो। मधेस केन्द्रित दलहरू विचारको राजनीति छोडिसकेपछि आफु एमाले प्रवेश गरेर यहाँका उत्पीडित र गरिब जनताका लागि चुनावी मैदानमा आएको उनको भनाई छ।"
प्रत्यक्षतर्फ कांग्रेस सबैभन्दा अगाडि : कुन पार्टीका ककसले जिते?,"काठमाडौं : प्रतिनिधिसभा र प्रदेशसभा सदस्य निर्वाचनको जारी मतगणनामा नेपाली कांग्रेसको अग्रता कायमै छ । निर्वाचन आयोगका अनुसार आइतबार बिहान ३ बजेसम्म प्रतिनिधिसभाको प्रत्यक्षतर्फ एक सय ६५ मध्ये एक सय ५४ क्षेत्रको मतपरिणाम सार्वजनिक भएको हो। प्राप्त मतपरिणामअनुसार हालसम्म नेपाली कांग्रेस ५२, नेकपा (एमाले) ४०, नेकपा (माओवादी केन्द्र) १७, नेकपा (एकीकृत समाजवादी) १०, राष्ट्रिय स्वतन्त्र पार्टी र राष्ट्रिय प्रजातन्त्र पार्टी समान सात, जनता समाजवादी पार्टी पाँच, लोकतान्त्रिक समाजवादी पार्टी चार, नागरिक उन्मुक्ति पार्टी तीन तथा पाँच जना स्वतन्त्र उम्मेदवार विभिन्न क्षेत्रबाट निर्वाचित भएका छन् । कांग्रेसबाट प्रधानमन्त्री तथा कांग्रेसका सभापति शेरबहादुर देउवा, गगनकुमार थापा, विश्वप्रकाश शर्मा, अर्जुननरसिंह केसी, दीपक खड्का, डा शेखर कोइराला, रामहरि खतिवडा, दिनेशकुमार यादव, रामकृष्ण यादव, देवप्रसाद तिमलसेना, अजयकुमार चौरसिया, रमेश रिजाल, श्यामकुमार घिमिरे, मोहन आचार्य, प्रकाशमान सिंह, रमेश लेखक, नारायणप्रसाद साउद, सन्तोष चालिसे, प्रदीप पौडेल, राजेन्द्रकुमार केसी, दुर्लभ थापा क्षेत्री निर्वाचित भएका छन्। त्यस्तै उदयशम्शेर राणा, टेकबहादुर गुरुङ, शङ्कर भण्डारी, राजु थापा, योगेश गौचन थकाली, खमबहादुर गर्बुजा, चन्द्रकान्त भण्डारी, सुरेन्द्रराज आचार्य, किशोरसिंह राठोर, सञ्जयकुमार गौतम, पूर्णबहादुर खड्का, हृदयराम थानी, पुष्पबहादुर शाह, दिक्पालकुमार शाही, ऐनबहादुर साही ठकुरी, डिल्लीराज पन्त र दिलेन्द्रप्रसाद बडू निर्वाचित भएका छन्। कांग्रेसकै सिता गुरुङ, सुसिनलकुमार शर्मा, रामनाथ अधिकारी, मोहनबहादुर बस्नेत, दिनेशकुमार यादव, तेजुलाल चौधरी, विष्णुकुमार कार्की, महेन्द्रकुमार राय, डिगबहादुर लिम्बु, विनोदकुमार चौधरी, दीपक गिरी, र डिल्लीराज पन्त निर्वाचित भएका छन्। नेकपा (एमाले)बाट अध्यक्ष केपी शर्मा ओली, योगेशकुमार भट्टराई, देवराज घिमिरे, राजेन्द्रकुमार राई, ऋषिकेश पोखरेल, मानवीर राई, अम्बरबहादुर रायमाझी, रामशङ्कर यादव, लिलानाथ श्रेष्ठ, जुलीकुमारी महतो (महासेठ), हरिप्रसाद उप्रेती, अच्युतप्रसाद मैनाली, राजकुमार गुप्ता, कृष्णगोपाल श्रेष्ठ, प्रेमबहादुर महर्जन, गोकुलप्रसाद बाँस्कोटा, पृथ्वीसुब्बा गुरुङ विजयी भएका छन्। त्यसैगरी मनबहादुर गुरुङ, विद्या भट्टराई, दामोदर पौडेल, पदम गिरी, गोकर्णराज विष्ट, नारायणप्रसाद आचार्य, ठाकुरप्रसाद गैरे, टोपबहादुर रायमाझी, वासुदेव घिमिरे, भीमप्रसाद आचार्य, सूर्यबहादुर थापा, सूर्यप्रसाद ढकाल र दामोदर भण्डारी निर्वाचित भएका छन्। साथै, एलपी (साँवा) लिम्बु, वसन्त नेम्वाङ, राजकुमार गुप्ता, अच्युनप्रसाद मैनाली, ज्वालाकुमारी साह, रामशंकर यादव, लिलानाथ श्रेष्ठ, गोकुलप्रसाद बास्कोटा, मंगलप्रसाद गुप्ता रबासुदेव घिमिरे निर्वाचित भएका छन्। नेकपा (माओवादी केन्द्र)का अध्यक्ष पुष्पकमल दाहाल प्रचण्ड, नेता जनार्दन शर्मा, वर्षमान पुन, देवेन्द्र पौडेल, शक्तिबहादुर बस्नेत, अमनलाल मोदी, हितबहादुर तामाङ, रामकुमार राई, लेखनाथ दाहाल, रेखा शर्मा, पूर्णबहादुर घर्ती, महिन्द्रसाय यादव, सूर्यप्रसाद तामाङ(दोङ), छिरिङ डम्बुल लामा (भोटे) र महेन्द्रबहादुर शाही विजयी भएका छन्। एकीकृत समाजवादीका अध्यक्ष माधवकुमार नेपाल, राजेन्द्रप्रसाद पाण्डे, धनबहादुर बुढा, अम्बरबहादुर थापा, कृष्णकुमार श्रेष्ठ, शेरबहादुर कुँवर, प्रकाश ज्वाला, मेटमणि चौधरी, प्रेमबहादुर आले र भानुभक्त जोशी विजयी भएका छन्। राष्ट्रिय स्वतन्त्र पार्टीका अध्यक्ष रवि लामिछाने, सोविता गौतम, गणेश पराजुली, विराजभक्त श्रेष्ठ, हरि ढकाल र तोसिमा कार्की निर्वाचित हुनुभएको छ । जनता समाजवादी पार्टी (जसपा) का प्रदीप यादव, दीपक कार्की, रामसहायकप्रसाद यादव र बीरेन्द्रप्रसाद महतो निर्वाचित भएका छन्। राप्रपाका राजेन्द्र लिङ्देन, विक्रम पाण्डे, धवलशमशेर राणा, दीपकबहादुर सिंह र ज्ञानेन्द्रबहादुर शाही तथा लोकतान्त्रिक समाजवादी पार्टी (लोसपा)का अध्यक्ष महन्थ ठाकुर, सर्वेन्द्रनाथ शुक्ला, शरतसिंह भण्डारी र रामप्रकाश चौधरी विजयी भएका छन्। राष्ट्रिय जनमोर्चाका चित्रबहादुर केसी र नेमकिपाका प्रेम सुवाल एवं जनमत पार्टीका चन्द्रकान्त राउत तथा स्वतन्त्र उम्मेदवार योगेन्द्र मण्डल, प्रभू साह, किरणकुमार साह, अमरेशकुमार सिंह र लालवीर चौधरी निर्वाचित भएका आयोगले जनाएको छ।"
मोरङ १ बाट कांग्रेसका डिगबहादुर लिम्बू निर्वाचित,विराटनगर : मोरङको निर्वाचन क्षेत्र नम्बर १ बाट नेपाली कांग्रेसका डिगबहादुर लिम्बू प्रतिनिधिसभा सदस्यमा निर्वाचित भएका छन्। चिरपरिचित प्रतिस्पर्धी नेकपा (एमाले)का घनश्याम खतिवडालाई ४३० मतले हराउँदै लिम्बू सांसद चुनिएका हुन्। लिम्बूले २७ हजार २९७ मत प्राप्त गरेर संसदको यात्रा तय गर्दा उनका निकटतम प्रतिद्वन्द्वी खतिवडाले २६ हजार ८६७ मत मात्रै ल्याउन सके। खतिवडाले मतगणनाको सुरुवातदेखि नै झिनो मतको अग्रता कायम राखेका थिए। तर अन्तिम समयमा उछिनेर लिम्बूले नतिजा आफ्नो पक्षमा पारेका छन्। चुनावको मैदानमा लिम्बू र खतिवडा निक्कै पुराना प्रतिस्पर्धी हुन्। दुवै जना लेटाङ नगरपालिकाका बासिन्दा हुन्। स्थानीय निकाय निर्वाचन (२०४९) मा लिम्बूलाई पराजित गर्दै खतिवडा तत्कालीन लेटाङ गाविस (गाउँ विकास समिति)को अध्यक्ष चुनिएका थिए। दोस्रो संविधानसभा निर्वाचन (२०७०) मा भने लिम्बूसँग खतिवडा पराजित भए। लिम्बूले १५ हजार २०२ मत ल्याउँदा खतिवडाले १२ हजार ९८९ मत मात्रै प्राप्त गरे। २०७४ सालको निर्वाचनमा वाम (एमालेमाओवादी) गठबन्धनका उम्मेदवार खतिवडा उनै लिम्बूलाई पराजित गरेर प्रतिनिधिसभा सदस्य बनेका थिए। ३७ हजार ५२४ मतका साथ खतिवडा विजयी हुँदा लिम्बूले ३१ हजार ४३६ मत मात्रै पाए। चुनावी मैदानमा भएको चौथो भेटमा भने लिम्बूसँग खतिवडा हारेका छन्। विभिन्न ४ वटा निर्वाचनमा आमनेसामने भएका लिम्बू र खतिवडा २२ पटक निर्वाचित भएका हुन्। पहिलो संविधानसभा निर्वाचन (२०६४)मा भने लिम्बू माओवादीका उम्मेदवार नगेन्द्र धिमालसँग पराजित भएका थिए।
मातृकाप्रसाद यादवलाई पराजित गर्दै जसपाका दीपक कार्की विजयी,"काठमाडौं : जनता समाजवादी पार्टी, नेपालका दीपक कार्की विजयी भएका छन्। नेपाल कम्युनिष्ट पार्टी (माओवादी केन्द्र)का मातृका प्रसाद यादवलाई ५ हजार ९४८ मतान्तरले हराउँदै कार्की विजयी भएका हुन्। कार्कीले २७ हजार ४३१ मत ल्याउँदा उनका निकटतम् प्रतिद्वन्द्वी यादवले २१ हजार ४८३ मत ल्याए। यसैगरी जनमत पार्टीका किशोरी साह कमलले १४ हजार ४६७ मत ल्याएका हुन्। राष्ट्रिय प्रजातन्त्र पार्टीका मनोज मल्ल ठकुरीले ८ हजार २७३ मत ल्याएका छन्।"
"प्रत्यक्षतर्फ १५४ निर्वाचन श्रेत्रको मतपरिणाम सार्वजनिक, कसले जित्यो कति सिट?","काठमाडौं : मंसिर ४ मा सम्पन्न प्रतिनिधिसभा सदस्यका लागि भएको निर्वाचनको मतपरिणाम आउने क्रम जारी छ । निर्वाचन आयोगका अनुसार कुल १६५ निर्वाचन क्षेत्रमध्ये आइतबार बिहानसम्म १५४ वटा सिटको टुङ्गो लागेको छ भने अझै ११ वटा क्षेत्रको परिणाम आउन बाँकी छ । हालसम्म सबैभन्दा धेरै नेपाली कांग्रेसले ५२ वटा सिटमा जीत हासिल गरेको छ भने नेकपा एमालेले ४० वटा क्षेत्रमा जीत हासिल गरेको छ । त्यसैगरी नेकपा (माओवादी केन्द्र)ले १७, नेकपा (एकिकृत समाजवादी)ले १० र राष्ट्रिय स्वतन्त्र पार्टी र राष्ट्रिय प्रजातन्त्र पार्टी सातसात क्षेत्रमा विजयी भएका छन् । साथै, जनता समाजवादी पार्टीले छ, लोकतान्त्रिक समाजवादी पार्टी, नेपालले ४, नागरिक उन्मुक्ति पार्टीले ३ क्षेत्र तथा पाँच जना स्वतन्त्र उम्मेदवारहरुले जीत हासिल गरेका छन् । निर्वाचन आयोगका अनुसार अझैसम्म पनि ११ स्थानको नतिजा आइसकेको छैन । केही स्थानमा मतगणनामा ढिलाइ हुँदा नतिजा आएको छैन भने केही स्थानमा मतगणना सुरु हुन सकेको छैन । साथै, बाजुरामा शनिबार पुनः मतदान भएकाले मतगणनामा ढिलाइ भएको हो । हालसम्म दोलखा१, स्याङ्जा२, सुनसरी१, ३ र ४, बाजुरा, इलाम१, उदयपुर१, महोत्तरी१ र रामेछापको नतिजा आउन सकेको छैन । दोलखा१ मा निर्वाचन सम्पन्न भए पनि मतगणना सुरु हुन सकेको छैन । राजनीतिक दलहरुबीच सहमति नजुट्दा मतगणना सुरु हुन नसकेको हो । त्यसैगरी स्याङ्जा२ मा दलहरुबीच मतगणनाका लागि सहमति जुटेको छैन । सुनसरी१ मा भने मतगणना जारी छ । उक्त क्षेत्रमा राष्ट्रिय स्वतन्त्र पार्टीका गोमा तामाङ १२ हजार ९९ मतका साथ अग्रता लिइरहेका छन् भने उनलाई जनता समाजवादी पार्टीका अशोककुमार राईले ११ हजार ९८२ मतसहित पछ्याइरहेका छन्। सुनसरी३ मा एमालेकि भगवती चौधरी १८ हजार ४५६ मतका साथ अग्रस्थानमा छन् भने नेपाली कांग्रेसका विजयकुमार गच्छदार १३ हजार ९३७ मतका साथ पछ्याइरहेका छन्। सुनसरी४ मा सञ्चार तथा सूचना प्रविधिमन्त्री समेत रहनुभएका नेपाली कांग्रेसका ज्ञानेन्द्रबहादुर कार्की २१ हजार ४४५ मतसहित अग्रस्थानमा छन् भने एमालेका जगदिशप्रसाद कुसियैत २१ हजार ४३३ मतका साथ दोस्रो स्थानमा छन्। बाजुराको बूढीनन्दा नगरपालिका५ मा शनिबार पुनः मतदान भएकाले मतगणनाको काम सुरु हुन सकेको छैन । इलाम१ मा एमालेका महेश बस्नेत १८ हजार ५४२ मतका साथ अग्रस्थानमा छन् भने नेकपा (एकीकृत समाजवादी)का झलनाथ खनाल १६ हजार ८७ मतका साथ दोस्रो स्थानमा छन्। उदयपुर१ मा कांग्रेसका नारायण खड्का २५ हजार ९१७ मतका साथ पहिलो स्थानमा छन् भने एमालेकी मञ्जुकुमारी चौधरी २४ हजार १०९ मतका साथ दोस्रो स्थानमा छन्। महोत्तरी१ मा एमालेकी लक्ष्मी महतो कोइरी २३ हजार ४२० मतका साथ पहिलो स्थानमा छन् भने माओवादी केन्द्रका गिरिराजमणि पोखरेल २२ हजार ९५८ मतका साथ उनलाई पछ्याइरहहेका छन्। रामेछापमा कांग्रेसका पूर्णबहादुर तामाङ ४२ हजार ६६२ मतका साथ अग्रता कायम राखेका छन् भने उनलाई एमालेका कैलाशप्रसाद ढुङ्गेलले २९ हजार ६४९ मतका साथ पछ्याइरहेका छन्। रासस"
धादिङमा तामझामसित माइत झरिन् त्रिपुरासुन्दरी,"मलेखु : अघिअघि पञ्चेबाजासँगै नाङ्गो खुँडा, खुकुरी बोकेका युवा। त्यसपछि दियो, कलश, शङ्ख, घण्टसहितका नरनारी, प्रहरी र भक्तजनले बनाएको हाते साङ्लोको घेराभित्र लामो कपाल मात्र देखिने प्रतिमूर्ति। सयौँ मानिस बाटोको दायाँबायाँ बसेर पूजापाठ र अबीर जात्रा गर्दै थिए। धादिङको त्रिपुरासुन्दरी गाउँपालिकाको वडा नं ४ सल्यानकोटबाट त्रिपुरा सुन्दरी भगवतीको प्रतिमूर्तिलाई त्रिपुरासुन्दरी गाउँपालिकाकै वडा नं ६ हाँसेबजारस्थित माइथानबेंसी सारिदाको यसरि तामझामसित सारिन्छ। भगवतीको प्रतिमूर्तिलाई एक वर्षभित्र घर, माइती र मावली गरी तीन ठाउँमा पूजापाठ गर्ने अनौठो र रोचक परम्परा छ। यही परम्पराअनुसार आज बिहान भगवतीको घर सल्यानकोट डाँडाको मन्दिरबाट माइतीको रूपले चिनिने माइथानबेंसीको मन्दिरमा सारिएको हो। अझ रोचक त के छ भने बाकसभित्र राखिएको भगवतीको प्रतिमूर्तिलाई भक्तजनले हेर्न र छुन पनि नपाइने परम्परा छ। भगवती माइको दर्शनका लागि बाटो कुरेर बस्नुभएका स्थानीय कृष्णबहादुर थापाले भने, 'पहिलेदेखिकै परम्परा यही हो। भगवानलाई छुन हेर्न पाइँदैन, बाहिरबाटै दर्शन गर्ने फूल अक्षेता चडाउने हो।' देवीको दर्शन गर्न सयौँको सङ्ख्यामा भक्तजनले मध्यरातिदेखि नै बाटो ढुकेर बसेका थिए। मुर्ति देख्न र छुन नपाएपनि गल्लीगल्लीमा जम्मा भएका भक्तजनले टाढैबाट दर्शन गरिरहेका थिए। वडा दसैँको चतुर्थीको दिनपूर्वतर्फ दसैँ घरबाट मूल मन्दिर सल्यानकोट सारिएको मूर्तिलाई आइतबार बिहानै न्वाँघी घर आगिञ्चोक हाँसे बजार मन्दिरमा सारिएको हो। रानामगर, तिमिल्सिना र सापकोटा थरका पुजारीले त्रिपुरा सुन्दरी भगवतीमाइको मूर्तिलाई पिँठ्युमा बोकेका थिए। वर्षमा तीन पटक मूर्तिलाई यसरी नै बोकेर मन्दिर सार्ने गरिन्छ। रानामगर थरका स्थानीय पुजारी, सापकोटा र तिमल्सिनाबाहेक अरू कसैले हेर्न र छुन नपाउने परम्परा छ। यी तीन जातीबाहेक मन्दिर पुग्ने जोसुकैले पनि मन्दिरको मूल ढोकाबाटै भगवतीलाई पूजाआजा गर्नुपर्ने नियम छ। यहाँ आइपुग्ने भक्तजनले आफ्नो मनोकाङ्क्षा पूरा गर्न परबाट नै देवीलाई फूल अक्षेताले पूजा गर्ने स्थानीय अगुवा कृष्णकुमार श्रेष्ठले बताए। विवाहित नेपाली नारीले धेरैजसो समय आफ्नो कर्मघरमा बिताउनुपर्ने, दसैँतिहार जस्ता चाडबाडमा मामाघर जानुपर्ने र हिउँदमा फुर्सद मिल्ने भएकाले केही बढी समय माइतीमा बस्न पाउने चलनसँग भगवतीको विभिन्न मन्दिरको बसाईंलाई तुलना गरिएको छ। सोही परम्पराअनुसार सल्यानकोटमा रहेको दुई वटा मन्दिरमध्ये घटस्थापनादेखि कोजाग्रत पूर्णिमासम्म भगवतीलाई पूर्वपट्टिको मन्दिरमा राखेर पूजाआजा गरिन्छ। जुन मामाघरका रूपमा प्रसिद्ध छ। स्थानीय पुजारी अर्जुन सापकोटाका अनुसार मङ्सिरदेखि चैतसम्म भगवतीलाई आगिञ्चोक गाविसस्थित बेंसीको मन्दिरमा राखिन्छ। जुन भगवतीको माइतीका रूपमा चिनिन्छ। सल्यानकोटकै पश्चिम थुम्कामा रहेको अर्को मन्दिरमा राखेर वर्षमा आठ महिनाभन्दा बढी समय भगवतीलाई त्यही पूजाआजा गरिने चलन छ। मङ्सिर महिनाको विशेष तिथि पारेर आइतबार गाउँको मन्दिरबाट बेंसीको मन्दिरमा भगवतीलाई ल्याइँदै गर्दा भक्तजनले बाटैमा भगवतीको दर्शन र पूजापाठ गरेका थिए। रानामगर थरका पुजारीले मात्र छुन मिल्ने त्यस मूर्ति कस्तो आकारको छ वा त्यस बाकसभित्र के छ भनेर आम सर्वसाधारणले अहिलेसम्म देख्न पाएका छैनन्। 'प्रत्यक वर्ष मेला हेर्न आउँछौँ, तर छुन हेर्न पाइने भन्ने हुँदैन। परम्परादेखि नै चलिआएको चलन हो, हामी यो परम्परा बदल्न सक्दैनौँ', मेला हेर्न आउनुभएकी अप्सरा खड्काले भनिन्। नेपाल एकीकणका बेला पृथ्वीनारायण शाहले छिमेकी जिल्ला गोरखाबाट नुवाकोट आक्रमण गर्न जाँदा यही मन्दिर छेउमा बास बसेको र राति सपनामा एक बालिकाले आशीर्वाद दिएको प्रसङ्ग दिव्योपदेशमा उल्लेख छ। तर भगवतीको माइतीका रूपमा परिचित माइथानबेंसीको मन्दिर राष्ट्रिय गौरवको बूढीगण्डकी जलविद्युत् आयोजनाले प्रभावित बन्ने भएको छ। सरकारले व्यवस्थित ढङ्गबाट स्थानान्तरण गरेर पर्यटकीय क्षेत्रका रूपमा विकास गर्नुपर्ने स्थानीय बताउँछन्। जिल्ला सदरमुकाम धादिङबेंसीबाट ४० किलोमिटर उत्तरतर्फ पर्ने यो मन्दिरमा जात्रा हेर्नका लागि छिमेकी जिल्ला गोरखा, नुवाकोट, चितवन, काठमाडौं लगायतका ठाउँबाट भक्तजन आउने गर्दछन्। मङ्सिर महिनामा त्रिपुरासुन्दरी गाउँपालिका४ सल्यानकोट डाँडाको मन्दिरबाट भगवतीको मूर्तिलाई बाकसभित्र राखी पिठ्युमा बोकेर करिब तीन घण्टाको पैदल दूरीमा पुगिने त्रिपुरासुन्दरी गाउँपालिका६ माइथानबेंसीको मन्दिरमा ल्याइन्छ। यसरी देवीलाई माइत झारेसँगै यो वर्षको जात्रा सकिने गर्दछ। रासस"
भक्तपुरमा मोटरसाइकल दुर्घटनामा चालकको मृत्यु,भक्तपुर : भक्तपुरको मध्यपुर थिमि नगरपालिका वडा नं ६ पुरानो थिमि ओरालोमा दुर्घटनामा परी एकजनाको मृत्यु भएको छ । दुवाकोटबाट पुरानो थिमितर्फ आउँदै गरेको प्रदेश ३०१०२३ च ४२९३ नं को महेन्द्रा म्यासिमो गाडी विपरित दिशाबाट जाँदै गरेको बा १० प ९५०८ नं को मोटरसाइकल ठोक्किदा मोटरसाइकल चालक भक्तपुर नगरपालिका क्वाछें बस्ने २८ वर्षीय सिजन फसिकवाको मृत्यु भएको हो । फिसकवालाई उपचारका लागि मध्यपुर ठिमी अस्पताल भक्तपुरमा लगिएकोमा उपचारकै क्रममा मृत्यु भएको महानगरीय प्रहरी परिसर भक्तपुरले जनाएको छ । मोटरसाइकल पछाडि सवार भक्तपुर नगरपालिका वडा न ७ गोलमढी बस्ने ३२ वर्षीय सिनल ग्वाछाको सोही अस्ततालमा उपचार भइरहेको परिसरका सूचना अधिकृत राजु पाण्डेले जनाए । गाडी चालक २७ वर्षीय दाताराम पहाडीलाई पक्राउ गरी वृत थिमिमा राखिएको प्रहरीले जनाएको छ।
"वीरगन्जमा मोटरसाइकल दुर्घटनामा एक किशोरको मृत्यु,अर्का घाइते",वीरगन्ज : वीरगन्जमा मोटरसाइकल दुर्घटना हुँदा एक किशोरको मृत्यु भएको छ । दुर्घटनामा एकजना घाइते भएका छन् । मृत्यु हुनेमा वीरगन्ज महानगरपालिका वडा नम्बर १२ मुर्लीका १९ वर्षीय साहिल हवारी रहेका छन् । शनिबार राति वीरगन्ज १४ पिपराको नृसिंह माविस्थित सडकमा मधेस प्रदेश ०३०२७ प ००९८ नम्बको मोटरसाइकल आफै अनियन्त्रित भइ दुर्घटना हुँदा मोटरसाइकल चालक हवारी र त्यसमा सवार २० वर्षीय सरजात अन्सारी घाइते भएका थिए । घाइते दुवैजनलाई उपचारका लागि वीरगन्जकै स्पर्श मल्टिस्पेशलिटी हस्पिटलमा भर्ना गरिएकोमा हवारीको उपचारका क्रममा मृत्यु भएको पर्साका प्रहरी नायब उपरीक्षक दिपक गिरिले जानकारी दिए । घाइते अन्सारीको उपचार जारी रहेको उनले बताए ।
स्रोत नखुलेको करिब १४ लाख रुपैयाँ नगदसहित भारतीय नागरिक पक्राउ,काठमाडौं : नेपाल प्रहरीले स्रोत नखुलेको १३ लाख ८९ हजार रुपैयाँ नगदसहित भारतीय नागरिकलाई पक्राउ गरेको छ। त्रिभुवन अन्तर्राष्ट्रिय विमानस्थलको आन्तरिक टर्मिनलमा खटिएको प्रहरीको टोलीले आज बुध्द एयरको विमानबाट काठमाडौंदेखि विराटनगर जान लागेका भारतीय नागरिक अकवाल अलीलाई स्रोत नखुलेको रकमसहित पक्राउ गरेको हो। पक्राउ परेका अलीसँग रु एक हजार दरका चार सय ८४ थान र रु पाँच सय दरका एक हजार आठ सय १० थान गरी जम्मा १३ लाख ८९ हजार रकम बरामद गरेको छ। अलीसँग आवश्यक अनुसन्धान भइरहेको प्रहरीले जनाएको छ।
"नवलपरासीमा ट्याक्टर दुर्घटना हुँदा एक जनाको मृत्यु, २ घाइते",काठमाडौं : नवलपरासी बर्दघाट सुस्ता पश्चिमको बर्दघाट नगरपालिका१६ सित्तलबस्तीमा आइतबार ट्याक्टर दुर्घटना हुँदा एक जनाको मृत्यु भएको छ। दुई जना घाइते भएका छन्। मृत्यु हुनेमा ट्याक्टरमा सवार स्थानीय ३० वर्षीय खुमबहादुर मल्ल ठकुरी रहेका छन्। गम्भीर घाइते भएका ठकुरीको उपचारका क्रममा सामुदायिक अस्पताल चिसापानीमा मृत्यु भएको हो। घाइते भएका दुईजनाको सोही अस्पतालमा उपचार भइरहेको छ। लु ४ त ९१ ०३ नम्बरको ट्याक्टर आज बिहान साढे ११ बजे दुर्घटना भएको हो। ट्याक्टरसहित चालकलाई इलाका प्रहरी कार्यालय बर्दघाटले नियन्त्रणमा लिएको छ।
गौशाला धर्मशालाको अवैध संरचनामा कोषको डोजर,"काठमाडौं : पशुपति क्षेत्र विकास कोषले गौशाला धर्मशालाले बनाएका मापदण्डविपरीतका संरचना भत्काउन डोजर चलाएको छ। स्वीकृति नलिइकन केही संरचना बनाएपछि कोषले धर्मशालामा पहिलोपटक डोजर चलाएको हो। यसअघि पुरात्व विभाग, संस्कृति मन्त्रालय, अख्तियार दुरुपयोग अनुसन्धान आयोग समेतले अवैधानिक संरचना भत्काउन पत्राचार गरेका थिए। कोषबाट अनुमति नलिई र सम्झौताविपरीतका संरचना निर्माण गरेको भन्दै शनिबार बिहान गौशाला चोकपट्टिको पर्खालमा डोजर चलाएको हो। यसअघि विभाग, आयोग र कोषले पटक पटक पत्राचार गरे पनि नेपाल मारवाडी सेवा समितिले बेवास्ता गर्दै आएको कोषका कर्मचारीको भनाइ छ। मापदण्ड र सम्झौताविपरीतका संरचना भत्काउन कोषले ३५ दिने सार्वजनिक सूचना जारी गरेको थियो। तर पनि अटेर गरेपछि भत्काउने निर्णयसहित २४ घण्टे अल्टिमेट धर्मशालालाई दिइएको थियो। शुक्रबार नै धर्मशालामा सोबारेको सूचना टाँससमेत गरेको थियो। डोजरले भत्काउन थालेपछि काठमाडौंका प्रमुख जिल्ला अधिकारी घनश्याम उपाध्यायले फोन गरेर गौशालाका डीएसपीलाई तत्कालका लागि रोक्न आदेश दिएका थिए। कोषका प्रवक्ता रेवतीरमण अधिकारीले कानुनी प्रक्रिया पूरा गरी जिल्ला प्रशासन कार्यालय काठमाडौंबाट समेत गौशाला प्रहरीमा पत्राचार भइसकेपछि डोजर चलाइएको जानकारी सञ्चारकर्मीलाई दिए। तर, रातरात के भयो र भत्काउन तयारी भएको कुरा किन रोकियो थाहा भएन, उनले अन्नपूर्णसँग भने। धर्मशालाले कोषको स्वीकृतिबेगर १८०९६ वर्गफिटको नक्साबमोजिमको संरचना निर्माण गरेको कोषको भनाइ छ। धर्मशालाले मासिक १२ लाखभन्दा बढी कमाउँछ तर कोषलाई वार्षिक ५१ हजार त्यो पनि सहयोग भनेर दिन्छ, कोषका सदस्यसचिव डा मिलनकुमार थापाले भने, २०६० सालमा गरेको सम्झौताको करारअवधि अनिश्चित छ, यस्तो कहीँ हुँदैन यहीँ भएको छ। न सम्झौताअनुसार नन्दीलाई पाल्ने काम भएको छ। केवल व्यापार भएको छ। १९९७ सालदेखि पशुपतिनाथ मन्दिरबाट डामेर हरेक पूर्णिमामा छोडिएका साँढे (नन्दी) लाई गौशाला धर्मशालामा हेरचाह गर्ने व्यवस्था गर्न कोषले नेपाल मारवाडी सेवा समितिलाई एक रोपनी दुई आना जग्गासहित जिम्मेवारी दिएको थियो। आजसम्म कति नन्दी पालेको छ भन्ने तथ्यांक कतै नभएको कोषको भनाइ छ। तत्कालीन सहमतिअनुसार जुनेली घाँस लगाएर नन्दी पाल्नुपर्ने थियो। विभिन्न कालखण्डमा समितिले सम्पदा सूचीमा रहेको भण्डारखाल समेतको जग्गा पनि कब्जा गरी मिचेर नौ रोपनी जग्गा बनाइसकेको सदस्यसचिव थापाको भनाइ छ। नौ रोपनी त देखिने जग्गा हो, चर्चेको जग्गा ११, १२ रोपनी पुगेको छ, उनले भने, कोषमा पदाधिकारी आउने जाने क्रममा हस्तक्षेप गर्ने, सम्झौताविपरीतका काम गर्ने, संरचना बनाउनेजस्ता काम भए। डा थापाले आफूलाई पनि समितिबाट मारवाडी सेवा समिति ठूलो शक्ति केन्द्र भएकाले आफूहरुलाई नचलाउन दबाब दिएको सञ्चारकर्मीलाई बताए। उनले भने, जति पनि पैसा खर्च गरेर यो सदस्य सचिवलाई हटाउँछु भनिरहेका छन्। धम्की आइरहेको छ, सदस्यसचिव उडाइदिन्छौं। आजसम्म जति पनि भवन वा संरचना धर्मशालामा बनाइएको छ, कोषले कुनै सहमति नदिएको उनको भनाइ छ। उनका अनुसार वार्तामा नआउने र पत्रको जवाफ नदिने गरेपछि कोषले डोजर चलाएको हो। समितिले सम्झौता र मापदण्डविपरीत टहरा, पर्खाल र तला थपजस्ता काम गरिरहेको, नन्दीको सट्टा जर्सी गाई पालेर व्यापार गरेको कोषको आरोप छ। मारवाडी सेवा समितिका अध्यक्ष कैलाश गोयलले आफूहरूले सबै काम मापदण्डभित्रै रहेर काम गरिरहेकाले डोजर चलाउने काम अमान्य भएको बताए। उनले भने, समितिले जेजति काम गरेको छ, त्यो सबै कानुनसम्मत, सम्झौतामा आधारित र मापदण्डभित्र छन्। समितिका महासचिव प्रमोदकुमार अग्रवालले कोषलाई पठाएको पत्रमा गौशाला धर्मशाला परिसरमा मापदण्ड प्रतिकूल हुने संरचना नरहेको र सम्झौता प्रतिकूल हुने कार्य नभएको दाबी गरेका छन्। २०६० सालमा कोष र समितिबीच सम्झौता गर्दा समय तोकिएको छैन, २० वर्षभन्दा बढी समयसम्म सम्झौता हेरफेर नहुनु आफैंमा कोषको कमजोरी देखिन्छ।"
सुन्तलाबाट लाखौं आम्दानी,"पोखरा: वैदेशिक रोजगारबाट फर्केर देशमै केही गर्नु पछ भनेर सुन्तला खेतीमा लागेका पोखरा २१ दोपरेका किसान खिमलाल सुवेदी (नारायण) ले सुन्तला खेतीबाट वर्षेनी लाखौं रुपैयाँ आम्दानी गर्दै आएका छन् । भारतको केरालामा दुई वर्ष मरिचको खेती गर्ने ठाउँमा काम गरेपछि मेहनत गरे खेतीकिसानीबाटै राम्रो आम्दानी हुने अनुभब लिएर देश फर्केर २०४२ साल देखि व्यवसायीक सुन्तला खेती सुरु गरेका सुवेदीले सुन्तलाबाटै राम्रो आम्दानी लिदै आएको सुनाए । १३ रोपनी जमिनमा २ सय १५ सुन्तलाका बगैचामा यतिबेला सुन्तला बोटले नै धान्न नसक्ने गरी फलेका छन् । अहिले सम्मकै धेरै यसै वर्ष फलेकोले कति रुखका हाँखा नै सुन्तला धान्न नसकेर भाँचिएपछि टेको दिएको उनले सुनाए । सुन्तलाबाटै भएको आम्दानीले दुई छोरा र दुई छोरी पढाएर अहिले आफै गरिखाने बनाएको पनि उनले बताए । सुन्तला खेतीबाट २०७३ सालमा १९ टन उत्पादन हुँदा १४ लाख रुपैयाँ आम्दानी भएको उनले सुनाए । त्यसै वर्ष उत्कृष्ट किसान पुरस्कार स्वरुप सुबेदीले राष्ट्रपति पुरस्कार समेत पाएका थिए । त्यसपछिका वर्षहरुमा सिटस ग्रिनिङका कारण सुन्तलाको बोट टुप्पाबाट सुक्दै जाने समस्याका कारण बोट मर्न थालेपछि उत्पादन कम हुँदै गएको उनले बताए । हजुबुवाको पालै देखि घरमा खानकालागि सुन्तला रोपिएको थियो । यसैलाई मेहनत गरेर व्यावसायिक रुपमा खेती गरेको अवस्थामा रोगले बोट मर्न थाले पछि चिन्तित सुवेदी यस वर्ष अहिले सम्कै धेरै सुन्तला फलेपछि भने उत्साहित छन् । यस वर्ष अहिले सम्मकै धेरै २५ टन भन्दा धेरै नै सुन्तला आप्नो बगैचामा रहेको उनले सुनाए । यो हिसाबले १६ लाख सम्म आम्दानी हुने उनको विश्वास छ । सुन्तला बिक्री भएर ठेकेदारले पैसा भुक्तानी नगर्दा सम्म यती नै आम्दानी भयो भन्न भने नसकिने उनले बताए । किसानको साझा समस्या हुन यि उनले भने । किसानले समयमै मल नपाउने, खेती किसानीकालागि आवश्यक नयाँ प्रविधि र ज्ञान नपाउनु देशै भरिका किसानहरुको साझा समस्या रहेको पनि उनले सुनाए । देशमै केही गर्न सकिन्छ भनेर मेहनत गर्ने किसानलाई पनि यस्ता समस्याले दुखी बनाउने गरको उनले बताए । सुवेदीले घरमै आउने ग्राहकलाई पनि सुन्तला बिक्री गर्दै आएका छन् । धेरै लग्नेलाई घरबाटै ८० रुपैयाँ र थोरै लग्नेलाई किलोको १०० रुपैयाँमा बिक्री गर्ने गरेको उनले सुनाए । मसिना समेत मिलाई लग्नेलाई ५० देखि ६० रुपैयाँमा दिने गरेको सुवेदीले बताए । सुन्तलाको बगैचामा पोखरा २१ दोपरेका किसान खिमलाल सुवेदी (नारायण) । तीन वर्ष सम्म असिनाले गर्दा उत्पादन राम्रो भएन । यस वर्ष असिना पनि नपेरकोले सुन्तला उत्पादन राम्रो भएको पोखरा महानगरपालिका कृषि महाशाखा प्रमुख मनहर कडरियाले बताए । सुन्तला बगैचा व्यवस्थापन अभियानको रुपमा लगातार ४ वर्ष सम्म प्रति बोट सयको दरले किसानलाई महानगरपालिकाले सहयोग गरेको पनि उनले बताए । यो सपोट २० हजार सुन्तला फल्ने बोटलाई सहयोग गरेको उनले सुनाए । त्यो हिसाबले ४ वर्षमा यो कार्यक्रम अन्तर्गत ६० लाख सहयोग गरेको बताए । यो कार्यक्रमले सुन्तलाकोबोट स्वस्थ राख्न र फल लाउन सहयोग गरेको उनले सुनाए । पोखरा २१ को फेदीपाटन, मासपाटन, पोखरेलथोक, दोपरे क्षेत्रमा सुन्तला राम्रो हुन्छ । यसै गरी वडा नम्बर २२ को खाल्से सुन्तलाको पकेट क्षेत्र हुन् । पोखरामा ३० हजार सुन्तलाको बाट उत्पादनशिल अवस्थाका छन् । १५० हेक्टरमा सुन्तला उत्पादनशिल अवस्थामा रहेको छ । २०३५०४० साल सम्म पोखराको बजार क्षेत्र हेम्जा, मासबार, मालेपाटन बाटुलेचौर, लामाचोरमा लगायतका क्षेत्रमा पनि राम्रो सुन्तला खेती हुन्थ्यो । मास्ठाना, भरतपोखरी लगायतका क्षेत्रमा पनि राम्रो उत्पादन हुन्थ्यो । ५० को दर्शकमा बजारको क्षेत्रमा सुन्तलाका बगान मरेको र ७० को दर्शकमा मास्ठाना, भरतपोखरी लगायतका क्षेत्रमा मासिदै गएको कडरियाले बताए । दक्षिण तर्फ फर्केका सुक्का क्षेत्र र कम उचाईका क्षेत्रका सुन्तलाको बोट मरेको उनले बताए । सिट्स ग्रिनिङका कारण सुन्तला रास भएकोले बोटको आयु लम्ब्याउने र नयाँ क्षेत्र बिस्तार गर्ने तर्फ लाग्नु पर्ने अवस्था रहेको उनले बताए । आर्थिक वर्ष २०७६०७७ मा पोखरा महानगरपालिका क्षेत्रमा क्रिस्ती, निर्मलपोखरी, खाल्से, भरतपोखरी र अन्य केही स्थानमा भएको सुन्तला उत्पादनबाट ५ करोग ४० लाख बराबरको सुन्तला बिक्री भएको पोखरा महानगरपालिका कृषि महाशाखाको प्रमुख कडरियाले बताए । यस वर्ष ७ करोड बराबरको उत्पादन हुने आकलन गरको सुनाए ।"
"शृङ्खलाबद्ध रूपमा मोटरसाइकल चोरी, एक जना पक्राउ",काठमाडौं : काठमाडौं उपत्यकामा शृङ्खलाबद्ध रुपमा मोटरसाइकल चोरी हुने गरेको तथ्य प्रहरीले फेला पारेको छ। एकै व्यक्तिले पटकपटक मोटरसाइकल चोरी गरी बिक्री गर्ने गरेको काठमाडौं उपत्यका अपराध अनुसन्धान कार्यालयको टोलीले पत्ता लगाएको हो। खोजी अभियानमा संलग्न प्रहरी टोलीले मोटरसाइकल चोरी गर्ने व्यक्तिलाई मोटरसाइकलसहित पक्राउ गरेको कार्यालयका प्रहरी उपरीक्षक कृष्णप्रसाद कोइरालाले जानकारी दिए। उनका अनुसार विभिन्न स्थानमा पार्किङ गरी राखिएका मोटरसाइकलहरु चोरी हुने गरेको सूचनाका आधारमा अनुसन्धानका लागि खटिएको टोलीले भक्तपुरको राधेराधेबाट एकजनालाई पक्राउ पनि गरेको छ। उक्त स्थानको एक पक्राउ पर्नेमा सुपरमार्केटको पार्किङस्थलबाट चोरीको मोटरसाइकलसहित सुर्खेत घर भएका भूपेन्द्रबहादुर बुढा मगर रहेका छन्। उनले यसअघि त्रिभुवन अन्तर्राष्ट्रिय विमानस्थलको पार्किङ क्षेत्रबाट तीन थान मोटरसाइकल चोरी गरेको अनुसन्धानबाट खुलेको छ। तीनैवटा मोटरसाइकलसमेत प्रहरीले बरामद गरेको छ। उनले अन्य विभिन्न क्षेत्रबाट पनि मोटरसाइकल चोरी गरेको आशङ्का रहेकाले थप अनुसन्धान जारी रहेको प्रहरी उपरीक्षक कोइरालाले जानकारी दिए।
स्कुल बसका १८ जना चालकलाई कारवाही,काठमाडौं : आइतबार स्कुल बस चेकिङ गर्ने क्रममा १८ जना चालक कारवाहीमा परेका छन्। बिहान साढे ५ बजेदेखि साढे ८ बजेसम्म गरिएको चेकजाँचमा मापसे गरी सवारी साधन चलाउँदै गरेका १ जना चालकसहित १८ जनालाई कारवाही गरिएको हो। मदिरा पिएर स्कुलका सवारी साधन चलाएका चालकलाई नियन्त्रणमा लिई नियमअनुसार कारवाही गरेर सम्बन्धित स्कुललाई जानकारी गराई अर्को चालकमार्फत विद्यार्थीहरूलाई गन्तव्यमा पठाइएको काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। कार्यालयले गएको साउन ८ गतेदेखि स्कुल बस चेकजाँच गर्ने अभियान सञ्चालन गर्दै आएको छ।
मोटरसाइकल दुर्घटना हुँदा एकको मुत्यु,काठमाडौं : तेह्रथुममा भएको मोटरसाइकल दुर्घटनामा परी एक युवकको मृत्यु भएको छ। फेदाप गाउँपालिका२ ओयाक्जुङका ४२ वर्षीय चन्द्रबहादुर लिम्बूको मृत्यु भएको जिल्ला प्रहरी कार्यालय तेह्रथुमका प्रवक्ता छिपिन्जो भोटेले जानकारी दिए। सदरमुकाम म्याङ्लुङबाट ओयाक्जुङ फर्किने क्रममा को२१प ४२२८ नंको मोटरसाइकल दुर्घटना परेको थियो। म्याङलुङस्थित दशगते उद्यानमा मोटरसाइकल अनियन्त्रित भई सडकको पिलरमा ठोक्किएपछि घाइते भएका लिम्बूको उपचारका लागि धरान लाने क्रममा बाटोमै मृत्यु भएको प्रहरीले जनाएको छ।
वाइडबडी जहाजको 'इन्जिन स्टार्ट' नभएपछि निगमको मुम्बइ उडान प्रभावित,काठमाडौं : नेपाल वायुसेवा निगमको न्यारोबडी ३२० एकेडब्लुको इन्जिनमा समस्या आएपछि उडान प्रभावित भएको छ । नियमित उडानअन्तर्गत आइतबार बिहान ११ : ३० बजेतिर उडानका क्रममा इन्जिन स्टार्ट नभएपछि उडान स्थगित भएको थियो । न्यारोबडी एकेडब्लुमा समस्यापछि सो उडान स्थगित भएको निगमका सहप्रवक्ता गणेश घिमिरेले अन्नपूर्णलाई जानकारी दिए । अहिले इन्जिनियरले जहाजको चेकजाँच गरिरहेको बताइएको छ । १५० यात्रु लिएर काठमाडौंबाट मुम्बई उड्न लागेको जहाजमा समस्या देखिएपछि यात्रुहरुलाई अर्को जहाजबाट गन्तव्यतिर पठाइने भएको छ ।
माइतीघरमा लैंगिक हिंसाविरुद्ध सचेतनामूलक पर्फमेन्स आर्ट (फोटोफिचर),"काठमाडौं : लैंगिक हिंसाविरुद्ध १६ दिने अभियान सुरु भएको छ। हरेक वर्ष नोभेम्बर २५ देखि डिसेम्बर १० सम्म विभिन्न सचेतनामूलक कार्यक्रम गरी विश्वभर लैगिक हिंसाविरुद्ध अभियान मनाउने गरिन्छ। यसैक्रममा काठमाडौंको माइतीघर मण्डलामा आइतबार 'लैंगिक हिंसाविरुद्ध सचेतनामूलक पर्फमेन्स आर्ट' नामक सडक नाटक प्रदर्शनी गरिएको छ। सामुदायिक वन उपभोक्ता महासंघको आयोजनामा विभिन्न कलाकारले लैगिक हिंसाविरुद्ध चेतनामूलक कार्यक्रम प्रस्तुत गरेका हुन्। कलाकार राजु झल्लु, प्रभात तिमिल्सीना पूर्णिमा गिरी, सुष्मा तिमिल्सीना मनिषा श्रेष्ठ र सुरज पराजुलीले सडक नाटकमार्फत् लैंगिक हिंसासम्बन्धी सचेतनामूलक सन्देश प्रवाह गरेका थिए। यसअघि शनिबार जोन्टा क्लब अफ काठमाडौंले महिला तथा बालिकामाथि हुने हिंसा अन्त्यका लागि सक्रियता प्रवर्द्धन गर्न वाकाथान आयोजना गरेको थियो।"
ठूलो आवाज निकाल्ने १२ वटा मोटरसाइकललाई १० हजार जरिवाना,काठमाडौं : ठूलो आवाज निकाल्ने १२ वटा मोटरसाइकललाई ट्राफिक प्रहरीले १० हजार जरिवाना गरेको छ। नियन्त्रणमा लिएका ठूलो आवाज निकाल्ने २९ ओटा मोटरसाइकलमध्ये १२ वटालाई नगद जरिवाना र बाँकीलाई कारवाहीका लागि वातावरण विभाग पठाइएको काठमाडौँ उपत्यका ट्राफिक प्रहरी कार्यालयले जनाएको छ। वातावरण विभागद्वारा परीक्षण गर्दा मापदण्डभन्दा बढी आवाज निकालेको पाइएकाले जरिवाना गराइएको हो । १७ ओटा मोटरसाइकलबारे विभागबाट आवश्यक अनुसन्धान भइरहेको छ । ठुलो आवाज निकाली सवारी साधन चलाउँदा ध्वनि प्रदूषण हुनुका साथै मानवीय स्वास्थ्यमा समेत नकारात्मक असर पर्ने भएकाले त्यस्ता सवारीसाधन चलाउन नहुने कार्यालयका प्रवक्ता एवं प्रहरी वरिष्ठ उपरीक्षक राजेन्द्र प्रसाद भट्टले बताए।
झापाबाट ब्राउन सुगरसहित चारजना पक्राउ,"झापा : झापामा प्रतिबन्धित लागुऔषध ब्राउन सुगरसहित चार युवक पक्राउ परेका छन् । पक्राउ पर्नेमा मेचीनगर नगरपालिका७ निवासी २४ वर्षीय मीनबहादुर उप्रेती, सोही ठाउँका २४ वर्षीय अमृत सुन्दास, मेचीनगर८ निवासी २० वर्षीय सुसन राजवंशी र बुद्धशान्ती गाउँपालिका१ निवासी ३२ वर्षीय अर्जुन तामाङ रहेको प्रहरी कार्यालय झापाले जनाएको छ । इलाका प्रहरी कार्यालय काँकडभिट्टा र लागुऔषध नियन्त्रण ब्युरो काँकडभिट्टाबाट खटिएको प्रहरी टोलीले शनिबार साँझ चेकजाँचको क्रममा उनीहरूलाई मेचीनगर (७ बाट ४ ग्राम ब्राउन सुगरसहित पक्राउ गरेको हो । ब्राउन सुगरसहित पक्राउ परेका चारैजनालाई आवश्यक कारवाहीका लागि इलाका प्रहरी कार्यालय काँकडभिट्टामा राखिएको छ ।"
