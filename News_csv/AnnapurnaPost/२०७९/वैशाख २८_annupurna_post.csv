शीर्षक,विवरण
नेपालसँगको सम्बन्धमा सन्तुष्ट छु : इजरायली राजदूत गोदार,"काठमाडौं : नेपालले इजरायलसँग कूटनीतिक सम्बन्ध गाँसेको ६१ वर्ष पूरा भएको छ। नेपालस्थित इजरायली राजदूतावासले मंगलबार राजधानीमा कार्यक्रम आयोजना गरी बर्षगाँठ मनाएको हो। नेपालका लागि इजरायली राजदूत हनान गोदारले नेपालसँगको सम्बन्धमा आफू सन्तुष्ट रहेको बताए। पश्चिम एसियाको सानो देश इजरायललाई मान्यता दिने नेपाल दक्षिण एसियाकै पहिलो देश हो। नेपालका प्रथम जननिर्वाचित प्रधानमन्त्री बिपी कोइरालाले इजरायलसँग कूटनीतिक सम्बन्ध गाँसेको कार्यक्रममा स्मरण गरियो। बिपीको दूरदर्शिता र कूटनीतिक सुझबुझलाई इजरेलीले सधैं सम्मान र स्मरण गर्ने गरेको पनि जानकारी दिइयो। इजरायलका संस्थापक डेभिड बेनगुरियन हुन्। कार्यक्रममा देखाइएको भिडियोमा उनले स्वतन्त्र इजरायल स्थापना भएको १२ वर्षमै नेपालबाट मान्यता पाउने देश बनेको उल्लेख गरे। नेपाल र इजरायलबीचको कूटनीतिक सम्बन्धको ६२औं वार्षिकोत्सवमा उपराष्ट्रपतिको बितेका ६१ वर्षमा पारस्परिक सहयोग, सद्भावना, समझदारी र मैत्री प्रगाढमात्र भएको बताए। उनले भने, द्विपक्षीय सम्बन्ध विकासका विभिन्न विधासँगै सहयोगका क्षेत्रमा विस्तार भएको छ। भूकम्पले भत्काएका भग्नावशेषमा अत्याधुनिक उपकरणका साथ स्वास्थ्य शिविर सञ्चालन गरेर इजरायलले सेवा दिएको पनि कार्यक्रममा स्मरण गरियो। इजरायलको अन्तर्राष्ट्रिय विकास सहयोग नियोग (मसाभ)को सहयोगमा इजरायली कृषि प्रविधिलाई नेपालमा ल्याउने उद्देश्यले नेपालका सातवटै प्रदेशमा कम्तीमा एउटा कृषि केन्द्र स्थापना गर्नेसम्बन्धी समझदारीपत्रमा हालै हस्ताक्षर भएको। यसले इजरायली कृषि प्रविधि नेपालमा ल्याएर कृषिको आधुनिकीकरण गर्ने र सोबाट नेपालको आर्थिक विकास हुने अपेक्षा गरिएको छ।"
रसुवामा मतदान केन्द्रको निर्माणले तीव्रता पायो,"रसुवा : शुक्रबार हुने स्थानीय तहको निर्वाचनका लागि जिल्लामा मतदान केन्द्रको निर्माणले तीव्रता पाएको छ। मतदानस्थल पुगेका कर्मचारीहरूले धमाधम मतदान केन्द्रको निर्माण गरिरहेका छन्। निर्वाचनमा खटिएका कर्मचारीले सर्बदलीय बैठक राखेर आवश्यक प्रक्रिया अघि बढाएका हुन्। धेरै स्थानमा बुधबार केन्द्र निर्माण गरिएको छ। केही स्थानमा बिहीबार निर्माण हुने छ। जिल्लाको उत्तरगया गाउँपालिका५ वडा कार्यालयस्थित माझगाउँ ग मतदान केन्द्रमा आवश्यक तयारी पूरा गरिएको मतदान अधिकृत रविन्द्र ठकुरीले बताए। हामीले सर्वदलीय बैठक राख्ने तथा मतदान केन्द्रको निर्माण लगायतका काम सम्पन्न गरेका छौं, उनले भने, मतदानका लागि आवश्यक काम सकिएको छ। मतदाताहरुको सजिलोको लागि महिला पुरुष छुटटछुट्टै रहने लाइन निर्माण, जेष्ठ नागरिक, अशक्त तथा अपाङगता भएका व्यक्तिहरु छिटो मतदान गर्ने व्यबस्था मिलाइएको उनको भनाइ छ। यस्तै आमाछोदिङ्मो गाउँपालिका२ नेसिङस्थित पार्वतीकुण्ड प्रावि मतदान केन्द्रको निर्माण बिहीबार गरिने भएको छ। केन्द्रका सहायक मतदान अधिकृत दीपरमण अधिकारीका अनुसार बुधबार सर्वदलीय बैठक बसिएको छ। बैठकमा मौन अवधिमा पालना गर्नुपर्ने नियम, आचारसंहिता, उम्मेदवारका प्रतिनिधि, अशक्त तथा अपाङगता भएका व्यक्तिले मतदान गर्न सहज बनाउनेलगायत विभिन्न विषयमा छलफल भएको छ। यसैगरी नयाँ मतदाताहरुलाई परिचयपत्र वितरण गर्ने काम पनि भइरहेको छ। जल तथा मौसम विज्ञान विभागले निर्वाचनको दिन वर्ष हुने पूर्वानुमान गरेको हुनाले मतदान केन्द्रको सुरक्षाको लागि पाल टांग्ने काम पनि भइरहेकोे छ। निर्वाचनमा २ सय ९४ जना नेपाल प्रहरी, २१९ सशस्त्र प्रहरी र २८८ म्यादी गरि ८ सय १ जना सुरक्षकर्मी परिचालन गरिएको प्रमुख जिल्ला अधिकारी नवराज जैसीले बताए। हामीले मतदान प्रक्रियालाई स्वच्छ, निष्पक्ष तथा भयरहित वातावरणमा सम्पन्न गर्नका लागि सुरक्षा व्यवस्था कडा पारेका छौं, उनले भने, मतदाताले ढुक्क भएर मतदान गर्न पाउँछन्। जिल्लामा निर्वाचनको लागि २ सय ५५ कर्मचारी खटिएका छन्। यस्तै ३४ वटा मतदानस्थल र ५१ वटा मतदान केन्द्र रहेको छ। जिल्लामा ३८ हजार ५ सय ४५ मतदाता रहेका छन्।"
"मापसे गरेर भोट हाल्न नपाउने, मतदान केन्द्रभित्र फोटो खिच्न निषेध","काठमाडौं : स्थानीय तहको वैशाख ३० गते हुने निर्वाचनमा मादक पदार्थ सेवन गरेका व्यक्तिले मतदान गर्न नपाउने भएका छन्। निर्वाचन आयोगले मादक पदार्थ सेवन गरेको व्यक्ति मतदाता भए पनि मतदान केन्द्रमा प्रवेश गर्न नदिन मतदान अधिकृतलाई निर्देशन दिएको छ। आयोगका प्रवक्ता शालिग्राम शर्मा पौडेलले बुधबार विज्ञप्ति जारी गर्दै मापसे गर्नेलाई केन्द्रभित्र प्रवेश गर्न नदिइने उल्लेख गरेका छन्। त्यस्तै मतदान केन्द्रमा प्रवेश गर्न अनुमति पाएको मतदाता वा अन्य कुनै व्यक्तिले मतदान केन्द्रभित्र मोबाइल क्यामेरा तथा फोटो खिच्ने सामग्री लिन नपाउने आयोगले जानकारी गराएको छ। सलाई, लाइटरजस्ता प्रज्वलनशील एसिड पदार्थ, कुनै प्रकारको हात हतियार, नमूना मतपत्र लगायतका कागजातहरू, कुनै राजनीतिक दल वा उम्मेदवारको निर्वाचन चिह्न भएको वा संकेत जनिने कुनै वस्तु लैजान नपाइने, आयोगले भनेको छ। आयोगले निषेध गरेका कार्य कहींकतैबाट भएमा कानून बमोजिम कारबाही हुने चेतावनी विज्ञप्तिमा दिइएको छ। आयोगले मतदानको दिन मतदान केन्द्रभित्र मतदाता, उम्मेदवार वा निजको एक जना निर्वाचन प्रतिनिधि वा मतदान प्रतिनिधि, आयोगबाट अनुमतिप्राप्त पर्यवेक्षक, आयोग वा निर्वाचन अधिकृत वा मतदान अधिकृतबाट अनुमति पाएका व्यक्तिलाई प्रवेश दिन भनेको छ। त्यसैगरी महिला मतदाताको साथमा रहेको बढीमा पाँच वर्षको नावालक एवम् दृष्टिविहीन वा शारीरिक रूपले अशक्त मतदाताको सहयोगको लागि साथमा आएको एकाघरको परिवारको सदस्यलाई मात्र प्रवेश गर्न दिने व्यवस्था रहेको जानकारी गराएको छ। आयोगले मतदान कार्यलाई स्वच्छ, सहज र व्यवस्थित ढंगले सञ्चालनमा सहयोग गर्न सबै मतदाता, राजनीतिक दल, नागरिक समाज, पत्रकार तथा निर्वाचनका सबै सरोकारवालालाई अपिल गरेको छ। आयोगले मतदाता परिचयपत्र बाहेक नागरिकता, राष्ट्रिय परिचयपत्र, राहदानी र जग्गाधनी प्रमाणपूर्जा देखाएर पनि मतदान गर्न पाउने व्यवस्थासमेत गरेको छ। अन्तिम मतदाता नामावलीमा रहेको नामसँग भिडाएर अन्य सरकारी परिचयपत्रले मतदान गर्न पाइने आयोगले जनाएको छ।"
जग्गाको लालपूर्जा देखाएर पनि भोट हाल्न पाइने,"काठमाडौं : निर्वाचन आयोगले मतदाता परिचयपत्र नभएका मतदाताले परिचय खुल्ने कागजातबाट मतदान गर्न पाउने व्यवस्था गरेको छ। कतिपयको मतदाता परिचयपत्र हराएको र कतिले लिन नभ्याएको अवस्थामा नागरिकताको प्रमाणपत्र, राष्ट्रिय परिचयपत्र, राहदानी (पासपोर्ट), जग्गाधनी प्रमाणपूर्जा (लालपूर्जा)को सक्कल प्रमाणका आधारमा मतदान गर्न पाउने आयोगका प्रवक्ता शालिग्राम शर्मा पौडेलले जानकारी दिए। उनकाअनुसार स्थानीय तहको वैशाख ३० गते हुने निर्वाचनका लागि परिचय खुल्ने कागजातबाट मतदान गर्न आयोगबाट प्रकाशित अन्तिम मतदाता नामावलीमा नाम समावेश हुनुपर्नेछ। अन्तिम मतदाता नामावली विवरणसँग भिडाई यकिन गरी मतदान गर्न पाउने व्यवस्था गर्न सम्बन्धित निर्वाचन अधिकृतलाई निर्देशन पठाइसकिएको छ, प्रवक्ता शर्माद्वारा जारी विज्ञप्तिमा भनिएको छ।"
"पर्सा राष्ट्रिय निकुञ्जबाट सेनाले बरामद गर्यो हातहतियार, चार जना शिकारी फरार","काठमाडौं : नेपाली सेनाले पर्सा राष्ट्रिय निकुञ्जबाट हातहतियार बरामद गरेको छ। नेपाली सेनाको श्री सिद्धिबक्स गण र निकुञ्ज प्रशासन कार्यालयका कर्मचारीसहित खटिएको संयुक्त पट्रोल टोलीले बुधबार निकुञ्जस्थित बांग्री खोला कोर इलाकामा हातहतियारसहित शिकार गर्न आवश्यक सामग्री बरामद गरेको हो। पट्रोल टोलीले समात्न खोज्दा हतियार बोकेको चार जनाको टोली हतियार तथा अन्य सामग्रीहरु छाडेर फरार भएका थिए। उनीहरुले छोडेर गएको सामग्रीमा भरुवा बन्दुक नाल १, भरुवा बन्दुकको गोली गोटा ३, ठूलो छर्रा गोटा ५, सानो छर्रा गोटा १००, खुकुरी गोटा २, बारुद २५० ग्राम (२ डब्बा) रहेको छ। त्यसैगरी केप (कार्टिज) गोटा २, झोला गोटा ३ र जुत्ता जोर १ बरामद गरिएको छ। बरामद गरिएको हतियार तथा अन्य सामग्रीहरु निकुञ्ज प्रशासन कार्यालयमा बुझाइएको सैनिक जनसम्पर्क निर्देशनालय जंगी अड्डाले जनाएको छ।"
"चुनावको पूर्वसन्ध्यामा बुटवलमा बम बिस्फोट, राजनीतिक दलको पर्चा भेटियो","काठमाडौं : रुपन्देहीको बुटवल शहरमा बम बिस्फोट भएको छ। बुधबार साँझ मिलनचोकस्थित सडक छेउमा बम बिस्फोट भएको हो। बिस्फोटबाट कसैलाई क्षति नपुगेको रुपन्देहीका प्रमुख जिल्ला अधिकारी ऋषिराम तिवारीले जानकारी दिए। सानो बिस्फोटको आवाज सुनिएको हो। खास क्षति केही पनि छैन, उनले भने। उनकाअनुसार घटनास्थलमा राजनीतिक दलको पर्चासमेत भेटिएको छ। नेकपा माओवादी लेखिएको पर्चा भेटिएको बताइएको छ। घटनास्थललाई प्रहरी र सेनाले आफ्नो नियन्त्रणमा लिएर अनुसन्धान थालेको छ। अहिलेसम्म घटनामा संलग्न कोही व्यक्ति पक्राउ नपरेको र घटनाको अनुसन्धान भइरहेको प्रजिअ तिवारीले बताए। हामी अहिलेसम्म सतर्कमै थियौं। अब थप सतर्कता अपनाउँछौं, उनले भने।"
पन्ध्र हजारले बुझाएनन् सम्पत्ति विवरण,"काठमाडौं : आर्थिक वर्ष २०७७७८ मा कूल १५ हजार ४०९ ले सम्पत्ति विवरण नबुझाएको पाइएको छ। राष्ट्रिय सतर्कता केन्द्रले बुधबार अख्तियार दुरुपयोग अनुसन्धान आयोगमा बुझाएको प्रतिवेदनअनुसार आव २०७६७७ को तुलनामा आव २०७७७८ मा सम्पत्ति विवरण बुझाउनेको सङ्ख्यामा बढोत्तरी भएको छ। आव २०७६७७ मा कूल छ लाख ५० हजार १२८ अर्थात् ९७२८ प्रतिशतले विवरण बुझाएकामा आव २०७७७८ मा कूल छ लाख ८१ हजार २१५ अर्थात् ९७७९ प्रतिशतले विवरण बुझाएका छन्। केन्द्रका अनुसार सङ्घीयतर्फ नौ हजार ७९७, प्रदेशतर्फ ५७४ र स्थानीय तहका पाँच जार ३८ जनाले सम्पत्ति विवरण बुझाएका छैनन्। केन्द्रका सचिव सुशीलचन्द्र तिवारीले आयोगका प्रमुख आयुक्त प्रेमकुमार राईलाई प्रतिवेदन बुझाएका हुन्। केन्द्रका प्रवक्ता ज्ञानराज सुवेदीकाअनुसार प्रतिवेदन ग्रहण गर्दै प्रमुख आयुक्त राईले आगामी दिनमा आयोग र केन्द्रले एक अर्कामा समन्वय र सहकार्य बढाउने बताए।"
विचाराधीन पुराना मुद्दा न्यूनिकरण गर्ने उपाय खोज्दै सर्वोच्च,काठमाडौं : सर्वोच्च अदालतले विचाराधीन पुराना बक्यौता मुद्दा न्यूनिकरण गर्न कार्ययोजना बनाउने बनाएको छ। सर्वोच्च अदालतमा हाल ३० हजारभन्दा बढी मुद्दा विचाराधीन छन्। कायममुकायम प्रधानन्यायाधीश दीपककुमार कार्कीको अध्यक्षतामा बुधबार बसेको पूर्ण बैठकले न्यायाधीश विश्वम्भर प्रसाद श्रेष्ठ नेतृत्वको मुद्दा व्यवस्थापन समितिलाई पुराना मुद्दा न्यूनिकरणमा आवश्यक गृहकार्य गरी सुधारका मार्गचित्र सहितको कार्ययोजना तयार गर्ने जिम्मेवारी प्रदान गरेको हो। पूर्ण बैठकमा न्यायाधीश तिलप्रसाद श्रेष्ठले विचाराधीन पुराना बक्यौता मुद्दा न्यूनिकरण गर्ने तथा न्यायिक सुधारका लागि चाल्नुपर्ने विविध उपायहरुसहितको प्रस्तुति गरेका थिए। प्रस्ततिमा उठेका सुधारका विषयहरुलाई व्यवहारिक रुपमा कार्यान्वयनमा लैजानको लागि न्यायाधीश श्रेष्ठको संयोजकत्वमा रहेको मुद्दा व्यवस्थापन समितिलाई कार्ययोजना तयार पार्ने जिम्मेवारी तोकिएको सर्वोच्च प्रशासनले जनाएको छ।
"मौन अवधिमा चुनौती बन्यो सामाजिक सञ्जाल, कडा कारबाही गर्ने आयोगको तयारी","काठमाडौं : सामाजिक सञ्जालले निर्वाचनको मौनअवधि कार्यान्वयनमा चुनौती खडा गरेको छ। सामाजिक सञ्जालको मिथ्या, भ्रामक र द्वेषपूर्ण अभिव्यक्तिले निर्वाचनप्रतिको विश्वासलाई धुमिल पार्ने जानकारहरु बताउँछन्। फेसबुक, ट्वीटर, टिकटक, म्यासेन्जरजस्ता एपबाट दल र उम्मेदवारको चरित्र हत्या गर्ने, भ्रामक अभिव्यक्ति दिनेजस्ता कार्य भइरहेको छ। यसले निर्वाचनको विश्वसनीयमाथि दखल पुर्याउने जानकारहरु बताउँछन्। डिजिटल प्रविधि र सामाजिक सञ्जालको तीब्र विकासले मतदाताको सहभागी बनाउन, सशक्तीकरण गर्न र प्रशिक्षित गर्न अभूतपूर्व सम्भावनाको ढोका खोलिदिएको छ, दुष्प्रचार सम्बन्धीका अनुसन्धानकर्ता किरण चापागाईँले भने, इन्टरनेट र सामाजिक सञ्जालले सकारात्मक अवसरका साथै नकारात्मक सम्भावनालाई पनि जन्माइदिएको छ। पछिल्ला वर्षहरुमा सूचना र सञ्चार प्रविधि तीब्र विकास भएको छ। यसले अवसरसँगै चुनौती पनि थपिएको छ। इन्टरनेट र सामाजिक सञ्जालबाट लोकतान्त्रिक अभ्यास एवं निर्वाचन पद्धतिमाथि प्रहार गर्ने प्रवृत्ति बढ्दो छ। भविष्यमा पार्नसक्ने नकारात्माक असरहरुले विश्वव्यपी चिन्ता र चासोको बढाएको छ। निहित राजनीतिक र आर्थिक स्वार्थपूर्ति गर्न समाजिक सञ्जालको दुरुपयोग बढ्दो छ। निर्वाचनमा व्यक्ति, समूहहरुले इन्टनेट र समाजिक सञ्जालको प्रयोग गरी निर्वाचन र लोकतान्त्रिक मूल्य, प्रक्रियालाई अवमूल्यन गर्न मिथ्या सूचना, दुष्प्रचार र द्वेषपूर्ण अभिव्यक्ति फैलाउन क्रियाशील हुने गरेका छन्, उनले भने, इन्टरनेट र सामाजिक सञ्जालले सकारात्मक अवसरका साथै नकारात्मक सम्भावनालाई पनि जन्म दिएको छ। पढेकालेखेका विद्वानहरुले नै निर्वाचन आचारसंहिता मिच्ने गरेको प्रमुख आयुक्त दिनेशकुमार थपलियाले बताए। बरु कम साक्षर भएकाहरुले आचारसंहिता पालन गरेका छन्,' आयोगले गरेको पत्रकार सम्मेलनमा उनले भने, निर्वाचनलाई प्रभाव पर्ने खालको कुनै काम गर्न पाइँदैन। दुई सय पाँच वटा विभिन्न प्रसंगमा आचारसंहिता मिचेकामा ५३ वटा विभिन्न व्यक्ति, दल र संघसंस्थालाई स्पष्टीकरण सोधिएको उनले बताए। आचारसंहिता विपरित मत सर्वेक्षण गरेर फेसबुकमा स्टाट्स पोस्ट गर्दा जित्ने उम्मेदवार पनि हार्ने र हार्ने उम्मेदवार पनि विजयी गराउनसक्ने डरलाग्दो माहौल निर्माण गरिरहेको छ। समाजिक सञ्जालमार्फत् दल वा तिनका उम्मेदवारको पक्ष वा विपक्षमा मत माग्न आयोगले निषेध गरेको छ। उम्मेदवार र तिनका समर्थकले यसअघि पोष्ट गरेको आचारसंहिता विपरीतको समाग्री सञ्जालको पेजबाट हटाउन आयोगले सार्वजनिक अपिल गरिसकेको छ। शुक्रबार हुने स्थानीय तहको निर्वाचन नजिकिएसँगै समाजिक सञ्जाल प्रयोगकर्ताहरुले उम्मेदवारहरुको पक्ष र विपक्षमा भ्रामक सूचना फैलाइरहेका छन्। मौन अवधिमा कुनै पनि विधि, प्रक्रिया वा माध्यमबाट मत माग्न नपाइने निर्वाचन आचारसंहितामा उल्लेख गरिएको छ। समाजिक सञ्जाल, अनलाइन, छापालगायत माध्यमबाट राजनीतिक दल र उम्मेदवारको पक्ष तथा विपक्षमा सन्देश, प्रचार समाग्री पोष्ट, सेयर, लाइक गर्नमा निषेध गरिएको आयोगका सहायक प्रवक्ता सूर्यप्रसाद अर्याल बताउँछन्। निर्वाचनको मौन अवधिअगावै उम्मेदवार र उनीहरूका फ्यानहरूका फेसबुक, ट्वीटर, टिकटकलगायतका पेजहरूबाट निर्वाचन आचारसंहिता विपरीतका चित्र, पोष्टहरू हटाउन सबैमा भनेका छौं, उनले भने, नयाँ समाग्री पोष्ट नगर्न निर्देशन दिन आयोगले नेपाल दूरसञ्चार प्राधिकरणलाई निर्देशन दिएको छ। निर्वाचनलाई लक्षित गरेर समाजिक सञ्जालमा राखिने मिथ्या एवं भ्रामक सूचना र अभिव्यक्तिमाथि आयोगले गहिरो तरिकाले अनुगमन गरिरहेको छ। उनका अनुसार विज्ञसहितको साइबर टिमले समाजिक सञ्जालको अनुगमन गरेको छ। निर्वाचान आचारसंहिता मिच्नेलाई साइबर अपराधको कानुनअनुसार कारबाही हुने सहप्रवक्ता अर्यालले जनाए। पछिल्लो अवस्थामा सामाजिक सञ्जालको प्रयोगमा गम्भीर विचार गर्नुपर्ने अवस्था आएको नेपाल पत्रकार महासंघका पूर्व अध्यक्ष धवेन्द्र झाले बताए। सामाजिक सञ्जालको सूचनाले धारणा बनाउन सकिएला तर त्यो एक पक्षीय हुने बढी डर हुन्छ। चुनावका बेला त झन सबैले आफ्ना पक्षका बारेमा लेख्छन्, बोल्छन्। यसमा विश्वास गर्दा निर्वाचनलाई प्रभावित बनाउन सक्छ। चुनावको सन्दर्भमा भ्रम उत्पन्न गराउनसक्ने भएकाले सबै सचेत हुनुपर्ने उनले बताए। दुष्प्रचार सम्बन्धीका अनुसन्धानकर्ता चपागाईँका अनुसार निर्वाचनका समयमा मिथ्या सूचन, द्वेषपूर्ण अभिव्यक्ति नौलो कुरो होइन्। सन् २०१६ मा बेलायतमा सम्पन्न ब्रेग्जिट जनमत संग्रह र अमेरिकी राष्ट्रपतिको निर्वाचनपछि लोकतन्त्र र स्वच्छ तथा स्वतन्त्र निर्वाचनका लागि मिथ्या सूचना र दूष्प्रचार विश्वव्यापीरुपमा चिन्ताको विषय बनेको छ। विभिन्न अध्ययनहरुले पनि मिथ्या सूचना र दूष्प्रचारले निर्वाचन प्रणालीलाई नै अवमूल्यन गर्नसक्ने खतरालाई औंल्याएका छन्। आचारसंहिता मिच्नेलाई काडा कारबाही हुन्छ : दिनेश कुमार थपलिया (प्रमुख निर्वाचन आयुक्त) हामी सबैको अविष्ट भनेको सुदृढ, सक्षम, जनमुखी र सदाचारयुक्त शासन प्रणाली स्थापना गर्ने नै हो। हामी शान्ति, स्थितरता, विकास, सुशासन र समृद्धिको गणतव्यमा पुग्न चाहन्छौं। यसको पहिलो प्रारम्भ निर्वाचनबाटै हुन्छ। आवधिक निर्वाचन, जसले हरेक नागरिकले आफ्नो प्रतिनिधि छान्ने र आफू छानिन्न पाउने अधिकारलाई स्थापित गर्छ। लोकतन्त्रमा निर्वाचन भनेको सबैभन्दा तुल्य, सबैभन्दा समानित, सबैभन्दा धेरै प्रयोग हुने शब्दको रुपमा रहन्छ। यो महत्वपूर्ण विषयलाई क्रमभंग गर्न खोज्ने, निर्वाचनको निष्ठालाई कमजोर पार्न खोज्ने, निर्वाचनको विविध गतिविधिलाई विभिन्न ढंगले दूषित पार्न खोज्ने कुनै पनि किसिमको प्रवृति लोकतान्त्रिक हुन सक्दैन। सामाजिक सञ्जालका धेरै समस्याहरु आएको छ। समाजिक सञ्जालको प्रयोग पनि नगरी नहुने र कहीँकतै दुरुपयोग हुने अवस्थाले डराइरहनुपर्ने। सामाजिक सञ्जालमा आचारसंहिता विपरीत काम गर्नेहरुलाई नियन्त्रण गर्न नीति रणनीति बनाएका छौं। संयन्त्रण बनाएका छौं। आचारसंहिता विपरित गतिविधि गर्नेलाई काडा कारबाही हुन्छ।"
कास्कीको एक मात्र महिला कर्मचारी र सुरक्षाकर्मी रहेको मतदान केन्द्र,"पोखरा : आगामी वैशाख ३० गते हुने स्थानीय तह निर्वाचनको तयारी भइरहेको छ। कास्कीको पोखरा६ बैदामको अन्नपूर्ण आधारभूत विद्यालयमा महिला मतदान अधिकृत, सुरक्षाकर्मीलगायत सम्पूर्ण कर्मचारी महिला रहेका छन्। यस मतदान केन्द्रमा निर्वाचन कार्यालयबाट मतदान अधिकृत सविता ढुंगनाको नेत्तृत्वमा ५ जना महिला कर्मचारी ३ जना स्वंयसेवी महिलासहित ८ जना र प्रहरी र म्यादी प्रहरीसमेत ८ जना गरेर १६ जना महिलाले एतिहासिक स्थानीय तहको निर्वाचन सम्पन्न गर्ने गरी तयारी गरेका छन्। निर्वाचन सम्पन्न गर्न बुधबार बिहान सर्वदलीय बैठक बसेर आचारसंहितामा प्रतिवद्धता जनाउन लगाएको मतदान अधिकृत ढुंगनाले बताइन्। सबै दलका प्रतिनिधिले शान्तिपूर्णरुपमा मतदान सम्पन्न गराउने प्रतिवद्धता जनाएको पनि उनले बताइन्। कास्कीकै एक मात्र महिलाले सम्पन्न गराउने गरी निर्वाचन कार्यालयले जिम्मेवारी दिएकोले त्यसै अनुसार निर्वाचन सम्पन्न गराउने गरी तयारी गरिएको पनि उनले सुनाइन्। यो ऐतिहासिक जिम्मेवारीलाई निस्पक्षरुपमा सम्पन्न गर्ने गरी काम भइरहेको पनि उनले बताइन्। कास्कीमा पोखरा६ बैदामको अन्नपूर्ण आधारभूत विद्यालयमा मात्र सम्पूर्ण कर्मचारी र सुरक्षाकर्मी महिला रहेको प्रदेश निर्वाचन कार्यालय गण्डकी पोखराका सूचना अधिकारी रुद्र न्यौपानेले बताए। कास्कीमा ३ सय ३६ मतदान केन्द्र रहेको छ भने १५० मतदानस्थल रहेको छ। स्थानीय तहको निर्वाचनकालागि ३ सय ३६ मतदान केन्द्रमा १६ सय ८० कर्मचारी खटिएका छन्। यसैगरी १ सय ५० मतदानस्थलमा एक मतदानस्थलमा ७ जनाको दरले १ हजार ५० जना सुरक्षाकर्मी खटिएको पनि निर्वाचन कार्यालयले जनाएको छ।"
लगनखेलमा मच्छिन्द्रनाथको रथयात्रा फोटो फिचर,काठमाडौं : उपत्यकाको सबैभन्दा लामो जात्राको रूपमा रहेको रातो मच्छिन्द्रनाथको जात्रा ललितपुरमा धुमधामका साथ मनाइँदै आएको छ। बुधबार रथलाई तानेर लगनखेल पुर्याइएको छ भने लगनखेलको पिपल बोटमा दुई पटक घुमाउने चलन रही आएको र पाटनकी कुमारीद्वारा रथ यात्रा अवलोकन गरिएको छ। यसैअवसरमा अन्नपूर्णकर्मी सुनिता डंगोलले कैद गरेका तस्बिरहरु :
मतदान गर्न परिचयपत्र लिँदै फोटो फिचर,काठमाडौं : नयाँ मतदाताहरूले आज र भोलि मतदाता परिचयपत्र लिँदै छन्। पहिलो पटक मतदाता नामावलीमा नाम दर्ता गराएका नयाँ मतदाता र परिचयपत्र हराएको भनि सम्बन्धित जिल्ला निर्वाचन कार्यालयमा निवेदन दिएका मतदाताले बुधबार र बिहीबार सम्बन्धित मतदानस्थलबाट मतदाता परिचयपत्र पाउने निर्वाचन आयोगका प्रवक्ता शालिग्राम शर्मा पौडेलले जानकारी दिए। यसैक्रममा काठमाडौं८स्थित महेन्द्र बेद आश्रम स्कूलमा मतदाता परिचयपत्र लिँदै गरेका सर्वसाधारणहरुको तस्बिर कैद गरेका छन्। अन्नपूर्णकर्मी सरोज बैजुको फोटो फिचर हेर्नुहोस
"प्रचण्डविरुद्धको चार वर्ष पूरानो मुद्दा हेर्न नभ्याइनेमा, संवैधानिक इजलासमा आएन पालो","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डविरुद्धको मुद्दा हेर्न नभ्याइनेमा राखिएको छ। प्रचण्डविरुद्ध अधिवक्ता कपिलदेव ढकाल, पूर्वसचिव द्वारिकानाथ ढुंगेल र डा जगदिशचन्द्र बरालले २०७४ जेठ ९ मा दायर गरेको रिट निवेदनमा बुधबार संवैधानिक इजलासमा पेसी तोकिएको थियो। कायममुकायम प्रधानन्यायाधीश दीपककुमार कार्की र न्यायाधीशहरु हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा र आनन्दमोहन भट्टराईको पाँच सदस्यीय इजलासमा बुधबार पेसी तोकिए पनि सुनुवाइका लागि पालो आएन। इजलासले रिट दर्तासम्बन्धी फाँटका पाँचवटा मुद्दामा सुनुवाइ गर्यो। संवैधानिक फाँटतर्फ एक नम्बरमा रहेको प्रचण्डविरुद्धको मुद्दामा भने समयअभावका कारण सुनुवाइ भएन। मुद्दालाई हेर्न नभ्याइनेमा राखिएको सर्वोच्च प्रशासनले जनाएको छ। कैलालीको टीकापुर र मधेस आन्दोलनका क्रममा भएका हिंसात्मक घटनासम्बन्धी मुद्दा फिर्ता लिने तत्कालीन पुष्पकमल दाहाल नेतृत्वको सरकारको निर्णयविरुद्ध अधिवक्ता ढकाल, पूर्वसचिव ढुंगेल र बरालले झण्डै पाँच वर्षअघि रिट दायर गरेका थिए। रेशम चौधरीसहितको मुद्दा फिर्ता लिने सरकारको निर्णयले मानवअधिकार उल्लंघन भएको र हिंसापीडितले न्याय पाउने अधिकार हनन् भएको, राजनीतिक आवरणमा अपराधलाई ढाकछोप गर्न खोजेको भन्दै मुद्दा फिर्ता लिने निर्णय बदर गर्न माग गरेका थिए। उनीहरुले तत्कालीन प्रधानमन्त्री पुष्पकमल दाहाल, मन्त्रिपरिषद् कार्यालय, गृह मन्त्रालय, कानुन मन्त्रालय, महान्यायाधिवक्ताको कार्यालयलगायतलाई विपक्षी बनाएर रिट दायर गरेका थिए। रिटमा जेठ ९ मै प्रारम्भिक सुनुवाइ गर्दै तत्कालीन न्यायाधीश (पछि प्रधानन्यायाधीश) गोपाल पराजुलीको एकल इजलासले कारण देखाउ आदेश जारी गरेको थियो।"
प्रचण्डकी बुहारीद्वारा मौन अवधि उल्लंघन गर्दै प्रचारप्रसार,"धनगढी : नेकपा माओवादी केन्द्रकातर्फबाट संघीय सांसद तथा पार्टी अध्यक्ष प्रचण्डकी बुहारी बिना मगरले मौन अवधिको अवज्ञा गर्दै मत मागेकी छिन्। उनी बुधबार दिउँसो कञ्चनपुरको लालझाडी गाउँपालिकामा चुनाव प्रचारमा पुगेकी हुन्। गाउँको डोरीले बनाएको खटियामा बसेर ४०५० जना मतदाताहरु भेला पारेर मत मागिरहेको उनको तस्बिर सार्वजनिक भएको छ। निर्वाचन आयोगले गएराति १२ बजेदेखि तोकेको मौन अवधी तोकेको थियो। मौन अवधीमा सभा, भेला, र्याली गर्न पाईदैन। उम्मेदवारले चुनाव चिन्ह राखेको झण्डासमेत गाडीमा राख्न पाउँदैन। बा १७ च ७९४२ नम्बरको निजी गाडी लिएर उनी माओवादी पार्टीको चुनाव चिह्न अंकित झण्डासहित गाउँमा घुम्दै भोट मागिरहेकी छन्। मगर गृहनगर पुनर्वासबाट चुनावी प्रचारका लागि दिउँसो छिमेकी गाउँपालिका लालझाडी पुगेको स्थानीयले बताएका छन्। उनी कञ्चनपुरको बेलौरी नरपालिकाकी बासिन्दा हुन्। लालझाडी गाउँपालिका भित्रपर्ने भएकाले उनले चुनाव प्रचार प्रसारका लागि लालझाडी रोजेको बताईएको छ।"
आईपीएल : राजस्थान र दिल्ली भिड्दै,काठमाडौं : इन्डियन प्रिमिगर लिग(आईपीएल) अन्तर्गत आज राजस्थान रोयल्स र दिल्ली क्यापिटल्सबीच खेल हुँदैछ। खेल डा डीवाई पटाली एकेडेमीमा साँझ ७:४५ बजेदेखि सुरु हुनेछ। राजस्थान ११ खेलमा १४ अंक जोड्दै तालिकाको शिर्ष तीनमा रहेको छ भने दिल्ली समान ११ खेलमा १० अंक जोड्दै तालिकाको पाँचौ स्थानमा रहेको छ।
"यसपटक डिजिटल मतदाता शिक्षा, मत बदर हुन नदिन यी हुन् जान्नैपर्ने कुरा","काठमाडौं : 'पहिला पहिला निर्वाचन आयोगले मत दिने स्थानहरुमै टोली खटाएर मतदाता शिक्षा दिने गर्थ्यो? यसपटक त्यस्तो टोली आउँदैन?' आयोगको कान्तिपथस्थित कार्यालयमा सञ्चालित पैसा नलाग्ने कल सेन्टर११०२ मा अहिले दैनिक यस प्रकारका धेरै जिज्ञाशा आउने गरेका छन्। यसपटक आयोगले कम खर्च र स्मार्टरुपमा मतदाता शिक्षा कार्यक्रम सञ्चालन गरेका कारण स्थानीय तहमा यसका लागि घरदैलोमा टोली पठाएको छैन। त्यसरी टोली नजाँदा बदर मत बढ्ने त होइन? भन्ने प्रश्न पनि उत्पन्न भएका बेला निर्वाचन आयोगले श्रव्यदृष्य सामग्री र विभिन्न सन्देश तयार गरेर आयोगको आफ्नै फेसबुक, युट्युब, ट्वीटर, भाइबरमा नियमित प्रसारण गरिरहेको छ। आयोगले विशिष्ट व्यक्ति, लोकप्रिय कलाकार र व्यक्तित्वहरुलाई समेटेर निर्वाचनको महत्व, आचारसंहिताका व्यवस्थाका विषयका आधारमा सन्देश तयार गरेको छ। जोगीले फेरि लगाउने शैलीमा मनोज गजुरेल, पुराणवाचक दिनबन्धु पोखरेलको पुराण वाचनको क्यारिकेचरमा कलाकार सुवोध गौतमले मतदातालाई स्थानीय तह निर्वाचनबारे सरलरुपमा बुझाउने सन्देश पस्केका छन्। त्यस्तै वरिष्ठ कलाकारहरु मदनकृष्ण श्रेष्ठ र हरिवंश आचार्य, कलाकारहरु सीताराम कट्टेल र कुञ्जना घिमिरे, (धुर्मुससुन्तली), केदार घिमिरे (माग्ने बुढा), दीपकराज गिरी, दिपाश्री निरौलालगायत, दमन रुपाखेतीका प्रस्तुतिका साथै गायकहरु पशुपति शर्मा र मनमाया वाइवाको लोकदोहोरी पनि मततदाता शिक्षा सन्देशका रुपमा प्रयोग गरिएको छ। निर्वाचन आयुक्त डा जानकीकुमारी तुलाधरले ती सन्देशलाई १६ राष्ट्रिय दैनिक र २८ टेलिभिजन (रेडियो नेपाल, नेपाल टेलिभिजनसहित)बाट पनि प्रसारण भइरहेको छ। निर्वाचन तथा मतदाता शिक्षा नीति, २०७८ र निर्वाचन शिक्षा तथा मतदाता शिक्षा निर्देशिका, २०७८ स्वीकृत गरी कार्यक्रम सञ्चालन गरिरहेको जानकारी दिइन्। उनले आयोगले ब्रोसर, लिफ्टलेट, पर्चा, पम्प्लेट, नमूना मतपत्र, पोष्टरलगायतका सामग्री छपाई गरेर वितरण पनि गरिसकेको र कसरी मतदात गर्न सकिन्छ भन्ने सही तरिकाबारे बुँदागत सर्कुलर पनि गरिसकेको बताइन्। 'हामी कागजी प्रकारको शिक्षाभन्दा यसपटक भर्चुअल माध्यमको शिक्षामा केन्द्रीत भएका छौं। यसमा दल, उम्मेदवार र नागरिक समाजको पनि सक्रिय भूमिका हुन आवश्यक छ।' आयोगमा मतदाता शिक्षासमेत हेर्ने आयुक्त डा तुलाधरले भनिन्, 'कुनै पनि मतदाता सचेतनतापूर्वक मतदान गर्न पाउने अधिकारबाट वञ्चित नहोस् भन्ने आयोगको मनसाय रहेको छ। हरेक रुचिका मतदातालाई सम्बोधन गर्नेगरी विविध सामग्री तयार गरेर प्रवाह गरेका छौं।' 'आयोगले ७७ जिल्लाका मुख्य निर्वाचन अधिकृतको कार्यालय, ६७६ निर्वाचन अधिकृतको कार्यालय, सात प्रदेशका प्रदेश निर्वाचन कार्यालय, ७० जिल्ला जिल्ला निर्वाचन कार्यालयलाई पत्राचार गरी सो निर्देशन दिएको छ। निर्वाचन प्रचारप्रसार तथा मतदाता शिक्षा कार्यक्रमअन्तर्गत निर्वाचन तथा मतदाता शिक्षा निर्देशिका तथा स्थानीय तह निर्वाचन निर्देशिकामा मतदानस्थलमा मतदाता सूचना कक्षको माध्यमबाट मतदाता शिक्षा कार्यक्रम सञ्चालन गर्ने व्यवस्था भएकोमा मतदानको दिन (वैशाख ३० गते) उक्त कार्यक्रम नगरी मतदानको अघिल्ला दुई दिन (वैशाख २८ र २९ गते) मतदान स्थलहरुमा सम्बन्धित मतदान अधिकृतहरुको नेतृत्वमा खटिने मतदान टोलीबाट आयोगले उपलब्ध गराएका मतदाता परिचयपत्रको वितरण गर्ने र आयोगले उपलब्ध गराएका नमूना मतपत्र लगायतका पोष्टर, ब्रोसर आदि छपाई सामग्रीको माध्यम मतदान गर्ने सही तरिका बुझाउन आग्रह गरिएको छ। निर्देशनमा मतदान अधिकृतको नेतृत्वमा खटिएको मतदान कार्यटोली मतदानस्थलमा पुगेपछि वैशाख २८ र २९ गतेका दिन सबै मतदातालाई मतदान गर्ने तरिका र मतदाता शिक्षाको लागि उपस्थित हुन सूचना दिने र यस कार्यको लागि आवश्यकताअनुसार सर्वदलीय सर्वपक्षीय सहयोग लिने, मतदानस्थलमा उपस्थित मतदातालाई नमूना मतपत्र देखाएर मतदान गर्ने तरिकाको बारेमा निष्पक्षरुपमा जानकारी दिने, मतदान गर्ने तरिका बारेमा मतदातालाई जानकारी गराउँदा कुनै पनि राजनीतिक दलको निर्वाचन चिन्हको नाम नलिने, मतदातालाई मतदाता शिक्षासम्बन्धी जानकारी दिएपछि मतदान गर्ने दिन वैशाख ३० गते शुक्रबार बिहान ७ देखि अपरान्ह ५ बजेभित्र मतदान गर्न आउन आग्रह गर्ने उल्लेख रहेको आयोगका प्रवक्ता शालिग्राम शर्मा पौडेलले जानकारी दिए। यस्तै मतदान गर्न जाँदा मतदाताले मतदाता परिचयपत्र वा आयोगले तोकेको परिचय खुल्ने अन्य परिचयपत्र लिई जान भन्ने, मतपत्रमा स्वस्तिक छाप लगाई मतदान गर्ने तरिकाको बारेमा मतदातालाई मतपत्रमा सातवटा निर्वाचन चिन्हमा मतसङ्केत गरी मतदान गर्नुपर्ने, पहिलो ठाडो लहरमा प्रमुख वा अध्यक्ष पदको उम्मेदवारको निर्वाचन चिन्हहरुमध्ये एउटा चिन्हमा, दोस्रो ठाडो लहरमा उपप्रमुख वा उपाध्यक्ष पदको उम्मेदवारको निर्वाचन चिन्हहरुमध्ये एउटा चिन्हमा, तेस्रो ठाडो लहरमा वडा अध्यक्ष पदको उम्मेदवारको निर्वाचन चिन्हहरुमध्ये एउटा चिन्हमा, चौथो ठाडो लहरमा महिला सदस्य पदको उम्मेदवारको निर्वाचन चिन्हहरुमध्ये एउटा चिन्हमा, पाँचौँ ठाडो लहरमा दलित महिला सदस्य पदको उम्मेदवारको निर्वाचन चिन्हहरुमध्ये एउटा चिन्हमा, छैठौं र सातौं ठाडो लहरमा रहेका दुई सदस्य पदका उम्मेदवारहरुको निर्वाचन चिन्हहरुमध्ये कुनै दुई निर्वाचन चिन्हमा छुट्टाछुट्टै छाप लगाई दुई उम्मेदवारलाई मतदान गनुपर्ने आयोगले जनाएको छ। स्थानीय तह निर्वाचनमा विभिन्न राजनीतिक दलका ३५५ जना विभिन्न पदाधिकारी निर्विरोध निर्वाचित भइसकेका छन्, भने छ वडा अध्यक्षसहित ३५ स्वतन्त्र सदस्य निर्विरोध निर्वाचित भएका छन्। यो निर्वाचनमा १० हजार ७५६ मतदानस्थलका २१ हजार ९५५ मतदान केन्द्रबाट एक करोड ७७ लाख ३३ हजार ७२३ मतदाताले जम्मा ३५ हजार २२१ मध्ये निर्विरोध निर्वाचित भएका बाहेकका पदमा प्रतिनिधि छनोट गर्नेछन्। मतदान केन्द्रमा आवश्यक हुने निर्वाचन सामग्रीसहित एक लाख ९ हजार ८८ कर्मचारी र ६५ हजार ८६५ स्वयंसेवक आफ्नो मतदान केन्द्रमा पुगिसकेका छन्। निर्वाचनमा भाग लिने भनी दर्ता भएका ७९ वटा राजनीतिक दलहरुमध्ये जम्मा ६५ राजनीतिक दलहरु चुनावी प्रतिस्पर्धामा रहेका छन्। ५५ हजार ६९८ महिला र ८९ हजार ३१३ पुरुष गरी विभिन्न राजनीतिक दल र स्वतन्त्र उम्मेदवारसमेत जम्मा एक लाख ४५ हजार ११ चुनावी प्रतिस्पर्धामा छन्। निर्वाचनमा मतदाताले शान्तिपूर्ण वातावरणमा निर्वाधरुपले मतदान गर्ने अधिकारको सुनिश्चितताका लागि शान्ति सुरक्षाको व्यवस्था मिलाउन सरकारलगायत सम्बन्धित स्थानीय प्रशासनहरुलाई आवश्यक निर्देशन दिइसकिएको र सो बमोजिम निर्वाचन सुरक्षा व्यवस्थालाई प्रभावकारी बनाइएको आयोगले जनाएको छ।  प्रकाश सिलवालरासस"
थप २१ जनामा कोरोना संक्रमण पुष्टि,काठमाडौं : पछिल्लो २४ धन्टामा देशभर गरिएको ३ हजार ७० पिसिआर परिक्षणका क्रममा १८ जना र ७ सय १८ एन्टीजेन परिक्षणका क्रममा ३ जनामा कोरोना संक्रमण पुष्टि भएको छ। कोरोनाका कारण बुधबार पनि कसैको मृत्यु नभएको स्वास्थ्य मन्त्रालयले जनाएको छ। त्यस्तै थप १६ जना कोरोना संक्रमित निको भएका छन्। हाल नेपालमा १ सय ८७ सक्रिय संक्रमित आइशोलेशनमा रहेको मन्त्रालयले जनाएको छ।
बैंकमा पनि सातामा दुई दिन विदा,"काठमाडौं : अब बैंकहरुमा पनि साताको दुई दिन सार्वजनिक बिदा हुने भएको छ। नेपाल राष्ट्र बैंकले बुधबार एक सूचना जारी गर्दै शनिबार र आईतबार साप्ताहिक बिदा दिने घोषणा गरेको हो। सरकारले जेठ १ गतेदेखि सातामा दुई दिन सार्वजनिक बिदा दिने घोषणा गरेसँगै राष्ट्र बैंकले पनि कार्यालय खुल्ने समय संशोधन गरेको हो। आगामी जेठ १ गतेदेखि लागू हुनेगरी साप्ताहिक बिदा बढेसँगै अब सोमबारदेखि शुक्रबारसम्म कार्यालय समय साढे ९ देखि साढे ५ बजेसम्म खुल्ने राष्ट्र बैंकले बताएको छ। तर कात्तिक १६ देखि माघ १५ गतेसम्म भने बिहान साढे ९ देखि अपरान्ह साढे ४ बजेसम्म कार्यालय खोलिने समय तालिका रहेको छ। तर बैंकिङ कारोबार समय सोमबारदेखि शुक्रबारसम्म बिहान साढे ९ देखि साँझ ४ बजेसम्म र कायम गर्ने तर कात्तिक १६ देखि माघ १५ गतेसम्म बैंकिङ कारोबार समय बिहान साढे ९ देखि अपरान्ह साढे ३ सम्म कायम रहने बताइएको छ। यसैगरी केन्द्रीय बैंकले २०७९ सालको लागि निर्धारण गरिएका दशैं र तिहारका लागि सार्वजनिक बिदाबाहेक अन्य बिदा लगातार २ दिनभन्दा बढी भएमा तेस्रो दिनदेखि बैंकिङ विभाग र मुद्रा व्यवस्थापन विभागबाट प्रवाह हुने सेवा, भुक्तानी प्रणाली विभागबाट प्रवाह हुने आरटिजीएस (रियल टाईम ग्रस सेटलमेन्ट) सेवा, मौद्रिक व्यवस्थापन विभागबाट प्रवाह हुने सेवालगायत अन्य अत्यावश्यक सेवाहरु, अत्यावश्यकिय बैंकिङ सेवाहरुलाई नियमित गरिने बताएको छ। यस्तै राष्ट्र बैंककाअनुसार कार्यालय हप्तामा २ दिन बिदा हुन थालेपछि साताभर सम्पन्न गरिएका कार्यहरुको सूची, दैनिकी तथा सेवा प्रवाहको संख्या अध्ययन तथा मूल्याङकनका लागि अभिलेखमा राखिने छ।"
बुटवलमा साढे ३ करोडको सुन चोरी : ऋणले डोराएको अपराधको बाटो,"भैरहवा : दुई हप्ताअघि बुटवलस्थित गुल्मेली मजुवा सुनचाँदी पसलमा साढे ३ करोडको सुन चोरी भएको घटनाका आरोपीहरुलाई रुपन्देही प्रहरीले पक्राउ गरेको छ। पक्राउ पर्नेमा मुख्य योजनाकार भारत लखनउका ३५ वर्षीय मोहद जिशान खान, २२ वर्षीय मोहम्मद सरिक र ३६ वर्षीय मोहसिन अब्दुल्ला खान छन्। यीनीहरुलाई प्रहरीले पक्राउ गरी सार्वजनिक गरेको छ। सुन चोरी गर्नेहरुले फिल्मी शैलीमा योजनावद्ध रुपमा सुन चोरी गरेका थिए। यसरी भयो घटना मोहद जिशान र मोहम्मद सरिक लिफ्ट जडानमर्मत गर्ने मिस्त्री हुन्। यी दुई मित्र हुन्। सोही सहरका मोहसिन अब्दुल्ला खान पानी सप्लार्यसको काम गर्छन। यी तीनै जना व्यापारमा घाटा लाग्नुका साथै ऋणसमेत थपियो। केही समय अघि यी तीनै जनाको भारतमा एकआपसमा मित्रता गाँसियो। ऋण थपिएकोले सबैको आर्थिक अवस्था डग्मगायो। तीनै जनाले चोरी गरेर आर्थिक अवस्था मजबुत बनाउने सोच बनाए। विभिन्न ठाउँमा चोरी गरेको प्रहरीको आशंका छ। सोही क्रममा यीनीहरु नेपालमा पनि ठूलो चोरी गर्ने योजना अनुसार भारतबाट काठमाण्डौं पुगे। काठमाण्डौंको न्यूरोडलगायत क्षेत्रबाट चोरी गरेर उम्किन गाह्रो हुने देखेपछि बुटवल झरे। बुटवलमा रेकी गर्दा निर्माणधिन भवनमा रहेको सुन पसलमा यीनीहरुको आखाँ पर्यो। उक्त भवनमा एउटा पसल मात्र थियो। सुन पसलमा सुन चोरी गर्ने योजना अनुसार सुन पसल छेउको सटर कपडा पसल चलाउनका लागि भाडामा लिए। मासिक ३० हजार भाडा तिर्ने गरी चार वर्षका लागि तीन लाख ६० हजार रुपैयाँ अग्रिम भुक्तानी दिएर घरधनीलाई विश्वासमा लिए। एकै पटक रकम भुक्तानी गर्दा छिमेकको सुन पसलधनी पनि विश्वासमा देखिए। चैत ७ गते देखि आफूहरु बुटवल कायरा होटलमा बस्न थाले। सटर भाडामा लिएर प्रयोग गर्नुका साथै भारतसमेत आउजाउ गरे। निर्वाचन माहोलको मौका छोपेर सुन चोरीको योजना अनुसार उम्मेदवारी मनोनयन दर्ता गर्ने दिन ३ करोड ५० लाख बराबरको सुन चोरी गरे इलाका प्रहरी कार्यालय बुटवलका डिएसपी ठगबहादुर केसीले भने, बजार पनि बन्द भएको दिन र सबै प्रहरी निर्वाचनमा व्यस्त भएको बेला यता यीनीहरुले राति घटना घटाए। सुन पसलसँगै टाँसिएको सटर भाडामा लिएकोले यीनीहरुले चोरीको योजना अनुसार ग्याँस सिलिण्डर, ग्याँस कटरलगायतका साम्रगी पहिल्यै ल्याएर कोठामा राखेका थिए। चैत १३ गते राति करिब २ बजे सुन पसलको सेफ (तिजोरी) रहेको सटरको ताल्चा फोडे र ग्याँस कटर भित्र छिराएर सटर बन्द गरे। भित्र गएर सेफलाई ग्याँस कटरले काटे। सेफ र पसलमा रहेको सुन तथा नगद रुपैयाँ चोरी गरेर निस्किए। चोरीको घटनाबारे रातभर कसैलाई जानकारी भएन। घटनाको प्रकृति हेर्दा उनीहरु प्रोफेसनल नै हुन् रुपन्देहीका एसपी रविन्द्र रेग्मीले भने, लामो योजना बनाएर सुन पसल चोरी गरेको प्राराम्भिक अनुसन्धानमा देखिएको छ। चोरी गरेर बास बसेको होटल गई बिहानको समयमा होटलको कोठा चेक आउट गरि फरार भए। बिहान पसलधनी पसल खोलेपछि मात्र सुन चोरी भएको घटना थाहा भयो। घटनाबारे जानकारी आएलगत्तै हामीले डिएसपी नवरत्न पौडेलको नेतृत्वमा ६ जनाको टोली गठन गरेर अनुसन्धानतर्फ लाग्यौँ एसपी रेग्मीले भने, अन्ततः १४ दिनमा सुन चोरी गरेका तीन जना व्यक्तिहरुलाई पक्राउ गर्न सफल भयौँ। उनले थपेचोरी भएको पुरै सुन बरामद भएको छैन तर व्यक्ति पक्राउ परिसकेकोले पीडितले सुन वा क्षतिपूर्ती पाउने गरी आफ्नो काम गर्छौँ। सुन चोरी गरेर उनीहरु फरार भएपनि उनीहरुको हुलिया सिसिटिभी फुटेजमा कैद हुन पुग्यो। सिसिटीभी फुटेजमा कैद भएको हुलिया अनुसन्धानका लागि हाम्रो पहिलो क्लु बन्न पुग्यो रुपन्देहीका डिएसपी एवं प्रवक्ता नवरत्न पौडेलले भने, त्यहीबाट अनुसन्धान गर्दै जादाँ तीनै जनालाई पक्राउ गर्यौँ। तीनै जनालाई बैशाख २६ गते साँझ लुम्बिनी सांस्कृतिक नगरपालिका४, महुवारीस्थित खुनगाईकालीदह सडकखण्डमा सवारी चेकजाँचका क्रममा पक्राउ गरिएको उनको भनाई छ। प्रहरीले उनीहरु सवार युपी ३२ एल डब्लु ३१५१ नम्बरको कार, एउटा ३१ ग्राम ५० मिलिग्राम, एक थान बीस ग्राम, एउटा २९ ग्राम १६० मिलिग्राम, दुई थान १०१० ग्राम गरी कुल एक सय ग्राम ६६ मिलिग्राम सुनको सिक्का बरामद गरेको छ। यस्तै, ३ थान मोबाइल, ६ हजार भारतीय रुपैयाँ, आधार कार्ड र एटीएम कार्ड पनि उनीहरुको साथबाट बरामद गरिएको डिएसपी पौडेलले बताए।"
बिल गेट्सलाई कोरोना संक्रमण,"न्युयोर्क : माइक्रोसफ्टका सहसंस्थापक बिल गेट्सलाई कोरोना संक्रमण भएको छ। उनले सामाजिक सञ्जालमार्फत् आफूलाई कोरोना सङ्क्रमण भएको जानकारी दिएका छन्। उनले निवासमा क्वारेन्टीन बसेको र आवश्यक परीक्षण र चिकित्सा उपचार लिइरहेको बताए। उनले कोरोनाविरुद्धको पूर्ण मात्रा खोप लगाएको उल्लेख गरेका छन्। 'मलाई कोभिड१९ को सङ्क्रमण पुष्टि भएको छ। अहिले मलाई कोभिडका हल्का लक्षणहरू देखिएको अनुभव गर्दैछु। म फेरि स्वस्थ नभएसम्म अलग्गै रहेर विशेषज्ञहरूको सल्लाह पालना गर्दैछु, समाचार एजेन्सीसँग उनले भनेका छन्। उनी आफ्नो बिल एण्ड मेलिन्दा गेट्स फाउन्डेशनसँग कोभिड१९ निदान, उपचारात्मक र खोप वितरणको विश्वव्यापी प्रयासमा सक्रिय सहभागी भएका थिए।"
किशोरीलाई बलात्कार गरेको आरोपमा एक जना पक्राउ,बझाङ : बझाङमा १४ वर्षीया किशोरीलाई बलात्कार गरेको आरोपमा एक जना पक्राउ परेका छन्। छबिसपाथिभेरा गाउँपालिका५ बस्ने २६ वर्षीय कृष्ण धामीलाई बुधबार बिहान बझाङ प्रहरीले बलात्कार आरोपमा पक्राउ गरेको हो। उनले सोही ठाउँस्थित मौरी खोला जलविद्युत आयोजना पावर हाउसको भवनमा किशोरीलाई जबरजस्ती करणी गरेको आरोप लागेको छ। उक्त सूचनापछि प्रहरी चौकी छबिसपाथिभेराबाट खटिएको प्रहरीले धामीलाई पक्राउ गरेको हो। उनी माथि थप अनुसन्धान भइरहेको जिल्ला प्रहरी कार्यालय बझाङले जनाएको छ।
कलंकीमा टिप्परले मोटरसाइकललाई ठक्कर दिँदा एकको मृत्यु,काठमाडौं : राजधानीको कंलकी चोकमा टिप्परको ठक्करबाट एक जनाको मृत्यु भएको छ। प्रहरी प्रधान कार्यालयका अनुसार बा५ख ७३४५ नं को टिप्परले बा८०प ६३७३ नं को मोटरसाइकललाई ठक्कर दिँदा मोटरसाइकल चालक धादिङ धुनिबेशी नगरपालिका२ का ४५ वर्षीय दिवाकर अधिकारीको मृत्यु भएको हो। उक्त दुर्घटनापछि टिप्पर चालकलाई प्रहरीले नियन्त्रणमा लिएको छ। उता ललितपुर महानगरपालिका२४ घापाखेल बस्ने सिरहाका २६ वर्षीय भीम विकको करेन्ट लागेर मृत्यु भएको छ। सोही ठाउँ बस्ने नारायण घिमिरेको निर्माणाधीन घरको माथिल्लो तलामा काम गर्ने क्रममा मङ्गलबार करेन्ट लागेर गम्भीर घाइते भएका उनको उपचारका क्रमा पाटन अस्तपालमा मृत्यु भएको हो।
"मतदान गर्न नपाउँदा चित्त दुखाउँदै केकीले भनिन्, आफ्नो मताधिकारको सही प्रयोग गर्नुहोला","काठमाडौं : नायिका केकी अधिकारीले आफ्नो मताधिकारको सही प्रयोग गर्न अपिल गरेकी छन्। देशबाहिर हुँदा वैशाख ३० गते हुने स्थानीय तह निर्वाचनमा मतदान गर्न नपाएकोमा चित्त दुखाउँदै नायिका अधिकारीले आम मतदातालाई बहुमूल्य भोटको मूल्य बुझेर निर्वाचनमा सहभागी भइ आफ्नो मताधिकारको सही प्रयोग गर्ने अपिल गरेकी हुन्। निर्वाचनको समयमा देश बाहिर हुनु र आफ्नो बहुमुल्य भोटको प्रयोग गर्न नपाउनुले पनि चित्त दुख्ने रहेछ। काम विशेषले बाहिर भएको कारणले मैले यसपटक मेरो मताधिकारको प्रयोग गर्न पाइन, उनले भनेकी छन्। मतदाताले आफ्नो एक भोटको मूल्य पक्कै बुझेको भन्दै केकीले मताधिकारको सही प्रयोग तथा शान्त, सुरक्षित अनि सुव्यवस्थित वातावरणमा निर्वाचन सम्पन्न हुनुपर्ने उल्लेख गरेकी छन्।"
मलाई न्याय दिनुहोस् : पूर्व एन्फा अध्यक्ष थापा,काठमाडौं : अखिल नेपाल फुटबल संघ(एन्फा)का पूर्व अध्यक्ष गणेश थापाले आफूमाथि गलत आरोप लागेको र आफूलाई न्याय चाहिएको बताएका छन्। उनले बुधबार काठमाडौंमा पत्रकार सम्मेलन गर्दै आफूमाथि न्यायको माग गरेका हुन्। पत्रकार सम्मेलनमा बोल्दै पूर्व अध्यक्ष थापाले वर्तमान अध्यक्ष कर्मा छिरिङ शेर्पाले आफ्नो चरित्रहत्या गरेको र जसको कारण पछिल्लो ७ वर्ष आफू र आफ्नो परिवारले पीडा भोग्नु परेको बताए। उनले भने वर्तमान अध्यक्ष शेर्पाले नचाँहिदो आरोप लगाएको र अख्तियार र फिफाले ६ महिना लगातार छानबिन गर्दा पनि आफूमाथि लागेको आरोप पुष्टी नभएको बताए। यस्तै थापाले वर्तमान अध्यक्ष शेर्पाले आफूमाथि लगाएका आरोप प्रमाणित गर्न चुनौती दिए। आरोप प्रमाणित नगरे फिफाको विधान बमोजिम कारवाहीको माग गर्नेपनि बताए। पत्रकार सम्मेलनमा थापाले वर्तमान अध्यक्ष शेर्पाले लगाएको विभिन्न आरोपहरुको भिडियो क्लिप पनि सावर्जनिक गरेका थिए।
"घट्दै डलरको सञ्चिति, अब ६ महिनामात्रै आयात धान्ने",काठमाडौं : नेपालसँग भएको विदेशी मुद्रा सञ्चिती क्रमशः घट्दै गएको छ। गत असारको तुलनामा कूल विदेशी विनिमय सञ्चिति १६५ प्रतिशतले कमी आई २०७८ चैत मसान्तमा रु ११ खर्ब ६७ अर्ब ९२ करोड कायम भएको छ। गत असार मसान्तमा १३ खर्ब ९९ अर्ब करोड रुपैँया बराबर रहेको थियो। अमेरिकी डलरमा यस्तो सञ्चिति असारको तुलनामा चैत मसान्तमा १८२ प्रतिशतले कमी आई ९ अर्ब ६१ करोड कायम भएको छ। गत असारमा ११ अर्ब ७५ करोड रहेको थियो। कुल विदेशी विनिमय सञ्चितिमध्ये नेपाल राष्ट्र बैंकमा रहेको सञ्चिति २०७८ असार मसान्तमा १२ खर्ब ४४ अर्ब ६३ करोड रहेकोमा २०७८ चैत मसान्तमा १७९ प्रतिशतले कमी आई १० खर्ब २१ अर्ब ४५ करोड कायम भएको छ। बैंक तथा वित्तीय संस्था (नेपाल राष्ट्र बैंकबाहेक) ग रहेको विदेशी विनिमय सञ्चिति २०७८ असार मसान्तमा रु१५४ अर्ब ३९ करोड रहेकोमा २०७८ चैत मसान्तमा ५१ प्रतिशतले कमी आई रु१४६ अर्ब ४८ करोड कायम भएको छ। २०७८ चैत मसान्तको कूल विदेशी विनिमय सञ्चितिमा भारतीय मुद्राको अंश २४३ प्रतिशत रहेको छ। उक्त सञ्चिति आर्थिक वर्ष २०७८७९ को नौं महिनाको आयातलाई आधार मान्दा ६६ महिनाको वस्तु तथा सेवा आयात धान्न पर्याप्त रहने देखिन्छ। तर गत फागुनमा यस्तो सञ्चिति ६७ महिनालाई धान्न पुग्ने थियो। तर बस्तुको मात्रै आयात गर्ने हो भने अहिलेको विदेशी विनिमय सञ्चितिले ७४ महिनाको आयात धान्न पुग्ने राष्ट्र बैंकले बताएको छ।
मत खसाल्न एकैदिन ५३ हजारले छाडे काठमाडौं,काठमाडौं : बैशाख ३० मा हुने स्थानीय तहको निर्वाचनमा भोट हाल्न काठमाडौंबाट गाउँ जानेहरुको क्रम दैनिकरुपमा बढ्दो रहेको छ। काठमाडौं उपत्यका ट्राफिक प्रहरी कार्यालयका अनुसार पछिल्लो २४ घण्टामा मात्रै ५३ हजार ८४ जना काठमाडौंका विभिन्न नाकाबाट बाहिरीएका छन्। चुनाव नजिकिएसंगै उपत्यका भित्रिनेको संख्या घट्दो क्रममा रहेको छ भने बाहिरिनेको संख्या पछिल्लो एक हप्तायता दैनिक ५० हजार माथि रहेको छ। उपत्यका भित्रिने यात्रुको संख्या भने केही दिनयता सामान्य अवस्थाको भन्दाकम रहेको काठमाडौं उपत्यका ट्राफिक प्रहरीले जनाएको छ। मुख्यतः नाकाहरुमा यात्रुको चाप बढ्दो क्रममा रहेको र यात्रुहरु बाहिरिनका लागि सवारीसाधनसमेत सहजरुपमा पाउन सकेका छैनन्।
जब कुलमान घिसिङको ट्विटर ह्याण्डलबाट भोट मागियो !,"काठमाडौं : नेपाल विद्युत प्राधिकरणका कार्यकारी निर्देशक कुलमान घिसिङले आफ्नो नक्कली ट्विटर एकाउन्टबाट स्थानीय तह निर्वाचनसम्बन्धी गलत सूचनाहरु सम्प्रेषण भइरहेको भन्दै ध्यानाकर्षण जनाएका छन्। बुधबार प्रेस विज्ञप्ती जारी गर्दै घिसिङले आधिकारिक ट्वीटर ह्यान्डल  रहेको र यसबाहेक अन्य कुनै ट्वीटर ह्यान्डल नभएको प्रष्ट पारेका छन्। उनले भने, मेरो नाम र तस्विर प्रयोग गरी खोलिएका नक्कली ट्वीटर ह्यान्डलमार्फत स्थानीय तहको निर्वाचनको सन्दर्भमा गलत सूचनाहरु सम्प्रेषण भइरहेकोप्रति गम्भिर ध्यानाकर्षण भएको छ। मेरो आधिकारिक ट्वीटर ह्यान्डल  रहेको र यसबाहेक मेरो नाममा अन्य कुनै ट्विटर ह्यान्डल नभएको व्यहोरा प्रष्ट पार्दै यस्ता नक्कली स्यान्डलबाट प्रवाहित सूचनाहरुको भ्रममा नपर्न सबैलाई अनुरोध गर्दछु। निर्वाचन आयोगले स्थानीय तहको निर्वाचनका लागि जारी गरेको आचारसंहिताको पूर्णरुपमा पालना गरिरहेको पदाधिकारीलाई विवादमा ल्याउने क्रियाकलापहरु नगर्न आग्रह गरे। यसअघि मंगलबार कुलमानको नाम र तस्बिर भएको एउटा ट्विटर ह्यान्डलबाट काठमाडौंका उम्मेदवारको पक्षमा भोट मागिएको थियो।  नामक ट्विटर आइडीबाट स्वतन्त्र व्यक्ति, स्वतन्त्र उम्मेदवार भन्दै बालेन शाहको पक्षमा भोट मागिएको थियो। यो आइडीमा १७ हजारबढी फ्लोवर रहेका छन्।"
"नेप्से निरन्तर उकालोतिर : दुई अर्बमाथिको कारोबार, दश कम्पनीको सेयरमा सर्किट ब्रेक","काठमाडौं : सेयर कारोबारको चौथो दिन नेप्से परिसूचक दोहोरो अंकले वृद्धि भएको छ। बुधबार नेप्से ५६०६ अंकले बढेर २३६९०६ विन्दुमा आइपुगेको छ। नेप्से दोहोरो अंकले बढेसँगै कारोबार रकममा समेत वृद्धि भएको छ। आज २२९ कम्पनीको ५३ लाख ३३ हजार १०९ कित्ता सेयर दुई अर्ब १६ करोड ३९ लाख ९० हजार ७४३ रुपैयाँमा सेयर कारोबार भयो। आज ३७ हजार ७७० पटक कारोबार भयो। यसअघि कारोबारको तेस्रो दिन मंगलबार नेप्से ४४१६ अंकले बढेर २३ सय १३ विन्दुमा अडिएको थियो। सो दिन २२६ कम्पनीको १ अर्ब ३५ करोड ६६ लाख बढीको सेयर कारोबार भएको थियो। आज १० कम्पनीको सेयर सकारात्मक सर्किट लेभलमा कारोबार भयो। यस्तै कारोबारमा आएका १३ वटै समूहमा हरियाली छाएको छ। हाइड्रो पावर समूहको सूचक सर्वाधिक ४९७ प्रतिशतले बढेको छ। फाइनान्स समूहको ४३५ प्रतिशतले सेयर मूल्य बढ्यो। डेभलपमेन्ट बैंक, माइक्रो फाइनान्स र इन्भेष्टमेन्टको क्रमश : ३७५, ३२६ र ३ प्रतिशतले सेयर मूल्य बढेको हो। कारोबार रकमका आधारमा अरुण भ्याली हाइड्रो पावर अग्रस्थानमा रह्यो।"
"विद्यालयको वार्षिक विदामा कटौति, जेठदेखि दुई दिन विदा हुने","काठमाडौं : जेठ १ देखि शनिबार र आइतबार सार्वजनिक विदा दिने निर्णय शैक्षिक संस्थामा पनि कार्यान्वयन हुने भएको छ। शिक्षा विज्ञान तथा प्रविधि मन्त्रालयले देशभरका विद्यालय दुई दिन सार्वजनिक विदा दिने निर्णय गरेको छ। मन्त्रालयका प्रवक्ता दीपक शर्माले वार्षिक विदा कटौति गरेर हप्तामा दुई दिन विदा दिने निर्णय भएको बताए। आइतबार पनि विदा गर्दा नपुग हुने समयमा शुक्रबार तीन घण्टा थप पढाउनुपर्ने हुन्छ। नपुग हुने दिन हिउँदे वा वर्षे विदा हुन्छ ४५ दिन लगातार विदा हुन्थ्यो। घटस्थापनादेखि तिहारसम्म पूरै विदा हुन्थ्यो। ती विदाहरुबाट कटौति गरेर बाँकी दिन पूरा गर्नुपर्छ, शर्माले अन्नपूर्णसँग भने। मन्त्रिपरिषद्को वैशाख १४ गते बसेको बैठकले शनिबार र आइतबार गरी दुई दिन विदा दिने निर्णय गरेको थियो। शिक्षा तथा मानवस्रोत विकास केन्द्रले निर्णय कार्यान्वयन गर्न विद्यालयहरुलाई परिपत्र गरेको छ। विद्यालयहरुले साविक बमोजिम नै विहान १० बजेदेखि अपरान्ह ४ बजेसम्म विद्यालयमा पठनपाठन सञ्चालन गर्नुपर्ने छ। शुक्रबार दिनको १ बजेसम्म पठनपाठन सञ्चालन हुँदै आएकोमा सो दिन पनि अन्य दिनहरुमा जस्तै अपरान्ह ४ बजेसम्म पठनपाठन सञ्चालन गर्नुपर्ने छ। राष्ट्रिय पाठयक्रम प्रारुप२०७६ ले निर्दिष्ट गरे बमोजिमको पाठयघन्टा र कार्यघन्टामा नघट्ने गरी पठनपाठनका कार्यहरु सञ्चालन गर्नका लागि आइतबार सार्वजनिक विदा दिएका कारण अपुग हुने समयावधि हिउँदे वा वर्षे वा अन्य विदाबाट कटाई पूर्ति गर्ने निर्णय गरेको छ।"
"बझाङमा कांग्रेस र एमाले कार्यकर्ताबीच झडप, एक जना घाइते","बझाङ : बझाङको सुर्मा५ सैनगाउँमा नेपाली कांग्रेस र नकपा एमालेका कार्यकर्ताबीच झडप भएको छ। झडपमा परि नेकपा एमालेका एकजना कार्यकर्ताको आँखामा चोट लागेको छ। सुर्मा गाउँपालिकाको सैनगाउँस्थित धौलदेउ आधारभूत विद्यालयमा दिउँसो साढे ४ बजे भएको झडपमा परि एमाले कार्यकर्ता रामबहादुर बोहराको दाहिने आखाँमा चोट लागेको प्रहरीले जनाएको छ। अशक्त, अपांग ब्यक्तिहरुको भोट के कसरी हाल्ने भन्ने विषयमा छलफल भइरहेको बेला दुवै पक्षबीच सामान्य झडप परेको जिल्ला प्रहरी कार्यालय बझाङले जनाएको छ। अहिले सुरक्षाकर्मी सो ठाउँ खटिएपछि दुबै पक्षबीचको झगडा साम्य भइसकेको जनाइएको छ।"
तथ्यांकमा स्थानीय तह निर्वाचन,"काठमाडौं : स्थानीय तहको निर्वाचन शुक्रबार देशभरि हुँदैछ। निर्वाचन आयोगले निर्वाचनको तयारी पूरा भएको जनाएको छ। आयोगका अनुसार देशभर एक करोड ७७ लाख ३३ हजार ७२३ मतदाता रहेका छन्। जसमध्ये ८९ लाख ९२ हजार १० पुरुष र ८७ लाख ४१ हजार ५३० महिला छन्। त्यस्तै १८३ अन्य मतदाता रहेका छन्। सबैभन्दा धेरै मतदाता बागमती प्रदेशमा ३४ लाख १२ हजार ८६९ जना छन्। त्यस्तै मधेस प्रदेशमा ३३ लाख ३१ हजार १७०, प्रदेश १ मा ३३ लाख ४७ हजार ३८४, लुम्वीनीमा ३२ लाख १९ हजार ४५७ मतदाता रहेका छन्। आयोगका अनुसार गण्डकी प्रदेशमा १७ लाख ८९ हजार ४११, सुदुरपश्चिममा १६ लाख ३२ हजार १५० र कर्णाली प्रदेशमा १० लाख एक हजार २८२ मतदाता रहेका छन्। आयोगको अद्यावधिक तथ्यांकअनुसार ३९० जना निर्विरोध निर्वाचित भइसकेका छन्। एक लाख ४५ हजार ११ जनाले उम्मेदवारी दिएका छन्। जसमध्ये ८९ हजार तीन सय १३ पुरुष र ५५ हजार ६९८ महिला उम्मेदवार रहेका छन्। आयोगले १० हजार ५ सय ५६ मतदानस्थल कायम गरेको छ। २१ हजार ९५५ मतदान केन्द्र रहेका छन्। आयोगका अनुसार निर्वाचनमा ६५ हजार ८६५ जना स्वयमेवक खटिएका छन्। निर्वाचनमा ५ हजार पर्यवेक्षक खटिएको आयोगले जनाएको छ। निर्वाचनमा खटिने कर्मचारीको संख्या एक लाख ९ हजार ८८ रहेको छ। स्थानीय तह निर्वाचनबाट ७५३ पालिकामध्ये २९३ मा नगर प्रमुख र ४६० मा गाउँपालिका अध्यक्ष निर्वाचित हुनेछन्। त्यही संख्यामा नगर उपप्रमुख र गाउँपालिका उपाध्यक्ष चयन हुने छन्। ६ हजार ७४३ वडाध्यक्ष, ६ हजार ७४३ महिला सदस्य, ६ हजार ७४३ दलित महिला सदस्य र १३ हजार ४८६ खुला वडा सदस्य निर्वाचित हुनेछन्। स्थानीय तह निर्वाचन प्रयोजनका लागि आयोगमा दर्ता भएका दलको संख्या ७९ रहेको छ। देशभर महानगरपालीका ६, उपमहानगर ११, नगरपालीका २७६, गाउँपालिका ४६० रहेका छन्।"
कतारले नेपाललाई दियो अक्सिजन ट्यांकर,"काठमाडौं कतार सरकारले नेपाललाई अक्सिजन उत्पादन गर्ने ट्यांकर सहयोग गरेको छ। महामारीको समयमा नेपालले अक्सिजन सिलिण्डरदेखि अक्सिजन भर्नेसम्मको काममा व्यवधान ब्यहोर्नु परेको र आगामी दिनमा अक्सिजनकै लागि कठिनाइको सामना गर्न नपरोस् भनेर कतार सरकारले अक्सिजन उत्पादन गर्ने ट्यांकर उपलब्ध गराएको हो। कतार सरकारका तर्फबाट नेपालका लागि कतारी राजदूत युसुफ मोहम्मद अल हैलले बुधबार स्वास्थ्य तथा जनसंख्या मन्त्रालयका सचिव डाक्टर रोशन पोखरेललाई हस्तान्तरण गरेका हुन्। अक्सिजन ट्यांकर ७ लाख ४५ हजार कतारी रियाल अर्थात २ करोड ४६ लाख नेपाली रूपैंया बराबर लगातको हो। कतार फण्ड फर डेभलपमेन्टले चीनबाट खरिद गरी नेपाल पठाएको ४० फिट लम्बाइ तथा १३ हजार ५ सय किलो वजनको ट्यांकरको कागजात सचिव पोखरेललाई हस्तान्तरण गर्दै राजदूत हैलले नेपाललाई सबै क्षेत्रमा सहयोग गर्न कतार तत्पर रहेको बताए। कतार सरकार कोरोना महामारीसँग जुध्न सदैव नेपालको साथमा रहेको उनको भनाइ छ। ट्यांकर हस्तान्तरणको कागजात बुझ्दै स्वास्थ्य सचिव पोखरेलले कतार सरकारले महामारीसँग जुध्न गरेको सहयोगको लागि धन्यवाद दिए। कतार सरकारले नेपाली नागरिकलाई रोजगारी प्रदान गरेर र आवश्यक परेको समयमा विभिन्न सामग्री उपलब्ध गराएर जुन खालको सहयोग गरिरहेको छ, त्यसको नेपाल सरकारले उच्च मूल्यांकन गरेको छ, उनले भने। अक्सिजन ट्यांकर मकवानपुर जिल्लाको हेटौंडामा रहेको हेटौंडा हस्पतालमा इन्स्टल गरेर अक्सिजन उत्पादन पनि शुरू भैसकेको सचिव पोखरेलले जानकारी दिए। नेपालका लागि सहयोग स्वरूप अक्सजन ट्यांकर पठाउंने क्रममा कतार फण्ड फर डेभलपमेन्टका कार्यकारी महानिर्देशक खलिफा विन जासिम अलकुवरीले दिगो विकास लक्ष्यमा उल्लेख तेस्रो नम्बरको लक्ष्य हासिल गर्न नेपाललाई कतार सरकारको साथ सधै रहने वाचा गरे। कतार फण्ड फर डेभलपमेन्टले यसअधि कोरोना महामारीसँग जुध्न विभिन्न खाले स्वास्थ्य सामग्री, भेन्टिलेर, अक्सजन कन्सन्ट्रेटर उपलब्ध गराएको छ।"
सर्वदलीय बैठकमा सहभागी कांग्रेस प्रतिनिधि खुकुरीसहित पक्राउ,गोरखा : गण्डकी गाउँपालिका वडा नम्बर ६ को तोमनडाँडा आधारभूत विद्यालय मतदात केन्द्रमा आयोजित बैठकमा सहभागी हुन गएका कांग्रेसका प्रतिनिधि हतियारसहित पक्राउ परेका छन्। मतदान अधिकृतले आह्वान गरेको मतदात केन्द्रस्तरीय सर्वदलीय बैठकमा उपस्थित कांग्रेसका प्रतिनिधि मनोज गुरुङ पक्राउ परेका हुन्। उनले बोकेको झोलाबाट प्रहरीले खुकुरी बरामद गरेको जिल्ला प्रहरी कार्यालयका एसपी केदार खनालले बताए। उनी नेपाली कांग्रेसको भातृसंस्था तरुण दलमा आवद्ध रहेको खुलेको छ। मतदान केन्द्रमा खटिएको सुरक्षाकर्मी नियन्त्रणमा लिएर गुरुङलाई जिल्ला प्रहरी कार्यालय पठाएको र घटनाको अनुसन्धान भइरहेको एसपी खनालले बताए।
युगान्डासंगको टी२० का लागि नेपाली टोलीको घोषणा,"काठमाडौं : नेपालले युगान्डासंग खेल्ने भनिएको ५ ओटा टी२० क्रिकेट प्रतियोगिताका लागि नेपाली महिला टोलीको नेपाल क्रिकेट संघ(क्यान) ले बुधबार घोषणा गरेको छ। क्यानले रुबिना क्षेत्रीको कप्तानीमा २२ सदस्यीय टोलीको घोषणा गरेको हो। टोलीमा कप्तान क्षेत्रीसहित सिता राना मगर, इन्दु बर्मा, काजोल श्रेष्ट, करुणा भण्डारी, सरिता राना मगर, कबिता कुँवर, अप्सरा बेगम, सरस्वती चौधरी, ममता चौधरी, अस्मिना कर्माचार्य र सुमन खतिवडा रहेका छन्। यस्तै संगिता राई, कबिता जोशी, रोमा थापा, ज्योती पाण्डेय, सबनम राई, बिन्दु रावल, इश्वरी बिष्ट, डोली भट्ट, हिरणमयी रोय र रितु कनौजीया रहेका छन्। खेल मे १६ देखि मे २१ सम्म किर्तिपुरस्थिति त्रिवि क्रिकेट मैदानमा हुनेछ। नेपालले युगान्डासँग ५ टी२० सिरिज खेल्ने"
किसानलाई खेतीकै चटारो,"जनकपुरधाम उदयपुर : मधेसका किसानका लागि यो चुनाव खासै उत्साहवद्र्धक देखिएको छैन। देशकै मधेसलाई अन्नको भण्डार पनि भनिन्छ। तर, तीन तहकै सरकारको उत्पादनमुखी नीति नहुँदा खेत बाँझो भएका छन्। किसानहरू अन्य पेसामा पलायन हुने क्रममा छन्। गाउँमा सरकार त पहिला पनि थियो। तर, हाम्रा लागि के गरे त ? ५५ वर्षीय जनुद्दिन राइन भन्छन्, यहाँ नेताहरूको कमी छैन। कोही गाउँपालिका त कोही प्रदेशका नेताहरू छन् तर, किसानका लागि गर्ने कोही छैनन्। मलखाद्य नपाएर यसवर्ष राम्रो उब्जी नभएको उनले सुनाए। बिउ किन्न सीमापारि जानु पर्छ। एसएसबीले समात्यो भने उल्टा लेनीको देनी पर्छ। त्यसैले जो सुकैले जिते पनि हामीलाई हर्ष न विस्मात्। सन्तोषीदेवी साहलाई अब पनि गरिबका लागि नेताले काम गर्लान्जस्तो लाग्दैन। नेताहरू घरमा, खेतमा जहाँ पनि आएर भोट देऊ, भोट देऊ भन्दै हैरान गर्छन्। जितेर ठाउँमा पुगेपछि नजिककालाई मात्रै सबै सेवासुविधा दिन्छन्, खेतमा भैंसीका लागि घाँस काट्दै भेटिएकी उनले रिसाउँदै भनिन्, कोरोना महामारीका बेलामा किसान र गरिबलाई खान पनि धौ धौ परेको थियो। कुनै नेतालाई मतलव भएन। अहिले सबैलाई भोट चाहिएको छ। महोत्तरीको बलवा१० धमौराका विजय माझीले पनि नेताले गरिबका लागि केही नगर्ने बताउँछन्। भन्छन्, न त हाम्रो खेतमा सिँचाइको सुविधा छ न त मलखाद नै पाइन्छ यी नेताहरू आफू कमाउनका लागि मात्रै काम गर्छन्। जनतालाई फर्केर हेर्दैनन्। मधेस प्रदेशमा ७४ प्रतिशत खाद्यान्न उत्पादन हुन्छ। कुल खेती योग्यमध्ये ८९९ प्रतिशतमा खेती गरिएको छ। ६५ प्रतिशतमा सिँचाइ सुविधा पुगेको प्रदेश नीति तथा योजना आयोगको तथ्यांकले देखाउँछ। सच्चा किसानका लागि संघीयता फलदायी हुन नसकेको अजित कर्ण बताउँछन्। अपेक्षित रूपमा कृषि उत्पादन वृद्धि हुन सकेको छैन। बिचौलियाले बजार कब्जा गरेका छन्। उत्पादक र क्रेताबीचको मूल्यको अन्तर घटाई किसानले मूल्य पाउने अवस्था सिर्जना हुनुपर्छ, कर्णले भने, स्थानीय तहमा उठेका उम्मेदवारले औद्योगीकरण गर्न नवीनता, उद्यमशीलता, आवश्यक भौतिक पूर्वाधार, दक्ष श्रमिक र सहुलियत कर्जा उपलब्ध हुन सक्ने एजेन्डा किसानका लागि ल्याउपर्ने थियो। तर, ल्याएका छैनन्। चुनावभन्दा खेती प्यारो उदयपुरको त्रियुगा४ का शिवजी निरौला खेतीपातीको काममा व्यस्त छन्। उनलाई नेताको भाषण र चुनावी प्रचारभन्दा आफ्नै बारी प्यारो छ। काम गरे वर्षभरि खान पाइन्छ, नेताको पछि लागे चुनाव अवधिभर खान पाइन्छ। त्यसपछि रित्तो हात, निरौला भन्छन्, परिवारको पालनपोषण र शिक्षादीक्षाका लागि मेहनत नगरी सुखै छैन। उनी मध्यघामको प्रवाह नगरी तरकारी खेतीमा व्यस्त छन्। सिजनमा थोरै मेहनत गर्दा वर्षभरि खान पुग्ने र बाँकी सिजनको कमाइ नाफामा जाने उनले सुनाए। एक बिघा क्षेत्रफलमा लगाएको तरकारी खेतीबाट मासिक एक लाखसम्म आम्दानी भइरहेको उनी बताउँछन्। सिजनको काम र नियमित आम्दानीलाई छाडेर निर्वाचनमा जाने फुर्सद नभएको निरौला बताउँछन्। भन्छन्, मलाई खेतीबाटै फुर्सद छैन। चुनावका दिन भोट चाहीँ हाल्न जान्छु। अरु मतलव छैन। त्रियुगा ८ का गोपालध्वज खड्का पनि बारीमा मकै गोडमेल गरिहेको अवस्थामा भेटिए। काम छाडेर नेताको पुच्छर बनेर हिँड्न सकिन्न, उनले भने। धान र मकै गोड्ने मुख्य सिजन भएकाले किसानलाई चुनावभन्दा पनि खेतीपातीकै चटारो छन्। चुनाव प्रचारप्रचारमा दौडिएका नेता र कार्यकर्ता पनि भोट माग्न खेतबारीमै पुगेका छन्। खेतीको सिजन भएकाले गाउँमा चुनावको चहलपहल खासै नदेखिएको स्थानीय विजय कार्कीले बताए। चुनावका बेला नेता किसानको प्रिय बन्न खोज्ने तर, त्यसपछि फोन नउठाउने, भेटघाट नगर्ने यो पुरानै रोग हो, जिल्ला किसान महासंघका अध्यक्ष सोम दनुवारले भने।"
"चुनावका कारण अधिकांश विद्यालय बन्द, अब जेठ ३ गते मात्रै खुल्ने","काठमाडौंः देशभरका अधिकांश विद्यालय बन्द भएका भएका छन् । स्थानीय तह निर्वाचनका लागि सरकारले वैशाख ३० गते मात्रै सार्वजनिक विदा दिने निर्णय गरेको भएपनि निर्वाचनको कारण देखाउँदै अधिकांश विद्यालयले ७ दिन पठनपाठन बन्द गराएका हुन्। विद्यालय बन्द हुँदा पठनपाठन रोकिनुको साथै भर्ना अभियान समेत प्रभावित भएको छ। वैशाख ३० गते निर्वाचन, ३१ गते शनिबार र जेठ १ गते आइतबार पनि सार्वजनिक विदा परेको छ । जेठ २ गते बुद्ध जयन्ती परेकाले सो दिन पनि सार्वजनिक विदा दिइएको छ। अधिकांश विद्यालयले आज (बुधबार)देखि जेठ २ गतेसम्म विद्यालय बन्द गरेका छन्। शिक्षा तथा मानव स्रोत विकास केन्द्रले शिक्षा विकास तथा समन्वय एकाइलाई मतदान केन्द्र कायम भएका विद्यालयमा २८ गतेदेखि ३० गतेसम्म तीन दिन विदा दिन निर्देशन दिएको थियो ।"
सुदूरपश्चिम प्रदेशमा भूकम्पको धक्का,"बैतडी : बैतडीसहित सुदूरपश्चिम प्रदेशका पहाडी जिल्लामा भूकम्पको धक्का महसुस गरिएको छ। भूकम्प मापन केन्द्र सुर्खेतका प्राविधिक सहायक तीर्थराज दहालका अनुसार बुधबार बिहान १० बजेर १८ मिनेटमा ५३ रेक्टर स्केलको भूकम्प गएको हो। उक्त भूकम्पको केन्द्रविन्दु दार्चुलाबाट ३० किलोमिटर पश्चिम भारतमा रहेको केन्द्रले जनाएको छ। भूकम्पको धक्का सुदूरपश्चिमका बैतडी, दार्चुला, बझाङ र डडेल्धुरामा महसुस गरिएको छ। भूकम्पबाट अहिलेसम्म क्षति भएको विवरण नआएको प्रहरीले जनाएको छ। यसअघि यही वैशाख ६ गते पनि सूदूरपश्चिमकै सैनपसेला केन्द्रविन्दु भएर ४१ रेक्टर स्केलको भूकम्प गएको थियो। रासस"
रिभर फल्स पावरको आइपीओ बिक्री खुला,काठमाडौं : रिभर फल्स पावर लिमिटेडले सर्वसाधारणका लागि साधारण शेयरको निष्कासन तथा बिक्री खुला गरेको छ । कम्पनीले बुधबारदेखि प्राथमिक सार्वजनिक निष्काशन (आइपिओ) को बिक्री खुला गरेको हो । सर्वसाधारणका लागि कम्पनीले प्रतिकित्ता एक सय अङ्कित दरमा २७ लाख ३० हजार कित्ता शेयर बिक्रीका दरखास्त आह्वान गरेको छ । कम्पनीका अनुसार कूल २७ लाख ३० हजार कित्ता शेयरमध्ये दुई प्रतिशत अर्थात ५४ हजार ६०० कित्ता कम्पनीका कर्मचारी र पाँच प्रतिशत अर्थात् एक लाख ३६ हजार ५०० कित्ता सामूहिक लगानी कोषलाई छुट्याई बाँकी रहेको २५ लाख ३८ हजार ९०० कित्ता शेयर खरिदका लागि सर्वसाधारणले आवेदन दिन सक्नेछन् । निष्काशित शेयरमा लगानिकर्ताले आजदेखि छिटोमा आगामी जेठ ४ सम्म न्यूनतम १० कित्तादेखि अधिकतम एक लाख कित्तासम्म आवेदन दिन पाउने छन् । यो समयमा माग बमोजिम आवेदन नआए आगामी जेठ ११ गतेसम्म निष्कासन खुला रहने कम्पनीले जनाएको छ । लगानीकर्ताले नेपाल धितोपत्र बोर्डबाट स्वीकृत प्राप्त गरेका सम्पूर्ण सी आस्बा सदस्य बैंक तथा वित्तीय संस्था र तीनका शाखा कार्यालयका साथै अनलाइनमार्फत् मेरो शेयरप्रयोग गरेर शेयर खरिदका लागि आवेदन दिन सकिने कम्पनीले जनाएको छ। कम्पनीले सङ्खुवासभाको धर्मदेवी नगरपालिकास्थित पिलुवा खोलाको पानी प्रयोग गरेर १० दशमलव ३० मेगावाट क्षमताको पिलुवा खोला साना जलविद्युत् आयोजना निर्माण गरिरहेको छ । कम्पनीलाई केयर रेटिङ्ग संस्था केयर नेपाल लिमिटेडले केयर एनपी बीबी माइनस इस्युअर रेटिङ्ग प्रदान गरेको छ । यसअघि कम्पनीले आयोजना प्रभावित क्षेत्र सङ्खुवासभा जिल्लाका बासिन्दाका लागि साधारण शेयरको निष्काशन र बाँडफाँटसमेत गरिसकेको छ । कम्पनीको धितोपत्र निष्काशन तथा बिक्री प्रबन्धक प्रभु क्यापिटल लिमिटेड रहेको छ ।
"काठमाडौंबाट धनगढी उडेको श्री एयरलाइन्सको जहाजको इन्जिन फेल, काठमाडौंमा सुरक्षित अवतरण","काठमाडौं: काठमाडौंबाट धनगढीका लागि उडेको श्री एयरलाइन्सको जहाजको इन्जिन फेल भएपछि काठमाडौं फर्काएर सुरक्षित अतवरण गराइएको छ। त्रिभुवन अन्तराष्ट्रिय विमानस्थलस्थित नागरिक उड्डयन कार्यालयका प्रवक्ता टेकनाथ सिटौलाले काठमाडौंबाट धनगढीका लागि उडेको श्री एयरलाइन्सको जहाजको देव्रेपट्टीको इन्जिन फेल भएपछि काठमाडौं फर्काएर सुरक्षित अवतरण गराइएको अन्नपूर्णलाई जानकारी दिए। उनले भने,' धनगढीका लागि उडेको जहाजको 'लेफ्ट इन्जिन' फेल भएपछि अहिले १२:८ बजेतिर त्रिभुवन विमानस्थलमा सुरक्षित अवरण गराइएको हो। सबै यात्रु सकुशल छन्।' जहाजमा ८० यात्रु रहेको जनाइएको छ।"
एमालेले दियो लबरुका छोरालाई टिकट,दाङ : नेकपा एमालेले तुलसीपुर उपमहानगरपालिका१७ को वडा अध्यक्ष पदमा प्रदिप चौधरीलाई उम्मेदवार बनाएको छ। प्रदिप चौधरी लबरु चौधरीका छोरा हुन्। एमालेको तर्फबाट वडा अध्यक्षको पदमा उम्मेदवार भएका लबरुको मंगलबार निधन भएपछि उनको ठाउँमा छोरालाई उम्मेदवार बनाएको हो। उनले आज मनोनयन दर्ता गराएका हुन्। लबरुको निधन भएपछि निर्वाचन आयोगले त्यस वडाको निर्वाचन जेठ ३ गते तोकेको छ।
आर्थिक विकासका पाँच आधार,"आर्थिक विकास कुनै पनि मुलुकको अभीष्ट हो। यो त्यत्तिकै प्राप्त हुँदैन। यसका लागि दृढ इच्छाशक्तिसहितको कठोर कार्यानुशासन चाहिन्छ। सबैखाले विचारदर्शन बोक्ने सरकारहरू आर्थिक विकास नै आफ्नो प्राथमिकता भएको कुरा गर्न पछि पर्दैनन्। के भएमा आर्थिक विकासको आधार बन्छ र यसको गति तीव्र हुन्छ भन्ने पक्षमा ध्यान दिँदैनन्। नेपालले आर्थिक विकासका लागि उच्च, फराकिलो, समावेशी र दिगो आर्थिक वृद्धिको लक्ष्य राखेको छ। आठौंबाहेक कुनै पनि आवधिक योजनामा आर्थिक वृद्धिको लक्ष्य हासिल भएको छैन। किन आर्थिक वृद्धि भएन भन्ने गम्भीर राष्ट्रिय बहस गरेर मत्यैक्यमा पुग्ने काम अहिलेसम्म भएको छैन। आर्थिक वृद्धिका विषयमा अर्थशास्त्री र अनुसन्धाताका शास्त्रीय सिद्धान्त र तर्कहरू होलान्। कुनै बौद्धिक कुरा नगरी सामान्य मानिसले बुझ्ने गरी आर्थिक बृद्धिका पाँच कारकहरू यहाँ उल्लेख गरिएको छ। जसको अभावमा हामीले खोजेको विकास टाढिँदै आएको छ। अरू अकल्पनीय प्रगति चुमिरहेको एक्काइसौं शताब्दीमा पनि हामी भने स्वस्थ, शिक्षित र सुरक्षित जीवनयापनका सामान्य कुराका लागि संघर्ष गरिरहेका छौं। पहिलो सर्त राजनीतिक स्थिरता हो। राजनीति व्यवस्थित समाजको केन्द्रबिन्दुमा रहन्छ। अन्य प्रणालीहरूलाई निर्दिष्ट गर्छ, अन्तिम जिम्मेवारी र अभिभावकत्व लिन्छ। राजनैतिक प्रणालीमा स्थिरता हुँदा अन्य पक्ष सुरक्षित हुन्छन्। स्थिरताअन्तर्गत निर्वाचन मात्र पर्दैन, जवाफदेहिता, प्रणाली संरक्षण, जनभावनाको प्रतिनिधित्व र निरन्तरता पनि पर्छन्। अमेरिकी प्रणालीमा राजनीतिक स्थिरता छ, परिणामतः लगानीकर्ताहरू निश्चिन्त छन्। सरकार परिवर्तनसँग अर्थतन्त्रको त्यति सरोकार रहँदैन। अमेरिकाभन्दा लगानीकर्ताहरू सिंगापुरलाई गन्तव्य बनाउन थालेका छन्। जापानमा सरकार त्यति स्थिर नभए पनि प्रणालीको स्थिरताका कारण अर्थतन्त्र अनिश्चय महसुस गर्दैन। त्यसैले जापान आर्थिक विकासको नमुना बनेको छ। यतिसम्म कि प्राकृतिक विपत्तिको सामना गर्न पनि अर्थतन्त्रलाई त्यति गाह्रो पर्दैन। कोरिया र मलेसिया पनि आर्थिक वृद्धिको फड्को मारे। भारतले त्यही बाटो समात्दै छ। चीनमा नागरिक स्वतन्त्रताको त्यति नभए पनि राजनैतिक स्थिरताले दुई अंकको आर्थिक वृद्धिका साथ विश्वकै छोटो इकोनोमिक डबल टायम प्राप्त भयो। राजनीतिक स्थिरता भएका मुलुकमा आर्थिक कार्यसूचीमा राजनीतिक सहमति हुन्छ। सरकार आफैंले गर्ने कार्यमा पनि राष्ट्रिय दृष्टिकोण संस्थागत गरिन्छ। नेपालमा बारम्बार सरकार परिवर्तनले मात्र अस्थिरता देखिएको होइन। राजनैतिक गणितले शक्तिमान सरकार र दरिलो प्रतिपक्ष हुँदा पनि स्थिरता देखिएन। एकै दलबाट राजनैतिक कार्यकारी परिवर्तन हुँदा पनि कार्यसूचीले निरन्तरता पाएन। आर्थिक वृद्धिका लागि लगानीको वातावरण चाहिन्छ। आर्थिक गतिशीलता पकड्ने सामथ्र्य चाहिन्छ। सुरक्षा र प्रोत्साहनको ढाडस पनि चाहिन्छ। निस्वार्थ नेतृत्व चाहिन्छ। प्रख्यात जापानी अर्थशास्त्री प्रो रोयोकिची हिरानो प्रधानमन्त्री परिवर्तन हुनासाथ आर्थिक मुद्दा परिवर्तन नहोस् भनी प्रधानमन्त्रीलाई सल्लाह दिन्थे। तर उनी वैतनिक सल्लाहकार थिएनन्। प्रत्येक इमान्दार नागरिक प्रधानमन्त्रीको सल्लाहकार हो भन्ने मान्यता त्यहाँ संस्थागत छ। अनुभवले खारिएका विज्ञको निस्वार्थ सल्लाहको उच्च कदर हुँदै आएको छ। जुनिचिरो कोइजुमीले महत्त्वपूर्ण आर्थिक विषयमा हिरानोको प्रस्तावलाई सजिलै स्वीकारेका थिए। मलेसियामा आर्थिक विषयमा सल्लाह दिन लगानीकर्ता र अर्थशास्त्रीहरूको स्वतन्त्र समूह छ। नेपालमा विषय विधामा सल्लाहकार त राखिन्छ, तर उनिहरू व्यावसायिक इमान्दारिताभन्दा पनि अपेक्षित सल्लाहमा रमाउँछन्। दोस्रो सर्त, उच्च तहको बचत र लगानी हो। आर्थिक वृद्धि लगानीको प्रतिफल हो। लगानीका लागि उच्च तहको बचत चाहिन्छ। बचतलाई पुँजी निर्माणको प्रक्रियामा ढाल्न सकिएमा मात्र आर्थिक वृद्धिको बाटो सहज हुन्छ। अर्थतन्त्रमा लगानी बढिसकेपछि यसले अरू लगानीलाई सहज बनाइदिन्छ। जस्तो कि आर्थिक केन्द्र बन्ने क्रममा रहेको कुनै गाउँमा कसैले सामान्य होटेल व्यवसाय गरेमा त्यसका लागि चाहिने दूध, खाद्यान्न, तरकारीलगायतका व्यवसायमा लगानी बढ्छ। साहस भएका उद्यमी बन्छन् र अरूहरू पनि बचत गर्न तम्सिन्छन्। यस क्रमले अर्थतन्त्रको पुँजी निर्माण क्षमता बढ्छ। आर्थिक गतिशीलताका सबै पक्ष एकैसाथ चलायमान हुन्छन्। वित्तीय मध्यस्थताका माध्यमहरू खुल्छन् र प्रतिफलका क्षेत्रमा ऋण प्रवाह हुन थाल्छ। यसले उद्यर्मी, बचतकर्ता र वित्तीय मध्यस्थकर्ता तीनै पक्षलाई एकसाथ लाभ (ट्रिपल डिभिडेन्डस्) दिन्छ। अर्थतन्त्र आक्रामक बन्न पुग्छ। विकासको शिखर चुमेका मुलुकहरूको अनुभवले के देखाउँछ भने सरकार वृद्धि र विकासको एक्लो प्रदाता होइन। उसले अर्थतन्त्रको स्वाभाविक गतिशीलताका लागि लगानी गर्ने बाटो भने बनाइदिनु पर्छ। नेपालमा सरकारले मात्र लगानी गर्न नसकेको होइन, अर्थतन्त्रको सम्भावना दोहन नै भएन। लगानीकर्ताहरू उत्पादनशील क्षेत्रमा लगानी गर्नुभन्दा छिटो प्रतिफल दिने क्षेत्रमा छन्, म्यानिपुलेटिभ कुशलतामा पनि छन्। वित्तीय संस्थाहरूले वित्तीय गतिशीलतामा मध्यस्थ भूमिका निभाउन सेकनन्। त्यसैले बजारमा बचत थुप्रिँदा पनि बचतले लगानीको अवसर पाएन। यता सरकारसँग लगानीको साधन र क्षमता दुवै भएन। तेस्रो सर्त, नीति वातावरण हो। उपयुक्त नीतिले सरकार र यस बाहिरका पात्रहरूले कहिले, कहाँ र कसरी भूमिका निर्वाह गर्न सक्छन् ? के कस्ता सहुलियत र सुविधा उपलब्ध हुन्छ ? बचत तथा लगानीको सुरक्षा हुन्छ ? भन्ने कुरामा सुनिश्चितता दिन्छ। समकालीन विश्वमा उदारीकृत आर्थिक नीतिको अवलम्बनलाई महत्त्व दिइँदै आएको छ। अब कुनै पनि अर्थतन्त्र छुट्टै नभै विश्व अर्थतन्त्रको अंश बनेकाले पुँजी, प्रविधि र उद्यमशीलता तुलनात्मक लाभका लागि चलायमान छन्। लगानी अवसरको खोजीमा कर्पोरेट गुरिल्लाहरू दौडिरहेका छन्। त्यसैले बाह्य लगानी आकर्षणका लागि सहजीकरण हुने गरी नीति निर्धारण हुनुपर्छ। जसले लगानीकर्ताका लागि प्रतिफल र उपभोक्ताका लागि स्तरीय सेवावस्तुको प्रत्याभूति गर्न सकोस्। नेपालमा बारम्बार सरकार परिवर्तनले मात्र अस्थिरता देखिएको होइन। राजनीतिक गणितले शक्तिमान सरकार र दरिलो प्रतिपक्ष हुँदा पनि स्थिरता देखिएन। लगानीकर्ता जहिले पनि मूल्य संकेत टिप्न उद्यत् हुन्छन्, उपभोक्ता चयन स्वतन्त्रतामा रमाउँछन्। उदार आर्थिक नीतिमा नै यो सम्भव छ। सिंगापुर तथा मलेसियाको आर्थिक वृद्धि उपयुक्त नीति वातावरणले सम्भव भएको हो। तर त्यो नीति वातावरणले ठीक समयमा तय गरिनु पर्दछ। ७० को दशकपछि चीनको लगानी नीति र ९० को दशकबाट भारतले लिएको आर्थिक नीतिले त्यहाँको आर्थिक वृद्धिलाई उचालेको हो। नेपालमा पहिलो जनआन्दोलनपछि निर्वाचित सरकारले आर्थिक उदारीकरणको नीति लिएपछि केही वर्ष लगानी बढ्यो। सरकार अर्थतन्त्रको सहजकर्ता हो, प्रतिस्पर्धी होइन भन्ने सन्देश दिइयो। वित्तीय मध्यस्थता, शिक्षा, हवाई, अस्पताल, सूचना प्रविधिजस्ता सेवामा आन्तिरिक तथा बाह्य लगानी विस्तार भयो। २०५२ पछि राजनैतिक अस्थिरताले लगानी वातावरणलाई सहमति दिएन। एउटा सरकारको प्रतिबद्धता अर्कोले पूरा नगर्दा नीति विश्वसनीयता गिर्न थाल्यो। प्रतिष्ठान र व्यवसायमा प्रवेश पाएको राजनीतिले वातावरण झनै बिथोल्यो। उद्यमी र सम्भावना भएका जनशक्ति पलायन हुने क्रम बढ्यो। र अर्थतन्त्रमा किराया प्रवृत्ति देखिँदै छ। चौथो सर्त, संस्थागत क्षमता हो। नीति तथा कार्यक्रमको कार्यान्वयनलाई त्यहाँको संस्थागत क्षमताको स्तरले निर्धारण गर्छ। संस्थागत क्षमताभित्र कानुन तथा नीति, संरचना, त्यसलाई लागू गर्ने सामथ्र्य पर्छन्। जसलाई हामी एक शब्दमा सुशासन (गभर्नेन्स) भन्न सक्छौं। यो रातारात स्थापित हँुदैन तर छिट्टै भत्किन भने सक्छ। जे भनिन्छ, त्यो गरिएमा नै प्रणालीको विश्वास बढ्छ। नेपालमा सार्वजनिक क्षेत्रमा मात्र होइन, लगानीकर्ता र ठूला घरानामा समेत संस्थागत क्षमता कमजोर छ। ज्ञान आधार र सूचना संश्लेषण प्रवृत्तिको विकास पनि भइसकेको छैन। संस्थाबीच कार्यात्मक सम्बन्ध छैन। प्रणाली प्रणालीबीच हार्दिकता छैन। प्रक्रियाहरू स्वचालित छैनन्, बाह्य पुनर्बलले मात्र काम हुन्छ भन्ने भाष्य स्थापित छ। यी सबै कमजोर संस्थागत क्षमताका उदाहरण हुन्। अवसरले पर्खिंदैन। लगानीकर्ताका लागि यो ठाउँ नभए अन्यत्र छ, आखिर गुमाउने हाम्रै अर्थतन्त्रले हो। पाँचौं सर्त, दरिलो र कार्यमूलक प्रशासन हो। व्यावसायिक सदाचारयुक्त, आक्रामक र उच्च अभिप्रेरित प्रशासनले आर्थिक वृद्धिको दरिलो आधार दिन्छ। नीति र कानुनलाई क्रियाशील बनाउँछ। घोषित नीतिको कार्यान्वयन, संस्थागत क्षमता र त्यसको निरन्तरता यसैको काम हो। राजनैतिक अस्थिरतामा पनि कसैले विश्वास गर्ने संयन्त्र यही हो। सर्वसाधारणले सरकार भनेर चिन्ने संस्था यही हो। यो जति अभिपे्ररित र सकारात्मक हुन्छ, लगानीको वातावरण त्यति नै बन्छ। लगानीकर्ताहरू मिनेट र पलको हिसाब गर्छन्। प्रशासनले जति छिटो काम गरिदियो त्यति नै लगानीको वातावरण बन्छ। कर्मचारीले कपाल कन्याउँदा लगानी लजाउँछ, आलस्यता देखाए तर्सिन्छ र ढिलो प्रतिक्रिया दिए भागिहाल्छ। जापान अहिलेको स्थानमा आइपुग्नुमा त्यहाँ मेजीकालदेखि विकास भएको प्रशासनको हात छ। अमेरिकाको उपलब्धिमूलक प्रशासनको जति प्रशंसा गरे पनि कम हुन्छ। इटाली, जर्मनी र केही हदमा भारतको प्रशासन त्यहाँको आर्थिक वृद्धिका पृष्ठाधार हुन्। चीनमा कठोर अनुशासनमा प्रशासनले काम नगरी धरै पाउँदैन। त्यसैले अर्थतन्त्र मौलाएको छ। उदारीकरणले बहुसीपयुक्त प्रतिस्पर्धी प्रशासनको माग गरेको छ। हिजोभन्दा आज भोलि अझै स्फूर्त र आक्रामक कर्मचारी संयन्त्र आवश्यक छ। प्रशासनको धर्म पनि भोलिका लागि आफूले चलाएको भन्दा असल प्रणाली छाडेर जानु हो। तर नेपालको प्रशासन न्यून अभिप्रेरित, हीनताबोधी र न्यून मनोबलका कारण कमजोर संस्थाका रूपमा चिनिन्छ। निजी क्षेत्रले प्रशासकीय प्रणालीलाई बाध्यताले मात्र स्वीकारेको छ। परिणामतः लगानी भने जसरी हुन सकेको छैन। अर्थतन्त्रले मौन क्षति व्यहोरिरहेको छ। उल्लिखित पाँच कारक कुनै पनि आर्थिक विकास मात्र होइन, राष्ट्र निर्माणका आधार हुन्। यी मध्ये कुनै एक वा दुई पक्षको अभावमा अर्थतन्त्र निर्वाहमुखी मात्र बन्ने गर्छ। सबै कारक कमजोर भएमा अर्थतन्त्र ओरालो लाग्छ। मैनाली, नेपाल सरकारका पूर्वसचिव हुन्।"
भारतका लागि नेपाली राजदूत शर्माले बुझाए ओहोदाको प्रमाणपत्र,काठमाडौंः भारतका लागि नेपाली राजदूत डा शंकर शर्माले भारतीय राष्ट्रपति रामनाथ कोविन्दसमक्ष ओहोदाको प्रमाणपत्र पेश गरेका छन् । राजदूत शर्माले भारतीय राष्ट्रपति कार्यालयमा बुधबार आयोजित समारोहमा राष्ट्रपति कोविन्दसमक्ष ओहोदाको प्रमाणपत्र पेश गरेका हुन् । यसअघि सरकारले गत चैत्र ६ मा डा शर्मालाई भारतका लागि राजदूत सिफारिस गरेको थियो । राष्ट्रिय योजना आयोगको उपाध्यक्षको समेत अनुभव लिइसकेका डा शर्माले यसअघि अमेरिकाका लागि पूर्वनेपाली राजदूतको जिम्मेवारी सम्हालिसकेका छन्।
मतदान गर्न डेढ घण्टा पैदल,"रसुवा : रसुवाको गोसाइँकुण्ड गाउँपालिका४ क्यान्जिनका ग्याल्बो तामाङले २०४९ सालपछिका निर्वाचनमा मतदान गर्दै आएका छन् । उनले सबैजसो निर्वाचनमा भाग लिएका छन् । उनी एक व्यवसायी पनि हुन् । उनको क्यान्जिनमा होटल छ । निर्वाचनको समयमा उनी होटल बन्द गरेर मतदान गर्न मुण्डुप पुग्छन् । क्यान्जिनबाट मुण्डुप पुग्न डेड घण्टा पैदल हिँड्नुपर्छ । अझैं पहिले पहिले त लाङटाङ जानु पथ्र्यो,' उनले भने, 'अहिले अलि नजिक छ ।' क्यान्जिनबाट लाङटाङ पुग्न २ घण्टा लाग्छ । क्यान्जिनमा ४५ घरधुरी छन् । त्यहाँका अधिकांशले होटल व्यवसाय गरेका छन् । त्यहाँ करिब ७० जना मतदाता छन् । निर्वाचनको दिन होटल बन्द गरेर मतदान गर्न केन्द्रसम्म उनीहरू पुग्ने गरेका छन् । अहिले पर्यटकको आगमन पनि कम छ,' उनले भने, 'मतदान गर्ने दिन हामी होटलमा बस्दैनौं।त्यहाँ पर्यटक पुगेपनि मतदान हुने समयमा घुम्ने भएकाले खासै असर पर्दैन । मुण्डुपस्थित सामुदायिक भवनमा मतदान केन्द्र निर्माण गरिएको छ । मतदान केन्द्रमा निर्वाचन सामग्री पुगिसकेको छ । आवश्यक कर्मचारी सोमबार राति नै पुगेर काम सुरु गरिसकेका छन् । दुई दिनको पैदलयात्रापछि चारजना कर्मचारी मुण्डुप पुगेका थिए । त्यहाँ ३ सय ६३ मतदाता छन् ।"
ललितपुरको लुभुमा सकिदै महालक्ष्मी महाभैरव जात्रा,"ललितपुरको : ललितपुरको लुभुमा वैशाख शुक्ल अक्षय तृतीयादेखि सुरु भएको महालक्ष्मी महाभैरव जात्रा बिहीबार सम्पन्न हुँदैछ । जात्रामा महालक्ष्मी, महाभैरव, आकाशभैरव, कुमारी, कुमारलगायतलाई बाजागाजासहित टोलटोलमा खट बिसाउँदै नगरपरिक्रमा गराउने चलन छ । जात्रा अवधिभर महालक्ष्मी कुमारी, कुमारलाई एउटा खट र महाभैरव कुमारकुमारीलाई अर्को खटमा राखेर नगर परिक्रमा गराइन्छ । खटलाई भगवती लाछी टोल, पिङ टोल, देवीस्थान चौर, बसपार्क, नासल टोल क्वलाछी, नारायण देवल र घसी टोल घुमाइन्छ । रातो मत्स्येन्द्रनाथको रथ जात्रासँगै लुभुको महालक्ष्मी महाभैरवको जात्रा पनि सुरु हुने गर्दछ । रातो मत्स्येन्द्रनाथको रथमा भैरवको प्रतीकका रूपमा चारमध्ये अगाडिको दायाँ पांग्रालाई लुभुको भैरवका रूपमा पुजिन्छ । त्यसैले रातो मत्स्येन्द्रनाथको जस्तै लुभुमा खटयात्रा गरी जात्रा मनाउने परम्परा रहेको महालक्ष्मी मन्दिरका मूल पुजारी श्याम शरण श्रेष्ठले बताए। रातो मत्स्येन्द्रनाथको रथारोहणसँगै सुरु हुने यो जात्रा आठ दिन चल्छ । सोही क्रममा आफन्त, साथीभाइ, छोरीचेलीलाई निमन्त्रणा गरी भोज खुवाउने चलन छ । जात्रा सकिएलगत्तै महालक्ष्मी र महाभैरवको खटबाट लक्ष्मी, कुमार, कुमारी र भैरवलाई महालक्ष्मी मन्दिर प्रवेश गराइने मूल पुजारी श्रेष्ठले बताए । मल्ल राजाले सन्तान रक्षाका हेतुले लुभुको लाछीमा महालक्ष्मी र महाभैरव मूर्ति स्थापना गरी जात्रा चलाएको कथन छ ।"
आज र भोलि मतदाता परिचय पत्र वितरण गरिँदै,"काठमाडौं : निर्वाचन आयोगले निर्वाचन अधिकृतको कार्यालयबाट मतदाता परिचयपत्र वितरण कार्य गरेको छ । निर्वाचन आयोगले बिहीबारसम्म मतदाता परिचयपत्र वितरण गर्ने जनाएको छ । मतदाता परिचय पत्र वितरण गरेको स्थानमा मतदाता शिक्षा पनि दिएको छ । आयोगले नमूना मतपत्रलगायत पोस्टर, ब्रोसर आदि छपाइ सामग्रीको माध्यमबाट मतदान गर्ने सही तरिकाबारे समेत जानकारी गराएको हो । मतदान गर्न जाँदा मतदाताले मतदाता परिचयपत्र वा आयोगले तोकेको परिचय खुल्ने अन्य परिचयपत्र लिएर जानु पर्ने आयोगले जनाएको छ । मतदाताले हरेक पदका लागि आफूले रोजेको सातजना उम्मेदवारको चिह्न रहेको ठाउँमा कोठाभित्र पर्ने गरी मत सङ्केत गर्नुपर्छ । स्थानीय तहको निर्वाचन वैशाख ३० गते देशभर हुँदैछ । आज र भोलि मतदाता परिचय पत्र वितरण गरिने आयोगले जनाएको छ। पहिलो पटक मतदाता नामावलीमा नाम दर्ता गराएका नयाँ मतदाता र परिचय पत्र हराएका सम्बन्धित जिल्ला निर्वाचन कार्यालयमा निवेदन दिएका मतदातालाई वैशाख २८ र २९ मा मतदान स्थलहरूबाट मतदाता परिचय पत्र दिन लागिएको हो।"
युक्रेनमा भएको रुसी सम्पत्ति जफत गरिने,"किभ : युक्रेनमा रहेको रुसको सम्पत्ति जफत गरिने युक्रेनको सरकारले जनाएको छ। युक्रेनका प्रधानमन्त्री डेनिस समहालले मंगलबार युक्रेनमा रहेको रुसको सम्पत्ति जफत गरिने जानकारी दिएका हुन्। उनले युक्रेनको मन्त्रिपरिषदले हालैमात्र युक्रेनमा रहेको रुसको सम्पत्ति जफत गर्ने विषयको कानुन बनाएको र सो सम्पत्ति जफत गर्ने अनुमति दिएको बताए। प्रधानमन्त्री सामहालले मंगलबार भने, 'अब युक्रेनमा रहेका रुसका सबै प्रकारका भौतिक सम्पत्तिहरु युक्रेन राज्यको मातहतमा आएका छन्, मंगलबारको मन्त्रिपरिषदको बैठकले सो कानुन बनाएको छ।' युक्रेनले रुसको आक्रमणबाट ध्वस्त बनाएका संरचनाहरुको पुननिर्माणका लागि एक कोषको स्थापना गरेको जनाएको छ। रुसको सो सबै सम्पत्ति उक्त कोषमा जम्मा हुने गरी कानुन बनाएको उनले बताए। युक्रेनका प्रधानमन्त्रीले युक्रेनले विश्वका अरु देशसँग पनि ती देशमा रहेका सम्पत्तिहरु जफत गर्ने विषयमा पनि अनुरोध गर्ने जनाएको छ। ती सम्पत्तिहरु ती देशहरुले जफत गरी युक्रेनको पुननिर्माणसम्बन्धी कोषमा जम्मा गर्ने गरी काम गर्न अनुरोध गरिने जानकारी उनले दिएका हुन्। रासस"
नीति कथा : कामअघि परिणाम !,"एक महिला गाउँमा बस्थिन्। छेउमा जंगल थियो। त्यसैले गाई र भैंसी चराउन उनलाई सहज थियो। केही गाई र भैंसी पालेकी उनी स्वभावले अलि महत्त्वाकांक्षी थिइन्। छेउको सहरमा दूध लैजान्थिन् र आम्दानी गर्थिन्। एकपटक उनका केही गाई र भैंसीले दूध दिने अवस्था भयो। विगतभन्दा दूध दिनेको संख्या बढी भएपछि उनी खुसी थिइन्। एक दिनको कुरो हो, उनी सबैभन्दा धेरै दूध लिएर सहरतिर लागिन्। बीचमा उनलाई लाग्यो, अब म धेरै पैसा कमाउँछु। आफ्ना गाई र भैंसी दुहिन् र दूधका दुईवटा ठूला भाँडोमा हालिन्। लट्ठीमा बोकेर बजारमा दूध बेच्न निस्किइन्। बजार जाँदै गर्दा दूधबाट आएको पैसाले के गर्ने ? भनेर दिवास्वप्न देख्न थालिन्। उनले कुखुरा किन्ने र त्यसबाट अन्डा आउने भएकाले त्यो पनि बेच्ने सोचिन्। गाउँबाट निस्किएर सहर नपुग्दै उनले आफू धनी बन्ने योजना बनाइन्। त्यसपछि त्यो पैसाले एउटा केक, स्ट्रबेरीको टोकरी, फेन्सी ड्रेस र नयाँ घरका साथै गाडी किन्ने सपना देखिन् ! महिलाले सोचिन्, यो कुरो घर पुगेपछि श्रीमान्लाई भन्छु। उनलाई फकाउँछु। छोराछोरीलाई मक्ख पार्छु। सबैजना मदेखि खुसी हुनेछन्। गाउँमा पनि मेरो इज्जत बढ्नेछ। नातागोता र आफन्तमा पनि सबैको हाईहाई हुनेछु। उनी यति उत्साहमा थिइन् कि भाडाबाट दूध चुहिरहेको पत्तै पाइनन्। कसैले भन्दिएपछि उनले भाँडो हेर्दा दूध नै सकिएको रहेछ। नैतिक शिक्षा : कहिल्यै पनि कुखुराका अन्डाहरू बाहिर निस्कनुअघि कुनै कुराको गणना नगर्नुहोस् ! यसको सट्टा बरु सफलता प्राप्त गर्ने प्रक्रियामा ध्यान केन्द्रित गर्न जरुरी हुन्छ। आधार तय भएपछि मात्र परिणाम आउँछ।"
संस्कृति इन्टरनेसनल स्कुलद्वारा सिकाइ सम्बन्धी कार्यशाला सम्पन्न,"काठमाडौं : संस्कृति इन्टरनेसनल स्कुलले सिकाइ सुधार सम्बन्धि २ दिने कार्यशाला सम्पन्न गरेको छ। कार्यशाला इन्टरनेसनल करिकुलम एसोसिएसन (आइसिए) सँगको सहकार्यमा गत शनिबार र आइतबार ठमेलको अलफ्ट होटलमा सञ्चालन गरिएको स्कुलले जनाएको छ। कार्यशालाको पहिलो दिनमा राजेन्द्र पाण्डेको प्रमुख आतिथ्यता रहेको थियो भने सारा ब्ल्याकमोर र रेशु अर्याल ढुंगानाले दुवै दिन किनोट स्पिकरको रहेका थिए। कार्यशालाका सहभागिहरुले अन्तर्राष्ट्रिय पाठ्यक्रममा कार्यरत शिक्षकहरुद्वारा सञ्चालित विभिन्न कक्षागत अभ्यासहरु तथा उनीहरुको व्यवहारिक अनुभवमार्फत अन्तर्राष्ट्रिय शिशु शिक्षा पाठ्यक्रम, अन्तर्राष्ट्रिय प्राथमिक शिक्षा पाठ्यक्रम, अन्तर्राष्ट्रिय माध्यमिक शिक्षा पाठ्यक्रम सम्बन्धि विस्तृत रुपमा बुझ्ने जानकारी पाएको स्कुलले जनाएको हो।"
ट्रकको ठक्करबाट मोटरसाइकल चालकको मृत्यु,इलाम : ट्रकको ठक्करबाट मोटरसाइकल चालकको ज्यान गएको छ । मेची राजमार्गअन्तर्गत इलाम नगरपालिका ९ गोलाखर्कमा झापाबाट इलामतर्फ आउँदै गरेको ट्रकले माईखोलाबाट इलामतर्फ आउँदै गरेको मोटर साइकललाई ठक्कर दिँदा मोटरसाइकल चालकको ज्यान गएको हो । मृत्यु हुनेमा पाँचथर याङरुप गाउँपालिका ४ घर भई इलाम नगरपालिका ९ शेरामा डेरा गरी बस्ने ३५ वर्षीय धनबहादुर राई हुन्। मे १ प ६५४४ नम्वरको मोटर साइकलले ना ४ ख ५६६९ नम्बरको ट्रकलाई ओभरटेक गर्दा ट्रकको पछाडीको भागले मोटरसाइकललाई ठक्कर दिएको थियो । ठक्करबाट मोटसाइकल चालको घटनास्थलमा नै मृत्यु भएको जिल्ला प्रहरी कार्यालय इलामका सूचना अधिकारी गंगाबहादुर थापाले जानकारी दिए । घटनापछि ट्रक चालक फरार रहेकाले खो जी भइरहेको जनाएको छ ।
"सुनको मूल्य प्रतितोला १ हजारले घट्यो,तोलाको कति ?","काठमाडौं : सुनको मूल्य १ हजार रुपैयाँले घटेको छ।बुधबार सुनको मूल्य १ हजारले घटेर प्रतितोला ९७ हजार रुपैयाँ कायम गरेको नेपाल सुन चाँदी व्यवसायी महासंघले जनाएको छ। यस्तै, तेजावी सुनको मूल्य ९६ हजार ५०० रुपैयाँ कायम गरिएको छ। अघिल्लो कारोबार दिन मंगलबार छापावाल सुनको मूल्य ७०० ले घढेर तोलाको ९८ हजारमा किनबेच भएको थियो। तेजाबी सुनको मूल्य प्रतितोला ९७ हजार ५०० कायम गरिएको थियो। सुनको मूल्य ओरालो लागेसँगै चाँदी पनि सस्तिएको छ। आज चाँदीको मूल्य तोलामा ३० रुपैयाँले घटेर १२ सय ४५ कायम गरिएको महासंघले जनाएको छ।"
नेपालले युगान्डासँग ५ टी२० सिरिज खेल्ने,काठमाडौं : नेपालले युगान्डासँग ५ ओटा टी२० सिरिज खेल्ने भएको छ। नेपाल क्रिकेट संघ(क्यान)ले बुधबार सार्वजनिक गरेको खेल तालिका अनुसार नेपाली राष्ट्रिय महिला क्रिकेट टोली युगान्डाको महिला टोलीसँग सिरिज खेल्न लागेको हो। क्यानका अनुसार नेपालले सबै खेल कीर्तिपुरस्थिति त्रिवि क्रिकेट मैदानमा खेल्नेछ। खेल १६ मेदेखि २१ मे सम्म हुनेछ।
"प्रमुख राणाले भने : नगरमा धेरै उदाहरणीय काम भए, कार्यकाल सुखमय बित्यो","नेपालगन्ज : नेपालगन्ज उपमहानगरपालिकाका जनप्रतिनिधिहरुको विदाइ गरिएको छ । स्थानीय तह निर्वाचन २०७९ को निर्वाचन मतदान हुन दुई दिन बाँकी छँदा बुधबार नेपालगन्जका नगर प्रमुख डाधवल शम्शेर राणा, उपप्रमुख उमा थापा मगर, २३ जना वडाध्यक्ष, ८ जना कार्यपालिका सदस्य र ९२ जना वडा सदस्य गरी १२५ जना जनप्रतिनिधिको बुधबार व्यानरमा फेरि भेटौंला लेखेर विदाइ गरिएको हो । नेपालगन्जमा दोस्रो कार्यकालका लागि नगर प्रमुखको अनुभव संगालेका डाराणाले छुट्टिदा मन भारी भए पनि प्रकृतिको नियम मानेर अघि बढ्नुपर्ने बताए । उनी २०५४ सालमा पनि तत्कालीन नेपालगन्ज उपमहानगरपालिकाको नगर प्रमुख निर्वाचित भएका थिए । उपमहानगरको ५ वर्षे कार्यकाललाई डाराणाले सुनौलो समयको संज्ञा दिए । उनले भने, विकासका काम धेरै भए । सुशासनका काम पनि भए । नगरमा धेरै उदाहरणीय काम भएका छन् । हाम्रो कार्यकाल निकै सुखमय भयो।' उनले अब आउने जनप्रतिनिधिलाई सहयोग गर्ने बचन दिए । कार्यक्रममा उपप्रमुख उमा थापा मगरले उपमहानगरमा संघीयताको जग बसाउन सकेको दाबी गरिन् । उनले भनिन्, हाम्रो कार्यकाल अविस्मरणीय र ऐतिहासिक भयो । नयाँ व्यवस्था थियो । सबै नयाँ थियो । काम कसरी गर्ने भन्ने अन्यौैलता थियो । हामीले संघीयताको जग बसाउने काम गरेका छौं । कार्यक्रममा उपमहानगरपालिकाले जनप्रतिनिधिहरुलाई सम्मान गरेको थियो । नगर प्रमुख राणा, उपप्रमुख थापा मगर, प्रमुख प्रशासकीय अधिकृत जगतबहादुर बस्नेतले जनप्रतिनिधिहरुलाई सम्मान गरेका थिए । कार्यक्रममा उपहानगरले जनप्रतिनिधि आएपछि भएका विकास निर्माणको संगालो समृद्ध नेपालगन्ज नामक पुस्तक विमोचन गरिएको थियो । पुस्तकमा नगरका २३ वटै वडा र उपमहानगरपालिकामा भएका मुख्य मुख्य विकास निर्माणका ५७ वटा कथाहरु समेटिएका छन् । सोही अवसरमा नगर प्रमुख राणा र उप प्रमुख उमा थापा मगरका ५ वर्षे कार्यकालका मुख्य काम समेटेका थप २ वटा पुस्तक पनि विमोचन गरिएको थियो । नगर प्रमुख र उपप्रमुखको पहलमा भएका विकास निर्माणका कामलाई पुस्तकमा समेटिएको छ ।"
"चक्रवात 'असानी' आन्ध्र प्रदेश पुग्यो : भारतमा रेड अलर्ट जारी, नेपालमा कस्तो असर पर्छ?","नयाँ दिल्ली : चक्रवाती आँधी 'असानी' भारतको आन्ध्र प्रदेशतर्फ सर्दै गएको छ। हाल भारतको मौसम विज्ञान विभागले राज्यका तटीय क्षेत्रमा आँधी, भारी वर्षा, हावाहुरी तथा बाढीको सम्भावनालाई ध्यानमा राख्दै रेड अलर्ट जारी गरेको छ । आईएमडीका अनुसार आन्ध्र प्रदेशका श्रीकाकुलम, विजियानगरम, विशाखापट्टनम, पूर्वी गोदावरी, कृष्णा, गुंटुर र पश्चिम गोदावरी जिल्लाहरूमा बुधबार बिहान ८:३० बजेसम्म ४०५० किलोमिटर प्रतिघण्टाको गतिमा हावा हुरीसहित भारी वर्षा भइरहेको छ। आन्ध्र प्रदेश प्रहरीका अनुसार तीव्र प्रवाहका कारण सडकमा क्षति पुगेको छ, सवारी साधनको आवतजावत नियन्त्रण गर्न सीमामा २ वटा चेकपोस्ट राखेका छौँ। सडक बिग्रँदै गएको छ। मौसम पूर्वानुमान महाशाखाका अनुसार यो आँधी अबको केही घण्टामा उत्तरतर्फ सरेर बुधबार दिउँसोदेखि साँझसम्म भारतको नरसापुर, यानाम, टुनी र विशाखापट्टनमको तटीय क्षेत्र हुँदै उत्तरउत्तर पूर्वतर्फ सर्ने सम्भावना रहेको छ । त्यसपछि बुधबार रातिसम्म पश्चिम मध्य बंगालको खाडीमा पुग्ने सम्भावना छ । आँधीको प्रभाव आन्ध्र प्रदेशका विभिन्न क्षेत्रमा देखिन थालेको छ । विशाखापट्टनममा हाल भारी वर्षा भइरहेको छ । नेपालमा यसको प्रभाव हाल नेपालमा स्थानीय वायु र पश्चिमी वायुको प्रभाव रहेको मौसम पूर्वानुमान महाशाखाले बताएको छ। चक्रवात 'असानी' हाल पश्चिममध्य बंगालको खाडीमा रहेको विभागले उल्लेख गरेको छ। यसकै प्रभावले नेपालका पनि अधिकांश स्थानमा हाल वर्षा भइरहेको छ। विभागले बैशाख ३० गते हुने चुनावमा सो चक्रावतको असले वर्षा हुने भन्दै सचेत रहन अनुरोध गरेको छ। हाल नेपलका पहाडी भूभाग र प्रदेश १ का एकदुई स्थानमा मेघ गर्जनसहित वर्षा भइरहेको छ। बुधबार दिउँसो प्रदेश १, बागमती प्रदेश, गण्डकी प्रदेश र लुम्बिनी प्रदेशका केही स्थानहरूमा र बाँकी प्रदेशका थोरै स्थानहरूमा मेघ गर्जनचट्याङ्गसहित हल्कादेखि मध्यम वर्षा हुने छ। त्यस्तै आज राती प्रदेश १, बागमती प्रदेश, गण्डकी प्रदेश र सुदूरपश्चिम प्रदेशका थोरै स्थानहरूमा र बाँकी प्रदेशका एकदुई स्थानहरूमा वर्षा हुने छ। बुधबार र बिहीबार पनि देशका अधिकांश स्थानमा मेघ गर्जनचट्याङ्गसहित वर्षा हुने विभागले जानकारी दिएको छ। प्रदेश १, बागमती प्रदेश, गण्डकी प्रदेश र लुम्बिनी प्रदेशका केही स्थानहरूमा र बाँकी प्रदेशका थोरै स्थानहरूमा मेघ गर्जनचट्याङ्ग सहित वर्षा हुने भएकोले आवश्यक सतर्कता अपनाउन विभागको अनुरोध छ ।"
"प्री ओपन सेसन : सामान्य अंकले बढ्यो नेप्से, २४ लाख बढीको सेयर कारोबार",काठमाडौं : प्री ओपन सेसनमा नेप्से परिसूचक साामान्य अंकले बढेको छ। यो समयमा नेप्से ०२८ अंकले बढेर २३१३२८ विन्दुमा आइपुगेको छ। १७ कम्पनीको ४ हजार २६१ कित्ता सेयर २४ लाख १३ हजार रुपैयाँभन्दा बढीमा खरिदबिक्री भयो। सो समयमा कुल ४६ वटा कारोबार भएको छ। ११ कम्पनीको मूल्य घट्यो भने ३ को बढ्यो।
हङकङमा छल्केको प्रेम,"हङकङ : भागी जाउ न, तिमी र म कहिँ दूर टाढा, मायाको संसारमा एउटा प्रेमिल गीतमा समेटिएको भावना हो। हङकङको आधुनिकतालाई पृष्ठभूमि बनाएर सयौं गीतका भिडियोहरू बनेका छन्। गगनचुम्वी भवन र समुद्रको विशालतामा बनेका भिडियोहरूले पर्याप्त वाहवाही पनि पाएका छन्। काम गर्नैपर्ने बाध्यताकाबीचमा सिर्जना भएका गीत र भिडियोहरूले थोरै भए पनि नेपाली संगीत र कलाकारिताको वाङ्मयमा इँट थप्ने काम गरेको साधनामा तल्लिन भएकाहरू बताउँछन्। भिडियोग्राफी र निर्देशकीय क्षमताबाट हङकङेली नेपाली समाजमा आफूलाई स्थापित गरिरहेका मज्जाको राईले एक भिडियो सार्वजनिक गरेका छन्। आफ्नै छायांकन, सम्पादन र निर्देशनमा सार्वजनिक भिडियोमा शिशिर गुरुङ र संगीता हुप्पा चेम्जोङको अभिनय छ। भीम पूर्जाको स्वर, अर्जुन पाइजा पुनको रचना संगीत रहेको गीतको भिडियोलाई हङकङको मनोरम प्राकृतिक दृश्यहरूमा छायांकन गरिएको भिडियोले सार्वजनिक गरिएको छोटो समयमै राम्रो प्रतिक्रिया पाइरहेको छ। दुई वयस्क युवायुवतीबीचको अभूतपूर्व प्रेम र समर्पणलाई भिडियोमा समेटिएको निर्देशक राई बताउँछन्। करिब एक हप्ता लगाएर भिडियोको गुणस्तरलाई प्रधानता दिइएर भिडियो निर्माण गरेका छौं, उनी भन्छन्।"
"माओवादीद्वारा रूकुमपूर्वमा एमाले कार्यकर्ताको अपहरणपछि हत्या, उम्मेदवारसहित तीन जना पक्राउ","बुटवल : एक महिलालाई अपहरण गरी हत्या गरेको अभियोगमा एक जना जनप्रतिनिधिसहित ३ जना माओवादी केन्द्रका कार्यकर्ता पक्राउ परेका छन्। रुकमु पुर्वको पुथा उत्तरगंगा गाउँपालिका११ का वडा अध्यक्ष जयकुमार बुढा, उनका भाई अर्जुन बुढा र नेकपा माओवादी केन्द्रको तर्फबाट उक्त वडामा अध्यक्ष पदमा उम्मेदवार बनेका कुमार सिंह बुढालाई रुकुम प्रहरीले नियन्त्रणमा लिएको हो। बैशाख १९ गते स्थानीय टक्सेरा गाउँमा निर्वाचन प्रचार प्रसारका क्रममा विवाद भएपछि विवाद मिलाउन पुगेकी स्थानीय ३९ वर्षीय डुथी बुढा भन्ने जुङमाया बुढालाई माओवादी कार्यकर्ताहरुले अपहरण गरेर लगेका थिए। माओवादी कार्यकर्ताको अपहरणमा परेकी बुढालाई खोज्ने क्रममा रुकुम प्रहरीले टक्सेरा देखि करिब ४ किलोमिटर माथि जंगलमा कानमा रगत बगेको र निवस्त्र अवस्थामा मृत फेला पारेको रुकुम प्रहरीले जनाएको छ। नेपाली कांग्रेस र नेकपा एमालेबीचको गठबन्धन भएको पुथा उत्तरगंगामा नेकपा माओवादी केन्द्रसँग समय समयमा विवाद उत्पन्न हुने तथा दुई समूहबीच झडप हुने हुँदै आएको छ। मृतक जुङमाया बुढाको शव लुम्बिनी प्रादेशिक अस्पताल बुटवलमा पोष्टमार्टमका लागि ल्याइएको छ। मृतक बुढाको माओवादी केन्द्रका उम्मेदवार र वडा अध्यक्ष लगायतले बलत्कार गरी बिभत्स ढंगले हत्या गरेको एमाले पोलिटब्युरो सदस्य माधव शर्माले बताए।"
भोट हाल्न फर्की आएँ,"काठमाडौं : अर्घाखाँचीका जनक टण्डन बुधबार बिहान काठमाडौंबाट गाउँ जाँदै छन्। पार्टीले गाडीको व्यवस्था गरिदिएपछि भोट हाल्न साथीभाइसँग जान लागेको टण्डन बताउँछन्। हाम्रो गाउँका ३५ जना फर्किंदै छांै, उनी भन्छन्, एउटा बसमा सिट नपुगे अर्को गाडी पनि पठाउने नेताहरूले भन्नुभएको छ। मकवानपुरका विजय थापा बिहीबार घर फर्किने भएका छन्। आफ्नै गाउँटोलका उम्मेदवार छन्। त्यही भएर साथीभाइ मिलेर मतदान गर्न जान लागेका हौं, थापा भन्छन्। सुर्खेतकी रश्मी बुढा सोमबारै घर पुगेकी छन्। काठमाडौंमा निजी क्षेत्रमा काम गर्दै आएकी बुढा गाउँ आउजाउ गर्ने व्यवस्था पार्टीले गरेको सुनाउँछिन्। काठमाडौंमा अध्ययनरत धनगढीका राकेश रावल पनि भोट हाल्न गाउँ पुगेका छन्। उनी पनि दलले नै रिजर्ब गरेको बस चढेर जिल्ला गएका हुन्। बस भाडा नलाग्ने, बाटोमा खाने खर्च पनि पार्टीले नै गर्ने भएपछि गाउँ पुगेको रावलको भनाइ छ। एक सातायता मात्रै ११ लाखभन्दा बढीले संघीय राजधानी छोडेको ट्राफिक प्रहरीको तथ्यांक छ। ट्राफिक प्रहरीका सूचना अधिकारी सञ्जीव शर्मा दास १५ दिन अघिदेखि नै उपत्यका छोड्ने क्रम बढेको बताउँछन्। उनका अनुसार वैशाख १२ मा ८ हजार ६ सय ३८ गाडीमा ४४ हजार ५ सय ७७ जना बाहिरिए। मंगलबार अपराह्न ४ बजेसम्म ८ हजार ८ सयवटा सवारीसाधनमा ५० हजार ९ सय ३० यात्रु बाहिरिएको दासको भनाइ छ। एक सातायता सवारी साधन र यात्रुहरू बाहिरिने क्रम बढेको छ, उनले भने। विभिन्न दलले एक सातादेखि गाडी रिजर्ब गर्दै राजधानीबाट मतदातालाई गाउँ ओसारिरहेका छन्। पार्टीका जिल्ला सम्पर्क मञ्च तथा समितिका पदाधिकारी चन्दाबाट बस भाडा व्यवस्था गरेको बताउँछन्। कतिपय उम्मेदवारले काठमाडौंमा रहेका मतदातालाई गाउँ फकिर्ने गाडी भाडा पठाउने गरेका छन्। कलेजका विद्यार्थी, व्यवसायी र विभिन्न पेसामा रहेकाहरू प्रायः मंगलबारसम्म गाउँ पुगिसकेका छन्। नजिक घर भएकाहरू बिहीबार फर्किने तयारीमा छन्। राष्ट्रिय यातायात व्यवसायी महासंघका वरिष्ठ उपाध्यक्ष सरोज सिटौला चुनावलाई लक्ष्य गरी दलहरूले गाडी बुक गरिरहेको बताउँछन्। बिहीबारसम्म अझ धेरैले उपत्यका छोड्ने सम्भावना रहेको सिटौलाको भनाइ छ। नियमित (रुट) का बसका साथै रिजर्ब गरेर जाने क्रम पनि बढेको छ, सिटौला भन्छन्, अघिपछिको तुलनामा दोब्बर गाडी रिजर्ब भइरहेका छन्। मिनीबस तथा साना गाडी पनि रिजर्बमा बाहिरिने गरेको उनी बताउँछन्। सोचेभन्दा धेरै रिजर्ब भएकाले व्यवसायीहरू उत्साहित भएको सिटौला बताउँछन्। साना ठूला सबै खाले गाडी रिजर्ब भएकाले व्यवसायी उत्साहित छन् उनी भन्छन्। गाडी रिजर्बको संख्या बढेसँगै व्यवसायीले भाडा महँगो असुल्न थालेका छन्। नियमितभन्दा दोब्बर भाडा लिने गरेको नेताहरू बताउँछन्। पार्टीहरूले पनि आफ्ना कार्यकर्ता तथा शुभेच्छुकका गाडी खोजेर रिजर्ब गर्ने गरेका छन्। वरिष्ठ उपाध्यक्ष सिटौला भने बढी भाडा नलिइएको दाबी गर्छन्। एमाले केन्द्रीय सदस्य सुजिता शाक्य जिल्ला सम्पर्क मञ्चको संयोजनमा मतदाता गृहजिल्ला फर्किसकेको बताउँछिन्। आआफ्ना जिल्लाका सम्पर्क मञ्चमार्फत मतदाताहरू घर गइसकेका छन्, उनी भन्छन्, केही २९ गतेसम्म जानुहुन्छ। अहिले दसैंको बेलाजस्तो भएको शाक्यको भनाइ छ। अधिकांश मतदाता जिल्ला गइसकेकाले काठमाडौंमा भीडभाड घटेको देखिन्छ। कांग्रेस केन्द्रीय कार्यालयका मुख्यसचिव कृष्णप्रसाद पौडेल कांग्रेसका अधिकांश मतदाता घर फर्किसकेको बताउँछन्। कतिपय बुधबार र बिहीबारसम्म जाने तयारीमा रहेको पौडेलको भनाइ छ। सम्पर्क समितिका पदाधिकारीहरूले आफ्ना जिल्लाका भोटरको समन्वय गर्दै लैजाने गरिरहेका छन्, पौडेल भन्छन्। माओवादी केन्द्रका कार्यालय सचिव डोरप्रसाद उपाध्याय स्थानीय निर्वाचनका लागि कार्यकर्ता उपत्यका छोडेर गन्तव्यतिर गइसकेको बताउँछन्। सम्पर्क समन्वय समितिमार्फत मतदाता जिल्ला गइसकेका छन्, उपाध्याय भन्छन्, रोजगार गरिरहेका केही बुधबार बेलुकासम्म जाने छन्। माओवादी केन्द्र सम्पर्क समन्वय प्रदेश समितिका अध्यक्ष श्रीकृष्ण अधिकारी पार्टीसँग जोडिएका व्यवसायीलाई अनुरोध गरेर प्रचलित भाडामा बस बुकिङ गर्ने गरिएको बताउँछन्। गाडी व्यवसायीहरूमा निर्वाचनको बेला कमाउने मौका यहीँ हो भन्ने प्रवृत्तिचाहिँ देखियो, उनी भन्छन्, ५४ जिल्ला सम्पर्क कमिटीहरूले गाडी बुकिङ गरेका छन्। थोरै मतदाता भएका कर्णालीका जिल्लामा भने हवाई टिकटको व्यवस्था गरिएको छ। मतदान गर्न आए विदेशबाट पनि कामको खोजीमा विदेशमा रहेकाहरू पनि भोट हाल्न गाउँ फर्किन थालेका छन्। त्रिभुवन अन्तर्राष्ट्रिय विमानस्थलका अधिकारीका अनुसार चुनाव नजिकिएसँगै विदेशबाट फर्किनेको संख्या पनि बढेको छ। वैदेशिक रोजगार कार्यालय ताहाचलका प्रमुख रमेश अर्याल चुनावका कारण श्रम स्वीकृति लिनेको संख्या घटेको बताउँछन्। दैनिक १ हजार ७ सय ५० जनाले श्रम स्वीकृति लिने गरे पनि अधिकांश चुनावपछि मात्रै विदेश जाने तयारीमा छन्। कतिपय बिदामा आएकाहरू पनि मतदानपछि मात्रै फर्किने तयारीमा छन्। वैदेशिक रोजगार विभागका महानिर्देशक शेषनारण पौडेल राजनीतितर्फ जागरुक भएकाहरूले निर्वाचनको क्रममा बिदा मिलाएर आउने गरेको बताउँछन्। नेपाल प्रहरीका अनुसार तेस्रो मुलुकभन्दा भारतबाट घर फर्किनेको संख्या बढेको छ। स्थानीय तह निर्वाचन लक्षित गरेर नाकाहरूबाट आउने क्रम बढेको प्रहरीले जनाएको छ। गैरआवासीय नेपाली संघ (एनआरएनए) ओमानका उपाध्यक्ष सुरेश खड्का स्थानीय तहको निर्वाचनका लागि काठमाडौं आइपुगेका छन्। काठमाडौं महानगरपालिका१४ स्थायी घर भएका खड्का १५ दिन बिदा लिएर आएका हुन्। मतदान लगत्तै ओमान फर्किने तयारीमा छन्। चुनावको बेला संभव भएसम्म बिदा मिलाएर आउने गरेको छु उनी भन्छन्, मतदान गर्न उत्साह बढ्छ। ओमानबाटै हालै स्वदेश फर्केका जनकपुरका विकल झा पनि चुनावकै लागि स्वदेश फर्किएका छन्। भोट हाल्न मात्रै आफू घर फर्केको उनले बताए। स्थानीय तहको निर्वाचन आफ्नै गाउँठाउँको विकास निर्माणका लागि प्रतिनिधि चुन्ने अवसर भएकाले मौका मिलाएर स्वदेश फर्किएको उनले बताए। श्रम, रोजगार तथा सामाजिक सुरक्षा मन्त्रालयका प्रवक्ता दण्डुराज घिमिरे भन्छन्, कतिपय कामदार चुनाव लक्षित गरेर बिदा मिलाएर पनि फर्केका हुन सक्छन्।"
भुवन र सुवासको अग्रता,काठमाडौं : भुवन नगरकोटी र सुवास तामाङले सूर्य नेपाल गल्फ टुरअन्तर्गतको सातौं स्पर्धा सूर्य नेपाल एनपीजीए टुर च्याम्पियनसिपको दोस्रो दिन संयुक्त रुपमा पहिलो स्थानमा रहेका छन्। भुवनले १२ अन्डर १३२ को कुल स्कोरका लागि आठ अन्डर ६४ को कार्ड खेले। यसैगरी १३औं दषिण एसियाली खेलकुदका दोहोरो स्वर्ण विजेता सुवासले १२ अन्डर १३२ को कुल स्कोरका लागि चार अन्डर ६८ को कार्ड खेलेका थिए। सद्भाव आचार्य र रमेश अधिकारी सात अन्डर १३७ को कुल स्कोरका साथ तेस्रो स्थानमा रहे। सद्भावले तीन अन्डर ६९ र रमेशले पाँच अन्डर ६७ को स्कोर बनाए। यस्तै ६ अन्डर १३८ को कुल स्कोर बनाएर पाँचौं स्थान बराबरी गरेका रवि खड्का र शुक्रबहादुर राईले क्रमशः एक अन्डर ७१ र एक ओभर ७३ को स्कोर बनाए। एक ओभर ७३ को स्कोर बनाएका दिनेश प्रजापति तीन अन्डर ६९ को कुल स्कोरका साथ सातौं स्थानमा रहे। प्रतियोगितामा ३२ व्यावसायिक र १४ एमेच्योर गल्फरको सहभागिता रहेको छ। चार दिने प्रतियोगिताका विजेता खेलाडीले एक लाख ३५ हजार नगद पुरस्कार पाउनेछन्। यस्तै उपविजेताले ८८ हजार र तेस्रो हुने खेलाडीले ६५ हजार पाउनेछन्। प्रतियोगितामा शीर्ष २१ मा पर्ने खेलाडीले पनि नगद पुरस्कार पाउने छन्।
जागिर छाडेपछि तनावमा थिइन् सञ्जु,"काठमाडौं : सञ्जु चौधरी नेपालको भारोत्तोलनकी कुशल खेलाडी हुन्। उनले सानै उमेरमा रहरलाग्दो परिचय बनाएकी थिइन्। १३औं दक्षिण एसियाली खेलकुद (साग)अन्तर्गत भारोत्तोलनमा उनले स्वर्ण पदक जित्दै इतिहास रचेकी थिइन्। महिलाको ५९ केजी तौल समूहमा सञ्जुले श्रीलंकाका खेलाडीलाई पछि पार्दै स्वर्ण पदक जितेकी थिइन्। उनी सागमा भारोत्तोलनमा स्वर्ण जित्ने पहिलो महिला खेलाडी पनि हुन्। सञ्जुले १३औं सागमा स्न्याचमा ७४ र क्लीन एन्ड जर्कमा ९७ सहित १७१ केजी भार बहन गर्दै तीनै स्पर्धामा राष्ट्रिय कीर्तिमानसहित स्वर्ण जितेकी थिइन्। सञ्जु यही बैशाख १७ गते भएको एसियाली खेलकुदको लागि भएको प्रारम्भिक छनोटमा ५५ केजीमा पहिलो भएकी थिइन्। सानै उमेरमा गौरवमय इतिहास रचेकी सञ्जुले खेलेको अब हेर्न नपाइने भएको छ। मंगलबार बिहान ६ नबज्दै उनले संसार छाडिन्। भारोत्तोलन खेलाडी सञ्जु चौधरी मंगलबार बिहान आफ्नै कोठामा मृत भेटिएकी थिइन्। ललितपुरको लुभूस्थित सञ्जय महर्जनको घरको भुइँतल्लाको कोठामा चौधरी मृत भेटिएकी हुन्। नेपालगन्जमा राम्रो तालिम भएन भन्दै भारोत्तोलन प्रशिक्षक सञ्जय मर्हजनलाई उनले फोन गरेकी थिइन्। त्यसपछि मर्हजनकै घरमा उनी केही हप्ता अघिदेखि बसेर प्रशिक्षण गर्दै थिइन्। नेपाल भारोत्तोलन संघका अध्यक्ष रामकृष्ण श्रेष्ठले दिउँसो सञ्जुको शवलाई श्रद्धाञ्जलीका लागि मंगलबार दिउँसो त्रिपुरेश्वरस्थित राष्ट्रिय खेलकुद परिषद्मा राखिएको थियो। त्यसपछि शवलाई उनको काकाको जिम्मा लगाएर बाँके पठाइएको उनले जानकारी दिए। पाटन अस्पतालमा भएको पोस्ट्मार्टममा उनको मृत्युको कारण आत्महत्या नै भएको देखिएको उनले बताए। नेपाल प्रहरीकी भारोत्तोलन खेलाडी टीका गुरुङ आफूसँग सँगै खेल्ने हिम्मतीले सञ्जुको मृत्युको खबरले विक्षिप्त बनेकी छन्। उनी केही दिनअघि सञ्जुसँगको भेटघाट र कुराकानी सम्झँदै भक्कानिइन्। गुरुङका अनुसार नेपाल प्रहरीकी जागिरे सञ्जुले भारोत्तोलनमै केही गर्ने भनेर जागिर छाडेकी थिइन। केही दिन अघि भेट्दा निकै तनावमा देखिन्थिन्। के भएको हो भनेर सोध्दा, व्यक्तिगत कुरा हो भन्दै टारेकी थिइन्। म त के गर्ने होला कसो गर्ने होला भन्दै छटपटिएकी थिइन्, टीकाले भनिन्। प्रहरीको जागिर छाडेपछि उनी पारिवारिक र आर्थिक तनावमा भएको उनका निकटस्थहरू बताउँछन्। उनका प्रशिक्षक सञ्जय महर्जन सञ्जुको मृत्युले विक्षिप्त बनेका छन्। केही समस्या भए त सुनाउनु पर्ने हो। त्यस्तो केही पनि भनेकी थिइनन्, उनी भन्छन्। संधै बिहान उठेर तालिममा जाने सञ्जु बिहान ६ बज्दा पनि नउठेपछि महर्जन आफै बोलाउन गएका थिए। ढोकामा गएर बोलाएँ। फोन पनि गरें। न फोन उठ्यो न भित्रबाट कुनै आवाज नै आयो, उनी भन्छन्, पछाडि गएर झ्यालबाट हेरेको सलमा झुन्डिरहेकी थिइन्। सञ्जु निकै मेहनती खेलाडी थिइन्। खेल्नका लागि जस्तोसुकै कठिनाइसँग पनि लड्ने हिम्मत राख्थिन्। केही समस्या भएको भए हामीलाई भन्दा हुन्थ्यो नि। म त केही भन्न सक्ने अवस्थामै छैन, सञ्जय भन्छन्, मेरो घरमा जात्राको भोज थियो। हाँसीखुसी नै थिइन्। सबै अतिथिहरूसँग कुराकानी गर्ने र खानेकुरा बाँड्ने गरिरहेकी थिइन्। सञ्जयका अनुसार सञ्जु निकै सम्भावना भएकी खेलाडी हुन्। एसियाली खेलकुदमा उत्कृष्ट पाँचभित्र पर्ने लक्ष्यका साथ प्रशिक्षण गरिरहेकी थिइन्। उनले के कारणले मृत्युको बाटो रोज्न पुगिन् भन्ने रहस्यमै छ। उनको निधनले देशले एउटा होनहार खेलाडी गुमाएको छ, सञ्जय भन्छन्। सञ्जुले सोमबार राति आफ्नो फेसबुकमा हिन्दी टेलिशृंखलाको सानो भिडियो सेयर गर्दै मिसिङ यू लभ लेखेकी थिइन्। नेपाल प्रहरीका प्रवक्ता विष्णुकुमार केसीका अनुसार २४ वर्षीया सञ्जुले ६ महिनाअघि मात्र नेपाल प्रहरीबाट राजीनामा दिएकी थिइन्। केही महिना करारमा काम गरेकी उनले केही समयपछि नेपाल प्रहरीको कार्यालय सहयोगी पदमा जागिर खाएकी थिइन्। उनले किन प्रहरीको जागिर छाडिन् भन्ने खुलेको छैन। केही राम्रो अवसर पाएका कारण छाडेको हुनसक्छ, प्रवक्ता केसी भन्छन्, भारोत्तोलनमा आउनुअघि सञ्जु क्रिकेट र एथलेटिक्सका खेल पनि खेल्थिन्। पुलिस छाडेपछि भने आर्मीको टिमसँग प्रशिक्षण गर्थिन्। राखेपमा अन्तिम श्रद्धाञ्जली पोस्ट्मार्टमपछि सञ्जु चौधरीको शवलाई अन्तिम श्रद्धाञ्जलीका लागि मंगलबार राष्ट्रिय खेलकुद परिषद् (राखेप)मा राखिएको थियो। उनको पार्थिव शरीरमा राष्ट्रिय खेलकुद परिषद्का सदस्यसचिव टंकलाल घिसिङले राष्ट्रिय झण्डा ओढाएर श्रद्धाञ्जली अर्पण गरेका थिए। यसैगरी नेपाल ओलम्पिक कमिटीका अध्यक्ष जीवनराम श्रेष्ठ, नेपाल भारोत्तोलन संघका अध्यक्ष रामकृष्ण श्रेष्ठ, नेपाल राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठ, ओलम्पियन संघका अध्यक्ष दीपक विष्ट, राखेपका प्रशासन विभाग प्रमुख मधुसुदन बस्नेत, खेलाडी, कर्मचारी र खेलकर्मीहरूले अन्तिम श्रद्धाञ्जली अर्पण गरेका थिए। बाँकेको राप्ती सोनारी गाउँपालिकाकी सञ्जुले २०७६ मा आफ्नै देशमा भएको १३औं सागमा जितेको स्वर्ण पदक भारोत्तोलनमा नेपाली महिला खेलाडीले पाएको अहिलेसम्मकै सबैभन्दा ठूलो उपलब्धि हो। नेपाली महिला भारोत्तोलन खेलाडीले पाएको त्यो पहिलो अन्तर्राष्ट्रिय स्वर्ण पदक पनि हो। सन् २०१७ मा भएको एसियन युथ एन्ड जुनियर च्याम्पियनसिपदेखि उनी चर्चामा आएकी थिइन्।"
मौन अवधिमा मनी र मसलको भय,"काठमाडौं : मौन अवधि मंगलबार मध्यराति सुरु भएको छ। यो बेला चुनाव प्रचार गर्न पाइँदैन। मतदातालाई प्रभाव पार्ने कुनै किसिमका गतिविधि गर्न पाइँदैन। तर, कतिपय उम्मेदवारले मनी अर्थात् पैसाको प्रलोभन देखाउन सक्छन्। मसल अर्थात् शक्तिको त्रासमा पार्न सक्छन्। यसविरुद्ध मतदातालाई सचेत हुन विज्ञहरू आग्रह गर्छन्। पूर्वगृहसचिव उमेश मैनालीका अनुसार उम्मेदवारहरू हल्लाखल्लाबाहिर शान्त रूपमा रहन मौन अवधि तोकिएको हो। तर, कतिपय उम्मेदवारले नियतवश नै मतदातालाई प्रभाव पार्न खोज्छन्। प्रलोभन देखाउन सक्छन्, पूर्वसचिव मैनाली भन्छन्, कुनै प्रतिस्पर्धी पक्षलाई बदनाम गर्छन्। प्रतिस्पर्धीलाई बदनाम गर्ने कार्य बनावटी वा वास्तविक जे पनि हुन सक्छ। मतदाता सचेत हुनुपर्छ। पैसा बाँड्नेलाई चिन्नुपर्छ। विवेक प्रयोग गरी मतदान गर्नुपर्छ। पूर्वनिर्वाचन आयुक्त इला शर्माका अनुसार मौन अवधि उम्मेदवार र मतदाताका लागि कुलिङ पिरियड हो। मतदाताले उम्मेदवार र घोषणापत्रका बारेमा बुझ्न मौन अवधिको समय छुट्ट्याइएको हो, पूर्वआयुक्त शर्मा भन्छिन्, उम्मेदवारको प्रचारलगायत अभियान सकिएको हुन्छ। कुन उम्मेदवारलाई भोट हाल्ने भनेर मतदातालाई गम्ने अवधि हो। कुल भएर सोच्ने पिरियड (समय) हो। आचारसंहिता पालनामा सबै पक्ष जागरुक हुनुपर्छ। पूर्वनिर्वाचन आयुक्त प्राडा वीरेन्द्रप्रसाद मिश्रका अनुसार प्रचारप्रसाररहित भएको अवस्था नै मौन अवधि हो। मतदातालाई विवेक प्रयोग गर्न दिने अवधि मौन अवधि हो। मौन अवधिमा आचारसंहिता विपरीतका कार्य गरिनु विकृति हो, प्राडा मिश्र भन्छन्। मतदाता रिझाउन भित्रभित्रै अपारदर्शी किसिमले खर्च गर्ने होडबाजी चल्न सक्छ। सवारी साधन प्रयोग, इन्धन, प्रचार सामग्री, खानपान मात्र नभई नगद दिएर प्रभावित गर्न सक्छन्। निर्वाचन आयोगले चुनावलाई स्वच्छ र पारदर्शी बनाउन उम्मेदवारको अधिकतम खर्चको सीमा तोकेको छ। तर, त्यसको अनुगमन र निगरानी प्रभावकारी हुन सकेको छैन। आयोगले मौन अवधिका गतिविधि अनुगमन, निगरानी गर्न र आचारसंहिता उल्लंघन भए कारबाहीको दायरामा ल्याउन कर्मचारी खटाएको छ। एक सचिव र डेढ दर्जन सहसचिवको नेतृत्वमा छुट्टाछुट्टै संयन्त्र परिचालन गरिएको जनाइएको छ। आयोगका प्रवक्ता शालिग्राम शर्मा पौडेलका अनुसार मौन अवधिमा चुनाव प्रचार गर्न निषेध गरिएकोे छ। कुनै प्रकारका छलफल, अन्तरक्रिया, सभासम्मेलन, कार्यशाला, गोष्ठी गर्न रोक लगाइएको छ। सामाजिक सञ्जाल, अनलाइन, छापालगायत माध्यमबाट दल र उम्मेदवारको पक्ष तथा विपक्षमा सन्देश, सूचना प्रचारका सामग्री पोस्ट वा सेयर गर्न गराउन पाइँदैन, प्रवक्ता पौडेल भन्छन्। नेपाल बार एसोसिएसनका अध्यक्ष गोपालकृष्ण घिमिरे निर्वाचन प्रभावित पार्न सक्ने गतिविधिबारे पनि निगरानी गर्नुपर्ने बताउँछन्। मौन अवधिमा पैसाको चलखेल हुनबाट रोक्न राज्य संयन्त्र परिचालित हुनुपर्छ, अध्यक्ष घिमिरे भन्छन्, निर्वाचनको निष्पक्षता एवं मर्यादा कायम गर्न ध्यान दिनुपर्छ। अनुगमन र निगरानीमा निर्वाचन आयोग कमजोर देखिएको छ। सुरक्षा विज्ञ केशव अधिकारी उम्मेदवारहरूले स्थानीय चुनावलाई व्यापारको संज्ञा दिएको बताउँछन्। चुनाव त व्यापारजस्तो भएको छ। उम्मेदवारले चुनाव अवधिलाई लगानी गरेको अवधिका रूपमा लिन्छन्, पूर्वडीआईजी अधिकारी भन्छन्, मौन अवधिमा झन् बढी चलखेल हुन्छ। आचारसंहिताको हदैसम्म उल्लंघन हुन्छ। नेताहरूमा लोकतान्त्रिक संस्कार अभाव राजनीतिक विश्लेषक प्राध्यापक लोकराज बरालका अनुसार मतदातालाई प्रभावित गर्न उम्मेदवारहरूले लोकतन्त्रको नारा दिन्छन्। तर, उम्मेदवार स्वयंमा लोकतान्त्रिक संस्कार देखिँदैन। परिवार एवं विद्यालयदेखि नै संस्कार निर्माण हुन नसकेको प्राध्यापक बरालको भनाइ छ। निर्वाचनका बेला जे पनि गर्ने प्रवृत्ति छ। विगतमा अनुभवलाई हेरेर पनि अन्दाज गर्न सकिन्छ। मौन अवधिमा लेनदेन गरेर भित्रभित्रै मतदातालाई प्रभावित पार्ने काम हुन्छ, बराल भन्छन्, मतदाता फकाउन खुवाउने, पियाउनेदेखि पैसाको लेनदेन पनि हुन्छ। कति मात्रामा हुन्छ त्यो यकिन हुँदैन। सर्वोच्च अदालतका पूर्वन्यायाधीश बलराम केसीका अनुसार आयोगले मौन अवधिमा गर्न पाउनेनपाउने भन्दै आचारसंहिता बनाउनुको अर्थ राजनीतिक संस्कार (पोलिटिकल कल्चर) नरहेको दृष्टान्त हो। दलहरूले उम्मेदवारलाई गलत रूपमा प्रयोग गरेका कारण मौन अवधि छुट्ट्याउनुपरेको हो। बेलायत, अमेरिका, जापानलगायतका विकसित मुलुकमा मतदान अघि मौन अवधि नै हुँदैन, पूर्वन्यायाधीश केसी भन्छन्, नेपाललगायत विकासोन्मुख मुलुकमा राजनीतिक संस्कार बसेको छैन। घोषणापत्रमै पनि पूरा गर्न नसकिने खालका आश्वासन बाँडिएको छ। बिजुली, पानी, इन्टरनेटसमेत निःशुल्क भनिएको छ। कतिपय उम्मेदवारले नियतवश नै मतदातालाई प्रभाव पार्न खोज्छन्। प्रलोभन देखाउन सक्छन्। मतदाता सचेत हुनुपर्छ। पैसा बाँड्नेलाई चिन्नुपर्छ। उमेश मैनाली, पूर्वगृहसचिव विश्लेषक बरालका अनुसार आचारसंहिता एवं कानुन बनाए पनि उम्मेदवार र कार्यकर्ताबाट पालना हुँदैन। आचारसंहिता एवं ऐन कानुनको पालना गर्न पनि राजनीतिक संस्कार हुनुपर्छ। अहिले राजनीतिक संस्कार हराएको छ, उनी भन्छन्, स्वार्थ हावी भएको छ। जसरी हुन्छ, चुनाव जित्ने छ। शक्तिमा रहने र सरकार चलाउने ध्याउन्ना छ। पूर्वडीआईजी अधिकारी पनि उम्मेदवारहरूमा राजनीतिक संस्कार नदेखिएको बताउँछन्। उनी भन्छन्, राज्यको विभिन्न प्रणालीमा जोडिने र राज्य स्रोतमाथि दोहन गर्ने उम्मेदवारको भित्रि उद्देश्य हुन्छ। यी छन् सुरक्षा चुनौती चुनाव जति नजिकिँदै जान्छ, सुरक्षा संवेदनशीलता उति बढ्दै जान्छ। मतदान हुने दिन नजिकिँदै गर्दा झडपका घटना बढेका छन्। यसले सुरक्षा चुनौती बढाएको छ। अधिकांश ठाउँमा ठूला दलका कार्यकर्ताबाट हिंसात्मक घटना भएका छन्। सुरक्षा अधिकारीका अनुसार दुष्प्रचार, प्रोपोगण्डा, कुटपिटदेखि बिस्फोटक पदार्थको प्रयोग, बुथ कब्जा, मतपेटिका लुटपाटलगायत सुरक्षा चुनौती छन्। मुलुकभर १० हजार ७ सय ५६ मतदानस्थल छन्। सरकारले मतदानस्थललाई तीन भागमा वर्गीकरण गरी सुरक्षा रणनीति तय गरेको छ। सीमावर्ती जिल्लालगायत हिमाली र पहाडी जिल्लामा सुरक्षा चुनौती बढ्ने सुरक्षा अधिकारी बताउँछन्। मत हाल्न जाँदा कुट्नेदेखि मतदानस्थलमा बिस्फोट हुन नदिने र मतपेटिका सुरक्षित राख्ने मुख्य चुनौति हुने गरेको छ। मतदानस्थलमा जुनियर प्रहरी अधिकृत नेतृत्वमा तीन प्रहरी खटिने छन्। उनीहरूमा साथमा आवश्यक म्यादी प्रहरी पनि हुनेछन्। काठमाडौंबाट चुनावी सामग्री लिएर स्थानीय तहमा खटिँदै कर्मचारी । तस्बिर : दिपेन श्रेष्ठ गृह मन्त्रालयका प्रवक्ता फणिन्द्रमणि पोखरेल निर्वाचनमा करिब २ लाख ६० हजारको संख्यामा सुरक्षाकर्मी र ३ लाख हाराहारी कर्मचारी परिचालन गरिएको बताउँछन्। प्रवक्ता पौडेलका अनुसार केही राजनीतिक दल, उम्मेदवारबाट निर्वाचन प्रचारप्रसारका क्रममा आपसी विवाद, द्वन्द्व एवं झैझगडाका घटना भइरहेको सूचना प्राप्त भएको छ। आफ्नो पहुँच भएका ठाउँमा अर्को पक्षलाई प्रवेश गर्न नदिने र मुख्य प्रतिस्पर्धीलाई जसरी भए पनि पराजित गर्ने मनोवृत्तिकै हिंसात्मक घटना वृद्धि भएका छन्। पूर्वगृहसचिव मैनालीका अनुसार मौन अवधि सुरक्षा निकायका लागि संवेदनशील समय हो। सुरक्षा निकायले मतदाता, उम्मेदवारदेखि मतपेटिकाको सुरक्षा गर्नुपर्ने उनको भनाइ छ। उम्मेदवारले आफूलाई मत नआउने ठाउँमा भय सिर्जना गर्छ, मैनाली भन्छन्, मतदाता भोटै हाल्न नजाउन भनेर भय सिर्जना गर्छ। त्यस्तो अवस्थामा सुरक्षा निकायले मतदातालाई सुरक्षामा आस्वस्त पार्नुपर्छ। किनभने वास्तविक डरभन्दा धारणागत भय बढी डरलाग्दो हुन्छ। भयको सञ्चार गर्न नपाउने प्रबन्ध सुरक्षा निकायले गर्नुपर्छ। मतदाताले उम्मेदवार र घोषणापत्रबारे बुझ्न मौन अवधिको समय छुट्ट्याइएको हो। कुन उम्मेदवारलाई भोट हाल्ने भनेर मतदातालाई गम्ने अवधि हो। इला शर्मा, पूर्वनिर्वाचन आयुक्त सुरक्षा विज्ञ केशव अधिकारी शीर्ष नेतृत्वको घरमा गणेश परिक्रमा गर्ने र आर्थिक सहयोग पनि गर्ने व्यक्तिले टिकट पाएकाले सुरक्षा चुनौती बढेको बताउँछन्। निर्वाचनमा उम्मेद्वार बन्न टिकटको किनबेच हुने पूर्वडीआईजी अधिकारी बताउँछन्। सादगी र इमान्दारलाई राजनीतिमा प्रवेश निषेधजस्तै छ। जनताको सेवामा समर्पित हुने वास्तविक प्रण गरेकोलाई टिकट नै दिइँदैन, उनी भन्छन्, पार्टीको आधिकारिक उम्मेदवार बन्नकै लागि नगद बुझाउनुपर्छ। हरेक निर्वाचनमा टिकटको किनबेच हुन्छ। उम्मेदवारले चुनाव जित्न जे पनि गर्छन्। मौन अवधिको दुरुपयोग गर्छन्। मनी र मसल्सको प्रयोग गर्छन्। पूर्वडीआईजी अधिकारीका अनुसार रातको समयमा उम्मेदवारले मत खरिद बिक्रीका लागि चलखेल गर्छन्। भन्छन्, अवैध ढंगले प्रसस्त धन आर्जन गरेका उम्मेदवारले अपारदर्शी ढंगले खर्च गर्छन्। रातको बेला मत खरिद गर्छन्। पैसा दिएर होस् वा डरधाक धम्की होस्। मतदाताको भय दोहन गर्छन्। प्रहरी प्रशासनले समन्वय गरी सुरक्षा व्यवस्था मिलाउनुपर्ने पूर्वसचिव मैनालीको सुझाव छ। सर्वदलीय संयन्त्र बनाई सुरक्षा व्यवस्थापन गर्नुपर्छ। विवाद आउनेबित्तिकै सर्वदलीय संयन्त्र बसेर निरुपण गर्नुपर्छ, उनी भन्छन्, सर्वदलीय संयन्त्रबाट समस्या समाधान नभएको अवस्थामा क्विक रेस्पोन्स टिमलाई परिचालन गर्नुपर्छ। सुरक्षा व्यवस्थापनको राजनीतिक सहमति चाहिने मैनाली बताउँछन्। धाकधम्की लगाई तर्साउनेहरूसँग डराउनु हुँदैन। मतदाताले सुरक्षा निकायको सहयोग माग्नुपर्छ, उनी भन्छन्। निर्वाचनलाई स्वच्छ र भयरहित बनाउन नेपालभारत सीमा नाका ७२ घण्टा बन्द गरिने भएको छ। पूर्वडीआईजी अधिकारी सुरक्षा निकायको ध्यान बुथमा मात्र सीमित हुन नहुने बताउँछन्। भारतसँग जोडिएका सीमावर्ती जिल्लामा विशेष ध्यान दिनुपर्छ। काउन्टर पार्टसँग पनि सहयोग लिनुपर्छ। इन्टेलिजेन्सलाई पनि अधिकतम परिचालन गर्नुपर्छ। नागरिक पनि सचेत हुनुपर्छ, उनी भन्छन्। पूर्वन्यायाधीश केसीका अनुसार मौन अवधिमा उम्मेदवारबाट आचारसंहिताको पालना हुन सकेको छैन। कतिपयलाई चुनाव दसैं आए जस्तो भइरहेको छ। मौन अवधिमा अपारदर्शी खर्चको निगरानी र अनुगमन हुन सकेको छैन, उनी भन्छन्।"
बुद्धजयन्तीमा मोदी लुम्बिनी आउँदै : भारतीय मठको शिलान्यास गर्ने,नयाँ दिल्ली : भारतीय प्रधानमन्त्री नरेन्द्र मोदी बुद्धजयन्तीका अवसरमा लुम्बिनी आउने भएका छन्। मोदीको लुम्बिनी दर्शनको तयारी तीव्र रुपमा सुरु भएको भारतीय मिडिया जागरणमा उल्लेख छ । मोदीलाई लुम्बिनीमा राष्ट्रपति विद्यादेवी भण्डारी र प्रधानमन्त्री शेरबहादुर देउवाले स्वागत गर्ने कार्यक्रम छ । लुम्बिनी विकास कोषका उपाध्यक्ष अवधेशकुमार त्रिपाठी (भिक्षु मित्ते)ले प्रधानमन्त्री मोदीले पाँच हजार क्षमताको हलमा जनतालाई सम्बोधन गर्ने बताए । उक्त हलमा नेपालमा रहेका सबै देशका राजदूतहरुको सहभागिता रहनेछ । यसका साथै मोदीले करिब डेढ बिघा जमिनमा निर्माण भइरहेको भारतीय मठको पनि उद्घाटन गर्ने कार्यक्रम रहेको छ । मायादेवी मन्दिर र अखंड ज्योति दर्शन गर्दी जनतालाई सम्बोधन गरी मोदी कुशीनगर फर्किने कार्यक्रम छ । मोदी चार वर्षपछि नेपाल आउँदै छन् । यसअघि सन् २०१८ मा उनले नेपाल भ्रमण गरेका थिए । प्रधानमन्त्रीको लुम्बिनी आगमनलाई मध्यनजर गर्दै चारवटा हेलिप्याड निर्माणको काम पनि सुरु भएको छ । यससँगै गौतमबुद्ध विमानस्थलमा नेपाली सेनाले तयारी तीव्र पारेको छ । कडा सुरक्षा व्यवस्था प्रधानमन्त्री मोदीको लुम्बिनी भ्रमणलाई मध्यनजर गर्दै सुरक्षा व्यवस्था चुस्त बनाउने तयारी तीव्र पारिएको छ । नेपाल प्रशासनले सडकमा अवरोध गर्ने व्यक्तिको छानबिन गर्ने तयारी गरेको छ । लुम्बिनी होटलको आगन्तुक दर्ता र शंकास्पद व्यक्तिमाथि सोधपुछ भइरहेको छ । प्रधानमन्त्री मोदीको दर्शन र अन्य कार्यक्रममा करिब दुई घण्टा मन्दिर परिसरमा सर्वसाधारणको प्रवेशमा रोक लगाइने छ । लुम्बिनी आएपछि उनी सबैभन्दा पहिले मायादेवी मन्दिरको दर्शन गर्ने छन् । त्यसपछि मन्दिर परिसरमा रहेको अशोक स्तम्भको अगाडि दीप प्रज्वलन गरी भारतले निर्माण गरेको बौद्ध विहारको शिलान्यास गर्नेछन् । त्यसपछि मोदीले त्यहाँ उपस्थित जनतालाई सम्बोधन गर्नेछन्। भेटपछि दुवै प्रधानमन्त्रीले संयुक्त पत्रकार सम्मेलन गर्ने सम्भावना पनि रहेको छ । जागरण
आचारसंहितामा आयोगको आँट,"मौन अवधि अर्थात् कुलिङ्ग पिरियड। मतदाताका लागि शान्तले सोच्ने समय, उम्मेदवारका लागि प्रचारको समीक्षा गर्ने समय, निर्वाचन आयोगका लागि द्वन्द्व कम गराउने र शान्तिपूर्ण रूपले मतदानको व्यवस्था गर्ने समय। मतदान गर्ने दिनको ४८ घण्टाअघिदेखि यो समय सुरु हुन्छ। तर, दुःखको कुरो निर्वाचन आफ्नो पक्षमा पार्न राजनीतिक दल र उम्मेदवार यही समयमा सबैभन्दा बढी चलायमान हुन्छन्। निर्वाचनलाई प्रभावमा पार्न मनी, मसल्स र मोबाइलको प्रयोग यही समयमा गर्छन्। त्यसैले मतदाता चनाखो हुने र विवेकको प्रयोग गर्ने समय यही हो। मौन अवधिमा दल र उम्मेदवारले निर्वाचनका कुनै पनि गतिविधि गर्न पाउँदैनन्। यो अवधि निकै संवेदनशील मानिन्छ। निर्वाचनको पूरापूर तयारीमा निर्वाचन आयोग लाग्छ। उम्मेदवार र दलहरूले मतदाताको मत धैर्यपूर्वक पर्खने समय हो यो। दुर्भाग्य के भने यही मौन अवधिमा भित्रभित्रै दल र उम्मेदवारहरूको चुनावी गतिविधि चर्काे हुन्छ भनिन्छ। अर्थात् मतदातालाई प्रभावमा पार्न अनेक हतकण्डा अपनाउन उम्मेदवार र दलहरू लागि पर्छन्। जुन निर्वाचन आचारसंहिताविपरीत हो। मतदाताले आरामपूर्वक सोच्न पाऊन्, निर्वाचनको तयारी आरामले होस्। कसैको डर, धाक, धम्की नहोस् र सम्पूर्ण वातावरण शान्त होस् भन्ने उद्देश्यबाटै निर्वाचनमा मौन अवधिको समय राखिएको हुन्छ। निर्वाचन आयोगले जारी गरेको आचारसंहितामा छलफल, अन्तक्र्रिया, सभासम्मेलन, कार्यशाला र गोष्ठी गर्न रोक लगाएको छ। मतदानस्थलको तीन सय मिटर वरिपरि राखिएका राजनीतिक दल वा उम्मेदवारका प्रचारप्रसार सामग्री पनि हटाउनुपर्छ। कुनै पनि विधि, प्रक्रिया वा माध्यमबाट मत माग्न नपाइने आचारसंहिता छ। पछिल्लोपटक चुनाव प्रचारको सशक्त हतियार सामाजिक सञ्जाल भइरहेको छ। त्यसमा पनि दल वा उम्मेदवारको पक्ष तथा विपक्षमा सामग्री पोस्ट वा सेयर गर्न पाइन्न। पहिला गरेका पोस्ट हटाउनुपर्छ। सामाजिक सञ्जालको नियमन जटिल छ। हाम्रोमा नियमन निकै कमजोर छ। खासमा आचारसंहिता वा कानुन भनेको राज्यले जबरजस्ती लादेर सम्भव हुने कुरा होइन। नागरिक तहबाटै यसको पालना हुनुपर्छ। त्यसो भएमात्रै कानुनको औचित्य सावित हुन्छ। आचारसंहिता त झन् नैतिक पक्ष धेरै भएको कुरा हो। यसको पालना नगर्नुलाई बहादुरी मान्नु मूर्खता सिवाय केही होइन। घरघरै पुगेर पैसा बाँड्ने, अरू सामग्रीहरू दिएर मतदाता खरिद गर्नेलगायत उदाहरण विगतका चुनावका मौन अवधिमा देखिएका हुन्। खासमा मत भनेको कसैलाई चुनाव जिताउने र हराउनेभन्दा पनि आफ्नो भविष्य कस्ताका हातमा जिम्मा दिने भन्ने औजार हो। तसर्थ, मतदाता स्वयं नै कोही कसैको प्रलोचनमा नपरी आफूले चाहेको, जानेबुझेको र भविष्यलाई सुन्दर बनाउन सक्ने उम्मेदवारलाई मतदान गर्नुपर्छ। एकै मतले पनि कसैले हार्ने र कसैले जित्ने हुन्छ चुनावमा। यति शक्तिशाली कुरालाई पैसामा बेच्नु आफैंमा अनैतिक कर्म हो। त्यस अर्थले आचारसंहिता पालनाका लागि मतदाता पनि स्वयं विवेकी हुन जरुरी छ। आचारसंहिता पालनाको अनुगमन निर्वाचन आयोगले गर्छ। निर्वाचन अधिकृतका कार्यालयहरूले गर्छन्। तर, हाम्रो मुलुकको अनुगमन संयन्त्र जुनसुकै मामलामा पनि झारा टार्ने किसिमको छ। निर्वाचन आयोगको अनुगमन पनि निकै फितलो छ। आचारसंहितालाई कडाइका साथ पालना गर्न बाध्य पार्ने गरी आयोगले आँट गर्नुपर्छ। फगत स्पष्टीकरण सोध्ने कर्मकाण्डबाहेक अरु केही गरेको देखिन्न। जबकि आचारसंहिता उल्लंघन गर्दा उम्मेदवारी रद्द गर्नेसम्मको अधिकार निर्वाचन आयोगलाई कानुनले दिएको छ। आयोग आफैंमा स्वायत्त अंग हो। सरकार मातहतको अड्डा होइन। निर्वाचनको प्रमुख सर्त निष्पक्ष, धाँधलीरहित र भयमुक्त वातावरण हो भने त्यसलाई प्राथमिकतामा राखेर काम गर्नु आयोगको कर्तव्य हो। आयोगलाई दल र उम्मेदवारले नैतिकवान् रूपमा सहयोगचाहिँ पुर्याउनै पर्छ। आचारसंहिताको पालना गराउने ठेक्का निर्वाचन आयोगको मात्रै होइन भन्ने मनन् गरेर सघाउनुपर्छ। सरोकारवालाको सहयोगबिना आचारसंहिता कार्यान्वयन सम्भव हुँदैन।"
रसुवा लाङटाङका मतदाता हेलिकप्टर चढेर गाउँ आए,"रसुवा : शुक्रबार हुने स्थानीय तहको निर्वाचनको लागि रसुवाको लाङटाङमा हेलिकप्टर चढेर मतदाता गाउँ आएका छन् । जिल्लाको गोसाइँकुण्ड गाउँपालिका४ मा पर्ने लाङटाङ, क्यान्जिन, मुण्डुप लगायतका क्षेत्रका स्थानीय हेलिकप्टर मार्फत गाउँ आएका हुन् । क्यान्जिनका स्थानीय ग्याल्बु लामाका अनुसार मतदानका लागि २० जना मतदाता हेलिकप्टर चढेर गाउँ आएका हुन् । यस क्षेत्रका सडक विस्तार नभएका कारण यसअघिका निर्वाचनमा पनि मतदाता हेलिकप्टर चढेर नै आउने गरेका थिए । काठमाडौं बस्ने तथा विभिन्न देशमा पुगेका मतदाता पनि चुनावको समयमा गाउँ आउने गरेका उनको भनाइ छ । काठमाडौंबाट स्याफ्रुसम्म गाडीमा जाने र त्यसपश्चात २ दिनको पैदलयात्रा गरेर लाङटाङ पुगिन्छ । पर्यटकीय क्षेत्रको सौन्दर्य जोगाउन र र यस क्षेत्रमा आउने पर्यटक हिँड्न मनपराउने भएका कारण सडक विस्तार नगरिएको हो । यहाँका मतदाताले गोसाइँकुण्ड गाउँपालिका४ स्थित सामुदायिक भवनमा मतदानदान गर्छन । केन्द्र यही छ । यस केन्द्रमा ३ सय ६३ मतदाता रहेका छन् । मुख्य निर्वाचन कार्यालयका अनुसार मतदान केन्द्रका लागि मतदान अधिकृत गोपी विश्वकर्मा, सहायक मतदान अधिकृत प्रेम शंकर प्रसाद, सहायक कर्मचारी राजकुमार थापा पहारी र कार्यालय सहयोगीको रूपमा नन्दलाल न्यौपाने खटाइएको छ । निर्वाचन टोलीले बुधबार सर्वदलीय बैठक राख्ने जनाएको छ । ५ सयभन्दा कम मतदाता रहेका केन्द्रमा ४ जना कर्मचारी खटाइने प्रावधान अनुसार कर्मचारी खटाइएको हो । जिल्लामा ३८ हजार ५ सय ४५ मतदाता रहेका छन् । जसमा १९ हजार ६ सय ८९ पुरुष र १८ हजार ८ सय ८५ महिला रहेका छन् ।"
म्याग्दीको नारच्याङमा ट्रक दुर्घटना : दुई जनाको मृत्यु,"बेनी : म्याग्दीको अन्नपूर्ण गाउँपालिका४ नारच्याङमा मंगलबार राती भएको ट्रक दुर्घटनामा दुई जनाको मृत्यु भएको छ। निलगिरीखोला जलविद्युत आयोजनामा सिमेन्ट पुर्याएर फर्कंदै गरेको ग २ ख ६५८ नम्बरको ट्रक दुर्घटना हुँदा सवारी धनी र चालकको मृत्यु भएको जिल्ला प्रहरी कार्यालय, म्याग्दीले जनाएको छ। म्याग्दीको अन्नपूर्ण गाउँपालिका१ दोवाका ४३ वर्षीय खुमबहादुर राम्जाली र मकवानपुर गोगनी४ का ३४ वर्षीय सन्तबहादुर तितुङको मृत्यु भएको प्रहरी निरीक्षक राजन ढकालले बताए। उनका अनुसार राम्जाली सवारी धनी र तितुङ चालक हुन्। घटनास्थलबाट उद्धार गरेर बेनी अस्पतालमा ल्याउँदा चिकित्सकले उनीहरुलाई मृत घोषणा गरेका थिए। मृतकको शव परिक्षणका लागि बेनी अस्पतालमा राखिएको छ। प्रहरी घटनास्थलमा पुगेर थप अनुसन्धान सुरु गरेको छ। सडकदेखि करिब ६० मिटर तल खसेर ट्रक दुर्घटना भएको थियो। नारच्याङमा निलगिरीखोला हाइड्रोपावरले ११० मेगावाट क्षमताको निलगिरीखोला र निलगिरीखोला क्यासकेट जलविद्युत आयोजना निर्माण गरिरहेको छ।"
भारतीय वायुसेनाको विमान गौतमबुद्ध अन्तर्राष्ट्रिय विमानस्थलमा अवतरण,बुटवल : भारतीय सुरक्षाकर्मी एसपिजी (स्पेशल प्रोटेक्सन गार्ड) लिएर भारतीय वायुसेनाको विमान भैरहवामा अवतरण गरेको छ। भारतीय प्रधानमन्त्री नरेन्द्र मोदीले बुद्ध जयन्तीका दिन गर्ने लुम्बिनी भ्रमणको सुरक्षा व्यवस्था मिलाउन गौतमबुद्ध अन्तर्राष्ट्रिय विमानस्थलमा भारतीय वायुसेनाको विमान अवतरण गरेको हो। गौतमबुद्ध अन्तर्राष्ट्रिय विमानस्थलका प्रवक्ता श्याम किशोर साहका अनुसार भारतीय वायुसेनाको इलुसियन विमान आईसी७६ ले कुटनीतिक उडान गरेको छ। दिल्लीबाट सोझै भैरहवा आएको यो विमानमा एसपिजीको टोली आएको हो। भारतीय प्रधानमन्त्री यहि जेठ २ गते लुम्बिनी आउँदैछन्। उनको भ्रमणपूर्व सुरक्षा व्यवस्था मिलाउन भारतीय सुरक्षाकर्मी लुम्बिनी आइपुगेका हुन्। उनीहरुलाई छोडेर विमान आजै फिर्ता जाने गौतमबुद्ध अन्तर्राष्ट्रिय विमानस्थलका प्रवक्ता साहले जनाए। मोदीलाई लुम्बिनीमा राष्ट्रपति विद्यादेवी भण्डारी र प्रधानमन्त्री शेरबहादुर देउवाले स्वागत गर्ने कार्यक्रम छ। मोदीले करिब डेढ बिघा जमिनमा निर्माण भइरहेको भारतीय मठको पनि उद्घाटन गर्ने कार्यक्रम रहेको छ। मायादेवी मन्दिर र अखंड ज्योति दर्शन पछि मोदी कुशीनगर फर्किने कार्यक्रम छ। मोदी चार वर्षपछि नेपाल आउँदै छन्। यसअघि सन् २०१८ मा उनले नेपाल भ्रमण गरेका थिए।
आन्तरिक उडानमा चुनावले चाप,"काठमाडौं : स्थानीय तह निर्वाचनका लागि राजधानी छोड्नेको चाप आन्तरिक उडानमा पनि परेको छ। आगामी शुक्रबार हुने निर्वाचनका लागि घर फर्किनेहरूको चाप बढेपछि आन्तरिक हवाई उडान ४० प्रतिशतले बढेको नेपाल वायुसेवा सञ्चालक संघका प्रवक्ता योगराज कँडेल शर्माले बताए। अन्तर्राष्ट्रिय रूपमा बढेको पेट्रोलियम पदार्थको मूल्यका कारण हवाई भाडा करिब २२ प्रतिशतले बढ्दा पनि यात्रु संख्यामा उल्लेख्य वृद्धि देखिएको छ। नेपाल एयरलाइन्सबाहेक अन्य कम्पनीहरूले स्टलभन्दा ट्रंक रूटमा बढी उडान भर्ने भएकोले त्यता बढी चाप देखिएको हो। यात्रुको चाप बढेसँगै केही कम्पनीहरूले उडान सञ्चालनको समय पनि थप गरेको शर्माले जानकारी दिए। नेपाल नागरिक उड्डयन प्राधिकरणले आन्तरिक विमानस्थलहरू १८ घण्टा सञ्चालनका लागि निर्देशन दिएपछि क्रमिक रूपमा समय र उडान तालिका थप गर्दै गएको उनको भनाइ छ। आन्तरिक उडानमा प्रमुख हिस्सा ओगट्ने बुद्ध एयरले अहिले आउने र जाने गरी दैनिक १५० देखि १७० उडान भर्ने गरेको कम्पनीका प्रवक्ता दीपेन्द्र कर्णले बताए। चुनावसँगै बिहेको मौसम पनि भएकोले यात्रुको चाप बढेको उनले बताए। हरेक तप्काका यात्रुले विमानको सेवा लिउँन भन्ने लक्ष्यअनुसार सहज र सुलभ भाडामा उडान भर्ने गरेको उनले बताए। अहिले कोभिडअघिको भन्दा अकुपेन्सी बढेको बताउँदै कर्णले कोभिडअघिको दैनिक करिब १४० उडान हुने गरेकोमा अहिले १७० सम्म उडान हुने गरेको बताए। यात्रुको चापअनुसार उडान थप्न नसक्दा व्यापार असर परेको उनको भनाइ छ। त्यस्तै, यति एयरलाइन्समा पनि चुनाव लागेको छ। सर्वसाधरण जनतासँगै राजनीतिक दलका नेता तथा कार्यकर्ताहरूको ओहरदोहर बढेको कम्पनीका प्रवक्ता सुदर्शन बर्तौलाले बताए। कम्पनीको अकुपेन्सी करिब ९२ प्रतिशत छ। यतिले अहिले आउने र जाने गरी ५४ उडान भर्दै आइरहेको छ। जहाजहरू पूर्ण क्षमता र गन्तव्यहरूमा यात्रुहरूको मारामारको अवस्था रहेको बर्तौलाको भनाइ छ। यात्रुको चापलाई ध्यानमा राखेर कम्पनीले मध्य रातसम्म पनि सेवा दिने जनाएको छ। यता, नेपाली ध्वजावाहक नेपाल एयरलाइन्समा पनि यात्रुको चाप उत्तिकै बढेको छ। तर, विमान नहुँदा व्यापार भने खुम्चिएको छ। सुुगम र दुुर्गम जिल्लाहरूमा उडान भर्ने नेपाल एयरलाइन्ससँग अहिले आन्तरिक उडानका लागि २ वटा मात्रै ट्वीनटर जहाज छन्। त्यसले नै सबैतिर उडान भर्नुपर्ने बाध्यता भएको कम्पनीकी प्रवक्ता अर्चना खड्काले बताइन्। सिट क्षमता र उडान तालिका पनि कम भएकोले प्राय पूर्ण क्षमतामा चल्ने गरेको उनले बताइन्। ट्रंक रुटमा त गर्नै सकेको छैनौं। यता, चुनावी प्रचारप्रसारमा हेलिकप्टर पनि दिनमा ३४ घण्टा खटिरहेका छन्। कोभिडका कारण प्रायः शून्यमा झरेको हेलिकप्टर उद्योगको व्यवसाय चुनावकै कारण करिब ३० प्रतिशतले बढेको वायुसेवा सञ्चालक संघका प्रवक्ता शर्मा बताउँछन्। बुधबारमा निर्वाचन आयोगको आचारसंहिता लागू हुने हुँदा मंगलबारसम्म हेलिकप्टर पनि चुनावी प्रचारमा खटिएको उनले बताए। शुक्रबार सबै उडान बन्द नेपाल वायुसेवा सञ्चालक संघले निर्वाचनको दिन कुनै पनि आन्तरिक हवाई सेवा सञ्चालन नहुने जानकारी दिएको छ। विज्ञप्ति जारी गर्दै संघले स्थानीय तह सदस्य निर्वाचन, २०७९ को मतदान हुने दिनको सवारी आवागमन व्यवस्थापनसम्बन्धी मापदण्ड, २०७९ बमोजिम व्यावसायिक उडान बन्द गर्ने जनाएको छ। तर, मावनीय उद्धार, सहायता उडान एवं सरकारको निर्देशनमा हुने उडान भने हुनेछन्। सरकारले वैशाख ३० गतेको निर्वाचनका दिन आन्तरिक हवाई सेवा बन्द गर्न निर्देशन दिएको थियो भने अन्तर्राष्ट्रिय उडानलाई भने यथावत नै राखिएको छ।"
भ्रष्टाचारमा कति मुछिए अघिल्ला जनप्रतिनिधि ?,"काठमाडौं : तपाईं चुनाव लडिरहनुभएको त छैन ? जितेपछि अख्तियार नबोलाउनुहोला। पाँच वर्षअघि निर्वाचित भएका धेरै जनप्रतिनिधि भ्रष्टाचारमा मुछिएका छन्। अख्तियार दुरुपयोग अनुसन्धान आयोगमा परेका उजुरीमध्ये बढी स्थानीय तहकै छन्। कुल उजुरीको ३३ प्रतिशत त स्थानीय तहकै छ। अख्तियारले पछिल्लो एक वर्ष मात्रै ३२ जनाविरुद्ध विशेष अदालतमा मुद्दा चलाएको छ। जसमा २ मेयर र ३ अध्यक्ष गरी पाँच जना पालिका प्रमुख रहेको अख्यिारका प्रवक्ता श्यामप्रसाद भण्डारीले बताए। पाँच जनप्रतिनिधि घुससहित पक्राउ परेका थिए। जसमा १ मेयर, १ वडाध्यक्ष र ३ वडासदस्य छन्। रौतहटको देवाही गोनाहा नगरपालिकाका मेयर धमेन्द्रप्रसाद पटेल बिल भुक्तानीका क्रममा ५ लाख घुससहित पक्राउ परेका थिए। महोत्तरीको मटिहानी५ का वडाध्यक्ष रामबहादुर महतोलाई जन्मदर्ता सिफारिस दिएबापत १० हजार घुस लिँदालिँदै अख्तियारको टोलीले नियन्त्रणमा लिएको थियो। सर्लाहीको ईश्वपुर नगरपालिका११ का वडा सदस्यद्वय सोनेलाल साह र उमेश रायले सिफारिस बनाइदिने भनी घुस मागेका थिए। उनीहरू १५ हजार घुससहित समातिएका थिए । काठमाडौं महानगरपालिका१४ का वडा सदस्य बसन्त महर्जन मोही प्रमाणपत्रबापत २० हजार घुस लिँदालिँदै पक्राउ परेका थिए। अख्तियारका प्रवक्ता भण्डारीका अनुसार देवाही गोनाहीका मेयर धमेन्द्रप्रसाद पटेल, रुपन्दहीको सुनवल नगरपालिकाका मेयर भीमबहादुर थापा क्षेत्रीविरुद्ध मुद्दा चलाइएको छ। रामेछापको लिखु गाउँपालिका अध्यक्ष गोबिन्दबहादुर खड्का, मकवानपुरको कैलाश गाउँपालिका अध्यक्ष टंकबहादुर मुक्तान र कैलालीको मोहन्यालका अध्यक्ष नवलसिंह रावलविरुद्ध मुद्दा दायर गरिएको छ। त्यस्तै अवैध चुनढुंगा उत्खनन गरेको आरोपमा मेयर थापा क्षेत्रीविरुद्ध ३ करोड ८ लाख ६९ हजार रुपैयाँको बिगोसहतिको मुद्दा चलाइएको छ। अख्तियारले चुनढुंगाको अवैध उत्खननका सम्बन्धमा मेयर थापासहित १८ जनालाई विपक्षी बनाई १ अर्ब २४ करोड ४५ लाख २६ हजार रुपैयाँ बिगो मागदाबी गरेको छ। बागलुङ नगरपालिकाका उपप्रमुख सुरेन्द्र खड्का, मोहन्यालका उपाध्यक्ष पुजादेवी बुढा मगरविरुद्ध मुद्दा हालिएको छ। सप्तरीको बलान बिहुल गाउँपालिका उपाध्यक्ष रुवी गुप्ताविरुद्ध मुद्दा हालिएको छ। यो वर्ष मात्रै १४ वडाध्यक्ष अख्तियारको फन्दामा परेका छन्। मोहन्यालकाका त सात वडाध्यक्ष परेका छन्। जसमा देवीदत्त उपाध्याय, नविन पुन मगर, खरप्रसाद अधिकारी, छविलाल हौजाली मगर, टेकबहादुर बोगटी, टिकाराम भण्डारी, नन्दराम गिरी छन्। हुम्लाको सर्केगाड३ का वडाध्यक्ष गजबहादुर रावत, वीरगन्ज १४ का वडाध्यक्ष भरतप्रसाद कुर्मी, बाग्लुङ नगरपालिकाका वडाध्यक्ष धु्रवबहादुर केसी, महोत्तरीको पिपरा५ का वडाध्यक्ष शम्भुप्रसाद यादव, महोत्तरीकै मटिहानी नगरपालिका५ का वडाध्यक्ष रामबहादुर महतो, स्याङजा भिरकोट९ का वडाध्यक्ष भीमबहादुर गुरुङ, सर्लाही ईश्वरपुर नगरपालिका११ का बडाध्यक्ष रामदुलार साहविरुद्ध मुद्दा दायर भएको छ। वडा सदस्य पनि भ्रष्टाचारमा मुछिएका छन्। काठमाडौं १४ का बसन्त महर्जन, वीरगन्ज१४ का रफिक अंसारी, संजयकुमार पटेल, भिरकोट ९ का कुलबहादुर गुरुङ, ईश्वरपुर११ का सोनेलाल साह रौनियार र उमेश राय छन्। मोह्न्यालका गाउँकार्यपालिका सदस्यहरू राधिका दमाई, तारा शर्मा, बिशालकुमार पहराई र बलान बिहुल गाउँपालिकाका हरिप्रसाद मोची पनि मुद्दामा मुछिएका छन्। नगरपालिका संघका अध्यक्ष अशोक ब्याञ्जु उजुरी पर्नु र भ्रष्टाचार हुनु फरकफरक विषय भएको बताउँछन्। कहीँ कतै कमिकमजोरी नै भएनन् भन्न म भन्दिनँ। तर, भ्रष्टाचार मौलायो भन्नेमा सहमत छैन। उजुरी धेरै भए भन्दैमा भ्रष्टाचार प्रमाणित हुँदैन्, उनी भन्छन्, धेरै त उजुरी दिएर बदनाम मात्रै गर्न चाहेको देखिएको छ। हामी विधिको शासन नै चाहन्छौं। स्थानीय तह विधिकै शासनको जग बसाएका छन्।"
एलन मस्कद्वारा ट्विटरले ट्रम्पमाथि लगाएको प्रतिबन्ध हटाइने,"वासिङटन डिसी : टेस्लाका सीईओ एलन मस्कले पूर्व अमेरिकी राष्ट्रपति डोनाल्ड ट्रम्पमाथि लगाइएको ट्विटर प्रतिबन्ध हटाउने बताएका छन्। ४४ अर्ब डलरमा ट्वीटर किन्ने सम्झौता गरेका एलन मस्कले आफूलाई स्वतन्त्र अभिव्यक्तिको समर्थकको रुपमा व्याख्या गरेका छन् । उनले पहिले पनि धेरै पटक ट्रम्पलाई ट्विटरमा सदाका लागि प्रतिबन्ध लगाउने निर्णयको आलोचना गरेका छन्। फाइनान्सियल टाइम्सलाई दिएको अन्तर्वार्तामा उनले ट्रम्पमाथि लगाइएको प्रतिबन्ध हटाउने आफ्नो धारणाको पक्षमा तर्क गर्दै भने, 'ट्विटरमा ट्रम्पका वास्तविक फलोअरहरू छन् जसले उहाँलाई फलो गर्छन्, नक्कली फलोअरहरू होइनन्। यस्तो अवस्थामा उनलाई प्लेटफर्मबाट हटाउनाले ती सबै प्रयोगकर्ताहरूको ट्विटरप्रतिको विश्वास कमजोर हुन्छ। सबैलाई आफ्नो कुरा राख्न पाउने अधिकार छ।' यदि कुनै ट्वीट वा पोस्ट विवादास्पद छ वा मानिसहरू माझ गलत सन्देश पठाउने छ भने, त्यो ट्वीट हटाउनु पर्छ वा यसको रिच कम गर्नुपर्ने उनले बताए। 'मैले यसबारे ज्याक डोर्सीसँग कुरा गरेँ र उहाँ पनि कसैलाई पूर्ण रूपमा प्रतिबन्ध लगाउनु उचित होइन भन्ने विश्वास गर्नुहुन्छ। म भन्न चाहन्छु कि यो एक मूर्ख निर्णय थियो,' उनले भने। जनवरी ६, २०२१ मा अमेरिकाको क्यापिटल हिलमा भएको हिंसापछि ट्रम्पको ट्विटर स्थायी रूपमा बन्द गरिएको थियो। यद्यपि ट्रम्पले फक्स न्युजसँगको अन्तर्वार्तामा मस्कले किनेर आफ्नो खाता पुनर्स्थापित गरे पनि आफू ट्विटरमा नफर्किने बताएका छन् । ट्रम्पले आफू ट्रुथ सोसल नामको आफ्नै सोसल मिडिया प्रयोग गर्ने बताए। बीबीसी"
झाडापखालाबाट तुलसीपुरमा एक बालकको मृत्यु,"तुलसीपुर : झाडापखालाबाट तुलसीपुरमा एक बालकको मृत्यु भएको छ भने चार जना बिरामी परेका छन् । मृत्यु हुनेमा उपमहानगरपालिका११ उरहरि निवासी तिलक पुनका साढे दुई वर्षका छोरा अनमोल पुन रहेको राप्ती प्रादेशिक अस्पताल तुलसीपुरका इमर्जेन्सी इन्चार्ज धनबहादुर केसीले जानकारी दिए । अनमोललाई उपचारका लागि मङ्गलबार अस्पतालमा ल्याउँदै गर्दा बाटोमा नै मृत्यु भएको हो । त्यसैगरी ५० वर्षीय वुद्धिराम पुन, ४० वर्षीया गौरी पुन, ५८ वर्षीया कलसिङ पुन र मीना पुन बिरामी भएका र उनीहरूको राप्ती प्रादेशिक अस्पताल तुलसीपुरमा उपचार भइरहेको इमर्जेन्सी इन्चार्ज केसीले जानकारी दिए । उनका अनुसार चार बिरामीमध्ये बुद्धिरामको अवस्था गम्भीर रहेको छ । बिरामीमा झाडापखाला लाग्ने, बान्ता हुने लक्षण देखापरेको अस्पतालले बताएको छ । बिरामी सबै एकाघरका भएको इन्चार्ज केसीले बताए। बिरामी उपचारका लागि ढिला गरी हिजो बेलुका मात्र अस्पतालमा आएको बताइएको छ । गर्मीयाम सुरु भएयता अस्पतालमा झाडापखालाका बिरामी उपचारका लागि आउने क्रम बढेको बताइएको छ । रासस"
"तुलसीपुर उपमहानगरमा उम्मेदवार मृत्युपछि आज मनोनयन दर्ता, ३१ गते मध्यरातिसम्म प्रचार प्रसार","दाङ : दाङको तुलसीपुर उपमहानगरपालिका वडा नं १७ का नेकपा (एमाले)को तर्फबाट वडाध्यक्षका उम्मेदवार लबरु चौधरीको मृत्यु भएपछि अर्को उम्मेदवार मनोनयका लागि आजको समय तोकिएको छ । एमालेका लागि मात्रै बुधबार बिहान १० देखि १ बजेसम्म मनोनयन दर्ताको समय निर्धारण गरिएको तुलसीपुर उपमहानगरपालिकाका निर्वाचन अधिकृत रामेश्वर अर्यालले बताए । बिहीबार बेलुका ५ बजेसम्म उम्मेदवारलाई निर्वाचन चिह्न प्रदान गरिने भएको छ । वडा नं १७ को हकमा वैशाख ३१ गतेदेखि मौन अवधि सुरु हुने छ भने वैशाख ३१ गते मध्यरातिसम्म प्रचार प्रसार गर्न पाइने छ । त्यसपछि मौन अवधि सुरु हुनेछ । त्यस्तै जेठ ३ गते मतदानको समय तोकिएको छ । कलेजो, मिर्गौला रोगका कारण चौधरीको मृत्यु भएको हो । वडा नं १७ को निर्वाचन भएपछि मात्रै तुलसीपुरमा मतगणना हुने भएको छ ।"
श्रीलंकामा हिंसाआगजनी गर्नेलाई देख्नेबित्तिकै गोली चलाउन आदेश,"कोलम्बो : श्रीलंकाको रक्षा मन्त्रालयले मंगलबार साँझ सार्वजनिक सम्पत्तिमा क्षति पुर्याउने वा कसैको ज्यानलाई खतरामा पार्ने जो कोहीलाई गोली हान्न आदेश जारी गरेको छ। अहिलेसम्मकै सबैभन्दा खराब आर्थिक संकटको सामना गरिरहेको श्रीलंकामा प्रदर्शन हिंसात्मक बन्दै गएको छ र यसले दंगाको रूप लिइरहेको छ । देशको रक्षा मन्त्रालयका प्रवक्ता नलिन हेर्थले भने, 'सुरक्षा बलहरूलाई सार्वजनिक सम्पत्ति लुट्ने वा जीउज्यानमा क्षति पुर्याउने जोसुकैलाई देख्नेबित्तिकै गोली हान्ने आदेश दिइएको छ।' एक दिनअघि मात्रै आन्दोलनकारीको एक समूहले सत्तारुढ दलका नेताहरुको घरमा निशाना बनाएर आगजनी गरेको थियो । राष्ट्रपतिको सरकारी निवास वरपरका क्षेत्रमा समेत आगजनी गरिएको थियो । सो अवस्थालाई ध्यानमा राख्दै देशको सेना र प्रहरीलाई आपतकालीन अधिकार दिइएको हो। अब सेनाले मानिसहरूलाई प्रहरीलाई सुम्पनुअघि २४ घण्टासम्म थुनामा राख्न सक्नेछ। साथै निजी सवारीसाधनलगायत व्यक्तिगत सम्पत्तिमा जुनसुकै बेला खानतलासी गर्न सक्नेछ। श्रीलंकामा इन्धन, खाद्यान्न, औषधि र आधारभूत वस्तुको चरम अभाव छ। आम जनता एक महिनाभन्दा बढी समयदेखि राजापाक्षे परिवारविरुद्ध कोलम्बोको सडकमा उत्रिएका छन् । गत सातासम्म अधिकांश प्रदर्शन शान्तिपूर्ण भए पनि पछिल्ला केही दिनदेखि प्रदर्शन हिंसात्मक बन्दै गएको छ । प्रदर्शनकारीहरुले भयावह आर्थिक संकटका लागि राष्ट्रपति गोटाबाया राजापाक्षे जिम्मेवार रहेको भन्दै उनले राजीनामा दिनुपर्ने माग गरेका छन्। यसअघि सोमबार उनका भाइ तथा देशका प्रधानमन्त्री महिन्दा राजापाक्षेले आफ्नो पदबाट राजीनामा दिएका छन्। तर यो राजीनामाले आक्रोशित आन्दोलनकारीको आक्रोश शान्त पार्न सकेन । अहिले राजधानी कोलम्बोको सडकमा दशौं हजार सेना, नौसेना र वायु सेनाका सैनिकहरू तैनाथ छन्। कोलम्बोको ग्लास फेस ग्रीन पार्कमा प्रदर्शनकारीहरू ठूलो संख्यामा भेला भएका छन्। प्रहरीका अनुसार हिंसात्मक प्रदर्शनमा हालसम्म आठ जनाको मृत्यु भएको छ । हिंसात्मक प्रदर्शनमा कूल २०० जना घाइते भएका छन्। बीबीसी"
