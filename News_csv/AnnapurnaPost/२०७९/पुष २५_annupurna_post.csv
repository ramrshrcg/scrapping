शीर्षक,विवरण
बगेको बूढीगण्डकीको पैसा,"ठूला पूर्वाधारमा विदेशी सहायता वा ऋण नलिई स्वदेशी लगानी लगाउनुपर्छ भन्ने हेतु राख्नु सर्वथा उचित हो। त्यसैअनुसार बूढीगण्डकी बहुउद्देश्यीय जलविद्युत् परियोजनाका लागि सरकारले पेट्रोल र डिजेलमा लिटरको १० रुपैयाँ पूर्वाधार कर लगाएर अर्थ संकलन गर्यो। साढे ६ वर्षमा १ खर्ब ५ अर्ब रुपैयाँ उठेको हिसाब देखिन्छ, तर त्यो पैसामध्ये बूढीगण्डकी जलविद्युत् लिमिटेड कहाँ शून्य छ। यो अति उदेकलाग्दो स्थिति हो। यसले हाम्रो बेथितिको प्रष्ट चित्र देखाउँछ। २०७३०७४ को बजेट वक्तव्यमार्फत ५ रुपैयाँ दरको पूर्वाधार कर २०७६ फागुनपछि दोब्बर गरी १० रुपैयाँका दरले संकलन गरी त्यतिका पैसा जम्मा भयो, तर यतिका वर्षसम्म परियोजनाको काम अघि बढेन। बरु सरकार फेरिँदैपिच्छे बूढीगण्डकी चिनियाँ कम्पनीलाई दिने अनि फेरि खोस्नै गर्दै गिजोलिएको मात्रै छ। कतिसम्म भने जसका नाममा खर्बभन्दा बेसी पैसा संकलन भयो, आज त्यही कम्पनी बूढीगण्डकी जलविद्युत् लिमिटेड एक करोड रुपैयाँ अर्थ मन्त्रालयबाट नपाएर चल्न सकेको छैन। कम्पनीको पुँजी संरचनाअनुसार १ करोड रुपैयाँ नभई कम्पनीको बैंक खाता सञ्चालन हुन नसक्ने अवस्था छ। ४० अर्ब रुपैयाँ मुआब्जा र विस्तृत परियोजना प्रतिवेदन (डीपीआर) तयार गर्दा खर्च भइसकेको छ। अरू पैसाको हिसाबकिताब र लेखाजोखाबारे सरकार पारदर्शी नहुनु बेइमानी हो। जनताले आफूले तिरेको कर केमा खर्च भइरहेको छ, कसरी खर्च भइरहेको छ भन्ने थाहा पाउनुपर्छ। बूढीगण्डकी जस्तो देशकै सबैभन्दा ठूलो जलविद्युत् परियोजना कहिले राजनीति र कहिले के गरी गिजोल्नु शासकीय बेइमानी हो। २ दशमलव ६ अर्ब अमेरिकी डलर लाग्ने अनुमान गरिएको परियोजनामा ४० अर्ब त सरकारले खर्च गरिसक्यो भने बाँकी रकम जुटाउन नसक्ने भन्ने देखिन्न। पूर्वाधार कर पारदर्शी तवरले बचतै गरेको भए पनि आधाउधी रकम अझै यो परियोजनामा लगानी बाँकी हुनुपर्ने हो। सरकार आफैंले लगानी जुटाउन सक्छ भन्ने पूर्वाधार करका नाममा संकलित रकमले देखाएको छ। सर्वसाधारण, निजी क्षेत्र पनि यस्ता परियोजनाको सेयर धनी बन्न इच्छुक हुन्छन् र सक्षम छन्। स्वदेशी लगानीमै परियोजना अघि बढाउन सरकार लागी पर्नुपर्छ। अहिलेसम्म संकलित पैसा, श्रम, सीप, समय र ज्ञान त्यत्तिकै बग्न दिनु हुँदैन।"
"चुरे अभियन्ताको हत्या मुद्दा : पेसी तोक्ने, न्याय नदिने ?","ढल्केवर (धनुषा) : धनुषाको मिथिला नगरपालिका५ श्रीपुरकी चन्द्रकला देवी महतोलाई दिलीप नाम सुन्नेबित्तिकै छटपटी हुन्छ। २०७६ साल पुस २५ गतेको घटना सम्झन्छिन् र गहभरी आँसु पार्दै प्रश्न गर्छिन्, मेरो छोरा दिलीपको आत्माले कहिले शान्ति पाउँछ ? अनि हामीले अब न्याय पाउँदैनौं ? छोरोको सम्झनामा जतिखेर पनि एकान्तमा टोलाइरहन्छिन्। त्यो समय मिर्मिरेमै २४ वर्षीय ओमप्रकाश(दिलीप) महतोको हत्या भएको घटना उनको मानसपटलमा अझै ताजै छ। विभिन्न समयमा दिलीपले बोलेका एकएक शब्द उनको मनमस्तिष्कमा खेलिरहेको हुन्छ। भन्छिन्, छोराको तिनै शब्दहरूले मन पोलिरहन्छ। दिलीपको त्यस समयमा क्रसर उद्योग सञ्चालकको संलग्नतामा हत्या भएको थियो। उनी पर्यावरण अभियान्ता थिए। घरनजिकै रहेको खोलामा भइरहेको अबैध उत्खनन रोक्न जाँदा उनको कोखमा लिभर प्रहार गरी घाइते बनाएर टिपरले किचेर हत्या गरिएको थियो। चुरे दोहन रोक्नुपर्ने, अबैध उत्खनन् र क्रसर उद्योग बन्द गर्नेपर्ने उनको चोटिलो आवाज नै उनको मृत्युको कारण बन्यो। आमा चन्द्रकला भन्छिन्, मेरो छोराको त्यो कुराले उनीहरूलाई घाटा हुने भएकाले हत्या गरे। सरकार धेरै फेरियो तर, न्याय पाएनौं। घटनामा संलग्नको कारबाही गरी पाउँ भनेर तीन वर्षअघि पीडित परिवारले दायर गरेको मुद्दामा १८ पटक पेसी चढ्यो। तर, ९ पटक सुनुवाइ स्थगित भयो। बाँकी ९ पटकको पेसीमा खाली साक्षी बुझ्ने र बकपत्रको नाममा मुद्दालाई लम्ब्याउने र अल्झ्याउने प्रपञ्चले आफूहरू आजित भइसकेको दिलीपकी बहिनी लक्ष्मी बताउँछिन्। उक्त मुद्दामा पछिल्लो पटक गत मंसिर २९ गते धनुषा जिल्ला अदालतका न्यायधीश भीष्मराज प्रसाईंले घटना विवरण कागज गर्ने कृष्णकुमार महतोको बकपत्र भएको नदेखिँदा निजलाई उपस्थित गराई बुझ्नू भनेर आदेश दिएका छन्। ठ्याक्कै यही आदेश गत जेठ २४ मा पनि न्यायाधीश परशुराम भट्टराईले गरेका थिए। घटना विवरण कागज गर्ने एक साक्षीको बकपत्र गराउन नसकेको अदालतले सात महिनापछि फेरि उही आदेश गरेको छ। सात महिनाअघि नै भएको आदेशअनुसार अदालतले बकपत्र नगराएर फेरि त्यही आदेश दिनु लाचारीपन हैन र ? यो मुद्दालाई अल्झाउन खोजेको हो भन्ने प्रस्ट बुझिन्छ नि, आक्रोश पोख्दै मृतककी बहिनी लक्ष्मी भन्छिन् कम्तीमा हाम्रो न्यायका लागि न्यायालय त एक्टिभ हुनुपर्ने हो। तर, खोई, अदालतले मुद्दा समयमै फैसला गर्न किन नचाहेको हो ? हामी जस्तालाई बुझ्न धेरै गाह्रो छ। दिलीपको हत्यापछि उनलाई पर्यावरण सहिद घोषणा गरी हत्यामा संलग्नलाई कारबाहीको माग गर्दै धनुषाको ढल्केबरस्थित सडकमा प्रदर्शन गर्दै विद्यार्थीहरू। तस्बिर : राजकरण महतो दिलीपको हत्या भएको एक महिनासम्मको अनुसन्धानपछि जिल्ला अदालतमा मुद्दा दर्ता भएको थियो । उद्योग सञ्चालक विपिनलगायतले उनलाई फलामको लिभर र पेचकसले क्रूरतापूर्वक प्रहार गरेको प्रहरी अनुसन्धानबाटै पुष्टि भएको थियो। अभियोग पत्रमा दिलीपलाई यातना दिई क्रूरतापूर्वक मारेको भन्दै सात जनालाई मुलुकी अपराध संहिता २०७४ को दफा ४१ बमोजिमजीवित रहेसम्म कैद सजाय माग गरिएको छ। दिलीपका बुबा रामजीवनले मनसायपूर्वक हत्या गरेको भन्दै चुरियामाई बालुवा प्रशोधन उद्योग सञ्चालक विपिनकुमार महतो, उनका दाइ विनोदकुमार महतो र उद्योगमा कार्यरत मुनिन्द्र महतो, जितेन्द्र महतो, सत्यनारायण महतो, शत्रुधन महतो र दिलीपका साथी रोशनकुमार यादवविरुद्ध मुद्दा दायर गरेका थिए। तर, यसअघि जिल्ला न्यायाधीश केशवप्रसाद घिमिरेले उद्योग सञ्चालक विपिन तथा कर्मचारीहरू मुनिन्द्र र जितेन्द्रलाई मात्रै मुद्दाको फैसला नहोउन्जेलसम्म थुनामा राख्न आदेश भई उनीहरू कारागारमा छन्। रोशन, सत्यनारायण र शत्रुधन भने २५ हजार रुपैयाँ धरौटीमा छुटिसकेका छन्। एक वर्ष फरार रहेर अदालतमा हाजिर भएका उद्योगका अर्का सञ्चालक विनोद साधारण तारेखमा बसे हुने गरी २०७७ असोज २६ मा जिल्ला अदालतबाट अनुमति पाई उनले निष्फिक्री पुनः क्रसर सञ्चालनमा ल्याएका छन्। दिलीप हत्याविरुद्ध दायर भएको अभियोगपत्रमा अपराधमा प्रयोग गरिएको साधन तथा कसुरजन्य सम्पत्ति रोक्का राख्न तथा नियन्त्रण गरी जफत गर्नसमेत माग गरिएको छ। गैरकानुनी रूपमा उत्खनन गरिरहेको उद्योग परिसरमै दिलीपको हत्या भएकाले उक्त सम्पत्ति पनि रोक्का राख्न माग गरिएको थियो। तर, पीडित परिवारलाई न्याय दिनुको साटो क्रसर उद्योगको पक्षमा ३१ चैत २०७७ मा न्यायाधीशद्वय लेखनाथ घिमिरे र रमेश ढकालले कानुनले नदिएको अधिकार प्रयोग गरी उद्योग सञ्चालनमा अनधिकृत हस्तक्षेप नगर्नू र नगराउनू भनेर दिलीपका परिवारका नाममा अन्तरिम आदेश जारी गरे। पीडित परिवारलाई दुःख दिने मनसायले पीडक तर्फबाट दायर भएको मुद्दामा आदेश गर्न अदालतले रत्तिभर ढिलाइ गरेन। तर, छोरो गुमाएको एक परिवारले न्यायका लागि न्यायालयमा भौतारी रहँदा पनि उनीहरूको मुद्दा लम्ब्याउने खेलमा अदालत लिप्त रहेको ओमप्रकाश महतो दिलीप पर्यावरण संरक्षण प्रतिष्ठानका सचिव फुलगेन मगही बताउँछन्। बुढेसकालमा बलियो सहारा हुन्छ भन्ने आशमा छोरा दिलीपलाई रामजीवनले इन्जिनियर पढाइरहेका थिए। सहारा हुन्छ सोचेको थिएँ, ऋण गरेरै भए पनि छोरालाई इन्जिनियर बनाएर पैसा कमाउन जापान पठाउने चाहना थियो, दिलीपलाई सम्झिँदै रामजीवन भन्छन्, सोचेको सपना त तुहियोतुहियो, छोरोलाई पापीहरूले खोसेर बुढेसकालमा मलाई बेसहारा बनाइदियो। अहिले हाम्रो पूरा परिवारनै बेसाहारा भइसकेको छ। दिलीपको हत्यापछि उनको परिवार झनझन् ऋणको भारीले थिचिँदै गएको छ। दिलीप र अरू भाइबहिनीको पढाइमै २० लाख जति ऋण भइसकेको थियो। छोराछोरीको पढाइ अहिले पनि चलिरहेको छ। भर्खरै एउटी छोरीको विवाहमा १५ लाख ऋण थपियो। खाने लाउनेदेखि सबै घरव्यवहार ऋण कर्जामै चलिरहेको चन्द्रकला सुनाउँछिन्। श्रीमान् दमका रोगी छन्। हेर्दाहेर्दै बेहोस भइहाल्नुहुन्छ। साउनमा आईसीयूमा उपचार भएको थियो। अहिले ५० लाखभन्दा बढी ऋण भइसकेको छ, बिलौना गर्दै चन्द्रकला भन्छिन्, मेरो राजा छोरोले कसको के बिगारेको थियो ? दुश्मनहरूले छोरा खोसेर हामीलाई बर्बाद बनायो। हे भगवान् ! हामी कसरी बाँच्ने ? हाम्रो परिवार कसरी चल्छ ? कहाँबाट त्यत्रो ऋण तिर्नु ? हत्या हुनुभन्दा केही दिन अघिमात्र दिलीप भारतको भोपालबाट मेकानिकल इन्जिनियरिङको परीक्षा सकाएर गाउँ आएका थिए। धनुषाको श्रीपुर गाउँमा औरही खोला छ। सो खोलाबाट क्रसरवालाले अबैध रूपमा नदी जन्य सामग्री झिक्दै आएका थिए। ठूला खाल्टो बनाएर खनिएको खोलामा वर्षायाममा बाढी आउँदा धार परिवर्तन गरी किसानको उब्जाउ जमिन कटान गर्ने गथ्र्यो। त्यस अघिदेखि नै दिलीपले किसानको जमिन बचाउँन नदी दोहोनविरुद्ध आवाज उठाउँदै आएका थिए। एकाबिहानै घरनजिकैको खोलामा स्काभेटर प्रयोग गरेर खोला खनिँदै थियो। टिपरमा राखेर बालुवा गिट्टी क्रसरमा दुवानी भइरहेको थियो। क्रसर डनका नामले चिनिने विपिन महतोले खोला खनेर नजिकैको चुरियामाई बालुवा प्रशोधन उद्योगमा लगिरहेका थिए। स्काभेटर र टिपरको आवाज सुनेर साथी रोशन यादवसँगै दिलीप पनि खोला उत्खनन रोक्न गएका थिए। त्यसै समय दिलीपलाई विपिनले मुक्का हाने। दिलीपसँग विपिनको भनाभन् भएपछि टिपरबाट लिभर निकालेर उनको कोखमा घोचेर घाइते बनाए। पछि हातखुट्टा समातेर ना७ ख ६४१३ नम्बरको लोड टिपर ब्याक गरेर दिलीपको निर्मम हत्या गरेको घटनालाई प्रत्यक्ष देखेकाले बताउँछन्। दिलीपको हत्यामा सम्लग्न रहेको आरोपमा तीन जना पुर्पपक्षमा जेल चलान भएका छन्। घटनाको उच्चस्तरीय छानबिन नभएकोमा अझै न्याय नपाएको दिलीपको परिवारको गुनासो छ। बुबा रामजीवन छोराको हत्यामा सम्लग्न सबै कानुनी दायरामा नआएको बताउँछन्। उनले सात जनाउपर किटानी जाहेरी दिएको बताए। त्यसमध्ये तीन जना मात्रै जेलमा छन्। भन्छन्, चार जनालाई अदालतले धरौटीमा छोडेको छ। धरौटीमा छुट्नेहरूमा दिलीपका साथी रोशन, टिपरका सहचालक सत्यनारायण यादव र क्रसरका मिस्त्री शत्रुधन यादव छन्। क्रसरधनी बिपिनका दाजु बिनोदलाई पनि पीडित पक्षले दिलीपको हत्या घटनाको योजनाकार भन्दै किटानी जाहेरी दिएका थिए। उनलाई पनि प्रहरीले छोडेको पीडित परिवारको आरोप छ। घटनाको उच्चस्तरीय छानबिन हुनुपर्ने उनीहरूको माग छ। तीन वर्षअघि दिलीप हत्याको घटनाले देशव्यापी चर्चा बटुल्यो। घटनाको विरोधमा तराईमधेसदेखि संघीय राजधानीसम्म आन्दोलन चर्कियो। दोषीलाई कारबाही र दिलीपलाई प्रथम पर्यावरण सहिद घोषणाको माग गर्दै देशव्यापी प्रदर्शनहरू भए। दिलीपको घरमा समवेदना व्यक्त गर्न मेयरदेखि मन्त्रीसम्मको लर्को लाग्यो। सबैले न्याय दिलाउने वाचा गरे। कांग्रेस नेता शशांक कोइरालासम्मले पर्यावरण सहिद घोषणा गराउन संसद्मा पहल गर्ने प्रतिबद्धता जनाएका थिए। दिलीपलाई प्रथम पर्यावरण सहिद घोषणा गर्नुपर्ने माग अझै जनस्तरबाट उठिरहेको छ। तर, उक्त मागलाई तीनै तहको सरकारले बेवास्ता गरेको दिलीपकी बहिनी संगमको गुनासो छ। न्याय दिलाउने वाचा गरेका नेताहरूले पनि आफ्नो कर्तव्य निर्वाह नगरेको उनले दुखेसो पोखिन्। दिलीपलाई सरकारले प्रथम पर्यावरण सहिद घोषणा नगरेसम्म आन्दोलन जारी रहने पिछडावर्ग ओबिसी महासभाका केन्द्रीय अध्यक्ष रामकुमार महतो बताउँछन्। प्रदेश सरकारले पूरा गरेनन् आश्वासन दिलीपको हत्यापछि समवेदना व्यक्त गर्न प्रदेश २ सरकारका मुख्यमन्त्री लालबाबु राउत र तत्कालीन कानुनमन्त्री ज्ञानेन्द्रकुमार यादव उनको श्रीपुरस्थित घर पुगेका थिए। पीडित परिवारको अवस्था बुझेपछि मुख्यमन्त्री राउतले प्रदेश सरकारको तर्फबाट आवश्यक सहयोग गर्ने प्रतिबद्धता जनाएका थिए। उनले परिवारबाट एक जनालाई जागिर दिने अश्वासन दिए। मुख्यमन्त्रीले आर्थिक सहयोग गर्ने आफ्नो वाचा पूरा गरे। सहयोग गर्ने घोषणा गरेको केही दिन नबित्दै प्रदेश सरकारको निर्णयबाट दिलीपको परिवारलाई घरमै पुगेर मुख्यमन्त्री कार्यालयको सचिवमार्फत पाँच लाखको चेक हस्तान्तरण गरियो। तर, पीडित परिवारबाट एकजनालाई रोजगारी दिने आश्वासन तीन वर्षसम्म पूरा गरेनन्। दिलीपलाई पर्यावरण सहिद घोषणाका लागि पहल गर्न पनि प्रदेश सरकारले खासै चासो नलिएको दिलीपकी बहिनी लक्ष्मी बताउँछिन्। सहिद घोषणाका लागि केन्द्र सरकारलाई प्रदेश सरकारले सिफारिस गर्न सक्थ्यो। उच्चस्तरीय छानबिन समिति गठनका लागि पहल गर्न सक्थ्यो, उनी भन्छिन्, तर त्यो जिम्मेवारीबाट प्रदेश सरकार पन्छिए। जागिर दिने अश्वासन पनि पूरा गरेनन्। पर्यावरण अभियन्ता दिलीप महतोले उठाएका चुरे संरक्षणका मुद्दा स्थापित गराउन प्रतिष्ठान दर्ता गरिएको छ। दिलीप महतोको नाममा ओमप्रकाश महतो (दिलीप) पर्यावरण संरक्षण प्रतिष्ठान जिल्ला प्रशासन कार्यालय धनुषामा दर्ता गरिएको हो। दिलीपकै बहिनी संगमकुमारी महतोको नेतृत्वमा प्रतिष्ठान दर्ता गरिएको प्रतिष्ठानका सचिव मगहीले जानकारी दिए। प्रतिष्ठानमा परिवारका सदस्य, चुरे अभियानकर्ता, सञ्चारकर्मी लगायतलाई समेटिएको उनले बताए।"
नेपालमा क्रिप्टोकरेन्सी साइट नचल्ने,"काठमाडौं : नेपालमा क्रिप्टोकरेन्सी साइट नचल्ने भएको छ। अनलाइन प्रविधिमार्फत हुने क्रिप्टोकरेन्सी, विटक्वाइन, हाइपर नेटवर्किङ, अनलाइन जुवाले अर्थतन्त्रमा जोखिम निम्ताएको भन्दै नेपाल दूरसञ्चार प्राधिकरणले साइट बन्द गर्न लागेको हो। नेपाल राष्ट्र बैंक, नेपाल प्रहरीको केन्द्रीय अनुसन्धान ब्युरोको निर्देशनमा प्राधिकरणले क्रिप्टोकरेन्सीको साइट बन्द गराउन लागेको हो। प्रविधिको उपयोग गरी त्यस्ता गैरकानुनी साइट बन्द गराउन लागिएको प्राधिकरणले जनाएको छ। नेपाल दूरसञ्चार प्राधिकरणका अध्यक्ष पुरुषोत्तम खनालले जिम्मेवार निकायको आग्रहमा गैरकानुनी साइट बन्द गर्न लागिएको बताए। गैरकानुनी साइट नेपालमा नचल्ने बनाउन सक्छौं, कतिपय बन्द भइसकेका छन्, उनले भने, नयाँ नयाँ खुल्ने साइटहरू पनि सूचनाका आधारमा बन्द गराउँदै जान्छौं। सीआईबी, राष्ट्रबैंकले भनेका आधारमा साइट बन्द गराउने उनले बताए। नेपालमा मौद्रिक उपकरणको रूपमा कानुनी मान्यता नदिएको भर्चुअल करेन्सी र नेटवर्क मार्केटिङलगायतका डिजिटल प्रविधिको प्रयोग गरी हुने कारोबार हालका दिनमा बढ्दै गएको प्राधिकरणले जनाएको छ। प्राधिकरणको अनुगमन महाशाखा निर्देशक विजयकुमार रोयले एक महिनाअघि नै बन्द गर्न निर्देशन दिइसकेको बताए। बन्द नभएका भए अब एकदुई दिनमै बन्द हुनेछन् उनले भने। प्राधिकरणले क्रिप्टोकरेन्सीका ९१ वटा, नेटवर्किङ बिजनेस ७ वटा र अनलाइन जुवा ५६ वटा पहिचान गरी बन्द गराउन निर्देशन दिएको थियो। साइट बन्द गर्न भनिसकेकाले कतिपय बन्द भइसकेका होलान्, नभएको भए एक हप्ताभित्रै बन्द हुनेछन् उनले भने। यस्ता गैरकानुनी साइटहरू सर्भरमा रहे पनि नेपालमा खोल्न नसक्ने, नचल्नेगरी बन्द गर्न लागिएको निर्देशक रोयले बताए। प्राधिकरणले एक महिनाअघि क्रिप्टोकरेन्सी र नेटवर्किङ मार्केटिङका वेभसाइटबारे जानकारी दिन सूचना जारी गरेको थियो। अनलाइन प्रविधिमार्फत हुने क्रिप्टोकरेन्सी, विटक्वाइन, हाइपर नेटवर्किङ, अनलाइन जुवालगायतका गैरकानुनी क्रियाकलाप तथा आर्थिक अपराधसँग सम्बन्धित वेवसाइट र एप बन्द गराउने प्राधिकरणले जनाएको छ। नेपालभित्र अनलाइन सञ्जाललगायतका भर्चुअल माध्यम प्रयोग, सञ्चालन र व्यवस्थापन गर्न नपाउने गरी व्यवस्था गर्न लागिएको प्राधिकरणले जनाएको छ। वेवसाइट, एप वा अनलाइन सञ्जालमा पहुँच पुग्न नसक्ने व्यवस्था गर्न सबै इन्टरनेट (इमेलसहित) सेवा प्रदायक संस्थालाई नेपाल दूरसञ्चार प्राधिकरणबाट निर्देशन जारी गरिएको हो। प्राधिकरणबाट जारी गरिएको निर्देशनको पालना नगरेको पाइएमा ऐनबमोजिम कारवाही हुने प्राधिकरणले जनाएको छ। प्राधिकरणका अनुगमन महाशाखा प्रमुख विजयकुमार रोयले सिभिल बैंकका सीईओ सुनील पोखरेलले पछिल्लो समयमा नेपाली सजग भएकाले क्रिप्टोकरेन्सीमा पैसा खासै नफसेको बताउँछन्। पछिल्लो समयमा नेपालीले क्रिप्टोकरेन्सी र नेटवर्किङ बिजनेसमा लगानी गरेजस्तो लाग्दैन, पोखरेल भन्छन्, विश्वभरिका मान्छेले यसबाट पैसा गुमाएका छन्। क्रिप्टोकरेन्सीमा केही समयअघि युवामाझ क्रेज थियो। अहिले त्यहाँ लगानी नगरी चुपचाप बसेको पोखरेल बताउँछन्। तर, धेरैजसो नेपाली तथा विदेशमा बस्ने नेपालीले समेत क्रिप्टोकरेन्सी र नेटवर्किङमा लगानी गरेको पाइएको छ। कारोबारका लागि नभई पैसा कमाउनका लागि धेरै नेपालीले क्रिप्टोकरेन्सी र नेटवर्किङ बिजनेसमा लगानी गरेको जानकारहरू बताउँछन्। नेपाल राष्ट्र बैंकले पनि पटकपटक सचेत गराउँदै आएको छ। गैरकानुनी भन्दै कारोबार नगर्न राष्ट्र बैंकले सचेत गराउँदै आए पनि आफ्नै सेन्ट्रल बैंक डिजिटल करेन्सीका विषयमा भने अध्ययन गर्दै छ। सिभिल बैंकका सीईओ पोखरेल राष्ट्र बैंकले सेन्ट्रल डिजिटल करेन्सी ल्याउन सके भुक्तानी प्रणालीमा सहज हुने बताउँछन्।"
गौर काण्डका दोषीमाथि मुद्दा चलाउन सिफारिस,"काठमाडौं : गौर हत्याकाण्डको १६ वर्षपछि उक्त घटनामा मुछिएका १ सय ३० जनामाथि तत्काल छानबिन गरी दोषीउपर मुद्दा चलाउन राष्ट्रिय मानव अधिकार आयोगले सिफारिस गरेको छ। जसमध्ये जाहेरी दरखास्तमा नाम उल्लेख भएका ६६ र गौर घटना जाँचबुझ आयोगको प्रतिवेदन २०६४ ले दोषी किटान गरेका ६४ जना छन्। अनुसन्धानपछि दोषीउपर अभियोग दर्ता गरी सोको जानकारी गराउन र तीनतीन महिनामा प्रगति प्रतिवेदन पठाउन आयोगले सरकारलाई भनेको छ। गौर घटना पूर्वनियोजित, मनशाययुक्त र क्रूर तरिकाबाट घटाएको पाइएको छ। आयोगका सदस्य डा सूर्यप्रसाद ढुंगेलले भने, पीडकलाई कारबाही नभएकोमा गम्भीर चासो छ। रौतहटको गौरमा २०६३ चैत ७ गते झडप हुँदा २७ जना मारिएका थिए। १ सय १५ जना घाइते भएका थिए। तत्कालीन नेकपा माओवादी र मधेसी जनअधिकार फोरमबीचको प्रतिशोधपूर्ण व्यवहारका कारण उक्त घटना भएको निष्कर्ष आयोगले निकालेको छ। दुवै पक्षबीचको राजनीतिक टकराव र प्रतिक्रिया स्वरूप प्रतिशोधि भावना हिंसामा परिणत भई योजनाबद्ध र नियोजित आक्रमणबाट २७ माओवादी कार्यकर्ताको क्रुर, अमानवीय तथा अपमानजनक तरिकाबाट हत्या र घाइते भएको देखिन्छ, आयोगले पुस १९ गते गरेको निर्णयमा भनिएको छ। त्यसमा माओवादी भ्रातृ संगठन मधेसी मुक्ति मोर्चा र मधेसी जनअधिकार फोरमको तिक्तता र प्रतिशोधपूर्ण व्यवहार जिम्मेवार रहेको आयोगको निष्कर्ष छ। आयोगको निर्णयमा भनिएको छ, यस्तो व्यवहारका बारेमा दुवै पक्षको नेतृत्व तह पूर्णरूपमा गम्भीर हुन नसकेको देखियो। फोरमका तत्कालीन अध्यक्ष उपेन्द्र यादव र रौतहटका कायकर्ता तथा माओवादीको भ्रातृ संगठन मधेस मुक्ति मोर्चाका तत्कालीन महासचिव प्रभु शाह एवं पूर्वजनसरकार प्रमुख विन्देश्वर यादवलाई एकै स्थान र समयमा दुई फरक र तिक्ततापूर्ण व्यवहार भएका दलहरूबीच कार्यक्रम भए हिंसा भई जनधनको क्षति हुने अनुमान रहेको जनाइएको छ। दुवै दलका नेतृत्वबाट घटनालाई रोक्ने सन्दर्भमा कुनै पहल हुन सकेको देखिएन, आयोग सदस्य डा ढुंगेलले भने। के हो गौर हत्याकाण्ड ? रौतहटको गौरमा २०६३ चैत ७ गते झडप हुँदा २७ जना मारिएका थिए। १ सय १५ जना घाइते भएका थिए। तत्कालीन माओवादी र फोरमबीचको प्रतिशोधपूर्ण व्यवहारका कारण उक्त घटना भएको निष्कर्ष आयोगले निकालेको छ। गौरमा २०६३ माघ १७ गते माओवादीबाट फोरमसमर्थित नेता कार्यकर्तामाथि कुटपिट र लाठी प्रहार भएको थियो। फोरमले चैत ७ गतेको कार्यक्रमलाई दुई दिनअघि मात्र माओवादीको भ्रातृ संगठन मधेसी मुक्ति मोर्चाले गौर राइस मिलको चौरलाई नै छनोट गरी भिडन्तको अवस्था सिर्जना गरेको आयोगको ठहर छ। फोरमका तर्फबाट मधेसी मुक्ति मोर्चाको मञ्च भत्काउने तथा तोडफोड गर्ने कार्य भएपछि प्रतिरोधमा पहिलो गोली मोर्चाका तर्फबाट चलेको आयोगले जनाएको छ। त्यसको प्रतिकारमा फोरम तर्फबाट पूर्वतयारी गरी नियोजित रूपमा माओवादीहरूलाई नियन्त्रणमा लिई क्रियाकलाप अमानवीय र क्रूर हुन पुगेको देखिन्छ, आयोगको निर्णयमा भनिएको छ। मुकदर्शक सुरक्षा निकाय २०६३ चैत ६ गतेको निर्णयअनुसार नेपाल प्रहरी तथा सशस्त्र प्रहरीको तालुक निकायबाट थप सुरक्षाकर्मी पठाइएन। जिल्लामा रहेका नेपाल प्रहरी र सशस्त्र प्रहरी बलबीच पनि प्रभावकारी समन्वय हुन नसकेको आयोगले जनाएको छ। आयोगका सदस्य डा ढुंगेलका अनुसार सुरक्षा निकायबीच समन्वय हुन नसक्नुलाई अनौठो मानिएको छ। राष्ट्रिय अनुसन्धान कार्यालयको भूमिका पनि प्रभावहिन देखिएको आयोगको अध्ययनमा उल्लेख छ। तत्कालीन प्रमुख जिल्ला अधिकारी माधवप्रसाद ओझाले घटना हुन नदिन स्थानीय प्रशासन ऐन, २०२८ को प्रयोग गर्न कुनै पहल नगरेको आयोगको निष्कर्ष छ। स्थानीय सुरक्षाकर्मी र प्रशासनले दोषीहरूलाई कानुनी कारबाहीको दायरामा ल्याउनसमेत असफल भएको आयोगको दाबी छ। २०६४ वैशाख २८ गते जिल्ला प्रहरी कार्यालय रौतहटमा दुइटा किटानी जाहेरी परेका थिए। जाहेरीको अनुसन्धान र छानबिन प्रक्रिया अघि बढाउन अनुसन्धान तथा अभियोजनको जिम्मेवारीमा रहेको निकाय पूर्णतः उदासीन भएको देखिने आयोगको दाबी छ। प्रहरी प्रधान कार्यालय र महान्यायाधिवक्ताको कार्यालय समेतले बेवास्ता गरेको छर्लंग देखिएको आयोगले जनाएको छ। एकै स्थानमा कार्यक्रम आयोजना नगर्न स्थानीय वाणिज्य संघको पहलमा भएको बैठकमा स्थानीय प्रशासनले दुवै पक्षलाई मौखिक रूपमा गरेको आग्रह बेवास्ता गरेका थिए। जिल्ला सुरक्षा समितिले थप सुरक्षाकर्मी माग गर्ने भनी चैत ६ गतेको निर्णयबमोजिम थप सुरक्षाकर्मी पठाउने कार्यमा तालुक कार्यालयबाट समेत बेवास्ता भएको आयोगले गरेको प्रतिवेदनमा उल्लेख छ। सरकारले तत्कालीन पुनरावेदन अदालत पाटनका न्यायाधीश हरिप्रसाद घिमिरेको अध्यक्षतामा गौर घटना जाँचबुझ आयोग गठन गरेको थियो। आयोगले सरकारलाई बुझाएको प्रतिवेदनमा घटना नियोजित, योजनाबद्ध, मनशाययुक्त, जघन्य र क्रूर भएको तर मुद्दा चलाउनुपर्ने निकायहरू निस्क्रिय रहेको जनाइएको छ। तत्कालीन सरकारी मुद्दासम्बन्धी ऐन २०४९ बमोजिम शीघ्र मुद्दा चलाउन गरिएको सिफारिस कार्यान्वयन हुन सकेको छैन। २०६४ वैशाख २८ गते दर्ता भएको भनिएको किटानी जाहेरी दरखास्तउपर कुनै कारबाही, अनुसन्धान, तहकिकात गरी अभियोजन गर्ने कार्य भएको नदेखिएको आयोगको निर्णयमा उल्लेख छ। अनुसन्धान अघि नबढाउने रौतहटका तत्कालीन प्रहरी प्रमुख योगेश्वर रोमखामी, मानव अधिकारको उल्लंघन हुनबाट रोक्ने जिम्मेवारी पूरा नगर्ने तत्कालीन प्रमुख जिल्ला अधिकारी माधवप्रसाद ओझालाई सेवामा बहाल भए विभागीय कारबाही गर्न आयोगले भनेको छ। तत्कालीन प्रहरी उपरीक्षक रामकुमार खनाल, सशस्त्र प्रहरी नायब उपरीक्षक धर्मानन्द सापकोटा र नायब उपरीक्षक कामाख्या नारायण सिंहलाई पनि यस्तै कारबाही गर्न भनिएको छ। सेवानिवृत्त भएको अवस्था भए आगामी दिनमा राज्यका तर्फबाट कुनै पनि थप अवसर प्रदान नगर्न आयोगले सिफारिस गरेको छ। यस्तो अमानवीय घटनामा कसैलाई पनि सजाय, कारबाही गरिएको छैन, आयोग सदस्य डा ढुंगेलले भने, यति ठूलो क्रुर घटनालाई समाजले बिर्सन सक्दैन। जाहेरी दरखास्तमा नाम उल्लेख भएका व्यक्तिहरू १ अजय गुप्ता, गौर९ रौतहट २ गौरीशंकर यादव, गौर९ रौतहट३ बाबुलाल साह कानू, गौर२ रौतहट४ ललन सिंह, गौर१३ रौतहट ५ चन्द्रिका सिंह, सरुअठा४ रौतहट ६ बलराम सिंह कुँवर, ब्रम्हपुरी रौतहट७ उपेन्द्र यादव, बसनाहा सप्तरी ८ राजेन्द्र यादव, ठेगाना नखुलेको९ सञ्जीव यादव, टेंग्राहा१ रौतहट१० रामकलेवर सिंह, गौर५ रौतहट११ जगन्नाथ केसरी, गौर९ रौतहट१२ सञ्जीव यादव, मुडवलवा२ रौतहट१३ शम्भु सिंह, गंगापिप्रा२ रौतहट१४ रामप्रवेश सिंह, गंगापिप्रा२ रौतहट१५रुपनारायण चौधरी, हथियाही७ रौतहट१६ चुल्हाई साह, वसनपुर१ रौतहट १७देवानन भन्ने देवनाथ झा, वसतपुररौतहट१८ राम आधार साह, वसतपुर१ रौतहट१९ शिवशंकर सिंह, ब्रम्हपुरी१ रौतहट२० जगरनाथ ठाकुर, ब्रम्हपुरी५ रौतहट२१ गणेश राय यादव, शीतलपुर वैरगनिया रौतहट२२ विनोद सिंह ब्रम्हपुरी१ रौतहट२३ जयनन्द यादव, दक्षिण भिटकैया बारा२४ नन्दकिशोर साह, सरमजुवा२ रौतहट२५ कपिलदेव राय यादव, धरहरी रौतहट२६ दामोदर प्रियदर्शी, सोनरिया४ रौतहट२७ बबन सिंह, ब्रम्हपुरी१ रौतहट२८ भूषण सिंह, गौर१३ रौतहट२९ रामप्रसाद लाल, ब्रम्हपुरी२ रौतहट३० जितेन्द्र सिंह, ब्रम्हपुरी१ रौतहट ३१ रामेश्वर राय यादव, मुडबलवा२ रौतहट ३२ प्रेमचन्द्र झा, रौतहट ३३ राम अयोध्या महतो चनउ, गौर६ रौतहट३४ अवधेश चनउ, गौर६ रौतहट३५ रामनिवास सिंह, हजमिनिया८ रौतहट३६ उमेश तिवारी, हजमिनिया८ रौतहट३७ अशोक सिंह, हजमिनिया१ रौतहट३८ भाग्यनारायण साह, बसतपुर रौतहट३९ शंकर सिंह, बसनपुर८ रौतहट४० मुन्ना सिंह, हजमिनिया१ रौतहट४१ मंगल राउत बरई बरियारपुर५ रौतहट४२ शेख दाउद, कनकपुर रौतहट४३ शंकर यादव, माइधिया मानपुर रौतहट४४ अरुण सिंह, गौर१३ रौतहट ४५ मुकुट सिंह, हजमिनिया१ रौतहट ४६ विश्वनाथ पट्टेल, जेठरहिया८ रौतहट४७ वीरेन्द्र राउत, जेठरहिया९ रौतहट४८ जयचन्द्र यादव, टेंग्राहा४ रौतहट ४९ दिन्ना यादव, टेंग्राहा२ रौतहट५० सहन राय यादव, टेंग्राहा१ रौतहट ५१ हरिन्द्र यादव, जयनगर९ रौतहट५२ वैद्यनाथ साह, मठिया७ रौतहट५३ ललि साह तेली, औरही१ रौतहट५४ शंकर साह बनिया, औरही१ रौतहट५५ वीरेन्द्र पाण्डे, गंगापिप्रा रौतहट५६जोद्धा साह, गौर रौतहट ५७ शंकर राय यादव, लक्ष्मीपुर रौतहट५८ वेराहिम अन्सारी, जयनगर रौतहट५९ श्रीनारायण झा, बसतपुर रौतहट६० रामबाबु प्रसाद यादव, कचारवा१ बारा६१ जियालाल प्रसाद यादव, इनर्वामाल कोइलीडिह बारा६२ शिउनाथ पट्टेल, मझौलिया भिटकैया बारा ६३ मदन साह, गौर१२ रौतहट ६४ अरबिन्द सिंह, हजमिनिया१ रौतहट६५ पवन सिंह, हजमिनिया८ रौतहट ६६ भूपेन्द्र महतो, भसेढवा रौतहट गौर घटना जाँचबुझ आयोगको प्रतिवेदन २०६४ बाट दोषी भनी नाम उल्लेख भएका थप व्यक्तिहरू ६७ राम सोगारत यादव, गौर४ रौतहट ६८ पंकज भारती, गौर४ रौतहट६९ नरेश भारती, गौर४ रौतहट ७० दीपेन्द्र भारती, गौर४ रौतहट ७१ देवी यादव, गौर५ रौतहट७२ लालकिशोर राउत, गौर९ रौतहट ७३ रामदास साह, वसतपुर१ रौतहट ७४ रामेश्वर साह, वसतपुर१ रौतहट ७५ रामजी दास, वसतपुर१ रौतहट७६ रजनीश झा, वसतपुर१ रौतहट७७ हरिकिशोर यादव, गौर मालपोतमा लेखापढी गर्ने७८ लालकिशोर राउत, गौर९ रौतहट७९ गंगा सिंह, गौर९ रौतहट ८० हिन्दु राय यादव, महमदपुर रौतहट८१ नवल यादव, महमदपुर रौतहट८२ ब्रज यादव, महमदपुर रौतहट८३ सञ्जीव झा, रौतहट ८४ रणवीर महतो, रौतहट ८५ गगनदेव महतो, रौतहट ८६ सोनालाल यादव, रौतहट ८७ भुनरेस यादव, रौतहट ८८ नरेश साह तेली, रौतहट ८९ अर्जुन मल्लिक, गौर रौतहट९० जगदीश मल्लिक, गौर रौतहट ९१ फेकु, गौर गडवा रौतहट ९२ मुल्तिक, गडवा रौतहट ९३ भद्दा ठाकुर हजाम, ब्रम्हपुरी रौतहट९४ रामशंकर श्रीवास्तव, ब्रम्हपुरी रौतहट ९५ तेजा बैठा, हजमिनिया पतही रौतहट ९६ अमर बैठा, हजमिनिया पतही रौतहट ९७ विनोद चमार, हजमिनिया पतही रौतहट९८ मदन सिंह, वसतपुर रौतहट ९९ शिव पासवान, गौर११ रौतहट १०० मसेज खाँ, गौर१० सिसवा रौतहट १०१ दीपेन्द्र साह तेली, गौर१० सिसवा१०२ छोटन सिंह, गंगापिप्रा रौतहट १०३ गगन सिंह, सिर्सिया रौतहट १०४ अनिल सिंह, रौतहट १०५ अमर यादव, इनरवारी१ रौतहट १०६ धनञ्जय झा, गौर रौतहट १०७ वीरवासनी सहनी, बसन्तपटी६ रौतहट१०८ किशोरी राय यादव, इनरवारी१ रौतहट १०९ वलरुवा अन्सारी, जयनगर रौतहट ११० रामचन्द्र गिरी, नरकटिया रौतहट १११ शम्भु साह कानू, गौर२ रौतहट ११२ अवधेश चनउ, टिकुलिया६ रौतहट ११३ सञ्जय केशरी, टिकुलिया६ रौतहट ११४ राजीनन सिंह, गौर रौतहट ११५ रामकुमार शर्मा, महोत्तरी११६ तेजीलाल पटेल, इनरवारी६ रौतहट ११७ गगनदेव बैठा, टेंग्राह७ रौतहट ११८ कौशल सिंह, वसतपुर४ रौतहट ११९ रामनिवास सिंह, हजमिनिया रौतहट १२० रामअवतार साह तेली, वसतपुर रौतहट१२१ राजेश गुप्ता, ठेगाना नखुलेको १२२ हरि सिंह, ठेगाना नखुलेको १२३ शंकर मुखिया, ठेगाना नखुलेको १२४ राजेन्द्र पटेल, ठेगाना नखुलेको १२५ रामप्रवेश पटेल, लक्ष्मनिया५ रौतहट १२६ शेख जमशैद, गौर१० रौतहट १२७ गुडु सिंह, ब्रम्हपुरी१ रौतहट१२८ विनोद सिंह, ब्रम्हपुरी१ रौतहट १२९ उमा राय यादव, औरइया८ रौतहट १३० विक्रम सिंह, गौर१३ रौतहट स्रोत : राष्ट्रिय मानव अधिकार आयोग"
पाँचै वर्ष यही समीकरण,"संघीय व्यवस्थाको मुटु भनेको प्रदेश संरचना हो। प्रदेश संरचना र संघीय व्यवस्था हाम्रो देशले पहिलो पटक अभ्यास गरिरहेको छ। त्यसैले प्रदेश संरचना हाम्रा लागि नौलो हो। संघीय संरचनाअन्तर्गत प्रदेशसभाहरू बनेको र निर्वाचित भएको पाँच वर्ष बितेर नयाँ निर्वाचन पनि भइसकेको छ। पाँच वर्षको एक कार्यकाल पूरा गरेर दोस्रो कार्यकालका लागि प्रदेशसभा सदस्यहरू निर्वाचित भएका छन्। त्यसैकारण प्रदेश संरचना वामे सर्दै गरेको अवस्थामा छन्। निर्वाचनपछि प्रदेशमा धमाधम नयाँ सरकार गठनका प्रयास भइरहेका छन्। यो संघीय व्यवस्था बलियो बनाउने हो भने प्रदेश संरचनाहरू बलियो हुनुपर्छ। त्यसको लागि संविधानले दिएका अधिकारहरू प्रदेश सरकार र प्रदेशका संरचनाहरूमा सहजै हस्तान्तरण गरिनुपर्छ। पाँच वर्षको अनुभव हेर्दा जनताका सबै आशा र अपेक्षा पूरा गर्न सकेनौं। त्यसमा मुख्य कारण भने केन्द्र सरकार र केन्द्रीय मानसिकता नै हो। हामीले जुन अपेक्षा गरेर प्रदेश संरचनाहरू तयार पारेका छौं, त्यसलाई स्वतन्त्रतापूर्वक काम गर्न दिनुपर्छ। माथिबाट दिन नमान्ने र तलबाट लिन नसक्ने जुन समस्या देखियो, यो कार्यकालमा भने समाधान हुँदै जाने अपेक्षा गरेको छु। अघिल्लो पाँचवर्षे कार्यकालमा सुशासन, विकास, शिक्षा, स्वास्थ्यको क्षेत्रमा जुन कामहरू अघि बढाएका छौं, ती योजनाहरू अब पूरा गर्नैपर्छ। विगतका राम्रा कामलाई निरन्तरता दिँदै, जनअपेक्षाअनुसारका योजना निर्माण गर्दै अघि बढ्नुपर्छ। त्यसको लागि राजनीतिक दलहरूले सत्ता र स्वार्थभन्दा माथि उठेर प्रदेश संरचनाहरू माथि उठाउँदै आएका प्रश्नहरूको जवाफ दिनेगरी काम गर्नुपर्छ। यो निर्वाचनले पुस्तान्तरणको नयाँ सन्देश दिएको छ। निर्वाचनबाट धेरै नयाँयुवाहरू निर्वाचित भएका छन्। युवाहरूमा काम गर्ने जोश जाँगर छ। हामी अहिले प्रतिस्पर्धाको कार्यदिशामा छौं। दोस्रो कार्यकालका लागि माओवादी केन्द्रको बागमती प्रदेश संसदीय दलको नेता सर्वसम्मत चयन भएको छु। पुराना नेतृत्वको अनुभव र नयाँ नेतृत्वको जोश जाँगरलाई मिलाएर लैजान सक्यो भने पक्कै पनि देशको मुहार फेर्न समय लाग्दैन। हाम्रो पार्टी र दलभित्र विवाद वा मतभेद छैन। बागमती प्रदेशमै दलको नेता छान्न गाह्रो भयो भन्ने हल्ला चलाइएको छ, त्यस्तो होइन। सबैलाई समेटेर लैजाने कुरामा म प्रतिबद्ध छुु र सोहीअनुसार योजनाबद्ध ढंगले अघि बढ्नेछु। धेरैले कल्पना गरेको भन्दा फरक धारमा निर्वाचनपछिको नयाँ राजनीतिक परिदृश्य बन्यो। संघमा जे जसरी सत्ता समीकरण बनेको छ प्रदेशमा पनि सोहीअनुसारको समीकरण बन्नेमा शंका छ्रैन। संघमा समीकरण परिवर्तन हुने बित्तिकै प्रदेशहरूमा पनि व्यापक मात्रामा समीकरण परिवर्तन भएको छ। यो सन्दर्भमा कुन दलले कहाँ नेतृत्व गर्ने, कस्ले गर्ने, किन दिनेजस्ता बहस र छलफलहरू भइरहेका छन्। धमाधम नयाँ सरकार गठनको प्रक्रिया पनि अघि बढेको छ। बागमती प्रदेशमा माओवादी दोस्रो ठूलो दल हो। यसअघि नेकपा एमालेबाट दुई जना मुख्यमन्त्री बनिसक्नु भएको छ। त्यसैकारण यसपटक माओवादीले बागमती प्रदेशको नेतृत्व गर्नुपर्छ भन्ने हाम्रो दाबी स्वाभाविक हो। यद्यपि, यसबारे उच्चस्तरीय राजनीति संयन्त्रले निर्णय गर्ला, हामी प्रतीक्षामा छौं। हाम्रो पार्टीकै नेतृत्वले कर्णाली, सुदूरपश्चिम र लुम्बिनीमा सरकार सञ्चालन गरिसकेको छ। यो पटक समग्रमा निर्वाचन परिणामको हिसाबले र पार्टीको हिसाबले पनि हाम्रो आन्तरिक कारणले हेर्दा पनि बागमती प्रदेशमा हामीले सरकारको नेतृत्व गर्न पाउनुपर्छ भनेर पार्टीको नेतृत्वमा पनि घच्घच्याएका छांै। हामीले पनि आफ्नो तहबाट पनि छलफल गरिरहेका छौ। एमाले र राप्रपासँग कुराकानी भइरहेको छ। कांग्रेससँग पनि कुरा चलेको छ। सबै दल मिलेर सरकार सञ्चालन गरौं र सत्ता समीकरणभित्र जस्ले नेतृत्व पाए पनि सहजै स्वीकार गरेर जाऔं भन्ने कुरामा सहमत छौं। सरकारको नेतृत्व कस्ले गर्ने भन्नेबारे केन्द्रबाटै टुंगिएला। तर, जस्ले नेतृत्व गरे पनि जनताले विकास, समृद्धि, रोजगारी र सुशासन खोजेका छन्। अब हामी सबै राजनीतिक दलको अआफ्नो राजनीतिक विचार, आस्था र एजेन्डाहरूमा मात्र केन्द्रित नभई साझा धारणा बनाएर सरकार बाहिर रहने दलहरूलाई समेत विश्वासमा लिएर काम गर्नुपर्दछ। बागमती प्रदेशमा सत्ता समीकरण बाहिरका दलहरूबाट पनि प्रदेशमा सरकार बनाउने कसरत भइरहेको छ। त्यसलाई हामीले अन्यथा लिनु हुँदैन। राजनीतिमा सम्भावना नहुने भन्ने हुँदैन। तर अहिले केन्द्रीय नीति र सत्ता समीकरणको अवस्था हेर्दा गठबन्धन भन्दा बाहिरबाट प्रदेश सरकार बन्छ, जस्तो मलाई लाग्दैन। किनभने सरकार बनाउन पुग्ने पर्याप्त संख्या हामीसँग छ। त्यसैकारण सरकार समीकरणमै भएका दलहरूको नेतृत्वमा सरकार बन्छ। अन्यत्रबाट प्रयास भए पनि त्यो सफल हुन्छ जस्तो लाग्दैन। पाँच वर्ष प्रदेशमा बसेर काम गर्दै गर्दा दुई वटा मन्त्रालयको जिम्मेवारी सम्हाल्ने मौका पाएँ। सरकार जस्को बने पनि अब प्रदेशमा मन्त्रालयको संख्याहरू घट्नुपर्छ। मन्त्रालयको संख्या के कति बनाउने भन्नेमा लामै बहस पनि गरेका छौ। मेरो विचारमा बढीमा ८१० सम्म मात्र मन्त्रालय बनाउनुपर्छ। यो कुरा जोडदार रूपमा उठाएको पनि छु। सरकार बनाउने बेला लामै छलफल पनि भयो, तर सफल भएन। पछि हामीले एउटा सहमतिमै जानुपर्ने भएपछि मन्त्रालयको संख्या अलि बढेको हो। त्यो कुरा मलाई राम्रोसँग अनुभूति छ। मन्त्रालयको संख्या घटाएर जानुपर्छ । ११ र त्यो भन्दा कम हुनुपर्छ। मन्त्रालयको संख्या मात्र बढाउने तर, जनअपेक्षाअनुसार काम गर्न नसक्ने हो भने जनतामा थप निराशा पैदा हुन्छ। त्यसैले खर्च कम उपलब्धि बढी हुने हिसाबले अब हामीले सरकारलाई अघि बढाउनुपर्छ। वर्तमान सत्ता समीकरणबाट बनेको संघीय सरकार र अब बन्ने प्रदेश सरकारहरूबाट जनताले धेरै अपेक्षा गरेका छन्। तर, यो समीकरणलाई बलियो बनाउने र काम गर्न सहयोगी वातावरण बनाउनेहरूसँगै यो समीकरणलाई भत्काउने र देशलाई फेरि अस्थिरतामा लैजान प्रयास गर्नेहरू पनि छन्। वर्तमान सत्ता समीकरणको भविष्य के होला ? यो कति समय टिक्न सक्ला ? पार्टी एकता नै हुन सक्छ कि ? भन्ने कोणबाट बहसहरू भइरहेका छन्। यो विषयमा हाम्रो पार्टीभित्र राम्रोसँग छलफल भएको छैन। अहिले सरकार निर्माणको मात्रै प्रश्न छ। सरकार निर्माणको विषयमा मात्रै केन्द्रित छौ। एमालेसँग अहिले नै पार्टी एकता हुने गरी छलफल भएको छैन। तर, सहकार्य गर्दै जाँदा विचार र कार्यदिशा, नीति कार्यक्रम मिल्यो भने पार्टी एकता हुन्छ। विगतको समीकरण र पार्टी एकतालाई हेर्दा प्रश्न गर्ने धेरै ठाउँहरू छन्। तर, हामी के कुरामा विश्वस्त छौं भने यो समीकरण बलियो छ। एउटा कुरा निश्चित हो, अहिलेको समीकरण पाँच वर्ष जान्छ। किनकि देश र जनतालाई राजनीतिक स्थायित्व चाहिएको छ। राजनीतिक स्थायित्व नहुँदा जनतामा विभिन्न खाले निराशा उत्पन्न हुन थालेको छ। त्यो निराशा निर्वाचनमा पनि व्यक्त भएको महसुस गरेका छौं। देशलाई अनिर्णयको बन्दी बनाउनु हुँदैन, देशलाई राजनीतिक निकास दिनुपर्छ भनेर पनि नयाँ सत्ता समीकरण बनेको हो। यो समीकरण र सरकारलाई कुनै बहाना गरेर कसैलाई दोष देखाएर जनअपेक्षाबाट पन्छिने छुट छैन। हामी सबै मिलेर यो समीकरणलाई बलियो बनाउने र जनमुखी काम गर्नेतर्फ सहयोग गर्नुपर्छ। हामीले पाँच वर्ष स्थायित्व दिन सकेनौं र फेरि मध्यावधिमा गयौं भने जनतामा नकारात्मक असर पर्छ। यो समीकरण नबनेको भए फेरि देश मध्यावधिमा जान सक्ने जोखिम थियो। त्यस्तो परिस्थिति बन्दा राजनीतिक दलहरूप्रति जनताको अविश्वास र असक्षम भन्ने कुरा आउन सक्थे। अहिले जनमतअनुसार कसैको बहुमत नभएको अवस्थामा यही पार्टीहरू मिलेर सरकार बनाउनुपर्ने स्थिति बन्यो। यो सबै दलको बाध्यताले पनि बनेको समीकरण हो। चुनौतीको पहाड चढ्न र चुनौतीहरूबाटै सकारात्मक परिणाम निकाल्न हाम्रो पार्टीका अध्यक्ष तथा सम्माननीय प्रधानमन्त्री पुष्पकमल दाहाल प्रचण्ड सफल हुनुहन्छ भन्ने मलाई विश्वास छ। यद्यपि यो सत्ता गठबन्धनबारे आआफ्नो तर्क र बुझाइ छन्। २०७४ सालको निर्वाचन त्यसपछिको पार्टी एकता, नेकपा गठन र त्यसको विभाजन सबै कुरा हेर्दा त्यो तर्कहरू उठ्छन्, उठ्ने गरेका छन्। तै पनि कुरा के हो भने कुन राजनीतिक अवस्था सिर्जना भयो र त्यो राजनीतिक अवस्था सामना गर्न कसरी जाने भन्ने कुराको निर्धारण, तत्तत् बेलामा हुने भएकाले अहिलेको राजनीतिक गठबन्धन नेकपा एमालेको लागि पनि आवश्यकता हो। सबै राजनीतिक दलहरूको लागि पनि आवश्यकता हो, देशको आवश्यकता हो। यो आवश्यकतालाई अवसरमा बदल्न कांग्रेसले पनि वर्तमान सत्ता समीकरणलाई सहयोग गर्नुपर्छ। नयाँ सत्ता समीकरण बन्दै गर्दा केही दृश्यहरू फेरबदल हुनु स्वाभाविक नै हो। तर, विभिन्न कारण र परिस्थितिले वाम गठबन्धन नेतृत्वको सरकार गठनको अभियानमा माधवकुमार नेपालहरू छुट्नु भएको छ। मैले बुझेअनुसार उहाँहरूलाई पनि सरकारमा ल्याउन पहल भइरहेको छ। उहाँहरूको पार्टीभित्र पनि कुरा भइरहेको छ, छलफल भइरहेको छ। उहाँहरू यो सत्ता समीकरणभन्दा बाहिर रहनुहुन्न। किनभने हिजो हामीले गठबन्धन बनाएर चुनाव लड्दै गर्दाको एक महत्त्वपूर्ण दल हो, नेकपा एकीकृत समाजवादी। निर्वाचनमा सहभागी हुँदाको गठबन्धन र सरकार निर्माण र सञ्चालनको गठबन्धन अलि फरक परेको हुनाले केही समस्याहरू छन् नै। ती समस्याहरूलाई चिर्दै समाजवादी पार्टीले सरकारमै बसेर आफ्नो भूमिका बढाउनु पर्छ। त्यसको लागि मेरो आग्रह उहाँहरू सरकारमा आउनुपर्छ, सरकारमा आउनुहुन्छ र हाम्रो पार्टी अध्यक्ष तथा सम्माननीय प्रधानमन्त्रीज्यूले पहल गरिरहनु भएको छ। जम्कट्टेल माओवादी केन्द्र बागमती प्रदेश संसदीय दलका नेता हुन् ।"
पिउने पानी पनि अरबबाट ल्याउने दिन आउनेछ,"मैले जीवनको आठ दशक बिताइसकेँ। सात दशकमा देखेका सारा कुरा मलाई याद छ। बचपनमा मैले देखेकोे तराई स्वर्ग थियो। चुरियाको फेदमा चारकोसेझाँडी फैलिएको थियो। जल, जमिन र जंगलले तराई भरिपूर्ण थियो। तर, अहिले चुरे दोहनले तराई ध्वस्त भइरहेको छ। तराई अरबको मुरुभूमिजस्तो भयो भने त्यसको गर्मी (राप) ले हाम्रो हिमालको सारा बरफ (हिँउ) पग्लिएर जान्छ। अनि, हाम्रो मानव सभ्याता के हुन्छ ? यो ज्ञान न जनप्रतिनिधिमा देख्छु, न यसमा विद्वान्को कलम बोल्छ। न त मिडियाले अभियानकै रूपमा लेख्छन्। यसमा बोल्दै गएपछि, लेख्दै गएपछि एक दिन हाम्रो सन्ततिले पक्कै बुझ्छन् भनेर चुरे र पर्यावरण संरक्षरणको अभियान म राष्ट्रपति भएदेखि उठाएको थिएँ। यस विषयप्रति लगाब बढ्नुमा कुनै कारण छ कि ? स्कुलदेखि नै मलाई भूगोल र पर्यावरणमा धेरै रुचि थियो। अपनत्व पनि। पछाडि प्लान्ट साइन्स पढेँ। अनि देशको भूबनोट बुझेँ। म तराईमा जन्मेको मान्छे। जनकपुर र काठमाडौंमा पढेँ। कलकत्ता र चण्डीगढमा उच्चतहको शिक्षा लिएँ। विद्यार्थी, मेडिसिनको डाक्टर हुँदै राजनीतिमा आएँ। राजनीतिक भूमिकामा देश घुम्ने मौका पाएँ। भूगोल, माटो, पर्यावरणबारे नजिकबाट जान्ने मौका पाएँ। हिमाल, महाभारत, चुरे र समथरभूमिको एक अर्कासँग सम्बन्ध जोडिएको छ। यी सबै परनिर्भर छन्। एउटा बाँच्यो भने अर्को बाँच्छ। हामी मनुष्य भएर जन्मिएका छौं। संसारका सर्वश्रेष्ठ प्राणी हौं। हाम्रो दिमागले आकाशदेखि पत्तालसम्मलाई बुझेको छ। तर, दुनियाँ यति लोभी भयो। पर्यावरणलाई बचाएर कसरी उपभोग गर्नेभन्दा पनि मास्नेतिर जोड गर्छ। यसले संसारभरि चिन्ता बढेको छ। अनि, यसमै जोड दिएर लाग्नुभयो ? सन् १९९० देखि विश्वस्तरमा पर्यावरणबारे कुरा उठेको छ। औद्योगिक क्षेत्रको विकासले पर्यावरणमाथि चाप परेको छ। संसारभरि जलवायु परिवर्तन भइरहेको छ। तपाईं संसार र देशबारे बुझ्नुहुन्छ र देशसमाजलाई दिनुहुन्न भने त्यो बुझाइको कुनै माने हुँदैन। त्यैसले पहिला आफ्नो घर (देश) लाई बचाउँ भनेर राष्ट्रपति भएपछि दीर्घकालीन हितका लागि २०६६ बाट चुरे र पर्यावरणको कुरा उठाएँ। बिस्तारै यसलाई सबैले बुझ्न थाले। सरकारीस्तरमा कसरी छिराउनुभयो यसलाई ? माधवकुमार नेपाल प्रधानमन्त्री, सुरेन्द्र पाण्डे अर्थमन्त्री र रामेश्वर खनाल अर्थसचिव थिए। त्यो बेला चुरे संरक्षणबारे जोडतोडले कुरा उठाएको थिएँ। सुशील कोइराला प्रधानमन्त्री भएपछि मन्त्रिपरिषद्बाट अर्थसचिवको नेतृत्वमा राष्ट्रपति चुरेतराई मधेस संरक्षण विकास समिति गठन भयो। यसको नारा चुरेको माटो चुरेलाई सफा पानी सबैलाई रह्यो। पछि प्रचण्डजी प्रधानमन्त्री भएका बेला चुरे संरक्षणका लागि २० वर्षे गुरुयोजना पनि बन्यो। त्यो पास भयो। तर, कानुन बन्न सकेन। देशको कुल भूमिको १२७८ प्रतिशत चुरे क्षेत्रमा पर्छ। चुरे र तराईसहितको ३० प्रतिशत चुरे भूपरिवेष्ठित क्षेत्रअन्तर्गत नेपालको ६० प्रतिशत जनसंख्याको बसोबास छ। चुरेसँग उनीहरूकोे मात्र होइन, सिंगै देशको जीवन र भविष्य जोडिएको छ। चुरे विनाशले अन्न र जलमा धेरै प्रभाव पारेको छ। राजनीतिक उतारचढावका बेला चुरियासहित देशैभरि जंगल फडानी, कटानी र तस्करी भयो। माओवादी द्वन्द्वपछि देश शान्ति प्रक्रियामा आएपछि धेरै ठाउँमा चुरे जंगलमै लडाकु शिविर बने। विभिन्न समयमा सुकुम्बासीको पुनस्र्थापना, पुनरबास, मलेरियाका कारण पहाडबाट तराईमा बसाईसराइ भयो। सबै चुरेकै जंगलमै बसे। यसले चुरेमा अत्यधिक चाप पर्दै गयो। त्यसबीच सरकारीस्तरबाट जंगल संरक्षण भएन ? २०१५ सालको चुनावपछि बीपी कोइरालाको सरकारले जंगललाई राष्ट्रियकरण गर्यो। जब पञ्चायत कमजोर हुन थाल्यो। २०२५ सालपछि जंगल कटानी बढ्यो। सर्लाहीमा सागरनाथ ठूलो जंगल थियो। २० हजार बिघा जंगल सखाप परियो। २०१८ पछि चुरिया जंगलकै बीचमा पूर्वपश्चिम राजमार्ग बन्यो। त्यो बेला चुरेमा कस्तो वन थियो ?जहाँ भएर राजमार्ग बन्यो। त्यो बेला महाभारत, चुरे र चारकोसेझाँडीको बफर जोन थियो। घना जंगल थियो। हात्ती, गैंडा, बाघ, शेरदेखि विभिन्न जाति र प्रजातिका जानवरदेखि वृक्षहरू थिए। बीचबीचमा सीमसारहरू थिए। जैविक विविधता र पर्यावरणको दृष्टिकोणले चुरे क्षेत्र परिपूर्ण थियो। आज त्यहाँ सहर भयो। यस्तो सहर भयो कि लाखौं मान्छेको बसोबास छ। उसबेला त्यहाँ जनजीवन कस्तो थियो ?एउटा कहानी सुनाउँछु। कृष्णप्रसाद भट्टराई र म जंगलबारे खुबै कुरा गथ्र्यौं। मैले उहाँको मन्त्रिपरिषद्मा काम गर्ने मौका पाएँ। जनकपुरको कपलेश्वरका नेता थिए बोधप्रसाद उपाध्याय। उनी रामेछापबाट हाम्रो गाउँ हुँदै घोडामा आउजाउ गर्थे टपटप गर्दै। उनको घरमा खाना खाएर २००३ सालमा कृष्णप्रसाद भट्टराई, बीपी कोइलारा बर्दिबासबाट काठमाडौंका लागि निस्किनुभएको थियो। उहाँले मलाई सुनाउनुहुन्थ्यो, बर्दिबासको जंगलमा दिउँसै टर्च र लालटिन बालेर हिडँ्ने अवस्था थियो। त्यत्रो जंगल थियो चुरेमा। हाम्रो गाउँका वस्तुभाउ वर्षा ऋतुमा ६ महिना जंगलछेउ हुन्थे। हिउँद लागेपछि ६ महिना तल। हामी परिवारका मान्छे र गोठाला बथानमै बस्थ्यौं। त्यो बेला कुनै ठाउँमा १० कोससम्म पनि चारकोसे झाँडी हुन्थ्यो। चुरेमा पातलो बसोबास र घना जंगल थियो। जंगलमा बाघ, भालु, हात्ती, जरायो सबै थिए। हेर्दाहेर्दै मेरै जिन्दगीमा पञ्चायतकालमा जंगल समाप्त भयो। २०३६ सालमा निर्दललाई जिताउन र बहुदललाई हराउनलाई जंगल खुला गरियो। २०५२ सालदेखि २०६२ सालसम्म माओवादी आन्दोलनकालमा जंगल र चुरेको माईबाप (आमाबुवा) कोही भएन। मान्छेलाई ज्यान कसरी जोगाउने भन्ने चिन्ता थियो। वन कसले जोगाओस् ? अहिले चुरे दोहनका कस्ता गतिविधि भइरहेको देख्नुहुन्छ ? अहिले लकरी (काठ) को तस्करी अलिकम हुन्छ। चुरेको माटो, बालुवा र ढुंगा सबै खनेर लैजाने बढ्ता छ। त्यहाँ पहिला रूख थियो। त्यो सिद्धियो। अब त्यहाँको माटो खनेर लगिँदै छ। यो क्रम अहिले झन् जोडतोडले चल्दैछ। चुनढुंगाको सिमेन्टको उद्योग भयो। सरकारले बजेटमा सिद्धिबाबा डाँडालाई नै रोपवेबाट विदेश पठाउने नीति ल्यायो। जोसुकै सरकारका अर्थमन्त्री भएपछि बजेटमै रोपवेबाट डाँडाका डाँडा नै बाहिर पठाउने नीति लिएर आउँछन्। बंगलादेशका लागि छानिएका एक राजदूतले संसदीय सुनुवाइमै भनेका थिए, बंगलादेश गएर त्यहाँको सरकारसँग चुरियाको बालुवाढुंगा निर्यातका लागि कुरो गर्छु। यस्तो हालत छ देशको। मान्छेले आफ्नो देशको माटो र भूगोलबारे बुझेकै छैन। तराईको १७ प्रतिशत भूमिमा जलको पर्याप्तताले धान यति फल्थ्यो कि २०४० सम्म हामी विदेशमा निर्यात गथ्र्यौं। २०२५ सम्म धान निर्यात गर्ने देशहरूमा हामी पाँचौं थियौं। युवाकालमा हामी १०१० वटा बयलगाडामा धान राखेर मटिहानीको बोर्डर पारी बेच्न जान्थ्यौं। यो समयसम्म तराई पानीमा परिपूर्ण थियौं। पानीले गर्दा धान उब्जनी हुन्थ्यो। दलहन, तेलहन, माछा अरू देशलाई बिक्री गथ्र्यौं। गरिबले ६ महिना धान खेतको माछा मारेर खान्थ्यो। अहिले खोइ त्यो ? भनाइको मतलब, तराई कृषिमा समृद्ध थियो ? पहिला खाल्डाखुल्डी, पोखरी, इनार, नदीनाला सबै पानीले भरिपूर्ण हुन्थे। सबै ठाउँमा माछा हुन्थ्यो। गरिबले ६ महिना सित्तैमा माछा खान्थ्यो। म जनकपुरमा पढेँ। रेल्व किनारको खाल्टोबाट माछा मारेर खान्थँें। अब त्यो समय छैन। तराई फलफूलमा धनी थियो। आँप, कटहर, बरहर, केला (केरा), निम्बु (कागती) जामुन, रिखिया (अमला) सबै कति फल्थ्यो कति। १०१० बिघासम्मको आँप कटहरकै बगैंचा हुन्थ्यो। हावाहुरी आयो भने गाउँका गरिबहरू बगैंचामा जान्थे। त्यहाँबाट आँपहरू लिएर खटाई (सुकुटी) बनाउँथे। त्यो बेला सबै आफ्नै बारी उत्पादन हुन्थ्यो ? गाउँका मान्छे नुन, मटितेल, कपडालत्ता, जिरा किन्न मात्रै सहर, बजार जान्थे। हाम्रा पिता उदयपुरको त्रिवेणी मेला गएर तेजपात, जडिबुटी, घोडा, राडी (कम्बल) किनेर ल्याउनुहुन्थ्यो। पहाडी दाजुभाइ पहाडबाट विवाहपञ्चमी र रामनवमी मेला भर्न जनकपुर आउँथे। उनीहरू डोकाका डोका जडिबुटी, पोते, छिटवाला लुगाहरू लिएर आउँथे। त्यहाँ बिक्री गर्थे। पहाड र मधेसबीच सामान साटासाट हुन्थ्यो। मधेसका ती दिन र यी दिनमा भिन्नता के छ ? पहिला पहाड र काठमाडौंका मान्छेको खेतीपाती तराईमा हुँदा जाडो छल्नलाई तराई झर्थे। खेतको आलीमा मुरहीकचरी खाएर आनन्दले धान कटाई चामल लिएर जान्थे। अहिले तराईमा शीतलहर चलिरहेका छ। पुस महिनामा बस्न लायक छैन। यो परिवर्तन केले गरायो ? यो सबै चुरे दोहनले भयो। जलवायु परिवर्तनले भयो। चीन र भारतको कारणले पनि भयो। छिमेकी देशमा दु्रत विकास भइरहेको छ। अमेरिकापछि कार्बन उत्सर्जनमा चीन दोस्रोमा छ। अहिले हाम्रो आकाशै प्रदूषित भयो। पर्यावरण नष्ट भइरहेको छ। अन्नजलको ऊर्जाका लागि विदेशमै निर्भर छौं। अन्न पनि अरूबाटै ल्याउँछौं। मधेसले अन्न दिएर पहाडलाई पाल्थ्यो ?पहिला गाडी थिएन। गोरेटो बाटोबाट उनीहरू आउँथे। तराईबाट खानेकुरो चामल, दाल लिएर जान्थे। छोरी बेटीको विवाह भएको बेला सुन, चाँदी, कपडा लिन आउँथे। खच्चरमा बोकेर तराईबाट पहाडमा अन्न पठाइन्थ्यो। मधेस त्यो बेला स्वर्ग थियो। तराईले देशलाई अन्न दिएर विदेश पठाउँथ्यो। पहाडको पानीसँग मधेसको अन्नको उत्पादन जोडिएको थियो। त्यो चुरेको कारणले थियो, त्यो त्यहाँ भएको जंगलले गर्दा थियो। पहिले चुरेमा घना जंगल थियो। वर्षात् हुँदा जंगलले पानी शोषण गर्थियो। रूखको जराले माटोलाई पक्रेर राख्थ्यो। चुरे र चारकोसे झाँडीले तराईको नदीनाला, पोखरी र इनारमा सधैं पानी पठाइरहन्थ्यो। त्यसले गर्दा तराई पानीले परिपूर्ण हुन्थ्यो। छताछुल्ल हुन्थ्यो। विकासले पर्यावरणमा कस्तो प्रभाव पारेको पाउनुभएको छ ? केही उदाहरण हेरौं। जापान पर्यावरण संरक्षण गरेर अघि बढेको छ। युरोपमा पनि हिमाल छ। अमेरिका, चीनमा पनि पहाड छ। त्यहाँ कसरी विकास भएको छ ? त्यहाँका प्रविधिको अध्ययन गरेर कम क्षतिमा हाम्रो विकासका काम हुनुपर्छ। तर, त्यो छैन। के विकास चाहिन्न र ? ठीक छ, भौतिक विकास चाहिन्छ। सबैतिर राजमार्ग चाहिन्छ। तर, विकास निर्माण गर्दा राम्रो अध्ययन भएन। एसिएन हाइवेसँग जोड्न पूर्वपश्चिम रेल्वे राजमार्ग बनिरहेको छ। यो चुरेको रेन्जसँगै टाँसिए छ। राजमार्ग चारदेखि ६ लेनमा बन्दैछ। हाइटेन्सन लाइन पनि चुरेबाटै बिस्तार भइरहेको छ। त्यसमा पनि कहिँकहीँ जंगल कटानी भइरहेको छ। अर्को चुरेको २५ किलोमिटरमाथि मध्यपहाडी राजमार्ग बन्दै छ। पूर्वपश्चिम राजमार्ग छँदै थियो। यी दुवैको बीचबाट चुरेको भित्रभाग हुँदै मदन भण्डारी पूर्वपश्चिम राजमार्ग बन्दै छ। पूर्वपश्चिम राजमार्ग, रेल्वे र मदन भण्डारी राजमार्गले चुरे, चारकोसे झाँडी, चुरे भावर पूरै नष्ट भयो। अझै हुने क्रम बढ्यो। क्रसरका नाममा भइरहेको चुरे उत्खननलाई कसरी हेर्नुभएको छ ?सारा राजमार्गमै हजारौं क्रसर उद्योग छन्। त्यसमा ७० प्रतिशतभन्दा बढी गैरकानुनी छन्। सरकारले मापदण्ड बनाउँछ। उसले आफंै लागू गर्दैैन। अदालतले लागू गर्न आदेश दिन्छ। सरकारले त्यसलाई मान्दैन। किन यस्तो हुन्छ ?सरकारका निकायहरू क्रसरवालाहरूसँग मिलेका छन्। धनुषाका दिलीप (ओमप्रकाश) महतो इन्जिनियरिङ पढिरहेका थिए। उनलाई पर्यावरणसम्बन्धी ज्ञान थियो। चुरे संरक्षणका लागि अभियान गरेका थिए। क्रसरवालाले टिपरले नदीमा किचेर मारिदियो। त्यसको मुद्दा अहिलेसम्म चलिरहेको छ। यही उदाहरण काफी छ। अर्थात्, चुरे संरक्षणबारे बोल्नेहरू असुरक्षित छन् ?पर्यावरण संरक्षणका लागि मिडियामा लेख्ने रिपोर्टहरूलाई क्रसरवालाले टार्गेट गर्छ। मारिदिन्छ। मनोवल घटाउने काम गर्छ। राजनीतिक पार्टीहरूले क्रसर उद्योगवालाहरूसँग पैसा लिएर चुनावमा तिनीहरूलाई टिकट दिन्छन्। रातारात उनीहरूले बालुवा, गिटी, ढुंगाको तस्करी गर्छन्। त्यसैले चुनावमा टिकटदेखि भोट पनि किन्छन्। वडा अध्यक्षदेखि गाउँपालिका, नगरपालिका, प्रदेशदेखि केन्द्र सरकारसम्म क्रसर उद्योगवालाले जितेका छन्। क्रसरवालाहरूले नै हाम्रा नदीनाला ध्वस्न बनाएका हुन् ?पूर्वदेखि पश्चिमसम्म जति पहाडका नदीनाला छन्, ती जम्मैमा क्रसर उद्योग छन्। इन्द्रावतीदेखि भोटेकोसी, सुनकोसी, कर्णाली, दूधकोसी सबैतिर दोहन भइरहेको छ। तीनाउ, बाँडगंगा सबका सब खोलानालालाई दोहन गरेर चौपट पारिँदैछ। चुरे विनाशका अन्य कारण पनि छन् कि ? अहिले चुरिया क्षेत्रमा नयाँ आंतक सुरु भएको छ। त्यसको नाम डोजर आतंक छ। चुरेका खोलानाला जथाभावी खनिँदै छ। माटो संरक्षण विज्ञ, भूशास्त्री सबै पढेर आएका छन्। तर, त्यसको कुनै काम छैन जस्तो लाग्छ। विकासका कामहरू हेर्दा अन्धाधुन्ध चुरियाको खनजोत भइरहेको छ। यसले विश्वव्यापी तापमान वृद्धि भइरहेको छ। यो शताब्दीको अन्तसम्म विश्वमा अढाई लाख हिमाताल पग्लिने एउटा तथ्यांक मैले पाएको थिएँ। सगरमाथामा कालोपत्थर देखिन लागेको छ। हाम्रा हिमतालहरू फुट्ने अवस्थामा छन्। चुरिया वन विनाशले खानेपानीको मुहानमा कस्तो क्षति पुर्याइरहेको छ ?चुरियाको माटो, जंगल संरक्षण गरियो भने पानीको मुहान संरक्षण हुन्छ। यसले वर्षात् सोसेर पानी संरक्षण गर्छ। ८२ कुण्ड भनेर जनकपुरीयाहरू खुब नाक फुलाउँछौं। नाक फुलाएर के गर्ने ? नुहाउने कुण्ड ५६ वटा होलान् अब। विकास नै विनाशको कारक हो भन्न खोज्नुभएको हो ? चुरेलाई नै क्षति पुग्ने गरी निजगढ विमान स्थल बन्दैछ। रोक्न अदालतले आदेश दिएको थियो। तर, पनि सरकारले त्यहीँ बनाउने भन्छ। जैविक विविधताले परिपूर्ण ठाउँ हो यो। सात नम्बर प्रदेशको गोदावरीमा जंगल काटेर हुर्काएको थियो। फेरि त्यहाँ जंगल काटेर राजधानी बनाउने भनेर लागेको छ। जंगल त देख्नै नहुने ! २०३६ सालमा जनकपुरको मेरो आगनमा ५० फिटमा पाउनी आउँथ्यो। अहिले साढे पाँच सय फिट तल पुग्यो। ५० वर्षपछिको हालत के होला ? अहिले डिजेल पेट्रोल अरबबाट ल्याइरहेका छौं। अब पानी पनि समुद्रबाटै ल्याउने हो ? जहाजमा बोकीबोकी ल्याउने हो ? सबै भन्दा दुःखको विषय प्रदेश र संघीय सदनमा एक दिन पनि पर्यावरणबारे छलफल भएको छैन। यसबारे गहन छलफल भएको छैन। समाजलाई पहिला चेतना हुनुपर्छ। २००७ सालमा २३ प्रतिशत साक्षरता थियो। आज त्यो बढेर ७० प्रतिशतभन्दा माथि गयो। तर, त्यो शिक्षा हाम्रोअनुसार भएन। हाम्रो देशको इतिहास, राजनीतिक उथलपुथल थाहा छैन। वातावरण, भूगोलको ज्ञान किताबमा थोर बहुत हुनुपर्छ। हाम्रो बेलामा स्कुलमा इतिहास, भूगोल पढाइनथ्यो। अचेल स्कुलमा पढाउँदैनन्। चुरे पर्यावरण संरक्षणमा स्कुलबाटै जनचेतनाका लागि पाठ्यक्रममा राख्नुपर्छ। समाज र सन्ततीलाई पर्यावरण संरक्षणका लागि शिक्षित बनाउँदै जानुपर्छ। चुरे र पर्यावरण संरक्षणको विषयलाई स्थानीय, प्रदेश र संघीय सरकारले प्राथमिकता दिनुपर्छ। जनप्रतिनिधिहरू सचेत बन्नुपर्छ। मिडियाले अभियानकै रूपमा काम गर्नुपर्छ। केही जनप्रतिनिधि क्रसर उद्योगको मालिक होलान्। सबै त छैनन्। उनीहरूले चुरे र पर्यावरणको विषयमा कुरा उठाउनुपर्छ। पूर्वराष्ट्रपतिले चुरे, हिमाल, पहाड संरक्षण गर्नुपर्छ भनेर बारम्बार कराउँछ। किन कराउँछ भनेर जनप्रतिनिधिहरूले बुझ्नुपर्छ। हाम्रो तीन पुस्ताको कालमा विभिन्न राजनीतिक उताडचढावले प्रकृति नष्ट भयो। अब आउने तीन पुस्ता हाम्रो भूलोल, जंगल, पहाड, हिमाल, चुरे सबै बचाउनतिर लाग्नुपर्छ। चुरेमा राजनीतिक सरोकार केकस्तो छ ? हामीले गौरव गछौं, संविधानसभाबाट संविधान ल्यायौं। यसभित्र लोकतन्त्र, गणतन्त्र, संघीयता, समानुपातिक समावेशीता, धर्मनिरिपेक्षता छन्। आधुनिक संविधान छ। संविधानअनुसारको कानुनी व्यवस्थाबाट देश चल्नुपर्छ। आधुनिक समयमा सभ्य समाज बनाउन विधिविधानमा जानुपर्छ। हाम्रो राष्ट्रलार्ई बचाउँदै, समाजलाई जोड्दै, पर्यावरण जोगाउँदै विकासका अवधारण ल्याउनुपर्छ। जैविक विविधता नष्ट भयो भने फर्काउन सक्दैनौं। यसमा कानुन बनाउनुपर्छ भन्दै आउनुभयो, कहाँ रोकियो ? स्वार्थ समूहले चुरे संरक्षणसम्बन्धी कानुन बन्न दिएको छैन। कानुन बनाएर चुरे संरक्षणलाई व्यवस्थित गर्न नयाँ संसद्मा छलफल गर्न ३६५ दिनमा कम्तीमा ७ दिन त दिइयोस्। जनता, जल, जमिन, जंगल र जनावरलाई बचाउनुपर्छ। त्यसमा संसद्को अहम् भूमिका हुन्छ। हामी आशा र कामना गरौं नयाँ जनप्रतिनिधिहरू समाज र देशप्रति इमान्दार बनून्। प्रकृतिको संरक्षणमा गम्भीर होऊन्। मेरो यही चाहना छ।"
मलेसियामा १९ नेपाली बन्धक,"गोरखा : गोरखाका पाँच जनासहित १९ जना नेपाली कामदार मलेसिलयामा बन्धक बनाइएका छन्। रोजगारीका क्रममा गत भदौ २३ गते मलेसिलया पुगेका उनीहरू ८ दिनदेखि बन्धक अवस्थामा छन्। बन्धक हुनेमा गोरखाको सहिदलखन गाउँपालिका६ का ठाकुर रेग्मी, ७ का कमल श्रेष्ठ, भीमसेन थापा गाउँपालिका७ का विष्णुप्रसाद ढकाल, टिकाराम गोतामे र सुजन गोतामे छन्। उनीहरूबाहेक उदयपुरका १, सप्तरीका १, मकवानपुरका ७, रौतहटका ३, भोजपुरका १ र बैतडीका १ जना छन्। उनीहरू स्थानीय पालिका र जिल्ला प्रशासन कार्यालयले उद्धारका लागि पहल गरिदिए सहज हुने आशामा छन्। बन्धक भएका युवाहरूले तत्काल रिहाइको माग गर्दै सामाजिक सञ्जालमा हारगुहार गरिरहेका छन्। उनीहरू सबै सानेपाको खोजी रिक्वायरमेन्ट म्यानपावरबाट सप्लायर्स कम्पनीमा गत ५ महिनाअघि मलेसिया गएका थिए। काम गर्ने क्रममा कम्पनीका मालिकले कुटपिट गर्ने, चरम शारीरिक यातना दिने गरेका विषयमा गुनासो गरेपछि कम्पनीबाट निकालिएको बन्धकमा रहेकामध्ये गोरखा बुङकोटका ठाकुर रेग्मीले बताए। गत भदौ २३ गते मलेसिया पुगेका उनीहरूलाई कम्पनीले एक महिनाको पारिश्रमिक पनि नदिएको बन्धक भएका मध्येका अर्का बाबुराम बाँस्तोलाले बताए। नेपालीहरूलाई दिनहुँ कम्पनीका मालिकले कुटपिट गरेपछि सबैले किन कुटपिट गरेको, हामी बालबच्चा पाल्न पैसा कमाउन आएका हौं भन्यौं, उनले भने, यातना रोकिएन, हामीले नेपालस्थित कम्पनीलाई पनि भन्यौं। तर, सुनुवाई भएन। उल्टै कम्पनीबाट निकालेर केलाङ भन्ने ठाउँमा लगेर तेस्रो तलाको एउटा कोठामा बन्धक बनाएर राखिएको उनले बताए। अहिले बसेको ठाउँमा पानी छैन, बत्ती छैन, ओछ्याउने म्याट छैन। खाली भुइँमा बस्नुपरेको छ, रेग्मीले भने। कम्पनीका मालिकले गरेको व्यवहार र ठगीबारे मलेसियास्थित नेपाली दूतावासमा पनि जानकारी गराएको र टेकबहादुर कार्की भन्ने व्यक्ति आएको तर आश्वासनबाहेक गुनासोको सुनुवाइ नभएको उनले बताए। नेपालस्थित कम्पनीमा पनि समस्याबारे जानकारी गराएको र ऐजेन्ट महमद जुदेन आएर तत्काल अन्यत्र काम दिने वा नेपाल पठाउने बताए पनि त्यसो हुन नसकेको उनले बताए। सुरुको दिन २८ जना थियौं। अहिले ९ जनालाई अन्यत्र होटल परिर्वतन गर्ने भनेर लग्यो। हामी १९ जना अलपत्र छौं, उनले भने। एक नेपाली युवालाई कम्पनीका मालिकले निर्घात कुटपिट गरेपछि अन्य नेपाली युवाहरूले किन कुटपिट गरेको भनेर सोध्दा सबैलाई कम्पनीबाट निकालिदिएको गुनासो बन्धक भएर बसेका युवाहरूको छ। हामीलाई धेरै पीडा भइसक्यो, बाँस्तोलाले भिडियो संवादमा भने, खाने कुरा छैन। सुत्ने ठाउँ छैन। यो पीडा कति दिन कसरी सहनु ?"
अवैध क्रसर उद्योग छ्याप्छ्याप्ती,"महोत्तरी : महोत्तरीमा सञ्चालित धेरै क्रसर तथा बालुवा प्रशोधन उद्योगहरू अवैधानिक रहेको खुलेको छ। जिल्ला अनुगमन तथा समन्वयन समिति महोत्तरीले अनुगमनको क्रममा यहाँ सञ्चालित क्रसर तथा बालुवा प्रशोधन उद्योगहरू अवैधानिक रहेको जानकारी दिएका छन्। समितिले पुस ७ गते भंगहा, पुस १० गते बर्दिवास र पुस १३ गते गौशालामा स्थलगत अनुगमन गरेको जनाएको छ। स्थलगत अनुगमनका क्रममा जिल्लामा सञ्चालित सबै उद्योगहरूले तोकिएको मापदण्ड पूरा गर्न नसकेको जनाएको छ। ती क्रसर तथा बालुवा प्रशोधन उद्योगहरू मापदण्डभित्र नरहेको, प्राकृतिक सम्पदाका रूपमा रहेका नदीजन्य वस्तुले विकास निर्माणलाई सहज भएको तर यसको सही ढंगले उत्खनन तथा नियन्त्रण नभएको प्रतिवेदनमा उल्लेख छ। विनाशका कारण डरलाग्दो परिस्थितिको सिर्जना हुन सक्ने पनि प्रतिवेदनमा जनाइएको छ। ढुंगा, गिट्टी, बालुवा उत्खनन, बिक्री वितरणसम्बन्धी कार्यविधि २०७९ को अनुसूची ३ बमोजिमको चेक लिष्टअनुसार क्रसर उद्योगवासिङ सेन्टरबाट आवश्यक कागजातहरू फेला नपरेकाले उद्योगलाई तत्काल नदीजन्य तथा खानीजन्य पदार्थको उत्खनन, संकलन, निकासी, बिक्री कार्यमा रोक लगाई उद्योगसँग रहेको स्टक परिमाणको विवरणसहित उद्योग सञ्चालनसम्बन्धी सम्पूर्ण कागजातहरू बुझाउन निर्देशन दिइएकोमा केही सञ्चालकहरूले मात्र कागजातहरू उपलब्ध गराएका छन्। अवैध रूपमा भइरहेको नदीजन्य पदार्थ उत्खननको सवालमा मधेस प्रदेश सरकार नेतृत्वदायी भुमिका निर्वाह गर्न तयार रहेको गृह तथा सञ्चारमन्त्री भरतप्रसाद साहले बताए। भने, कानुन सम्वत् भएको क्रसर उद्योग सञ्चालन गर्न कुनै आपत्ति छैन। अवैध रूपमा सञ्चालन हुने त्यस्ता उद्योगहरूको हकमा सरोकारवाला निकायको भूमिका महत्वपूर्ण छ। नदीजन्य पदार्थ उत्खन्नको सवालमा स्थानीय सरकारको हैसियतले नीति नियम बनाउँदै आएको भंगहा नगरपालिकाका मेयर सञ्जीवकुमार साहले बताए। उनले अगाडि भने, अहिले यहाँका नदीको सतह माथि आइसकेको छ। यसले गर्दा वर्षायाममा नदीमा बाढी आउँदा जनधनको क्षति हुँदै आएको छ। बर्सेनि जग्गा कटानबाट रोक्न हामीले आईईए रिपोर्टअनुसार टेन्डर लगाएर नदीमा नियमअनुसार नदीजन्य पदार्थ उत्खन्न भइरहेको जनाएको छ। अवैध रूपमा सञ्चालनमा रहेका त्यस्ता क्रसर तथा बालुवा उद्योगहरू बन्द गर्दा आफूलाई कुनै किसिमको आपत्ति नरहेको मेयर साहले जनाए। जिल्ला समन्वय समितिले अनुगमन गरेर ल्याएको प्रतिवेदनअनुरूप निष्पक्ष कार्यान्वयनमा जानुपर्ने गौशाला नगरपालिकाका मेयर डा दिपेन्द्र महतोले तर्क राखे। बर्दिवास नगरपालिकाका पूर्वमेयर विदुर कार्कीले नगरपालिकाले यसअघि नै नीति बनाइसकेको जानकारी दिए। उनका अनुसार नगरको जुन वडाबाट नदी बग्छ, त्यही वडाबाट विनियोजित बजेटमध्ये ४० प्रतिशत रकम नदी नियन्त्रणको सवालमा खर्च गरिने निर्णय उनको कार्यकालमा भइसकेको छ।"
न्याय माग्न दिलीपका परिवार काठमाडौंमा (फोटो फिचर),"काठमाडौं : चुरे तथा पर्यावरण संरक्षण अभियानी दिलीप महतोका परिवार न्याय माग्दै गाउँबाट काठमाडौं आएका छन्। चुरे क्षेत्रबाट बग्ने खोलामा भइरहेको अवैध उत्खन्नको विरोध गर्न गएका उनलाई क्रसर डनले टिफरले किचेर हत्या गरेको थियो। धनुषा जिल्ला अदालतमा १८ पटकसम्म पेसी चढ्दा पनि पीडित परिवारले न्याय नपाएपछि सरकार गुहार्न काठमडौं आएको ओम प्रकाश महतो (दिलीप) पर्यावरण संरक्षण प्रतिष्ठानका सचिव फुलगेन मगहीले बताए। दिलीपका बुबा रामजीवन महतो, आमा चन्द्रकलादेवी महतो, बहिनी लक्ष्मी, सिर्जना र रिंकु महतो काठमाडौं आएका छन्। उनीहरूले माइतीघर मण्डलमा दिलीपको तेस्रो स्मृति दिवस मनाएका थिए। युथ एसोसिएशन अफ नेपालले स्मृति दिवसको आयोजना गरेको थियो। बिहानपख ओम प्रकाश महतो (दिलीप) पर्यावरण संरक्षण प्रतिष्ठानले विगतको पीडा, न्यायको लडाईँ विषयमा अन्तर्क्रिया कार्यक्रम आयोजन गरेको थियो। दिलीपकी बहिनी लक्ष्मीले ऋण काढेर न्यायका लागि लडिरहेको बताइन्। मेरो दाईलाई पर्यावरण शहीद घोषण गर्नुपर्छ, अवैध चुरे दोहन बन्द हुनुपर्छ। हत्यारालाई आजीवन कैद र हाम्रो परिवारलाई क्षतिपूर्ति सरकारले दिनुपर्छ। हाम्रो माग पूरा नभएसम्म न्यायिक लडाईँ जारी राख्छौं,' उनले भनिन्, न्यायका लागि प्रधानमन्त्री र गृहमन्त्रीलाई ज्ञापन पत्र बुझाउँछौं। चुरे विज्ञ डा विजय कुमार सिंहले चुरे संरक्षणका लागि कानुन बनाउनुपर्नेमा जोड दिए। उनले कानुन अभावमा चुरे संरक्षण अभियना सरकारले थाल्दा पनि सफल हुन नसकेको बताए। धनुषाको मिथिला नगरपालिका५ श्रीपुरका चुरे संरक्षण अभियानी दिलीपको २०७६ साल पुस २५ गते हत्या भएको थियो। घरनजिकै रहेको खोलामा भइरहेको अवैध उत्खनन रोक्न जाँदा उनको कोखमा लिभर प्रहार गरी घाइते बनाएर टिपरले किचेर हत्या गरिएको थियो।"
सरकारको न्यूनतम कार्यक्रममार्फत् नागरिक उन्मुक्ति र जनमतको माग सम्बोधन,"काठमाडौं : सरकारले तराई मधेस आन्दोलनका क्रममा भएका सम्झौताहरू कार्यान्यवनमा लैजाने भएको छ। उपप्रधान एवं अर्थमन्त्री विष्णु पौडेलले सरकारको न्यूनतम साझा कार्यक्रम सार्वजनिक गर्दै सरकार आन्दोलनकारीहरूबीच भएको सम्झौता कार्यान्वयनमा लैजाने बताए। 'तराई मधेसलगायतका आन्दोलनका क्रममा सरकार र आन्दोलनकारीहरूबीच भएका सम्झौताअनुरुप मुद्दाहरू खारेज गर्ने र अन्यायपूर्ण ढंगले उचित न्यायका लागि कानुनसम्मत रिहा गर्ने,' कार्यक्रममा भनिएको छ। सरकारमा सहभागी हुन सीके राउत नेतृत्वको जनमत पार्टी र रेशम चौधरी संरक्षक रहेको नागरिक उन्मुक्ति पार्टीले यही एजेण्डा शर्तको रूपमा अघि सारेको थियो। आफ्ना एजेण्डा पूरा नगरेसम्म सरकारमा सहभागी नहुने उद्घोष पनि दुवै पार्टीले गरेका थिए। यससँगै नागरिक उन्मुक्तिका संरक्षक रेशम चौधरी र जनमत पार्टीका नेताकार्यकर्ताहरूको रिहाइ हुने प्रकिया सुरु हुने गठबन्धनका एक नेताले बताए। आइतबारमात्रै जनमत नागरिक उन्मुक्ति पार्टीबीच कार्यगत एकता गर्ने सहमति भएको थियो। सहमति पत्रमा रेशम चौधरीको रिहाइ र तत्कालीन स्वतन्त्र मधेस गठबन्धनसँग सरकारले गरेको ११ बुँदे सम्झौता कार्यन्वयन गराउन दबाब दिने उल्लेख छ।"
पुस २७ गते सार्वजनिक विदा दिने सरकारको निर्णय,"काठमाडौं : सरकारले पुस २७ गते सार्वजनिक विदा निर्णय गरेको छ। सोमबार बसेको मन्त्रिपरिषद् बैठकले पृथ्वीजयन्तीको अवसरमा पुस २७ गते बुधबार सार्वजनिक विदा दिने निर्णय गरेको मन्त्री ज्वाला साहले जानकारी दिइन्। 'आजको क्याबिनेट बैठकले पुस २७ गते पृथ्वीजयन्तीको अवसरमा सार्वजनिक विदा निर्णय गरेको हो,' मन्त्री साहले अन्नपूर्णसँग पुष्टि गरिन्। सत्तारुढ दल राष्ट्रिय प्रजातन्त्र पार्टीले सरकारमा सहभागी हुनका लागि पुस २७ गते सार्वजनिक विदा हुनुपर्ने शर्त राखेको थियो। सरकारको तर्फबाट सार्वजनिक भएको न्यूनतम साझा कार्यक्रममा पनि पुस २७ गते सार्वजनिक विदा दिने उल्लेख गरेको थियो।"
सरकारको न्यूनतम साझा कार्यक्रम र नीतिगत प्राथमिकता सार्वजनिक (पूर्णपाठ),"काठमाडौं : सरकारले न्यूनतम साझा कार्यक्रम सार्वजनिक गरेको छ। प्रधानमन्त्री तथा मन्त्रिपरिषद् कार्यालय सिंहदरबारमा सरकारले न्यूनतम साझा कार्यक्रम सार्वजनिक गरेको हो। प्रधानमन्त्री पुष्पकमल दाहाल 'प्रचण्ड', एमाले अध्यक्ष केपी शर्मा ओली, सरकारका मन्त्री, मन्त्रालयका सचिवहरूको उपस्थितिमा उपप्रधान तथा अर्थमन्त्री विष्णु पौडेलले सरकारको न्यूनतम साझा कार्यक्रम प्रस्तुत गरेका हुन्। अर्थ मन्त्री पौडेलले प्रस्तुत गरेको कार्यक्रममा सबै नेपालीलाई एक वर्षभित्र राष्ट्रिय परीचयपत्र वितरण गर्ने, संसद् अधिवेशनबाट नागरिकता समस्या हल गर्ने विषय समेटिएको छ। त्यस्तै, छाता विश्वविद्यालय ऐन गठन गर्ने, न्यूनतम कार्यक्रममा भ्रष्टाचार नियन्त्रण,स्वास्थ शिक्षा,सेवा प्रवाह चूस्तदुरुस्त,मलका विषयलगायतका कार्यक्रमहरू समावेश छन्। त्यस्तै भ्रष्टाचार र अख्तियारको दुरूपयोगसँग जोडिएका विषयको छानविन र अनुसन्धान गरी कुनै पनि कालखण्डमा भएका भ्रष्टाचार र जो कोही भ्रष्टाचारीमाथि कानुनी कारबाही अगाडि बढाउने र भ्रष्टाचारी एक दिन कानुनको कठघरामा पुग्नेछ भन्ने विश्वास नेपाली समाजमा स्थापित गर्ने नीति कार्यक्रममा समेटिएको छ। नागरिकसँग सरोकार राख्ने,जनताको मन छुन सक्ने,भ्रष्टाचार नियन्त्रण,जनजीविकाका सवाल केन्द्रमा राखेर न्यूनतम कार्यक्रम ल्याउने तयारी सत्ता साझेदार दलहरूको छ । उपप्रधान एवं अर्थमन्त्री पौडेलको संयोजकत्वमा कार्यदल गठन भएको थियो। साझा न्यूनतम कार्यक्रमको पूर्णपाठ : नेपाल सरकारको नीतिगत प्राथमिकता र कार्यक्रम प्रस्तावना प्रतिनिधिसभा तथा प्रदेशसभाको निर्वाचन, २०७९ मा अभिव्यक्त सार्वभौमसत्ता सम्पन्न नेपाली जनताको जनादेशलाई उच्च सम्मान गर्दै, सङ्घीय लोकतान्त्रिक गणतन्त्र स्थापनाका लागि अमूल्य जीवन उत्सर्ग गर्नुहुने प्रातः स्मरणीय महान् शहीदहरूप्रति श्रद्धासुमन, आन्दोलनको नेतृत्व गर्नुहुने अग्रजहरूप्रति उच्च सम्मान र बेपत्ता परिवार, घाइते, अपाङ्ग र आन्दोलनमा अमूल्य योगदान दिनुहुने आम जनसमुदायप्रति हार्दिक आदरभाव प्रकट गर्दै, नेपाल राष्ट्र र नेपाली जनताको सर्वोपरी हितलाई केन्द्रविन्दुमा राख्दै, राष्ट्रियताको सम्बर्द्धन, लोकतन्त्रको सुदृढीकरण, राजनीतिक स्थायित्व, सुशासन, विकास र समृद्धिका जनचाहना एवं समृद्ध नेपाल, सुखी नेपालीको राष्ट्रिय आकाङ्क्षा पूरा गर्ने सङ्कल्पका साथ, नेपालको संविधान, प्रचलित कानुन र नियमहरु, संसदका सुझाव तथा नीतिगत मार्गदर्शन, सरकारमा सहभागी दलहरुका घोषणापत्रमा उल्लेखित साझा विषयहरु एवं मुख्य राष्ट्रिय विषयहरुमा संवादबाट निकालिने सहमतिका निष्कर्षहरुलाई सरकार सञ्चालनका मुख्य आधार बनाउने प्रतिबद्धता व्यक्त गर्दै, वर्तमान सरकार गठनमा सहभागी हामी नेपाल कम्युनिष्ट पार्टी (एमाले), नेपाल कम्युनिष्ट पार्टी (माओवादी केन्द्र), राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी नेपाल, जनमत पार्टी र नागरिक उन्मुक्ति पार्टी देहायबमोजिमको नीतिगत प्राथमिकता र कार्यक्रम सार्वजनिक गर्दछौं : नीतिगत प्राथमिकता र कार्यक्रम १ नागरिकता र नेपाली पहिचान कुनै पनि नेपाली नागरिक नागरिकता प्रमाणपत्र पाउनबाट र नागरिकका अधिकार उपभोग गर्नबाट वञ्चित हुनु नपरोस् भन्ने सुनिश्चित गर्ने । यसका लागि सरकारले पूर्णता पाएको एक महिनाभित्र नेपाली नागरिकका सन्तानले नागरिकता नपाउने अवस्थाको अन्त्य गर्ने । संसदको पहिलो अधिवेशनबाट नागरिकतासम्बन्धी अन्य समस्या समाधान गर्ने। सबै नेपालीलाई एक वर्षभित्र राष्ट्रिय परिचयपत्र वितरण गरिसक्ने । २ नीतिगत र संरचनागत सुधार सुशासन, प्रभावकारी सेवा प्रवाह र समृद्धिको अभियानमा बाधक रहेका नीति, ऐन तथा संरचना फेर्ने, अति राजनीतिकरणका कारण असक्षम वनेका राज्यका विभिन्न संस्थाहरूलाई पुनर्संरचना गरी सक्षम र व्यावसायिक बनाउने, राज्यका निकायहरूबीच अन्तर्निकाय समन्वयको प्रभावकारी व्यवस्था गर्ने र कार्यसम्पादनको सुनिश्चितताका लागि प्रभावकारी अनुगमन गर्ने । यसका लागि  अधिकार सम्पन्न उच्चस्तरीय आयोग गठन गरी त्यसको सुझाव र सिफारिसअनुरूप न्यायपालिकाको शुद्धीकरण र सुधार गर्ने एवं आम नागरिकहरूले सहज, छरितो र निष्पक्ष न्याय पाउने सुनिश्चित गर्ने । नागरिक प्रशासन र सुरक्षा निकायलाई सक्षम, व्यावसायिक र जनताप्रति उत्तरदायी बनाउन विज्ञ सम्मिलित उच्चस्तरीय कार्यदल गठन गरी त्यसको प्रतिवेदनअनुरूप व्यापक सुधार प्रक्रिया अगाडि बढाउने । सार्वजनिक खरिद अनुगमन कार्यालय र राष्ट्रिय सतर्ककता केन्द्रलाई परिणाममुखी र प्रभावकारी बनाउन आवश्यक सुधार गर्ने । अख्तियार दुरूपयोग अनुसन्धान आयोगजस्ता नियामक निकायलाई कानुन, जनशक्ति, स्रोत र साधनसहित अधिकार सम्पन्न बनाई भ्रष्टाचार नियन्त्रण र सदाचारको प्रत्याभूति गर्ने । संसदको पहिलो अधिवेशनबाट कम्तीमा एक दर्जन नयाँ ऐन तर्जुमा या विद्यमान ऐनमा समयानुकूल परिमार्जन गर्नेः ० सार्वजनिक खरिद ऐन ० राष्ट्रिय महत्वका पूर्वाधार आयोजनाको शीघ्र कार्यान्वयनसँग सम्बन्धित ऐन ( सन सेट ल) ० नागरिकता सम्बन्धी ऐन ० नेपाल प्रहरी तथा प्रदेश प्रहरी (समायोजनसमेत) ऐन ० सार्वजनिक यातायात सेवा ऐन ० स्थानीय प्रशासन ऐन ० सङ्घीय निजामती सेवा ऐन ० स्वास्थ्य सेवा ऐन (गुणस्तरीय र पहुँचयोग्य स्वास्थ्य सेवा प्रवाहका लागि) शिक्षा सेवा ऐन (गुणस्तरीय र रोजगारमुखी शिक्षाका लागि) छाता विश्वविद्यालय ऐन ० विदेशमा बस्ने नेपालीहरूको मताधिकार सुनिश्चित गर्ने र विद्युतीय मतदान लगायत विषयलाई समावेश गर्ने व्यवस्थासहितको एकीकृत निर्वाचन ऐन ० ईगभरनेन्स (सरकारी काममा डिजिटल प्लेटफर्मको प्रयोग) सम्बन्धी ऐन ३ लोकतन्त्र, सुशासन र गुणस्तरीय सेवा लोकतन्त्रलाई जीवनपद्धति र जीवनमूल्यका रूपमा स्थापित गर्न, लोकतन्त्र जनताले पाँचवर्षमा आफूले चाहने प्रतिनिधि रोज्ने व्यवस्था मात्र नभएर राज्य र जनताका बीचमा अन्योन्याश्रित सम्बन्ध भएको उन्नतप्रकारको शासन प्रणाली हो भन्ने मान्यतालाई स्थापित गर्न र संविधानका प्रबन्धहरूलाई कार्यान्वयन गर्दै 'सबैलाई अधिकार, अवसरमा सवैको समान पहुँच, समानताको प्रत्याभूति, सबैलाई सामाजिक न्याय, सुरक्षा तथा सम्मानको ग्यारेण्टी' भएको परिपूर्ण लोकतन्त्र स्थापित गर्ने । यसका लागि भ्रष्टाचार र अख्तियारको दुरूपयोगसँग जोडिएका विषयको छानविन र अनुसन्धान गरी कुनै पनि कालखण्डमा भएका भ्रष्टाचार र जो कोही भ्रष्टाचारीमाथि कानूनी कारबाही अगाडि बढाउने । भ्रष्टाचारी एक दिन कानूनको कठघरामा पुग्नेछ भन्ने विश्वास नेपाली समाजमा स्थापित गर्ने । 'सरल र सहज सार्वजनिक सेवा'को प्रबन्ध गर्न सेवाग्राहीलाई अहिले भोग्नुपरेको लाइनको सास्तीबाट मुक्त गराउने । सरकारी सेवाहरू अनलाइन प्रणालीमार्फत् उपलब्ध गराउने । सरकारी सेवाहरू तोकिएको समयमा उपलब्ध गराउन 'टाइम कार्ड' प्रणाली लागू गर्ने । फरकफरक कार्यालयमा नागरिकतालगायत डकुमेन्ट पटकपटक बुझाउनु पर्ने झन्झटलाई हटाउन राष्ट्रिय परिचयपत्रलाई प्रचलनमा ल्याउने । नागरिक एपलाई सुदृढ गरी त्यसैमार्फत् अन्य सबै प्रकारको सेवा उपलब्ध गराउने डिजिटल प्रबन्ध सुनिश्चित गर्ने । स्थानीय तहले लिंदै आएको पञ्जीकरणसम्बन्धी सबै शुल्क हटाउन आवश्यक व्यवस्था गर्ने । ४ दिगो आर्थिक विकास र अर्थतन्त्रको सबलीकरण नेपालको समग्र औद्योगिक उत्पादन तथा व्यवसायिक क्षेत्रमा आएको ह्रास, वित्तीय क्षेत्रमा तरलता संकुचन, उच्च व्याजदर, बढ्दो व्यापार घाटा, न्यून पुँजीगत खर्च, घट्दो राजस्व सङ्कलन, विदेशी मुद्रा सञ्चितिमा परेको दवाव तथा पुँजीवजारमा आएको गिरावटलगायतका समस्यालाई औद्योगिक, वित्तीय र मौद्रिक नीतिको सामञ्जस्यपूर्ण ढङगले कार्यान्वयन गरी अर्थतन्त्रलाई तत्काल गतिशील बनाउने । यसका लागि वित्तीय, मौद्रिक, पुँजीवजार, सहकारी, बीमा र निजी कम्पनीका निकायहरूवीच आवश्यक समन्वय गरी निजी क्षेत्रको लगानी प्रवर्द्धन गर्न आवश्यकता अनुसार नीतिगत, संस्थागत तथा प्रक्रियागत सुधार गर्ने । राजस्व प्रशासनलाई थप चुस्त, दुरुस्त तथा करदातामैत्री बनाउने । कर छली, आयातमा न्युनविजकीकरण, चोरी पैठारी, तस्करी तथा हुण्डी कारोबारजस्ता गतिविधिको अन्त्य गर्ने । कर प्रणालीलाई थप प्रगतिशील तथा व्यवसायमैत्री बनाउने । करका दरहरू हेरफेर गर्दा व्यवसायिक तटस्थता कायम गर्ने । आर्थिक स्थायित्व कायम गर्न औद्योगिक नीति, सरकारी वित्त नीति, राजस्व नीति र मौद्रिक नीतिबीच तादात्म्यता कायम गर्ने । सरकार, निजी क्षेत्र, सहकारी तथा सामुदायिक क्षेत्रको सहभागितामा द्रुत विकासको वातावरण सिर्जना गर्ने । सार्वजनिक खर्चमा मितव्ययिता कायम गर्ने । यस आर्थिक वर्षका लागि सवारी साधन खरिदलगायत कार्यालय सञ्चालन खर्च कटौती गर्ने । विशेष अवस्थामा बाहेक सङ्घ र प्रदेशमा यो वर्ष नयाँ सार्वजनिक निकाय खोल्न रोक लगाउने । प्रदेशसङ्घको कार्यक्षेत्रमा दोहोरो भूमिका भएका अनावश्यक संरचनाहरू खारेज गर्ने । पूर्वाधारको क्षेत्रमा सञ्चालित अधुरा आयोजना कार्यान्वयनमा तीव्रता दिने । ठेक्कापट्टाको निर्णय प्रक्रिया छिटो, छरितो, पारदर्शी र जवाफदेही बनाउने । बाह्य लगानी आकर्षित गर्न र त्यसमा देखिएका अवरोधहरू हटाउन आवश्यक कानुनी, प्रक्रियागत तथा प्रणालीगत सुधार गर्ने । विनिमय दर जोखिम व्यवस्थापन गर्न भरपर्दो हेजिङ्ग सेवाको सुरुवात गर्ने र देशको सार्वभौम साख मूल्याङ्कन ( सोभेरन क्रेडिट रेटिङ) यथाशीघ्र अघि वढाउने । वैदशिक व्यापारमा आएको शिथिलतालाई सम्वोधन गर्न विदेशी विनिमय, राजस्व, सरकारी अनुदान, बैंक कर्जा तथा वाणिज्य नीतिमा व्यापक सुधार गर्ने । निर्यात वृद्धिलाई भुक्तानी सन्तुलनको मुख्य आधार बनाउने । आन्तरिक उत्पादनमा जोड दिने र आयात नियमन तथा निर्यात प्रबर्द्धनका रणनीति कार्यान्वयनबाट व्यापार घाटा कम गर्दै लाने । दैनिक उपभोगका वस्तुहरूको आपूर्ति सहज तुल्याउने । कालो बजारी गर्ने, कृत्रिम अभाव सिर्जना गर्ने, नाप तौलमा ठग्ने तथा गुणस्तरहीन वस्तुको विक्री वितरण गर्नेहरू माथि सख्त कारवाही गर्ने । सार्वजनिक संस्थानबाट आपूर्ति हुने सबै प्रकारका वस्तु र सेवाको मूल्य उचित तहमा राख्ने । बजार अनुगमनलाई प्रभावकारी बनाउँदै उपभोक्ता हितलाई सर्वोपरी प्राथमिकता दिने । सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण जोखिम न्यूनीकरण गर्न सो सम्वन्धी राष्ट्रिय रणनीति कार्यान्वयन गर्न कानुनको संशोधन गर्ने । यससम्बन्धी अनुसन्धान र अनुगमन गर्ने निकायको स्वायत्तता र क्षमता अभिवृद्धि गर्ने । अनौपचारिक आर्थिक गतिविधिलाई औपचारिक क्षेत्रमा ल्याउने । कृषि तथा वन, उद्योग, पर्यटन, ऊर्जा, सूचना प्रविधि र भौतिक पूर्वाधारलाई आर्थिक बृद्धिको प्रमुख सम्वाहकका रूपमा विकास गर्ने । संघ, प्रदेश, स्थानीय तह, निजी क्षेत्र, विकास साझेदार, वित्तीय क्षेत्रसहितको सहभागितामा आगामी ५ वर्षमा आर्थिक वृद्धिदर दुई अंकको नजिक पुऱ्याउने । ५ मेक इन नेपाल : कामरोजगारीउद्यमशीलता र स्वदेशी उत्पादन स्वदेशी उत्पादन र स्वदेशी उपभोगलाई प्रोत्साहन गर्दै मुलुकलाई आर्थिक रूपमा आत्मनिर्भर बनाउँदै लैजाने र राष्ट्रिय पुँजीको विकास गर्ने । यसका लागि 'मेक इन नेपाल' अभियान सञ्चालन गर्ने । स्वदेशी कच्चा पदार्थमा आधारित र आयात प्रतिस्थापन गर्ने प्रकृतिका उपभोग्य वस्तुहरूको उत्पादनमा जोड दिने । यसका लागि स्वदेशमा उत्पादन हुने खाद्यवस्तु, जुत्ता, औषधी, सिमेन्टजस्ता वस्तुहरूको उपयोगमा प्रोत्साहन गर्ने। उत्पादनलाई प्रोत्साहित गर्न सहकारी तथा निजी क्षेत्रलाई कर, विद्युत महसुल तथा ऋणमा उपयुक्त व्याज अनुदान दिने । भन्सार नियमनका माध्यमबाट समेत स्वदेशी उद्योग र उत्पादनलाई संरक्षण गर्ने । रोजगार बैंक, स्टार्टअप कोष र व्यवसाय कोरल्ने केन्द्र (विजनेश इन्कुवेशन सेन्टर) को स्थापना गरी मेक इन नेपाल र मेड इन नेपाल अभियानलाई प्रवर्द्धन गर्ने । काम, रोजगारी र सामाजिक सुरक्षाका प्रबन्धबाट सबैका लागि काम र नियमित कमाइ सुनिश्चित गर्ने । रोजगारी सिर्जना हुने क्षेत्रमा राज्यको लगानी बढाउने। कृषिमा आधारित उद्योग, प्राकृतिक स्रोतमा आधारित उद्योग र ज्ञान तथा उच्च प्रविधिमा आधारित उद्योगको विकास गरी औद्योगिक उत्पादन बढाउने र निकासी वृद्धि गर्ने । उद्यमी व्यवसायीहरूलाई पूँजी परिचालन गर्न अनुकूल वातावरण बनाइ पूँजीको अभावमा उद्यमशीलता निरुत्साहित हुने अवस्थाको अन्त्य गर्ने । रोजगारी र उद्यमशीलताउन्मुख स्वरोजगारीका लागि सीप, पुँजी र व्यावसायिक तालिम दिने र सुरुआती व्यवसाय गर्न चाहिने विउपुँजी (सिडमनी) सहुलियतपूर्ण व्याजदरमा उपलब्ध गराउने । औद्योगिक विकासका लागि आवश्यक पूर्वाधार निर्माणको कार्यलाई तीव्रता दिने । उद्योग व्यवसाय दर्ताका लागि सुरुकै विन्दुबाट सवै प्रकारका स्वीकृतिहरू उपलब्ध हुने कुराको सुनिश्चित गर्न टाइमकार्डको व्यवस्था गर्ने : ० निवेदन परेको सात दिनभित्र स्वीकृति दिने, ० स्वीकृति दिन नसकिने भए कारण खोली स्वीकृत नहुने जानकारी दिने, ० स्वीकृतिका लागि थप समय लाग्ने भए के कारणले कति समय लाग्ने हो सो खुलाई जानकारी दिने, ० निर्धारित समयभित्र स्वीकृति नदिने कर्मचारीलाई सजायँ गर्ने कानूनी व्यवस्था गर्ने । ० दर्ता र सेवा सुविधामा हुने ढिलासुस्ती, अनुचित कार्य तथा अनियमितताको अन्त्य गर्ने । स्वरोजगारी, स्टार्टअप र विभिन्न व्यवसायले सिर्जना गर्ने रोजगारी मापनका लागि 'जवमिटर' को व्यवस्था गर्ने। ६ गुणस्तरीय शिक्षा र शैक्षिक पूर्वाधार सबैका लागि गुणस्तरीय शिक्षाको नीति अवलम्बन गर्दे 'पूर्ण साक्षर देश र उद्यमशील शिक्षित युवा'को नीति कार्यान्वयन गर्ने । यसका लागि निःशुल्क तथा अनिवार्य शिक्षासम्बन्धी ऐन तथा नियमावलीको मर्म र भावना कार्यान्वयन गरी नागरिकको शिक्षा पाउने अधिकार सुनिश्चित गर्ने । आगामी दुई वर्षमा देशलाई पूर्ण साक्षर बनाउने । सबै पालिकामा प्राविधिक धारका विद्यालय सञ्चालन गर्ने । शैक्षिक सत्र सुरू हुन अगावै विद्यार्थीका हातमा अनिवार्य रुपमा पाठ्यपुस्तक उपलब्ध गराउने । शिक्षण पेशालाई मर्यादित बनाउने । विद्यालयमा आवश्यक भौतिक पूर्वाधार निर्माण गर्ने । अपाङ्गता भएका विद्यार्थीलाई विशेष सुविधा र शिक्षाको प्रबन्ध गर्ने । विद्यालयमा उपयुक्त शैक्षिक वातावरण सुनिश्चित गर्ने । विश्वविद्यालयहरुमा हाल देखा परेका समस्याको तत्काल समाधान गर्ने । निर्वाध पठनपाठनका लागि उपयुक्त वातावरण निर्माण गर्ने । उच्चशिक्षा निम्ति विदेश जानुपर्ने बाध्यकारी अवस्थाको अन्त्य गर्ने। सरकारी अनुदानबाट लाभान्वित विद्यालय, महाविद्यालय र विश्वविद्यालयलाई रोजगारी केन्द्रित शिक्षामा जोड दिँदै स्तरीकरण गर्ने । विद्यालय, प्राविधिक शिक्षालय तथा उच्च शिक्षाको पाठ्यक्रम पुनरावलोकन गरी शिक्षालाई जीवनउपयोगी, आधुनिक, विज्ञान प्रविधि केन्द्रित र व्यावसायिक बनाउने । शिक्षालाई अनुसन्धानमुखी बनाउने । सरकारी र निजी क्षेत्रको शैक्षिक गुणस्तर र उत्पादनमा रहेको अन्तरलाई न्यूनीकरण गर्दै सवै शिक्षण संस्थामा समस्तर कायम गरी गुणस्तरीय शिक्षाको प्रत्याभूति गर्ने । सार्वजनिक विद्यालय शिक्षामा व्यापक सुधार गरी नमूनाको रूपमा विकास गर्ने शिक्षा क्षेत्रको बृहत गुरुयोजना तयार पारी आमूल परिवर्तनको प्रत्याभूति दिने । ७ निरोगी नेपालः स्वस्थ नागरिक निरोगी नेपालको अवधारणा र स्वास्थ्यसम्बन्धी मौलिक अधिकारको कार्यान्वयन सुनिश्चित गर्ने । यसका लागि सवै नागरिकमा निरोगी रहने उपायबारे सचेतना अभिवृद्धि गर्ने । सबै पालिकामा आधारभूत स्वास्थ्य सुविधा पुऱ्याउने । ६० वर्षभन्दा माथिका नागरिकका लागि उच्च रक्तचाप र मधुमेह रोगको निःशुल्क परीक्षण तथा औषधी उपलब्ध गराउने । प्रभावकारी स्वास्थ्य बीमा कार्यक्रममार्फत् नागरिकको स्वास्थोपचार सहज बनाउने । स्वास्थ्य बीमा सुविधा प्राप्त गर्न सेवाग्राहीहरूले भोग्नु परेका झन्झट तत्काल हटाउने । सबै पालिकामा आधारभूत अस्पताल र प्रदेशहरूमा विशिष्टीकृत अस्पताल निर्माण कार्य सम्पन्न गर्ने । महिनावारी हुने उमेर समूहका सम्पूर्ण महिलाका लागि गुणस्तरीय स्यानिटरी प्याड वा अन्य वैकल्पिक साधन खरिद गर्न वार्षिक रु १ हजार ५ सय उपलब्ध गराउने । प्रसूति हुने शतप्रतिशत महिलाको गर्भावस्थाको नियमित स्वास्थ्यजाँच तथा दक्ष स्वास्थ्यकर्मीको सहयोगमा स्वास्थ्य संस्थाबाट प्रसूति सेवा सुनिश्चित गर्ने। ग्रामीण तथा दुर्गम क्षेत्रका जोखिममा परेका गर्भवती तथा सुत्केरी महिलाको निशुल्क आपत्कालीन उद्धार गर्न हवाइ एम्बुलेन्स र एम्बुलेन्सको थप व्यवस्था गर्ने । सवै बालबालिकालाई पूर्ण खोप सुनिश्चित गर्ने । अधिकांश रोगको उपचार स्वदेशमा नै हुने प्रबन्ध गर्ने । आम नागरिकमा चिकित्सा सेवा पुऱ्याउन चिकित्सकहरूको संख्या बढाउने । चिकित्सक तथा नर्सलाई सरकारी सेवामा आकर्षित गर्न विद्यमान सेवा सुविधामा पुनरावलोकन गर्ने र साप्ताहिक ४० घन्टाभन्दा बढी अवधि सेवा प्रदान गर्ने चिकित्सक तथा स्वास्थ्यकर्मीलाई अतिरिक्त सुविधा प्रदान गर्ने । सरकारी, सामुदायिक र निजी क्षेत्रवाट प्रदान गरिने स्वास्थ्य सेवाको गुणस्तरीयता सुनिश्चितताका लागि अधिकार सम्पन्न नियमनकारी निकाय राष्ट्रिय प्रत्यायन प्राधिकरण (नेशनल एक्रिडिटेसन अथोरिटी), रोग नियन्त्रण केन्द्र तथा खाद्य तथा औषधी नियमन प्राधिकरण बनाई स्वास्थ्य सेवाको नियमन गर्ने । ८ खाद्य, आवास र खानेपानी खाद्य, आवास र खानेपानी जनताको मौलिक हकको रूपमा स्थापित गर्ने । 'कोही भोकै पर्दैन, भोकले कोही मर्दैन' को अवधारणा लागू गर्न कृषि उत्पादन वृद्धि र आपूर्तिमा व्यापक सुधार गर्ने । यसका लागि सबै पालिकामा खाद्य भण्डार स्थापना गर्ने र सबै प्रदेशमा खाद्य गुणस्तर मापन तथा निर्धारण प्रयोगशाला स्थापना गर्ने । कामका लागि खाद्यान्न तथा नगद कार्यक्रमबाट प्रतिवर्ष एक लाख परिवार र प्रधानमन्त्री रोजगार कार्यक्रमबाट प्रतिवर्ष तीन लाख परिवारलाई खाद्यसुरक्षा प्रदान गर्ने । कुनै पनि नेपाली नागरिक सडक मानवको अवस्थामा रहन नपर्ने सुनिश्चित गर्ने । आवासविहीनलाई सुरक्षित आवास र मर्यादित जीवन उपलब्ध गराउने । जनता आवास तथा सुरक्षित आवासका कार्यक्रमहरू संचालन गर्ने । 'एक घर एक खानेपानीको धारा' कार्यक्रम संचालन गरी सबै नागरिकको घरमा स्वच्छ खानेपानी पुऱ्याउने । सबै परिवारलाई मासिक १० हजार लिटरसम्म पानी निःशुल्क उपलब्ध गराउने। लिफ्ट प्रविधिबाट सञ्चालित खानेपानीहरूको विद्युत् डिमाण्ड शुल्क हटाउने । ९ कृषि क्षेत्रको रूपान्तरण कृषिलाई आर्थिक वृद्धि, रोजगारी सिर्जना, गरीवी निवारण, औद्योगिकीकरण र निर्यात व्यापार अभिबृद्धिको प्रमुख क्षेत्रका रूपमा विकास गर्ने । कृषिक्षेत्रको आधुनिकीकरण र व्यवसायीकरण गर्न उत्पादन र उत्पादकत्व वृद्धि गरी कृषि उत्पादनमा आत्मनिर्भर हुन, कृषकको आय र जीवनस्तरमा सुधार ल्याउन र निकासी वृद्धि गर्न प्रधानमन्त्री कृषि आधुनिकीकरण परियोजनाको प्रभावकारी कार्यान्वयन गर्ने । यसका लागि सवै कृषियोग्य भूमिमा सिंचाई सुविधा पुग्नेगरी सिंचाइ आयोजनाहरू समयमै सम्पन्न गर्ने । आगामी तीन वर्षमा सतह तथा भूमिगत सिँचाइबाट तराईमधेसको थप तीन लाख हेक्टर जमीन सिञ्चित गर्ने । सिंचाइलाई वर्षायामको विजुली महसुलमा ५० प्रतिशत र हिउँदयामको विजुलीमा २५ प्रतिशत छुट दिने । कृषि आधारित उद्योगमा सङ्लग्न हुने युवा तथा वैदेशिक रोजगारीबाट फर्केका नेपालीहरूलाई ऋण तथा सहुलियतका स्किमहरू ल्याउने । भूमी बैंकको अवधारणा कार्यान्वयन गर्ने । मल कारखाना स्थापना गर्ने । मल खरिद व्यवस्थामा आवश्यक परिमार्जन गरी कृषकलाई समयमा नै सुपथ मूल्यमा मल र बीऊ उपलब्ध गराउने । कृषि प्राविधिक सेवा खेतबारी र फर्ममा नै पुऱ्याउने । माटो जाँच गरी उर्बराशक्तिमा गुणात्मक सुधार गर्ने । किटनाशक औषधि, कृषि औजार र उपकरणको अभाव हुन नदिने । कृषि उपजको समर्थन मूल्य तोक्ने र व्यावसायिक उत्पादनकर्तासँग अग्रिम कृषि उपज खरिद सम्झौता गर्ने । कृषि उपजको बीमाको व्यवस्था गर्ने ।  रैथाने उत्पादनलाई प्रोत्साहन गर्ने, जङ्क फुडको उपभोग नियन्त्रण गर्ने र खानपिन र आहारविहारमा सुधार ल्याउने । १० ऊर्जा विकास वढाउने, विद्युतीकरणमार्फत् विद्युत् उत्पादन विस्तारमार्फत् आर्थिक बृद्धिदर आमनागरिकको जीवन सहज तुल्याउने, इन्धनमाथिको परनिर्भरता न्यून गर्ने, मुलुकको औद्योगीकरणमा टेवा पुऱ्याउने र नवीकरणीय ऊर्जाको प्रयोगमार्फत् वातावरणमा सुधार ल्याउने । यसका लागि गार्हस्थ उपभोगका निम्ति वर्षायाममा मासिक ५० युनिट र हिउँदयाममा मासिक ३० युनिट विद्युत निःशुल्क उपलब्ध गराउने । ५ वर्षमा विद्युत उत्पादन क्षमता ६५०० मेगावाट र प्रतिव्यक्ति विद्युत खपत ७०० किलोवाट घण्टा पुऱ्याउने । विद्युत् महसुललाई सर्वसाधारणले व्यहोर्नसक्ने गरी समायोजन गर्ने । दुई वर्षभित्र विद्युतमा पहुँच हुने जनसङ्ख्या सत्प्रतिशत पुऱ्याउने । निर्माणाधीन जलविद्युत आयोजनाहरू समयमै सम्पन्न गरी जलविद्युत निर्यातमा वृद्धि गर्ने र राष्ट्रिय आय बढाउने । वैकल्पिक ऊर्जाको प्रयोगलाई प्रोत्साहन गर्ने । ११ मर्यादित श्रम र सामाजिक संरक्षण श्रमको सम्मान, मर्यादित काम, न्यायोचित ज्याला, सामाजिक सुरक्षा एवम् असल औद्योगिक श्रम सम्बन्धलाई श्रम नीतिका आधारभूत मान्यताका रूपमा स्थापित गर्ने । मजदुर, किसान, श्रमजीवि र विपन्न वर्गलाई समृद्धिको केन्द्रमा राख्ने । यसका लागि स्वास्थ्य परीक्षण, बाल्यावस्थामा बालसंरक्षण अनुदान, गर्भावस्थामा पोषण र विद्यालय उमेरमा निःशुल्क शिक्षा र दिवा खाजा, वयस्क उमेरमा कामको ग्यारेन्टी र न्यूनतम ज्याला तथा वृद्ध अवस्थामा सामाजिक सुरक्षा भत्ताको प्रबन्ध गरी हरेक व्यक्तिलाई गर्भावस्थादेखि वृद्धावस्थासम्म राज्यद्वारा सुरक्षा दिने । ज्येष्ठ नागरिक, दलित, एकल महिला, अपाङ्गता भएका व्यक्ति, लोपोन्मुख जाति तथा लक्षित वर्ग र क्षेत्रका वालवालिका गरी पाँच वर्षमा ६० लाखले सामाजिक गर्ने  सुरक्षा भत्ता पाउने व्यवस्था स्वदेश तथा विदेशमा, ज्याला रोजगारी तथा स्वरोजगारीमा रहेका सबैलाई योगदानमा आधारित सामाजिक सुरक्षाको दायरामा समेट्ने। प्रधानमन्त्री रोजगार कार्यक्रमअन्तर्गत पालिकामा रहेको रोजगार सूचना केन्द्रमार्फत् श्रमिक पञ्जीकरणको प्रणाली सुरु गरी श्रमजीवीहरूको तथ्याङ्क दुरुस्त राख्ने । आर्थिक बृद्धिका आधारमा सबै प्रकारका भत्ता वृद्धि गर्ने र पाँच वर्षको अवधिमा न्यूनतम ज्याला मासिक रु २५ हजार पुऱ्याउने । वैदेशिक रोजगारीलाई सुरक्षित र मर्यादित बनाउने । विभिन्न देशमा कार्यरत श्रमिकहरूको सेवाका शर्त र सुविधाहरू नेपाली श्रमिकको हितअनुकूल हुनेगरी नवीकरण तथा परिमार्जन गर्न विशेष पहल गर्ने । अनौपचारिक रूपमा वैदेशिक रोजगारीमा गएका या सम्वन्धित मुलुकको कानुनसँग मेल नखाने गरी बसिरहेकालाई वैधानिक हैसियतमा रूपान्तरण गर्न पहल गर्ने । वैदेशिक रोजगारमा गएकाहरूको समस्या सुनुवाइका लागि हटलाइन सेवासहितको सहयोग सेल गठन गर्ने । उनीरुको उद्धार लगायत आवश्यक अन्य सहयोग गर्ने । यसका लागि वैदेशिक रोजगार कल्याणकारी कोष सञ्चालन नियमावलीमा समयानुकूल सुधार गर्ने । १२ सार्वजनिक यातायात र सडक पूर्वाधार यातायात र सडकलाई आर्थिक विकासका पूर्वाधार, आपूर्ति व्यवस्थाका मेरुदण्ड, नागरिकले पाउने सुविधा एवं समुदायसमुदाय बीचको अन्तरसम्बन्धको माध्यमका रूपमा विकास गर्ने । यसका लागि हरेक जिल्ला सदरमुकामलाई रणनीतिक सडक सञ्जालमा जोड्ने । २ वर्षभित्र सवै पालिकाका केन्द्र जोड़ने पक्की सडक निर्माण गर्ने । निर्माणाधीन राष्ट्रिय राजमार्ग र रणनीतिक सडकहरू ५ वर्षभित्र सम्पन्न गर्ने । भौगोलिक विकटताले सम्भव नभएका बाहेक आधा घण्टाभित्रको दूरीमा सवै गाउँवस्तीलाई सडकको पहुँचमा पुऱ्याउने। यातायात व्यवस्थापन प्राधिकरण गठन गरी समग्र यातायात व्यवस्थापनको सहजीकरण, अनुगमन र नियमन गर्ने गरी सार्वजनिक यातायात प्रणालीको विकास गर्ने । यातायात व्यवस्थापनमा डिजिटल प्रणाली लागू गर्ने । सम्भावित सवारी दुर्घटनास्थल र वारम्बार सवारी दुर्घटना भइरहेका सडकहरू पहिचान गरी त्यस्ता सडकहरूको प्राथमिकताका साथ मर्मत सुधार गर्ने । आवधिकरूपमा सवारी चालकको स्वास्थ्य परीक्षण गर्ने र सवारी साधनको मेकानिकल टेष्ट गर्ने व्यवस्थालाई अनिवार्य बनाउने । भयावह वनिरहेको सडक दुर्घटनाका कारणहरूको गहन अनुसन्धान गरी आवश्यक सुझाव दिन उच्चस्तरीय कार्यदल गठन गर्ने सडक यातायात, रेल, जलमार्ग र हवाइ सबै योजनालाई समेट्ने गरी एकीकृत राष्ट्रिय यातायात गुरु योजना तयार गर्ने । राजमार्गहरूमा गुणस्तरीय खानपिनसहितको रेस्ट एरियाको प्रबन्ध गर्ने । १३ वैज्ञानिक भूमि व्यवस्थापन र सुकुम्बासी समस्या समाधान भूमिमा किसानहरूको सहज पहुँच उपलब्ध गराउन, भूमिको वैज्ञानिक व्यवस्थापनमार्फत् यसको सही सदुपयोग गर्न र आवाससम्बन्धी मौलिक हक कार्यान्वयनको सुनिश्चित गर्न आवश्यक प्रक्रिया अगाडि बढाउने । यसका लागि भूमिको डिजिटल नापी पूरा गर्ने । भूमिको प्रकृति, स्वरूप र सम्भावनाका आधारमा भूउपयोग गर्ने । निर्माण भइसकेका संरचनाको सम्भव सुधार र उपयुक्त विकल्पको योजनासहित भूउपयोग नीति र कानूनको कार्यान्वयन गर्ने । सार्वजनिक र सरकारी जग्गामाथिको अतिक्रमण हटाउने, रोक्ने । दुई वर्षभित्र सुकुम्बासी, मुक्त हलिया, मुक्त कमैया र अव्यवस्थित वसोवासीको समस्या समाधान गर्ने । भूमि व्यवस्थाको संरचनामा अन्तरनिहीत समस्याहरूको दिगो समाधानका लागि 'राष्ट्रिय भूमि आयोग' गठन गर्ने । १४ सस्तो, सहज र भरपर्दो सञ्चार सुविधा आधुनिक सञ्चारमार्फत् जनताको सुसूचित हुने अधिकारको प्रत्याभूति गर्ने, प्रविधिमार्फत शिक्षा, स्वास्थ्य, उत्पादनलगायत जीवनका सबै क्षेत्रलाई सहज तुल्याउने र रोजगारीका अवसर सिर्जना गर्ने । यसका लागि सवैका लागि सूचना तथा सञ्चार सुविधा सस्तो, सहज र भरपर्दो बनाउने। फाइभ जी प्रविधि प्रयोगमा ल्याउने । इन्टरनेटलगायतका सूचना प्रविधिका अत्याधुनिक पूर्वाधारहरू तयार गर्ने । डिजिटल नेपाल फ्रेमवर्कलाई आवश्यक परिमार्जनसहित कार्यान्वयन गर्ने । सार्वजनिक सेवा र उत्पादनका क्षेत्रमा डिजिटल प्रविधिको प्रयोग बढाउने । विद्यालय, अस्पताल, सरकारी कार्यालय, वित्तीय संस्था, सपिङ कम्प्लेक्सलगायत सार्वजनिक सेवा प्रवाह हुने सार्वजनिक स्थलहरूमा ब्रोडब्यान्ड इन्टरनेट सुविधा निःशुल्क गर्ने । आधुनिक प्रविधि मार्फत् सेवाग्राहीले सेवा लिन घण्टौं लाइन बस्नुपर्ने वाध्यताको अन्त्य गर्ने । गैरकानुनी काम कारवाही र भ्रष्टाचार अन्त्य गर्न प्रविधिको अधिकतम सदुपयोग गर्ने । कृषिकार्य, बजार मूल्य सूचना, रोजगारीका अवसर, राज्यले दिने सहुलियत तथा मौसम तथा विपद्सम्बन्धी जानकारी नियमितरूपमा मोबाईल सुविधा, जनस्वास्थ्य, एपमार्फत उपलब्ध गराउने । राष्ट्र, लोकतन्त्र, शान्ति, विकास र सामाजिक सद्भावप्रति जिम्मेवारीसहितको पूर्ण प्रेस स्वतन्त्रता कायम गर्ने । सञ्चार जगत्लाई गरिमामय बनाउने र सञ्चारकर्मीहरूको हक हितको संरक्षण गर्ने । १५ युवा र खेलकुद युवाहरूलाई सामाजिक जीवनका सबै क्षेत्रमा महत्वपूर्ण साझेदार र सम्बाहकका रूपमा अगाडि बढाउँदै उनीहरूको सर्वतोमुखी विकासका लागि वातावरण निर्माण गर्ने । यसका लागि युवालाई राजनीतिक, आर्थिक, सामाजिक तथा सांस्कृतिक रूपान्तरणको अभियन्ता र सम्वाहकका रूपमा विकास गर्ने । युवापङ्क्तिलाई राष्ट्रिय जीवनका सबै आयाममा परिचालन गर्ने । खेलकुद विकासका गुरुयोजनासहित खेलकुदका लागि आधुनिक पूर्वाधार निर्माण गर्ने, खेलाडीहरूको सम्मान र वृत्तिविकासका कार्यक्रमहरू ल्याउने। १६ पर्यटन, संस्कृति, सामाजिक सद्भाव र राष्ट्रिय एकता बहुलता, विविधता र बहुसांस्कृतिक सामाजिक विशेषतालाई नेपालको पहिचान, गौरव र सम्पदाको रूपमा स्थापित गर्ने । पर्यटनको समग्र विकासमार्फत् आर्थिक विकासमा टेवा पुऱ्याउने । यसका लागि कोभिड महामारीबाट अत्यधिक प्रभावित पर्यटन क्षेत्रको विकासका लागि सरोकारवालाहरूसँगको परामर्शमा पर्यटन पुनरुत्थानका कार्यक्रम अगाडि ल्याउने । पर्यटकीय पूर्वाधारको विकास गर्दै पर्यापर्यटन, सांस्कृतिक पर्यटन र साहसिक पर्यटनको प्रवर्द्धन गरी दिगो पर्यटनको आधार तयार गर्ने । गुणस्तरीय पर्यटकको संख्यामा उल्लेख्य वृद्धि गर्न पर्यटकीय सेवाको विस्तार गर्ने । नेपाली सभ्यता, भाषा, धर्म, संस्कृति र जातजातीको संरक्षण एवम् विकास गर्ने । विविधता र बहुलतालाई नेपालको सम्पदाका रूपमा विकास गर्ने । अन्धविश्वास, रुढी, सामाजिक जातीय विभेद, विकृति विसङ्गति एवं शोषण अन्त्य गर्ने । अधिकारको सम्मान, सामाजिक न्यायको प्रत्याभूति र सामाजिक सौहार्दता, जातीय सद्भाव र सांस्कृतिक सहचार्यका माध्यमबाट समुन्नत समाज निर्माण गर्ने । नेपालको भौगोलिक एकीकरणको ऐतिहासिकतालाई स्मरण र सम्मान गर्दै पृथ्वी जयन्तीका दिन पुस २७ गते सार्वजनिक विदा दिने । १७ वन वातावरण, जलवायु अनुकूलन र विपद् व्यवस्थापन जलवायु परिवर्तनले उत्पन्न गरेको जोखिम न्यूनीकरण गर्न, वातावरणको सुरक्षा गर्न र हरित अर्थतन्त्रको विकास गर्ने । यसका लागि जलवायु परिवर्तनका मुद्दालाई अन्तर्राष्ट्रियकरण गर्न, जलवायु सङ्कटले अल्पविकसित तथा हिमाली देशहरूमा उत्पन्न गरेको जोखिमबारे संवेदनशीलता जगाउन र सरोकारवाला मुलुकहरूको सञ्जाल निर्माणको पहल गर्न 'जलवायु परिवर्तन, हिमाल र मानवजातिको भविष्य' विषयमा सगरमाथा संवाद आयोजना गर्ने । हिमपात, शीतहलर, बाढीपहिरो, डुवान, आगलागी तथा चट्याङ्गजस्ता विपद्का समयमा तत्काल उद्धार गरी उचित राहत उपलब्ध गराउने, प्रभावितहरूको पुनर्स्थापनाको कार्य शीघ्र संचालन गर्ने । विपद् पूर्वसूचना प्रणालीलाई सुदृढ बनाई जनधनको क्षति हुनबाट जोगाउने । उद्योग, कलकारखाना र विकास पूर्वाधार निर्माण गर्दा वातावरणमा प्रतिकूल असर नपर्ने गरी वनक्षेत्रको उपयोग गर्ने व्यवस्था गर्ने । फोहरमैलाको दिगो व्यवस्थापन गर्ने । १८ महिला सहभागिता र सशक्तीकरण लैङ्गिक समानता, समावेशिता र समानता प्रत्याभूत गर्ने एवं महिला सहभागिता र लैङ्गिक समानता सम्बन्धमा आजसम्म हासिल उपलब्धीहरूलाई अझ दिगो, परिणाममुखी र सार्थक तुल्याउने । यसका लागि राष्ट्रिय जीवनका सबै आयाममा महिलाहरूको न्यायोचित सहभागिता सुनिश्चित गर्ने । इतिहासमा महिलाहरुले पुऱ्याएको योगदानको व्यवस्थित अभिलेख राख्ने । शिक्षा, स्वास्थ्य, रोजगारी र सामाजिक सुरक्षालगायत महिलाका संविधानप्रदत्त हकको कार्यान्वयनका लागि विशेष कार्यक्रम ल्याउने । महिलाहरूलाई प्रतिस्पर्धाबाट राज्य संयन्त्रमा स्थापित हुने वातावरणको विकास गर्ने । बालवालिकामाथिको दुर्व्यवहार, महिला हिंसा, मानव वेचविखन, वलात्कार, बँधुवा श्रम, छुवाछूत, गुण्डागर्दी, लागु पदार्थ दुर्व्यसन, छाउपडी, दाइजो तथा तिलक प्रथा जस्ता सामाजिक विकृति र शोषणका सवै किसिमको सारभूत रूपमा अन्त्य गरी सभ्य समाजको निर्माण गर्ने । बलात्कार सम्बन्धी मुद्दाको दूत छिनोफानो गर्न अदालतमा तदनुरुपको व्यवस्था गर्ने । एसिड आक्रमणवाट पीडितहरूको न्याय एवं दोषीहरूलाई कारबाही गर्न यससम्वन्धी अध्यादेशलाई ऐनमा रूपान्तरित गरी कार्यान्वयन गर्ने । १९ शान्ति प्रक्रिया र संक्रमणकालीन न्याय शान्ति प्रक्रियाका बाँकी काम सम्पन्न गरी पीडितहरूलाई न्याय र परिपूरणको व्यवस्था गर्ने र समाजमा मेलमिलापको वातावरण सुदृढ गर्ने । यसका लागि शान्ति प्रक्रिया र संक्रमणकालीन न्यायसम्बन्धी बाँकी काम अविलम्ब सम्पन्न गर्ने । यसका लागि प्रचलित ऐनमा संशोधन गर्ने सम्बन्धमा विगतमा भएको सहमति समेतलाई आधार बनाउने । द्वन्द्वकालमा घाइते तथा अङ्गभङ्ग भएका व्यक्तिहरूलाई उपचार, रोजगारी, स्वरोजगारका अवसर र पुनःस्थापनासम्बन्धी कार्य गर्ने । द्वन्द्वपीडित परिवारलाई क्षतिपूर्ति, पुनःस्थापना र परिपूरणको कार्य सम्पन्न गर्ने । आन्दोलनमा योगदान गर्नेहरूको सम्मानका लागि लोकतन्त्रका योद्धा सम्मानलाई निरन्तरता दिने ।"
मतदाता नामावली सकंलन तथा अद्यावधिक सुरु हुँदै,"काठमाडौं : निर्वाचन आयोगले आगामी माघ २ गतेदेखि मतदाता नामावली सकंलन र अद्यावधिक गर्ने कार्य सुरु गर्ने भएको छ। प्रतिनिधिसभा सदस्य तथा प्रदेशसभा सदस्य निर्वाचनको मिति घोषणा भएपछि आयोगले मतदाता नामावली सकंलन र अद्यावधिको काम बन्द गरेको थियो। गत साउन १९ गतेदेखि मतदाता नामावली सकंलन र अद्यावधिकको काम स्थगित भएको थियो। आगामी माघ २ गतेदेखि ३७ वटै निर्वाचन कार्यालयबाट मतदाता नामावली प्रिइनरोलमेन्ट प्रणाली (अनलाइन) बाट सुरु गर्नेगरी तयारी गरिएको आयोगले जनाएको छ। बाहिरी जिल्ला मतदाता नामावली सकंलन गर्न, आफ्नो मतदाता नामावलीको विवरणमा रहेको त्रुटि सच्याउन चाहेमा आवश्यक प्रमाणसहित प्रिइनरोलमेन्ट प्रणाली (अनलाइन) आवेदन गर्न सकिने आयोगका सहसचिव तुलसीबहादुर श्रेष्ठले जानकारी दिए। विवाह वा बसाइँ सरेका कारण नामावलीमा रहेको आफ्नो ठेगाना परिवर्तन गर्न चाहेमा विवाह दर्ता प्रमाणपत्र वा बसाइँसराइँ दर्ता प्रमाणपत्रका आधारमा अनलाइन प्रणालीमार्फत सम्बन्धित निर्वाचन कार्यालयमा आवेदन दिन सकिने आयोगले जनाएको छ। मतदाता नामावली ऐन, २०७३ बमोजिम कुनै व्यक्तिले मतदाता नामावलीमा दोहोरो नाम दर्ता नगराउनु हुन तथा कानूनबमोजिम मतदाता हुन योग्य भएका सम्पूर्ण नेपाली नागरिकले मतदाता नामावलीमा नाम दर्ताका लागि अनलाइनमार्फत आवेदन दिन आयोगले आग्रह गरेको छ।"
प्रधानमन्त्री प्रचण्डले धुम्बाराही पुगेर मागे देउवासँग विश्वासको मत,काठमाडौं : प्रधानमन्त्री पुष्पकमल दाहाल 'प्रचण्ड' र नेपाली कांग्रेसका सभापति शेरबहादुर देउवाबीच भेटवार्ता भएको छ। देउवाको धुम्बाराही निवासमा उनीहरूबीच भेटवार्ता भएको प्रधानमन्त्री सचिवालयले जनाएको छ। प्रधानमन्त्री प्रचण्डले पूर्वप्रधानमन्त्री समेत रहेका देउवासँग विश्वासको मत मागेका छन्। उनले स्थायी सरकार निर्माणका लागि देउवासँग विश्वासको मत मागेको स्रोतको भनाइ छ। सोमबार न्यूनतम साझा सार्वजनिक कार्यक्रममा प्रधानमन्त्री प्रचण्डले सिंगो सदनले नै विश्वासको मत दिने दाबी गरेका थिए। नेकपा एमाले अध्यक्ष केपी ओलीले समेत कांग्रेसले विश्वासको मत दिने संकेत गरेका थिए।
ओलीले भने कांग्रेसले विश्वासको मत दिए अफ्ठ्यारो नमान्नुहोला,"काठमाडौं : नेकपा एमाले अध्यक्ष केपी शर्मा ओलीले संसदको पहिलो पार्टी नेपाली कांग्रेसले विश्वासको मत दिए अफ्ठ्यनरो नमान्न आग्रह गरेका छन्। सरकारको न्यूनतम साझा कार्यक्रम सार्वजनिकी कार्यक्रममा बोल्दै अध्यक्ष ओलीले गठबन्धनसँग अहिल्यै १७५८० मत भएको दाबी गरे। 'संसदमा रहेका करिब सबै दलको सरकारलाई समर्थन छ। एक हिसाबले भन्ने हो भने असधारण मत पनि छ। भोलि झन् असधारण मतको अपेक्षा हामी गर्न सक्छौं। करिब १८० को संख्या त छँदैछ। त्यसमाथि ८५८८ थपिए पनि अफ्ठ्यारो मान्नु पर्दैन,' उनले भने। उनले कांग्रेसतर्फ इंगित गर्दै गिलास बाहिर पानी हाल्नुको अर्थ नरहेको बताए। 'गिलासमा पानी थापिरहेको छ। गिलासमा नहालेर बाहिर किन हाल्ने? सबैले गिलासमै पानी हाल्नुहुन्छ भन्ने विश्वास लिएको छु,' उनले भने। उनले सबै पार्टीलाई गठबन्धनको सरकारलाई विश्वासको मत दिन आह्वान गरे। उनले दलहरूबीच केही मतभेद भए पनि स्थायित्वका लागि एक हुन आग्रह गरे। 'यो सरकार नेपाली जनताले चुनेर बनाएको संसदको, जनता र संसदको अभिमतबाट बनेको सरकार हो। यसको मर्म बुझेर, आशंका नगर्न आग्रह गर्दछ,' उनले भने।"
प्रदेश १ मा चार सदस्यीय मन्त्रिपरिषद् विस्तार,"विराटनगर : प्रदेश १ का मुख्यमन्त्री हिक्मतकुमार कार्कीले ४ सदस्यीय मन्त्रिपरिषद गठन गरेका छन्। मुख्यमन्त्रीको शपथ ग्रहण लगत्तै उनले सानो आकारको मन्त्रिपरिषद गठन गरेका हुन्। मन्त्रिपरिषदमा सत्ता साझेदार दलहरूबाट ११ जना सरकारमा सहभागी भएका छन्। नेकपा एमालेका तिलकुमार मेन्याङ्बो, राष्ट्रिय प्रजातन्त्र पार्टीका भक्तिप्रसाद सिटौला र जनता समाजवादी पार्टीकी निर्मला लिम्बु सरकारमा सहभागी भएकी हुन्। मुख्यमन्त्रीको शपथ पश्चात प्रदेश प्रमुख पर्शुराम खापुङले नै अन्य मन्त्रीहरूलाई पनि पद तथा गोपनियताको शपथ ग्रहण गराएका थिए। मुख्यमन्त्रीले तीन जना मन्त्री नियुक्त गरेपनि हाल उनीहरूलाई कुनै जिम्मेवारी हस्तान्तरण गरिएको छैन्। मुख्यमन्त्री कार्कीले प्रदेशका १३ वटै मन्त्रालय आफैसँग राखेका छन्। शपथ ग्रहण पश्चात अन्नपूर्णसँग छोटो कुराकानी गर्दै मुख्यमन्त्री कार्कीले नवनियुक्त मन्त्रीहरूको जिम्मेवारी बाँडफाँड भने केहीदिनमै हुने बताए। प्रमुख सत्ता साझेदार दलसँग छलफल गरेर थप मन्त्रिपरिषद विस्तार र जिम्मेवारी बाँडफाँडको गरिने उनले जानकारी दिए। आइतबार साँझ शीर्ष नेताहरूले प्रदेश १ को मुख्यमन्त्री पुरै कार्यकालका लागि एमालेलाई नै दिने सहमति गरेपछि माओवादी केन्द्रले असन्तुष्टि जनाउँदै शपथ ग्रहण कार्यक्रम बहिष्कार गरेको हो। मुख्यमन्त्रीले ३ जना मन्त्री नियुक्त गरेपनि प्रमुख सत्ता साझेदार दल नेकपा (माओवादी केन्द्र) भने सोमबार आयोजित शपथ ग्रहण कार्यक्रममा सहभागी भएन्। माओवादी केन्द्र संसदीय दलका नेता इन्द्रबहादुर आङ्बो पूर्व मन्त्रीको हैसियतले शपथ ग्रहण समारोहमा सहभागी भएपनि दलका अन्य सांसद तथा नेताहरूको उपस्थिति देखिएन्। आइतबार साँझ शीर्ष नेताहरूले प्रदेश १ को मुख्यमन्त्री पुरै कार्यकालका लागि एमालेलाई नै दिने सहमति गरेपछि माओवादी केन्द्रले असन्तुष्टि जनाउँदै शपथ ग्रहण कार्यक्रम बहिष्कार गरेको हो। प्रदेश सरकारको मुख्यमन्त्रीमा एमाले र माओवादीलाई आलोपालोको व्यवस्था मिलाउनुपर्ने माओवादी केन्द संसदीय दलका नेता इन्द्रबहादुर आङबो बताउँछन्। शीर्ष तहमा आइतबार साँझ गरिएको सहमति नसच्याएसम्म माओवादी केन्द्र सरकारमा सहभागी नहुने उनले जानकारी दिए। एमाले र माओवादी दुवै दलका शीर्ष नेताहरूले यसअघि प्रदेश सरकारमा आलोपालो हुने बताएका थिए। मुख्यमन्त्रीको दाबी पेश गर्न प्रदेश प्रमुखको कार्यालय जानुअघि एमाले संसदीय दलका नेता हिक्मत कार्कीले पनि प्रदेशमा मुख्यमन्त्री र मन्त्रीहरू परिवर्तन हुनसक्ने बताएका थिए। तर, आइतबार साँझ शीर्ष नेताहरूले सहमति उल्ट्याई दिएपछि प्रमुख सत्ता साझेदार दलले असन्तुष्टि जनाएको हो। केन्द्रिय भागबण्डा अनुसार प्रदेश १ मा मुख्यमन्त्री एमाले र सभामुख माओवादी केन्द्रले पाएको छ। उपसभामुख पनि एमालेलाई नै दिने तयारी छ। तर, मुख्यमन्त्री आलोपालो गर्ने विषय कतै उल्लेख गरिएको छैन्।"
गण्डकीका मुख्यमन्त्री खगराज अधिकारीले लिए शपथ,"पोखरा : गण्डकी प्रदेशका नवनियुक्त मुख्यमन्त्री खगराज अधिकारीले पद तथा गोपनीयताको शपथ लिएका छन्। प्रदेश प्रमुख पृथ्वीमान गुरुङले मुख्यमन्त्री अधिकारीलाई शपथ ग्रहण गराएका हुन्। मुख्यमन्त्री अधिकारीसहित अन्य तीनजना मन्त्रीले पनि शपथ लिएका छन्। प्रदेश प्रमुखको कार्यालयमा आयोजित समारोहमा उनीहरुले शपथ लिएका हुन्। एमाले संसदीय दलका नेता अधिकारीलाई आजै प्रदेश प्रमुख गुरुङले मुख्यमन्त्री नियुक्त गरेका थिए । अधिकारीले एमाले, माओवादी, राप्रपा र एक स्वतन्त्रसहित ३३ सांसदको समर्थनसहित मुख्यमन्त्रीमा दाबी पेस गरेका थिए । मुख्यमन्त्री अधिकारीले माओवादी संसदीय दलका नेता हरिबहादुर चुमान, एमाले सांसद सीता सुन्दास र राप्रपा सांसद पञ्चराम गुरुङलाई मन्त्री नियुक्त गरेका हुन् ।"
सिंगै हाउस विश्वासको मतको पक्षमा खडा हुन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले जनअभिमत अनुसारको सरकार बनेको बताएका छन्। सरकारको न्यूनतम कार्यक्रम सार्वजनिकी कार्यक्रममा प्रधानमन्त्री प्रचण्डले यो सरकारलाई सफल बनाउन सहयोग गर्न सरकारका सचिवहरूलाई अनुरोध गरेका हुन्। प्रचण्डले प्रधानमन्त्री निरिह भएर बस्ने अवस्थाको कल्पना संविधानले नगरेको बताए। प्रधानमन्त्री प्रचण्डले भने, गठबन्धनमा भिन्न राजनीतिक एजेण्डा भए पनि सरकारको न्यूनतम कार्यक्रममा एकबद्ध हुन्छौं। साझा कार्यक्रम बेवारिसे हुन दिने छैनौं। पहिलेको जस्तै हो भन्ने नठान्दिनुहोला। देश केहीँ अफ्ठ्यारोमा भए पनि देशको अर्थतन्त्र सम्हालिने ठाउँमा रहेको उनको भनाइ छ। उनले यही सरकारले देशको मुहार फेर्नसक्ने दाबी गरे। उनले सिंगो सदनले आफूलाई विश्वासको मत दिने प्रधानमन्त्री प्रचण्डको दाबी छ। 'सिंगै हाउस विश्वासको मतको पक्षमा खडा हुन्छ। कोही पनि विपक्षमा रहँदैन। केपी ओलीज्युले पनि त्यतैतिर संकेत गर्नुभयो। भोलि हेरौं,' उनले भने। उनले विश्वासको मत जति आए पनि सरकारले ल्याएको न्यूनतम साझा कार्यक्रम दृढताका साथ अगाडि बढ्ने बताए।"
चैतभित्र अधिवेशन गर्न जनसंगठनलाई एमालेको निर्देशन,"काठमाडौं : नेकपा (एमाले) ले आगामी चैत मसान्तभित्र जनसंगठनको राष्ट्रिय अधिवेशनसम्मेलन गर्न निर्देशन दिएको छ। अधिवेशनसम्मेलन गर्न बाँकी रहेका त्यस्ता जनसंगठनले तीन महिनाभित्र सकाउनुपर्ने छ। एमाले जनसंगठन समन्वय संयन्त्रको सहसंयोजक रचना खड्काका अनुसार राष्ट्रिय युवा संघ, अनेरास्ववियु, अखिल नेपाल महिला संघ, अखिल नेपाल किसान महासंघ, पेशागत महासंघ नेपाल, लोकतान्त्रिक आदिवासी जनजाति महासंघ नेपाल, नेपाल खेलकुद महासंघ र रिटर्नी फेडरेशन नेपाल गरी आठ जनवर्गीय संगठनको राष्ट्रिय अधिवेशन गर्न बाँकी छ। एमालेको तत्कालीन नेकपा (माओवादी केन्द्र) सँग पार्टी एकता भएपछि जनवर्गीय संगठनको समयमा हुनुपर्ने राष्ट्रिय सम्मेलन र अधिवेशन हुन सकेका थिएन। उनले जनवर्गीय संगठनलाई केन्द्रीय कमिटी बैठकलगायत विधानले व्यवस्था गरेका स्थानीय तहसम्मका अधिवेशनसम्मेलन, बैठक, भेला तथा प्रशिक्षण अविलम्ब र नियमित गर्न निर्देशन दिएको बताइन्। जनसंगठन आमजनसमुदायमा पुग्ने भरपर्दो वर्गीय, सामुदायिक र पेशागत संगठन भएकाले यिनीहरू जति सक्रिय हुन्छन्, त्यति नै पार्टीका पक्षमा जनमत तयार हुने, कार्यकर्ता उत्पादन हुने, विषयगत दक्ष जनशक्ति तयार हुने र सम्बन्धित क्षेत्रका जनसमुदायसँग सम्बन्ध घनिष्ट हुने एमालेले ठहर गरेको छ। त्यसैगरी लक्षित समुदायको पहिचान गरी अभियानका रुपमा सदस्यता विस्तारलाई तीव्रता दिने एमालेले जोड दिएको छ।"
थारुको जाँड ब्राण्डिङ गर्ने अभियानमा छौं : मन्त्री चौधरी,"दाङ : लुम्बिनी प्रदेशका पर्यटन, ग्रामीण तथा सहरी विकास मन्त्री डिल्लीबहादुर चौधरीले थारु समुदायको संस्कार र संस्कृति सरंक्षणमा प्रदेश सरकार लागिरहेको बताएका छन्। मन्त्री चौधरीले राज्यले अन्य समुदायको जस्तै थारु समुदायको संस्कार जोगाउन अग्रसर रहने बताए। सोमबार तुलसीपुरमा भएको माघी महोत्सवको उद्घाटन गर्दै उनले थारु समुदायका पछिल्ला पुस्ता यसतर्फ बढी जागरुक हुन जरुरी रहेको बताए। उनले यस्ता किसिमका महोत्सवले पछिल्लो पुस्तालाई आफ्ना संस्कार सम्बन्धी ज्ञान लिन सहज हुने विश्वास व्यक्त गरे। मन्त्री चौधरीले थारु जातिले बनाएको जाँड, रक्सी अनदीको झोल बेच्न पाउनुपर्ने बताए। 'त्यसका लागि यो वर्ष लुम्बिनी प्रदेश सरकारले रक्सी सबैले बेच्न र बोतलीकरण गर्न पाउनुपर्छ भनेर निर्णय समेत गरेको छ,' उनले भने विदेशी रक्सी बेच्ने नाममा जनजातिको उत्पादन बेच्न सकिएन, अब यसको ब्राण्डिङ गरेर जानुपर्छ।' विदेशी ब्राण्डको ब्ल्याक लेभल र रेड लेभलभन्दा थारु समुदायले बनाउने अनदीको झोल, जाँड, डारु (रक्सी) कयौं गुणा गुणस्तरीय भएकाले यस्लाई थारु समुदायले बेचेर आम्दानी गर्ने अवस्था सिर्जना हुने उनको भनाइ छ। उनले अनदीको रोटी, ढिक्री, कोलमा पेलेको तेल कसरी बेच्न सकिन्छ भनेर सोच्नुपर्ने बेला आएको बताउँदै गाउँगाउँमा आफ्नो संस्कृति बनाउँदै पैसा लिएर देखाउने चालचलन अगाडि बढाउनुपर्ने बताए। अहिले थारुहरूको संस्कृति जोगाउन दाङका महटवाहरू अग्रसर भएकामा खुशी व्यक्त गर्दै थारुहरूको खानपीनको संरक्षणसहित थारु महटवा, गुरुवाहरूलाई भत्ताको व्यवस्था गर्न आफु प्रतिवद्ध रहेको बताए। मताहवा महासंघ तुलसीपुर उपमहानगर समितिको आयोजना तथा पर्यटन विकास परिषद् लुम्बिनी, पर्यटन डिभिजन कार्यालय कोहलपुरको प्रायोजनमा कार्यक्रम भएको हो।"
सरकारलाई विश्वासको मत दिने जसपाको निर्णय,काठमाडौं : जनता समाजवादी पार्टी (जसपा)ले प्रधानमन्त्री पुष्पकमल दाहाल 'प्रचण्ड' नेतृत्वको सरकारलाई विश्वासको मत दिने भएको छ। सोमबार संसदीय दलको बैठकले विश्वासको मत दिने निर्णय गरेको प्रचार विभाग प्रमुख पूर्ण बस्नेत जानकारी दिए। उनका अनुसार बैठकले आफ्ना सांसदहरुलाई सरकारको पक्षमा उभिन ह्वीप लगाउने निर्णयसमेत गरेको छ।
हामीसँग आवेगमात्र होइन अग्रजप्रति सम्मान पनि छ: सिके राउत,"काठमाडौं: जनमत पार्टीका अध्यक्ष सिके राउतले संघीय लोकतान्त्रिक गणतन्त्रको रक्षाका लागि आफ्नो पार्टी लागि पर्ने बताएका छन्। संसद बैठकमा पहिलो पटक सम्बोधन गर्न पाउने अवसर दिने जनतालाई धन्यवाद दिँदै र आफ्नो क्षेत्रमा पूर्व अग्रज स्वर्गीय गजेन्द्र नारायण सिंह र यसअघिका सांसद उपेन्द्र यादवलाई स्मरण गर्दै जनताको पक्षमा काम गर्ने गरी आएको बताए। प्रधानमन्त्रीले आफूहरूलाई स्वागत गर्दा नयाँ सोच र हुटहुटी आवेगलाई सम्बोधन गर्ने प्रतिवद्धता सुखद रहेको भन्दै राउतले भने, 'हामीलाई देशमा केही गरौँ भन्ने आवेग छ। यो आवेगमात्र होइन् अग्रजप्रति सम्मान पनि छ।'"
सभामुखको अनुपस्थितिमा बैठकको अध्यक्षता गर्न सदस्य चयन,"काठमाडौं :प्रतिनिधिसभाको बैठकले सभामुखको अनुपस्थितिमा बैठकको अध्यक्षता गर्न सात सदस्य मनोनयन गरेको छ । बैठकमा ज्येष्ठ सदस्य पशुपति शम्शेर जबराले सांसदहरु ईश्वरी न्यौपाने,चन्दा कार्की भण्डारी, देवराज घिमिरे, प्रतिक्षा तिवारी, बुद्धिमान तामाङ,रामकृष्ण यादव, सुशीला सिर्पाली ठकुरीलाई सभामुखको अनुपस्थितिमा बैठकको अध्यक्षता गर्न मनोनयन गरिएको जानकारी गराए। प्रतिनिधिसभाको आजदेखि सुरु भएको बैठकले नेपालको संविधानको धारा १०४ बमोजिम प्रतिनिधिसभाबाट सभाको नियमावली नबनाएसम्मका लागि प्रतिनिधिसभा नियमावली,२०७५ बमोजिम काम कारबाही गर्ने प्रस्ताव सर्वसम्मतिबाट स्वीकृत गरेको छ।"
जनताले राजनीतिक स्थायीत्व चाहेका छन् : माधव नेपाल,"काठमाडौंः नेकपा एकीकृत समाजवादीका अध्यक्ष माधवकुमार नेपालले सरकारले जनताको पक्षमा काम गर्नुपर्ने बताएका छन् । प्रतिनिधिसभा बैठकमा बोल्दै नेपालले यो सरकारले राम्रो काम गर्नेलाई पुरस्कार र नराम्रो काम गर्नेलाई दण्डित गर्नुपर्ने बताएका हुन् । नेपालले भने,यो सरकारले जनपक्षीय र जनमैत्री कानुन निर्माणमा जोड दिनुपर्नेछ । नागरिकले राजनीतिक स्थायीत्वको अपेक्षा गरेका छन् । भ्रष्टाचार,दण्डहीनता बढेको छ । यसलाई निर्मुल पार्न जरुरी छ । नेपालले सबै राजनीतिक दलहरुले गम्भिरतापूर्वक संविधान रलोकतान्त्रिक रक्षामा ध्यान दिनुपर्ने बताए । जनजीविकाको सवाल विकराल बनेको र सिंगो अर्थतन्त्र संकटग्रस्त अवस्थामा रहेको भन्दै यसलाई हल गर्न सरकार जिम्मेवार बन्नुपर्ने नेपालको भनाइ छ ।"
खगराज अधिकारी गण्डकी प्रदेशको मुख्यमन्त्रीमा नियुक्त,कास्की : नेकपा एमाले संसदीय दलका नेता खगराज अधिकारी गण्डकी प्रदेशको मुख्यमन्त्रीमा नियुक्त भएका छन्। प्रदेश प्रमुख पृथ्वीमान गुरुङले सोमबार अधिकारीलाई मुख्यमन्त्रीमा नियुक्त गरेका हुन्। यसअघि अधिकारीले गठबन्धनका तर्फबाट ३३ जना सांसदको समर्थनसहित प्रदेश प्रमुख गुरुङसमक्ष दाबी पेस गरेका थिए। अधिकारी यसअघि गृह र स्वास्थ्यमन्त्री भइसकेका छन्। अधिकारीलाई स्वतन्त्र सांसद हैसियतले राजीव गुरुङले समेत समर्थन जनाएका छन्। आइतबार गठबन्धनको बैठकले गण्डकी प्रदेशमा एमालेलाई मुख्यमन्त्री दिने सहमति गरेको थियो।
हामी जनमतलाई कदर गर्दै सरकारमा गएका हौँ: रवि लामिछाने,"काठमाडौं: राष्ट्रिय स्वतन्त्र पार्टीका अध्यक्ष रवि लामिछाने जनमतको कदर गर्दै सरकारमा गएको बताएका छन्। प्रतिनिधि सभाको बैठकलाई सम्बोधन गर्दै उपप्रधान तथा गृहमन्त्रीसमेत रहेका लामिछानेले सँधै सरकारको प्रतिपक्षी भएर आवाज उठाउनेले सरकारमा जान हतारो गरेको प्रश्न आफूहरूलाई भए पनि जनमतको कदर गर्दै सरकारमा गएको बताए। उनले भने, 'नेपालको राजनीतिक इतिहासमा एक पार्टीको उदय ठूलो कुरा होइन होला। तर हामीले छोटो अवधिमै यो साथ र सहयोग पाएका छौ यो हाम्रो लागि ठूलो कुरा हो। हामी सँधै खरो प्रतिपक्षीको कुरा गर्थ्यौ तर मौका पाउने बित्तिकै सरकारमा गएको भन्ने प्रश्न पनि उठेको छ। यो स्वभाविक हो। तर हामीले जनमतलाई कदर गरेका हौँ। जनताले हामीलाई दिएको यो आशाको मत हो। यो मतको सही सदूपयोग गर्न हामी सरकारमा गएका हौँ।' लामिछानेले आम जनताका न्यूनतम आवश्यकता पूरा गर्न निर्मम भएर लाग्ने बताए। उनले भने,'यो जनताले दिएको मत अनुसार साझा कार्यक्रम बनाएर हामी सरकारमा गएका हौँ। हामी जनताका आवश्यकता पूरा गर्न सरकारमा छौँ। न्यूनतम साझा कार्यक्रमले जनताका पक्षमा खरो भएर काम गर्नेछ।' संसदमा उपस्थित हुने अवसर दिलाउने मतदातालाई धन्यवाद दिँदै लामिछानेले विगतमा संसदले गरेका कामको पनि समीक्षा हुनुपर्ने बताए।"
बागमती प्रदेशका मुख्यमन्त्री शालिकराम जम्कट्टेल को हुन्?,"हेटौडा :बागमती प्रदेशको मुख्यमन्त्रीमा नेकपा माओवादी केन्द्र बागमती प्रदेश संसदीय दलका नेता शालिकराम जम्कट्टेल नियुक्त भएका छन् । उनी नेकपा एमालेका ३७,नेकपा माओवादी केन्द्रको २१,राप्रपाको १३,नेकपा एकीकृत समाजवादीको ७ र हाम्रो नेपाली पाटीका २ जना प्रदेशसभा सदस्य गरी ७० प्रदेशसभा सदस्यको समर्थनमा मुख्यमन्त्री बनेका हुन् । सत्ता साझेदार दलको भागवण्डा अनुसार आलोपालो हुने बागमती प्रदेशमा माओवादी केन्द्रले पहिलो चरणको नेतृत्व पाएको हो । १ सय १० सिट रहेको बागमती प्रदेशमा सरकार बनाउन ५६ सिट आवश्यक रहन्छ । यस अघि दुईपटक प्रदेश सरकारको मन्त्री भएका जम्कट्टेल धादिङ १ (ख) बाट निर्वाचित भएका हुन् । उनी यस अघिको कार्यकालमा आन्तरिक मामिला तथा कानुनमन्त्री र आर्थिक मामिला तथा योजना मन्त्री भएका थिए । को हुन् जम्कट्टेल ? २०३० साल भदौमा साविकको किराञ्चोक गाविस वडा नम्बर ९ मा जन्मिएका जम्कट्टेल हाल माओवादी केन्द्रका पोलिटव्यूरो सदस्य एवम् धादिङ जिल्ला इन्चार्ज हुन् । बीए,बीएलसम्मको अध्ययन गरेका जम्कट्टेलले २०४४ सालमा अखिल छैटौंमा आवद्ध भएर विद्यार्थी राजनीति सुरु गरेका थिए । २०४८ औद्योगिक मजदुर संगठनको ललितपुर जिल्ला कमिटी सदस्य हुँदै केन्द्रीय कोषाध्यक्ष सम्म बने । माओवादी जनयुद्ध सुरु भएपछि उनी त्यसमा निरन्तर क्रियाशील रहे । २०६० सालबाट एक दशकभन्दा बढी समय माओवादी केन्द्र निकट अखिल नेपाल ट्रेड युनियन महासंघको अध्यक्ष बनेका जमकट्टेल २०६३ सालमा अन्तरिम बिधायक र २०६४ सालमा भएको संविधानसभाको पहिलो निर्वाचनमा धादिङ क्षेत्र नम्बर ३ बाट एमालेका प्रभावशाली नेता राजेन्द्र पाण्डेलाई पराजित गरेका थिए । यद्यपि त्यसको पैचो पाण्डेले २०७० मा भएको संविधान सभाको दोस्रो निर्वाचनमा लिएका थिए । २०७४ मा भने जम्कट्टेलले लोकतान्त्रिक गठबन्धनका उम्मेदवार नेपाली कांग्रेसका प्रभात किरण सुवेदीलाई पराजित गरे । उक्त निर्वाचनमा जमकट्टेले २३ हजार ३८२ मत ल्याई प्रदेश सांसदमा विजयी हुँदा उनको प्रतिद्वन्दी नेपाली कांग्रेसका प्रभात किरण सुवेदीले १० हजार ४०७ मत ल्याएका थिए । यो निर्वाचनमा जमकट्टेल सत्ता गठबन्धनको साझा उम्मेदवारको रुपमा फेरी धादिङ १ को प्रदेश २ बाट विजयी भए। उनका एक छोरी र श्रीमती छन् । जम्कट्टेलले फ्रान्स,ज्विजरल्यान्ड, पेरु, चाइना, जापान, कोरिया, थाइल्यान्ड, फिलिपिन्स, सिंगापुर, श्रीलंका, इन्डोनेसिया र इन्डियाको भ्रमण गरेका छन् ।"
प्रधानमन्त्री बनेकोमा देउवाले प्रचण्डलाई दिए बधाई,काठमाडौं: नेपाली कांग्रेसका सभापति शेरबहादुर देउवाले प्रधानमन्त्री नियुक्त भएकोमा नेकपा माओवादी केन्द्रका अध्यक्ष पुष्पकमल दाहाल प्रचण्डलाई बधाई दिएका छन्। प्रतिनिधि सभाको पहिलो अधिवेशनको पहिलो बैठकमा बोल्दै देउवाले सात दलको समर्थनमा प्रधानमन्त्री नियुक्त भएकोमा बधाई दिएका हुन्।
प्रधानमन्त्री प्रचण्डले भोलि ११ बजे विश्वासको मत लिने,"काठमाडौंः प्रधानमन्त्री पुष्पकमल दाहाल प्रचण्डले भोलि विश्वासको मत लिने भएका छन् । भोलि बिहान ११ बजे बस्ने संसद् बैठकमा प्रधानमन्त्री प्रचण्डले विश्वासको मत लिने भएका हुन् । संघीय संसद् सचिवालयका अनुसार भोलिको संसद् बैठकमा प्रचण्डले विश्वासको मत लिने कार्यसूची छ । प्रतिनिधसभा निर्वाचनमा कुनै पनि एक दलको बहुमत नआएकाले राष्ट्रपति विद्यादेवी भण्डारीले संविधानको धारा ७६ (२)अनुसार मिलीजुली सरकार बनाउन आग्रह गरेकी थिइन् । प्रचण्ड १६९ सांसदको समर्थनमा प्रधानमन्त्रीमा नियुक्त भएका थिए । एमालेका ७८,माओवादी केन्द्रका ३२,रास्वपाका २०,राप्रपाका १४,जसपाका १२,जनमत पार्टीका ६,नागरिक उन्मुक्ति पार्टीका ४ र स्वतन्त्र ३ सांसदको समर्थनमा प्रचण्ड प्रधानमन्त्री बनेका हुन्। प्रधानमन्त्रीमा नियुक्त भएको ३० दिनभित्र विश्वासको मत लिनुपर्ने संवैधानिक व्यवस्था छ ।"
गणतन्त्रका लागि लडेकाहरूबाटै गणतन्त्र खतरामा : चित्रबहादुर केसी,"काठमाडौं : राष्ट्रिय जनमोर्चा पार्टीका अध्यक्ष चित्रबहादुर केसीले गणतन्त्र खतरामा परेको बताएका छन्। संसद् बैठकमा बोल्दै राष्ट्रिय जनमोर्चाका अध्यक्ष केसीले गणतन्त्रका लागि लडेकाहरुबाटनै गणतन्त्र खतरामा परेको बताएका हुन्। केसीले भने, गणतन्त्र, संसदीय व्यवस्थाप्रति जनता निरास छन्। गणतन्त्रका लागि लडेकाहरुबाट गणतन्त्र खतरामा परेको छ। शक्ति राष्ट्रको एजेण्डा कार्यान्वयन गर्न हामीलाई मतदाताले पठाएका हुन्। जुनसुकै मुल्य चुकाएर सत्तामा जाने प्रवृत्ति हाबी रहेको बताए। केसीले भने, अहिले जे कुरा पनि सेटिङबाट चलेको छ। संघीयता खोलेर दिनको पाँच सय मान्छे विदेश गइरहेको छ। आम जनतामा नेताप्रति निरासा छाएको बताए। केसीले भने, जती चिप्ला कुरा गरे पनि यो सदावाहार कुरा हो। अहिले पनि देशको अर्थतन्त्र डामाडोल भएको हामी सबैलाई थाह छ। संघीय लोकतान्त्रिक व्यवस्था आउँदा देश स्वीजरल्याण्ड आउँछ भनीयि, भयो त। अहीलेपनि देश वेवारिसे रहेको बताए। केसीले भने, चुनाव लडिनसक्नु भइसक्यो। यो कसका कारण भयो? राजनीतिक पार्टी, नेता, सांसद, मन्त्रीप्रति जनताको आसा छैन। यहि चरित्र कायम गर्यौं भने हामीले देश जोगाउन सक्दैनौं।"
संसदमा रचनात्मक ढंगले प्रस्तुत हुन्छौं :देउवा,"काठमाडौं :नेपाली कांग्रेस सभापति शेरबहादुर देउवाले प्रतिनिधि सभामा रचनात्मक ढंगले प्रस्तुत हुने बताएका छन्। सोमबार नयाँ संसदको पहिलो बैठकमा सम्बोधन गर्दै पूर्वप्रधानमन्त्री समेत रहेका देउवाले प्रतिनिधिसभामा कांग्रेस एकताबद्ध,जिम्मेवार र रचनात्मक भइ प्रस्तुत हुने बताएका हुन्। 'देश र जनाताको बृहत्तर हितमा काम गर्नेछौं। यो प्रतिनिधिसभामा नेपाली कांग्रेस एकताबद्ध,जिम्मेवार र रचनात्मक भइ प्रस्तुत हुनेछ,'उनले भने,' जनताको जीवनसँग जोडिएका विषयमा हाम्रो विशेष ध्यान जानेछ।' देउवाले नेपालको संविधानको रक्षा र कार्यान्वयन,संघीय लोकतान्त्रिक गणतन्त्रात्मक शासन व्यवस्थाको सबलीकरण गर्दै देशमा दिगो शान्ति, सुशासन,विकास र संमृद्धि प्राप्त गर्ने लक्ष्यमा अबिचलित रुपले लागिरहने बताए। उनले आगामी दिनमा नेपाली काँग्रेस जनताको अपेक्षाअनुसार काम गर्ने विश्वास व्यक्त गरे। 'पार्टीका साथीहरुको भावनाअनुसार काम गर्नेछ।हाम्रा असंख्य सहीदहरुको त्याग,तपस्या र बलिदानबाट हामीले प्रेरणा पाएका छौं,'देउवाले भने,'संस्थापक नेता वीपीकोइराला,सुवर्ण शसशेर, गणेशमान सिंह,कृष्णप्रसाद भट्टराई, गिरिजा प्रसाद कोईराला, सुशिल कोइरालालगायतका नेताहरुको मार्ग दर्शनले हाम्रो यात्रा निर्देशित छ। ' देउवाले आफ्नो पार्टीलाई ठूलो दल बनाएकोमा मतदातालाई धन्यवाद दिँदै जनताको विश्वासमा ठेस लाग्न नदिने प्रतिवद्धता जनाए।"
बागमतीको मुख्यमन्त्रीमा शालिकराम जम्कट्टेल नियुक्त,हेटौडा :बागमती प्रदेशको मुख्यमन्त्रीमा माओवादी केन्द्रका पोलिटब्युरो सदस्य शालिकराम जम्कट्टेल नियुक्त भएका छन्। सोमबार प्रदेश प्रमुख यादवचन्द्र शर्माले जम्कट्टेललाई नेपालको संवधानको धारा १६८ को उपधारा २ अनुसार मुख्यमन्त्रीमा नियुक्त गरेका हुन्। ७० प्रदेश सभा सांसदको समर्थनमा उनी मुख्यमन्त्री बनेका हुन्।
यो अवस्था ल्याउन ज्यान दिने शहीद प्रति सम्मान: केपी ओली,"काठमाडौं: नेकपा एमालेका अध्यक्ष केपी शर्मा ओलीले यो परिस्थिति सहज रुपले नआएको बताएका छन्। प्रतिनिधि सभाको बैठकलाई सम्बोधन गर्दै ओलीले भने, 'संविधान जारी भएपछिको दोस्रो आम निर्वाचनबाट निर्वाचित भएर आउनुभएका सबै सांसदलाई बधाई दिन्छु।' सांसदलाई बधाई दिँदै ओलीले भने, 'यो परिस्थिति यत्तिकै आएको छैन। धेरै बलिदानीपछि आएको हो। यो परिस्थिति ल्याउन ज्यान आहुँति गर्ने ज्ञात अज्ञात शहीदप्रति सम्मान प्रकट गर्छु।'"
म ढुक्क छु प्रधानमन्त्रीमा प्रचण्डले विश्वासको मत पाउनुहुन्छ: केपी ओली,"काठमाडौं: नेकपा एमालेका अध्यक्ष केपी शर्मा ओलीले प्रधानमन्त्रीमा पुष्पकमल दाहाल प्रचण्डले विश्वासको मत पाउने बताएका छन्। प्रतिनिधि सभाको बैठकलाई सम्बोधन गर्दै ओलीले भने, 'म विश्वस्त छु प्रधानमन्त्रीमा प्रचण्डले विश्वासको मत पाउनुहुनेछ। म अहिले नै उहाँलाई बधाई दिन चाहन्छु।' अब देश विकास गर्न र देशको उन्नति प्रगतिका लागि सरकारले काम गर्ने ओलीले बताए। उनले सबैले सँगै मिलेर देश बनाउनुपर्ने बताए। उनले भने, 'बन्न पाएको छैन बिगार्ने तिर लाग्यौँ भने समय बर्बाद हुन्छ। हाम्रो समय रचनात्मक काममा प्रयोग गरौँ। लेट्स वर्क टुगेदर।' यो सरकारले सार्वजनिक गरेको न्यूनतम साझा कार्यक्रमलाई आधार मानेर काम गर्ने ओलीले बताए।"
सरकारले न्यूनतम साझा कार्यक्रम सार्वजनिक गर्दै,"काठमाडौंः सरकारले न्यूनतम साझा कार्यक्रम सार्वजनिक गर्दैछ । प्रधानमन्त्री तथा मन्त्रिपरिषद् कार्यालय सिंहदरबारमा सरकारले न्यूनतम साझा कार्यक्रम सार्वजनिक गर्न लागेको हो । न्यूनतम कार्यक्रममा भ्रष्टाचार नियन्त्रण,स्वास्थ शिक्षा,सेवा प्रवाह चूस्तदुरुस्त,मलका विषयलगायतका कार्यक्रमहरु समावेश छन् । जसअन्तर्गत् धेरै घुइँचो हुने सरकारी कार्यालयमा टाइम कार्ड,किसानलाई सहज तरिकाले मलको व्यवस्था,युवा स्वरोजगार कार्यक्रमलगायतका विषयलाई प्राथमिकतामा राखिएको छ । सुशासन,राष्ट्रियताको रक्षा र अर्थतन्त्रमा सुधार,समृद्धि र शान्तिप्रक्रियाको पूर्णतासहितका एजेन्डालाई सरकारको प्राथमिकताका कार्यक्रममा राखिएको छ । महंगी नियन्त्रणसँगै सन्तुलित वैदेशिक नीति पनि यो सरकारको प्राथमिकतामा परेको छ । नागरिकसँग सरोकार राख्ने,जनताको मन छुन सक्ने,भ्रष्टाचार नियन्त्रण,जनजीविकाका सवाल केन्द्रमा राखेर न्यूनतम कार्यक्रम ल्याउने तयारी सत्ता साझेदार दलहरूको छ । उपप्रधान एवं अर्थमन्त्री विष्णु पौडेलको संयोजकत्वमा कार्यदल गठन भएको थियो । कार्यदलमा माओवादी केन्द्रबाट बर्षमान पुन,राष्ट्रिय स्वतन्त्र पार्टीबाट मुकुल ढकाल,राप्रपाबाट धवलशमशेर राणा र जसपाबाट रकम चेम्जोङ छन् ।"
निर्वाचन आयोगले स्वीकृत गर्यो राष्ट्रियसभा सदस्य उपनिर्वाचनको कार्यक्रम,"काठमाडौं :निर्वाचन आयोगले लुम्बिनी प्रदेशबाट प्रतिनिधित्व गर्ने राष्ट्रियसभाको रिक्त पदका लागि हुने उपनिर्वाचनका लागि कार्यक्रम स्वीकृत गरेको छ। निर्वाचन आयोगका सहसचिव तुलसी बहादुर श्रेष्ठले माघ २५ गते हुन गइरहेको राष्ट्रियसभाको रिक्त पदका लागि हुने उपनिर्वाचनको कार्यक्रम स्वीकृत भएको जानकारी दिए। रिक्त पदका लागि माघ २५ गते उपनिर्वाचन हुँदैछ। स्वीकृत कार्यक्रमअनुसार ८ माघमा मतदाता नामावली प्रकाशन गर्ने,दाबी विरोधलगायतका प्रक्रिया पूरा गरी १० गते अन्तिम नामावली प्रकाशन गर्ने तथा ११ गते उम्मेदवारको मनोनयन पत्र दर्ता गरी दावी विरोध,छानविन,उम्मेदवारले नाम फिरता लिनेलगायतका प्रकिया पूरा गर्ने कार्यक्रम रहेको छ। यस्तै १६ गते उम्मेदवारको अन्तिम नामावली प्रकाशन गर्ने र सोही दिन उम्मेदवारलाई निर्वाचन चिन्ह वितरण गर्ने आयोगको तयारी छ। माघ २५ गते बिहान १० बजेदेखि अपरान्ह ३ बजेसम्म मतदान गर्ने कार्यक्रम रहेको निर्वाचन आयोगले जनाएको छ।"
लाल आयोगको प्रतिवेदन सभामुखलाई बुझाउँदै रञ्जिताले भनिन्टिकापुर घटना बन्द कोठामा घटाइएको थिएन,"काठमाडौं :नागरिक उन्मुक्ति पार्टीका अध्यक्ष रञ्जिता श्रेष्ठ चौधरीले टीकापुर घटना बन्द कोठामा घटाइएको घटना नभएको बताएकी छन् । निर्वाचन पछिको प्रतिनिधिसभाको पहिलो बैठकमा बोल्दै सांसद चौधरीले निर्दोष चौधरीलाई थारु भएकै कारण मुद्दा लगाइएको आरोप लगाइन्। चौधरीले भनिन्,टिकापुर घटना बन्द कोठामा घटाइएको घटना थिएन । माननीय रेशम चौधरीलगायतलाई झुठा मुद्दा लगाइयो । यो राज्यले थारु भएकै कारण रेशम चौधरीलाई मुद्दा लगायो । हाम्रो देशको कानुन त खाली थारुहरुलाई मात्रै लाग्दो रहेछ । चौधरीले लाल आयोगको प्रतिवेदन सार्वजनिक गर्न सरकारसँग माग गरिन्। टिकापुरका राजबन्दी परिवारले न्याय नपाएसम्म संसद्मा लडिरहने बताए । उनले शीर्ष राजनीतिक दलका नेताहरुले समेत रेशम चौधरी निर्दोष भनिसकेको स्मरण गराइन्। उनले रेशम चौधरीको रिहाइका लागि माग गरिन्।"
प्रतिनिधि सभा भंग हुनु प्रतिगमन होइन: केपी ओली,"काठमाडौं: नेकपा एमालेका अध्यक्ष केपी शर्मा ओलीले प्रतिनिधि सभा भंग हुनु प्रतिगमन नभएको टिप्पणी गरेका छन्। प्रतिनिधि सभाको बैठकमा सम्बोधन गर्दै ओलीले भने, 'यदी प्रतिनिधि सभा विघटन गर्नु नै प्रतिगमन हुने भए बेलायतमा त कति प्रतिगमन भएछ भएछ। त्यसैले आफू अनुकुल व्याख्या नगरौँ।' जनताका अधिकार खोसिनबाट जोगाउनु पनि प्रतिगमन नहुने ओलीले बताए। उनले भने, 'जनताका अधिकार खोसिनु हुँदैन। जनमतबाट सरकार बनाउने र नयाँ जनमत सिर्जना गर्ने सोच राख्नु प्रतिगमन होइन। अन्य बाटोबाट सरकार ढाल्ने खेल भयो भने त्यो प्रतिगमन हो। कू ठाउँबाट सरकार बनाउने खेलमा लाग्नु हुँदैन। त्यसो भए मात्र प्रतिगमन हुन्छ।' अब यो सरकारले जनताका अपेक्षालाई सम्बोधन गर्नेगरी काम गर्नुपर्छ।"
सरकारले नै संघीयतालाई कमजोर बनाउने प्रयत्न गर्यो : रामसहाय यादव,"काठमाडौं : जनता समाजवादी पार्टी नेपाल संसदीय दलका नेता रामसहायप्रसाद यादवले राजनीतिक आन्दोलनबाट प्राप्त उपलब्धिलाई संरक्षण गरेर अगाडि बढ्नुपर्ने बताएका छन्। प्रतिनिधिसभाको बैठकलाई सम्बोधन गर्दै यादवले प्राप्त उपलब्धिको रक्षा र कार्यान्वयन गर्नु यो संसद्को मुख्य काम भएको बताए। गणतन्त्र, संघीयता, धर्मनिरपेक्षता, समावेशी तथा समानुपातिक प्रतिनिधित्वलगायतका उपलब्धिलाई संस्थागत र कार्यान्वयन गर्नु अहिलेको संसद्को मुख्य काम हो,' उनले भने, संघियताको कार्यान्वयन गर्ने यसअघिका सरकारको प्रतिबद्धता अहिलेसम्म कार्यान्वयन भएको छैन। संविधानले दिएको अधिकार प्रदेशलाई हस्तान्तरण हुन सकेको छैन। संघले नै संघीयतालाई कमजोर बनाउने प्रयत्न गरिरहेको आभास भइरहेको छ। संघीयतालाई असफल बनाउँदै पुनः केन्द्रिकृत शासन फर्काउने प्रत्यत्न भएको दाबी गर्दै प्रमुख सचेतक यादवले संघीयतालाई बलियो बनाउने काम सबैले गर्नुपर्ने बताए। प्रदेशलाई अधिकार सम्पन्न बनाउनुपर्छ, त्यसका लागि विभन्न कानून बनाउनुपर्छ,' उनले भने।"
प्रदेश १ मा चार सदस्यीय मन्त्रिमण्डल विस्तारको तयारी,"विराटनगर : प्रदेश १ मा आज मुख्यमन्त्रीसहित चार जना प्रदेशसभा सदस्य सरकारमा सहभागी हुने भएका छन्। मुख्यमन्त्री हिक्मत कार्कीसहित चार जना सरकारमा सहभागी हुने भएका हुन्। एमाले, राप्रपा र जसपाबाट ११ जना सरकारमा जाने तयारी रहेको बताइएको छ। एमालेबाट ताप्लेजुङका तिलकुमार मेन्याङ्बो, राप्रपाबाट संसदीय दलका नेता भक्तिप्रसाद सिटौला र जसपाबाट निर्मला लिम्बू सरकारमा जाने तयारी रहेको जनाइएको छ। प्रदेश १ को मुख्यमन्त्रीमा आलोपालोको सहमति नमिलेपछि माओवादी भने सरकारमा सहभागी नहुने भएको छ। विराटनगरस्थित प्रदेश प्रमुखको कार्यालयमा सपथ ग्रहण कार्यक्रमको आयोजना गरिएको छ। प्रदेश प्रमुखले नवनियुक्त मुख्यमन्त्रीलाई सपथ ग्रहण गराउनेछन्। त्यसपछि मुख्यमन्त्रीले अन्य मन्त्रीहरूलाई सपथ ग्रहण गराउनेछन।"
जसपा मधेस प्रदेशको संसदीय दलमा सरोज यादव चयन,काठमाडौं : जनता समाजवादी पार्टी (जसपा)को मधेस प्रदेशको संसदीय दलको नेतामा सरोज यादव निर्वाचित भएका छन्। निर्वाचन समितिले निर्वाचनको कार्यतालिका सार्वजनिक गरेपनि सहमतिमै यादवलाई नेता चयन गरिएको हो। जसपाको मधेस प्रदेशमा १६ सांसद छन्। मुख्यमन्त्रीसमेत रहेका लालबाबु राउतले दलको नेता बन्ने आकांक्षा राखेपछि जसपाले निर्वाचनको तयारी गरेको थियो। तर अन्तिम समयमा सहमतिमै दलको नेता चयन भएको प्रचार विभाग प्रमुख पूर्ण बस्नेतले जानकारी दिए।
प्रधानमन्त्री प्रचण्डलाई विश्वासको मत दिन रास्वपाको आह्वान,"काठमाडौं : राष्ट्रिय स्वतन्त्र पार्टीले प्रधानमन्त्री पुष्पकमल दाहाल प्रचण्डलाई विश्वासको मत दिने भएको छ। आज सिंहदरबारमा बसेको संसदीय दलको बैठकमा मंगलबार सरकारलाई विश्वासको मत दिने र अन्य दललाई पनि मत दिन आह्वान गर्ने निर्णय भएको सांसद सन्तोष परियारले जानकारी दिए। बैठकमा विश्वासको मत दिनुको विकल्प नभएको बताइएको छ। परियारले संसदको अध्यक्षमण्डलमा डा चन्दा कार्कीलाई सिफारिस गरेको जानकारी दिए। बैठकमा उपप्रधान तथा गृहमन्त्री एवम् पार्टी सभापति लामिछानेले सम्बोधन गर्ने उनले बताए। रास्वपाले संसदीय दलको नेतामा सभापति रवि लामिछानेलाई चयन गरेको छ। तर दलको उपनेता, प्रमुख सचेतक चयन हुन बाँकी रहेकाले विधान बमोजिम केही दिनभित्रै पूरा उनले बताए।"
माओवादी केन्द्र संसदीय दलको बैठक सिंहदरबारमा जारी,"काठमाडौं : नेकपा माओवादी केन्द्र संसदीय दलको बैठक सिंहदरबारमा सुरु भएको छ। सोमबार दिउँसो प्रतिनिधि सभाको पहिलो बैठक बस्नु अगाडि संसदीय दलको बैठक बसेको हो। एमालेसहितका दलको सहयोगमा माओवादी केन्द्र संसदीय दलको नेता पुष्पकमल दाहाल प्रचण्डप्रधानमन्त्री बनेका छन्। माओवादीले संसदीय दलको नेता उपनेता चयन गर्न बाँकी रहेको छ। एमाले अध्यक्ष केपी शर्मा ओलीसहितको समर्थनमा तेस्रो पटक प्रधानमन्त्री बनेका प्रचण्डलाई राष्ट्रपति विद्यादेवी भण्डारीले संविधानको धारा ७६ (२) बमोजिम प्रधानमन्त्रीमा नियुक्त गरेकी हुन्। नेपालको संविधानको धारा ७६ को उपधारा (४) बमोजिम मंगलबार प्रचण्डले विश्वासको मत लिँदैछन्। २ सय ७५ रहेको प्रतिनिधिसभामा बहुमतका लागि १ सय ३८ चाहिन्छ। प्रचण्डलाई १६९ भन्दा बढी सांसदको समर्थन रहेको छ। नयाँ सत्ता गठबन्धनमा नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी र नागरिक उन्मुक्ति पार्टी रहेका छन्। नयाँ बानेश्वरस्थित संघीय संसद् भवनमा आज दिउँसो १ बजे प्रतिनिधिसभाको पहिलो अधिवेशनको पहिलो बैठक बस्न लागेको हो। बैठकमा संघीय संसद्को अधिवेशन आह्वानसम्बन्धी राष्ट्रपतिको कार्यालयबाट प्राप्त पत्र पढेर सुनाइनेछ। त्यसैगरी शीर्ष नेताले सम्बोधन गर्ने कार्यसूची छ।"
राष्ट्रियसभाको बैठक जारी (लाइभ),काठमाडौं : राष्ट्रियसभाको बैठक सुरु भएको छ। सङ्घीय संसद् भवन नयाँ बानेश्वरमा राष्ट्रियसभाको बैठक सुरु भएको हो। राष्ट्रिय सभाको तेह्रो अधिवेशनको पहिलो बैठक आज बसेको हो। बैठकमा राष्ट्रियसभा अध्यक्ष गणेशप्रसाद तिमिल्सिनाले सङ्घीय संसद्को बैठक आह्वानसम्बन्धी राष्ट्रपति कार्यालयबाट प्राप्त पत्र वाचन गरेका थिए। उनले राष्ट्रपतिको कार्यालयबाट प्राप्त प्रधानमन्त्री पदमा नियुक्ति र मन्त्रिपरिषद् गठनसम्बन्धी पत्रको व्यहोरा सदनलाई जानकारी गराए।
प्रतिनिधि सभा नियमावली २०७५ बमोजिम काम कारबाही गर्ने प्रस्ताव सर्वसम्मतबाट पारित,काठमाडौं: प्रतिनिधि सभाको पहिलो बैठकले प्रतिनिधि सभा नियमावली २०७५ बमोजिक कामकारबाही गर्ने प्रस्ताव सर्वसम्मतिबाट पारित भएको छ। नेपालको संविधानको धारा १०४ बमोजिम प्रतिनिधि सभाबाट सभाको नियमावली नबनाएसमम प्रतिनिधि सभा नियमावली २०७५ बमोजिम कामकारबाही गर्ने प्रस्ताव स्वीकृत भएको हो।
"प्रतिनिधि सभाको पहिलो बैठक बस्दै, यी हुन् कार्यसूची","काठमाडौं : प्रतिनिधि सभाको पहिलो बैठक आज दिउँसो १ बजे बस्न लागेको छ। नयाँ बानेश्वरस्थित संघीय संसद् भवनमा बस्ने प्रतिनिधिसभाको पहिलो अधिवेशनको पहिलो बैठक बस्न लागेको हो। बैठकमा ज्येष्ठ सदस्य एवम् सभामुख पशुपति शमशेर जबराले राष्ट्रपतिबाट प्राप्त अधिवेशन आह्वान सम्बन्धी पत्रको व्यहोरा पढेर सुनाउनु हुने कार्यसूची रहेको संघीय संसदका महासचिव डा भरतराज गौतमले जानकारी दिए। उनका अनुसार सभामुखले राष्ट्रपतिको कार्यालयबाट प्राप्त प्रधानमन्त्री पदमा नियुक्ति तथा मन्त्रिपरिषद् गठन सम्बन्धी पत्रहरुको व्यहोरा पढेर सुनाउने कार्यसूची छ। अधिवेशन प्रारम्भको अवसरमा दलीय आधारमा सांसदले मन्तव्य राख्ने गौतमले बताए। प्रतिनिधिसभा र प्रदेशसभा सदस्य निर्वाचनपछि प्रतिनिधिसभामा १२ राजनीतिक दल र पाँच स्वतन्त्र सांसदका प्रतिनिधित्व रहेको छ। प्रतिनिधिसभामा नेपाली कांग्रेस ८९, नेकपा (एमाले)का ७९ (स्वतन्त्र एकजनासमेत), नेकपा (माओवादी केन्द्र) ३२, राष्ट्रिय स्वतन्त्र पार्टीका २०, राष्ट्रिय प्रजातन्त्र पार्टीका १४, जनता समाजवादी पार्टी नेपालका १२, नेकपा (एकीकृत समाजवादी)का १०, जनमत पार्टीका छ, लोकतान्त्रिक समाजवादी पार्टीका चार, नागरिक उन्मुक्ति पार्टीका तीन, राष्ट्रिय जनमोर्चा र नेपाल मजदुर किसान पार्टीका एकएक तथा स्वतन्त्र चार सांसद् छन्। माओवादी केन्द्रका अध्यक्ष दाहाल यही पुस १० गते एक सय ६९ सांसदको समर्थनमा प्रधानमन्त्रीमा नियुक्त भएका थिए। नेपालको संविधानको धारा ७६ को उपधारा (२) अनुसार नियुक्त प्रधानमन्त्रीले सोही धाराको उपधारा (४) बमोजिम ३० दिनभित्र प्रतिनिधिसभाबाट विश्वासको मत लिनुपर्ने प्रावधान छ।"
संसद बैठकमा प्रभावकारी भूमिका खेल्न सांसदलाई रास्वपाको निर्देशन,काठमाडौं: राष्ट्रिय स्वतन्त्र पार्टीले प्रतिनिधि सभा बैठकमा प्रभावकारी भूमिका खेल्न सांसदहरूलाई निर्देशन दिएको छ। सोमबारको पार्टी संसदीय दलको बैठकमा पार्टी सभापति रवि लामिछानेले संसदमा आफ्नो बलियो उपस्थिति देखाउन र जनतासमक्ष गरेका प्रतिवद्धता पुरा गर्न संसदमा प्रभावकारी भूमिका खेल्न निर्देशन दिएका हुन्। बैठकले मंगलबार संसदमा प्रधानमन्त्रीको पक्षमा विश्वासको मत दिन सबै दलहरुलाई आग्रह गरेको सांसद सन्तोष परियारले जानकारी दिए। रास्वपाले संसदीय दलको नेतामात्र चयन गरेको र प्रमुख सचेतक र सचेतक पछि चयन गरिने परियारले बताए।
दीगो आर्थिक विकास र अर्थतन्त्रको सबलीकरण प्रमुख एजेण्डा : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले मन्त्रिपरिषद्को पहिलो बैठकबाटै अर्थतन्त्र सुधार गर्न प्रभावकारी काम गर्ने निर्णय गरेको बताएका छन्। सोमबार ग्लोबल आइएमई बैंक र बैंक अफ काठमाडौंको एकीकृत कारोबार शुभारम्भ समारोहलाई सम्बोधन गर्दै प्रचण्डले सरकारका न्यूनतम साझा कार्यक्रममा पनि दीगो आर्थिक विकास र अर्थतन्त्रको सबलीकरण प्रमुख एजेण्डामा राखेको बताएका हुन्। उनले अर्थतन्त्रमा नतिजामुखी काम तत्काल गर्नुपर्ने आवश्यक रहेको बताए। तस्बिर : अभिशेक महर्जन उनले अर्थमन्त्री विष्णु पौडेल, गर्भनर महाप्रसाद अधिकारी र आफूसँगै बसेर नीजि क्षेत्रको समस्या समाधान कसरी गर्न सकिन्छ भनेर छलफल गरेको स्मरण गरे। उनले निजी क्षेत्रको लगानी प्रवर्द्धन गर्न आवश्यक नीतिगत, संस्थागत तथा प्रक्रियागत सुधार गर्ने प्रतिबद्धता समेत व्यक्त गरे। उनले संरचनागत सुधार पनि गर्ने स्पष्ट पारे। देशमा रेमिटेन्सको कारोबारलाई भरपर्दो र सुरक्षित गर्ने बैंकको महत्त्वपूर्ण भूमिका रहेको बताए। प्रचण्डले ठूला परियोजनामा मात्र नभएर आम जनताको वित्तिय क्षेत्रमा पहुँच, वित्तिय साक्षरता र स्वरोजगारका क्षेत्रमासमेत बैंकिंग क्षेत्रले योगदान गर्नु जरुरी रहेको बताए।"
मधेश प्रदेश : जसपा संसदीय दलको निर्वाचन आज,"जनकपुरधाम : जनता समाजवादी पार्टी नेपाल मधेश प्रदेश संसदीय दलको निर्वाचन आज हुँदैछ। मधेश प्रदेशसभामा प्रतिनिधित्व गर्ने अधिकांश दलले संसदीय दलको नेता चयन गरिसके पनि जसपाले भने दलको नेता चयन गर्न सकेको छैन। दलको नेता चयनका लागि आज मतदान हुने गरी कार्यतालिका तय गरिएको छ। जसपाले बिहान ११ बजेसम्म दलको नेताका लागि उम्मेदवारहरुको मननोयन पत्र दर्ता गर्ने समय तोकेको छ। यस्तै, ११ : ३० बजेसम्म उम्मेदवारको नामावली प्रकाशन, ३:३० बजेसम्म नाम फिर्ता लिने र ४ बजेसम्म दाबी विरोधका लागि समय निर्धारण गरिएको छ। अपरान्ह ४:३० बजेसम्म उम्मेदवारको अन्तिम नामावली प्रकाशन गर्ने र साँझ ५ देखि ६ बजेसम्म मतदान गर्ने कार्यतालिका छ। मतदान सम्पन्न भएलगत्तै मतगणना गरेर परिणाम सार्वजनिक गरिने जसपा संसदीय दलको निर्वाचन समितिका संयोजक लालकिशोर साहले जानकारी दिए। जसपा मधेश प्रदेशसभाको संसदीय दलको नेताका लागि मुख्यमन्त्री लालबाबु राउत, सरोज यादव र नेता रामअशिष यादव प्रमुख दाबेदार छन्। राउतको नाममा सहमति जुट्न नसकेपछि निर्वाचनमार्फत् दलको नेता चयन गर्न लागिएको हो। पार्टी अध्यक्ष उपेन्द्र यादवले दलको नेता चयन गर्न नसकेपछि सो विषयमा निर्णय गर्न पुनः प्रदेश कमिटीलाई नै जिम्मा लगाएका थिए। गत बिहीबार र शुक्रबार जनकपुरधाममा बसेको प्रदेशसभा सदस्यहरूको बैठकमा दलको नेतामा सहमति नजुटेपछि सो अधिकार पार्टी अध्यक्ष यादवलाई दिइएको थियो। तर, पार्टीमा दलको नेता बन्न आकांक्षीहरु बढी भएपछि पार्टी अध्यक्ष यादवले फेरि पार्टीको प्रदेश कमिटीलाई नै जिम्मेवारी दिएका थिए। मधेश प्रदेशसभामा जनता समाजवादी पार्टीका १६ जना प्रदेशसभा सदस्य छन्।"
"प्रतिनिधि सभाको बैठक बस्दै, शीर्ष नेताले सम्बोधन गर्ने","काठमाडौं : संघीय संसद्को अधिवेशन सोमबारदेखि सुरु हुँदैछ। नयाँ बानेश्वरस्थित संघीय संसद् भवनमा दिउँसो १ बजे प्रतिनिधिसभाको पहिलो अधिवेशनको पहिलो बैठक बस्न लागेको हो। बैठकमा संघीय संसद्को अधिवेशन आह्वानसम्बन्धी राष्ट्रपतिको कार्यालयबाट प्राप्त पत्र पढेर सुनाइनेछ। यस्तै प्रधानमन्त्रीको नियुक्ति र मन्त्रिपरिषद् गठनसम्बन्धी राष्ट्रपति कार्यालयको पत्रसमेत वाचन गरेर सुनाइनेछ। प्रतिनिधिसभाको पहिलो अधिवेशन र राष्ट्रियसभाको तेह्रो अधिवेशनमा संसद्मा प्रतिनिधित्व गर्ने राजनीतिक दलका नेताहरुले सम्बोधन गर्ने कार्यसूची रहेको संघीय संसद् सचिवालयका सहप्रवक्ता दशरथ धमलाले जानकारी दिए। प्रतिनिधिसभामा १२ दलका नेताको सम्बोधन प्रतिनिधिसभाको आजको बैठकमा सभामा प्रतिनिधित्व गर्ने १२ राजनीतिक दलका नेताले शुभकामना मन्तव्य दिने संसद सचिवालयले जनाएको छ। बैठकको प्रारम्भमा प्रतिनिधिसभाका ज्येष्ठ सदस्य पशुपतिशमशेर जबराले सदस्यहरुलाई स्वागत गर्नेछन्। गत मङ्सिर ४ गते सम्पन्न प्रतिनिधिसभा र प्रदेशसभा सदस्य निर्वाचनपछि प्रतिनिधिसभामा १२ राजनीतिक दल र पाँच स्वतन्त्र सांसदका प्रतिनिधित्व रहेको छ। प्रतिनिधिसभामा नेपाली कांग्रेस ८९, नेकपा (एमाले)का ७९ (स्वतन्त्रसमेत), नेकपा (माओवादी केन्द्र) ३२, राष्ट्रिय स्वतन्त्र पार्टीका २०, राष्ट्रिय प्रजातन्त्र पार्टीका १४, जनता समाजवादी पार्टी नेपालका १२, नेकपा (एकीकृत समाजवादी)का १०, जनमत पार्टीका छ, लोकतान्त्रिक समाजवादी पार्टीका चार, नागरिक उन्मुक्ति पार्टीका तीन, राष्ट्रिय जनमोर्चा र नेपाल मजदुर किसान पार्टीका एकएक तथा स्वतन्त्र चार सांसद् छन्। प्रतिनिधिसभा बैठक हाल कायम प्रतिनिधिसभा नियमावली, २०७५ अनुसार सञ्चालन हुनेछ। बैठकले नियमावली, २०७५ लाई अनुमोदनसमेत गर्नेछ। सोमबारको बैठकबाट ज्येष्ठ सदस्यको अनुपस्थितिमा बैठकको अध्यक्षता गर्नका लागि नियमावलीअनुसार सात जनालाई चयन गरिनेछ। सांसद सदस्य सङ्ख्याका आधारमा कांग्रेस र एमालेबाट दुईदुई र बाँकी अन्य दलबाट प्रतिनिधित्व हुनेछ। सोमबारको बैठकमा ज्येष्ठ सदस्य जबराले मंगलबार प्रधानमन्त्री पुष्पकमल दाहाल प्रचण्डले विश्वासको मत लिने प्रस्तावबारे जानकारी गराउने छन्। माओवादी केन्द्रका अध्यक्ष दाहाल यही पुस १० गते एक सय ६९ सांसदको समर्थनमा प्रधानमन्त्रीमा नियुक्त भएका थिए। नेपालको संविधानको धारा ७६ को उपधारा (२) अनुसार नियुक्त प्रधानमन्त्रीले सोही धाराको उपधारा (४) बमोजिम ३० दिनभित्र प्रतिनिधिसभाबाट विश्वासको मत लिनुपर्ने प्रावधान छ।"
"प्रदेश १ मा मुख्यमन्त्री कार्कीको सपथ ग्रहण आज, सानो मन्त्रिमण्डल बन्ने","विराटनगर : प्रदेश १ का नवनियुक्त मुख्यमन्त्री हिक्मत कार्कीको सपथ ग्रहण आज हुने भएको छ। विराटनगरस्थित प्रदेश प्रमुखको कार्यालयका अनुसार सोमबार दिउँसो २ बजेका लागि सपथ ग्रहणको कार्यक्रम राखिएको छ। नेकपा एमाले, माओवादी केन्द्र, राप्रपा र जसपाका ६० सांसदको समर्थनसहित आइतबार मुख्यमन्त्री बनेका कार्कीले आजै सानो आकारको मन्त्रिमण्डल गठन गर्ने तयारी गरेका छन्। सत्ता साझेदार दलहरूलाई समेटेर सानो आकारको मन्त्रिमण्डल विस्तारको तयारी रहेको एमालेका प्रमुख सचेतक रेवतीरमण भण्डारीले जानकारी दिए। आज एमालेबाट २, माओवादीबाट १ र राप्रपाबाट १ जनाले प्रदेश सरकारको मन्त्रीको रुपमा सपथ लिने उनले बताए। एमालेबाट आज नै मन्त्री बन्नेहरुमा ताप्लेजुङका तिलकुमार मेन्याङ्बो र सोलुखुम्बुका बुद्धिकुमार राजभण्डारी रहेका छन्। माओवादी केन्द्रबाट दुर्गाप्रसाद चापागाई र राप्रपाबाट संसदीय दलका नेता भक्तिप्रसाद सिटौला सरकारमा जाने तयारी रहेको बताईएको छ। हालसम्म प्राप्त जानकारी अनुसार नवनियुक्त मुख्यमन्त्री कार्कीले हाल कायम रहेको मन्त्रालयको संख्यामा पनि फेरबदल गर्ने तयारी गरेका छन्। त्यसको गृहकार्य सुरु भइसकेको स्वयंम् उनले बताएका छन्। हाल कायम रहेको १३ मन्त्रालयलाई ९ वा ११ वटामा झारिने उनले जानकारी दिएका छन्। प्राप्त जानकारी अनुसार प्रदेशमा ९ मन्त्रालय रहे माओवादी केन्द्रले ३, राप्रपाले १ र एमालेले ५ मन्त्रालय राख्ने तयारी गरेको छ। ११ मन्त्रालय रहँदा एमालेले ६ माओवादीले ३ र राप्रपालाई २ मन्त्रालय दिने तयारी छ।"
प्रतिनिधि सभाको पहिलो बैठक (लाइभ),"काठमाडौं : प्रतिनिधि सभाको पहिलो बैठक सुरु भएको छ। नयाँ बानेश्वरस्थित संघीय संसद् भवनमा बस्ने प्रतिनिधिसभाको पहिलो अधिवेशनको पहिलो बैठक बसेको हो। बैठकमा ज्येष्ठ सदस्य एवम् सभामुख पशुपति शमशेर जबराले राष्ट्रपतिबाट प्राप्त अधिवेशन आह्वान सम्बन्धी पत्रको व्यहोरा पढेर सुनाएका छन्। अधिवेशन प्रारम्भको अवसरमा आज दलीय आधारमा सांसदले मन्तव्य राख्ने कार्युसूची छ। प्रतिनिधिसभा र प्रदेशसभा सदस्य निर्वाचनपछि प्रतिनिधिसभामा १२ राजनीतिक दल र पाँच स्वतन्त्र सांसदका प्रतिनिधित्व रहेको छ। प्रतिनिधिसभामा नेपाली कांग्रेस ८९, नेकपा (एमाले)का ७९ (स्वतन्त्र एकजनासमेत), नेकपा (माओवादी केन्द्र) ३२, राष्ट्रिय स्वतन्त्र पार्टीका २०, राष्ट्रिय प्रजातन्त्र पार्टीका १४, जनता समाजवादी पार्टी नेपालका १२, नेकपा (एकीकृत समाजवादी)का १०, जनमत पार्टीका छ, लोकतान्त्रिक समाजवादी पार्टीका चार, नागरिक उन्मुक्ति पार्टीका तीन, राष्ट्रिय जनमोर्चा र नेपाल मजदुर किसान पार्टीका एकएक तथा स्वतन्त्र चार सांसद् छन्।"
पूर्वगृहमन्त्री खगराज अधिकारीले मुख्यमन्त्रीमा दाबी पेश गर्दै,"पोखरा : गण्डकी प्रदेशमा एमाले नेता तथा पूर्व गृहमन्त्री खगराज अधिकारीले आज मुख्यमन्त्री दाबी पेस गर्दै छन्। सत्ता साझेदार दलहरुले सातवटै प्रदेशका मुख्यमन्त्रीको बाँडफाँड टुंगो लगाएसंगै एमालेले गण्डकी पाएकाले अधिकारीले मुख्यमन्त्री दाबी पेश गर्ने भएका हुन्। प्रदेश प्रमुख पृथ्वीमान गुरुङले सोमबार (आज) बेलुका ४ बजेसम्म सरकार गठनका लागि समय दिएका छन्। पुस २१ गते प्रदेश प्रमुख गुरुङले ५ दिनको समय दिएर संविधानको धारा १६८ को उपधारा २ बमोजिम मुख्यमन्त्रीको दाबी गर्न आब्हन गरेका थिए। कास्की क्षेत्र नम्बर १ (१) बाट प्रदेशसभामा निर्वाचित अधिकारी स्वास्थ्यमन्त्री र गृहमन्त्री भइसकेका छन्। आम निर्वाचन २०७९ मा एमालले मुख्यमन्त्रीको रुपमा अधिकारीलाई प्रदेशमा उठाएको थियो। ६० सदस्यीय गण्डकी प्रदेश सभामा सरकार बनाउन ३१ सदस्यीय आवश्यक पर्छ। एमालेसँग २२, माओवादी संग ८ सिट केन्द्रीय गठबन्धनमा सामेल भएको राष्ट्रिय प्रजातन्त्र पार्टी राप्रपाको गण्डकीमा २ सिट छ। तीन दल मिलेर गण्डकीमा ३२ सिट पुग्छ। गण्डकीमा एकीकृत समाजवालीमा प्रवेश गरेका राजीव गुरुङले (दिपक मनाङे) पनि अधिकारीलाई भेटेर विश्वासको मत दिने आश्वासन दिएका छन्। गण्डकी प्रदेश सभामा नेपाली कांग्रेसको २७ सिट सांसद रहेका छन् सत्ता गठबन्धनको प्रारम्भिक भागबन्डामा प्रदेश सरकारका मुख्यमन्त्रीसहित एमाले ४, माओवादीका ४ र राप्रपाको १ मन्त्रालय बनाउने तयारी रहेको बताइएको छ। पहिलो चरणमा भने सबै पाटीको समेटिने गरी मन्त्रीमण्डल बन्ने बताइएको छ। सत्ता गठबन्धनको भागबन्डामा माओवादीबाट सभामुख पाउने निश्चित भएको छ।"
माओवादी केन्द्रले विश्वासको मत लिन प्रत्येक सांसदलाई अनुरोध गर्ने,काठमाडौं: नेकपा माओवादी केन्द्रले पार्टी अध्यक्ष पुष्पकमल दाहाल प्रचण्डलाई प्रधानमन्त्रीमा विश्वासको मत लिन सबै सांसदलाई अनुरोध गर्ने भएको छ। पार्टीको संसदीय दलको बैठकले सबै दलबाट विश्वासको मत लिन आग्रह गर्ने निर्णय गरेको हो। यो सँगै राजनीतिक दलमात्र नभइ सबै सांसदलाई एक एक गरेर विश्वासको मत दिन अनुरोध गर्ने निर्णय गरेको छ। प्रधानमन्त्री प्रचण्डले भोलि पुस २६ गते विश्वासको मत लिने कार्यतालिका छ। विश्वासको मत लिन प्रचण्डसहित नेकपा एमालेका अध्यक्ष केपी शर्मा ओलीले आन्तरिक गृहकार्य गरिरहेका छन्। त्यस्तै नेकपा माओवादी केन्द्रको संसदीय दलको बैठकले आजको पहिलो प्रतिनिधि सभा बैठकको कार्यसूची र सांसदको भूमिकाका बारेमा पार्टीका सांसदलाई जानकारी गराएको थियो। संसद बैठक एक बजे बस्नेछ।
मलेसियामा बन्धक बनाइएका १९ नेपाली कामदारको उद्धार गर्न सरकारले थाल्यो पहल,"काठमाडौं : सरकारले मलेसियामा बन्धक बनाइएका १९ नेपाली कामदारको उद्धार गर्न पहल गरेको छ। रोजगारीका क्रममा गत भदौ २३ गते मलेसिलया पुगेका उनीहरू ८ दिनदेखि बन्धक भएको समाचार अन्नपूर्ण पोस्ट्लगायतका सञ्चारमाध्यममा प्रकाशित भएपछि सरकारले उद्धार गर्न पहल थालेको हो । प्रधानमन्त्री पुष्पकमल दाहाल प्रचण्डले यो विषय गम्भीर भएकाले तत्काल उद्धारका लागि आवश्यक सबै पहल गर्न मुख्यसचिव शंकरदास वैरागीमार्फत सम्बन्धित निकायलाई निर्देशन दिएको प्रधानमन्त्रीका प्रेस संयोजक सूर्यकिरण शर्माले जानकारी दिए । बन्धक हुनेमा गोरखाको सहिदलखन गाउँपालिका६ का ठाकुर रेग्मी, ७ का कमल श्रेष्ठ, भीमसेन थापा गाउँपालिका७ का विष्णुप्रसाद ढकाल, टिकाराम गोतामे र सुजन गोतामे छन्। उनीहरूबाहेक उदयपुरका १, सप्तरीका १, मकवानपुरका ७, रौतहटका ३, भोजपुरका १ र बैतडीका १ जना छन्। एक नेपाली युवालाई कम्पनीका मालिकले निर्घात कुटपिट गरेपछि अन्य नेपाली युवाहरूले किन कुटपिट गरेको भनेर सोध्दा सबैलाई कम्पनीबाट निकालिदिएको गुनासो बन्धक भएर बसेका युवाहरूको छ। बन्धक भएका युवाहरूले तत्काल रिहाइको माग गर्दै सामाजिक सञ्जालमा हारगुहार गरिरहेका छन्। उनीहरु तत्काल उद्धार गरेर नेपाल फर्काउने व्यवस्था मिलाउन सरकारसँग माग गरेका छन् । उनीहरू सबै सानेपाको खोजी रिक्वायरमेन्ट म्यानपावरबाट सप्लायर्स कम्पनीमा गत ५ महिनाअघि मलेसिया गएका थिए। काम गर्ने क्रममा कम्पनीका मालिकले कुटपिट गर्ने, चरम शारीरिक यातना दिने गरेका विषयमा गुनासो गरेपछि कम्पनीबाट निकालिएको बन्धकमा रहेकामध्ये गोरखा बुङकोटका ठाकुर रेग्मीले बताए। गत भदौ २३ गते मलेसिया पुगेका उनीहरूलाई कम्पनीले एक महिनाको पारिश्रमिक पनि नदिएको बन्धक भएका मध्येका अर्का बाबुराम बाँस्तोलाले बताए। नेपालीहरूलाई दिनहुँ कम्पनीका मालिकले कुटपिट गरेपछि सबैले किन कुटपिट गरेको, हामी बालबच्चा पाल्न पैसा कमाउन आएका हौं भन्यौं, उनले भने, यातना रोकिएन, हामीले नेपालस्थित कम्पनीलाई पनि भन्यौं। तर, सुनुवाई भएन। उल्टै कम्पनीबाट निकालेर केलाङ भन्ने ठाउँमा लगेर तेस्रो तलाको एउटा कोठामा बन्धक बनाएर राखिएको उनले बताए। कम्पनीका मालिकले गरेको व्यवहार र ठगीबारे मलेसियास्थित नेपाली दूतावासमा पनि जानकारी गराएको र टेकबहादुर कार्की भन्ने व्यक्ति आएको तर आश्वासनबाहेक गुनासोको सुनुवाइ नभएको उनले बताए।"
विद्यालयले खरिद गरेको स्विटर नकिनेपछि २० जना विद्यार्थीले परीक्षा दिन पाएनन्,"रुकुम पश्चिम : रुकुम पश्चिमको बाँफिकोट गाउँपालिका३ मा रहेको स्यार्पुताल माध्यमिक विद्यालयमा गत सोमबारबाट परीक्षा चलिरहेको छ। तर, बुधबार एसइईको टेस्ट परीक्षा दिन आएका करिब २० जना विद्यार्थीले परीक्षा दिन नपाएको बताएका छन्। विद्यालयले खरिद गरेको स्विटर विद्यालयबाटै नकिनेको भन्दै विद्यार्थीहरूलाई परीक्षा हलबाट निकालिएको उनीहरूको भनाइ छ। बुधबार विद्यालयमा गणित विषयको परीक्षा दिन आएका विद्यार्थीले प्रश्नपत्र नै नदिएर कक्षाबाट निकालिनु परेको गुनासो गरेका छन्। कक्षा १० का करिब २० जना र कक्षा ९ का केही विद्यार्थीहरू परीक्षा दिनबाट बञ्चित भएको विद्यार्थीहरूले बताए। विद्यालयले जाडो मौसमका लागि भन्दै स्विटर खरिद गरेको थियो। रुकुम पश्चिम : प्रश्नपत्र नदिएर कक्षाबाट निकालिएको : विद्यार्थीको आरोप विद्यालयको पोशाकमा एकरुपता ल्याउने निर्णय अनुसार खरिद गरिएको हो : विद्यालय प्रशासन विद्यालयले स्विटर खरिद गरेर विद्यार्थीलाई बेच्नु र नकिनेमा परीक्षाबाट निकालिनु अन्यायपूर्ण भएको कक्षा १० मा अध्ययनरत एक छात्रले बताए। ती स्विटर विद्यालयले प्रतिगोटा ४५० देखि ६५० रुपियाँको दरले विद्यार्थीहरूलाई बिक्री गरिरहेको बताइएको छ। उनले सोमबारदेखि विद्यालयमा टेस्ट परीक्षा चलिरहेको र बुधबार तेस्रो दिनको परीक्षा दिन जाँदा स्विटर नकिनेको भन्दै विद्यार्थीहरू परीक्षाबाट निकालिनु परेको भन्दै आक्रोश पाखेका छन्। टेस्ट परीक्षा सकिएपछि कक्षा १० का विद्यार्थीहरू नियमित विद्यालय आउनुनपर्ने भएकोले स्कुल ड्रेसको स्विटर किन्न नखोजेको, किन्नै परेपनि आफू अनुकुल पसलबाट किन्न सकिने विद्यार्थीहरूको भनाइ छ। विद्यालयका प्रधानाध्यापक चुमानसिंह बोहराले स्विटर किन्न विद्यार्थीलाई बाध्य नपारेको बताएका छन्। चिसो मौसमलाई मध्यनजर गर्दै विद्यालयले विद्यार्थीहरूका लागि भन्दै स्विटर खरिद गरेको थियो। ती स्विटर विद्यालयले प्रतिगोटा ४५० देखि ६५० रुपियाँको दरले विद्यार्थीहरूलाई बिक्री गरिरहेको बताइएको छ। यस विषयमा विद्यालयका प्रधानाध्यापक चुमानसिंह बोहराले स्विटर किन्न विद्यार्थीलाई बाध्य नपारेको बताएका छन्। विद्यालयको पोशाकमा एकरुपता ल्याउन विद्यालय व्यवस्थापन समितिको निर्णय अनुसार र अभिभावकहरूको सहमतिमा स्विटर खरिद गरिएको तर कक्षा १० का केही विद्यार्थीहरूले पोशाक नियमित नलगाउँदा केही समय मात्र प्रश्नपत्र नदिएको उनले बताए। अभिभावकसँग सल्लाह गरेर समस्या समाधान गर्छौं भन्दा केही विद्यार्थीहरू परीक्षा नदिएर गएको उनले बताए। मङसिर महिनामा खरिद गर्ने भनेर व्यवस्थापन समितिले निर्णय गरेको र सोहीअनुसार दाङबाट एकै प्रकारको स्विटर खरिद गरिएको प्रधानाध्यापक बोहराले जानकारी दिए। उनले विद्यार्थीको पोशाकमा एकरुपता ल्याउन, शैक्षिक वातावरण सुधार गर्न त्यसो गरिएको भएतापनि गलत प्रचार हुन गएको उल्लेख गरे।"
विद्यार्थीलाई न्यानो कपडा वितरण,बर्दिबास : महोत्तरीको बर्दिबासका युवाहरूले चन्दा संकलन गरेर गरिब तथा विपन्न विधार्थीलाई न्यानो कपडा वितरण गरेका छन्। तराईमा जाडो बढेपछि बर्दिबास हेल्प फाण्डेसनमा आवद्ध भएका युवाहरूले सामुदायिक विद्यालयका १ सय २० जना विद्यार्थीहरूलाई ट्रयाकसुट वितरण गरेका हुन्। उनीहरूले सामुदायिक विद्यालयका गरिब तथा जेहेन्दार विदार्थीहरूलाई दिँदै आएको छात्रावृत्तिलाई पनि निरन्तरता दिने निर्णय गरेको छ। फाउण्डेशनका हिरा गौतमले प्लस टु पढ्नका लागि ३१ जना विद्यार्थीलाई छात्रावृत्ति दिन लागिएको बताएका छन्। गत वर्ष ३० जना विद्यार्थीलाई छात्रावृत्ति दिइएको थियो।
ठूलो रकमसहित हुण्डी कारोबारी पक्राउ,"सप्तरी : सप्तरीको बोदे बरसाईन नगरपालिकाबाट श्रोत नखुलेको ठूलो रकमसहित दुई हुण्डी कारोबारीलाई प्रहरीले पक्राउ गरेको छ। नेपाल प्रहरी केन्द्रीय अनुसन्धान ब्युरो (सिआइबी) काठमाडौको टोलीले वडा नम्बर५ स्थित बोदे बरसाइन बजारबाट श्रोत नखुलेको ५२ लाख ८९ हजार पाँच सय नेपाली रूपैयाँ बरामद गरेको जनाएको छ। नेपाल प्रहरी केन्द्रीय अनुसन्धान ब्युरो (सिआइबी) काठमाडौंका प्रवक्ता प्रहरी उपरीक्षक संजयसिंह थापाले स्थानीय कौशलकिशोर यादवको घरबाट हुण्डी रकमसहित दुई जना पक्राउ परेको बताएका छन्। यादवको घरकोठाबाट नेपाली रूपैयाँको अवैध कारोबार भइरहेको सूचनाका आधारमा सिआइबीको टोलीले छापा मार्दा उक्त रकम बरामद भएको हो। प्रहरीले बोदे बर्साईन९ देउरीका ३२ वर्षीय रामबिलास साह तेली र वडा नम्बर ७ का ५२ वर्षीय मायानन्द झालाई पक्राउ गरेको हो। कालो झोलामा १५ लाख रूपैयाँसहित तेली र नौ लाख रूपैयाँसहित झा पक्राउ परेका हुन्। उनीहरू बसेको कोठाको खाटमाथि कपडाले छोपी राखेको अवस्थामा २८ लाख ८९ हजार पाँच सय रूपैयाँ बरामद भएको छ। प्रहरी टोलीले दुई थान मोबाइल र हिसाब लेखिएको पाँच थान कापी समेत फेला पारेको छ। पक्राउ परेका दुवै जनालाई आवश्यक कारवाहीका लागि राजश्व अनुसन्धान कार्यालय ईटहरी पठाइएको छ। प्रहरीले सप्तरीबाट दुई जनालाई पक्राउ गरेलगत्तै धनुषा र काठमाडौंबाट दुई जना पक्राउ गरेको छ। सिआइबी टोलीले धनुषा क्षिरेश्वर नगरपालिका१ बाट हुण्डी कारोबारीका आरोपी ३५ वर्षीय उदय चन्द्र यादवलाई पक्राउ गरेको जनाएको छ। अवैध रूपमा अनलाइनमार्फत २० करोडभन्दा माथिको रकमको हुण्डी कारोबार गरेको आरोपमा यादव पक्राउ परेको प्रहरी उपरिक्षक थापाले बताए। बैंक तथा वित्तीय संस्था सम्बन्धी ऐन, २०७३ अन्तर्गतको कसूरमा यादवले कारोवारमा प्रयोग गरेको ल्यापटप, मोबाइल फोन समेतका उपकरणहरू बरामद गरेको छ। यस्तै काठमाडौं महानगरपालिका३२ कोटेश्वर बालकुमारीस्थित सडकबाट स्रोत नखुलेको नगद ६ लाख ५५ हजार रुपैयाँ र विभिन्न कम्पनीको मोबाइल ७७ थानसहित ललितपुर धापाखेलका २७ वर्षीय सृजन श्रेष्ठ पक्राउ परेका छन्। प्रहरी प्रभाग कोटेश्वरबाट खटिएको प्रहरीले बा ८० प ६२७६ नम्बरको मोटरसाइकल जाँच गर्ने क्रममा मोटरसाइकलमा सवार श्रेष्ठलाई उक्त नगद र मोबाइलहरू सहित फेला पारी पक्राउ गरेको हो। आर्जित रकम औपचारिक माध्यमबाट नपठाई निजी व्यापारी, एजेण्ट, व्यक्ति वा दर्ता नभएका एजेन्सीमार्फत् स्वदेश वा विदेशमा पठाउने कार्यलाई हुण्डी भनिन्छ। खासगरी सुन तस्करी, लागु औषध र अवैध हातहतियारको कारोबार, मानव बेचबिखन, न्यून विजकीकरण गरी समान आयात जस्ता अपराधजन्य कार्यमा हुण्डीले प्रश्रय पाएको छ। अनौपचारिक माध्यमबाट पैसा पठाउँदा पैसा असुरक्षित हुने, अबैध कारोबार तथा अपराधजन्य कार्यमा लाग्ने र मुलुकलाई व्यापार घाटा हुने भएकाले हुण्डी कारोबारलाई अवैध र जोखिमपूर्ण मानिन्छ। नेपालमा हुण्डीमार्फत् रकमान्तर गर्नु वा विप्रेषण गर्नु अवैध र गैरकानुनी कार्य हो। पछिल्लो समय अवैध रूपमा हुने पैसाको कारोबार हुण्डी बढ्दै गएको प्रहरीको तथ्यांकले देखाएको छ। उपत्यका लगायत नेपालभारत सीमा जोडिएका तराईका जिल्लामार्फत हुण्डीकारोबार हुने गरेको छ।"
नुवाकोटका चार क्रसरमा ताला,"नुवाकोट : सहायक प्रमुख जिल्ला अधिकारी वेदप्रसाद अर्यालको नेतृत्वमा सोमबार गएको अनुगमन टोलीले चारवटा क्रसरमा ताला लगाएको छ। उनका अनुसार कानूनविपरीत सञ्चालनमा रहेको भेटिएपछि लिखु गाउँपालिकाको दुई, पञ्चकन्या र तादी गाउँपालिकाका एकेक गरी चारवटा क्रसरमा ताला लगाइएको हो। अनुगमन टोलीले लिखु गाउँपालिका१ स्थित सुर्यकुण्ड रोडा ढुंगा उद्योग प्रालि, लिखु४ स्थित क्षेत्रपाल क्रसर प्रालि, तादी गाउँपालिका३ स्थित दुप्चेश्वर क्रसर उद्योग र पञ्चकन्या गाउँपालिका२ नेसनल लाईन एण्ड स्टोन प्रालिमा ताला लगाएको हो। यसका साथै टोलीले लिखु४ को मृत सन्जिवनी क्रसर र पञ्चकन्या गाउँपालिका२ मा रहेको नाट्येश्वरी रोडा ढुंगा उद्योग प्रालिलाई सचेत गराएको छ। अनुगमन टोलीले ताला लगाएका क्रसरहरुलाई सात दिनभित्र आधिकारिक पत्रसहित विवरण खुलाई पेश गर्न निर्देशनसमेत दिएको छ।"
मन्दिरबाट रुपैयाँ तथा सामग्री चोरी,"भक्तपुर : सूर्यविनायक नगरपालिका७ गुण्डु कार्की गाउँस्थित लिखु नारायण मन्दिरमा चोरी भएको छ। यहाँबाट दुईवटा चन्दा पेटिकाबाट नगद २ हजार ४ सय रुपैयाँ, तामाको घैला ९ थान, पित्तलको पानस २ थान, तामाको पुजा थाली २ थान, तामाको दियो २ थान, तामाको जल धारा १ थान, घण्टी १ थान, तामाको पन्च मुकुट १ थान चोरी भएको हो। उक्त मन्दिरको मुल ढोकाको ताला अपरिचित व्यक्तिहरूले फुटाई उक्त सामान चोरी गरी गरेको भन्ने सूचना पाएपछि प्रहरी वृत्त जगातीबाट खटिएको प्रहरीले चोरीमा संलग्न हाल फरार व्यक्तिहरूको खोजी गर्नुका साथै आवश्यक अनुसन्धान गरिरहेको छ।"
जथाभावी हर्न बजाउने १०७ जना चालकलाई कारबाही,काठमाडौं : जथाभावी हर्न बजाएर ध्वनी प्रदुषण गर्ने १०७ जना चालकलाई ट्राफिक प्रहरीले कारबाही गरेको छ। काठमाडौं उपत्यकामा सोमबार गरिएको विशेष चेकिङका क्रममा चालकहरू कारबाहीमा परेका हुन्। २०७४ वैशाख १ गतेदेखि नै काठमाडौं उपत्यकामा हर्न निषेध गरिएको थियो। पछिल्लो समय हर्नको दुरुपयोग बढेका कारण कारबाहीलाई तीव्रता दिएको काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक राजेन्द्रप्रसाद भट्टले जानकारी दिए।
डडेल्धुरामा करेन्ट लागेर एकको मृत्यु,"डडेल्धुरा : डडेल्धुरामा करेन्ट लागेर एक जनाको मृत्यु भएको छ। मृत्यु हुनेमा जिल्लाको भागेश्वर गाउँपालिका४ आर्कुडाका ४२ वर्षीय सुन्दरसिंह भाट रहेको जिल्ला प्रहरी कार्यालय डडेल्धुराले जनाएको छ। सोमबार दिउँसो घर नजिकैको ट्रान्सफर्मरमा फ्युज जोड्ने क्रममा करेन्ट लागेर भाटको घटनास्थलमै मृत्यु भएको प्रहरी निरीक्षक एवं सूचना अधिकारी उमाकान्त जोशीले जानकारी दिए। उनका अनुसार मृतक भाट नेपाल विद्युत् प्राधिकरण वितरण केन्द्र डडेल्धुराअन्तर्गत बगरकोट सव स्टेशनमा सुरक्षा गार्डमा कार्यरत थिए। बिदामा घर आएको बेला ट्रान्सफर्मरमा फ्युज जोड्ने बेला करेन्ट लागेको रहेछ, प्रहरी निरीक्षक जोशीले भने, करेन्ट लागेर भुइँमा झरेछन्। गाउँले हेर्दा मृत्यु भइसकेको रहेछ। उनको शवलाई पोस्टमार्टमका लागि डडेल्धुरा अस्पताल ल्याइँदैछ।"
राष्ट्रपति कप रनिङ शिल्डका लागि खेलाडी छनोट सुरु,"भक्तपुर : भक्तपुरमा हुने राष्ट्रपति कप रनिङ शिल्ड खेलकुद प्रतियोगिताका लागि खेलाडी छनोट सुरु भएको छ। भक्तपुर नगरपालिकाको आयोजनामा हुने प्रतियोगिताको नगर प्रमुख सुनिल प्रजापतिले तेक्वान्दोका रेफ्री बलराम न्हिसुतुलाई खेल सामाग्री हस्तान्तरण गर्दै उद्घाटन गरे। प्रतियोगिता पुस २५ गतेबाट हुने छ। यसका लागि भलिबल, कबड्डी, उसु, तेक्वान्दो, एथ्लेटिक्स र कराँते गरी छवटा खेलका लागि खेलाडी छनोट हुने बताए। साथै प्रजापतिले नगरपालिकाले पुस ५ देखि ९ गतेसम्म सम्पन्न गरेको भक्तपुर नगरव्यापी विद्यालयस्तरीय खेलकुद प्रतियोगिताका निर्णायकहरुलाई प्रशंसापत्र वितरण गरे। प्रजापतिले भक्तपुर नगरव्यापी विद्यालयस्तरीय खेलकुद प्रतियोगिताका निर्णायक र रेफ्रीहरुलाई प्रशंसापत्र वितरण वितरण गरे।"
१३ वटा सवारी साधनका चालकलाई कारबाही,"काठमाडौं : ललितपुरको जावलाखेलमा सोमबार गरिएको विशेष चेकिङमा १३ वटा सवारी साधनका चालक कारबाहीमा परेका छन्। मापदण्डभन्दा बढी धुँवा फाल्ने पिकअप भ्यान ७, भाडाको बस २ र माइक्रो हाइस चारवटा गरी १३ सवारी साधन कारवाहीमा परेका काठमाडौं उपत्यका ट्राफिक प्रहरी कार्यालय रामशाहपथका प्रवक्ता एवम् प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। वातावरण विभाग र काठमाडौँ उपत्यका ट्राफिक प्रहरी कार्यालयबाट संयुक्त रूपमा खटिएको टोलीले जावलाखेलमा ४१ वटा सवारी साधनको चेक गरेको थियो। सवारी साधन मर्मतपश्चात् तोकिएको जरिवाना तिरी ट्राफिक प्रहरीले नियन्त्रणम लिएका कागजपत्र फिर्ता दिइने ट्राफिक प्रहरीले जनाएको छ।"
गायिका सिम्पलको जहाँ तिमी अनि म सार्वजनिक,"काठमाडौं : गायिका, अभिनेत्री एवं निर्देशक सिम्पल खरेलको स्वरमा सजिएको नयाँ म्युजिक भिडियो जहाँ तिमी अनि म सार्वजनिक भएको छ। प्रेमिल शैलीको गीतमा शब्द बिष्णुबाबु देवकोटाको रहेको छ भने संगीत लोकप्रिय संगीतकार टिका दाहालले दिएका छन्। गीतलाई राहुल प्रधानले संगीत संयोजन गरेका हुन्। भिडियोमा स्वयम् गायिका खरेलले अभिनय गरेकी छिन्। हरि हुमागाईंको छायाँकन र सम्पादन रहेको गीत गायिका खरेलको निर्देशनमा तयार पारिएको हो। खरेलकै आधिकारिक च्यानल सिम्पल खरेल मार्फत भिडियो सार्वजनिक भएको हो।"
बैंकिङ कसूर मुद्दाका फरार प्रतिवादी पक्राउ,काठमाडौं : बैंकिङ कसूर मुद्दाका फरार प्रतिवादी काठमाडौं महानगरपालिका३४ बानेश्वर बस्ने ५५ वर्षीय गोविन्दलाल श्रेष्ठलाई सोमबार प्रहरीले पक्राउ गरेको छ। उच्च अदालत पाटनको २०७९ असार ३ गतेको फैसलाले ५ दिन कैद र १८ लाख ७० लाख रुपैयाँ जरिवाना ठहर भई फरार रहेका उनलाई केन्द्रीय अनुसन्धान व्यूरो महाराजगञ्जबाट खटिएको प्रहरीले गठ्ठाघरबाट पक्राउ गरेको हो। गोविन्दलालले आफ्नो खातामा पर्याप्त मौज्दात रकम नभएको भन्ने जानीजानी पीडितलाई झुक्यानमा पारी दिएको चेकको रकम भुक्तान हुन नसकेको घटनामा अदालतले उक्त फैसला गरेको हो। उनलाई फैसला कार्यान्वयनका लागि जिल्ला अदालत काठमाडौं पेश गरिएको छ।
भैरहवाका सुत्केरीलाई कोसेली दिँदै घरघरमा उपप्रमुख,"भैरहवा : रुपन्देहीको सिद्धार्थनगर नगरपालिका (भैरहवा) ले उपप्रमुख सुरक्षित मातृशिशु कार्यक्रम सुरु गरेको छ। कार्यक्रमअन्तर्गत पालिकामा रहेका सुत्केरीहरूलाई शुभकामना सन्देश सहित उपप्रमुख सुत्केरी कोसेली भेट उपलब्ध गराउन थालिएको छ। सोमबार नगर उपप्रमुख उमा अधिकारीले पालिकाको वडा नम्बर १ बेलहियास्थित घर घरमा पुगेर सुत्केरी आमाहरूसँग कोसेली भेट गरेकी छिन्। कोसेली झोलासहित घर घरमा पुगेर आमाहरूलाई कोसेली दिँदै उपप्रमुख अधिकारीले सुत्केरी भएको अवस्थामा उनीहरूको स्वास्थ्यका साथै नगरवासीको मुहारमा खुशी ल्याउनका लागि कोसेली भेट गरेको बताइन्। नगरपालिकाबाट उपलब्ध गराइएको कोसेली झोलामा ज्वानो, घ्यू, मह, सर्फ, डिटल साबुन, जोनसन साबुन, जनसन तेल, स्यानटरी प्याड, झुल, मेक्सी रहेको नगर उपप्रमुखको स्वकीय सचिव लक्ष्मी कोइरालाले बताइन्। उनका अनुसार करिब ३ हजार रुपैयाँ मूल्य बराबरको कोसेली एक सय दिन भित्रका सुत्केरी आमाहरूलाई उपलब्ध गराउन सुरु गरिएको छ। नगरपालिकाबाट कोसेली पाउनका लागि वडा कार्यालयमा निवेदन दिनुपर्ने, विवाह दर्ताको प्रमाण, न्यूनतम चार पटक गर्भवती जाँच गरिएको अस्पतालको कार्ड, आमा र बच्चाको खोपकार्ड, अस्पतालबाट जारी शिशुको जन्म प्रमणपत्र, जन्मदर्ताको प्रमाण, बुबाआमाको नेपाली नागरिकताको प्रतिलिपी हुनुपर्ने नगरालिकाले प्रावधान बनाएको छ। यसले समयमै जन्मदर्ता गर्ने, स्वास्थ्य संस्थामा सुत्केरी हुने बानीको समेत विकास गर्नेछ, उपप्रमुख अधिकारीले भनिन्। सुत्केरी अवस्थामा के खाने ?, कति दिन आराम गर्ने ? कस्ता खानेकुरा खाएमा शरीरलाई फाइदा गर्छ ? जस्ता सन्देश लेखिएको पम्पलेटसमेत कोसेली भेटमा उपलब्ध गराइएको छ। यसले आमा र बच्चाको मृत्युदरलाई घटाउन पनि टेवा पुग्ने विश्वास लिएका छौं, अधिकारीले भनिन्। बेलहियाकी सुशीला श्रेष्ठले नगरपालिकाबाट कोसेली झोला पाएको खुशी व्यक्त गरिन् । हामीलाई चाहिएको सबै साम्रगीहरू कोसेली झोलामा रहेको छ उनले भनिन्, उपप्रमुखले घरमै आएर भेट गरेर कोसेली दिनुभयो, धेरै खुशी लागेको छ। वडा नम्बरका १ का वडाध्यक्ष उज्जवल पोखरेलले उपप्रमुख सुत्केरी कोसेली भेट कार्यक्रम धेरै फलदायी रहेको र वडावासीहरूले खुशी व्यक्त गरेको बताए। उनले अगामी दिनमा नगरपालिकाबाट थप जनमुखी कार्यक्रमहरू ल्याउनका लागि सुझावहरू आएको र आफूहरूले ल्याउने प्रतिवद्ध रहेको जनाए। सुत्केरी आमाहरूलाई कोसेली सहित उपप्रमुख अधिकारी, वडा नम्बर १ का वडाअध्यक्ष पोखरेल, वडा सदस्यहरू, आधारभूत स्वास्थ्य केन्द्रका कर्मचारी, स्वयंसेविका लगायतले भेट गरेका छन्।"
सुर्खेतमा झण्डै २६ लाखको चिनी बरामद,सुर्खेत : सुर्खेतको भेरीगंगा नगरपालिका५ स्थित अस्थायी प्रहरी पोष्ट बबई सुर्खेतले चेक जाँचका क्रममा बिल नभएको चिनी बरामद गरेको छ। नेपालगन्जदेखि अछामतर्फ आउँदै गरेको भे१ख २४२९ नम्बरको मिनि ट्रकबाट अवैध चिनी प्रहरीले बरामद गरेको हो। आइतबार अस्थायी प्रहरी पोष्टबाट खटिएको टोलीले २५ लाख ९६ हजार बराबरको चिनी बरामद गरेको छ। चिनी ल्याउने व्यक्तिसहित भन्सार कार्यालय नेपालगंजलाई बुझाइएको जिल्ला प्रहरी कार्यालयले जनाएको छ।
"भक्तपुर विस्फोट : सिलिन्डर जस्ताको त्यस्तै, तर भत्कियो ढलान र गारो पनि","भक्तपुर : भक्तपुरमा रहस्यमय विस्फोट हुँदा एक जना महिला घाइते भएकी छन्। सूर्यविनायक नगरपालिका३ बालकोटमा ग्याँस सिलिण्डर पडकेर तारा घले थपलिया घाइते भएको प्रहरीले जानकारी दिएको छ। ग्याँस सिलिन्डर पड्किएको भनिए पनि सिलिण्डमा कुनै क्षति देखिँदैन। तर घरको भान्सामा ठूलो क्षति भएको छ। घरका भित्तासमेत चर्किएपछि स्थानीयहरू आश्चर्यमा परेका छन्। भक्तपुर प्रहरीका अनुसार ६५ वर्षीय रामप्रसाद थपलियाको साढे दुई तल्ले घरको बाहिरतर्फ भर्याङसँगै बनेको भान्सा कोठामा ग्याँस सिलिण्डरबाट लिक भएको ग्याँस जम्मा भइ विस्फोट भएको हो। विस्फोटबाट रामप्रसादकी श्रीमती तारा घले घाइते भएकी हुन्। विस्फोटमा परेर ताराको हात, खुट्टा, टाउकोमा जलेर घाउ भएपछि उलाई मध्यपुर थिमी अस्पताल लगिएको थियो। मध्यपुर अस्पतालले उनलाई कीर्तिपुर हस्पिटल रिफर गरिदिएको हो। तर उनको अवस्था सामान्य रहेको उनका छोरा रुसन थपलियाले बताए। नेपाल प्रहरी र नेपाल आर्मीको कुकुरसहितको टोलीले घटनास्थलमा पुगेर अनुसन्धान गर्दा विस्फोटनको कारण पत्ता लगाउन सकेको छैन। ग्याँस लिक भएर विस्फोट भएको हुनसक्ने अनुमान जाँचबुझ टोलीले छ। यद्यपि स्थानीयहरू ग्याँस सिलिन्डर जस्ताको त्यस्तै हुनुले घटना रहस्यमय भएको बताए। थपलियाको घरमा आइतबार बेलुका हिमाल ग्याँसको नयाँ सिलिन्डर जोडिएको थियो। ग्याँसको तौल केही कम भएकाले लिक भएर विस्फोट भएको प्रहरीको आशंका छ। थपलिया परिवारले बेलुकाको खाना खाएर ग्याँस बन्द गरेर राखिएको जनाएको छ। भान्साको ढोका बिहानै खोलिएको थियो। भेन्टिलेसनहरु खुल्ला थियो। सिलिन्डर र चुलासमेत जस्ताको त्यस्तै हुनु तर घरको ढलान र गाह्रोसमेत विस्फोटले भत्किनुले स्थानीय त्रसित छन्। उनको छिमेकी कल्पना घले कार्कीले पनि सबै टोलबासीहरू अचम्ममा परेको बताइन्। उनले भनिन्, कस्तो अचम्म मेरो तीन तलामाथि छतसम्म ईटा उछिट्टिएर पुगेछ। वरसपरि सबैको घरको सीसा बाँकी छैनन्। उक्त विस्फोटले करिब पाँच सय मिटरभन्दा तल रहेको काठमाडौं स्कुल अफ ल वरिपरिका घरका सीसासमेत फुटेका छन्। स्थानीयले यसलाई असामान्य घटना भन्दै उचित छानबिन हुनुपर्ने बताएका छन्। नेपाल प्रहरीका प्रवक्ता टेक प्रसाद राईले उक्त घटना ग्याँस लिक भएर भएको तर अनुसन्धानका क्रममा कसैको संलग्नता देखिएमा कसैलाई नछोड्ने बताए।"
सिरियल किलर भारतीय दम्पती पक्राउ,"सन्धिखर्क : अर्घाखाँची, गुल्मी र कपिलवस्तुमा ३ महिलाको हत्या गर्ने सिरियल किलर भारतीय दम्पती पक्राउ परेका छन्। श्रृंखलाबद्ध रुपमा बृद्ध तथा एकल महिलाको हत्या गरी गरगहना तथा नगद लुट्ने कार्य गर्दै आएका भारतको गुडगाउँ हरियाणाका २३ वर्षीय सुुसान्त सिंह र उनकी श्रीमतीलाई अर्घाखाँची प्रहरीले पक्राउ गरेको हो। उनले श्रृंखलाबद्ध रूपमा यही पुष १७ गते अर्घाखाँचीको शितगंगा नगरपालिका१० बहखोरकी ६० वर्षीया राधा थापा, गत कात्तिक २८ गते गुल्मीको इस्मा गाउँपालिका५ की ७५ वर्षीया जीवकला थापा र गत असोज ६ गते कपिलवस्तुको बिजयनगर गाउँपालिका४ की ७० वर्षीया योगमाया गैरेको हत्या गरेको जिल्ला प्रहरी कार्यालय अर्घाखाँचीका प्रमुख मुकुन्द प्रसाद रिजालले बताए। श्रीमतीसँग मिलेर हत्या गरेको सुसान्तले बताएपछि निजकी श्रीमती शितगंगा नगरपालिका१० सिद्धाराकी २२ वर्षीया शिवा परियारलाई प्रहरीले पक्राउ गरेको छ। दुबैजनाले गरेका श्रृंखलाबद्ध घटनाको सुक्ष्म तरिकाबाट अनुसन्धान भइरहेको जिल्ला प्रहरी कार्यालय अर्घाखाँचीका सूचना अधिकारी कृष्ण घिमिरेले बताए। तीनै जना महिलाको एउटै प्रकृतिबाट हत्या गरी गरगहना तथा नगद लुट्ने कार्यमा यी दम्पत्ती संलग्न रहेको पाइएको छ। अर्घाखाँचीको शितगंगा नगरपालिका१० सिद्धाराकी ६० वर्षीया थापाको हत्यामा संलग्न रहेको आशंकामा अनुसन्धान गर्दा पक्राउ परेका भारतीय नागरिक सुसान्त सिंहले लगातार तीन वटा हत्या गरेको स्वीकारेको प्रहरी नायव उपरिक्षक रिजालको भनाइ छ। भारतको हरियाणा घर भएका सिंह केही वर्षदेखि अर्घाखाँचीको शितगंगा१० सिद्धाराकी २२ वर्षीया शिवा परियारसँग विवाह गरी यतै बस्दै आएका थिए। यही पुष १७ गते बिहान अन्दाजी ९ बजेकोे समयमा सिद्धारा भाजामारे जंगलमा राधा थापालाई सिंहले हत्या गरी खोल्सामा फाली मृतकले लगाएका सुनका गहना लिई भागेका थिए। भाग्दै गरेका सिंहलाई शितगंगा मुन्द्रीबासको जंगलबाट प्रहरीले पक्राउ गरेको थियो। गत असोज ६ गते कपिलवस्तु जिल्लाको विजयनगर गाउँपालिका४ की ७० वर्षीय योगमायाको हत्या भयो। सिंहको विजयनगरमा बस्ने दिदीको घरमा आउने जाने क्रममा स्थानीय योगमाया गैरेसँग चिनजान भयो । योगमायाले घरमा गरगहना राख्ने गरेको थाहा पाएपछि श्रीमती शिवा परियारसँग मिलि राती योगमायाको हत्या गरेर सुनका गरगहना र नगद लुटी चन्द्रौटा हुँदै भारत गएको सिंहले बताएको प्रहरी प्रमुख रिजालले जनाए। गत कात्तिक २८ गते गुल्मी जिल्लाको इस्मा गाउँपालिका५ बस्ने ७५ वर्षीय जीवकला थापाको हत्या भएको थियो। इस्मामा घटेको घटना र अर्घाखाँचीमा घटेको घटना एउटै प्रकृतिका रहेको अनुसन्धानमा पाइयो। अनुसन्धान गर्दै जाँदा सामाजिक सञ्जालमा निज जीवकला थापाको भिडियो देखि उक्त भिडियोमा जीवकला थापा घरमा एक्लै बस्ने सिंहले थाहा पाए। छोराछोरी कोही पनि घरमा नभएको र श्रीमानको पनि मृत्यु भइसकेको थाहा पाइ सुशान्त सिंह गुल्मी पुगेर उक्त महिलाको हत्या गरी सुनका गरगहना लुटेर भागेको प्रहरीलाई बताएका छन्।"
"भारतको लखनउमा बस दुर्घटना, ४ जनाको जनाको मृत्यु","टीकापुर : भारतको गुजरातबाट कैलालीको टीकापुरका लागि हिँडेको बस लखनउमा दुर्घटना हुँदा चार जनाको मृत्यु भएको छ। घटनाका एक प्रत्यक्षदर्शीले दिएको जानकारी अनुसार मृत्यु हुनेमा टीकापुर नगरपालिका १ का नयाँबस्तीका चन्द्रबहादुर साउँद, ज्योतिनगरका ललित साउँद रहेका छन् । बसका चालक तथा एक महिलाको भने सनाखत हुने सकेको छैन । ६६ यात्रु सवार रहेको बसमा १४ जना घाइते भएका छन्। जसमध्ये ३ जना गम्भीर छन् । घाइतेहरुको स्थानीय स्वास्थ्य संस्थामा उपचार भइरहेको छ । उनीहरु भारतका विभिन्न शहरबाट घर फर्किरहेका थिए । बसलाई दुईतर्फबाट अन्य दुईवटा बसले ठक्कर दिएको बताइएको छ । भारतको गुजरात, सुरतलगायतका क्षेत्रबाट नेपालीहरु मात्रै ओहोरदोहोर गर्न मिल्ने गरी बस सेवा सञ्चालन हुँदै आएको छ ।"
झापामा मोटरसाइकलको ठक्करबाट वृद्धको मृत्यु,झापा : झापामा मोटरसाइकलको ठक्करबाट एक पैदल यात्री वृद्धको मृत्यु भएको छ । दमक नगरपालिका ६ निवासी ८१ वर्षीय कमलकुमार राईको मृत्यु भएको जिल्ला प्रहरी कार्यालय झापाले जनाएको छ। प्रहरीका अनुसार शुक्रबार राति साढे १० बजे उत्तरदक्षिण बेलडाँगी सडकमा उत्तरबाट दक्षिणतर्फ आउँदै गरेको प्र १०१०१६प ६८६ नम्बरको मोटरसाइकलले पैदल यात्री राईलाई ठक्कर दिएको थियो । गम्भीर घाइते भएका राईको उपचारका क्रममा विराटनगरस्थित न्युरो अस्पतालमा मृत्यु भएको हो । यता मोटरसाइकलसहित चालक दमक नगरपालिका१ निवासी १८ वर्षीय आयुष राईलाई प्रहरीले नियन्त्रणमा लिएको छ ।
भेरीको पानी सुर्खेत ल्याउने तयारी,"सुर्खेत : वीरेन्द्रनगरमा खानेपानीको सहज आपूर्ति गर्न भेरी नदीको पानी ल्याउने प्रक्रिया सुरु भएको छ। करिब ६ अर्ब रुपैयाँको लगानीमा भेरी लिफ्टिङ खानेपानी आयोजनाको ठेक्का प्रक्रिया अगाडि बढाइएको वीरेन्द्रनगर नगरपालिकाले जनाएको छ। वीरेन्द्रनगरमा आगामी ३० वर्षको अवधिमा वृद्धि हुनसक्ने जनसंख्यालाई अनुमान गरी खानेपानीको दीर्घकालीन रूपमा सहज आपूर्ति गर्ने लक्ष्यका साथ यो आयोजना निर्माण गर्न लागिएको नगरपालिकाले जनाएको छ। वीरेन्द्रनगरका मेयर मोहनमाया ढकालका अनुसार आयोजनाको विस्तृत परियोजना प्रतिवेदन (डीपीआर) माथि विज्ञहरूबाट पुनः परामर्श लिने पक्रिया सकिएको छ। दुई खण्डमा गरी ६ अर्ब रुपैयाँ लागतमा सम्पन्न हुने यस आयोजनाको यसअघि नै तयार भइसकेको डीपीआरमाथि रिभ्यु गर्न विभागले थप गरेको समयावधी समाप्त भएसँगै आयोजना कार्यान्वयन चरणमा अगाडि बढेको हो। जसका लागि बजेटको सुनिश्चिततासमेत भइसकेको छ। संघीय खानेपानी मन्त्रालयले विश्व बैंकको ऋण सहयोगमा आर्थिक वर्ष २०७९८० देखि संघ, प्रदेश र स्थानीय तहको साझेदारीमा एक सय मिलियन अमेरिकी डलरलागतमा खानेपानी क्षेत्रगत सुशासन तथा पूर्वाधार सहयोग आयोजना अन्तर्गत भेरी नदीको पानी लिफ्टिङ प्रविधिबाट वीरेन्द्रनगर नगरपालिकामा ल्याइने छ। संघीय सरकारले ८० प्रतिशत र प्रदेश सरकार, सम्बन्धित स्थानीय तहले २० प्रतिशत लगानी जुटाउनुपर्ने हुन्छ। कर्णाली प्रदेश सरकार र वीरेन्द्रनगर नगरपालिकाले म्युचुअल फन्ड अन्तर्गत प्रदेश सरकारले चालू आर्थिक वर्ष २०७९०८० मा ५ करोड रुपैयाँ विनियोजन गसिरकेके छ भने नगरपालिकाले आयोजना स्थलसम्म पहुँचमार्ग विस्तार तथा आवश्यक पूर्वाधार निर्माणका लागि ५० लाख बजेटको व्यवस्था गरेको छ। भेरी नदीमा तयार गरिने इन्टेकबाट सात किलोमिटर दूरीमा पम्पिङ गरी वीरेन्द्रनगर११ को अमृतडाँडामा पानी ल्याइनेछ। पहिलो चरणका कामहरूमा पानीको बहावलाई डाइभर्ट गरी नदी सतहदेखि करिब १० मिटर गहिरो इन्टेक निर्माण गरिनेछ। त्यसपश्चात इन्टेकदेखि करिब ४ सय मिटरको दूरीमा पानी प्रशोधन प्रणाली निर्माण, पाइपलाइन विस्तारसँगै अमृत डाडाँमा रिजर्भ ट्याङ्की निर्माण हुनेछन्। यस्तै पहिलो चरणकै काममा ट्यांकीदेखि वीरेन्द्रनगरसम्म मुख्य पानी प्रसारणलाइन विस्तार हुनेछ। दोस्रो चरणमा वीरेन्द्रनगर उपत्यकामा पर्ने रत्नराजमार्ग र सुर्खेतजुम्ला सडकको दुवैतर्फ प्रसारणलाइन विस्तार गर्ने योजना छ। पहिलो र दोस्रो चरणका लागि करिब ३३ अर्ब लागत लाग्ने प्रारम्भिक अनुमान गरिएको छ। निर्माण सुरु भएको ६ वर्षभित्रमा भेरी नदीको पानी उपत्यकामा ल्याउने तयारी छ। वीरेन्द्रनगरमा बढ्दो जनघनत्वका कारण खानेपानी समस्या चुलिँदो छ। सुर्खेत उपत्यका खानेपानी उपभोक्ता संस्थाका अध्यक्ष कुलमणि देवकोटाले अहिलेको संरचनाले नगरमा पानीको माग पूरा गर्न नसकिने भन्दै आयोजना निर्माणमा ढिलाइ गर्न नहुने बताए।"
बेवारिसे सवारीसाधन वर्षौदेखि सोलु प्रहरीको नियन्त्रणमा,"सोलुखुम्बु : हिमाली जिल्ला सोलुखुम्बुमा वर्षौदेखि प्रहरी नियन्त्रणमा रहेको एक दर्जन बेवारिसे सवारी साधन जीर्ण बन्न थालिसकेका छन् । चेकजाँचको क्रममा प्रहरीले नियन्त्रणमा लिएको बोलेरो, कार र मोटरसाइकल गरि १२ वटा सवारी साधन झण्डै ४ वर्षदेखि जिल्ला प्रहरी कार्यालय सोलुखुम्बुको नियन्त्रणमा रहेका छन् । नियन्त्रणमा रहेका सवारी साधनहरुमा ना ३ च ३९२९ नम्बरको बोलेरो र मे ९ प ३८२२, बा ०२०१६०३६४३, बा ९३ प ८८९५, को २५ प ६४५०, बा ५३ प ९११७, बा ४६ प ४८०० र बा ५५प ४८३३ बा ५७ प ५२०६ नम्बरको अपाची आरटिचार, बा ४३ प ५२४२, बा ३६ प २४६५ र स ४ प ३४५४ नम्बरका हण्डा मोटर साइकल रहेको प्रहरी निरीक्षक अनिल मिश्रले जानकारी दिए । उनका अनुसार ति सवारी साधनहरुको कुनै पनि कागजात नभएको र वर्षौदेखि सवारी धनीसमेत सम्पर्कमा आएका छैनन् । लामो समय प्रहरी कार्यालयको खुल्ला स्थानमा राखिदा उक्त सवारी साधनहरु काम नलाग्ने अवस्थामा पुगिसकेका छन् । कतिपय खियाका कारण जीर्ण बनिसकेका छन् भने मोटरसाइकलको अधिकांश संरचनाहरु घामपानीले काम नलाग्ने अवस्थामा पुगिसेका छन् । कार्यालयले लिलाम बिक्री गरि सरकारी खातामा राजस्व दाखिला गर्न पाउने कानुनी व्यवस्था भएपनि झन्झटिलो प्रक्रियाका कारण समस्या भएको स्रोतको भनाई छ । कार्यालय परिसरमा १२ वटा बेवारिसेसहित अन्य ३२ वटा कागजात चुस्तदुरुस्त नभएका सवारी साधनहरु पनि वर्षौदेखि थन्किएका छन् । ट्राफिक चेकजाँचको क्रममा ४ वर्ष अघिदेखि समातिएका सवारी साधनहरु लिन नआउँदा ति सवारी साधनहरु पनि कवाडीमा परिणत भइसकेको जिल्ला ट्राफिक प्रहरी कार्यालय सोलुखुम्बुले जनाएको छ ।"
"पाल्पामा ट्याक्टर दुर्घटना : एक जनाको मृत्यु, ४ जना घाइते","तानसेन : पाल्पामा गएराती ट्याक्टर दुर्घटनामा एक जनाको मृत्यु भएको छ। कालीगण्डकी करिडोर अन्तर्गत रम्भा ३ निकिचौर पिपलडाँडाबाट हुँगीतर्फ जाँदै गरेको लु ४त ७९१६ नम्बरको ट्याक्टर दुर्घटना भएको हो। दुर्घटनामा रम्भा गाउँपालिका१ हुँगीका १७ वर्षीय विशाल थापाको मृत्यु भएको जिल्ला प्रहरी कार्यालय पाल्पाका सूचना अधिकारी एवं प्रहरी नायव उपरीक्षक वीरेन्द्र थापाले जानकारी दिए । थापाको लुम्बिनी मेडिकल कलेज तानसेन प्रभासमा उपचारको क्रममा मृत्यु भएको थापाले बताए। दुर्घटनामा ट्याक्टरमा सवार अन्य चार जना घाइते भएका छन् प्रहरीका अनुसार रम्भा १ हुगीका १९ वर्षीय विवेक थापा, सोही स्थानका २४ वर्षीय दिलबहादुर घर्ति, १६ वर्षीय युवराज घर्ति र १८ वर्षीय पूर्ण बहादुर बोटे घाइते भएका छन्।"
