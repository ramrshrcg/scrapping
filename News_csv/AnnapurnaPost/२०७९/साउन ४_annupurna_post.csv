शीर्षक,विवरण
युरेनीयमजस्तो देखिने वस्तुसहित १५ जना पक्राउ,"विराटनगर : युरेनीयमजस्तो देखिने वस्तुसहित प्रहरीले विराटनगरबाट १५ जनालाई पक्राउ गरेको छ। प्रहरीले युरेनीयमजस्तो देखिने दुई किलो पदार्थसहित दुईवटा अलगअलग गिरोहलाई पक्राउ गरेको हो। विराटनगरका अगलअलग स्थानबाट उनीहरूलाई पक्राउ गरिएको मोरङ प्रहरी प्रमुख एसपी शान्तिराज कोइरालाले बताए। 'युरेनीयम भन्दै बिक्री गर्ने तयारी हुँदै गरेको अवस्थामा दुईवटा गिरोहलाई पक्राउ गरिएको हो,' उनले भने, 'पक्राउ परेकाहरूको साथबाट युरेनीयमजस्तो देखिने दुई किलो वस्तु बरामद भएको छ।' एसपी कोइरालाका अनुसार साउन १ गते आइतबार एक किलो ८७३ ग्रामसहित विराटनगर९ ट्राफिक चोकबाट आठ जना र साउन ३ गते मंगलबार विराटनगर महानगरपालिका३ दूधफारमनजिकबाट नौ सय ७८६ ग्रामसहित सात जनालाई पक्राउ गरिएको हो। साउन ३ गते पक्राउ पर्नेमा गोरखाको गण्डकी गाउँपालिका८ का ४५ वर्षीय जीवन गुरुङ, महोत्तरीको मङ्हा गाउँपालिका६ का ४२ वर्षीय अब्दुल गनी खान, बर्दिबास नगरपालिका१२ का ३० वर्षीय चन्दनकुमार महतो, मनराषीशवा नगरपालिका३ का ४९ वर्षीय उमेशप्रसाद यादव, मोरङको ग्रामथान गाउँपालिका३ का ५५ वर्षीय रवीन्द्र गच्छदार, मकवानपुरको बागमती गाउँपालिका५ का ३६ वर्षीय दीपकबहादुर भ्लोन र सिन्धुलीको कमलामाई नगरपालिका५ का २८ वर्षीय श्याम घिमिरे रहेका छन्। उनीहरूलाई विराटनगरको ठुल्दाई होटलमा ग्राहकलाई पर्खिरहेको अवस्थामा पक्राउ गरिएको एसपी कोइरालाले बताए। साउन १ गते प्रहरीले मोरङको धनपालथान गाउँपालिका७ का ४१ वर्षीय शिवशंकर पासवान, ४३ वर्षीय प्रदीप पुरी, ४४ वर्षीय लक्ष्मण शर्मा, धनपालथान४ का ३७ वर्षीय मुकेशकुमार साह, कटहरी गाउँपालिका२ का ४० वर्षीय दिलिपकुमार शर्मा, विराटनगर महानगरपालिका१२ का ४६ वर्षीय फटिककुमार कार्की, सोलुखुम्बुका ३५ वर्षीय गोपाल मगर र खोटाङको हलेसी नगरपालिका९ का ३२ वर्षीय किरन राईलाई पक्राउ गरेको हो। पक्राउ परेकाहरूविरुद्ध अभद्र व्यवहार मुद्दा चलाउन बुधबार म्याद थप गरेर अनुसन्धान अघि बढाइएको मोरङ प्रहरी डीएसपी राजन कार्कीले जानकारी दिए। उनका अनुसार युरेनीयम भनेर बिक्रीको तयारी गरिएको अवस्थामा बरामद गरिएको वस्तु परीक्षणका लागि नेपाल प्रहरीको विधि विज्ञान प्रयोगशालामा पठाएको छ। परीक्षणपछि उक्त वस्तु युरेनीयम हो कि हैन भनेर यकिन हुने कार्कीले बताए। परीक्षण रिपोर्ट प्राप्त भएपछि थप कारबाहीको प्रक्रिया अघि बढ्ने जानकारी उनले दिए। प्रहरीका अनुसार दुवै गिरोहलाई युरेनीयम भनेर उक्त वस्तु उपलब्ध गराउने व्यक्ति भने फरार छन्। 'दुवै गिरोहलाई एकै जनाले उक्त वस्तु उपलब्ध गराएको प्रारम्भिक अनुसन्धानबाट खुलेको छ,' प्रहरी स्रोतले भन्यो, 'ती व्यक्ति फरार रहेकाले खोजी तीव्र पारिएको छ।' डीएसपी कार्कीका अनुसार पक्राउ पर्नेहरू युरेनीयमजस्तो देखिने वस्तुलाई ग्राहाकसम्म पुर्याउने भरिया मात्रै हुन्। पक्राउ परेकाहरूले युरेनीयभन्दै उक्त वस्तु खरिदका लागि भारतीय नागरिकलाई विराटनगर बोलाएको खुलेको छ। 'युरेनीयमभन्दै बिक्री गर्नका लागि भारतीय ग्राहकलाई बोलाएका रहेछन्,' एक प्रहरी अधिकारीले भने, 'तर ग्राहक पुग्न नपाउँदै उनीहरू भएका ठाउँमा पुगेर प्रहरीले पक्राउ गरिहाल्यो।'"
मुस्ताङमा कर कार्यालय नहुँदा बाग्लुङ धाउनुपर्ने बाध्यता,"जोमसोम : मुस्ताङमा कर कार्यालय नहुँदा यहाँका सेवाग्राहीलाई निकै सास्ती हुने गरेको छ। कोरोनाभन्दा अगाडि बर्सेनि एक पटक जोमसोममा कर शिविर सञ्चालन गरिने भएपनि पछिल्लो ३ वर्षयता कर शिविर सञ्चालन गर्ने टोलीलाई जिल्लामा खटाइएको छैन। कर कार्यालय नहुँदा र कर शिविर पनि सञ्चालन नहुँदा मुस्ताङका सेवाग्राही आन्तरिक राजश्व कार्यालय बाग्लुङ धाउनुपर्ने बाध्यता आइपरेको छ। आन्तरिक राजश्व विभागले धार्मिक तथा पर्यटकीय जिल्ला मुस्ताङमा कर कार्यालय स्थापना गर्न सकेको छैन। कर कार्यालय नभएको र शिविर पनि आयोजना नहुँदा मुस्ताङका व्यवसायी तथा उद्यमीले महंगो खर्च गरेर सेवा लिनुपर्ने अवस्था विद्यमान छ। यहाँका व्यवसायी तथा उद्यमीले जिल्लामै कर कार्यालय वा नियमित कर शिविर सञ्चालन गर्नुपर्नेमा जोड दिएपनि विभागले मुस्ताङमा अझै कर्मचारी खटाउन नसकेको हो। कर कार्यालय नहुँदा मुस्ताङका सेवाग्राहीलाई करदाताहरूले आफ्नो विवरण बुझाउन, राजश्व तिर्न, करको दायरामा जोडिन र कर चुक्ता गर्नमा सास्ती खेप्न बाध्य भएको हो। सेवाग्राहीले सबैखाले सरकारी भुक्तानीका लागि स्थायी लेखा नम्बर अनिवार्य हुन्छ। तर यी सबै सेवाबाट यहाँका सेवाग्राही सेवा लिन बाग्लुङ धाउनुपर्ने बाध्यता छ। मुस्ताङमा कर कार्यालयको अन्तशुल्क प्रशासन हेर्ने जिम्मा कोष तथा लेखा नियन्त्रण कार्यालय मुस्ताङलाई जिम्मा दिइएको कोष नियन्त्रक डालेश्वर अर्यालले जानकारी दिए। हिमाली तथा दुर्गम जिल्लामा व्यक्तिगत स्थायी लेखा नम्बर लिन आन्तरिक राजश्व विभागले सम्बन्धित कोष तथा लेखा नियन्त्रण कार्यालयलाई जिम्मा दिने निर्णय गरेपनि उक्त निर्णय कार्यान्वयन हुन नसक्दा जिल्लाका सेवाग्राही बाग्लुङ धाउनपर्ने अवस्था रहेको कोष नियन्त्रक अर्यालको भनाइ छ। कर कार्यालय नभएको र कोष तथा लेखा नियन्त्रण कार्यालयमा जनशक्ति अभाव हुँदा कोलेनिका कार्यालयले नियमित अनुगमन गर्न नसक्दा उद्योग, प्रतिष्ठान र अन्य व्यवसायीलाई करको दायरामा ल्याउन नसक्दा जटिलता उत्पन्न भएको छ। मुस्ताङका ५ स्थानीय तहमा ७ वटा हिमाली फलफुलमा आधारित मदिरा उद्योग र ५५७ वटा अन्तशुल्क इजाजत लिने होटल तथा रेष्टुरेन्ट र अन्य व्यवसायी रहेको कार्यालयले जनाएको छ। पछिल्लो समय सेवाग्राहीमा कर सचेतनामा विकास हुन थालेसंगै करको दायरामा जाडिने संख्या वृद्धि हुन थालेको कोष नियन्त्रक अर्यालको भनाइ छ। उनले सेवाग्राहीलाई कर दायरामा ल्याउन नियमित अनुगमन आवश्यक भएको औल्याए। आन्तरिक राजश्व कार्यालय बाग्लुङ अन्तर्गत कोष तथा लेखा नियन्त्रण कार्यालयले राजश्व अन्तशुल्क वापत आर्थिक वर्ष २०७८०७९ मा २ करोड ७० लाख राजश्व संकलन गरेको छ। आर्थिक वर्ष २०७७०७८ मा १ करोड ३२ लाख अन्तशुल्क राजश्व कर संकलन गरेको कोष तथा नियन्त्रण कार्यालय मुस्ताङले अघिल्लो वर्षभन्दा गतवर्ष १ करोड ४८ लाख अन्तशुल्क राजश्व उठाउन सफल भएको उनले बताए। जसअन्तर्गत आर्थिक वर्ष २०७८०७९ मा फलफूलमा आधारित मदिरा उद्योगबाट २ करोड ५२ लाख र होटल तथा रेष्टुरेन्टमा व्यवसायीबाट अन्तशुल्क इजाजत दर्ता तथा नविकरण वापत १८ लाख राजश्व उठेको हो। कार्यालयका अनुसार आन्तरिक राजश्व विभागले हिमाली जिल्लामा फलफुलमा आधारित मदिरा उद्योगलाई अन्तशुल्क करमा ८० प्रतिशत छुट दिएको छ। आर्थिक वर्ष २०७८०७९ मा मुस्ताङमा १ लाख लिटर फलफुलमा आधारित मदिरा उत्पादन भएको अनुमान गरिएको छ। हिमाली फलफुलमा आधारित मदिरा उद्योग अन्तर्गत मुस्ताङको टुकुचेमा १ वटा, मार्फा ५ वटा र स्याङमा १ वटा उद्योग गरी ७ वटा उद्योग दर्तामा छन्। कोष तथा लेखा नियन्त्रण कार्यालयले संघ तथा प्रदेश कार्यालय तर्फ २२ करोड ५५ लाख राजश्व संकलन गरेको छ। जसअन्तर्गत संघीय कार्यालयतर्फ २० करोड ८५ लाख र प्रदेश कार्यालयतर्फ ८५ लाख ८५ हजार राजश्व संकलन भएको कोष तथा लेखा नियन्त्रण कार्यालय मुस्ताङले जनाएको छ।"
एकीकृत चुरे संरक्षण ऐन ल्याउन सरकारसँग माग,"काठमाडौं : पूर्व शिक्षामन्त्री गिरिराजमणि पोखरेलले चुरे क्षेत्र संरक्षणका लागि सरकारसँग एकीकृत चुरे ऐन ल्याउन माग गरेका छन्। प्रतिनिधिसभा बैठकमा बोल्दै उनले एकीकृत चुरे ऐनको अभावमा चुरे संरक्षणका कार्यक्रम प्रभावकारी नभएको उनले औंल्याए। चुरे संरक्षण गुरुयोजना बने पनि एकिकृत चुरे संरक्षण ऐन बनेको छैन। वन मन्त्रालयभित्रै यो कार्यक्रम सञ्चालन हुँदा र चुरे ऐनको अभावमा चुरे क्षेत्रमा बाह्य लगानी पनि पुगेको छैन, उनले भने, त्यसैले संसद्बाट छिट्टै सैद्धान्तिक लिएर दीर्घकालीनरुपमा चुरे संरक्षणका लागि एकीकृत चुरे ऐन बनाउनुपर्छ। राष्ट्रपति चुरे तराई मधेस संरक्षण तथा विकास समितिले सञ्चालन गरिरहेको चुरे संरक्षणका कार्यक्रमको संस्थागत संरचना केन्द्रिकृत रहेकोले लक्ष्यहरु पूरा गर्न नसकेको उनले बताए। चुरे संरक्षणका लागि लिएको नीति, कार्यक्रम र स्थानीय समुदायमुखी नभएर सरकारमुखी सोचले पनि हो यस्तो अवस्था आयो, उनले भने। मुठ्ठीभर व्यक्तिले चुरेबाट अवैधरुपमा बालुवा, गिट्टी, ढुंगा उत्खनन् गरेर नागरिकको वातावरणीय अधिकार खोसेको भन्दै कुनै पनि हालतमा अवैध क्रसर नियन्त्रण गर्नुपर्ने सरकारसँग माग गरे। चुरे दोहन नियन्त्रण नहुँदा हिंसाको रुप लिँदै गएकोमा उनले चिन्ता व्यक्त गरे। चुरे दोहनमा माफियाहरु सक्रिय रहेको पूर्वमन्त्री पोखरेलले बताए। २५ पुष २०७६ मा धनुषाका वातावरण संरक्षण अभियानी दिलीप महतोको क्रसर माफियाहरुले गरेको निर्मम हत्याले चुरे दोहनमा सलंग्न गिरोहको भित्री रुप उजागर गरिसकेको छ, उनले भने, क्रसरवालाले नदीमा खनेको गहिरो खाल्टोमा डुबेर थुप्रै बालबालिकाको मृत्यु भइरहेको छ। यस्ता थुप्रै तथ्यहरु अझै लुकेका छन्। चुरेका नदीनालाबाट भइरहेको दोहन हरहालतमा रोक्नैपर्छ। नत्र केही दशकमै मधेशका उर्बर फाँट मरुभूमिकरण हुने खतरा निश्चित रहेको उनले बताए। चुरे विज्ञहरुका अनुसार मधेश प्रदेशमा मात्रै चुरे दोहनले केही दशकमै ८० हजार विघा उर्वर खेतीयोग्य जमिन मरुभूमिकरण बनाइसकेको छ। तराईका ३७ जिल्लामा फैलिएको चुरेमा झण्डै १६४ नदी प्रणाली रहेको उनले उल्लेख गरे। प्रत्येक वर्ष एउटा नदीको बाढीले सरदर २० देखि ४० बिघा जमिन कटान गरेर बगर बनाउँदै आएको छ। चुरे दोहन रोकिएन भने यसले ठूलो रुप लिने र भोकमरीको दिन देख्नुपर्ने विज्ञहरुको चेतावनी रहेको उनले बताए। चुरेको वन फडानीले तराई मधेशको जीवन संकटमा पर्दै गएको बारे नेता पोखरेलले संसद्मार्फत् सरकारलाई ध्याकर्षण गराएका छन्। चुरे तथा भित्री मधेश समस्या नभैकन अवसरको खानी हो। तर, केही दशक यता चुरे दोहन र वन फडानीले अकल्पनीय अवस्थासँग स्थानीय बासिन्दा विवश छन्, उनले भने, पानीको मुहान नदी हो। नदीको स्रोत वनजंगल र हिमाल हो। तर, चुरेका नदीनालाको दोहन र यहाँका वन विनास तीव्र छ। सन् १९८६ ल्याण्ड रिसोर्स म्यापिङ प्रोजेक्टको रिपोर्ट अनुसार चुरेमा १४ लाख ५० हजार ५४१ हेक्टर वन क्षेत्र थियो तर, सन् २०१० मा फोरेष्ट रिर्सोस सर्वेको प्रतिवेदनले चुरिया वनको क्षेत्र घटेर १३ लाख ७३ हजार ७४३ हेक्टरमा सीमित भएको छ। त्यसले खानेपानीको भण्डार चुरेमै पानीको हाहाकार छ भने अन्नको भकारी मधेशमा अहिले पानी नपरेर धान रोपाइ हुन नसकिरहेको तथ्य उनले प्रस्तुत गरेका छन्। उनले भने, मधेशमा प्रदेशमा मुख्यसिजनमै पानी नपर्दा यस वर्ष ३९ प्रतिशत मात्रै धान रोपाइ भएको समाचार छ। चुरेको गुण बारे सहि बुझाई नहुँदा चुरिया क्षेत्रका बालुवा, गिट्टी, ढुंगा र वनजंगल चपेटामा पर्दै गइरहेको नेता पोखरेलको भनाइ छ। चुरेकोे उत्पादन सफा पानी हो। यो उसको प्राकृतिक गुण पनि हो। जसलाई वातावरणीय सेवा भनेर चुरे विज्ञहरुले परिभाषित गर्छन्, उनले भने, तर, अचम्म ! चुरेमै पानी हराउँदो छ। बर्खामा गर्जिएर आउने बाढीले बस्ती त के मान्छे नै निल्छ भने अर्को तिर चुरे दोहनले चुरेका प्राकृतिक स्रोत दोहनले तराई मधेशमा जनधनको क्षति बढाउँदै लगेको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणको तथ्यांकले मधेस प्रदेशमा हुने बाढीजन्य प्राकृतिक विपद्को डर लाग्दो तथ्यांक देखाएको उनले उल्लेख गरे। बितेको एक दशकमा बाढी, पहिरोजन्य प्रकोपमा परी मधेस प्रदेशमा मात्रै १ सय ५६ जनाले ज्यान गुमाएको तथ्यांक छ। ३० जना अझै बेपत्ता छन् , उनले भने। उनका अनुसार, हालै सरकारले ल्याएको नीति तथा कार्यक्रमको १२४ नम्बर बुँदामा चुरे नजिकैको महाभारतबाट क्षेत्रबाट मार्बल, गे्रनाइट तथा बहुमूल्य धातु फलाम, ढुंगा, र चट्टान उत्खन्न तथा प्रशोधन गरी निर्यात गरिने नीति लिएको छ। करिब ९९ सय स्थानबाट ती पदार्थहरु उत्खन्न गरिने विज्ञहरुको भनाई छ। यो उत्खन्नले हिमाल र चुरे दुवै क्षेत्रमा नकारात्मक असर पर्ने भन्दै वातावरण विज्ञहरुले चिन्ताजताइरहेका छन्। नेपालको जनगणना २०६८ अनुसार एक करोड ४७ लाख ४८ हजार ६ सय ७२ जना मानिसहरू चुरेको काखमा फैलिएको मधेसमा बसोबास गरिरहेको नेता पोखरेलले बताए। अन्न, पानी, प्राणवायु, जडिबुटी, फलफूल, कन्दमूललगायत सबै चिजवस्तु उनीहरू चुरेबाटै उपभोग गर्छन्। सरकारले लिएको यो नीति कार्यन्वयन भयो भने मधेशको अवस्था के होला? चिन्ताको बिषय बनेको छ, उनले भने, हिमालको हिउँ र मधेशको माटो, पानी, जैविक विविधा जोगाउने हो भने सरकारले ल्याएको नीति लागु गर्नु भन्दा पहिला गहिरो वातावरणीय अध्ययन गरिनु पर्छ। चुरे संरक्षण तराई मधेशको जीवनको सवाल मात्रै नभएर अब देशको सवाल बनिसकेको नेता पोखरेलले उल्लेख गरे। चुरे विनास भए देशको टाउको दुःखाईको बिषय बन्छ, उनले भने, यहाँका खहरेहरुलाई समस्या ग्रस्त स्रोतको साटो भरपुर अवसर भएको श्रोतको रुपमा लिनु पर्छ । अब्यबस्थित र छाडा क्रसर उधोगहरुलाई ब्यबस्थित गर्न सके मात्रै भावि पुस्तालाई चुरे नासोको रुपमा दिन सक्छौं । चुरे दोहन नियन्त्रणका लागि स्थानिय तह, प्रदेश सरकार र समुदायलाई नै जिम्मेवार बनाउने नीति ल्याउनु पर्नेमा उनले जोड दिए। हिमाल, महाभारत र चुरे पर्वत एक अर्कासंग अन्तर सम्बन्धित रहेको उनले बताए। यसको संरक्षणको सवाल साझा बिषय बनेको नेता पोखरेलले बताए। उनले भने, सगरमाथाले विश्वमा हाम्रो देश नेपाल र हामी नेपालीको पहिचान दिलाएको छ। एक हिसाबले चुरे हिमालको सुरक्षा कबज हो । चुरे रहेन भने हिमालमा हिउँ रहँदैन । मधेशमा पिउने पानी पाइने छैन। नेता पोखरेलका अनुसार नेपालका २१ वटा हिमतालहरु फुट्ने खतरामा रहेको अन्तर्राष्ट्रिय पर्वतीय विकास केन्द्र इसिमोडको अध्ययनले देखाएको छ। हिमताल बिस्फोट हुँदा तराईमा त्यसको ठूलो असर पर्ने विज्ञहरुको भनाई छ। हिमताल विस्फोटका २५ घटना भइसकेका छन्। त्यसमा ११ घटना अन्तरदेशियसँग सम्बन्धित छन्। यता जलवायु परिवर्तनले पृथ्वीको तापक्रम १२ डिग्री बढेको छ। भर्खरै युरोपका देशमा तापक्रम अत्यधिक वृद्धिले आगलागी र मानव जीवन कठिन भएको खबरहरु आइरहेका छन्। गत वर्ष मेलम्ची र हेलम्बुको बाढी पहिरो जलवायु परिवर्तनकै कारण असर रहेको विज्ञहरु भन्छन्। हिमताल विष्फोटनले नेपालका जलविद्युत आयोजनाहरु पनि जोखममा रहेको नेता पोखरेलले सरकारको ध्यानार्षण गराएको छ। करिब २ हजार मेगावाट जडित क्षमतामा रहेको विद्युत आयोजनाहरुमा करिब ३ खर्ब रुपैयाँ लगानी छ। निर्माणाधीन आयोजनामा ६ खर्ब, विद्युत् खरिद सम्झौता भएका र निर्माण चरणमा जान लागेकामा करिब ५ खर्ब लगानी छ, स्वतन्त ऊर्जा उत्पादकहरूको संस्था इप्पानको अध्ययनले हिमताल बिष्फोटनले एकतिहाइ जलविद्युत आयोजना जोखिममा पर्न सक्ने बताइसकेको नेता पोखरेलले बताए। हिमाल, महाभारतसंगै रहेकोले चुरे संरक्षणको सवाल अब केवल मधेशको मात्रै होइन् देशको र अन्तराष्ट्रिय स्तरको सवाल बनेको उनले सदनमा तथ्य पेस गरेका थिए। चुरेका संरक्षणका बारेमा हिमाली र पहाडी भेगका बासिन्दा बोल्नु पर्ने बेला आएको छ भने हिमालको संरक्षणका बारेमा तराई भेगका जनताले साँझा रुपमा आवाज उठाउनु पर्छ, उनले भने। हिमालको हिउँ पग्लिदाँ त्यसको नकारात्मक असर कृषीमा परेको उनले बताए। हिउँ पग्लिदाँ त्यसको जोखिममा कृषि क्षेत्रमा पनि परिरहेको छ। सन् २०५० सम्ममा मकै १९ र गहुँको उत्पादन ५० प्रतिशतले घट्ने अध्ययनहरुले देखाएको छ, उनले भने, पाँचथरमा १७ वटा रैथाने प्रजातिका धान लोप भइसकेको छ । गत वर्ष बेमौसमी बर्षातले तराईको पूर्वी र पश्चिमी भागमा ११ अर्बको धानबाली खेतमै भिजेर सखाप भएको बताउँदै उनले यसले जलवायु परिवर्तनको असरको रुप डर हुने देखाएको छ। हिमाली क्षेत्र, महाभारत क्षेत्र, सिवालिक र भित्रि चुरे मधेशमा जलवायु परिवर्तनको स्वरुप फरक फरक रहेको नेता पोखरेलको भनाई छ । सोही अनुुसार निती, कार्यक्रम बनाई बजेटको विनियोजन गरिनु पर्छ। स्थानिय सरकारको क्षमता बढाउने रणनिती लिनु पर्दछ, उनले भने।"
"छ महिनामै खस्कियो नेपालको राहदानी, उत्तर कोरियाभन्दा कमजोर","काठमाडौं : नेपालको राहदानी संसारकै कमजोर भएको पाइएको छ। ६ महिनाअघि उत्तर कोरियाभन्दा बलियो देखिएको नेपालको राहदानी अहिले झन् कमजोर भएको हो। बेलायती संस्था 'पासपोर्ट इन्डेक्स'ले गरेको पछिल्लो अध्ययनअनुसार नेपालको राहदानी १०६ नम्बरमा रहेको छ। नेपालसँगै प्यालेस्टाइनको राहदानी पनि १०६ नम्बरमा रहँदै कमजोर सावित भएको अध्ययनले बताएको छ। कमजोर मानिएको ८ देशमध्ये नेपाल उत्तर कोरियाभन्दा एक स्थान तल रहेको छ। नेपालभन्दा मुनि सोमालिया, यमन, पाकिस्तान, सिरिया, इराक र अफगानिस्तान रहेका छन्। यसअघि नेपालको राहदानी उत्तर कोरियाभन्दा बलियो देखिएको थियो। त्यस्तै सबैभन्दा बलियो पासपोर्ट जापानको रहेको छ। प्रतिवेदनअनुसार जापानपछि दोस्रोमा सिंगापुर र दक्षिण कोरिया, तेस्रोमा जर्मनी र स्पेन, चौथोमा फिनल्यान्ड, इटाली र लक्जम्वर्ग, पाँचौंमा अष्ट्रिया, डेनमार्क, नेदरल्यान्ड र स्वीडेन रहेका छन्। त्यस्तै छैटौंमा फ्रान्स, आयरल्यान्ड, पोर्चुगल र बेलायत, सातौंमा बेल्जियम, न्युजि ल्यान्ड, नर्वे, स्वीजरल्यान्ड र अमेरिका, आठौंमा अष्ट्रेलिया, क्यानडा, चेक रिपब्लिक, ग्रिस र माल्टा, नवौंमा हंगेरी र दसौंमा लिथुनिया, पोल्यान्ड र सोभाकिया रहेका छन्। प्रतिवेदनअनुसार जापानी नागरिकहरूले पहिले नै भिसा नलगाई संसारका १९३ मुलुकहरूको भ्रमण गर्न पाउँछन् भने नेपालीले ३८ मुलुकको मात्र भ्रमण गर्न पाउँछन्।"
"काठमाडौंको फोहोर एक हप्ता नउठ्ने, कुहिने र नकुहिने छुट्यार घरमै राख्न महानगरको अपील","काठमाडौं : नुवाकोटको बन्चरेडाँडास्थित स्यानिटरी ल्यान्डफिल साइट जाने बाटो एक हप्ताका लागि बन्द हुने भएको छ। सिसडोल भ्याली१ मा सडक निर्माण कार्य सुरु भएको भन्दै एक हप्तासम्म फोहोरको गाडी नचलाउन आग्रह गरिएको छ। 'सिसडोलस्थित भ्याली१ को सडक निर्माण कार्य सुचारु गर्न फोहोरमैला विसर्जन गर्न जाने सवारी साधनको आवतजावतले कठिनाइ उत्पन्न हुने भएकाले निर्माण कार्यलाई द्रूत गतिमा सञ्चाल गर्नको लागि उक्त सडक खण्डमा कम्तिमा एक हप्ता सवारी आवगमन बन्द गरिदिन सहरी विकास तथा भवन विभागबाट लेखिआएको छ,' महानगरले प्रेस विज्ञप्तिमा जारी गर्दै भनेको छ। महानगरबासीलाई एक हप्तासम्म फोहोर सडक, चोकमा नफाल्न र घरमै राख्न महानगरले अपील गरेको छ। 'आआफ्नो घर, पसल व्यवसायबाट उत्पन्न हुने कुहिने र नकुहिने फोहोरलाई सडक, चोक, सार्वजनिक स्थलमा नफाली घरभित्रै छुट्टाछुट्टै राखिदिन महानगरबासीलाई हार्दिक अनुरोध गर्दछु,' विज्ञप्तिमा भनिएको छ।"
"बाँकेबर्दियामा भारी वर्षा, नेपालगन्जका धेरै ठाउँ डुबानमा","नेपालगन्ज : बाँके र बर्दियामा बुधबार लामो समयपछि भारी वर्षा भएको छ। जल तथा मौसम विज्ञान कार्यालय कोहलपुरका प्रमुख विनोद पराजुलीका अनुसार बाँकेमा एक घण्टाको अवधिमै १०० मिलिमिटर भन्दा बढी वर्षा भएको छ। नेपालगन्जमा बिहान ८ बजेसम्म ८६ मिलिमिटर र खजुरामा १०४ मिलिमिटर वर्षा भएको थियो। भारी वर्षा भएपछि नेपालगन्ज उपमहानगरपालिका२ घरवारी टोल, न्यूरोड, वडा नं १२ बेलासपुरलगायत नगरका धेरै स्थान डुबानमा परेका थिए। घरबारी टोलका धेरै पसलमा पानी पसेको थियो। प्रमुख पराजुलीले भने, 'एक घण्टाकै अवधिमा १०० मिलिमिटरभन्दा बढी वर्षा हुनु भारी वर्षा हो।' जल तथा मौसम विज्ञान विभागका अनुसार एक घण्टामा ६० मिलिमिटर, ३ घण्टामा ८० मिलिमिटर, ६ घण्टामा १०० मिलिमिटर र १२ घण्टामा १२० मिलिमिटर वर्षा भएमा भारी वर्षा भएको मानिन्छ। जल तथा मौसम विज्ञान विभागका मौसमविद् हिरा भट्टराईका अनुसार बाँकेको खजुरा नेपालगन्ज क्षेत्रमा बुधबार दिउँसो २:३० बजेसम्म १२ घण्टाको अवधिभित्र १६०६ मिलिमिटर वर्षा भएको थियो। जल तथा मौसम विज्ञान विभाग बाढी पूर्वानुमान महाशाखाको वेभसाइट हाइड्रोलोजी डट जीओभी डट एनपीले दिउँसोसम्म बर्दियाको गुलरिया नगरपालिका क्षेत्रमा १०५४, बर्दियाको बारबर्दिया नगरपालिकामा पर्ने रानीजरुवा नर्सरीमा १०३८ र बारबर्दियाकै रम्मापुर क्षेत्रमा ८५ मिलिमिटर वर्षा भएको उल्लेख गरेको छ। विभागले नेपालका २२८ स्थानमा वर्षाको रेकर्ड राख्ने गरेकोमा बुधबार सबैभन्दा बढी वर्षा बाँके र त्यसपछि बर्दियामा भएको देखाएको छ। जल तथा मौसम विज्ञान विभागले बाँके र बर्दियामा भारी वर्षा भएपछि बिहान ८:५० बजे मोबाइलमा एसएमएस पठाएर बाढी प्रभावित क्षेत्रका वासिन्दालाई उच्च सर्तकता अपनाउन अनुरोध गरेको थियो। बुधबार बिहान ८ बजेसम्म तीन घण्टाको अवधिमा बाँकेको राप्तीसोनारी गाउँपालिकाको ढकेरी, खजुरा गाउँपालिका, बर्दियाको रम्मापुर, रानीजरुवा नर्सरी, गुलरिया आसपासमा धेरै स्थानमा भारी वर्षा भएको र थप वर्षा हुनसक्ने जनाउ एसएमएसमा थियो। विभागले बाढी प्रभावित क्षेत्रका स्थानीयलाई 'सो क्षेत्र भए बहने साना नदीमा आकस्मिक बाढी आउन सक्छ। डुबान भइरहने होचा स्थानमा रहनुहुनेले दिउँसोसम्म उच्च सर्तकता अपनाऔं' लेखेको थियो। आकासे पानीका भरमा रोपाइँ गर्ने किसान वर्षाले खुसी भएका छन्। बिउ राखेर रोपाइँ गर्न नपाएका किसानले रोप्न थालेका छन्।"
"छानविन समितिले निवर्तमान अर्थमन्त्री शर्मासँग भोलि बयान लिने, म्याद थप्ने तयारी","काठमाडौं : प्रतिनिधिसभाको विशेष छानविन समितिले निवर्तमान अर्थमन्त्री जनार्दन शर्मासँग बिहीबार बयान लिने भएको छ। बुधबार पूर्वअर्थसचिवहरु र समाचार प्रकाशन गर्ने अन्नपूर्ण पोस्टका पत्रकारसँग जानकारी लिएको समितिले बिहीबार करको दर हेरफेर तथा बजेट निर्माणमा अनियमितताको अभियोगमा छानविनमा तानिएका निवर्तमान मन्त्री शर्मासँग बयान लिने भएको हो। समितिका सचिव सुरेन्द्र अर्यालले भोलि ८ बजे शर्मालाई आमन्त्रण गरिएको बताए। उनकाअनुसार समितिको म्याद भोलि नै सकिँदैछ। भोलि अवधि सकिँदैछ। समय थप्नेबारे छलफल भएको छ, उनले भने। समितिको म्याद अझै १० दिन थप्नेगरी छलफल भएको छ। कति दिन थप्ने भनेर भोलि नै सिफारिस गरिने सचिव आर्यालले बताए।"
मदन भण्डारी विज्ञान तथा प्रविधि विश्वविद्यालय विधेयक सर्वसम्मतिले स्वीकृत,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले मदन भण्डारी विज्ञान तथा प्रविधि विश्वविद्यालय विधेयक, २०७६ माथिको दफाबार छलफल गरियोस् भनी राखेको प्रस्ताव सर्वसम्मतिले स्वीकृत भएको छ । राष्ट्रियसभाको बुधबारको बैठकमा उक्त प्रस्ताव सर्वसम्मतिले स्वीकृत भएको हो । सो अवसरमा मन्त्री पौडेलले छलफलमा उठेका प्रश्नको जवाफ दिए । संशोधनकर्ताका तर्फबाट छलफलमा राष्ट्रियसभा सदस्य प्रकाश पन्थले उक्त विधेयकको प्रशंसा गरे । सांसद देवेन्द्र दाहालले विज्ञान र प्रविधिसँग जोडिएको विधेयक महत्वपूर्ण रहेको बताउँदै अन्तर्राष्ट्रिय जनशक्ति उत्पादन गर्ने संस्थाका रुपमा विकास गर्नुपर्नेलगायत केही संशोधन प्रस्ताव राखे । सांसद डा बेदुराम भुसालले ५४ संशोधनमध्ये समावेशी, छात्रवृत्ति, प्रत्यायोजित व्यवस्था कम गर्नुपर्नेलगायत २१ संशोधन आफूहरुको रहेको जानकारी दिए । सांसद सुरेश आलेले विश्वविद्यालय आउनु सराहनीय भएको भए पनि विचार उत्पादन गर्नेलगायत केही विषय परिमार्जन गर्नुपर्ने बताए । सांसद खिमलाल देवकोटाले मुलुकका ११ विश्वविद्यालयमा पाँचलाख ५६ हजार विद्यार्थी भएकामा त्यसको ८० प्रतिशत त्रिभुवन विश्वविद्यालयमा अध्ययन गर्ने गरेकाले शिक्षाको विकास गर्ने नाममा विश्वविद्यालय खोल्न प्रतिस्पर्धा गर्न नहुने बताए ।"
"कर्णाली प्रदेशसभाको बैठक अनिश्चित, सर्वदलीय बैठकमा भएन सहमति","वीरेन्द्रनगर : कर्णाली प्रदेशसभाको बैठक सुचारु गर्नको लागि आज बोलाइएको सर्वदलीय बैठक बिना निष्कर्ष टुङ्गिएको छ। सर्वदलीय बैठक आह्वान गरेका सत्ता गठबन्धनको प्रमुख दल नेकपा (माओवादी केन्द्र)ले मङ्गलबार प्रदेशसभा बहिष्कार गरेपश्चात् स्थगित भएको र बैठक सुचारु गर्न सभामुख राजबहादुर शाहीले बैठक आह्वान गरेका हुन्। सभामुख शाहीले बोलाएको सर्वदलीय बैठकमा छलफलको टुङ्गो लाग्न नसकेको जानकारी दिए। 'आज दिउँसोको बैठकमा छलफल त भयो त्यसको निष्कर्ष निष्कन सकेन,' सभामुख शाहीले भने, 'अब फेरि अर्को बैठक बसेर छलफल हुन्छ।' मङ्गलबार प्रदेशसभाको दशौँ अधिवेशनको २६औँ बैठकको सुरुमै माओवादी केन्द्रका प्रदेशसभा सदस्य गोपाल शर्माले सत्ता गठबन्धनको प्रमुख दलको जिम्मेवारी र आवश्यकतालाई सदन र सरकारमा पूर्णतया बेवास्ता गरिएको भन्दै असन्तुष्टि व्यक्त गरेका थिए। उनले पर्याप्त बजेट विनियोजन गरी कार्यविधि बनाएर नयाँ व्यवस्था वा प्रदेश प्राप्तिको आन्दोलनमा जीवन बलिदान गर्ने शहीद परिवारका लागि शहीद स्मृति र घाइते अपाङ्गता भएका व्यक्तिको जीवन निर्वाह भत्ताको व्यवस्था गरिए पनि त्यसको कार्यान्वयन नगरेको बताए।"
कपिलवस्तुमा दुर्घटना हुँदा दुई जनाको मृत्यु,"कपिलवस्तु : कपिलवस्तुमा सवारी साधनको ठक्करबाट आज दुई जनाको मृत्यु भएको छ। बुद्धभूमि नगरपालिका९ चम्पापुरमा बसको ठक्करबाट एक जनाको मृत्यु भएको छ भने भ्यानले ठक्कर दिँदा वाणगङ्गा१० मा बालिकाको मृत्यु भएको छ। आज बा५ख ९३५० नम्बरको बसले रा७प ३५९४ नम्बरको मोटरसाइकललाई ठक्कर दिएको थियो। दुर्घटनामा मोटरसाइकल चालक तुलसीपुर उपमहानगरपालिका९ का ३० वर्षीय सुशील केसीको मृत्यु भएको जिल्ला प्रहरी कार्यालय कपिलवस्तुका प्रवक्ता प्रहरी नायब उपरीक्षक जेसी शाहले जानकारी दिए। त्यसैगरी, वाणगङ्गा नगरपालिका१० भावपुरमा लु२च ४०५२ नम्बरको भ्यानले ठक्कर दिँदा नौ वर्षीय एन्जला पौडेलको मृत्यु भएको छ। बालिकाले बाटो काट्दै गर्दा भ्यानले ठक्कर दिएको थियो।  रासस"
प्राविधिकतर्फ चारसहित ३६ एसएसपीले पाए दर्ज्यानी चिह्न,"काठमाडौं : नेपाल प्रहरीका वरिष्ठ उपरीक्षक (एसएसपी)हरुले दर्ज्यानी चिह्न पाएका छन्। मन्त्री स्तरको निर्णयबाट एसपीबाट एसएसपीमा बढुवा भएका ३६ जनालाई बुधबार प्रहरी प्रधान कार्यालयमा आयोजित समारोहमा आईजीपी धीरजप्रताप सिंह र एआईजी पूजा सिंहले दर्ज्यानी चिह्नद्वारा सुशोभन गरेको केन्द्रीय प्रहरी समाचार कक्षले जनाएको छ। दर्ज्यानी चिह्न पाउनेमा प्रशासनतर्फका ३२ र प्राविधिकतर्फ ४ जना एसएसपी रहेका छन्। प्रशासनतर्फ गणेश चन्द, सिद्धिबिक्रम शाह, सुशीलसिंह राठौर, उमाप्रसाद चतुर्बेदी, दानबहादुर कार्की, डा मनोजकुमार केसी, राजन अधिकारी, जीवनकुमार श्रेष्ठ, हिमालय कुमार श्रेष्ठ, डम्बरबहादुर विक रहेका छन्। त्यसैगरी ओम बहादुर राना, ईश्वर कार्की, राजेन्द्र प्रसाद भट्ट, दिनेश कुमार आचार्य, अरुण पौडेल, गोविन्द थपलिया, माधवप्रसाद श्रेष्ठ, दिल्लीराज विष्ट, मनोजकुमार यादव, रेवती ढकाल, दिपेन्द्र घर्ति क्षेत्री (जिसी), दिपक रेग्मी रहेका छन्। त्यस्तै, दिलिपसिंह देउवा, विनोद घिमिरे, किसनसिंह थापा, सुदर्शन प्रसाद कोइराला, दिपककुमार बस्नेत, जयराज सापकोटा, सुरेन्द्रबहादुर गुरुङ्ग, संजीव शर्मा दास, लोकेन्द्र श्रेष्ठ र शारदा प्रसाद चौधरीले दर्ज्यानी चिह्न पाएका छन्। प्राविधिकमा स्वास्थ्यतर्फ एसएसपीहरु डा सुरज राना, डा दीपा न्हुच्छे प्रधान तथा डा अमिनकुमार श्रेष्ठ र सवारीतर्फ ई दिनेश केसीले दर्ज्यानी चिह्न लगाएका छन्। यसैगरी समारोहमा सूचना प्रविधितर्फका प्राविधिक प्रहरी नायव महानिरीक्षक (डीआईजी)मा बढुवा भएका ई अरूण कुमार भण्डारीलाई पनि आईजीपी सिंहले दर्ज्यानी चिह्न लगाइदिएका थिए। पदोन्नति भएका वरिष्ठ प्रहरी अधिकृतहरूलाई बधाई ज्ञापन गर्दै आईजीपी सिंहले पदोन्नतिसँगै प्रहरी अधिकृतहरूले दत्तचित्त भएर सेवाभावका साथ प्राप्त जिम्मेवारी पूरा गरी संगठनप्रतिको श्रीवृद्धिमा लाग्नुपर्ने बताए। प्रहरी संगठनमा अनुशासनको धेरै महत्व हुने चर्चा गर्दै यसप्रति सबै सचेत हुनुपर्नेमा उनले जोड दिए। आईजीपी सिंहले कामका आधारमा प्रहरी कर्मचारीको मूल्याङ्कन हुने भएकोले संगठनप्रतिको जिम्मेवारी र आफ्नो व्यावसायिक कार्यकौशलतालाई कायम राखी उच्च मनोवलका साथ कार्यसम्पादन गर्न निर्देशन दिए। साथै उनले पदोन्नति भएका चिकित्सक प्रहरी अधिकृतहरूले विरामीहरूको सेवा र रोगको निदान गर्न थप जिम्मेवार भएर काम गर्न आग्रह गरे। समारोहमा प्रहरी अतिरिक्त महानिरीक्षकहरू, प्रहरी नायव महानिरीक्षकहरू, वरिष्ठ प्रहरी अधिकृतहरू, प्रहरी अधिकृत एवं जवानहरूकोसमेत उपस्थिति थियो।"
रोशी खोलाले बगाउँदा भैँसीसहित एक पुरुष बेपत्ता,काभ्रेपलान्चोक : काभ्रेपलान्चोकको रोशी गाउँपालिका१ खहरे पाँगुमा रोशी खोलाले बगाउँदा एक पुरुष र भैँसी बेपत्ता भएको छ। नमोबुद्ध नगरपालिका वडा नं ९ का ज्ञान ब लामा भैँसी चराएर खोला तर्ने क्रममा रोशी खोलाले बगाएको जिल्ला प्रहरी कार्यालय काभ्रेका डीएसपी हरि खतिवडाले जानकारी दिए। रोशी खोला तर्ने क्रममा ज्ञान बहादुर लामा र भैँसीलाई खोलाले बगाएको र उनीहरुको खोजीकार्य जारी रहेको डीएसपी खतिवडाले बताए। रातिको समय भएकाले खोजीकार्यमा कठिनाइ भएको प्रहरीको भनाइ छ। भैँसीसहित मान्छे बगाएपछि स्थानीयहरुले प्रहरीलाई खबर गरिएको रोशी गाउँ पालिका वडा नं १ का वडा अध्यक्ष श्रीदास लामाले अन्नपूर्णलाई बताए।
सुनकोसीले बगाउँदा दुई बालक बेपत्ता,बनेपा : काभ्रेपलाञ्चोकको तेमाल गाउँपालिका३ का दुई बालक आज सुनकोसी नदीले बगाएर बेपत्ता भएका छन्। तेमाल गाउँपालिकाको वडा नं २ स्थित लामबगरमा आज दिउँसो पौडी खेल्ने क्रममा नदीले बगाएर उनीहरू बेपत्ता भएको प्रहरीले जनाएको छ। जिल्ला प्रहरी कार्यालय काभ्रेपलाञ्चोकका प्रहरी नायब उपरीक्षक हरि खतिवडाका अनुसार बेपत्ता हुनेमा तेमाल गाउँपालिका३ चौथली बस्ने सोम माझीको छोरा वर्ष ११ को समीर माझी र सोही ठाउँका कुलबहादुर माझीको छोरा वर्ष ८ को कान्छो माझी रहेका छन्। पौडी खेल्ने क्रममा बगाएर बेपत्ता भएको दुई बालकको खोजीकार्य जारी रहेकोमा अझैसम्म पनि फेला नपारेको प्रहरी नायब उपरीक्षक खतिवडाले बताए। बेपत्ता बालकको खोजीकार्यको लागि प्रहरी टोली खटाएको जिल्ला प्रहरी कार्यालय काभ्रेपलाञ्चोकले जनाएको छ। रासस
नेपाल र चीनले संयुक्तरुपमा सीमा निरीक्षण गर्ने,"काठमाडौं : नेपाल र चीनबीच संयुक्त रुपमा सीमा निरीक्षण गर्ने सहमति भएको छ। नेपालको परराष्ट्र मन्त्रालय र चिनियाँ विदेश मन्त्रालयको सीमा हेर्ने डेस्कबीच जुलाई १४ (असार ३० गते) भएको नेपाल चीन सीमा मामिला भर्चुअल बैठकमा संयुक्तरुपमा सीमा निरीक्षण गर्ने सहमति भएको हो। लामो समयदेखि नेपालचीनबीच संयुक्त रुपमा सीमा निरीक्षण हुन सकेको छैन। जसका कारण सीमामा बेला बेला समस्या आउने गरेको छ। यसअघि हुम्लामा ११ नम्बर पिलर हराएको भनेर खोजी गर्नुपरेको थियो। त्यहाँ २०२५ वर्षदेखि निरीक्षण नै नहुँदा पिलर कहाँ छ भनेर ठम्याउन सकस भएको थियो। हुम्लामै लिमीस्थित लोलुङजोङमा पनि सीमा विवाद देखिएको छ। त्यसैगरी गोरखाको उत्तरी भेगमा पनि चीनले एकतर्फीरुपमा दशगजामै तारबार गरेको पाइएको छ। उत्तरी सीमामा विवादहरु बढ्न थालेपछि नेपालले संयुक्त रुपमा निरीक्षणका लागि चीनलाई ताकेता गरेका थियो। परराष्ट्र मन्त्रालयकी प्रवक्ता सेवा लम्सालले नेपाल चीन सीमा मामिला बैठकमा सीमा निरीक्षण गर्ने सहमति जुटेको बताइन्। बैठकमा नेपाल चीन लामो समयदेखि रोकिएको संयुक्त सीमा निरीक्षण अगाडि बढाउने सहमति भएको छ, उनले भनिन्। बैठकमा कोभिड मापदण्ड अपनाएर केरूङ र तातोपानी नाका खुला गर्ने सहमति भएको प्रवक्ता लम्सालले जानकारी दिइन्। उनकाअनुसार हिल्सा नाका एकतर्फी खोल्ने सहमति पनि भएको छ। सीमा निरीक्षणका क्रममा गोरखा र हुम्लाको सीमा समस्याबारे पनि हेरिने प्रवक्ता लम्सालले बताइन्। सीमा विवादबारे संयुक्त अवलोकनपछि धारणा बनाउँछौं। अवलोकन कहिलेबाट हुने भन्ने प्रक्रियामै छ, उनले भनिन्।"
सुनकोशीमा पौडी खेल्न गएका दुई बालक बेपत्ता,काभ्रे : जिल्लाको तेमाल गाउँपालिमा ३ मा सुनकोशी नदीले बगाएर दुई बालक बेपत्ता भएका छन् । जिल्ला प्रहरी कार्यालय काभ्रेका अनुसार तेमाल गाउँपालिका वडा नं ३ स्थित चौथलीका सोम माझीका ११ वर्षीय छोरा समिर माझी र सोही स्थानकै कुल बहादुर माझीका ८ वर्षीय छोरा कान्छो माझी बेपत्ता भएका हुन्। तेमाल गाउँपालिका २ स्थित सुनकोशी नदीमा बुधबार पौडी खेल्ने क्रममा नदीले बगाएर बेपत्ता भएको जिल्ला प्रहरी कार्यालय काभ्रेका सूचना अधिकारी डीएसपी हरि खतिवडाले जानकारी दिए । उनका अनुसार सुनकोशी नदीमा बालकहरु बेपत्ता भएको खबर सुन्न साथ उद्दारको लागि प्रहरीको टोली घटनास्थल पुगेको छ । बेपत्ता बालकहरुको खोजी कार्य जारी रहेको जिल्ला प्रहरी कार्यालयले जनाएको छ ।
वीरगन्जमा पनि कोरोना संक्रमण बढ्यो,"वीरगन्ज : देशभर फेरि कोरोना संक्रमणदर बढ्न थालेसँगै वीरगन्जमा पनि संक्रमित फेला पर्न थालेका छन्। वीरगन्जमा एकैदिन ६ जनामा कोरोना भाइरसको संक्रमण भेटिएको छ। कोरोनाको तेश्रो लहर शुन्य भएपछि यता पहिलो पटक वीरगन्जमा एकैदिन ६ जनामा संक्रमण भेटिएको हो। नारायणी अस्पतालको पिसिआर परीक्षण प्रयोगशालामा मङगलबार ३४ जनाको पिसिआर परीक्षण गर्दा ६ जनामा संक्रमण पुष्टि भएको अस्पतालका वरिष्ठ चिकित्सक डाक्टर उदयनारायण सिंहले जानकारी दिए। उनका अनुसार, संक्रमण पुष्टि भएका सबै ६ जना महिला हुन्। उनीहरूमध्ये वीरगन्जको एक नर्सिङ कलेजका ५ जना छात्रा र १ जना कलैयाको रहेको डाक्टर सिंहले बताए। संक्रमण पुष्टि भएका सबैको स्वास्थ्य अवस्था सामान्य रहेकाले होम आइशोलेनमा बस्ने गरि पठाइएको डाक्टटर सिंहले जानकारी दिए। कोरोनाको तेश्रो लहर शुन्य भएपछि पहिलो पटक मंगलबार अस्पतालको प्रयोगशालामा ३४ जनाको परीक्षण गरिएको र ती मध्ये ६ जनामा संक्रमण पुष्टि भएको उनले बताए। डाक्टर सिंहले भने, 'यसले के संकेत गर्दैछ भने अब फेरि वीरगन्जमा पनि संक्रमण देखिदैछ। तर आत्ति हाल्नुपर्ने अवस्था भने छैन। सजग र सतर्क भने हुनु नै पर्छ।' यसअघिका महामारीका बेला अपनाइएका स्वास्थ्य सुरक्षाका उपाय भने फेरि हरेक नागरिकले अपनाउनुपर्ने सुझाव उनले दिए। मंगलबार एकै दिन ६ जनामा संक्रमण पुष्टि भएपछि त्यसलाइ मध्यनजर गरि नारायणी अस्पतालमा १७ शैयाको कोभिड उपचार कक्ष तयारी अवस्थामा राखिएको उनले जानकारी दिए।"
एसपीपीमा अडान लिँदै जब भीम रावलले संसदको रोष्टम छाडेनन्,"काठमाडौं : प्रतिनिधिसभामा एमाले सांसद भीम रावल र सभामुख अग्निप्रसाद सापकोटाबीच सवाल जवाफ भएको छ। संसदमा सांसद रावलले एसपीपी सम्झौता पत्र अमेरिकाले फिर्ताबारे संसदलाई जानकारी गराउनका लागि सरकारलाई रुलिङ गर्न सभामुखसँग माग गरेपछि सवाल जवाफ भएको हो। सभामुखबाट रुलिङ नभएको भन्दै बोल्नका लागि पुगेका सांसद रावलले समय सकिँदा पनि रोष्टम छोडेनन्। समय सकिएको २० मिनेटसम्म पनि उनी रोस्टमै उभिरहे। उनले दुई मिनेट बोलेर रुलिङ माग्दै रोस्टम छोड्न मानेका थिएनन्। रावलले भने, प्रतिनिधिसभाको बैठकले मन्त्रिपरिषद्को निर्णय कार्यान्वयन गर्न मद्दत गरेको हुँ। यो राष्ट्रिय स्वाधीनताको विषय हो। आज हामी एसपीपी सम्झौतामा छलफल गर्दैछौं। म प्रतिनिधि सभाको सदस्य हुँ। एसपीपीको पत्र पठाउनुस् भनेर सरकारको जवाफ मागेको पो हुँ। यो विचाराधीन विषय पनि हो। गृहमन्त्री र परराष्ट्रमन्त्रीले गरेको वचनअनुसार पत्र पठाउनुपर्छ। रावललाई आमन्त्रण गरेर सभामुख सापकोटाले विश्राम लिए। सत्या पहाडीले सदन सञ्चालनको जिम्मेवारी पाएकी थिइन्। पहाडीले मन्त्रीज्यूको ध्यानाकर्षण भएको बताइन्। पहाडीले माननीय सदस्यज्यू अरु सांसदहरुलाई पनि बोल्न दिने हो कि? भनेपछि पुनः सांसद रावलले राष्ट्रिय स्वाधीनताको विषयमा बोल्न नपाइने? भन्दै जवाफ फर्काए। लगत्तै सत्तापक्षका सांसदहरुले माइकको लाइन काट्नुस् भनेका थिए। त्यसमा प्रतिक्रिया जनाउँदै रावलले भने, देशको हितमा बोल्दा उत्तेजनामा आउनु राम्रो कुरा होइन। सभामुखको आसनमा रहेकी पहाडीले पटक पटक माननीय सदस्य आसनग्रहण गर्नुस् भनिरहँदा पनि रावलले रोष्टम छोडेनन्। रावलले लामो समय रोस्टम होल्ड गरेपछि विश्राममा गएका सभामुख सापकोटा फर्केर आफ्नो आसन ग्रहण गरे। सापकोटाले रावललाई भने, सरकारको ध्यानाकर्षण पनि भएको छ। अब चियरमा गएर बस्नुस्। नियमावलीमा सभामुखको निर्णय मान्नुपर्छ भन्ने छ, मान्नुस् सांसदज्यू। विषयान्तर भएकाले यो बैठकमा निर्देशन दिन मिल्दैन। सापकोटाको अनुरोध पनि अस्वीकार गर्दै रावल रोस्टममै उभिरहे। रावलको जिद्धीकासामु सभामुख सापकोटाको पनि केही सीप लागेन। रावलले रोस्टम नै हाइज्याक गरेपछि अन्तत: सापकोटाले १५ मिनेटका लागि बैठक नै स्थगित गरे।"
राष्ट्रिय क्रिकेट टोलीका प्रमुख प्रशिक्षक दशानायाकेले दिए राजीनामा,काठमाडौं : नेपाली राष्ट्रिय क्रिकेट टोलीका प्रमुख प्रशिक्षक पुबुदु दशानायाकेले राजीनामा दिएका छन्। व्यक्तिगत कारण देखाउँदै उनले मुख्य प्रशिक्षक पदबाट राजीनामा दिएको नेपाल क्रिकेट संघका एक पदाधिकारीले पुष्टि गरेका छन्। पछिल्लोपटक नेपाली राष्ट्रिय क्रिकेट टोली पटकपटक पराजित हुँदै आएको छ। हालै सम्पन्न आइसीसी विश्वकप लिग२ अन्तर्गतको एक दिवसीय खेलमा नेपालले राम्रो प्रदर्शन गर्न सकेको थिएन। क्रिकेट समर्थकहरुले पनि सामाजिक सञ्जालमार्फत् कप्तान सन्दीप लामिछाने र मुख्य प्रशिक्षक दशानायाकेले राजीनामा दिनुपर्ने माग गर्दै आएका छन्। संघले गत मंसिरमा दशानायाकेलाई मुख्य प्रशिक्षकमा नियुक्ति गरेको थियो। दुई वर्षका लागि नियुक्ति दिइए पनि दशानायाकेले ८ महिनामै राजीनामा बुझाएका हुन्। नेपालको सफल क्रिकेट प्रशिक्षको रुपमा लिइने दशानायाकेलाई यसअघि सन् २०११ देखि २०१५ सम्म नेपालका मुख्य प्रशिक्षकको रुपमा रहेका थिए।
नेपालबाट राजीनामा दिएका पुबुदु क्यानडाको मुख्य प्रशिक्षकमा नियुक्त,काठमाडौं : नेपालको राष्ट्रिय क्रिकेट टोलीबाट राजीनामा दिएका प्रमुख प्रशिक्षक पुबुदु दाशानायके क्यानाडा क्रिकेट टोलीको प्रमुख प्रशिक्षकमा नियुक्त भएका छन्। उनले आजकै दिनदेखि नेपाली राष्ट्रिय टोलीबाट राजीनामा दिएका थिए। क्यानाडाको आधिकारिक पेजमा दाशानायकेलाई प्रमुख प्रशिकमा नियुक्त गरेको जानकारी दिइएको छ। दशानायाके नेपालको मुख्य प्रशिक्षकमा गत मंसिरमा दोस्रोपटक नियुक्त भएका थिए। त्यसअघि उनी सन् २०११ देखि २०१५ सम्म नेपालका मुख्य प्रशिक्षकको रुपमा रहेका थिए।
तनहुँमा असारमा मात्रै एक अर्ब विकास बजेट खर्च,"तनहुँ : जिल्लाका लागि आर्थिक वर्ष २०७८७९ मा संघीय र प्रदेश सरकारबाट विनियोजित बजेटमध्ये असार महिनामा मात्रै एक अर्ब भन्दा बढी विकास बजेट खर्च भएको छ। संघ र प्रदेश सरकारबाट विनियोजित विकास बजेटमध्ये असार महिनामा मात्रै एक अर्ब २५ करोड ३९ लाख दश हजार एक खर्च भएको हो। उक्त आर्थिक वर्षमा विकास बजेटका लागि पाँच अर्ब ९५ करोड ३६ लाख ४६ हजार ६९० विनियोजन भएको थियो। संघ सरकारबाट तीन अर्ब ६२ करोड २९ लाख ६३ हजार ६९० र प्रदेश सरकारबाट दुई अर्ब ३३ करोड छ लाख ८३ हजार विकास बजेट विनियोजन भएको थियो। त्यसमध्ये एक महिनामा मात्रै २१ प्रतिशत विकास बजेट खर्च भएको कोष तथा लेखा नियन्त्रक कार्यालयका प्रमुख किशोरकुमार श्रेष्ठले जानकारी दिए। संघ सरकारबाट विनियोजित बजेटमध्ये विभिन्न कार्यालयले असारमा ५३ करोड ९४ लाख चार हजार ३६८ र प्रदेश सरकारबाट विनियोजित बजेटमध्ये ७१ करोड ४५ लाख पाँच हजार ६३३ पुँजीगत बजेट खर्च गरेका छन्। संघ र प्रदेश सरकारबाट गरी उक्त आर्थिक वर्षमा तीन अर्ब १२ करोड ६१ लाख नौ हजार ८३५ खर्च भएको छ। उक्त वर्षका लागि पुँजीगततर्फ पाँच अर्ब ९५ करोड ३६ लाख ३६ हजार ६९० खर्च भएको छ। एक वर्षको अवधिमा कूल बजेटको ५२ प्रतिशत विकास बजेट खर्च भएको छ। गत आर्थिक वर्ष २०७७७८ मा संघ सरकारबाट पूँजीगततर्फ तीन अर्ब ५८ करोड एक लाख ८७ हजार पाँच सय विनियोजन भएकामा ४५५३ प्रतिशत बजेट खर्च भएको थियो। असार महिनामा मात्रै संघ सरकार मातहतको आन्तरिक राजस्व कार्यालयले ८३ लाख २४ हजार १९२, बाख्रा अनुसन्धान केन्द्रले २३ लाख ४२ हजार २२२, जिल्ला प्रहरी कार्यालय तनहुँले एक करोड ५७ लाख २९ हजार ४९४, दङ्गा नियन्त्रण प्रहरी गणले ११ लाख ९२ हजार ७०९, भानुभक्त प्राणी उद्यानले ७१ लाख १२ हजार ५१३, सडक डिभिजन कार्यालयले २३ करोड छ लाख ५१ हजार २९० खर्च गरेको छ। मुग्लिङ पोखरा सडक योजना (पूर्वी खण्ड) ले १६ करोड ७३ लाख ९० हजार ३५०, नयाँ सहर आयोजना डुम्रेले दुई करोड ३३ लाख १८ हजार २३३, शिक्षा विकास तथा समन्वय इकाईले तीन करोड ३८ लाख २७ हजार ७७७, भानु नगरपालिकाले ३१ लाख ८७ हजार, भिमाद नगरपालिकाले ४४ लाख ३७ हजार ६०९ व्यास नगरपालिकाले ३४ लाख ७१ हजार ३१२ असार महिनामा मात्रै खर्च गरेका छन्। ऋषिङ गाउँपालिकाले आठ लाख ७० हजार, देवघाट गाउँपालिकाले एक करोड २३ लाख ३० हजार ६८७ र म्याग्दे गाउँपालिकाले ६८ लाख ३५ हजार ५१३ एक महिनामा खर्च गरेको कार्यालयले जनाएको छ। यो अवधिमा सबैभन्दा बढी रकम खर्च मुग्लिङ पोखरा सडक योजना (पूर्वी खण्ड) र सडक डिभिजन कार्यालयले गरेको छ। मुग्लिङ पोखरा सडक योजना (पूर्वी खण्ड) ले ५७ करोड चार लाख ४२ हजार ९६ र सडक डिभिजन कार्यालयले ४३ करोड ७९ लाख ८५ हजार ८८० खर्च गरेको छ। प्रदेश सरकार मातहतको घरेलु तथा साना उद्योग कार्यालयले असार महिनामा मात्रै २२ करोड १८ लाख ६३७, कृषि ज्ञान केन्द्रले नौ लाख २९ हजार ८०६ व्यावसायिक किट विकास केन्द्रले ३१ लाख ४३ हजार ६१६, भेटेरीनरी अस्पताल तथा पशु सेवा विज्ञ केन्द्रले ५७ लाख १२ हजार ३५७, डिभिजन वन कार्यालयले ९८ लाख ८८ हजार ७२४, भू तथा जलाधार व्यवस्थापन कार्यालयले दुई करोड तीन लाख ८० हजार १६४, पूर्वाधार विकास कार्यालयले ३२ करोड २३ लाख ३४ हजार, खानेपानी तथा सरसफाइ डिभिजन कार्यालयले २४ करोड ३६ लाख ९ हजार, सामाजिक विकास कार्यालयले एक करोड ३५ लाख १५ हजार खर्च गरेका छन्। चालु र पुँजीगत गरी साढे दुई अर्ब फिर्ता संघ सरकारबाट विनियोजित कूल १२ अर्ब ६७ करोड ६२ लाख ९७ हजार दुईमध्ये उक्त आर्थिक वर्षमा खर्च हुन नसकेर दुई अर्ब ६६ करोड ८३ लाख ३० हजार ३४ फिर्ता भएको छ। चालुतर्फ ४३ करोड पाँच लाख ३० हजार र पुँजीगततर्फ दुई अर्ब २३ करोड ७७ लाख ९९ हजार फिर्ता भएको छ। चालुतर्फ नौ अर्ब पाँच करोड ३३ लाख ३३ हजार ३१२ र पुँजीगततर्फ तीन अर्ब ६२ करोड २९ लाख ६३ हजार ६९० बजेट विनियोजन भएको थियो। चालुतर्फ भने ९५ प्रतिशत बजेट खर्च भएको छ। चालुतर्फ आठ अर्ब ६२ करोड २८ लाख दुई हजार ८८७ बजेट खर्च भएको छ। चालुतर्फ कर्मचारी, शिक्षकलगायतको बजेट रहने भएकाले खर्च बढी हुने गरेको कार्यालयले जनाएको छ। रासस"
"कोरोना संक्रमणदर १० प्रतिशतले बढ्यो, काठमाडौं उपत्यकामा एकै दिन २१६ संक्रमित थपिए","काठमाडौंः देशभर कोरोना संक्रमणदर बढ्दो क्रममा रहेको छ। स्वास्थ्य तथा जनसंख्या मन्त्रालयका अनुसार कोरोना संक्रमण जोखिम कायम नै छ। बुधबार काठमाडौं उपत्यकामा मात्रै २१६ जना संक्रमण पुष्टि भएको छ। काठमाडौंमा १८५, ललितपुरमा २२ र भक्तपुरमा ९ जनामा संक्रमण देखिएको छ। काठमाडौं उपत्यकामा सक्रिय संक्रमितको संख्या १२७० पुगेको छ। पछिल्लो २४ घन्टामा परीक्षण भएका ३९८१ नमुनामध्ये ३९१ नमुना रिपोर्ट पोजिटिभ आएको स्वास्थ्य मन्त्रालयले जनाएको छ। मन्त्रालयका अनुसार पछिल्लो २४ घन्टामा २५६२ नमूनाको पीसीआर र १४१९ नमुनाको एन्टिजेन विधिबाट परीक्षण भएको थियो। जसमध्ये पीसीआरबाट ३४० र एन्टिजेनबाट ५१ जना गरी कूल ३९१ जनामा संक्रमण पुष्टि भएको हो।"
थप ३९१ जनामा कोरोना संक्रमण पुष्टि,काठमाडौं : थप ३९१ जनामा कोरोना भाइरस संक्रमण पुष्टि भएको छ। पछिल्लो २४ घन्टामा परीक्षण भएका ३९८१ नमूनामध्ये ३९१ नमूना रिपोर्ट पोजिटिभ आएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पछिल्लो २४ घन्टामा २५६२ नमूनाको पीसीआर र १४१९ नमूनाको एन्टिजेन विधिबाट परीक्षण भएको थियो। जसमध्ये पीसीआरबाट ३४० र एन्टिजेनबाट ५१ जना गरी कूल ३९१ जनामा संक्रमण पुष्टि भएको हो। सोही अवधिमा कोरोनाबाट कसैको पनि मुत्यु नभएको मन्त्रालयले जनाएको छ। बुधबार थप ४६ जना कोरोनामुक्त भएका छन्। हाल कोरोना संक्रिय संक्रमितको संख्या २२७६ रहेको छ।
सबैखाले उपचारमा ५० प्रतिशत सहुलियत सुनिश्चित गर्न अनेरास्ववियूको माग,"काठमाडौं : सरकारी र सामुदायिक विद्यालय तथा क्याम्पसका विद्यार्थीलाई अस्पतालहरुमा ओपिडी सेवा निशूल्क र सबैखाले उपचारमा ५० प्रतिशत सहुलियत सुनिश्चित गर्न विद्यार्थीहरुले माग गरेका छन्। अनेरास्ववियूले स्वास्थ्य तथा जनसंख्या मन्त्री भवानी खापुङ र स्वास्थ्य राज्य मन्त्री हिराचन्द्र केसीलाई बुधबार मन्त्रालयमै ध्यानाकर्षणपत्र बुझाउँदै उपचारमा ५० प्रतिशत सहुलियत सुनिश्चित गर्न माग गरेको हो। अनेरास्ववीयू अध्यक्ष सुदेश पराजुलीद्वारा बुझाइएको ध्यानाकर्षणपत्रमा भनिएको छ,'स्वास्थ्य उपचारबाट कुनै पनि विद्यार्थी वञ्चित हुने अवस्था नवनोस र यही विषयमा पुनः हामीले आन्दोलन गर्न नपरोस।' अनेरास्ववीयूले स्वास्थ्यको मौलिक हक कार्यान्वयन गर्न समेत माग गरेको छ।"
शोभा र खेमको तीज गीत बाटुली सार्वजनिक,"काठमाडौं : दोहोरी च्याम्पियनकी उपविजेता गायिका शोभा कार्की र गायक खेम सेन्चुरीको स्वरमा रहेको तीज गीत बाटुली सार्वजनिक भएको छ। गीतमा खेम सेञ्जुरीको लय र नेत्र अर्यालको शब्द छ। बिनोद बाजुरेलीको संगीत रहेको छ। गीतको भिडियोमा मोडल गीता ढुंगाना र खेम सेन्चुरीको अभिनय छ। भिडियोमा प्रकाश भट्टको निर्देशन, नवराज उप्रेतीको छायांकन र विष्णु शर्माको सम्पादन छ। भिडियो :"
चितवनमा रगतको अभावपछि काठमाडौं र पोखराबाट ल्याइँदै,"चितवन : जिल्लामा रगतको अभावपछि आज काठमाडौं र पोखराबाट ल्याइँदैछ। पोखराबाट ४०० र काठमाडौँबाट ४५ युनिट रगत ल्याउन लागिएको हो। क्षेत्रीय रक्तसञ्चार केन्द्र भरतपुरमार्फत विगत १० दिनदेखि रक्तदान कार्यक्रम नभएपछि यहाँ रगतको चरम अभाव भएको हो। केन्द्रका प्रमुख रमेशकान्त पौडेलका अनुसार खेतीपाती मौसम र गर्मीका कारण संघसंस्थाले रक्तदान कार्यक्रम नगरेका हुन्। यहाँ दैनिक १५० युनिट रगतको माग हुने गर्दछ। रगतको अभावमा बिरामीको उपचार नै कठिन हुन थालेपछि प्रादेशिक रक्तसञ्चार केन्द्र पोखराबाट ओ, ए र बी समूहका चार सय युनिट रगत ल्याउन लागिएको हो। रगत लिनका लागि गाडी पठाइएको उनले जानकारी दिए। साँझसम्ममा पोखराबाट ल्याउने रगत आइपुग्नेछ। त्यस्तै बिहीबार यहाँको चितवन मेडिकल कलेजमा एकजना बिरामीको कलेजो प्रत्यारोपण हुँदैछ। त्यसका लागि केन्द्रीय रक्तसञ्चार सेवा काठमाडौँबाट ४५ युनिट रगत ल्याइँदैछ। एउटै बिरामीका लागि त्यो रगत जगेडामा राख्ने गरी ल्याउन लागिएको हो। काठमाडौंबाट जहाजमार्फत रगत ल्याउन लागिएको पौडेलले जानकारी दिए। रगत अभाव पूर्तिका लागि बिरामीका आफन्त र केन्द्रले जिल्लाका रक्तदातालाई डाकेर रगतको व्यवस्थापन गर्दै आएको छ। केन्द्रले बोलाएपछि रगत दिनेहरु तीन हजार हाराहारी रक्तदाता रहेको पौडेलको भनाइ छ। जिल्लामा सबैभन्दा बढी रगतको माग क्यान्सर अस्पतालमा हुने गर्दछ। रक्तक्यान्सर भएका एउटै बिरामीलाई ४०० युनिटसम्म रगत दिएको कार्यालयमा तथ्यांक रहेको पौडेलले बताए। यहाँको आधा रगत क्यान्सरका बिरामीका लागि जाने गर्दछ। क्यान्सरका अतिरिक्त यहाँ रहेका दुई मेडिकल कलेज, भरतपुर अस्पताल र दुई दर्जन निजी अस्पतालमा रगतको माग हुने गर्दछ। मेडिकल कलेजहरुमा अङ्ग प्रत्यारोपणसम्मका उपचार हुने हुँदा रगतको माग उच्च हुने गर्दछ। राजधानी काठमाडौँपछि धेरै प्रसूति भरतपुरमा हुने गर्दछन्। दुर्घटनाका बिरामीको सङ्ख्या पनि यहाँका अस्पतालहरुमा धेरै हुने गर्दछ। प्रसूति र दुर्घटनाका घाइतेहरुलाई पनि रगतको माग बढी हुने गर्दछ। रासस"
सामाजिक मुद्दामा टिकटक बनाउनेलाई ३० हजारसम्म पुरस्कार,"काठमाडौं : राष्ट्रिय युवा परिषद्ले सामाजिक चेतनामूलक भिडियो निर्माण गरेर युट्युब तथा टिकटक माध्यमबाट प्रशारण गर्ने प्रतियोगिता आयोजना गरेको छ । परिषदले अन्तर्राष्ट्रिय युवा दिवसको अवसरमा सामाजिक सन्देशमूलक युट्युब तथा टिकटक भिडियो प्रतियोगिता सञ्चालन गर्न लागेको हो । टिकटक तथा युट्युब भिडियो निर्माण गर्न इच्छुक व्यक्ति तथा समूहले सामाजिक मुद्दामा टिकटक तथा युट्युब भिडियो निर्माण गरी आफ्नै टिकटक एकाउण्ट तथा युट्युब च्यानलमा अपलोड गर्नुपर्ने परिषद्ले जनाएको छ । लागुपदार्थ दुव्र्यसन विरुद्धमा युवा, लैङ्गिक तथा जातीय विभेद र छुवाछुत विरुद्धमा युवा, धामी झाँक्री बोक्सी जस्ता कुप्रथा विरुद्धमा युवा, छाउपडी प्रथा, रजस्वला समयमा गरिने भेदभाव र छुवाछुत परम्परा विरुद्धमा युवा विषयमा टिकटक तथा युट्युव बनाउन सकिनेछ । यस्तै, बन्यजन्तु तथा वतावरण संरक्षणमा युवा, स्वस्थ खाना अभियानमा युवा (जंक फुड विरुद्धमा युवा), भ्रष्टाचार विरुद्ध तथा सुशासनको लागि युवा, युवा स्वरोजगार तथा उद्यमशीलता प्रवद्र्धनमा युवालगायतका विषयमा पनि टिकटक तथा युट्युव बनाउन सकिने परीषद्ले जनाएको छ । परिषद्का प्रशासकीय प्रमुख रमाकान्त शर्माका अनुसार साउन २२ सम्म टिकटक तथा भिडियो अपलोड गर्नुपर्नेछ । धेरैजनाले एक भिडियो निर्माण गरेको भए प्रमाणपत्र सबैलाई दिइनेछ । तर, पुरस्कृत भएमा एक भिडियोको लागि एक पुरस्कार मात्र व्यवस्था गरिनेछ । टिकटक भिडियोतर्फ प्रथम, द्वितीय, तृतीय तथा सान्त्वना पुरस्कारको रासी क्रमस ३० हजार, २० हजार, १५ हजार र १० हजार उपलब्ध गराइनेछ । त्यस्तै, युट्युब भिडियोतर्फ प्रथम, द्वितीय, तृतीय तथा सान्त्वना पुरस्कारको रासी क्रमस : ४० हजार, ३० हजार, २० हजार र १० हजार हुने उपलब्ध गराइनेछ ।"
हुण्डी कारोबार गरेको आरोपमा ४१ लख नगदसहित भारतीय युवक पक्राउ,"वीरगन्ज :अवैध वित्तिय कारोबार हुण्डीको धन्दामा संलग्न रहेको आरोपमा प्रहरीले ठूलो परिमाणको रकमसहित एकजना भारतीयलाइ वीरगन्जबाट पक्राउ गरेको छ । प्रहरीले वीरगन्ज भन्सार क्षेत्रबाट स्रोत नखुलेको ४१ लख ५५ हजार नेपाली रुपैयाँसहित भारत बिहारको रक्सौलका २५वर्षीय राकेश कुमारलाई पक्राउ गरेको हो । उनको साथबाट बरामद नगद रकम कारोबारको रहेको प्रहरीले जनाएको छ । प्रहरीका अनुसार , प्रदेश प्रहरी कार्यालय जनकपुर र जिल्ला प्रहरी कार्यालय पर्साबाट खटिएको प्रहरी टोलीले वीरगन्ज १६ रजतजयन्ती चोकमा भारतको रक्सौलबाट वीरगन्जतर्फ वीआर ०५ एन ०२३८ नम्बरको मोटरसाइकल रोकेर चेकजाँच गरेको थियो । त्यसक्रममा राकेश सवार उक्त मोटरसाइकलको सिटमुनी र ट्यांकीमा लुकाई छिपाई राखेको अवस्थामा स्रोत नखुलेको ४१ हजार ५५ हजार रुपैयाँ बरामद भएको पर्साका प्रहरी प्रवक्ता प्रहरी नायव उपरीक्षक प्रहलाद कार्कीले बताए । पक्राउ परेका राकेशलाई बैंक तथा वित्तीय संस्था सम्बन्धी ऐन २०७३ विरूद्व कसुरमा अनुसन्धान अगाडि बढाइएको कार्कीले जानकारी दिए ।"
अखिल क्रान्तिकारी विवाद मिलाउन गठित कार्यदलले बुझायो प्रतिवेदन,"काठमाडौं : नेकपा माओवादी केन्द्र निकट अखिल क्रान्तिकारीको पदाधिकारी विवाद मिलाउन गठित कार्यदलले पार्टी अध्यक्ष पुष्पकमल दाहाल 'प्रचण्ड' लाई प्रतिवेदन बुझाएको छ। प्रतिवेदनमा पदाधिकारी विवाद सल्टाउने उपाय बारे विकल्प दिइएको छ। विशेष राष्ट्रिय सम्मेलन गरी नयाँ नेतृत्वको प्रक्रिया लगायतबारे बिकल्प दिइएको छ। अखिल क्रान्तिकारीका पूर्व अध्यक्ष रमेश मल्ल, रत्न ढकाल र नरेन्द्र न्यौपाने सम्मिलित कार्यदलले अध्यक्ष प्रचण्डलाई प्रतिवेदन बुझाएको हो। अखिल क्रान्तिकारीको अध्यक्षमा पन्चा सिंहलाई जिम्मेवारी दिएसँगै पवन कार्कीले समानान्तर कमिटी बनाएका थिए। त्यसपछि अहिले अखिल क्रान्तिकारीमा विवाद छ।"
'ग्लोबल ग्रिन ग्रोथ इस्टिच्यूट' को सदस्यता प्राप्त गर्नेसम्बन्धी सम्झौता अनुमोदन,"काठमाडौं : प्रतिनिधिसभाको बैठकले 'ग्लोबल ग्रिन ग्रोथ इस्टिच्यूट' को सहभागितामूलक सदस्यका रूपमा सदस्यता प्राप्त गर्न स्वीकृति प्रदान गर्नेसम्बन्धी सम्झौतालाई अनुमोदन गरेको छ । वन तथा वातावरणमन्त्री प्रदीप यादवले प्रस्तुत गरेको सो प्रस्तावमाथि छलफलपछि सर्वसहमतिले पारित भएको हो । त्यसअघि मन्त्री यादवले सांसदहरूले उठाएका जिज्ञासाको जवाफमा सम्झौता कार्यान्वयनपछि वन तथा वातावरणको क्षेत्रमा थप अन्तर्राष्ट्रिय लगानी भित्रिने विश्वास व्यक्त गरेका थिए। त्यस्तै, बैठकले विकास तथा प्रविधि समितिको प्रतिवेदनसहितको नेपाल इन्जिनियरिङ परिषद्(पहिलो संशोधन) विधयेक, २०७६ माथि छलफल गरियोस' भनी प्रस्ताव पारित गरेको छ भने ज्येष्ठ नागरिक (पहिलो संशोधन) विधेयक पनि पारित गरेको छ । बैठकमा अन्तर्राष्ट्रिय सम्बन्ध समिति र उद्योग तथा वाणिज्य र श्रम तथा उपभोक्ता हित समितिको वार्षिक प्रतिवेदन पेश समेत गरिएको थियो । प्रतिनिधिसभाको अर्को बैठक यही साउन ५ गते बिहीबार १ बजे बस्नेगरी स्थगित भएको छ ।"
"सेयर बजार : ४८९ अंकले बढ्यो नेप्से, कारोबार रकम भने घट्यो","काठमाडौं : सेयर कारोबारको चौथो दिन आज नेप्से परिसूचक सामान्य अंकले बढेको छ। यसदिन नेप्से परिसूचक ४८९ अंकले बढेर २०५०५९ विन्दुमा अडिएको छ। मंगलबार नेप्से परिसूचक १६२० अंकले बढेको थियो। नेप्से सामान्य अंकले बढेपनि कारोबार रकम भने मंगलबारको तुलनामा घटेको छ। आज २१५ कम्पनीको ४१ लाख ३३ हजार ७०९ कित्ता सेयर १ अर्ब ७३ करोड १८ लाख ३२ हजार २७० रुपैयाँमा खरिदबिक्री भयो। मंगलबार २ अर्ब माथिको सेयर कारोबार भएको थियो। आज सेन्सेटिभ इन्डेक्स ०९७ प्रतिशतले बढेर ३९२५० विन्दुमा अडिएको छ। कुनै पनि कम्पनीको सेयर मूल्यमा सकारात्मक सर्किट लागेन। १६ करोड ४२ लाख बढी मूल्यको सेयर कारोबार गरी शिवम् सिमेन्ट्स शीर्षस्थानमा रह्यो। यस्तै हिमालयन डिस्टिलरी ७ करोड बढीको सेयर कारोबार गरी दोस्रो स्थानमा रह्यो। कारोबारमा आएका १३ समूहमध्ये ८ समूहको सूचक बढ्यो भने ५ को घट्यो।फाइनान्स समूहको सूचक सर्वाधिक १९१ प्रतिशतले बढ्दा मनु एन्ड प्रोको १२१, अदर्शको ११६, इन्भेस्टमेन्टको ०७२, नन लाइफ इन्स्योरेन्सको ०६९,माइक्रो फाइनान्सको ०१८, म्युचुअल फन्डको ०१२ र डेभलपमेन्ट बैंकको ०१५ प्रतिशतले बढ्यो। बैंकिङ, ट्रेडिङ, होटल्स एन्ड टुरिज्म, हाइड्रो पावर र लाइफ इन्स्योरेन्सको सूचक ओरालो लाग्यो।"
प्रेमिका प्रयोग गरेर साथीकी छोरी अपहरण,"विराटनगर : मोरङको बूढीगंगा गाउँपालिका१ का दीपेन यादवकी एक वर्षीया छोरी निकिशा यादवको अपहरण उनकै साथीको योजनामा भएको खुलेको छ। प्रहरीका अनुसार विराटनगर महानगरपालिका६ रामपुरका २७ वर्षीय रवीन्द्रकुमार साहले आफ्नी प्रेमिका विराटनगर५ की २७ वर्षीया अनु साहलाई प्रयोग गरेर दीपेनकी नाबालिका छोरी निकिशालाई अपहरण गरेका हुन्। दीपेन र रवीन्द्र पुराना साथी रहेको प्रहरीले जनाएको छ। दीपेनको घरनजिक रवीन्द्रको श्रीराम ट्रेडर्स नामको पसल छ। बाबु दीपेनकै कारमा रहेकी निकिशा गत सोमबार बिहान ९ बजेतिर विराटनगर१२ रोडशेष चोकबाट अपहरणमा परेकी थिइन्। अपहरणपछि भारतको दरभंगामा लगेर दुई दिनसम्म लुकाएर राखिएको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार फिरौती माग्ने योजना बनाएर बालिकाको अपहरण गरिएको प्रारम्भिक अनुसन्धानबाट खुलेको छ। अपहरणमा संलग्न रवीन्द्र र अनुलाई पक्राउ गरेर प्रहरीले बुधबार सार्वजनिक गरेको छ। 'निकिशालाई अपहरण गरेर बुवा दीपेन तथा हजुरबुवा दीपक यादवसँग १०१५ लाख रूपैयाँजति फिरौती माग्ने योजना बनाइएको पाइयो,' एसपी कोइरालाले भने, 'घटनाका मुख्य योजनाकार रवीन्द्र हुन्।' रवीन्द्र र अनुबीच दुईतीन वर्षअघिदेखि प्रेम सम्बन्ध रहेको प्रहरीले जनाएको छ। फिरौती माग्नका लागि रवीन्द्रले प्रेमिका अनुलाई बालिकाको अपहरणमा प्रयोग गरेको कोइरालाले बताए। उनका अनुसार सानैदेखिको साथी भएकाले दीपेनको पारिवारिक आर्थिक अवस्था मजवुत रहेको रवीन्द्रलाई थाहा थियो। आर्थिक रूपले सम्पन्न रहेका अभिभावकसँग 'बार्गेनिङ' गरेर पैसा लिनका लागि निकिशाको अपहरण गरिएको उनले बताए। त्यसका लागि रवीन्द्रले अनुलाई प्रयोग गरेका हुन्। रवीन्द्रको योजनाअनुसार प्रेमको नाटक गर्दै अनु दीपेनसँग नजिक भइन्। दीपेनको मोबाइलमा दुई महिनाअघि अपरिचित नम्बरबाट फोन आएको थियो। फोनमा युवती (अनु) बोलिन्। बोलचाल हुँदै जाँदा दुवै जना नजिक भए। दीपेनकी पत्नी अध्ययनका क्रममा काठमाडौंमा बस्दै आएको प्रहरीले जनाएको छ। 'दीपेन र अनुबीच फोनमा बाक्लै कुराकानी र भेटघाट हुन थालेछ। दीपेनसँग अनुले प्रेमको नाटक गरेकी रहिछन्,' एसपी कोइराला भन्छन्, 'फोन र भेटघाट गर्न तथा नजिक भएर सम्बन्ध बनाउन रवीन्द्रले लगाएको खुलेको छ। भेटघाटका क्रममा दीपेनले पत्नी काठमाडौंमा बस्ने र आफ्नो साथमा बच्चा (छोरी)पनि रहेको सुनाएका रहेछन्।' प्रहरीका अनुसार दीपेनलाई सोमबार बिहान अनुले भेट्न बोलाइन्। साथमा छोरीलाई पनि ल्याउन आग्रह गरिन्। नानीलाई हेर्न र कपडा किनिदिन मन लागेको छ भनेर उनले आग्रह गरेपछि कारमा एक बर्से छोरीलाई राखेर दीपेन घरबाट निस्किए। रोडशेषको स्वागतम होटलअगाडि भेटेर अनुलाई पनि कारमा राखे। 'अनुले साथमा बच्चाले लगाउने कपडा पनि ल्याएकी रहिछन्। कारभित्रै कपडा फेरिदिएर निकिशालाई आफूसँगै राखिछन्। त्यसपछि उनीहरु महेन्द्र मोरङ क्याम्पसनजिकको चिया पसलमा पुगे,' कोइरालाले भने, 'दुई कप चिया अर्डर गरे। तर मास्क लगाएकी अनुले चिया खाइनन्। आफ्नो मोबाइलमा ब्यालेन्स सकिएको र साथीलाई फोन गर्नुपर्ने भन्दै दीपेनको मोबाइल पनि मागेर लगेको खुलेको छ।' फोन गर्नु छ भन्दै दीपेनकी नाबालिका छोरी र मोबाइल लिएर चिया पसलबाट निस्किएकी अनु फर्किनन्। प्रहरीका अनुसार पूर्वयोजनामुताविक रवीन्द्र पनि क्याम्पसनजिकै प्रदेश १०२०४६ प ७४१० नम्बरको मोटरसाइकल लिएर बसेका थिए। बच्चा लिएर आएकी अनु चढेपछि रवीन्द्रले मोटरसाइकल हुइँक्याए। सुनसरीको दुहवी, इनरुवा हुँदै सप्तरीको राजविराज पुर्याएर कुनौली नाकाबाट भारतीय गाडी रिजर्भ गरी बालिकालाई दरभंगा लगेर दुई दिनसम्म राखेको पाइएको एसपी कोइरालाले बताए। उनका अनुसार रवीन्द्र भने त्यही दिन फर्किएर विराटनगर आएका थिए। बिहान ११ बजेतिर दीपेनले आफ्नी छोरी लिएर अनु भागेको जानकारी प्रहरीलाई गराए। अनु भने बच्चालाई लिएर दरभंगामै बसिन्। मोरङको रंगेली घर भइ विराटनगरमा फलफूल पसल सञ्चालन गरेर बसेका शम्भु साहका साडुभाइ विकास साहको घरमा लगेर उनले बच्चालाई राखेको पाइएको छ। शम्भुमार्फत अनु केही समयअघि दरभंगास्थित विकासको घर पुगेको प्रहरी बताउँछन्। यता रवीन्द्रले भने विराटनगर आएर अनुकै मोबाइलबाट बालिकाका हजुरबुवालाई म्यासेज र फोन गरेपछि बालिका अपहरणमा परेको रहस्य खुलेको एसपी कोइरालाको भनाइ छ। 'म्यासेज र फोन गर्दै पीडित परिवारलाई रवीन्द्रले फेसबुक र सामाजिक सञ्जालबाट बालिका हराएको कुराको पोस्ट हटाउन लगाएको पाइयो। भोलि फोन आउँछ अहिले शान्त भएर बस्नु भन्दै फोन र म्यासेज गरेका रहेछन्,' उनले भने, 'पैसा माग्दै धम्की पनि दिएपछि बालिका अपहरणमा परेको खुल्यो। त्यसअघि नै सबैतिर प्रहरी खटाएर बालिकाको खोजी तीव्र पारिएको थियो।' उनका अनुसार रवीन्द्रले फोन र म्यासेज गर्न थालेपछि प्रहरीले उनलाई पक्राउ गरेको हो। बूढीगंगाबाट उनी पक्राउ परेपछि बालिकालाई दरभंगा पुर्याएको खुलेको मोरङ प्रहरीका डीएसपी राजन कार्कीले बताए। त्यसपछि नेपाल प्रहरीले भारतीय प्रहरीसँग समन्वय गर्दै बालिकाको खोजी थालेको थियो। भारतीय प्रहरीले बुधबार बिहान बालिकासहित उनलाई भारतको दरभंगामा लगेर लुकाउने अनुलाई नेपालभारत सीमा क्षेत्रसम्म ल्याइदियो। 'भारतीय प्रहरीको सहयोगमा बालिकालाई सकुशल उद्धार गर्न सकियो,' डीएसपी कार्कीले भने, 'बालिकालाई दरभंगा पुर्याएर दुई दिनसम्म राख्ने अनुलाई पनि पक्राउ गरियो।' उनका अनुसार परिवारसँग पैसा असुल्न दीपेनसँग युवतीलाई नजिक बनाउँदै रवीन्द्रले बालिका अपहरणको योजना बनाएको र योजनाअनुसार बालिकाको अपहरण भएको पाइएको छ। फिरौतीवापत माग गरिएको रकम बुझाउन नपाउँदै अपहरणकारीलाई पक्राउ गरेर बालिकालाई उद्धार गर्न प्रहरी सफल भएको कार्की बताउँछन्। उनका अनुसार रवीन्द्र र अनुविरुद्ध अपहरण तथा शरीर बन्धक मुद्दा चलाउन बुधबार अदालतबाट म्याद थप गरेर अनुसन्धानको बाँकी प्रक्रिया अघि बढाइएको छ। कसूर स्थापित भएमा अपहरणमा संलग्नलाई सातदेखि १० वर्षसम्म कैद र ७० हजारदेखि एक लाख रूपैयाँसम्म जरिवाना हुने कानुनी व्यवस्था छ।"
तामाङ दक्षिण अफ्रिकाका लागि राजदूत नियुक्त,काठमाडौं : दक्षिण अफ्रिकाका लागि नेपाली राजदूतमा दानबहादुर तामाङ नियुक्त भएका छन्। नेपालको संविधानको धारा २८२ को उपधारा (१) बमोजिम राष्ट्रपति विद्यादेवी भण्डारीले मन्त्रिपरिषद्को सिफारिसमा तामाङलाई बुधबार नेपालको आवासीय राजदूत पदमा नियुक्त गरेको राष्ट्रपति कार्यालयका प्रवक्ता सागर आचार्यले जानकारी दिए।
डुङ्गेश्वर गाउँपालिकामा लगाइएको ताला खुल्यो,"दैलेख : दैलेखको डुङ्गेश्वर गाउँपालिकामा लगाइएको ताला खुलेको छ। सोमबार करार कर्मचारीहरू तथा नेपाली कांग्रेसका नेता कार्यकर्ताहरूले लगाएको ताला बुधबार खुलाइएको हो। गाउँपालिकाले करारमा कार्यरत कर्मचारीहरूको सम्झौता नविकरण नगर्ने निर्णय गरेपछि करार कर्मचारीलगायत आन्दोलनमा उत्रिएका थिए। असार ३० गते बसेको गाउँ कार्यपालिकाको बैठकको निर्णय नं ३ अनुसार गाउँपालिकाबाट तलब भत्ता भुक्तानी हुने करारमा कार्यरत कर्मचारीहरूको साउन १ गतेबाट करार सम्झौता नवीकरण नगर्ने निर्णय गरेको थियो। बुधबार गाउँपालिकाका अध्यक्ष एंव करार कर्मचारीको विषयमा छलफल गर्न बनेको बार्ता टोलीका संयोजक सुन्दरकुमार केसीको अध्यक्षतामा बसेको बैठकले दुई बुँदे निर्णय गरेपछि गाउँपालिकामा लगाइएको तालाबन्दी खुलेको प्रमुख प्रशासकीय अधिकृत प्रेमबहादुर डिसीले बताए। गाउँपालिकामा लगाइएको ताला खुलेको र निर्वाध रुपमा गाउँपालिकाबाट प्रदान गरिने सेवा प्रवाह सुरु भएको उनले बताए। बैठकले करार कर्मचारीको म्याद थप नगर्नेबारे गाउँपालिकाद्धारा प्रकाशित सूचनाअनुसार म्याद थप नभएका करार सेवामा कार्यरत कर्मचारीहरूको म्याद थप गर्ने सम्बन्धमा गाउँपालिकाको करार कर्मचारी कार्यविधि अनुसार म्याद थप गर्ने गरी आगामी कार्यपालिकाको बैठकमा प्रश्ताव पेश गर्ने निर्णय गरेको प्रमुख प्रशासकीय अधिकृत प्रेमबहादुर डिसीले बताए। गाउँपालिकाले सबै वडा कार्यालयमा कार्यरत बगैंचेहरू, वडा नम्बर ५ र ६ को कार्यालयमा कार्यरत सामाजिक परिचालकबाहेक अन्य सबै वडामा कार्यरत सामाजिक परिचालक, गाउँपालिकामा कार्यरत हलुका स्वर्पियो चालक एक जना, विद्यालय तर्फतको गेटपाले, माध्यामिक विद्यालयमा रहेका महिला कार्यालय सहयोगी र कम्प्युटर शिक्षकको करार सम्झौता नवीकरण नगर्ने निर्णय गरेको थियो। यस्तै गाउँपालिकामा कार्यरत पिटौली र फिल्ड सुपरपाइजर रकचना खानेपानी आयोजनामा कार्यरत पलम्बर र हेरालु र सामुदायिक स्वास्थ्य इकाई वडा नम्बर ४ मा कार्यरत अहेवको समेत करार सम्झौता नवीकरण नहुने गरी निर्णय भएको थियो।"
दुई मोटरसाइकल ठोक्किदा एकजनाको घटनास्थलमै मृत्यु,"महोत्तरी : महोत्तरीको गौशालामा दुई मोटरसाइकल एक आपसमा ठोक्किदा घटनास्थलमै एक जनाको मृत्यु भएको छ। सम्सी माईस्थान सडकखण्डअन्तर्गत गौशाला नगरपालिका २, निगौलमा प्रदेश नं २०२००३ प ७७३८ नं को मोटरसाइकल र बिपरीत दिशातर्फ आउँदै गरेको प्रदेश नं २०२००१ प ८६७९ नं को मोटरसाइकल ठक्कर खाँदा एकजनाको मृत्यु भएको छ। मृत्यु हुनेमा प्रदेश नं २०२००१ प ८६७९ को मोटरसाइकल चालक औरही नगरपालिका वडा नं २ का २४ वर्षीय विवेक यादव रहेको इलाका प्रहरी कार्यालय गौशालाले जनाएको छ। त्यस्तै घाइते हुनेमा प्रदेश नं २०२००३ प ७७३८ नं को मोटरसाइकल चालक गौशाला नगरपालिका ४ रजखोरका बर्ष २५ को कृष्ण यादव रहेको छ। गम्भीर घाईते रहेको यादवको थप उपचारको लागि काठमाडौं पठाईएको प्रहरी निरीक्षक रन्जन मिश्रले बताए। दुवै मोटरसाइकल प्रहरीको नियन्त्रणमा रहेको प्रहरी निरीक्षक मिश्रले जानकारी दिए। यादवको शव परीक्षणका लागि जिल्ला अस्पताल जलेश्वरमा पठाइएको इलाका प्रहरी कार्यालय गौशालाले जनाएको छ।"
अब इन्जिनियर बन्न लाइलेन्स परीक्षा पास गर्नुपर्ने,"काठमाडौं : प्रतिनिधिसभाको बैठकले नेपाल इन्जिनियरिङ परिषद् (पहिलो संशोधन) विधेयक, २०७६ सर्वसम्मतिले पारित गरेको छ । बैठकमा भौतिक पूर्वाधार तथा यातायातमन्त्री मोहम्मद इश्तियाक राईले राष्ट्रियसभामा उत्पत्ति भएको नेपाल इन्जिनियरिङ परिषद् (पहिलो संशोधन) विधेयक, २०७६ लाई पारित गरियोस्भनी प्रस्ताव प्रस्तुत गरेका थिए यसअघि बैठकमा विकास तथा प्रविधि समितिको प्रतिवेदनसहित छलफल भई छलफलमा उठेका प्रश्नहरुको मन्त्री राईले जवाफसमेत दिएका थिए। जवाफका क्रममा मन्त्री राईले विसं २०५५ मा आएको ऐनलाई समय सान्दर्भिक बनाउन संशोधन गरिएको बताए । अहिलेसम्म इन्जिनियर पेशामा देशमा पढेका वा विदेशबाट पढेर आएका व्यक्ति सिधै दर्ता हुने व्यवस्था रहेको र सोही कारणले समयसमयमा गुणस्तरमा प्रश्न उठ्ने गरेको उनले बताए । उनले भने, 'ती कुराहरु हटाउन अन्य पेशाजस्तै काउन्सिलले परीक्षा लिने व्यवस्था गरिएको छ ।' अहिले काठमाडौंमा मात्रै परिषद्को कार्यालय रहेकामा विधेयकले सातै प्रदेशमा शाखा कार्यालय खोल्न सकिने गरी व्यवस्था गरिएको मन्त्री राईले बताए । विधेयकमा अनलाइनबाट समेत सेवा दिइने उल्लेख गरिएको उनले जानकारी दिए। समितिलाई समावेशी बनाउने गरी व्यवस्था गरिएको उनको भनाइ छ। उनले भने,' पहिले एउटै क्षेत्रका भए पनि हुनेमा अहिले लैङ्गिकलगायत आधारमा समावेशी बनाउन लागिएको छ ।' विधेयकमा कुनै व्यक्तिले बदनियत वा कुनै गलत काम गर्दा सजाय र कारबाही गरिने व्यवस्था गरिएको मन्त्री राईले बताए । काउन्सिलबाट अनुमतिपत्र लिनका लागि एक पटक दर्ता हुँदा मात्रै शुल्क लिइने उनले बताए। विश्वविद्यालयले कलेजहरुलाई मात्रै अनुगमन गर्ने र इन्जिनियरिङ अध्ययनपश्चात् परिषद्ले नियमन गर्ने उनले बताए। सो विधेयकमाथि छलफलमा सहभागी हुँदै सांसद गणेशकुमार पहाडीले यो विधेयक अढाई वर्षमा पुनः छलफलमा आएको भन्दै आगामी दिनमा महत्वूर्ण विधेयक कार्यव्यवस्था समितिमा थन्किएर बस्ने अवस्था आउनु नहुने बताए । सांसद प्रेम सुवालले विगतमा हुने खाने वर्गले मात्रै इन्जिनियरिङ अध्ययन गर्ने गरेकामा अहिले हुँदा खाने पनि पढ्ने अवस्था आएको बताए। सांसद सरीताकुमारी गिरीले नेपालबाट शिक्षाका लागि ठूलो रकम विदेशिने गरेकामा सरकारले त्यो नियन्त्रणमा ध्यान दिनुपर्ने बताए । सांसद गजेन्द्रबहादुर महतले इन्जिनियरिङ पेसा महत्वपूर्ण पेसा भएकाले उनीहरुको अनुमतिपत्रको व्यवस्था महत्वपूर्ण हुने बताए । सांसद दिव्यमणि राजभण्डारीले इन्जिनीयर पढाइ गरेका धेरै विदेशिने गरेका र बाहिरिएकामध्ये थोरै मात्रै स्वदेश फर्किएको बताए।"
महोत्तरीको गौशालामा सर्पदंश उपचार सेवा सुरु,"महोत्तरी : पछिल्लो समय सर्पदंशको घटनामा वृद्धि भएपछि प्राथमिक स्वास्थ्य केन्द्र गौशालामा सर्पदंश उपचार सेवा सुरु भएको छ। वर्षौदेखी दक्ष चिकित्सकको अभावमा उपचार सेवा अवरुद्ध रहेकोमा नगरपालिकाको विशेष पहलमा सो सेवा पुनः सुरु गरिएको हो। उपचार केन्द्रमा अक्सिजनको व्यवस्था, इमर्जेन्सी प्यासेन्ट मोनिटरको व्यवस्था, एन्टिस्नेकभेनमको व्यवस्था, इन्टुवेशनको सेवाको तत्कालै व्यवस्थापन गरेर उपचार सुरु भएको गौशाला नगरपालिकाले जनाएको छ। सर्पदंश सेवा सुरु भएसँगै स्थानीयलगायत आसपासका पालिकाकावासीलाईसमेत राहत महसुस हुने नगरप्रमुख डा दिपेन्द्र महतोले बताए। निर्वाचनमा स्वास्थ्य विषयलाई प्राथमिकता दिने वाचा गरेअनुसार नै नगरवासीलाई प्रत्यक्ष रूपमा फाइदा हुने किसिमको स्वास्थ्य सुधारको कार्यक्रम ल्याउने प्रयासमा रहेको नगरप्रमुख डा महतोले बताए। गर्मी बढेसँगै तराईका जिल्लामा वैशाखदेखि कातिकसम्म सर्पदंशका बिरामी बढ्दै गएको छ।"
विदेश घुम्न जाने नेपालीले अघिकतम दुई सय अमेरिकी डलर मात्र साटन पाउने,काठमाडौं : विदेश भ्रमणमा जाने नेपालीले अब उप्रान्त दुई सय अमेरिकी डलर मात्र सहटी गर्न पाउने भएका छन् । नेपाल राष्ट्र बैंकले विदेशी विनिमय कारोबार गर्न इजाजतपत्र प्राप्त निकायलाई जारी गरिएको एकीकृत परिपत्र२०७८ मा संशोधन गर्दै विदेश भ्रमणमा जाने नेपालीलाई राहदानी बापत अधिकतम दुई सय अमेरिकी डलर सम्मको सहटी सुविधा दिने निर्णय गरेको छ । राष्ट्र बैंकको नयाँ संशोधनसँगै अब विदेश भ्रमणमा जाने नपालीले दुई सय अमेरिकी डलर मात्र साटन पाउनेछन् । डलरको सञ्चिती कम भएपछि राष्ट्र बैंकले डलर सटहीमा कडाई गरेको हो । राष्ट्र बैंकले बुधबार मनिचेञ्जर कम्पनी र अन्य निकायहरुलाई डलर सटहीमा कडाई गरिएको पत्र पठाएको छ ।
बसको ठक्करबाट मोटरसाइकल चालकको मृत्यु,काठमाडौं : कपिलबस्तुको बुद्धभुमी नगरपालिका९ चम्पापुरमा आज बसको ठक्करबाट मोटरसाइकल चालकको मृत्यु भएको छ। पछाडि सवार एक किशोरी घाइते भएकी छिन्। मृत्यु हुनेमा दाङको तुलसीपुर उपमहानगरपालिका९ बस्ने ३० वर्षीय शुसिल केसी रहेका छन्। गम्भीर घाइते भएका केसीको उपचारको क्रममा जिल्ला अस्पताल तौलिहवामा मृत्यु भएको हो। घाइते भएकी १७ वर्षीया कुस्मा केसीको सोही अस्पतालमै उपचार भइरहेको छ। ना ५ ख ९३५० नम्बरको बसले रा ७ प ३५९४ नम्बरको मोटरसाइकललाई आज बिहान साढे ८ ठक्कर दिएको हो। दुवै सवारी साधनसहित बस चालकलाई इलाका प्रहरी कार्यालय गोरुसिङगेले नियन्त्रणमा लिएको छ।
स्थानीय तह निर्वाचनमा गठबन्धनका दलले धोका दिए : अध्यक्ष नेपाल,"काठमाडौं : नेकपा एकीकृत समाजवादी पार्टीका अध्यक्ष माधवकुमार नेपालले स्थानीय तह निर्वाचनमा गठबन्धनका दलहरुले धोका दिएको बताएका छन। बुधबार राजधानीमा आयोजित कार्यक्रमा बोल्दै अध्यक्ष नेपालले गठबन्धनको गीत गाएर आफ्नो तयारी पूरा गर्न नसक्दा चुनावमा पराजित हुनु परेको बताए। गठबन्धनको गीत धेरै गाउँदा आफ्नो पार्टीले हार व्यहोर्नु परेको भन्दै गठबन्धन नगरेको भए सानदार जित हुने उनको भनाइ छ। 'धेरै ठाउँमा जित नभएता पनि आफ्नो पार्टीको चिह्नको प्रचार हुन्थ्यो', उनले भने, ' पार्टीको प्रचारप्रसार हुन सकेको भए आगामी प्रदेशसभा र प्रतिनिधिसभामा अनुकूल हुन्थ्यो।' उनले चुनावमा गठबन्धनमा आवद्ध दलहरुले नराम्ररी धोका दिएको उनको दावी छ। आफूभन्दा समाजवादी दल ठूलो हुने डरले दलहरुले धोका दिएको उनको भनाइ छ। उनले अरुमाथि भरोसा धेरै गरेपछि आफ्नो शक्ति बढाउनेतर्फ ध्यान केन्द्रित गर्न नसकेको बताए।"
माइक्रोबसको ठक्करबाट पैदलयात्रीको मृत्यु,काठमाडौं : बर्दियाको गेरुवा गाउँपालिका६ नौरंगामा हिजो साँझ माइक्रोबसको ठक्करबाट पैदलयात्रीको मृत्यु भएको छ। मृत्यु हुनेमा बर्दियाकै राजापुर नगरपालिका१ का ३२ वर्षीय बसन्त थारु रहेका छन्। गम्भीर घाइते भएका उनको उपचारका क्रममा नर्सिङ होम नेपालगञ्जमा मृत्यु भएको हो। नेपालगञ्जबाट गोलातर्फ आउँदै गरेको भे १ ख ३३६४ नम्बरको माइक्रोबसले पैदल हिँडिरहेका थारुलाई हिजो साँझ सवा ६ बजे ठक्कर दिएको हो। बससहित चालकलाई इलाका प्रहरी कार्यालय पाताभारले नियन्त्रणमा लिएको छ।
"सुनचाँदीको मूल्य बढ्यो, कतिमा हुँदैछ कारोबार?",काठमाडौं : नेपाली बजारमा आज सुनचाँदीको मूल्य बढेको छ। मंगलबार सुन प्रतितोला २०० रुपैयाँले बढेको हो। नेपाल सुनचाँदी व्यवसायी महासंघका अनुसार आज छापावाल सुन प्रतितोला ९४ हजार कायम गरिएको छ। यस्तै तेजाबी सुन प्रतितोला ९३ हजार ५०० रुपैयाँमा पुगेको छ। सुनको मूल्य बढेसँगै चाँदीको मूल्य पनि बढेको छ। आज चाँदीको मूल्य प्रतितोला ५ रुपैयाँले बढेर प्रतितोला ११ सय ६५ रुपैयाँमा कारोबार भइरहेको छ।
"प्रधानमन्त्री देउवाको अमेरिका भ्रमण रद्द भएको छैन,अनुकूल समयमा हुन्छ : परराष्ट्र मन्त्रालय","काठमाडौं : परराष्ट्र मन्त्रालयले प्रधानमन्त्री शेरबहादुर देउवाको अमेरिका भ्रमण उपयुक्त समयमा हुने स्पष्ट पारेको छ । प्रधानमन्त्री देउवाको अमेरिका भ्रमण रद्द भएको खबर सार्वजनिक भइरहेका बेला परराष्ट्र मन्त्रालयले उपयुक्त समयमा भ्रमण हुने स्पष्ट पारेको हो । मन्त्रालयकी प्रवक्ता सेवा लम्सालले प्रधानमन्त्री देउवाको भ्रमणको एउटा लेभलमा वर्कआउट भएको बताइन् । उनले भनिन् , 'अमेरिका र नेपाल दुबैतर्फ अनुकूल हुनेगरी प्रधानमन्त्रीज्यूको भ्रमण हुन्छ, व्यस्त भएर हो कि ढिलाई भएको । भ्रमण रद्द भएको भन्ने विषयमा सत्यता छैन ।' प्रभावकारी तयारी गरेर मात्र स्टेट पाटर्नसीप प्रोग्राम (एसपीपी) रद्द भएको जवाफ अमेरिकालाई पठाउने परराष्ट्र मन्त्रालयले जनाएको छ।"
आगामी निर्वाचन पुँजीवाद र समाजवादबीचको लडाईं : ओली,"काठमाडौं : नेकपा एमालेका अध्यक्ष केपी शर्मा ओलीले देशको अर्थतन्त्रलाई ओरालो जानबाट रोक्नुपर्ने बताएका छन् । बुधबार बागमती प्रदेशस्तरीय बृहत भेला तथा प्रशिक्षण कार्यक्रममा ओलीले देशलाई असफल हुनबाट रोक्न र अर्थतन्त्र सकरात्मक दिशामा फर्काउन जरुरी भएको बताएका हुन् । उनले परिवारवाद र संवादका विभिन्न ढाँचा देखिन थालेकाले त्यसको विरुद्ध लड्नुपर्ने धारणा राखे। ओलीले देशको स्वाधीनता, स्वतन्त्रताको रक्षाका लागि एमालेको सरकार आउनुपर्ने दाबी गरे। अहिले समाजवाद र पुँजीवादको लडाईं चलिरहेको उनको भनाई छ। मवाद भनेको पुँजीवाद र हामीवाद भनेको समाजवाद भएको टिप्पणी गरे। उनले आगामी निर्वाचनमा समाजवाद कि पुँजीवाद भन्ने लडाईंको सफल निष्कर्ष निस्कनुपर्ने धारणा राखे। उनले समाजवादको आधार तयार गर्ने अभियानलाई अगाडि बढाउन एमालेको बहुमतको सरकार चाहिने बताए । उनले आफ्नो नेतृत्वको सरकारले ३ वर्षमा देशको राष्ट्रिय आत्मविश्वास, विकासको गति, सुशासनतर्फका सफलता लिएको दाबी गरे। पूर्वप्रधानमन्त्री ओलीले अहिलेको गठबन्धन सरकारले पुँजीवाद र एमालेले समाजवादको नेतृत्व गरिरहेको धारणा राखे। उनले विकास र समृद्धिको अभियानमा इमान्दार साथ लाग्न कार्यकर्तालाई निर्देशन दिए। उनले आफूले पाएको जिम्मेवारी पूरा गर्न समेत निर्देशन दिए। आगामी निर्वाचन पुँजीवाद र समाजवादबीचको लडाईं : ओली"
रसुवागढीको आईपीयोमा कम आवेदन: २३ दिनमा ३९ लाख ९१ हजार कित्ता माग,"रसुवा : रसुवागढी हाइड्रोपावर कम्पनी लिमिटेडले गएको असार १३ गतेदेखि निष्कासन गरेको आईपीयोमा मागअनुसारको आवेदन अझै परेको छैन। निष्कासन भएको २३ दिन बितिसक्दा ३९ लाख ९१ हजार कित्ताको लागि आवेदन परेको छ। कम्पनीको अनुसार मंगलबार साँझसम्म २० हजार ८२७ आवेदकले ३९ लाख ९१ हजार ८४० को लागि आवेदन दिएका हुन्। आवदेकबाट ३९ करोड ९१ लाख ८४ हजार रुपैयाँ संकलन भएको छ। आईपीयोमा मागअनुसारको आवेदन नपरेपछि समय थप गरिएको थियो। कम्पनीले असार १३ गतेदेखि २७ गतेसम्मको समयसीमा राखेर आईपीयो निष्कासन गरेको थियो। सो अवधिमा मागअनुसारको आवेदन नपरेका कारण साउन १० गतेसम्म समय थप गर्न सकिने व्यवस्था थियो। कम्पनीले आयोजना प्रभावित क्षेत्रका स्थानीयबासीका लागि ६८ लाख ४२ हजार १०० कित्ता सेयर निष्कासन गरेको छ। आईपीयोमा न्यूनतम १० कित्ता र अधिकतम ७०० कित्तासम्म आवेदन दिन सकिने छ। यसमा बिक्री प्रबन्धकको काम सिदार्थ क्यापिटलले गरिरहेको छ। कम्पनीले गोसाइँकुण्ड गाउँपालिका१ थुमन र वडा नम्बर २ टिमुरेलाई अति प्रभावित, प्रसारण लाइनबाट प्रभावित हुने आमाछोदिङ्मो गाउँपालिका४ गोल्जुङ, वडा नम्बर ५ चिलिमे, गोसाइँकुण्ड गाउँपालिका४ लाङटाङ, ५ स्याफ्रु र ६ धुन्चेलाई प्रभावित तथा बाँकीलाई सामान्य प्रभावित गरी तीन भागमा वर्गीकरण गरिएको छ। निष्कासन गरिएको १० प्रतिशत सेयरमा अति प्रभावित, प्रभावित र सामान्यलाई क्रमशः ४५:१५:१ अनुपातमा सेयर बाँडफाँड गरिएको कम्पनीले जनाएको छ। आईपीयोमा नेपाल धितोपत्र बोर्डबाट स्वीकृत प्राप्त सम्पूर्ण सिआस्बा सदस्य बैंक तथा वित्तीय संस्था र तीनका शाखा कार्यालयबाट आवेदन दिन सकिने छ। विश्वव्यापी फैलिएको कोरोना भाइरस (कोभिड१९) को कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको गोसाइँकुण्ड गाउँपालिका२, टिमुरेमा १११ मेगावट क्षमताको रसुवागढी जलविद्युत् आयोजना निर्माण गरिरहेको छ। यसको ८३ प्रतिशत काम सकिएको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
भारतमा सवारी जाँच गरिरहेकी महिला प्रहरीलाई गाडीले किचेर मार्यो,नयाँ दिल्ली : भारतको राँचीमा सवारी जाँच गरिरहेकी महिला सबइनिस्पेक्टरलाई गाडीले किचेर मारेको छ। झारखण्डको राजधानी राँचीमा एक महिला प्रहरी अधिकारीलाई मंगलबार राती सवारी चेकिङ्गको क्रममा गाडीले किचेको हो। प्रहरी अधिकारी संध्या टोपनो सवारी जाँच गरिरहेकी थिइन्। सोही समयमा एक पिकअप भ्यानलाई रोक्न भनिन्। ड्राइभर गाडी रोक्नुको साटो संध्यालाई गाडीले किचिदिए। राँची एसएसपीका अनुसार एक जना आरोपीलाई पक्राउ गरिएको छ। यस्तै घटना मंगलबार नै हरियाणाको नुहमा पनि भएको थियो। उक्त घटनामा हरियाणा प्रहरीका डीएसपी सुरेन्द्र सिंह बिश्नोईलाई डम्परले किचेको थियो । बिश्नोई अवैध उत्खनन रोक्न खोज्दै थिए ।
६ वर्षपछि वीरगन्ज भन्सारले राजश्वको लक्ष्य पूरा गर्यो,"वीरगन्ज : वीरगन्ज भन्सार कार्यालयले ६ वर्षपछि राजश्व संकलनको लक्ष्य पूरा गर्न सफल भएको छ। आर्थिक वर्ष २०७२७३ देखि लगातार राजश्व संकलनको लक्ष्य पूरा गर्न असफल हुँदै आएको वीरगन्ज भन्सारले गत आर्थिक वर्ष २०७८७९ मा लक्ष्यभन्दा बढी राजश्व संकलन गरेको हो। वीरगन्ज भन्सारले गत आर्थिक वर्ष २०७८७९ मा लक्ष्यभन्दा शुन्य दशमलव ५४ प्रतिशतले बढी अर्थात भन्सार विभागले दिएको लक्ष्य भन्दा १ अर्ब ९ करोड ५३ लाख २२ हजार रुपैयाँ बढी राजश्व संकलन गरेको छ। गत आर्थिक वर्ष २०७८७९ का लागि भन्सार विभागले वीरगन्ज भन्सारलाइ २ खर्ब ३ अर्ब २ करोड ५० लाख ३७ हजार रुपैयाँको लक्ष्य दिएको थियो। वीरगन्ज भन्सारले भने २ खर्ब ४ अर्ब १२ करोड ३ लाख ५९ हजार रुपैयाँ राजश्व संकलन गरेको प्रमुख भन्सार अधिकृत हरिहर पौडेलले जानकारी दिए। वीरगन्ज भन्सारले अघिल्लो आर्थिक वर्ष गत आर्थिक वर्ष २०७७०७८ मा लक्ष्यको ९९६ प्रतिशत, आर्थिक वर्ष २०७६०७७ मा लक्ष्यको ६६८९ प्रतिशत, आर्थिक वर्ष २०७५०७६ मा लक्ष्यको ८५९७ प्रतिशत, आर्थिक वर्ष २०७४०७५ मा लक्ष्यको ९७४८ प्रतिशत, आर्थिक वर्ष २०७३०७४ मा लक्ष्यको ९८ प्रतिशत र आर्थिक वर्ष २०७२०७३ मा लक्ष्यको ७७४२ प्रतिशत मात्र राजश्व संकलन गरेको थियो। त्यसभन्दा पहिलेको आर्थिक वर्ष २०७१०७२ मा भने वीरगन्ज भन्सार कार्यालयलले लक्ष्यभन्दा बढी नै अर्थात लक्ष्यको १०५ प्रतिशत राजश्व संकलन गर्न सफल भएको थियो। तर त्यसपछि आर्थिक वर्ष २०७२०७३ आर्थिक वर्ष २०७७७८ सम्म भने लगातार ६ वर्ष वीरगन्ज भन्सार , भन्सार विभागले दिएको राजश्व संकलनको लक्ष्य पूरा गर्न असफल हुँदै आएको थियो। पौडेलका अनुसार गत आर्थिक वर्षभन्दा अघिका ३ वर्षमा विश्वव्यापी कोरोना महामारीका कारण मालवस्तुको निकासी पैठारी प्रभावित भएका कारणले विभागले दिएको लक्ष्य पूरा हुन सकेको थिएन। यस्तै भारत तथा तेश्रो मुलुकबाट बढी राजश्व संकलन हुने नयाँ सवारीगाडीलगायतका मालवस्तुको आयात घटेकाले त्यसको प्रत्यक्ष असर राजश्व असुलीमा परेको थियो । कोभिड भन्दा पहिलेका ३ आर्थिक वर्षहरुमा भने २०७२ सालमा मधेसी दलको ६ महिनासम्म चलेको नाकाबन्दीको असर वीरगन्ज भन्सारको राजश्व असुलीमा परेकाले राजश्व संकलनको लक्ष्य पूरा गर्न वीरगन्ज भन्सार असफल भएको थियो। गत आर्थिक वर्षभन्दा अघिका ३ वर्षमा लक्ष्य पूरा हुन नसकेको मुख्य कारण कोभिड थियो , पौडेलले भने, 'तर त्यसअघिका लगातार ३ आर्थिक वर्षमा भने २०७२ सालको नकाबन्दीको असरले राजश्वको लक्ष्य पूरा हुन सकेको थिएन। २०७२ सालमा मधेसी दलले राजनीतिक माग राखेर गरेको आन्दोलनमा ६ महिना सम्म वीरगन्ज रक्सौल नाकाको मितेरी पुलमा धर्ना दिएर नाकाबन्दी गरेका थिए। जसका कारण वीरगन्ज नाकाबाट मालवस्तुको निकासी पैठारी नै ठप्प भएको थियो। लगातार ६ महिना सम्म नाकाबन्दी भएका कारण वीरगन्ज नाकाबाट आयात निर्यातको कारोबार गर्दै आएका थुप्रै उद्योगी व्यपारीहरु भैरहवा, विराटनगरलगायतका अन्य नाकातर्फ विस्थापित भएका थिए। गत आर्थिक वर्षमा भने इनधन, कच्चा पदार्थ लगायत बढी राजश्व उठ्ने मालवस्तुको पैठारी बढेकाले राजश्व संकलनको लक्ष्य पूरा गर्न सफलता प्राप्त भएको पौडेलले बताए।"
"श्रीलंकामा रनिल विक्रमासिंघे राष्ट्रपतिमा निर्वाचित, १३४ सांसदको समर्थन",कोलम्बो : श्रीलंकाका सांसदहरुले रनिल विक्रमासिंघेलाई राष्ट्रपतिमा निर्वाचित गरेका छन्। रनिल विक्रमासिङ्घे १३४ मत ल्याएर निर्वाचित भएका हुन्। उनका प्रतिद्वन्द्वी दलास अलापेरुमाले ८२ मत पाएका छन्। जम्मा २२३ सांसदले मतदान गरेका थिए भने २ सांसद मतदानमा अनुपस्थित भएका थिए। झरेको २२३ मतमध्ये २१९ मत वैध मानिएको छ भने चार मत बदर भएको छ। राष्ट्रपति निर्वाचनमा विजयी भएपछि संसदलाई सम्बोधन गर्दै रनिल विक्रमासिङ्घेले सबै दललाई मिलेर काम गर्न अपिल गरेका छन्। उनले श्रीलंकालाई हाल चलिरहेको आर्थिक संकटबाट बाहिर निकाल्न सबैलाई आग्रह गरेका छन्। यसैबीच उनले बिहीबार सबै दलसँग बसेर वार्ता गर्ने बताए। गोटाबाया राजपाक्षे श्रीलंकाबाट भागेर राजीनामा दिएपछि रनिल विक्रमासिङ्घेलाई कार्यवाहक राष्ट्रपति बनाइएको थियो। रनिल विक्रमासिंघेको कार्यकाल नोभेम्बर २०२४ मा समाप्त हुनेछ। उनी गोटाबाया राजपाक्षेको बाँकी कार्यकाल पूरा गर्नेछन्। जुलाई १३ मा श्रीलंकाका राष्ट्रपति गोटाबाया देश छाडेर माल्दिभ्सपछि सिंगापुर गएका थिए। त्यसपछि राष्ट्रपतिको जिम्मेवारी रनिल विक्रमासिंघेले पाए। अहिले संसदले पनि उनलाई नै अनुमोदन गरेको छ। यसअघि गोटाबायाका भाइ महिन्दा राजापाक्षेले प्रधानमन्त्रीको कुर्सी छोडेका थिए र त्यसपछि उनी कहाँ बेपत्ता छन् भन्ने आधिकारिक जानकारी छैन। बीबीसी
न्यायालयको सुधारमा ध्यान दिन सांसदहरुको जोड,"काठमाडौं : सांसदहरुले सामान्य नागरिकले सहज रुपमा न्याय पाउन कठिन भएको र न्यायालयमा हुने गरेका भ्रष्टाचारका विषय बाहिरिने गरेकाले न्यायालयको समग्र सुधारमा ध्यान दिन सरकारको ध्यानाकर्षण गराएका छन्। प्रतिनिधिसभाको बुधबार बसेको बैठकमा बोल्दै सांसदहरुले न्यायालयको सुधारसँगै वर्षाका कारणले हुने डुबान, सडक दुर्घटनालगायतका विषयमा पनि ध्यान दिनुपर्नेमा जोड दिए। सांसद प्रकाश रसाइली स्नेहीले पहुँचयोग्य न्याय नभएको बताए । समग्र न्यायालयको सुधारका लागि उच्चस्तरीय न्याय सुधार र निर्देशन आयोग गठन हुनुपर्नेमा उनको जोड छ । सांसद पार्वतीकुमारी विसुङ्खेले अदालतको पुनः संरचना नहुँदा जनताको पहुँच न्यायमा नपुगेको र जनमुखी न्याय नभएको बताउनुभयो । न्यायमूर्तिलाई महाअभियोग लगाउँदैमा न्यायालयमा सुधार नआउने उनको भनाइ छ । सांसद डा डिला सङ्ग्रौला पन्तले वर्षा सुरु भइसकेकाले अहिलेदेखि दसैँतिहारमा सडक दुर्घटना बढी हुने हुँदा यसको न्यूनीकरणमा सरकारले ध्यान दिनुपर्ने बताइन् । सांसद दिलकुमारीले बर्सेनि सर्पको टोकाइबाट धेरैको मृत्यु हुने भए पनि उपचारका लागि राम्रो व्यवस्था नभएको गुनासो गरिन्। सांसद टेकबहादुर बस्नेतले मदन भण्डारी लोकमार्गका लागि पर्याप्त बजेट विनियोजन हुनुपर्नेमा जोड दिए । सांसद दिव्यमणि राजभण्डारीले महङ्गी बढिरहँदा सचेत जनताले खर्च कटौती गर्न सार्वजनिक सवारीसाधन प्रयोग गर्नुपर्नेमा जोड दिए। सांसद दीपकप्रकाश भट्टले सुदूरपश्चिमको पहाडी जिल्लाबाट उपचारका लागि नेपालगञ्ज जानुपर्ने बाध्यता भएकाले राष्ट्रिय चिकित्सा विज्ञान प्रतिष्ठाको आवश्यकता रहेको बताए । सांसद नबिना लामाले गङ्गालाल अस्पताल लगायतका अस्पतालमा अहिले उपकरण अभावले मुटुको शल्यक्रिया नभएकाले स्वास्थ्य जस्तो संवेदनशील क्षेत्रमा सरकारले ध्यान दिनुपर्नेमा जोड दिइन्। सांसद देवप्रसाद तिमल्सिनाले तराईमा ४०४५ डिग्रीको तापक्रम हुँदा दिनभर काम गरेर खानुपर्नेले बाहिर निस्कन नसकेकाले जनतालाई राहतको व्यवस्था गर्नुपर्ने बतााए । सांसद नारायणप्रसाद खतिवडाले टोखाछहरे सुरुङमार्ग बजेटबाट हराएको र धेरै राष्ट्रिय गौरवको आयोजनामा ढिलाइ भइरहेको औँल्याउनुभयो । सांसद पवित्रा निरौला खरेलले दुर्गम क्षेत्रमा स्वास्थ्य संस्थामा सुविधा नहुँदा नागरिक सहरी क्षेत्रमा जानुपर्ने तर सहरी क्षेत्रका अस्पतालमा सरकारीमा पहुँच र निजीमा ठूलो रकम चाहिएको बताइन्। सांसद पार्वता डिसी चौधरीले दाङमा ३९ मिल उद्योग मिल खोलेका स्थानीयवासीले १९ वर्ष पनि मिल खाली गर्न भनेकाले सो समस्या समाधान गर्न सरकारको ध्यानाकर्षण गराइन्। सांसद पूर्णकुमारी सुवेदीले वर्षायाम सुरु भए पनि नेपालगञ्जमा जलमग्न भइरहेको र विगतमा पनि धेरै धनजनको क्षति भएकाले सरकारको ध्यानाकर्षण गराइन्। सांसद प्रभु साहले काठमाडौंमा पानी परे पनि तराईमा किसानले खेती गर्न नसकेको बताए । किसान आकासे खेतीमा बाँच्नु परेको र उनीहरुले सिंचाइ, बीउ, मल नपाएको उनले बताए। सांसद डा विजय सुब्बाले तेह्रथुम र पाँचथर जोड्ने तमोरको पुल विसं २०६९ मा सुरु भएकामा अझै सम्पन्न नभएको र अहिले आएर निर्माण रोकिएको बताए। पुल निर्माण पूरा गर्नुपर्ने र ढिलाइ गरेमा कारबाही हुनुपर्नेमा उनको जोड छ।"
एमालेको बागमती प्रदेशस्तरीय प्रशिक्षण कार्यक्रम (तस्बिरहरु),"काठमाडौं : नेकपा एमालेको बागमती प्रदेशस्तरीय बृहत् भेला तथा प्रशिक्षण कार्यक्रम जारी छ। बुधबार राजधानीमा सुरु भएको प्रशिक्षण कार्यक्रमको पार्टी अध्यक्ष केपी शर्मा ओलीले उद्घाटन गरेका हुन्। प्रदेश कमिटीले आयोजना गरेको कार्यक्रममा सयौं नेता तथा कार्यकर्ता सहभागी छन्। अध्यक्ष ओलीले आगामी निर्वाचनबाट एमाले सरकारमा फर्किनुपर्ने भन्दै त्यसको तयारीमा जुट्न कार्यकर्तालाई निर्देशन दिएका छन्। गठबन्धनले देशलाई झगडिया बनाएको उनको आरोप छ। उनले संवैधानिक व्यवस्थाअनुसार आगामी मंसिरमा प्रदेश र प्रतिनिधिसभा निर्वाचन हुनुपर्ने बताए। तर, गठबन्धन सरकारबाट निर्वाचनको मिति सार्ने खतरा रहेको उनले औंल्याए।"
नियमविपरित स्मार्ट फोन खरिद गरेको रकम फिर्ता गर्न महालेखाको निर्देशन,बुधबारे : बुद्धशान्ति गाउँपालिकाका निवर्तमान पदाधिकारी तथा कर्मचारीले नियम विपरीत पालिकाको कोषबाट किनेको स्मार्ट फोनको रकम फिर्ता गर्नुपर्ने भएको छ। महालेखा परीक्षकको कार्यालयले २०७८७९ को प्रतिवेदनमा पालिकाको कोषबाट मोबाइल फोन किन्न खर्च भएको १३ लाख नौ हजार रुपैयाँ रकम नियम विपरीत ठहर गरेको हो। सो रकम पालिकाको कोषमा फर्काउनसमेत कार्यालयले निर्देशन दिएको छ। २०७४ सालको स्थानीय तह निर्वाचनपश्चात् बुद्धशान्ति गाउँपालिकाको अध्यक्षमा रमेश भुजेल र उपाध्यक्षमा मीरा भुर्तेल निर्वाचित भएका थिए। महालेखाको प्रतिवेदनमा प्रदेश नं १ को गाउँ तथा नगर सभाका सदस्यहरुको सुविधासम्बन्धी ऐन २०७५ ले हरेक पदाधिकारी तथा सदस्यलाई सञ्चार सुविधासम्बन्धी व्यवस्था गरेको जनाउँदै स्मार्ट फोन किन्ने सुविधा ऐनमै नभएको उल्लेख छ। ऐनमै नभएको सुविधाबापत खर्च रकम असुल गरिनुपर्ने प्रतिवेदनमा प्रस्ट उल्लेख गरिएको छ।
गंगालाल अस्पतालको लापरबाही : अक्सिजेनेटर अभावले बिरामी फर्काइए,"काठमाडौं : नेपालको प्रमुख मुटु अस्पताल सहिद गंगालाल राष्ट्रिय हृदयरोग केन्द्रमा मुटुको शल्यक्रिया सेवा प्रभावित बनेको छ। शल्यक्रियाका लागि आवश्यक पर्ने अक्सिजेनेटर मौज्दातमा नहुँदा शल्यक्रिया सेवा प्रभावित बनेको हो। केन्द्रले यो मेसिनको अभावका कारण इमरजेन्सीबाहेकका शल्यक्रिया रोकेको छ। अहिलेसम्म मेसिन अभावकै कारण शल्यक्रियाका लागि भर्ना भएका ४५ बढी बिरामी अस्पतालले फर्काइदिएको छ। केन्द्रले पर्याप्त मात्रामा अक्सिजेनेटर नराख्दा बिरामीको बिचल्ली भएको छ। केन्द्रका निर्देशक डा चन्द्रमणि अधिकारीले बंगलादेशलगायतका देशबाट उपकरण सप्लाइ नहुँदा सेवा प्रभावित भएको बताए। उनले अन्नपूर्णसँग भने, सप्लाइ चेनमा असर पर्दा सामान समयमा आउन सकेन। गंगालाल अस्पताललाई मात्रै होइन, अन्य अस्पताललाई पनि डेलीभरी दिन सकेको छैन। हामीले सामान किनिसकेर हिँडिसकेको अवस्था हो,' उनले भने। उनले नेपालमा मात्रै नभएर भारतमा पनि सामान सप्लाइ नभएको बताए। अबको केही दिनमै नेपालमा अक्सिजेनेटर आइपुग्ने उनको भनाइ छ। शल्यक्रिया सेवा बन्द भएपछि अस्पतालमा भर्ना भएका बिरामीहरु उपचार नै नपाइ फर्किन बाध्य छन्। चिकित्सकहरुका अनुसार अक्सिजेनेटर मुटुको शल्यक्रियामा प्रयोग हुने मेसिन हो। मेसिनले मुटुको शल्यक्रिया गर्दा रगतमा भएको कार्बनडाइअक्साइड हटाएर अक्सिजन हाल्ने काम गर्छ। बालबालिकाको लागि प्रयोग हुने अक्सिजेनेटर भने १५० वटा गंगालालसँग मौज्दात रहेको निर्देशक डा अधिकारीले बताए। स्वास्थ्य तथा जनसंख्या मन्त्री एवं अस्पतालका अध्यक्षसमेत रहेका भवानी खापुङले कोभिड१९ का कारण मौज्दातमा रहेको अक्सिजेनेटर सकिएको बताए। उनले भने, कोभिड१९ का कारण संसारभरि अक्सिजेनेटर सर्टेज भएको छ। स्टकमा रहेको अक्सिजेनेरटर कोभिडको बेला खपत भयो। यो समस्या मैले हिजो सुनेको हुँ। यसबारे मैले चासो राखेको छु। मन्त्रालयको टिम र विज्ञसँग बसेर समाधानको प्रयास गर्छु। त्यस्तै स्वास्थ्य राज्यमन्त्री हिराचन्द्र केसीले अक्सिजेनेरटरको अभाव शल्यक्रिया सेवा प्रभावित हुनु गम्भीर विषय रहेको भन्दै यसबारे आवश्यक कारबाही सुरु गरिने बताए। अक्सिजेनेटरबिना मुटुको शल्यक्रिया सम्भव छैन मुटु रोग विशेषज्ञ डा रञ्जित शर्मा अक्सिजेनेटरबिना मुटुको शल्यक्रिया सम्भव नहुने बताउँछन्। उनले अन्नपूर्णसँग भने, मुटुको शल्यक्रियाका लागि कार्डियाक सर्जनहरुले अक्सिजेनेटरको प्रयोग गर्छन्। शल्यक्रिया गर्ने बेला अक्सिजेनेटर अति आवश्यक हुन्छ। मुटुको अप्रेसन गर्दा मुटु पूरै बन्द गरेर बाइपास मेसिन राख्नुपर्छ। मुटुले काम गरिराखेको हुन्छ झ्याप्पै बन्द गर्दिने हो भने त अंगहरुमा रगत जानुपर्यो। मुटुको शल्यक्रिया ५६ घण्टा बन्द गर्यो यो भने ब्रेन, किड्नीले कहाँबाट रगत पाउँछ? त्यसको लागि बाइपास मेसिनमा राख्नुपर्छ। उनले अक्सिजेनेटरबिना मुटुको शल्यक्रिया सम्भव नहुने बताए।"
ट्विटर विवादमा एलन मस्क : अदालतले अक्टोबरमा सुनुवाइ गर्ने,वासिङटन डिसी : टेस्लाका प्रमुख कार्यकारी अधिकृत एलन मस्कलाई अमेरिकी अदालतको निर्णयले समस्यामा पारेको छ । अमेरिकी अदालतले एलन मस्कविरुद्ध परेको ट्वीटर मुद्दाको सुनुवाइ अक्टोबरमा गर्ने तय गरेको छ। एलन मस्कले यो मुद्दाको सुनुवाइ ढिलो गर्न माग गरेका थिए। उनले ट्विटर किन्न ४४ अर्ब डलरको सम्झौता गरेका थिए। पछि ट्विटरलाई नक्कली एकाउन्टको जानकारी लुकाएको आरोप लगाएर उनी सम्झौताबाट पछि हटेका थिए। सामाजिक सञ्जाल कम्पनी ट्वीटरले सम्झौता पूरा गराउन अदालतको बाटो रोजेको छ। अदालतले एलन मस्कलाई ५४२० डलर प्रति शेयरमा अधिग्रहण पूरा गर्न आदेश दिने ट्वीटरको अपेक्षा छ। बीबीसी
श्वेतगङ्गा हाइड्रोपावरको आइपीओ खुल्यो,काठमाडौं : श्वेतगङ्गा हाइड्रोपावर एण्ड कन्स्ट्रक्सन लिमिटेडले सर्वसाधारणका लागि साधारण शेयरको निष्कासन तथा बिक्री खुला गरेको छ । कम्पनीले आजदेखि सर्वसाधारणका लागि प्रारम्भिक सार्वजनिक निष्कासन (आइपिओ)को बिक्री खुला गरेको हो । कम्पनीले जारी पूँजी एक अर्ब ५९ करोड ३० लाखको १५ प्रतिशतले हुने प्रतिशेयर १०० अङ्कित मूल्यका २३ लाख ८९ हजार ५०० कित्ता साधारण शेयर निष्कासन गर्न लागेको हो । सार्वजनिक आह्वान पत्रानुसार निष्कासित शेयरमध्ये पाँच प्रतिशत अर्थात् एक लाख १९ हजार ४७५ कित्ता शेयर सामूहिक लगानी कोषलाई बाँडफाँट गरी बाँकी रहने २२ लाख ७० हजार २५ कित्ता शेयरमा सर्वसाधारण लगानीकर्ताले आवेदन दिन सक्ने छन् । सर्वसाधारणलाई बिक्री खुला गरिएको शेयरमा लगानीकर्ताले आगामी साउन ८ गतेसम्म र सो अवधिमा मागबमोजिम आवेदन नपरे साउन १८ सम्म न्यूनतम १० देखि अधिकतम १० हजार कित्ता शेयर खरिदका लागि आवेदन दिन सकिन्छ । लगानीकर्ताले नेपाल धितोपत्र बोर्डबाट अनुमति प्राप्त आस्वा सेवामा सहभागी बैंक तथा वित्तीय संस्थाबाट आस्वा प्रणालीमार्फत तथा मेरो शेयरको वेबसाइट र मोबाइल एपमार्फत आवेदन दिन सक्ने छन् । कम्पनीले रामेछापको लिखु तामाकोसी गाउँपालिका र ओखलढुङ्गाको लिखु गाउँपालिकाको सिमाना भएर बहने लिखु नदीको बहाव प्रयोग गरेर २८ दशमलव एक मेगावाट क्षमताको तल्लो लिखु जलविद्युत् आयोजना निर्माण गरिरहेको छ । कम्पनीको शेयर निष्कासन तथा बिक्री प्रबन्धकमा सानिमा क्यापिटल लिमिटेड रहेको छ । कम्पनीलाई केयर रेटिङ नेपालले केयरएनपी (बीबी) आइएस ग्रेडिङ प्रदान गरेको छ ।
"सातै प्रदेशमा प्रशिक्षण अभियान चलाउँदै एमाले, बागमती प्रदेशस्तरीय बृहत भेला आज","काठमाडौं : नेकपा (एमाले)ले सातै प्रदेशमा संघ र प्रदेशको निर्वाचनको तयारी गर्न प्रशिक्षण सुरु गरेको छ। एमाले बाग्मती प्रदेश कमिटीले सांगठनिक सुदृढीकरण र कार्यकर्तालाई वैचारिक रूपमा प्रशिक्षित गर्न बुधबार प्रदेश स्तरीय बृहत भेला तथा प्रशिक्षण कार्यक्रम आयोजना गरेको हो। प्रज्ञा प्रतिष्ठान, कमलादीमा बिहान ११ बजे सुरु हुने कार्यक्रममा पार्टी अध्यक्ष केपी शर्मा ओली सम्बोधन गर्ने प्रदेश कमिटीका उपसचिव तथा प्रचार विभाग प्रमुख महेश बर्तौलाले जानकारी दिए। बर्तौलाका अनुसार एमाले वरिष्ठ उपाध्यक्ष ईश्वर पोखरेल, उपाध्यक्ष, बिष्णु पौडेल, काशीनाथ अधिकारीलगायतले प्रशिक्षण दिने छन्। प्रशिक्षणमा बागमती प्रदेशभित्रका प्रतिनिधिसभा सदस्य, राष्ट्रिय सभा सदस्य, प्रदेश सभा सदस्य, पार्टीका केन्द्रीय सदस्य, जिल्लाका पदाधिकारी र निर्वाचित जनप्रतिनिधि सहभागी हुने उनले बताए। एमाले महासचिव शंकर पोखरेलले अवसरवाद र अराजकतावाद अन्त्य गर्न प्रशिक्षण र संगठनात्मक काममा जोड दिनुपर्ने आवश्यकता रहेको बताएका छन्। विचारधारात्मक कामको अभावमा अवसरवाद र संगठनात्मक कामको अभावमा अराजकतावाद मौलाउने गर्दछ। उनले भने, प्रशिक्षण र संगठनात्मक काममा जोड देऔं।"
स्थानीय निर्वाचनको सफलताले लोकतन्त्र बलियो : प्रमुख आयुक्त,"काठमाडौं : प्रमुख निर्वाचन आयुक्त दिनेशकुमार थपलियाले गत वैशाख ३० गते सम्पन्न स्थानीय तहको निर्वाचनले लोकतन्त्र र सङ्घीयतालाई बलियो बनाएको बताएका छन्। आयोग र आम निर्वाचन पर्यवेक्षण समिति, नेपाल (जियोग) ले बुधबार आयोजना गरेको स्थानीय निर्वाचन, २०७९ को पर्यवेक्षण प्रतिवेदन सार्वजनिक र समीक्षा कार्यक्रममा प्रमुख आयुक्त थपलियाले एकै दिन उत्साहजनक रुपमा ७१ प्रतिशतसम्म मतदान हुनुले निर्वाचनको सफलता मापन गर्न सकिने धारणा व्यक्त गरे। प्रदेश सदस्य समेतले राजीनामा गरेर स्थानीय तहको प्रमुखमा उम्मेदवारी दिनुले स्थानीय तहको आकर्षण बढाएको उनको भनाइ छ। उनले निर्वाचन प्रणालीमा सुधारका लागि पर्यवेक्षक संस्थाले दिने वस्तुगत सुझावलाई कार्यान्वयन गरिने बताए। निर्वाचनलाई स्वच्छ, स्वतन्त्र, निष्पक्ष, भयरहित र पारदर्शीरुपमा सम्पन्न गर्न पर्यवेक्षकले सहयोगी भूमिका निर्वाह गरेको भन्दै प्रमुख आयुक्त थपलियाले लैङ्गिक र समावेशिताका आधारमा पनि स्थानीय निर्वाचन सार्थक रहेको बताए। उनले सो प्रतिवेदनले निर्वाचनको समग्र तस्बिर उतारेको र आयोगले स्थलगतरुपमा प्राप्त सुझावलाई मनन गर्ने विश्वास व्यक्त गरे। आयोगका अन्य आयुक्तहरु, निर्वाचन पर्यवेक्षणका संस्थाहरु, विज्ञ र सरोकारवाला सम्मिलित कार्यक्रमको दोस्रो सत्रमा प्रतिवेदनका आधारमा निर्वाचन कानुन, पर्यवेक्षण व्यवस्था, आचारसंहिता, नागरिक समाज र आमसञ्चारमाध्यमको भूमिका, मतदाता शिक्षा आदिका आधारमा स्थानीय तह निर्वाचनको समीक्षा हुनेछ । आयोगले यसअघि प्रादेशिकरुपमा स्थानीय तह निर्वाचनको समीक्षा गरिसकेको छ।"
झापामा आगलागी हुँदा ६ घर जले,"झापा : झापामा आगलागी हुँदा ६ घर जलेको छ। झापा गाउँपालिका५ स्थित सिमलडाँगीमा बुधबार बिहान ४ बजेर २० मिनेटमा अवदुल करिम अलिको घरमा विद्युत् सर्ट भइ आगो लागेको प्रहरी कार्यालय झापाका डिएसपी वसन्त पाठकले जानकारी दिए। अलिको घरमा सल्किएको आगोले अन्य पाँच घर पनि जलेको उनले बताए। आगलागीबाट अलिको टिनको छाना, बाँसको टाटीबेराले बनेको एक तले घरमा जल्नुका साथै घरभित्र रहेका लत्ताकपडा, अन्नपात, भाँडा वर्तन गरी करिब ३ लाख रुपैयाँ बराबरको क्षति भएको छ। त्यस्तै आगलागीबाट अब्दुल जुलास अलिको ३ लाख, अमोर अलिको २ लाख ५० हजार, अनाबर अलिको ३ लाख ५० हजार, ईस्माइल अलिको ३ लाख ७५ हजार र शमित अलिको ४ लाख ५० रुपैयाँ बराबरको क्षति भएको छ। उनीहरू सबैको घर टिनको छाना, बाँसको टाटीबेराले बनेको एक तले घर थियो। घरभित्र रहेका लत्ताकपडा, अन्नपात, भाँडा वर्तन सबै जलेर नष्ट भएको डिएसपी पाठकले बताए। घरहरूमा लागेको आगो इलाका प्रहरी कार्यालय कुमरखोद, प्रहरी चौकी शरणामति र स्थानीयवासीको सहयोगमा पूर्ण रुपमा नियन्त्रणमा लिएको प्रहरीले जनाएको छ।"
अनुदानको माहुरीले छलाङ,"बुटवल : सरकारले दिएको अनुदान दुरुपयोग भएका थुप्रै उदाहरण छन्। कतिपय व्यवसायीले सरकारी अनुदान लिनकै लागि पनि व्यवसाय गरेको पाइन्छ। तर, बुटवल१९ मिलनटोलका सन्तबहादुर बोहरालाई उपमहानगरले दिएको २ घार माहुँरी बरदान सावित भयो। ४ वर्षअघि उनले माहुरीपालन गर्न घार किन्न अनुदानका लागि वडामा निवेदन दिएका थिए। वैदेशिक रोजागरीका लागि यूएईमा गएका उनी त्यहाँ ५ वर्ष काम गरेर फर्किएका हुन्। १ वर्ष घरमै खाली समय गुजारे। वडाले २ घार माहुरी अनुदानमा दिएपछि घरमै व्यावसायिक यात्रा थालनी भएको हो। ३८ वर्षीय उनले घरमै बोधी कृषि फर्म सञ्चालनमा ल्याए। अनुदानमा पाएको २ घारसहित आफूले खरिद गरेको १ गरी ३ घार माहुरीबाट व्यवसाय थालेका उनको घरमा १ सय २० भन्दा बढी माहुरीका घार छन्। ५५ वटा खाली घार रहेको उनले बताए। एपिस मेलिफेरा र एपेक्स सेरेना जातको माहुरी उनले पालेका छन्। सुरुमा ५० जनाले अनुदानमा माहुरीका घार पाएका थियौँ, उनले विगत सुनाउँदै भने, सबै साथीहरू पलायन हुनुभएछ, अहिले व्यवसाय निरन्तर गर्ने मै मात्र रहेछु। उनले व्यवसायलाई अझ विस्तार गर्दै लैजाने योजना बनाएका छन्। उनको घर अहिले चारैतिर बसेका माहुरीका घारले घेरिएको छ। करिब २५ हजार लगानीबाट सुरु गरिएको व्यवसाय अहिले झन्डै १० लाख रुपैयाँ बढीको पुँजी भएको छ। माहुरीका प्रतिघारलाई आठ हजारमा उनले बिक्री गर्छन्। सिजनमा कम्तीमा तीन पटक मह काढ्ने गरिएको बोहराले सुनाए। वार्षिक करिब १० लाख रुपैयाँ मह बेचेर कारोबार हुन्छ, उनले भने, खर्च कटाएर करिब चारपाँच लाख रुपैयाँ कमाउँछु। उत्पादन भएको धेरैजसो मह गाउँघरमै बिक्री हुने गरेको उनले बताए। तर, सोँचेअनुसार उनले बजार पाएका छैनन्। व्यवसाय बढ्दै गएपछि उपमहानगरपालिकाले विभिन्न समयमा मेसिनसहित नगद अनुदान दिन थालेको समेत उनले जानकारी गराए। केही मानिसहरूले अनुदान लिएर दुरुपयोग गरेको पनि समाचारमा सुन्ने गर्छु, बोहरा सुनाउँछन्, राज्यले हामीले केही गर्नका लागि हौसला दिएको हो त्यसलाई दुरुपयोग गर्नुहुँदैन। ३८ वर्षीय बोहरा बिहानदेखि साँझसम्म घरैभरि भएका माहुरीको हेरचाहमा व्यस्त हुने गरेका छन्। उनको कर्मलाई श्रीमती शारदा बोहरा क्षेत्रीले साथ दिएकी छन्। नगरक्षेत्रकै नमुना किसानका रूपमा बोहराले पहिचान बनाएको बुटवल उपमहारनगरपालिकाका कृषि अधिकृत सन्तोष जिसीले जानकारी गराए। ५० घार बढीमा माहुरीपालन गर्ने १० वटा फर्महरू छन्, जिसीले भने, तीमध्ये दुई घार अनुदान लिएर सयौं घारमा माहुरीपालन गर्ने किसान उहाँ नै हो। उनका अनुसार बोहराको फर्म नगरक्षेत्रकै ठूलो हो। नगरपालिकाले किसानले उत्पादन गरेको मह बिक्रीका लागि विभिन्न प्रवद्र्धनका कार्यक्रमहरू सञ्चालन गर्दै आएको जिसीले सुनाए। बुटवलको भित्री भागमा प्रसस्त जंगल, मकै, तरकारी र सूर्यमूखी फूल लगाउने किसानहरू बढ्दै जानुले चरन क्षेत्र भएका कारण माहुरीपालनको राम्रो संभावना रहेको जिसीले जानकारी गराए।"
कोरोना जोखिम भत्ता कहिले ?,"दाङ : दाङमा कोरोना कालमा खटिएका स्वास्थ्यकर्मीले ३ वर्षसम्ममा पनि कोरोना जोखिम भत्ता पाउन सकेका छैनन्। स्थानीय तहमा कार्यरत स्वास्थ्यकर्मीहरूले तीनतीन वर्षसम्म पनि जोखिम भत्ता नपाएको गुनासो बढेको छ। कोरोना संक्रमणदर बढिरहेको समयमा पनि ज्यानलाई हत्केलामा राखेर बिरामीको सेवा र समन्वयमा निरन्तर स्वास्थ्यकर्मीहरू खटिए, तुलसीपुर उपमहानगरपालिकाका जनस्वास्थ्य निरीक्षक विमल केसी भन्छन्, संक्रमणको पहिलो लहर र दोस्रो लहरमा बिरामीको सेवामा रहे। तर, राज्यले दिने जोखिम भत्ता भने अहिलेसम्म दिएको छैन। आर्थिक वर्ष २०७६७७ मा पनि जोखिम भत्ता पाउने कुरा मात्रै भएको बताउँदै उनले भने, २०७७७८ पनि त्यस्तै भयो। चालू आव २०७८७९ को अवस्था पनि त्यही भयो। अर्को आव पनि सुरु भइसकेको छ। अब त झन् के पाइएला र खै ? सरकारले जोखिम भत्ता ५० प्रतिशत उपलब्ध गराउने भने पछि स्वाथ्यकर्मीहरू पनि त्यहीअनुसार सेवामा लागेका थिए। निकै जोखिम मोलेर स्वास्थ्य उपचारमा स्वास्थ्यकर्मी खटिए पनि सरकारले स्वास्थकर्मीका दुःखलाई बुझ्न नसकेको उनले गुनासो गरे। केसीका अनुसार तुलसीपुर मेट्रो अस्पतालमा सरकारले कोरोनाका प्रति बिरामी ३ हजार ५ सयका दरले रकम उपलब्ध गराउने भनेको थियो। अस्पतालमा अहिलेसम्म २४७ जना बिरामीले कोरोना उपचार गरेका छन्। तर, सरकारले एक रुपैयाँ पठाएको छैन। तुलसीपुरमा रहेका १६४ स्वास्थ्यकर्मीमध्ये कसैले पनि जोखिम भत्ता नपाएको उनको भनाइ छ। सतप्रतिशत जोखिम भत्ता दिने निर्णय गरिएको थियो। संघीय सरकारले पठाउनुपर्र्ने रकम पनि नआएको उनको गुनासो छ। ८५ लाख रुपैयाँ तुलसीपुरमा केन्द्रबाट आउनुपर्ने पनि नआएको केसीले बताए। त्यस्तै, वडा९ का सहरी स्वास्थ्य क्लिनिक इन्चार्ज ईश्वरी चालिसेले तोकेको जोखिम भत्ता नपाएको बताए। कर्मचारीलाई प्रोत्साहन गर्नुपर्ने ठाउँमा जोखिम मोलेर गरेको कामको समेत मूल्यांकन भएन। त्यसैगरी तुलसीपुर उपमहानगरका प्रमुख प्रसाशकीय अधिकृत मोहन पौडेलले केन्द्रबाट आउनुपर्ने भत्ता रकम नआएका कारण स्वास्थ्यकर्मीहरूलाई दिन नसकिएको बताए। गत वर्ष असार ३० गते केही रकम आएको भए पनि त्यसको व्यवस्थापन गर्न नपाउँदै खाता रोक्का हुँदा समस्या भएको बताए। तुलसीपुरमा रहेका १६४ स्वास्थ्यकर्मीमध्ये कसैले पनि जोखिम भत्ताा पाएका छैनन् शान्तिनगर गाउँपालिकामा पनि स्वास्थ्यकर्मीलाई अहिलेसम्म सरकारले जोखिम भत्ता उपलब्ध नगराएको गाउँपालिकाका स्वास्थ्य शाखा प्रमुख हरि पुनले बताए। सरकारले हेल्थपोस्टमा काम गर्ने स्वास्थ्यकर्मीलाई ५० प्रतिशत र आइसोलेसन सेन्टरमा काम गर्ने स्वास्थ्यकर्मीलाई सतप्रतिशत भत्ता दिने भने पनि व्यवहारमा कार्यान्वयन हुन नसकेको उनले बताए। गाउँपालिकाका ४२ जना स्वास्थ्यकर्मीले नै कोरोना जोखिम भत्ता पाउन सकेका छैनन्, उनले भने, कोरोना महामारीमा खटिनेलाई सरकारले प्राथमिकतामा पार्न नसक्नु दुखद हो। स्वास्थ्य कार्यालय दाङका प्रमुख अंगदबहादुर शाहीले कोरोना भत्ता र खोप भत्ता धेरै पालिकाहरूले स्वास्थ्यकर्मीलाई नदिएको बताए। उनले जोखिम भत्ता केन्द्रले नपठाएको अवस्थामा पालिकाले नदिएको हुन सक्ने पनि बताए।"
पहिरोले डुम्रेबेसीसहरचामे सडक अवरुद्ध,"बेंसीसहर : अविरल वर्षासँगै विभिन्न ठाउँमा गएको पहिरोका कारण डुम्रेबेंसीसहरचामे सडक अवरुद्ध भएको छ। तनहुँको डुम्रेदेखि लमजुङ सदरमुकाम बेंसीसहर हुँदै मनाङ सदरमुकाम चामे जोड्ने एकमात्र यो सडक अवरुद्ध हुँदा नागरिकहरु समस्यामा परेका छन्। मंगलबार रातभरि र बुधबार बिहानको भारी वर्षाका कारण ठाउँठाउँमा सडक बगाउनुका साथै पहिरोले सडक पुरेको छ। बेंसीसहर नगरपालिका१, उदिपुरमा डाइभर्सन सडक बगाउँदा सडक अवरुद्ध बनेको छ। बेंसीसहर नगरपालिका६, चनौटे, उत्तीसघारी र खरखरेमा गएको पहिरो हटाइएको छैन। बेसीसहरदेखि चामेसम्म विभिन्न स्थानमा पहिरो गएको स्थानीयले बताएका छन्। ठाउँठाउँमा गएको पहिरोका कारण सवारीसाधन चल्न सकेको छैन। पैदल यात्रुहरुलाई समेत हिँडडुल गर्न समस्या भएको छ। पहिरोले गर्दा जिल्लाका ग्रामीण भेगमा रहेका अधिकांश सडक अवरुद्ध भएका छन्। डुम्रेबेंसीसहरचामे सडक योजनाका प्रमुख इन्जिनियर अच्युतविलास पन्तका अनुसार मंगलबार साँझदेखिको वर्षाका कारण डुम्रेदेखि बेंसीसहर हुँदै मनाङ जोड्ने सडक ठाउँठाउँमा पहिरोले क्षति पुर्याएको छ। डुम्रेबेंसीसहर सडकखण्ड खुल्ने र बन्द हुने भइरहेको छ। बेसीसहर चामे सडकको उत्तिसघारी र खरखरेमा गएको पहिरो एक महिनादेखि पन्छाउन सकिएको छैन्। पहिरो पन्छाउन नसक्दा ठुला सवारी साधन चल्न सकेका छैनन् भने साना सवारी साधन बेसीसहरदेखि बाझाखेत, लेते, सिमलचौर हुँदै भुलभुले निस्कने बैकल्पिक बाटो हिँडेका छन्।"
पहिलेकै व्यवस्थाअनुरुप स्वास्थ्य बीमा कार्यक्रम निरन्तरता दिन एमालेको माग,"काठमाडौं : नेकपा एमालेले देशका विभिन्न अस्पतालबाट स्वास्थ्य बीमा कार्यक्रम बन्द भएपछि सरकारको ध्यानाकर्षण गराएको छ । पूर्ववत् व्यवस्थाअनुरूप नै स्वास्थ्य बीमा कार्यक्रमलाई निरन्तरता दिन सरकारसँग माग गरेको हो । बजेट वक्तव्यमा स्वास्थ्य बीमा कार्यक्रमलाई थप व्यवस्थित र प्रभावकारी बनाउन लाभग्राहीहरूलाई सामुदायिक तथा सरकारी अस्पतालहरूबाट मात्र सो सेवा प्रदान गर्ने व्यवस्था मिलाइने उल्लेख छ । एमाले स्वास्थ्य तथा जनसंख्या विभाग प्रमुख योगेश भट्टराईले बुधबार जारी गरेको वक्तव्यमा भनिएको छ, सरकारको यो नीतिले एकातिर बीमा प्रदायक संस्थाको संख्या घटाएर सहज पहुँचबाट टाढा राख्ने र अर्कोतिर सामाजिक स्वास्थ्य बीमामा निजी कम्पनीहरू प्रवेश गराई सरकार आफ्नो दायित्वबाट पन्छने षड्यन्त्र गरेको स्पष्ट छ । हाम्रो पार्टीले संघीय संसदमा भएको छलफलमार्फत् उपरोक्त नीति खारेज गर्न सरकारको गम्भीर ध्यानाकर्षण गर्दै आएको सूचितै छ । बजेट वक्तव्यमार्फत् आएको जनविरोधी नीति फिर्ता लिन पुनः ध्यानाकर्षण गर्दछ ।"
हनीट्यापिङ धन्दामा दम्पती,"काठमाडौं : एक वर्षअघि युट्युब च्यानलमा भाइरल थिइन्, कल्पना बस्नेत। घरपरिवारका सदस्यसँग भएका विवाद र झगडाका दृश्यहरू राखेर कल्पना युट्युबमा भाइरल बन्ने गरेकी थिइन्। उनले कहिले सासूसँग त कहिले आमाजू र नन्दविरुद्ध अनेक आरोप लगाएका सामग्री युट्युबमा राखिन्थे। भाइरल कल्पना सोमबार भने हनीट्यापिङको उजुरीमा पक्राउ परेकी छन्। पतिसँग मिलेर निर्दोष युवाहरूलाई फसाएको आरोप उनीमाथि छ। उपत्यका अपराध अनुसन्धान कार्यालयका प्रवक्ता कृष्ण कोइरालाका अनुसार कल्पनाले श्रीमान्सँग मिलेर विभिन्न व्यक्तिहरूलाई फसाउने गरेको उजुरी परेको छ। कल्पनाले सामाजिक सञ्जालमा केटीको फोटो प्रयोग गरेर पुरुषलाई खाजा खाना बोलाउने र आफूमाथि दुव्र्यहावर गरेको भन्दै पुरुषसँग पैसा माग्थिन्। प्रहरीका अनुसार उनले पुरुषहरूलाई खाजा खान रेस्टुरेन्टमा बोलाउने, नजिक हुन खोज्ने र विभिन्न झुटा आरोप लगाउँदै ब्ल्याकमेल गर्थिन्। कल्पना र श्रीमान् कृष्णहरि खड्का मिलेर हनीट्यापिङ को धन्दा गर्ने गरेको प्रहरीको भनाइ छ। खड्काले आफूलाई प्रहरीको इन्स्पेक्टर भएको बताउने र युवाहरूसँग आर्थिक असुल्न सक्रिय हुन्थे। प्रहरीका अनुसार खड्काले म इन्स्पेक्टर हुँ भनेर आर्थिक लेनदेन गर्न बाध्य पार्ने र नमान्नेलाई मुद्दा दर्ता गर्ने धम्की दिने गरेका थिए। भाइरल कल्पना र उनका श्रीमान् कृष्णहरि खड्का मिलेर हनीट्यापिङ को धन्दा गर्ने गरेको प्रहरीको भनाइ छ। काठमाडौंमा एक युवाले उजुरी दिएपछि उपत्यका अपराध अनुसन्धान कार्यालयले कल्पनासहित ३ जनालाई हनीट्यापिङको कसुरमा पक्राउ गरिएको जनाएको छ। प्रहरीका अनुसार सिन्धुली कमलामाई६ घर भई बौद्ध बस्ने ३१ वर्षीया कल्पना र ३१ वर्षीय उनका पति कृष्णहरि खड्कालाई पक्राउ परेका छन्। यस्तै, भक्तपुर बालकोटका २८ वर्षीय सञ्जय कार्की पनि पक्राउ परेका हुन्। प्रहरी प्रवक्ता कोइराला भन्छन्, कल्पनाका विषयमा पहिले पनि मौखिक रूपमा खबर आएको थियो। एक जना पत्रकारलाई पनि उनले ब्ल्याकमेल गरेको जानकारी थियो। अहिले लिखित उजुरी आएपछि मात्रै पक्राउ गरेका हौं। उजुरी दिने युवालाई कल्पनाले झुटो मुद्दाको डर देखाएर ४० लाख मागेको र ५० हजार रुपैयाँ दिइसकेको खुलेको छ। उनले अन्यलाई पनि ब्ल्याकमेल गरेको अनुमान छ। प्रहरी इन्सपेक्टरसँग कुराकानी गरेको भन्दै नक्कली इन्सपेक्टरसँग गरेको अडियो उनीहरूले पीडित युवाको घरका सदस्यलाई समेत पठाउने गरेको खुलेको छ। उनीहरूले पीडितका घरपरिवारसँग अन्यायमा परेको भन्दै कुराकानी गर्थे। आरोपीहरूलाई अपराधी लाभ लिन नहुने कसुरमा थप अनुसन्धान र कारबाही गर्न जिल्ला प्रहरी परिसर काठमाडौंमा पठाइएको अनुसन्धान कार्यालयले जनाएको छ।"
संसद् बैठक सुरु (लाइभ),"काठमाडौं : संघीय संसद्अन्तर्गत प्रतिनिधिसभा बैठक सुरु भएको छ। बुधबार बिहान ११ बजे बस्ने बैठकमा सभामुख अग्निप्रसाद सापकोटाले राष्ट्रपति कार्यालयबाट प्राप्त विधेयक प्रमाणीकरण सम्बन्धी पत्रहरुको व्यहोरा पढेर सुनाउने कार्यसूची रहेको छ। बैठकमा भौतिक पूर्वाधार तथा यातायात मन्त्री मोहम्मद इस्तियाक राईले राष्ट्रिय सभामा उत्पति भएको 'विकास तथा प्रविधि समितिको प्रतिवेदन सहितको नेपाल इन्जिनियरङ परिषद् (पहिलो संशोधन) विधेयक,२०७६ माथि छलफल गरियोस्' भनी प्रस्ताव प्रस्तुत गर्ने कार्यसूची रहेको संघीय संसदको महासचिव डा भरतराज गौतमले जानकारी दिएका छन्। यस्तै मन्त्री इस्तियाकले राष्ट्रिय सभामा उत्पति भएको नेपाल इन्जिनियरिङ परिषद् पहिलो संशोधन विधेयक २०७६ लाई पारित गरियोस् भनी प्रस्ताव प्रस्तुत गर्ने सम्भावित कार्यसूचीमा उल्लेख छ। महिला बालबालिका तथा ज्येष्ठ नागरिक मन्त्री उमा रेग्मीले राष्ट्रिय सभामा उत्पति भएको महिला तथा सामाजिक समितिको प्रतिवेदन सहितको ज्येष्ठ नागरिक (पहिलो संशोधन) विधेयक, २०७५ माथि छलफल गरियोस् भनी प्रस्ताव प्रस्तुत गर्ने र सोही विधेयकलाई पारित गरियोस् भनी प्रस्ताव प्रस्तुत गर्ने कार्यसूचीमा उल्लेख छ। यस्तै, बैठकमा वन तथा वातावरणमन्त्री प्रदीप यादवले 'ग्लोबल ग्रीन ग्रोथ इस्टिच्युटको सहभागितामूलक सदस्यका रुपमा सदस्यता प्राप्त गर्न स्वीकृति प्रदान गर्ने सम्बन्धी सम्झौतामाथि सदनमा छलफल गरियोस्' भनी प्रस्ताव प्रस्तुत गर्ने र सोही सम्झौतालाई अनुमोदन गरियोस् भनी प्रस्ताव प्रस्तुत गर्नेछन्।"
"कांग्रेसको प्रमुख सचेतकमा चित्रलेखा, सचेतकमा मिन विश्वकर्मा",काठमाडौं : नेपाली कांग्रेस संसदीय दलको प्रमुख सचेतकमा चित्रलेखा यादव र सचेतकमा मिन विश्वकर्मा मनोनित भएका छन् । संसदीय दलका नेता एवं प्रधानमन्त्री शेरबहादुर देउवाले बुधबार उनीहरूलाई मनोनित गरेको पार्टी कार्यालयका मुख्य सचिव कृष्णप्रसाद पौडेलले जानकारी दिए। यसअघि प्रमुख सचेतक रहेका बालकृष्ण खाण गृहमन्त्रीमा नियुक्त भएपछि रिक्त रहेको सो स्थानमा यादवलाई नियुक्त गरेको हो। सचेतक पुष्पा भुसाल भर्खरै मात्र प्रतिनिधिसभाको उपसभामुख भएपछि सो ठाउँमा कांग्रेस केन्द्रीय सदस्य विश्वकर्मालाई मनोनित गरेको हो।
१३ खाद्य गोदाम घरमा लगानी,"काठमाडौं : सरकारले गत वर्ष कृषि पूर्वाधार निर्माणमा जोड दिएको छ। कृषि पूर्वाधार विकासअन्तर्गत स्थानीय तहमा लागत सहभागितामा १३ खाद्य गोदाम घर निर्माणका लागि बजेटको प्रबन्ध गरेको छ। कृषि तथा पशुपन्छी विकास मन्त्रालयले नेपाल लाइभस्टक सेक्टर इनोभेसन आयोजनाबाट चितवनको रत्ननगरमा पशु हाटबजार निर्माण गरेको छ। यसैगरी मन्त्रालयका प्रवक्ता प्रकाशकुमार सञ्जेलका अनुसार गत आवमा रुपन्देहीको कर्साघाटमा आधुनिक कृषि बजार निर्माणका लागि विस्तृत परियोजना प्रस्ताव (डीआरआर) तयार गरिएको छ। तराईका विभिन्न ८ जिल्लामा डिप ट्युवबेल निर्माण भई थप हजार हेक्टरमा सिँचाइ सुविधा विस्तार भएको छ, उनले जानकारी दिए। यसैगरी, प्रधानमन्त्री कृषि आधुनिकीकरण परियोजनातर्फ विभिन्न बाली र वस्तुका ७१ वटा जोन र २ हजार ३ सय २० वटा उत्पादन पकेट (कृषि १ हजार ५०६, पशुपन्छी ८ सय १४) निर्धारण गरी कार्यक्रम सञ्चालन भएको मन्त्रालयले जनाएको छ। यसअन्तर्गत १ हजार १ सय ११ हेक्टर क्षेत्रफलमा चक्लाबन्दी खेती कार्यक्रम सञ्चालन भएको छ। १४ वटा कस्टम हायरिङ र २ वटा पोस्ट हार्भेस्ट सेन्टर स्थापना भएको छ। यसैगरी ४ सय ४२ जना कृषि स्नातकका विद्यार्थीलाई कृषि इन्टर्नका रूपमा परिचालन गरिएको मन्त्रालयले जनाएको छ। ३५ वटा विभिन्न प्राविधिक शिक्षालयसँग समन्वय भई पढाउँदै कमाउँदै कार्यक्रम सञ्चालन गरिएको छ। यो कार्यक्रम प्रभावकारी समेत देखिएको छ। यता नीतिगत तथा कानुनी व्यवस्थामा पनि गत आव केही सुधार भए। यसबीच राष्ट्रिय पशु स्वास्थ्य नीति, २०७८ स्वीकृत, बर्डफ्लु नियन्त्रण नियमावली, २०७८ स्वीकृत गरियो। यस्तै, राष्ट्रिय पशु प्रजनन नीति, २०७८ स्वीकृत भए। राष्ट्रिय मत्स्य विकास नीतिको मस्यौदालाई अन्तिमरूप दिई स्वीकृतिका लागि मन्त्रिपरिषद्मा पेस भएको मन्त्रालयले जानकारी दिएको छ। पशु कल्याण विधेयक तर्जुमा गर्न सैद्धान्तिक सहमति प्राप्त गरिएको छ। पशु संक्रामक रोग नियन्त्रण विधेयक तर्जुमा गर्न सैद्धान्तिक सहमति प्राप्त गरिएको छ। यसैगरी, कृषि व्यवसाय प्रवर्धन विधेयकको मस्यौदा कानुन आयोगमा छलफल भई अघि बढेको छ। बीउविजन ऐन २०४५ लाई संशोधन गर्न बनेको विधेयक राष्ट्रपतिद्वारा प्रमाणीकरण भइसकेको छ। सरकारले २०७८ असोज ३१ देखि विभिन्न भागमा भएको बेमौसमी वर्षाबाट प्रभावित कृषकलाई राहत प्रदान गरेको छ।"
जोरपाटीमा बोरिङ खन्दा निस्किएको ग्याससहितको फोहोरा बन्द,"काठमाडौं : काठमाडौंको जोरपाटी लोसेटारमा मिथेन ग्याससहित निस्किएको पानी र बालुवाको फोहोरा बन्द भएको छ। मंगलबार बिहान १० बजे स्थानीय सन्तवीर लामाको घरमा पानीको बोरिङ खन्ने क्रममा एक्कासि माटो, पानी र बालुवासहितको लेदोको फोहोरा निस्किएको थियो। सो फोहोरा गए राती ३:३० मा बन्द भएको बौद्ध प्रहरीले जानकारी दिएको छ। फोहोराले ठूलो क्षति नगरे पनि माटो र बालुवाको लेदो आकाशतर्फ उड्दा वरपरका १२१५ घरहरूमा हिलो र लेदो भरिएको प्रहरीले जनाएको छ। खानी तथा भूगर्भ विभागका सूचना अधिकारी नारायण बाँस्कोटाका अनुसार पानीसहितको लेदोमा १५ देखि २० प्रतिशतसम्म मिथेन ग्यास निस्किएको थियो। जोरपाटी चोकदेखि सुन्दरीजल जाने बाटोमा लोसेटारमा स्थानीय सन्तकुमार लामाको साढे ३ तले घर छ । घरमा पानी पुर्याउन लामाले बोरिङ खन्दै थिए । खन्ने क्रममा पानी नभेटिएर उनले २ दिनसम्म ड्रिल गरेका थिए । ३२० फिटमुनि पानी भेटिएको थियो । मंगलबार बिहान पाइप जोड्ने काम भइरहेको थियो । ड्रिल गरेको ठाउँमा पाइप हाल्ने क्रममा ग्याससहितको लेदो पानी निस्किएको थियो । सुरुमा सामान्य लेदो देखिएको थियो । विस्तारै ठूलो फोहोरा छाड्दै घरमाथि पुग्यो । वरिपरि पनि बालुवाको ससानो कणसहितको पानी छरिएको थियो । घरवरपरका भित्ता, सुकाएका लुगा, पार्किङ गरेका सवारीसाधन सबैतिर लेदो फैलियो । सूचना अधिकारी बाँस्कोटाका अनुसार काठमाडौं उपत्यकामा पहिले पानीको तलाउ भएकाले यहाँका विभिन्न ठाउँहरूमा ग्यास संकलन भएर बसेको छ । ग्याससहितको लेदो निस्किएको यो पहिलो घटना भने होइन । बेलाबेला यस्तो घटना भइरहने र केही दिनपछि आफैं बन्द हुने बताए । विभागबाट वरिष्ठ भूगर्भविद् पृथ्वीलाल श्रेष्ठको टोलीले उक्त स्थलको अध्ययन गरेको थियो । टोलीले धेरै ग्यास साँघुरो ठाउँबाट निस्किँदाको परिणाम भएको प्रारम्भिक निष्कर्ष निकालेको छ । बाहिर निस्किएको ग्यास मिथेन रहेको र धेरै आत्तिइहाल्नु पर्ने अवस्था नभएको उनले बताए ।"
खानेपानीका जारमा कीरा र लेउ,"काठमाडौं : काठमाडौ उपत्यकाभित्रै हैजाको महामारी फैलिएको छ। तर सर्वसाधारणले पैसा तिरेर पिउने पानीमा पानी उत्पादन कम्पनीले अत्यन्तै लापरवाही गरेको पाइन्छ। जिल्ला प्रशासन कार्यालयका सहायक प्रमुख जिल्ला अधिकारी माधवप्रसाद शर्माको नेतृत्वमा चाँगुनारायण नगरपालिका३ झौखेलमा सञ्चालित विभिन्न खानेपानी कम्पनी अनुगमनका क्रममा यस्तो लापरवाही भेटिएको हो। सर्वसाधारणले प्रतिबोतल तथा जारलाई रु २० देखि रु ५० सम्म तिरेर पिउँदै आएका यहाँका विभिन्न खानेपानी कम्पनीले अत्यन्तै पुराना जार, कुहिएको लेउसमेत भेटिएका जारलाई अनुगमन टोलीले नष्ट गरेको छ। विभिन्न ब्राण्डका खानेपानीको जारभित्र कीरा र लेउ भेटिएको जनगुनासो बढेपछि जिप्रकाको नेतृत्वमा खाद्य प्रविधि तथा गुण नियन्त्रण विभाग, उपभोक्ता महासङ्घ, जिल्ला घरेलु कार्यालय, उद्योग वाणिज्य सङ्घ, पत्रकारलगायत विज्ञ र सरोकारवाला निकायसहितको टोलीले अनुगमन गरी खानेपानीमा लापरवाही भएको पाइएको हो। यहाँका विभिन्न खानेपानी उद्योगको स्थलगत अनुगमनमा फेला परेका सयौँको सङ्ख्याका पुराना जार नष्ट गरिएको सहायक प्रमुख जिल्ला अधिकारी शर्माले जानकारी दिए। पुराना जारको अत्यधिक प्रयोगले पानीमा कीरा र लेउसमेत भेटिएकाले मानवीय स्वास्थ्यसँग खेलवाड गरेको पाइएको जनाउदै उनले भेटिएका त्यस्ता जारलाई नष्ट गरी पानी उद्योगलाई सचेत गराइएको बताए। खानेपानी उद्योगहरूको गम्भीर गल्तीका कारण जनतालाई कीरा खुवाएर मानवीय स्वास्थसँग गम्भीर खेलवाड गरिरहेको समेत पुष्टि भएको भन्दै उनले त्यस्ता उद्योगलाई कारबाहीको दायरामा ल्याउने बताए। अनुगमनका क्रममा पानी उद्योगबाट दुईवटा उद्योगको पानी परीक्षणका लागि नमूना सङ्कलन गर्दै खाद्य प्रविधि तथा गुण नियन्त्रण विभागमा पठाइएको छ। रासस"
विकासमा बेथिति,"सञ्चालनमा रहेका २४ वटा आयोजनालाई राष्ट्रिय गौरवका आयोजना भनिएको छ। केही आयोजनाका लागि रकम पनि छुट्ट्याइएको छ। तर, पनि ती आयोजनाहरूमा आईई र ईआईई भएका छैनन्। कहिले जंगल छ भनेर समस्या देखाइन्छ त कहिले बिजुलीका पोल छन् भनेर अप्ठ्यारो देखाइन्छ। कतिपय ठाउँमा सरकारी संरचनाहरूका कारण समस्या भइरहेको छ भने कतै निजी घर र बस्तीहरूका कारण समस्या देखिएको छ। जग्गा प्राप्तिको काम नै पूरा नगरी काम सुरु गरिँदा यस्ता थुप्रै समस्या देखा पर्ने गर्छन्। मुआब्जा पहिले तय गर्नुपर्छ। आयोजना थाल्नुअघिका सबै समस्या समाधान भएपछि मात्र काम सरासर अगाडि बढ्छ भनेर सरोकारवालाले बुझ्नुपर्छ। धेरै आयोजनाले १५ वर्ष अघिदेखिको जनशक्ति बोकेर बसेका छन्। आजका दिनसम्म आइपुग्दा प्रविधिले निकै फड्को मारिसकेको छ। तर, यस्तो खालको प्रविधिको प्रयोग गरेर अगाडि बढ्न सक्ने खालका दक्ष जनशक्ति सरकारले राख्न सकेको छैन। त्यसैले समयको माग र विकासको विस्तारसँगै यी सबै कुराको व्यवस्थापन गर्नुपर्ने हुन्छ। तर, त्यो ढंगले सरकारी काम भइरहेको छैन। आयोजनाहरूमा निर्माण सामग्री कहाँबाट ल्याउने भन्ने पनि निश्चित छैन। संघीय सरकार आयोजनाहरूलाई समयमै सम्पन्न गर्नु भन्छ। तर, प्रदेश र स्थानीय सरकारका आआफ्नै नियम कानुन छन्। उनीहरूले आआफ्नो ठाउँमा आफ्नो सुरक्षा आफैं गर्छन्। अनि त्यसमा अप्ठ्यारा आइपर्छन्। त्यसैले यस्ता थुप्रै कुराको प्रि प्लानिङमा काम हुँदैन र समस्या बल्झिरहन्छन्। कतिपय ठाउँमा निर्माण व्यवसायीहरूको पनि लापरबाही देखिन्छ। उनीहरूले राम्रोसँग खर्च नगर्ने, समयमा काम नगर्नेजस्ता समस्या पनि धेरै छन्। त्यसैले ३०औं वर्षदेखि सुरु भएका आयोजनाहरू यसै छन्। तिनमा जति प्रगति हुनुपर्ने हो त्यति पनि भएको पाइँदैन। काम सुरु गर्नुअघि स्रोतको ठेगान हुँदैन तर आयोजनाहरू धमाधम सुरु हुन्छन्। यसले गर्दा पनि समस्या सिर्जना भएका छन्। गुणस्तरको कुरा पनि आउँछ। समय धेरै लागेपछि लागत त बढ्छ नै। त्यसैले कुनै पनि आयोजनालाई राष्ट्रिय गौरवको नाम दिएर मात्र भएन। त्यसैअनुसार प्राथमिकता पनि दिनुपर्यो। निर्माण सामग्री ल्याउने सन्दर्भमा कुनै रोकटोक हुनु भएन। बाटो निर्माण गर्ने क्रममा कुनै अवरोध हुनु भएन। काम समयमा सम्पन्न गर्ने सन्दर्भमा सार्वजनिक खरिद ऐनले समस्या पारेको देखियो। संसद्को विकास तथा प्रविधि समितिमार्फत हामीले संशोधन गरेर ल्याउनु भन्यौं। विकास निर्माणका कामलाई रोक्नु वा अप्ठेरोमा पार्नुहुँदैन भन्यौं। त्यसपछि कोभिड महामारीका समयमा कोभिडकै कारण धेरै ठेक्काहरू अलपत्र परे। त्यस्ता ठेक्का कि टर्मिनेसनमा जानुपर्यो कि म्याद थपेर निर्माण गराउनेतर्फ लाग्नुपर्यो। कार्यपालिकाले सोहीअनुरूप प्रयास पनि गर्यो। केही आयोजनाका म्याद पनि थपिए। तर, अढाई वर्ष कोभिडले काममा बाधा पुर्यायो। कतिपयमा बिना पूर्वतयारी काम सुरु गरियो। तिनमा समस्या देखिए। नेपालमा लोकप्रिय हुनका लागि जे पनि गर्ने चलन छ। समितिले राष्ट्रिय गौरवका आयोजनामा पूर्वतयारी नगरी काम नगर्न निर्देशन दिएको छ। तर, १ सय ६५ वटा आयोजना एकैचोटी रिमोटबाट शिलान्यास हुन्छन्। न जग्गाको ठेगान छ, न ठाउँको। यस्तो तरिकाले सरकार चलेको छ। तर, यसमा समितिले बारम्बार खबरदारी गरिरहेको छ। सार्वजनिक खरिद ऐनलाई संशोधन गर्न र समन्वयमा काम गर्न निर्देशन दिइएको छ। केन्द्रीय सरकारको सोचाइले मात्र अब अगाडि बढ्न सम्भव छैन। केन्द्रमै एउटा मन्त्रालय र अर्कोबीच समन्वय हुन नसकेर एउटाले बनाएको संरचना अर्काले भत्काउने र अर्काले बनाएको फेरि अर्कोले भत्काउने स्थिति छ। त्यसमाथि पनि नयाँ संविधानले व्यवस्था गरेको तीन तहको समन्वय र सहकार्यत शब्दमा सीमितजस्तै छ। तीनै तहका सरकारबीच पनि समन्वय भइरहेको देखिन्न। तीनै तहलाई एकै ठाउँमा राखेर समितिले विकास निर्माणको काममा समन्वयको विषय उठाएकै हो। सबैलाई अपनत्व होस् भन्ने हिसाबले प्रदेश स्तरका गोष्ठी र कार्यशाला पनि गरायौं। त्यसले पनि एउटा राम्रो निकासत दिएको थियो। यति हुँदाहुँदै पनि कार्यपालिकाले भने जसरी ध्यान दिन सकेको छैन। युटिलिटी कोरिडर ऐनका लागि सरकारलाई निर्देशन दिएको तीन वर्ष भइसक्यो। सरकार केमा अल्झिएको छ थाहा छैन। संविधान निर्माण गरिसकेपछि नयाँ संविधानले खोजेका कानुन पनि सरकारले निर्माण गर्नुपर्ने हो। नयाँ संविधानले खोजेका पुराना कानुनको संशोधन गर्नुपर्यो। यस्ता महत्वपूर्ण काम छाडेर रिबन काट्ने, शिलान्यास र भाषण गर्नेमै सरकार अल्झिएको छ। यसलाई सुधार्नु आवश्यक हुन्छ। हामीले राजनीतिक रूपमा परिवर्तन गर्यौं। प्रशासनिक र आर्थिक रूपमा परिवर्तन गर्न र हुन सकेनौं। चिन्तनलाई परिवर्तन गर्न सकेनौं। हाम्रा प्रवृत्ति र कार्यशैलीलाई पनि परिवर्तन गर्न सकेनौं। जबसम्म यी परिवर्तन गर्न सकिँदैन, तबसम्म परिणाम हात पार्न गाह्रो छ। अहिले प्रविधिले जसरी फड्को मारिरहेको छ, त्यही अनुरूपको गतिमा हिँड्न सक्नुपर्छ। त्यसपछि मात्र केही गर्न सक्छौं। देश बेथितिमा चलेको छ। आफूअनुकूल काम गर्ने प्रवृत्तिा हाबी छ। बाटोभन्दा पनि कुबाटोबाट हिँड्ने बानी हामीलाई परेको छ। त्यसैले देश विकास हुन सकेको छैन। कुनै पनि काम समयमै सम्पन्न गराउने विषयमा सरकारले नै पहल गर्नुपर्छ। समितिले त घच्घच्याउने मात्र हो। समितिले त पटकपटक यस विषयमा निर्देशन पनि दिएको छ। समितिले गरेका महत्वपूर्ण कामका बारेमा एक पुस्तक प्रकाशन हँुदैछ। त्यसलाई वेबसाइटमा पनि राख्ने तयारी छ। त्यसमार्फत पनि समितिले गरेका काम प्रष्ट हुन्छन्। कार्यपालिका, व्यवस्थापिका र न्यायपालिकामध्ये फेरि पनि न्यायपालिकालाई दोष दिन चाहन्छु। न्यायपालिका विकासमैत्री भएन। कसैले छुसुक्क एउटा निवेदन हालिदियो भने काम रोक्न लगाइन्छ। यस्ता खाले अवरोध हटाउन न्यायपालिका पनि विकासमैत्री भइदिनुपर्छ। हाम्रो पनि विकास हो। यसलाई अगाडि बढाउने दायित्व हाम्रो पनि हो भनेर न्यायपालिकाले स्वामित्व ग्रहण गर्नुपर्छ। यसरी सबैले सकारात्मक ढंगले हेर्न सक्यो भने मात्र कुनै पनि निकायलाई दोष लगाएर उम्किन सकिन्न। निर्माण व्यवसायीले यसो गर्यो भनेर पनि उम्किन मिल्दैन। किनभने उनीहरूलाई नियमन गर्ने र समयमै गुणस्तरीय काम सम्पन्न गराउने दायित्व सरकारको हो। राज्यको खर्च बढ्न नदिनु सरकारको पनि दायित्व हो। त्यसैले कामका लागि सबै निकायलाई सहज वातावरण बनाइदिनुपर्छ। काम गर्ने क्रममा कुनै एउटा प्रक्रियामा अवरोध आयो भने एउटा फाइल बोकेर निर्माण व्यवसायी हुन् या अन्य व्यक्ति वर्षौं एउटै कार्यालय धाइरहेका हुन्छन्। ती फाइलको उचित सम्बोधन समयमा गरिन्न। यसो भन्दैमा सरकारले विकासलाई प्राथमिकतामा नराखेको भन्ने होइन। सरकारले प्राथमिकतामा पारेकै छ। तर, विगतमा सरकारका केही गलत अभ्यास पनि देखिए। भ्यूटावर र मनोरञ्जनका विषयभन्दा जनताका अति आवश्यक र दैनिक रूपमा जीवनयापन गर्न कष्टकर भइरहेका विषयमा ध्यान दिइनुपथ्र्यो। सडकहरू निर्माण नभइरहेका, विभिन्न ठाउँमा दुर्घटना भइरहेका कारण पनि यस्ता विषयमा सरकारको ध्यान बढी जानुपर्ने हो तर छैन। जहाँजहाँ मानिसको दृष्टि पर्छ, त्यहीँ मात्र काम गर्ने हिसाबले सरकार अगाडि बढ्यो। पावर र पहुँचका आधारमा पनि योजनाहरू बन्ने गरेका छन्। जनतालाई ठ्याक्कै छुने खालका योजनाहरूमा बढी ध्यान दिनुपर्ने हो। तर, पहुँचका भरमा काम हुने, अनावश्यक ठाउँहरूमा खर्च भइरहने आदि प्रवृत्ति बढेका छन्। भ्यूटावर पनि बनाउनुपर्छ, हल्लाको भरमा विरोध गर्ने चलन नराम्रो छ। यसअघि जनतालाई हिँड्ने बाटो चाहिन्छ भन्ने भुल्नु हुँदैन। यस्ता विषयभन्दा पनि लोकप्रियतामा सरकारले ध्यान दिएकाले विकास निर्माणका काम प्राथमिकतामा नपरेको जस्तो देखियो। प्राथमिकता केलाई दिने ? भन्ने कुरा नभएकाले पनि यस्ता समस्या आएका हुन्। सार्वजनिक खरिद ऐनमा यस्ता थुप्रै विषय छन्, जसलाई संशोधन गर्नुपर्छ। यहाँ व्यक्तिका लागि नियमावली परिवर्तन भएको देखिन्छ। अर्कोतिर, विकास निर्माणका काममा अवरोध पुगेका अतिआवश्यक कुरामा ध्यान पुगेको देखिन्न। कार्यपालिकाले अत्यन्तै गम्भीरतापूर्वक सार्वजनिक खरिद ऐनलाई प्रयोग गर्ने हो भने धेरै अप्ठ्यारो छैन। अप्ठ्यारा छन् भने पनि फुकाउनुपर्यो। अप्ठेरो छ भन्दै त्यसैमा खेलेर बस्ने प्रवृत्तिले फेरि पनि भनेको ठाउँमा पुग्न सक्दैनौं। देश बेथितिमा चलेको छ। आफूअनुकूल कामगर्ने प्रवृत्ति हावी छ। बाटोभन्दा पनि कुबाटोबाट हिँड्ने बानी हामीलाई परेको छ। त्यसैले हामीलाई बाटोबाट हिँड्न र नियममा बाँधिएर बस्न धेरै गाह्रो छ। जबसम्म सिस्टममा जान सक्दैनौं, तबसम्म ठूलो अपेक्षा नराखे हुन्छ। अहिले हामी डिजिटल फम्र्याटमा जाने भनिरहेका छौं। डिजिटल एजमा चलिरहेको विश्व पछिल्लो समयमा प्रविधिका हिसाबले कहाँ पुगिसक्यो। हामी भने यो अवरोध आयो, त्यो अवरोध आयो त्यही भएर केही गर्न सकेनौं भन्ने बहानामा रुमलिइरहेका छौं। हामीसँग दक्ष जनशक्ति प्रशस्त मात्रामा नहोला। तर, पनि चल्नै नसक्ने अवस्था भने पक्कै होइन। यसका लागि खटिनुपर्छ, लाग्नुपर्छ। समयअनुसार अगाडि बढ्न सक्नुपर्छ। सिस्टममा हिँड्ने आँट गरे सकिन्छ। आवश्यकता परेको ठाउँमा अहिले पनि मानिस तुइन लगाएर हिँडिरहेका छन्। बालबालिका दिनहुँ त्यसरी नै विद्यालय जान बाध्य छन्। अनावश्यक ठाउँमा भने एउटै नदीमा दुई किलोमिटर, ५ सय मिटर, ३ सय मिटरमा धमाधम अर्बौं खर्च हुने गरी पुलहरू बनेका छन्। त्यसैले सन्तुलित विकास हुने कुरामा भन्दा पनि पहुँच र पावरका आधारमा कामहरू भइरहेका छन्। ती पनि गुणस्तरीय छैनन्। असार भर्खर सकिएको छ। असारे बजेट सकाउन किन हतारोमा काम गर्छौं भनेर विकास समितिले सरोकारवालालाई पटकपटक सोध्यो। बहुवर्षीय आयोजनामा एकपटक ठेक्का दिएपछि त्यसैमा काम निरन्तर अगाडि बढाउन सक्ने अवस्था छैन। अलि पछि अर्को टुक्रामा टेन्डर गर्यो, त्यसपछि फेरि अर्को। यस्तो प्रवृत्ति हटाउन सके मात्र अगाडि बढ्न सकिन्छ। देशमा विकास निर्माणका कामलाई द्रुत गतीमा अगाडि बढाउने हो भने थुप्रै गलत प्रवृत्ति र कार्यशैली परिवर्तन गर्नुपर्ने अवस्था छ। ऐनहरूले अप्ठ्यारो पारेका छन् भने आवश्यक संशोधन गर्नुपर्छ। विकास निर्माणका हरेक काममा ठेक्का लगाउँदा पारदर्शी हुनुपर्छ। काम सुरु भएपछि त्यसको अनुगमन हुनुपर्यो। राम्रो काम गर्नेलाई पुरस्कार र नराम्रो गर्नेलाई दण्ड सजायको ब्यवस्था हुनुपर्छ। तर, यी सबै कामभन्दा पहिले हामी आफैं ठीक ठाउँमा बस्नुपर्यो।  खड्का संसद्को विकास तथा प्रविधि समितिकी सभापति हुन्।"
"संसद् बैठक बस्दै, के छन् एजेन्डा ?","काठमाडौं : संघीय संसद्अन्तर्गत प्रतिनिधिसभा बैठक बस्दैछ। बुधबार बिहान ११ बजे बस्ने बैठकमा सभामुख अग्निप्रसाद सापकोटाले राष्ट्रपति कार्यालयबाट प्राप्त विधेयक प्रमाणीकरण सम्बन्धी पत्रहरुको व्यहोरा पढेर सुनाउने कार्यसूची रहेको छ। बैठकमा भौतिक पूर्वाधार तथा यातायात मन्त्री मोहम्मद इस्तियाक राईले राष्ट्रिय सभामा उत्पति भएको 'विकास तथा प्रविधि समितिको प्रतिवेदन सहितको नेपाल इन्जिनियरङ परिषद् (पहिलो संशोधन) विधेयक,२०७६ माथि छलफल गरियोस्' भनी प्रस्ताव प्रस्तुत गर्ने कार्यसूची रहेको संघीय संसदको महासचिव डा भरतराज गौतमले जानकारी दिएका छन्। यस्तै मन्त्री इस्तियाकले राष्ट्रिय सभामा उत्पति भएको नेपाल इन्जिनियरिङ परिषद् पहिलो संशोधन विधेयक २०७६ लाई पारित गरियोस् भनी प्रस्ताव प्रस्तुत गर्ने सम्भावित कार्यसूचीमा उल्लेख छ। महिला बालबालिका तथा ज्येष्ठ नागरिक मन्त्री उमा रेग्मीले राष्ट्रिय सभामा उत्पति भएको महिला तथा सामाजिक समितिको प्रतिवेदन सहितको ज्येष्ठ नागरिक (पहिलो संशोधन) विधेयक, २०७५ माथि छलफल गरियोस् भनी प्रस्ताव प्रस्तुत गर्ने र सोही विधेयकलाई पारित गरियोस् भनी प्रस्ताव प्रस्तुत गर्ने कार्यसूचीमा उल्लेख छ। यस्तै, बैठकमा वन तथा वातावरणमन्त्री प्रदीप यादवले 'ग्लोबल ग्रीन ग्रोथ इस्टिच्युटको सहभागितामूलक सदस्यका रुपमा सदस्यता प्राप्त गर्न स्वीकृति प्रदान गर्ने सम्बन्धी सम्झौतामाथि सदनमा छलफल गरियोस्' भनी प्रस्ताव प्रस्तुत गर्ने र सोही सम्झौतालाई अनुमोदन गरियोस् भनी प्रस्ताव प्रस्तुत गर्नेछन्।"
"जयपृथ्वी राजमार्गको ठाउँठाउँमा पहिरो, बझाङमा सवारी सञ्चालनमा सास्ती","बझाङ : सेती नदीले जयपृथ्वी राजमार्गअन्तर्गत जालेबगर सडक खण्डमा कटान सुरु गरेपछि यातायात सेवा अवरुद्ध भएको छ । नदीमा पानीको बहाव बढेपछि सदरमुकाम चैनपुर जोड्ने सडक जयपृथ्वी राजमार्ग सडक खण्डमा पुनः कटान सुरु भइ यातायातका साधन सञ्चालनमा सास्ती भएको हो । केही समय अगाडि पुनर्निर्माण भएर सञ्चालनमा आएको जालेबगरमा फेरि अर्कोतिर नदीले कटान सुरु गरेको हो । जिल्ला प्रहरी कार्यालय बझाङका डिएसपी ज्ञानबहादुर विष्टका अनुसार जालेबगरमा सडक कटान हुन थालेको छ । अहिले साना सवारी आवतजावत भइरहे पनि ठुला सवारी भने ठप्प छन् । पानीको बहावलाई हेर्दा उक्त सडक अझै कटान हुने अनुमान गरिएको छ । गत असोज ३१ गतेदेखि कार्तिक ३ गतेसम्म परेको अविरल वर्षासँगै आएको बाढीले बगाएको थियो । सडक बगाउँदा धनगढी, काठमाडौं, महेन्द्रनगरलगायत जिल्ला बाहिर जाने र जिल्ला भित्रने यातायातका साधनहरु वारि पारि रोकिएका छन् । सडक सञ्चालनमा ल्याउन स्काइभेटर ल्याउने तयारी भइरहेको र स्काइभेटर पुगेपछि भित्तातर्फ ट्र्याक खोलेर सडक सञ्चालनमा ल्याउने प्रयास भइरहेको प्रमुख जिल्ला अधिकारी बाबुराम अर्यालले बताए । यस्तै जयपृथ्वी राजमार्ग केदारस्युँ गाउँपालिका ९ सहजपुर, केदारस्युँ १ चौडाम, वित्थडचिर गाउँपालिका ९ सुनकुडा मुनिको घुमलगायतका ठाउँमा सडक अवरुद्ध भएकोले खुलाउने पहल भइरहेको जिल्ला प्रहरी कार्यालय बझाङले जनाएको छ ।"
बाजुरा कृषि ज्ञान केन्द्रको बार्षिक प्रगति ८९३७ प्रतिशत,"बाजुरा : जिल्ला कृषि ज्ञान केन्द्र बाजुराले आर्थिक वर्ष ०७८०७९ मा ८९३७ प्रतिशत कार्य सम्पन्न गरेको छ। मंगलबार सदरमुकाम मार्तडीमा आयोजित कार्यक्रममा गत आर्थिक वर्षमा सम्पन्न कार्यक्रम र चालु आर्थिक वर्षमा सञ्चालन हुने कार्यक्रमको बारेमा जानकारी गराइएको थियो। गएको आर्थिक वर्षमा प्रधानमन्त्री कृषि आधुनिकीकरण परियोजनामा ९७लाख ७० हजारमध्ये ८९ लाख ११ हजार २ सय ९० रुपैयाँ खर्च भएको छ। जसबाट ९ सय २० कृषक लाभान्वित भएका छन्। संघअन्तर्गत सशर्त अनुदानतर्फ १८ लाखमध्ये १७ लाख ४० हजार खर्च भएकोमा २ सय ५० जना कृषक लाभान्वित भएकाजनाएको छ। कृषि विकास रणनीति अनुगमन तथा समन्वय कार्यक्रमअन्तर्गत २ लाख ८ हजार बजेटमध्ये सबै रकम खर्च भएको छ। प्रदेश सरकारअन्तर्गतको जम्मा ८ करोड ३७ लाख ४० हजारमध्ये ६ करोड ३८ लाख ४५ हजार ६ सय २० रुपैयाँ खर्च हुँदा ६ हजार ८ सय ४७ कृषकले सहयोग पाएका छन्। कृषि उपज बजारीकरण कार्यक्रमअन्तर्गत स्याउ, प्याज, सिमि, कोदोलगायत रैथाने बालीमा गत आर्थिक वर्षमा ३७ हजार ७ सय ८५ र हिउँदे फलफूलको बिरुवामा स्याउ ओखर किवि रोपिएको छ। जसबाट करिब थप ८५ हेक्टर क्षेत्रफल माफलफूल क्षेत्र विस्तार भएको जनाएको छ। बर्खे फलफूल ३ हजार ३ सय ५० विरुवा रोपेर १५ हेक्टर क्षेत्रफलमा बगैंचा विस्तार भएको कार्यालयले जनाएको छ। उच्च घनत्व स्याउ बगैँचा स्थापना जिल्लामा ११हजार १ सय बोट भएका ९ वटा उच्च घनत्व बगैँचा स्थापना भएका छन्। आर्थिक वर्षमा ७ हजार १ सय बोट भएका ५ वटा उच्च घनत्व स्याउ बगैचा स्थापना गरिएको जनाएको छ।"
राज्यका संस्था र अंगहरु अपवित्र पाँच दलीय गठबन्धनका मतियार बने : ओली,"काठमाडौं : नेकपा एमालेका अध्यक्ष केपी शर्मा ओलीले राज्यका संस्था र अंगहरु अपवित्र पाँच दलीय गठबन्धनका मतियार भएको बताएका छन् । बुधबार बागमती प्रदेशस्तरीय बृहत भेला तथा प्रशिक्षण कार्यक्रममा ओलीले राज्यका अंगहरुलाई जथाभावी दबाब दिने, त्रास र आतंकभित्र राखेर दूरुपयोग गर्ने काम भएको बताएका हुन् । गठबन्धनले देशलाई नै झगडिया बनाएको उनको दाबी छ। उनले भने, यस देशमा अरु विषयको त पढाइ बन्द गरे हुन्छ क्या हो कानुनबाहेक। उनले परराष्ट्र सम्बन्धमा समातेको लय गठबन्धनले बिगारेको दाबी गरे। उनले राष्ट्रिय हितलाई संवर्द्धन गर्न एमालेले मात्र सक्ने धारणा राखे। ओलीले सबै विषयको समाधान समयमा नै निर्वाचन गराउनु भएको बताए। उनले निर्वाचनको परिणामबाट देशभक्त र राष्ट्रभक्त सरकार बन्ने दाबी गरे। गठबन्धन सरकारले प्रदेश र प्रतिनिधि सभाको निर्वाचन सार्ने खतरा रहेको ओलीले आरोप लगाए।"
"बाजुराको बडिमालिकामा चार घर बगायो, चार परिवार विस्थापित",बाजुरा : मंगरबार राति परेको अविरल वर्षाका कारण बुढीगंगा नदीमा आएको बाढीले बाजुरामा चारवटा घर बगाएको छ। जिल्लाको बडिमालिका नगरपालिका२ भौनेरामा घर बगाउँदा चार परिवार विस्थापित भएका छन्। स्थानीय लक्ष्मी पण्डित र चन्द्रराज पण्डितको घर पूर्ण रूपमा बगाएको छ भने अम्मराज पण्डित र तर्कराज पण्डितको आधा घर बगाएको जिल्ला प्रहरी कार्यालयका प्रमुख सुर्य थापाले बताए। बिहानै नेपाल प्रहरी नेपाली सेना सशस्त्र प्रहरीको टोली घटनास्थल तिर पठाएको र टोलीले उद्धार गरि विस्थापित परिवारलाई सुरक्षित ठाउँमा सारिएको प्रहरी प्रमुख थापाले बताए। चार परिवारका २३ जना परिवार पशु चौपाएलाई उद्धार गरिएको जनाएको छ। खेतीयोग्य जमिनको क्षतिको विवरण आएको छैन। बुढीगंगा नदीमा आएको बाढीले कटान गरिरहकोले नदी छेउछाउका नागरिकहरूलाई सर्तक रहन आग्रह गरिएको प्रमुख जिल्ला अधिकारी प्रकाशचन्द्र अधिकारीले बताए।
"निजामती प्रशासनको विकृति : अनुभव एकातिर, जिम्मेवारी अर्कोतिर","काठमाडौं : सत्ता र शक्तिको आडमा अनुभवविहीन कर्मचारी च्याप्ने प्रवृत्ति पनि बढ्दै गएको छ। मन्त्री हेरफेर हुनेबित्तिकै आफू अनुकुलका कर्मचारी छानीछानी ल्याउने र पुरानालाई हटाउन गरिन्छ। कर्मचारीको क्षमता, दक्षता र अनुभवलाई नहेरी सत्ता र शक्तिको आडमा मनपरी रूपमा कर्मचारी सरुवा गर्ने गरिएको छ। आर्थिक विषयमा जानकारी नभएका कर्मचारीलाई अर्थ मन्त्रालयमा मुख्य जिम्मेवारी दिइएको छ। गृहका कर्मचारी अर्थमा, अर्थका कर्मचारीलाई खानेपानी र सञ्चार मन्त्रालयमा लगिएका छन्। सम्बन्धित क्षेत्रका विज्ञहरूलाई भने अतिरिक्तमा लगेर थन्क्याउने गरिएको छ। लोक सेवा आयोगका पूर्वअध्यक्ष उमेश मैनाली कुनै एउटा क्षेत्रमा दक्ष बनाउँदै लग्नुपर्नेमा आफू अनुकूल नभए सरुवा गरिदिने खराब परिपाटी चलिरहेको बताउँछन्। सम्बन्धित क्षेत्रमा विज्ञ बनाउँदै लानुपर्ने हो। तर, यहाँ त अनुकूल भएन भने सरुवा गरिहाल्ने परिपाटी छ, मैनालीले भने, कर्मचारीलाई एउटा क्षेत्रमा एक्सपर्ट बनाउने गरी उत्पादन गर्नुपर्छ। राष्ट्रिय किताब खाना(कर्मचारी) अनुसार कर्मचारीको दरबन्दी १ लाख ३५ हजारको हाराहारी छ। जसमा संघमा ५३ हजारको दरबन्दी छ। प्रदेशमा १७ हजार तथा स्थानीय तहमा ६५ हजार दरबन्दी छ। जसमा ८६ हजार कर्मचारी कार्यरत छन्। त्यसमध्ये ३४ हजार संघमा कार्यरत छन्। त्यस्तै प्रदेशमा ११ हजार र स्थानीय तहमा ४१ हजार कार्यरत छन्। अहेवले चलाउँछन् स्थानीय तह प्रमुख प्रशासकीय अधिकृतको अभावमा धेरै स्थानीय तहलाई निमित्तले नै चलाइरहेका छन्। कतिपय स्थानीय तहका प्रमुख प्रशासकीय अधिकृत नै अहेव छन्। कर्णाली र मधेस प्रदेशका अधिकांश स्थानीय तहमा अहेवले चलाएका छन्। कतै कृषिका कर्मचारीले चलाएका छन् भने कतै शिक्षाका कर्मचारीले स्थानीय तहको नेतृत्व लिइरहेका छन्। स्थानीय तहका प्रमुख तथा राजनीतिक दलका नेताहरू आफू अनुकूलका कर्मचारी भेटे निमित्तमै चित्त बुझाउने गरेका छन्। आफू अनुकूल नभएमा भने केन्द्रबाट खटाइने कर्मचारीलाई स्थानीय तहले हाजिर नै गर्न नदिने गरेका घटना पनि थुप्रै छन्। स्थानीय तहका जनप्रतिनिधि नै फलानो कर्मचारी प्रमुख प्रशासकीय अधिकृत चाहियो भन्दै सामान्य प्रशासन मन्त्रालयमा धाउने गरेका छन्। एकातिर उनीहरू कर्मचारी भएन भनेर ठूलाठूला मञ्च र मिडियामा बोल्छन्, सामान्यका एक उच्च कर्मचारीले भने, अर्कोतिर आफू अनुकूल बाहेकका कर्मचारी राख्नै चाहँदैनन्। बजारमा खसीबोका छाने झै आफू अनुकूल प्रमुख प्रशासकीय अधिकृत खोजिरहेका हुन्छन्।"
"लोहोन्द्रा खोलाको अनियन्त्रित दोहन, सयौँ बिघा जमिन बाँझै","विराटनगर : मोरङको सुन्दरहरैँचा नगरपालिका१ स्थित लोहोन्द्रा खोलाबाट लोहोन्द्राहैँरेसी पैनी लगिएको छ। स्थानीय यसलाई सरकारी पैनी पनि भन्छन्। पैनीको पानीले बर्सेनि चार हजार पाँच सय बिघाभन्दा बढी खेतीयोग्य जमिन सिँचाई हुँदै आएको स्थानीय बताउँछन्। सुन्दरहरैँचा१ सहित ग्रामथान गाउँपालिका४, ६ र ७ नम्बर वडाको उत्तरपश्चिमतर्फको अधिकांश जमिनमा सिँचाई सुविधा पुगेको थियो। खेतीका लागि यो पैनीको विकल्प नभएको सुन्दरहरैँचा१ का इन्द्र भट्टराई बताउँछन्। तर यसवर्ष रोपाइँ गर्ने बेला पैनीमा पानी नै चढेन। खोला १५ फिटभन्दा बढी गहिरिएर गएको छ, भट्टराईले भने, धान रोप्न पानी नभएर किसानले ठूलो समस्या झेल्नु परेको छ। पैनीबाट खोलाको सतह गहिरिएर गएको र पैनीबाट पानी लगेर सिँचाई गर्न नपाउँदा धान रोपाइँ नै प्रभावित बनेको उनले बताए। बर्खाका बेला लामो समयदेखि खडेरी परेको छ। आकाशबाट पानी नपरेको धेरै भयो। खोला गहिरिएका कारण पैनीमा पानी नचढ्दा सिँचाई सुविधा नभएर रोपाइँ गर्न नपाउँदा खेत बाँझै बस्ने अवस्था रहेको गुनासो उनको छ। लोहोन्द्रा खोलाबाटै लोहोन्द्राकोरियाडाँगी पैनी पनि सञ्चालनमा छ। ग्रामथान६ र ७ को दक्षिणपूर्वतर्फको सात सय बिघाभन्दा बढी जमिनलाई सिँचाई सुविधा पुर्याउँदै आएको यो पैनी पनि यसवर्ष चलेन। खोलाभन्दा खेत भएको जमिन उच्च बनेको छ। खोला गहिरिएर गएपछि पैनीबाट पानी ल्याउन सकिएन, स्थानीय गणेशप्रसाद चापागाईं भन्छन्, पैनी नचलेपछि धान रोप्न पाइएन। पानीको अभाव हुँदा रोपाइँ गर्न नपाएर कृषक प्रभावित बनेका छन्। ग्रामथान७ का खेम घिमिरे सोमबार यही पैनी मर्मत गर्दै गरेको अवस्थामा भेटिए। पानी लैजान नसकेपछि खेती प्रभावित हुँदा सबै गाउँले पैनीको मर्मतमा जुटेको उनले बताए। सामान्य मर्मत गरेर चलाइएको पैनी दुई साताअघिको बाढीले बगाइदियो। झन् खोलो गहिरिएपछि पानी लैजाने अवस्था नभएको घिमिरेले बताए। लोहोन्द्राकिस्ती पैनीले पनि सात सय बिघाभन्दा बढी जमिन सिँचित हुन्थ्यो। यसअघि पैनीबाट सहजै पानी जान्थ्यो। आकाशबाट पानी नपरे पनि खेती गर्न समस्या थिएन। पटकपटक नगरपालिकासँग जेसीबी मागेर पैनी मर्मत गरे पनि अहिले पानी खेतसम्म पुर्याउन सकिएको छैन, सुन्दरहरैँचा१ का हरि दाहालले भने, यसअघि पैनीभन्दा खोलाको भाग उच्च थियो। खेतीका लागि पानी पर्याप्त हुन्थ्यो। यसवर्ष न आकाशबाट पानी पर्छ, न त पैनीबाट पानी नै लैजान सकिएको छ। बर्सेनि सयौँ बिघा खेती सिँचित हुने पैनीहरु यसवर्ष नचलेपछि किसान मर्कामा परेका छन्। आकाशबाट पानी पर्दैन। खोलो गहिरिएर गएपछि पैनी पनि चलाउन सकिएन, स्थानीय चन्द्र न्यौपानेले भने, केही व्यक्तिसँगको मिलेमतोमा खोलामाथि चरम दोहन हुँदा कृषिमा निर्भर रहेकाहरु मर्कामा परेका छन्। दोहनका कारण खोलो १५ फिटभन्दा बढी गहिरिएर जाँदा कृषियोग्य जमिन मरुभूमिकरण हुने अवस्था छ। उनका अनुसार जेसीबी, एक्साभेटर लगायतका ठूला औजार (मेसिन) खोलामा हालेर अवैध तरिकाले उत्खनन गर्दा यो अवस्था आएको हो। खोला गहिरिएपछि पानीको स्रोत नाश भयो। कलबाट पानी आउन छाड्यो। खेती गर्न मात्रै हैन, खानलाई नै पानीको अभाव हुन थाल्यो, न्यौपानेले भन्छन्, सम्बन्धित निकायसँगको मिलेमतोमा केही व्यक्तिले अनियन्त्रित खोला दोहन गरिदिँदा किसानको बाँच्ने आधार नै हराएको छ। सयौँ बिघा जमिन बाँझै रहने अवस्था आयो। यसअघि लामो समयसम्म खोलामा ठूला औजार हालेर उत्खनन गरिएको स्थानीय प्रकाश घिमिरे बताउँछन्। खोलामा जेसीबी र एक्साभेटर हालेर उत्खनन गर्न पाइँदैन भनेर हामीले विरोध गर्यौँ। तर प्रहरी लगाएर स्थानीयलाई धम्क्याउँदै खोला खन्ने काम भयो, उनले भने, स्थानीय निकाय र प्रशासनसमेतको मिलेमतोमा केही व्यक्तिले ठुल्ठूला खाल्डा बनाएर उत्खनन गर्दै नदीजन्य पदार्थ निकाले। त्यसको असर र प्रभाव अहिले हामी भोग्दै छौँ। उत्खननपछि खोला गहिरिएर गएको र पैनीमा पानी नचल्दा खेत नै बाँझै बस्ने अवस्था आउँदा सर्वसाधारण किसान पीडामा परेको घिमिरे बताउँछन्। पानी अभावले रोपाइँ गर्न नपाउँदा र खेत बाँझै छाड्नुपर्दा कृषिमा निर्भर रहेकाहरु पीडामा परेको घिमिरेको भनाइ छ। आर्थिक अवस्था कमजोर भएका किसान खेतीमा निर्भर थिए, उनी भन्छन्, खेत नै रोप्न नपाएपछि बाँच्ने कसरी हो भन्ने चिन्ताले पिरोलेको छ। उनका अनुसार स्थानीयले अहिले कलबाट निकालेर पानी खान पाउने अवस्था छैन। खेत रोप्न नपाएपछि यसवर्ष भोकमरीको समस्या निम्तिने अवस्था छ। आर्थिक वर्ष २०७८०७९ का लागि सुन्दरहरैँचा नगरपालिकाले लोहन्द्रा, गछिया, खदम र बूढी खोला ठेक्का लगाएको थियो। आईई (वातावरणीय प्रभाव मूल्यांकन) गरेर असोज १ गतेदेखि जेठ मसान्तसम्मका लागि मनन कन्सट्रक्सन प्रालिलाई खोलाको ठेक्का दिइएको थियो। ६८ लाख घनफिट मात्रै उत्खनन् गर्न पाउने गरी भ्याटबाहेक छ करोड १८ लाख रूपैयाँमा ठेक्का लगाएको भए पनि ठेकेदार कम्पनीले मनपरी ढंगले दोहन गरेको नगरपालिकाका एक प्राविधिक बताउँछन्। आईई प्रतिवेदनअनुसार खोलामा मेसिन नहालिकन नदीजन्य पदार्थ (ढुंगा, गिट्टी र बालुवा) निकाल्ने भनेर ठेक्का दिइएको हो। तर प्रतिवेदनको प्रतिकूल हुने गरी अवैध तरिकाले खोलामा मेसिन छिराएर जथभावी उत्खनन गरियो, उनले भने, कति उत्खनन गरियो भन्ने त लेखाजोखा नै छैन। नगरपालिकाले पनि अनुगमन नगरिकन ठेकेदार कम्पनीलाई रजाइँ गर्न छाडिदियो। मेसिनको प्रयोगले खोलाको अवस्था वैरागलाग्दो बनेको र अहिले पानीको स्रोत सुक्ने तथा पैनीमा पानी नआउने समस्या निम्तिएको ती प्राविधिकको भनाइ छ। त्यतिबेला स्थानीयले मेसिन हालेर खोलामा चरम दोहन गरिएको भन्दै नगरपालिकामा उजुरी पनि दिएका थिए। तर सुनुवाइ भएन। बस्ती प्रवेश गर्ने र विनाश गर्ने निस्कर्षसहित धार परिवर्तन गरेको लोहोन्द्रा खोलालाई च्यानलाइज गरेर पहिलेकै अवस्थामा फर्काउने भनेर नगरपालिकाको कार्यपालिकाबाट गत मंसिरमा निर्णय भएपछि ठेकेदारले खोलालाई आफ्नो नियन्त्रणमै लिएर उधुम मच्चाएको ती प्राविधिक बताउँछन्। मेसिन प्रयोग गरी खोलालाई च्यानलाइज गर्ने भनेर निर्णय भयो। त्यसको फाइदा उठाउँदै कानुनी आधार बिनानै मापदण्डविपरीत ठेकेदारले मेसिन हालेर नदीजन्य पदार्थ उत्खनन गर्न थाले, उनले भने, न नगरपालिकाले रोक्यो। न त कारबाही गर्यो। खोला च्यानलाइजका नाममा मेसिन प्रयोग गरेर अवैध उत्खननका लागि ठेकेदारलाई सजिलो बनाइदिने काम भएको उनले बताए। खोला च्यानलाइजको जिम्मा पनि मनन कन्सट्रक्सन प्रालिले नै पाएको थियो। तर धन्दा भने अर्कै चल्यो। प्रालिले अवैध उत्खनन गरेर नदीजन्य पदार्थ खोलाछेउमै भण्डार गरेको थियो। खोलानजिक स्टक राखेको नदीजन्य पदार्थको ठूलाठूला थुप्रा अहिले पनि देख्न सकिन्छ। धेरै त त्यतिबेलै लगिसके। केही चैँ खोलानजिक स्टक गरेर राखे। तर स्टक प्रमाणित गराएका थिएनन्, ती प्राविधिक भन्छन्, अवैध स्टक प्रमाणित गर्न र स्वीकृति लिनका लागि दौडधूप गरिरहेका छन्। आईई प्रतिवेदन अनुसारको परिणाम निकालेर मात्रै स्टक राख्न पाइन्छ। त्यसको प्रतिकूल हुने गरी काम गरेर स्टक प्रमाणितको माग गरिएको छ। उनका अनुसार ठेकेदार शारदाप्रसाद ढकालले उत्खनन गरेको मध्ये धेरैजसो बालुवा र गिट्टी बिक्री गरिसकेका छन्। काम सकिएको भनेर त्यसको बिल नगरपालिकालाई पेश पनि गरेका छन्। अहिले सोधीखोजी हुन थालेपछि अवैध स्टकलाई वैध देखाउने प्रयास ढकालले गरिरहेको उनले बताए। ठेकेदार ढकालले भने स्थानीय निर्वाचन लगायतका कारणले नगरपालिकाले नभ्याएका कारण अहिले स्टक प्रमाणित गराउन खोजिएको दाबी गरे। वडाको सिफारिस र नगरपालिकाको बोर्ड बैठकको निर्णय अनुसार खोलामा मेसिन हालेरै उत्खनन गरिएको हो। काम गर्दा नगरपालिकाको सबै मापदण्ड पूरा गरिएको छ, उनले भने, उत्खननका समयमा कतिपयले बार्गेनिङ गरेका थिए। हामीले नसुनेपछि अहिले विरोध गरेर विभिन्न आरोप लगाउन थालेका छन्। नगरपालिकासँगको सम्झौताभन्दा बाहिर गएर काम नगरेको ढकाल बताउँछन्। नगरपालिकाले खोलामा मेसिन हाल्ने भनेर निर्णय गरेको छ। निर्णय र मापदण्डविपरीत काम गरेको छैन, उनले भने, नगरपालिकाकै प्रत्यक्ष निगरानीमा काम गरेको हो। गलत गरेको भए त्यतिबेलै रोकेर कारबाही गर्नुपर्ने हो। जेठ मसान्तमै ठेक्काको समय सकिएको अवस्थामा अहिले आएर अवैध भन्न पाइन्छ ? नगरपालिकाले भने मापदण्डविपरीत उत्खनन गरेर स्टक राखिएको नदीजन्य पदार्थ जफत गर्ने तयारी गरेको छ। ठेकेदारलाई कारबाहीको प्रक्रिया पनि अघि बढाइने मेयर केदारप्रसाद गुरागाईंले बताए। खोलामा मेसिन हालेर मापदण्डविपरीत उत्खनन गरेको पाइयो। नदीजन्य पदार्थ भण्डार गरेर स्टक प्रमाणित पनि नगरेको पुष्टि भयो, उनले भने, उत्खनन गरेर एकै ठाउँबाट २० करोडभन्दा बढीको नदीजन्य पदार्थ लगेको खुलेको छ। त्यसको प्रभावले पैनीमा पानी नचढ्दा अहिले कृषकले खेत रोप्न पाएका छैनन्। गुरागाईंले विगतमा आह्वान गरिएको टेण्डरको प्रक्रियादेखि लिएर सबै विषयको अध्ययन गर्दै मिलेमतोमा खोला दोहन गर्ने सबैलाई कारबाहीको दायरामा ल्याइने बताए। नगरपालिकाको यसअघिको टिप्पणी र आदेश सम्बन्धी फायल अध्ययन गर्दै अनियन्त्रित दोहन गर्नेलाई नछाडिने प्रतिवद्धता उनले जनाएका छन्। नगरपालिकाका इन्जिनियर सुनील अधिकारी र वीरेन्द्र नियोहाङले खोला उत्खनन सम्बन्धी कुनै पनि प्रक्रियामा आफूहरु सामेल नभएको बताए। उत्खनन गर्न दिनुअघि वातावरणीय अध्ययन भयो कि भएन भन्ने थाहा छैन। हामीलाई त्यो काममा खटाइएन पनि, उनीहरुले भने, तर मेसिन प्रयोग गरेर खोला उत्खनन गर्न पाउने व्यवस्था छैन। त्यतिबेलै नगरपालिकाले अनुगमन गरेर कारबाहीको दायरामा ल्याउनुपर्नेमा त्यसो गरेन।"
गुण्डागर्दी शैलीमा बिर्तामोड नगर अस्पताल कब्जा लिएर तालाबन्दी,"झापा : एउटा अराजक समूहले गुण्डागर्दी शैलीमा बिर्तामोड नगरपालिका३ स्थित सामुदायिक नगर अस्पताल कब्जामा लिएर तालाबन्दी गरेको छ। सयभन्दा बढी सङ्ख्यामा हातमा ब्यानर र प्लेकार्डसहित नाराबाजी गर्दै बिर्तामोडको नगर अस्पतालमा प्रवेशमा गरेको सो समूहले मंगलबार दिउँसो अस्पतालमा तालाबन्दी गरेको हो। उक्त समूहले अस्पतालमा उपचाररत बिरामीहरूलाई बाहिर निकालेर कार्यरत स्वास्थ्यकर्मीहरूलाई हप्काइदप्काइ गरी तालाबन्दी गरेको अस्पताल प्रशासनले जनाएको छ। नगर अस्पतालमा १० जना बिरामीहरू थिए। ६ जना बिरामीलाई हेरिसकेका थियौँ, चार जनालाई हेर्न बाँकी थियो, अस्पतालका चिकित्सक डा फरहान सिद्धिकीले भने, बिरामीहरूलाई बाहिर निकालेर सो समूहले अस्पतालमा ताला लगाउनुका साथै स्वास्थ्कर्मीहरुलाई समेत उपचार किन गराएको भनी हप्कायो। कुनै ठोस माग बिना एकाएक आन्दोलनमा उत्रिएका सो समूहमा अधिकांश बिएण्डसी हस्पिटलका कर्मचारीहरू रहेको प्रत्यक्षदर्शीहरुले बताएका छन्। सो समूहमा आधाभन्दा बढी बिएण्डसी हस्पिटलका कर्मचारी रहेको डा सिद्धिकीले बताए। मादक पदार्थ सेवन गरेर आएका केही व्यक्तिले अस्पतालमा उत्पात नै मच्चायो, एक स्वास्थ्यकर्मीले अन्नपूर्णलाई भने। सो समूहले तैनाथ इलाका प्रहरी कार्यालय बिर्तामोडका प्रहरी र नगर प्रहरीलाई समेत अटेर गरी अस्पतालमा दुई वटा ताला लगाएका थिए। बिएण्डसी हस्पिटलले साउन १ गतेबाट स्वास्थ्य बिमा कार्यक्रम बन्द गरेको छ। तर, नगर अस्पतालमा बिमा कार्यक्रम निरन्तर चलिरहेको छ। निजी अस्पतालहरूले बिमा कार्यक्रम बन्द गरिसकेको अवस्थामा सामुदायिक नगर अस्पतालमा सञ्चालनमा रहेको बिमा कार्यक्रमलाई चल्न नदिने उद्देश्यले निजी अस्पताल सञ्चालकले तालाबन्दी गर्न लगाएको डा सिद्धिकीले आरोप लगाएका छन्। नारा जुलुस गर्दै प्रदर्शनकारीहरू नगर अस्पतालतर्फ अगाडि बढिरहेको जानकारी पाएपछि स्थानीय प्रहरीसँग सहयोग मागिएको बिर्तामोड नगरपालिकाका स्वास्थ्य शाखाका प्रमुख राजीव विष्टले बताए। यता प्रदर्शनकारीले अस्पतालमा लगाएको ताला तैनाथ प्रहरीले फुटाएको इलाका प्रहरी कार्यालय बिर्तामोडका डिएसपी रुगमबहादुर कुँवरले बताए। सो समूहले आजै जिल्ला प्रशासन कार्यालय झापामा ज्ञापनपत्र समेत बुझाएका थिए। सो अराजक समूहलाई बिएण्डसी अस्पतालले परिचालन गरेको जिल्लामा व्यापक चर्चा चलेको छ।"
"सिंहदरबारमा कर्मचारी बरन्डामा, स्थानीयमा अभावै अभाव","काठमाडौं : राजनीतिक नेतृत्व त निश्चित समयका लागि सत्तामा आउँछ, जान्छ। तर, कर्मचारीतन्त्र भने स्थायी रूपमा देश र जनताको सेवामा खट्नुपर्छ। यसैकारण कर्मचारीतन्त्रलाई राज्यको स्थायी सरकार भनिन्छ। यही स्थायी सरकार अर्थात् (कर्मचारीतन्त्र) विगत ७ वर्षदेखि लथालिंग छ। केन्द्रमा घाम तापेर कर्मचारी दिन कटाउँदैछन्, स्थानीय तह भने कर्मचारीको अभावमा सुस्केरा हाल्दैछन्। सत्ता र शक्ति निकटहरू रोजेकोखोजेको ठाउँमा गइरहेका छन्, सरकारलाई मन नपरेकाहरू जगेडामा धकेलिएका छन्। अन्यत्र संघीयता कार्यान्वयन भइसक्यो। तर, कर्मचारीतन्त्रमा पुरानै संरचना छ। संघीय निजामती सेवासम्बन्धी कानुन नबन्दा कर्मचारीको व्यवस्थापन नै अस्तव्यस्त छ। अर्थात् राजनीतिक संयन्त्रको खेलौना बनाइएको छ। बरन्डामा सहसचिवउपसचिव विवेक घिमिरे २०७८ पुस २२ गते उपसचिव भएका हुन्। तर, उनको न कतै पोस्टिङ भएको छ, न त कुनै जिम्मेवारी नै तोकिएको छ। उपसचिव घिमिरे जस्तै सुवास पौडेल, रोशन अर्याल, जनक थापा, सुमन धिताल, होमनाथ काफ्ले, गोविन्दप्रसाद गौतम, विमला रोक्का श्रेष्ठ, अर्जुन राई, रामप्रसाद आचार्य, विनोद कुँवर, एकदेव खनाल, नवराज अधिकारी, भीमबहादुर बुढा हरेक दिन सामान्य प्रशासन मन्त्रालय पुग्छन्, हाजिर गर्दै दिन कटाउँछन्। यस्तै, एक दर्जन बढी सहसचिव पनि काम नपाएर मन्त्रालयको बरन्डामा घाम ताप्दै दिन कटाउने गरेका छन्। अतिरिक्त समूहका उनीहरूले विगत ५६ महिनादेखि हाजिर गर्ने र तलब थाप्ने मात्रै काम गरिरहेका छन्। अझै कति दिन यसरी नै जागिर खानुपर्ने हो उनीहरूलाई जानकारी छैन। कर्मचारीको तलब र सेवा सुविधामा राष्ट्रको ढुकुटी भने खर्च भइरहेको छ। तर, राज्यको ढुकुटीबाट सेवा सुविधा लिइरहेका कर्मचारी भने कामै नदिई बेकामे बनाएर राखिएको छ। एक उपसचिवले भने, हाम्रो काम भनेको मन्त्रालयमा गयो हाजिर गर्यो, फक्र्यो। काम नै नपाएपछि के गर्ने त ? राजनीतिक हस्तक्षेपका कारण नै सहसचिवहरू बरन्डामा थन्किनु परेको हो। सामान्य प्रशासन मन्त्रालयका प्रवक्ता एवं सहसचिव बसन्त अधिकारी भने कर्मचारीको पोस्टिङको काम भइरहेको बताउँछन्। यो अस्वाभाविक भएन, अधिकारी भन्छन्, नयाँ सहसचिव आउनुहुन्छ। क्रमशः व्यवस्थापन गरिन्छ। अहिले अतिरिक्तमा रहनुभएकाहरूको पोस्टिङको गृहकार्य भइरहेको छ। यामप्रसाद भुसाल, विष्णुप्रसाद कोइराला, ज्ञानप्रसाद ढकाल, भुपेन्द्र थापालगायतका बरन्डामा पुर्याइएका सहसचिवहरू काम नपाई हाजिर गरेर मात्रै तलब थाप्दा लाजै लाग्ने गरेको बताउँछन्। सामान्य प्रशासन मन्त्रालयमा कार्यालयको दिन बिहान १० बजेतिर हाजिर गर्ने मात्रै कर्मचारीको भीडभाड हुन्छ। लोक सेवा आयोगका पूर्वअध्यक्ष उमेश मैनाली निजामती सेवालाई सरकारले व्यवस्थित गर्न नसकेको बताउँछन्। कर्मचारीको सरुवामा सबैभन्दा बढी बेथिति रहेको उनी बताउँछन्। वस्तुगत आधार खडा गरेर सरुवालाई व्यवस्थापन गर्नुपर्छ, मैनालीले भने। सीडीओ उपसचिव, सहसचिव थन्किए हिमाली बाहेक अरू जिल्लामा प्रमुख जिल्ला अधिकारी (सीडीओ)का लागि सहसचिवको दरबन्दी छ। तर, सहसचिव दरबन्दी भएका दुई दर्जन बढी जिल्लामा उपसचिव नै सीडीओ छन्। जाजरकोट, सप्तरी, रौटहट, बाँके, जुम्ला, दाङ, पाँचथर, संखुवासभा, ओखलढुंगा, धादिङ, पर्सा, प्यूठान, सिन्धुपाल्चोक, बारा, लम्जुङ, खोटाङ, स्याङजालगायतका एक दर्जन बढी जिल्लामा उपसचिव नै प्रजिअ भएर काम गरिरहेका छन्। जबकी, काम नपाएर एक दर्जन बढी सहसचिव सामान्य प्रशासन मन्त्रालयमा घाम तापेर दिन कटाइरहेका छन्। एकातिर कर्मचारीहरू दुर्गममा जान मान्दैनन् भने अर्कोतिर नेता वा मन्त्रीहरूले छानिछानी सीडीओ लैजाने गरेका छन्। पार्टी वा सत्ता निकटलाई मालदार स्थानमा पठाउनका लागि पनि सहसचिवलाई बरन्डामा राख्ने गरिएको कर्मचारी बताउँछन्। को कता जाने भनेर मन्त्रालयमा मोलमोलाई पनि चल्ने गरेको कर्मचारी स्वीकार्छन्। कुनै आयोजना वा विभाग प्रमुख बनेर जान ठूलै आर्थिक बार्गेनिङ समेत हुने गरेको सामान्यकै कर्मचारी बताउँछन्। सत्ताधारी दलका नेतामन्त्रीहरू कर्मचारीको सरुवाको फाइल बोकेर मोलमोलाइ गर्ने गरेका छन्। त्यसैकारण कर्मचारीको सरुवामा शक्ति केन्द्रबाट ठूलै दबाब आउने गरेको सामान्य प्रशासन मन्त्रालयका कर्मचारी बताउँछन्। गृह मन्त्रालयका सहसचिव प्रदीप कोइराला (सीडीओ) पद एक दिन पनि खाली राख्न नमिल्ने भएकाले सहसचिव दरबन्दी भएका स्थानमा पनि उपसचिवलाई खटाउने गरिएको बताउँछन्। सीडीओ पद एक दिन खाली राख्न मिल्दैन, कोइरालाले भने, यही भएर तत्काल व्यवस्थापनका लागि उपसचिव पनि पठाइन्छन्। अहेवले चलाउँछन् स्थानीय तह प्रमुख प्रशासकीय अधिकृतको अभावमा धेरै स्थानीय तहलाई निमित्तले नै चलाइरहेका छन्। कतिपय स्थानीय तहका प्रमुख प्रशासकीय अधिकृत नै अहेव छन्। कर्णाली र मधेस प्रदेशका अधिकांश स्थानीय तहमा अहेवले चलाएका छन्। कतै कृषिका कर्मचारीले चलाएका छन् भने कतै शिक्षाका कर्मचारीले स्थानीय तहको नेतृत्व लिइरहेका छन्। स्थानीय तहका प्रमुख तथा राजनीतिक दलका नेताहरू आफू अनुकूलका कर्मचारी भेटे निमित्तमै चित्त बुझाउने गरेका छन्। आफू अनुकूल नभएमा भने केन्द्रबाट खटाइने कर्मचारीलाई स्थानीय तहले हाजिर नै गर्न नदिने गरेका घटना पनि थुप्रै छन्। निजामती सेवालाई सरकारले व्यवस्थित गर्न सकेन। कर्मचारीको सरुवामा सबैभन्दा बढी बेथिति छ। वस्तुगत आधार खडा गरेर सरुवालाई व्यवस्थापन गर्नुपर्छ।  उमेश मैनाली, पूर्वअध्यक्ष, लोकसेवा आयोग कर्मचारीतन्त्रमा बेतिथि नै बेतिथि छ । सामान्य प्रशासन मन्त्रालयले कर्मचारी प्रशासन नै चलाउन सकिरहेको छैन।  भोलानाथ पोखरेल, अध्यक्ष, निजामती कर्मचारीको आधिकारिक ट्रेड युनियन यति धेरै कर्मचारीका पद खाली छन्। यो पदपूर्ति गर्ने जिम्मेवारी कसको ? प्रदेश र स्थानीय तहले ऐन बनाएर कर्मचारी पदपूर्ति नगरी केन्द्रकै मुख ताक्ने काम किन गरिरहेका छन् ?  डा श्यामकृष्ण भुर्तेल, स्थानीय शासन विज्ञ स्थानीय तहका जनप्रतिनिधि नै फलानो कर्मचारी प्रमुख प्रशासकीय अधिकृत चाहियो भन्दै सामान्य प्रशासन मन्त्रालयमा धाउने गरेका छन्। एकातिर उनीहरू कर्मचारी भएन भनेर ठूलाठूला मञ्च र मिडियामा बोल्छन्, सामान्यका एक उच्च कर्मचारीले भने, अर्कोतिर आफू अनुकूल बाहेकका कर्मचारी राख्नै चाहँदैनन्। बजारमा खसीबोका छाने झै आफू अनुकूल प्रमुख प्रशासकीय अधिकृत खोजिरहेका हुन्छन्। मालदार ठाउँमा शक्ति र पैसा कर्मचारी सरुवामा ठूलै आर्थिक र राजनीतिक चलखेल हुने गरेको छ। मालदार ठाउँमा जान कर्मचारीको मोलतोल नै हुने गरेको सामान्य प्रशासनका कर्मचारी बताउँछन्। आयोजना प्रमुख, विभागीय प्रमुख, महाशाखा प्रमुख, भन्सार, राजस्व, सीडीओ हुनका लागि शक्ति, सत्ता र पैसाको व्यापक चलखेल बढेको कर्मचारीहरू नै स्वीकार्छन्। मन्त्री, मन्त्रीका पिए, सत्ताधारी दलका नेता, बिचौलियाहरूले कर्मचारीसँग बार्गेनिङ गर्ने गरेका छन्। सम्पत्ति शुद्धीकरण अनुसन्धान विभाग, राजस्व अनुसन्धान विभाग र त्यसका मातहतका कार्यालय, भौतिक पूर्वाधार, भन्सार, कर कार्यालयमा जान मोलतोल नै चल्ने गरेको कर्मचारीहरू बताउँछन्। कटौती नीति थप्ने गृहकार्य आर्थिक वर्ष २०७९८० को बजेटमा १० प्रतिशत कर्मचारी कटौती गर्ने घोषणा गरिएको छ। तर, कतिपय कार्यालयमा भने संगठन तथा व्यवस्थापन(ओएन्डएम) बनाएर नयाँनयाँ दरबन्दी सिर्जना गर्ने गरिएको छ। यस्तै, बजेटमा सरकारी निकायका संगठन संरचना र दरबन्दीको पुनरावलोकन गरिने पनि उल्लेख छ। बजेट वक्तव्यमा भनिएको छ, संघीय निजामती सेवा तथा अन्य सरकारी सेवाका कम्तीमा १० प्रतिशत दरबन्दी कटौती गरिनेछ। निजामती तथा सुरक्षा निकायमा प्राविधिक र अत्यावश्यक बाहेकका नयाँ दरबन्दी थप गरिने छैन। सरकारी निकायको चालू प्रकृतिका प्रशासनिक खर्च न्यूनतम १५ प्रतिशतले घटाउने गरी बजेट कार्यान्वयन गरिने उल्लेख छ। तर, कतिपय स्थानमा (ओएन्डएम) बनाएर कर्मचारी थप्ने काम भइरहेको छ। सहसचिवसम्मका कर्मचारीको खटपटन, सरुवा, पदस्थापन गर्ने काम सामान्य प्रशासन मन्त्रालयको हो। तर, राजनीतिक दबाब र प्रभावमा मन्त्रालयले कर्मचारी व्यवस्थापनको काम सहज रूपमा गर्न सकिरहेको छैन। निजामती कर्मचारीको आधिकारिक ट्रेड युनियनका अध्यक्ष भोलानाथ पोखरेल दरबन्दीअनुसार कर्मचारी खटाउन नसकेर सामान्य प्रशासन मन्त्रालय अनिर्णयको बन्दी भएको बताउँछन्। उनले सीडीओ पनि उपसचिव र प्रशासकीय अधिकृत पनि उपसचिव हुँदा कार्य सम्पादनमा प्रभाव परिरहेको बताए। यसैकारण राजस्वमा वृद्धि, विकास निर्माण र गुणस्तर कमजोर बनिरहेको बताए। कर्मचारीतन्त्रमा बेतिथि नै बेतिथी छ, पोखरेलले भने, सामान्य प्रशासन मन्त्रालयले कर्मचारी प्रशासन नै चलाउन सकिरहेको छैन। सामान्यले दरबन्दीअनुसार कर्मचारी खटाउन सकेको छैन। प्रधानमन्त्री तथा मन्त्रिपरिषद्को कार्यालयमा पनि केही सहसचिवहरू कामविहीन अवस्थामा छन्। सामान्य प्रशासनले सहसचिव र उपसचिवलाई जगेडामा राखेको छ । संघमा भीड, अन्यत्र फिटफिटी मुलुक संघीयतामा गए पनि कर्मचारीतन्त्रमा केन्द्रीय मानसिकता कायमै छ। अधिकांश कर्मचारीहरू प्रदेश र स्थानीय तहमा जान चाहँदैनन्। कर्मचारीहरू सकेसम्म काठमाडौं, त्यो पनि सिंहदरबारमा मात्रै बस्न रुचाउने गरेको कर्मचारी संगठनकै नेताहरू बताउँछन्। कर्मचारीतन्त्रमा पुरानै संरचना राजनीतिक संयन्त्रको खेलौना एक दर्जन सहसचिव बरन्डामा ५६ महिनादेखि हाजिर गर्ने र तलब थाप्ने मात्रै काम सरुवामा ठूलै आर्थिक चलखेल अहेवले चलाउँछन् स्थानीय तह बजेटमा १० प्रतिशत कर्मचारी कटौती, ओएन्डएम गर्दै दरबन्दी सिर्जना संघमा भीड, अन्यत्र फिटफिटी संघीय निजामती सेवा ऐन अड्किएको अड्कियै अवसरहरू केन्द्रमै रहेकाले पनि कर्मचारीको रोजाइ संघीय मन्त्रालय वा निकायहरू हुने गरेका छन्। केन्द्रीय मानसिकताकै कारण पनि कर्मचारी समायोजनका बेला नै अनावश्यक दरबन्दी केन्द्रमा राखियो। स्थानीय तहमा ६७ हजार १ सय १९ कर्मचारीको दरबन्दी स्वीकृत गरिएको छ। जसमा निजामती सेवाबाट ३२ हजार २ सय २४ कर्मचारी मात्रै समायोजन भएका छन्। अन्य सेवाबाट १२ हजार ९७ जनाको समायोजन गरिएको थियो। राष्ट्रिय किताब खाना (कर्मचारी) अनुसार हाल भने स्थानीय तहमा ४१ हजार कर्मचारी कार्यरत छन्। महालेखा परीक्षकको ५९औं प्रतिवेदनमा स्थानीय तहमा दरबन्दीअनुसार कर्मचारी नहुँदा सेवा प्रवाह नै प्रभावित भएको उल्लेख छ। महालेखाले स्थानीय तहमा रिक्त पदपूर्ति गरी सेवा प्रभावकारी बनाउन पनि निर्देशन दिएको छ। महालेखाअनुसार प्रदेश तथा मातहत २२ हजार २ सय ९७ कर्मचारी दरबन्दी स्वीकृति भएको थियो। जसमा १४ हजार ८ सय ५७ पदपूर्ति भएको छ। ९ हजार २ सय २० दरबन्दी खाली छ। उता स्थानीय तह र प्रदेशमा कर्मचारीको फिटफिटी नै छ। तर, त्यहाँ जान कर्मचारी रुचि नै देखाउँदैनन्। स्थानीय तह र प्रदेश सचिव संघीय कर्मचारी रहने व्यवस्था पनि केन्द्रीय मानसिकताकै उपज भएको विज्ञहरू बताउँछन्। स्थानीय शासन विज्ञ डा श्यामकृष्ण भुर्तेल भन्छन्, यति धेरै कर्मचारीका पद खाली छन्। यो पदपूर्ति गर्ने जिम्मेवारी कसको ? प्रधानमन्त्रीको नेतृत्वको राष्ट्रिय समन्वय परिषद् खै के काम गरेको छ ? डा भुर्तेल प्रदेश र स्थानीय तहले ऐन बनाएर कर्मचारी पदपूर्ति नगरी केन्द्रकै मुख ताक्ने काम किन गरिरहेका छन् भनी प्रश्न गर्छन्। संघीय निजामती सेवा ऐन अड्किएको अड्कियै २०७२ मा संविधान जारी भयो। तीन वर्षपछि अर्थात् २०७५ माघ २७ गते मात्रै संघीय निजामती सेवासम्बन्धी विधेयक संसद्मा दर्ता भयो। त्यो विधेयक पनि लामो समयसम्म संसद्को राज्य व्यवस्था समितिमा अड्कियो। समितिले बल्लतल्ल पास गरेर प्रतिनिधिसभामा त पुर्यायो। तर, पास गर्ने बेला सरकारले फिर्ता लिइदियो। २०७३ सालमा केशव बुढाथोकी मन्त्री हुँदा नै यससम्बन्धी कानुन बनाउने चर्चा चलेको थियो। त्यसपछि रेखा शर्मा, लालबाबु पण्डित, हृदयेश त्रिपाठी, गणेश पहाडी, गणेशसिंह ठगुन्ना हुँदै राजेन्द्रप्रसाद श्रेष्ठ मन्त्री भए। तर, ऐन बनेन। अन्तिम चरणमा पुगेको विधेयक फिर्ता लिएको सरकारले आफू अनुकूलका प्रावधान राखेर पुनः प्रतिनिधिमा विधेयक ल्याउने तयारी गरिरहेको छ। सरकारले २०७९८० को बजेटमा नै संघीय निजामती सेवा ऐन जारी गर्ने घोषणा गरेको थियो। संघीयता कार्यान्वयनको पाँच वर्षको अभ्यासको आधारमा संघ, प्रदेश र स्थानीय तहको प्रशासनिक पुनर्संरचना गर्न एक उच्चस्तरीय आयोग गठन गरिने बजेट वक्तव्यमा उल्लेख छ। अनुभव एकातिर, जिम्मेवारी अर्कोतिर सत्ता र शक्तिको आडमा अनुभवविहीन कर्मचारी च्याप्ने प्रवृत्ति पनि बढ्दै गएको छ। मन्त्री हेरफेर हुनेबित्तिकै आफू अनुकुलका कर्मचारी छानीछानी ल्याउने र पुरानालाई हटाउन गरिन्छ। कर्मचारीको क्षमता, दक्षता र अनुभवलाई नहेरी सत्ता र शक्तिको आडमा मनपरी रूपमा कर्मचारी सरुवा गर्ने गरिएको छ। आर्थिक विषयमा जानकारी नभएका कर्मचारीलाई अर्थ मन्त्रालयमा मुख्य जिम्मेवारी दिइएको छ। गृहका कर्मचारी अर्थमा, अर्थका कर्मचारीलाई खानेपानी र सञ्चार मन्त्रालयमा लगिएका छन्। सम्बन्धित क्षेत्रका विज्ञहरूलाई भने अतिरिक्तमा लगेर थन्क्याउने गरिएको छ। लोक सेवा आयोगका पूर्वअध्यक्ष उमेश मैनाली कुनै एउटा क्षेत्रमा दक्ष बनाउँदै लग्नुपर्नेमा आफू अनुकूल नभए सरुवा गरिदिने खराब परिपाटी चलिरहेको बताउँछन्। सम्बन्धित क्षेत्रमा विज्ञ बनाउँदै लानुपर्ने हो। तर, यहाँ त अनुकूल भएन भने सरुवा गरिहाल्ने परिपाटी छ, मैनालीले भने, कर्मचारीलाई एउटा क्षेत्रमा एक्सपर्ट बनाउने गरी उत्पादन गर्नुपर्छ। राष्ट्रिय किताब खाना(कर्मचारी) अनुसार कर्मचारीको दरबन्दी १ लाख ३५ हजारको हाराहारी छ। जसमा संघमा ५३ हजारको दरबन्दी छ। प्रदेशमा १७ हजार तथा स्थानीय तहमा ६५ हजार दरबन्दी छ। जसमा ८६ हजार कर्मचारी कार्यरत छन्। त्यसमध्ये ३४ हजार संघमा कार्यरत छन्। त्यस्तै प्रदेशमा ११ हजार र स्थानीय तहमा ४१ हजार कार्यरत छन्।"
"अपहरणमा परेकी नाबालिकाको उद्धार, अपहरणमा संलग्न पक्राउ","विराटनगर : विराटनगरबाट दुई दिनअघि अपहरणमा परेको भनिएकी १ वर्षीया बालिकालाई प्रहरीले सकुशल उद्धार गरेको छ। सोमबार अपहरणमा परेकी दीपेन्द्र यादव र ममता यादवकी १ वर्षीया छोरी निकिसालाई प्रहरीले बुधबार बिहान सकुशल उद्धार गरेको हो। प्रहरीले बालिकाको उद्धार कहाँबाट गरिएको हो र उनलाई किन अपहरण गरियो भन्ने बारेमा खुलाइसकेको छैन। तर बालिकाको अपहरणमा संलग्न भनिएकी अञ्जली साह नाम गरेकी युवतीलाई पनि प्रहरीले नियन्त्रणमा लिएको छ। नियन्त्रणमा लिँदै अपहरण गरेर लगेपछि अञ्जलीले साथमै राखेको अवस्थामा बालिकाको उद्धार गरिएको प्रहरी स्रोतले बतायो। दुई दिनदेखि हराइरहेकी बालिकालाई उद्धार गरेर ल्याइँदै छ। अपहरणमा संलग्न भनिएकी महिलालाई पनि पक्राउ गरिएको छ, मोरङ प्रहरी प्रमुख एसपी शान्तिराज कोइरालाले भने, उद्धार टोली बाटैमा भएकाले सबै कुरा खुलिसकेको छैन। अनुसन्धानपछि घटनाको वास्तविकता पत्ता लाग्छ। बालिकाको अपहरणमा संलग्न भनिएकी अञ्जलीको दीपेन्द्रसँग पुरानै चिनजान रहेको प्रहरीको जनाएको छ। उनीहरुबीचको सम्बन्ध र सम्पर्कका बारेमा प्रहरीले पुष्टि गरिसकेको छैन। छोरीसहित दीपेन्द्रलाई भेट्न बोलाएर विराटनगर महानगरपालिका१२ रोडशेष चोकबाट अञ्जलीले छोरी (नाबालिका)लाई सोमबार लिएर गएको प्रहरीको भनाइ छ। खाजा खान भनेर पसलमा छिरेको र दीपेन्द्रले चिया अर्डर गर्दैगर्दा अञ्जलीले उनकी नाबालिका छोरीलाई लिएर गएको बताइन्छ। मास्क लगाएर आएकी उनी नाबालिकालाई लिएर गएपछि नफर्किएको र दुई दिनसम्म आफ्नै नियन्त्रणमा राखेको प्रहरी स्रोतको भनाइ छ। अञ्जलीले छोरीलाई लिएर गएपछि दीपेन्द्रले प्रहरीलाई खबर गरेका थिए। यद्यपि घटनाको वास्तविकता र विस्तृत विवरण प्रहरीले सार्वजनिक गरिसकेको छैन। अञ्जलीले बालिकालाई लिएर जानुपर्ने कारण पनि खुल्न बाँकी रहेको एसपी कोइरालाले बताए। बालिका अपहरणमा परेको जानकारी आएपछि सबैतिर प्रहरी परिचालन गरेर खोजी तीव्र पारिएको थियो, उनले भने, अन्ततः सकुशल उद्धार गर्न सफल भइयो। बालिकाका बुवा दीपेन्द्रलाई पनि घटनापछि नियन्त्रणमा लिएर प्रहरीले सोधपुछ गरिरहेको छ।"
बोरिङ खन्दा मिथेन ग्यास,"काठमाडौं : काठमाडौंको जोरपाटी लोसेटारमा मंगलबार बिहानदेखि मिथेन ग्याससहित पानी र बालुवाको फोहोरा निस्किएको छ । बिहान १० बजे स्थानीय सन्तवीर लामाको घरमा पानीको बोरिङ खन्ने क्रममा एक्कासि माटो, पानी र बालुवासहितको लेदोको फोहोरा निस्किएको हो । खानी तथा भूगर्भ विभागका सूचना अधिकारी नारायण बाँस्कोटाका अनुसार पानीसहितको लेदोमा १५ देखि २० प्रतिशतसम्म मिथेन ग्यास छ । ग्याससहितको लेदो केही दिनसम्म निस्किरहने र आफैं बन्द हुने उनले बताए । माटो र बालुवाको लेदो आकाशतर्फ उड्दा वरपरका घरहरूमा हिलो र लेदो भरिएको छ । उक्त स्थानको ५० मिटर वरिपरि मानिसहरूलाई नजान सूचित गरिएको र प्रहरीको सुरक्षामा राखिएको प्रहरी वृत्त बौद्धका प्रमुख डीएसपी ढुण्डीराज न्यौपानेले बताए । मंगलबार बिहान १० बजेदेखि निरन्तर रूपमा लेदो निस्किरहेकै छ । पानी मिसिएको, बालुवासहितको ग्यासको मात्रा पनि भएको पानी ५० मिटर भन्दामाथि पुग्छ र पुनः उक्त ठाउमै झर्छ । यसले गर्दा वरिपरिका घरसमेत हिलाम्मे भएका छन् । नेपाल प्रहरीका प्रवक्ता प्रहरी नायब महानिरीक्षक टेकप्रसाद राईका अनुसार जोरपाटी चोक नजिक बिहान ३ सय फिट खनेपछि सुरुमा ग्यासजस्तो पदार्थ देखिएको र पछि लेदो मिसिएर आएको हो । लेदोको विषयमा अनुसन्धान भइरहेको छ । जोरपाटी चोकदेखि सुन्दरीजल जाने बाटोमा लोसेटारमा स्थानीय सन्तकुमार लामाको साढे ३ तले घर छ । घरमा पानी पुयाउन लामाले बोरिङ खन्दै थिए । खन्ने क्रममा पानी नभेटिएर उनले २ दिनसम्म ड्रिल गरेका थिए । ३२० फिटमुनि पानी भेटिएको थियो । मंगलबार बिहान पाइप जोड्ने काम भइरहेको थियो । ड्रिल गरेको ठाउँमा पाइप हाल्ने क्रममा ग्याससहितको लेदो पानी निस्किएको थियो । सुरुमा सामान्य लेदो देखिएको थियो । विस्तारै ठूलो फोहोरा छाड्दै घरमाथि पुग्यो । वरिपरि पनि बालुवाको ससानो कणसहितको पानी छरिएको थियो । घरवरपरका भित्ता, सुकाएका लुगा, पार्किङ गरेका सवारीसाधन सबैतिर लेदो फैलियो । लेदोलाई टाढाबाट हेर्दा धुँवाको मुस्लोजस्तो देखिन्छ भने नजिक जाँदा बालुवासहितको पानीले भिजिन्छ । सूचना अधिकारी बाँस्कोटाका अनुसार काठमाडौं उपत्यकामा पहिले पानीको तलाउ भएकाले यहाँका विभिन्न ठाउँहरूमा ग्यास संकलन बसेको छ । ग्याससहितको लेदो निस्किएको यो पहिलो घटना भने होइन । बेलाबेला यस्तो घटना भइरहने र केही दिनपछि आफैं बन्द हुने बताए । विभागबाट वरिष्ठ भूगर्भविद् पृथ्वीलाल श्रेष्ठको टोलीले उक्त स्थलको अध्ययन गरेको थियो । टोलीले धेरै ग्यास साँघुरो ठाउँबाट निस्किँदाको परिणाम भएको प्रारम्भिक निष्कर्ष निकालेको छ । बाहिर निस्किएको ग्यास मिथेन रहेको र धेरै आत्तिइहाल्नु पर्ने अवस्था नभएको उनले बताए । पानी र बालुवाको मात्रा ८० प्रतिशत र १५२० प्रतिशत मिथेन ग्यास छ । लेदो आकाशतिर गएकाले ग्यास वायुमण्डलमै बिलाउने र पानी जमिनमा फर्किने गरेको छ । यो ग्याससहितको लेदो केही दिनमै रोकिन्छ । धेरै दिनसम्म आउन थाल्यो भने प्रशोधन गरेर ग्यासको रूपमा प्रयोग गर्न सकिन्छ, श्रेष्ठले भने । त्यस्तै, श्रेष्ठलाई उद्धृत गर्दै बाँस्कोटा भन्छन्, बोरिङ गरिएको ठाउँमा भण्डारण भएको ग्यास एकैपटक निस्कन खोज्नु र भिजेको बलुवा र गिटी हुँदा ग्याससँगै उच्च चापमा बाहिर निस्किँदा लेदो जस्तो देखिएको हो । सामान्यतया ३ सयदेखि माथिको फिटमा गहिरो खन्दा उपत्यकामा ग्यास निस्कने सम्भावना हुने भूभर्गविद्को भनाइ छ । खनेको स्थानमा लेदो र ग्यास निस्कने ठाउँ सानो भएकाले धेरै बेरसम्म निस्किएको प्रवक्ता बाँस्कोटाले बताए । उनी भन्छन्, यहाँ सानो ठाउँ भएर समय लाग्यो । ग्यास भण्डारणको मात्रा थाहा पाएपछि, निस्कने ठाउँको क्षेत्रफलबारे जानकारी भएपछि मात्रै यसबारे भन्न सकिन्छ ।"
"कोरोना भाइरस संक्रमण बढ्यो, सतर्क होऔं","काठमाडौं : दुई सातायता मुलुकमा कोरोना भाइरस संक्रमण दर उच्च बढेको छ। संक्रमण दर १० प्रतिशत नाघेकाले सतर्क हुनुपर्ने अवस्था आएको विज्ञहरू बताउँछन्। काठमाडौं उपत्यकालगायत भारतसँगका सीमावर्ती सहरमा कोरोना भाइरस संक्रमण ह्वात्तै बढेको हो। पछिल्लो २४ घण्टामा मुलुकभर ३ सय ५७ जनामा संक्रमण पुष्टि भएको छ। ३ हजार ३ सय ५७ जनाको परीक्षण गर्दा १० प्रतिशतभन्दा बढीमा संक्रमण पाइएको हो। मुलुकभर सक्रिय संक्रमितको संख्या २ हजार नाघेको स्वास्थ्य तथा जनसंख्या मन्त्रालयले जनाएको छ। शुक्रराज ट्रपिकल तथा सरुवा रोग अस्पताल, रिसर्च युनिटका संयोजक डा शेरबहादुर पुनका अनुसार, बीए ५ भेरियन्ट अहिलेसम्मकै छिटो फैलिएको पाइएको छ। यो भेरियन्ट ओमिक्रोनको उपप्रजाति हो, डा पुनले भने, यसले संक्रमणको नयाँ लहर विकास गर्ने सम्भावना छ। सचेत हुनैपर्छ। छिटो फैलिए पनि विगतका भेरियन्ट जस्तो घातक नदेखिएको डापुनले बताए। दक्षिण अफ्रिकामा पत्ता लागेको यो भेरियन्ट युरोप, अमेरिका हुँदै भारतबाट नेपालमा प्रवेश गरेको हो। फ्लुसँग मिल्दोजुल्दो लक्षण भएको, घाँटीजीउ दुख्ने, खोकी लाग्ने, थकान महसुस हुने, ज्वरो आउनेलगायतका लक्षणहरू संक्रमितमा पाइएका छन्। सहरी क्षेत्रमा संक्रमण बढ्दो स्वास्थ्य सेवा विभाग, इपिडिमियोलोजी तथा रोग नियन्त्रण महाशाखाका निर्देशक डा चुमनलाल दासका अनुसार, सीमावर्ती क्षेत्रहरूमा संक्रमण पुष्टि हुने क्रम बढ्दो छ। सीमापारी भारतमा संक्रमण पुष्टि हुने क्रम बढ्दो छ, डा दासले भने, खुला सीमा भएका सीमापारिबाट फर्केका व्यक्तिहरूमा पनि संक्रमण पुष्टि हुनेको संख्या बढिरहेको छ। असार तेस्रो सातादेखि मुलुकमा कोरोना संक्रमण बढ्न थालेको स्वास्थ्य तथा जनसंख्या मन्त्रालयले जनाएको छ। भारतसँग सीमा जोडिएका पूर्वी तराईका झापा, मोरङदेखि पश्चिमका बाँके, बर्दियामा संक्रमण पुष्टि हुने क्रम बढ्दो छ। काठमाडौंलगायत ललितपुर र भक्तपुरमा पनि नयाँ संक्रमितको संख्या बढेको छ। पछिल्लो २४ घण्टामा काठमाडौंमा १ सय १९ जनामा संक्रमण पुष्टि भएको छ। त्यस्तै ललितपुरमा ३० र भक्तपुरमा ५ जनामा संक्रमण पुष्टि भएको स्वास्थ्य मन्त्रालयले जनाएको छ। हालसम्म मुलुकभर कुल जनसंख्याको ७० दशमलव १ प्रतिशतले मात्र पूर्ण मात्रा खोप लगाएका छन्। ७० दशमलव ४ प्रतिशतले एक मात्रा खोप लगाएको मन्त्रालयले जनाएको छ। त्यस्तै १२ वर्ष माथिका ८७ दशमलव ८ प्रतिशतले मात्र पूर्णमात्रा खोप लगाएका छन्। एक मात्रा खोप लगाउनेको संख्या ८८ दशमलव १ प्रतिशत मात्र छ। मन्त्रालयका सहप्रवक्ता डा समीरकुमार अधिकारीले खोपको पूर्णमात्रा लगाउन आग्रह गरे। उनले भने, खोपले स्वास्थ्य जटिलता रोक्छ। ज्यान जाने अवस्थाबाट जोगाउँछ। संक्रमणको संवेदनशीलतालाई बुझेर जनस्वास्थ्यको मापदण्ड अपनाउन आग्रह गर्छु।"
अनलाइन पुम्सेमा लामा निर्णायक,"काठमाडौं : दक्षिण कोरियाको मुजु सहरमा आयोजना हुने मुजु तेक्वान्दो अनलाइन वल्र्ड तेक्वान्दो पुम्से ओपन च्यालेन्समा नेपालका नोर्बु लामाले निर्णायकको भूमिका निर्वाह गर्ने भएका छन्। वल्र्ड तेक्वान्दोले ६४ राष्ट्रका ६४ जना अन्तर्राष्ट्रिय निर्णायक छनोट गर्दा नेपालबाट लामा मात्रै छनोट भएका हुन्। च्याम्पियनसिपका लागि खेलाडीले शुक्रबारसम्म आयोजकलाई भिडियो पठाइसक्नु पर्नेछ। उमेर समूहका आधारमा खुला, राष्ट्रिय र टिम इभेन्टमा प्रतिस्पर्धा हुनेछ। खेलाडीको भिडियो सात रेफ्रीलाई पठाउने र रेफ्रीहरूले दिएको अंकका आधारमा विजेता छनोट गरिनेछ। च्याम्पियनसिपमा जुलाई २४ देखि २७ सम्म प्रिमिनरी राउन्ड, अगष्ट ३ देखि ७ तारिखसम्म सेमिफाइनल र अगष्ट २२ देखि २४ तारिखमा फाइनल प्रतिस्पर्धा हुनेछ। अगष्ट २७ मा विजेता घोषणा गरिने छ। लामाले वल्र्ड तेक्वान्दो च्याम्पियनसिपमा पनि निर्णायकको भूमिका निर्वाह गरिसकेका छन्। गत अप्रिल १९ देखि २४ तारिखसम्म दक्षिण कोरियाको गोयाङमा भएको वल्र्ड तेक्वान्दो च्याम्पियनसिपमा उनले निर्णायकको भूमिका निर्वाह गरेका थिए। तेक्वान्दोका सहायक प्रशिक्षक लामा पुम्से विधाका निर्णायक हुन्। उनले सन् २०२०, २०२१ र २०२२ मा एसियाली खुला, २०२२ मा विश्व तेक्वान्दो च्याम्पियनसिपमा निर्णायकको भूमिका निर्वाह गरिसकेका छन्।"
नयाँ मितिमा एसियन गेम्स,"काठमाडौं : चीनकोमा आयोजना हुने १९औं संस्करणको एसियाली खेलकुद (एसियन गेम्स) को नयाँ मिति घोषणा भएको छ। ओलम्पिक काउन्सिल अफ एसिया (ओसीए) ले सन् २०२३ को सेप्टेम्बर २३ देखि अक्टोबर ८ सम्म एसियन गेम्स आयोजना गर्ने निर्णय गरेको हो। चिनियाँ ओलम्पिक कमिटीको लगातारको प्रयासपछि ओसीएले एक वर्षको मिति घोषणा गरेको अन्तर्राष्ट्रिय सञ्चार माध्यमले जनाएका छन्। चिनियाँ ओलम्पिक कमिटी र विभिन्न राष्ट्रका खेल संघले देखाएको धैर्यको ओसीएले प्रसंशा गरेको छ। यसअघि चीनको होङ्झावमा सन् २०२२ सेप्टेम्बर १० देखि २५ सम्म तय एसियन गेम्स तय गरिएको थियो। चीनमा कोरोना भाइरसको संक्रमण दर बढेपछि प्रतियोगिता स्थगित गरिएको थियो। एसियन गेम्समा नेपालले २३ खेलमा सहभागिता जनाउन लागेको छ। एसियन गेम्सलाई लक्षित गरी नेपालले पहिलो चरणको विशेष प्रशिक्षण सम्पन्न गरिसकेको छ। १९औं एसियन गेम्समा नेपालले तेक्वान्दो, कराते, बक्सिङ, एथलेटिक्स, साइक्लिङ, महिला फुटबल, गल्फ, कुस्ती, भारत्तोलन, जुडो, पौडी, ट्रायथलन, उसु, आर्चरी, बास्केटबल, महिला कबड्डी, फेन्सिङ, महिला ह्यान्डबल, महिला भलिबल, पुरुष क्रिकेट, सुटिङ, ब्याडमिन्टन र टेबुल टेनिसमा सहभागिता जनाउन लागेको छन्।"
यू२० टोलीमा बाराका चार खेलाडी,"सिमरा : भारतको भुवनेश्वरमा आगामी साता हुने साफ यू२० च्याम्पियनसिपका लागि २३ सदस्यीय राष्ट्रिय फुटबल टोली छनोट हुँदा बाराका चार खेलाडीले स्थान पाएका छन्। प्रशिक्षक मेघराज केसीले अन्तिम २३ खेलाडीको नाम सार्वजनिक गर्दा जितपुरसिमरा उपमहानगरपालिका२ का मोहित गुरुङ, ४ का अजय चौधरी, १५ का युनेश चौधरी र निजगढ नगरपालिका४ का जन्मजय धामीले स्थान बनाउन सफल भएका छन्। राष्ट्रिय टोलीमा पर्न सफल चारमध्ये तीन जना यसअघि विभिन्न उमेर समूहबाट अन्तर्राष्ट्रिय प्रतियोगिता खेलिसकेका छन् भने एक जना भने पहिलो पटक छनोट भएका हुन्। देशभरका सात सय जनालाई उछिन्दै राष्ट्रिय टोलीमा छनोट भएपछि यहाँका खेलाडीहरू निकै उत्साहित छन्। नेपाली टोली शुक्रबार भारत प्रस्थान गर्दैछ। राष्ट्रिय टोलीमा स्थान बनाएकामध्ये मोहित सिमरा एकेडेमीका उत्पादन हुन्। जितपुरसिमरा गोल्डकपको आयोजक नव जनजागृति युवा क्लबले सञ्चालन गरेको सिमरा एकेडेमीबाट फुटबल खेल्न थालेका मोहितसँग यसअघि यू१५ र यू१६ बाट नेपालका लागि खेलेको अनुभव छ। उनले सन् २०१९ मा भारतमा सम्पन्न यू१५ साफ च्याम्पियनसिप र जोर्डनमा सम्पन्न एएफसी क्वालिफायरमा पनि नेपाली राष्ट्रिय टोलीबाट खेलेका थिए। साफ च्याम्पियनसिपमा भारत र भुटानसँगको खेलमा मैदानमा उत्रिएका मोहित एएफसी क्वालिफायरमा श्रीलंका, ताजकिस्तान र कुवेतविरुद्ध खेलेका थिए। मोहितले श्रीलंकाविरुद्ध एक गोलसमेत गरेका थिए। उमेर समूहमा तेस्रो पटक छनोटमा परेका मोहित निकै खुसी देखिएका छन्। प्लसटु अध्ययन गरिरहेका मोहितको लक्ष्य नेपालको राष्ट्रिय टिमबाट खेल्ने रहेको बताए। यसैगरी अजय चौधरी फुटबल खेलाडी लखन चौधरीका छोरा हुन्। नेपालको उमेर समूहमा राष्ट्रिय टोलीको उपकप्तानको जिम्मेवारी समेत सम्हालिसकेका अजय रक्षापंक्तिका सशक्त खेलाडी हुन्। अजय पनि यसअघि भारतमा सम्पन्न यू१५ साफ च्याम्पियनसिप र जोर्डनमा सम्पन्न यू१६ एएफसी क्वालिफारयमा नेपाली टोलीबाट खेलिसकेका छन्। दुवै प्रतियोगिताको सबै खेल खेलेका अजयले जोर्डनमा उपकप्तानको जिम्मेवारी समेत सम्हालेका थिए। उनी पनि प्लसटु अध्ययनरत छन्। यू२० साफ च्याम्पियनसिपका लागि छनोट भएका अजयको लक्ष्य प्रतियोगिताको उपाधि जित्ने छ। हामी देशका लागि खेल्न जाँदैछौं। हाम्रो लक्ष्य उपाधि जित्ने नै हो, अजयले भने, त्यसबाहेक फुटबलमा धेरै मेहनत गरेको छु। अब देशको राष्ट्रिय टिमबाट खेल्न चाहन्छु। यसैगरी मिडफिल्डर जन्मजय धामी निजगढस्थित पुरानो निजगढका बासिन्दा हुन्। उनीसँग पनि अन्तर्राष्ट्रिय खेलको अनुभव छ। जन्मजयले यसअघि यू१५ र यू१६ बाट नेपालका लागि दुई अन्तर्राष्ट्रिय प्रतियोगिता खेलिसकेका छन्। भारतमा सन् २०१९ मा सम्पन्न यू१५ साफ च्याम्पियनसिपमा जन्मजयले श्रीलंका, बंगलादेश र भारतविरुद्ध खेलेका थिए भने जोर्डनमा सम्पन्न यू१६ एएफसी क्वालिफायरमा जोर्डन र ताजकिस्तानविरुद्ध मैदानमा उत्रिएका थिए। १८ वर्षीय जन्मजय कक्षा १२ मा अध्ययनरत छन्। फुटबलमा भविष्य खोज्दै गरेका जन्मजय यू२० टोलीमा छनोट भएपछि खुसी देखिन्छन्। उनको पनि लक्ष्य सिनियर टिमबाट खेल्ने छ। यू२० साफ च्याम्पियनसिपमा निकै मेहनत गर्ने उनले बताए। पहिलो पटक राष्ट्रिय टोलीमा स्थान बनाएका खेलाडी हुन्, युनेश। नेपालका विभिन्न क्लब र बी डिभिजन लिग खेलेका युनेशसँग राष्टिय टिमको अनुभव भने छैन। यसअघि सन् २०१९ मा जोर्डनमा सम्पन्न एएफसी क्वालिफायरका लागि क्याम्पमा परेका युनेश अन्तिम टोलीमा भने अटाउन सकेनन्। राष्ट्रिय टिममा पर्न असफल भए पनि निरन्तर फुटबल खेल्दै आएका युनेश यसपटक यू२० साफ च्याम्पियसिपका लागि छनोट भएका छन्। १७ वर्षीय युनेश कक्षा १२ मा अध्ययरत छन्। उनले सहिद स्मारक बी डिभिजिन लिग २०७८ मा उत्कृष्ट गोलरक्षकको उपाधि जितेका थिए। आरसीटीबाट बी डिभिजन लिग खेलेका युनेशले भक्तपुर एफसी, वीरगन्ज युनाइडेटलगायतका क्लबबाट विभिन्न प्रतियोगिता खेलेका छन्। राष्ट्रिय टोलीमा परेपछि सपना पूरा भएको बताउँदै युनेशले अब सिनियर टोलीबाट डेब्यु गर्ने लक्ष्य रहेको बताए। उनले आफ्नो सफलतामा प्रशिक्षक दामोदर सिल्पकारलाई सम्झिए। जिल्लाका चार खेलाडी छनोट भएपछि बारा जिल्ला फुटबल संघका अध्यक्ष रामचन्द्र लामा उत्साहित छन्। जिल्लाले छनोट गरेर पठाएका १४ खेलाडीमध्ये चार खेलाडी देशका लागि छानिनु ठूलो उपलब्धि रहेको उनले बताए। जितपुरसिमरा गोल्डकप आयोजक नव जनजागृति युवा क्लबका अध्यक्षसमेत रहेका लामाले देशलाई उत्कृष्ट खेलाडी दिन आफूहरू समक्ष रहेको बताए। फुटबललाई सक्रिय गराउँदै लैजाने हो भने उत्कृष्ट खेलाडी दिन हामी सक्छौं भन्ने आत्मविश्वास बढेको छ, लामाले भने, जिल्लामा भइरहेको फुटबलका गतिविधि नै यसको बलियो पक्ष हो। जिल्लामा फुटबलका विभिन्न गतिविधिमा सक्रिय हुँदै जिल्ला संघको नेतृत्वमा पुगेका लामाले खेलाडी उत्पादनलाई प्राथमिकतामा राखेर अघि बढ्ने बताए।"
तीन दिनको मौसम विश्लेषण : कुनकुन प्रदेशमा हुँदैछ भारी वर्षा ?,"काठमाडौं : आगामी तीन दिन भारी वर्षाको सम्भावना रहेको जल तथा मौसम विज्ञान विभागले प्रक्षेपण गरेको छ। हाल मनसुनको न्यून चापीय रेखा सरदर स्थानभन्दा केहि उत्तरतिर अवस्थित रहेको छ। बुधबार बिहान देशका विभिन्न स्थानमा मेघगर्जनसहित वर्षा भइरहेको मौसम पूर्वानुमान महाशाखाले जनाएको छ। महाशाखाका अनुसार बुधबार दिउँसो देशको पहाडी भूभागका धेरै स्थानहरूमा र अन्य भूभागका केही स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको छ। सुदूरपश्चिम, लुम्बिनी, गण्डकी,बागमती र मधेश प्रदेशका थोरै स्थानमा भारी वर्षाको सम्भावना रहेको महाशाखाको बुलेटिनमा उल्लेख छ। राती देशका केहि स्थानमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको छ। बागमती, गण्डकी, लुम्बिनी र सुदुर पश्विमका प्रदेशका थोरै स्थानमा भारी वर्षाको पनि सम्भावना रहेको महाशाखाको भनाई छ। जारी बुलेटिनमा भनिएको छ, सुदूरपश्चिम, लुम्बिनी, गण्डकी ,बागमती र मधेश प्रदेशका थोरै स्थानमा भारी वर्षाको सम्भावना रहेकोले पहाडी भूभागमा भूक्षय, पहिरो तथा गेग्रान बहावको जोखिम रहेको साथै नदी नाला तथा खहरे खोलाहरूमा पानीको सतह बढ्न सक्ने तथा दैनिक जनजीवन यातायात क्षेत्र समेत प्रभावित हुन सक्ने भएकोले सामान्य सतर्कता अपनाउनु हुन सबैमा अनुरोध छ। बिहीबार पनि पहाडी भूभागका धेरै स्थानहरूमा र अन्य भूभागका केहि स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको छ। सुदूरपश्चिम, लुम्बिनी, गण्डकी र बागमती प्रदेशका थोरै स्थानमा भारी वर्षाको सम्भावना रहेको छ। महाशाखाका अनुसार शुक्रबार पनि पहाडी भूभागका केही स्थानहरूमा र अन्य भूभागका थोरै स्थानहरूमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको छ। गण्डकी प्रदेशको एकदुई स्थानमा भारी वर्षाको पनि सम्भावना रहेको छ।"
सरकार सिँचाइ देऊ,"कृषिको मुख्य बाली धान रोप्ने मुख्य महिना असार हो। धान रोप्न चाहिने पानी हो। यो असारमा कताकति परेको पानीका आधारमा थुप्रै किसानले धान रोपे। यो बालीलाई रोप्दामात्रै पानी भएर हुँदैन। केही महिना नियमित पानी चाहिन्छ। असारमा भने जति पानी परेन। त्यसैले अझै धेरै खेतमा धान रोप्नै बाँकी छ। रोपिसकेको धानका गरा सुक्खामात्रै होइन, धाँजा पनि फाँटेका छन्। पानी पर्ने कुरा प्रकृतिमा भरपर्ने कुरा हो। मनसुनको चक्रमा निर्भर हुने कुरा हो। यसपालि मनुसनको चक्र खल्बलिएको मौसम विभागले जनाएको छ। देशको कतै पनि आवश्यकमात्रामा पानी परेको छैन। बर्खायाम जस्तो गरी झरीले पनि छेकछन्द देखाउन सकेको छैन। असार अन्तिमसम्म देशभर केवल आधामात्रै खेतहरूमा रोपाइँ भएको छ। बाँकीमा पानी नभएर किसानले धान रोप्न पाएका छैनन्। कृषिप्रधान देशमा योभन्दा विडम्बना अरू के होला ? खेतमा धाँजा फाट्ने र बीउ सुक्ने वा छिप्पिने भयले किसानलाई सताइरहेको छ। नेपालको अर्थतन्त्र कृषिमा आधारित छ। कृषिमा सबैभन्दा ठूलो हिस्सा धान हो। नेपाली खाद्य संस्कृतिको मुख्य हिस्सा धानबाट बन्ने चामल नै हो। त्यसैले धान रोप्न नपाउनु भनेको भोक मेट्ने उपायको चिन्ता सँगसँगै अर्थतन्त्र खस्कने पिरलो पनि हो। कृषिप्रधान भनिए पनि मुलुक कृषिमा आत्मनिर्भर छैन। मुख्यबाली धानको चामलै पनि अर्बाैं रुपैयाँको आयात हुन्छ। भर्खरै सकिएको आर्थिक वर्षमा ४० अर्बको चामल नेपालले आयात गरेको थियो। पानी नभएकैले धान रोप्न नपाउनु र रोपेको धान पनि सुक्न थाल्नुले निर्भरता थपिने पनि प्रष्टै छ। आकाशबाट पानी परे रोपाइँ हुने नत्र नहुने भनेको निकै दुर्भाग्यपूर्ण अवस्था हो। खोलैखोला, नदी नै नदी र हिमालै हिमाल भएको देश मुलुकलाई पानीका लागि आकाशको भर पर्नुपर्ने अवस्था चिन्ताजनक हो। तर, नदीको पानी सिधै खेतमा उक्लँदैन। खोलाको पानी खेत खोज्दै आउँदैन। ६ हजार खोलानाला मुलुकभर छन्। ती खोलानालाको पानी नहर बनाएर खेतमा लैजाने हो भने खडेरी परे पनि किसानलाई धान रोप्न मुस्किल हुन्थेन। तरकारी खेती गर्न सजिलो हुन्थ्यो। खेतीपातीलाई चाहिने भनेकै जल र मल हो। तर, रासायनिक मलको अभाव त छँदैछ, पानी पनि पाउँदैनन् किसान। रासायनिक मलजस्तो विदेशबाट किनेर ल्याउनुपर्ने चिज होइन, पानी। विज्ञहरू त नेपालका नदी र खोलाहरूको वर्षभरिको पानी जम्मा गर्दा देशको सबै भूभाग डुबाउने १ मिटरभन्दा गहिरो पोखरी तयार हुन्छ भन्छन्। मुलुकको ३० प्रतिशतमा मात्रै सिँचाइ सुविधा पुगेको कृषि अनुसन्धान परिषद्को प्रतिवेदनले बताउँछ। त्यसमा पनि बाह्रैमास सिँचाइ पुग्दैन। पानी परेन, सिँचाइ छैन, धान खेतमा धाँजैधाँजा मुलुकमा २६ लाख हेक्टर खेतीयोग्य जमिन छ, जसको ८० प्रतिशतमा धान रोपिन्छ भन्ने कृषिका प्रतिवेदनहरूमा छ। त्यति हुँदाहुँदै पनि सिँचाइमा ध्यान नदिनु कृषिमा ध्यान नदिनु, खाद्यान्न उत्पादनमा सरकारको कानमा बतास नलाग्नु हो। सिँचाइको सुविधाबिना किसानले बर्खामा पनि धान रोप्न नपाउने गरी बर्सेनि भइरहने समस्या समाधान हुँदैन। सरकारलाई किसानका मुद्दामा कमै चासो लागेको देखिन्छ। होइन भने दसकौंअघि सुरु भएको मुलुककै एउटा ठूलो सिँचाइ आयोजना सिक्टामा १६ अर्ब रुपैयाँ बगिसकेपछि पनि पानी नबग्ने अवस्था रहिरहने थिएन। त्यस्तै, सिँचाइका अरू पनि आयोजना छन्, जहाँ सरकारले पैसा बगायो, पानी बगाउन सकेन। निर्माणको गुणस्तर कायम हुन नसक्नु र भ्रष्टाचारले सिँचाइ ओभानो हुन कहाँ सक्थ्यो ! सकेन। छेउमै खोला नदीमा पानी बगिरहँदा पनि किसानले धान रोप्न नपाएका अरू थुप्रै भूभाग छन्। मरुभूमिमात्रै भएका मुलुकले समुद्रकै पानी ल्याएर तरकारी खेती गरेर निर्यात गर्न सकेका छन्। तर, हामी बगिरहेको पानी खेतमा उकाल्ने साधारण उपायलाई पनि रकेट विज्ञानजस्तो जटिल बनाइरहेका छौं। यो हाम्रो राज्य प्रणालीको निकम्मा र अकर्मण्यताबाहेक अरू केही होइन। किसान भने सरकारसँग सिँचाइ माग्दामाग्दै आकुलव्याकुल छन्। हरहर महादेव पानी देऊ देऊ भन्ने किसानले हरहर सरकार पानी (सिँचाइ) देऊ देऊ भनेको भन्यै छन्। कतिपय ठाउँमा अन्धविश्वासपूर्वक आकासेपानीको आशमा भ्यागुताको बिहे गरिदिने, बाजा बजाएर पानी माग्ने, इन्द्र र हरहर महादेव पानी देऊ भन्दै प्रार्थना गर्ने गरिरहेको देखिन्छ। पश्चिम नवलपरासीमा त जनप्रतिनिधिलाई सांकेतिक रूपमा बाँधेर मन्दिर पुर्याएको समाचार पनि आयो। विज्ञानको कसीमा ती सबै फगत अन्धविश्वास हुन्। विज्ञान र प्रविधिको जमानामा नदीको पानी खेतमा उकाल्ने कुरा अति सामान्य नै हो। तै हाम्रो सरकारले त्यति पनि गर्न सकेको छैन र किसानका खेत बाँझै छन्। यस्तो पारा देख्दा विधि र प्रविधिले नै लज्जा महसुस गरेको हुनुपर्छ।"
