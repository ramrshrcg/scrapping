शीर्षक,विवरण
सरकार बस्ती बचाऊ,"अहिले वर्षात्को समय छ। मौसम विज्ञान विभागले देशभर भारी वर्षाको पुर्वानुमान गरेको छ। केही दिनदेखि परिरहेको अविरल वर्षाले देशका धेरै बस्ती डुबानमा परेका छन्। पहाडी जिल्लाहरूमा पहिरो र खहरेको बाढीले वितन्डा मच्चाएको छ भने तराईका जिल्लाका अधिकांस बस्ती डुबानमा छन्। तराईका बस्तीहरू त डुबानमा मात्रै होइन, धेरै बस्तीका नागरिक विस्थापित नै भएका छन्। वर्षात् अकस्मात् आउने कुरा होइन, हरेक वर्ष ऋतु अनुसार वर्षात्को मौसम सुरु हुन्छ। देशका अधिकांस बस्तीहरू हरेक वर्ष डुवान र पहिरोको जोखिमा पर्छन् पनि। देशको सबैभन्दा बढी भूभाग ओगटेको पहाड सबैभन्दा बढी पहिरोको चपेटामा पर्छ। हरेक वर्ष एकै प्रकृतिका घटनाबाट सयौं नागरिकले ज्यान पनि गुमाइरहेका हुन्छन् भने तराईमा डुबानमा परेर मानिसको ज्यान जाने गरेको छ। सरकारलाई यो यथार्थ थाहा नभएको भने पक्कै होइन। सरकारलाई ऋतुअनुसार हरेक वर्ष बर्खायाम आउँछ। त्यसपछि पहाडमा पहिरो र तराईमा डुबानको समस्या हुन्छ। हजारौं मानिस विस्थापित हुन्छन्। धेरैले परिवारका सदस्य गुमाएका हुन्छन् भने धेरैले घरबारविहीन हुनपर्छ। यो कुरा सबै सरकारलाई थाहा हुन्छ। तर, यसको दीर्घकालिन समाधानका लागि भने सरकार कुनै योजना बनाउँदैन। प्रत्येक जिल्लामा प्रमुख जिल्ला अधिकारीको अध्यक्षतामा विपत् व्यवस्थापन समिति गठन हुन्छन्। त्यो समितिले विपतपूर्व र विपतपश्चात् तयारी र ब्यवस्थापन गर्नुपर्छ। तर ती समितिमा आउने विपत् पूर्वतयारीको बजेट सामान्य गोष्ठी गरेर सकिन्छ। मोरङमा मात्रै ४० वटा खोलाले वितण्डा मच्चाउँदा १६ हजारभन्दा बढी परिवार जोखिममा परेका छन्। त्यसमध्ये पनि ६ हजार परिवार उच्च जोखिममा छन्। सुदूरपश्चिममा मात्रै ७ पहाडी जिल्लाका सयौं बस्ती जोखिममा परेकाले स्थानान्तरणका लािग सरकारलाई अनुरोध गरेको वर्षौं भइसक्यो। कोशी नदीको तल्लो तटीय क्षेत्र वषौंदेखि जोखिममा छ। यी त प्रतिनिधि स्थान मात्र हुन् जोखिमका। अवस्था जे भए पनि सरकार हेलिकोप्टर सयरमा रमाउँछ। जनताका पीडामा राहतको मलम लगाउन सक्दैन। रमिते बन्छ केवल। हुन त हरेक वर्षात् सरकारमा रहेकाहरू र विभिन्न गैरसरकारी संस्थाहरूका लागि दसैं आएजस्तै हुन्छ। सरकारका प्रधानमन्त्री, मन्त्रीहरूले वर्तमानको व्यवस्थापनलाई पहिलो प्राथमिकतामा त राख्नै पर्छ तर आगामी वर्षको वर्षाअगावै के कसरी ती जोखिममा रहेका बस्तीलाई जोखिममुक्त बनाउने भन्ने गृहकार्यमा जुट्दैन। बरु राहत वितरणको नाममा खिचिएका तस्वीर बेचेर देशबाहिरबाट मोटो रकम कुम्ल्याउने दुष्प्रयास भइरहन्छ। सरकार न अनुगमन गर्छ न कारबाही। सरकार र गैसस दुबैलाई मालामाल हुने मामिलामा दीगो समाधान कसले खोज्ने ? अहिले तराईका अधिकांस बस्तीहरू हुलाकी सडक, पूर्वपश्चिम राजमार्ग जस्तै अग्लो र ओतलाग्न मिल्ने स्थानमा बस्तुभाउ र लालाबाला सहित बसिरहेका छन्। तर, सरकार ती खबरहरू हेर्छ, सुन्छ र पढ्छ मात्र। हरेक नेपालीलाई बाँच्न पाउने अधिकार छ। गाँस र बासको न्यूनतम अधिकारबाट वञ्चित भइरहन्छन् उनीहरू। यी अधिकार छन् त केवल संविधानका पात्रामा सुरक्षित। पहिरो र बाढीमा परेर मर्छु भन्ने थाहा हुँदाहुदै पनि नागरिक अनेक कारण बाध्य छन्। त्यस्ता बस्ती स्थानान्तरण नगरिँदा उनीहरू केवल काल कुर्न बाध्य छन्। सरकारका हरेक बजेटमा विपद न्युनीकरणका योजनामा बजेट हुन्छन्। तर त्यो बजेट पीडितसम्म पुग्नै पाउँदैन। अर्थात् सरकार प्राकृतिक प्रकोपको न पूर्वतयारीमा जुट्छ न त प्रकोप पछाडिको राहत र व्यव्स्थापनमै। नागरिका जीवनमा संवेदनशील बन्ने कि सरकार !"
गज्याङगुजुङ गरेर चुनाव जित्ने हिम्मतै नगरे हुन्छ,"सरकारले आमनिर्वाचन घोषणा गर्नासाथ निर्वाचन आयोग तीव्र तयारीमा जुटेको छ। प्रमुख आयुक्त दिनेशकुमार थपलिया भन्छन्, कार्यतालिका केही साँघुरो त छ तर समस्या छैन। प्रस्तुत छ, स्थानीय तहको निर्वाचन समीक्षा र आगामी चुनावको रणनीतिमा केन्द्रित रही अन्नपूर्ण पोस्ट्का अखण्ड भण्डारी र तारा चापागाईंले प्रमुख आयुक्त थपलियासँग गरेको कुराकानीको सम्पादित अंश निर्वाचन गराउन कम्तीमा १२० दिन चाहिन्छ भनिन्थ्यो, १०७ दिन मात्र पाउनुभयो। यसले समयको दबाब कस्तो पर्ला ? खासमा अहिले निर्वाचन कार्यतालिकामै छौं। निर्वाचन हुन्छ भन्ने कुरामा आयोग विश्वस्त भएकाले आन्तरिक तयारी गरिरहेकै थियौं। तैपनि, १२० दिनको महत्व बल्ल बुझ्दैछौं। यसबीच तीनवटा चाडपर्वसमेत आउँछन्। ती कटाउँदा हामीसँग ९५ दिन बाँकी छ। यतिमा सक्न कार्यतालिका केही साँघुरो त छ तर चुनाव हुन्छ। मंसिरमा निर्वाचन हुन्छ भन्नेमा ढुक्क हुनुहुन्थ्यो ? आयोगले हेर्ने भनेको संविधान, कानुन र कानुनमा भएका व्यवस्था हो। स्थानीय तहको निर्वाचनमा पनि संविधान र कानुनको विषयमा केही रस्साकस्सी भएकै हो। बीचमा कहीँकतै निर्वाचन नहुने पो हो कि भन्ने आशंका पनि उठेकै हो। तैपनि आयोग केमा ढुक्क छ भने राजनीतिक दलहरूले निर्वाचनलाई लोकतन्त्रको आधार स्तम्भका रूपमा स्वीकार गर्छन् र आवधिक निर्वाचनलाई अनिवार्य ठान्छन्। अर्थात्, राजनीतिक दलहरूबाट धोका हुँदैन भन्नेमा हुनुहुन्थ्यो ? संविधानको प्रस्तावनामै ४५ वटा महत्वपूर्ण कुरा छन्। ती प्रतिस्पर्धात्मक लोकतान्त्तिक बहुदलीय शासन प्रणाली, नागरिक स्वतन्त्रता, मौलिक अधिकार, मानव अधिकार, बालिग मताधिकार, आवधिक निर्वाचन आदि हुन्। नागरिक स्वतन्त्रतालाई स्थापित गर्ने हो भने आवधिक निर्वाचनको विकल्प हुँदैन भन्नेमा ढुक्क थियौं, अहिले पनि छौं। तर्कबितर्क हुन सक्छन्। निर्णय भने गर्नै पर्छ भन्ने हो। तर, कानुनमा आमनिर्वाचन अवधिबारे त्यति प्रस्ट व्यवस्था देखिन्न नि ! हो, राष्ट्रपतिउपराष्ट्रपति पद र राष्ट्रियसभाको निर्वाचनमा कानुनमा प्रष्ट व्यवस्था गरिएको छ। स्थानीय तह, प्रदेशसभा र प्रतिनिधिसभा निर्वाचनका सन्दर्भमा तदनुसार राम्रो ढंगले उल्लेख छैन। त्यसलाई हामीले बीचको बाटोबाट व्याख्या गरौं भन्ने हो। ४ वर्ष ६ महिना कार्यकाल पुगिसकेपछि दिन गन्ती गरेर पाँचै वर्ष पुर्याउनुपर्छ भन्ने व्याख्या हुनुहुँदैन। अहिले पनि दिन गन्ती गरेको भए यो चुनावका विषयमा धेरै प्रश्न उठ्थे। किनभने, समानुपातिक प्रणालीतर्फको निर्णय अलिपछि भएको थियो। प्रतिनिधिसभा र प्रदेशसभाको निर्वाचित मितिको व्याख्या जुन गर्यौं, ऐनमा त्यो हाम्रो अडान उपयुक्त थियो। त्यसैले हामी चुनाव हुन्छ भन्नेमा ढुक्क थियौं। चुनावको मिति घोषणापछि सरकार कामचलाउ भयो, होइन ? सँगै घोषणा भएकै दिन धेरै तीव्र गतिमा सरुवाबढुवा पनि गर्यो। कसरी हेर्नुभएको छ ? निर्वाचन आयोगले यसलाई दुई तरिकाबाट हेर्छ। निर्वाचन घोषणापछि सरकारहरूले (संघीय र प्रदेशका) दीर्घकालीन असर पर्ने खालका निर्णय गर्नु हँुदैन भन्ने उनीहरूले भनेका छन्, आयोगले होइन। नेपालका थुप्रै निर्वाचन हेरेका छौं। निर्वाचन हुँदा सत्तामा को छ ? प्रतिपक्षमा को छ ? कसले निर्वाचन गराएको छ ? सत्तापक्ष हँुदा उसले के भनेको छ ? प्रतिपक्ष हुँदा के भनेको छ भन्ने हामीले भलीभाती बुझेकै छौं। मैले के गर्न हुन्छ, के गर्न हुँदैन भन्ने सरकारले मात्र होइन, सरकारी निकाय, आयोगलगायत सबैले जानेकै छन्। जान्नुपर्छ भन्ने मान्यता आयोगले राख्छ। दोस्रो कुरा आचारसंहिता लगाउने कुरा निर्वाचन घोषणा हुनासाथ विश्वमा कहीँ पनि हुँदैन। कम्तीमा निर्वाचन प्रक्रियासम्म सुरु होस् भन्ने ठान्छौं। निर्वाचन प्रक्रिया भनेको १ सय ६५ स्थानमा निर्वाचन कार्यालय स्थापना र अन्तिम मतदाता नामावली प्रकाशन हो। तबमात्र त्यतातिर सोच्नुपर्छ। त्यसो भए अहिले सरकारले जेजस्ता निर्णय पनि गर्न पाउँछ ? आयोगको आग्रह के छ भने नीतिगत कुरामा आफैं सचेत बन्नुहोस्। सामान्य २४ वटा सरुवाले निर्वाचनमा खासै असर पर्दैन। प्रशासन प्रयोग गरेर निर्वाचन जित्न सकिन्छ भन्ने बुझाइ हुन सक्छ। जुन सत्य होइन। सबैका आआफ्ना जिम्मेवारी छन्। त्यसलाई बुझिदियो भने त्यस्तो खालको समस्यै आउँदैन र आउनु पनि हुँदैन। स्थानीय तह निर्वाचनमा शक्ति केन्द्रहरूले पद र सुरक्षा संयन्त्र दुरुपयोग गरेका केही घटना देखिए। त्यस्ता घटना कसरी रोक्नुहुन्छ, यसपालि ? स्थानीय तहनिर्वाचनमा ८७ स्थानमा पुनः मतदान गर्नुपर्यो। यो अघिल्लो निर्वाचनका तुलनामा कम भए पनि यसपटकको तुलनामा बढी हो। अर्थात् कुनै पनि निर्वाचनमा कुनै एक स्थानमा पनि मतदानस्थल कब्जा भयो, निर्वाचन प्रभावित भयो भन्ने सुनिनु, बुझिनु, देखिनुहुँदैन। यस्तो घटना अघिल्लो निर्वाचनभन्दा कम भयो, खुसी व्यक्त गर्न सकिएला। तर, जति भयो त्यो नै बेठीक हो। किन यस्तो भयो ? कारण पहिल्याउनुभयो होला नि ! यस विषयमा दुइटा कुरा छन्। एउटा, अझै पनि राजनीतिक दल उम्मेदवारहरूमा निर्वाचन जोरजबरजस्ती गरेर वा गलत ढंगले कब्जा गरेर, गलत ढंगले मतदातालाई प्रभावित गरेर जित्न सकिन्छ भन्ने मानसिकता बाँकी छ। अनि, मौका पर्यो भने आफ्ना कार्यकर्ताले मतपेटिका लुटेबापत वा मतदानमा बलजफ्ती गरेबापत दण्डित होइन पुरस्कृत गर्ने मनसाय कहीँ कतै रहेको हो कि भन्ने देख्यौं। दोस्रो कुरा, शान्ति सुरक्षा भनेको अनुभूति हो। निर्वाचनको व्यवस्थापन राम्ररी गरेका छौं। र, मतपत्र च्यातेर, स्वीच दबाएर र अँध्यारो पारेर चुनाव जितिन्छ भन्ने मानसिकता हार्नुपर्छ भनेको हुँ। मलाई राम्ररी थाहा छैन र मतपत्र च्यात्न सकिन्छ भनेर। त्यो कुनै फलामको मतपत्र बनाउन मिलेन। अब फेरि त्यही मनोवृत्ति र सोच राख्ने हो भने चुनावमा नगए पनि हुन्छ। सुरक्षाकर्मीको उपस्थिति शान्ति सुरक्षाको अवस्था राम्रो छ भन्ने देखिने हो। हामीले बेठीक गर्यौं भने छाड्दैन है भन्ने अनुभूति मात्र दिने हो। सुरक्षाकर्मीलाई उम्मेदवार र दलका मान्छे लागेर लखेट्नै खोज्ने हो भने उनीहरूको पनि भाग्नुपर्ने अवस्था सिर्जना होला। त्यसैले सुरक्षाकर्मी र राजनीतिक दलबीचको अन्तरसम्बन्धको स्थिति पनि उपयुक्त लागेन। निर्वाचनका बेला कारबाही नै गर्नुपर्ने अवस्था आयो भने आयोग पछि पर्दैन। यसमा आयोगको कमजोरी रह्यो होला ? बाजुरादेखि मधेस प्रदेशका जुनजुन ठाउँमा पुनः निर्वाचन गर्ने अवस्था आयो, त्यो आयोगको तयारीको कमजोरीका कारण होइन। हामीले सबै बन्दोबस्त त्यहाँ पुर्याएकै थियौं। जोरजबरजस्ती गर्न चाहने राजनीतिक दल र उम्मेदवारका कार्यकर्ता र त्यसलाई प्रतिकार गर्न नसक्ने सुरक्षा निकायको मानसिकताको उपज हो यो। र, आउँदो चुनामा यो कहीँ कतै प्रकट हुने हो कि भन्ने अनुमानछ। आयोगले एकै चरणमा निर्वाचन गर्नु भनेको सुरक्षा कमजोरी गरेहुन्छ भनेको होइन। पर्याप्त सुरक्षा व्यवस्थासहित एकै चरणमा निर्वाचन भनेको हो। त्यसका लागि उही रणनीतिले पक्कै नधान्ला, केही फरक गर्दै हुनुहुन्छ ? हो, आउँदो निर्वाचनमा अलिक फरक रणनीतिमा जानुपर्छ भन्ने लागेको छ। पहिलो, जिल्ला, प्रदेशस्तरदेखि एउटा सुरक्षा योजना बनाउँछौं। त्यो यथार्थपरक र त्यहाँको वास्तबिकतालाई सम्बोधन गर्ने किसिमको हुनुपर्छ। त्यो तीती निकायले गर्ने हो। दोस्रो, केन्द्रीय स्तरबाट बनाइने सुरक्षा योजना र बन्दोबस्तीको कुरा पर्याप्त मात्रामा उपलब्ध गराइनुपर्छ। म त अहिले पनि के भन्छु भने निर्वाचन आयोगले एकै चरणमा चुनाव गर्दा केही नभए पनि ३० देखि ३५ करोड रुपैयाँ त निर्वाचन आयोगको तर्फबाट कम खर्च लाग्छ। यो खर्च सुरक्षा बन्दोबस्तीका लागि गर्दिए हुन्छ। अहिलेलाई अलिकति सजिलो पनि छ। स्थानीय तहको निर्वाचनबाट कहाँकहाँ कमजोरी भयो भन्ने सिकेका छौं। स्थानीय तहको सुरक्षा प्रबन्धमा त्यस्तो के कमजोरी पाउनुभयो ? म्यादी प्रहरी राख्ने कुरामा रणनीतिक ढंगले सुधार्नु पर्ला भन्ने लागेको छ। यद्यपि यो उहाँहरू (सरकार) को विषय हो। तै पनि माथिबाट देखेका कुरा गरेका हौं। एउटा, हिजो राम्रो गरेका तालिम प्राप्तलाई फेरि पनि लिन सक्छौं। दोस्रो, नेपाल प्रहरी, सशस्त्र प्रहरीबाट अवकाशप्राप्त वा राजीनामा गरेकालाई लिन सकिन्छ। राष्ट्रिय सेवा दलमा तालिमप्राप्त युवा धेरै छन्। यिनीहरूलाई विश्वास गरेर प्रयोग गर्न सकिन्छ। कतिपय ठाउँमा स्थानीय तहमा नगर प्रहरीका रूपमा राखिएका जनशक्तिलाई अन्यत्र परिचालन गर्न सकिन्छ। स्थानीय तहभन्दा संघीय र प्रदेशको चुनावमा सुरक्षा चुनौती थपिएको ठान्नुहुन्न ? त्यस्तो होइन। बरु अहिले हामीलाई सजिलो किन छ भने पहिला हाम्रा ७ सय ५३ कार्यालय थिए। अफिसको रखवारी गर्न ७ सय ५३ नै टुकडी त्यहाँ थिए। अहिले त्यो घटेर १ सय ६५ मा झरेको छ। बाँकी रहेका सुरक्षाकर्मी खटाउन सक्ने अवस्था छ। राज्यबाट यसमा कस्तो सहयोग मिल्ला ? जिम्मेवारी बोध होला ? सुरक्षाका सन्दर्भमा राज्यबाट पर्याप्त सुरक्षा व्यवस्था छ र निर्धक्क भएर मतदाताले मत हाल्न सक्छन् भन्ने अनुभूति हुने गरी काम हुनुपर्छ। आयोगका तर्फबाट गर्ने काम त गछांैं नै। मूलभूत रूपमा सुरक्षा निकायले नै हेर्ने विषय भएकाले त्यतातिर केन्द्रित छौं। यसपालि के सोचेको छु भने ऐन कानुनले पनि थोरै निर्दिष्ट गर्छः निर्वाचन आयोग निष्पक्ष, स्वतन्त्र र स्वायत्त निकाय भएकाले निर्वाचनका सन्दर्भमा आयोगले दिएका निर्देशन पालना गरिनुपर्छ। निर्वाचन आयोगप्रतिको उत्तरदायित्व अब कसरी प्रकट हुन्छ भनेर हेर्छौं। स्थानीय चुनावकै उदाहरण हेर्ने हो भने राजनीतिक दल, उम्मेदवार र तिनका कार्यकर्ताले आचारसंहिता उल्लंघन गरेका घटना धेरै छन्। यसपालि त्यही अवस्था दोहोरिँदैन भन्न सकिन्न। आयोगले यसलाई कसरी लिनेछ ? आचारसंहिता यसपटक तुलनात्मक रूपमा राम्रो तर उल्लंघन पनि भए। विभिन्न गोष्ठी गर्दा के भनिएको छ भने तुलनात्मक रूपमा कम खर्च भएको छ। भड्किलो प्रचारप्रसार घटेको छ। अझै पनि शक्तिशाली मानिसले दुरुपयोग गरिरहेको अवस्था भने छ। यसलाई इन्कार गर्दिनँ। जहाँसम्म निर्वाचन खर्च (विवरण बुझाउने विषय) र आचारसंहिता उल्लंघनका विषय छन्, त्यसमा सम्भवतः सबैभन्दा धेरै कारबाहीमा पर्ने यसपालि हुनेछन्। कतिलाई कारबाही गरियो र कति प्रक्रियामा छन्। ढुक्कसँग राम्रो गरियो भन्न सक्ने अवस्थामा पनि छैनौं। यसलाई अझ कसरी व्यावहारिक बनाउने भन्ने छलफलमा छौं। आचारसंहिता कार्यान्वयन संयन्त्र कस्तो हुने ? यसमा पनि लागेका छौं। भन्नाले ? अघिल्ला चुनावहरूमा आचारसंहिता उल्लंघनमा आयोगले मात्र काम गथ्र्यो, संयन्त्र थिएन। यसपटक ७ सय ५३ तहमै संयन्त्र बनायौं। तर, ती संयन्त्रले आफू छौं कि छैनौं भन्नेसम्म पत्तो पाएनन्। अलि कडै भनें कि ? चित्त दुखाउनुहोला। सबै तिरबाट आचारसंहिता उल्लंघन भयो भन्ने सुन्छौं तर हेर्न खटाएको निकायले देख्दै देख्दैनन्। भन्दै भन्दैनन्। रिपोर्टिङ नै गरेनन्। जति आए, कारबाही गर्यौं। त्यसकारण अहिले संयन्त्रगत सुधार पनि गर्छौं। आचारसंहिता उल्लंघन भौतिक रूपमा उल्लंघन गरिने विषयसँग मात्र सम्बन्धित छैन। अबको उल्लंघन त सामाजिक मिडियामार्फत हुँदैछ। अन्य तौरतरिका प्रयोग गरेर इलेक्ट्रोनिक मिडियामार्फत पनि हुँदैछ। हेट स्पिच, मिस इन्फर्मेसन, डिस इन्फर्मेसनजस्ता कुरा अझै प्रखर रूपले जानेवाला छन्। यसलाई नियन्त्रण गर्न संयन्त्र बलियो बनाउने सोचमा छौं। यसपालि पक्कै सुधार हुन्छ। स्थानीय चुनावमा शक्तिशालीहरूले आचारसंहिता उल्लंघन गर्दा आयोगले स्पष्टीकरण सोध्नेबाहेक कुनै कारबाही गरेको देखिएन नि ! पहिलो कुरा, कानुन हेर्नुपर्ने हुन्छ। आयोगको काम जस्तालाई त्यस्तै गर्ने पनि होइन। कसैले उल्लंघन गर्यो, त्यसलाई भ्याइदिई हालौं भन्न पाइँँदैन। कानुनअनुसार स्पष्टीकरण नसोधी कुनै कारबाही गर्न पाइँदैन। कसैलाई स्पष्टीकरण सोध्दा उसले आचारसंहिता उल्लंघन गरेकै छैन, झुक्किएर गरे पनि म आयोगको आचारसंहिता मान्न अत्यन्तै प्रतिबद्ध छु भन्ने जवाफ आउँछ। अब कारबाही गर्न अर्को तरिकाबाट पुष्टि गर्नुपर्छ। गरेर पनि गरिनँ भन्छ। झुक्यिएर गरेको भन्नेलाई सचेत गराएका छौं। स्पष्टीकरण मात्रचाहिँ सोधेका छैनौं। यहाँसम्म कि आचरसंहिता उल्लंघन गर्ने राजनीतीक दल वा उम्मेदवारलाई मत नदिनु होला भनेर आह्वान गरेका थियौं। किनभने आचारसंहिता मिचेर जित्नेले भोलि गतिलो काम गर्ला भन्ने लाग्दैन। यो एउटा नैतिक बन्धन पनि हो। निर्वाचन खर्च कत्तिको अनुगमन गर्नुभयो ? आउँदो चुनावमा यसको सीमामा बाँध्ने के योजना छ ? निर्वाचन खर्च विवरण नबुझाउँदा कारबाही हुन्छ। त्योचाहिँ सचेत गराएर मात्र पुग्दैन। जरिवाना नै गर्नुपर्छ। अर्को एउटा निर्वाचनसम्म उम्मेदवार हुन नपाउने गरी कारबाही गर्नुपर्छ। हामी त्यो प्रक्रियामा छौं। यो पनि आचारसंहिताको विस्तारित पाटो हो। अहिले ठूलो संख्या कारबाही गर्नुपर्ने सूची छ। केहीअघि एक लाखलाई कारबाही गर्नुपर्ने देखियो भनेर सांकेतिक रूपमा भनेँ। त्यसभन्दा ठूलो संख्या कारबाही गर्नुपर्ने सूचीमा छ। चिन्ता यो छ कि यही पद्धति गरिरहने हो भने कारबाही नभएको मान्छे को हुन्छ भनेर खोज्नुपर्ने अवस्था आउनसक्छ। यो दुःखद् हो। यसबाट सवक सिक्दा राम्रो हुन्छ। खर्च विवरण बुझाउनेले पनि साँचो हिसाब दिन्छ भन्ने छ र ? यसमा शंका लागेमा छानबिन गर्न सकिन्छ। नबुझाउनेलाई सिधै कारबाही गर्ने। बुझाएर सीमाभित्रै बुझाएको छ, शंका लाग्ने कुनै स्थिति छैन भने केही पनि नगर्ने। तेस्रो भनेको समय अवधिमा बुझाएको छैन भने सामान्य सचेत गराएर जरिवाना गर्ने। चौथो, भनेको भन्दा बढी खर्च गरेको छ वा विवरणमा शंका छ भने त्यसलाई स्पष्टीकण सोधेर कारबाही हुन्छ। अहिले पहिलो अवस्थाको कारबाहीमा छौं। उदाहरणका लागि कुनै क भन्ने उम्मेदवारलाई साढे ७ लाख खर्च गर्ने सीमा थियो। उसको खर्च सजावट मात्र १० लाखको मात्र थियो, त्यसलाई के गर्नुहुन्छ भनेर मलाई सोधियो। त्यो त उसले विवरण नबुझाई भन्न सक्दिनँ। त्यस्तोमा यति गते भएको आमसभाको खर्चचाहिँ कसले गरिदिएको थियो भनेर सोध्छौं। अविश्वास लाग्यो भने थप विश्लेषण गरेर हेर्ने हो। उच्च तहका नेताहरूले निर्वाचनमा करोडौं खर्च हुन्छ भनेर बोलेकामा आयोगले स्पष्टीकरणसमेत सोध्यो। रोक्न किन सकिरहेको छैन ? इमान, निष्ठा हुने तर पैसा नहुनेले चुनाव जित्ने अवस्था कमजोर हँुदै गयो भन्ने कुरा सही हो। यसलाई समग्रतामा बुझ्नुपर्छ। यसलाई आयोगले मात्र बनाइदिन्छ, पूर्णरूपमा सुशासन ल्याइदिन्छ भन्ने ठान्नु हुँदैन। निर्वाचनमा हामीले हाम्रो पाटोको कुरा गर्ने हो। विगतभन्दा कम खर्चमा निर्वाचन सम्पन्न गर्यौं। यसकै सिको सबैले गरे हुने हो। सामाजिक संरचना, राजनीतिक परिवेश, संस्कार, राजनीतिक दलको मनोवृत्ति लगायतको धेरै कुरामा भरपर्ने भएकाले यो कुरामा सबैले ध्यान दिएर जानुपर्छ। अहिलेको स्थानीय तहमा कम खर्च भएको हेर्दा सुधारोन्मुख हो कि भन्ने लाग्छ। स्थानीय तहको निर्वाचनमा ८७ ठाउँमा पुनःमतदान गर्नुपर्ने अवस्था आयो, यसमा कहाँ के कमीकमजोरी भयो ? आयोगको अध्ययनले के देखायो ? स्थानीय तहकै कर्मचारी परिचालन गर्यौं। त्यो कर्मचारी त्यहाँका दल र उम्मेदवारसँग मिलेको त नभनौं तर उसँग डोमिनेट हुने, उसको हप्कीदप्कीसँग सधैं त्रसित हुने, आफूले लिनुपर्ने एक्सन लिन नसक्ने पनि देखियो। दोस्रो, राजनीतिक दलले जुन हर्कत गरेर भए पनि जसरी पनि जित्नुपर्छ भन्ने मानसिकता रह्यो। तेस्रो, कतिपय ठाउँमा राजनीतिक दलहरूबीच स्वस्थ प्रतिस्पर्धा हुन नसकेको पाइयो। कतिपय ठाउँमा राजनीतिक दलहरू मिलिदिने तर हामीलाई त्यस्तो लागेन। चौथो, पर्याप्त सुरक्षा बन्दोबस्त नभएको अवस्था र पाँचौ अलिकति सुरक्षाको मनोवल कम देखियो। केही सामान्य त्रुटिले पनि भए। निर्वाचनका सरोकारवालाले इमान्दारी नदेखाउने हो भने फेरि यही समस्या दोहोरिन सक्छ। यही चुनावमा केही नथाल्ने ? यही चुनावमा केही पक्कै थालनी हुनेछ। निर्वाचन आयोगले केही विषय अगाडि बढाएको छ। प्रतिनिधिसभा वा प्रदेशसभाको उम्मेदवारले कम्तीमा एउटा स्वघोषणा गरून्। त्यसका लागि करिब १५ बुँदा बनाएका छौं। अरूभन्दा म पृथक छु भन्ने शुद्धता जाँचून्। पछि प्रश्न उठ्यो भने आफैंले जवाफ दिऊन्। त्यस्तै यसपटक कानुनमा स्पष्ट व्यवस्था नभए पनि राज्यलाई तिर्नुपर्ने कर सबै तिरेको छु भनेर घोषणा गर्नुपर्छ। हरेक उम्मेदवारको व्यक्तिगत विवरण मागेर सार्वजनिक गर्ने कि भन्ने छ। तपाईंको उम्मेदवार यस्ता छन्, आफैं छान्नुस् भनेर सार्वजनिक गर्ने यस्ता केही कुरा गरौं भन्ने बहसमा छौं। उम्मेदवारको शुद्धताको कुरा मात्र होइन, मतदाताले सबै कुरा पहिचान गर्न सकुन् भन्ने हो। योग्यतार अयोग्यता कानुनी दफामा नपरी बाध्यात्मक हुँदैन। त्यसैले अब आउने कानुनमा यसलाई समावेश गर्छौं पनि। राइट टु रिजेक्ट र राइट टु रिकलको सर्वोच्च अदालतले आदेश गरेको थियो। तर, अझै किन कार्यान्वयन हुन सकेन ? यो पहिला कानुनमा समावेश गर्ने विषय हो। अब बन्ने कानुनमा यो सामेल हुने आशा गरौं। त्यस्तै विदेशमा बस्ने नेपालीको मताधिकार पनि आउँदो कानुनमा समावेश हुनेछ। त्यो मस्यौदामा परेको छ। जहाँसम्मरिकल (जनप्रतिनिधि फिर्ता) बारे विभिन्न देशमा फरकफरक अभ्यास भेटिएको छ। यो बहसमा पनि छ। यो कतैबाट निर्देशित भइसकेको विषय पनि होइन। यसले फेरि राम्रो गर्न खोज्दा बेथिती निम्त्याउने हो कि भन्ने उत्तिकै छ। स्थानीय तहको निर्वाचनमा धेरै मत बदर भए। त्यो घटाउनके गर्नुपर्ला ? स्थानीय तहको निर्वाचनमा अघिल्लो तुलनामा धेरै मत बदर भएको त होइन। अनुपात उस्तै छ। यसको मुल कारणचाहिँ मतपत्रको डिजाइन हो। निकै जान्ने मान्छेलाई पनि तिरिमिरी हुने खालको थियो यो। दुइटा कुरामा सुधार गर्नुपर्छ भन्ने पनि थाहा नभएको होइन। नसकेको हो। क्षमताले नभ्याएको हो। एउटै कागजमा सातवटा मतपत्र हुँदैनन्। दोस्रो कुरा, उम्मेदवार नभइकनै चिह्न राख्यौं। त्यो व्यवस्था किन गर्नुभएन ?यसपालि हामीसँग विकल्प थिएन। कित मतपत्र छाप्ने जिम्मा स्थानीय तहलाई दिनुपर्छ। ठूलो बहस नभइकन यो टुंगो लाग्न सक्दैन। प्रत्येक निर्वाचन अधिकारीलाई मतपत्र डिजाइन गर्नेदेखि फाइनल गर्नेसम्म अधिकार दियो भने यो सदाका लागि अन्त्य हुनेछ। अब आउँदो निर्वाचनमा चारवटा छुट्टाछुट्टै मतपत्र बनाउँछौ। जो उम्मेदवार छ, त्यसको मात्र राख्छौं। स्वाभाविक रूपले शून्यमा झार्छु त भन्दिनँ। तर, मलाई के विश्वास छ भने १ प्रतिशतभन्दा मतपत्र बदर हुँदैन। समानुपातिक प्रणालीतर्फ एकमात्र छाप हान्नुपर्छ, जुन बदर हुँदैन। गत निर्वाचनमा पनि धेरै सुधार गर्ने अभ्यास गरेको हो तर स्थानीय तहको चुनाव गर्दा सुधारभन्दा पनि चुनाव नै कसरी सक्ने भन्नेतिर केन्द्रित हुनुपर्ने थियो। यसका लागी कानुन फेर्नुपथ्र्यो। अध्यादेश ल्याउनुपर्ने थियो। अध्यादेशमा यो घुसाउन खोज्दा अर्कै कुरा आएर चुनाव नहुने हो कि भन्ने डर पनि थियो। तर, अब आउने चुनावमा ऐनमै सच्चाएर पठाउँछौं। आउँदो निर्वाचनमा यो झन्झट हुँदैन। कर्मचारी, सुरक्षाकर्मी र कैदीबन्दीलाई मतदान गर्न दिने भन्नुभएको छ, यो समानुपातिकमा मात्र हो कि प्रत्यक्षमा पनि ? समानुपातिकमा मात्र हो। यो कानुनमा व्यवस्था भइसकेर पनि अघिल्लो २०७४ मासम्बोधन गर्न सकिएन। अहिले पनि कठिन छ, सहज छैन। तर, पनि विभिन्न उपाय खोजिरहेका छौं। अदालतले निर्देशित गरेको र आमनागरिकको चासो चिन्ता माग पनि भएकाले कर्मचारीसुरक्षाकर्मीलाई जहाँ खटिएका छन् त्यहाँबाट दिने मिल्ने व्यवस्था गर्नेछौं। कैदीबन्दीलाई बाहिर ल्याउन नमिल्दा त्यहीबाट र वृद्धाश्रममा बसेकालाई नजिकैबाट दिने प्रबन्ध मिलाउने छौं। शक्तिशाली व्यक्तिबाट चुनावमा बलजफ्ती गर्ने कुरामा आयोग निरिह हुन्छ कि भन्ने धेरैलाई चिन्ता छ, कस्तो खालको तयारीमा हुनुहुन्छ ?स्थानीय चु्नावमा केही ठाउँमा अलिकति अमूर्त ढंगले अमुक व्यक्ति परिचालन गरेर निर्वाचन प्रभावित पार्ने खालका क्रियाकलाप भए भन्ने सुन्यांै। सुनेको भरमा प्रमाण नभई आयोग जान पनि मिलेन।सबैले दायित्व र जिम्मेवारी इमान्दारीपूर्वक निर्वाह गरियो भने ठीक हुन्छ। स्थानीय चुनावमा कसैले टोक्न नसक्ने मतपत्र छाप्ने कुरा गर्नुभएको थियो। के हो त्यसको अर्थ ? निर्वाचनको व्यवस्थापन राम्ररी गरेका छौं। र, मतपत्र च्यातेर, स्वीच दबाएर र अँध्यारो पारेर चुनाव जितिन्छ भन्ने मानसिकता हार्नुपर्छ भनेको हुँ। मलाई राम्ररी थाहा छैन र मतपत्र च्यात्न सकिन्छ भनेर। त्यो कुनै फलामको मतपत्र बनाउन मिलेन। अब फेरि त्यही मनोवृत्ति र सोच राख्ने हो भने चुनावमा नगए पनि हुन्छ। लोकतन्त्रले यस्तो भन्छ कि गज्याङगुजुङ गरेर चुनाव जित्ने मानसिकता त्याग्दा हुन्छ। हिम्मतै नगरे हुन्छ। तस्बिर : दीपेन श्रेष्ठ"
बहुदलमै बन्द चिनी कारखाना,"वीरगन्ज : २ दशकअघि अचानक बन्द भएको एक सरकारी कारखाना हो, वीरगन्ज चिनी उद्योग। जुन दिनदेखि यो बन्द भयो त्यस दिनदेखि नै त्यहाँका बासिन्दाका दुःखका दिन सुरु भए। चल्दाचल्दैको अवस्थामा चिनी उद्योग बन्द भएपछि घरवार चलाउनै धौधौ भएको बताउँछिन्, वीरगन्ज२९ अठराहाकी सुनरपति देवी। चिनी मिल चल्दासम्म घर व्यवहार चलाउन कुनै दुःख थिएन, सुनरपति भन्छिन्, मिल बन्द भएपछि सुरु भएका दुःखहरू अहिले पनि उस्तै छन्। उनका अनुसार चिनी कारखानाले उखु रोप्नुभन्दा पहिले नै किसानलाई बैंकमार्फत पेस्की रकम दिन्थ्यो। उखुको बीउ, मल, विषादी सबैको जोहो पनि मिलले नै गरिदिन्थ्यो। त्यति मात्र होइन। उखु तयार भएपछि गाडा र ट्र्याक्टर पनि किसानकै खेतमा पुर्याइदिन्थ्यो। किसानलाई न त कसरी बीउ, मलखाद जुटाऔं भन्ने चिन्ता, न त मिलसम्म उखु कसरी पुर्याउने भन्ने चिन्ता नै। सबै प्रबन्ध मिलले नै गरिदिन्थ्यो। पोखरिया७ रानीगन्जका रत्न शमशेर जबरा त्यतिबेला उखु खेती गर्न किसानलाई घरबाट एक पैसा पनि नलाग्ने गरेको बताउँछन्। अहिलेको जस्तो उखुको भुक्तानीका लागि काठमाडौं गएर अनशन बस्नुपर्ने विवशता किसानलाई थिएन, राणा भन्छन्, मिलले पहिले नै पेस्की रकम दिन्थ्यो। उखु मिलमा पुर्याएपछि बाँकी रकम पनि भुक्तानी दिन्थ्यो। मिल घाटामा गएको भन्दै २०५९ फागुन १५ गते सरकारले अचानक बन्द गर्यो। त्यसपछि पर्सा, बारा, रौतहट र सर्लाहीका करिब २० हजार किसानका दुःखका दिन सुरु भएको भनाइ छ। सुनरपति भन्छिन्, मिल बन्द भएपछि नगदेवालीको रूपमा उखु खेतीको विकल्प खासै केही भएन। त्यसपछि श्रीमान् विदेश कमाउन गइहाले। अहिले श्रीमान् घरमा छन्। तर, छोरो विदेशमा छ। अधिकांश उपकरणहरू सामान्य सरसफाइ र मर्मत मात्रै गर्ने हो भने पुनः सञ्चालनमा ल्याउन सम्भव छ। अवधकिशोर सिंह, प्रबन्धक, वीरगन्ज चिनी उद्योग यो कारखानाको इतिहास हेर्दा २०१५ सालमा तत्कालीन राजा महेन्द्र शाह सोभियत संघको भ्रमणमा गएका संघले नेपाललाई उपहारस्वरूप एउटा ठूलो चिनी कारखाना निर्माण गर्ने सम्झौता गर्यो। सम्झौताअनुसार संघकै सहयोगमा २०१९ सालमा वीरगन्जमा महेन्द्रद्वारा नै यस कारखानाको शिलान्याश भयो। २ वर्षमा निर्माण सम्पन्न भई यस कारखानाले २०२१ माघ १८ देखि व्यावसायिक रूपमा चिनीको उत्पादन सुरु गर्यो।त्यसबेला वीरगन्ज चिनी काराखानामा पर्सा, बारा, रौतहट र सर्लाही गरी ४ जिल्लाका करिब २० हजार किसानले उखु खेती गरेर चिनी मिललाई दिन्थे। स्थापनाकालमै दैनिक १० हजार क्वीन्टल उखु क्रसिङ गर्न थालेको कारखानाले २०३५३६ सालतिर क्षमता विस्तार गरी दैनिक १५ हजार क्वीन्टलसम्म उखु क्रसिङ गर्न थाल्यो। त्यसबेला उसले दैनिक औसतमा १ हजारदेखि १२ सय क्वीन्टलसम्म चिनी उत्पादन पनि गथ्र्यो। कुनै समय नेपाल सरकारलाई राजश्व बुझाउने सबैभन्दा ठूलो कारखानामध्येको एक कारखाना यो नै थियो। तर, पछि घाटा बढ्दै गएपछि २०५९ फागुन १५ गतेको मन्त्रिपरिषद्को बैठकले वीरगन्ज चिनी कारखाना बन्द गर्ने निर्णय गर्यो। त्यसपछिको २ दशकदेखि यो बन्द नै छ। चल्दाचल्दैको कारखाना बन्द भएपछि यसबारे अनेक प्रश्नहरू अहिलेसम्म पनि उठिरहेका छन्। कतिपयले सरकारले राजनीतिक भर्ती केन्द्र बनाएका कारण कारखाना टाट पल्टपछि बन्द गरेको बताउँछन्। तर, काराखानाको संरक्षणमा अहिले पनि कार्यरत रहेका प्रशासन प्रबन्धक अवधकिशोर सिंह भने यसलाई नकार्छन्। उनी भन्छन्, स्थापनाकालमा स्थायी र मौसमी स्थायी गरी करिब १ हजार ८०० कर्मचारी कार्यरत थिए। तर बन्द हुने बेला करिब ९ सय मात्र कर्मचारी थिए। यसलाई कर्मचारी भर्ती केन्द्र बनाएका कारण बन्द भयो भन्ने तर्क कसरी सही हुन्छ ? ४२ वर्षदेखि कारखानामै कार्यरत सिंहका अनुसार कारखाना घाटामा गएर बन्द हुनुका अन्य कारणहरू थिए। उनका अनुसार पहिलो कारण वीरगन्ज चिनी काराखानालाई चाहिने जति उखु नपाएर खर्च थेग्न नसक्नु हो। सुरुमा कारखाना सन्चालन हुँदा पर्सादेखि सर्लाहीसम्मका किसानको उखु कारखानामा आउँथ्यो। तर, पछि बारा, रौतहट र सर्लाहीमा निजी चिनी कारखाना खुलेपछि ती ३ जिल्लाको उखु आउन छाड्यो। पर्सामा १० प्रतिशत मात्र उखु उत्पादन हुन्थ्यो। त्यतिले मात्रै कारखाना चलाउनुपर्दा खर्च थेग्न गाह्रो हुनु थाल्यो। उत्पादन घट्यो। तर, खर्च भने घटेन अनि कारखाना घाटामा जान थाल्यो। कारखाना पुनः सञ्चालन गर्ने कुरा सरकारको चुनावी स्टन्ट मात्र हो । यो सञ्चालन गर्न करिब अढाई अर्ब चाहिन्छ। हरि गौतम, पूर्वअध्यक्ष, वीरगन्ज चिनी उद्योग उनका अनुसार दोस्रो कारण भनेको २०४९ भन्दा पहिले कारखानाको अध्यक्ष र महाप्रबन्धक सरकारकै कर्मचारी हुन्थे। उनीहरू सरकार र काराखानाप्रति बढी उत्तरदायी र जिम्मेदवार हुन्थे। तर, २०५० सालपछि अध्यक्ष, महाप्रबन्धकलगायतको उच्च व्यवस्थापन तहमा राजनीतिक नियुक्ति हुन थाल्यो। राजनीतिक नियुक्ती भएर आएकाहरू कारखानाप्रति त्यति उत्तरदायी भएनन्। उनीहरू राजनीतिमुखी भए जसका कारण कारखाना धराशायी हुँदै गयो। सिंहका अनुसार २०३५ सम्म कारखानाल सरकारलाई वार्षिक १० करोडसम्म राजस्व बुझाउँदै आएको थियो। २०४९ सालमा समेत खर्च कटाएर मुनाफाबाट सरकारलाई काराखानाले वार्षिक ४ करोड रुपैयाँ राजश्व बुझाएको थियो। तर, कारखानामा राजीतिक नियुक्तीबाट उच्च व्यवस्थापन तहमा राजनीतिक व्याक्तिहरू आएको वर्ष (२०५० साल) देखि नै कारखाना निरन्तर घाटामा जान थाल्यो। सिंहका अनुसार बन्द हुनुको तेस्रो कारण भनेको सरकारले कर्मचारीहरूका लागि आर्थिक वर्ष २०४९५०आव २०५०५१ सम्म स्वेच्छिक अवकाश र अनिवार्य अवकाश योजना लागू गर्यो। त्यस अवधिमा करिब ६ सय कर्मचारीले अवकाश लिए। त्यसमा कर्मचारीको सेवासुविधामा धेरै ठूलो रकम अर्थात् करिब १० करोड रुपैयाँ खर्च भयो। कारखानासँग सन्चित सबै रकम खर्च भयो। त्यसपछि कारखाना सञ्चालन गर्न ऋण लिन थाल्यो। ऋण लिँदै कारखाना चलाउन थालिएपछि घाटा झन्झन् बढ्दै गयो। वीरगन्ज महानगर१४ मा अवस्थित उक्त कारखानाको चलअचल सम्पत्ति मासिँदै गएको छ। करिब ५० बिघामा कारखाना, प्रशासनिक र आवासीय क्षेत्र थियो। तर, सहरको मध्य भागमै रहेको त्यो ५० बिघा उसको स्वामित्वबाट घटेर करिब ४० बिघामा खुम्चिन पुगेको छ। मन्त्रिपरिषद् स्तरीय निर्णयबाट ५० बिघाभित्रै ६ बिघा १० धुर जग्गा सशस्त्र प्रहरी सीमा सुरक्षा बलको नाममा स्वामित्व हस्तान्तरण गरिसकिएको छ। यस्तै, सोही जग्गाबाट २ बिघा उच्च अदालत अस्थायी इजलाश वीरगन्जकोे नाममा, एक बिघा उच्च अदालत र जिल्ला सरकारी वकिल कार्यालयको नाममा तथा एक बिघा कोष तथा लेखा नियन्त्रण कार्यालय पर्साको नाममा स्वामित्व हस्तान्तरण सरकारले गरिसकेको छ। यस्तै, बाराको सिमरा डुमरवानामा कारखानाको नाममा रहेको ८३३ बिघा सरकारले २०६४ सालमै उद्योग वाणिज्य तथा आपूर्ति मन्त्रालयको नाममा स्वामित्व हस्तान्तरण गरेर त्यहाँ विशेष आर्थिक क्षेत्र (सेज ) निर्माण गरिरहेको छ। अब चिनी कारखानाको नाममा प्रशासनिक भवन र आवासीय क्षेत्रको करिब ४० बिघा, काठमाडौंको बालुवाटारमा ३ रोपनी १० आनासहितको भवन, वीरगन्ज१४ मै १४ बिघा १५ कट्ठाको पोखरी र उखु विकास उपकेन्द्र सञ्चालनका लागि खरिद गरिएको पर्सा, बारा र रौतहटको गरी १४ बिघा १५ कट्ठा मात्रै बाँकी रहेको प्रशासन प्रबन्धक सिंह बताउँछन्। वीरगन्ज१४ स्थित कारखानाको प्रशासनिक भवन र परिसर पनि २०६३ देखि नै उसको उपभोगमा छैन। प्रशासनिक भवन र परिसरमा २०७३ देखि उच्च अदालत अस्थायी इजलाश वीरगन्ज सञ्चालनमा रहँदै आएको छ। सरकारले उच्च अदालत गठन गरे लगत्तै कारखानाको भवन र परिसर उच्च अदालत अस्थायी इजलाश सञ्चालनका लागि प्रयोग हुँदै आएको सिंह बताउछन्। त्यसअघि २०६३२०७२ सम्म भवन र परिसर सशस्त्र प्रहरी सीमा सुरक्षा बल पर्साले प्रयोग गर्दै आएको थियो। सिंह भन्छन्, हाम्रै भवनमा हामीलाई नै बस्ने कोठा पाउन मुस्किल छ। धेरै हारगुहार गरेपछि कारखानाको कार्यालय राख्न मुस्किलले एउटा कोठा पाएका छौं। उनका अनुसार त्यहाँ कार्यरतमध्येका १८१ कर्मचारीले अझै पनि अवकाश लिएका छैनन्। कारखाना बन्द गर्ने निर्णयअघि कुल ९२४ जना कर्मचारी कार्यरत थिए। बन्द गर्ने निर्णयपछि तीमध्ये ७४३ कर्मचारीले सेवासुविधा लिएर अवकाश लिएका थिए। तर, १८१ कर्मचारी सरकारको निर्णयप्रति असन्तुष्टि जनाउँदै अहिलेसम्म पनि अवकाश नलिएको सिंह बताउछन्। उनीहरूको मुद्दा अझै विचाराधीन रहेको सिंह बताउँछन्। उनले भने, हालसम्मकै तलब र सेवासुविधा पाउनुपर्ने माग उनीहरूको माग छ। कारखानाको रेखदेख र संरक्षणका लागि अहिले १४ जना कर्मचारी कार्यरत छन्। उनका अनुसार यी १४ जना कर्मचारीको तलब सुविधामा मासिक करिब ३ लाख ५० हजार रुपैयाँ कारखानाको खर्च भइरहेको छ। रुग्ण अवस्थामा रहेको यो कारखाना सरकारले पुनः सञ्चालनमा ल्याउने घोषणा गरेको छ। जेठ १५ को नयाँ बजेट घोषणामा अर्थमन्त्री जनार्दन शर्माले यसलाई सञ्चालनमा ल्याइने घोषणा गरे। त्यसको ५ दिन लगत्तै उनी वीरगन्जमै आएर कारखानाको स्थलगत निरीक्षणसमेत गरे। कारखाना सञ्चालनका लागि संघीय सरकारले २० करोड रुपैयाँ विनियोजन पनि गरेको छ। त्यसलगत्तै उद्योग र अर्थ मन्त्रालयका सहसचिवसहितको टोलीले पनि वीरगन्ज आएर कारखानाको निरीक्षण गरी फर्किएको छ। निरीक्षणले मात्र कारखाना नचल्ने भन्दै अनेक प्रश्न उठ्न थालेका छन्। किनभने २०६३६४ पछि बनेका अनिल झा, अष्टलक्ष्मी शाक्य, महेश बस्नेत लगायत उद्योगमन्त्रीहरू कारखाना निरीक्षण गरेर पुनः सञ्चालन गर्ने आश्वासन पटकपटक दिइसकेका छन्। पूर्वउद्योग, वाणिज्य तथा आपूर्तिमन्त्री मातृकाप्रसाद यादवले पनि कारखाना निरीक्षण गरी पुनः सन्चालन गर्ने प्रतिबद्धता जनाएर गएका थिए। त्यसपछि पुष्पकमल दाहाल नेतृत्वको तत्कालीन माओवादी सरकारको पालामा यस कारखानालाई राष्ट्रिय संस्थाका रूपमा सञ्चालन गर्ने सोच सरकारले बनाएको थियो। उक्त सरकारमा अर्थमन्त्री रहेका डाक्टर बाबुराम भट्टराईले कारखाना पुनः सन्चालनका लागि कारखानाको अवस्था अध्ययन गरी प्रतिवेदन दिन विज्ञको एउटा टोली कारखानामा परिचालन समेत गरे थियो। त्यो टोलीले आफ्नो प्रतिवेदन तयार पारे पनि सरकार ढलेसँगै टोलीको प्रतिवेदन पनि त्यसै थन्किएको थियो। अहिले कारखानामा कार्यरत कर्मचारीहरू भने कारखाना पुनः सञ्चालनमा आउन सक्नेमा आशावादी छन्। प्रशासन प्रबन्धक सिंह भन्छन्, कारखाना पुरानो वा उपकरण बिग्रिएर बन्द भएको होइन। चल्दाचल्दैको अवस्थामा बन्द गरिएको हो। केही मात्रै उपकरण काम नलाग्ने छन्। अधिकांश महङगा उपकरणहरू सामान्य सरसफाइ र मर्मत मात्रै गर्ने हो भने काम लाग्ने छन्। यदि सरकारले यसलाई पुनः सञ्चालनमा ल्याउने हो भने यो सम्भव छ। कारखाना पुनः सञ्चालन गर्ने कुरा सरकारको चुनावी स्टन्ट मात्र हो भएको बताउँछन्, वीरगन्ज चिनी उद्योगका पूर्वअध्यक्ष हरि गौतम। अहिले कारखाना रहेकै स्थानमा र उपकरणहरू बिग्रिएर काम नलाग्ने भइसकेको अवस्थामा पुनः कारखाना चलाउन सक्ने अवस्था नभएको उनको तर्क छ। कारखाना पहिले सहर र मानव बस्तीभन्दा बाहिरको क्षेत्रमा थियो। तर, अहिले कारखाना मानव बस्तीबीचमा भइसकेको छ। चलाउने बित्तिक्कै स्थानीयले विरोध गरिहाल्छन्, उनी भन्छन्, साँच्चै चलाउने हो भने २० करोडले मात्रै पुग्दैन करिब अढाइ अर्ब रुपैयाँ तत्काल चाहिन्छ।"
जापान रोजगार : प्रक्रियामै अलमल,"काठमाडौं : नेपाली श्रमिकका लागि आकर्षक गन्तव्यको सूचीमा पर्छ जापान। तर, त्यहाँ रोजगारीमा पठाउन सरकारले आफैंले अलमल गरिरहेको छ। श्रम, रोजगार तथा सामाजिक सुरक्षा मन्त्रालयका उपसचिव डा थानेश्वर भुसाल भन्छन्, प्रक्रियामै अलमलका कारण श्रमिक जापान जान नपाएपछि २०७५ चैत ११ गते भएको एमओसी संशोधनको तयारी गरिरहेका छौं। तीन वर्षअघि नेपाल जापान श्रम समझदारीपत्रमा हस्ताक्षर भएको थियो। तर, कार्यान्वयन गर्ने क्रममा स्पष्टता नभएपछि रोजगारीमा श्रमिक जान नपाएका हुन्। मन्त्रालयले यो विषयमा निर्देशिका र कार्यविधि पनि बनाउन सकेको छैन भने वैदेशिक रोजगार विभागमा बनाइएको जापान युनिटले पनि प्रभावकारी ढंगले काम गर्न सकेन। मन्त्रालयका उपसचिव भुसाल भने सरोकारवाला निकायसँग समन्वय गर्ने काम भइरहेको बताउँछन्। भन्छन्, अफ्ठ्यारो परेको विषय के हो, खोज्दै छौं। २०७५ मा स्पेसिफाइड स्किल्ड वर्कर (एसएसडब्लू) अन्तर्गत भाषा परीक्षामा सफल हुने श्रमिक जापान जान पाउने गरी समझदारी बनेको थियो। त्यस समय सरकारदेखि सरकार (जीटूजी) मार्फत पठाउने समझदारीमा गरिएको थियो। उक्त प्रक्रिया अन्योलमा परेपछि अब कसरी पठाउने भन्ने विषय छलफलपछि मात्र स्पष्ट हुने मन्त्रालयले जनाएको छ। वैदेशिक रोजगार विभाग, परराष्ट्र मन्त्रालय, म्यानपावर व्यवसायी, तालिम प्रदायक संस्था तथा जापानसँग छलफल गरेर समझदारी संशोधन गरिने उपसचिव डा भुसाल बताउँछन्। हाम्रो भूमिका के हुने, जापान सरकारको भूमिका के हुने संशोधनमार्फत अन्योल हटाउने छौं, भुसालले भने, सबै विषय स्पष्ट भएपछि मात्रै जापानमा श्रमिक पठाउन सहज हुन्छ। व्यवसायीमार्फत पठाउने समझदारी बनेमा जापानबाट अनुमति लिएका कम्पनीमार्फत मात्रै श्रमिक जान पाउने छन्। राजनीतिक सहमतिबाट एमओसी संशोधन हुनेछ। राजनीतिक तहबाट म्यानपावर कम्पनीमार्फत पठाउने सहमति भयो र त्यसलाई जापानले मान्यो भने व्यवसायीमार्फत पनि श्रमिक पठाउन सकिन्छ, भुसालले भने, तर, त्यसमा संभावना कम देख्छु। भाषा र सीप परीक्षा जापान सरकार आफैंले सञ्चालन गर्र्दै आएको छ। हालसम्म एसएसडब्लूमार्फत ८ सय श्रमिक जापान गइसकेको बताइएको छ। केही दिनअघि काठमाडौंमा भएको नेपाल जापान संयुक्त कार्यसमितिको दोस्रो बैठकले भाषा र सीप परीक्षणमा पास भएका नेपाली कामदारलाई छिट्टै जापान पठाउने निर्णय गरेको छ। बैठकले नेपाल जापान श्रम समझदारीपत्रमा नेपाल तथा जापानका समसामयिक कानुनी व्यवस्था समेटेर परिमार्जन गर्ने, जापानको (एसएसडब्लू) प्रणाली कार्यान्वयन गरी नेपाली नागरिकलाई जापानमा पठाउन नेपाल सरकारले निर्माण गर्नेपर्ने कार्यविधि बनाउने, नेपालमा जापानिज भाषा र सीप परीक्षा उत्तीर्ण गरी जापान जान तयारी अवस्थामा रहेका नेपालीलाई यथाशक्य छिटो जापान पठाउने विषयमा सहजीकरण गर्ने निर्णय गरेको थियो। जापान सरकारले त्यहाँको औपचारिक माध्यमबाट (एसएसडब्लू) प्रणालीअन्तर्गत नेपालबाट कामदार उपलब्ध हुन सक्ने जानकारी रोजगारदातालाई गराउने समझदारी बनेको छ। सूचना प्रवाह सही र छिटोछरितो बनाउनु पर्ने विषयमा पनि छलफल भएको छ। नेपालमा कानुनी रूपमा केही कुरा परिवर्तन हुँदा जापान सरकारलाई पनि जानकारी दिनुपर्ने छ। श्रम, रोजगार तथा सामाजिक सुरक्षामन्त्री शेरबहादुर कुँवरले जापानका सहायक उपमन्त्री चोतुमो नाकागावासँग भाषा परीक्षा पास भएका र सिप सिकेर बसेका नेपाली जापान पठाउन लबिङ गरेका छन्। जापानिज भाषा र सीप पास गरेका ५ हजारभन्दा बढी नेपाली रहेको भन्दै यथाशक्य जापान पठाउन उनले जापान सरकारसँग आग्रह गरेका छन्। पछिल्लो समयमा जापानमा श्रमिकको माग धेरै भएकाले (एसएसडब्लू) मार्फत ५ हजार बढी नेपाली लैजान जापान तयार भएको बताए। भने, श्रम सम्झौतामा ढिलाइ भएकाले चाँडो होस् चोतुमोले भने, नेपाली कामदारलाई जापान लैजान भइरहेका समस्या समाधान गरी रोजगारीको बाटो खुला गर्न पहल गर्छु। त्यतिबेला गरिएको समझदारी कार्यान्वयन भएको भए भाषा र सीप सिकेर जापान जाने श्रमिकले त्यहाँ काम गर्दा जापानी नागरिकसरह सेवासुविधा पाउने थिए। जापानले नेपालसहित नौ मुलुकबाट तीन लाखभन्दा बढी कामदार लैजान त्यतिबेला समझदारी गरेको थियो। जापानले कृषि, नर्सिङ, केयर, सवारीसाधन मर्मतसम्भार, खाद्य सेवा उद्योग, निर्माण उद्योग क्षेत्रमा नेपाली लैजाने योजना बनाएको छ। त्यस्तै खाद्य र पेय पदार्थ उत्पादन, आवास उद्योग, मेसिनरी उद्योग, माछापालन व्यवसाय, औद्योगिक उपकरण उद्योग, इलेक्ट्रिक, इलेक्ट्रोनिक र सूचना प्रविधि उद्योग, बिल्डिङ सरसफाइ व्यवस्थापन, जहाज र जहाज पाटपुर्जा उद्योग एवम् हवाई उद्योगमा पनि अवसर पाइने समझदारी बनेको थियो।"
सरकार बस्ती बचाऊ,"अहिले वर्षात्को समय छ। मौसम विज्ञान विभागले देशभर भारी वर्षाको पुर्वानुमान गरेको छ। केही दिनदेखि परिरहेको अविरल वर्षाले देशका धेरै बस्ती डुबानमा परेका छन्। पहाडी जिल्लाहरूमा पहिरो र खहरेको बाढीले वितन्डा मच्चाएको छ भने तराईका जिल्लाका अधिकांस बस्ती डुबानमा छन्। तराईका बस्तीहरू त डुबानमा मात्रै होइन, धेरै बस्तीका नागरिक विस्थापित नै भएका छन्। वर्षात् अकस्मात् आउने कुरा होइन, हरेक वर्ष ऋतु अनुसार वर्षात्को मौसम सुरु हुन्छ। देशका अधिकांस बस्तीहरू हरेक वर्ष डुवान र पहिरोको जोखिमा पर्छन् पनि। देशको सबैभन्दा बढी भूभाग ओगटेको पहाड सबैभन्दा बढी पहिरोको चपेटामा पर्छ। हरेक वर्ष एकै प्रकृतिका घटनाबाट सयौं नागरिकले ज्यान पनि गुमाइरहेका हुन्छन् भने तराईमा डुबानमा परेर मानिसको ज्यान जाने गरेको छ। सरकारलाई यो यथार्थ थाहा नभएको भने पक्कै होइन। सरकारलाई ऋतुअनुसार हरेक वर्ष बर्खायाम आउँछ। त्यसपछि पहाडमा पहिरो र तराईमा डुबानको समस्या हुन्छ। हजारौं मानिस विस्थापित हुन्छन्। धेरैले परिवारका सदस्य गुमाएका हुन्छन् भने धेरैले घरबारविहीन हुनपर्छ। यो कुरा सबै सरकारलाई थाहा हुन्छ। तर, यसको दीर्घकालिन समाधानका लागि भने सरकार कुनै योजना बनाउँदैन। प्रत्येक जिल्लामा प्रमुख जिल्ला अधिकारीको अध्यक्षतामा विपत् व्यवस्थापन समिति गठन हुन्छन्। त्यो समितिले विपतपूर्व र विपतपश्चात् तयारी र ब्यवस्थापन गर्नुपर्छ। तर ती समितिमा आउने विपत् पूर्वतयारीको बजेट सामान्य गोष्ठी गरेर सकिन्छ। मोरङमा मात्रै ४० वटा खोलाले वितण्डा मच्चाउँदा १६ हजारभन्दा बढी परिवार जोखिममा परेका छन्। त्यसमध्ये पनि ६ हजार परिवार उच्च जोखिममा छन्। सुदूरपश्चिममा मात्रै ७ पहाडी जिल्लाका सयौं बस्ती जोखिममा परेकाले स्थानान्तरणका लािग सरकारलाई अनुरोध गरेको वर्षौं भइसक्यो। कोशी नदीको तल्लो तटीय क्षेत्र वषौंदेखि जोखिममा छ। यी त प्रतिनिधि स्थान मात्र हुन् जोखिमका। अवस्था जे भए पनि सरकार हेलिकोप्टर सयरमा रमाउँछ। जनताका पीडामा राहतको मलम लगाउन सक्दैन। रमिते बन्छ केवल। हुन त हरेक वर्षात् सरकारमा रहेकाहरू र विभिन्न गैरसरकारी संस्थाहरूका लागि दसैं आएजस्तै हुन्छ। सरकारका प्रधानमन्त्री, मन्त्रीहरूले वर्तमानको व्यवस्थापनलाई पहिलो प्राथमिकतामा त राख्नै पर्छ तर आगामी वर्षको वर्षाअगावै के कसरी ती जोखिममा रहेका बस्तीलाई जोखिममुक्त बनाउने भन्ने गृहकार्यमा जुट्दैन। बरु राहत वितरणको नाममा खिचिएका तस्वीर बेचेर देशबाहिरबाट मोटो रकम कुम्ल्याउने दुष्प्रयास भइरहन्छ। सरकार न अनुगमन गर्छ न कारबाही। सरकार र गैसस दुबैलाई मालामाल हुने मामिलामा दीगो समाधान कसले खोज्ने ? अहिले तराईका अधिकांस बस्तीहरू हुलाकी सडक, पूर्वपश्चिम राजमार्ग जस्तै अग्लो र ओतलाग्न मिल्ने स्थानमा बस्तुभाउ र लालाबाला सहित बसिरहेका छन्। तर, सरकार ती खबरहरू हेर्छ, सुन्छ र पढ्छ मात्र। हरेक नेपालीलाई बाँच्न पाउने अधिकार छ। गाँस र बासको न्यूनतम अधिकारबाट वञ्चित भइरहन्छन् उनीहरू। यी अधिकार छन् त केवल संविधानका पात्रामा सुरक्षित। पहिरो र बाढीमा परेर मर्छु भन्ने थाहा हुँदाहुदै पनि नागरिक अनेक कारण बाध्य छन्। त्यस्ता बस्ती स्थानान्तरण नगरिँदा उनीहरू केवल काल कुर्न बाध्य छन्। सरकारका हरेक बजेटमा विपद न्युनीकरणका योजनामा बजेट हुन्छन्। तर त्यो बजेट पीडितसम्म पुग्नै पाउँदैन। अर्थात् सरकार प्राकृतिक प्रकोपको न पूर्वतयारीमा जुट्छ न त प्रकोप पछाडिको राहत र व्यव्स्थापनमै। नागरिका जीवनमा संवेदनशील बन्ने कि सरकार !"
उपसभामुख नै पार्टीको केन्द्रीय समितिमा,"राजविराज : सभामुख र उपसभामुख बन्न सांसद हुनुपर्छ। तर, जब कुनै पार्टीको सांसद सभामुख वा उपसभामुख निर्वाचित हुन्छ तब तत्कालै दलीय आवद्धताबाट अलग हुनुपर्छ। संसद्को साझा नेता बन्नुपर्छ। संघीय संसद्देखि प्रदेशसभाको अभ्यास र परम्परा यही हो। तर, मधेस प्रदेशकी उपसभामुखले भने यस व्यवस्थाको उल्लंघन गरेकी छन्। मधेस प्रदेशकी उपसभामुख उपमा देव जसपाको केन्द्रीय समितिमा बसेकी छन्। वीरगन्जमा सम्पन्न जसपाको केन्द्रीय कार्यसमितिको निर्णयलाई आइतबार जारी गरिएको परिपत्रमा देवको नाम केन्द्रीय सदस्यको ६७ नम्बरमा राखिएको छ। संघीय परिषद् अध्यक्ष बाबुराम भट्टराईको समूह अलग भएपछि केन्द्रीय समितिलाई पुनर्गठन गर्दै बसेको सो बैठकले ४६६ सदस्यीय केन्द्रीय समिति पुनर्गठन गरेको हो। पार्टी अध्यक्ष उपेन्द्र यादवद्वारा हस्ताक्षरित परिपत्रमा सदस्यहरूको विवरण अद्यावधिक गराउन निर्वाचन आयोगमा समेत पठाउने निर्णय भएको छ। मधेसी जनाधिकार फोरम नेपालमा २०६७ सालदेखि सदस्य रहेकी देव प्रदेशसभा सदस्यमा समानुपातिकबाट निर्वाचित भएकी हुन्। २०७४ फागुन २ देखि प्रदेशसभाको उपसभामुख छिन्। यसअघि भूमिगतकालमा कम्तीमा दुई थरी नाम बनाउने माओवादीले खुला राजनीतिमा पनि उपसभामुखलाई पार्टीको कमिटीमा निर्वाचित गरेर कानुनविपरीत अभ्यास गरेको थियो। गत पुसमा कर्णाली प्रदेशकी उपसभामुख पुष्पा घर्ती विष्ट पी घर्तीको नाममा केन्द्रीय कमिटीमा छानिएकी थिइन्। त्यस्तै, बागमती प्रदेशको उपसभामुख राधिका तामाङ पनि माओवादी महाधिवेशनबाट केन्द्रीय सदस्यमा पुनः चयन भएकी थिइन्। पूरा नाम राख्दा सबैले थाहा पाएर आलोचना गर्ने भएकाले केन्द्रीय कमिटीको सूचीमा आर तामाङ बनाइयो। भूमिगत राजनीति नगरेको जसपाले भने केन्द्रीय सदस्यमा उपमा देव नै नाम राखेको छ। सभामुख, उपसभामुख भएपछि पार्टीबाट राजीनामा दिने र पार्टी संगठन, गतिविधिबाट अलग हुने चलन भए पनि कतिपय जिम्मेवार व्यक्ति त्यसपछि पनि पार्टी कमिटीको बैठक, भेलादेखि विभिन्न खालको गुटमा सहभागी हुँदै जिल्लाको पार्टी राजनीतिमा निकै मसिनो गरी लाग्ने गरेका छन्। यस्तै, पार्टीको हरेक गतिविधि र निर्वाचनमा सक्रिय प्रदेश कानुनी सहायता समितिकी अधिकृत किरण साहसमेत जसपाको केन्द्रीय सदस्यमा मनोनित भएकी छन्। राजविराज नगरपालिकाको निर्वाचनमा २०७४ सालमा उपप्रमुख पदमा निकटतम प्रतिस्पर्धी रहेकी साह मधेस सरकारको मुख्य न्यायाधिवक्ता कार्यालय मातहतको मधेस प्रदेश कानुनी अधिकृतका रूपमा राजपत्रांकित तृतीय श्रेणीको अधिकृत हुन्। कानुनी अधिकृत र सहायक अधिकृतलाई राजनीति संगठनमा बस्न, भाग लिन, गतिविधि गर्न निषेध गरिएको मुख्य न्यायाधिवक्ता कार्यालयमा समेत करारमा अधिकृत रहेका धनुषाका प्रदेश कानुनी अधिकृत बरुणकुमार साह बताउँछन्। अधिकृत किरण साहले भने स्वयं सामाजिक सञ्जालमा धन्यवाद र आभार दिँदै भाषण गर्दै गरेको आफ्नो फोटो र पार्टी परिपत्रको पाना पोस्ट्याएकी छन्। नेता, कार्यकर्ता र आफन्तले उनलाई जसपाको केन्द्रीय सदस्य भएकोमा बधाई दिइरहेका छन् भने उनले टिप्पणीमा लाइक गरिरहेकी छन्। उपसभामुख देवले पनि मनोनित भएकी उपमा देव आफू नै भएको भन्दै फोनमार्फत बधाई ग्रहण गरिरहेकी छन्। संविधानको व्यवस्थाअनुसार राष्ट्रपति र उपराष्ट्रपति, प्रतिनिधिसभाको सभामुख र उपसभामुख, राष्ट्रियसभाको अध्यक्ष र उपाध्यक्ष र प्रदेशसभाका सभामुख र उपभामुखले आफू पदमा निर्वाचित भएपछि दलीय आवद्धता त्याग्नुपर्ने हुन्छ। उनीहरूले पार्टीको गतिविधिमा सहभागितासमेत जनाउन पाउँदैनन्। तर, जसपाले भने उपसभामुख र कर्मचारीलाई केन्द्रीय कमिटीमा नै मनोनित गरेको छ। उपसभामुखमा निर्वाचित भएपछि र कर्मचारीमा नियुक्त भएपछि पार्टीको गतिबिधिबाट टाढा रहनुपर्नेमा पार्टीको भेला, बैठक र निर्वाचनका बेला घरदैलोमा पुगेर भाषण नै गर्ने गरेको स्थानीयवासी बताउँछन्। सभामुख, उपसभामुख भएपछि उनीहरूलाई पार्टीले संवैधानिक र कानुनी रूपमा कारबाही गर्ने, सांसदबाट हटाउने, पार्टी जिम्मेवारी दिने वा दलको ह्वीप समेत लागू गर्न सक्दैन। पदीय आचारणअनुकूल काम नगरेको ठोस आधारसहितको अभियोगमा संसदको दुई तिहाइ मतले प्रस्ताव पारित गरे मात्र उनीहरूलाई हटाउन मिल्छ। राजनीतिक दलसम्बन्धी ऐनमा जुन दलबाट निर्वाचित भएको हो। त्यो दल त्याग गरेमा वा पार्टीको ह्वीप नमानेर पार्टीबाट निष्कासन गरिएको अवस्थामा सांसद पद जाने प्रावधान छ। तर, प्रतिनिधिसभा र प्रदेशसाभाको सभामुख वा उपसभामुख तथा राष्ट्रियसभाका अध्यक्ष वा उपाध्यक्षलाई पार्टीको ह्वीप नलाग्ने सोही ऐनको दफा ३३ ले भनेको छ। यसरी दलको ह्वीप र निर्देशनभन्दा बाहिर रहने तथा उपसभामुख भएपछि दलको साधारण सदस्य पनि नरहने व्यक्तिलाई पार्टी कमिटीमा राख्नु लोकतन्त्र र गणतन्त्रको उपहास भएको अधिवक्ता विष्णु मण्डलले बताए। अधिवक्ता मण्डलले सम्बन्धित व्यक्ति र पार्टीले आफ्नो पद र व्यवस्थाको मर्यादा कायम राख्न पार्टी जिम्मेवारीबाट मुक्त हुनुपर्ने बताए।"
असुरक्षित किनारका बस्तीहरू,"बर्खाको बेला छ। कतै बाढी त कतै पहिरोले मानवीय र भौतिक क्षति पुर्याइरहेको छ। कतै नदी अनियन्त्रित भएर बस्तीमा पसेको छ त, कतै पुरानो धार समात्दा मानव बस्तीमा क्षति पुगेको छ। बाढी पस्ने डरले कतै स्थानीयवासीको निन्द्राभोक हराएको छ। आकाशतिर हेर्दै, भगवान् पुकार्दै दिन कटाउनु परिरहेको छ। सरकारलाई पक्कै पनि थाहा हुनुपर्ने हो। बाढी र पहिरोको जोखिम कहाँ के कति छ भनेर ? तर, जब बर्खा लाग्छ, सरकारलाई तातो लाग्छ। बर्खा सकियो, कर्तव्य पूरा भयो। यही बुझाइमा छ, सरकार। एकअर्थमा भन्दा सरकारको काम उद्धार र तथ्यांक संकलनमा मात्रै सीमित छ। तर, केही यस्ता बस्ती छन्, जहाँ जतिसुकै बेला बाढी र पहिरो जाने डर छ। कतिखेर बाढी आउँछ र बस्तीलाई निल्छ भन्ने अनिश्चित छ। गुलरिया५ बालापुरकी मनकुमारी चौधरीको बबई नदीकै मुख नजिकै कच्ची घर छ। भन्छिन्, पानी पर्न थाल्यो कि मुटुले ठाउँ छोडछ। रातभर सुत्न पाउँदिन। वर्षाका बेला जीउज्यान कसरी जोगाउने भन्ने चिन्ताले हरेक वर्ष पिरोल्ने उनी बताँछिन्। पानी परेपछि पटकपटक नदीको अवस्था बुझ्न जान्छु, मनकुमारीले भनिन्, राति बाढी आउँछ कि भनेर जाग्राम बस्छौं। आइहाल्यो भने कसरी सुरक्षित हुने र घरका सामान ओसार्ने भनेर चनाखो भएर बस्नुपर्छ। यो पीडा मनकुमारीको मात्र होइन, सिंगै बालापुरवासीको हो। बालापुर क्षेत्रमा तटबन्ध नगरिएका कारण यहाँको बस्ती उच्च जोखिममा छ। बर्खाको बेला अनियन्त्रित भएर बबई नदी बहने गरेकाले आफूहरूलाई नदीको सधैं पिरलो हुने गरेको मनकुमारी बताउँछिन्। धेरै पानी पर्यो भने बालबालिका, वृद्धवृद्धादेखि वस्तुभाउ पनि सुरक्षित स्थानमा सार्ने गरिन्छ। त्यसकै लागि गाउँमा एउटा सेल्टर हाउस बनाइएको छ। बर्दियामा बबई भादा औरही नदीका कारण ठाकुरबाबा, मधुवन, गुलरिया, बाँसगढी नगरपालिका र बढैयाताल गाउँपालिका बाढी र कटानको उच्च जोखिममा पर्ने गर्छन् ्। तत्कालिन सिँचाइमन्त्री सञ्जयकुमार गौतमका पालामा बबई भादा औरही नदी आयोजनाको कार्यालय सदरमुकाम गुलरियामा स्थापनापछि नदी तटबन्धको काम सुरु भएको थियो। तर, बजेट अभावका कारण देखाउँदै उच्च जोखिमयुक्त क्षेत्रमा अझै पनि तटबन्ध गरिएको छैन। झापाको कचनकवल गाउँपालिका५ मा मेची नदीले कटान गरेको क्षेत्र हेर्दै स्थानीय। तस्बिर : पार्थ मण्डल बबई मात्र नभई कर्णाली नदीका कारण पनि बर्खाका बेला बर्दियाका विभिन्न भाग डुबान र कटानमा पर्ने गर्छन्। राजापुर४ का छप्पुराम थारूले कर्णाली नदीको बहावका कारण राजापुर१ को टिउनी, वडा नम्बर ३ को तीघ्रा र सत्तीपुल नजिकको क्षेत्र बाढीको उच्च जोखिममा रहेको बताए। कर्णाली नदी व्यवस्थापन आयोजनाले केही क्षेत्रमा तटबन्धन गरेको थियो। तर, पानीको उच्च बहावले तटबन्ध नै भत्काइदिएको छ। तत्कालै दीर्घकालीन योजना बनाएर नदी नियन्त्रण गर्नुपर्ने उनको भनाइ छ। बर्खाको समय नसकिएकाले कर्णाली नदीको जोखिम अझै रहेको राजापुरका नगरप्रमुख दिपेश थारूले बताए। कर्णाली नदी व्यवस्थापन आयोजनाले नदी तटबन्धनका लागि १ अर्व ७ करोड बजेट सुनिश्चितताका लागि अर्थ मन्त्रालयमा लेखी पठाएको थियो। तर, अर्थमन्त्रीको विवादले फाइल अघि नबढेको नगरप्रमुख थारूले बताए। कर्णाली जलाधार क्षेत्रको मुहानमा अवस्थित गेरुवा गाउँपालिका झनै जोखिममा छ। गेरुवामा पर्ने सरखोल, भटेरा, राजीपुर, बनघुस्रा, सनकट्टीलगायतका गाउँहरू नदी पस्ने जोखिममा रहेको गेरुवा गाउँपालिकाका अध्यक्ष जमानसिंह केसीले बताए। बुटवलस्थित तिनाउ नदीको बहाव क्षेत्र निकै खुम्च्याउँदै बस्ती बसेको छ। त्यसैकारण यहाँको बस्ती बाढीको उच्च जोखिममा छ। पहिले किलोमिटरमा रहेको बहाव क्षेत्र अहिले मिटरमा खुम्चिएको छ। नदी खुम्च्याउँदै केकति घर बनाइएका छन् भन्ने तथ्यांकसमेत स्थानीय सरकारसँग छैन। नदी दोहन र अतिक्रमणकै कारण तिनाउ आसपासका क्षेत्र जोखिममा परेको हो। पछिल्ला वर्षहरूमा मजुवा क्षेत्रमा तिनाउले तीव्र कटान गरिरहेको छ। जसका कारण माझगाउँ बस्ती उच्च जोखिममा छ। बुटवल११ का वडाध्यक्ष रामचन्द्र क्षेत्री बाढी आउँदा आसपासका नागरिक त्रसित हुनुपर्ने अवस्था रहेको बताउँछन्। नदी कटानका कारण बुद्धनगर क्षेत्रमा घरहरू झुन्डिएका जस्ता देखिन्छन्। तर, त्यहाँ पनि मानिसहरू बस्न छोडेका छैनन्। तिनाउको दायाँबायाँको उकास क्षेत्रमा सुकुम्बासीका नाममा अतिक्रमण बढेको छ। अनियन्त्रित बस्तीलाई व्यवस्थित गर्नुको सट्टा नदीको वहाव क्षेत्र साँघुर्याएर नियन्त्रणको काम भइरहेको छ। २०६६ सालबाट सुरु भएको नियन्त्रणमा १ अर्ब रूपैयाँ खर्च भइसकेको छ। तिनाउ नदी अतिक्रमण गरेर बस्ती बस्न थालेको १५ वर्षजति भएको स्थानीयवासीहरू बताउँछन्। नदी दोहनले पूर्वपश्चिम राजमार्गको पुलसमेत जोखिममा परेको छ। पुलको जमिनमुनिको फाउन्डेसन चार मिटर जति बाहिर देखिएको सडक विभागका अधिकारीहरू बताउँछन्। वर्षात्को समय भएकाले कतै बाढी त कतै पहिरोले मानवीय र भौतिक क्षति पुर्याइरहेको छ। नदी अनियन्त्रित भएर बस्तीमा पसेका छन्। बाढी पस्ने र पहिरो खस्ने डरले धेरै स्थानीयवासीको निन्द्राभोक हराएको छ। मुलुकमा यो समस्या नयाँ भने होइन। तर, यसको दीर्घकालीन समाधानमा सरकारको चासो देखिँदैन। मात्रै राहत र उद्धार केन्द्रित निर्णय हुन्छन्। नदी आसपास र जोखिममा रहेका बस्तीको उचित व्यवस्थापन र नदी अतिक्रमण नियन्त्रणका योजना समयमा बनाए विपद्बाट आइपर्ने क्षति न्यूनीकरण गर्न सकिन्छ। तिनाउबारे अध्ययन गरेका डा दाहालका अनुसार नदी १२ मिटरसम्म गहिरिएको छ। पाँच वर्षअघि २ करोड ७५ लाख रुपैयाँमा पुल मर्मत र संरक्षणको काम गरिएको थियो। तर, त्यसयता पनि तिनाउ गहिरिने क्रम रोकिएको छैन। पुल जोखिममा छ। अनियन्त्रित रूपमा ढुंगागिट्टी निकाल्ने गरिएकाले नदी गहिरिँदै गएको हो। तिनाउ नदीको किनारमा नदी खुम्च्याउँदै बनेको बस्ती। अनियन्त्रित ढुंगागिट्टी उत्खनन् र निकासीले पक्की पुल मात्रै नभई अरू धेरै समस्या सिर्जना गरेको छ। तिनाउ गहिरिँदा समुदायले व्यवस्थापन गरेको दक्षिण एसियाकै नमुना सोर्ह छत्तीस र चार तपाहा सिँचाइ प्रणाली पनि जोखिममा परेका छन्। यी दुई सिँचाइ प्रणालीको बाँधभन्दा तल नदीको सतह पुगेपछि नहरको भविष्य अनिश्चित बनेको छ। टीकापुर८ की सुर्जा साउँदलाई वर्षायाम लाग्यो कि निद्रै पर्दैन। २०६६ सालमा राति सुतिरहेका बेला गाउँमा कर्णाली नदी पस्यो। उनको घर भत्कायो। गाउँलेको बिचल्ली बनायो। त्यसै बाढीबाट तर्सिएकी सुर्जालाई बर्खाको बेला अझै पनि उस्तै डर लाग्छ। गत वर्षसमेत उनको धानबाली बाढीले बगाएको थियो। सुर्जा मात्र होइनन्, आकाशमा कालो बादल मडारिएको दिन कर्णाली नदी किनारका कोही पनि सुत्दैनन्। कर्णाली नदी फर्किन्छ भन्ने त्रासमा रात बिताउँछन्। नदी किनारका बासिन्दाको बर्सेनिको समस्या नै यही हो। कर्णाली नदीबाट टीकापुर५ को शाहीपुर, सिमरेनी७ को सत्ती८ को सूर्यपुर, बटनपुर, वनगाउँ, फाँटालगायतका बस्ती उच्च जोखिममा छन्। प्रायः हरेक रात त्रासमै बित्छन् टीकापुर५ सिम्रेनीका करवीर पुनमगरले भने, हरेक वर्षायाममा बाढीसँगै बाँच्नु हाम्रो दिनचर्या जस्तै भइसक्यो। गतवर्ष कर्णाली नदीले शाहीपुर नजिकै कर्णाली नदीले बाँध भत्कायो। नदीले वडा नं ५, ६, ७ र ८ का केही बस्तीमा क्षतिसमेत गर्यो। केही घरहरू भत्किए। सयौं बिघा धान खेती नष्ट भयो। किसानले खेतमा काटेर राखेको धानसमेत स्याहार्न पाएनन्। यस वर्ष नदीले भत्काएको ठाउँमा रोकथामको प्रयास गरिएको छ। तर, त्यो प्रभावकारी नभएको स्थानीयको गुनासो छ। उनीहरू फेरि पनि नदीले सोही ठाउँमा भत्काउने खतरा रहेको बताउँछन्। नदीमा पानीको सहत बढ्दै गर्दा शाहीपुरको बाँध फेरि भत्किने त्रासमा स्थानीय छन्। शाहीपुरको जस्तै ठूलो खतरा वडा नं २ को सनकट्टी घाटमा पनि देखिएको छ। नदीको पूर्वतर्फ बर्दियाको भूभागमा तटबन्ध गरिएको छ। सो तटबन्ध निर्माणका क्रममा नदीको बहावलाई पश्चिमतर्फ फर्काइयो। तटबन्ध निर्माणको काम सम्पन्न भएपछि नदीको बहावलाई यथावत् रूपमा फर्काउनु पर्ने हो। तर, त्यसो गरिएन। अहिले नदी पश्चिमतर्फ बगिरहेको छ। नदीको बहावलाई यथावत् रूपमा फर्काउन स्थानीयले दबाबसमेत दिएका थिए। निर्माण पक्षले स्थानीयको सुझावलाई बेवास्ता गर्यो। हाम्रो कुरा कसैले सुन्दै सुनेन्। जबरजस्ती नदी पश्चिमतर्फ फर्काइयो राजीपुरका सिद्धराज ठकुल्लाले भने, गत वर्ष मात्रै हाम्रो वनमा ठूलो क्षति भयो। यो वर्ष बाढीले हामीलाई ठूलो संकट निम्त्याउने देखिएको छ। २०६४ साल अघिसम्म नदीको अधिकांश बहाव कोठियाघाटतर्फ थियो। सो वर्ष आएको बाढीले नदीको बहावलाई पश्चिमतर्फ फर्कायो। कुनै बेला वर्षको ३ महिना मात्रै डुंगा चल्ने बर्दिया र कैलालीको सिमानामा त्यसपछि बाह्रै महिना डुंगा चल्ने गरेको छ। उच्च जोखिममा झापा छिमेकी पहाडी जिल्ला इलामबाट बगेर आउने नदीका कारण झापा जिल्ला बाढीको उच्च जोखिममा छ। मेची, निन्दा, हडिया, बिरिङ, कनकाई, माई, कमल, देउनियाँ र रतुवा नदी आसपासका तटीय क्षेत्रका बासिन्दा उच्च जोखिममा रहेको जिल्ला विपद् व्यवस्थापन समिति झापाले जनाएको छ। जिल्लाका १५ वटा पालिकामध्ये ११ वटा पालिका बाढीको उच्च जोखिममा रहेको जिल्ला विपद् पूर्वतयारी तथा प्रतिकार्य योजना पुस्तिकामा उल्लेख छ। गत असार १४ गतेको अविरल वर्षापछि आएको बाढीका कारण २ सय ७७ परिवार प्रभावित भएका थिए। बुधबार परेको अविरल वर्षाले माई खोलामा पानीको सतह बढेपछि पाँच परिवार विस्थापित भएको जिल्ला प्रहरी कार्यालय झापाका प्रहरी उपरीक्षक (एसपी) विश्वमणि पोखरेलले जानकारी दिए। माई खोलाले तटीय क्षेत्र कटान गर्दा झापा गाउँपालिका१ स्थित मिलनबस्तीका ५ परिवारलाई सुरक्षित स्थानतर्फ सारिएको एसपी पोखरेलले बताए। त्यस्तै झापा र मोरङको सीमा भएर बग्ने रतुवा नदीले यस वर्ष झापामा धेरै क्षति पुर्याएको छ। नदीले धेरै क्षेत्र कटान गर्दा गौरादह नगरपालिका ५ र ६ का बासिन्दा विस्थापित भएका थिए। नदीमा लगाइएको बाँसको बाँधबाट भेल छिरेपछि घरआगनमा पानी पसेको स्थानीय सन्तलाल शर्माले बताए। रतुवामा करिब २ करोड ५० लाखको बजेटमा ६५० मिटर लम्बाइको तटबन्ध निर्माण कार्य जारी छ। समयमै तटबन्धन नसकिँदा नदीले बस्ती कटान गर्न थालेको छ। तटबन्धको ठेक्का लिएको गजुरमुखी निर्माण सेवा कम्पनीले आवश्यक सामग्री समयमा उपलब्ध नगराउँदा तटबन्ध नै बगाउने अवस्थामा पुगेको पेटी ठेक्कामा काम गर्दै आएका राम लिम्बूले बताए। यस्तै, कमल नदीमा आएको बाढीले यो वर्ष शिवसताक्षी३ मा १५ बिघा खेतीयोग्य जमिन बगरमा परिणत भएको छ। नदीको कटान रोक्नका लागि जनताको तटबन्ध कार्यक्रम कार्यालय गैंडेले बाँसको पाइलिङबाट नियन्त्रणको प्रयास थालेको छ। बाँसको पाइलिङ बनाउन कार्यालयले करिब २० लाख रुपैयाँ खर्च गरेको वडा अध्यक्ष भाष्कर न्यौपानेले बताए। अघिल्लो वर्ष बाढीले सो क्षेत्रका १३ परिवार विस्थापित भएका थिए। कटान नियन्त्रणका लागि झापाको कमल नदीमा बनाइएको बाँसको बार । तस्बिर : गीता कुँवर जनताको तटबन्ध कार्यक्रमले झापाका मेची, देउनियाँ, तिरिङ, कनकाई, मावा, कमल र रतुवा नदीमा तटबन्धको काम सुरु गरेको थियो। सातवटा नदीमा करिब ६ देखि ७ किलोमिटरसम्म तटबन्ध गर्न अर्थ मन्त्रालयसँग २७ करोड बजेट माग गरिएको थियो। तर, अर्थले रकम निकासा नगर्दा तटबन्धको काम अधुरै छोड्नु परेको जनताको तटबन्ध कार्यक्रम झापाका प्रमुख रूपनारायण अधिकारीले बताए। केही समय यता तामाकोसी नदीमा पानीको बहाव उच्च बिन्दुले बढेको छ। त्यसैकारण रामेछापका धेरै बस्तीहरू उच्च जोखिममा परेका छन्। साउन १९ गते बिहान १ः३० बजे दोलखाको तामाकोसी नदी गंगोर जलमापन केन्द्रमा जलसतह एक्कासि बढेर सतर्कता तहमा पुगेको थियो। तामाकोसीको सुनकोसी दोभान सम्मको तटीय क्षेत्रमा उच्च सतर्कता अपनाउन जल तथा मौसम विज्ञान विभागले सूचनासमेत जारी गरेको थियो। जोखिममा रहेका बस्तीहरूमा मन्थली१४ फुलासीको देबीटार ८, गाईखुरा र जखनीटार ७ को घाट बजार, वडा नं ६ कुनौरी, खाँडादेवी ४ रजगाउँ र माडीफाँट छन्। खिम्तीदेखि सेलेघाटसम्मको जोखिमयुक्त क्षेत्रमा नियमित गस्ती गरेर प्रहरीले पानीको बहाव अनुमान गर्र्ने गरेको जिल्ला प्रहरी कार्यालयका प्रहरी नायव उपरीक्षक राजकुमार थिङले जानकारी दिए। तत्काल विपद् व्यवस्थापन र उद्घारका लागि प्रहरी निरीक्षक र असईको कमाण्डमा प्रहरीलाई उच्च सतर्कताका साथ राखिएको पनि उपरीक्षक थिङले बाताए। बाँकेमा हरेक वर्ष साउन महिनामा बाढीका कारण बाँकेमा ठूलो संख्यामा मानवीय र भौतिक क्षति हुने गरेको छ। बर्खामा राप्ती नदी, मानखोला, डुडुवा, किरण नाला, सुखरा, मुगुवा, गावर, परुवा, रोहिणी, झिन्जरी, गुडुवा, खैरी, गोठरी, जेठी नालामा आउने बाढीले मानवीय र भौतिक क्षति गर्ने गरेका छन्। जिल्ला आपतकालीन कार्य सञ्चालन केन्द्रका सूचना व्यवस्थापन अधिकृत रुपन ज्ञवालीका अनुसार विगतका वर्षहरूमा भएका विपद्का घटनाहरूको असर र प्रभावको आधारमा बाँकेमा विपद्बाट २५ हजार घर परिवारका १ लाख ५० हजार व्यक्तिहरू प्रभावित हुने अनुमान गरिएको छ। जिल्ला विपद् व्यवस्थापन समिति बाँकेले बनाएको जिल्ला विपद् पूर्वतयारी तथा प्रतिकार्य योेजना २०७९ मा यो वर्ष बाढीबाट मात्र १० हजार मानिस प्रभावित हुने अनुमान गरिएको ज्ञवालीले प्रष्ट पारे। जिल्ला विपद् व्यवस्थापन समिति बाँकेको तथ्यांकअनुसार बाढीबाट आर्थिक वर्ष ०६४६५ देखि ०७८७९ सम्म ३१ जनाको मृत्यु र ७० जना घाइते भएका छन्। सबैभन्दा धेरै मानवीय क्षति ०७१७२ को बाढीमा भएको छ। कञ्चनपुरको बेदकोट नगरपालिका४ स्थित प्रसिद्ध पर्यटकीय स्थल शिव लिङ्गेश्वर धाममा पनि बाढीले क्षति पुर्याएको छ। बगुन खोलामा निमार्णाधीन झोलुंगे पुलको पिलरसमेत बाढीले भत्काएको छ। त्यसैैगरी बेदकोट४ स्थित सार्कीपार्की टोलमा चौधर नदीले क्षति गरेको छ। चौधर नदीले स्थानीय किसानको खेतीयोग्य जमिन कटान गरेको छ। दोधारा चाँदनी नगरपालिकाको वडा१० हरेक वर्ष डुबानमा पर्ने गरेको छ। बाढीले हरेक वर्ष बालुवा थुपार्दा यहाँका किसानको खेत र नदीको सतह उस्तै भइसकेको छ।  शंकरप्रसाद खनालनेपालगन्ज, लक्ष्मण पोखरेलबुटवल, यादव आचार्यगुलरिया, सन्तोष ढुंगेलरामेछाप, परमानन्द पाण्डटीकापुर, महादेव अवस्थीकञ्चनपुर,पार्थ मण्डलझापा"
वर्तमान सरकार कामचलाउ भएको छैन : कांग्रेस नेता विश्वकर्मा,"काठमाडौं : नेपाली कांग्रेसका नेता मीन विश्वकर्माले निर्वाचनको मिति घोषणा भएपनि वर्तमान सरकार कामचलाउ नभएको बताएका छन्। आइतबार संसद भवनमा सञ्चारकमीसँग कुरा गर्दै नेता विश्वकर्माले नियमित कार्यवधि सम्पन्न गरेर हुने निर्वाचन भएकाले सरकार कामचलाउ नहुने बताएका हुन्। प्रधानमन्त्रीले राजीनामा गरेमा, संसदमा विश्वास गुमाएमा र संसद बिघटन भएमा मात्र सरकार काम चलाउ हुने उनको भनाइ छ। संसद बिघटनपछि पुनस्र्थापित संसदबाट बनेको पाँच दलीय गठबन्धनको सरकारले निर्वाचन गर्ने, जनताको अधिकार स्थापित गर्नेलगायतका महत्वपूर्ण कार्य गरिरहेको उनले बताए।"
स्याङ्जामा ६ हजार ४ सय मतदाता थपिए,"स्याङ्जा : स्याङ्जामा ६ हजार ४ सय मतदाता थपिएका छन्। असार १ गतेदेखि सञ्चालित मतदाता नामावली संकलन अभियानपछि ती मतदाता थपिएका हुन। जिल्ला निर्वाचन अधिकारी गुरुप्रसाद मरासीनीका अनुसार जिल्ला बाहिरबाट नाम सार्ने र सच्चाउनेको विवरण आउन बाँकी छ। उनले भने, 'यो संख्या भनेको जिल्लामै फोटो खिचाउने र मतदाता नामावलीमा नाम चढाउनेको मात्र हो।' सरकारले मंसिर ४ गते प्रतिनिधिसभा र प्रदेशसभा निर्वाचनको मिति घोषणा गरेसँगै साउन १९ गतेदेखि मतदाता नामावली संकलन कार्य स्थगित भएको छ। सरकारले स्थानीय तहको निर्वाचनपछि असार १ देखि मतदाता नामावली संकलनको काम गर्दे आएको थियो। स्याङ्जामा जिल्ला निर्वाचन कार्यालय, जिल्ला प्रशासन कार्यालय र इलाका प्रशासन कार्यालय वालिङबाट मतदाता नामावली सहित फोटो खिचाउने काम भएको थियो। बैशाखमा सम्पन्न स्थानीय तह निर्वाचनमा स्याङ्जामा २ लाख ४० हजार ५३५ मतदाता थिए। योसँगै अब बाहिरी जिल्लाबाट थपिनेबाहेक २ लाख ४६ हजार ९३५ मतदाता रहेको निर्वाचन कार्यालयले जनाएको छ। निर्वाचन कार्यालय स्याङ्जा। तस्बिर : भवानी अधिकारी"
जबराविरुद्ध लगाइएको महाअभियोग प्रस्ताव सिफारिस समितिमा पठाइयो,"काठमाडौं : प्रधानन्यायाधीश चोलेन्द्र शमशेर जबराविरुद्ध लगाइएको महाभियोग प्रस्ताव महाभियोग सिफारिस समितिमा पठाएको छ। प्रस्तावमाथिको छलफलपछि सभामुख अग्निप्रसाद सापकोटाले महाभियोग सिफारिस समितिमा पठाउने प्रस्ताव राखेका थिए। बहुमतले स्वीकृति भएसँगै प्रस्ताव महाभियोग सिफारिस समितिमा पठाइएको हो। प्रधानन्यायाधीश जबरा विरुद्धको महाभियोगमाथि करिब ५ महिनापछि आइतबार संसदमा छलफल सुरु भएको थियो। प्रस्तावको पक्ष र विपक्षमा सांसदहरुले आआफ्ना धारणा राखेका थिए। गत फागुन १ गते सत्ता रुढ दलका सांसदहरुले जबराविरुद्ध संसदमा महाअभियोगको प्रस्ताव दर्ता गराएका थिए। कांग्रेसका तर्फबाट तत्कालीन सचेतक पुष्प भुसाल ,माओवादी केन्द्रका प्रमुख सचेतक देवप्रसाद गुरुङ, नेपका एकीकृत समाजवादीका प्रमुख सचेतक जीवनराज श्रेष्ठ प्रस्तावकसहित तीन दलका ९५ सांसदको समर्थनमा संसदमा महाभियोग प्रस्ताव दर्ता गरिएको थियो। महाअभियोग दर्ता भएसँगै जबरा निलम्बनमा परेका थिए। भ्रष्टाचार गरेको, न्यायिक नेतृत्वमा अक्षमअसफल भएको, संवैधानिक नियुक्ति र मन्त्रिमण्डलमा भागबन्डा गरेको, पेसी सूची (कजलिस्ट)मार्फत मुद्दा सेटिङ, आफूअनुकूल फैसलाका लागि रोजाइको इजलास निर्धारण, बिचौलियासँग साँठगाँठ, शक्ति पृथकीकरणको सिद्धान्तलाई निस्तेज, न्यायाधीशबीच गुटबन्दी र न्यायमा बिचलन ल्याउने काम गरेको आरोप प्रधानन्यायाधीश जबरामाथि लगाइएको छ। संसदले प्रधानन्यायाधीश जबरामाथि लगाइएको महाभियोगमाथि छानबिन गर्न फागुन २२ मा महाभियोग सिफारिस समिति गठन गरेको थियो।"
प्रदेश १ : 'थरुहट प्रदेश' नामकरणको माग गर्दै सभामुखलाई ज्ञापनपत्र,"विराटनगर : थरुहट प्रदेश नामकरणको माग गर्दै थारु कल्याणकारिणी सभाले प्रदेश १ का सभामुख प्रदीपकुमार भण्डारीलाई ज्ञापनपत्र बुझाएको छ। सभाको मोरङ, सुनसरी, झापा र उदयपुर जिल्ला समितिले संयुक्त रूपमा आइतबार सभामुख भण्डारीलाई ज्ञापनपत्र बुझाएको हो। सभामुखलाई ज्ञापनपत्र बुझाउँदै सभाका सुनसरी जिल्ला अध्यक्ष सुरेन्द्रकुमार चौधरीले नेपालको अन्तरिम संविधान, २०६३ जारी भएपश्चात समानुपातिक, सहभागितामुलक लोकतन्त्रको अभ्यासलाई मुलुकले अङ्गीकार गरेपनि थारु समुदायको मागलाई सधैं उपेक्षा गरिएको बताए। उनले भने, 'थारु समुदायले आफ्नो माग सम्बोधन गराउनका निम्त्ति विभिन्न कालखण्डमा विभिन्न आन्दोलनहरू गरेको छ। आन्दोलन पश्चात विभिन्न सम्झौताहरू समेत भएका छन्। तर, हाम्रो मागलाई अझै पूरा भएको छैन।' पहिचानको विषयमा विगतका समयदेखि नै थारु समुदायमाथि सरकारले विश्वासघात गर्दै आएको विज्ञप्तिमा उल्लेख छ। विगतमा नेपाल सरकार र थारु संयुक्त संघर्ष समितिबीच भएको सम्झौताको आधारमा प्रदेश १ को नाम 'थरुहट प्रदेश' राख्नुपर्ने जारी विज्ञप्तिमार्फत् माग गरिएको छ। थारु कल्याणकारिणी सभाद्वारा बुझाइएको ज्ञापनपत्र ग्रहण गर्दै सभामुख प्रदीपकुमार भण्डारीले नामकरणको विषयमा हुने सर्वदलीय छलफलमा सो विषयलाई समेत सहजीकरण गरिदिने प्रतिवद्धता व्यक्त गरेका छन्।"
गठबन्धनसँग चुनाव लड्न एमालेको 'नसिब' मै लेखेको रहेछ : अध्यक्ष ओली,"काठमाडौं : नेकपा एमाले अध्यक्ष केपी शर्मा ओलीले गठबन्धनसँग चुनाव लड्नु एमालेको 'नसिब' मै लेखेको बताएका छन्। आइतबार नेपाल राष्ट्रिय भूतपूर्व सैनिक तथा प्रहरी संगठन नेपालको आयोजित कार्यक्रमलाई बोल्दै अध्यक्ष ओलीले आगामी चुनावमा एमालले गठबन्धनसँग लड्नुपर्ने र यो कुरा नसिबमै लेखेको बताएका हुन्। 'मंसिर ४ गते निर्वाचन आउँदैछ। हामीले गठबन्धनसँग चुनाव लड्नुपर्नेछ,'उनले भने,' यो नसिबमै लेखेको छ।' उनले गठबन्धनलाई इंगित गर्दै चुनावमा हारिने डरले एकअर्कोको सहारा लिएर चुनावमा जान लागेको आरोप लगाए। उनले भने,' 'बाँच्नका लागि डुब्न लागेका बेला बग्दै गरेको त्यान्द्रो समाउँछ रे, त्यसले बचाउँछ कि बचाउँदै त्यो थाहा हुँदैन। त्यसैले यी डु्ब्न लागेका छन्। डुबिएला भनेर एकले अर्कोलाई, अर्कोलाई अर्कोलाई समात्दा समात्दै सबै डुब्छन्।' गठबन्धनका नेतालाई लक्षित गर्दै उनले एमालेले हेप्यो भन्ने गरेको सुन्नमा आएको र यस्तो हो भने आफूहरुले अर्को मोर्चा बनाउन सक्ने बताए। उनले गठबन्धन एक्लै चुनावमा जाने हिम्मत गर्न नसक्ने दावी गरे। गठबन्धनहरु चुनाव भयो भने प्रतिगमन हुन्छ भनेर आत्तिएको उनको भनाइ छ। उनले गठबन्धनको अस्तित्व सकिएको अब यो एउटा पार्टी मात्रै रहेको उनको दावी छ। उनले भने,' यो दलको रुपबाहेक अरु केही होइन।' उनले बाढी पीडित र भू्कम्पले भत्काइएका घरहरु पुनरनिर्माण गरेर समयमै हस्तान्तरण गरेको बताए। अस्तित्व सकिएपछि एमालेविरुद्ध लागेको उनको आरोप छ। उनले गठबन्धन सरकार विनाशकारी सरकार भएको बताए। उनले गठबन्धन सरकार अलच्छिन सरकार भएको आरोप लगाए। उनले भने,'आज मैले एउटा आर्टिकल पढेको थियो, यो गठबन्धन सरकार भनेको अलच्छिनाहा सरकार लेखेको छ। हो यो अल्छिन सरकार हो। यो विनाशकारी सरकार हो।'"
प्रदेश सभा अगाडि प्रदर्शन : 'थरुहट कोचिला' नभए सशक्त आन्दोलन,"विराटनगर : प्रदेश १ को नाम 'थरुहट कोचिला' नभए सशक्त आन्दोलन गर्ने थरुहट कोचिला संयुक्त संघर्ष समितिले जनाएको छ। इतिहासको आधारमा पनि यो प्रदेश थारुहरू र राजवंशीको भूमि भएकाले नामकरण गर्दा थरुहट कोचिला राख्नु पर्ने समितिको माग छ। प्रदेशसभाको बैठक चलिरहेका बेला थरुहट कोचिला संयुक्त संघर्ष समितिले प्रदेशसभा अगाडि आयोजना गरेको प्रदर्शनका क्रममा वक्ताहरूले थरुहट कोचिलाबाहेकका नाम आफूहरूले स्वीकार नगर्ने बताएका छन्। सो क्रममा मधेश आन्दोलनका अगुवा किशोर विश्वासले थारु र मधेशीको भावना विपरीतको प्रदेशको नाम कुनै हालतमा स्वीकार गर्न नसकिने बताए। उनले थारु मधेशी नै एक तिहाई भएकाले प्रदेशको नाम लिम्बुवान वा किराँतसहित अन्य राखे प्रदेशको लागि आत्मघाति हुने बताएका छन्। विभिन्न प्रपञ्च गरेर थारु मधेशीलाई आन्तरिक उपनिवेश बनाएको बताउँदै उनले भने 'हाम्रो माग सुनियोस्, नभए प्रदेश सभा नै घेर्नेछौं।' प्रदेशको सीमांकनमा नै विमति रहेका बेला नामकरण पनि थारु मधेशीको भावना विपरीत भए ८ प्रदेश स्थापना गर्नुपर्ने बताए। सोही कार्यक्रममा छवीलाल राजवंशीले थारु र राजवंशीको पुनर्वास र भूमिसुधारको नाममा राज्यको जग्गा कब्जा गरेर पहचान मेटाएको उनको भनाइ छ। समितिका सहसंयोजक भीम राजवंशीले भेलाले प्रदेश १ को नाम दुई तिहाई जनसंख्या रहेका उदयपुर, सुनसरी, मोरङ र झापाका बासिन्दाको पहिचान झल्किने 'थरुहटकोचिला' नाम राख्नुको विकल्प नभएको बताए। अहिले प्रदेश सभामा प्रतिनिधित्व गर्ने दलहरूले छलफल गरिरहेका नाम आफूहरूलाई मान्य नहुने उनको तर्क छ। लिम्बुवान किराँत प्रदेश नामकरणको माग गर्दे संघीय लोकतान्त्रिक राष्ट मञ्चले प्रदर्शनसमेत गरेका थिए।"
प्रहरी प्रशासन आफू मातहत दिन मधेस प्रदेशको माग,"राजविराज : मधेस प्रदेश सरकारले प्रहरी प्रशासन आफू मातहत दिन माग गर्दै संघ सरकारलाई आइतबार अल्टिमेटम दिएको छ। साउनभित्र प्रहरी समायोजनको माग गर्दै प्रदेश सरकारका गृह तथा सञ्चार मन्त्री भरतप्रसाद साह नेतृत्वको टोलीले संघ सरकारलाई सात दिने अल्टिमेटम दिएको हो। मधेश प्रदेश सरकारले प्रहरी समायोजन ऐन र प्रहरी समन्वयसम्बन्धी ऐनका आधारमा प्रहरी समायोजन गरी प्रदेशलाई हस्तारण गर्न अल्टिमेटमसहितको ध्यानाकर्षण पत्र प्रधानमन्त्री शेरबहादुर देउवालाई पठाएको छ। आगामी प्रतिनिधि सभा र प्रदेश सभाको निर्वाचनअघि प्रहरी समायोजन गर्नुपर्ने अल्टिमेटमसहितको ध्यानाकर्षणमा माग सम्बोधन नभए शान्तिपुर्ण र अहिंसात्मक विरोधका कार्यक्रमहरू अगाडि बढाउने चेतावनी दिइएको छ। मधेश प्रदेश सरकार मन्त्री र सांसदसहितको टोलीको नेतृत्व गर्दै गृह तथा सञ्चारमन्त्री साहले प्रदेश प्रमुख हरिशंकर मिश्रलाई ध्यानाकर्षण पत्र बुझाए। मन्त्री साहसँगै नेपाली कांग्रेसका संसदीय दलका नेता तथा भौतिक पूर्वाधार विकास मन्त्री रामसरोज यादव, नेकपा (एस) संसदीय दलका नेता तथा भूमि व्यवस्था, कृषि तथा सहकारी मन्त्री विजय कुमार यादव, उद्योग, पर्यटन तथा वन मन्त्री शत्रुघ्न महतो, खानेपानी तथा उर्जा विकास मन्त्री ओमप्रकाश शर्मा, गृह तथा सञ्चार राज्यमन्त्री रुबी कुमारी कर्णसहित मधेस प्रदेश सभा सदस्यहरू समेतको टोलीले प्रदेश प्रमुख मिश्रमार्फत प्रधानमन्त्री देउवालाई ध्यानाकर्षण पत्र बुझाएका हुन्। ध्यानाकर्षण बुझाउने क्रममा मन्त्री साहले आफूहरूले पटकपटक संघीय सरकारलाई आग्रह गर्दै आए पनि बेवास्ता भएकोले बाध्य भएर अल्टिमेटमसहितको ध्यानाकर्षण पत्र बुझाएको बताए। सात दिनभित्र प्रदेश सरकारलाई प्रहरी हस्तान्तरण गर्ने प्रक्रिया आरम्भ नभए आन्दोलन गर्ने मन्त्रीहरूले चेतावनी दिएका छन्। नेपालको संविधानको धारा २६८ ले प्रदेश प्रहरी संगठनको व्यवस्था गरेको तथा अनुसुची ६ को क्रम संख्या १ मा प्रहरी शान्ति सुरक्षा सम्बन्धी अधिकार प्रदेश सरकारको क्षेत्राधिकारको सूचीभित्र रहेको भनी स्मरण गराईएको छ। ध्यानाकर्षण पत्रमा भनिएको छ 'संघीय संसदबाट प्रहरी कर्मचारी समायोजन ऐन २०७६ पारित समेत भईसकेको र प्रदेशसभाबाट नेपाल प्रहरी र प्रदेश प्रहरी कार्यसञ्चालन, सुपरिवेक्षण र समन्वय सम्बन्धी ऐन २०७६ माघ २८ गते नै प्रमाणिकरण भई कार्यान्वयनमा आईसकेको अवगत नै छ।' असार २३ गते जनकपुरधाममा भएको प्रदेशका गृहमन्त्रीहरूको सामूहिक बैठकले तत्काल प्रहरी समायोजन गर्न आग्रह गरेको थियो। मधेश प्रदेशको गृह तथा सञ्चार मन्त्रालयको आयोजनामा भएको उक्त शान्ति सुरक्षा तथा विपद् व्यवस्थापन सम्बन्धी अन्तरप्रदेश अनुभव आदानप्रदान तथा छलफल कार्यक्रमले प्रहरी समायोजन ऐन र प्रहरी समन्वय सम्बन्धी ऐनको आधारमा संघीय सरकारले साउनभित्र प्रहरी समायोजन गरी प्रदेश सरकारलाई हस्तान्तरण गर्न माग गरेको थियो। उक्त कार्यक्रममा कर्णाली प्रदेशको आन्तरिक मामिला तथा सञ्चार मन्त्रीको उपस्थिती थिएन। सो भेलाले जनकपुरधाम घोषणा पत्र जारी गर्दै जिल्ला प्रशासन कार्यालय र प्रमुख जिल्ला अधिकारीहरूलाई प्रदेश मातहत ल्याउन संघीय सरकार अग्रसर हुनुपर्ने माग गरेको थियो।"
नागरिकता विधेयक पारित भएपछि हौसिएका लोसपा नेताहरु रेशम चौधरीसहित कार्यकर्ताको मुद्दा फिर्तामा केन्द्रित,"काठमाडौं : प्रधानमन्त्री शेरबहादुर देउवा र लोकतान्त्रिक समाजवादी पार्टी (लोसपा)का अध्यक्ष महन्थ ठाकुरबीच भेटवार्ता भएको छ। प्रधानमन्त्री निवास बालुवाटारमा आइतबार भएको भेटमा अध्यक्ष ठाकुरले आफ्ना नेताकार्यकर्ताहरुको रिहाइ गर्न आग्रह गरेका थिए। नागरिकता विधेयक संसदबाट पारित भइसकेपछि हौसिएको लोकतान्त्रिक समाजवादी पार्टीका नेताहरु नेताकार्यकर्ताहरुको रिहाइलाई प्रमुख मुद्दा बनाएको छ। सरकारमा सहभागितादेखि चुनावी गठबन्धनको प्रस्ताव पाए पनि ठाकुरले निलम्बित सांसद रेशम चौधरीसहित नेता कार्यकर्ताको मागलाई प्रमुख शर्त बनाएका छन्। 'प्रधानमन्त्रीजीले यसअघिदेखि नै सरकारमा सहभागी हुने र चुनावी गठबन्धन गर्ने प्रस्ताव गरिरहनुभएको छ। तर यही अवस्थामा हामी सरकारमा सहभागी हुन सक्दैनौं,' लोसपाका एक नेताले भने, 'अहिले पनि हाम्रा सांसदहरु, नेताहरु जेलमा छन्। उनीहरुलाई रिहाइ नगरेसम्म सरकारमा सहभागी हुने सम्भावना छैन।' प्रधानमन्त्री देउवालाई पनि अध्यक्ष ठाकुरले आफ्ना मागलाई प्राथमिकतामा राखिदिन आग्रह गरेका थिए। 'हामीलाई सरकारमा सहभागी हुन मन छ। गठबन्धनका लागि पनि हामी सकारात्मक छौं। तर हाम्रा सांसद र नेताकार्यकर्ताहरुको रिहाइ हुनुपर्यो,' बैठकमा सहभागी ती नेताले भने। प्रधानमन्त्री देउवाले नागरिकता विधेयक पारित भइसकेको र रिहाइका सम्बन्धमा पनि पक्रिया अगाडि बढाइने आश्वासन दिएका थिए। 'उहाँ (प्रधानमन्त्री)ले सकारात्मक जवाफ दिनुभयो। कानुनी अड्चनका कुराहरु रहेकाले प्रक्रिया पुर्याएरमात्र त्यस्ता समस्याहरु समाधान गरिने आश्वासन दिनुभएको छ,' ती नेताको भनाइ छ। बैठकमा नेता राजेन्द्र महतो, शरतसिंह भण्डारी, अनिलकुमार झा, लक्ष्मणलाल कर्ण सहभागी थिए। लोसपाले दुई महिनाअघि गत जेठ २४ गते प्रधानमन्त्री देउवालाई ११ बुँदे मागसहित ज्ञापन पत्रसमेत बुझाएको थियो। जसमा संविधानअनुसार जन्मसिद्ध नागरिकका सन्तानलाई अविलम्ब नागरिकता प्रमाण पत्र प्रदान गर्ने र वैवाहिक अंगीकृतसम्बन्धी हालसम्म कायम रहेको कानुनी व्यवस्थालाई निरन्तरता दिनुपर्ने माग गरेको थियो। मधेश आन्दोलनथरुहट आन्दोलनलगायत विभिन्न आन्दोलनमा लगाइएका झुठा मुद्दा फिर्ता गर्ने र महोत्तरी र कैलालीमा रहेका रेशम चौधरी लगायतका राजबन्दीहरुलाई अविलम्ब रिहाई गर्न माग गरेको थियो।"
नुवाकोटमा तीन हजार बढी मतदाता थपिए,नुवाकोट : नुवाकोटमा यसपटक मतदाता नामावली दर्तामा सर्वसाधारणको उत्साह बढेको छ। दुई महिनामा तीन हजारभन्दा बढीले फोटोसहितको मतदाता नामावलीमा विवरण भरेका छन्। १२ स्थानीय तह रहेको नुवाकोटमा गत स्थानीय तह सदस्य निर्वाचनमा दुई लाख ३७ हजार चार सय ३४ मतदाता रहेको थिए। गत असार १ देखि हालसम्म नुवाकोटमा एक हजार ६६१ महिलासहित तीन हजार ६५८ ले फोटोसहितको मतदाता नामावलीमा फर्म भरेको जिल्ला निर्वाचन कार्यालय नुवाकोटले जनाएको छ। कार्यालयका अनुसार नुवाकोटमा गत निर्वाचनमा तीनजना तेश्रो लिंगीसहित एकलाख १५ हजार २९ जना महिला र एकलाख २२ हजार ४०२ जना पुरुषको नामावली समावेश भएको थियो। जिल्ला निर्वाचन अधिकारी जयप्रसाद गौतमका अनुसार निर्वाचन आयोगले गत जेठ ३१ गते प्रकाशित नुवाकोटको मतदाता नामावलीमा थप चार हजार ८४४ जनासमेत गरि कुल दुई लाख ४२ हजार दुई सय ७८ को नामावली पठाएको थियो। नुवाकोटमा चार हजार आठ सय ४४ मतदाता थपिएका छन्। यसबाहेक १६ वर्ष उमेर पुगेकाहरूसमेत तीन हजार ६५८ जनाले फोटो खिचेर फर्म भरेको जिल्ला निर्वाचन अधिकारी गौतमले बताए। निर्वाचन आयोगले पछिल्लो तीन हजार ६ सय ५८ मध्येबाट मतदानका लागि उमेर पुगेकाहरूको प्रमाणित गर्ने कार्य गरिरहेको जनाइएको छ। जिल्ला निर्वाचन कार्यालयका अनुसार जिल्ला बाहिरबाट ९४ जनाले नाम दर्ता गराएका छन्। सरकारले मंसिर ४ गते प्रतिनिधिसभा र प्रदेशसभा निर्वाचनको मिति घोषणा गरेसँगै साउन १९ गतेदेखि मतदाता नामावली संकलन कार्य स्थगित भएको छ।
प्रदेशसभा बैठक अनिश्चितकालका लागि स्थगित भएपछि नामकरणको विषय झन् अन्योलमा,"विराटनगर : नामकरणको विषयलाई ओझेलमा पार्दै प्रदेश १ को प्रदेशसभा बैठक अनिश्चितकालका लागि स्थगित गरिएको छ। सभामुख प्रदीपकुमार भण्डारीले बैठक स्थगित गरेका हुन्। आइतबारको प्रदेशसभा बैठकपछि उनले अर्को सूचना जारी नभएसम्म बैठक स्थगित भएको जानकारी सदनलाई गराए। प्रदेशको नामकरणका लागि दलहरुबीच सम्बाद हुन र सहमति जुट्न नसक्दा सभामुख भण्डारीले बैठक स्थगित गरेका हुन्। दलहरुको आआफ्नो अडानका कारण नामकरणको विषय भने ओझेलमा परेको छ। नामकरणकै विषयमा छलफल गर्न सभामुख भण्डारीले साउन ६ गते सर्वदलीय बैठक राखेका थिए। दलहरुबीच गम्भीर नभए सभामुखले लिएको अग्रसरता पनि त्यत्तिकै खेर गयो। उनले बोलाएको बैठक तीन घण्टासम्म चले पनि दलहरु अडानबाट पछि हट्न नसक्दा कुनै निष्कर्ष निस्कन सकेन। त्यसपछि दलहरुबीच पनि छलफल भएन। दलहरु आआफ्नै व्यस्ततामा रहेका कारण छलफल हुन नसकेको नेकपा (माओवादी केन्द्र) संसदीय दलका नेता एवं प्रदेशका आर्थिक मामिला तथा योजनामन्त्री इन्द्रबहादुर आङ्बो बताउँछन्। दलकै अडानका कारण छलफल अघि नबढेको नेपाली कांग्रेस संसदीय दलका नेता राजीव कोइरालाले बताए। नामकरणको विषयलाई प्रक्रियामा लैजानुपर्छ भन्ने पक्षमा कांग्रेस रहेको उनको भनाइ छ। नेकपा (एमाले)को तर्क आफ्नै छ। सत्तापक्षले नामका विषयमा छलफल गर्न नचाहेको र नामकरणमा सत्तापक्ष जिम्मेवार एवं गम्भीर नबनेको एमाले नेता जीवन घिमिरे बताउँछन्। कांग्रेसले बैठक बोलाउने सहमति भए पनि बैठक नबोलाएको उनले बताए। सभामुखले बोलाएको सर्वदलीय बैठक निस्कर्षमा नपुगेपछि कांग्रेसले बैठक बोलाउने सहमति भएको थियो, घिमिरेले भने, तर अहिलेसम्म कांग्रेसले खबर गरेको छैन। प्रदेश १ को नाम पहिचान कि भूगोललाई आधारमा राख्ने भन्ने विषयमा दलहरुबीच एकमत छैन। यही विषयलाई लिएर विवाद भएकाले पनि एकआपसमा छलफल एवं सम्बाद हुन नसकेको हो। एमाले कोसी नाम हुनुपर्ने पक्षमा छ। कांग्रेसले सप्तकोसीको प्रस्ताव गरेको छ। दुवै दलले प्रस्ताव गरेको नाम एउटै नदीको हो। माओवादी र नेकपा (एकीकृत समाजवादी)सहितका अन्य साना दल बहुपहिचानका आधारमा नामकरण हुनुपर्ने पक्षमा छन्। यद्यपि समाजवादीबाट मुख्यमन्त्री बनेका राजेन्द्रकुमार राई भने प्रदेशको नाम किरात हुनुपर्ने अडानमा छन्। प्रदेश कमिटी बैठकबाट माओवादीले नाम कोसीकिरातमा सहमति खोज्ने निर्णय गरेको थियो। मुख्यमन्त्री राईले प्रदेशको नाम किरात नभए मुलुक विखण्डनमा जाने र ठूल्ठूला आन्दोलन हुने विवादास्पद अभिव्यक्ति पनि दिएका थिए। उनको अभिव्यक्तिपछि नामकरणको विषयलाई लिएर पहिचान पक्षधरले आआफ्नै हिसाबका आन्दोलन गरिरहेका छन्। प्रदेशको नाम किरात, लिम्बुवानकिरात, थारुहटकोचिला लगायत राख्नुपर्ने माग गरेर विभिन्न समूहले आन्दोलन जारी राखेका हुन्। प्रदेश १ को नामकरणको विषयलाई लिएर प्रदेशसभा सदस्यहरुले गुनासो गरेका छन्। प्रदेश सांसदले नामका विषयमा सरकार रुमलिएको बताए। प्रदेशसभा बैठकको शून्य समयमा बोल्दै कांग्रेस सांसद विन्दिया कार्कीले पहिलो कार्यकाल सकिन लाग्दा पनि प्रदेशले नाम पाउन नसकेको गुनासो गरिन्। प्रदेशको पाँच वर्षे कार्यकाल सकिन लाग्दा पनि सरकार नामकरणकै मुद्दामा रुमलियो, उनले भनिन्, दलहरुबीचको आपसी मतान्तरले प्रदेशले नाम पाउन सकेन। नामकरणमा दलहरु एक हुनुपर्नेमा उनको जोड छ। कार्कीले कांग्रेस जुनसुकै नामका लागि पनि सकारात्मक रहेको बताउँदै भनिन्, पहिचान होस् या अन्य कुनै नाममा कांग्रेस सकारात्मक छ। कुनैपनि नाममा समर्थन गर्न सक्छ। तर त्यसका लागि दलहरु एक हुनुपर्छ। कांग्रेसकै सांसद लोकप्रसाद संग्रौलाले प्रदेश १ को पहिचान नाम भएको बताए। अहिलेसम्म प्रदेशको नामकरण हुन नसकेको गुनासो गर्दै उनले भने, नाम जुराउन नसक्नुले हाम्रो आयोग्यताको पहिचान गर्छ। यसले पीडाबोध भएको छ। जनताबाट हामीमाथि सधैं यही प्रश्न आइरहने भयो।"
पाँच दलीय गठबन्धनसँग तालमेल गरेर निर्वाचनमा जाने केन्द्रीय निर्णय स्वागतयोग्य : प्रदेश सभापति यादव,"रौतहट : नेपाली कांग्रेस मधेस प्रदेशका सभापति कृष्ण यादवले आउँदो निर्वाचनमा पाँच दलीय गठबन्धनसँग तालमेल गरेर निर्वाचनमा जाने केन्द्रीय निर्णय स्वागतयोग्य रहेको बताएका छ्न्। आइतबार रौतहट क्षेत्र नं १ को क्षेत्रीय कार्य समितिद्वारा आयोजित नेताकार्यकर्ता भेला कार्यक्रममा बोल्दै सभापति यादवले यस्तो बताएका हुन्। कार्यक्रमका प्रमुख अतिथिसमेत रहेका सभापति यादवले पाँच दलीय गठबन्धनसँग तालमेल गरेर प्रतिनिधि सभा र प्रदेश सभामा निर्वाचन गर्ने निर्णयलाई कांग्रेस पार्टीका सबै कार्यकर्ताले मान्नु पर्ने बताए। उनले राजनीति निकासका लागि अहिले वर्तमान परस्थिति सामना गर्न नेताकार्यकर्तालाई आफ्ना वडा गाउँ नगरमा दिनरात मेहनत गरि जनताको दु:ख सुखमा उभिएर काम गर्न निर्देशनसमेत दिएका छन्। आइतबार सम्पन्न क्षेत्रीय नेताकार्यकर्ता भेलाका विशिष्ट अतिथि नेपाली कांग्रेस पार्टीका जिल्ला सभापति जितेन्द्र यादवले यसपाली रौतहटका चारवटै क्षेत्रमा कांग्रेसले चुनाव जित्न सबै एक जुट भएर लाग्नुपर्ने बताए। सो कार्यक्रम क्षेत्रीय कार्यसमितिका सभापति श्री राम यादवको सभापतित्वमा सञ्चालन भएको थियो। कार्यक्रममा मेयर, नगर सभापति, वडा सभापति र नेताकार्यकर्ताहरूको उपस्थिति रहेको मधेस प्रदेश सूचना सञ्चार तथा प्रचारप्रसार विभाग प्रमुख नितिश कुमार गुप्ता जानकारी गराए।"
"गठबन्धन अलच्छिना हो, अब एमालेको सरकार आउनैपर्छ : ओली","काठमाडौं : नेकपा एमाले अध्यक्ष केपी शर्मा ओलीले गठबन्धन सरकार अलच्छिना सरकार भएको आरोप लगाएका छन्। आइतबार नेपाल राष्ट्रिय भूतपूर्व सैनिक तथा प्रहरी संगठन नेपालले आयोजना गरेको कार्यक्रमलाई बोल्दै अध्यक्ष ओलीले गठबन्धन सरकार अलच्छिना र विनाशकारी सरकार भएको आरोप लगाएका हुन्। ' गठबन्धन सरकार अलच्छिना सरकार हो। उनले भने,'आज मैले एउटा आर्टिकल पढेको थिएँ, यो गठबन्धन सरकार भनेको अलच्छिनाहा सरकार लेखेको छ। हो, यो अल्छिन सरकार हो। यो विनाशकारी सरकार हो।' एक वर्षको अवधिमा देशको अर्थतन्त्र र विकास डामाडोल भएको उनको भनाइ छ। उनले एमाले सरकारको पालामा बन्दै गरेका पुलबाहेक यो सरकारले कुनै बाटोघाटो, सडक, पुल बनाउन नसकेको आरोप लगाए। उनले भने,' एउटा पुल पनि बनेको छैन। केही पनि थपिएको छैन। बन्दै गरेको पुल बाहेक केही बनेको छैन। तैपनि बजेट थपेको छ।' देशको अर्थतन्त्र ओरालो लागेको उनको भनाइ छ। उनले गठबन्धन सरकारको अस्तित्व नै समाप्त भएकाले अब सरकारमा एमाले आउनुपर्नेमा जोड दिए। उनले अस्तित्व सकिएपछि गठबन्धनमा आवद्ध दलहरु एमालेविरुद्ध लागेको आरोप लगाए। उनले संघ र प्रदेश सभा निर्वाचनमा एमाले बहुमतका साथ अघि आउने दावी गरे।"
देश निर्वाचनमा होमिइसकेको बेलामा महाभियोगजस्तो संवेदनशील विषय उठाइयो : भीम रावल,"काठमाडौं : सांसद भीम रावलले न्यायपालिकाका, कार्यपालिका, व्यवस्थापिकामा कानुन मिच्ने प्रवृत्ति बढेर गएको बताएका छन् । प्रधानन्यायाधीश चोलेन्द्रशमशेर जबरा विरुद्धको महाभियोगमाथि संसदमा छलफलमा भाग लिँदै सांसद रावलले राज्यका महत्वपूर्ण अंगहरुमा अनेक किसिमका विकृतिका थुप्रोहरु लाग्ने गरेको बताएका हुन् । उनले लथालिंग देशको भताभुंग चाला भनेझैं राज्य प्रणालीमा विभिन्न विकृति देखिन थालेको बताए। देशका धेरै निकायमा विकृतिका चाङ छन् । न्यायालयको सर्वोच्च निकाय सर्वोच्च अदालतका प्रधानन्यायाधीशमाथि महाभियोगको प्रस्ताव अघि सारिएको कति समय भयो ? के कुरामा हेक्का राखिनुपथ्र्यो भने कस्तो राजनीतिक प्रकृयामा छौं र कुन चरणमा छौं ? देश आम निर्वाचनमा जाँदैछ । यस्तो स्थितिमा अत्यन्त संवेदनशील विषयलाई उठाइएको छ। रावलले भने, प्रधानन्यायाधीशमाथि उठेको विषय त यत्रतत्र सर्वत्र सुनेकै छौं । जुनसुकै व्यक्ति संविधान र कानुनभन्दा माथि हुँदैन । हामी कहाँ त न्यायपालिका, कार्यपालिका, व्यवस्थापिकामा जतासुकै कानुन मिच्ने प्रवृत्तिहरु प्रवल भएर गएका छन् ।' तथ्यसंगत ढंगले समयमै निराकरण हुनुपर्ने भएपनि त्यसो हुन नसकेको उनको भनाइ छ। कुनै पनि विषयमा कुरा उठिसकेपछि संविधान, कानुन र तथ्यपरक ढंगले समाधान गरिनुपर्ने उनले बताए।"
पेलोसीको ताइवान भ्रमण एक चीन नीति विपरीत : प्रेम सुवाल,"काठमाडौं : नेपाल मजदुर किसान पार्टीले अमेरिकी सभामुख न्यान्सी पेलोसीको ताइवान भ्रमण एक चीन नीति विपरित भएको बताएको छ । आइतबार प्रतिनिधि सभामा बोल्दै नेपाल मजदुर किसान पार्टीका सांसद प्रेम सुवालले पेलोसीको ताइवान भ्रमण एक चीन नीति विपरित रहेको बताएका हुन्। सांसद सुवालले ताइवानको आन्तरिक मामिला चीनको आन्तरिक मामिला भएको भन्दै यसमा अन्य राष्ट्रले हस्तक्षेप गर्न नमिल्ने बताए। 'सभामुख पेलोसी ताइवान पसेर ताइवानलाई समर्थन, सम्मान गर्ने र मुख्य भूमि चीनबाट अलग गर्ने धम्कीपूर्ण भाषा बोलेकी थिइन्। उनको यो अभिव्यक्ति एक चीन नीति विपरीत छ,'उनले भने,' यसको नेपाल मजदुर किसान पार्टी घोरभर्त्सना गर्छ।' अमेरिकी सभामुख पेलोसीले गत मंगलबार ताइवानको भ्रमण गरेपछि त्यसको सर्वत्र विरोध भइरहेको छ। २५ वर्षमा ताइवान भ्रमण गरेकी अमेरिकी राजनीतिज्ञ पेलोसीले राजधानी ताइपेईमा नेताहरूसँग भेटवार्ता गरेकी थिइन्। भेटवार्ताको क्रममा पेलोसीले ताइवानलाई स्वतन्त्रता चाहने मानिसहरूको प्रेरणाका रूपमा तारिफ गरेकी थिइन्।"
'एमाले महाभियोगविरुद्ध लागेर प्रधानन्यायाधीशलाई जोगाउन चाहिरहेको छ',"काठमाडौंः नेकपा माओवादी केन्द्रका सांसद हरिबोल गजुरेलले एमालेले प्रधानन्यायाधीश चोलेन्द्र शम्शेर जबरालाई जोगाउन चाहेको बताएका छन् । प्रधानन्यायाधीश चोलेन्द्रशमशेर जबरा विरुद्धको महाभियोग प्रस्तावमाथि छलफलमा भाग लिँदै सांसद गजुरेलले महाभियोगजस्तो गम्भीर र संवेदनशिल विषयमा समयको कारण देखाएर प्रधानन्यायाधीशलाई जोगाउन खोजेको आरोप लगाएका हुन्। गजुरेलले भने, 'संसदभित्र रहेका राजनीतिक दलहरु प्रष्ट रुपमा बोल्नु भएको छैन। जिब्रो चपाएर बोल्नुभयो । महाभियोग ल्याउनु उपयुक्त थियो कि थिएन मुख्य कुरा त्यो हो । संसद्मा समयको कुरा देखाएर महाभियोगविरुद्ध गई प्रधानन्यायाधीशलाई जोगाउन खोजेका छन्।' यो बेला सत्ता पक्ष र प्रतिपक्षीसँगै आउनुपर्ने बेला प्रतिपक्ष जीब्रो चपाएर कुरा गरिरहेको बताए । उनले भने, 'जनताका प्रतिनिधि हौं भने सत्यको पक्षमा उभिनुपर्छ कि पर्दैन ? प्रकृया मिल्यो, मिलेन, समय मिल्यो, मिलेन भन्ने कुरा मुख्य हो कि, गलत भएको हो कि होइन ? महाभियोग ल्याउन उपयुक्त थियो कि थिएन ? भन्ने कुरामा हामीहरुको ध्यान जानुपर्यो।'"
जबरामाथि लगाइएको महाभियोग प्रस्ताव पास गरिनुपर्छ : मीन विश्वकर्मा,"काठमाडौंः सांसद मीन बहादुर विश्वकर्माले प्रधानन्यायाधीश चोलेन्द्रशमशेर जबरा विरुद्धको महाभियोग प्रस्ताव पास हुनुपर्ने बताएका छन् । प्रधानन्यायाधीश चोलेन्द्रशमशेर जबरा विरुद्धको महाभियोग प्रस्तावमाथि छलफलमा भाग लिँदै सांसद विश्वकर्माले सडकबाट जबराको विषयमा प्रश्न उठेपछि महाभियोग प्रस्ताव ल्याउनुपरेको बताएका हुन् । उनले भने, 'सडकबाट चोलेन्द्रशमशेर जबराको आचरणमा प्रश्न उठेपछि महाभियोग प्रस्ताव ल्याउनुपरेको हो । महाभियोग प्रस्ताव संसदमा दर्ता भएपनि छलफलमा विलम्ब भयो भन्ने हामीलाई पनि लागेको छ । ९ महिनापछि संसद सुचारु हुन सकेन । बजेट ल्याउनुपर्यो । त्यहि भएर पनि ढिलो भयो । महाभियोग प्रस्ताव पास गरिनुपर्छ । महाभियोगको प्रस्ताव संविधानअनुसार दर्ता भएको उनले बताए । उनले भने, ;वकिलहरु कालोकोट लगाएर आन्दोलन गरिरहेका थिए । मानिसहरु न्याय माग्न नसकेर अलमलिरहेका थिए । त्यो कहालीलाग्दो अवस्थामा सत्ता पक्ष र विपक्षमा थिएनौं । यो सिफारिस समितिमा गएर उपर्युक्त सिफारिस गरियोस् भन्ने माग गर्छु । '"
"छानबिन समितिले अर्थमन्त्रीमाथि अपुरो अनुसन्धान गर्यो, निष्कर्ष पनि अधुरै आयो : ज्ञवाली","काठमाडौंः नेकपा एमालेले अर्थमन्त्री जनार्दन शर्मामाथि छानबिन गर्न गठित संसदीय छानबिन विशेष समितिले अपुरो अनुसन्धान गरेको आरोप लगाएको छ। आइतबार प्रतिनिधि सभाको बैठकमा बोल्दै एमाले सांसद प्रदीप ज्ञवालीले अनुसान्धान नै अधुरो भएकाले निष्कर्ष पनि अधुरो आएको बताएका हुन्। 'बजेट बनाउने क्रममा करका दायराहरु हेरफेरका सहउत्पादक हुन् । छानबिन समिति बनायौं । छानबिन समितिले सम्पूर्ण अंगहरु पूरा गर्न पाएन । अध्ययन अनुसन्धानका लागि जेजति कामहरु गरिनुपथ्र्यो कल डिटेल लगायतका कामहरु हुन पाएन ,' उनले भने। संसदीय विशेष समितिका सदस्य समेत रहेका ज्ञवालीले अर्थमन्त्रीमा शर्मा पुन: नियुक्त भएपछि अर्थ मन्त्रालयमा जान कोहि पनि तयार नभएको बताए। ' कुनैबेला अर्थ मन्त्रालय जान सचिवहरुको हानथाप हुन्थ्यो । तर, आज यो सरकारका काम क्रियाकलापले त्यहाँ काम गरिरहेका कतिपय कर्मचारीले सरुवा माग्ने, अरु कर्मचारी बस्न नचाहने । यसको स्रोत कहाँ हो सभामुख महोदय ? यसको स्रोत त्यो हो,'उनले भने। तथ्यमा आधारित भएर संसदीय छानबिन समितिले निष्कर्ष निकाल्नुपर्नेमा त्यसो हुन नसकेको उनको भनाइ छ। उनले भने, समितिमा बिरलै देखिने र हुन नहुने संसदीय छानबिन समितिमा अल्पमत र बहुमत होइन । तथ्यमा आधारित भएर निष्कर्ष निकाल्नुपर्ने त्यो विधि अधुरो भयो । जे रिपोर्ट आयो त्यहि रिपोर्टका कारण अर्थ मन्त्रालयमा कर्मचारीहरु भागाभाग हुनुपर्ने अवस्था छ । देशको अर्थतन्त्र गम्भीर अवस्थामा छ । प्रधानमन्त्रीलाई कहिँकतै यस्तो अवस्था हुँदा पनि पोल्दैन । अनुसन्धान नै अधुरो भएकाले निष्कर्ष पनि अधुरो रह्यो । र, यसले गम्भीर सार्वजनिक प्रश्न खडा गर्न पुग्यो । त्यसको असर अर्थ मन्त्रालयको संरचना खल्बलिन लागेको बुझ्नुपर्छ ।'"
कुनै अभिष्ट पूरा गर्न महाभियोग प्रस्ताव दर्ता गरेको त होइन : खगराज अधिकारी,"काठमाडौंः सांसद खगराज अधिकारीले प्रधानन्यायाधीश चोलेन्द्रशमशेर जबराविरुद्धको महाभियोगसम्बन्धी प्रस्ताव समयभित्र सम्पादन हुन नसकेको भन्दै आपत्ती जनाएका छन्। प्रधानन्यायाधीश चोलेन्द्रशमशेर जबरा विरुद्धको महाभियोगमाथि संसदमा छलफलमा भाग लिँदै सांसद अधिकारीले प्रस्ताव दर्ता भएको तीन महिनाभित्र सम्पादन हुनुपर्नेमा समय निकै ढिलो भएको बताएका हुन् । उनले भने, 'संविधानको उपहास नगरौं । महाभियोगसम्बन्धी प्रस्ताव समयभित्र सम्पादन गर्नुपथ्र्यो । गम्भीर प्रश्न खडा भयो । समयभित्र निरुपण हुनुपथ्र्यो । रीत पुर्याएर भन्ने मात्रै नगरौं । गम्भीर प्रकृतिका बहस गर्न तीन महिना मात्रै समय छ ।' उनले सरकारले संघ र प्रदेशसभा निर्वाचनको मिति तोकिसकेको र महाभियोग प्रस्तावमाथि छलफल सकेर समितिमा पठाउनुपर्ने भन्दै ३ महिना समयावधि कम भएको भन्दै सरकारमाथि प्रश्न गरे। अधिकारीले भने, समितिलाई तीन महिना काम गर्ने समयनै छैन तीन महिना समय नहुने राखेर हामी संविधानको उपहास गर्दैछौं की । न्याय दिँदाखेरी न्यायसम्मत गर्नुपर्छ । ढिलो गर्नुहुँदैन । ढिलो गर्नुभनेको न्याय नदिएजस्तै हो । कुनै अभिष्ट पूरा गर्नका लागि महाभियोग प्रस्ताव दर्ता गरेका त होइनौं । प्रश्न चिन्ह खडा भयो ।' उनले संसदले नियमभित्रै काम गर्ने सामर्थ्य राख्नुपर्ने बताए।"
महङ्गी बढ्दा पनि सरकार टुलुटुलु हेरेर बसेको छ : शान्ता चौधरी,"काठमाडौं : सांसद शान्ता चौधरीले बजारमा महङ्गी बढ्दा पनि सरकार टुलुटुलु हेरेर बसेको बताएकी छन्। प्रतिनिधि सभाको शून्य समयमा बोल्दै सांसद चौधरीले अहिले बजार भाउ असाध्यै बढेको र बजार भाउ बढ्दा पनि सरकार टुलुटुलु हेरेर बसेको बताएकी हुन्। उनले भनिन्, नेपालमा पनि एक झोला सामान किन्न एक झोला पैसा लिएर जानुपर्ने हुन सक्छ। धनीले त किनेर खान सक्लान् सभामुख महोदय तर, यो महङ्गी गरिवको घरमा चुलो नबल्ने अवस्था आउन सक्छ। महङ्गीको नाममा भोकमरी आउन सक्ने उनले बताइन्। चौधरीले भनिन्, यसले समाजमा अमनचयन विथोल्ने खतरा हुन सक्छ। सरकारको काम महङ्गीको साक्षी बस्ने होइन। त्यसलाई नियन्त्रण गर्ने हो। नेपाली कांग्रेस तथा गठबन्धनको खुला बजार अर्थनीति यसको प्रमुख कारण हो।"
सांसदहरूद्वारा वर्षाका कारण भएको क्षतिको दीर्घकालीन समाधान माग,"काठमाडौं : सांसदहरुले वर्षाका कारण भएको क्षतिको दीर्घकालीन समाधानको माग गरेका छन्। वर्षाले गर्दा धनजनको क्षति भएको भन्दै यसको दीर्घकालीन समाधानको माग गरेका हुन्। सांसद लक्ष्मी परीयारले वर्षाका कारण सप्तकोसी बस्तीमा पसेको भन्दै त्यहाँको बस्तीलाई सुरक्षित गर्न सरकार गम्भीर हुनुपर्ने बताइन्। उनले भनिन्, ३४ वर्षपछि सप्तकोसी पुरानो धार समातेर बस्ती पसेको छ। २५ सय बढी परीवार विस्थापित भएका छन्। त्यहाँको प्रहरी प्रशासन अहोरात्र खटिएको छ। त्यहाँको बस्तीलाई सुरक्षित गर्न बन्दोबस्तीका साधन सहित सरकारले उचित कदम चाल्नुपर्छ। यस्तै, सांसद लालबहादुर थापाले बाढी पहिरोबाट पिडीतलाई सुरक्षित स्थानमा बसोबासको व्यवस्था गर्न माग गरे। सांसद विद्या भट्टराईले वर्षाका कारण पोखरा बजारसँग जोड्ने सडक अलपत्र परेको भन्दै यसको दीर्घकालीन समाधान हुनुपर्ने बताइन्। पोखराका पर्यटकीय क्षेत्र समेत पहिरोको उच्च जोखीममा रहेको बताइन्।"
विचार र दृष्टिकोण नभएको सत्ता गठबन्धनबाट देश चल्दैन : माधव ढुंगेल,"काठमाडौं : नेकपा एमालेका केन्द्रीय सदस्य माधव ढुंगेलले सत्ता गठबन्धनसँग विचार, दृष्टिकोण र समाज रुपान्तरणको गर्ने योजना नभएको दाबी गरेका छन्। काठमाडौंमा एमाले रामेछाप काठमाडौं सम्पर्क मञ्चद्वारा आयोजित कार्यक्रममा बोल्दै ढुंगेलले दिशाहीन, विचारहीन गठबन्धन सरकारबाट देशले उन्मुक्ति पाउन नसक्ने बताएका हुन्। न विचार छ ? न दृष्टिकोण छ ? न कुनै समाज रुपान्तरण गर्ने योजना छ, न जनताको उन्मुक्तिको योजना छ। त्यस्तो खालको दिशाहीन, विचारहीन, नेतृत्वहीन त्यस्तो एउटा गठबन्धन सरकार जुन आज देखिरहनुभएको छ। उनले भने, यस्तो प्रकृतिको गठबन्धन सरकार र गठबन्धनबाट यो देशले उन्मुक्ति पाउन सक्दैन। यो अहिले आइरहेको नयाँ पुस्ताको भविष्य नेपालभित्र स्वणिम हुन सक्दैन। विदेशीसँग दलाल गरेर, सम्झौता गरेर, गठबन्धन बनाएर, राजदूतबासमा गरिएका निर्देशन र निर्णयबाट देश चल्न नसक्ने उनको भनाई छ। ढुंगेलले मंसिर चार गते हुने संघ र प्रदेशको निर्वाचनमा कसले जित्छ र कसले नेतृत्व गर्छ ? कस्तो विचारले अगुवाइ नेतृत्व गर्छ भन्ने कुराले सिंगो देशको रुपान्तरण जोडिएको बताए। उनले देश बनाउन संकल्प भएको पार्टी एमाले मात्र भएको उनको भनाई छ। ढुंगेलले भने, देश बनाउने संकल्पलाई पूरा गर्नको लागि नयाँ पुस्ताको पार्टीको रोजाई, नयाँ पुस्ताको संकल्प, नयाँ पुस्ताको योजना र नयाँ पुस्ता बस्ने वातावरण बनाउनका लागि एमालेले जित्नुपर्छ। उनले मूल्य वृद्धिको भार जनताको टाउकोमा थुपारेर शासन चलाउने सत्ताले देश बनाउन नसक्ने टिप्पणी गरे। अहिलेको सरकारले अर्थतन्त्र चौपट बनाएको दाबी गर्दै उनले यहि सरकार रहे श्रीलंका बन्न लामो समय नलाग्ने टिप्पणी गरे। उनले उद्यमी र उद्योगी उत्साहित हुने परिस्थित अहिले नभएको दाबी गरे। विद्यार्थी ईन्चार्जसमेत रहेका ढुंगेलले माध्यामिक शिक्षाको दायराभित्र कक्षा १२ ल्याइसकेकाले उक्त तहसम्म नि:शुल्क हुने योजना आवश्यकता भएको बताए। प्लस टुको शिक्षाबाट राज्यबाट विमुख भएको र राज्य भागेको स्पष्ट पारे। उनले शिक्षाको व्यापार अन्त्य गर्नुपर्ने धारणा राखे। कार्यक्रममा सम्पर्क मञ्चले स्थानीय तहमा निर्वाचित रामेछापका जनप्रतिनिधि र एसईईका विद्यार्थीलाई सम्मान गरेको थियो।"
एमालेको प्रश्न : काम चलाउ सरकारले सदनलाई बिजनेस दिन मिल्छ र ?,"काठमाडौं : प्रमुख प्रतिपक्षी नेकपा एमालेले काम चलाउ सरकारले सदनलाई बिजनेस दिन मिल्छर भन्दै प्रश्न गरेका छन्। आइतबार प्रतिनिधिसभाको विशेष समयमा बोल्दै एमाले उपमहासचिव प्रदीप ज्ञवालीले निर्वाचन घोषणासँगै सरकार कामचलाउ भएकाले सदनलाई बिजनेस दिन मिल्छ र भन्दै प्रश्न उठाएका हुन् । उनले अब सरकारले नियमित सरकारको जस्तो विजनेस दिएर सदन चलाउने कुरा उचित नहुने धारणा राखे। उनले निर्वाचनको मिति घोषणा गरेकोमा धन्यवाद दिँदै उनले सरकार काम चलाउमा रुपान्तरण भइसकेको बताए। उनले प्रश्न गरे, काम चलाउ सरकारले सदनलाई विजनेस दिने र त्यो विजनेस नयाँ विधेयक दर्ता गर्ने या उठेका प्रश्नहरुको छलफल गर्ने त्यो स्थिति बन्छ ? आज यहाँ मैले महाअभियोगको कार्यसूची रहेको देखेँ। फागुन २९ मा महाअभियोग दर्ता भो। सामान्यतया ३ महिनामा छिनोफानो होस् भन्ने हुन्छ।ज्ञवालीले भने,नेपालीमा एक उखान छ । दिन उजेली सुती गुमाई रात जुनेली बिस्कुन सुकाई। दिनभरि त यो सरकार सुतेर बस्यो, अब सदनले तीन महिनाको समय पाउँछ कि पाउँदैन। ज्ञवालीले सरकारको नियत जसरी पनि अमुक व्यक्तिलाई निलम्बन गर्नै पर्ने देखिएको टिप्पणी कस्तो देखियो सरकारको नियत भने, जसरी पनि अमुक व्यक्तिलाई निलम्बन गर्नैपर्ने ।उनले थपेउनी महाअभियोगका भागिदार हुन् भन्ने हामीले धेरै चोटी सदमा भन्दै आएका छौं, गहिरो छानबिन गरौं, महाअभियोग लगाएर हटाऔं। होइन भने यो ढंगले कतै पनि झुण्ड्याउन मिल्दैन । तर सरकारले राजनीतिक प्रतिशोधका आधारमा यो बिजनेस सरकारले ल्याउँदै ल्याएन। उनले महाअभियोग सदन सकिने बेलामा ल्याएर न्याय गर्दैछौ भनेर प्रश्न गरे।"
"'फोहोरले काठमाडौं दुर्गन्धित भयो,व्यवस्थापनमा हेलचेक्याइँ नगरौं'","काठमाडौं : सांसद बिनाकुमारी श्रेष्ठले काठमाडौं उपत्यका फोहोरले दुर्गन्धित भएको भन्दै फोहोर व्यवस्थापनमा जुट्न तीनै तहका सरकारसँग माग गरेकी छन्। आइतबार प्रतिनिधि सभाको बैठकमा बोल्दै सांसद श्रेष्ठले फोहोरले राजाधनी काठमाडौं दुगर्न्धित हुँदासमेत सरकार टुलुटुल हेरेर बसेको आरोप लगाइन्। उनले फोहोर व्यवस्थापनमा जुट्न तीनै तहको सरकारको दायित्व रहेको भन्दै हैजाले महामारी मात्रै होइन स्थानीयको ज्यानै जोखिमा रहेको बताइन्। 'फोहोरले जनताको स्वास्थ्यमा प्रत्यक्ष प्रभाव परिरहेको छ। फोहोरको उचित व्यवस्थापन नहुँदा काठमाडौंमा हैजा फैलिरहेको छ,'उनले भनिन्,' फोहोर व्यवस्थापन गनै तीनै तहको सरकारको दायित्व हो। उनले फोहोरलाई दिर्घकालीन व्यवस्थापनका लागि केन्द्रीय, प्रदेश , स्थानीय सरकाले संयुक्त योजना बनाइ व्यवस्थापनका लागि ठोस कार्य गर्न सभामुखमार्फत् सम्बन्धित निकायको ध्यानाकर्षण गराइन्। उनले सहर व्यवस्थित गर्ने बहानामा श्रमिकको रोजीरोटी खोसिएको भन्दै सडक व्यापारीका लागि वैकल्पिक उपायको खोजी गर्न समेत आग्रह गरिन्।"
'चोलेन्द्रका मतियारलाई पनि छलफलमा ल्याइनुपर्छ',"काठमाडौंः सांसद घनश्याम खतिवडाले प्रधानन्यायाधीश चोलेन्द्र जबरासँग मतियार भएकाहरुलाई पनि छलफलमा ल्याउनुपर्ने माग गरेका छन्। प्रधानन्यायाधीश चोलेन्द्रशमशेर जबरा विरुद्धको महाभियोगमाथि संसदमा छलफलमा भाग लिँदै सांसद खतिवडाले प्रधानन्यायाधीश जबराका चोलेन्द्रका मतियारलाई पनि छलफलमा ल्याउनुपर्ने माग गरेका हुन्। महाभियोग प्रस्तावमाथि ढिलो गरी छलफल सुरु भएको भन्दै आपत्ती जनाए। उनले भने,' यो महाभियोग प्रस्ताव ल्याउने तरिका,छलफल गर्ने तरिका नै गलत भयो। त्यसैले चोलेन्द्रका मतियार पनि छलफलमा तानिनुपर्छ।' सर्वोच्च अदालतलाई कायममुकायमले चलाउने गरी प्रस्ताव ल्याएको उनको भनाइ छ। छलफल ढिलोगरी सुरु भएकाले यो प्रस्तावको किनारा लाग्नेमा उनले शंका व्यक्त गरे।"
बहुदलमै बन्द चिनी कारखाना,"वीरगन्ज : २ दशकअघि अचानक बन्द भएको एक सरकारी कारखाना हो, वीरगन्ज चिनी उद्योग। जुन दिनदेखि यो बन्द भयो त्यस दिनदेखि नै त्यहाँका बासिन्दाका दुःखका दिन सुरु भए। चल्दाचल्दैको अवस्थामा चिनी उद्योग बन्द भएपछि घरवार चलाउनै धौधौ भएको बताउँछिन्, वीरगन्ज२९ अठराहाकी सुनरपति देवी। चिनी मिल चल्दासम्म घर व्यवहार चलाउन कुनै दुःख थिएन, सुनरपति भन्छिन्, मिल बन्द भएपछि सुरु भएका दुःखहरू अहिले पनि उस्तै छन्। उनका अनुसार चिनी कारखानाले उखु रोप्नुभन्दा पहिले नै किसानलाई बैंकमार्फत पेस्की रकम दिन्थ्यो। उखुको बीउ, मल, विषादी सबैको जोहो पनि मिलले नै गरिदिन्थ्यो। त्यति मात्र होइन। उखु तयार भएपछि गाडा र ट्र्याक्टर पनि किसानकै खेतमा पुर्याइदिन्थ्यो। किसानलाई न त कसरी बीउ, मलखाद जुटाऔं भन्ने चिन्ता, न त मिलसम्म उखु कसरी पुर्याउने भन्ने चिन्ता नै। सबै प्रबन्ध मिलले नै गरिदिन्थ्यो। पोखरिया७ रानीगन्जका रत्न शमशेर जबरा त्यतिबेला उखु खेती गर्न किसानलाई घरबाट एक पैसा पनि नलाग्ने गरेको बताउँछन्। अहिलेको जस्तो उखुको भुक्तानीका लागि काठमाडौं गएर अनशन बस्नुपर्ने विवशता किसानलाई थिएन, राणा भन्छन्, मिलले पहिले नै पेस्की रकम दिन्थ्यो। उखु मिलमा पुर्याएपछि बाँकी रकम पनि भुक्तानी दिन्थ्यो। मिल घाटामा गएको भन्दै २०५९ फागुन १५ गते सरकारले अचानक बन्द गर्यो। त्यसपछि पर्सा, बारा, रौतहट र सर्लाहीका करिब २० हजार किसानका दुःखका दिन सुरु भएको भनाइ छ। सुनरपति भन्छिन्, मिल बन्द भएपछि नगदेवालीको रूपमा उखु खेतीको विकल्प खासै केही भएन। त्यसपछि श्रीमान् विदेश कमाउन गइहाले। अहिले श्रीमान् घरमा छन्। तर, छोरो विदेशमा छ। अधिकांश उपकरणहरू सामान्य सरसफाइ र मर्मत मात्रै गर्ने हो भने पुनः सञ्चालनमा ल्याउन सम्भव छ। अवधकिशोर सिंह, प्रबन्धक, वीरगन्ज चिनी उद्योग यो कारखानाको इतिहास हेर्दा २०१५ सालमा तत्कालीन राजा महेन्द्र शाह सोभियत संघको भ्रमणमा गएका संघले नेपाललाई उपहारस्वरूप एउटा ठूलो चिनी कारखाना निर्माण गर्ने सम्झौता गर्यो। सम्झौताअनुसार संघकै सहयोगमा २०१९ सालमा वीरगन्जमा महेन्द्रद्वारा नै यस कारखानाको शिलान्याश भयो। २ वर्षमा निर्माण सम्पन्न भई यस कारखानाले २०२१ माघ १८ देखि व्यावसायिक रूपमा चिनीको उत्पादन सुरु गर्यो।त्यसबेला वीरगन्ज चिनी काराखानामा पर्सा, बारा, रौतहट र सर्लाही गरी ४ जिल्लाका करिब २० हजार किसानले उखु खेती गरेर चिनी मिललाई दिन्थे। स्थापनाकालमै दैनिक १० हजार क्वीन्टल उखु क्रसिङ गर्न थालेको कारखानाले २०३५३६ सालतिर क्षमता विस्तार गरी दैनिक १५ हजार क्वीन्टलसम्म उखु क्रसिङ गर्न थाल्यो। त्यसबेला उसले दैनिक औसतमा १ हजारदेखि १२ सय क्वीन्टलसम्म चिनी उत्पादन पनि गथ्र्यो। कुनै समय नेपाल सरकारलाई राजश्व बुझाउने सबैभन्दा ठूलो कारखानामध्येको एक कारखाना यो नै थियो। तर, पछि घाटा बढ्दै गएपछि २०५९ फागुन १५ गतेको मन्त्रिपरिषद्को बैठकले वीरगन्ज चिनी कारखाना बन्द गर्ने निर्णय गर्यो। त्यसपछिको २ दशकदेखि यो बन्द नै छ। चल्दाचल्दैको कारखाना बन्द भएपछि यसबारे अनेक प्रश्नहरू अहिलेसम्म पनि उठिरहेका छन्। कतिपयले सरकारले राजनीतिक भर्ती केन्द्र बनाएका कारण कारखाना टाट पल्टपछि बन्द गरेको बताउँछन्। तर, काराखानाको संरक्षणमा अहिले पनि कार्यरत रहेका प्रशासन प्रबन्धक अवधकिशोर सिंह भने यसलाई नकार्छन्। उनी भन्छन्, स्थापनाकालमा स्थायी र मौसमी स्थायी गरी करिब १ हजार ८०० कर्मचारी कार्यरत थिए। तर बन्द हुने बेला करिब ९ सय मात्र कर्मचारी थिए। यसलाई कर्मचारी भर्ती केन्द्र बनाएका कारण बन्द भयो भन्ने तर्क कसरी सही हुन्छ ? ४२ वर्षदेखि कारखानामै कार्यरत सिंहका अनुसार कारखाना घाटामा गएर बन्द हुनुका अन्य कारणहरू थिए। उनका अनुसार पहिलो कारण वीरगन्ज चिनी काराखानालाई चाहिने जति उखु नपाएर खर्च थेग्न नसक्नु हो। सुरुमा कारखाना सन्चालन हुँदा पर्सादेखि सर्लाहीसम्मका किसानको उखु कारखानामा आउँथ्यो। तर, पछि बारा, रौतहट र सर्लाहीमा निजी चिनी कारखाना खुलेपछि ती ३ जिल्लाको उखु आउन छाड्यो। पर्सामा १० प्रतिशत मात्र उखु उत्पादन हुन्थ्यो। त्यतिले मात्रै कारखाना चलाउनुपर्दा खर्च थेग्न गाह्रो हुनु थाल्यो। उत्पादन घट्यो। तर, खर्च भने घटेन अनि कारखाना घाटामा जान थाल्यो। कारखाना पुनः सञ्चालन गर्ने कुरा सरकारको चुनावी स्टन्ट मात्र हो । यो सञ्चालन गर्न करिब अढाई अर्ब चाहिन्छ। हरि गौतम, पूर्वअध्यक्ष, वीरगन्ज चिनी उद्योग उनका अनुसार दोस्रो कारण भनेको २०४९ भन्दा पहिले कारखानाको अध्यक्ष र महाप्रबन्धक सरकारकै कर्मचारी हुन्थे। उनीहरू सरकार र काराखानाप्रति बढी उत्तरदायी र जिम्मेदवार हुन्थे। तर, २०५० सालपछि अध्यक्ष, महाप्रबन्धकलगायतको उच्च व्यवस्थापन तहमा राजनीतिक नियुक्ति हुन थाल्यो। राजनीतिक नियुक्ती भएर आएकाहरू कारखानाप्रति त्यति उत्तरदायी भएनन्। उनीहरू राजनीतिमुखी भए जसका कारण कारखाना धराशायी हुँदै गयो। सिंहका अनुसार २०३५ सम्म कारखानाल सरकारलाई वार्षिक १० करोडसम्म राजस्व बुझाउँदै आएको थियो। २०४९ सालमा समेत खर्च कटाएर मुनाफाबाट सरकारलाई काराखानाले वार्षिक ४ करोड रुपैयाँ राजश्व बुझाएको थियो। तर, कारखानामा राजीतिक नियुक्तीबाट उच्च व्यवस्थापन तहमा राजनीतिक व्याक्तिहरू आएको वर्ष (२०५० साल) देखि नै कारखाना निरन्तर घाटामा जान थाल्यो। सिंहका अनुसार बन्द हुनुको तेस्रो कारण भनेको सरकारले कर्मचारीहरूका लागि आर्थिक वर्ष २०४९५०आव २०५०५१ सम्म स्वेच्छिक अवकाश र अनिवार्य अवकाश योजना लागू गर्यो। त्यस अवधिमा करिब ६ सय कर्मचारीले अवकाश लिए। त्यसमा कर्मचारीको सेवासुविधामा धेरै ठूलो रकम अर्थात् करिब १० करोड रुपैयाँ खर्च भयो। कारखानासँग सन्चित सबै रकम खर्च भयो। त्यसपछि कारखाना सञ्चालन गर्न ऋण लिन थाल्यो। ऋण लिँदै कारखाना चलाउन थालिएपछि घाटा झन्झन् बढ्दै गयो। वीरगन्ज महानगर१४ मा अवस्थित उक्त कारखानाको चलअचल सम्पत्ति मासिँदै गएको छ। करिब ५० बिघामा कारखाना, प्रशासनिक र आवासीय क्षेत्र थियो। तर, सहरको मध्य भागमै रहेको त्यो ५० बिघा उसको स्वामित्वबाट घटेर करिब ४० बिघामा खुम्चिन पुगेको छ। मन्त्रिपरिषद् स्तरीय निर्णयबाट ५० बिघाभित्रै ६ बिघा १० धुर जग्गा सशस्त्र प्रहरी सीमा सुरक्षा बलको नाममा स्वामित्व हस्तान्तरण गरिसकिएको छ। यस्तै, सोही जग्गाबाट २ बिघा उच्च अदालत अस्थायी इजलाश वीरगन्जकोे नाममा, एक बिघा उच्च अदालत र जिल्ला सरकारी वकिल कार्यालयको नाममा तथा एक बिघा कोष तथा लेखा नियन्त्रण कार्यालय पर्साको नाममा स्वामित्व हस्तान्तरण सरकारले गरिसकेको छ। यस्तै, बाराको सिमरा डुमरवानामा कारखानाको नाममा रहेको ८३३ बिघा सरकारले २०६४ सालमै उद्योग वाणिज्य तथा आपूर्ति मन्त्रालयको नाममा स्वामित्व हस्तान्तरण गरेर त्यहाँ विशेष आर्थिक क्षेत्र (सेज ) निर्माण गरिरहेको छ। अब चिनी कारखानाको नाममा प्रशासनिक भवन र आवासीय क्षेत्रको करिब ४० बिघा, काठमाडौंको बालुवाटारमा ३ रोपनी १० आनासहितको भवन, वीरगन्ज१४ मै १४ बिघा १५ कट्ठाको पोखरी र उखु विकास उपकेन्द्र सञ्चालनका लागि खरिद गरिएको पर्सा, बारा र रौतहटको गरी १४ बिघा १५ कट्ठा मात्रै बाँकी रहेको प्रशासन प्रबन्धक सिंह बताउँछन्। वीरगन्ज१४ स्थित कारखानाको प्रशासनिक भवन र परिसर पनि २०६३ देखि नै उसको उपभोगमा छैन। प्रशासनिक भवन र परिसरमा २०७३ देखि उच्च अदालत अस्थायी इजलाश वीरगन्ज सञ्चालनमा रहँदै आएको छ। सरकारले उच्च अदालत गठन गरे लगत्तै कारखानाको भवन र परिसर उच्च अदालत अस्थायी इजलाश सञ्चालनका लागि प्रयोग हुँदै आएको सिंह बताउछन्। त्यसअघि २०६३२०७२ सम्म भवन र परिसर सशस्त्र प्रहरी सीमा सुरक्षा बल पर्साले प्रयोग गर्दै आएको थियो। सिंह भन्छन्, हाम्रै भवनमा हामीलाई नै बस्ने कोठा पाउन मुस्किल छ। धेरै हारगुहार गरेपछि कारखानाको कार्यालय राख्न मुस्किलले एउटा कोठा पाएका छौं। उनका अनुसार त्यहाँ कार्यरतमध्येका १८१ कर्मचारीले अझै पनि अवकाश लिएका छैनन्। कारखाना बन्द गर्ने निर्णयअघि कुल ९२४ जना कर्मचारी कार्यरत थिए। बन्द गर्ने निर्णयपछि तीमध्ये ७४३ कर्मचारीले सेवासुविधा लिएर अवकाश लिएका थिए। तर, १८१ कर्मचारी सरकारको निर्णयप्रति असन्तुष्टि जनाउँदै अहिलेसम्म पनि अवकाश नलिएको सिंह बताउछन्। उनीहरूको मुद्दा अझै विचाराधीन रहेको सिंह बताउँछन्। उनले भने, हालसम्मकै तलब र सेवासुविधा पाउनुपर्ने माग उनीहरूको माग छ। कारखानाको रेखदेख र संरक्षणका लागि अहिले १४ जना कर्मचारी कार्यरत छन्। उनका अनुसार यी १४ जना कर्मचारीको तलब सुविधामा मासिक करिब ३ लाख ५० हजार रुपैयाँ कारखानाको खर्च भइरहेको छ। रुग्ण अवस्थामा रहेको यो कारखाना सरकारले पुनः सञ्चालनमा ल्याउने घोषणा गरेको छ। जेठ १५ को नयाँ बजेट घोषणामा अर्थमन्त्री जनार्दन शर्माले यसलाई सञ्चालनमा ल्याइने घोषणा गरे। त्यसको ५ दिन लगत्तै उनी वीरगन्जमै आएर कारखानाको स्थलगत निरीक्षणसमेत गरे। कारखाना सञ्चालनका लागि संघीय सरकारले २० करोड रुपैयाँ विनियोजन पनि गरेको छ। त्यसलगत्तै उद्योग र अर्थ मन्त्रालयका सहसचिवसहितको टोलीले पनि वीरगन्ज आएर कारखानाको निरीक्षण गरी फर्किएको छ। निरीक्षणले मात्र कारखाना नचल्ने भन्दै अनेक प्रश्न उठ्न थालेका छन्। किनभने २०६३६४ पछि बनेका अनिल झा, अष्टलक्ष्मी शाक्य, महेश बस्नेत लगायत उद्योगमन्त्रीहरू कारखाना निरीक्षण गरेर पुनः सञ्चालन गर्ने आश्वासन पटकपटक दिइसकेका छन्। पूर्वउद्योग, वाणिज्य तथा आपूर्तिमन्त्री मातृकाप्रसाद यादवले पनि कारखाना निरीक्षण गरी पुनः सन्चालन गर्ने प्रतिबद्धता जनाएर गएका थिए। त्यसपछि पुष्पकमल दाहाल नेतृत्वको तत्कालीन माओवादी सरकारको पालामा यस कारखानालाई राष्ट्रिय संस्थाका रूपमा सञ्चालन गर्ने सोच सरकारले बनाएको थियो। उक्त सरकारमा अर्थमन्त्री रहेका डाक्टर बाबुराम भट्टराईले कारखाना पुनः सन्चालनका लागि कारखानाको अवस्था अध्ययन गरी प्रतिवेदन दिन विज्ञको एउटा टोली कारखानामा परिचालन समेत गरे थियो। त्यो टोलीले आफ्नो प्रतिवेदन तयार पारे पनि सरकार ढलेसँगै टोलीको प्रतिवेदन पनि त्यसै थन्किएको थियो। अहिले कारखानामा कार्यरत कर्मचारीहरू भने कारखाना पुनः सञ्चालनमा आउन सक्नेमा आशावादी छन्। प्रशासन प्रबन्धक सिंह भन्छन्, कारखाना पुरानो वा उपकरण बिग्रिएर बन्द भएको होइन। चल्दाचल्दैको अवस्थामा बन्द गरिएको हो। केही मात्रै उपकरण काम नलाग्ने छन्। अधिकांश महङगा उपकरणहरू सामान्य सरसफाइ र मर्मत मात्रै गर्ने हो भने काम लाग्ने छन्। यदि सरकारले यसलाई पुनः सञ्चालनमा ल्याउने हो भने यो सम्भव छ। कारखाना पुनः सञ्चालन गर्ने कुरा सरकारको चुनावी स्टन्ट मात्र हो भएको बताउँछन्, वीरगन्ज चिनी उद्योगका पूर्वअध्यक्ष हरि गौतम। अहिले कारखाना रहेकै स्थानमा र उपकरणहरू बिग्रिएर काम नलाग्ने भइसकेको अवस्थामा पुनः कारखाना चलाउन सक्ने अवस्था नभएको उनको तर्क छ। कारखाना पहिले सहर र मानव बस्तीभन्दा बाहिरको क्षेत्रमा थियो। तर, अहिले कारखाना मानव बस्तीबीचमा भइसकेको छ। चलाउने बित्तिक्कै स्थानीयले विरोध गरिहाल्छन्, उनी भन्छन्, साँच्चै चलाउने हो भने २० करोडले मात्रै पुग्दैन करिब अढाइ अर्ब रुपैयाँ तत्काल चाहिन्छ।"
उपसभामुख नै पार्टीको केन्द्रीय समितिमा,"राजविराज : सभामुख र उपसभामुख बन्न सांसद हुनुपर्छ। तर, जब कुनै पार्टीको सांसद सभामुख वा उपसभामुख निर्वाचित हुन्छ तब तत्कालै दलीय आवद्धताबाट अलग हुनुपर्छ। संसद्को साझा नेता बन्नुपर्छ। संघीय संसद्देखि प्रदेशसभाको अभ्यास र परम्परा यही हो। तर, मधेस प्रदेशकी उपसभामुखले भने यस व्यवस्थाको उल्लंघन गरेकी छन्। मधेस प्रदेशकी उपसभामुख उपमा देव जसपाको केन्द्रीय समितिमा बसेकी छन्। वीरगन्जमा सम्पन्न जसपाको केन्द्रीय कार्यसमितिको निर्णयलाई आइतबार जारी गरिएको परिपत्रमा देवको नाम केन्द्रीय सदस्यको ६७ नम्बरमा राखिएको छ। संघीय परिषद् अध्यक्ष बाबुराम भट्टराईको समूह अलग भएपछि केन्द्रीय समितिलाई पुनर्गठन गर्दै बसेको सो बैठकले ४६६ सदस्यीय केन्द्रीय समिति पुनर्गठन गरेको हो। पार्टी अध्यक्ष उपेन्द्र यादवद्वारा हस्ताक्षरित परिपत्रमा सदस्यहरूको विवरण अद्यावधिक गराउन निर्वाचन आयोगमा समेत पठाउने निर्णय भएको छ। मधेसी जनाधिकार फोरम नेपालमा २०६७ सालदेखि सदस्य रहेकी देव प्रदेशसभा सदस्यमा समानुपातिकबाट निर्वाचित भएकी हुन्। २०७४ फागुन २ देखि प्रदेशसभाको उपसभामुख छिन्। यसअघि भूमिगतकालमा कम्तीमा दुई थरी नाम बनाउने माओवादीले खुला राजनीतिमा पनि उपसभामुखलाई पार्टीको कमिटीमा निर्वाचित गरेर कानुनविपरीत अभ्यास गरेको थियो। गत पुसमा कर्णाली प्रदेशकी उपसभामुख पुष्पा घर्ती विष्ट पी घर्तीको नाममा केन्द्रीय कमिटीमा छानिएकी थिइन्। त्यस्तै, बागमती प्रदेशको उपसभामुख राधिका तामाङ पनि माओवादी महाधिवेशनबाट केन्द्रीय सदस्यमा पुनः चयन भएकी थिइन्। पूरा नाम राख्दा सबैले थाहा पाएर आलोचना गर्ने भएकाले केन्द्रीय कमिटीको सूचीमा आर तामाङ बनाइयो। भूमिगत राजनीति नगरेको जसपाले भने केन्द्रीय सदस्यमा उपमा देव नै नाम राखेको छ। सभामुख, उपसभामुख भएपछि पार्टीबाट राजीनामा दिने र पार्टी संगठन, गतिविधिबाट अलग हुने चलन भए पनि कतिपय जिम्मेवार व्यक्ति त्यसपछि पनि पार्टी कमिटीको बैठक, भेलादेखि विभिन्न खालको गुटमा सहभागी हुँदै जिल्लाको पार्टी राजनीतिमा निकै मसिनो गरी लाग्ने गरेका छन्। यस्तै, पार्टीको हरेक गतिविधि र निर्वाचनमा सक्रिय प्रदेश कानुनी सहायता समितिकी अधिकृत किरण साहसमेत जसपाको केन्द्रीय सदस्यमा मनोनित भएकी छन्। राजविराज नगरपालिकाको निर्वाचनमा २०७४ सालमा उपप्रमुख पदमा निकटतम प्रतिस्पर्धी रहेकी साह मधेस सरकारको मुख्य न्यायाधिवक्ता कार्यालय मातहतको मधेस प्रदेश कानुनी अधिकृतका रूपमा राजपत्रांकित तृतीय श्रेणीको अधिकृत हुन्। कानुनी अधिकृत र सहायक अधिकृतलाई राजनीति संगठनमा बस्न, भाग लिन, गतिविधि गर्न निषेध गरिएको मुख्य न्यायाधिवक्ता कार्यालयमा समेत करारमा अधिकृत रहेका धनुषाका प्रदेश कानुनी अधिकृत बरुणकुमार साह बताउँछन्। अधिकृत किरण साहले भने स्वयं सामाजिक सञ्जालमा धन्यवाद र आभार दिँदै भाषण गर्दै गरेको आफ्नो फोटो र पार्टी परिपत्रको पाना पोस्ट्याएकी छन्। नेता, कार्यकर्ता र आफन्तले उनलाई जसपाको केन्द्रीय सदस्य भएकोमा बधाई दिइरहेका छन् भने उनले टिप्पणीमा लाइक गरिरहेकी छन्। उपसभामुख देवले पनि मनोनित भएकी उपमा देव आफू नै भएको भन्दै फोनमार्फत बधाई ग्रहण गरिरहेकी छन्। संविधानको व्यवस्थाअनुसार राष्ट्रपति र उपराष्ट्रपति, प्रतिनिधिसभाको सभामुख र उपसभामुख, राष्ट्रियसभाको अध्यक्ष र उपाध्यक्ष र प्रदेशसभाका सभामुख र उपभामुखले आफू पदमा निर्वाचित भएपछि दलीय आवद्धता त्याग्नुपर्ने हुन्छ। उनीहरूले पार्टीको गतिविधिमा सहभागितासमेत जनाउन पाउँदैनन्। तर, जसपाले भने उपसभामुख र कर्मचारीलाई केन्द्रीय कमिटीमा नै मनोनित गरेको छ। उपसभामुखमा निर्वाचित भएपछि र कर्मचारीमा नियुक्त भएपछि पार्टीको गतिबिधिबाट टाढा रहनुपर्नेमा पार्टीको भेला, बैठक र निर्वाचनका बेला घरदैलोमा पुगेर भाषण नै गर्ने गरेको स्थानीयवासी बताउँछन्। सभामुख, उपसभामुख भएपछि उनीहरूलाई पार्टीले संवैधानिक र कानुनी रूपमा कारबाही गर्ने, सांसदबाट हटाउने, पार्टी जिम्मेवारी दिने वा दलको ह्वीप समेत लागू गर्न सक्दैन। पदीय आचारणअनुकूल काम नगरेको ठोस आधारसहितको अभियोगमा संसदको दुई तिहाइ मतले प्रस्ताव पारित गरे मात्र उनीहरूलाई हटाउन मिल्छ। राजनीतिक दलसम्बन्धी ऐनमा जुन दलबाट निर्वाचित भएको हो। त्यो दल त्याग गरेमा वा पार्टीको ह्वीप नमानेर पार्टीबाट निष्कासन गरिएको अवस्थामा सांसद पद जाने प्रावधान छ। तर, प्रतिनिधिसभा र प्रदेशसाभाको सभामुख वा उपसभामुख तथा राष्ट्रियसभाका अध्यक्ष वा उपाध्यक्षलाई पार्टीको ह्वीप नलाग्ने सोही ऐनको दफा ३३ ले भनेको छ। यसरी दलको ह्वीप र निर्देशनभन्दा बाहिर रहने तथा उपसभामुख भएपछि दलको साधारण सदस्य पनि नरहने व्यक्तिलाई पार्टी कमिटीमा राख्नु लोकतन्त्र र गणतन्त्रको उपहास भएको अधिवक्ता विष्णु मण्डलले बताए। अधिवक्ता मण्डलले सम्बन्धित व्यक्ति र पार्टीले आफ्नो पद र व्यवस्थाको मर्यादा कायम राख्न पार्टी जिम्मेवारीबाट मुक्त हुनुपर्ने बताए।"
साढे पाँच महिनापछि प्रधानन्यायाधीश जबरा विरुद्धको महाभियोगमाथि संसदमा छलफल हुँदै,"काठमाडौं : प्रधानन्यायाधीश चोलेन्द्र शमशेर जबरामाथिको महाभियोग प्रस्तावमा संसदमा छलफल हुने भएको छ । करिब साढे पाँच महिनापछि जबरामाथि लगाइएको महाअभियोगको प्रस्तावमाथि छलफलका लागि आजको संसद बैठकको कार्यूचीमा राखिएको छ। संसद बैठक अहिले केहीबेरमा बस्दैछ। गत फागुन १ गते सत्ता रुढ दलका सांसदहरुले जबराविरुद्ध संसदमा महाअभियोगको प्रस्ताव दर्ता गराएका थिए। कांग्रेसका तर्फबाट तत्कालीन सचेतक पुष्प भुसाल ,माओवादी केन्द्रका प्रमुख सचेतक देवप्रसाद गुरुङ, नेपका एकीकृत समाजवादीका प्रमुख सचेतक जीवनराज श्रेष्ठ प्रस्तावकसहित तीन दलका ९५ सांसदको समर्थनमा संसदमा महाभियोग प्रस्ताव दर्ता गरिएको थियो। महाअभियोग दर्ता भएसँगै जबरा निलम्बनमा परेका थिए। भ्रष्टाचार गरेको, न्यायिक नेतृत्वमा अक्षमअसफल भएको, संवैधानिक नियुक्ति र मन्त्रिमण्डलमा भागबन्डा गरेको, पेसी सूची (कजलिस्ट)मार्फत मुद्दा सेटिङ, आफूअनुकूल फैसलाका लागि रोजाइको इजलास निर्धारण, बिचौलियासँग साँठगाँठ, शक्ति पृथकीकरणको सिद्धान्तलाई निस्तेज, न्यायाधीशबीच गुटबन्दी र न्यायमा बिचलन ल्याउने काम गरेको आरोप प्रधानन्यायाधीश जबरामाथि लगाइएको छ। संसदले प्रधानन्यायाधीश जबरामाथि लगाइएको महाभियोगमाथि छानबिन गर्न फागुन २२ मा महाभियोग सिफारिस समिति गठन गरेको थियो।"
करिब ५ महिनापछि प्रधानन्यायाधीश जबरा विरुद्धको महाभियोगमाथि संसदमा छलफल सुरु,"काठमाडौं : प्रधानन्यायाधीश चोलेन्द्र शमशेर जबरामाथिको महाभियोग प्रस्तावमाथि संसद छलफल सुरु भएको छ। अहिले सांसदहरु प्रस्तावमाथिको छलफलमा भाग लिँदै आफ्ना धारणा राखिरहेका छन्। संसदमा दर्ता भएको करिब साढे पाँच महिनापछि जबरामाथि लगाइएको महाअभियोगको प्रस्तावमाथि छलफल सुरु भएको हो। गत फागुन १ गते सत्ता रुढ दलका सांसदहरुले जबराविरुद्ध संसदमा महाअभियोगको प्रस्ताव दर्ता गराएका थिए। कांग्रेसका तर्फबाट तत्कालीन सचेतक पुष्प भुसाल ,माओवादी केन्द्रका प्रमुख सचेतक देवप्रसाद गुरुङ, नेपका एकीकृत समाजवादीका प्रमुख सचेतक जीवनराज श्रेष्ठ प्रस्तावकसहित तीन दलका ९५ सांसदको समर्थनमा संसदमा महाभियोग प्रस्ताव दर्ता गरिएको थियो। महाअभियोग दर्ता भएसँगै जबरा निलम्बनमा परेका थिए। भ्रष्टाचार गरेको, न्यायिक नेतृत्वमा अक्षमअसफल भएको, संवैधानिक नियुक्ति र मन्त्रिमण्डलमा भागबन्डा गरेको, पेसी सूची (कजलिस्ट)मार्फत मुद्दा सेटिङ, आफूअनुकूल फैसलाका लागि रोजाइको इजलास निर्धारण, बिचौलियासँग साँठगाँठ, शक्ति पृथकीकरणको सिद्धान्तलाई निस्तेज, न्यायाधीशबीच गुटबन्दी र न्यायमा बिचलन ल्याउने काम गरेको आरोप प्रधानन्यायाधीश जबरामाथि लगाइएको छ। संसदले प्रधानन्यायाधीश जबरामाथि लगाइएको महाभियोगमाथि छानबिन गर्न फागुन २२ मा महाभियोग सिफारिस समिति गठन गरेको थियो।"
"प्रेमीसँग मिलेर आफ्नै नाबालिग छोरीको हत्या, दुई जना पक्राउ",स्याङ्जा : प्रेमीसँग मिलेर आफ्नै नाबालिग छोरीको हत्या गरेको आरोपमा प्रहरीले दुई जनालाई पक्राउ गरेको छ। ६ महिने नाबालिका छोरीलाई अस्थायी शौचालयको खाल्टोमा फालेर हत्या गरेको आरोपमा २२ वर्षीया लक्ष्मी राना र उनका प्रेमी केदार कुमाललाई प्रहरीले पक्राउ गरेको हो। स्याङ्जा गल्याङ्का राना यही साउन १० गतेदेखि ६ महिने छोरीसहित सम्पर्कबिहीन थिइन्। उनले पाल्पाका २२ वर्षीय केदार कुमालसँग भागी विवाह गरेपछि उनका पति मिनबहादुर राना र ससुरालगायतले प्रहरीमा निवेदन दिएका थिए। सोही निवेदनको आधारमा खोजतलास गरिएको थियो। उनीहरू दुवैलाई गल्याङ् बजारबाट प्रहरीले नियन्त्रणमा लिई सोधपुछ एवं अनुसन्धान गर्दा लक्ष्मीले पाल्पा रामपुरका कुमालसँग भागी विवाह गरेको थाहा पाएपछि परिवारले ६ महिने छोरीको खोजी गर्ने क्रममा सो कुरा बाहिर आएको हो। अनुसन्धानका क्रममा साउन १० गतेका राती नै अस्थायी शौचालयको खाल्टोमा फालेको पुष्टि भएको थियो। सोही स्थानमा खोजतलास गर्दा सडेगलेको अवास्थामा बच्चाको लास फेला परेको र उनीहरूलाई नियन्त्रणमा लिइएको प्रहरी नायब उपरीक्षक रविन्द्र खनालले जानकारी दिए। दुवैलाई प्रहरीले ज्यानसम्बन्धी कसुरमा म्याद थप गरेर थप अनुसन्धान गरिरहेको छ।
एक साता थपियो गीतिनाटक 'सपना अनेक अनेक',"काठमाडौं : यही साउन ५ गतेदेखि मञ्चन भएको गीतिनाटक सपना अनेक अनेकको मञ्चन अवधि थपिएको छ। वरिष्ठ रंगकर्मी अशेष मल्लको परिकल्पना तथा निर्देशनमा तयार भएको गीतिनाटक दर्शकहरूको विशेष आग्रहमा थपिएको हो। विधाको हिसावले गीतिनाटक नयाँ प्रयोग भएपनि दर्शकको उत्साहजनक सहभागिताले उर्जा मिलेको मल्लले बताए। यो नाटकसँगै 'सर्वनाम' ले कोभिडपछि आफ्नो हल सञ्चालनमा ल्याएको हो। हाउसफूल दर्शकहरूको साथ पाइरहेको नाटक खत्रीको खण्डकाव्य 'आमा हुन् आमा' मा आधारित रहेर मल्लको परिकल्पना तथा निर्देशनमा तयार पारिएको हो। नेपाली रंगमञ्चको इतिहासमा चार दशकको इतिहासमा सर्वनामले पहिलो पटक गीतिनाटक प्रस्तुत गरेको हो। गीतिनाटकमा वरिष्ठ संगीतकार राजु सिंहको संगीत तथा चर्चित गायक सत्यराज आचार्य र वानिका प्रधानको स्वर रहेको छ। गीतिनाटकमा सर्जकको काव्यिक भाव र तिनको समग्र प्रभावलाई केन्द्रविन्दुमा राखेर बिम्ब र प्रतीकलाई चित्रात्मकता दिने कोसिस गरेको निर्देशक अशेष मल्ल बताउँछन्। नेपाली संगीतको हरेक विधामा तीन दशकदेखि कर्म गर्दै आएका संगीतकार सिंहले सपना अनेक अनेकमार्फत संगीतकारको भूमिका निर्वाह गर्न पाउँदा खुशी व्यक्त गरे। उनी भन्छन् 'प्रस्तुत गीतिनाटकमार्फत पूर्ण संगीतकार भएको महसूस गरेको छु। गर्व पनि लागिरहेको छ। यसले नेपाली गीतिनाटकमा विशेष योगदान पुर्याउने विश्वास लिएको छु। दर्शकको उत्साहजनक सहभागिता र नाटकले आफ्नो सांगितिक यात्रामा महत्वपूर्ण कोशेढुगां सावित भएको छ।' गायक सत्यराज आचार्यले गीतिनाटकमा आफू पनि सहभागी हुन पाउँदा खुशी लागेको बताए। उनी भन्छन्'यो गीतिनाटकका गीतहरू गाउँदा मलाई गीत हैन जीवन बाँचेको अनुभूति भयो। धेरै गीतहरू गाएँ, प्रायः हरदिन गीत गाइरहेकै हुन्छु तर सधैं गाउनेभन्दा नितान्त र बेग्लै प्रवाहको यो गायनले मलाई अझै पनि तरङ्गित बनाइरहेको छ। सङ्गीतकारसँग सहकार्य गर्दै निर्देशकको परिकल्पनालाई कोरियोग्राफर हुँदै कलाकारका अभिनयसम्म पुगेको यो प्रस्तुति साच्चै नै नवीतम् प्रयोग भएको छ।' विदेश पुग्न सपना बुन्नेहरू, विदेशको माटोमा पुगेपनि आफ्नै देशको यादले रात दिन तड्पिरहेका हुन्छन्। त्यो एउटा प्रतीक हो। चाहे जुनसुकै मुलुकमा पुगेपनि आफ्नै माटो र आफ्नै आमाको मायाले पिरोलिरहन्छ। आमा अर्थात् नेपाल आमा। आमाको त्यो विम्व नै नाटकको सार हो। गीतिनाटकको कोरियोग्राफी प्रमिला कार्की उप्रेतीको रहेको छ भने मनोज महर्जन, भावना उप्रेती, रविना परियार, धिरज थापा, मिलन शाक्य, निरीक्षा घतानी, शूँगूको अभिनय रहेको छ। मञ्चन अवधि थपिएसगै गीतिनाटक साउन २८ गतेसम्म बिहिबारबाहेक हरेकदिन साँझ ५:३० बजे र शनिबार अतिरिक्त शो १ बजे मञ्चन हुनेछ।"
पहिरोले पाइप लगेपछि मान्म बजारमा खानेपानीको हाहाकार,"कालिकोट : जिल्लाको सदरमुकाम मान्म बजारमा खानेपानीको हाहाकार भएको छ। जिल्लाको खाँडाचक्र नगरपालिकाले डोजरमार्फत जंगल फडानी गरी सडक निर्माण गर्दा आएको पहिरोले खानेपानीको पाइप लगेपछि सदरमुकाम मान्म बजारमा खानेपानीको हाहाकार भएको हो। मान्म बजारदेखि चुलिमालिका लेकसम्मको निर्माणाधीन सडकको कुनै उपयोगिता छैन। स्थानीय हिकमतजंग मल्लले भने, 'चुलिमालिका लेककै नाममा दाँहाँ, पाखा र मान्म बजारबाट दुईवटा गरी चारवटा सडक निर्माण गर्न थालिएको छ। यसले परापूर्वकालदेखि संरक्षण गर्दै आएको वनजंगल फडानीका साथै कृतिम पहिरो सिर्जना गरेको छ। जसको शिकार सदरमुकाम मान्म बजारको खानेपानी पनि बनेको छ।' मान्म बजारदेखि उक्त खानेपानीको मुहान तिर न कुनै मानव बस्ती छ न सडक आवश्यक छ। तर धमाधम वन फडानी गरी सडक निर्माण गरेकै कारण पहिरो भने जान थालेको छ। यसैकारण मान्म बजारमा व्यापार व्यवसाय गर्ने तथा अन्य झण्डै पाँच सय परिवारहरूले खानेपानीको संकट खेप्नु परेको छ। खानेपानीको अनुगमनका लागि पहिरो गएको ठाउँमा पुगेका खाँडाचक्र नगरपालिका वडा नं १ का वडा अध्यक्ष धर्मराज ताम्राकारले पहिरोको दीर्घकालीन रोकथाम र खानेपानी आयोजनाको नियमितताका लागि पहल लिने बताए। उनले भने, 'विगतमा नगरले गल्ती गरेको छ। अब त्यो गल्तीलाई सच्याएर वन फडानी गरी निर्माण गर्न थालिएको सडकको काम रोक्दै पहिरोको रोकथाम तथा खानेपानी आयोजनाको सुरक्षा गर्न नगरमा छलफल गर्छु। तत्कालका लागि पहिरोबाटै पाइप जडान गरेर खानेपानी नियमित गराउँछु।' खाँडाचक्र नगरपालिका प्रमूख कमलबहादुर शाहीले मान्म बजारदेखि चुलिमालिका जोड्ने उक्त सडकको कुनै उपयोगिता नरहेको बताए। उनले भने, 'नगरले उक्त सडकमा बजेट छुटाउँदैन। प्रदेश र संघबाट बजेट पठाएपनि कार्यान्वयन गर्दैनौं। डोजरले बाटो खन्दा पहिरो जाने समस्या भएको र खानेपानी आयोजना पनि अवरुद्ध भएको जानकारी पाएको छु। त्यसको प्राविधिक मूल्यांकनका आधारमा मर्मत सुधार हुन्छ। पहिरो स्थलमा अनुगमनका लागि पुगेका पलाँता गाउँपालिका पूर्व अध्यक्ष लक्ष्मणबहादुर बम, नेपाल पत्रकार महासंघ कालिकोटका अध्यक्ष भरतराज बिष्ट, खाँडाचक्र नगरपालिका वडा नं १ का बिनोद शाहीलगायतका सरोकारवालाहरूले मान्म बजारको खानेपानी समस्या समाधानका लागि पहिरोको दीर्घकालीन रोकथाम आवश्यक रहेको बताए। उनीहरूले बर्सेनि मान्म बजारको खानेपानी अभावको समस्या हुनुमा व्यवस्थापकीय समस्या पनि रहेको औंल्याए।"
लाखौं पर्ने पाँच विदेशी मुद्रासहित भारतीय नागरिक पक्राउ,"काठमाडौं : दुबई हिँडेका भारतीय नागरिक विदेशी मुद्रासहित पक्राउ परेका छन्। शनिबार फ्लाई दुबईको उडानबाट त्यसतर्फ जान लागेका भारतीय नारिक अंकुर घनश्यामभाइ पटेल विदेशी मुद्रासहित पक्राउ परेको विमानस्थल प्रहरीले जनाएको छ। उनले ब्यागमा लुकाएर लैजाने क्रममा विदेशी मुद्रा भेटिएको हो। प्रहरीले ३ हजार ६ सय अमेरिकी डलर, २ हजार १३० पाउन्ड स्टर्लिङ, ३ हजार ४ सय युरो, ४ हजार ४६५ दिराम र ४ हजार ६५० केन्या सिलिङ्गस बरामद गरेको छ। पटेललाई आवश्यक अनुसन्धान तथा कानुनी कारबाहीको लागि राजश्व अनुसन्धान विभागमा पठाइएको प्रहरीले जनाएको छ।"
तुलसीपुरमा स्थानीय पाठ्यक्रम 'हाम्रो तुलसीपुर' तयार,"दाङ : तुलसीपुर उपमहानगरपालिकाले हाम्रो तुलसीपुर नामक स्थानीय पाठ्यक्रम तयार पारेको छ। तयार पारिएको स्थानीय पाठ्यक्रम सार्वजनिक गरिएको छ। शिक्षा महाशाखाले तयार पारेर सार्वजनिक गरेको स्थानीय पाठ्यक्रम अब विद्यालयस्तरमा लागु हुने छ। नगरले तयार पारेको पाठ्क्रम कक्षा पाँच र आठबाहेक अन्य कक्षामा यसै वर्षदेखि नै कार्यान्वयनमा आउने भएको छ। स्थानीय पाठ्यक्रम कक्षा एकदेखि आठसम्मका लागि तयार पारिएको हो। पाठ्यक्रम २०७८ पौष महिनादेखि सुरु गरिएको थियो। पाठ्यक्रममा कक्षा एकदेखि पाँचसम्म तुलसीपुरको परिचय, स्थानीय संरचना सेवा प्रवाह, तुलसीपुर क्षेत्रमा रहेका सम्पदा, पेशा, व्यवसाय र प्रविधि, मानवीय मूल्य र स्वास्थ्य शिक्षा, वातावरण र कर्तव्य, दुर्घटना र विपद् व्यवस्थापन शीर्षकमा तयार पारिएको छ। यस्तै कक्षा ६, ७ र ८ मा ती विषयवस्तुसहित व्यवहारिक लेखनलाई समेत समेटिएको छ। पाठ्यक्रमभित्र सामाजिक, आर्थिक, धार्मिक, पर्यावरणीय विषयवस्तुहरूलाई समेटिएको छ। नगर प्रमुख टिकाराम खड्काले तत्कालै विद्यालयमा पाठ्यक्रम पुर्याइने बताए। खडकाले पाठ्यपुस्तकका रूपमा तयार पार्ने कामलाई समेत तीव्रता दिइने बताए। तुलसीपुर क्षेत्रको शिक्षाको अवस्थालाई माथि उठाउनका लागि सामुदायिक र संस्थागत विद्यालयहरूको भूमिका रहने बताए। पाठ्यक्रम निर्माण तथा लेखन समितिको संयोजकमा शाखाका प्रमुख चक्रबहादुर भण्डारी, सदस्यहरूमा झरेन्द्र खरेल, नायाण भण्डारी, खगेन्द्रप्रसाद काफ्ले, दिनेश डाँगी, झक्कुप्रसाद केसी, लेबेन्द्र केसी, मधुसुदन गौतम, सुनिता यादव, मदनकृष्ण देवकोटा, ज्ञानबहादुर डाँगी र सदस्य सचिवमा शाखा अधिकृत मनबहादुर खड्का रहेका थिए।"
पछिल्लो २४ घण्टामा देशभर ८ वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा आठवटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा तीन जना घाइते भएका छन्। झापाको कन्काई नगरपालिका३ स्थित एक घरको भान्छाकोठामा ग्यास लिक भएर आगलागी हुँदा दुई महिला र एक पुरुष घाइते भएका हुन्। उनीहरूको स्थानीय मेडिकलमा उपचार भइरहेको छ। प्राधिकरणले सार्वजनिक गरेको विवरण अनुसार तीन स्थानमा आगलागी, चार स्थानमा पहिरो र एक स्थानमा चट्याङको घटना भएको छ। घटनामा छवटा पशुचौपायाको क्षति भएको छ। घटनाबाट १५ लाख १० हजार रुपैयाँ बराबरको क्षति भएको प्राधिकरणले जनाएको छ।"
कचनकवलमा साइकलबाट लडेर एक जनाको मृत्यु,झापा : झापाको कचनकवलमा साइकलबाट लडेर एक जनाको मृत्यु भएको छ। मृत्यु हुनेमा कचनकवल गाउँपालिका ५ स्थित पाठामारी निवासी ५० वर्षीय सुकुरू गणेश रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार आइतबार बिहान ११ बजे पाठामारी बजारबाट साइकलमा सवार गणेश घरतर्फ जाने क्रममा काली मन्दिर नजिकैको कल्भर्टमा साइकलबाट लडेर घाइते भएको थियो। घाइते उनलाई तत्काल उपचारको लागि प्राथमिक स्वास्थ्य केन्द्र बनियानी लगेको र उनको उपचारको क्रममा मृत्यु भएको थियो। घटनाको विषयमा प्रहरीले थप अनुसन्धान अघि बढाएको प्रहरीले जनाएको छ।
बिर्तामोड नगरपालिकाले अप्रत्याशित रूपमा कर बढाएको भन्दै कांग्रेसको आपत्ति,"झापा : बिर्तामोड नगरपालिकाले अप्रत्याशित रूपमा कर बढाएको भन्दै नेपाली कांग्रेसले आपत्ति जनाएको छ। नेपाली कांग्रेस क्षेत्र नम्बर२ प्रदेश (क) र बिर्तामोड नगर समितिले सर्वसाधारण जनतालाई राहत पुग्ने गरी तत्काल कर समायोजन गर्न माग गर्दै आइतबार नगरपालिकालाई ज्ञापन पत्र बुझाएको छ। प्रदेश (क) सभापति लक्ष्मीप्रसाद आचार्य र नगरका कार्यवाहक सभापति सूर्यप्रसाद कन्दङ्वाको नेतृत्वमा गएको टोलीले नगर प्रमुख पवित्रा महतारा प्रसाईँलाई चार बुँदे मागसहितको ज्ञापनपत्र बुझाएको हो। चालु आर्थिक वर्ष २०७०८० का लागि वृद्धि गरिएको मालपोत, सम्पत्ति कर, भूमि कर तत्काल फिर्ता लिएर सर्वसाधारण जनतालाई राहत पुग्ने गरी समायोजन गरिनुपर्ने, बिर्तामोडको फोहोर व्यवस्थापन नहुँदा सङ्क्रामक रोगहरू फैलन सक्ने जोखिम बढेकोले यथाशीघ्र फोहोर व्यवस्थापन गरिनुपर्ने माग ज्ञापनपत्रमा राखिएको छ। त्यस्तै कोरोनाको समयमा नगरपालिकाद्वारा सञ्चालित क्वारेन्टिन र आइसोलेसन कार्यक्रमको खर्च विवरणको सार्वजनिक सुनुवाइ गरिनुपर्ने तथा सार्वजनिक खरिद ऐनको दफा ६२६३ मा उल्लेखित नियम विपरीत बिर्तामोड नगर अस्पतालद्वारा वितरण गरिने निःशुल्क औषधीको ठेक्का प्राप्त अमन फार्मेसीको ठेक्का तत्काल खारेज गरिनुपर्ने माग राखिएको छ। ज्ञापन पत्र बुझाउँदै काँग्रेस बिर्तामोड नगर समितिका उपसभापति कन्दङ्वाले जनताको सुविधा र नगरको विकासलाई ध्यानमा राखेर जनतालाई समस्या नहुने गरी कर समायोजन गरिनुपर्नेमा जोड दिएका छन्। कार्यक्रममा उपस्थित अधिकांशले नगरपालिकाले विधानतः एक वर्षमा अधिकतम २० प्रतिशत भन्दा बढी कर उठाउन नपाउने दाबी गर्दै नगरपालिकाले कति प्रतिशत कर बढाएको हो भन्दै नगर प्रमुखसँग जवाफ माग गरेका थिए। कर बढाउँदा जनताले धान्न सक्ने गरी बढाउन सहभागीको सुझाव थियो। यता ज्ञापनपत्र बुझ्दै नगर प्रमुख प्रसाईँले कम्प्युटरको सफ्टवेयरमा जग्गाको मूल्याङ्कनसम्बन्धी विवरण अपडेट गर्दा कमि कमजोरी भएका कारण हाल तीन दिनका लागि सफ्टवेयर बन्द गरेर गल्ती सच्याउने काम भइरहेको बताइन। बाटोको अवस्था, स्तर वृद्धिको आवश्यकता र जग्गाको प्रचलित मूल्य अनुसार मूल्याङ्कन गरी कर वृद्धि गरिएको जानकारी दिँदै पूर्ण रूपमा घटाउन नसकिने उनले दाबी गरिन। उनले भनिन्'पूर्ण रूपमा कर घटाउँदा वडाको सिलिङ बजेट घट्छ, योजना प्रभावित हुन्छन्, राजस्व परामर्श गरेर केही प्रतिशत कर वृद्धि गरिएको हो।' पोहोर मैलाको समस्या दीर्घकालीन रूपमा समाधान गर्ने प्रयास भइरहेको उनले बताइन्।"
बाललेखिका गीत पछाई ढकालको 'पोर्टल' सार्वजनिक,"काठमाडौं : बाललेखिका गीत पछाई ढकालद्वारा लिखित उपन्यास 'पोर्टल' को शनिबार एक कार्यक्रमबीच विमोचन गरिएको छ। कार्यक्रममा प्रमुख अतिथि सञ्चार तथा सूचना प्रविधि मन्त्री ज्ञानेन्द्र्रबहादुर कार्की, विशेष अतिथि सहरी विकास मन्त्री मेटमणि चौधरी, वरिष्ठ साहित्यकार माया ठाकुरी, पूर्व अर्थमन्त्री एवं बरिष्ठ साहित्यकार शंकरप्रसाद कोइरालालगायतले राजधानीमा आयोजित एक कार्यक्रममा उक्त कृतिको विमोचन गरेका हुन्। गीतको उक्त दोस्रो कृति अंग्रेजी भाषामा रहेको छ। कृतिको विमोचन गर्दै प्रमुख अतिथि सञ्चार तथा सूचना मन्त्री ज्ञानेन्द्रबहादुर कार्कीले बाललेखिका गीतलाई बधाई तथा शुभकामना दिए। ५ कक्षामा पढ्दै गरेकी एक बालिकाले यति उत्कृष्ट पुस्तक प्रकाशन गरेको भन्दै मन्त्री कार्कीले उनको प्रशंसा गरे। उनले भने, 'उनको यो प्रतिभा निकै सर्हानीय रहेको छ। नेपालमा मात्र नभई विश्वभर उनको प्रतिभाले विशेष स्थान हासील गर्नेछ।' गीतको पहिलो किताब अष्ट्रेलियालगायत विश्वका धेरै ठाउँका मानिसले रुचाएका र सो किताब बिक्रीबाट आएको रकम समाज सेवामा लगाइएको सुनेर आफूलाई निकै खुसी लागेको मन्त्री कार्कीले सुनाए। कार्यक्रममा विशेष अतिथि सहरी विकास मन्त्री मेटमणि चौधरीले गीतका बाबुआमा र उनको समर्पणले गर्दा सानै उमेरमा उनको पुस्तक प्रकाशन सम्भव भएको बताए। कार्यक्रममा बाललेखिका गीतले आफ्नो लेखनमा पहिलेको भन्दा अहिले धेरै सुधार भएकाले पहिलो किताबमा भन्दा दोस्रोमा अझै राम्रो गर्न प्रयास गरेको बताइन्। आफ्नो उपन्यासलाई पढेर त्यसप्रतिको प्रतिक्रिया दिन गीतले सम्पूर्ण पाठकलाई अनुरोध गरिन्। गीतकी आमा जानुका ढकालले छोरीको नाम गीत भए पनि उनी गीतभन्दा धेरै कथा, कविता, उपन्यासलगायतका साहित्यका विधामा अग्रसर रहेकी बताइन्। काठमाडौं उपत्यका विकास प्राधिकरणकी विकास आयुक्त ढकालले सानैदेखि साहित्यीक क्षेत्रमा पाइला सारेकी आफ्नो छोरीको यो यात्रा अगाडि बढ्दै जाओस् भन्ने शुभकामनासमेत दिइन्। त्यसैगरि पूर्व अर्थमन्त्री तथा वरिष्ठ साहित्यकार शंकरप्रसाद कोइरालाले गीतलाई शुभकामना दिँदै एक १२ वर्षीया बालिकाले यति सुन्दर पुस्तक सार्वजनिक गरेकोमा खुसी व्यक्त गर्दै उनलाई साहित्यीक क्षेत्रमा अझै अगाडि बढ्न जान आग्रह गरे। कार्यक्रममा वरिष्ठ साहित्यकार माया ठाकुरीले गीतलाई बधाई दिँदै उनको कृति अँग्रेजीको साथै नेपालीमा पनि भए सबै साहित्यप्रेमीलाई पढ्न सजिलो हुने बताइन्। गीतले ८ वर्षको उमेरमा पहिलो पुस्तक 'द ट्रेजर हन्ट' अँग्रेजी कथा संग्रह प्रकाशन गरेर नेपालमा सबैभन्दा कान्छो लेखकका रूपमा आफूलाई परिचित गराएकी थिइन्।"
झापामा मोटरसाइकल दुर्घटनामा एक वृद्धाको मृत्यु,झापा : झापामा मोटरसाइकल दुर्घटनामा परी एक वृद्धाको मृत्यु भएको छ। मृत्यु हुनेमा अर्जुनधारा नगरपालिका ७ स्थित नारायण चोककी ६२ वर्षीया लक्ष्मीमाया कार्की रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार आइतबार अपराह्न ५ बजे बुद्धशान्ति गाउँपालिका२ स्थित रबर बगानस्थित भित्री सडक खण्डमा जयपुरबाट शनिश्चरेतर्फ जाँदै गरेको प्र१०१०१५ प २५३४ नम्बरको मोटरसाइकल आफै अनियन्त्रित भई दुर्घटना भएको थियो। दुर्घटनामा परी मोटरसाइकल चालक अर्जुनधारा ७ का ४४ वर्षीय सुमन र उनका आमा लक्ष्मीमाया कार्की घाइते भएका थिए। घाइते दुवै जनालाई उपचारका लागि बीएण्डसी अस्पताल बिर्तामोड लगिए पनि लक्ष्मीमायालाई चिकित्सकले मृत घोषित गरिदिएको प्रहरीले जनाएको छ। लक्ष्मीमायाको टाउकोमा गम्भीर चोट लागेको थियो। यता चालक सुमनको सोही अस्पतालमा उपचार भइरहेको छ। घटनाबारे इलाका प्रहरी कार्यालय अनारमनिले थप अनुसन्धान गरिरहेको प्रहरीले जनाएको छ।
भारत लैजाँदै गरेको २६ कार्टुन बियरसहित पिकअप नियन्त्रण,"झापा : भारतको बिहारमा मदिराजन्य पदार्थ बिक्री वितरण पूर्ण प्रतिबन्ध छ। बिहारमा प्रतिबन्धित भएपछि नेपालबाट मदिराजन्य पदार्थ तस्करीको माध्यमबाट जाने गरेको छ। यसैक्रममा प्रहरीले दक्षिणी झापाको कचनकवलस्थित नेपालभारतको दशगजा क्षेत्रबाट २६ कार्टुन बियरसहित एउटा पिकअप भ्यान नियन्त्रणमा लिएको छ। कचनकवल गाउँपालिका४ स्थित लोदावारिको जिरो भन्ने नाकाबाट अवैध रुपमा बियरका कार्टुनहरू को १ च ६२३४ नम्बरको पिकअप लोड गरी भारततर्फ लैजाँदै गरेको अवस्थामा शनिबार बेलुका ६ बजे सीमा प्रहरी चौकी र सशस्त्र प्रहरी बल नेपाल बोर्डर आउट पोस्ट केचनाबाट खटिएका संयुक्त टोलीले नियन्त्रणमा लिएको जिल्ला प्रहरी कार्यालय झापाका डीएसपी वसन्त पाठकले जानकारी दिए। पिकअपमा ९ कार्टुन गोर्खा स्ट्रङ बियर, १७ कार्टुन अर्ना बियर, साइन फिटो कोक १ कार्टुन, स्प्राईट ३ बन्डल, कोकाकोला २ बन्डल बरामद गरिएको डीएसपी पाठकले बताए। पिकअपसहित अन्दाजी ७ लाख ७८ हजार ६ सय रुपैयाँ मूल्य बराबरको ती सामान र चालक इलाम जिल्ला देउमाई२ बस्ने २३ वर्षीय कपिल मगरलाई आवश्यक कारबाहीको लागि आइतबार भद्रपुर भन्सार कार्यालय बुझाइसकेको प्रहरीले जनाएको छ।"
धरानमा लिम्बू पुस्तकालयको स्थापना,धरान : धरान उपमहानगरपालिका१५ मा लिम्बू पुस्तकालयको स्थापना गरिएको छ। लिम्बू विद्यार्थी मन्च सुनसरीले स्थानीय चुम्लुङ हिममा पुस्तकालयको स्थापना गरेको हो। आइतबार एक कार्यक्रमका बीच धरानका उपमेयर अइन्द्रबिक्रम बेघाले पुस्तकालयको उद्घाटन गरे। उनले पुस्तकालय स्थापना गरेर मात्र नहुने भन्दै सबैले अध्ययन गर्ने बानी बसाल्नुपर्नेमा जोड दिए। कार्यक्रममा लिम्बू विद्यार्थी मन्चका केन्द्रीय महासचिव सागर सरगम चेम्जोङ्ले पुस्तकालयमा नेपालको इतिहास र लिम्बू इतिहासका बारेमा लेखिएका पुस्तकले भावी पुस्तालाइ ज्ञानआर्जनमा सहज पुर्याउने बताए। कार्यक्रममा किराँत याक्थुम चुम्लुङ्का केन्द्रीय सल्लाहकार हर्ष सुब्बाले पुस्तकालयमा लिम्बू इतिहास लेखिएका मात्र हैन नेपालको इतिहासलगायतका अन्य पुस्तकहरू राखेर अध्ययन गर्ने वातावरण मिलाउन सुझाव दिए। लिम्बू विद्यार्थी मन्च सुनसरीका अध्यक्ष हरि इवाहाङ लिम्बूले विद्यार्थीहरूका लागि मात्र नभएर सबै समुदायलाई ज्ञानआर्जन गर्न सजिलो होस् भनेर पुस्तकालयको स्थापना गरिएको बताए। उनले पुस्तकालयमा एक हजारभन्दा बढी पुस्तकहरू राखिएको बताए।
मेलम्चीको भीरमा अड्किएका शेर्पाको सकुशल उद्दार,काठमाडौं : सिन्धुपाल्चोकको मेलम्ची नगरपालिका ११ सिमखेतस्थित भीरमा अड्किएका एकजना व्यक्तिको सकुशल उद्दार गरिएको छ। भीरमा अड्किएका ३५ वर्षीय छिरिङ शेर्पाको सशस्त्र प्रहरीको टोलीले सकुशल उद्दार गरेको प्रहरीले जनाएको छ। हेलम्बु गाउँपालिका १ तिम्बुका ३५ वर्षीय छिरिङ शेर्पा गोरेटो बाटो हिंड्ने क्रममा चिप्लिएर बाटोबाट करिब ५० मिटर तल मेलम्ची खोलामाथिको भीरमा अड्किएका थिए। घटनाबारे जानकारी पाउना साथ सशस्त्र प्रहरी बल नेपाल खानेपानी आयोजना सुरक्षा बेस मेलम्ची र इलाका प्रहरी कार्यालय मेलम्चीबाट गएको संयुक्त टोलीले उनको उद्दार गरेको हो।
बर्दिबास मेडिकल कलेजको प्रस्तावित जग्गामा स्थलगत अनुगमन,"महोत्तरी : बर्दिबास मेडिकल कलेजको प्रस्तावित जग्गामा महान्यायाधिवक्ता खम्मबहादुर खातीले स्थलगत अनुगमन गरेका छन्। नगरप्रमुख प्रह्लाद क्षेत्रीको अनुरोधमा प्रस्तावित जग्गा माइस्थान सामुदायिक वनमा शनिबार उनले अनुगमन गरेका हुन्। अनुगमनको क्रममा महान्याधिवक्ता खातीले जनताको चाहनाअनुसार नै फैसला हुनेमा विश्वास व्यक्त गरे। नगरप्रमुख प्रह्लाद क्षेत्रीले महान्यायाधिवक्ताले प्रस्तावित जग्गाको अनुगमन गरेको सकारात्मक बनेर फर्किएका कारण परिणाम पनि सुन्दर आउनेमा विश्वस्त रहेको उनले बताए। उक्त जग्गामा रुख काटिने कारण देखाउँदै पर्यावरण अभियन्ता देवनारायण मण्डलल दिएको रिटमाथि २०७८ फाल्गुणमा सर्वोच्च अदालतले अन्तरिम आदेश जारी गरेको थियो। बर्दिबास मेडिकल कलेज पूर्वाधार निर्माण कार्य अगाडि नबढाउन सर्वोच्चले अन्तरिम आदेश जारी गरेपछि बर्दिबास केन्द्र पर्ने मधेश प्रदेशसहित अन्य जिल्लाको समेत चासो बनेको छ। प्रस्तावित जग्गामा नै मेडिकल कलेज निर्माण गर्ने उद्देश्यका साथ ६ करोडभन्दा बढी खर्च भैइसकेको र रुखसमेत न्यून भएकाले उक्त ठाउँ नै उत्तम रहेको स्थानीयहरू बताउँछन्। बर्दिबास सबै जिल्लाको मध्यबिन्दु भएको र पूर्वाधार निर्माण परियोजनाअन्तर्गत करोडौं रुपैयाँ राज्यको खर्च भइसकेकाले प्रस्तावित जग्गामा नै मेडिकल बन्नेमा अधिवक्ता टिकाध्वज खड्का आशावादी रहेको बताउँछन्। संघीय सरकारको एक प्रदेश एक मेडिकल कलेजको अवधारणाअनुसार आर्थिक वर्ष २०७३०७४ को बजेट वक्तव्यमा मधेश प्रदेशअन्तर्गत महोत्तरीको बर्दिवासमा, प्रदेश५ को रुपन्देहीको तिलोत्तमामा र कर्णाली प्रदेशको सुर्खेतमा मेडिकल कलेज स्थापना गर्ने उल्लेख भएको थियो। संघीय सरकारले मधेश प्रदेशको आठवटै जिल्लाको केन्द्र र अन्य जिल्लालाई समेत सहज हुने अध्ययन अनुसन्धानले निष्कर्ष निकालेपछि बर्दिबास नगरपालिकामा नै स्थान निर्धारण गरेको थियो।"
आज यी तीन प्रदेशमा भारी वर्षा हुने,"काठमाडौं : आइतबार देशभर आंशिकदेखि सामान्य बदली रही तीन प्रदेशमा भारी वर्षा हुने भएको छ । देशभर आंशिकदेखि सामान्य बदली रही देशका पहाडी भूभागका केही र बाँकी भूभागका थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावनाका साथै सुदूरपश्चिम, लुम्बिनी र कर्णाली प्रदेशका एक वा दुई स्थानमा भारी वर्षाको सम्भावना रहेको जल तथा मौसम विज्ञान विभागले जनाएको छ । हाल मनसुनको न्यून चापीय रेखा सरदर स्थानको दक्षिणमा अवस्थित रहेको छ । विभागले आगामी २४ घण्टा देशका पहाडी भूभागका केही र बाँकी भूभागका थोरै स्थानहरूमा मेघगर्जनचट्याङसहित हल्कादेखि मध्यम वर्षा र सुदूरपश्चिम, लुम्बिनी र कर्णाली प्रदेशका एक वा दुई स्थानमा भारी वर्षाको सम्भावना रहेकाले विभागले जनाएको छ । उक्त भूभागहरूमा भूक्षय, पहिरो तथा गेग्र्यान बहावको जोखिम रहनाका साथै नदी नाला तथा खहरे खोलाहरूमा पानीको सतह बढ्न सक्ने र दैनिक जनजीवन यातायात क्षेत्रसमेत प्रभावित हुन सक्ने भएकाले आवश्यक सतर्कता अपनाउन विभागले सबैमा अनुरोध समेत गरेको छ । रातको समयमा देशको पहाडी भूभागमा आंशिकदेखि सामान्य बदली रही बाँकी भूभागमा आंशिक बदली तथा लुम्बिनी प्रदेशका केही र बाँकी प्रदेशका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना छ । मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम २० दशमलव तीन डिग्री र अधिकतम तापक्रम ३० दशमलव पाँच डिग्री सेल्सियस रहेको छ । त्यस्तै आज सबैभन्दा कम जुम्लाको न्यूनतम तापक्रम १६ दशमलव नौ डिग्री र सबैभन्दा धेरै दिपायलको अधिकतम तापक्रम ३५ दशमलव दुई डिग्री सेल्सियस रहेको छ ।"
"आजदेखि आगामी निर्वाचनका लागि दल दर्ता, केके चाहिन्छ कागजात?","काठमाडौं : निर्वाचन आयोगले आगामी मङ्सिर ४ गते हुने प्रतिनिधिसभा र प्रदेशसभाको निर्वाचनका लागि आजदेखि दल दर्ता सुरु गरेको छ । आयोगले प्रतिनिधिसभा सदस्य र प्रदेशसभा सदस्यको प्रत्यक्ष र समानुपातिक निर्वाचन प्रणाली तर्फको निर्वाचनमा भाग लिन यही साउन १९ गतेसम्म दर्ता कायम रहेका राजनीतिक दललाई साउन २२ देखि ३१ गतेसम्म दल दर्ताका लागि निवेदन दिन सूचित गरेको हो । निवेदन दिँदा दलसम्बन्धी विवरण, दलको केन्द्रीय कार्यकारिणी समिति, प्रदेश र जिल्ला समितिका पदाधिकारी तथा सदस्यको सङ्ख्या, आयोगमा दलले वार्षिक लेखापरीक्षण प्रतिवेदन पेस गरेको मितिलगायत विवरण खुलाउनुपर्ने छ । यसैगरी दलको केन्द्रीयस्तर र प्रदेशस्तरको कार्यकारिणी समितिको पछिल्लो निर्वाचन भएको मिति, राजनीतिक दलको सङ्गठनात्मक स्वरुप केन्द्रीयस्तर र प्रदेशस्तरको छछैन, त्यसको जानकारी खुलाउनुपर्ने आयोगले जनाएको छ । दल दर्ताका लागि प्रतिनिधिसभा सदस्यका लागि अनुसूची१२ बमोजिम र प्रदेशसभा सदस्यको हकमा प्रदेशगत रूपमा सातवटा प्रदेशका लागि छुट्टाछुट्टै अनुसूची१२ बमोजिमको निवेदन पेस गर्नुपर्नेछ । राजनीतिक दलसम्बन्धी ऐनबमोजिम दुई वा दुईभन्दा बढी दलले एकल चुनाव चिह्न लिइ निर्वाचनमा भाग लिने प्रयोजनका लागि राजनीतिक दलसम्बन्धी नियमावली बमोजिमको ढाँचामा निवेदन दिनुपर्ने आयोगद्वारा आज जारी सूचनामा उल्लेख छ । दल दर्ता गर्न केन्द्रीय समितिबाट भएको निर्णयको प्रतिलिपि, दलको विधान, नियमावली तथा घोषणापत्र, आर्थिक वर्ष २०७७७८ को वार्षिक लेखा परीक्षण प्रतिवेदन लगायतका आवश्यक कागजात पेस गर्नुपर्नेछ र दलको प्रमुख पदाधिकारीले दस्तखत गरी पेस गर्नुपर्नेछ । यसैगरी उम्मेदवारलाई दलको औपचारिक पत्र प्रदान गर्ने गरी पदाधिकारी तोकिएको केन्द्रीय समितिको निर्णयसहित तोकिएको ढाँचामा पदाधिकारीको नाम पर, पद र सम्पर्क नम्बर सहितको दस्तखत नमूना पेस गर्नुपर्नेछ । दल दर्ताका लागि संविधानबमोजिम राजनीतिक दलको विधान र नियमावली लोकतान्त्रिक हुनुपर्ने, राजनीतिक दलको विधानबमोजिम कम्तीमा पाँच वर्षमा एकपटक सो दलको सङ्घीय र प्रदेश तहका प्रत्येक पदाधिकारीको निर्वाचन भएको हुनुपर्ने र दलको विभिन्न तहका कार्यकारिणी समितिमा नेपालको विविधतालाई प्रतिबिम्बित गर्ने गरी समावेशी प्रतिनिधित्वको व्यवस्था गरिएको हुनुपर्ने आयोगले जनाएको छ ।"
तार जोड्ने क्रममा करेन्ट लागेर मृत्यु,विराटनगर : बिजुलीको बोर्डमा तार जोड्ने क्रममा करेन्ट लागेर शनिबार राति विराटनगरमा एक जनाको मृत्यु भएको छ । मोरङ प्रहरीका प्रवक्ता डीएसपी दीपक श्रेष्ठका अनुसार करेन्ट लागेर विराटनगर महानगरपालिका८ का ३० वर्षीय राजु मुखियाको मृत्यु भएको हो । आफ्नै घरको बिजुलीको बोर्डमा तार जोड्ने क्रममा राति ९ बजेतिर करेन्ट लागेर मुखिया घाइते भएका थिए । उपचारका लागि विराटनगरको कोसी अस्पताल पुर्याउनसाथ चिकित्कसले मृत घोषित गरेको डीएसपी श्रेष्ठले बताए । शव पोस्टमार्टमका लागि कोसीमा राखेर घटनाको अनुसन्धान सुरु गरिएको प्रहरीले जनाएको छ ।
"गुल्मीमा ट्रक दुर्घटना, एक जनाको मृत्यु",गुल्मी : गुल्मीमा ट्रक दुर्घटना हुँदा एक जनाको मृत्यु भएको छ । दुर्घटनामा ट्रक चालक गुल्मीदरबार३ निवासी अन्दाजी ३५ वर्षका रन बहादुर ढेंगाको घटनास्थलमै मृत्यु भएको जिल्ला प्रहरी कार्यालय गुल्मीले जनाएको छ । आइतबार बिहान जिल्लाको रेसुङ्गा नगरपालिका १० सिमिचौरबाट तम्घासको देउरालीतर्फ आउँदै गरेको लु १ख१८६६ नम्बरको ट्रक दुर्घटनामा परेको हो । ट्रक सडकबाट करिब १५० मिटर तल खसेको प्रहरीले जनाएको छ ।
संरक्षणको पर्खाइमा सय वर्ष पुरानो ढुङ्गेघर,"गलेश्वर : सिर्मु र सालका काठमा कलात्मक रुपले कुँदिएका सुन्दर बुट्टा । चिल्ला र बाक्ला छाउने ढुङ्गाले छाउको धुरी र पालीमुनि ९० डिग्रीको कोणमा हालिएका टुँडाल । हेर्दै लोभ्याउने आकर्षक झ्याल ढोका । मल्ल र राणाकालीन शैलीको विरासत देखाउने सय वर्षभन्दा पुराना सुन्दर तीनतले ढुङ्गेघर । म्याग्दीको सदरमुकाम बेनीबजारदेखि करिब नौ किलोमिटर दक्षिणमा पर्ने गौश्वारा गाउँ यिनै घरहरुका कारण अहिले पनि आकर्षक र मनमोहक देखिन्छ । जिल्लाको बेनी नगरपालिका२ ज्यामरुककोटको शिरानमा रहेको गौश्वार गाउँमा मल्लकालीन वास्तुकलाका एक सय वर्षभन्दा बढी पुराना घरहरु अहिले इतिहासको साक्षी बनेर रहेका छन् । २०४५ सालसम्म मल्ल वंशीय ठकुरीहरुको बाहुल्य बसोबास रहेको यस गाउँ विसं २०४६ मा प्रजातन्त्र पुनःस्थापनापछि यहाँका ठकुरीहरु बसाइँसराइ गर्ने र सहर केन्द्रित हुने प्रवृत्तिका कारण अहिले ती घर जीर्ण अवस्थामा रहेका छन् । घरहरु जीर्ण अवस्थामा पुगेका भए पनि मर्मतसम्हार र सुरक्षाको विषयमा कसैले चासो नदेखाएको स्थानीयले बताएका छन् । ती घरहरुको पुरानै शैलीमा मर्मत गरी प्रचारप्रसार गर्ने हो भने बागलुङको पञ्चकोट, म्याग्दीको गलेश्वर र मुस्ताङको मुक्तिनाथ भ्रमणमा आउने धेरै पर्यटकहरु यहाँ पुग्न सक्ने सम्भावना देखिएका बेनी२ का वडासदस्य चन्द्रकान्त रिजालले बताए। उनका अनुसार सिर्मु र सालका काठका कलात्मक बुट्टा भरिएका दलिन, बला र टुँडालसमेत रहेका ती घरहरुमा आँखीझ्याल, फलाँटे ढोका रहेका छन् भने गारोमा लगाइएका ढुङ्गा पनि आकर्षक तरिकाले कुँदिएका छन् । गौश्वारामा सुदर्शन मल्ल, माधव मल्ल, घनश्याम मल्ल, परमेश्वर मल्ल र विश्वबम मल्लको स्वामित्वमा रहेका सय वर्षभन्दा बढी पुराना घरहरु गौश्वारा गाउँका अनमोल सम्पदा भएकाले पनि तिनको सुरक्षा र मर्मतसम्हारमा घरधनी र समुदाय दुवैले चासो दिनुपर्ने स्थानीय बुद्धिजीवी रत्नबम मल्लले जानकारी दिए। मल्लका अनुसार यी घर गौश्वाराका पहिचान भएका र यिनलाई व्यवस्थित गर्न सक्ने हो भने पर्यटकलाई आकर्षित गर्न सकिने बलियो सम्भावना रहेको छ । यी घरहरुको इतिहास मल्ल वंशीय राजखलक र राणा खलकसँग जोडिएको छ । तत्कालीन मल्ल ठकुरीहरु जुम्लाको सिञ्जा उपत्यकाबाट बसाइँ सरी यहाँ आएको मानिन्छ । यहाँ आएपछि काठमाडौँमा रहेका मल्ल र राणाहरुसँग यहाँका ठकुरीहरुको वैवाहिक सम्बन्ध गाँसिएको थियो । त्यसै क्रममा एक ठाउँको कला र संस्कृति पनि स्थानान्तरण हुँदै यताको उता र उताको यता भएकाले यहाँ तत्कालीन समयमा बन्ने घरहरुभन्दा मल्ल वंशीय ठकुरीहरुका घरहरु फरक शैलीमा निर्माण भएका मल्लले बताए। त्यसैगरी चार पुस्तादेखि पुरानो घरमा नै बस्दै आएका परमेश्वरबम मल्लले यी घरहरुसँग आफ्नो पुर्खाको पुरुषार्थ र पहिचानसँग जोडिएकाले अझसम्म पनि सुरक्षित राखिएको प्रतिक्रिया दिए । 'कतिपय भाइबन्धुहरु काठमाडौँ, चितवन, पोखरा लगायतका सहरहरुमा गइसके तर म भने पुर्खाको विरासतलाई संरक्षण गरेर बसेको छु', उनले भने, 'घरका दारपात, झ्यालढोका, ढुङ्गा आदिमा हाम्रा पुर्खाको पसिनाको गन्ध र तत्कालीन काष्ठ कलाको आनन्द मिसिएको छ ।' ढुङ्गाले छाएका, कौसीसहितका तीनतले आकर्षक घर अहिले जीर्ण अवस्थामा रहेका छन् । गौश्वारा गाउँमा अहिलेसम्म पनि रहेका मल्लकालीन वास्तुकलाका पाँच घरमध्ये दुई घरमा मात्रै बसोबास रहेको छ भने तीन घर जीर्ण अवस्थामा छन् । ऐतिहासिक महत्व र राणाकालीन विरासतले युक्त घरहरुको मर्मत र संरक्षण आवश्यक देखिएको छ । यस्ता पुरानो कला र सामग्रीहरुले निर्माण गरिएका घरहरु जिल्लामा अत्यन्त थोरै रहेका र यी घरहरुले भावी पुस्तालाई आफ्ना पूर्वजहरुको वास्तविकता र तत्कालीन समयको कला, संस्कृति र आवासीय पद्धतिलाई पनि बुझाउन सहयोग पुग्ने कला संस्कृतिका अभियन्ता प्रकाश श्रेष्ठले बताए। रासस"
कटेरोमा लुकाएको ३८ किलो गाँजा बरामद,विराटनगर : घरनजिकको कटेरोमा लुकाएर राखेको ३८ किलोग्राम गाँजा मोरङको जहदाबाट प्रहरीले शनिबार साँझ बरामद गरेको छ । प्लाष्टिकमा प्याक गरी बोरामा हाल्दै घरपछाडिको कटेरोमा लुकाएर राखेको अवस्थामा लागुऔषध गाँजा बरामद गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार जहदा गाउँपालिका३ ठूलोहात्तीबन्दाका ४० वर्षीय भुसाराम राजवंशीले गाँजा लुकाएर राखेका हुन् । विशेष सूचनाका आधारमा इलाका प्रहरी कार्यालय रानीबाट प्रहरी निरीक्षक महेन्द्र दर्नालको नेतृत्वमा गएको टोलीले साँझ ६:३० बजेतिर बरामद गरेको हो । राजवंशी भने घरमा भेटिएनन् । घरमा ताला लगाइएको थियो । खोजी तीव्र पारिएको डीएसपी श्रेष्ठले बताए । गाँजा इलाका प्रहरी कार्यालयमा ल्याएर अनुसन्धान सुरु गरिएको उनको भनाइ छ । बरामद भएको गाँजा ।
असुरक्षित किनारका बस्तीहरू,"बर्खाको बेला छ। कतै बाढी त कतै पहिरोले मानवीय र भौतिक क्षति पुर्याइरहेको छ। कतै नदी अनियन्त्रित भएर बस्तीमा पसेको छ त, कतै पुरानो धार समात्दा मानव बस्तीमा क्षति पुगेको छ। बाढी पस्ने डरले कतै स्थानीयवासीको निन्द्राभोक हराएको छ। आकाशतिर हेर्दै, भगवान् पुकार्दै दिन कटाउनु परिरहेको छ। सरकारलाई पक्कै पनि थाहा हुनुपर्ने हो। बाढी र पहिरोको जोखिम कहाँ के कति छ भनेर ? तर, जब बर्खा लाग्छ, सरकारलाई तातो लाग्छ। बर्खा सकियो, कर्तव्य पूरा भयो। यही बुझाइमा छ, सरकार। एकअर्थमा भन्दा सरकारको काम उद्धार र तथ्यांक संकलनमा मात्रै सीमित छ। तर, केही यस्ता बस्ती छन्, जहाँ जतिसुकै बेला बाढी र पहिरो जाने डर छ। कतिखेर बाढी आउँछ र बस्तीलाई निल्छ भन्ने अनिश्चित छ। रातभर जाग्राम गुलरिया५ बालापुरकी मनकुमारी चौधरीको बबई नदीकै मुख नजिकै कच्ची घर छ। भन्छिन्, पानी पर्न थाल्यो कि मुटुले ठाउँ छोडछ। रातभर सुत्न पाउँदिन। वर्षाका बेला जीउज्यान कसरी जोगाउने भन्ने चिन्ताले हरेक वर्ष पिरोल्ने उनी बताँछिन्। पानी परेपछि पटकपटक नदीको अवस्था बुझ्न जान्छु, मनकुमारीले भनिन्, राति बाढी आउँछ कि भनेर जाग्राम बस्छौं। आइहाल्यो भने कसरी सुरक्षित हुने र घरका सामान ओसार्ने भनेर चनाखो भएर बस्नुपर्छ। यो पीडा मनकुमारीको मात्र होइन, सिंगै बालापुरवासीको हो। बालापुर क्षेत्रमा तटबन्ध नगरिएका कारण यहाँको बस्ती उच्च जोखिममा छ। बर्खाको बेला अनियन्त्रित भएर बबई नदी बहने गरेकाले आफूहरूलाई नदीको सधैं पिरलो हुने गरेको मनकुमारी बताउँछिन्। धेरै पानी पर्यो भने बालबालिका, वृद्धवृद्धादेखि वस्तुभाउ पनि सुरक्षित स्थानमा सार्ने गरिन्छ। त्यसकै लागि गाउँमा एउटा सेल्टर हाउस बनाइएको छ। बर्दियामा बबई भादा औरही नदीका कारण ठाकुरबाबा, मधुवन, गुलरिया, बाँसगढी नगरपालिका र बढैयाताल गाउँपालिका बाढी र कटानको उच्च जोखिममा पर्ने गर्छन् ्। तत्कालिन सिँचाइमन्त्री सञ्जयकुमार गौतमका पालामा बबई भादा औरही नदी आयोजनाको कार्यालय सदरमुकाम गुलरियामा स्थापनापछि नदी तटबन्धको काम सुरु भएको थियो। तर, बजेट अभावका कारण देखाउँदै उच्च जोखिमयुक्त क्षेत्रमा अझै पनि तटबन्ध गरिएको छैन। झापाको कचनकवल गाउँपालिका५ मा मेची नदीले कटान गरेको क्षेत्र हेर्दै स्थानीय। तस्बिर : पार्थ मण्डल बबई मात्र नभई कर्णाली नदीका कारण पनि बर्खाका बेला बर्दियाका विभिन्न भाग डुबान र कटानमा पर्ने गर्छन्। राजापुर४ का छप्पुराम थारूले कर्णाली नदीको बहावका कारण राजापुर१ को टिउनी, वडा नम्बर ३ को तीघ्रा र सत्तीपुल नजिकको क्षेत्र बाढीको उच्च जोखिममा रहेको बताए। कर्णाली नदी व्यवस्थापन आयोजनाले केही क्षेत्रमा तटबन्धन गरेको थियो। तर, पानीको उच्च बहावले तटबन्ध नै भत्काइदिएको छ। तत्कालै दीर्घकालीन योजना बनाएर नदी नियन्त्रण गर्नुपर्ने उनको भनाइ छ। बर्खाको समय नसकिएकाले कर्णाली नदीको जोखिम अझै रहेको राजापुरका नगरप्रमुख दिपेश थारूले बताए। कर्णाली नदी व्यवस्थापन आयोजनाले नदी तटबन्धनका लागि १ अर्व ७ करोड बजेट सुनिश्चितताका लागि अर्थ मन्त्रालयमा लेखी पठाएको थियो। तर, अर्थमन्त्रीको विवादले फाइल अघि नबढेको नगरप्रमुख थारूले बताए। कर्णाली जलाधार क्षेत्रको मुहानमा अवस्थित गेरुवा गाउँपालिका झनै जोखिममा छ। गेरुवामा पर्ने सरखोल, भटेरा, राजीपुर, बनघुस्रा, सनकट्टीलगायतका गाउँहरू नदी पस्ने जोखिममा रहेको गेरुवा गाउँपालिकाका अध्यक्ष जमानसिंह केसीले बताए। तिनाउ छेउका बस्ती जोखिममा बुटवलस्थित तिनाउ नदीको बहाव क्षेत्र निकै खुम्च्याउँदै बस्ती बसेको छ। त्यसैकारण यहाँको बस्ती बाढीको उच्च जोखिममा छ। पहिले किलोमिटरमा रहेको बहाव क्षेत्र अहिले मिटरमा खुम्चिएको छ। नदी खुम्च्याउँदै केकति घर बनाइएका छन् भन्ने तथ्यांकसमेत स्थानीय सरकारसँग छैन। नदी दोहन र अतिक्रमणकै कारण तिनाउ आसपासका क्षेत्र जोखिममा परेको हो। पछिल्ला वर्षहरूमा मजुवा क्षेत्रमा तिनाउले तीव्र कटान गरिरहेको छ। जसका कारण माझगाउँ बस्ती उच्च जोखिममा छ। बुटवल११ का वडाध्यक्ष रामचन्द्र क्षेत्री बाढी आउँदा आसपासका नागरिक त्रसित हुनुपर्ने अवस्था रहेको बताउँछन्। नदी कटानका कारण बुद्धनगर क्षेत्रमा घरहरू झुन्डिएका जस्ता देखिन्छन्। तर, त्यहाँ पनि मानिसहरू बस्न छोडेका छैनन्। तिनाउको दायाँबायाँको उकास क्षेत्रमा सुकुम्बासीका नाममा अतिक्रमण बढेको छ। अनियन्त्रित बस्तीलाई व्यवस्थित गर्नुको सट्टा नदीको वहाव क्षेत्र साँघुर्याएर नियन्त्रणको काम भइरहेको छ। २०६६ सालबाट सुरु भएको नियन्त्रणमा १ अर्ब रूपैयाँ खर्च भइसकेको छ। तिनाउ नदी अतिक्रमण गरेर बस्ती बस्न थालेको १५ वर्षजति भएको स्थानीयवासीहरू बताउँछन्। नदी दोहनले पूर्वपश्चिम राजमार्गको पुलसमेत जोखिममा परेको छ। पुलको जमिनमुनिको फाउन्डेसन चार मिटर जति बाहिर देखिएको सडक विभागका अधिकारीहरू बताउँछन्। वर्षात्को समय भएकाले कतै बाढी त कतै पहिरोले मानवीय र भौतिक क्षति पुर्याइरहेको छ। नदी अनियन्त्रित भएर बस्तीमा पसेका छन्। बाढी पस्ने र पहिरो खस्ने डरले धेरै स्थानीयवासीको निन्द्राभोक हराएको छ। मुलुकमा यो समस्या नयाँ भने होइन। तर, यसको दीर्घकालीन समाधानमा सरकारको चासो देखिँदैन। मात्रै राहत र उद्धार केन्द्रित निर्णय हुन्छन्। नदी आसपास र जोखिममा रहेका बस्तीको उचित व्यवस्थापन र नदी अतिक्रमण नियन्त्रणका योजना समयमा बनाए विपद्बाट आइपर्ने क्षति न्यूनीकरण गर्न सकिन्छ। तिनाउबारे अध्ययन गरेका डा दाहालका अनुसार नदी १२ मिटरसम्म गहिरिएको छ। पाँच वर्षअघि २ करोड ७५ लाख रुपैयाँमा पुल मर्मत र संरक्षणको काम गरिएको थियो। तर, त्यसयता पनि तिनाउ गहिरिने क्रम रोकिएको छैन। पुल जोखिममा छ। अनियन्त्रित रूपमा ढुंगागिट्टी निकाल्ने गरिएकाले नदी गहिरिँदै गएको हो। तिनाउ नदीको किनारमा नदी खुम्च्याउँदै बनेको बस्ती। अनियन्त्रित ढुंगागिट्टी उत्खनन् र निकासीले पक्की पुल मात्रै नभई अरू धेरै समस्या सिर्जना गरेको छ। तिनाउ गहिरिँदा समुदायले व्यवस्थापन गरेको दक्षिण एसियाकै नमुना सोर्ह छत्तीस र चार तपाहा सिँचाइ प्रणाली पनि जोखिममा परेका छन्। यी दुई सिँचाइ प्रणालीको बाँधभन्दा तल नदीको सतह पुगेपछि नहरको भविष्य अनिश्चित बनेको छ। कर्णालीको डरले टीकापुर सुत्दैन टीकापुर८ की सुर्जा साउँदलाई वर्षायाम लाग्यो कि निद्रै पर्दैन। २०६६ सालमा राति सुतिरहेका बेला गाउँमा कर्णाली नदी पस्यो। उनको घर भत्कायो। गाउँलेको बिचल्ली बनायो। त्यसै बाढीबाट तर्सिएकी सुर्जालाई बर्खाको बेला अझै पनि उस्तै डर लाग्छ। गत वर्षसमेत उनको धानबाली बाढीले बगाएको थियो। सुर्जा मात्र होइनन्, आकाशमा कालो बादल मडारिएको दिन कर्णाली नदी किनारका कोही पनि सुत्दैनन्। कर्णाली नदी फर्किन्छ भन्ने त्रासमा रात बिताउँछन्। नदी किनारका बासिन्दाको बर्सेनिको समस्या नै यही हो। कर्णाली नदीबाट टीकापुर५ को शाहीपुर, सिमरेनी७ को सत्ती८ को सूर्यपुर, बटनपुर, वनगाउँ, फाँटालगायतका बस्ती उच्च जोखिममा छन्। प्रायः हरेक रात त्रासमै बित्छन् टीकापुर५ सिम्रेनीका करवीर पुनमगरले भने, हरेक वर्षायाममा बाढीसँगै बाँच्नु हाम्रो दिनचर्या जस्तै भइसक्यो। गतवर्ष कर्णाली नदीले शाहीपुर नजिकै कर्णाली नदीले बाँध भत्कायो। नदीले वडा नं ५, ६, ७ र ८ का केही बस्तीमा क्षतिसमेत गर्यो। केही घरहरू भत्किए। सयौं बिघा धान खेती नष्ट भयो। किसानले खेतमा काटेर राखेको धानसमेत स्याहार्न पाएनन्। यस वर्ष नदीले भत्काएको ठाउँमा रोकथामको प्रयास गरिएको छ। तर, त्यो प्रभावकारी नभएको स्थानीयको गुनासो छ। उनीहरू फेरि पनि नदीले सोही ठाउँमा भत्काउने खतरा रहेको बताउँछन्। नदीमा पानीको सहत बढ्दै गर्दा शाहीपुरको बाँध फेरि भत्किने त्रासमा स्थानीय छन्। शाहीपुरको जस्तै ठूलो खतरा वडा नं २ को सनकट्टी घाटमा पनि देखिएको छ। नदीको पूर्वतर्फ बर्दियाको भूभागमा तटबन्ध गरिएको छ। सो तटबन्ध निर्माणका क्रममा नदीको बहावलाई पश्चिमतर्फ फर्काइयो। तटबन्ध निर्माणको काम सम्पन्न भएपछि नदीको बहावलाई यथावत् रूपमा फर्काउनु पर्ने हो। तर, त्यसो गरिएन। बाढी आउने डरमा रातभर जाग्राम बस्छन् गुलरियाका स्थानीयवासी बुटवलस्थित तिनाउ नदीको बहाव क्षेत्र खुम्च्याउँदै बस्ती बसेकाले बाढीको उच्च जोखिम छ कर्णालीनजिकै टीकापुरको बस्ती भएकाले वर्षात्को समयमा बाढीले बगाउने चिन्ता मेची, निन्दा, हडिया, बिरिङ, कनकाई, माई, कमल, देउनियाँ र रतुवा नदी का कारण झापामा तटीय क्षेत्रका बस्ती उच्च जोखिममा तामाकोसी नदीमा पानीको बहाव उच्च बिन्दुमा पुग्दा रामेछापका धेरै बस्तीहरू उच्च जोखिममा अहिले नदी पश्चिमतर्फ बगिरहेको छ। नदीको बहावलाई यथावत् रूपमा फर्काउन स्थानीयले दबाबसमेत दिएका थिए। निर्माण पक्षले स्थानीयको सुझावलाई बेवास्ता गर्यो। हाम्रो कुरा कसैले सुन्दै सुनेन्। जबरजस्ती नदी पश्चिमतर्फ फर्काइयो राजीपुरका सिद्धराज ठकुल्लाले भने, गत वर्ष मात्रै हाम्रो वनमा ठूलो क्षति भयो। यो वर्ष बाढीले हामीलाई ठूलो संकट निम्त्याउने देखिएको छ। २०६४ साल अघिसम्म नदीको अधिकांश बहाव कोठियाघाटतर्फ थियो। सो वर्ष आएको बाढीले नदीको बहावलाई पश्चिमतर्फ फर्कायो। कुनै बेला वर्षको ३ महिना मात्रै डुंगा चल्ने बर्दिया र कैलालीको सिमानामा त्यसपछि बाह्रै महिना डुंगा चल्ने गरेको छ। उच्च जोखिममा झापा छिमेकी पहाडी जिल्ला इलामबाट बगेर आउने नदीका कारण झापा जिल्ला बाढीको उच्च जोखिममा छ। मेची, निन्दा, हडिया, बिरिङ, कनकाई, माई, कमल, देउनियाँ र रतुवा नदी आसपासका तटीय क्षेत्रका बासिन्दा उच्च जोखिममा रहेको जिल्ला विपद् व्यवस्थापन समिति झापाले जनाएको छ। जिल्लाका १५ वटा पालिकामध्ये ११ वटा पालिका बाढीको उच्च जोखिममा रहेको जिल्ला विपद् पूर्वतयारी तथा प्रतिकार्य योजना पुस्तिकामा उल्लेख छ। गत असार १४ गतेको अविरल वर्षापछि आएको बाढीका कारण २ सय ७७ परिवार प्रभावित भएका थिए। बुधबार परेको अविरल वर्षाले माई खोलामा पानीको सतह बढेपछि पाँच परिवार विस्थापित भएको जिल्ला प्रहरी कार्यालय झापाका प्रहरी उपरीक्षक (एसपी) विश्वमणि पोखरेलले जानकारी दिए। माई खोलाले तटीय क्षेत्र कटान गर्दा झापा गाउँपालिका१ स्थित मिलनबस्तीका ५ परिवारलाई सुरक्षित स्थानतर्फ सारिएको एसपी पोखरेलले बताए। त्यस्तै झापा र मोरङको सीमा भएर बग्ने रतुवा नदीले यस वर्ष झापामा धेरै क्षति पुर्याएको छ। नदीले धेरै क्षेत्र कटान गर्दा गौरादह नगरपालिका ५ र ६ का बासिन्दा विस्थापित भएका थिए। नदीमा लगाइएको बाँसको बाँधबाट भेल छिरेपछि घरआगनमा पानी पसेको स्थानीय सन्तलाल शर्माले बताए। रतुवामा करिब २ करोड ५० लाखको बजेटमा ६५० मिटर लम्बाइको तटबन्ध निर्माण कार्य जारी छ। समयमै तटबन्धन नसकिँदा नदीले बस्ती कटान गर्न थालेको छ। तटबन्धको ठेक्का लिएको गजुरमुखी निर्माण सेवा कम्पनीले आवश्यक सामग्री समयमा उपलब्ध नगराउँदा तटबन्ध नै बगाउने अवस्थामा पुगेको पेटी ठेक्कामा काम गर्दै आएका राम लिम्बूले बताए। यस्तै, कमल नदीमा आएको बाढीले यो वर्ष शिवसताक्षी३ मा १५ बिघा खेतीयोग्य जमिन बगरमा परिणत भएको छ। नदीको कटान रोक्नका लागि जनताको तटबन्ध कार्यक्रम कार्यालय गैंडेले बाँसको पाइलिङबाट नियन्त्रणको प्रयास थालेको छ। बाँसको पाइलिङ बनाउन कार्यालयले करिब २० लाख रुपैयाँ खर्च गरेको वडा अध्यक्ष भाष्कर न्यौपानेले बताए। अघिल्लो वर्ष बाढीले सो क्षेत्रका १३ परिवार विस्थापित भएका थिए। कटान नियन्त्रणका लागि झापाको कमल नदीमा बनाइएको बाँसको बार । तस्बिर : गीता कुँवर जनताको तटबन्ध कार्यक्रमले झापाका मेची, देउनियाँ, तिरिङ, कनकाई, मावा, कमल र रतुवा नदीमा तटबन्धको काम सुरु गरेको थियो। सातवटा नदीमा करिब ६ देखि ७ किलोमिटरसम्म तटबन्ध गर्न अर्थ मन्त्रालयसँग २७ करोड बजेट माग गरिएको थियो। तर, अर्थले रकम निकासा नगर्दा तटबन्धको काम अधुरै छोड्नु परेको जनताको तटबन्ध कार्यक्रम झापाका प्रमुख रूपनारायण अधिकारीले बताए। तामाकोसीमा उच्च बहाव केही समय यता तामाकोसी नदीमा पानीको बहाव उच्च बिन्दुले बढेको छ। त्यसैकारण रामेछापका धेरै बस्तीहरू उच्च जोखिममा परेका छन्। साउन १९ गते बिहान १ः३० बजे दोलखाको तामाकोसी नदी गंगोर जलमापन केन्द्रमा जलसतह एक्कासि बढेर सतर्कता तहमा पुगेको थियो। तामाकोसीको सुनकोसी दोभान सम्मको तटीय क्षेत्रमा उच्च सतर्कता अपनाउन जल तथा मौसम विज्ञान विभागले सूचनासमेत जारी गरेको थियो। जोखिममा रहेका बस्तीहरूमा मन्थली१४ फुलासीको देबीटार ८, गाईखुरा र जखनीटार ७ को घाट बजार, वडा नं ६ कुनौरी, खाँडादेवी ४ रजगाउँ र माडीफाँट छन्। खिम्तीदेखि सेलेघाटसम्मको जोखिमयुक्त क्षेत्रमा नियमित गस्ती गरेर प्रहरीले पानीको बहाव अनुमान गर्र्ने गरेको जिल्ला प्रहरी कार्यालयका प्रहरी नायव उपरीक्षक राजकुमार थिङले जानकारी दिए। तत्काल विपद् व्यवस्थापन र उद्घारका लागि प्रहरी निरीक्षक र असईको कमाण्डमा प्रहरीलाई उच्च सतर्कताका साथ राखिएको पनि उपरीक्षक थिङले बाताए। १४ वर्षमा ३१ को मृत्यु बाँकेमा हरेक वर्ष साउन महिनामा बाढीका कारण बाँकेमा ठूलो संख्यामा मानवीय र भौतिक क्षति हुने गरेको छ। बर्खामा राप्ती नदी, मानखोला, डुडुवा, किरण नाला, सुखरा, मुगुवा, गावर, परुवा, रोहिणी, झिन्जरी, गुडुवा, खैरी, गोठरी, जेठी नालामा आउने बाढीले मानवीय र भौतिक क्षति गर्ने गरेका छन्। जिल्ला आपतकालीन कार्य सञ्चालन केन्द्रका सूचना व्यवस्थापन अधिकृत रुपन ज्ञवालीका अनुसार विगतका वर्षहरूमा भएका विपद्का घटनाहरूको असर र प्रभावको आधारमा बाँकेमा विपद्बाट २५ हजार घर परिवारका १ लाख ५० हजार व्यक्तिहरू प्रभावित हुने अनुमान गरिएको छ। जिल्ला विपद् व्यवस्थापन समिति बाँकेले बनाएको जिल्ला विपद् पूर्वतयारी तथा प्रतिकार्य योेजना २०७९ मा यो वर्ष बाढीबाट मात्र १० हजार मानिस प्रभावित हुने अनुमान गरिएको ज्ञवालीले प्रष्ट पारे। जिल्ला विपद् व्यवस्थापन समिति बाँकेको तथ्यांकअनुसार बाढीबाट आर्थिक वर्ष ०६४६५ देखि ०७८७९ सम्म ३१ जनाको मृत्यु र ७० जना घाइते भएका छन्। सबैभन्दा धेरै मानवीय क्षति ०७१७२ को बाढीमा भएको छ। शिव लिङ्गेश्वरमा क्षति कञ्चनपुरको बेदकोट नगरपालिका४ स्थित प्रसिद्ध पर्यटकीय स्थल शिव लिङ्गेश्वर धाममा पनि बाढीले क्षति पुर्याएको छ। बगुन खोलामा निमार्णाधीन झोलुंगे पुलको पिलरसमेत बाढीले भत्काएको छ। त्यसैैगरी बेदकोट४ स्थित सार्कीपार्की टोलमा चौधर नदीले क्षति गरेको छ। चौधर नदीले स्थानीय किसानको खेतीयोग्य जमिन कटान गरेको छ। दोधारा चाँदनी नगरपालिकाको वडा१० हरेक वर्ष डुबानमा पर्ने गरेको छ। बाढीले हरेक वर्ष बालुवा थुपार्दा यहाँका किसानको खेत र नदीको सतह उस्तै भइसकेको छ।  शंकरप्रसाद खनालनेपालगन्ज, लक्ष्मण पोखरेलबुटवल, यादव आचार्यगुलरिया, सन्तोष ढुंगेलरामेछाप, परमानन्द पाण्डटीकापुर, महादेव अवस्थीकञ्चनपुर,पार्थ मण्डलझापा"
काठमाडौं उपत्यकामा नो हर्न अभियान पुन: सुरु,"काठमाडौं : काठमाडौं उपत्यकामा आइतबारदेखि नो हर्न कार्यक्रमलाई पुनः अभियानकै रूपमा अगाडि बढाइएको छ। समुदायप्रहरी साझेदारी कार्यक्रम अन्तरगत काठमाडौं महानगरपालिकाका प्रमुख बालेन्द्र शाहको प्रमुख आतिथ्यमा आज एक कार्यक्रम गरी नो हर्न अभियानलाई पुनः सुरु गरिएको हो। काठमाडौं उपत्यका ट्राफिक प्रहरी कार्यालयकी प्रमुख प्रहरी नायब महानिरीक्षक मीरा चौधरी र काठमाडौं महानगर प्रमुख बालेन्द्र शाहले नो हर्न लेखिएको पहेलो स्टिकर एक अर्काको सवारी साधनमा टासेँर कार्यक्रमको उद्घाटन गरेका हुन्। नो हर्न अभियान सफल बनाउनका साथै सडक प्रयोगकर्ताहरूमा सचेतना फैलाउनका लागि आजबाट पद्मकन्या बहुमुखी क्याम्पसका एक सय जना विद्यार्थीहरू १५ दिनका लागि ट्राफिक प्रहरीसँगै सडकमा खटिएका छन्। हर्नले ध्वनी प्रदुषण मात्र नभई व्यक्तिको मानसिक स्वास्थ्यमा समेत नकारात्मक प्रभाव पार्ने भएकाले नो हर्न कार्यक्रमलाई निरन्तरता दिनका लागि यो कार्यक्रम पुनः सुरु गरिएको काठमाडौँ महानगर प्रमुख बालेन्द्र शाहले बताए। काठमाडौं उपत्यकामा ध्वनी प्रदुषण नियन्त्रणका लागि २०७४ साल वैशाख १ गतेबाट नो हर्न लागु गरिएको थियो। जसअनुसार अत्यावश्यक पर्दा बाहेक अन्य अवस्थामा हर्न बजाउन निषेध गरिएको छ। कार्यक्रम रामशाहपथ स्थित काठमाडौं उपत्यका ट्राफिक प्रहरी कार्यालयको प्राङ्गणबाट सुरुवात भएको थियो। काठमाडौं महानगरपालिकाका मेयर बालेन्द्र शाह, काठमाडौँ उपत्यका ट्राफिक प्रहरी कार्यालयकी प्रमुख प्रहरी नायब महानिरीक्षक मीरा चौधरी तथा भोलन्टियर र पद्मकन्या क्यामप्सका प्राध्यापक र विद्दयार्थीहरूले सिंहदरबार चोकमा गइ सार्वजनिक तथा निजी सवारी साधनहरूमा नो हर्न लेखिएको स्टिकर टाँसेका छन्। उक्त कार्यक्रम काठमाडौं उपत्यका ट्राफिक प्रहरी कार्यालय, बागबजार स्थित पद्मकन्या बहुमुखी क्याम्पस र धापसी स्थित कान्तिपुर डेण्टल कलेज तथा हस्पिटलले संयुक्त आयोजना गरेको हो। कार्यक्रममा करिब दुई सय जनाको सहभागिता रहेको थियो।"
लिम्बुवान बन्दको आह्वान : पाँचथर र ताप्लेजुङमा सामान्य प्रभाव,"विराटनगर : लिम्बुवान राज्य घोषणाका लागि दबाब दिन आह्वान गरिएको लिम्बुवान बन्दको पाँचथर र ताप्लेजुङमा सामान्य प्रभाव परेको छ। अरुण पूर्वलाई लिम्बुवान राज्य घोषणाको माग गर्दै राष्ट्रिय जनमुक्ति पार्टी किरात, लिम्बुवान, खम्बुवान प्रदेश परिषद्ले बन्दको आह्वान गरेको हो। पार्टीले अपिल जारी गरेर बजार पसल, यातायात, शैक्षिक संस्था, करकारखाना, उद्योग बन्दको घोषणा गरेको थियो। पाँचथर र ताप्लेजुङमा बन्दको सामान्य प्रभाव परे पनि अन्य जिल्लामा प्रभाव शून्य छ। पाँचथर र ताप्लेजुङबाट लामो दूरीका सवारीसाधन सञ्चालन नभएको प्रदेश १ प्रहरी कार्यालय विराटनगरले जनाएको छ। यी दुई जिल्लामा छोटो दूरीका सवारीसाधन भने चलिरहेका छन्। बजार, पसल खुला रहेको जनाइएको छ। अन्य जिल्लामा बन्दको प्रभाव परेको छैन। प्रदेश १ प्रहरी प्रवक्ता एसपी नवीनराज राईले यातायात, बजार, उद्योग कलकारखाना निर्वाध रूपले चलिरहेको जानकारी दिए। उनका अनुसार बन्दको पूर्वघोषित कार्यक्रम रहेकाले सबै ठाउँको सुरक्षा व्यवस्था कडा पारिएको छ। ठाउँठाउँमा सुरक्षाकर्मीको उपस्थिति बढाइएको राईले बताए। राष्ट्रिय जनमुक्ति पार्टीले लिम्बुवान राज्य घोषणाको माग गर्दै २०६६ सालदेखि प्रत्येक वर्ष साउन २२ गते लिम्बुवान बन्दको आह्वान गर्ने गरेको छ। यस दिनलाई लिम्बुवान गुमेको कालो दिनका रूपमा मनाउँदै बन्द र विरोधको कार्यक्रम गर्ने गरिएको हो। विक्रम संवत २०१८ सालको लिम्बुवान र गोर्खाबीच भएको तम्रपत्र सन्धिलाई लत्याउँदै २०१८ साल साउन २२ गते लालमोहर सन्धिमार्फत लिम्बुवान राज्यलाई वृहत नेपालमा गाभिएको दाबी पार्टीको छ। यसकै विरोधमा प्रत्येक वर्ष साउन २२ गते बन्दको आह्वान गरिँदै आएको हो। लिम्बुवान बन्दको आह्वान गर्दै सार्वजनिक गरिएको अपिल।"
गैरआवासीय नेपाली संघको समाचार संयोजकमा चिरन शर्मा,"काठमाडौं : गैरआवासीय नेपाली संघ (एनआरएनए) को समाचार संयोजकमा चिरन शर्मा मनोनित भएका छन्। नेपाल पत्रकार महासंघ बेलायत शाखाका पूर्वअध्यक्षसमेत रहेका शर्मालाई गैरआवासीय नेपाली संघ (एनआरएनए) अन्तर्गतको मिडिया टाक्स फोर्स (सूचना तथा प्रकाशन कार्यकादल) समितिले उनलाई सो जिम्मेवारी दिएको हो। गैरआवासीय नेपाली संघका प्रवक्ताद्वय शिव वरुवाल र सोमनाथ सापकोटाले संघको विधानबमोजिम संयुक्त रूपमा सो समितिलाई आइतबार विस्तार गरेका हुन्। समितिको गैरआवासीय नेपाली संघलाई सूचना तथा प्रकाशनसम्बन्धी नीतिगत विषयमा सुझाव दिने र मुख्य कार्य रहने छ। प्रवक्ताद्वय बरुवाल र सापकोटाको संयोजकत्वमा रहेको सो समितिमा ४ जना सल्लाहकार र २५ जना सदस्यहरू रहेका छन्। समितिको सल्लाहकारमा भगिरथ योगी (यूके), दधि सापकोटा (फ्रान्स), हेमन्त काफ्ले (अष्ट्रेलिया) र नरेश खपांगीमगर (यूके) रहेका छन्। समितिमा १ दर्जन पत्रकारहरूलाई समाचार विज्ञको रूपमा समेटिएको छ। गैरआवासीय नेपाली संघका महासचिवद्वय गौरीराज जोशी र केशव पौडेलको विभागअन्तर्रगत रहेको सो समितिलाई प्रवक्ताद्वयको सिफारिशमा उपमहासचिवद्वय रामशरण सिमखडा र नारायण काफ्लेले अन्तिम रूप दिएको समितिका सदस्य सचिव डा चिरनजिवी खड्काले जानकारी दिए।"
ओखलढुंगाको मोलुङमा मनपरिः सामग्री खरिद नगरि बिल पेश,"ओखलढुंगाः जिल्लाको मोलुङ गाउँपालिकामा नकिनेका सामग्रीको बिल पेश गरेर लाखौं रकम अनियमितता गरेको खुलेको छ। कार्यालयमा दाखिला नै नभएका सामग्रीको बिल पेश भएका आधारमा रकम भूक्तानी गरेर आर्थिक वर्ष ०७७०७८ मा १३ लाख बढी अनियमितता गरिएको हो। 'त्यस बेलाका हाकिम र लेखापालले सामग्री नल्याइ बिल ल्याएर रकम भूक्तानी गरि आर्थिक अनियमितता गरेका हुन्' गाउँपालिकाका एक कर्मचारीले नाम नबताउने शर्तमा भने। पालिकाका कर्मचारीले दिएको जानकारीअनुसार उनीहरूले यो समाचार तयार पार्दासम्म स्टोरमा सामग्रीको दाखिला विवरणसमेत पेश गरेका छैनन्। २०७७ माघ १३ गतेदेखि २०७८ असार ३० गतेसम्म विभिन्न चरणमा कार्यालयमा आवश्यक सामग्रीहरू खरिद गरेको विवरणसहितको बिलका आधारमा १३ लाख १४ हजार ४ सय ६९ रुपैंया भूक्तानी भएको छ। कार्यालय सामग्री, त्रिपाल, ल्यापटप, प्रिन्टर, स्टेशनरी, डेक्सटप, फर्निचरलगायतका सामग्री खरिद गरिएको बिलअनुसार उक्त रकम भूक्तानी भएको हो। महालेखा परीक्षकको कार्यालयले पालिकाको लेखा परीक्षण प्रतिवेदन२०७९ मा समेत खरिद गरेका सामग्री दाखिला भएको नभेटेपछि बेरुजु लेखेको छ। कार्यालयमा खरिद भएका ती सामग्रीको कतै अभिलेख नभएको भन्दै प्रमाण पेश गर्न अन्यथा असुल उपर गर्न महालेखाले निर्देशन दिएको छ। यसरी खरिद नभएका सामग्रीको बिल पेश गरेर भूक्तानी लिएको तथा जिन्सीमा सामग्री दाखिला नभएको विषयमा मोलङ गाउँपालिकाका लेखाअधिकृत प्रवल घिमिरेले ती सामग्री छुट्टै रजिष्टरमा दाखिला गरेको दावी गरे। उनले भने 'खरिद गरेर अर्कै रजिष्टरमा दाखिला गरेका छौं।' कार्यालय अरू कर्मचारीले भने किनेका सामग्री हालसम्मै कार्यालयमा नदेखिएको बताउँछन्। अघिल्लो वर्ष पनि केही सामग्री खरिद गरेर बढी बिल बनाएर पार्टीका नाममा भूक्तानी गरी फेरि पार्टीबाट नगदै फिर्तासमेत लिइएको पाइएको थियो। यस वर्ष पनि सामग्री एउटा सप्लायर्सबाट लाने गरि बिल अर्कै सप्लायर्सबाट लगेर रकम भूक्तानी भइसकेको छ। कमिसनको खेलमा यस्ता अनियमित कार्य हुँदै आएको स्थानीय बताउँछन्। स्टोर तथा जिन्सी हेर्ने कर्मचारीले दाखिला गर्नुपर्ने भए पनि सामग्री नभएकै कारण मूल दाखिला किताबमा त्यसरी खरिद भएका सामग्री दाखिला भएका छैनन्। यसरी सामग्री खरिद दाखिला नगरि रकम भूक्तानी गरेर अनियमितता भएको विषयमा तत्कालीन निमित्त प्रमुख प्रशासकीय अधिकृत सन्तोष गौतमले सामग्री खरिद भएको तर अभिलेख के कसरी राखिएको हेरेर पछि जानकारी दिने बताए। गौतम कार्यालयमा जिन्सी दाखिला रिर्पोट हेरेर मात्रै यस्ता विषयमा यकिन भन्न सकिने भन्दै पन्छिए। पालिकाका विषयगत शाखा कृषि स्वास्थ्यलगायतका कार्यक्रममा आर्थिक हिनामिना र अनियमित खर्च भएको वास्तविक लाभग्राहीले सेवा नभएको भन्दै पालिकामा चर्को विरोधहुँदै आएको छ।"
