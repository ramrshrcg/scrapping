शीर्षक,विवरण
सञ्चालनको तयारीमा रहेको पोखरा विमानस्थल नजिकै फोहोर थुप्रिँदै,"पोखरा : पोखरा अन्तर्राष्ट्रिय विमानस्थल सञ्चालनको मिति नजिकिए पनि पोखरा महानगरपालिकाले विमानस्थल नजिकै रहेको ल्यान्डफिल साइटमा फोहोर फाल्न नछाडेको आयोजनाले जनाएको छ। आयोजनाले सञ्चालनको तयारीमा रहेको विमानस्थल चराबाट हुन सक्ने जोखिम हुन नदिन ल्यान्डफिल साइट पुर्ने काम गरिरहँदा महानगरपालिकाले यस कार्यमा सघाउनुपर्नेमा उल्टो फोहोर फालेको आयोजना प्रमुख विनेश मुनकर्मीले बताए। ल्यान्डफिलमा आउने चरा नियन्त्रण गर्न महानगरपालिकासँगै समन्वय गरेर पुरिरहँदा महानगरपालिकाले भने शुक्रबार राति महानगरको फोहोर थुपारेर असहयोग गरेको उनले सुनाए। महानगरपालिकाका प्रवक्ता मोतिलाल तिम्सिनाले खाल्टो रहेको क्षेत्रमा पुर्न थप सहज होस भन्ने उद्देश्यले फोहोर थुपारेको बताए। अहिलेसम्म ल्यान्डफिल साइट पुर्नकै लागि थुपारिएको र अब भने थप फोहोर नलगिने उनले सुनाए। २०२३ जनवरी १ (पुस १७ गते) देखि उडान सुरु गर्ने गरी नागरिक उड्डयन कार्यालयले तयारी गरिरहेका छ। विमानस्थल वरपर चराको गतिविधि कम गर्न विमानस्थल सञ्चालन हुनुभन्दा ६ महिना अघि नै ल्यान्डफिल साइड सार्नुपर्ने चरा विज्ञहरूले सुझाव दिदै आए पनि अहिलेसम्म कार्यान्वयन हुन सकेको छैन। महानगरपालिकाको मात्र भर पर्दा यो समस्या आएको नागरिक समाज पोखराका पूर्व संयोजक विष्णुहरि अधिकारी बताउँछन्। २२ अर्ब रुपैयाँ खर्चेर विमास्थल निर्माण सम्पन्न भएर सञ्चालनको तयारीमा रहँदासम्म पनि ल्यान्डफिल साइटका कारण चराको बाक्लो गतिविधिले उडानमा जोखिम हुन सक्ने पहिलेदेखि नै जानकार हुँदाहुँदै ल्यान्डफिल साइट अन्यत्र व्यवस्थापन गर्नका लागि संघ र प्रदेश सरकारले चासो दिएको छैन। पोखरा१४ सेती किनार बाच्छेबुडुवामा रहेको ल्यान्डफिल साइटको वरपर मांसाहारी चरा चिल, विभिन्न प्रजातिका गिद्धका गतिविधि अहिले पनि देख्न सकिन्छ। आवश्यक जमिन खरिद गर्न र ल्यान्डफिल साइट निर्माणका लागि आवश्यक खर्च महानगरपालिकाको मात्र बजेटले नभ्याउने महानगरले बताएको छ। संघ र प्रदेश सरकारले अहिलेसम्म ल्यान्डफिलका लागि कुनै रकम नछुट्टयाएको प्रवक्ता तिम्सिना बताउँछन्। अघिल्ला मेयर मानबहादुर जिसीकै पालामा संघ र प्रदेश सरकारलाई ल्यान्डफिल साइटका लागि बजेट छुट्याउन अनुरोध गरेपनि नछुट्याएको महानगरपालिकाका कर्मचारी बताउँछन्।"
अमेरिकास्थित नेपाली दूतावासले सङ्कलन गरेको मनी अर्डर र क्यासियर चेक लुटियो,"काठमाडौं : अमेरिकाको वासिङ्टन डिसीस्थित नेपाली दूतावासको सवारीसाधनमा लुटपाट भएको छ। त्यहाँस्थित नेपाल दूतावासले एक सूचना जारी गर्दै अमेरिकाको डालास, अस्टिन र ह्युस्टनमा सञ्चालित कन्सुलर सेवा शिविरबाट सङ्कलित मनी अर्डर र क्यासियर चेक लुटिएको जनाएको हो। दूतावासले डिसेम्बर १५ देखि २० सम्म टेक्सासको डालस, अस्टिन र ह्युस्टन सहरमा आयोजना गरेको कन्सुलर सेवा शिविरमा सेवाग्राहीले शूल्कवापत बुझाएको मनी अर्डर र क्यासियर चेकसहित दूतावासका कर्मचारीहरू २२ डिसेम्बरमा ह्युस्टनबाट बासिङ्टन डिसीतर्फ गइरहेका थिए। त्यसक्रममा बिहीबार दिउँसो १२ बजे पार्किङमा राखिएको दूतावासको सवारीसाधन तोडफोड गरी लुटिएको हो। उक्त घटनापछि तत्काल ह्युस्टन पुलिस डिपार्टमेन्ट तथा डिप्लोमेटिक सेक्युरिटी डिभिजनलगायतका सुरक्षा निकायमा उजुरी गरी लुटिएको मनी अर्डर र क्यासियर चेक फिर्ता लिने प्रयास भइरहेको दूतावासले जनाएको छ। सेवाग्राहीको नजिकै गई सेवा प्रवाह गर्ने क्रममा भएको यो घटनाको अनुसन्धान गरी लुटिएको राजस्व रकम फिर्ता गर्ने कार्यमा सहयोग गर्न दूतावासले अपिल गरेको छ। त्यस्तै त्यसरी लुटिएका मनी अर्डर र क्यासियर चेक रद्द गर्नका लागि पनि दूतावासले आग्रह गरेको छ। 'कन्सुलर सेवा शिविरबाट सेवा प्राप्त गर्ने सबै सेवाग्राहीहरूले सेवा प्राप्त गर्दा पेस गर्नुभएको मनी अर्डर वा क्यासियर चेक यदि रद्द गर्न सम्भव भएमा आफूले मनी अर्डर वा क्यासियर चेक बनाएको सम्बन्धित स्टोर वा बैंकमा गई तत्काल ती रद्द गर्न अनुरोध छ', दूतावासले जारी गरेको सूचनामा भनिएको छ।"
आगलागीमा हुँदा साढे चौरासी लाखभन्दा बढी क्षति,"खोटाङ : दिक्तेल रूपाकोट मझुवागढी नगरपालिका३ बाम्राङस्थित झिसेपुमा आज आगलागी हुँदा तीन घर जलेर नष्ट भएका छन्। स्थानीय मैया श्रेष्ठको घरमा जडान गरिएको विद्युत् सर्ट भएर सुरु भएको आगलागीबाट मैया श्रेष्ठ, कृष्णकुमार श्रेष्ठ र कर्णकुमार श्रेष्ठको घर जलेर नष्ट भएको हो। दिउँसोको समयमा भएको आगलागी स्थानीय बासिन्दा, प्रहरी र नेपाली सेनाको संयुक्त टोली नियन्त्रणमा लिएका थिए। आगलागीमा नगद, सुनचाँदी, लत्ताकपडा, भाँडाकुँडा, अन्नपातलगायत सम्पूर्ण बन्दोबस्तीका सामग्री जलेर नष्ट हुँदा ८४ लाख ५६ रुपैयाँ बराबरको क्षति भएको जिल्ला प्रहरी कार्यालय खोटाङका प्रमुख प्रहरी नायब उपरीक्षक मञ्जिल मुकारूङले जानकारी दिए। उनका अनुसार मैयाको तीनतले घर, नगद एक लाख, चाँदी २० तोला, मोबाइल, टिभीलगायत घरमा भएका सम्पूर्ण सामग्री जलेर नष्ट हुँदा २७ लाख ४५ हजार बराबरको क्षति भएको छ। यस्तै कृष्णकुमारको तीनतले घर, नगद एक लाख ५० हजार, दुई तोला सुन, एक थान मोबाइललगायत सम्पूर्ण सामग्री जलेर नष्ट हुँदा २८ लाख ८३ हजार बराबरको क्षति भएको छ। कर्णकुमारको तीनतले घर तथा घरमा भएका सम्पूर्ण सामग्री जलेर नष्ट हुँदा २८ लाख २८ हजार बराबरको क्षति भएको प्रहरीको भनाइ छ। आगलागीमा घर तथा घरमा भएका सम्पूर्ण सामग्री गुमाएका पीडित परिवार आफन्तकामा आश्रय लिएर बसिरहेको वडाध्यक्ष महेन्द्र राईले जानकारी दिए। यसअघि यही पुस ४ मा केपिलासगढी गाउँपालिका४ बाक्सिला बजारमा आगलागी हुँदा पाँच घर जलेर नष्ट भएका थिए। स्थानीय दीपक गुरुङको घरबाट सुरु भएको आगोले पाँचवटा घर तथा दर्जन बढी पसल जलेर नष्ट हुँदा रु चार करोड ९९ लाख ३३ हजार बराबरको क्षति भएको थियो। उक्त आगलागीबाट दीपक गुरुङ, रमेश परियार, शुभराज राई र डिल्लीकुमार श्रेष्ठको घर पूर्णरूपमा जलेर नष्ट भएको थियो। आगलागी नियन्त्रणमा लिने क्रममा स्थानीय अकबर राईको घर भत्काइएको थियो। बाक्सिला बजारका आगलागी पीडितका लागि अहिले राहत संकलन गर्ने काम भइरहेको छ।"
वर्षमानले प्रधानमन्त्रीलाई भेटेर गठबन्धनबाट बाहिरिने भनेपछि,"काठमाडौं : नेकपा माओवादी केन्द्रले गठबन्धन छोड्ने संकेत गरेको छ। पार्टी अध्यक्ष पुष्पकमल दाहाल 'प्रचण्ड' प्रधानमन्त्री नहुने देखिएपछि माओवादीले गठबन्धनबाट बाहिरिने निष्कर्ष सहितको सन्देश प्रधानमन्त्री शेरबहादुर देउवा समक्ष पुर्याएको छ। माओवादीका उपमहासचिव वर्षमान पुनले प्रधानमन्त्री देउवालाई भेटेरै यसबारे जानकारी गराएका छन्। शनिबार दिउँसो भएको भेटमा पुनले प्रधानमन्त्री देउवालाई गठबन्धन छाड्ने निर्णय सुनाएको स्रोत बताउँछ। अध्यक्ष प्रचण्डलाई प्रधानमन्त्री बन्न नदिएको भन्दै पुनले गठबन्धन छाडेको घोषणा देउवासमक्ष गरेको स्रोतको दाबी छ। 'तपाईंहरूले प्रधानमन्त्री दिन चाहनुभएन। ठीक छ। हामी गगठबन्धनबाट बाहिरियौं भनेर औपचारिक जानकारी दिन आएको हुँ। अध्यक्षजीले यही सन्देश दिएर मलाई पठाउनुभएको छ,' पुनको भनाइ उद्धृत गर्दै स्रोत भन्छ। आक्रामक देखिएका पुनलाई प्रधानमन्त्रीले आश्वास्त पारेका थिए। देउवाले सहकार्यका विभिन्न आयामहरू बाँकी रहेको भन्दै त्यस्तो निर्णय नगर्न आग्रह गरे। 'त्यसो भनेर हुँदैन। गठबन्धनलाई जीवन्त बनाउन आबद्ध सबै दलहरूले ठूलो भूमिका निर्वाह गरेका छन्। माधव कुमार नेपालजीको भूमिका पनि उतिकै महत्पूर्ण छ। बरु मलाई समय दिनुस्, म जसरी पनि मिलाउँछु,' देउवाले भने। कांग्रेस सभापतिसमेत रहेका देउवाले सरकार गठनका लागि राष्ट्रपतिसँग थप समय माग्न सकिने बताए। 'सरकार गठनका लागि बरु शून्य समय थप्न आग्रह गरौं। पार्टीबाट मलाई त्यतिकै दबाब छ। मैले पार्टीमा पनि मिलाउनुपर्छ,' उनले भने। देउवाले यसबारे औपचारिकरूपमा छलफल गर्न गठबन्धन बैठक डाक्ने पुनलाई आश्वासन दिएका थिए। सोही आधारमा प्रधानमन्त्रीले गठबन्धनमा आबद्ध दलहरूसँग सम्बाद गरेका हुन्। उनले कांग्रेससहित माओवादी र नेकपा एकीकृत समाजवादीका शीर्ष नेताहरूसँग सरकार गठनको प्रयासस्वरुप सम्बाद गरेका हुन्। राष्ट्रपति विद्यादेवी भण्डारीले सरकार गठनका लागि दिएको समय भोलि ५ बजे सकिँदैछ। प्रधानमन्त्रीका लागि देउवा र प्रचण्ड आकांक्षी बनेपछि सरकार गठन प्रक्रिया लम्बिने देखिएको छ। यद्यपि प्रचण्डले गठबन्धनबाट नपाए एमालेसँग तालमेल गरेर प्रधानमन्त्री बन्ने दाबी गरेका छन्।"
लुम्बिनीमा गुरुयोजनाविपरीत संरचना बन्न नदिने कोषको निर्णय,"काठमाडौं : लुम्बिनी विकास कोषले गुरुयोजनामा उल्लेख भएअनुसार बाहेकका संरचना गुरुयोजना क्षेत्रभित्र निर्माण गर्न नदिने निर्णय गरेको छ। संस्कृति, पर्यटन तथा नागरिक उड्डयनमन्त्री तथा कोषका अध्यक्ष जीवनराम श्रेष्ठको अध्यक्षतामा शनिबार बसेको कोषको बैठकले व्यावसायिक तथा व्यक्तिगत स्वार्थ पूर्ति हुने कुनै संरचना गुरुयोजना क्षेत्रभित्र बन्न नदिने निर्णय गरेको हो। बौद्धमार्गीको आस्थाको धरोहर लुम्बिनीको महत्त्वपूर्ण जग्गा व्यक्तिगत तथा व्यावसायिक स्वार्थ पूर्तिका लागि प्रयोग नहोस् भनेर यस्तो निर्णय गरिएको मन्त्री श्रेष्ठले बताए। बिहार, मन्दिर, गुम्बा र चैत्य निर्माण हुने जग्गामा निर्धारित समयमा सम्पन्न नहुनुका कारण खोजी छिटो सम्पन्न गर्ने वा जग्गा फिर्ता गर्ने गरी नियमित गरिनेछ। सन् १९७८ मा जापनिज वास्तुकलाविद् प्रोफेसर केन्जो टांगेले तयार पारेको लुम्बिनी गुरुयोजना अन्तिम चरणमा छ। गुरुयोजनाको कामका अतिरिक्त लुम्बिनी र आसपासका बौद्धस्थल समेटेर ग्रेटर लुम्बिनीको अवधारणा पनि अगाडि बढाइएको छ। लुम्बिनी गुरुयोजना उत्तरदक्षिण पाँच वर्ग माइल क्षेत्रमा फैलिएको छ। जसमा पुरातात्विक क्षेत्र पवित्र उद्यान, अन्तर्राष्ट्रिय बौद्ध बिहार क्षेत्र र नयाँ लुम्बिनी गाउँ गरी तीन क्षेत्रमा विभाजन गरिएको छ। मुलुककै पर्यटकीय गन्तव्य बुद्ध जन्मस्थल लुम्बिनीमा गुरुयोजना विपरित काम गर्न नहुने मन्त्री श्रेष्ठले बताए। कोषले यसअघि लुम्बिनी गुरुयोजनाभित्रको जग्गालाई कानुनविपरीत भाडामा दिन भएका निर्णय खारेज गरिदिएको थियो।"
बलात्कारको अभियोगमा युवक पक्राउ,नुवाकोट : महिलालाई बलात्कार गरेको आरोपमा नुवाकोटमा एक युवकलाई प्रहरीले पक्राउ गरेको छ। ५४ वर्षीया एक महिलालाई बलात्कार गरेको आरोपमा विदुर नगरपालिका८ का शेरबहादुर खड्का विरुद्ध जिल्ला प्रहरी कार्यालयमा उजुरी दर्ता भएको छ। गत मंसिर २४ गते फरक क्षमता (अपांगता) भएकी महिलालाई बलात्कार गरेको भन्दै जिल्ला प्रहरी कार्यालयमा निवेदन दर्ता भएको छ। आरोपित खड्कालाई पक्राउ गरी थप अनुसन्धान भइरहेको सूचना अधिकारी तथा प्रहरी नायव उपरीक्षक रूपक खड्काले जानकारी दिए। नुवाकोट जिल्ला अस्पताल त्रिशूलीमा मंसिर २८ गते पीडितको स्वास्थ्य परीक्षण गरिएको छ। घटनाको थप अनुसन्धान भइरहेको नुवाकोट प्रहरीले जनाएको छ।
धनकुटाको साँगुरीगढीमा फोहोरमैला व्यवस्थापन प्रणालीका लागि ६ घर,"धनकुटा : धनकुटाको साँगुरीगढी गाउँपालिकाका ६ पर्यटकीय स्थानमा फोहोरमैला व्यवस्थापन प्रणाली घर निर्माण गरिएको छ। गाउँपालिका वडा नम्बर ६ र ८ का पाथिभरा मन्दिरको दुई स्थान, पार्किङ स्थल र मन्दिर पुग्ने स्थलभन्दा अघिल्लो स्टेशन, साँगुरीगढी, पिकनिक स्पट, झण्डी डाँडा, नमस्ते झरनामा निर्माण गरिएको हो। नेपाल पर्यटन बोर्ड र साँगुरीगढी गाउँपालिकाको संयुक्त लागत साझेदारिमा पर्यटकीय स्थानमा फोहोर व्यवस्थापन प्रणाली घर निर्माण गरिएको गाउँपालिकाका अध्यक्ष जितेन्द्र राईले बताए। फोहोरमैला व्यवस्थापन प्रणाली घर निर्माण भएसँगै ती क्षेत्रमा हुने फोहोरहरूलाई व्यवस्थापन गर्न सहज हुने अध्यक्ष राईले बताए। ती घरहरूको निर्माण लागत २१ लाख ३३ हजार २ सय १५ रुपैयाँ छ। जसमध्ये गाउँपालिकाको १२ लाख लगानी रहेको छ। स्थानीय बासिन्दाको १ लाख ५ हजार २ सय १५ रुपैयाँ जनश्रमदान छ। गत असोज २७ गतेदेखि निर्माण सुरु भएर कात्तिक ३० गतेभित्र निर्माण भइसकेको थियो। निर्माण सम्पन्न भइसकेका ती प्रणालीको घरमा फोहोर व्यवस्थापनको कार्य सुरु भइसकेको फोहोर मैला व्यवस्थापन प्रणाली उपभोक्ता समितिका अध्यक्ष थामेश्वर सुब्बाले बताए। सो फोहोर व्यवस्थापन प्रणाली परियोजनाबाट मासिक ३ हजार जना पर्यटक लाभान्वित हुने उनले बताए। पर्यटकको चहलपहल हुने स्थान पहिचान गरि छनोट गरिएको उनको भनाइ छ। फोहोरमैला व्यवस्थापन प्रणाली घरभित्र तीनवटा च्याम्बर ब्लक रहेका छन्। तीन च्याम्बर ब्लकमा सिसाजन्य पदार्थ, कागजजन्य पदार्थ र प्लाष्टिकजन्य पदार्थ छुट्याउने व्यवस्था छ। हरेक च्याम्बर फोहोरले भरिसकेपछि पछाडि ब्याक साइडमा रहेको ढोकाबाट निकाल्न सकिने व्यवस्था गरिएको छ। ती च्याम्बरमा संकलन भएको फोहोरलाई हप्तामा दुई पटक गाउँपालिकाको ट्याक्टरले अस्थायी फोहोरमैला संकलन केन्द्रमा लगेर व्यवस्थापन गर्ने छ। फोहोर व्यवस्थापन प्रणाली निर्माणले फोहोर व्यवस्थापनको समस्यालाई धेरै हदसम्म समाधान दिएको निर्माण कार्यको अनुगमन समिति तथा भेडेटार नागरिक समाजका संयोजक रमेश सुब्बाले बताए। ती ठाउँमा प्लाष्टिकका डस्बिन, बाँसको टोकरी राखेर फोहोर संकलन गर्दा दिगो हुन सकेन। राखिएका डस्बिनहरू फुटाइदिने, फ्याकिँदिने जस्ता कार्य भइरह्यो। डोको, बोराहरू ठाउँ ठाउँमा राखिदिँदा पनि समस्या समाधान हुन सकेन। तर व्यवस्थापन प्रणाली घर निर्माणले फोहोरको व्यवस्थापन सहज भएको उनको भनाइ छ। जीविकोपार्जन पुर्नरुत्थानका लागि दिगो पर्यटन परियोजना (एसटिएलआरपी) मार्फत निर्माण भएको फोहोरमैला व्यवस्थापन प्रणाली घर फोहोर व्यवस्थापनको हिसावले उपयुक्त रहेको गाउँपालिका इन्जिनियर दिपक राईले बताए। यसमा जनचेतना आवश्यक रहेको उनको भनाइ छ। आफूले गरेको फोहोर प्रणाली घरमा छुट्याएर राख्नुपर्छ भन्ने जनचेतना यहाँ आउने पर्यटकहरूमा भयो भने धेरै सहज हुने उनले बताए। तीन च्याम्बरमा एक पटकमा कम्तीमा एक टन फोहोर अट्ने क्षमता रहेको छ। तत्कालको लागि ती फोहोरहरूलाई गाउँपालिकाले अस्थायी रुपमा बनाएको फोहोरमैला संकलनमा व्यवस्थापन गर्नेछ। स्थायी फोहोरमैला व्यवस्थापन केन्द्रका लागि छिट्टै प्राविधिक अध्ययन गर्ने तयारीमा रहेको इन्जिनियर राईले बताए। संयुक्त राष्ट्रसंघीय विकास कार्यक्रम (यूएनडीपी) को सहकार्यमा नेपाल पर्यटन बोर्डले परियोजना सञ्चालन गरेको हो।"
भेडेटारमा परिकार महोत्सव हुँदै,"धनकुटा : अंग्रेजी नयाँ वर्ष सन् २०२३ को अवसर पारेर पर्यटकीयस्थल भेडेटारमा परिकार महोत्सव हुने भएको छ। आयोजक होटल एसोसिएसन भेडेटारले शनिबार पत्रकार सम्मेलनको आयोजना गरी अंग्रेजी नयाँ वर्षको अवसरमा आगामी पुस १६ देखि १८ गतेसम्म तीन दिने परिकार महोत्सव आयोजना गर्न लागेको जानकारी दिएको हो। पूर्वकै चर्चित पर्यटकीय स्थलहरूमध्येको एक भेडेटारमा हरेक वर्ष नयाँ वर्षको अवसर पारेर परिकार महोत्सवको आयोजना हुँदै आइरहेको छ। यस पटकको महोत्सव दशौं संस्करणको हो। महोत्सवमा स्थानीय खानाका परिकार, स्थानीय अर्गानिक खेतीबाट उत्पादित तरकारी तथा फलफुलको प्रदर्शनी, हस्तकला, कृषि तथा घरेलु सामग्रीहरू प्रर्दशनीमा राखिने होटल एसोसिएसन अफ भेडेटारका कार्यवाहक अध्यक्ष शान्ति मादेन श्रेष्ठले बताइन्। उनले महोत्सवमा आउने आगन्तुकहरूले स्थानीय जातीय पराम्परागत खानेकुराहरूको स्वाद लिन र हेर्न बुझ्न पाउने बताइन्। ओझेलमा परेका ऐतिहासिक, धार्मिक, साँस्कृतिक पराम्परागत तथा पर्यटकीय स्थलहरूको प्रचारप्रसार महोत्सव मार्फत हुने उनको भनाइ छ। साँगुरीगढी गाउँपालिका अध्यक्ष जितेन्द्र राईले कोरोनापछिको आर्थिक मन्दीलाई चलायमान गराउन महोत्सवले सहयोग पुग्ने बताए। उनले महोत्सवमा गाउँपालिकाले पनि कृषि मेलाको प्रदर्शनी समेत गर्ने बताए। भेडेटार घुम्न आउने आगन्तुकहरूलाई प्याराग्याइडिङ, माउण्टेन बाइक र टुर प्याकेजको व्यवस्था गरिएको छ। महोत्सवमा ३० हजार आन्तरिक तथा बाह्य पर्यटक आउने र १ करोड रुपैयाँ वरावरको आर्थिक कारोबार गर्ने लक्ष्य राखिएको होटल एसोसिएसनका सहकोषाध्यक्ष रमेश श्रेष्ठले बताए। साथै राष्ट्रिय र स्थानीयस्तरका कलाकारहरूको सांगीतिक प्रस्तुति समेत रहने छ। महोत्सव अवधिभर भेडेटारका होटलमा खानामा १० प्रतिशत र बस्न १५ प्रतिशत छुटको व्यवस्था गरिएको आयोजकले जानकारी दिएको छ। महोत्सवमा आउने पर्यटकहरूलाई सागुरीगढी गाउँपालिकाभित्र रहेको साँगुरीगढी, पाथिभरा मन्दिर, शंखेश्वर महादेवको मन्दिर, नाम्जे, नमस्ते झर्ना, शैलुङडाँडा, आत्म बस्ने घर थुम्की, बौद्धविहार, गुम्बा, ध्वजेडाँडा अजङगको बरको रुख लगायतका ठाउँमा घुमाइने छ। त्यस्तै मगर, लिम्बु, राई, चौधरी, धिमाल र याखा जातिको सास्कृतिक झाँकीको समेत मनोरञ्जन लिन सक्ने आयोजक समितिका सचिव तुमराज लिम्बुले बताए। महोत्सवमा ४० भन्दा बढी स्टल रहनेछ। महोत्सव अवधिभर हुने पार्किङ समस्यालाई समाधान गर्न भेडेटार बजार क्षेत्रको विभिन्न क्षेत्रमा अस्थायी पार्किङ क्षेत्र निर्माण गरिने बताइएको छ। महोत्सवको मुख्य प्रायोजक गोर्खा वुअरी, सहआयोजक नेस्ट भेडेटार, भेडेटार आमा समुह र श्री पाथिभरा क्लव, सहयोगी साँगुरीगढी गाउँपालिका, प्रवर्द्धक नेपाल पर्यटन बोर्ड, बैंकिङ पार्टनर गोर्खा फाइनान्स र नबिल वैंक रहेका छन्।"
"गठबन्धन भित्रबाटै नयाँ सरकार बन्छ, प्रधानमन्त्री भोलि टुंगो लाग्छ : सञ्चारमन्त्री कार्की","काठमाडौं : सत्ता गठबन्धनको बैठक निष्कर्षविहीन बनेको छ। बैठक भोलि (शनिबार) बिहान ९ बजे बस्नेगरी स्थगित भएको नेपाली कांग्रेसका नेता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले जानकारी दिए। बैठकमा नेताहरूबीच राजनीतिक अवस्था र आगामी दिनमा कसरी जाने भनेर छलफल भएको कार्कीको भनाइ छ। 'निर्वाचनपछि पहिलोपटक पाँच दलीय गठबन्धनको बैठक बस्यो। जनताको अभिमतलाई सम्मान गर्दै अगाडि बढ्ने सहमतिमा पुगेका छौं,' उनले भने। उनले प्रधानमन्त्री को बन्ने कुरा गठबन्धनका लागि गौणको विषय भएको बताए। जनताको आकांक्षा नै गठबन्धनको मूल कुरा भएको उनले स्पष्ट पारे। उनले गठबन्धनकै नेतृत्वमा सरकार बन्ने दाबी गरे। प्रधानमन्त्रीको टुंगो भने भोलिमात्र लाग्ने उनको भनाइ छ। 'गठबन्धनकै नेतृत्वमा नयाँ सरकार बन्छ। यसमा दुई मत नहुनुहोला। प्रधानमन्त्रीको टुंगो भोलि लाग्छ,' उनले भने। बैठकमा प्रधानमन्त्री शेरबहादुर देउवासहित, कांग्रेसका नेताहरू रामचन्द्र पौडेल, कृष्णप्रसाद सिटौला, पूर्णबहादुर खड्का र ज्ञानेन्द्र कार्की सहभागी थिए। त्यस्तै माओवादीबाट अध्यक्ष पुष्पकमल दाहाल प्रचण्ड, नेताहरू नारायणकाजी श्रेष्ठ, देव गुरुङ र शक्ति बस्नेत र एकीकृत समाजवादीबाट अध्यक्ष माधवकुमार नेपाल, नेताहरू राजेन्द्र पाण्डे र बेदुराम भुसाल सहभागी थिए।"
भन्सार घोषणा नभएका मोबाइल बन्द हुने,"काठमाडौं : नेपाल दूरसञ्चार प्राधिकरणले यही पुस १५ गतेभित्र मोबाइल दर्ता गर्न आह्वान गरेको छ। प्राधिकरणले आज एक सार्वजनिक सूचना प्रकाशित गरी यही पुस १५ देखि मोबाइल डिभाइस म्यानेजमेन्ट सिस्टम (एमडिएमएस) पूर्णरूपमा कार्यान्वयनमा ल्याउने जनाएको छ। मोबाइल सेटको गैरकानुनी आयात, बिक्री वितरण तथा प्रयोगलाई निरुत्साहित गरी थप व्यवस्थित गर्न, चोरी भएका तथा हराएका मोबाइल सेटको ट्रयाकिङ र ब्लकिङ गर्न प्राधिकरणले यसअघि परीक्षणका रूपमा एमडिएमएस लागू गरिएको जनाएको छ। विदेशबाट आउने नेपालीले निजी प्रयोगका लागि आफ्नो साथमा ल्याएका तर एमडिएमएस प्रणालीमा दर्ता नभएका वा गएको भदौ महिनाभन्दा अघि प्रयोगमा नरहेका मोबाइल सेटहरूको १५ डिजिट नम्बरसहितको भन्सार घोषणा गरी भन्सार ऐन, २०६४ अनुसार भन्सार कार्यालयबाट प्रज्ञापनपत्र लिइ प्रणालीमा अद्यावधिक गर्न प्राधिकरणले उक्त सूचनामार्फत् अनुरोधसमेत गरेको छ। नियमानुसार भन्सारमा घोषणा नभएको मोबाइल फोन सेट यही पुस १५ गतेदेखि दर्ता नगरिने र यस्ता मोबाइल सेट सञ्चालनमा समेत रोक लगाइने हुँदा व्यक्तिगत प्रयोजनका लागि ल्याइएका मोबाइल सेट प्रज्ञापनपत्रसहित राहदानीनागरिकताराष्ट्रिय परिचयपत्रका आधारमा मात्र एमडिएमएसमा गई दर्ता गर्न प्राधिकरणले अनुरोध गरेको छ। नेपालभित्रै मोबाइल खरिद गर्दा पनि खरिद मोबाइल सेट नेपाल दूरसञ्चार प्राधिकरणको एमडिएमएस प्रणालीमा दर्ता भए वा नभएको यकिन गर्न सकिने हुँदा त्यसअनुसार यकिन गरेर मात्र खरिद गर्न साथै मोबाइल आयातकर्ता र बिक्रेताले मोबाइल आयात गर्नुअघि अनिवार्यरूपमा प्राधिकरणको पूर्वस्वीकृति लिई प्राधिकरणमा दर्ता भएका मोबाइल मात्र बिक्री वितरण गर्न प्राधिकरणले उक्त सूचनामा उल्लेख गरेको छ।"
लागूऔषध सेवन गरी सवारी साधन चलाउने ७ चालक पक्राउ,"काठमाडौं : लागूऔषध सेवन गरी सवारी साधन चलाइरहेको अवस्थामा सात जना चालक पक्राउ परेका छन्। नेपाल प्रहरी अस्पतालको प्राविधिक सहयोगमा शनिबार काठमाडौं उपत्यका ट्राफिक प्रहरी कार्यालय रामशाहपथ, लागूऔषध नियन्त्रण ब्युरो कोटश्वर र प्रहरी वृत जगातीको संयुक्त टोलीले चेकजाँच गरेका थिए। चेकिङका क्रममा लागूऔषध सेवन गरी सवारी साधन चलाइरहेको अवस्थामा ७ जना चालक भक्तपुरको जगातीबाट पक्राउ परेका हुन्। पक्राउ पर्नेमा पाँच जना मोटरसाइकल चालक, एक जना स्कुटर चालक र एक जना ट्याक्सी चालक रहेका छन्। पक्राउ परेका सबैलाई आवश्यक अनुसन्धान तथा कारबाहीका लागि प्रहरी वृत्त जगातीमा राखिएको प्रवक्ता एवं प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। सवारी साधनका चालकहरूले लागूऔषध सेवन गरी सवारी साधन चलाए नचलाएको सम्बन्धमा प्राविधिक टोली सहित टिएचसि किटको प्रयोग गरी गत साउन ९ गतेबाट ट्राफिक प्रहरीले चेकजाँच अभियान सुरु गरेको थियो। मादक पदार्थ सेवन गरी सवारी साधन चलाउने चालकलाई विगत लामो समयदेखि चेकजाँच गरी कारबाही गर्दै आएको ट्राफिक प्रहरीले पछिल्लो समय लागूऔषध सेवन गरी सवारी साधन चलाउने चालकको सङख्या समेत बढेपछी कारबाहीलाई तीव्रता दिएको हो।"
माओवादीले गठबन्धन तोड्ने चेतावनी दिएपछि देउवाले निधिलाई पठाए बालकोट,"काठमाडौं : गठबन्धन छोड्ने धम्की दिएपछि नेपाली कांग्रेसले एमालेसँग सम्बाद अगाडि बढाएको छ। गठबन्धको बैठकलगत्तै प्रधानमन्त्री शेरबहादुर देउवाले कांग्रेस नेता विमलेन्द्र निधिलाई बालकोट पठाएका छन्। बालकोटमा निधिले एमाले अध्यक्ष केपी शर्मा ओलीसँग छलफल गरेका छन्। प्रधानमन्त्री बन्ने विषयलाई लिएर गठबन्धनभित्र भइरहेको खिचातानीका विषयमा निधिले अध्यक्ष ओलीसँग ब्रिफिङ गरेको स्रोतले बताएको छ। निधिले सम्भावित समीकरणका लागि एमालेसँग छलफल गर्न कांग्रेस तयार रहेको प्रधानमन्त्रीको सन्देशसमेत ओलीलाई सुनाएका थिए। उनीहरूबीच एमाले र कांग्रेसको सम्भावित सत्ता समीकरणबारे छलफल भएको स्रोतको दाबी छ। शनिबार अपरान्ह बालुवटारमा बसेको गठबन्धनको बैठकले कांग्रेस सभापति शेरबहादुर देउवा, माओवादी अध्यक्ष पुष्पकमल दाहाल 'प्रचण्ड' र नेकपा एकीकृत समाजवादीका अध्यक्ष माधवकुमार नेपालबीच आलोपालो प्रधानमन्त्री बन्ने विषयमा छलफल भएको थियो। गठबन्धन बैठक अगाडि माओवादी अध्यक्ष प्रचण्डले उपमहासचिव वर्षमान पुनलाई प्रधानमन्त्री देउवालाई भेट्न पठाएका थिए। पुनले प्रचण्डलाई प्रधानमन्त्री नबनाए गठबन्धन तोड्ने चेतावनी दिएका थिए। एमाले अध्यक्ष ओलीले पनि आज एक कार्यक्रममा प्रचण्डको प्रधानमन्त्री बन्ने सपना पूरा नहुने बताएका थिए।"
अज्ञात समूहको गोली प्रहारबाट धनुषामा एकजना गम्भीर घाइते,जनकपुरधाम : धनुषाको मुखियापट्टी मुसहरनिया गाउँपालिकामा अज्ञात समूहको गोली प्रहारबाट एकजना गम्भीर घाइते भएका छन्। मुखियापट्टी मुसहरनिया गाउँपालिका२ मा शनिबार साँझ अज्ञात समूहले गोली प्रहार गर्दा स्थानीय ४० वर्षीय धनुक दास गम्भीर घाइते भएका छन्। गम्भीर घाइते दासलाई उपचारका लागि प्रादेशिक अस्पताल जनकपुरधाममा ल्याइएको छ। स्थानीयले गोली चलेको आवाज सुनेपछि प्रहरीलाई खबर गरेका थिए। जिल्ला प्रहरी कार्यालय धनुषाका प्रवक्ता प्रहरी नायब उपरीक्षक प्रदीप बहादुर क्षेत्रीले घटनाबारे अनुसन्धान भइरहेको जानकारी दिए। गोली कसले र किन चलाएको विषयमा अनुसन्धान भइरहेको उनले जानकारी दिए।
धनुषामा अज्ञात समूहको गोली प्रहारबाट घाइते भएका युवकको मृत्यु,जनकपुरधाम : धनुषाको मुखियापट्टी मुसहरनिया गाउँपालिकामा अज्ञात समूहको गोली प्रहारबाट घाइते भएका धानुक दासको मृत्यु भएको छ। मुखियापट्टी मुसहरनिया गाउँपालिकामा शनिबार साँझ अज्ञात समूहको गोली प्रहारबाट सोही गाउँपालिका२ बस्ने ४० वर्षीय दास गम्भीर घाइते भएका थिए। दासलाई उपचारका लागि प्रादेशिक अस्पताल जनकपुरधाममा ल्याउँदा चिकित्सकले मृत घोषित गरेका छन्। स्थानीयले गोली चलेको आवाज सुनेपछि प्रहरीलाई खबर गरेका थिए। जिल्ला प्रहरी कार्यालय धनुषाका प्रवक्ता प्रहरी नायब उपरीक्षक प्रदीपबहादुर क्षेत्रीले घटनाबारे अनुसन्धान भइरहेको जानकारी दिए। गोली कसले र किन चलाएको विषयमा अनुसन्धान भइरहेको उनले जानकारी दिए।
आइतबार दिउँसो देशका हिमाली भूभागमा हिमपात हुने,"काठमाडौं : आइतबार दिउँसो देशका हिमाली भूभागमा हिमपात हुने भएको छ। मौसम पूर्वानुमान महाशाखाका अनुसार देशका हिमाली भूभागका केही स्थानमा हल्का हिमपातको सम्भावना छ। सुदूरपश्चिम, कर्णाली, लुम्बिनी र गण्डकी प्रदेशमा आंशिकदेखि सामान्य बदली रही बाँकी प्रदेशमा आंशिक बदली रहने महाशाखाले जनाएको छ। यसैगरी आइतबार राति देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ। देशका हिमाली भूभागका एक वा दुई स्थानमा हल्का हिमपातको सम्भावना छ।"
प्रधानमन्त्री बन्ने प्रचण्डको सम्भावना सकिएकै हो?,"काठमाडौं : नेकपा एमाले अध्यक्ष केपी शर्मा ओलीले नेकपा माओवादी केन्द्रका अध्यक्ष पुष्पकमल दाहाल 'प्रचण्ड'को प्रधानमन्त्री बन्ने सपना पूरा नहुने दाबी गरे। एमालेकै आडमा कांग्रेस सभापति शेरबहादुर देउवासँग 'बार्गेनिङ' गरिरहेका प्रचण्डको प्रधानमन्त्री बन्ने आकांक्षा ओलीको अभिव्यक्तिसँगै सकिएको हो? राजनीति वृत्तमा शनिबार यही प्रश्नको चर्चा चुलिएको छ। शनिबार अपरान्ह बसेको गठबन्धन बैठकले भने २२१ नीति अवलम्बन गर्दै बैठक टुंग्याएको स्रोतको दाबी छ। बैठकले दुईदुई वर्ष कांग्रेसमाओवादी र एक वर्ष एकीकृत समाजवादीलाई सरकारको नेतृत्व दिनेगरी मोटामोटी सहमति गरेको छ। सरकारका प्रवक्तासमेत रहेका कांग्रेस नेता ज्ञानेन्द्रबहादुर कार्कीले गठबन्धन भित्रबाटै सरकार बन्ने दाबी गरे। उनले प्रधानमन्त्रीका लागि हलो नअड्काउने भन्दै भोलिसम्म प्रधानमन्त्रीको टुंगो लाग्ने बताए। तर बालुवाटार स्रोतका अनुसार कांग्रेसकै नेतृत्वमा सरकार बन्नेगरी बैठकले मोटामोटी सहमति भएको छ। केपी ओलीको अभिव्यक्तिले पनि यसलाई पुष्टि गर्छ। 'गठबन्धन बैठकले सबैले पालो पाउनेगरी मोटामोटी सहमति गरेको छ। बैठकको निष्कर्षले भोलिसम्म निरन्तरता पाए पहिले कांग्रेसकै नेतृत्वमा सरकार बन्छ,' कांग्रेसका एक नेताले बताए। यद्यपि राष्ट्रपति र सभामुख कांग्रेसले राखेर प्रधानमन्त्रीमा प्रचण्डलाई नै अगाडि बढाउने विषयमा पनि छलफल भएको स्रोतको दाबी छ। शनिबार दिउँसो प्रधानमन्त्री देउवा र माओवादी उपमहासचिव वर्षमान पुनबीचको भेटवार्तामा विवाद उत्पन्न भएको छ। प्रचण्डलाई प्रधानमन्त्री नदिएको भन्दै वर्षमानले देउवालाई माओवादीले गठबन्धन छोडेको निर्णय सुनाएका थिए। माओवादी नेता पुनलाई प्रधानमन्त्री देउवाले त्यसो नगर्न आग्रह गरेका थिए। उनले माधव नेपाललाई समेत उचित भूमिका दिएर लैजानुपर्ने बताएका थिए। 'त्यसो भनेर हुँदैन। गठबन्धनलाई जीवन्त बनाउन आबद्ध सबै दलहरूले ठूलो भूमिका निर्वाह गरेका छन्। माधव कुमार नेपालजीको भूमिका पनि उतिकै महत्पूर्ण छ। बरु मलाई समय दिनुस्, म जसरी पनि मिलाउँछु,' देउवाको भनाइ उद्धृत गर्दै स्रोतले भन्यो। पुनको चेतावनीपछि नै देउवाले गठबन्धन बैठक डाकेका थिए। बैठकमा आलोपालोलाई गम्भीररूपमा अगाडि बढाउनेपर्ने निष्कर्ष निकालिएको थियो। सरकार गठनको काउन्टडाउन : पहिलो दिन दलहरूले केके गरे? प्रचण्डलाई प्रधानमन्त्री बनाउने एमालेको प्रस्तावले गठबन्धनमा खैलाबैला ओलीप्रचण्डको अन्तरंग कुराकानी, बन्ला वाम गठबन्धनको सरकार? प्रचण्ड प्रधानमन्त्री नभई नछाड्ने, देउवा दिँदै नदिने एमालेसँग कांग्रेसको सम्बाद कांग्रेसले विकल्पका लागि एमालेसँग सम्बाद अगाडि बढाएको छ। गठबन्धको बैठकलगत्तै प्रधानमन्त्री शेरबहादुर देउवाले कांग्रेस नेता विमलेन्द्र निधिलाई बालकोट पठाएका छन्। बालकोटमा निधिले एमाले अध्यक्ष केपी शर्मा ओलीसँग छलफल गरेका छन्। प्रधानमन्त्री बन्ने विषयलाई लिएर गठबन्धनभित्र भइरहेको खिचातानीका विषयमा निधिले अध्यक्ष ओलीसँग ब्रिफिङ गरेको स्रोतले बताएको छ। निधिले सम्भावित समीकरणका लागि एमालेसँग छलफल गर्न कांग्रेस तयार रहेको प्रधानमन्त्रीको सन्देशसमेत ओलीलाई सुनाएका थिए। उनीहरूबीच एमाले र कांग्रेसको सम्भावित सत्ता समीकरणबारे छलफल भएको स्रोतको दाबी छ। राष्ट्रपति विद्यादेवी भण्डारीले सरकार गठनका लागि भोलि (आइतबार) ५ बजेसम्मका लागि समय तोकेको छ। सत्ता समीकरणबारे अन्तिम निर्णय गर्न गठब्धनले भोलि ९ बजे बैठकसमेत बोलाएको छ। त्यही बैठकले सरकारको नेतृत्व गर्नेगरी निर्णय गर्ने सरकारका प्रवक्ता कार्कीले बताए। यो पनि पढ्नुस्: प्रधानमन्त्रीका लागि देउवा र प्रचण्डबीच 'म्युजिकल चेयर'"
मधेस आन्दोलनमा भत्काइएको गिरिजा कोइरालाको शालिक अनावरण गरिने,वीरगन्ज: वीरगन्ज२ छपकैयाको इदगाह चोकमा पूर्व प्रधानमन्त्री एंव नेपाली कांग्रेसका पूर्व सभापति स्वर्गीय गिरिजा प्रसाद कोइरालाको पूर्णकदको शालिक पुन: अनावरण गरिने भएको छ। यसअघि गिरिजा प्रसाद (जिपी) कोईराला फाउण्डेशन पर्साले इदगाह चोकमा निर्माण गरेको स्वर्गीय कोइरालाको शालिक २०७२ सालमा भएको मधेस आन्दोलनका क्रममा आन्दोलनकारीले भत्काएर ध्वस्त बनाएका थिए। त्यही स्थानमा फाउन्डेसनले कोइरालाको नयाँ शालिक निर्माण गरी अनावरण गर्न लागेको हो। पूर्वप्रधानमन्त्री स्वर्गीय गिरिजाप्रसाद कोइरालाको १३ औं स्मृति दिवसमा आगामि चैत ७ गते कोइरालाको शालिक अनावरण गर्ने फाउन्डेसनका मधेस प्रदेश अध्यक्ष मोहम्मद शाहबुद्धिनले बताए। शनिबार वीरगन्जमा भएको फाउन्डेसन पर्साको बैठकले यो निर्णय गरेको उनले बताए। बैठकले कोइरालाको स्मृति दिवसमा वीरगन्जमा आगामी फागुन २७ गतेदेखि मधेस प्रदेश स्तरीय फुटबल प्रतियोगिता गर्ने निर्णय गरेको छ।
स्वास्थ्य प्रोटोकल पालना गर्ने व्यवस्था मिलाउन गृह मन्त्रालयको निर्देशन,"काठमाडौं : कोभिड१९ को जोखिमलाई मध्यनजर गर्दै स्वास्थ्य प्रोटोकल पालना गर्ने व्यवस्था मिलाउन गृह मन्त्रालयले निर्देशन दिएको छ। जिल्लास्थित सुरक्षा समिति, स्वास्थ्य कार्यालय, स्थानीय तहहरू लगायतलाई निर्देशन दिएको हो। मन्त्रालयका सहसचिव एवं प्रवक्ता फणिन्द्रमणि पोखरेलले शनिबार विज्ञप्ति जारी गर्दै ती निकायलाई सार्वजनिक यातायातका साधन तथा बढी भिडभाड हुने स्थानहरुमा मास्क तथा स्यानिटाइजरको प्रयोग गर्ने, एक अर्कामा भौतिक दुरी कायम राख्ने, व्यक्तिगत सरसफाई लगायत आवश्यक स्वास्थ्य प्रोटोकल पालना गर्ने व्यवस्था मिलाउन अनुरोध गरेका छन्। कोभिड१९ को संक्रमण नेपालमा कम हुँदै गएतापनि विश्वव्यापी रूपमा हेर्दा छिमेकी राष्ट्र लगायत केही देशहरूमा संक्रमणका नयाँ स्वरूप (भेरियन्ट) देखापरेको र सो को जोखिम तथा असर नेपालमा पनि पर्न सक्ने अवस्थाप्रति सजग एवं सुसूचित हुन आवश्यक रहेको विज्ञप्तिमा जनाइएको छ।"
यी हुन सन् २०२२ मा प्रयोग भएका कमजोर पासवर्ड,काठमाडौं : सन् २०२२ मा इन्टरनेट तथा सामाजिक सञ्जालमा प्रयोग भएका साझा पासवर्डको सूची सार्वजनिक भएको छ। सार्वजनिक भएको सूचीअनुसार अधिकांश पासवर्ड एक सेकेण्डमा नै ह्याक हुने खालका छन्। इन्टरनेट सुरक्षाको काम गर्दै आएको नर्डपासका अनुसार यस वर्ष सबैभन्दा बढी पासवर्डका रूपमा  प्रयोग भएको छ। यो पासवर्ड ४९ लाख २९ हजार ११३ ले प्रयोग गरेका छन्। यसलाई क्रयाक गर्न एक सेकेण्ड भए पुग्छ। दोस्रोमा  प्रयोग भएको छ। यो पासवर्ड १५ लाख २३ हजार ५३७ ले प्रयोग गरेका छन्। नर्डपासले २०२२ मा सबैभन्दा बढी प्रयोग भएका २०० साझा तथा कमजोर पासवर्डको सूची सार्वजनिक गरेको हो। यी हुन् प्रयोग भएका १० कमजोर पासवर्ड
मुस्ताङमा लेकका याकचौरी बेसी झारियो,"जोमसोम : मुस्ताङको उच्चलेकमा रहेका याकचौरी न्यानोका लागि बेसी स्थानान्तरण गरिएको छ। हिउँदयामको मौसममा उच्चलेकमा हिमपात र अत्यधिक जाडो हुने भएकाले मुस्ताङका चाकचौरी पालक किसानले उच्चलेकमा रहेका याकचौरीलाई बेसीमा स्थानान्तरण गरेका हुन्। उपल्लो मुस्ताङदेखि तल्लो मुस्ताङसम्म दुई दर्जन बढीले परम्पराग पुर्ख्यौली व्यवसायका रूपमा याकचौरी पालन गर्दै आइरहेका छन्। उपल्लो मुस्ताङको लोमान्थाङमा करिव १ हजार ५००,घरपझोङमा करिव २ सय ५० र थासाङ गाउँपालिकामा २ हजाभन्दा बढीको सख्यामा व्यवसायिक याकचौरी पालन गरिएको छ। समुन्द्री सतहदेखि करिव ४ हजार मिटरको अग्लो उचाइको लेकमा याकचौरी पालन गरिन्छ। यसरी उच्चलेकको खर्कमा पालिएका याकचौरीलाई हिउँदयामसंगै कार्तिकको दोश्रो सातादेखि न्यानोका लागि बेसीको पारिलो स्थानमा स्थानान्तरण गरिने थासाङ२ सौरुका याकचौरी पालक किसान सोजन हिराचनले जानकारी दिए। गर्मीयामको बैशाखदेखि कार्तिकको पहिलो सातासम्म याकचौरी उच्चलेकको पाटनमा रहने र हिउँदयामको मंसिरदेखि चैत्रको अन्तिमसम्म बस्ती नजिक राखिने गरेको चौरी पालक हिराचनले बताए। हिउँदयामको मौसममा उच्चलेकमा सम्भावित हिमपातको जोखिम हुने, हिमपातले चरनक्षेत्र पुरै हिउँले ढाकिने,अत्यधिक चिसोले याकचौरी गोठाला र पशुचौपायालाई सास्ती हुने हुँदा उच्चलेकमा पालन गरिएका याकचौरी बस्ती नजिक स्थानान्तरण गरिएको हो। बस्तीमा हिउँ परेपनि चाँडो पग्लिने, गोठाला तथा याकचौरीलाई न्यानो हुने र पशुचौपायालाई आहारा दिन सजिलो हुने हुन्छ। जिल्लाको लोमान्थाङ गाउँपालिका याकचौरी पालकले कार्तिक अगावै खर्कका याकचौरी बस्ती नजिकको लेकमा सारेको लोमान्थाङका स्थानीय आङ्गेल गुरुङले जानकारी दिए।"
नेपाल लिग चरणमा जित बिहिन,"काठमाडौं : काभा यु२३ पुरुष भलिबल च्याम्पियनसिप प्रतियोगिताको लिग चरणमा नेपाल जित बिहिन बनेको छ। शनिबार भएको लिग चरणको अन्तिम खेलमा नेपाल किर्गिस्तानसँग ३२ सेटमा पराजित भएको हो। नेपालले अब लिग चरणको विजेतासँग खेल्नेछ। शाहीद सुहरावर्दी इनडोर स्टेडियममा पहिलो सेट २५१६ ले गुमाएको नेपालले त्यसपछि दोस्रो सेटमा पुनरागमन गर्दै २५२३ को जित निकाल्यो। त्यसपछि नेपालले तेस्रो सेट २५१७ ले गुमायो। नेपालले चौथो सेट २५१९ मा जित निकाल्दा अन्तिम सेटमा किर्गिस्तानले १५६ को जित निकाल्यो। च्याम्पियनसिपमा आयोजक बंगलादेशसँगै नेपाल, श्रीलंका र किर्गिस्तान गरी चार टोलीको सहभागिता छ। नेपालले च्याम्पियनसिपको सेमिफाइनल खेल भोलि खेल्नेछ। प्रतियोगितामा चार टोलीको मात सहभागिता भएको हुनाले चारै टोलीले सेमिफाइनलमा स्थान बनाएका हुन्।"
वीरगञ्ज महानगरको निर्णयविरुद्ध अदालतको अन्तरिम आदेश,"वीरगञ्ज : विद्यालयको स्तर वर्गीकरण तथा शूल्क निर्धारणको निर्णय तत्काल कार्यान्वयन नगर्न वीरगञ्ज महानगरपालिकाका नाममा उच्च अदालत जनकपुरले अन्तरिम आदेश जारी गरेको छ। राष्ट्रिय आवासीय तथा निजी विद्यालय एशोसिएसन नेपाल (एनप्याब्सन)पर्साले महानगरपालिकाले जारी गरेको विद्यालय वर्गीकरण तथा शूल्क निर्धारणविरुद्ध रिट दायर गरेको थियो। उच्च अदालत जनकपुरको अस्थायी इजलास वीरगञ्जका न्यायाधीश सुदर्शनदेव भट्टको एकल इजलासले रिटमाथि सुनुवाइ गर्दै निर्णय कार्यान्वयन नगर्न अन्तरिम आदेश जारी गरेको हो। महानगरले गत मङ्ंसिर २३ गते वीरगञ्जका ५८ वटा निजी विद्यालयको स्तर वर्गीकरण गर्दै शूल्क निर्धारण गरेको थियो। महानगरले छ वटा विद्यालय क वर्गमा, २४ वटा ख वर्गमा, २७ वटा ग वर्गमा र एउटा विद्यालय घ वर्गमा परेका थिए। यसका लागि महानगरपालिका प्रमुख राजेशमान सिंहको संयोजकत्वमा ७ सदस्यीय समिति गठन गरिएको थियो। रिट निवेदनका तर्फबाट अधिवक्ता सुधीर कर्णले बहस गरेका थिए।"
सबै विदेशी खेलाडी आएपछि राम्रो हुन्छः करण,"काठमाडौं : लुम्बिनी अल स्टार्ससँग पराजित हुँदै नेपाल टी २० लिगको सुरुआतपछि फार वेस्टर्न युनाइटेडका अलराउन्डर करण केसीले थप विदेशी खेलाडी आएपछि प्रदर्शन सुध्रिने आशा व्यक्त गरेका छन्। शनिबारदेखि त्रिवि क्रिकेट मैदानमा सुरु भएको फ्रेन्चाइज लिगको दोस्रो खेलमा लुम्बिनीले ६७ रनको शानदार जित निकालेको थियो। पहिलो खेल भएकाले हामी एक अर्कालाई बुझ्ने र सहकार्यमा ध्यान दिइरहेका छौं। यो टिम नयाँ छ, सबैले एकै ठाउँमा बसेर खेलेको थिएन, करणले खेलपछिको पत्रकार सम्मेलनमा भने, बलिङ राम्रै भए पनि ब्याटिङ कोल्याप्स हुँदा हार्नुपर्यो। तर, पहिलो खेल हो, अगाडि बढ्दै जाँदा सुधार हुँदै जान्छ भन्ने आश छ। सबै विदेशी खेलाडी नआइपुगेको बताउँदै करणले उनीहरू पनि आएपछि प्रदर्शन सुध्रिने आश व्यक्त गरे। नयाँ विदेशी खेलाडी छन्। उनीहरूलाई लिएर नै आज योजना बनाएका थियौं, उनी भन्छन्, तर, योजनामा सफल भएन। फिल्डिङमा पनि धेरै गल्ती भयो। विदेशी खेलाडीले टिमको कप्तानी गरिरहे पनि सिनियर नेपाली खेलाडीले उनलाई सहयोग गरिरहेको उनले बताएका थिए। यस्तै, विजयी टिमका कप्तान दीपेन्द्रसिंह ऐरीले टिमले एकजुट भएर एकदम राम्रो खेलेकोमा खुशी व्यक्त गरे। टी २० मा केही भन्न सकिँदैन, एउटा विदेशी खेलाडीले राम्रो नखेले पनि अर्का खेलाडीले राम्रो खेले, दीपेन्द्रले भने, हामीले योजना बनाएर नै उन्मुक्त चन्दलाई अगाडि पठाएका हौं। उनले राम्रो सुरुआत दिए भने पछाडि सजिलो हुन्छ भन्ने थियो। लुम्बिनीको टिममा नेपाल पुलिस क्लबबाट घरेलु प्रतियोगितासँगै खेल्ने धेरै खेलाडी छन्। जसबाट पनि टिमलाई फाइदा पुगेको दीपेन्द्र बताउँछन्। कागजमा बलियो टिम भए पनि मैदानको प्रदर्शन महत्त्वपूर्ण हुने बताउँदै दीपेन्द्रले भने कागजको टिम मात्रै होइन, मैदानमा जस्ले राम्रो खेल्छ, त्यो महत्त्वपूर्ण हुन्छ। अहिल्यै उपाधिबारे भन्दा पनि एकएक खेल गरेर अगाडि बढ्ने मेरो सोचाई छ। लुम्बिनीले भोलि (आइतबार) बिहान विराटनगर सुपर किङ्सको सामना गर्दैछ। यस्तै, फार वेस्टले सोमबार काठमाडौं नाइट्ससँग खेल्ने छ।"
नेपालका राजवीर च्याम्पियन,"काठमाडौं : नेपालका राजवीर प्रधान २० औं जयकर स्मृति एटीएफ यु१४ टेनिस प्रतियोगिताअन्तर्गत सर्किट २ को ब्वाइज सिंगल्समा शनिबार पहिलो भएका छन्। सातदोबाटोस्थित टेनिस कोर्टमा भएको फाइनलमा राजवीरले हङकङका कि छियोङ मोरिस ताङलाई ६१ र ६१ को सोझो सेटमा सहजै पराजित गरे। पुस २ मा सम्पन्न प्रतियोगिताको सर्किट १ मा भने राजवीर परीक्षा कारण सहभागी थिएनन्। सर्किट १ मा भारतका भिभान मिर्धाले नेपालका आयुशमान हजुर घलेलाई हराउदै पहिलो भएका थिए। नेपाल टेनिस संघको सहयोगमा मन जयकर टेनिस एकेडेमीद्वारा आयोजित प्रतियोगिताको गल्र्स सिंगल्सको फाइनलमा भारतकी तनिशा भत्नागरले भारतकै सराह चौधरीलाई सीधा सेटमा ६३ र ६४ ले पाखा लगाउदै पहिलो भइन्। सर्किट १ मा भने नेपाली खेलाडीको वर्चस्व थियो। नेपालका शिभाली गुरुङ पहिलो, आद्या पौड्याल दोश्रो तथा प्रशंसा मोक्तान र स्वस्तिका विष्ट तेश्रो भएका थिए। सर्किट १ कै डबल्समा पनि शिभालीले स्वर्ण हात पारेकी थिइन्। शुक्रबार सम्पन्न सर्किट २ को ब्वाइज डबल्समा हङकङका ताङ र वान हिम दोनोभन यिमको जोडी पहिलो भएका थियो। गल्र्समा नेपालकी प्राज्ना मानन्धर र भारतकी हनी जुमानी गौरवको जोडीले शीर्ष स्थान हात पारेको थियो। विजेतालाई नेपाल ओलम्पिक कमिटीका अध्यक्ष समेत रहेको संस्कृति, पर्यटन तथा नागरिक उड्डयन मन्त्री जीवनराम श्रेष्ठले एक कार्यक्रमबीच पुरस्कृत गरे। एसियाली टेनिस महासंघको स्वीकृतिमा भएको प्रतियोगिताअन्तर्गत ब्वाइजमा १७ तथा गल्र्समा १९ खेलाडीले प्रतिस्पर्धा गरेका थिए। नेपालसहित १४ राष्ट्रका खेलाडीले सिंगल्स र डबल्स खेलेका थिए। मन जकयर टेनिस एकेडेमीले पहिलो पटक जुनियर अन्तर्राष्ट्रिय प्रतियोगिता आयोजना गरेको हो। विगतका १९ संस्करण जुनियर राष्ट्रिय प्रतियोगिताका रुपमा आयोजना गरिएको थियो।"
साढे दुई किलो युरेनियमजस्तो देखिने पदार्थसहित बाराबाट तीन जना पक्राउ,"सिमरा : दुई किलो ६ सय ग्राम युरेनियमजस्तो देखिने पदार्थसहित तीन जना पक्राउ परेका छन्। बाराको जितपुर सिमरा उपमहानगरपालिका५ बाट प्रहरीले उनीहरूलाई युरेनियमसहित पक्राउ गरेको हो। पक्राउ पर्नेमा बारा बिसौलियाका रबि चौधरी, सागर चौधरी र बिहजकुमार सहनी रहेको प्रहरीले जनाएको छ। प्रहरी उच्च स्रोतका अनुसार युरेनियम बेच्दै हिँडेका उनीहरू पक्राउ परेका हुन्। उनीहरूको साथबाट तीन थान मोबाइलसमेत बरामद गरिएको छ।"
ओलीले भने ढिलो गरेकाले प्रचण्ड प्रधानमन्त्री बन्ने सम्भावना कम छ,"काठमाडौं: नेकपा एमालेका अध्यक्ष केपी शर्मा ओलीले नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले ढिला गरेका कारण प्रधानमन्त्री बन्ने सम्भावना कम भएको बताएका छन्। एमाले प्यूठानकाठमाडौं सम्पर्क मञ्चले पार्टी कार्यालय च्यासलमा आयोजना गरेको कार्यक्रममा ओलीले अब प्रचण्ड प्रधानमन्त्री हुने सम्भावना कम भएको बताएका हुन्। ओलीले प्रधानमन्त्रीको इच्छा ढिला गरी आएकाले सम्भावना कम भएको बताएका हुन्। समयमै काम नगरे प्रतिफल शुन्य हुने उनको तर्क छ। समयमै काम नगरे त्यसको फल समयले नै खाइदिने ओलीको भनाइ छ। सरकार गठनका लागि तीव्र दौड धुप गरिरहेका प्रचण्डलाई ओलीको यो संकेतले केही अफ्ठ्यारो हुने देखिएको छ। सरकार गठनका लागि राष्ट्रपति विद्यादेवी भण्डारीले पुस १० गते आइतबार साँझ ५ बजेसम्मको समय दिएकी छन्। अहिलेसम्म प्रधानमन्त्री को हुने भन्ने सहमति जुटेको छैन। एमाले सरकारमा जाँदैन अध्यक्ष ओलीले एमाले सरकारमा नजाने संकेत गरेका छन्। एमालेको गन्तव्य सरकार बनाउनु नभएको बताउँदै ओलीले अब जनताका माग पूरा गर्ने र समृद्ध नेपाल बनाउने अभियानमा पार्टी जुट्ने बताए। सरकारमा पुग्ने, मन्त्री हुने, कमाउने र खाने बाटो एमालेको नभएको ओलीको भनाइ छ। सरकारभन्दा मुलुकमा स्थीरता र स्थायीत्व कायम गर्न एमाले केन्द्रित हुने उनले बताए। प्रतिपक्ष वा सत्तापक्ष जहा भएपनि एमालेको भूमिका देश र जनताको पक्षमा प्रभावकारी हुने ओलीले बताए। अब पार्टीका वास्तविक नीतिलाई जनता र कार्यकर्ताकाबीच लाने र पार्टीका सबै तहलाई चूस्तदूरुस्त राख्न ध्यान केन्द्रित गर्ने उनले बताए।"
हवाई भाडाको कार्टेलिङ अध्ययन गर्न पर्यटन मन्त्रालयको निर्देशन,"काठमाडौं : संस्कृति, पर्यटन तथा नागरिक उड्डयन मन्त्रालयले आन्तरिक हवाई उडानमा हुँदै आएको कार्टेलिङ अध्ययन गर्न नेपाल नागरिक उड्डयन प्राधिकरण (क्यान) लाई निर्देशन दिएको छ। आन्तरिक उडान गर्दै आएका बुद्ध, यती, श्री र सौर्य एयरलाइन्सले आपसी मिलेमतोमा आफूखुसी हवाई भाडादर निर्धारण गरेपछि मन्त्रालयले अध्ययनका लागि प्राधिकरणलाई निर्देशन दिएको हो। आन्तरिक उडान गर्ने कम्पनीले हवाई उडानमा कार्टेलिङ गरिरहेको सूचनाका आधारमा अध्ययन अगाडि बढाउन निर्देशन दिएको मन्त्रालयका सहसचिव बुद्धिसागर लामिछानेले बताए। उनले भने, 'कार्टेलिङको विषयमा उठेको कुरासम्बन्धी अध्ययन गर्न नागरिक उड्डयन प्राधिकरणलाई निर्देशन दिएका छौँ, कार्टेलिङ भएको पुष्टि भएमा कारबाही हुनेछ।' मिलेमतोमा भाडा निर्धारण गर्न नमिल्ने भएकाले यस्तो क्रियाकलाप नियन्त्रण गर्नमा लाग्ने उनको भनाइ छ। आन्तरिक हवाई कम्पनीले गर्दै आएको कार्टेलिङको राष्ट्रिय योजना आयोगले समेत अध्ययन गरिरहेको बताइएको छ। हवाई कम्पनीको कार्टेलिङको अध्ययन गर्न आयोगका सदस्य डा रामकुमार फुयाँलको नेतृत्वमा कमिटी बनेको छ। आयोगका तत्कालीन उपाध्यक्ष डा विश्व पौडेलले सार्वजनिक यातायातको क्षेत्रमा भइरहेको सिन्डिकेट र कार्टेलिङको अध्ययन अघि बढाउँदै त्यसको जिम्मा फुयाँललाई दिएको बताइएको छ। मिलेमतोका आधारमा टिकट बिक्री गरेर कार्टेलिङको साम्राज्य खडा गरेको बताउँदै यो विषयलाई गम्भीर रूपमा लिएर अध्ययन अघि बढाइरहेको आयोगले जनाएको छ। नेपाल सरकारले तोकेको न्यूनतम र अधिकतम भाडादरलाई आधार बनाएर वायुसेवा कम्पनीहरुले कार्टेलिङ गरिरहेको आरोप लागेको छ। अहिले कुनै पनि सेक्टरमा उडान गर्ने सबै कम्पनीको हवाई भाडा एउटै कायम रहेको पाइएको छ।"
सार्वजनिक स्थलमा अनिवार्य मास्क लगाउनुपर्ने,"काठमाडौं : स्वास्थ्य तथा जनसंख्या मन्त्रालयले सार्वजनिक स्थलमा जाँदा अनिवार्य रूपमा मास्क प्रयोग गर्न आग्रह गरेको छ। छिमेकी देशहरूमा कोभिड१९ को नयाँ भेरियन्ट बीएफ ७ को संक्रमण दर दिनानुदिन बढ्दै गएकाले जोखिमलाई मध्यनजर गर्दै उक्त आग्रह गरेको हो। अहिले इसाई धर्मालम्बीले मनाउने क्रिस्मस तथा अंग्रेजी नयाँ वर्ष २०२३ नजिकिँदै गरेको छ। यसको विद्यमान अवस्थालाई मध्यनजर गर्दै कोभिड१९ को संक्रमणबाट बच्न र बचाउन मास्कको अनिवार्य प्रयोग गर्ने, भौतिक दुरी कायम गर्ने, सावुन पानीले हात धुने वा सेनिटाइजर नियमित प्रयोग गर्ने जस्ता जनस्वास्थ्यका मापदण्डहरू नियमित पालना गर्न गराउन साथै कोभिड १९ को अतिरिक्त मात्रा (बुस्टर डोज) लगाउन बाँकी रहनु भएका जनसमुदायहरुले स्थानिय स्वास्थ्य संस्थाहरूमा सम्पर्क गरी भ्याक्सिन लगाउन मन्त्रालयले अपिल गरेको हो। खुला सिमाना एवम् मानिसहरूको आवतजावतका कारणले नेपालमा पनि यस संक्रमणको जोखिम रहेको हुँदा यसको रोकथाम एवम् नियन्त्रणका लागि सचेत हुन जरुरी रहेको प्रवक्ता डा संजयकुमार ठाकुरले बताए।"
सत्ता गठबन्धनको बैठकमा को को छन् सहभागी?,"काठमाडौं : सत्ता गठबन्धनमा आबद्ध दलहरूको बैठक बालुवाटारमा सुरु भएको छ। प्रधानमन्त्री पदको टुंगो लगाउन नेपाली कांग्रेस, माओवादी केन्द्र, नेकपा एकीकृत समाजवादीका शीर्ष नेताहरू बैठकमा सहभागी रहेको प्रधानमन्त्री शेरबहादुर देउवाका प्रेस सल्लाहकार गोविन्द परियारले जानकारी दिए। बैठकमा प्रधानमन्त्री देउवासहित, कांग्रेसका नेताहरू रामचन्द्र पौडेल, कृष्णप्रसाद सिटौला, पूर्णबहादुर खड्का र ज्ञानेन्द्र कार्की सहभागी छन्। त्यस्तै माओवादीबाट अध्यक्ष पुष्पकमल दाहाल प्रचण्ड, नेताहरू नारायणकाजी श्रेष्ठ, देव गुरुङ र शक्ति बस्नेत सहभागी छन् भने एकीकृत समाजवादीबाट अध्यक्ष माधवकुमार नेपाल, नेताहरू राजेन्द्र पाण्डे र बेदुराम भुसाल सहभागी छन्। कांग्रेस सभापति देउवा र माओवादी अध्यक्ष पुष्पकमल दाहाल प्रचण्डले प्रधानमन्त्री पदको अडान नछोडेपछि अन्तिम टुंगो लगाउन बैठक बसेको हो। आफ्नै नेतृत्वमा सरकार गठनका लागि कांग्रेस र माओवादी दुवै दलले हस्ताक्षर संकलनसमेत सुरू गरिसकेका छन्।"
मंसिरभित्र ८३ प्रतिशत योजना सम्झौता,"बागलुङ: आर्थिक वर्ष घर्कने बेलातिर बल्ल काम थाल्ने प्रवृत्ति हटाउन बागलुङ नगरपालिकाले योजना तथा बजेट कार्यान्वयनमा कडाइ गरेको छ। साउनदेखि नै चालू आवको बजेट कार्यान्वयन सुरु गर्न नीतिगत प्रबन्ध गरेको नगरपालिकाले गत मंसिर मसान्तभित्र ८२ दशमलव ७७ प्रतिशत योजना सम्झौता गर्न सफल भएको छ। कूल पाँच सय ६९ स्वीकृत योजनामध्ये चार सय ७१ सम्झौतापछि कार्यान्वयनको चरणमा छन्। यस्तै ३१ योजनाको भने काम सकिएर फरफराक भइसकेका छन्। बाँकी रहेका ९७ योजना पुस तेस्रोसातासम्म सम्झौता भइसक्ने नगरको योजना अनुगमन तथा सिफारिस समितिका सदस्यसचिव इन्जिनियर त्रिलोचन गिरीले जानकारी दिए। 'योजना कार्यान्वयनलाई व्यवस्थित र प्रभावकारी बनाउन सम्झौताका लागि सयमसीमा नै तोकेपछि यो वर्ष धेरै योजनाको काम बेलैमा अघि बढेको छ', उनले भने, 'यसले कामको गुणस्तरदेखि अनुगमन र भुक्तानी प्रणालीलाई पनि चुस्त बनाउँछ।' अन्तिम समयतिर काम हुँदा विगतमा सोचे जसरी योजनाको मूल्याङ्कन र नापजाँच गर्न पनि कठिनाइ हुने गरेको इन्जिनियर गिरीले बताए। जेठअसार लागेपछि बल्ल योजनाका काम लिएर नगरपालिका धाउने प्रवृत्ति अब हट्ने उनको भनाइ छ। चैतवैशाखभित्रै सबै योजनाको फरफराक गर्न नगरपालिकाले उपभोक्ता समिति र निर्माण व्यवसायीलाई सचेत गराएको छ। नगरपालिकाका प्रमुख प्रशासकीय अधिकृत पुरुषोत्तम सापकोटाले तोकिएको समयभित्र सम्झौता नभएका र खरिद प्रक्रियामा नगएका ससर्त तर्फका योजना बाहेकको बजेट स्थानीय सञ्चित कोषमा जाने बताए। उनले चालू आवको स्वीकृत नीति, कार्यक्रम र बजेटमा सो प्रावधान राखिएको उल्लेख गरे। हिउँदे अधिवेशनबाट स्वीकृत भएका र ससर्ततर्फका योजना पनि फागुन मसान्त भित्रैमा सम्झौता गरिने सापकोटाले बताए। 'योजना सम्झौता ढिलो हुने, आर्थिक वर्षको अन्त्यमा काम गर्ने प्रवृत्तिलाई निरुत्साहित गर्न कार्यान्वयन प्रणालीलाई व्यवस्थित गर्न लागिएको हो', उनले भने, 'यसबाट नगरपालिकाको सेवा प्रवाहमा पनि सकारात्मक टेवा पुग्छ।' योजना कार्यान्वयनलाई सहज बनाउन नगरपालिकाले गत साउनमा घुम्ती शिविर गरेर वडा तहबाटै योजना सम्झौता थालेको थियो। शिविर चलेपछि योजना सम्झौताका लागि नगरपालिका कार्यालय धाउनुपर्ने बाध्यता हटेको थियो। नगरपालिकाका उपप्रमुख राजु खड्काले सेवा प्रवाहलाई छरितो र चुस्त बनाउन आफूहरु लागिपरेको बताए। समयमै बजेट तथा कार्यक्रम कार्यान्वयन हुन नसक्ने र योजना अलपत्र पर्ने स्थिति आउन नदिइने उनको भनाइ छ। 'नगरपालिकाको सत्प्रयासमा उपभोक्ताको पनि सहयोगको खाँचो छ', उनले भने, 'योजनाको काम समयमै र गुणस्तरीय ढङ्गले गर्न आवश्यक छ, हतारो र चापमा काम गर्दा समस्या निम्तने गरेको छ।' नगरपालिकामा वडास्तरीय तीन सय ६३, नगरस्तरीय एक सय ३३, सङ्घ र प्रदेशका २९, बोलपत्रमार्फत सञ्चालन हुने २९ र राष्ट्रपति शैक्षिक सुधारतर्फ विद्यालय पूर्वाधारका १५ योजना सञ्चालित छन्। निर्माण व्यवसायीबाट काम हुने योजनामध्ये १३ निर्माणाधीन अवस्थामा रहेको र पाँच योजनाको काम सुरु हुन बाँकी रहेको नगरपालिकाले जनाएको छ।"
बालुवाटारमा गठबन्धनको बैठक सुरू,काठमाडौं : सत्ता गठबन्धनको बैठक बालुवाटारमा सुरु भएको छ। प्रधानमन्त्री पदको टुंगो लगाउन गठबन्धन बैठक बसेको हो। बैठकमा पाँच दलका नेताहरू सहभागी भएको प्रधानमन्त्री शेरबहादुर देउवाका प्रेस सल्लाहकार गोविन्द परियारले जानकारी दिए। कांग्रेस सभापति देउवा र माओवादी अध्यक्ष पुष्पकमल दाहाल प्रचण्डले प्रधानमन्त्री पदको अडान नछोडेपछि अन्तिम टुंगो लगाउन बैठक बसेको हो। आफ्नै नेतृत्वमा सरकार गठनका लागि कांग्रेस र माओवादी दुवै दलले हस्ताक्षर संकलन सुरू गरिसकेका छन्।
देश मध्यावधितिर जान सक्छ: ओली,"काठमाडौं: नेकपा एमालेका अध्यक्ष केपी शर्मा ओलीले देश मध्यावधितिर जान संक्ने संकेत गरेका छन्। एमाले प्यूठानकाठमाडौं सम्पर्क मञ्चले पार्टी कार्यालय च्यासलमा आयोजना गरेको कार्यक्रममा ओलीले सरकार गठनमा देखिएको अल्झनले यो संकेत गरेको बताए। अध्यक्ष ओलीले भने, 'सरकार गठनमा यस्तो अवस्था भई रह्यो भने, दलगत र व्यक्तिगत स्वार्थभन्दा माथि उठेर देशका लागि नसोच्ने हो भने देश घुमिफिरी मध्यावधितिर पनि जान सक्छ।' ओलीले एमाले बाहेकका दललाई देशको अवस्थाका बारेमा नभई सरकार गठनको कर्मकाण्डमा के पद खान पाउँछु भन्ने मात्रै चिन्ता रहेको आरोप लगाए। स्थिरता, स्थायित्व, देशको अवस्थामा सुधार, समाजलाई अनुशासनमा फर्काउने चाहना र राष्ट्रियताका सवालमा एमालेको धारणामा सहमत हुने दललाई समर्थन र सहकार्य हुनसक्ने ओलीको भनाइ छ।"
लगानीअनुसारको प्रतिफल नपाएको पेट्रोलियम व्यवसायीको गुनासो,"भैरहवा : पेट्रोलियम व्यवसायीले आफ्नो व्यवसायमा लगानीअनुसारको प्रतिफल नभएको गुनासो गरेका छन्। व्यवसायीको सञ्चित मुनाफा र व्यवसायीको ग्यारेन्टीको पनि सुनिश्चितता हुनुपर्नेमा त्यस्तो नभएको उनीहरुको भनाइ छ। पेट्रोलियम पदार्थ बिक्रेता व्यवसायीले सरकार र नेपाल आयल निगमले आफूहरूका मागलाई सधैँ बेवास्ता गर्दै आएको गुनासो गरेका छन्। नेपाल पेट्रोलियम डिलर्स एसोसिएसनका सचिव हिमाल गैरेले रुपन्देहीको भैरहवामा आज आयोजित पश्चिमाञ्चल पेट्रोलियम डिलर्स सङ्घको १७औँ वार्षिक साधारणसभा तथा आठौँ अधिवेशनमा विभिन्न क्षेत्रमा अनुदानको व्यवस्था गरे पनि यस क्षेत्रमा नगरेको बताए। 'अहिले नेपाल आयल निगमले प्रतिलिटर एक सय ३१ को लगानीमा रहेको डिजल एक सय ७५ र रु एक सय ४९ रहेको पेट्रोल कमिशनमा एक सय ७८ का दरले बेचिरहेको छ', उनले भने, 'अहिलेसम्म पुरानै दररेटमा कमिशन पाइरहेका छौँ, हामीले थप लगानी गर्नुपरिरहेको छ। तर लगानीअनुसारको प्रतिफल हामीले पाइरहेका छैनौँ।' नेपाल आयल निगमले घाटा पूर्ति गर्नका लागि बढी रकममा पेट्रोलियम पदार्थ बेचीरहँदा पनि निगमलाई जोगाउन एसोसिएसनले सहयोग गरिरहेको उनले बताए। निगमलाई सहयोग गरिरहे पनि निगमको व्यवसायीलाई हेर्ने नजर भने सहयोगी नरहेको उनको आरोप छ। नेपाल र भारतको सीमावर्ती क्षेत्र भएका कारण यसको प्रत्यक्ष मारमा पेट्रोलियम व्यवसायी पर्ने गरेका छन्। अहिले भारतको तुलनामा नेपालमा पेट्रोलियम पदार्थ ३८ महँगो छ। यसले यस क्षेत्रका व्यवसायी प्रभावित बनेको केन्द्रीय सचिव गैरेले बताए। 'अहिले नेपालीले भारतमा गएर तेल हालीरहेका छन्, यहाँको प्रशासन मौन छ', उनले भने, 'भारतमा गएर तेल हाल्दा नेपालले राजस्व गुमाएको छ, हामी बेरोजगार हुने अवस्थामा पुगेका छौँ।'"
प्रधानमन्त्रीका लागि माओवादीले पनि गर्यो हस्ताक्षर संकलन,काठमाडौं : नेकपा माओवादी केन्द्रले प्रधानमन्त्री पदका लागि हस्ताक्षर संकलन गरेको छ। पार्टी अध्यक्ष पुष्पकमल दाहाल 'प्रचण्ड' नेतृत्वको सरकार गठनका लागि माओवादीले हस्ताक्षर संकलन गरेको हो। नेपाली कांग्रेसले प्रधानमन्त्री शेरबहादुर देउवाले सरकार गठनका लागि हस्ताक्षर संकलन गरेपछि माओवादीले पनि हस्ताक्षर संकलन गरेको हो। निर्वाचनमा ३२ सिट जितेको माओवादीले सरकारको नेतृत्व पहिले आफूहरूले गर्नुपर्ने अडान लिएको छ। अध्यक्ष प्रचण्डले प्रधानमन्त्री देउवालाई प्रधानमन्त्री बन्नका लागि दबाबसमेत दिँदै आएका छन्। राष्ट्रपति विद्यादेवी भण्डारी दिएको सरकार गठनका लागि दिएको एक हप्ताको समयसीमा आइतबार ५ बजे सकिँदैछ।
देउवालाई कांग्रेस सांसदहरूको प्रश्न ३२ सिटको माओवादीलाई कसरी सरकारको नेतृत्व छोड्न सकिन्छ?,"काठमाडौं : नेपाली कांग्रेसका सांसदहरूले प्रधानमन्त्री शेरबहादुर देउवालाई कुनै पनि हालतमा सरकारको नेतृत्व नछाड्न दबाब दिएका छन्। शनिबार प्रधानमन्त्री निवास बालुवाटार पुगेका सांसदहरूले कांग्रेसकै नेतृत्वमा सरकार बनाउन दबाब दिएका हुन्। निर्वाचनमा जनताले कांग्रेसको नेतृत्वमा सरकार बनाउन म्यान्डेट दिएको भन्दै उनीहरूले ३२ सिटको माओवादीलाई नेतृत्व छाड्न नमिल्ने सुझाव दिएका थिए। 'निर्वाचनको म्यान्डेटले पनि कांग्रेसकै नेतृत्वमा सरकार बनाउन भनेको छ। हाम्रा सबै माननीयज्युहरूको अडान पनि त्यही हो,' कांग्रेसका सांसद रामहरि खतिवडाले अन्नपूर्णसँग भने, 'अधिकांश माननीयज्युहरूले ३२ सिटको माओवादीलाई नेतृत्व नछाड्न सुझाव दिनुभएको थियो।' कांग्रेस सांसदहरूले प्रचण्डको पदलोलुपता गठबन्धनका लागि हानिकारण भएको समेत बताएका थिए। अघिल्लो निर्वाचनमा ५३ सिट जितेको माओवादीले सभामुखमा चित्त बुझाएको भन्दै कांग्रेस सांसदहरूले अहिल्यै नेतृत्व सुम्पिन नहुने सुझाव देउवालाई दिएका थिए। 'प्रचण्डजीले बढी नै पदललोलुप्ता देखाउनुभयो। अघिल्लो निर्वाचनको कुरा गर्दा पनि उहाँहरू सभामुखमै चित्त बुझाउनुभएको थियो। त्यतिबेला उहाँहरूसँग सिट संख्या पनि धेरै थियो। तर अहिले ३२ सिटमा कसरी प्रधानमन्त्री दाबी गर्न मिल्छ?,' सांसद खतिवडाले प्रश्न गरे। उनले प्रचण्ड गठबन्धन तोडेर गए उनको अशली चरित्रको पर्दाफास हुने बताए। 'गठबन्धन छोडेर गए प्रचण्डजीको चरित्र उदांगो हुन्छ,' उनले भने। गठबन्धन छोडेर गए माओवादी पनि पतन हुने खतिवडाको भनाइ छ। त्यस्तै कांग्रेस सांसद रमा पौड्यालले पनि निर्वाचनमा कांग्रेस सबैभन्दा ठूलो दल बनेकाले सरकारको नेतृत्व कांग्रेसले नै गर्नुपर्ने बताइन्।"
म्यानमारका नागरिकले नक्कली कागजात पेस गरी नेपाली नागरिकता लिएको खुलासा,काठमाडौं : एक जना विदेशी नागरिकले झुटा विवरण पेस गरी नेपाली नागरिकता लिएको पाइएको छ। म्यानमारबाट आएका एक नागरिकले सर्लाहीमा बसेर नेपाली नागरिकता लिई मदरसामा पठनपाठन गराउँदै आएको खुलेको काठमाडौं उपत्यका अपराध अनुसन्धान कार्यालयले जनाएको छ। कार्यालयका प्रहरी उपरीक्षक कृष्णप्रसाद कोइरालाका अनुसार झुटा विवरण पेस गरी सर्लाहीको साविक त्रिभुवननगर गाविस१ ठेगानामा नागरिकता लिएका ३९ वर्षीय मोहमद नुर आलमलाई काठमाडौंको कलङ्कीबाट पक्राउ गरी आवश्यक कारवाही प्रक्रिया अघि बढाइएको छ। प्रारम्भिक अनुसन्धानका क्रममा सन् २०१२ मा म्यानमारबाट बङ्गलादेश हुँदै नेपाल आई सर्लाहीस्थित साविक त्रिभुवननगर गाविस१ मा बसी मदरसामा पढाउँदै आएका म्यानमारका नागरिक आलमले झुठा विवरण पेस गरी नेपाली नगरिकता लिएको पाइएको उनले बताए। सोही नागरिकताको आधारबाट उनले राहदानी विभाग काठमाडौंबाट राहदानीसमेत प्राप्त गरेको खुल्न आएको छ। झुट्टा विवरण पेस गरी नागरिकता र राहदानी लिएर सरकारी लिखत दुरुपयोग गरेको अभियोगमा आलमलाई लिखतसम्बन्धी कसुरमा थप अनुसन्धान एवं कारबाहीका लागि जिल्ला प्रहरी परिसर काठमाडौंमा पठाइएको कोइरालाले बताए।
तमिलनाडुमा तीर्थयात्रु बोकेको गाडी दुर्घटना : ८ जनाको मृत्यु,"तमिलनाडु : भारतको तमिलनाडुको थेनी जिल्लामा श्रद्धालु सवार कार दुर्घटना हुँदा आठ जनाको मृत्यु भएको छ भने नौ वर्षीय बालकसहित दुई जना घाइते भएका छन् । कार सडकबाट करिब ४० फिट तल खस्दा सो दुर्घटना भएको हो । अन्दिपट्टी नजिकैको सन्मुगासुन्दरपुरम गाउँका दश अयप्पा भक्तहरू सबरीमालाको दर्शन गरेर घर फर्कंदै गर्दा शुक्रबार बेलुका उनीहरूको कार दुर्घटनामा परेको थियो। उनीहरू कुमुली पहाडी सडक इराइचलपलम नजिक पुग्दा कार खाडलमा खसेको थियो । 'थेनी जिल्लाको कुमुली पहाडको भञ्ज्याङमा सो कार ४० फिट गहिरो खाडलमा खस्दा आठ श्रद्धालुको मृत्यु भएको छ,' थेनीका जिल्ला कलेक्टर केभी मुरलीधरनले बताएका छन् । उनले दुई जनालाई उद्धार गरी अस्पताल लगिएको पनि बताएका छन् । उद्धार गरिएका दुई जनामा ९ वर्षीय बालकसमेत रहेका छन् । गम्भीर घाइते भएका उनीहरुलाई नजिकैको सरकारी अस्पतालमा प्राथमिक उपचार गरिएको थियो । दुर्घटनाबारे अनुसन्धान जारी छ ।"
साउदीमा कार्यरत धनकुटाका राईको हृदयघातबाट निधन,साउदी: वैदेशिक रोजगारको क्रममा साउदी अरेबिया पुगेका धनकुटा७ का मुकेश राईको हृदयघातबाट मृत्यु भएको छ। राई रोजगारको क्रममा साउदीको पूर्वी प्रान्त अलखोबरदमामा शहरमा १० बर्ष अघि प्रतिष्ठित सुपरमार्केटमा काम गर्दै आएका थिए भने गत १७ डिसेम्बर मध्यान्ह करिब १२:४० हृदयघातका कारण अस्पताल पुग्न नपाउँदै बाटोमै मृत्यु भएको थियो। कम्पनीमा सँगै काम गर्ने मेखबहादुर मैनालीका अनुसार मृतक राईले सुरुमा मुटु दुख्ने समस्या देखाए लगतै अस्पताल लैजाने क्रममा बाटोमा नै मृत्यु भएको हो। अस्पिटले हृदयघातबाट राईको मृत्यु भएको पुष्टि गरेको छ। राईको शव नेपाल पठाउने गृहकार्य भइरहेको छ। राईकी श्रीमती र एक छोरा छन ।
१६ वर्षपछि फिजीले पायो नयाँ प्रधानमन्त्री : सिटिभेनी रबुका निर्वाचित,सुभा : सिटिभेनी रबुका फिजीको नयाँ प्रधानमन्त्रीमा निर्वाचित भएका छन् । संसद्ले शनिबार उनी निर्वाचित भएको घोषणा गरेको छ । रबुका सन् २०२१ मा गठन भएको फिजीको राजनीतिक दल जन गठबन्धनका नेता हुन्। रबुका संसद्को २८ मतले निर्वाचित भए भने अर्का नेता भोरेके बैनिमारामाले २७ मत प्राप्त गरेका छन्। संसद्का नवनिर्वाचित सभामुख नाइकामा लालबालावुले सो निर्वाचनको परिणाम घोषणा गरेका हुन्। फिजीको सोसल डेमोक्रेटिक लिबरल पार्टी शुक्रबार रबुकाको पिपुल्स अलायन्स र नेसनल फेडरेशन पार्टीसँग मिलेर गठबन्धन बनेको हो । गठबन्धनपछि रबुकाले विजय हासिल गरेका हुन् । योसँगै फ्रान्क बैनीमारामाको नेतृत्वमा रहेको १६ वर्षे शासनको अन्त्य भएको छ । उनले सन् २००६ मा सैन्य कूद्वारा सत्ता कब्जा गरेका थिए । १६ वर्षमा पहिलो पटक फिजीवासी नयाँ प्रधानमन्त्रीलाई स्वागत गर्ने तयारीमा छन् । रासस
बिहारमा इँटाभट्टाको चिम्नी विष्फोट : मालिकसहित ७ जनाको मृत्यु,"बिहार : बिहारको पूर्वी चम्पारण जिल्लामा इँटाभट्टाको चिम्नी विस्फोट हुँदा सात जनाको मृत्यु भएको छ भने धेरै घाइते भएका छन्। यो घटना शुक्रबार बिहान मोतिहारीको रामगढवा क्षेत्रमा भएको हो। मृत्यु हुनेमा इँटाभट्टा मालिक मोहम्मद इशरार पनि परेका छन्। मोतिहारी प्रहरीले भने, दुर्घटनामा घाइते भएकाहरूलाई अस्पतालमा भर्ना गरिएको छ। उद्धार कार्य जारी छ। एएसपी रक्सौल, प्रहरी टोली र एसडीआरएफ टोली घटनास्थलमा उपस्थित छन्।' मोतिहारीको एसआरपी अस्पतालका सुपरिटेन्डेन्ट सुजित कुमारले भने, 'विष्फोटपछि घाइतेहरूलाई धेरै चोटपटक लागेको र सास फेर्न गाह्रो भएको बताए। यहाँ ७८ जना भर्ना भएका छन्, जसमध्ये तीन जना भेन्टिलेटरमा छन्।' बिहारका मुख्यमन्त्री नितिश कुमारले ट्विट गर्दै भने, पूर्वी चम्पारण जिल्लाको रामगढवा थाना क्षेत्रमा इँटाभट्टाको चिम्नी विस्फोटको घटना दुःखद छ। मृतकका परिवारजनमा गहिरो समवेदना। घाइतेहरुको उचित उपचार गर्न निर्देशन दिइएको छ। शिघ्र स्वास्थ्य लाभको कामना।' मुख्यमन्त्रीले घाइते सबैको राम्रो उपचार गर्न अधिकारीहरुलाई निर्देशन समेत दिएका छन्। यस घटनाप्रति दुःख व्यक्त गर्दै प्रधानमन्त्री मोदीले दुई लाख रुपैयाँ क्षतिपूर्ति दिने घोषणा गरे। उनले ट्विट गर्दै भने , मोतिहारीको इँटाभट्टामा भएको दुर्घटनामा परी ज्यान गुमाएको घटनाले दु:खी छु। पीडित परिवारलाई मेरो समवेदना। घाइतेहरूको लागि प्रार्थना। प्रधानमन्त्री राष्ट्रिय राहत कोषबाट प्रत्येक मृतकका आफन्तलाई दुई लाख रुपैयाँ क्षतिपूर्ति दिइने भएको छ। र घाइतेले ५० हजार क्षतिपूर्ति पाउनेछन्।' बीबीसी"
चुनावमा पार्टीभित्रको कुरा ल्याएर नकारात्मक प्रचार गरियो : सिंह,"काठमाडौं : नेपाली कांग्रेसका नेता प्रकाशमान सिंहले पार्टीभित्रैबाट घात हुँदा निर्वाचनको परिणाममा असर परेको बताएका छन्। शनिबार काठमाडौंमा आयोजित एक कार्यक्रमलाई सम्बोधन गर्दै उनले केहि व्यक्तिहरुले पार्टीको आन्तरिक विषय र महाधिवेशनको विषयलाई उठाएर निर्वाचन प्रभावित गर्न लागिपरेको बताएका हुन्। आफूसहितका केही उम्मेदवारविरुद्ध निरन्तर नकारात्मक सन्देश प्रवाह गरेर हराउने अभियान चलाइएको उनको आरोप छ। भ्रष्टाचारमा प्रकाशमानको केही छैन। चुनावको समयमा पार्टीभित्रको कुरा ल्याएर नकारात्मक प्रचार गरियो। अरु उम्मेदवारको विषयमा पनि यस्तै गरियो। यसको असर निर्वाचन परिणाममा देखियो। जित्ने ठाँउमा पनि कांग्रेसले पराजय भोग्नुपर्यो। नेता सिंहले कांग्रेसमा प्रतिशोध राख्नेहरुका कारण पार्टीको संगठनलाई समेत अविश्वास गर्नुपर्ने अवस्था आएको बताए। पार्टीको संगठनलाई मात्रै निर्भर नपर भन्ने सन्देश यो परिणामले देखायो। यसपटकको तितो पाठसंगठनको मात्रै भर गर्यो भने तेरो हालत यस्तो हुन्छ भन्ने अवस्था देखियो, उनले भने।"
ज्येष्ठ नागरिकको स्वास्थ्यमा पहुँच सुनिश्चित गर्न सरकार प्रतिबद्ध छ : देउवा,"काठमाडौं : प्रधानमन्त्री शेरबहादुर देउवाले सरकारले ज्येष्ठ नागरिकको स्वास्थ्यमा पहुँच सुनिश्चित गर्न स्वास्थ्य प्रणालीलाई सुधारको प्रयास गरिरहेको बताएका छन्। शनिबार ललितपुरको बाँडेगाउँमा किसुनजी जेष्ठ नागरिक स्वास्थ्य सेवा राष्ट्रिय अभियानको उद्घाटन गर्दै प्रधानमन्त्री देउवाले ज्येष्ठ नागरिकको उपचारका लागि स्वास्थ्य पूर्वाधारमा ध्यान दिनुपर्ने आवश्यक रहेको बताए। देउवाले स्वास्थ्यमा पहुँच सुनिश्चित गर्न सरकार प्रतिबद्ध रहेको बताएका हुन्। उनले प्रदेशका कम्तिमा एक अस्पतालमा जेष्ठ नागरिकको बिशेषज्ञ उपचार सेवा प्रदान गरिने जानकारी दिए। किसुनजी ज्येष्ठ नागरिक स्वास्थ्य सेवा अभियान सुरु भएको कुरा सुन्दा अत्यन्त खुसी लागेको भन्दै उनले अभियानले ज्येष्ठ नागरिकको जीवन, सहज, सुरक्षित, सम्मानित र सुनिश्चित गरी सामाजिक न्यायको प्रत्याभूति दिलाउन मद्दत पुग्ने विश्वास व्यक्त गरे। सरकारले ज्येष्ठ नागरिकको सामाजिक सुरक्षालाई देशभर बढाउन सरकारले बजेटमा ६५ वर्ष नाघेकालाई वृद्ध भत्ता दिने व्यवस्था गरेको उनको भनाइ छ। नेपालको लोकतन्त्रको बहालीका लागि किसुनजीले खेलेको भूमिकाको स्मरण गर्दै अग्रज नेताहरुसँग काम गर्न पाउनु आफ्ना लागि गौरवको विषय भएको जिकिर गरे। जेष्ठ नागरिकलाई गुणस्तरिय स्वास्थ्य सेवामा सहज र समतामुलक पहुँच सुनिश्चित गर्ने उदेश्यले जेरियाट्रिक सोसाइटी अफ नेपाल, पुन्यार्जन फाउण्डेशन र सन्त नेता कृष्ण प्रसाद भट्टराई प्रतिष्ठानको साझेदारी तथा नेपाल सरकारको समन्वयनमा किशुनजी जेष्ठ नागरिक स्वास्थ्य सेवा राष्ट्रिय अभियान शुभारम्भ गरिएको हो।"
कांग्रेस सांसदको भेलामा देउवाले भने आइतबारसम्म गठबन्धनभित्र सहमति जुट्छ,काठमाडौं : नेपाली कांग्रेसका महिला सांसदहरूले पार्टी सभापति शेरबहादुर देउवा कै नेतृत्वमा सरकार बनाउन सुझाव दिएका छन्। शनिबार बालुवाटारमा प्रधानमन्त्री एवं पार्टी सभापति देउवासँग छलफल गर्दै उनीहरूले अहिलेको अवस्थामा गठबन्धनभित्रैबाट सरकार गठन हुनुपर्ने र पहिले सरकारको नेतृत्व कांग्रेसले नै गर्नुपर्ने सुझाव दिएका हुन्। निर्वाचनमा कांग्रेस सबैभन्दा ठुलो दल बनेका कारण पनि अबको सरकारको नेतृत्व कांग्रेसले नै गर्नुपर्ने कांग्रेस सांसद रमा कोइराला पौड्यालले जानकारी दिए। उनले निर्वाचनमा जादा गठबन्धनसँगै मत मागेकाले गठबन्धन बाहिरबाट सरकार बनाउन नहुनेमा आफूहरूको जोड रहेको बताए। छलफलका क्रममा देउवाले गठबन्धनबीच समझदारी पूर्वक छलफल भइरहेको जानकारी गराएका थिए। आइतबारसम्ममा गठबन्धनभित्र सहमति जुट्ने सभापति देउवाले बताएका सांसद रमा कोइराला पौड्यालले जानकारी दिए।
कोभिड सङ्क्रमण बढेपछि टोकियो क्षेत्रमा हाइ अलर्ट,"टोकियो: जापानको टोकियो महानगर सरकारले कोभिड सङ्क्रमण बढेसँगै बिहीबार सेप्टेम्बर ८ पछि पहिलो पटक चार स्तरीय स्केलमा चिकित्सा तयारीको लागि आफ्नो सतर्कतालाई उच्च स्तरमा बढाएको छ। जापानमा कोरोना भाइरसको आठौँ लहर चलिरहेको छ। यो लहरमा दुई लाख ५० हजार भन्दा बढि सङ्क्रमित भएका छन्। स्वास्थ्य मन्त्रालय र स्थानीय सरकारका अनुसार आठौँ लहरमा देशभर दुई लाख ५० हजार जना सङ्क्रमित थपिएका हुन्। कोभिड१९ का गम्भीर बिरामीको सङ्ख्या बढ्दै गएको र थप स्वास्थ्यकर्मीहरू भाइरसबाट संक्रमित भएका वा नजिकको सम्पर्कमा आएकाले राजधानीमा चिकित्सा सेवा प्रणाली जोखिम पूर्ण अवस्थामा भएको अधिकारीहरूले बताएका छन्। टोकियोमा २१ हजार एक सय ८६ नयाँ बिरामी थपिएका छन्। गत साताको तुलनामा राजधानीमा दुई हजार तीन सय ७४ जना सङ्क्रमित फेला परेका हुन्। टोकियोमा लगातार बिरामी बढेका छन् । महानगरीय सरकारले आफ्नो कोभिड१९ संक्रमण सतर्कता स्तरलाई चारस्तरीय मापनमा दोस्रो उच्चमा राखेको छ। ओसाका, कानागावा, साइतामालगायत प्रमुख शहरमा पनि कोभिड१९ का सङ्क्रमित बढेका छन् । पछिल्लो महामारीका कारण ३ सय बढिको मृत्यु भएको छ।"
मिलान्थाको अर्धशतकमा लुम्बिनीले फार वेस्टलाई दियो १५३ रनको लक्ष्य,"काठमाडौं: लहिरु मिलान्थाको अर्धशतकप्रेरित लुम्बिनी अल स्टार्सले नेपाल टी२० लिगमा फार वेस्टर्न युनाइटेडलाई एक सय ५३ रनको लक्ष्य दिएको छ। त्रिवि क्रिकेट मैदानमा टस जितेर ब्याटिङ रोजेको लुम्बिनीले निर्धारित २० ओभरमा पाँच विकेट गुमाएर एक सय ५२ रनको योगफल तयार पार्यो। ओपनर मिलान्थाले ५० बलमा आठ चौका र एक छक्कासहित ६० रनको अर्धशतकीय इनिङ खेले। यस्तै, कप्तान दीपेन्द्रसिंह ऐरी ३८ बलमा दुई चौका र एक छक्कासहित ३५ रन जोडेर पेभेलियन फर्किँदा गुल्शन झा २५ रन जोडेर आउट भए। त्यसबाहेक अन्य ब्याटरले उल्लेख्य प्रदर्शन गर्न सकेनन्। फार वेस्टका लागि करण केसी र उमार अलीले तीनतीन विकेट लिए। करणले चार ओभरमा ३२ तथा उमारले ३० रन खर्चेका थिए। शनिबारदेखि सुरु भएको नेपाल टी २० लिगको पहिलो खेलमा काठमाडौं नाइट्सले पोखरा एभेन्जर्सलाई २६ रनले पराजित गरेको थियो।"
आजको मौसम: हल्का वर्षा र हिमपातको सम्भावना,"काठमाडौं: पश्चिमी वायुको प्रभावले देशका अधिकांश स्थानमा बदली गराउनुका साथै पूर्वी भेगका केही स्थानमा हल्का वर्षा तथा हिमाली भूभागमा हल्का हिमपातको सम्भावना छ। जल तथा मौसम विज्ञान विभाग, मौसम पूर्वानुमान महाशाखाका मौसमविद् मञ्जु वासीका अनुसार पश्चिमी वायुको प्रभावले बदली गराएको छ। पहाडी भेगका केही स्थानमा वर्षाको सम्भावना रहेको छ भने हिमाली तथा उच्च पहाडी भेगमा हल्का हिमपातको सम्भावना छ। शुक्रबार बेलुकीदेखि नेपाल प्रवेश गरेको पश्चिमी वायुको प्रभाव आइतबारदेखि क्रमशः बाहिरिने मौसमविद् वासीले बताइन्। महाशाखाले जारी गरेको मौसम पूर्वानुमान बुलेटिनमा अहिले प्रदेश १, मधेस प्रदेश र बागमती प्रदेशमा आंशिकदेखि सामान्य बदली रहेको छ । प्रदेश १, मधेस प्रदेश, बागमती र लुम्बिनी प्रदेशका केही स्थानमा हल्का वर्षा तथा हिमाली भूभागका थोरै स्थानमा हल्का हिमपातको सम्भावना छ । रातिको समयमा प्रदेश १, गण्डकी र कर्णाली प्रदेशका हिमाली भूभागका केही स्थानमा हल्क हिमपातको सम्भावना छ । अहिले काठमाडौँको तापक्रम १६ डिग्रिसेल्सियस रहेको छ ।"
नेपाल टी२० : काठमाडौंसँग २६ रनले हार्यो पोखरा,"काठमाडौं : अज्मतुल्लाह ओमारजाईको आक्रमक ब्याटिङप्रेरित काठमाडौं नाइट्सले शनिबारदेखि सुरु भएको नेपाल टी२० लिगको पहिलो खेलमा पोखरा एभेन्जर्सलाई २६ रनले पराजित गरेको छ। त्रिवि क्रिकेट मैदानमा टस हारेर ब्याटिङको निम्तो पाएको काठमाडौंले निर्धारित १९ ओभरमा पाँच विकेट गुमाएर एक सय ६२ रनको योगफल तयार गरेको थियो। जवाफी ब्याटिङमा उत्रिएको पोखराले १९ ओभरमा सात विकेट गुमाएर एक सय ३६ मात्रै बनाउन सक्यो। पोखराका लागि ओपनर उपुल थरङ्गाले ३४ बलमा ६ चौकासहित सर्वाधिक ४४ रनको योगदान गरे। यस्तै, आरिफ शेखले २०, अमीर हम्जा र अभिमन्यु मिथुनले १८१८ रन बाहेक अन्य ब्याटरले उल्लेख्य प्रदर्शन गर्न सकेनन्। काठमाडौंका लागि अभिनाष बोहराले चार ओभरमा तीन विकेट लिए। यस्तै बासिर अहमदले दुई तथा अनिल खरेलले एक विकेट लिए। पहिलो इनिङमा खराब सुरुआत गरेको काठमाडौंले ४८ रन बनाउँदा पाँच विकेट गुमाइसकेको थियो। तर, पाँचौं र छैटौं नम्बरमा क्रिजमा उत्रिएका सुनम गौतम र ओमारजाईले एक सय १४ रनको साझेदारी गर्दै सम्मानजनक योगफलतर्फ डोर्याएका थिए। सुनमले २८ बलमा दुई चौकासहित २७ रन जोड्दा ओमारजाईले ४२ बलमा तीन चौका र सात छक्कासहित ८५ रनको योगदान गरे। पोखराका लागि प्रतिश जिसी र जहिर खानले दुईदुई तथा मौसम ढकालले एक विकेट लिए। उद्घाटन समारोहका कारण ढिलो सुरु भएको खेलको एक ओभर घटाइएको थियो। आजदेखि सुरु भएको नेपाल टी २० लिगमा ६ टिम सहभागी छन्। आजै हुने दोस्रो खेलमा लुम्बिनी अल स्टार्स र फारवेस्ट युनाइटेड भिड्दै छन्।"
स्ववियु निर्वाचन फागुन २८ गते,"काठमाडौं : त्रिभुवन विश्वविद्यालयले स्वतन्त्र विद्यार्थी युनियन (स्ववियु) निर्वाचन आगामी फागुन २८ गते गर्ने तयारी गरेको छ। त्रिवि विद्यार्थी कल्याण तथा खेलकुद निर्देशनालयका निर्देशक पशुपति अधिकारीले त्रिवि पदाधिकारी, विभाग, संस्थान, नौवटै सङ्कायका डीन र परीक्षा नियन्त्रकसँगको छलफलमा आगामी फागुन २८ गते नै तय गर्ने गरि त्रिवि अगाडि बढेको बताए। 'हामीले त्रिवि पदाधिकारी, नौवटै सङ्कायका डीन र परीक्षा नियन्त्रकसँग स्ववियु निर्वाचन गर्नका लागि उपयुक्त मितिका लागि छलफल गर्यौं', उनले भने, 'परीक्षा र भर्नालगायत सबै प्रक्रिया सकिने भएकाले नै स्ववियु निर्वाचन गर्ने फागुन २८ गते हामीलाई उपयुक्त समय लागेको छ, हामी सोही मितिको प्रस्ताव विद्यार्थी सङ्गठनसँग गर्छौँ।' स्ववियु निर्वाचनको मिति प्रस्ताव गर्नका लागि यही पुस ११ गते विद्यार्थी सङ्गठनका अध्यक्षको बैठक बोलाइएको छ। निर्देशनालयका निर्देशक अधिकारीले उक्त मितिका लागि त्रिवि पूर्ण तयार भइसकेकोले विद्यार्थी सङ्गठनसँग छलफल गरिने बताए। उनले भने, 'विद्यार्थी सङ्गठनले उक्त मितिमा सहमति जनाए हामी निर्वाचनको मिति घोषणा गरेर निर्वाचन प्रक्रियामा जान्छौँ।' त्रिविले स्ववियु निर्वाचन गर्न पटकपटक पहल गरे पनि हुन सकेको छैन। विद्यार्थी सङ्गठनले फागुन २८ गते सहमति गरे भने विद्यार्थी कल्याण परिषद् बैठकले मिति तोक्नका लागि त्रिवि कार्यकारी परिषद्मा सिफारिस गर्नेछ। त्यसपछि त्रिविको कार्यकारी परिषद्को बैठकले स्ववियु निर्वाचनको मिति घोषणा र स्ववियु निर्वाचन केन्द्रीय अनुगमन समन्वय समिति बनाउने उनले जानकारी दिए। त्रिविका क्याम्पसमा विगत एक दशकदेखि स्ववियु निर्वाचन हुन सकेको छैन। प्रत्येक दुईदुई वर्षमा हुने निर्वाचन २०६५ साल यता नियमित हुन सकेको छैन। विसं २०६५ चैत ६ गतेपछि एकै पटक आठ वर्षमा विसं २०७३ चैत १५ गते भएको थियो। त्यतिबेला देशभरि त्रिविका ६२ आङ्गिक क्याम्पसमध्ये रत्नराज्य क्याम्पस (आरआर), जनप्रशासन क्याम्पससहित उपत्यकामा नौ आङ्गिक र उपत्यका बाहिर १७ क्याम्पसमा मात्र स्ववियु निर्वाचन भएको थियो। यस्तै उपत्यकाका १३ क्याम्पस र उपत्यका बाहिर २३ आङ्गिक क्याम्पसमा निर्वाचन हुन सकेको थिएन। त्रिविका ६२ आङ्गिक र एक हजार ४० सम्बन्धन प्राप्त क्याम्पस छन्। स्ववियु निर्वाचनमा २८ वर्ष उमेरहदबन्दी र मिश्रित निर्वाचन प्रणाली लागू गरिएको छ। पछिल्लो पटक उमेरहदबन्दी र मिश्रित निर्वाचन प्रणाली लागू भएपछि पहिलो पटक २०७३ सालमा आंशिकरुपमा केही क्याम्पसमा मात्र निर्वाचन भएको थियो। रासस"
"माधव नेपाल र रामचन्द्र पौडेलसँग प्रचण्डको भेट, प्रधानमन्त्री पद नछाड्ने प्रचण्डको संकेत",काठमाडौं: प्रधानमन्त्री पदको विषयलाई लिएर सत्ता समीकरण बनाउन दलका नेताबीच तीव्र गृहकार्य भइरहेको छ। सत्ता समीकरणकै लागि शीर्ष नेताको भेटघाट बाक्लिएको छ भने अब को प्रधानमन्त्री को भन्ने विषय थप पेचिलो बन्दै गएको छ। राष्ट्रपति विद्यादेवी भण्डारीले प्रधानमन्त्री चयन गर्न दलहरूलाई दिएको समयसीमा भोलि (आइतबार) साँझ सकिँदैछ। यो समयसीमा सकिनुअघि नै अबको प्रधानमन्त्री टुंग्याउन वर्तमान सत्ता गठबन्धनका शीर्ष नेताको गृहकार्य जारी छ। यही क्रममा नेकपा माओवादी केन्द्रका अध्यक्ष पुष्पकमल दाहाल 'प्रचण्ड'को राजनीतिक भेटघाट तीव्र बनेको छ। आफैँ प्रधानमन्त्री बन्ने लाइनमा रहेका प्रचण्डले सत्ता गठबन्धनका नेता तथा नेकपा एकीकृत समाजवादीका अध्यक्ष माधवकुमार नेपाललाई नेपाल निवास कोटेश्वर पुगेर भेटेका छन्। भेटमा प्रचण्डले अब बन्ने सरकारको नेतृत्व नेकपा माओवादी केन्द्रले नै गर्न पाउनुपर्ने अडान राखेका छन्। प्रचण्डले नेकपा माओवादी केन्द्रले प्रधानमन्त्री लिने र बाँकी पदको आपसी समझदारीमा प्याकेजमै सहमति गर्ने प्रस्ताव गरेको स्रोतले जनाएको छ। नेता नेपालले सत्ता गठबन्धनमा वृहत छलफल गरी निर्णय लिनुपर्ने जवाफ दिएका थिए। त्यस्तै प्रचण्डलाई भेट्न नेपाली कांग्रेसका बरिष्ठ नेता रामचन्द्र पौडेल प्रचण्ड निवास खुमलटार पुगेका छन्। भेटमा पौडेलले वर्तमान सत्ता समीकरणलाई जोगाएर आगामी सरकार गठनको प्रक्रिया थाल्नुपर्ने बताएका थिए। उनी कांग्रेस सभापति समेत रहेका प्रधानमन्त्री शेरबहादुर देउवाको सन्देश लिएर प्रचण्डलाई भेट्न खुमलटार पुगेको स्रोतले जनाएको छ। पौडेलले कांग्रेसले आफ्नै नेतृत्वमा सरकार बनाउने आन्तरिक गृहकार्य गरिरहेको कुरा प्रचण्डलाई सुनाएका थिए। प्रचण्डले भने आफूहरू प्रधानमन्त्रीबाट पछि नहट्ने संकेत गरेका छन्। उनले प्रधानमन्त्री बाहेकका जुनसुकै पदमा प्याकेजमा सहमति गर्ने गरी निर्णयमा पुग्नुपर्ने पौडेललाई बताएका थिए। नेपाली कांग्रेसले आजै पार्टीको संसदीय दलको बैठक बोलाएको छ। बैठकअघि बरिष्ठ नेता पौडेल र सत्ता साझेदार दलका अर्का शीर्ष नेता प्रचण्डसँगको भेटलाई अर्थपूर्ण रुपमा लिइएको छ।
ओमारजाईको इनिङ नै जितको आधार : कप्तान ज्ञानेन्द्र,"काठमाडौं : नेपाल टी २० लिगको पहिलो खेलमा पोखरा एभेन्जर्सलाई हराएपछि काठमाडौं नाइट्सका कप्तान ज्ञानेन्द्र मल्लले अफगानी ब्याटर अज्मतुल्लाह ओमारजाईको इनिङनै जितको आधार भएको बताएका छन्। नेपाल क्रिकेट संघ (क्यान)को आयोजनामा शनिबारदेखि त्रिवि क्रिकेट मैदानमा सुरु भएको नेपाल टी २० लिगको पहिलो खेलमा ज्ञानेन्द्रको काठमाडौंले पोखराविरुद्ध २६ रनको जित निकालेको थियो। टस हारेर ब्याटिङ गरेको काठमाडौंले ४८ रनमा पाँच विकेट गुमाएको थियो। तर, ओमारजाई र सुनम गौतमले एक सय १४ रनको साझेदारी गर्दै काठमाडौंका लागि एक सय ६३ रनको योगफल बनाएका थिए। सोही योगफलको बचाऊ गर्दै काठमाडौंले विजयी सुरुआत गर्यो। म्यान अफ दी म्याच प्रदर्शन गरेका ओमारजाईले अविजित ८५ रनको शानदार इनिङ खेलेका थिए। प्रतियोगिताको पहिलो खेल, पहिलो इनिङ राम्रो सुरुआत हामीले चाहेका थियौं, तर कप्तान ज्ञानेन्द्रले भने, हामीले पुनरागमन गर्यौं। ओमारजाई र सुनमको इनिङ जितको आधार थियो। दोस्रो इनिङमा बलिङ युनिटले पनि जिम्मेवारीपूर्वक राम्रो बलिङ गरेकाले जित सम्भव भएको ज्ञानेन्द्रले बताए। खेलाडी आफैंले खेलको अवस्थाअनुसार प्रदर्शन गरेकोमा उनले सन्तुष्टि व्यक्त गरे। आआफ्नो खेल खेल्ने। उनीहरूलाई अवस्थाअनुसार खेल्नुपर्छ भन्ने थाहा छ। त्यसै गर्यौं, कप्तान ज्ञानेन्द्रले भने।शरद भेसावकर टी २० खेलको मजानै त्यही हो। उनीहरुले पुनरागमन राम्रो गर्यो। पराजित टिमका कप्तान शरद भेसावकरले तयारी राम्रो भए पनि खेलमा लागू गर्न नसक्दा पराजित हुनु परेको बताए। हामीले तयारी राम्रो गरेको थियौं, तर, तयारी जस्तो भए पनि म्याचमा एक्जिक्युट गर्न सकिएन भने अपेक्षित नतिजा आउँदैन, उनले भने, फिल्डिङमा पनि गल्ती भएर क्याच छुट्दा काठमाडौंले पुनरागमन गर्ने मौका पाए। करिब १४ महिनापछि नेपालमा फ्रेन्चाइज लिग खेल्न पाउँदा खुशी र उत्साह बढेको शरदले बताए। धेरै अगाडि हुनु पर्ने ढिलै भए पनि सुरु भएकेका छ, कप्तान शरदले भने, सबै खेलाडी खुशी छौं। उत्साहित छौं। काठमाडौंको जितमा नायक बनेका ओमारजाईले नेपालमा खेल्न पाउनु उत्कृष्ट अनुभव हुने बताए। प्रतियोगिताको पहिलो खेलमा अर्धशतकसहित म्यान अफ दी म्याच बनेर टिमलाई जिताउन पाउँदा एकदमै खुशी छु, ओमारजाईले भने, सुनम र मैले सकेसम्म लामो इनिङ खेल्ने र टिमका लागि कम्तिमा एक सय २०३० को योगफल बनाउने सोचेका थियौं। र, त्यसमा हामी सफल पनि भयौं। प्रतियोगितामा राम्रो सुरुआत गरेका ओमारजाईले आगामी दिनमा पनि यो लय कायम राखेर टिमका लागि खेल्न चाहेको सुनाए। काठमाडौंले सोमबार दोस्रो खेलमा फार वेस्ट युनाइटेडको सामना गर्नेछ। यस्तै, पोखराले भोलि (आइतबार) जनकपुर रोयल्ससँग खेल्ने छ।"
अनधिकृत बस्ती हटाउन महानगरलाई नेवार समुदायको समर्थन,"काठमाडौं : काठमाडौंका नेवार समुदायले अनधिकृत बस्ती हटाउने काठमाडौं महानगरपालिकाको प्रयासलाई समर्थन गरेको छ। सुकुम्बासी बासिन्दालाई उनीहरुको थातथलो रहेको जिल्लामा बसोबासको व्यवस्था हुनुपर्ने मागसमेत नेवार समुदायको छ। शनिबार काठमाडौंमा नेवार समुदायका विभिन्न १५ सङ्घ, समाज र समिति तथा गुठीले संयुक्तरुपमा पत्रकार सम्मलेन गर्दै बागमती नदी किनारास्थित अनधिकृत बस्तीले काठमाडौंको सांस्कृतिक पहिचानमाथि चुनौती थपेको बताएका हुन्। अनधिकृत बस्ती हटाउन महानगरलाई आफूहरुको समर्थन भए पनि बस्तीका बासिन्दालाई पर्ने असुविधालाई नजर अन्दाज गर्न नहुने उनीहरुको भनाइ छ। 'काठमाडौं महानगरको अभियानलाई हाम्रो समर्थन छ, तर अनधिकृत बस्तीमाथि पर्न जाने असुविधालाई पनि नजर अन्दाज गर्न सकिँदैन, उहाँहरुलाई राज्यले थातथलो रहेको जिल्लामा बसोबासको व्यवस्था गरिदिनुपर्छ', नेवाःजातीय महासङ्घका अध्यक्ष मनोज नेवाःखड्गीले भने। उनले कुनै पनि नागरिकप्रति आफूहरुको वैरभाव नभएको बताए। आफूहरुको सरोकार काठमाडौंको मौलिक पहिचानको संरक्षणका लागि मात्र भएको उनको भनाइ छ। पत्रकार सम्मेलनमा महासङ्घसँगै नेपाल खड्गी सेवा समिति, स्यस्यःसमाज, केन्द्रीय मानन्धर सङ्घ, नकःमि समाज सेवा पुचः (सङ्घ), राजोपाध्याय समाज, कसाःतध गुथी, नेपाल माली समाज, रजक समुदाय विकास सङ्घ, कपाली समाज, पुतुवार नगरकोटी राजवहाक विकास समाज, श्री नेपाल तण्डुकार समाज, ज्यापु महागुथी नेपाः, दि शाक्य फाउण्डेसन र चित्रकार (पुँ) समाजको सहभागिता थियो। रासस"
नयाँ सरकार गठनका लागि कांग्रेसले गर्यो हस्ताक्षर संकलन,"काठमाडौं : नेपाली कांग्रेसले नयाँ सरकार गठनका लागि हस्ताक्षर संकलन सुरु गरेको छ । खाली पृष्ठमा शुक्रबारदेखि नै कांग्रेसले आफ्ना सांसदको हस्ताक्षर संकलन गर्न थालेको हो । कांग्रेसका एक सांसदले अन्नपूर्णसँग भने,नयाँ सरकार गठनमा सहमति गर्ने नेतृत्व लागि परेको छ। शुक्रबारबाट खाली पृष्ठमा सांसदको हस्ताक्षर गर्नेक्रम सुरु भएको हो। मैले हिजो नै हस्ताक्षर गरिसकेको छु। नेपाली कांग्रेस आज दिउँसो बालुवाटारमा सांसदको भेला बोलाएको छ। आजको भेलामा पनि सांसदहरूलाई हस्ताक्षर गर्नेक्रम जारी रहेको रहेको छ। अर्का कांग्रेस सांसदले भने, केहि सांसदले हस्ताक्षर गरिसकेको जानकारी पाएको छु। म पनि बालुवाटारतर्फ जाँदैछु। आजको भेलामा नयाँ सरकार गठन र भावी रणनीतिबारे छलफल हुने बताइएको छ। कांग्रेस संसदीय दलको निर्वाचनपछि कांग्रेस सांसदहरुको पहिलो पटक भेला भएको हो। राष्ट्रपति विद्यादेवी भण्डारीले संविधानको धारा ७६(२) बमोजिम प्रधानमन्त्री पदमा दाबी गर्न पुस १० (आइतबार)सम्म समयसीमा दिएकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर कसको नेतृत्वमा सरकार बनाउने भन्नेमा दलहरूबीच शनिबार बिहानसम्म सहमति जुटेको छैन। २ सय ७५ सदस्यीय प्रतिनिधिसभामा बहुमत पुर्याउन १ सय ३८ सिट चाहिन्छ। नेपाली कांग्रेसका प्रत्यक्ष ५७ र समानुपातिकमा ३२ गरी ८९ सिटमा जितेको छ। कांग्रेस सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल (प्रचण्ड)बीच को प्रधानमन्त्री बन्ने रस्साकस्सी छ। सहमति नजुटे साथ छोड्ने र अर्को गठबन्धन बन्न सक्ने घुर्की पनि एकले अर्कोलाई दिइरहेका छन्। चुनावपछिको सरकारको नेतृत्व आफूलाई दिने पूर्वसहमति पालना गर्नुपर्ने प्रचण्डको अडान छ। यता कांग्रेस भने चुनावमा पहिलो पार्टी बनेकाले सरकारको पहिलो नेतृत्व कांग्रेसले गर्नुपर्ने अडानमा यथावत् छ। पहिलो दुई वर्ष देउवा र त्यसपछि प्रचण्डलाई प्रधानमन्त्री बनाउन सकिने कार्ड कांग्रेसले खेलिरहेको छ। तर प्रचण्ड भने कुनै हालतमा पनि आफू पहिलो दुई वर्ष प्रधानमन्त्री बन्नैपर्ने अडान राखिरहेका छन्।"
मोटरसाइकल दुर्घटना हुँदा एक जनाको मृत्यु,रुपन्देही : रुपन्देहीको तिलोत्तमा नगरपालिका१५ पञ्चकन्यामा आज बिहानै मोटरसाइकल दुर्घटना हुँदा एक जनाको मृत्यु भएको छ। एक जना भने घाइते भएका छन्। मृत्यु हुनेमा मोटरसाइकल चालक भारतीय नागरिक ३० वर्षीय सन्दीप कुमार दुवे रहेका छन्। भैरहवा स्थित युनिभर्सल कलेज अफ मेडिकल साइन्स अस्पतालमा उपचारका क्रममा आज ६ बजे मृत्यु भएको हो। घाइते भएका मोटरसाइकलमा पछाडि सवार रुपन्देहीकै बुटवल उपमहानगरपालिका१३ बेलबासका ६२ वर्षीय तेज बहादुर रानाको सोही अस्पतालमा उपचार भइरहेको छ। बुटवलबाट भैरहवातर्फ जाँदै गरेको भारतीय नम्बरको मोटरसाइकल आज बिहान ५ बजे अनियन्त्रित भई रेलिङमा ठोकिएको थियो।
कांग्रेस सांसदको भेला अगाडि देउवालाई भेटेर बर्षमानले भने  प्रचण्डलाई प्रधानमन्त्री बनाउनुपर्छ,"काठमाडौं : प्रधानमन्त्री एवम् कांग्रेस सभापति शेरबहादुर देउवा र नेकपा माओवादी केन्द्रका उपमहासचिव बर्षमान पुनबीच छलफल भएको छ। कांग्रेसको संसदीय दलको बैठक अगाडि शनिबार बिहान बालुवाटारमा पुन र देउवाबीच भेटवार्ता भएको हो। पुनले देउवासँग माओवादी केन्द्रका अध्यक्ष पुष्पकमल दाहालप्रचण्डलाई नै प्रधानमन्त्री बनाउनुपर्नेमा अडान राखेका छन्। राष्ट्रपति विद्यादेवी भण्डारीले प्रधानमन्त्रीमा बहुमतसहित दाबी गर्न दलहरूलाई आइतबार ५ बजेसम्मको समय दिएकी छन्। तर कसको नेतृत्वमा सरकार बनाउने भन्नेमा दलहरूबीच शनिबार बिहानसम्म सहमति जुटेको छैन। गठबन्धनबाट पहिलो चरणमा प्रचण्डलाई प्रधानमन्त्री बनाऔं। यहि गठबन्धनलाई अगाडि बढाउनुपर्छ। तपाईं दोस्रो चरणमा प्रधानमन्त्री बन्नुहोला। आजको भेटमा पुनले देउवासमक्ष भने,माओवादी गठबन्धनभित्रकै दोस्रो ठूलो दल हो। हामीले साथ दिएकाले अहिले तपाईं प्रधानमन्त्री बन्नुभयो, तपाईंकै नेतृत्वमा निर्वाचन सम्पन्न भयो, अब दुई वर्ष माओवादीको नेतृत्वमा सरकार बन्छ त्यसपछि कांग्रेसलाई सहयोग गर्छौ। देउवाले बालुवाटारमा कांग्रेसबाट निर्वाचित सांसदहरुलाई आज दिउँसो छलफलका लागि बोलाएको छु, सांसदसँग छलफल गरेपछि मात्र के गर्ने भन्ने टुंगोमा पुगौंला भन्ने जवाफ दिएको बालुवाटार स्रोतले जनाएको छ। प्रचण्ड प्रधानमन्त्री नभई नछाड्ने, देउवा दिँदै नदिने देउवा र प्रचण्डबीच जुटेन सहमति, अर्को गठबन्धन बनाउने घुर्की गठबन्धन नटुटेसम्म सरकार बनाउने खेलमा एमाले रहँदैन : ईश्वर पोखरेल कांग्रेसले बालुवाटारमा बोलायो सांसदको भेला कांग्रेस सांसदको भेला अगाडि देउवालाई भेटेर बर्षमानले भने  प्रचण्डलाई प्रधानमन्त्री बनाउनुपर्छ"
भेरी नदीमा बेवारिसे शव फेला,सुर्खेत : भेरी नदीमा बेवारिसे शव फेला परेको छ। शुक्रबार साँझ साढे ७ बजे शव फेला परेको कर्णाली प्रदेश प्रहरी कार्यालयले जनाएको छ। सल्यानको बनगाड कुपिण्डे नगरपालिका२ कालिभिरस्थित भेरी नदी किनारमा एक पुरुषको शव फेला परेको प्रहरीले जनाएको छ। प्रदेश प्रहरी कार्यालयका अनुसार नामथर बतन खुलेको छैन्। शरीरमा कुनै पनि कपडा नभई घोप्टो अवस्थामा अन्दाजी २०२२ वर्षको पुरुषको शव फेला परेको प्रहरीको भनाइ छ। शव पानीबाट बाहिर निकाली सुरक्षित साथ राखिएको र थप अनुसन्धानको प्रहरी टोली खटिएको प्रदेश प्रहरी कार्यालयले जनाएको छ। नदी किनारमा शव तैरिरहेको अवस्थामा रहेको देखेपछि स्थानीयले टेलिफोनमार्फत प्रहरीलाई खबर गरेका थिए। त्यसलगत्तै प्रहरी टोली घटनास्थलमा खटिएको थियो।
खुल्ला सीमाका कारण स्वदेशी उत्पादनले बजार पाएन,"रुपन्देही: मर्चवार क्षेत्रका व्यवसायी, किसान, स्थानीय तथा सरोकारवालाले खुल्ला सीमाका कारण स्वदेशी उत्पादनले बजार नपाएको गुनासो गरेका छन्। खुल्ला सीमा व्यवस्थित हुन नसकेका कारण सहज रुपमा सामान भित्रिनुले स्वदेशी उत्पादनको बजारीकरणमा समस्या रहेको उनीहरूको भनाइ छ। चेम्बर अफ कमर्स, रुपन्देही उद्योग व्यापार सङ्गठन र उद्योग व्यापार सङ्गठन मर्चवार सम्पर्क कार्यालयले शुक्रबार कोटहीमाई गाउँपालिका५ स्थित मझगावामा आयोजना गरेको स्थानीय बजार प्रवद्र्धनमा सरोकारवालाको भूमिका विषयक अन्तरक्रिया कार्यक्रममा बोल्ने सहभागीले स्थानीय बजार प्रवद्र्धनका लागि सम्पूर्ण पक्ष जिम्मेवार हुनुपर्नेमा जोड दिए। कार्यक्रममा स्थानीय सन्तराम कोइरीले स्वदेशमा उत्पादन भएका कुखुराले बजार नपाएको गुनासो गरे। उनले भने, 'भारतमा सस्तो मूल्यमा कुखुरा पाइने र खुल्ला सीमाका कारण सहजरुपमा चोरीपैठारी हुने भएकाले सीमा वारिका व्यवसायी मर्कामा छन्।' त्यस्तै स्थानीय सूर्यनारायण यादवले खुल्ला सीमाका कारण स्वदेशी बजार सुनसान भएको बताए। उनले स्वदेशमा उत्पादन लागत बढी हुँदा सामानको मूल्यसमेत यहाँ बढी नै रहेको बताए। उनले स्थानीयस्तरमा उत्पादित सामानको बजारीकरणमा समस्या रहेको बताए। किसान अशोककुमार तिवारीले किसानलाई मल र सिँचाइको व्यवस्था नभएसम्म विकास हुन नसक्ने बताए। किसानले उत्पादन गरेर वस्तुको मूल्य किसानले नै तोक्न पाउनुपर्ने माग राख्दै उनले भने, 'किसानको विकास नभएसम्म मुलुकको विकास हुन सक्दैन।' स्थानीय अर्जुन हरिजनले चप्पल उद्योग सञ्चालन गर्दै आएको भए पनि बिक्रीवितरणमा समस्या आएपछि उद्योग नै बन्द गर्नुपरेको बताए। उद्योग बन्द भएपछि ऋणको किस्ता र ब्याज तिर्न समस्या भएको उनको गुनासो छ। उनले भने, 'अनुदान पाउनुपर्ने व्यक्तिसमक्ष पुगेको छ कि छैन अनुगमन गर्नु आवश्यक छ।' मर्चवार प्रेस क्लबका अध्यक्ष हृदयराम गुप्ताले दर्ता प्रक्रियामा नआएका व्यवसायलाई करको दायरामा ल्याउनुपर्ने बताए। उनले स्थानीय सरकारले स्थानीय उत्पादन भएका सामान खरीद गर्नुपर्ने प्रस्ताव राखे। उनले उद्योग व्यवसाय सञ्चालन गर्ने वातावरण सिर्जना गर्नुपर्ने बताए। मर्चवार क्षेत्रमा होटल, किरानालगायत व्यवसाय बन्द भएकाले त्यसतर्फ पनि सम्बन्धित निकायले ध्यान दिनुपर्ने उनको भनाइ थियो। उद्योग व्यापार सङ्गठन रुपन्देहीका अध्यक्ष अनिलकुमार ज्ञवालीले किसानले समयमा मल र बीउ नपाएको बताए। उनले सरकारले किसानलाई समयमै मल उपलब्ध गराउन नसकेको र सीमापारिबाट ल्याउँदा किसानले अनेकौँ हैरानी खेप्नुपरेको बताए। उनले भने, 'स्थानीय सरकार र व्यवसायीबीच सहकार्य आवश्यक छ।' अध्यक्ष ज्ञवालीले किसानको जीवनस्तर माथि उकास्न सके मात्र अर्थतन्त्र मजबुत हुने बताए। कोटहीमाई गाउँपालिकाका प्रमुख प्रशासकीय अधिकृत राजन श्रीवास्तवले कृषिप्रधान क्षेत्र मर्चवारमा आउनुपर्ने मलसमेत घटिरहेको गुनासो गरे। उनले किसानले समयमै मल नपाएको बताए। उनले मर्चवार क्षेत्रमा रहेका पालिकाहरूले साझा एजेन्डा बनाएर अघि बढ्नुपर्नेमा जोड दिए। रासस"
मलावीमा चट्याङ लागेर ४२ जनाको मृत्यु,"मलावी : चालू वर्षाको मौसममा चट्याङ लागेर संरचना भत्किँदा मलावीमा ४२ जनाको मृत्यु भएको छ । शुक्रबार सार्वजनिक गरिएको विवरण अनुसार यस साता मात्र चट्याङ लागेर २८ जनाको ज्यान गएको छ । यो सँगै चट्याङ्बाट मृत्यु हुनेको कुल सङ्ख्या ४२ पुगेको छ । त्यसैगरी आँधीबेहरी तीव्र हावाका कारण पर्खाल भत्किँदा १४ जनाको मृत्यु भएको विपद् व्यवस्थापन मामिला विभागका आयुक्त चार्ल्स कालेले बताएका छन् । हालसम्म ८५ जना घाइते भएका छन् भने केही सडक, विद्यालय र अस्पतालमा पनि क्षति पुगेको बताइएको छ । देशका २९ जिल्लामध्ये २४ जिल्लामा अविरल वर्षा, बाढी, हावाहुरी, असिना र चट्याङका कारण करिब ४२ हजार जनता प्रभावित भएको आयुक्तले बताए । मलावीको वर्षा मौसम सामान्यतया अक्टोबरमा सुरु भइ अप्रिलसम्म रहन्छ। बुधबार मौसम परिवर्तन र मेट्रोलोजिकल सेवा विभागले दक्षिणी मलावीमा आउँदा दिनहरूमा बाढी आउन सक्ने ठूलो भारी वर्षाको चेतावनी जारी गरेको छ।"
इमरान खानकी पूर्वपत्नी रेहम खानले गरिन् तेस्रो विवाह,"स्लामावाद : पाकिस्तानका पूर्वप्रधानमन्त्री इमरान खानकी श्रीमती रेहम खानले तेस्रो विवाह गरेकी छन्। रेहम खानले आफूभन्दा १३ वर्ष कान्छी मोडल मिर्जा बिलालसँग विवाह गरेकी हुन्। मिर्जा बिलालको पनि यो तेस्रो विवाह हो। मिर्जा बिलाल एक अभिनेता र मोडेल हुन्। उनले पाकिस्तानी टिभी च्यानलहरूमा राजनीतिक कमेडी शोहरूमा पनि काम गरिसकेका छन्। रेहम र मिर्जाले अमेरिकाको सिएटलमा विवाह गरेका हुन् । विवाहको तस्विर सामाजिक सञ्जालमा पोस्ट गरेर मानिसहरूलाई जानकारी दिएका छन्। रेहमले ट्विटमा लेखेकी छन्, जिन्दगी माया र समझदारीको नाम हो। लामो एक्लो संघर्ष पछि, मैले एक जना मानिसलाई भेटें जसले मलाई आफ्नो बौद्धिकता र इमानदारीले प्रभावित पारे। म त्यो व्यक्तिलाई विश्वास गर्न सक्छु। त्यो व्यक्ति मेरो कठिन समयमा मेरो साथ रह्यो।' यो विवाहमा आफ्नो छोरा वकिल बनेको उनले बताइन्। विवाहमा मिर्जाका आमाबुवा पनि उपस्थित थिए। उनीहरुको विवाहलाई लिएर मिश्रित प्रतिक्रिया आइरहेको छ। कतिपयले उनलाई बधाई दिइरहेका छन् भने कसैले गाली पनि गरिरहेका छन्। रेहम खानले सात वर्षअघि इमरान खानसँग सम्बन्धविच्छेद गरेकी थिइन्। उनले इमरान खानको पनि आलोचना गरेकी छिन्। उनको पहिलो विवाह एजाज रहमानसँग भएको थियो। रेहमका पनि तीन सन्तान छन्। बीबीसी"
म सुकरात र बुद्धजस्तो सत्य अंगीकार गर्छु,"पोखरामा जारी नेपाल लिटरेचर फेस्टिभलमा शुक्रबार अन्नपूर्ण पोस्ट्का प्रधान सम्पादक अखण्ड भण्डारीले एमालेअध्यक्ष एवं पूर्व प्रधानमन्त्री केपी शर्मा ओलीसँग गरेको अन्तरंग कुराकानी तपाईं आफूलाई कति भाग्यमानी ठान्नुहुन्छ ? छानेर नि हैन, हैन जानीजानी तर जन्मे नेपालमै म त भाग्यमानी कति भाग्यमानी भर्खरै हामीले सुनेको शिशिर योगीले गाएको यो गीत अप्रेसन गरिसकेपछि, बेडमा होस खुल्दा केही पनि गर्न नसक्दा, अप्रेसन सफल भएर बेडमा सुतेका बेला रचना गरेको हुँ। भाग्यमानीको दुइटा अर्थ हुन्छ। एउटा भगवान्ले गरिदिएको, भगवान्ले बनाइदिएको, भगवान्ले कमाइदिएको भन्ने। अर्को आफ्नै कमाइ, मेहनत र परिश्रमले होइन स्वतः आइलागेको। साह्रै राम्रो संयोग। कुनै सकारात्मक उपलब्धि स्वतः आइलाग्यो भने पनि भाग्यमानी भन्छौं हामी। यसै त भगवान्ले गराइदिने कुराका राम्रा नराम्रा पक्षहरू छन्। इतिहासको सानो सन्दर्भ स्मरण गर्न चाहन्छु। जर्मनी युरोपको ठूलो र महत्त्वपूर्ण देश हो। १९औं शताब्दीको अघिल्लो अवधिमा जर्मनीमा जे हुन्छ ईश्वरले भनेको हुन्छ, जे गर्छ ईश्वरले गर्छ भन्ने थियो। मैले गीतमा भाग्यमानी निकम्मा भाग्यवादमा विश्वास गरेर होइन। मेरो देशमा अब किड्नी ट्रान्सप्लान्ट, अर्गान ट्रान्सप्लान्टजस्ता सर्जरी पनि यही भएका छन्। सर्जरी गर्ने विज्ञ नेपालमा जन्मिएका छन्। त्यतिखेर म प्रधानमन्त्री थिएँ। प्रधानमन्त्रीजस्तो मान्छेले पनि सुविधा खोज्दै अन्त जानु परेन। मैले भरोसा गरें, आफ्नो देशलाई, आफ्नो अस्पताललाई। मैले आफ्ना डाक्टर र नर्सहरूलाई भरोसा गरें। म सफल भएको छु। त्यसैले यो देशले विकास गर्न सक्छ।म छानेर नेपालमा जन्मिएको होइन। तर यो देशमा जन्मिनु, यो शिवभूमिमा जन्मिनु, यो बुद्धभूमिमा जन्मिनु, यो व्यासभूमि, यो विद्वान्हरूको भूमिमा जन्मिनु असाध्यै भाग्यमानी लाग्यो मलाई। त्यसरी मैले आफूलाई भाग्यमानी मानें र गीतमा लेखें। मिर्गाैला प्रत्यारोपण गर्दाको समय त्यो कसरी गर्ने भनेर डाक्टर चिन्तित थिए। डराइरहेका थिए। तर तपाईंले नडराउनु भन्नुभयो। बाँच्छु भनेर मनोबल बढाइरहनु भयो ? त्यतिखेर म नेपालमै मिर्गौला प्रत्यारोपण गर्न तयार छु भन्ने निर्णय कसरी लिनुभयो ? त्यसबेला म प्रधानमन्त्री थिएँ र सरकारले मेरो उपचार खर्च बेहोथ्र्याे। तर बाहिर जाँदा ३० देखि ५० लाखसम्म साधारणतया खर्च हुन्थ्यो। त्योभन्दा बढी पनि हुन्थ्यो। तर नेपालमा आफैंले मेहनत गरेर त्यो सुविधा र उत्कृष्टता हामीले प्राप्त गरेका छौं। नेपालमै डाक्टरहरू त्यो क्षमता राख्नुहुन्छ। त्यस स्तरको ज्ञान, अभ्यास, उपकरण सबै हामीसँग उपलब्ध छ, हामीले विकास गरेका छौं भने पद ओहोदाको कारणले महँगो पैसा तिर्न बाहिर जानु पर्दैन। ती चिज हामी यहाँ गर्न सक्छौं भने फेसनका रूपमा टाउको दुख्यो कि विदेश कुद्न पर्दैन। जे कुरा यहाँ हुँदैन त्यसका लागि बाहिर गएर गर्ने हो। सक्नेले बाहिर गएर उपचार गर्छ नसक्नेले के गर्ने ? हाम्रो देशमै त्यो सुविधा भइसकेपछि मैले हाम्रै डाक्टरहरूलाई सोधें, तपाईंहरू सक्नुहुन्छ ? उहाँहरूले सक्छु भन्नुभयो। मैले पनि यही भन्न खोजेको हो, तपाईंहरूले सक्नुहुन्छ। प्रत्यारोपण गरिरहनु भएको छ भने मेरो मात्र नसक्ने भन्ने कुरा छैन। तपाईंहरू गर्नुहोस्। उहाँहरूले गर्नुभयो। सफलतापूर्वक गर्नुभयो। उहाँहरूलाई धन्यवाद छ। हाम्रो स्वास्थ्य क्षेत्रमा भएको प्रगति खुसीको कुरा हो। हामीले राम्रो प्रगति गरेका छौं भनेर भन्नुपर्छ। यद्यपि पर्याप्त छैन। गीतकार केपी ओली कति सशक्त ? दुवै मिर्गाैला प्रत्यारोपण गर्दा, पाँच, सातवटा अप्रेसन गर्दा पनि अशक्त भइनँ। तर हरेक कुरामा म एकदमै सशक्त छु भनेर पनि भन्दिनँ। सशक्तता खाली मनको कुरा हो, भावनाको कुरा हो। मैले आफ्नो भावना अभिव्यक्त गरें। त्यो भावना गलत छैन, सही छ। काठमाडौंको मेयरमा बालेन साहले जितेपछि तपाईंलाई भेट्न जानुभयो। त्यसबेला तपाईंले तबला उपहार दिनुभयो। र्याप गाउने बालेनलाई तबला किन ? मलाई के जानकारी थियो भने बालेन साह अर्थात् बालेन्द्र साह गएको स्थानीय तहको निर्वाचनबाट काठमाडौंका मेयर, तबला बजाउने गर्नुहुन्छ। उहाँको माटोको तबला थियो, ठाउँ सार्दा फुट्यो। मसँग मेटले तबला थियो। राम्रो थियो, ठाउँ सार्दा पनि नफुट्ने खालको थियो। बलियो तबला, राम्रो क्वालिटीको तबला यताउता सार्दा पनि फुट्दैन भनेर दिएको हो। मलाई उपहार दिन मन लाग्यो, मैले दिएँ। संगीतमा भन्दा बाहेकको लगाव ? जीवन भनेको, सिंगो जीवनको कुरा गर्दा, म बच्चा थिएँ। किशोर युवा, अधवैशी भएँ। अहिले पनि अधवैशे अधवैशे नै छु। बाँचीबर्ती रहे बूढो हुनु पनि अनिवार्य नै छ। म बिरामी भएपछि साथीहरूले चिन्ता गर्नुभयो। एकपल्ट साथीहरूलाई भनेको थिएँ मेरो हजुरआमा १०१ वर्षमा बित्नुभयो। मेरो हजुरबुबा पनि सय वर्ष पुगनपुग हुँदा बित्नुभयो। हेर्दाहेर्दै मेरो बुवा बूढोबूढो देखिन थाल्नुभयो। अहिले पनि म त्यही भन्छु। मेरो बुवा हुनुहुन्छ र दुईचार किलोमिटर अहिले पनि हिँड्नु हुन्छ। मेरो स्वास्थ्यभन्दा उहाँको अलि राम्रो छ। न सुगर न केही। खाना बार्नु पर्दैन उहाँलाई। अझै हिँड्नु हुन्छ। स्वास्थ्य उहाँको राम्रो छ। बुवा अलि बूढो बूढो हुन थाल्नु भएको छ। जीवन भनेको एउटा मात्रै उमेर होइन। म बालक हुँदाको, म किशोर हुँदाको पनि हो। उमेर भनेको विभिन्न समयको हो नि त। जीवनको रंगहरूजस्तै जीवनका रसहरू पनि विभिन्न प्रकारका हुन्छन्। क्यानभासका रंगजस्तै वा साहित्यका रसजस्तै अथवा संगीतका स्वर, सुर र तालहरूजस्तै विविधता हुन्छ जिन्दगीमा। राजनीति भनेको खेतमा धान फलाउने कुरा हो कि होइन ? बारीमा मकै फलाउने, सुन्तलाका बोटबिरुवा लाउने कुरा हो कि होइन ? उद्योगहरूको स्थापना गर्ने कुरा हो कि होइन ? हाम्रा ऐतिहासिक धरोहरहरूको संरक्षण राजनीति हो कि होइन। राजनीति चुलो बाल्नु हो कि होइन ? यहाँ मैले साग केलाएको कुरा आयो। साग केलाउने मात्र होइन, कैयौं वर्षसम्म खाना बनाएको छु। मलाई छिम्कन, निफन्न, सार्न सबै आउँछ। राजनीति गर्ने मान्छेले खानु पर्दैन ? खानुपर्छ भने साग खानु पर्दैन ? साग खाने हो भने केलाउनु पर्दैन ? भ्याएसम्म, सकेसम्म रमाउनु पर्दैन ? संसारमा केही दुःखी मान्छे हुन्छन्, जो कहिल्यै मुस्कुराउँदैनन्। कहिल्यै प्रसन्न चित्त हुँदैन। मानौं यो संसारको सबै पिर चिन्ता उसलाई मात्रै भएको होस्। आफ्नो भागको पिर, आफ्नो भागको चिन्ता, आफ्नो भागको कर्तव्य हुन्छ। हामीले काम कर्तव्य आफ्नो भागको गर्ने हो। मैले जे काम गर्नुपर्छ, कामचोर नभई नठगीकन गर्नुपर्छ। र मैले प्रसन्न चित्त रहनुपर्छ। बाजा बजाउने, गाउने, नाच्ने ठाउँ, देउसी खेल्ने ठाउँ भेटियो भने धुमधुम्ती बस्ने होइन। त्यहाँ नाच्ने हो। राजनीति गर्ने मान्छे कसरी नाच्छ ? क्यारम कसरी खेल्छ ? फुटबल कसरी खेल्छ ? राजनीति गर्नेमात्रै चित्र कसरी कोर्छ ? यो सबैले देख्नु भएको छ। निर्वाचनको मौन अविधिबाहेक भान्सामा कति समय दिनुहुन्छ ? म दुर्गम गाउँमा जन्मिएको हो। मेरो गाउँमा भर्खर बाटो पुग्यो। बिजुली र बाटो पुगेको दुई, चार वर्ष भयो। अझै राम्ररी पक्की भइसकेको छैन बाटो। राणा शासनपछि गाउँमा तुरुन्तै विद्यालय पुग्यो। शिक्षामा खासै पछाडि होइन तर विकासका अरू मापदण्डमा धेरै पछाडि हो। मेरो ठाउँ यस्तो हो जहाँ सपना देखिथ्यो, तर ठूलो सपना देखिँदैनथियो। हाम्रोतिर एक मानाको बन्दोबस्त भन्ने चलन थियो। कोही छोरी माग्न आयो एक मानाको बन्दोबस्त छ कि छैन भन्ने हुन्थ्यो। यो नै ठूलो सपना थियो। सफा खाना खानुपर्छ भने थाल त माझ्नुपर्छ। नमाझीकन कसरी सफा हुन्छ। माझ्ने काम सानो सफामा खाने काम ठूलो। काम सानो सफा खाना खाने काम ठूलो। कसरी ? मैले मेलो पाएको थिइनँ। सानै उमेर आमा बित्नु भएकाले पनि थुप्रै काम सिकियो। मलाई गाउँघरमा बत्ती काट्नेदेखि लिएर, टपरी दुना बात्ने, कामदेखि लिएर, गुन्द्रीको हत्यौरी, तान बुन्नेदेखि लिएर गजुरा सुकुल बुन्नेदेखि पराल खोसेला सबका पिरा बनाउन आउँछ मलाई। जुन काम देख्यो म त्यो सिक्ने मान्छे हो। यहाँ पोखरा जेलमा बस्दा कपडा बुन्ने काम पनि गरें। मन परेका दिदीबहिनीहरूलाई सारी बनाएर पठाई पनि दिन्थें कहिलेकहिले। जीवनको रंगहरू जस्तै जीवनका रसहरू पनि विभिन्न प्रकारका हुन्छन्। क्यानभासका रंगजस्तै वा साहित्यका रसजस्तै अथवा संगीतका स्वर, सुर र तालहरूजस्तै विविधता हुन्छ जिन्दगीमा। म फिलोसोफिकल कुरामा, सत्यमा विश्वास गर्छु। त्यसकारण मेरो दृष्टिकोणको मूल थिम सत्यसँग नलड्ने, शक्तिसँग नझुक्ने भन्ने थियो। पढ्नु सरसर्ती सूचना प्राप्त गर्नु हो भने लेख्नु भनेको ज्ञानलाई संगठित गर्नु हो। तर ज्ञानको रूपमा त्यसलाई संगठित गर्न लेख्नै पर्छ। ज्ञानलाई संगठित गर्न योजना नै गर्नुपर्छ। योगी हुँ भन्ने तर छलछाम गर्ने ? त्यस्तो योगी हुँदैन। यदि योग गर्ने हो भने सत्यमा अडिन्छु, सत्य धारण गर्छु, सत्यमा विश्वास गर्छु, भनेर कबुल गर्नुपर्छ। अनि मात्रै योग सुरु हुन्छ। जेलमा अनेक कृति लेखें। सयौं कविता लेखें तर जेलमा खोसिन्थ्यो, लुटिन्थ्यो। लेखेर के गर्ने खोसेर लैजान्थ्यो भनेर निरास हुन्थें। आफैंले लगाउने लुगा पनि बुन्थें। कमिज, सुरुवाल काट्न सिलाउन आउँछ। जेलमा हुँदा आफैं काट्थें, आफैं सिउँथें। मैले लगाउने कमिज, सुरुवाल आफैंले काटेको हुन्थें। सिलाउन पायो भने सिलाउँथें। म जे काम पनि सिक्न रुचि राख्थें र कुनै काम सानो ठूलो भन्ने लाग्दैनथ्यो कहिले पनि। पछिसम्म पनि म खाना बनाउने काम गरिराख्छु। अहिले पनि, खाना बनाउन बढ्तै समय लाग्छ। त्यसैले म भाँडा माझ्छु। साथीहरूसँग जेलमा बस्दा पनि भाडा माझ्ने काम गर्थें। छोटो समयमा काम सिद्धिन्छ भने र म भाँडा माझ्थें। त्यसैले फुर्सद भयो, समय भयो भने म जहाँ जे पनि गर्थेँ। विद्यार्थी हुँदा, युवा हुँदा, नेता हुँदा कहिले गोठालागोठालीहरू भेटिए भने उनीहरूसँग पनि म रमाएर बस्थें। खोला देख्नै हुँदैनथ्यो। पौडी खेल्न मिल्ने खालको खोलामा पौडी खेल्थें। मेरो एकदमै रोजाइको काम पौडी हुने गथ्र्यो। खेलकुदमा एकदम रुचि राख्थें। त्यसैले घर गृहस्थीमा आफूलाई चाहिने काम आफैं गर्न सक्छु। म पाइलट हुन पाइनँ, त्यसैले मलाई उडाउन आउँदैन। मैले गाडी चलाउन २०२६ सालमा सिकें। सिक्ने कुरामा पछि परिनँ। म साधारण ठिटै हुँदा खेरी १७१८ वर्षको हुँदा गाउँमा त्यसबेला जेएमसी भन्ने दोस्रो विश्वयुद्धको थोत्रो ट्रक पाइन्थ्यो। ह्यान्डलबाट घ्वाईघ्वाई घुमाएर स्टार्ट गर्नुपर्ने। त्यसैबाट मैले ड्राइभिङ सिकेको हुँ। मलाई जे देख्यो त्यही सिक्नुपर्ने। त्यसैले जुनसुकै काम पनि मेरो रुचिभित्र पर्छ। हाम्रो जीवनमा आवश्यक पर्ने काम सबै काम गर्छु। घर नजिकै दमिनी आमाको घर थियो। हाम्रो घर अगाडि बस्नुहुन्थ्यो। कैंची चलाउँदा उहाँले बिग्रन्छ भन्नुहुन्थ्यो। उहाँको काम गरेको हेर्थें। फलामको कतर्नो बल्टुले बाँधेको छ तर बिग्रन्छ भन्नुहुन्थ्यो। बिग्रने ठावै छैन, छोयो भने बिग्रन्छ भन्नुहुन्थ्यो। कहिले कहिले सोध्थें, के भएर बिग्रिन्छ आमा यो ? तर मेरो स्वभाव कस्तो भने चलाउँ चलाउँ हुन्थ्यो। तर उहाँले तिम्रो चाल ठीक छैन, त्यता हेर्दैछौ भन्ने। मलाई अचम्म लाग्थ्यो। २०२० सालमा मैले अर्काको साइकल सिकें। साइकल पनि नचला बिग्रन्छ भन्थे। जुनसुकै काम पनि मेरो रुचिको कुराभित्र पर्छ। त्यसकारण हाम्रो जीवनमा आवश्यक पर्ने प्रचलित कुरामा रुचि राख्छु। केपी शर्मा ओलीको साहित्य विशेषता के हो ? कविता कुन सन्दर्भमा लेख्नु भएको थियो ? म यही खर्पनमा हालेर हर दिन बेलुका  खर्पन कविता देखाइयो दर्शकलाई। म पोखरा जेलमा थिएँ। पोखरामा खर्पन बोक्ने चलन थियो जस्तो लागेको थिएन। पोखरा जेलको गेटमा एक जना खर्पनमा साग बोकेर आए। मैले उनलाई देखेपछि उनी भएर यो कविता लेखें। म त जेलभित्र बन्दी थिएँ। मै भएर त म यो कविता लेख्न सक्तैनथें। मैले आफूलाई खर्पन बोक्नेमा परिणत गर्नुपथ्यो। मैले त्यो व्यक्तिको रूपमा आफूलाई रूपान्तरित गरेर यो कविता लेखेको थिएँ। कविता लेख्नुअघि मैले खर्पन बोकेको मान्छेको चित्र बनाएँ। त्यसपछि कविता लेखें। मेरो बानी के छ भने उहिले भूमिगतकालदेखि जहाँजहाँ पुग्यो मेरो लेखाइ कहिले कथा, कहिले निबन्ध, कहिले कविता, कहिले गीत लेख्थें। ती बोकेर हिँड्न सम्भव हुँदैनथ्यो। जहाँ पुग्थें त्यहाँ लेख्थें अनि त्यहीँ छोड्थें। अहिले माननीय हुनुभएको छ, केआर खम्बुजी। जो २०२६, २७ सालको आन्दोलनकारी हुनुहुन्थ्यो। पछि, त्रिभुवन विश्वविद्यालयमा २०३५३८ सालतिर। त्यहाँको सबैभन्दा परिचित विद्यार्थी उहाँ नै होला। सम्पर्क सूत्र उहाँ नै होला। त्यस्तो चिनिएको व्यक्तित्व हुनुहुन्थ्यो। पछि उहाँले जर्मनीबाट पीएचडी गर्नुभयो। उहाँसँग मेरो लामै संगत भएको थियो। उहाँ विराटनगर आउँदा माधव नेपाल पनि त्यही कलेजमा पढ्नु हुने रहेछ। खम्बुले नै मलाई माधव नेपालसँग परिचय गराउनु भएको थियो। उहाँसँग पनि मेरा कतिपय कविता छुटेका रहेछन्। उहाँको संस्मरण पछिल्लो समय निस्कियो, छायाँका लस्करहरू। पीएचडीपछि उहाँ क्याम्पसमा पढाउँदै गर्दा नेत्रज्योति गयो। त्यस स्थितिमा उहाँले छायाँका लस्करहरू लेख्नु भएको हो। त्यो पुस्तकमा मेरो अर्को एक जना साथी, जसकोमा मैले दुईचार पटक आश्रय लिएको थिएँ। उहाँकोमा मैले कविताहरू छोडेको रहेछु। र, त्यतिबेला मैले मेरो नाम कालीचरण भनेर लेखेको रहेछु, भूमिगतकालमा। ती कविताहरू छापिएको छ। ती कविता प्रकाशनका लागि भूपनिधि पन्तलाई धन्यवाद। म त लेख्यो, छोड्यो, हिँड्यो। त्यसमा कसैले मसला बेचोस् कि जेसुकै गरोस्। कुनै अर्थ राख्दैनथ्यो। म सुरक्षित गर्न सक्दिनँथे। जेलमा अनेक कृति लेखें। सयौं कविता लेखें तर जेलमा खोसिन्थ्यो, लुटिन्थ्यो। लेखेर के गर्ने खोसेर लैजान्थ्यो भनेर निरास हुन्थें। अलिअलि हतोत्साहित पनि भएको हो। लेखेर के गर्ने ? दुःख गर्यो, लुटेर लग्थे। त्यसपछि कुनै गहन ग्रन्थ लेख्नेतिर लागिएन। छोटा निबन्ध र फुटकरहरू मात्रै लेखें। यसै प्रसंगमा पोखरा जेलमा हुँदाखेरि कतिपय यस्ता कविता लेखेको हुँला। भूपनिधि पन्तजी जो २०४२ सालको आन्दोलनमा उहाँलाई पनि पक्रेर ल्याएको थियो। अलिक समय जेलमेट हुनुभएको थियो। मैले लेखें, छोडें वा उहाँले यत्तिकै राख्छु भनेर माग्नुभयो मलाई याद छैन। तनहुँको भन्ज्याङ पत्रिकाका सम्पादकसँग चिनजान भयो। भन्ज्याङका सम्पादक विश्वबन्धु भण्डारी, त्यस पत्रिकाका सुरुआतकर्ता। भन्ज्याङ पत्रिका निकाल्दा उहाँ पनि जेल परेकाले त्यहीँ चिनजान भयो। उहाँको भूपनिधिजीसँग कुरा भएछ। अनि मसँग पनि केपी ओलीको कविता छ भनेर कुरा भएछ। त्यो कविता भन्ज्याङ। पहिले अखबारजस्तो, विस्तारै साहित्यिक पत्रिका बन्यो। त्यसैमा उहाँले खर्पन प्रकाशित गर्नुपर्छ भन्नुभयो र गर्नुभयो। त्यसपछि यो खर्पन कविता चर्चामा आयो। २०४१ सालमा लेखिएको यो कविता ३५ वर्षपछि भूपनिधिजीले उजागर गरिदिनुभयो। मैले पेन्सिलले स्केच बनाएर पेन्सिलले नै लेखेको कविता हो। मैले कविता लेख्ने भूपी शेरचनको कविताजस्तो लेख्छन्, हेर्छन् फेरि केर्छन् भन्ने कविताजस्तो मेरो बानी छैन। मेरो त्यस्तो चलन छैन। म त लेख्छु, छोड्दिन्छु। (अखण्ड : र, धेरै वर्षपछि भेट्छन्।) ओली (हाँस्दै) : कोइकोइ। जेलमा महाकाव्य हरायो ? त्यो अलिकति सिद्धिन बाँकी थियो। करिब ६ महिना मेरा रचना लुटपाट भएका थिएनन्। त्यो ६ महिनाको बीचमा खण्डकाव्य, महाकाव्य, फुटकर रचनाहरू लेखिरहन्थें। एउटा चाहिँ १६ खण्डसम्म लेखिसकेको थिएँ, त्यो लुटियो। त्यो लुटिएपछि त्यतापट्टि नलागौं भन्ने भयो। त्यो एकदम प्रचलित नाम राखिएको थियो। आमा बित्नु भयो। तीन वर्षदेखि अहिलेसम्म म आमाको चेहरा सम्झिरहन्छु। तीन वर्षको उमेरमै आमा गुमाएकाले होला आमा शब्दप्रतिको आत्मीयता विशेष छ। अरूलाई पनि यस्तै हुन्छ होला। त्यसकारण त्यो महाकाव्यको नाम आमा नै राख्न मन लागेको थियो। तर त्यो लुटेर लगियो, अब इतिहासको कुरा भयो। कविताभन्दा बाहेक निबन्धको विधामा पनि यहाँको दुई आँखा, दुई कान एक मुख पढ्न पाएको थिएँ। यसको बिम्बले मलाई रोमाञ्चक बनाएको थियो। यो कुन सन्दर्भमा देखिएको थियो ? मैले साथीहरूलाई सामान्य कुरामा सम्झाउँथें। त्यही सन्दर्भमा एकपटक साथीहरूलाई सम्झाउने क्रममा केही कुराहरू राखेको थिएँ। त्यसमा केही अंशअंशका कुराहरू थिएँ। एउटा अंशमा के थियो भने हाम्रो दुईवटा कान हुन्छन्, चनाखोसँग सुन्नुपर्छ। हेर्नका लागि दुईवटा आँखा छन्। हेर्नु पनि सिक्ने कुरा हो। सिक्नु धेरै पर्छ, तर दुईवटा कानले सुनेर सिक्ने हो। आँखाले हेरेर सिक्ने हो। तर मुख एउटा मात्रै छ त्यसैले सही कुरा मात्रै बोल्ने, चाहिने कुरा मात्रै बोल्ने हो। सकेसम्म राम्रो सुन्नु पर्र्या। राम्रो कुरा मात्रै हेर्नु पर्यो। हाम्रो ज्ञानेन्द्रियमध्ये सबैभन्दा बढी आँखा र कानले धेरै ज्ञान आर्जन गर्छ। मुख त एउटा मात्रै छ। बोलेर ज्ञान कम हुन्छ। सुनेर मात्रै धेरै ज्ञान हुन्छ। बोलेर हुँदै नहुने त होइन। बोलेर पनि हुन्छ। तर ज्ञान आर्जन कम हुन्छ। त्यसकारण बोल्दा विचार गरेर थोरै बोल्नुपर्छ भन्ने हो। भद्रगोल जेलमा हुँदा २०३७ सालतिर लेखिएको चाहिँ निबन्ध थियो। कविता र निबन्धभन्दा बाहेक साहित्यको अरू विधा पनि लेख्नुभयो कि ? मलाई एकपटक हार्माेनियम बजाउन बस्दा साथीले सोध्नुभयो, हार्माेनियम बजाउन आउँछ ? भनेर। मैले आउँछ भनें, हार्माेनियमको पछाडिबाट थिच्नु पर्छ। अगाडिबाट हावा दिएपछि बजिहाल्छ नि। मेरो बजाउने तरिका बेग्लै छ। अरूकोसँग मिल्दैन। मलाई धेरै आउँछ, तर अरूकोसँग मिल्दैन। मेरो आफ्नै मौलिक पारा छ। १४ वर्षे जेल जीवनमा धेरै अध्ययन गर्नुभयो। त्यो कसरी प्राप्त हुन्थ्यो ? मलाई सुरुमै गोलघरमा लगियो। त्यहाँ केही पनि दिइँदैन। पानी खाने भाँडो पनि दिइँदैन। त्यहाँ ठूलो लडाइँ गरेर माटाको सुराई झिकाइयो। सिसाको कुनै पनि चिज दिइँदैनथियो। त्यहाँ सबै कुरामा शंका गरिन्छ। दुःख दिने नियतले मात्रै लगिन्थ्यो। त्यहाँ पत्रिका, किताब कलम, कागज केही दिइँदैनथियो। रेडियोमा जडान गरेर माइक राखिएको हुन्थ्यो। त्यसमा रेडियो नेपालको समाचारमात्रै सुन्न पाइन्यो। बेलुकी सुत्नेबेला वीरगन्जको हवारीहरूले हिन्दी गीतका लागि फर्माइसहरू पठाउँथे। त्यसको विज्ञापनमात्रै आउँथ्यो। त्योबाहेक केही सुन्न पाइँदैनथियो। त्यसबेला म निकै बिरामी परेको थिएँ। त्यसबेला गेटको छेउमा डाक्टरकहाँ जाँच गर्न लग्यो। तर त्यस्तो एउटा रमाइलो किस्सा छ। मैले चुरोटको विज्ञापन गर्न खोजेको होइन। तर सत्यकथा भन्न चाहन्छु। गोलघरमा फ्ल्याट चुरोट पाउँथ्यो। त्यो खाएर कसैले फ्याँकेको रहेछ। बाहिर १० खिली चुरोट पाइन्छ भन्ने लेखेको हुन्थ्यो। जेलभित्र मैले चुरोटको खोल भेटें। मैले त्यो कागज भेटाएँ। मैले कागजमा नलेखेको केही महिना भएको थियो। त्यो चुरोटको खोल भेट्दा वा कागज भेट्दा साथी भेटेजस्तो भयो मलाई। कागज भेट्दा आफन्त भेटाए जस्तो भयो। संयोगले एउटा पेन्सिल सानो टुक्रो पनि भेट्टाएँ। मेरो लागि त्यो सुन्दर संयोग थियो। चुरोटको खोल र पेन्सिलको टुक्रा टिप्दा भेट्दा मलाई सबैले हेर्थें। मानसिक रोगी रहेछ क्या हो भनेर हेरे। जे भेटायो त्यही टिप्दै हिँड्छ। सबैजना अचम्मित भए। तर मलाई असाध्यै नियन्त्रण राख्न खोजिन्थ्यो। आफूलाई शासन देखाउन खोज्ने त्यहाँका कामदार थिए। जेलभित्र पनि विभिन्न श्रेणीका नाइके हुन्थे। मलाई एकजना कामदारले आफूलाई शासकीय रूपमा देखाउन खोज्ने र मलाई नियन्त्रण देखाउन खोज्थे। तिनको जीवन कहानी सुनेको थिएँ। एकदमै मार्मिक थियो। उनीमाथि प्रहरी, वकिललगायत सबैले नभएको कुरालाई पनि भएको बनाएर ठूलो सजायको भागीदार बनाएको थियो। उनको त्यस्तो पीडा थियो। उनको जीवन साँच्चै टिठलाग्दो थियो। उनको जीवन र परिवारसँग जोडेर हेर्दा निकै मार्मिक थियो। त्यो चुरोटको खोलमा उनकै जीवन सम्झिएर लेखें। र उनलाई मैले सुनाएँ। मैले चुरोटको खोलमा लेखेको कविता सुनाउँदै गर्दा उनी आँखाबाट आँसु खसाल्दै रोए र मलाई त्यो कविता मागे। मैले उनलाई तपार्इंकै लागि लेखिदिएको भनेर दिएँ। त्यसपछि मलाई चुरोटको खोलको खाँचो भएन। त्यसपछि मैले कागज पाएँ। पेन्सिल सिमेन्टमा घोट्दै तिखार्दै लेख्थें। त्यसरी लेखनको सुरुआत भयो। पछि चुरोट खोलमा चाङ कविताहरू लेखें। ती जेलर सबै चुरोटको खोलमा देखिएको कविता जतन गरेर राखेका थिए। पछि सबै उठाएर लग्यो। ती जेलर पनि बिते। मलाई तिनले फुलिस्केप कागज र पेन्सिल उपलब्ध गराए। यो लेखनको विषय भयो। अध्ययन गर्न कसरी वातावरण बन्यो ? गोलघरको बाहिरपट्टि लाइब्रेरी छ। त्यसमा केही हजार किताबहरू होलान्। लाइब्रेरीको सदस्य भएपछि दिनमा दुई, तीनवटाको दरले पढ्न सुरु गरें। त्यहाँ उपलब्ध भएका सबै शास्त्र पढें। त्यहाँ जे उपलब्ध छ सबै अध्ययन गर्दै गएँ। सबै शास्त्रमा केही न केही ज्ञान हुँदो रहेछ। सबै रुचि साथ पढें। त्यसले मलाई लाभ नै गर्यो। त्यो लाइब्रेरीको एक वर्ष लगभग सबै पढेर सकें। कतिपय पुस्तकहरू दोहोर्याएर पनि पढें। त्यसबेला जेलमा हुनुहुन्थ्यो, अनि समय थियो। अहिले धपेडी बनाउने खालको राजनीतिको जेलमा हुनुहुन्छ। अहिले लेख्ने, पढ्ने समय कसरी समय व्यवस्थापन गर्नुहुन्छ ? पढ्ने लेख्ने समय रातिमात्रै हो। दिउँसो समय निकाल्छु भनेर सम्भव छैन। म अलि कम सुत्छु। तर समय मिल्यो भने सुतिहाल्छु। जति बेला सुत्छु त्यतिबेला नै निदाई हाल्छु। जति समयका लागि सुत्छु, त्यो काफी हुन्छ। चार घण्टा सुत्ने भन्यो भने त्यतिमात्रै सुत्छु। त्यसैले बिहान उठेदेखि व्यस्त हुने भएकाले रातको समयमा मात्रै अध्ययन गर्छु। मान्छेले के चाहन्छ ? सबै मान्छेको गन्तव्य भनेको सुख प्राप्ति हो। सुख पाउन चाहन्छ मान्छे। त्यसैले मान्छे सुख नै खोज्छ। गोलघरमा लगियो। त्यहाँ केही पनि दिइँदैन। पानी खाने भाँडो पनि दिइँदैन। त्यहाँ ठूलो लडाइँ गरेर माटाको सुराई झिकाइयो। सिसाको कुनै पनि चिज दिइँदैनथियो। त्यहाँ सबै कुरामा शंका गरिन्छ। दुःख दिने नियतले मात्रै लगिन्थ्यो। त्यहाँ पत्रिका, किताब कलम, कागज केही दिइँदैन थियो। म दुर्गम गाउँमा जन्मिएको हो। मेरो गाउँमा भर्खर बाटो पुग्यो। बिजुली र बाटो पुगेको दुई, चार वर्ष भयो। अझै राम्ररी पक्की भइसकेको छैन बाटो। राणा शासनपछि गाउँमा तुरुन्तै विद्यालय पुग्यो। शिक्षामा खासै पछाडि होइन तर विकासका अरू मापदण्डमा धेरै पछाडि हो। यहाँको अनुभूतिमा पढ्नु र लेख्नु कुन चाहिँ मजाको विषय हो ? पढ्नु सरसर्ती सूचना प्राप्त गर्नु हो भने लेख्नु भनेको ज्ञानलाई संगठित गर्नु हो। तर ज्ञानको रूपमा त्यसलाई संगठित गर्न लेख्नै पर्छ। ज्ञानलाई संगठित गर्न योजना नै गर्नुपर्छ। नत्र ज्ञान संगठित हुँदैन। यहाँका स्रष्टाहरू सत्यमोहन जोशी, माधव घिमिरे, बैरागी काइँला, भक्तराज आचार्यहरूसँग भेटघाट हुन्थ्यो। उहाँहरूसँगको भेटमा के लागि स्रष्टाहरूलाई बोलाउनु हुन्थ्यो र उहाँहरूकहाँ जानु हुन्थ्यो ? राष्ट्रकवि माधवप्रसाद घिमिरे र शताब्दी पुरुष सत्यमोहन जोशी वा बैरागी काइँलालगायत सबै लेखकहरू हाम्रा लागि तीर्थजस्ता हुन्। खर्पनमा चित्र कोर्नु भएको थियो। यहाँले चित्रकारिता कसरी सिक्नुभयो ? कति लेख्नुभयो ? जुनसुकै कुरा पनि रुचि राख्थें। पौडी खेल्न नजान्दै पनि पोखरीमा हाम फाल्थें। कहिलेकाहीँ संकटमा पनि पर्थें। त्यही संकटबाट सिक्थें। मलाई जिज्ञासा धेरै हुन्थ्यो। त्यसैले चित्रकारिता विद्यालय कहिलेकाहीँ सिकाउने कुरा हुन्थ्यो। नाटक सिकाउने काम पनि हुन्थ्यो। नाटक र चित्रकारितामा केटाकेटी बेलामा भाग लिन्थें। त्यसबेला भाग लिने काम हुन्थ्यो। वक्तृत्वकला कार्यक्रमहरू हुन्थ्यो। मैले पनि चित्र कोर्ने गर्थें। कलम वा पेन्सिल जे भेट्टाए पनि चित्र कोर्ने गर्थें। मैले त्यसबेला पढेको छैन, सिकेको छैन। अलिअलि गर्छु। विश्वकप रातभर बसेर हेर्नुभयो ? विश्वकपको अन्तिम फाइनल रोमाञ्चक थियो। अर्जेन्टिनाको पक्षमा थिएँ। तटस्थ ढंगले अर्जेन्टिनाको। मौका मिल्दा पहिले खेल्थें। बुझ्छु पनि, नियम पनि आउँछ। पास दिएको मिल्यो मिलेन भनेर पनि बुझ्छु। यसपटकको फाइनल पनि उठेर हेरें। युवा उमेर उठेर हेरिन्थ्यो। तर म पनि उठेर हेरें। खेलको सेन्टिमेन्टसँग बगेको थिएँ। खेल पनि राति भएकाले काम माया मार्नु पनि परेन। त्यसैले राति खेल हेर्न पाउँदा निकै आनन्द आयो। कुन कुन खेलमा विज्ञता र रुचि छ ? विज्ञता कतिलाई भन्ने ? मभन्दा नजान्ने खेलाडी पाएँ भने हराउन सक्छु। त्यसैले केलाई विज्ञता भन्ने ? त्यसकारण फुटबल, भलिबल, टीटी, स्नोकर, क्यारेमबोर्ड खेल्छु। नजान्ने पाएँ भने हराउँछु। सानोबेलामा गिर पनि खेल्थें। त्यसबेला क्रिकेट थिएन। अहिलेको गिरजस्तो थिएन। त्यसबेला गिर निकै खतरनाक हुन्थ्यो। अलि कम खेल्थें। गिरको बल खतरनाक हुन्थ्यो। तपाईं पहिले एकदमै कडा नास्तिक हुनुहुन्थ्यो रे। उत्तर कोरिया गएको बेला किम जुङको सालिक अगाडि झुक्न लगाए। त्यसपछि आस्तिक बनेर फर्किएँ भन्ने सन्दर्भ सुनेको थिएँ। त्यो कुन प्रसंगमा भएको थियो ? उहाँहरूको चलनअनुसार नेताको सालिकअघि पुगेपछि गो डाउन प्लिज त्यसपछि झुकेर सम्मान गर्नुपर्ने रहेछ। त्यहाँ बुद्धको स्तूप पनि छ। त्यहाँ बुद्धको मूर्तिको भएको ठाउँ पुगेपछि मैले पनि गो डाउन प्लिज भने, मलाई त्यसअघि मूर्ति अघि निहुरिनुपर्छ भन्ने लाग्दैनथियो। त्यहाँ नेताको अगाडि पुग्दा निहुरिन परेपछि मैले पनि बुद्धको मूर्ति अघि पुगेपछि सबैले ढोग्न लगाएँ। त्यो यथार्थ घटना थियो। त्यसैले म फिलोसोफिकल कुरामा, सत्यमा विश्वास गर्छु। त्यसकारण मेरो दृष्टिकोणको मूल थिम सत्यसँग नलड्ने, शक्तिसँग नझुक्ने भन्ने थियो। म यस मामलामा सुकरात र बुद्धजस्तो सत्य अंगीकार गर्ने गर्छु। योगको सन्दर्भमा शिवबाट सुरु भएर योगका प्रणेताहरू त्यसका विकासकर्ता भनेर मानिने कपिलमुनि र त्यसलाई पतञ्जलिले विकसित गरेका योगको सूत्र आठवटा छन्। त्यसमा पहिलो सूत्र यमो, यमो भनेको अहिंसा र सत्य। सत्य र अहिंसा नै यसको सत्य कुरा नै हो। त्यसै मैले योगमा जोड दिएको छु। सत्यको मार्ग अपनाएको छु। योगी हुँ भन्ने तर छलछाम गर्ने ? त्यस्तो योगी हुँदैन। यदि योग गर्ने हो भने सत्यमा अडिन्छु, सत्य धारण गर्छु, सत्यमा विश्वास गर्छु, असत्यको बाटो हिँड्दिनँ भनेर कबुल गर्नुपर्छ। अनि मात्रै योग सुरु हुन्छ। तसर्थ दार्शनिक हिसाबले वस्तुवादी दर्शन, यथार्थवादी दर्शन, तथ्यवादी दर्शन, जे सत्य हो त्यो कटुसत्य हो। एउटा भनाइ छ, उमेरमा हरेक मान्छे कम्युनिस्ट र कवि हुन्छ। तपाईं कम्युनिस्ट निरन्तर हुनुभयो। अहिले कवि चाहिँ कति हुनुहुन्छ ? दुवै हुनुभयो त्यो बेला ? यो गलत व्याख्या हो। कवि हुने भनेको बैंसको उत्तालोपन हो। सामाजिक न्याय, समानता खोज्यो भने बैंसको उत्ताउलोपन हो। पछि परिपक्व भएपछि सामाजिक न्याय, समानता किन चाइयो ? समृद्धि किन चाहियो ? समृद्ध नेपाल सुखी नेपालीलगायतको कुरा किन चाहियो ? यसो त होइन होला। यहाँ थुप्रै कविहरू उभिनु भएको छ। लेखक, कविहरू थुप्रै यहाँ हुनुहुन्छ। बैंसको लहर हो र साहित्य ? साहित्य बैंसको लहर होइन। मान्छेले के चाहन्छ ? सबै मान्छेको गन्तव्य भनेको सुख प्राप्ति हो। सुख पाउन चाहन्छ मान्छे। त्यसैले मान्छे सुख नै खोज्छ। ऋषिमुनिले पनि मान्छे सुख चाहन्छ भनेर भनेका छन्। साहित्य बैंसको उत्ताउलो र गैरजिम्मेवार खालको पन होइन। समाज परिवर्तन र साहित्य सिर्जनाको कुरा, कवि हुने कुरा, कवि मन हुने कुरा उमेरअनुसारका भावनाहरू हुन सक्छन्। रसहरू पनि परिवर्तन हुन सक्छ। विभिन्न रसहरू हुन सक्छन्। वीर रस बैंसमा हुँदैन। अलि बुढेसकाल लागेपछि शृंगार रस हुँदैन भन्ने कुरा होइन। मेघदूत कुन उमेरमा कालीदासले लेखेका थिए ? शाकुन्तल कुन उमेरमा लेखेका थिए। कालीदासको कथा सबैलाई याद होला। युवा छँदा त उनी निरक्षर थिए। त्यसकारण शृंगार रस र प्रेमभावका कुराभन्दा पनि। साहित्यहरू प्रायः मेघदूत होस् वा नाटक लेख्दा उनी छिप्पिसकेका थिए। त्यसकारण साहित्य त्यस्तो होइन।"
महँगो ऋणमा बीआरआई ल्याउँदैनौं : कांग्रेस प्रवक्ता महत,"काठमाडौं : नेपाली कांग्रेसका प्रवक्ता प्रकाशशरण मतहले 'बेल्ट एन्ड रोड इनिसिएटिभ' (बीआरई) परियोजनाबारे चिनियाँ पक्षसँग सघन छलफल हुनुपर्ने बताएका छन्। नेपालले महँगो ऋणमा अनुदान लिन नसक्ने भन्दै बीआरई सम्झौतामा थप छलफल हुनुपर्ने उनको भनाइ छ। शुक्रबार 'बीआरई र नेपालचीन सम्बन्ध'नामक सेमिनारमा उनले नेपालले ४ प्रतिशत महँगो व्याजमा अनुदान लिन नसक्ने स्पष्ट पारे। 'ऋणको भार धेरै छ। यस्तो अवस्थामा ऋण काढेर घ्यु खान सकिँदैन। त्यो पनि घ्यु हो कि होइन थाहा छैन,' महतले आशंका गरे। उनले चीनसँगमात्र होइन, भरत, अमेरिका जुनसुकै देशबाट पनि महँगो ऋण अनुदान नलिने स्पष्ट पारे। 'ग्रान्ट स्वीकार्दैनौं भनेका छैनौं। प्राथमिकता हेरेर अनुदान स्वीकार्छौं। ऋण लगानी गरेपछि फाइदा पनि हेर्नुपर्यो। त्यो ऋण एडीबी र विश्व बैंकले प्रदान गर्ने न्युनतम पनि हुनुपर्यो,' उनले थपे। बीआरई परियोजनामा नेपालको फाइदा नहेरी सरकारले केही गर्न नसकिने भन्दै उनले त्यसका लागि छनौट भएका परियोजनाहरूको फिजिबिलिटी अध्ययन हुनुपर्ने बताए। उनले परियोजनासँगै ठेकेदार पठाउने काम स्वीकार्न नसकिने बताए। एमसीसीको उदाहरण दिँदै उनले भने, 'एमसीसी अन्तर्राष्ट्रिय स्पर्धाबाट पूर्ण अनुदानमा आएको हो। यस्ता अनुदाहरू स्वीकार्न सकिन्छ। सँगै ठेकेदार पठाउने परियोजना स्वीकार्न सकिँदैन।' महतले बीआरईअन्तर्गतका परियोजनाले नेपाली जनतालाई फाइदा पुग्छ कि पुग्दैन भन्ने हेर्नुपर्ने बताए। 'बीआरई परियोजना नेपालको हितमा छ कि छैन? सबै राष्ट्रले आफ्नो इन्ट्रेस्टअनुसार प्रस्ताव अगाडि बढाउने हो। भारत, अमेरिका, चीनले पनि त्यही गर्छ। हामीले पनि आफ्नो हित हेरेर निर्णय गर्नुपर्छ,' उनले भने। उनले परियोजना छनौट गर्दा राष्ट्रिय सहमतिको आवश्यता पनि औंल्याए। उनले 'फ्रि ट्रेड एग्रिमेन्ट' नेपालमा तत्कालका लागि सम्भव नभएको बताए। 'नेपालमा तत्काल फ्रि ट्रेड एग्रिमेन्टको सम्भावना छैन। त्यस्तो परिस्थित आयो भने हेर्न सकिन्छ। अहिल्यै हामी त्यतातर्फ जानु हुँदैन।' उनले त्यसका लागि नेपालमा उत्पादन क्षमता बढाउनुपर्ने बताए। रक्सौलकाठमाडौं र तिब्बतकाठमाडौं रेल पूर्ण अनुदानमा बन्नुपर्छ महतले दुई छिमेकी देशले अघि सारेको रेल परियोजना निशुल्क अनुदानमा बन्नुपर्ने बताए। रेल परियोजनाले फाइदा पनि तिनै दुवै मुलुकुलाई हुने उनको भनाइ छ। 'चीनले अघि सारेको तिब्बतकाठमाडौं रेल र भारतले अघि सारेको रक्सौलकाठमाडौं रेल फ्रि ग्रान्टमा बन्नुपर्छ। त्यसबाट फाइदा पनि चीन र भारतले नै लिने हो। यो कुरा स्पष्ट नभएसम्म हामी केही गर्दैनौं। रेल परियोजना बन्दैन,' उनले भने। सीको विचारधारा मौलायो भन्नु हावा कुरा हो : प्रदीप ज्ञवाली नेकपा एमालेका उपमहासचिव प्रदीप पौडेलले नेपालमा चिनियाँ प्रभाव बढेको भन्नु गलत भएको बताए। उनले चीनका राष्ट्रपति सी चिनफिङको विचारधारा मौलायो भन्ने कुरा हावा भएको स्पष्ट पारे। 'चीन विश्वकै शक्तिशाली देश हो। त्यसमा दुईमत छैन। तर नेपालमा सीको विचारधारा मौलायो भन्नु हावा कुरा हो,' उनले प्रस्ट्याए, 'चीन र अमेरिकाको प्रतिस्पर्धाका कारण नेपाल बढी बीचमा परेको हुनसक्छ।' ज्ञवालीले बीआरई परियोजनाको भने बचाउ गरे। उनले नेपालको अर्थतन्त्र चलायमान बनाउनका लागि बीआरई उपयुक्त भएको बताए। उनले नेपालमा उत्पादन क्षमता बढाउनसक्ने भन्दै 'फ्रि ट्रेड एग्रिमेन्ट'बारे अहिल्यै निष्कर्षमा पुग्न नहुने बताए। 'नेपाल सधैं यही अवस्थामा रहँदैन। बरु उत्पादन क्षमता बढाउने सम्भावनाबारे अध्ययन गरौं। फ्रि ट्रेड एग्रिमेन्टबारे निष्कर्षमा अहिल्यै नपुगौं,' उनले भने। बीआरईको वित्तीय संरचनामा प्रवेश नै नभएकाले यो पूर्ण ऋण अनुदान हो भनेर प्रस्तुत गर्न नमिल्ने उनको भनाइ छ। 'बजेटको उचित प्रयोग गर्न जानिएन भने एडीबी र विश्व बैंकको ऋण पनि खेर जान्छ। तसर्थ दीर्घकालीन फाइदा पुग्ने ठाउँमा लगानी गर्दा केही बिग्रिँदैन।' उनले बीआरईअन्तर्गतका परियोजनाबारे पुनः छलफल गर्न सकिने बताए। 'त्यसका लागि चिनियाँ पक्षसँग सल्लाह गर्न परे त्यो पनि गरौं। लोन र ग्रान्टभन्दा पनि राष्ट्रिय हितमा छ छैन हेरौं,' उनले भने। उनले विकास परियोजनालाई विकासकै रूपमा हेर्न आग्रह गरे। 'विकासलाई विकासकै नजरबाट हेर्नुपर्छ। हामी कसैको पक्षमा जाँदैनौं। कसैको हस्तक्षेप पनि सहँदैनौं। चीन, भारत र अमेरिकाबाट राम्रो कुरा सिकौं। उनीहरूको प्रभावमा नपरौं।' सरकाले पनि भनेको थियो ऋणमा बीआरआई चाहिन्न सरकारले पनि ऋणमा बीआरई नचाहिने स्पष्ट पारेको थियो। चिनियाँ विदेशमन्त्री वाङ यीको नेपाल भ्रमणका क्रममा प्रधानमन्त्री शेरबहादुर देउवा र परराष्ट्रमन्त्री डा नारायण खड्काले बीआरई परियोजनाको मोडालिटीलगायत विषयमा गहन छलफल गर्नुपर्ने भन्दै तत्काल कार्यान्वयन गर्न नसकिने बताएका थिए। नेपालले बीआरआई परियोजनामा सन् २०१७ मा हस्ताक्षर गरेको थियो। हस्ताक्षर गरेको पाँच वर्ष बितिसक्दा पनि ती परियोजनाबारे उल्लेख्य प्रगति भएको छैन। नेपाल भ्रमणमा रहेका चिनियाँ विदेशमन्त्री वाङले प्रधानमन्त्री देउवा र परराष्ट्रमन्त्री डा खड्कामार्फत् बीआरआई परियोजनामा नेपाल सरकारको पोजिसनबारे प्रस्ट हुन खोजेका थिए। प्रधानमन्त्री देउवाले ऋण लिएर बीआरआईका परियोजना अघि बढाउन नसकिने विदेशमन्त्री वाङलाई भनेका थिए। देउवाले वाङसँग आर्थिक अवस्थासमेत राम्रो नभएका बेला मुलुकले ऋण धान्न नसक्ने जवाफ दिएका थिए। यो पनि पढ्नुस्: नेपालले भन्यो, ऋणमा बीआरआई चाहिन्न"
भारतमा एक वर्षसम्म ८१ करोड जनतालाई निःशुल्क खाद्यान्न दिइने,नयाँ दिल्ली : भारतको केन्द्र सरकारले राष्ट्रिय खाद्य सुरक्षा ऐन (एनएफएसएस) अन्तर्गत आउँदो वर्ष ८१३ करोड जनतालाई निःशुल्क खाद्यान्न उपलब्ध गराउने निर्णय गरेको छ। वर्षभरि निःशुल्क राशन दिइने बताइएको छ। अहिले यो ऐनअनुसार प्रतिव्यक्ति पाँच किलो खाद्यान्न प्रतिकिलो दुईदेखि तीन रुपैयाँमा उपलब्ध गराइन्छ । अन्त्योदय अन्न योजना अन्तर्गत आउने परिवारले ३५ किलो खाद्यान्न पाउनेछन् । भारतीय खाद्य मन्त्री पियुष गोयलले शुक्रबार उक्त निर्णयको जानकारी दिएका हुन्। उनले राष्ट्रिय खाद्य सुरक्षा ऐन अन्तर्गत गरिबहरूलाई निःशुल्क राशन दिन लगभग दुई लाख करोड रुपैयाँ खर्च हुने बताए। यो खर्चको भार केन्द्र सरकारले बेहोर्ने छ । यसअघि पनि गरिबहरूलाई प्रधानमन्त्री गरिब कल्याण अन्न योजना अन्तर्गत नि:शुल्क रासन दिंदै आएको छ। यो योजना सन् २०२० मा सुरु भएको थियो। त्यसबेला कोरोना संक्रमणलाई ध्यानमा राख्दै लकडाउन भएपछि जनतालाई निःशुल्क खाद्यान्न दिने घोषणा गरियो । पियुष गोयलले यो योजना २८ महिनादेखि लागू भएको र यसै महिनाको अन्त्य हुन लागेको बताए । अब सरकारले एनएपएसएस अन्तर्गत नि:शुल्क रासनको व्यवस्था गरेको छ । अर्थात् २०२० देखि प्राप्त भएको नि:शुल्क रासन अझै उपलब्ध हुनेछ तर यो प्रधानमन्त्री गरिब कल्याण अन्न योजना अन्तर्गत नभई खाद्य सुरक्षा ऐन अन्तर्गत उपलब्ध हुनेछ। बीबीसी
गठबन्धन नटुटेसम्म सरकार बनाउने खेलमा एमाले रहँदैन : ईश्वर पोखरेल,"धनकुटा : नेकपा एमालेका वरिष्ठ उपाध्यक्ष ईश्वर पोखरेलले गठबन्धन नटुटेसम्म नेकपा एमाले सरकार बनाउने खेलमा सहभागी नहुने बताएका छन् । प्रेस चौतारी नेपाल धनकुटाले शनिबार बिहान आयोजना गरेको पत्रकार सम्मेलनमा बोल्दै वरिष्ठ उपाध्यक्ष पोखरेलले अहिलेको गठबन्धन लोकतन्त्र, मुलुकको हितमा नरहेकोले नेकपा एमाले सरकार बनाउने खेलमा नरहेको प्रष्ट पारे। पूर्वउपप्रधानमन्त्री तथा रक्षामन्त्रीसमेत रहेका उनले भर्खरै सम्पन्न निर्वाचनमा जनताले नेकपा एमालेलाई सरकारमा जाने जनादेश नदिएको र जनताले दिएको जनादेशलाई सम्मानका साथ लिएर अघि बढ्ने बताए । गठबन्धन तोडेर कांग्रेस र माओवादी केन्द्र आए छलफल गर्न सकिने उनले बताए । पत्रकार सम्मेलन प्रेस चौतारी नेपाल धनकुटाका अध्यक्ष रविन कटेलको अध्यक्षतामा सम्पन्न भएको थियो । वरिष्ठ उपाध्यक्ष पोखरेलले नेपाल उत्पीडित जातीय मुक्ति समाज १ नं प्रदेश समितिले आफ्नो ३५ औं स्थापना दिवसको अवसरमा सहिदभूमि गाउँपालिकाको सहिदपार्कमा आज हुन लागेको सहिद परिवारलाई सम्मान कार्यक्रमलाई सम्बोधन गर्ने कार्यक्रम रहेको छ ।"
वित्तीय साक्षरता अझै कमजोर,"काठमाडौं : बैंकिङ कारोबार डिजिटलाइज्ड हुँदै गए पनि वित्तीय साक्षरतामा सुधार हुन सकेको छैन। युवापुस्ता वित्तीय साक्षरतामा अगाडि देखिए पनि ६० वर्षमाथिका पुस्तासम्म वित्तीय साक्षरता पुग्न सकेको छैन। नेपाल राष्ट्र बैंकले पहिलो चोटी प्रदेशका साथै जिल्लास्तरमा वित्तीय साक्षरताको अवस्था र वित्तीय समावेशिताको स्थिति सम्बन्धमा गरेको सर्वेक्षणले ६० वर्ष काटेकाको वित्तीय साक्षरता २७९ प्रतिशतमात्रै रहेको देखाएको छ। उक्त उमेरसमूहको वित्तीय साक्षरता न्यून देखिएकाले यसलाई बढाउन जरुरी देखिएको हो। युवा पुस्ता वित्तीय साक्षरता र यसका आयाम सबैमा अगाडि छन्। वित्तीय ज्ञानमा युवा पुस्ता बढी अगाडि देखिएका छन्। सर्वेक्षण अनुसार १८३० वर्षका मानिसको वित्तीय साक्षरता अंक ६३२ प्रतिशत छ। शिक्षाको तह बढ्दै जाँदा पनि वित्तीय साक्षरता बढ्दै गएको राष्ट्र बैंकको अध्ययनले देखाएको छ। राष्ट्रियस्तरमा वित्तीय साक्षरता ५७९ प्रतिशत पाइएको छ। वित्तीय साक्षरताको तीन आयामको रूपमा रहेको वित्तीय ज्ञान ४७३ प्रतिशत, वित्तीय व्यवहार ६३५ प्रतिशत र वित्तीय मनोवृत्ति ६२९ प्रतिशत रहेको पाइएको छ। वयस्क जनसंख्याको २७५ प्रतिशतले मात्र वित्तीय साक्षरताका तिनै आयाममा न्यूनतम अंक प्राप्त गरेका छन्। पुरुषको वित्तीय साक्षरता अंक ६१८ प्रतिशत पाइएको छ। यो महिलाको तुलनामा ७५ प्रतिशतले बढी हो। पुरुषको वित्तीय ज्ञानमा अंक ५६५ प्रतिशत छ। यो महिलाको तुलनामा १७९ प्रतिशतले बढी हो। वित्तीय ज्ञानमा लैंगिक भिन्नता सबै प्रदेशमा पाइन्छ। वित्तीय ज्ञानमा ३६५ प्रतिशत वयस्क जनसंख्या, वित्तीय व्यवहारमा ५६६ प्रतिशत र वित्तीय मनोवृत्तिमा ९५४ प्रतिशत वयस्क मानिसले न्यूनतम अंक प्राप्त गरेका छन्। वित्तीय साक्षरतामा सबैभन्दा बढी अंक बागमती प्रदेशको ६४५ प्रतिशत पाइएको छ। केन्द्रीय बैंकले अध्ययनका लागि देशभरिबाट १८ वर्ष माथिका ९ हजार ३ सय ६१ नेपाली नागरिकलाई छनोट गरेको थियो। व्यक्ति चयन गर्नको लागि बहुचरण नमुना छनोट विधि प्रयोग गरिएको थियो। प्रश्नावलीका आधारमा अन्तर्वार्ताको माध्यमबाट २०७८ पुस महिनामा तथ्यांक संकलन गरिएको हो। तथ्यांकलाई प्रत्येक व्यक्तिको वित्तीय साक्षरता र वित्तीय उपकरणको प्रयोगको अवस्थालाई जनसंख्याको भारका आधारमा राष्ट्रिय, प्रादेशिक, जिल्ला र स्थानीय तहको प्रकारअनुसार सूचकहरू निकालिएको छ। रोजगार, औपचारिक क्षेत्रमा काम गर्ने व्यक्ति, उच्च सीप चाहिने पेसा र कृषि क्षेत्रभन्दा बाहेकका औद्योगिक क्षेत्रमा काम गर्ने व्यक्तिको वित्तीय साक्षरता तुलनात्मक रूपमा धेरै रहेको अध्ययन प्रतिवेदनमा उल्लेख छ। क्षेत्रगत वित्तीय प्रयोग प्रायः सबै सूचकमा तुलनात्मक रूपमा बागमती प्रदेशमा जनसंख्याको सबैभन्दा बढी हिस्साले र मधेस प्रदेशमा सबैभन्दा कम हिस्साले प्रयोग गर्ने गरेका छन्। भुक्तानी सेवाका प्रयोग सबैभन्दा बढी महानगरपालिकामा ९१९ प्रतिशत वयस्क जनसंख्याले गर्ने गरेको पाइएको छ। कृषि, निर्माण र अन्य क्षेत्रमा रहेका कामदार कम प्रतिशतले भुक्तानी उपकरणको प्रयोग गर्छन्। अझै पनि ठूलो संख्यामा (४५५४ प्रतिशत) मानिस सामूहिक बचत ऋण प्रयोग गरिरहेका छन्। २३९७ प्रतिशत वयस्क जनसंख्याले स्टक तथा सेयर राखेका छन्। तुलनात्मक रूपमा युवा पुस्ताको उच्च हिस्साले बचत, लगानी उपकरणको प्रयोग गर्ने गरेको पाइएको छ। अन्य क्षेत्रको तुलनामा कृषि र निर्माण क्षेत्रका मानिसको थोरै हिस्साले मात्र बचत उपकरण प्रयोग गरेका छन्। १७६० प्रतिशतले उपयोग गरे कर्जा १७६० प्रतिशतले मात्र बंैक कर्जा उपयोग गरेका छन्। कृषि र निर्माण क्षेत्रका कामदारको सबैभन्दा कम हिस्साले बैंक कर्जा प्रयोग गरेका छन् भने होटल र रेस्टुरेन्टका कामदारको बढी हिस्साले सामूहिक बचत ऋणको प्रयोग गरेका छन्। राष्ट्रियस्तरमा वयस्क जनसंख्याको २३५ प्रतिशतले मात्र सरकारी सहुलियतपूर्ण कर्जाको प्रयोग गरेका छन्। सर्वेक्षणमा ४६३४ प्रतिशत वयस्क जनसंख्याले कर्जा प्रयोग गरेका छन्। अध्ययनले वित्तीय समावेशिताको अवस्था मापन गर्न भुक्तानी उपकरणको प्रयोग, बचत, लगानी वा अवकाश उपकरणको प्रयोग, बिमाको प्रयोग र कर्जाको प्रयोगलाई हेरिएको छ। अन्य समावेशिता सूचकमा कम्तीमा पाँच वित्तीय उपकरणको चेतना तथा आर्थिक आवश्यकताका लागि परिवार र साथीमा निर्भर रहेको स्थिति पनि मापन गरिएको छ। यसका साथै वृद्ध अवस्थाको लागि वित्तीय तयारी, वित्तीय संकट व्यवस्थापन गर्न सक्ने दिन र व्यवस्थापन गर्ने तरिका, बचत गर्ने माध्यमका साथै वित्तीय निर्णयमा प्रभाव पार्ने तत्व सर्वेक्षणले समेटेको छ।"
खुश्बु र प्रिन्सको रोमान्स,"काठमाडौं : चकलेटी मोडेल प्रिन्स विश्वकर्मा र खुश्बु खड्काको रोमान्सले भरिएको म्युजिक भिडियो यही कुरा साँचो हो सार्वजनिक भएको छ। काठमाडौंको दरबारमार्गस्थित बिलिनियर्स लज एन्ड क्लबमा बिहीबार पत्रकार सम्मेलन गरी उक्त भिडियो सार्वजनिक गरिएको हो। गीतमा नेपाल आइडल सिजन२ का विजेता रवि ओड र गायिका अस्मिता परियारले स्वर भरेका छन्। माधव तिम्सिनाको शब्द रहेको सो गीतमा बाबुल गिरीको संगीत रहेको छ भने भीएफवाई टक्सका सञ्चालक तथा युथ मिडिया इन्टरप्रेनर दशरथ सुनारले निर्देशन गरेका छन्। रंगकर्मी नरेन भट्टराईले गीतको सहनिर्देशन गरेका छन्। त्यस्तै, भिडियोमा रामकुमार केसीको छायांकन, राजीव समरको कोरियोग्राफी, टेकेन्द्र शाहको सम्पादन रहेको छ। निर्देशनभन्दा पनि म्यानेजमेन्टमा बढी लगाव भएका निर्देशक सुनारले यो गीतको शब्द, संगीतले मन छोएपछि निर्देशन तयार भएको बताए। कार्यक्रममा बोल्दै उनले भने, यो म्युजिक भिडियोको कामले थप ऊर्जा बढाएको छ। गीतको म्युजिक भिडियो रबि ओडको युट्युब च्यानलमार्फत सार्वजनिक गरिएको छ।"
कांग्रेसले बालुवाटारमा बोलायो सांसदको भेला,"काठमाडौं : नेपाली कांग्रेसले सत्ता समीकरणबारे छलफल गर्न सांसदहरुलाई प्रधानमन्त्री निवास बालुवाटारमा बोलाएको छ। कांग्रेसबाट निर्वाचित सांसदहरुलाई दिउँसो १२ : ३० बजे प्रधानमन्त्री एवम् कांग्रेस सभापति शेरबहादुर देउवाले बालुवाटारमा बोलाएका हुन्। राष्ट्रपति विद्यादेवी भण्डारीले प्रधानमन्त्रीमा बहुमतसहित दाबी गर्न दलहरूलाई आइतबार ५ बजेसम्मको समय दिएकी छन्। तर कसको नेतृत्वमा सरकार बनाउने भन्नेमा दलहरूबीच शनिबार बिहानसम्म सहमति जुटेको छैन। सत्ता गठबन्धनका पाँच दलले गठबन्धनकै दलहरू मिलेर सरकार बनाउने बताउँदै आएका छन्। तर कसको नेतृत्व भने टुंग्याएका छैनन्। बालुवाटारको भेलामा सत्ता समीकरण र नयाँ सरकार गठनबारे छलफल हुने कांग्रेसका एक उच्च नेताले जानकारी दिए। कांग्रेस संसदीय दलको निर्वाचनपछि कांग्रेस सांसदहरुको पहिलो पटक भेला हुन लागेको हो। कांग्रेस सभापति देउवा र माओवादी केन्द्रका अध्यक्ष पुष्पकमल दाहाल (प्रचण्ड)बीच को प्रधानमन्त्री बन्ने रस्साकस्सी छ। सहमति नजुटे साथ छोड्नेर अर्को गठबन्धन बन्न सक्ने घुर्कीपनि एकले अर्कोलाई दिइरहेका छन्। प्रधानमन्त्री बन्ने हठले दुईबीचको विवाद उत्कर्षमा पुगेको छ। देउवाले ठूलो दलको हैसियतले पहिले आफ्नो नेतृत्वमा सरकार बन्नुपर्ने बताइरहँदा प्रचण्डले आफूलाई प्रधानमन्त्री नछाडे गठबन्धनबाट बाहिरिने जवाफ फर्काएका थिए। चुनावपछिको सरकारको नेतृत्व आफूलाई दिने पूर्वसहमति पालना गर्नुपर्ने प्रचण्डको अडान छ। यता कांग्रेस भने चुनावमा पहिलो पार्टी बनेकाले सरकारको पहिलो नेतृत्व कांग्रेसले गर्नुपर्ने अडानमा यथावत् छ। पहिलो दुई वर्ष देउवा र त्यसपछि प्रचण्डलाई प्रधानमन्त्री बनाउन सकिने कार्ड कांग्रेसले खेलिरहेको छ। तर प्रचण्ड भने कुनै हालतमा पनि आफू पहिलो दुई वर्ष प्रधानमन्त्री बन्नैपर्ने अडान राखिरहेका छन्। कांग्रेसले माओवादीलाई सभामुख, उपराष्ट्रपति तथा केही मुख्यमन्त्रीको प्रस्ताव गरेको छ। कांग्रेस नेता एवं सञ्चारमन्त्री ज्ञानेन्द्रबहादुर कार्कीले भने पाँचदलीय गठबन्धनको सरकार निर्माणका लागि प्रधानमन्त्रीको पहिलो कार्यकाल कांग्रेसको नेतृत्वमा हुने विषयमा कुनै समस्या नरहेको बताए। आइतबारसम्म सत्ता गठबन्धनभित्रैबाट सरकार निर्माण गर्छौं, कार्कीले भने।"
बङ्गुर बिक्री नहुँदा स्याङ्जाका व्यवसायी चिन्तित,"स्याङ्जा : बङ्गुर बिक्री नहुँदा यहाँका व्यवसायी चिन्तित छन्। स्याङ्जा वालिङ९ पिपलटारीस्थित इन्द्रेणी बङ्गुर फार्ममा बिक्रीका लागि तयारी अवस्थामा माउ तथा पाठापाठी छन् तर बजार नपाउँदा समस्या आएको हो। कोभिड१९ को महामारीसँगै गरिएको बन्दाबन्दीपछि यहाँ उत्पादन भएका बङ्गुर बिक्री हुन छाडेका फार्मका सञ्चालक भीम लुइँटेलले बताए। पहिला पहिला देशका विभिन्न ठाउँबाट पाठापाठीको माग अत्यधिक हुने र पुर्याउनै धौधौ हुने गरेकोमा पछिल्लो समय बिक्री नभएर माउ तथा पाठापाठी पाल्नुपर्ने बाध्यता आइपरेको हो। त्यहाँ माउ र पाठापाठी गरी एक हजार तीन सय वटा छन्। पाठापाठी बिक्री भएनन्, बिक्री नभएपछि राख्ने ठाउँ भएन, उनले भने, राख्ने ठाउँको अभाव, दानापानी तथा औषधि उपचार अभावले गर्दा चार सयको हाराहारीमा पाठापाठी मरिसकेका छन्। वैदेशिक रोजगारीको सिलसिलामा युएईमा काम गरेका उनले घर फर्केर २०७१ सालमा फार्मको सुरुआत गरेका हुन्। सुरुआती चरणमा ब्राह्मणको छोराले बङ्गुर पाल्यो भनेर खिसी गर्नेहरु पछिल्लो समय प्रशंसकसमेत बने। फर्मको सुरुआती चरणदेखि हालसम्म नौ करोड रुपैयाँ लगानी भइसकेको उनले बताए। तयारी भएका माउ तथा पाठापाठी बिक्री नभएपछि पाल्नुपर्दा थप लगानी बढेको छ। अहिले सात सय वटा बिक्रीको तयारीमा छन्। पहिला तयार भएका माउ तथा पाठापाठी बिक्री भई आम्दानी हुन्थ्यो, त्यही आम्दानी दानापानी तथा औषधिमा खर्च गरिन्थ्यो, उनले भने। तयारी अवस्थाका माउ तथा पाठापाठी बिक्री भएमा न्यूनतम दुई करोड रुपैयाँ आम्दानी हुने अनुमान उनको छ। यता माउ तथा पाठापाठी बिक्री हुँदैनन् उता उल्टै दानापानी तथा औषधि उपचारमा मासिक २० लाख रुपैयाँ घाटा लाग्ने दाबी व्यवसायी लुइँटेलको छ। उन आफैँले फ्रेस हाउस सञ्चालन गरे तर त्यहाँ पनि सन्तोषजनक मासु बिक्री भएन। पाठापाठी बाहिरी जिल्लामा बिक्री हुँदै आएकामा पछिल्लो समय माग आउन छाडेको छ। रासस"
जनताको चाहना तीव्र विकास : राष्ट्रपति,"सुर्खेत : राष्ट्रपति विद्यादेवी भण्डारीले नेपाली जनताले तीव्र विकास चाहेको बताएकी छन्। कर्णाली प्रदेश राजधानी वीरेन्द्रनगरमा आयोजित नेपाल पत्रकार महासंघको केन्द्रीय साधारणसभा उद्घाटन समारोहलाई सम्बोधन गर्दै राष्ट्रपति भण्डारीले जनताले तीव्र विकास चाहेको बताइन्। जनताले तीव्र विकाससँगै जीवनस्तरमा सुधार खोजेको राष्ट्रपति भण्डारीको भनाइ छ। यसमा पत्रकारिता क्षेत्रको महत्त्वपूर्ण भूमिका रहने उनले बताइन्। उनले जनताको चाहना र देशको विद्यमान अवस्थालाई पत्रकारहरूले यथोचित ध्यान दिन आग्रह गरेकी छन्। अर्को प्रसंगमा राष्ट्रपति भण्डारीले संविधानमा खोट लगाउने कुनै ठाउँ नभएको बताइन्। संविधानमा खोट लगाउने कुनै ठाउँ छैन, तर देशको प्रणालीले राम्रोसँग काम गर्न सकेन भने जतिसुकै राम्रो व्यवस्था र संविधान भए पनि पूर्ण हुन सक्दैन्, उनले भनिन्। उनले लोकतान्त्रिक गणतन्त्र स्थापनामा पत्रकारिता क्षेत्रको महत्वपूर्ण भूमिका रहेको बताइन्। निरंकुश पञ्चायती व्यवस्थाको अन्त्य गर्नेदेखि नेपालमा विभिन्न संकटहरू आउँदा पत्रकारहरूले अहम् भूमिका निर्वाह गरेको उल्लेख गर्दै राष्ट्रपति भण्डारीले पछिल्लो समय प्रविधिको विकासले अवसरमात्रै नभई चुनौती थपेको बताइन्। राष्ट्रपति भण्डारीले सामाजिक सञ्जालले पत्रकारिता क्षेत्रमा ओझेल पारेको बताएकी छन्। प्रविधिको विकासले ल्याएको परिवर्तनलाई नराम्रो भन्न नमिल्ने उनको भनाइ छ। सूचनाको हक लोकतन्त्रको सुन्दर पक्ष रहेको बताउँदै राष्ट्रपति भण्डारीले राज्यले प्रेस तथा अभिव्यक्ति स्वतन्त्रताको संरक्षणमा ध्यान दिन आग्रह गरिन्। पत्रकार महासंघ नागरिक समाजको सशक्त अगुवा संस्था रहेको उल्लेख गरिन्। महासंघले पत्रकारको हकहित र राज्यको दायित्वका विषयमा सहजीकरण गर्ने विश्वास आफूले लिएको उनको भनाइ छ। महासंघले पत्रकारिता आचारसंहिताको पालना र यसमा देखिएको समस्या समाधानको पहल गर्नुपर्ने बताइन्। राष्ट्रपति भण्डारीले पत्रकारहरूलाई आवाजविहीनहरूको आवाज बन्न आग्रह समेत गरेकी छन्। राष्ट्रपति भण्डारीले महासंघको साधारणसभासहित मध्यपश्चिम विश्वविद्यालयको नवनिर्मित केन्द्रीय कार्यालयसमेत उद्घाटन गरेकी छन्। महासंघको साधारणसभा उद्घाटन समारोहमा कर्णाली प्रदेशका मुख्यमन्त्री जीवनहादुर शाही, नेकपा एमालेका महासचिव शंकर पोखरेल, नेकपा माओवादी केन्द्रका कृष्णबहादुर महरा, नेकपा (एकीकृत समाजवादी) नेता जगन्नाथ खतिवडालगायत नेताहरूले शुभकामना दिएका थिए। महासंघका पूर्वसभापति हरिहर विरहीले सञ्चार क्षेत्रमा उल्लेख्य सुधारको आवश्यकता रहेको बताए। अर्का पूर्वअध्यक्ष किशोर नेपालले संविधानको भावनाअनुरूप दल र नेपालको राजनीतिक प्रणाली जान नसकेको धारणा राखेका छन्। नेपाली पत्रकारहरूको साझा छाता संगठन नेपाल पत्रकार महासंघको केन्द्रीय साधारण, स्वदेश तथा विदेशमा रहेका महासंघका शाखाबाट करिब ७ सय प्रतिनिधिहरूको सहभागिता रहेको छ।"
राष्ट्रिय सेवा दलका विद्यार्थीले ताप्लेजुङमा देखाए परेड (फोटोफिचर),"ताप्लेजुङ : राष्ट्रिय सेवा दल (एनसीसी) को पाँचौँ स्थापना दिवसको अवसरमा ताप्लेजुङ सदरमुकाम फुङलिङमा मार्चपास, सरसफाइ तथा एनसीसीमा आबद्ध विद्यार्थीले परेड देखाएका छन्। यही अवसर पारेर आगलागी नियन्त्रण सम्बन्धि चेतनामूलक कार्यक्रम (डेमो) प्रस्तुत गरेको छ। एनसीसी तालिम प्राप्त गरेका विद्यार्थीहरुले परेड खेलेका हुन्। परेड अघि उनीहरुल नगर क्षेत्रमा मार्चपास गरेका थिए। मुख्य बजार विरेन्द्रचोकमा उनीहरुले आफ्नो घर, कोठा, गुवाली वा कुनैपनि ठाउँमा आगो लागे कसरी निभाउने भन्ने सन्देशमूलक सामग्री देखाएको छ। सबैभन्दा पहिला नआत्तिने, एनसीसीका विद्यार्थीले डेमो देखाउँदै भने ग्यासमा आगो लागे कम्बल तन्ना वा कुनैपनि कपडा भिजाएर छोपीदिने आफैं निभ्छ। कुनै पेट्रोलियम पदार्थ जन्य भाँडामा आगो लागे छापिदिए आफैं निभ्ने प्रयोग गरेर देखाएको हो। यो विधि सबैले जान्नुपर्ने र विद्यार्थीमार्फत अभिभावकमा पुग्ने भएकाले अरु विद्यार्थीलाई पनि देखाइएको भीमकाली गुल्मका गुल्मपति अदित श्रेष्ठले बताए। ताप्लेजुङ अधिक आगलागी हुने जिल्लामा पर्छ। यसैबीच मादक पदार्थ सेवनले परिवारमा पार्ने असर सम्बन्धि चेतनामूलक सडक नाटक पनि प्रदर्शन गरेकाछन्। विपद्को बेला एनसीसीका विद्यार्थी आफूहरुको सहयोगी बनाउने उद्देश्यले माध्यमिक तहका विद्यार्थीलाई यस्तो किसिमको तालिम प्रदान गरिन्छ। विद्यार्थी र सेनाको टोलीले सदरमुकाम फुङलिङको तोक्मेडाँडा क्षेत्रमा सरसफाइ पनि गरेका छन्। नेपालका छात्रछात्राहरुमा देश बफादारीको भावना अझ बढी जागृत गराई राष्ट्रिय सेवा भाव विकसित गरी योग्य र अनुशासित नागरिक बनाउन र उनीहरुमा नेतृत्वको क्षमता बढाउन सैनिक तालिम दिनु वाञ्छनीय ठानी २०२७ सालमा एनसीसीको कानुन पारित भएको थियो। यसको स्थापना चाहिँ त्योभन्दा छ वर्ष अघि २०२२ सालमै भएको हो।"
अमेरिकाले ड्रोन आक्रमणमा मारेको जवाहिरी जिउँदै भएको दाबी,"काबुल : अल कायदाले एउटा नयाँ भिडियो सार्वजनिक गरेको छ जसमा आतंकवादी अल जवाहिरीको आवाज सुनिएको छ । यस भिडियोमार्फत आतङ्कवादी संगठनले आफ्ना नेता जीवित रहेको दाबी गरेको छ । मिडिया रिपोर्टका अनुसार अलकायदाले यो ३५ मिनेटको भिडियो शुक्रबार (डिसेम्बर २३) सार्वजनिक गरेको हो । आतंकवादी संगठनले यो रेकर्डिङ अल जवाहिरीको भएको दाबी गरेको छ । तर, रेकर्डिङ कहिले भयो, त्यसको जानकारी दिइएको छैन । भिडियोको विषयवस्तुबाट पनि स्पष्ट भएको छैन। यो भिडियो सार्वजनिक गरेर अलकायदाले अमेरिकालाई आफ्नो नेता जीवितै रहेको र उनले अमेरिकासग बदला लिने सन्देश दिन चाहेको छ। अमेरिकाले ड्रोन हमलामा मारेको थियो लादेनसँगै अल जवाहिरी पनि अमेरिकामा भएको ९११ आतंकवादी हमलाको मुख्य साजिशकर्तामा संलग्न थिए । लादेन मारिएपछि अमेरिकी गुप्तचर एजेन्सीहरूले अल जवाहिरीलाई विश्वभर खोजिरहेका थिए। अल जवाहिरीलाई अमेरिकाले यही वर्ष जुलाई ३१ मा अफगानिस्तानको राजधानी काबुलमा ड्रोन हमलामा हत्या गरेको थियो। अलजवाहिरीको शव फेला परेन अमेरिकी ड्रोन आक्रमणमा मारिएका अल जवाहिरीको शव भने फेला परेको छैन । अमेरिकाले ड्रोन हमला निकै सटिक र शक्तिशाली भएकोले उनी जीवित नरहेको दावी गरेको छ। अल कायदाले भने आफ्नो नेता नमरेको बताउँदै आएको छ। अमेरिकाले ड्रोन हमला गरेको घर खाली रहेको तालिबानले पनि बताएको छ । त्यहाँ कोही नबस्ने उनीहरुको भनाइ छ। आतंकवादी संगठनले लगातार आफ्नो नेतालाई जीवित साबित गर्ने प्रयास गरिरहेको छ र अमेरिकालाई धम्की दिइरहेको छ। मर्ने जवाहिरी नै रहेको अमेरिकाको दावी न्यूयोर्क टाइम्सको रिपोर्टका अनुसार ड्रोन आक्रमण अमेरिकी गुप्तचर एजेन्सी सीआईएको विशेष टोलीले गरेको थियो। अगस्ट २०२१ मा अफगानिस्तानमा तालिबान सरकार सत्तामा आएदेखि जवाहिरी काबुलमा बस्दै आएका थिए। काबुलमा अमेरिकी एजेन्सीसँग सम्बन्धित व्यक्तिहरूले उनलाई विगत ६ महिनादेखि लगातार पछ्याइरहेका थिए। उनको परिवार र नजिकका साथीहरूलाई पनि नजिकबाट निगरानी गरिएको थियो। उक्त रिपोर्टले मर्ने जवाहिरी नै भएको बताएको छ। एबीपी लाइभ"
सुत्केरी पोषण भत्ता ६ हजार,दाङ : दाङको दंगीशरण गाउँपालिकाले सुत्केरीहरूका लागि पोषण भत्ता ६ हजार दिन थालेको छ। सुत्केरी महिलाहरूको स्वास्थ्यलाई सुदृढ गर्न पालिकाले ६ हजार पुर्याएर भत्ता दिन सुरु गरेको हो। दंगीशरण गाउँपालिकाभित्र बसोबास गरी स्वास्थ्य संस्थामा पुगेर सुत्केरी भएका तथा रिफर गरिएका सुत्केरीहरूलाई पोषण भत्ता दिन थालिएको पालिकाका प्रमुख प्रशासकीय अधिकृत अमरबहादुर वलीले बताए । भत्ताका लागि केही सर्तहरू छन् उनले भने। त्यो पूरा भएपछि सरकारले दिने २ हजार ८ सयमा पालिकाले ३ हजार २ सय थप गरेर ६ हजार पुर्याएर दिन सुरु गरेका छौं। स्थानीय निर्वाचनपछि आएका नयाँ जनप्रतिनिधिले गरेको पहिलो निर्णय सुत्केरीलाई ६ हजार पोषण भत्ता दिने गरिएको हुँदा त्यसको कार्यान्वयन भएको पालिका अध्यक्ष शम्भु गिरीले बताए। बिहीबार दंगीशरणमा औपचारिक कार्यक्रमको आयोजना गरी पोषण भत्ता वितरणको शुभारम्भ गरिएको छ।
"टी२० आजदेखि, विजेतालाई ५५ लाख","काठमाडौं : नेपाल क्रिकेट संघ (क्यान) को आयोजनामा शनिबारदेखि सुरु हुने नेपाल टी२० लिगको विजेताले ५५ लाख रुपैयाँ प्राप्त गर्नेछन्। प्रतियोगिताको तयारीबारे जानकारी गराउन शुक्रबार आयोजित पत्रकार सम्मेलनमा पुरस्कार राशि सार्वजनिक गरिएको हो। यस्तै, उपविजेता, तेस्रो र चौथो हुने टिमले क्रमशः ३०, १० र ५ लाख रुपैयाँ प्राप्त गर्नेछन्। प्रतियोगिताको उत्कृष्ट खेलाडीले ५ लाख र इमर्जिङ प्लेयरले १ लाख ८० हजार रुपैयाँ प्राप्त गर्नेछन्। यस्तै, प्लेयर अफ दी म्याचले ४० हजार प्राप्त गर्ने आयोजकले बताएको छ। क्यानका अध्यक्ष चतुरबहादुर चन्दले पछिल्ला केही दिनहरूमा धेरै अन्योलका बीच भोलिदेखि सुरु हुने बताएका छन्। पछिल्ला समय धेरै अन्योल भए, नेपाल टी२० लिग स्थगितरद्द, हुनेनहुने अन्योलका बीच पनि हामीले सुरु गर्नेछौं, उनले भने। घोषणा गरेकै दिन सही नियतले खेलाडीलाई आत्मनिर्भर बनाउनुपर्छ भनेर गरिएको निर्णय थियो। एसोसिएटले ठूलो चुनौती फेस गर्नुपर्ने रहेछ, उनले भने, क्यानको साधारणसभाले आठ वर्षका लागि विदेशी कम्पनीसँग सम्झौता गर्ने भनेर सुरु गरेका छौं। कानुनी जटिलताले न काम न तयारी गर्न सकिएन। मुद्दा दायर छ, लिग हुनु हुँदैन भनेर। यद्यपि, विभिन्न बाधा व्यवधानका बाबजुद पनि प्रतियोगिता आयोजना हुने उनले बताए। साथीहरूले यो प्रतियोगिता हुनु हुँदै भनेर मुद्दा हाल्न कसैले बाँकी राखेनन्। क्यानले अदालतमा छिटो टुंगो लगाइदिन गर्यांैं, उनले भने, पहिलो संस्करण हो, तयारी गर्न दिइएन्, अवरोहहरू आए, भने जस्तो तयारी भएन। तर, सबै विदेशी खेलाडी आइरहँदा, हामी तयार भइरहँदा लिग रोक्नु ठीक हो त ? होइन, यसले क्रिकेटलाई समाप्त पार्छ भनेर कानुनसम्मत अगाडि बढ््ने प्रतिबद्धता गरेका छौं। सेभेन थ्री स्पोट््र्सका अध्यक्ष जतिन आलुवालियाले यहाँसम्म आइपुग्न निकै कठिन यात्रा गर्नुपरेको बताए। हामीले विश्वस्तरीय क्रिकेट आयोजना गर्न र सोही स्तरका खेलाडी, प्रशिक्षक ल्याउन खोजेका हौं, आलुवालियाले भने, नेपालमा सम्भावना छ, भारतीय टिम १९९३ मा जस्तै छ। नेपाल एकदिन विश्वकप जित्न सक्ने टिम छ। तर, त्यसका लागि लगानी र भौतिक संरचना र व्यावसायिकता चाहिन्छ। त्यसैले हामी यहाँ छौं। नेपाल टी२० बाट चार पक्ष लाभान्वित हुने आलुवालियाले बताएका थिए। खेलाडी, क्यान, अर्थतन्त्र र बोर्डलाई फाइदा हुने उनको भनाइ थियो। प्रतियोगिताको युरो स्पोट््र्सले प्रत्यक्ष प्रसारण गर्ने पनि उनले जानकारी दिए। फ्यानकोडले भारतमा इन्टरनेट र मोबाइल एपमा प्रत्यक्ष प्रसारण गर्नेछ। प्रतियोगिताको टाइटल स्पोन्सर वान्स एक्स ब्याट कम्पनी रहेको उनले बताए।"
हतार भएछ,"सुक्दैछ खोलो भनि जान्नु पर्थ्यो। पस्ला सुरुङमा भनि ठान्नु पर्थ्यो।। यो साँघु तेर्सिन हतार भएछ। व्यर्थै करोडौं धन सिद्धिएछ।। विकासको मूल फुट्यो भनेर। खुसी भयौं सब पुतली बनेर।। मख्खै पर्यौँ जागिरमा भुलेर। चिप्लो घस्यौँ मालिक सम्झिएर।। दुहुनु गाई भनि सम्झिएर। भुसा कुँडो घाँस हरू दिएर।। पाल्यौं मजाले दुध सम्झिएर। हिँड्दैछ पानी सहितै लिएर।। सुख्खा हुनेछन सब खेतबारी। बस्छौँ घरैमा अब बातमारी।। हिउँदै तमासा अब क्यै हुँदैन। बाझिँन्छ बारी अब जोतिंदैन।। असारलागे पछि मूल फुट्छ। वैरिन्छ पानी अनि बाँध टुट्छ।। खुसी बनौँला अनि त्यतिखेर। विकासको मूल फुटो भनेर।। (जलविद्युत विकास नीतिमा नदी, खोलाको न्युनतम मासिक औसत बहावको कम्तीमा १० प्रतिशत वा वातावरणीय प्रभाव मूल्याकंन अध्ययन प्रतिवेदनबाट देखिएको न्यनतम आवश्यक मात्राको पानी नदी, खोलामा छोड्ने व्यवस्था मिलाइने उल्लेख हुन्छ तर रामेछाप ओखलढुंगाको सीमानामा रहेको लिखु जलविद्युत आयोजना३, (स्वेत गंगा हाइड्रोपावर)ले कूल जलको कम्तीमा १० प्रतिशत पानी नदीमा बग्न नदिएपछि सुख्खा बनेको लिखु नदीलाई केन्द्रित गरेर रामेछाप जिल्ला लिखु तामाकोसी गाउँपालिका२ सैपुका ध्रुवकुमार पौडेलले लेखेको कविता ।)"
ओमारजाईको आक्रामक ब्याटिङमा काठमाडौंले पोखरालाई दियो १६३ रनको लक्ष्य,"काठमाडौं : अज्मतुल्लाह ओमारजाईको आक्रमक ब्याटिङप्रेरित काठमाडौं नाइट्सले आजदेखि सुरु भएको नेपाल टी २० लिगको पहिलो खेलमा पोखरा एभेन्जर्सलाई एक सय ६३ रनको लक्ष्य दिएको छ। त्रिवि क्रिकेट मैदानमा टस हारेर ब्याटिङको निम्तो पाएको काठमाडौंले निर्धारित १९ ओभरमा पाँच विकेट गुमाएर एक सय ६२ रनको योगफल तयार गर्यो। खराब सुरुआत गरेको काठमाडौंले ४८ रन बनाउँदा पाँच विकेट गुमाइसकेको थियो। तर, पाँचौं र छैटौं नम्बरमा क्रिजमा उत्रिएका सुनम गौतम र ओमारजाईले एक सय १४ रनको साझेदारी गर्दै सम्मानजनक योगफलतर्फ डोर्याए। सुनमले २८ बलमा दुई चौकासहित २७ रन जोड्दा ओमारजाईले ४२ बलमा तीन चौका र सात छक्कासहित ८५ रनको योगदान गरे। पोखराका लागि प्रतिश जिसी र जहिर खानले दुईदुई तथा मौसम ढकालले एक विकेट लिए। उद्घाटन समारोहका कारण ढिलो सुरु भएको खेलको एक ओभर घटाइएको थियो। आजदेखि सुरु भएको नेपाल टी २० लिगमा ६ टिम सहभागी छन्। आजै हुने दोस्रो खेलमा लुम्बिनी अल स्टार्स र फारवेस्ट युनाइटेड भिड्दै छन्।"
च्याउ खेतीबाट निखिलको कमाई मासिक दुई लाख,"रेसुङ्गा: केही गर्छु भन्ने इच्छा शक्ति भयो भने न त पैसाले रोक्दो रहेछ, न त उमेरले छेक्दो रहेछ। विश्वास पनि अरूले गर्न नपर्ने रहेछ। जब आफूले आफ्नो इमान्दारिता, असल कर्म र सक्रियतामा विश्वास गरे पुग्ने रहेछ। गुल्मीको चन्द्रकोट गाउँपालिका३ का निखिल खत्रीले आफूले अध्ययन गर्दा सिकेअनुसारको व्यवसाय गर्छुभन्दा कसैले विश्वास गरेनन्। घरपरिवार र छिमेकीले त्योभन्दा विदेश गएर धन कमाउन सुझाव दिए। अहिले २० वर्ष पुगेका निखिल डेढ वर्षअघि आफूमात्र अघि सरेर च्याउको बीउ उत्पादनमा लागे। दुई लाख रुपैयाँलगानीमा सुरु गरिएको बीउ उत्पादनमा पाँच लाख आम्दानी भयो। त्यसपछि निखिललाई घरपरिवार र छिमेकीले पनि विश्वास गर्न थाले। उनले निखिल मल्टीप्रपोज एग्रो फार्म दर्ता गरेर चन्द्रकोट५ ग्वाघाको धुँवाखर्कमा च्याउ खेती गरेका छन्। १० रोपनी जग्गा लिजमा लिएर २० ठूला टनेलमा खेती गरेका उनले च्याउलाई ५० टनेलमा विस्तार गर्दै छन्। आगामी चैतसम्म ३० टनेल थप्ने लक्ष्य छ। वार्षिक एक लाख तिरेर जग्गा लिजमा लिएका निखिलले च्याउ खेतीमा २५ लाख लगानी गरेका छन्। उनले बैंकबाट ऋण लिएर लगानी गरिरहेको बताए। निखिले चन्द्रकोट४ मा रहेको उदय माध्यमिक विद्यालयमा कक्षा ९ देखि १२ सम्म कृषिसम्बन्धी पढे। त्यतिखेर प्रयोगात्मक सिकाइको क्रममा उनी च्याउ खेती गर्नेमा बढी आकर्षित भए। कक्षा १२ सकेपछि थप अध्ययनभन्दा पनि आफूले सिकेअनुसार व्यवसाय गर्छु भन्नेमा निखिल प्रेरित भए। डेढ वर्षअघिबाट सुरु गरिएको च्याउ खेतीबाट अहिलेसम्म औसतमा मासिक दुई लाख आम्दानी भएको फार्म सञ्चालक निखिलको भनाइ छ। 'च्याउ खेतीबाट निरन्तर आम्दानी हुँदैन, मौसम अनुसार उत्पादन भएकालाई बजार पुर्याउनुपर्छ', उनी भन्छन्, 'वर्षभरलाई औसतमा हेर्दा मासिक दुई लाख रुपैयाँ आम्दानी हुन्छ।' आम्दानी भएको रकम च्याउ खेतीमै लगानी भइरहेको छ। फार्मका २० टनेलमा अहिले सिताके र कन्या च्याउ छन्। मौसममा दैनिक आठ क्विन्टल र अघिपछि दैनिक एक क्विन्टल च्याउ बुटवल बजारमा निर्यात हुन्छ। औसतमा तीन क्विन्टल दैनिक बिक्री हुने उनले बताए। च्याउ प्रतिकिलोग्राम एक सय ५० देखि दुई सयसम्म पर्छ। ६ जनालाई आवासीय रोजगार प्राविधिक ज्ञानमा आफैँ पोख्त २० वर्षका निखिलले फार्ममा ६ जनालाई आवासीय सेवा सुविधासहित रोजगार दिएका छन्। 'आफ्नै ठाउँमा कामदार पाउन गाह्रो रहेछ, टाढाबाट लिएर आवासीय सुविधासहित राखेको छु', उनले भने। प्युठानदेखि आएका उनीहरुले सुविधाबाहेक मासिक १५ हजार रुपैयाँ पाउँछन्। फार्मको हेरचाहदेखि च्याउका लागि कच्चापदार्थ तयार गर्नेलगायतका सबै काम गर्नुपर्छ। योबाहेक सिजनमा अन्य कामदार राख्नुपर्छ। सानै उमेरमा व्यवसायतर्फ प्रेरित हुनुको कारण अध्ययन नै भएको निखिलले बताए। १८ वर्ष पुगेपछि च्याउ खेतीमा लागेपछि अहिले व्यावसायिकतातर्फ गइसकेका छन्। आफूले प्राविधिकतर्फ कृषिमा अध्ययन गरेपछि कृषिबाटै व्यवसायमा उन्मुख हुन्छु भन्ने सोच राखेको उनले सुनाए। 'पढ्ने समयमा प्रयोगात्मक गर्दा च्याउ खेती गर्छु भन्ने अठोट गरेको थिएँ', उनले भने, 'अब च्याउ खेतीलाई व्यापकरुपमा विस्तार गर्दै लैजाने हो।' बुबा धनबहादुर, आमा रोशनी र दाजु कमल निखिलको कृषि व्यवसायबाट सन्तुष्ट छन्। कक्षा ९ देखि १२ सम्म प्राविधिकरुपमा कृषि पढाएकाले छिट्टै व्यवसायतर्फ प्रेरित भएकोमा बुबाआमा खुसी छन्। लगानीसँगै निगरानी, व्यवस्थापन, इमानदारिता र सक्रियता भएमा मात्र कृषि र पशुपालनमा सफलता प्राप्त गर्न सकिने उनको भनाइ छ। 'मलाई सुरुमा आफ्नैले विश्वास गर्नुभएन, तर म केही गरेर देखाउँछु भनेर अघि बढेँ', उनी भन्छन्, 'विश्वास त कर्मसँग हुनुपर्छ।' आफूजस्ता हजारौँ युवा खाडीमुलुक गएकोप्रति चासो देखाउँदै निखिलले बाध्यताले विदेश जान नपर्ने बताए। च्याउ खपतको बजारीकरणमा कुनै समस्या नरहेपनि सहजताको हिसाबले चुनौती छ। उत्पादनलाई बुटवलसम्म पुर्याउन आफ्नै सवारीसाधन नहुँदा ढुवानीमा बढी खर्च हुने गरेको उनको अनुभव छ। बजारीकरणलाई सहज बनाउँदै च्याउ खेतीलाई दोब्बरले बढाएर दीर्घकालीन समयसम्मै गरिरहने निखिलको अठोट छ। यसलाई अझै विस्तार गर्ने र बजारीकरणमा पनि सहज बनाउने रहेको भन्दै उनले स्थानीय सरकार र अन्य सम्बन्धित निकायसँग पनि सहयोग माग गरेका छन्। बिहान ५ बजेदेखि साँझ ६ बजेसम्म फार्ममा रहने निखिलले आफू निरन्तर खटिएका कारण व्यवसायले सफलता पाउँदै गएको बताए। च्याउको बीउ उत्पादनको लागि सुरुमा गहुँ पकाउने, शुद्धीकरण गर्ने, मेसिनमा राख्ने, सेटिङ हुन्छ यसलाई १० देखि १५ दिन राखेपछि बीउ तयार हुन्छ। बीउ उत्पादनको लागि छुट्टै ल्याब हुन्छ। च्याउ उत्पादनका लागि सुरुमा पराल काट्ने, सफा गर्ने, ड्रममा पकाउने, २४ घण्टा सेलाउने, त्यसपछि पराल र बीउ मिसाउने, प्लास्टिकमा भर्ने, भरेपछि २० देखि २५ दिन राख्ने र पोका चिरेर पानी दिन थाल्ने त्यसपछि च्याउ उत्पादन सुरु हुन्छ। निखिलले फार्ममा गाउँमै पाइने बाँसको प्रयोग गरेर च्याउ उत्पादन गर्ने टनेल बनाएका छन्। चन्द्रकोट गाउँपालिकाका अध्यक्ष युवराज केसीले कृषि उद्यमीलाई सङ्गठित गरेर लैजाने र कृषि सहकारीमार्फत सजिलो गरिने बताए। उत्पादन तथा मागमा आधारित अनुदान दिने र कृषिमा ठोस कार्यक्रम ल्याउने उनले बताए। बजारीकरणको लागि ७५ वा ५० प्रतिशत अनुदानमा सवारी साधन उपलब्ध गराउने सम्बन्धमा पनि आफूहरु छलफलमा रहेको अध्यक्ष केसीको भनाइ छ। रासस"
नेपालमा सीको विचारधारा मौलायो भन्नु हावा कुरा हो : प्रदीप ज्ञवाली,"काठमाडौं : नेकपा एमालेका उपमहासचिव प्रदीप पौडेलले नेपालमा चिनियाँ प्रभाव बढेको भन्नु गलत भएको बताएका छन्। शुक्रबार बीआरआई र नेपालचीन सम्बन्धनामक सेमिनारमा चीनका राष्ट्रपति सी चिङफिङको विचारधारा मौलायो भन्ने कुरा हावा भएको स्पष्ट पारेका हुन्। चीन विश्वकै शक्तिशाली देश हो। त्यसमा दुईमत छैन। तर नेपालमा सीको विचारधारा मौलायो भन्नु हावा कुरा हो, उनले प्रस्ट्याए, चीन र अमेरिकाको प्रतिस्पर्धाका कारण नेपाल बढी बीचमा परेको हुनसक्छ। उनले नेपालले ४ प्रतिशत महँगो ब्याजमा अनुदान लिन नसक्ने स्पष्ट पारे। ज्ञवालीले बीआरआई परियोजनाको भने बचाउ गरे। उनले नेपालको अर्थतन्त्र चलायमान बनाउनका लागि बीआरआई उपयुक्त भएको बताए। उनले नेपालमा उत्पादन क्षमता बढाउनसक्ने भन्दै फ्रि ट्रेड एग्रिमेन्ट'बारे अहिल्यै निष्कर्षमा पुग्न नहुने बताए।नेपाल सधैं यही अवस्थामा रहँदैन। बरु उत्पादन क्षमता बढाउने सम्भावनाबारे अध्ययन गरौं। फ्रि ट्रेड एग्रिमेन्टबारे निष्कर्षमा अहिल्यै नपुगौं, उनले भने। बीआरआईको वित्तीय संरचनामा प्रवेश नै नभएकाले यो पूर्ण ऋण अनुदान हो भनेर प्रस्तुत गर्न नमिल्ने उनको भनाइ छ।बजेटको उचित प्रयोग गर्न जानिएन भने एडीबी र विश्व बैंकको ऋण पनि खेर जान्छ। तसर्थ दीर्घकालीन फाइदा पुग्ने ठाउँमा लगानी गर्दा केही बिग्रिँदैन। उनले बीआरआईअन्तर्गतका परियोजनाबारे पुनः छलफल गर्न सकिने बताए। त्यसका लागि चिनियाँ पक्षसँग सल्लाह गर्न परे त्यो पनि गरौं। लोन र ग्रान्टभन्दा पनि राष्ट्रिय हितमा छछैन हेरौं,' उनले भने। उनले विकास परियोजनालाई विकासकै रूपमा हेर्न आग्रह गरे।विकासलाई विकासकै नजरबाट हेर्नुपर्छ। हामी कसैको पक्षमा जाँदैनौं। कसैको हस्तक्षेप पनि सहँदैनौं। चीन, भारत र अमेरिकाबाट राम्रो कुरा सिकौं। उनीहरूको प्रभावमा नपरौं।"
"निमबहादुर बुढाथोकी, जो बिहानै कुचो बोकेर तुलसीपुर बसपार्क पुग्छन्","दाङ : दाङ तुलसीपुरका व्यवसायी निमबहादुर बुढाथोकी बिहान झिस्मिसेमा कुचो बोकेर बसपार्क पुग्छन्। उनी प्रत्येक शनिबार तुलसीपुर बसपार्कमा सरसफाइ गर्छन्। तर उनी बसपार्क सफा गर्ने कर्मचारी भने होइनन्। तर उनी हप्ताको एक पटक नबिराइ बसपार्क पुगेर सरसफाइ गर्छन्। यसरी बसपार्क सरसफाइ गर्न लागेको दुई वर्ष भयो। तुलसीपुर बसपार्क फोहर थियो। अव्यवस्थित रुपमा फोहर फालिएको थियो। तर, कसैले पनि त्यो फोहर उठाउँदैनथे। त्यसैले उनी सरसफाइ गर्न कर्मचारी नै हुनु पर्दैन, आफैँ पनि सरसफाइ गर्न सकिन्छ, भनेर लागे। 'बसपार्क सरसफाइ गर्न कसैले पनि ध्यान दिएको देखिएन, सबै फोहरैफोहर थियो', उनले भने। फोहर सफा गर्नुपर्छ भन्ने सन्देश दिन उनले काम थालेको बताए। उनले केही डस्टबिन त्यहाँ राखेर त्यहाँ फोहर राख्न अनुरोध गरेका छन्। 'मैले आफैँ सधैँ सफा गर्न सम्भव पनि हुँदैन, म आफैँ व्यवसायी पनि हुँ, त्यसैले शनिबारको समय मिलाएर सरसफाइ गर्न थालेको हुँ', उनले भने, 'यसले बसपार्क सरसफाइ गर्न धेरै मद्दत पुगेको थियो।' उहाँ तुलसीपुर बसपार्कस्थित बुढाथोकी सप्लायर्सको सञ्चालक पनि हुन्। विसं २०७७ फागुनदेखि नियमित प्रत्येक हप्ता सरसफाइ गर्न थालेका हुन्। सुरुमा एक्लै सरसफाइ गरे पनि पछि उनको त्यो कामलाई सहयोग गर्न अरु पनि थपिए र काम झनै सहज भयो। '६३ हप्तासम्म एक्लै सरसफाइ गरें', उनले भने, 'त्यसपछि केही साथीहरु थपिनुभयो।' बसपर्क क्षेत्र धेरै नै फोहर भएपछि आफू पनि यो अभियानमा जोडिएको तुलसीपुरका राजु विकले बताए। 'पहिले दाइलाई एक्लै सरसफाइ गरेको देख्यौँ, त्यसपछि हामी सरसफाइ गर्नुपर्छ, भनेर लाग्यौँ', उनले भने, 'हामीले सचेतना फैलाउने हो।' विक अहिले कक्षा ११ मा सेन्टर स्कुलमा अध्ययनरत छन्। अहिले पाँच जनाले प्रत्येक शनिबार बसपार्क सरसफाइ गर्छन्। यातायात व्यवसायी टङ्क विक भन्छन्, 'पहिले निकै फोहर हुने गथ्र्यो, अहिले नियमित उहाँहरुले सफा गर्न थालेपछि बसपार्क सफा हुँदै गएको छ।' उहाँहरुले फोहर एक ठाउँमा राखेपछि त्यो फोहर लिन उपमहानगरपालिकाको गाडी आउँछ। रासस"
"देउवा र प्रचण्डबीच जुटेन सहमति, अर्को गठबन्धन बनाउने घुर्की","काठमाडौं : राष्ट्रपति विद्यादेवी भण्डारीले प्रधानमन्त्रीमा बहुमतसहित दाबी गर्न दलहरूलाई आइतबार ५ बजेसम्मको समय दिएकी छन्। तर कसको नेतृत्वमा सरकार बनाउने भन्नेमा दलहरूबीच शुक्रबार साँझसम्म सहमति जुटेको छैन। सत्ता गठबन्धनका पाँच दलले गठबन्धनकै दलहरू मिलेर सरकार बनाउने बताउँदै आएका छन्। तर कसको नेतृत्व भने टुंग्याएका छैनन्। कांग्रेस सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल (प्रचण्ड)बीच को प्रधानमन्त्री बन्ने रस्साकस्सी छ। सहमति नजुटे साथ छोड्ने र अर्को गठबन्धन बन्न सक्ने घुर्की पनि एकले अर्कोलाई दिइरहेका छन्। चुनावपछिको सरकारको नेतृत्व आफूलाई दिने पूर्वसहमति पालना गर्नुपर्ने प्रचण्डको अडान छ। यता कांग्रेस भने चुनावमा पहिलो पार्टी बनेकाले सरकारको पहिलो नेतृत्व कांग्रेसले गर्नुपर्ने अडानमा यथावत् छ। पहिलो दुई वर्ष देउवा र त्यसपछि प्रचण्डलाई प्रधानमन्त्री बनाउन सकिने कार्ड कांग्रेसले खेलिरहेको छ। तर प्रचण्ड भने कुनै हालतमा पनि आफू पहिलो दुई वर्ष प्रधानमन्त्री बन्नैपर्ने अडान राखिरहेका छन्। माओवादी अध्यक्ष प्रचण्ड शुक्रबार दिनभर पनि प्रधानमन्त्रीका लागि दौडधुप र भेटघाटमा लागे। प्रचण्ड दिनभरजसो कांग्रेसका नेतासँग अनौपचारिक बार्गेनिङ गरेका थिए। कांग्रेसले स्वीकार नगरे एमालेसँग मिलेर आफू प्रधानमन्त्री बन्ने घुर्कीपनि प्रचण्डले दिइरहेका छन्। राष्ट्रपति, सभामुखलगायतमा सम्झौता गरेर भए पनि प्रचण्ड तत्काल नै प्रधानमन्त्री हुन चाहेको नेताहरू बताउँछन्। सफलतापूर्वक निर्वाचन सम्पन्न गराएको र चुनावमा पहिलो पार्टी बनेकाले आफू प्रधानमन्त्री बन्नुपर्ने तर्क देउवाले गर्दै आएका छन्। कांग्रेसले माओवादीलाई सभामुख, उपराष्ट्रपति तथा केही मुख्यमन्त्रीको प्रस्ताव गरेको छ। शुक्रबार साँझ प्रधानमन्त्री तथा कांग्रेस सभापति शेरबहादुर देउवासँगको भेटमा पनि प्रचण्ड आफ्नो अडानबाट टसमस नभएको नेताहरू बताउँछन्। एकीकृत समाजवादीका अध्यक्ष माधव नेपालसहित बिहीबार भएको भेटवार्तामा पनि प्रचण्डले आफूलाई प्रधानमन्त्री बनाउन प्रस्ताव राखेका थिए। शुक्रबार बिहानै प्रचण्डलाई भेट्न कांग्रेस नेता प्रकाशमान सिंह खुमलटार पुगेका थिए। सिंहले प्रचण्डलाई पहिलो चरणमा देउवालाई नै प्रधानमन्त्री बनाउनुपर्ने प्रस्ताव राखेका थिए। प्रचण्डले भने यही गठबन्धनबाट आफू प्रधानमन्त्री हुन चाहेको, त्यसो नभए एमालेसँगसमेत छलफल भइरहेको जवाफ सिंहलाई दिएको स्रोतले बताएको छ। प्रचण्डको जवाफ उद्धृत गर्दै स्रोतले भन्यो, एमालेसँग पनि हाम्रो छलफल भइरहेको छ। देउवाजी अहिले पनि प्रधानमन्त्री हुनुहुन्छ। अहिले म बन्छु दुई वर्षपछि फेरि देउवाजी। यसमा सहकार्य गर्दा सजिलै छ। माओवादीका महासचिव देव गुरुङले पूर्व सहमतिअनुसार माओवादीले सरकारमा दाबी गरेको बताए। प्रधानमन्त्रीमा आलोपालोको पूर्वसहमति अनुरूप नै दाबी गरेका हौं, उनले भने, माओवादी गठबन्धनभित्रकै दोस्रो ठूलो दल हो। दुई वर्ष माओवादीको नेतृत्वमा सरकार बन्छ त्यसपछि कांग्रेसलाई सहयोग गर्छौ भनेका छौं। कांग्रेस नेता एवं सञ्चारमन्त्री ज्ञानेन्द्रबहादुर कार्कीले भने पाँचदलीय गठबन्धनको सरकार निर्माणका लागि प्रधानमन्त्रीको पहिलो कार्यकाल कांग्रेसको नेतृत्वमा हुने विषयमा कुनै समस्या नरहेको बताए । आइतबारसम्म सत्ता गठबन्धनभित्रैबाट सरकार निर्माण गर्छौं, कार्कीले भने। शुक्रबारै लोसपा अध्यक्ष महन्थ ठाकुरलगायतका नेताहरू पनि देउवालाई भेट्न बालुवाटार पुगेका थिए। भेटमा सहभागी लोसपाका नेता केशव झाले भने, गठबन्धनलाई कायम राखेर सरकार निर्माणमा जान अनुरोध गरेका छौं। चुनाव सफलतापूर्वक जसको नेतृत्वमा भयो उसकै नेतृत्वमा सरकारमा जानुपर्छ भन्ने कुरा हाम्रो हो। वाम गठबन्धनको कसरत कांग्रेसले नमाने वाम गठबन्धन गरेर सरकार बनाउने पहल पनि भइरहेका छन्। त्यसका लागि एमाले र माओवादी नेताहरूबीच निरन्तर छलफल भइरहेका छन्। माओवादी केन्द्रका अध्यक्ष प्रचण्ड, अर्का नेता वर्षमान पुनले चिनियाँ कार्यवाहक राजदूतसँग शुक्रबार भेटघाट गरेका छन्। चीनमा उपचार गरेर फर्केका पुन चीनमा छँदा पनि उच्चस्तरीय राजनैतिक भेटघाट गरेर फर्केका थिए। माओवादी नेता पुनले पछिल्ला दिनमा एमालेका शीर्ष नेतृत्वसँग पनि भेटघाट गरेका छन्। एमालेको आफ्नै रणनीति सरकार गठनका विषयमा एमाले भने पर्ख र हेरको अवस्थामा रहेको नेताहरू बताउँछन्। गठबन्धन तोडेमा माओवादी केन्द्रका अध्यक्ष प्रचण्डलाई प्रधानमन्त्री स्वीकार गर्न एमाले तयार छ। एमाले महासचिव शंकर पोखरेलले सरकार गठनका सबै विकल्पमा छलफल गर्न एमाले तयार रहेको बताए। सरकार बन्न सक्ने तीनवटा विकल्प छन्, पोखरेलले भने, पहिलो पाँचदलीय गठबन्धनकै सरकार। दोस्रो एमाले र कांग्रेसको सरकार। तेस्रो विकल्प वामपन्थी सरकार । यी तीनै विकल्पमा एमाले छलफल गर्न तयार छौं। एमाले उपमहासचिव प्रदीप ज्ञवालीले एमाले सरकार गठनको दौडधुपमा नरहेको बताए। उनले गठबन्धनले संस्थागतरूपमा नै निर्णय गरेकोले त्यसबाट पछि नहटनुञ्जेल नयाँ ढंगले राजनीति अघि नबढ्ने बताए। सरकार गठनको काउन्टडाउन : पहिलो दिन दलहरूले केके गरे? प्रचण्डलाई भेटेर नेम्वाङको प्रस्ताव  तपाईं प्रधानमन्त्री बन्नुहोस्, एमालेलाई राष्ट्रपति प्रचण्डलाई प्रधानमन्त्री बनाउने एमालेको प्रस्तावले गठबन्धनमा खैलाबैला ओलीप्रचण्डको अन्तरंग कुराकानी, बन्ला वाम गठबन्धनको सरकार? प्रचण्ड र प्रकाशमानबीच भेट, प्रधानमन्त्री नपाए गठबन्धन छाड्ने प्रचण्डको धम्की प्रचण्डको अडानबारे प्रधानमन्त्री देउवालाई प्रकाशमानको ब्रिफीङ माओवादी अध्यक्ष प्रचण्ड बालुवाटारमा प्रचण्ड प्रधानमन्त्री नभई नछाड्ने, देउवा दिँदै नदिने"
विद्युत् गाडीलाई खै चार्जिङ स्टेसन ?,"काठमाडौं : विद्युत् प्राधिकरणले २०७६ असोज ९ गते घोषणा गर्यो विद्युतीय गाडीका लागि मुलुकभर ५१ वटा चार्जिङ स्टेसन बनाइनेछ। प्राधिकरणले यस्तो घोषणा गरेको तीन वर्ष बित्यो। तर १५ वटा चार्जिङ स्टेसनमात्रै बने। पर्याप्त चार्जिङ स्टेसन नहुँदा विद्युतीय सवारीको प्रयोग र प्रवद्र्धन हुन नसकेको सरोकारवालाहरू बताउँछन्। चार्जिङ स्टेसन निर्माण गर्न सरकारले सहयोगी भूमिका नगरेको निजी क्षेत्रको आरोप छ। विद्युत् प्राधिकरणले तीन वर्षअघि मुख्य सडक तथा राजमार्गमा जोडिएका व्यापारिक भवन, सुपरमार्केट, सिनेमा हल, पार्क, विश्वविद्यालय, सरकारी निकाय, होटल तथा रेस्टुरेन्टका पार्किङ स्थलमा चार्जिङ स्टेसन बनाउने घोषणा गरेको थियो। पेट्रोलजन्य इन्धनलाई छोडेर विद्युतीयमा फड्को मार्न भन्दै प्राधिकरण आफैंले चार्जिङ स्टेसन बनाउने घोषणा गरेको थियो। सरकारको राष्ट्रिय निर्धारित लक्ष्य (एनडीसी) मा विद्युतीय सवारीलाई प्रवद्र्धन गर्ने घोषणा छ। तर घोषणाअनुसार पूर्वाधार निर्माणमा सरकारको ध्यान छैन। प्राधिकरणले ३५ स्टेसन बनाउन बाँकी विद्युतीय सवारीको मेरुदण्ड हुन, चार्जिङ स्टेसन। विद्युतीय सवारीको प्रयोग बढदै गए पनि मुलुकमा पर्याप्त चार्जिङ स्टेसन छैनन्। तर, सरकारले इलेक्ट्रिक मोबिलिटी बढाउने घोषणा गरे पनि पर्याप्त चार्र्जिङ स्टेसन नबनेसम्म विद्युतीय गाडीको प्रयोगमा व्यापकता नआउने विज्ञहरू बताउँछन्। सरकारी स्वामित्वको विद्युत् प्राधिकरणले पनि घोषणाअनुसार चार्जिङ स्टेसन निर्माण गरेको छैन। प्राधिकरणको विद्युतीय सवारी चार्जिङ पूूर्वाधार विकास आयोजना प्रमुख सागरमणि ज्ञवाली ५१ वटा चार्जर निर्माण अन्तिम चरणमा पुगेको बताउँछन्। १५ वटा चार्जिङ स्टेसन सञ्चालनमा छन्, उनले भने, बाँकी ३५ स्टेसन पनि दुई महिनाभित्र खुल्नेछन्। प्राधिकरणले रत्नपार्क, महेन्द्र पुलिस क्लब, बल्खु, खुर्कोट, चितवन, धार्के, सिन्धुली, बर्दिवासमा चार्जिङ स्टेसन बनाएको छ। ती सबै सञ्चालनमा रहेको ज्ञवालीले बताए। सामाखुसीस्थित नेपाल प्रहरीको पेट्रोल पम्प र पाटनढोकामा चार्जिङ स्टेसन निर्माणको काम भइरहेको प्राधिकरणले जनाएको छ। प्राधिकरणले सातै प्रदेशमा चार्जिङ स्टेसन बनाउने घोषणा गरेको थियो। जसअनुसार प्रदेश १ मा ५, मधेसमा ७, बागमतीमा १३, गण्डकीमा ६, लुम्बिनीमा ८, कर्णालीमा एउटा र सुदूूरपश्चिममा ३ वटा स्टेसन बनाउने काम सुरु गरेको ज्ञवालीले बताए। यी सबै स्टेसन निर्माण भए एकै पटकमा तीन सयभन्दा धेरै गाडी चार्ज गर्न मिल्ने प्राधिकरणले बताएको छ। यसका लागि सरकारले एसियाली विकास बैंकबाट ३५ करोड रुपैयाँ ऋण सहयोग लिएको छ। ज्ञवालीका अनुसार प्राधिकरणले बनाएका चार्जिङ स्टेसनहरू दु्रत गति (२० मिनेटदेखि एक घण्टाभित्र) चार्ज हुन्छन्। प्राधिकरणका चार्जिङ स्टेसनहरू दक्षिण एसियामा नै ठूलो क्षमताका भएको ज्ञवालीले दाबी गरे। स्टेसन बनाउनका लागि साइजअनुसार मूल्य लाग्ने पनि उनले जानकारी दिए। एउटा चार्जिङ स्टेसन बनाउन कम्तीमा ३० देखि ४० लाख लागत लाग्ने गरेको प्राधिकरणका कर्मचारीहरू बताउँछन्। निजी व्यवसायीहरूले पनि ठाउँठाउँमा चार्जिङ स्टेसनहरू राखेका छन्। ज्ञवालीका अनुसार साना ठूला सबै गरी मुलुकभर करिब डेढ सय चार्जिङ स्टेसन छन्। बिग्रिएको ट्रलीबस राख्नलाई सरकारसँग ठाउँ छ। तर विद्युतीय चार्जिङ स्टेसनका लागि ठाउँ माग्दा दिन चाहँदैन। त्यसैले पर्याप्त चार्र्जिङ स्टेसन नहुँदा विद्युतीय बसको संख्या बढ्न सकेको छैन। भूषण तुलाधर, वातावरणविद् भन्सार विभागअनुसार गत साउनदेखि कात्तिकसम्म मात्रै दुईपाङ्ग्रे र चार पाङ्ग्रे गरी १ हजार ८ सय २० विद्युतीय सवारी भित्रिएका छन्। रोपवे, ट्रली हुँदै विद्युतीय ब्याट्रीसम्म विद्युतीय सवारीका विभिन्न चरण छन् रोपवेदेखि ट्रली बससम्म। बिजुलीले चल्ने सम्पूर्ण सवारी विद्युतीय सवारीका रूपमा चिनिन्छन्। एकथरी विद्युत् ऊर्जाले प्रत्यक्ष (डाइरेक्ट) चल्छन्। जस्तो कि, ट्रलीमा बिजुली स्टोर गर्नु पर्दैन। बिजुली प्रवाह भएपछि खुरुखुरु गुडछन्। प्रत्यक्ष ब्याट्री चाहिँदैन। तर अहिलेका विद्युतीय सवारी ब्याट्रीबाट चल्छन्। जसमा विद्युत् भण्डारण गरिन्छ। बिजुलीको ऊर्जा ब्याट्रीमा लगेर थुपारिन्छ। कुनै छिटो, कुनै ढिलो चार्ज हुन्छन्। घरैमा भएको चार्जरबाट पनि काम हुन्छ, साना तथा निजी प्रयोजनका हकमा। ठूला चार्जिङ स्टेसनमा गाडीअनुसारको (बीएमएस) ब्याट्री म्यानेजमेन्ट सिस्टमले व्यवस्थापन गर्छ। आफ्नो क्षमताअनुसारको भारवहन गर्नका लागि त्यो सिस्टमले काम गर्छ। गाडीका प्रयोग हुने ब्याट्रीका क्षमता पनि फरक फरक हुन्छन्। २०, ३०, ४०, ६०, ८० किलोवाट प्रतिघण्टा र बसहरूमा १२० देखि २०० किलोवाट प्रतिघण्टासम्मका। जसका लागि लिथिमाइन ब्याट्री प्रसिद्ध छ। काठमाडौं रत्नपार्कस्थित नेपाल विद्युत् प्राधिकरणको कार्यालय परिसरमा विद्युतीय गाडी चार्ज गर्ने क्रममा सवारीधनी । तस्बिर : अशोक दुलाल मानिसलाई विद्युतीय सवारी किन्न प्रोत्साहन गर्न प्राधिकरण लागेको र वातावरण बनाइदिएको ज्ञवालीको भनाइ छ। सडकमा वातावरणमैत्री सवारी चलाउने सरकारको लक्ष्य छ। सरकारले कार्बन उत्सर्जन कम गर्न तथा इन्धन कम गर्ने नीति लिएको छ। यसबाट राष्ट्रिय अर्थतन्त्रमा नै टेवा पुग्ने ज्ञवाली बताउँछन्। सार्वजनिक र निजी गरेर मुलुकमा दुई सय बढी माइक्रो बस चल्छन्। निजी तर सर्वसाधारणका लागि सुर्खेत, कोहलपुर, बुटवलमा चलिरहेको छ। प्रतिकिलोमिटर एक रुपैयाँमा साना गाडी तर प्राधिकरण पूर्वाधार विकास आयोजना प्रमुख ज्ञवालीले भने थापाको आरोप निराधार भएको बताए। प्राधिकरणले चार्जिङ स्टेसनका लागि मिटर, ट्रान्सफर्मर, लाइन सबै निःशुल्क दिँदै आएको उनले दाबी गरे। सुन्दर यातायातको स्टेसन निर्माणमा पनि मिटर, ट्रान्सफर्मर जोडिदिएको ज्ञवालीले बताए। चार्जिङ स्टेसन निर्माणमा प्राधिकरणले आठदस लाख निःशुल्क सहयोग गरिदिएको छ, उनले भने। साथै निजीलाई दुई सय केबीसम्मको लोड पनि दिँदै आएको उनले बताए। ज्ञवालीका अनुसार चार्ज गरेबापत लिने शुल्कमा हिउँदमा भन्दा बर्खामा सस्तो पर्न जान्छ। बिहान ५ देखि ११ बजेसम्म १० रुपैयाँ, दिउँसो ८ रुपैयाँ र राति साढे सात रुपैयाँ हिउँदमा लिइन्छ। बर्खामा महसुल अझ सस्तो हुन्छ । उनले भने प्रतिकिलोमिटर एक रुपैयाँमा साना गाडी चल्ने स्थिति छ। सुन्दर यातायातका अध्यक्ष थापाका अनुसार, विद्युतीय बस किन्दा १ करोड ५० लाख देखि १ करोड ८० लाखसम्म पर्छ। २५ सिटभन्दा माथिको बस ल्याउन ३५ देखि ३८ लाखसम्म भन्सार तिर्नुपर्छ। ठूला गाडीले अत्यन्त धेरै भन्सार तिर्नुपर्ने भएकाले निजी क्षेत्रले गाडी थप्न नसकेको उनले जनाए। १३ प्रतिशत भ्याट, १ प्रतिशत भन्सार (२५ सिट सम्मका लागि), ५ प्रतिशत सडक कर, १ प्रतिशत प्रदूषण कर लाग्छ। विद्युतीय गाडीले उत्सर्जन नगरे पनि प्रदूषण कर तिर्नु परिरहेको उनले बताए। सरोकारवाला भौतिक तथा ऊर्जा मन्त्रालयले सहयोग नगरेको उनको गुनासो छ। तर भौतिक पूर्वाधार तथा यातायात मन्त्रालयले सडक छेउमा बन्ने चार्जिङ स्टेसनका सवालमा उचित मापदण्ड बन्नुपर्ने भन्दै सडक विभाग तथा प्राधिकरणलाई परिपत्र गरेको जानकारी दिएको छ। मापदण्ड बने पनि कसैलाई पनि काम गर्न अप्ठेरो नहुने मन्त्रालयले जनाएको छ। मन्त्रालयका प्रवक्ता शिवप्रसाद नेपालले राजमार्गमा कसैले स्टेसन राख्दा सडक सुरक्षालाई असर नहुने गरी तथा स्टेसनहरू चल्ने गरी मापदण्ड बनाउनका लागि कुरा भएको बताए। उनले भने नयाँ प्रविधि हो, विद्युतीय भोल्टेजको समस्या आउन सक्छ। सडकमा चार्जिङ राख्दा सडक सुरक्षा हुर्नुपर्छ। व्यवस्थित मापदण्ड आवश्यक छ। काठमाडौं रत्नपार्कस्थित नेपाल विद्युत् प्राधिकरणको कार्यालय परिसरमा बनाइएको विद्युतीय गाडीको चार्जिङ स्टेसन । मन्त्रालयले राजमार्गबाट स्टेसनमा छिर्ने र निस्कने ठाउँको भौगोलिक अवस्थाको बारेमा मात्रै सरोकार राख्ने उनले बताए। उनले भने हाम्रो भूमिका सानो छ। मापदण्डका काम थोरै सुरु भएको छ। काठमाडौंमा भने व्यापारिक कामको लागि सार्वजनिक जग्गामा स्टेसन बनाउन कानुनले सजिलै नदिँदा चुनौती हुने बताए। कहिले होला साझाको आफ्नै चार्जिङ स्टेसन साझा यातायातका बोर्ड सदस्य भूषण तुलाधरले साझाका तीन वटा विद्युतीय बस सञ्चालनमा रहेको बताए। तर साझाको आफ्नै चार्जिङ स्टेसन छैन। प्राधिकरणले साझामा दुई वटा चार्जिङ स्टेसन राखिदिएको छ। तर त्यसले मात्रै नपुग्ने अवस्था छ। साझाका ४० वटा बसको लागि छुट्टै चार्जिङ स्टेसन बनाउनुपर्ने आवश्यकता रहेको र त्यसका लागि सरकारसँग सार्वजनिक जग्गाको माग गरिएको तुलाधरले बताए। प्राधिकरणले साझामा दुई वटा चार्जिङ स्टेसन राखिदिएको छ, उनले भने, त्यसले मात्रै पुग्दैन। चार्जरहरू हामीसँग छ तर त्यसलाई राख्न सकिएको छैन। निजी साना सवारीले घरमै चार्ज गर्न सक्छन्। तर सार्वजनिक बसहरूको सवालमा त्यो लागू हुँदैन, उनले भने, त्यसले गर्दा पनि सार्वजनिक बसहरूको संख्या नबढेको हो। सार्वजनिक यातायातको विद्युतीयकरण भने गर्नैपर्छ। साझासँग ४० वटा बस छन्। तर तीन वटा मात्रै सञ्चालनमा छन्। सहरी चार्जिङ स्टेसनको समस्याले सबै बस चल्ने वातावरण नरहेको तुलाधरले बताए। सरकारसँग जग्गा भए पनि उपलब्ध नगराएको मात्र हो। बिग्रिएको ट्रली बस राख्नलाई ठाउँ छ। स्टेसनका लागि ठाउँ दिन चाहँदैनन्, उनले थपे बसपार्कजस्तै चार्जिङ स्टेसनहरू पनि विस्तारै बनाउनु थाल्नुपर्ने हो। हाल सरकारले काठमाडौंमा सञ्चालनमा ल्याएको चार्जरहरू पर्याप्त नभएको र सबै गाडीमा मिल्ने खालको पनि नभएको उनले बताए। भुटानका प्रधानमन्त्रीले आफ्नो कार्यालयमा विद्युतीय सवारी प्रवद्र्धन गर्नलाई छुट्टै युनिट राखेको तुलाधर बताउँछन्। नेपालमा विद्युतीय सवारी हेर्ने छुटटै निकाय नहुँदा समस्या छ। विद्युतीय सवारीको बारेमा कसैसँग आधिकारिक तथ्यांक हुँदैन, तुलाधरले गुनासो पोखे। तर, सरकारले इलेक्ट्रिक मोबिलिटी क्लाइमेट एक्सन को अवधारणा भने ल्याएको उनले बताए। सरकारले तीन सय विद्युतीय बस किन्ने योजना बनाएको थियो। त्यसका लागि एउटा कमिटी गठन गरेर अध्ययन पनि गरेको थियो। तर, चार्जिङ स्टेसनहरू पर्याप्त नहुँदा विद्युतीयमा जान खोज्नेहरू हतोत्साही छन्। जलवायु परिवर्तनका लागि अन्तरसरकारी प्यानल (आईपीसीसी) को प्रतिवेदनले विद्युतीय प्रविधिको अभ्यास बढेको उल्लेख गरेको छ। सवारीका ब्याट्री र स्वच्छ ऊर्जाको मूल्य घटेकाले संसारभरि विद्युतीय सवारी बढेको बताएको छ । सन् २०२१ मा विद्युतीय सवारीको बिक्री झन्डै ९ प्रतिशत (६६ मिलियन) कार बिक्री भएको बताएको छ। ५१ वटा चार्जर निर्माण अन्तिम चरणमा पुगेका छन् । १५ वटा चार्जिङ स्टेसन सञ्चालनमा छन् । बाँकी ३५ स्टेसन पनि दुई महिनाभित्र खुल्नेछन्। सागरमणि ज्ञवाली  प्रमुख, प्राधिकरणको विद्युतीय सवारी चार्जिङ पूूर्वाधार विकास आयोजना राजमार्गमा कसैले स्टेसन राख्दा सडक सुरक्षालाई असर नहुने गरी तथा स्टेसनहरू चल्ने गरी मापदण्ड बनाउनका लागि कुरा भएको छ । नयाँ प्रविधि हो, विद्युतीय भोल्टेजको समस्या आउन सक्छ। सडकमा चार्जिङ राख्दा सडक सुरक्षा हुनुपर्छ। व्यवस्थित मापदण्ड आवश्यक छ। हाम्रो भूमिका सानो छ। मापदण्डका काम थोरै सुरु भएको छ। शिवप्रसाद नेपाल,प्रवक्ता, भौतिक पूर्वाधार तथा यातायात मन्त्रालय सरकारसँग जग्गा भए पनि उपलब्ध नगराएको मात्र हो। बिग्रिएको ट्रली बस राख्नलाई ठाउँ छ। स्टेसनका लागि ठाउँ दिन चाहँदैनन् । बसपार्कजस्तै चार्जिङ स्टेसनहरू पनि विस्तारै बनाउनु थाल्नुपर्ने हो। भूषण तुलाधर  सदस्य, साझा यातायातका बोर्ड सरकार गलत प्रचारमा लाग्यो मुलुकमा सबैभन्दा पहिला विद्युतीय सवारी भित्र्याएको दाबी गर्छन, सुन्दर यातायातका प्रमुख भेषबहादुर थापा। उनका अनुसार २०७६ भदौ २३ मा काठमाडौंमा विद्युत्ीय बसको उद्घाटन गरिएको थियो। सुन्दर यातायातका आठ वटा बस काठमाडौंमा चल्छन्। काठमाडौं बाहिर १६ वटा गाडी सञ्चालनमा छन् भने ३ वटा रुटको खोजीमा छन्। काठमाडौं सिन्धुली, बर्दिवास जनकपुर, बुटवलको बेहलिया बेलवासलगायतका रुटमा सुन्दर यातायात सञ्चालनमा छ। विद्युत्ीय सवारी प्रवद्र्धनमा लाग्ने घोषणा गरे पनि सरकारले निजी व्यवसायीलाई सहयोग नगरेको उनको आरोप छ। भाषण र दस्तावेज मा सम्पूर्ण सेवा उपलब्ध गराएको भनेर सरकारले प्रचार गरे पनि व्यवहार त्यस्तो नभएको उनको आरोप छ। विद्युतीय सवारीका लागि सरकारको सपोर्ट छैन, उनले भने, विद्युतीय यातायातमा हात हालेर निल्नु न ओकल्नु भएको छ। सुन्दर यातायातले साढे तीन रोपनीमा धुम्बाराहीमा चार्जिङ स्टेसन सञ्चालन गरेको छ। यसबाट अरूले पनि सेवा लिइरहेको उनले बताए। सुन्दर यातायातले जस्तो सरकारले व्यवस्थित स्टेसन बनाउन नसकेको उनले दाबी गरे। चार्जिङ स्टेसन निर्माणको पाटो पीडादायी छ, उनले भने, प्राधिकरणले ३० देखि ४० लाखमा स्टेसन बन्ने दाबी गर्छ। तर निजीका हकमा एउटा चार्जिङ स्टेसन बनाउँदा कम्तीमा ६० देखि ७० लाख लाग्ने गरेको छ। हाइटेन्सन लाइन तारको प्रतिमिटर ४९ सय रुपैयाँ पर्छ। चार्जर जडान गर्दा १ सय २० मिटरभन्दा बढी किन्नु परेको थियो। भोल्टेज ट्रान्सफर्म कन्ट्रोलको एउटाकै ८० हजार पर्छ । मिटर आफ्नै पैसाले लिनुपर्छ। मिटर जोडेबापत १ लाख १० हजार तिर्नुपर्छ। प्राविधिक शुल्क उस्तै महँगो छ। त्यसैले निजी व्यवसायी मर्कामा रहेको थापाको भनाइ छ। प्राधिकरणले खम्बामा लगेर ट्रान्समिटर निःशुल्क जोडिदिए पनि पोल आफैं किन्नु परेको उनले आरोप लगाए। सरकारले गलत प्रचार गरेको छ, थापाले भने, फरक समयको फरक महसुल लिन्छ। सबैभन्दा सस्तो पैसामात्रै प्रचार गरेको छ। राति १० बजेदेखि बिहान ५ बजेसम्म ५ रुपैयाँ २५ पैसा लिने गरेको तर, सरकारले रातिको पैसा मात्रै प्रचार गरिरहेको उनले गुनासो गरे। भेषबहादुर थापा सुन्दर यातायातका अध्यक्ष"
को हुन् चार्ल्स शोभराज ? किन फ्रान्स डिपोर्ट गरियो ?,"काठमाडौं : १९ वर्ष २ महिना जेल सजायपछि बिकिनी किलर चार्ल्स शोभराज शुक्रबार जेलमुक्त भए। १० वर्ष नेपाल आउन प्रतिबन्धसहित साँझ फ्रान्सका लागि उनलाई निष्कासन (डिपोर्ट) गरियो। कतार एयरलाइन्सबाट उनलाई फ्रान्स पठाइयो। २०३२ सालमा नेपाल आएका बेला दुई विदेशी नागरिकको हत्या भएको अभियोगमा उनलाई सर्वश्वसहित जन्मकैदको सजाय सुनाइएको थियो। सर्वोच्च अदालतले गत बुधबार थुनामुक्त गर्न र १५ दिनभित्र फ्रान्स डिपोर्ट गर्न आदेश दिएको थियो। सर्वोच्चका न्यायाधीशद्वय सपना प्रधान मल्ल र तिलप्रसाद श्रेष्ठको इजलासले उमेर र स्वास्थ्यस्थितिको कारण देखाउँदै उनलाई थुनामुक्त गर्न आदेश दिएको थियो। केन्द्रीय कारागार सुन्धारामा रहेका शोभराज शुक्रबार थुनामुक्त भए। कारागारले उनलाई शुक्रबार थुनामुक्त गरेर कालीकास्थानस्थित अध्यागमन विभाग लगेको थियो। विभागमा दिनभर शोभराजलाई कडा सुरक्षा घेराभित्र राखेर ट्राभल डकुमेन्ट को काम गरिएको थियो। प्रहरी प्रवक्ता टेकप्रसाद राईले सुरक्षा थ्रेटका कारण उनको सुरक्षा निगरानी बढाइएको बताएका थिए। अध्यागमन विभागका महानिर्देशक सूचना अधिकारी कमलप्रसाद पाण्डेले शोभराजलाई शुक्रबार नै फ्रान्स पठाइएको पुष्टि गरे। शोभराजले भने केही समय नेपालमै बस्ने, स्वास्थ्य उपचार गर्ने र आफन्त तथा विदेशी पाहुना भेट्ने इच्छा व्यक्त गरेका थिए। को हुन् शोभराज ? चार्ल्स शोभराज फ्रान्सेली नागरिक हुन्। उनका पिता भारतीय मूलका हुन् भने आमा भियतनामी। उनी जन्मिएपछि पिताले उनलाई स्वीकार गरेनन्। उनकी आमाले फ्रान्सका सैनिक अधिकृतसँग विवाह गरिन्। शोभराज पनि फ्रान्सेली बाबुकै परिवारमा हुर्किए। उनी हुर्कने क्रममा पिता र बाबुबाट बेवास्तामा परे। अभिभावकत्वको अभावमा उनी अपराध कर्ममा लागे। सन् १९६३ मा पेरिसमा भएको चोरी अभियोगमा उनी प्रक्राउ परे। फ्रान्सको जेलमा हुँदा उनले विभिन्न अपराध गरेका व्यक्तिहरूसँग संगत गरे। उनीहरूकै प्रभाव पर्यो। उनले पर्यटकलाई लुट्ने र हत्या गर्ने गरेको आरोप छ। उनीविरुद्ध विभिन्न देशमा २० जनाभन्दा बढी व्यक्तिलाई हत्या गरेको आरोप छ। भारतीय जेलबाट त उनी फरार नै भएका थिए। उनी सन् १९६३ देखी १९८२ सम्म विभिन्न देशमा ठूलाठुला अपराध गरेको बताइन्छ। धेरैजसो महिलाहरूको हत्या गरेकाले बिकिनी किलरका रूपमा पनि उनी चर्चित छन्। उनले थाइल्यान्ड, पाकिस्तान, भारत, मलेसिया, फ्रान्स, अफगानिस्तान, टर्की र ग्रिसमा शृंखलाबद्ध हत्या गरेर फरार भएका थिए। उनीविरुद्ध अन्तर्राष्ट्रिय अपराध प्रहरी संगठन (इन्टरपोल) ले ग्रीन कर्नर नोटिस जारी गरेको थियो। उनी रत्नव्यापारीको आवरणमा आपराधिक क्रियाकलापमा संग्लन हुन्थे। जसको हत्या गर्थे उसकै पासपोर्टमा आफ्नो फोटो टासेर यात्रा गर्थे। विदेशी नागरिकको हत्या आरोपमा नेपालमा पक्राउ परेपछि नेपालकै जेलमा पुगेका उनी सुरुसुरुमा जेल प्रशासनलाई अप्ठ्यारोमा पार्ने, अन्य कैदीलाई नचाहिँदो काम गर्न उक्साउने, जेलभित्रको अनुशासन भंग गर्ने, अस्वाभाविक माग राख्ने जस्ता कार्य गर्ने गरेको सुरक्षा अधिकारीले बताउँछन्। कहिले जेलबाटै विदेशी सञ्चार माध्यमलाई अन्तर्वार्ता दिएर चर्चामा आउँथे त कहिले जेलभित्रै हुँदा नेपाली युवतीसँग बिहे गरेर चर्चामा आए। हत्या गरिएका अधिकांश मृतकलाई अचेत बनाउन औषधि दिइएको, घाँटी निमोठिएको, पिटिएको वा आगो लगाएर प्रमाण नष्ट गर्ने गरेको विभिन्न अनुसन्धानले देखाएको छ। उनले थाइल्यान्डमा मात्रै १४ जनाको हत्या गरेको आरोप छ। उनी भारतमा सन् १९७६१९९७ सम्म भारतको चर्चित तिहाड जेलमा थिए। त्यहीं आफ्नो जन्मदिन मनाउने क्रममा उपस्थित सबैलाई विषाक्त खाना दिएर फरार भएका थिए। सन् २००३ मा नेपाल आउँदा उनी पक्राउ परेका हुन्। उनका विषयमा धेरै क्रिमिनल फिल्म र उपन्यास पनि लेखिएका छन्। दुई जनाको हत्या आरोपमा अदालतबाट दोषी ठहर भई १९ वर्षदेखि नेपाली जेलमा रहेका शोभराजलाई सर्वोच्चले ज्येष्ठ नागरिकले पाउने कैद छुट दिएको हो । शोभराजलाई सन् २००३ मा कर्तव्य ज्यानको मुद्दामा पक्राउ गरी जिल्ला अदालत भक्तपुरले सर्वस्वसहित जन्मकैदको सजाय सुनाएको थियो ।कारागार नियमावलीअनुसार ज्येष्ठ नागरिकले पाउने छुट सुविधामा अन्याय भएको दाबीसहित शोभराजले २०७५ मंसिर २५ गते बन्दीप्रत्यक्षीकरण रिट दिएका थिए ।"
तीन महिनामा १८ लाख मोबाइल तस्करी,"काठमाडौं : पछिल्लो तीन महिनामा करिब १८ लाख बढी तस्करीका मोबाइल फोन भित्रिएको तथ्य फेला परेको छ। जसमा ३६ लाख ५१ हजार ५८९ आईएमईआई अवैध रूपमा सञ्चालन छन्। यसरी ठूलो संख्यामा अवैध मोबाइल भित्रिंदा ६ अर्बको राजस्व गुमेको दूरसञ्चार प्राधिकरण स्रोतले बताएको छ। प्राधिकरणले मोबाइल सेटको गैरकानुनी आयात, बिक्री वितरण तथा प्रयोगलाई निरुत्साहित गर्न २०७९ भदौ ३० मा मोबाइल डिभाइस म्यानेजमेन्ट सिस्टम (एमडीएमएस ) लागू गरेको छ । यसबीचमा करिब ६ हजार आइफोन १४ भित्रिएको छ। यसमा १२ हजार आईएमईआई सञ्चालित छन्। नेपालमा १४ लाख ७५ हजार आईएमईआई एमडीएस प्रणालीमा दर्ता भएका छन्। त्यसमा १३ हजार ४८९ व्यक्तिगत रूपमा दर्ता भएको प्राधिकरणले जनाएको छ। यसरी हेर्दा दर्ताभन्दा दोब्बर अवैध रूपमा फोन आईएमईआई भित्रिएको छ। सञ्चार तथा सूचना प्रविधिमन्त्री ज्ञानेन्द्रबहादुर कार्की, सचिव वैकुण्ठ अर्याल, भन्सार विभागका महानिर्देशक, अर्थ मन्त्रालय प्रतिनिधिलगायतको उपस्थितिमा एमडीएमएस सार्वजनिक भएको थियो। यो प्रणाली मोबाइल फोनको आयात तथा प्रयोगलाई व्यवस्थापन गर्न लागू गरेको प्राधिकरणले जनाएको छ। प्रणालीले मोबाइल सेटको गैरकानुनी आयात, बिक्री वितरण तथा प्रयोगलाई निरुत्साहित गरी थप यवस्थित गर्न, चोरी भएका तथा हराएका मोबाइल सेटको ट्रयाकिङब्लक गरी नेपालभित्र त्यस्तो मोबाइल नचल्ने गरी व्यवस्थापन गर्न सहयोग गर्ने प्राधिकरणको दाबी छ। तर, कतिपयले भने मोबाइल कम्पनी र व्यवसायीहरूलाई मोबाइल बजारमा एकाधिकार कायम गर्ने गरी लागू भएको आरोप लगाउँदै आएका छन्। आइफोन १४ मात्रै ६ हजार बढी भित्रिएको मुलुकलाई ६ अर्बको राजस्व घाटा प्राधिकरणले २०७९ भदौ ३० गतेसम्म विदेशबाट व्यक्तिगत तवरले ल्याइएका मोबाइल सेट तथा सञ्चालनमा रहेको सबै मोबाइल सेट स्वतः प्रणालीमा दर्ता हुने व्यवस्था मिलाएको छ। तर, असोजदेखि भने अनौपचारिक माध्यमबाट आयात गरिएका मोबाइललाई ग्रे लिस्टमा रहने व्यवस्था छ। यो प्रणाली लागू भएपछि १० हजार ८ मोबाइल फोन व्यक्तिगत आएर दर्ता भएको प्राधिकरणका उपनिर्देशक एवं सहायक प्रवक्ता अच्युतानन्द मिश्रले बताए। यो प्रणालीमा आबद्ध नरहेको फोन नचल्ने यो प्रणाली हाल परीक्षणमा छ। पूर्ण रूपमा कार्यान्वयनमा आएपछि प्रणालीमा आबद्ध नरहेको फोन निश्चित समयपछि नचल्ने व्यवस्था गरिएको प्राधिकरणले जनाएको छ। मोबाइल सेट खरिद गर्दा मोबाइल सेट दूरसञ्चार प्राधिकरणको एमडीएमएस प्रणालीमा दर्ता भएनभएको एकिन गरी मात्र खरिद गर्नु उपयुक्त हुने प्राविधिकहरूको सुझाव छ। मोबाइल आयातकर्ता बिक्रेताहरूले समेत मोबाइल आयात गर्नुअघि अनिवार्य रूपमा प्राधिकरणको स्वीकृति लिई प्राधिकरणमा दर्ता भएका मोबाइल मात्र बिक्री वितरण गर्नुपर्ने व्यवस्था गरिएको प्राधिकरणले जनाएको छ। तर, ठूलाठूला आयातकर्ताले समेत अवैध रूपमा भिœयाएको देखिन्छ। हाल अवैध मोबाइल बजारमा छ्यापछ्याप्ती छ। अवैध रूपमा भित्रिएका मोबाइलमा एमडीएमएस प्रणाली पूर्ण रूपमा लागू भएपछि नचल्न सक्छ। उपभोक्ता ठगिन सक्ने सम्भावना छ।"
"देउवा र प्रचण्डबीच जुटेन सहमति, अर्को गठबन्धन बनाउने घुर्की","काठमाडौं : राष्ट्रपति विद्यादेवी भण्डारीले प्रधानमन्त्रीमा बहुमतसहित दाबी गर्न दलहरूलाई आइतबार ५ बजेसम्मको समय दिएकी छन्। तर कसको नेतृत्वमा सरकार बनाउने भन्नेमा दलहरूबीच शुक्रबार साँझसम्म सहमति जुटेको छैन। सत्ता गठबन्धनका पाँच दलले गठबन्धनकै दलहरू मिलेर सरकार बनाउने बताउँदै आएका छन्। तर कसको नेतृत्व भने टुंग्याएका छैनन्। कांग्रेस सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल (प्रचण्ड)बीच को प्रधानमन्त्री बन्ने रस्साकस्सी छ। सहमति नजुटे साथ छोड्ने र अर्को गठबन्धन बन्न सक्ने घुर्की पनि एकले अर्कोलाई दिइरहेका छन्। चुनावपछिको सरकारको नेतृत्व आफूलाई दिने पूर्वसहमति पालना गर्नुपर्ने प्रचण्डको अडान छ। यता कांग्रेस भने चुनावमा पहिलो पार्टी बनेकाले सरकारको पहिलो नेतृत्व कांग्रेसले गर्नुपर्ने अडानमा यथावत् छ। पहिलो दुई वर्ष देउवा र त्यसपछि प्रचण्डलाई प्रधानमन्त्री बनाउन सकिने कार्ड कांग्रेसले खेलिरहेको छ। तर प्रचण्ड भने कुनै हालतमा पनि आफू पहिलो दुई वर्ष प्रधानमन्त्री बन्नैपर्ने अडान राखिरहेका छन्। माओवादी अध्यक्ष प्रचण्ड शुक्रबार दिनभर पनि प्रधानमन्त्रीका लागि दौडधुप र भेटघाटमा लागे। प्रचण्ड दिनभरजसो कांग्रेसका नेतासँग अनौपचारिक बार्गेनिङ गरेका थिए। कांग्रेसले स्वीकार नगरे एमालेसँग मिलेर आफू प्रधानमन्त्री बन्ने घुर्कीपनि प्रचण्डले दिइरहेका छन्। राष्ट्रपति, सभामुखलगायतमा सम्झौता गरेर भए पनि प्रचण्ड तत्काल नै प्रधानमन्त्री हुन चाहेको नेताहरू बताउँछन्। सफलतापूर्वक निर्वाचन सम्पन्न गराएको र चुनावमा पहिलो पार्टी बनेकाले आफू प्रधानमन्त्री बन्नुपर्ने तर्क देउवाले गर्दै आएका छन्। कांग्रेसले माओवादीलाई सभामुख, उपराष्ट्रपति तथा केही मुख्यमन्त्रीको प्रस्ताव गरेको छ। शुक्रबार साँझ प्रधानमन्त्री तथा कांग्रेस सभापति शेरबहादुर देउवासँगको भेटमा पनि प्रचण्ड आफ्नो अडानबाट टसमस नभएको नेताहरू बताउँछन्। एकीकृत समाजवादीका अध्यक्ष माधव नेपालसहित बिहीबार भएको भेटवार्तामा पनि प्रचण्डले आफूलाई प्रधानमन्त्री बनाउन प्रस्ताव राखेका थिए। शुक्रबार बिहानै प्रचण्डलाई भेट्न कांग्रेस नेता प्रकाशमान सिंह खुमलटार पुगेका थिए। सिंहले प्रचण्डलाई पहिलो चरणमा देउवालाई नै प्रधानमन्त्री बनाउनुपर्ने प्रस्ताव राखेका थिए। प्रचण्डले भने यही गठबन्धनबाट आफू प्रधानमन्त्री हुन चाहेको, त्यसो नभए एमालेसँगसमेत छलफल भइरहेको जवाफ सिंहलाई दिएको स्रोतले बताएको छ। प्रचण्डको जवाफ उद्धृत गर्दै स्रोतले भन्यो, एमालेसँग पनि हाम्रो छलफल भइरहेको छ। देउवाजी अहिले पनि प्रधानमन्त्री हुनुहुन्छ। अहिले म बन्छु दुई वर्षपछि फेरि देउवाजी। यसमा सहकार्य गर्दा सजिलै छ। माओवादीका महासचिव देव गुरुङले पूर्व सहमतिअनुसार माओवादीले सरकारमा दाबी गरेको बताए। प्रधानमन्त्रीमा आलोपालोको पूर्वसहमति अनुरूप नै दाबी गरेका हौं, उनले भने, माओवादी गठबन्धनभित्रकै दोस्रो ठूलो दल हो। दुई वर्ष माओवादीको नेतृत्वमा सरकार बन्छ त्यसपछि कांग्रेसलाई सहयोग गर्छौ भनेका छौं। कांग्रेस नेता एवं सञ्चारमन्त्री ज्ञानेन्द्रबहादुर कार्कीले भने पाँचदलीय गठबन्धनको सरकार निर्माणका लागि प्रधानमन्त्रीको पहिलो कार्यकाल कांग्रेसको नेतृत्वमा हुने विषयमा कुनै समस्या नरहेको बताए । आइतबारसम्म सत्ता गठबन्धनभित्रैबाट सरकार निर्माण गर्छौं, कार्कीले भने। शुक्रबारै लोसपा अध्यक्ष महन्थ ठाकुरलगायतका नेताहरू पनि देउवालाई भेट्न बालुवाटार पुगेका थिए। भेटमा सहभागी लोसपाका नेता केशव झाले भने, गठबन्धनलाई कायम राखेर सरकार निर्माणमा जान अनुरोध गरेका छौं। चुनाव सफलतापूर्वक जसको नेतृत्वमा भयो उसकै नेतृत्वमा सरकारमा जानुपर्छ भन्ने कुरा हाम्रो हो। कांग्रेसले नमाने वाम गठबन्धन गरेर सरकार बनाउने पहल पनि भइरहेका छन्। त्यसका लागि एमाले र माओवादी नेताहरूबीच निरन्तर छलफल भइरहेका छन्। माओवादी केन्द्रका अध्यक्ष प्रचण्ड, अर्का नेता वर्षमान पुनले चिनियाँ कार्यवाहक राजदूतसँग शुक्रबार भेटघाट गरेका छन्। चीनमा उपचार गरेर फर्केका पुन चीनमा छँदा पनि उच्चस्तरीय राजनैतिक भेटघाट गरेर फर्केका थिए। माओवादी नेता पुनले पछिल्ला दिनमा एमालेका शीर्ष नेतृत्वसँग पनि भेटघाट गरेका छन्। सरकार गठनका विषयमा एमाले भने पर्ख र हेरको अवस्थामा रहेको नेताहरू बताउँछन्। गठबन्धन तोडेमा माओवादी केन्द्रका अध्यक्ष प्रचण्डलाई प्रधानमन्त्री स्वीकार गर्न एमाले तयार छ। एमाले महासचिव शंकर पोखरेलले सरकार गठनका सबै विकल्पमा छलफल गर्न एमाले तयार रहेको बताए। सरकार बन्न सक्ने तीनवटा विकल्प छन्, पोखरेलले भने, पहिलो पाँचदलीय गठबन्धनकै सरकार। दोस्रो एमाले र कांग्रेसको सरकार। तेस्रो विकल्प वामपन्थी सरकार । यी तीनै विकल्पमा एमाले छलफल गर्न तयार छौं। एमाले उपमहासचिव प्रदीप ज्ञवालीले एमाले सरकार गठनको दौडधुपमा नरहेको बताए। उनले गठबन्धनले संस्थागतरूपमा नै निर्णय गरेकोले त्यसबाट पछि नहटनुञ्जेल नयाँ ढंगले राजनीति अघि नबढ्ने बताए।"
म सुकरात र बुद्धजस्तो सत्य अंगीकार गर्छु,"छानेर नि हैन, हैन जानीजानी तर जन्मे नेपालमै म त भाग्यमानी कति भाग्यमानी भर्खरै हामीले सुनेको शिशिर योगीले गाएको यो गीत अप्रेसन गरिसकेपछि, बेडमा होस खुल्दा केही पनि गर्न नसक्दा, अप्रेसन सफल भएर बेडमा सुतेका बेला रचना गरेको हुँ।भाग्यमानीको दुइटा अर्थ हुन्छ। एउटा भगवान्ले गरिदिएको, भगवान्ले बनाइदिएको, भगवान्ले कमाइदिएको भन्ने। अर्को आफ्नै कमाइ, मेहनत र परिश्रमले होइन स्वतः आइलागेको। साह्रै राम्रो संयोग। कुनै सकारात्मक उपलब्धि स्वतः आइलाग्यो भने पनि भाग्यमानी भन्छौं हामी। यसै त भगवान्ले गराइदिने कुराका राम्रा नराम्रा पक्षहरू छन्। इतिहासको सानो सन्दर्भ स्मरण गर्न चाहन्छु। जर्मनी युरोपको ठूलो र महत्त्वपूर्ण देश हो। १९औं शताब्दीको अघिल्लो अवधिमा जर्मनीमा जे हुन्छ ईश्वरले भनेको हुन्छ, जे गर्छ ईश्वरले गर्छ भन्ने थियो। मैले गीतमा भाग्यमानी निकम्मा भाग्यवादमा विश्वास गरेर होइन। मेरो देशमा अब किड्नी ट्रान्सप्लान्ट, अर्गान ट्रान्सप्लान्टजस्ता सर्जरी पनि यही भएका छन्। सर्जरी गर्ने विज्ञ नेपालमा जन्मिएका छन्। त्यतिखेर म प्रधानमन्त्री थिएँ। प्रधानमन्त्रीजस्तो मान्छेले पनि सुविधा खोज्दै अन्त जानु परेन। मैले भरोसा गरें, आफ्नो देशलाई, आफ्नो अस्पताललाई। मैले आफ्ना डाक्टर र नर्सहरूलाई भरोसा गरें। म सफल भएको छु। त्यसैले यो देशले विकास गर्न सक्छ।म छानेर नेपालमा जन्मिएको होइन। तर यो देशमा जन्मिनु, यो शिवभूमिमा जन्मिनु, यो बुद्धभूमिमा जन्मिनु, यो व्यासभूमि, यो विद्वान्हरूको भूमिमा जन्मिनु असाध्यै भाग्यमानी लाग्यो मलाई। त्यसरी मैले आफूलाई भाग्यमानी मानें र गीतमा लेखें। मिर्गाैला प्रत्यारोपण गर्दाको समय त्यो कसरी गर्ने भनेर डाक्टर चिन्तित थिए। डराइरहेका थिए। तर तपाईंले नडराउनु भन्नुभयो। बाँच्छु भनेर मनोबल बढाइरहनु भयो ? त्यतिखेर म नेपालमै मिर्गौला प्रत्यारोपण गर्न तयार छु भन्ने निर्णय कसरी लिनुभयो ? त्यसबेला म प्रधानमन्त्री थिएँ र सरकारले मेरो उपचार खर्च बेहोथ्र्याे। तर बाहिर जाँदा ३० देखि ५० लाखसम्म साधारणतया खर्च हुन्थ्यो। त्योभन्दा बढी पनि हुन्थ्यो। तर नेपालमा आफैंले मेहनत गरेर त्यो सुविधा र उत्कृष्टता हामीले प्राप्त गरेका छौं। नेपालमै डाक्टरहरू त्यो क्षमता राख्नुहुन्छ। त्यस स्तरको ज्ञान, अभ्यास, उपकरण सबै हामीसँग उपलब्ध छ, हामीले विकास गरेका छौं भने पद ओहोदाको कारणले महँगो पैसा तिर्न बाहिर जानु पर्दैन। ती चिज हामी यहाँ गर्न सक्छौं भने फेसनका रूपमा टाउको दुख्यो कि विदेश कुद्न पर्दैन। जे कुरा यहाँ हुँदैन त्यसका लागि बाहिर गएर गर्ने हो। सक्नेले बाहिर गएर उपचार गर्छ नसक्नेले के गर्ने ? हाम्रो देशमै त्यो सुविधा भइसकेपछि मैले हाम्रै डाक्टरहरूलाई सोधें, तपाईंहरू सक्नुहुन्छ ? उहाँहरूले सक्छु भन्नुभयो। मैले पनि यही भन्न खोजेको हो, तपाईंहरूले सक्नुहुन्छ। प्रत्यारोपण गरिरहनु भएको छ भने मेरो मात्र नसक्ने भन्ने कुरा छैन। तपाईंहरू गर्नुहोस्। उहाँहरूले गर्नुभयो। सफलतापूर्वक गर्नुभयो। उहाँहरूलाई धन्यवाद छ। हाम्रो स्वास्थ्य क्षेत्रमा भएको प्रगति खुसीको कुरा हो। हामीले राम्रो प्रगति गरेका छौं भनेर भन्नुपर्छ। यद्यपि पर्याप्त छैन। दुवै मिर्गाैला प्रत्यारोपण गर्दा, पाँच, सातवटा अप्रेसन गर्दा पनि अशक्त भइनँ। तर हरेक कुरामा म एकदमै सशक्त छु भनेर पनि भन्दिनँ। सशक्तता खाली मनको कुरा हो, भावनाको कुरा हो। मैले आफ्नो भावना अभिव्यक्त गरें। त्यो भावना गलत छैन, सही छ। मलाई के जानकारी थियो भने बालेन साह अर्थात् बालेन्द्र साह गएको स्थानीय तहको निर्वाचनबाट काठमाडौंका मेयर, तबला बजाउने गर्नुहुन्छ। उहाँको माटोको तबला थियो, ठाउँ सार्दा फुट्यो। मसँग मेटले तबला थियो। राम्रो थियो, ठाउँ सार्दा पनि नफुट्ने खालको थियो। बलियो तबला, राम्रो क्वालिटीको तबला यताउता सार्दा पनि फुट्दैन भनेर दिएको हो। मलाई उपहार दिन मन लाग्यो, मैले दिएँ। संगीतमा भन्दा बाहेकको लगाव ? जीवन भनेको, सिंगो जीवनको कुरा गर्दा, म बच्चा थिएँ। किशोर युवा, अधवैशी भएँ। अहिले पनि अधवैशे अधवैशे नै छु। बाँचीबर्ती रहे बूढो हुनु पनि अनिवार्य नै छ। म बिरामी भएपछि साथीहरूले चिन्ता गर्नुभयो।एकपल्ट साथीहरूलाई भनेको थिएँ मेरो हजुरआमा १०१ वर्षमा बित्नुभयो। मेरो हजुरबुबा पनि सय वर्ष पुगनपुग हुँदा बित्नुभयो। हेर्दाहेर्दै मेरो बुवा बूढोबूढो देखिन थाल्नुभयो। अहिले पनि म त्यही भन्छु। मेरो बुवा हुनुहुन्छ र दुईचार किलोमिटर अहिले पनि हिँड्नु हुन्छ। मेरो स्वास्थ्यभन्दा उहाँको अलि राम्रो छ। न सुगर न केही। खाना बार्नु पर्दैन उहाँलाई। अझै हिँड्नु हुन्छ। स्वास्थ्य उहाँको राम्रो छ। बुवा अलि बूढो बूढो हुन थाल्नु भएको छ। जीवन भनेको एउटा मात्रै उमेर होइन। म बालक हुँदाको, म किशोर हुँदाको पनि हो। उमेर भनेको विभिन्न समयको हो नि त। जीवनको रंगहरूजस्तै जीवनका रसहरू पनि विभिन्न प्रकारका हुन्छन्। क्यानभासका रंगजस्तै वा साहित्यका रसजस्तै अथवा संगीतका स्वर, सुर र तालहरूजस्तै विविधता हुन्छ जिन्दगीमा। राजनीति भनेको खेतमा धान फलाउने कुरा हो कि होइन ? बारीमा मकै फलाउने, सुन्तलाका बोटबिरुवा लाउने कुरा हो कि होइन ? उद्योगहरूको स्थापना गर्ने कुरा हो कि होइन ? हाम्रा ऐतिहासिक धरोहरहरूको संरक्षण राजनीति हो कि होइन। राजनीति चुलो बाल्नु हो कि होइन ? यहाँ मैले साग केलाएको कुरा आयो। साग केलाउने मात्र होइन, कैयौं वर्षसम्म खाना बनाएको छु। मलाई छिम्कन, निफन्न, सार्न सबै आउँछ। राजनीति गर्ने मान्छेले खानु पर्दैन ? खानुपर्छ भने साग खानु पर्दैन ? साग खाने हो भने केलाउनु पर्दैन ? भ्याएसम्म, सकेसम्म रमाउनु पर्दैन ? संसारमा केही दुःखी मान्छे हुन्छन्, जो कहिल्यै मुस्कुराउँदैनन्। कहिल्यै प्रसन्न चित्त हुँदैन। मानौं यो संसारको सबै पिर चिन्ता उसलाई मात्रै भएको होस्। आफ्नो भागको पिर, आफ्नो भागको चिन्ता, आफ्नो भागको कर्तव्य हुन्छ। हामीले काम कर्तव्य आफ्नो भागको गर्ने हो। मैले जे काम गर्नुपर्छ, कामचोर नभई नठगीकन गर्नुपर्छ। र मैले प्रसन्न चित्त रहनुपर्छ। बाजा बजाउने, गाउने, नाच्ने ठाउँ, देउसी खेल्ने ठाउँ भेटियो भने धुमधुम्ती बस्ने होइन। त्यहाँ नाच्ने हो। राजनीति गर्ने मान्छे कसरी नाच्छ ? क्यारम कसरी खेल्छ ? फुटबल कसरी खेल्छ ? राजनीति गर्नेमात्रै चित्र कसरी कोर्छ ? यो सबैले देख्नु भएको छ। म दुर्गम गाउँमा जन्मिएको हो। मेरो गाउँमा भर्खर बाटो पुग्यो। बिजुली र बाटो पुगेको दुई, चार वर्ष भयो। अझै राम्ररी पक्की भइसकेको छैन बाटो। राणा शासनपछि गाउँमा तुरुन्तै विद्यालय पुग्यो। शिक्षामा खासै पछाडि होइन तर विकासका अरू मापदण्डमा धेरै पछाडि हो। मेरो ठाउँ यस्तो हो जहाँ सपना देखिथ्यो, तर ठूलो सपना देखिँदैनथियो। हाम्रोतिर एक मानाको बन्दोबस्त भन्ने चलन थियो। कोही छोरी माग्न आयो एक मानाको बन्दोबस्त छ कि छैन भन्ने हुन्थ्यो। यो नै ठूलो सपना थियो। सफा खाना खानुपर्छ भने थाल त माझ्नुपर्छ। नमाझीकन कसरी सफा हुन्छ। माझ्ने काम सानो सफामा खाने काम ठूलो। काम सानो सफा खाना खाने काम ठूलो। कसरी ? मैले मेलो पाएको थिइनँ। सानै उमेर आमा बित्नु भएकाले पनि थुप्रै काम सिकियो। मलाई गाउँघरमा बत्ती काट्नेदेखि लिएर, टपरी दुना बात्ने, कामदेखि लिएर, गुन्द्रीको हत्यौरी, तान बुन्नेदेखि लिएर गजुरा सुकुल बुन्नेदेखि पराल खोसेला सबका पिरा बनाउन आउँछ मलाई। जुन काम देख्यो म त्यो सिक्ने मान्छे हो। यहाँ पोखरा जेलमा बस्दा कपडा बुन्ने काम पनि गरें। मन परेका दिदीबहिनीहरूलाई सारी बनाएर पठाई पनि दिन्थें कहिलेकहिले। आफैंले लगाउने लुगा पनि बुन्थें। कमिज, सुरुवाल काट्न सिलाउन आउँछ। जेलमा हुँदा आफैं काट्थें, आफैं सिउँथें। मैले लगाउने कमिज, सुरुवाल आफैंले काटेको हुन्थें। सिलाउन पायो भने सिलाउँथें। म जे काम पनि सिक्न रुचि राख्थें र कुनै काम सानो ठूलो भन्ने लाग्दैनथ्यो कहिले पनि। पछिसम्म पनि म खाना बनाउने काम गरिराख्छु। अहिले पनि, खाना बनाउन बढ्तै समय लाग्छ। त्यसैले म भाँडा माझ्छु।साथीहरूसँग जेलमा बस्दा पनि भाडा माझ्ने काम गर्थें। छोटो समयमा काम सिद्धिन्छ भने र म भाँडा माझ्थें। त्यसैले फुर्सद भयो, समय भयो भने म जहाँ जे पनि गर्थेँ। विद्यार्थी हुँदा, युवा हुँदा, नेता हुँदा कहिले गोठालागोठालीहरू भेटिए भने उनीहरूसँग पनि म रमाएर बस्थें। खोला देख्नै हुँदैनथ्यो। पौडी खेल्न मिल्ने खालको खोलामा पौडी खेल्थें। मेरो एकदमै रोजाइको काम पौडी हुने गथ्र्यो। खेलकुदमा एकदम रुचि राख्थें। त्यसैले घर गृहस्थीमा आफूलाई चाहिने काम आफैं गर्न सक्छु। म पाइलट हुन पाइनँ, त्यसैले मलाई उडाउन आउँदैन। मैले गाडी चलाउन २०२६ सालमा सिकें। सिक्ने कुरामा पछि परिनँ। म साधारण ठिटै हुँदा खेरी १७१८ वर्षको हुँदा गाउँमा त्यसबेला जेएमसी भन्ने दोस्रो विश्वयुद्धको थोत्रो ट्रक पाइन्थ्यो। ह्यान्डलबाट घ्वाईघ्वाई घुमाएर स्टार्ट गर्नुपर्ने। त्यसैबाट मैले ड्राइभिङ सिकेको हुँ। मलाई जे देख्यो त्यही सिक्नुपर्ने। त्यसैले जुनसुकै काम पनि मेरो रुचिभित्र पर्छ। हाम्रो जीवनमा आवश्यक पर्ने काम सबै काम गर्छु। घर नजिकै दमिनी आमाको घर थियो। हाम्रो घर अगाडि बस्नुहुन्थ्यो। कैंची चलाउँदा उहाँले बिग्रन्छ भन्नुहुन्थ्यो। उहाँको काम गरेको हेर्थें। फलामको कतर्नो बल्टुले बाँधेको छ तर बिग्रन्छ भन्नुहुन्थ्यो। बिग्रने ठावै छैन, छोयो भने बिग्रन्छ भन्नुहुन्थ्यो। कहिले कहिले सोध्थें, के भएर बिग्रिन्छ आमा यो ? तर मेरो स्वभाव कस्तो भने चलाउँ चलाउँ हुन्थ्यो। तर उहाँले तिम्रो चाल ठीक छैन, त्यता हेर्दैछौ भन्ने। मलाई अचम्म लाग्थ्यो। २०२० सालमा मैले अर्काको साइकल सिकें। साइकल पनि नचला बिग्रन्छ भन्थे। जुनसुकै काम पनि मेरो रुचिको कुराभित्र पर्छ। त्यसकारण हाम्रो जीवनमा आवश्यक पर्ने प्रचलित कुरामा रुचि राख्छु। केपी शर्मा ओलीको साहित्य विशेषता के हो ? कविता कुन सन्दर्भमा लेख्नु भएको थियो ? म यही खर्पनमा हालेर हर दिन बेलुका  खर्पन कविता देखाइयो दर्शकलाई। म पोखरा जेलमा थिएँ। पोखरामा खर्पन बोक्ने चलन थियो जस्तो लागेको थिएन। पोखरा जेलको गेटमा एक जना खर्पनमा साग बोकेर आए। मैले उनलाई देखेपछि उनी भएर यो कविता लेखें। म त जेलभित्र बन्दी थिएँ। मै भएर त म यो कविता लेख्न सक्तैनथें। मैले आफूलाई खर्पन बोक्नेमा परिणत गर्नुपथ्यो। मैले त्यो व्यक्तिको रूपमा आफूलाई रूपान्तरित गरेर यो कविता लेखेको थिएँ। कविता लेख्नुअघि मैले खर्पन बोकेको मान्छेको चित्र बनाएँ। त्यसपछि कविता लेखें। मेरो बानी के छ भने उहिले भूमिगतकालदेखि जहाँजहाँ पुग्यो मेरो लेखाइ कहिले कथा, कहिले निबन्ध, कहिले कविता, कहिले गीत लेख्थें। ती बोकेर हिँड्न सम्भव हुँदैनथ्यो। जहाँ पुग्थें त्यहाँ लेख्थें अनि त्यहीँ छोड्थें। अहिले माननीय हुनुभएको छ, केआर खम्बुजी। जो २०२६, २७ सालको आन्दोलनकारी हुनुहुन्थ्यो। पछि, त्रिभुवन विश्वविद्यालयमा २०३५३८ सालतिर। त्यहाँको सबैभन्दा परिचित विद्यार्थी उहाँ नै होला। सम्पर्क सूत्र उहाँ नै होला। त्यस्तो चिनिएको व्यक्तित्व हुनुहुन्थ्यो। पछि उहाँले जर्मनीबाट पीएचडी गर्नुभयो। उहाँसँग मेरो लामै संगत भएको थियो। उहाँ विराटनगर आउँदा माधव नेपाल पनि त्यही कलेजमा पढ्नु हुने रहेछ। खम्बुले नै मलाई माधव नेपालसँग परिचय गराउनु भएको थियो। उहाँसँग पनि मेरा कतिपय कविता छुटेका रहेछन्। उहाँको संस्मरण पछिल्लो समय निस्कियो, छायाँका लस्करहरू। पीएचडीपछि उहाँ क्याम्पसमा पढाउँदै गर्दा नेत्रज्योति गयो। त्यस स्थितिमा उहाँले छायाँका लस्करहरू लेख्नु भएको हो। त्यो पुस्तकमा मेरो अर्को एक जना साथी, जसकोमा मैले दुईचार पटक आश्रय लिएको थिएँ। उहाँकोमा मैले कविताहरू छोडेको रहेछु। र, त्यतिबेला मैले मेरो नाम कालीचरण भनेर लेखेको रहेछु, भूमिगतकालमा। ती कविताहरू छापिएको छ। ती कविता प्रकाशनका लागि भूपनिधि पन्तलाई धन्यवाद। म त लेख्यो, छोड्यो, हिँड्यो। त्यसमा कसैले मसला बेचोस् कि जेसुकै गरोस्। कुनै अर्थ राख्दैनथ्यो। म सुरक्षित गर्न सक्दिनँथे। जेलमा अनेक कृति लेखें। सयौं कविता लेखें तर जेलमा खोसिन्थ्यो, लुटिन्थ्यो। लेखेर के गर्ने खोसेर लैजान्थ्यो भनेर निरास हुन्थें। अलिअलि हतोत्साहित पनि भएको हो। लेखेर के गर्ने ? दुःख गर्यो, लुटेर लग्थे। त्यसपछि कुनै गहन ग्रन्थ लेख्नेतिर लागिएन। छोटा निबन्ध र फुटकरहरू मात्रै लेखें। यसै प्रसंगमा पोखरा जेलमा हुँदाखेरि कतिपय यस्ता कविता लेखेको हुँला। भूपनिधि पन्तजी जो २०४२ सालको आन्दोलनमा उहाँलाई पनि पक्रेर ल्याएको थियो। अलिक समय जेलमेट हुनुभएको थियो। मैले लेखें, छोडें वा उहाँले यत्तिकै राख्छु भनेर माग्नुभयो मलाई याद छैन। तनहुँको भन्ज्याङ पत्रिकाका सम्पादकसँग चिनजान भयो। भन्ज्याङका सम्पादक विश्वबन्धु भण्डारी, त्यस पत्रिकाका सुरुआतकर्ता। भन्ज्याङ पत्रिका निकाल्दा उहाँ पनि जेल परेकाले त्यहीँ चिनजान भयो। उहाँको भूपनिधिजीसँग कुरा भएछ। अनि मसँग पनि केपी ओलीको कविता छ भनेर कुरा भएछ। त्यो कविता भन्ज्याङ। पहिले अखबारजस्तो, विस्तारै साहित्यिक पत्रिका बन्यो। त्यसैमा उहाँले खर्पन प्रकाशित गर्नुपर्छ भन्नुभयो र गर्नुभयो। त्यसपछि यो खर्पन कविता चर्चामा आयो। २०४१ सालमा लेखिएको यो कविता ३५ वर्षपछि भूपनिधिजीले उजागर गरिदिनुभयो। मैले पेन्सिलले स्केच बनाएर पेन्सिलले नै लेखेको कविता हो। मैले कविता लेख्ने भूपी शेरचनको कविताजस्तो लेख्छन्, हेर्छन् फेरि केर्छन् भन्ने कविताजस्तो मेरो बानी छैन। मेरो त्यस्तो चलन छैन। म त लेख्छु, छोड्दिन्छु। (अखण्ड : र, धेरै वर्षपछि भेट्छन्।)ओली (हाँस्दै) : कोइकोइ। जेलमा महाकाव्य हरायो ? त्यो अलिकति सिद्धिन बाँकी थियो। करिब ६ महिना मेरा रचना लुटपाट भएका थिएनन्। त्यो ६ महिनाको बीचमा खण्डकाव्य, महाकाव्य, फुटकर रचनाहरू लेखिरहन्थें। एउटा चाहिँ १६ खण्डसम्म लेखिसकेको थिएँ, त्यो लुटियो। त्यो लुटिएपछि त्यतापट्टि नलागौं भन्ने भयो। त्यो एकदम प्रचलित नाम राखिएको थियो। आमा बित्नु भयो। तीन वर्षदेखि अहिलेसम्म म आमाको चेहरा सम्झिरहन्छु। तीन वर्षको उमेरमै आमा गुमाएकाले होला आमा शब्दप्रतिको आत्मीयता विशेष छ। अरूलाई पनि यस्तै हुन्छ होला। त्यसकारण त्यो महाकाव्यको नाम आमा नै राख्न मन लागेको थियो। तर त्यो लुटेर लगियो, अब इतिहासको कुरा भयो। कविताभन्दा बाहेक निबन्धको विधामा पनि यहाँको दुई आँखा, दुई कान एक मुख पढ्न पाएको थिएँ। यसको बिम्बले मलाई रोमाञ्चक बनाएको थियो। यो कुन सन्दर्भमा देखिएको थियो ? मैले साथीहरूलाई सामान्य कुरामा सम्झाउँथें। त्यही सन्दर्भमा एकपटक साथीहरूलाई सम्झाउने क्रममा केही कुराहरू राखेको थिएँ। त्यसमा केही अंशअंशका कुराहरू थिएँ। एउटा अंशमा के थियो भने हाम्रो दुईवटा कान हुन्छन्, चनाखोसँग सुन्नुपर्छ। हेर्नका लागि दुईवटा आँखा छन्। हेर्नु पनि सिक्ने कुरा हो। सिक्नु धेरै पर्छ, तर दुईवटा कानले सुनेर सिक्ने हो। आँखाले हेरेर सिक्ने हो। तर मुख एउटा मात्रै छ त्यसैले सही कुरा मात्रै बोल्ने, चाहिने कुरा मात्रै बोल्ने हो। सकेसम्म राम्रो सुन्नु पर्र्या। राम्रो कुरा मात्रै हेर्नु पर्यो। हाम्रो ज्ञानेन्द्रियमध्ये सबैभन्दा बढी आँखा र कानले धेरै ज्ञान आर्जन गर्छ। मुख त एउटा मात्रै छ। बोलेर ज्ञान कम हुन्छ। सुनेर मात्रै धेरै ज्ञान हुन्छ। बोलेर हुँदै नहुने त होइन। बोलेर पनि हुन्छ। तर ज्ञान आर्जन कम हुन्छ। त्यसकारण बोल्दा विचार गरेर थोरै बोल्नुपर्छ भन्ने हो। भद्रगोल जेलमा हुँदा २०३७ सालतिर लेखिएको चाहिँ निबन्ध थियो। कविता र निबन्धभन्दा बाहेक साहित्यको अरू विधा पनि लेख्नुभयो कि ? मलाई एकपटक हार्माेनियम बजाउन बस्दा साथीले सोध्नुभयो, हार्माेनियम बजाउन आउँछ ? भनेर। मैले आउँछ भनें, हार्माेनियमको पछाडिबाट थिच्नु पर्छ। अगाडिबाट हावा दिएपछि बजिहाल्छ नि। मेरो बजाउने तरिका बेग्लै छ। अरूकोसँग मिल्दैन। मलाई धेरै आउँछ, तर अरूकोसँग मिल्दैन। मेरो आफ्नै मौलिक पारा छ। मलाई सुरुमै गोलघरमा लगियो। त्यहाँ केही पनि दिइँदैन। पानी खाने भाँडो पनि दिइँदैन। त्यहाँ ठूलो लडाइँ गरेर माटाको सुराई झिकाइयो। सिसाको कुनै पनि चिज दिइँदैनथियो। त्यहाँ सबै कुरामा शंका गरिन्छ। दुःख दिने नियतले मात्रै लगिन्थ्यो। त्यहाँ पत्रिका, किताब कलम, कागज केही दिइँदैनथियो। रेडियोमा जडान गरेर माइक राखिएको हुन्थ्यो। त्यसमा रेडियो नेपालको समाचारमात्रै सुन्न पाइन्यो। बेलुकी सुत्नेबेला वीरगन्जको हवारीहरूले हिन्दी गीतका लागि फर्माइसहरू पठाउँथे। त्यसको विज्ञापनमात्रै आउँथ्यो। त्योबाहेक केही सुन्न पाइँदैनथियो। त्यसबेला म निकै बिरामी परेको थिएँ। त्यसबेला गेटको छेउमा डाक्टरकहाँ जाँच गर्न लग्यो। तर त्यस्तो एउटा रमाइलो किस्सा छ। मैले चुरोटको विज्ञापन गर्न खोजेको होइन। तर सत्यकथा भन्न चाहन्छु। गोलघरमा फ्ल्याट चुरोट पाउँथ्यो। त्यो खाएर कसैले फ्याँकेको रहेछ। बाहिर १० खिली चुरोट पाइन्छ भन्ने लेखेको हुन्थ्यो। जेलभित्र मैले चुरोटको खोल भेटें। मैले त्यो कागज भेटाएँ। मैले कागजमा नलेखेको केही महिना भएको थियो। त्यो चुरोटको खोल भेट्दा वा कागज भेट्दा साथी भेटेजस्तो भयो मलाई। कागज भेट्दा आफन्त भेटाए जस्तो भयो। संयोगले एउटा पेन्सिल सानो टुक्रो पनि भेट्टाएँ। मेरो लागि त्यो सुन्दर संयोग थियो। चुरोटको खोल र पेन्सिलको टुक्रा टिप्दा भेट्दा मलाई सबैले हेर्थें। मानसिक रोगी रहेछ क्या हो भनेर हेरे। जे भेटायो त्यही टिप्दै हिँड्छ। सबैजना अचम्मित भए।तर मलाई असाध्यै नियन्त्रण राख्न खोजिन्थ्यो। आफूलाई शासन देखाउन खोज्ने त्यहाँका कामदार थिए। जेलभित्र पनि विभिन्न श्रेणीका नाइके हुन्थे। मलाई एकजना कामदारले आफूलाई शासकीय रूपमा देखाउन खोज्ने र मलाई नियन्त्रण देखाउन खोज्थे। तिनको जीवन कहानी सुनेको थिएँ। एकदमै मार्मिक थियो। उनीमाथि प्रहरी, वकिललगायत सबैले नभएको कुरालाई पनि भएको बनाएर ठूलो सजायको भागीदार बनाएको थियो। उनको त्यस्तो पीडा थियो। उनको जीवन साँच्चै टिठलाग्दो थियो। उनको जीवन र परिवारसँग जोडेर हेर्दा निकै मार्मिक थियो। त्यो चुरोटको खोलमा उनकै जीवन सम्झिएर लेखें। र उनलाई मैले सुनाएँ। मैले चुरोटको खोलमा लेखेको कविता सुनाउँदै गर्दा उनी आँखाबाट आँसु खसाल्दै रोए र मलाई त्यो कविता मागे। मैले उनलाई तपार्इंकै लागि लेखिदिएको भनेर दिएँ। त्यसपछि मलाई चुरोटको खोलको खाँचो भएन। त्यसपछि मैले कागज पाएँ। पेन्सिल सिमेन्टमा घोट्दै तिखार्दै लेख्थें। त्यसरी लेखनको सुरुआत भयो। पछि चुरोट खोलमा चाङ कविताहरू लेखें। ती जेलर सबै चुरोटको खोलमा देखिएको कविता जतन गरेर राखेका थिए। पछि सबै उठाएर लग्यो। ती जेलर पनि बिते। मलाई तिनले फुलिस्केप कागज र पेन्सिल उपलब्ध गराए। गोलघरको बाहिरपट्टि लाइब्रेरी छ। त्यसमा केही हजार किताबहरू होलान्। लाइब्रेरीको सदस्य भएपछि दिनमा दुई, तीनवटाको दरले पढ्न सुरु गरें। त्यहाँ उपलब्ध भएका सबै शास्त्र पढें। त्यहाँ जे उपलब्ध छ सबै अध्ययन गर्दै गएँ। सबै शास्त्रमा केही न केही ज्ञान हुँदो रहेछ। सबै रुचि साथ पढें। त्यसले मलाई लाभ नै गर्यो। त्यो लाइब्रेरीको एक वर्ष लगभग सबै पढेर सकें। कतिपय पुस्तकहरू दोहोर्याएर पनि पढें। त्यसबेला जेलमा हुनुहुन्थ्यो, अनि समय थियो। अहिले धपेडी बनाउने खालको राजनीतिको जेलमा हुनुहुन्छ। अहिले लेख्ने, पढ्ने समय कसरी समय व्यवस्थापन गर्नुहुन्छ ? पढ्ने लेख्ने समय रातिमात्रै हो। दिउँसो समय निकाल्छु भनेर सम्भव छैन। म अलि कम सुत्छु। तर समय मिल्यो भने सुतिहाल्छु। जति बेला सुत्छु त्यतिबेला नै निदाई हाल्छु। जति समयका लागि सुत्छु, त्यो काफी हुन्छ। चार घण्टा सुत्ने भन्यो भने त्यतिमात्रै सुत्छु। त्यसैले बिहान उठेदेखि व्यस्त हुने भएकाले रातको समयमा मात्रै अध्ययन गर्छु। पढ्नु सरसर्ती सूचना प्राप्त गर्नु हो भने लेख्नु भनेको ज्ञानलाई संगठित गर्नु हो। तर ज्ञानको रूपमा त्यसलाई संगठित गर्न लेख्नै पर्छ। ज्ञानलाई संगठित गर्न योजना नै गर्नुपर्छ। नत्र ज्ञान संगठित हुँदैन। यहाँका स्रष्टाहरू सत्यमोहन जोशी, माधव घिमिरे, बैरागी काइँला, भक्तराज आचार्यहरूसँग भेटघाट हुन्थ्यो। उहाँहरूसँगको भेटमा के लागि स्रष्टाहरूलाई बोलाउनु हुन्थ्यो र उहाँहरूकहाँ जानु हुन्थ्यो ? राष्ट्रकवि माधवप्रसाद घिमिरे र शताब्दी पुरुष सत्यमोहन जोशी वा बैरागी काइँलालगायत सबै लेखकहरू हाम्रा लागि तीर्थजस्ता हुन्। खर्पनमा चित्र कोर्नु भएको थियो। यहाँले चित्रकारिता कसरी सिक्नुभयो ? कति लेख्नुभयो ? जुनसुकै कुरा पनि रुचि राख्थें। पौडी खेल्न नजान्दै पनि पोखरीमा हाम फाल्थें। कहिलेकाहीँ संकटमा पनि पर्थें। त्यही संकटबाट सिक्थें। मलाई जिज्ञासा धेरै हुन्थ्यो। त्यसैले चित्रकारिता विद्यालय कहिलेकाहीँ सिकाउने कुरा हुन्थ्यो। नाटक सिकाउने काम पनि हुन्थ्यो। नाटक र चित्रकारितामा केटाकेटी बेलामा भाग लिन्थें। त्यसबेला भाग लिने काम हुन्थ्यो। वक्तृत्वकला कार्यक्रमहरू हुन्थ्यो। मैले पनि चित्र कोर्ने गर्थें। कलम वा पेन्सिल जे भेट्टाए पनि चित्र कोर्ने गर्थें। मैले त्यसबेला पढेको छैन, सिकेको छैन। अलिअलि गर्छु। विश्वकप रातभर बसेर हेर्नुभयो ? विश्वकपको अन्तिम फाइनल रोमाञ्चक थियो। अर्जेन्टिनाको पक्षमा थिएँ। तटस्थ ढंगले अर्जेन्टिनाको। मौका मिल्दा पहिले खेल्थें। बुझ्छु पनि, नियम पनि आउँछ। पास दिएको मिल्यो मिलेन भनेर पनि बुझ्छु। यसपटकको फाइनल पनि उठेर हेरें। युवा उमेर उठेर हेरिन्थ्यो। तर म पनि उठेर हेरें। खेलको सेन्टिमेन्टसँग बगेको थिएँ। खेल पनि राति भएकाले काम माया मार्नु पनि परेन। त्यसैले राति खेल हेर्न पाउँदा निकै आनन्द आयो। कुन कुन खेलमा विज्ञता र रुचि छ ? विज्ञता कतिलाई भन्ने ? मभन्दा नजान्ने खेलाडी पाएँ भने हराउन सक्छु। त्यसैले केलाई विज्ञता भन्ने ? त्यसकारण फुटबल, भलिबल, टीटी, स्नोकर, क्यारेमबोर्ड खेल्छु। नजान्ने पाएँ भने हराउँछु। सानोबेलामा गिर पनि खेल्थें। त्यसबेला क्रिकेट थिएन। अहिलेको गिरजस्तो थिएन। त्यसबेला गिर निकै खतरनाक हुन्थ्यो। अलि कम खेल्थें। गिरको बल खतरनाक हुन्थ्यो। तपाईं पहिले एकदमै कडा नास्तिक हुनुहुन्थ्यो रे। उत्तर कोरिया गएको बेला किम जुङको सालिक अगाडि झुक्न लगाए। त्यसपछि आस्तिक बनेर फर्किएँ भन्ने सन्दर्भ सुनेको थिएँ। त्यो कुन प्रसंगमा भएको थियो ? उहाँहरूको चलनअनुसार नेताको सालिकअघि पुगेपछि गो डाउन प्लिज त्यसपछि झुकेर सम्मान गर्नुपर्ने रहेछ। त्यहाँ बुद्धको स्तूप पनि छ। त्यहाँ बुद्धको मूर्तिको भएको ठाउँ पुगेपछि मैले पनि गो डाउन प्लिज भने, मलाई त्यसअघि मूर्ति अघि निहुरिनुपर्छ भन्ने लाग्दैनथियो। त्यहाँ नेताको अगाडि पुग्दा निहुरिन परेपछि मैले पनि बुद्धको मूर्ति अघि पुगेपछि सबैले ढोग्न लगाएँ। त्यो यथार्थ घटना थियो। त्यसैले म फिलोसोफिकल कुरामा, सत्यमा विश्वास गर्छु। त्यसकारण मेरो दृष्टिकोणको मूल थिम सत्यसँग नलड्ने, शक्तिसँग नझुक्ने भन्ने थियो। म यस मामलामा सुकरात र बुद्धजस्तो सत्य अंगीकार गर्ने गर्छु। योगको सन्दर्भमा शिवबाट सुरु भएर योगका प्रणेताहरू त्यसका विकासकर्ता भनेर मानिने कपिलमुनि र त्यसलाई पतञ्जलिले विकसित गरेका योगको सूत्र आठवटा छन्। त्यसमा पहिलो सूत्र यमो, यमो भनेको अहिंसा र सत्य। सत्य र अहिंसा नै यसको सत्य कुरा नै हो। त्यसै मैले योगमा जोड दिएको छु। सत्यको मार्ग अपनाएको छु। योगी हुँ भन्ने तर छलछाम गर्ने ? त्यस्तो योगी हुँदैन। यदि योग गर्ने हो भने सत्यमा अडिन्छु, सत्य धारण गर्छु, सत्यमा विश्वास गर्छु, असत्यको बाटो हिँड्दिनँ भनेर कबुल गर्नुपर्छ। अनि मात्रै योग सुरु हुन्छ। तसर्थ दार्शनिक हिसाबले वस्तुवादी दर्शन, यथार्थवादी दर्शन, तथ्यवादी दर्शन, जे सत्य हो त्यो कटुसत्य हो। यो गलत व्याख्या हो। कवि हुने भनेको बैंसको उत्तालोपन हो। सामाजिक न्याय, समानता खोज्यो भने बैंसको उत्ताउलोपन हो। पछि परिपक्व भएपछि सामाजिक न्याय, समानता किन चाइयो ? समृद्धि किन चाहियो ? समृद्ध नेपाल सुखी नेपालीलगायतको कुरा किन चाहियो ? यसो त होइन होला। यहाँ थुप्रै कविहरू उभिनु भएको छ। लेखक, कविहरू थुप्रै यहाँ हुनुहुन्छ। बैंसको लहर हो र साहित्य ? साहित्य बैंसको लहर होइन। मान्छेले के चाहन्छ ? सबै मान्छेको गन्तव्य भनेको सुख प्राप्ति हो। सुख पाउन चाहन्छ मान्छे। त्यसैले मान्छे सुख नै खोज्छ। ऋषिमुनिले पनि मान्छे सुख चाहन्छ भनेर भनेका छन्। साहित्य बैंसको उत्ताउलो र गैरजिम्मेवार खालको पन होइन। समाज परिवर्तन र साहित्य सिर्जनाको कुरा, कवि हुने कुरा, कवि मन हुने कुरा उमेरअनुसारका भावनाहरू हुन सक्छन्। रसहरू पनि परिवर्तन हुन सक्छ। विभिन्न रसहरू हुन सक्छन्। वीर रस बैंसमा हुँदैन। अलि बुढेसकाल लागेपछि शृंगार रस हुँदैन भन्ने कुरा होइन। मेघदूत कुन उमेरमा कालीदासले लेखेका थिए ? शाकुन्तल कुन उमेरमा लेखेका थिए। कालीदासको कथा सबैलाई याद होला। युवा छँदा त उनी निरक्षर थिए। त्यसकारण शृंगार रस र प्रेमभावका कुराभन्दा पनि। साहित्यहरू प्रायः मेघदूत होस् वा नाटक लेख्दा उनी छिप्पिसकेका थिए। त्यसकारण साहित्य त्यस्तो होइन।"
विद्युत् गाडीलाई खै चार्जिङ स्टेसन ?,"काठमाडौं : विद्युत् प्राधिकरणले २०७६ असोज ९ गते घोषणा गर्यो विद्युतीय गाडीका लागि मुलुकभर ५१ वटा चार्जिङ स्टेसन बनाइनेछ। प्राधिकरणले यस्तो घोषणा गरेको तीन वर्ष बित्यो। तर १५ वटा चार्जिङ स्टेसनमात्रै बने। पर्याप्त चार्जिङ स्टेसन नहुँदा विद्युतीय सवारीको प्रयोग र प्रवद्र्धन हुन नसकेको सरोकारवालाहरू बताउँछन्। चार्जिङ स्टेसन निर्माण गर्न सरकारले सहयोगी भूमिका नगरेको निजी क्षेत्रको आरोप छ। विद्युत् प्राधिकरणले तीन वर्षअघि मुख्य सडक तथा राजमार्गमा जोडिएका व्यापारिक भवन, सुपरमार्केट, सिनेमा हल, पार्क, विश्वविद्यालय, सरकारी निकाय, होटल तथा रेस्टुरेन्टका पार्किङ स्थलमा चार्जिङ स्टेसन बनाउने घोषणा गरेको थियो। पेट्रोलजन्य इन्धनलाई छोडेर विद्युतीयमा फड्को मार्न भन्दै प्राधिकरण आफैंले चार्जिङ स्टेसन बनाउने घोषणा गरेको थियो। सरकारको राष्ट्रिय निर्धारित लक्ष्य (एनडीसी) मा विद्युतीय सवारीलाई प्रवद्र्धन गर्ने घोषणा छ। तर घोषणाअनुसार पूर्वाधार निर्माणमा सरकारको ध्यान छैन। विद्युतीय सवारीको मेरुदण्ड हुन, चार्जिङ स्टेसन। विद्युतीय सवारीको प्रयोग बढदै गए पनि मुलुकमा पर्याप्त चार्जिङ स्टेसन छैनन्। तर, सरकारले इलेक्ट्रिक मोबिलिटी बढाउने घोषणा गरे पनि पर्याप्त चार्र्जिङ स्टेसन नबनेसम्म विद्युतीय गाडीको प्रयोगमा व्यापकता नआउने विज्ञहरू बताउँछन्। सरकारी स्वामित्वको विद्युत् प्राधिकरणले पनि घोषणाअनुसार चार्जिङ स्टेसन निर्माण गरेको छैन। प्राधिकरणको विद्युतीय सवारी चार्जिङ पूूर्वाधार विकास आयोजना प्रमुख सागरमणि ज्ञवाली ५१ वटा चार्जर निर्माण अन्तिम चरणमा पुगेको बताउँछन्। १५ वटा चार्जिङ स्टेसन सञ्चालनमा छन्, उनले भने, बाँकी ३५ स्टेसन पनि दुई महिनाभित्र खुल्नेछन्। प्राधिकरणले रत्नपार्क, महेन्द्र पुलिस क्लब, बल्खु, खुर्कोट, चितवन, धार्के, सिन्धुली, बर्दिवासमा चार्जिङ स्टेसन बनाएको छ। ती सबै सञ्चालनमा रहेको ज्ञवालीले बताए। सामाखुसीस्थित नेपाल प्रहरीको पेट्रोल पम्प र पाटनढोकामा चार्जिङ स्टेसन निर्माणको काम भइरहेको प्राधिकरणले जनाएको छ। प्राधिकरणले सातै प्रदेशमा चार्जिङ स्टेसन बनाउने घोषणा गरेको थियो। जसअनुसार प्रदेश १ मा ५, मधेसमा ७, बागमतीमा १३, गण्डकीमा ६, लुम्बिनीमा ८, कर्णालीमा एउटा र सुदूूरपश्चिममा ३ वटा स्टेसन बनाउने काम सुरु गरेको ज्ञवालीले बताए। यी सबै स्टेसन निर्माण भए एकै पटकमा तीन सयभन्दा धेरै गाडी चार्ज गर्न मिल्ने प्राधिकरणले बताएको छ। यसका लागि सरकारले एसियाली विकास बैंकबाट ३५ करोड रुपैयाँ ऋण सहयोग लिएको छ। ज्ञवालीका अनुसार प्राधिकरणले बनाएका चार्जिङ स्टेसनहरू दु्रत गति (२० मिनेटदेखि एक घण्टाभित्र) चार्ज हुन्छन्। प्राधिकरणका चार्जिङ स्टेसनहरू दक्षिण एसियामा नै ठूलो क्षमताका भएको ज्ञवालीले दाबी गरे। स्टेसन बनाउनका लागि साइजअनुसार मूल्य लाग्ने पनि उनले जानकारी दिए। एउटा चार्जिङ स्टेसन बनाउन कम्तीमा ३० देखि ४० लाख लागत लाग्ने गरेको प्राधिकरणका कर्मचारीहरू बताउँछन्। निजी व्यवसायीहरूले पनि ठाउँठाउँमा चार्जिङ स्टेसनहरू राखेका छन्। ज्ञवालीका अनुसार साना ठूला सबै गरी मुलुकभर करिब डेढ सय चार्जिङ स्टेसन छन्। बिग्रिएको ट्रलीबस राख्नलाई सरकारसँग ठाउँ छ। तर विद्युतीय चार्जिङ स्टेसनका लागि ठाउँ माग्दा दिन चाहँदैन। त्यसैले पर्याप्त चार्र्जिङ स्टेसन नहुँदा विद्युतीय बसको संख्या बढ्न सकेको छैन।भूषण तुलाधर, वातावरणविद् भन्सार विभागअनुसार गत साउनदेखि कात्तिकसम्म मात्रै दुईपाङ्ग्रे र चार पाङ्ग्रे गरी १ हजार ८ सय २० विद्युतीय सवारी भित्रिएका छन्। रोपवे, ट्रली हुँदै विद्युतीय ब्याट्रीसम्म विद्युतीय सवारीका विभिन्न चरण छन् रोपवेदेखि ट्रली बससम्म। बिजुलीले चल्ने सम्पूर्ण सवारी विद्युतीय सवारीका रूपमा चिनिन्छन्। एकथरी विद्युत् ऊर्जाले प्रत्यक्ष (डाइरेक्ट) चल्छन्। जस्तो कि, ट्रलीमा बिजुली स्टोर गर्नु पर्दैन। बिजुली प्रवाह भएपछि खुरुखुरु गुडछन्। प्रत्यक्ष ब्याट्री चाहिँदैन। तर अहिलेका विद्युतीय सवारी ब्याट्रीबाट चल्छन्। जसमा विद्युत् भण्डारण गरिन्छ। बिजुलीको ऊर्जा ब्याट्रीमा लगेर थुपारिन्छ। कुनै छिटो, कुनै ढिलो चार्ज हुन्छन्। घरैमा भएको चार्जरबाट पनि काम हुन्छ, साना तथा निजी प्रयोजनका हकमा। ठूला चार्जिङ स्टेसनमा गाडीअनुसारको (बीएमएस) ब्याट्री म्यानेजमेन्ट सिस्टमले व्यवस्थापन गर्छ। आफ्नो क्षमताअनुसारको भारवहन गर्नका लागि त्यो सिस्टमले काम गर्छ। गाडीका प्रयोग हुने ब्याट्रीका क्षमता पनि फरक फरक हुन्छन्। २०, ३०, ४०, ६०, ८० किलोवाट प्रतिघण्टा र बसहरूमा १२० देखि २०० किलोवाट प्रतिघण्टासम्मका। जसका लागि लिथिमाइन ब्याट्री प्रसिद्ध छ। काठमाडौं रत्नपार्कस्थित नेपाल विद्युत् प्राधिकरणको कार्यालय परिसरमा विद्युतीय गाडी चार्ज गर्ने क्रममा सवारीधनी । तस्बिर : अशोक दुलाल मानिसलाई विद्युतीय सवारी किन्न प्रोत्साहन गर्न प्राधिकरण लागेको र वातावरण बनाइदिएको ज्ञवालीको भनाइ छ। सडकमा वातावरणमैत्री सवारी चलाउने सरकारको लक्ष्य छ। सरकारले कार्बन उत्सर्जन कम गर्न तथा इन्धन कम गर्ने नीति लिएको छ। यसबाट राष्ट्रिय अर्थतन्त्रमा नै टेवा पुग्ने ज्ञवाली बताउँछन्। सार्वजनिक र निजी गरेर मुलुकमा दुई सय बढी माइक्रो बस चल्छन्। निजी तर सर्वसाधारणका लागि सुर्खेत, कोहलपुर, बुटवलमा चलिरहेको छ। तर प्राधिकरण पूर्वाधार विकास आयोजना प्रमुख ज्ञवालीले भने थापाको आरोप निराधार भएको बताए। प्राधिकरणले चार्जिङ स्टेसनका लागि मिटर, ट्रान्सफर्मर, लाइन सबै निःशुल्क दिँदै आएको उनले दाबी गरे। सुन्दर यातायातको स्टेसन निर्माणमा पनि मिटर, ट्रान्सफर्मर जोडिदिएको ज्ञवालीले बताए। चार्जिङ स्टेसन निर्माणमा प्राधिकरणले आठदस लाख निःशुल्क सहयोग गरिदिएको छ, उनले भने। साथै निजीलाई दुई सय केबीसम्मको लोड पनि दिँदै आएको उनले बताए। ज्ञवालीका अनुसार चार्ज गरेबापत लिने शुल्कमा हिउँदमा भन्दा बर्खामा सस्तो पर्न जान्छ। बिहान ५ देखि ११ बजेसम्म १० रुपैयाँ, दिउँसो ८ रुपैयाँ र राति साढे सात रुपैयाँ हिउँदमा लिइन्छ। बर्खामा महसुल अझ सस्तो हुन्छ । उनले भने प्रतिकिलोमिटर एक रुपैयाँमा साना गाडी चल्ने स्थिति छ। सुन्दर यातायातका अध्यक्ष थापाका अनुसार, विद्युतीय बस किन्दा १ करोड ५० लाख देखि १ करोड ८० लाखसम्म पर्छ। २५ सिटभन्दा माथिको बस ल्याउन ३५ देखि ३८ लाखसम्म भन्सार तिर्नुपर्छ। ठूला गाडीले अत्यन्त धेरै भन्सार तिर्नुपर्ने भएकाले निजी क्षेत्रले गाडी थप्न नसकेको उनले जनाए। १३ प्रतिशत भ्याट, १ प्रतिशत भन्सार (२५ सिट सम्मका लागि), ५ प्रतिशत सडक कर, १ प्रतिशत प्रदूषण कर लाग्छ। विद्युतीय गाडीले उत्सर्जन नगरे पनि प्रदूषण कर तिर्नु परिरहेको उनले बताए। सरोकारवाला भौतिक तथा ऊर्जा मन्त्रालयले सहयोग नगरेको उनको गुनासो छ। तर भौतिक पूर्वाधार तथा यातायात मन्त्रालयले सडक छेउमा बन्ने चार्जिङ स्टेसनका सवालमा उचित मापदण्ड बन्नुपर्ने भन्दै सडक विभाग तथा प्राधिकरणलाई परिपत्र गरेको जानकारी दिएको छ। मापदण्ड बने पनि कसैलाई पनि काम गर्न अप्ठेरो नहुने मन्त्रालयले जनाएको छ। मन्त्रालयका प्रवक्ता शिवप्रसाद नेपालले राजमार्गमा कसैले स्टेसन राख्दा सडक सुरक्षालाई असर नहुने गरी तथा स्टेसनहरू चल्ने गरी मापदण्ड बनाउनका लागि कुरा भएको बताए। उनले भने नयाँ प्रविधि हो, विद्युतीय भोल्टेजको समस्या आउन सक्छ। सडकमा चार्जिङ राख्दा सडक सुरक्षा हुर्नुपर्छ। व्यवस्थित मापदण्ड आवश्यक छ। काठमाडौं रत्नपार्कस्थित नेपाल विद्युत् प्राधिकरणको कार्यालय परिसरमा बनाइएको विद्युतीय गाडीको चार्जिङ स्टेसन । मन्त्रालयले राजमार्गबाट स्टेसनमा छिर्ने र निस्कने ठाउँको भौगोलिक अवस्थाको बारेमा मात्रै सरोकार राख्ने उनले बताए। उनले भने हाम्रो भूमिका सानो छ। मापदण्डका काम थोरै सुरु भएको छ। काठमाडौंमा भने व्यापारिक कामको लागि सार्वजनिक जग्गामा स्टेसन बनाउन कानुनले सजिलै नदिँदा चुनौती हुने बताए। साझा यातायातका बोर्ड सदस्य भूषण तुलाधरले साझाका तीन वटा विद्युतीय बस सञ्चालनमा रहेको बताए। तर साझाको आफ्नै चार्जिङ स्टेसन छैन। प्राधिकरणले साझामा दुई वटा चार्जिङ स्टेसन राखिदिएको छ। तर त्यसले मात्रै नपुग्ने अवस्था छ। साझाका ४० वटा बसको लागि छुट्टै चार्जिङ स्टेसन बनाउनुपर्ने आवश्यकता रहेको र त्यसका लागि सरकारसँग सार्वजनिक जग्गाको माग गरिएको तुलाधरले बताए। प्राधिकरणले साझामा दुई वटा चार्जिङ स्टेसन राखिदिएको छ, उनले भने, त्यसले मात्रै पुग्दैन। चार्जरहरू हामीसँग छ तर त्यसलाई राख्न सकिएको छैन। निजी साना सवारीले घरमै चार्ज गर्न सक्छन्। तर सार्वजनिक बसहरूको सवालमा त्यो लागू हुँदैन, उनले भने, त्यसले गर्दा पनि सार्वजनिक बसहरूको संख्या नबढेको हो। सार्वजनिक यातायातको विद्युतीयकरण भने गर्नैपर्छ। साझासँग ४० वटा बस छन्। तर तीन वटा मात्रै सञ्चालनमा छन्। सहरी चार्जिङ स्टेसनको समस्याले सबै बस चल्ने वातावरण नरहेको तुलाधरले बताए। सरकारसँग जग्गा भए पनि उपलब्ध नगराएको मात्र हो। बिग्रिएको ट्रली बस राख्नलाई ठाउँ छ। स्टेसनका लागि ठाउँ दिन चाहँदैनन्, उनले थपे बसपार्कजस्तै चार्जिङ स्टेसनहरू पनि विस्तारै बनाउनु थाल्नुपर्ने हो। हाल सरकारले काठमाडौंमा सञ्चालनमा ल्याएको चार्जरहरू पर्याप्त नभएको र सबै गाडीमा मिल्ने खालको पनि नभएको उनले बताए। भुटानका प्रधानमन्त्रीले आफ्नो कार्यालयमा विद्युतीय सवारी प्रवद्र्धन गर्नलाई छुट्टै युनिट राखेको तुलाधर बताउँछन्। नेपालमा विद्युतीय सवारी हेर्ने छुटटै निकाय नहुँदा समस्या छ। विद्युतीय सवारीको बारेमा कसैसँग आधिकारिक तथ्यांक हुँदैन, तुलाधरले गुनासो पोखे। तर, सरकारले इलेक्ट्रिक मोबिलिटी क्लाइमेट एक्सन को अवधारणा भने ल्याएको उनले बताए। सरकारले तीन सय विद्युतीय बस किन्ने योजना बनाएको थियो। त्यसका लागि एउटा कमिटी गठन गरेर अध्ययन पनि गरेको थियो। तर, चार्जिङ स्टेसनहरू पर्याप्त नहुँदा विद्युतीयमा जान खोज्नेहरू हतोत्साही छन्। जलवायु परिवर्तनका लागि अन्तरसरकारी प्यानल (आईपीसीसी) को प्रतिवेदनले विद्युतीय प्रविधिको अभ्यास बढेको उल्लेख गरेको छ। सवारीका ब्याट्री र स्वच्छ ऊर्जाको मूल्य घटेकाले संसारभरि विद्युतीय सवारी बढेको बताएको छ । सन् २०२१ मा विद्युतीय सवारीको बिक्री झन्डै ९ प्रतिशत (६६ मिलियन) कार बिक्री भएको बताएको छ। ५१ वटा चार्जर निर्माण अन्तिम चरणमा पुगेका छन् । १५ वटा चार्जिङ स्टेसन सञ्चालनमा छन् । बाँकी ३५ स्टेसन पनि दुई महिनाभित्र खुल्नेछन्।सागरमणि ज्ञवाली  प्रमुख, प्राधिकरणको विद्युतीय सवारी चार्जिङ पूूर्वाधार विकास आयोजना राजमार्गमा कसैले स्टेसन राख्दा सडक सुरक्षालाई असर नहुने गरी तथा स्टेसनहरू चल्ने गरी मापदण्ड बनाउनका लागि कुरा भएको छ । नयाँ प्रविधि हो, विद्युतीय भोल्टेजको समस्या आउन सक्छ। सडकमा चार्जिङ राख्दा सडक सुरक्षा हुनुपर्छ। व्यवस्थित मापदण्ड आवश्यक छ। हाम्रो भूमिका सानो छ। मापदण्डका काम थोरै सुरु भएको छ।शिवप्रसाद नेपाल,प्रवक्ता, भौतिक पूर्वाधार तथा यातायात मन्त्रालय सरकारसँग जग्गा भए पनि उपलब्ध नगराएको मात्र हो। बिग्रिएको ट्रली बस राख्नलाई ठाउँ छ। स्टेसनका लागि ठाउँ दिन चाहँदैनन् । बसपार्कजस्तै चार्जिङ स्टेसनहरू पनि विस्तारै बनाउनु थाल्नुपर्ने हो।भूषण तुलाधर  सदस्य, साझा यातायातका बोर्ड मुलुकमा सबैभन्दा पहिला विद्युतीय सवारी भित्र्याएको दाबी गर्छन, सुन्दर यातायातका प्रमुख भेषबहादुर थापा। उनका अनुसार २०७६ भदौ २३ मा काठमाडौंमा विद्युत्ीय बसको उद्घाटन गरिएको थियो। सुन्दर यातायातका आठ वटा बस काठमाडौंमा चल्छन्। काठमाडौं बाहिर १६ वटा गाडी सञ्चालनमा छन् भने ३ वटा रुटको खोजीमा छन्। काठमाडौं सिन्धुली, बर्दिवास जनकपुर, बुटवलको बेहलिया बेलवासलगायतका रुटमा सुन्दर यातायात सञ्चालनमा छ। विद्युत्ीय सवारी प्रवद्र्धनमा लाग्ने घोषणा गरे पनि सरकारले निजी व्यवसायीलाई सहयोग नगरेको उनको आरोप छ। भाषण र दस्तावेज मा सम्पूर्ण सेवा उपलब्ध गराएको भनेर सरकारले प्रचार गरे पनि व्यवहार त्यस्तो नभएको उनको आरोप छ। विद्युतीय सवारीका लागि सरकारको सपोर्ट छैन, उनले भने, विद्युतीय यातायातमा हात हालेर निल्नु न ओकल्नु भएको छ। सुन्दर यातायातले साढे तीन रोपनीमा धुम्बाराहीमा चार्जिङ स्टेसन सञ्चालन गरेको छ। यसबाट अरूले पनि सेवा लिइरहेको उनले बताए। सुन्दर यातायातले जस्तो सरकारले व्यवस्थित स्टेसन बनाउन नसकेको उनले दाबी गरे। चार्जिङ स्टेसन निर्माणको पाटो पीडादायी छ, उनले भने, प्राधिकरणले ३० देखि ४० लाखमा स्टेसन बन्ने दाबी गर्छ। तर निजीका हकमा एउटा चार्जिङ स्टेसन बनाउँदा कम्तीमा ६० देखि ७० लाख लाग्ने गरेको छ। हाइटेन्सन लाइन तारको प्रतिमिटर ४९ सय रुपैयाँ पर्छ। चार्जर जडान गर्दा १ सय २० मिटरभन्दा बढी किन्नु परेको थियो। भोल्टेज ट्रान्सफर्म कन्ट्रोलको एउटाकै ८० हजार पर्छ । मिटर आफ्नै पैसाले लिनुपर्छ। मिटर जोडेबापत १ लाख १० हजार तिर्नुपर्छ। प्राविधिक शुल्क उस्तै महँगो छ। त्यसैले निजी व्यवसायी मर्कामा रहेको थापाको भनाइ छ। प्राधिकरणले खम्बामा लगेर ट्रान्समिटर निःशुल्क जोडिदिए पनि पोल आफैं किन्नु परेको उनले आरोप लगाए। सरकारले गलत प्रचार गरेको छ, थापाले भने, फरक समयको फरक महसुल लिन्छ। सबैभन्दा सस्तो पैसामात्रै प्रचार गरेको छ। राति १० बजेदेखि बिहान ५ बजेसम्म ५ रुपैयाँ २५ पैसा लिने गरेको तर, सरकारले रातिको पैसा मात्रै प्रचार गरिरहेको उनले गुनासो गरे। भेषबहादुर थापा सुन्दर यातायातका अध्यक्ष"
को हुन् चार्ल्स शोभराज ? किन फ्रान्स डिपोर्ट गरियो ?,"काठमाडौं : १९ वर्ष २ महिना जेल सजायपछि बिकिनी किलर चार्ल्स शोभराज शुक्रबार जेलमुक्त भए। १० वर्ष नेपाल आउन प्रतिबन्धसहित साँझ फ्रान्सका लागि उनलाई निष्कासन (डिपोर्ट) गरियो। कतार एयरलाइन्सबाट उनलाई फ्रान्स पठाइयो। २०३२ सालमा नेपाल आएका बेला दुई विदेशी नागरिकको हत्या भएको अभियोगमा उनलाई सर्वश्वसहित जन्मकैदको सजाय सुनाइएको थियो। सर्वोच्च अदालतले गत बुधबार थुनामुक्त गर्न र १५ दिनभित्र फ्रान्स डिपोर्ट गर्न आदेश दिएको थियो। सर्वोच्चका न्यायाधीशद्वय सपना प्रधान मल्ल र तिलप्रसाद श्रेष्ठको इजलासले उमेर र स्वास्थ्यस्थितिको केन्द्रीय कारागार सुन्धारामा रहेका शोभराज शुक्रबार थुनामुक्त भए। कारागारले उनलाई शुक्रबार थुनामुक्त गरेर कालीकास्थानस्थित अध्यागमन विभाग लगेको थियो। विभागमा दिनभर शोभराजलाई कडा सुरक्षा घेराभित्र राखेर ट्राभल डकुमेन्ट को काम गरिएको थियो। प्रहरी प्रवक्ता टेकप्रसाद राईले सुरक्षा थ्रेटका कारण उनको सुरक्षा निगरानी बढाइएको बताएका थिए। अध्यागमन विभागका महानिर्देशक सूचना अधिकारी कमलप्रसाद पाण्डेले शोभराजलाई शुक्रबार नै फ्रान्स पठाइएको पुष्टि गरे। शोभराजले भने केही समय नेपालमै बस्ने, स्वास्थ्य उपचार गर्ने र आफन्त तथा विदेशी पाहुना भेट्ने इच्छा व्यक्त गरेका थिए। चार्ल्स शोभराज फ्रान्सेली नागरिक हुन्। उनका पिता भारतीय मूलका हुन् भने आमा भियतनामी। उनी जन्मिएपछि पिताले उनलाई स्वीकार गरेनन्। उनकी आमाले फ्रान्सका सैनिक अधिकृतसँग विवाह गरिन्। शोभराज पनि फ्रान्सेली बाबुकै परिवारमा हुर्किए। उनी हुर्कने क्रममा पिता र बाबुबाट बेवास्तामा परे। अभिभावकत्वको अभावमा उनी अपराध कर्ममा लागे। सन् १९६३ मा पेरिसमा भएको चोरी अभियोगमा उनी प्रक्राउ परे। फ्रान्सको जेलमा हुँदा उनले विभिन्न अपराध गरेका व्यक्तिहरूसँग संगत गरे। उनीहरूकै प्रभाव पर्यो। उनले पर्यटकलाई लुट्ने र हत्या गर्ने गरेको आरोप छ। उनीविरुद्ध विभिन्न देशमा २० जनाभन्दा बढी व्यक्तिलाई हत्या गरेको आरोप छ। भारतीय जेलबाट त उनी फरार नै भएका थिए। उनी सन् १९६३ देखी १९८२ सम्म विभिन्न देशमा ठूलाठुला अपराध गरेको बताइन्छ। धेरैजसो महिलाहरूको हत्या गरेकाले बिकिनी किलरका रूपमा पनि उनी चर्चित छन्। उनले थाइल्यान्ड, पाकिस्तान, भारत, मलेसिया, फ्रान्स, अफगानिस्तान, टर्की र ग्रिसमा शृंखलाबद्ध हत्या गरेर फरार भएका थिए। उनीविरुद्ध अन्तर्राष्ट्रिय अपराध प्रहरी संगठन (इन्टरपोल) ले ग्रीन कर्नर नोटिस जारी गरेको थियो। उनी रत्नव्यापारीको आवरणमा आपराधिक क्रियाकलापमा संग्लन हुन्थे। जसको हत्या गर्थे उसकै पासपोर्टमा आफ्नो फोटो टासेर यात्रा गर्थे। विदेशी नागरिकको हत्या आरोपमा नेपालमा पक्राउ परेपछि नेपालकै जेलमा पुगेका उनी सुरुसुरुमा जेल प्रशासनलाई अप्ठ्यारोमा पार्ने, अन्य कैदीलाई नचाहिँदो काम गर्न उक्साउने, जेलभित्रको अनुशासन भंग गर्ने, अस्वाभाविक माग राख्ने जस्ता कार्य गर्ने गरेको सुरक्षा अधिकारीले बताउँछन्। कहिले जेलबाटै विदेशी सञ्चार माध्यमलाई अन्तर्वार्ता दिएर चर्चामा आउँथे त कहिले जेलभित्रै हुँदा नेपाली युवतीसँग बिहे गरेर चर्चामा आए। हत्या गरिएका अधिकांश मृतकलाई अचेत बनाउन औषधि दिइएको, घाँटी निमोठिएको, पिटिएको वा आगो लगाएर प्रमाण नष्ट गर्ने गरेको विभिन्न अनुसन्धानले देखाएको छ। उनले थाइल्यान्डमा मात्रै १४ जनाको हत्या गरेको आरोप छ। उनी भारतमा सन् १९७६१९९७ सम्म भारतको चर्चित तिहाड जेलमा थिए। त्यहीं आफ्नो जन्मदिन मनाउने क्रममा उपस्थित सबैलाई विषाक्त खाना दिएर फरार भएका थिए। सन् २००३ मा नेपाल आउँदा उनी पक्राउ परेका हुन्। उनका विषयमा धेरै क्रिमिनल फिल्म र उपन्यास पनि लेखिएका छन्। दुई जनाको हत्या आरोपमा अदालतबाट दोषी ठहर भई १९ वर्षदेखि नेपाली जेलमा रहेका शोभराजलाई सर्वोच्चले ज्येष्ठ नागरिकले पाउने कैद छुट दिएको हो । शोभराजलाई सन् २००३ मा कर्तव्य ज्यानको मुद्दामा पक्राउ गरी जिल्ला अदालत भक्तपुरले सर्वस्वसहित जन्मकैदको सजाय सुनाएको थियो ।कारागार नियमावलीअनुसार ज्येष्ठ नागरिकले पाउने छुट सुविधामा अन्याय भएको दाबीसहित शोभराजले २०७५ मंसिर २५ गते बन्दीप्रत्यक्षीकरण रिट दिएका थिए ।"
तीन महिनामा १८ लाख मोबाइल तस्करी,"काठमाडौं : पछिल्लो तीन महिनामा करिब १८ लाख बढी तस्करीका मोबाइल फोन भित्रिएको तथ्य फेला परेको छ। जसमा ३६ लाख ५१ हजार ५८९ आईएमईआई अवैध रूपमा सञ्चालन छन्। यसरी ठूलो संख्यामा अवैध मोबाइल भित्रिंदा ६ अर्बको राजस्व गुमेको दूरसञ्चार प्राधिकरण स्रोतले बताएको छ। प्राधिकरणले मोबाइल सेटको गैरकानुनी आयात, बिक्री वितरण तथा प्रयोगलाई निरुत्साहित गर्न २०७९ भदौ ३० मा मोबाइल डिभाइस म्यानेजमेन्ट सिस्टम (एमडीएमएस ) लागू गरेको छ । यसबीचमा करिब ६ हजार आइफोन १४ भित्रिएको छ। यसमा १२ हजार आईएमईआई सञ्चालित छन्। नेपालमा १४ लाख ७५ हजार आईएमईआई एमडीएस प्रणालीमा दर्ता भएका छन्। त्यसमा १३ हजार ४८९ व्यक्तिगत रूपमा दर्ता भएको प्राधिकरणले जनाएको छ। यसरी हेर्दा दर्ताभन्दा दोब्बर अवैध रूपमा फोन आईएमईआई भित्रिएको छ। सञ्चार तथा सूचना प्रविधिमन्त्री ज्ञानेन्द्रबहादुर कार्की, सचिव वैकुण्ठ अर्याल, भन्सार विभागका महानिर्देशक, अर्थ मन्त्रालय प्रतिनिधिलगायतको उपस्थितिमा एमडीएमएस सार्वजनिक भएको थियो। यो प्रणाली मोबाइल फोनको आयात तथा प्रयोगलाई व्यवस्थापन गर्न लागू गरेको प्राधिकरणले जनाएको छ। प्रणालीले मोबाइल सेटको गैरकानुनी आयात, बिक्री वितरण तथा प्रयोगलाई निरुत्साहित गरी थप यवस्थित गर्न, चोरी भएका तथा हराएका मोबाइल सेटको ट्रयाकिङब्लक गरी नेपालभित्र त्यस्तो मोबाइल नचल्ने गरी व्यवस्थापन गर्न सहयोग गर्ने प्राधिकरणको दाबी छ। तर, कतिपयले भने मोबाइल कम्पनी र व्यवसायीहरूलाई मोबाइल बजारमा एकाधिकार कायम गर्ने गरी लागू भएको आरोप लगाउँदै आएका छन्। प्राधिकरणले २०७९ भदौ ३० गतेसम्म विदेशबाट व्यक्तिगत तवरले ल्याइएका मोबाइल सेट तथा सञ्चालनमा रहेको सबै मोबाइल सेट स्वतः प्रणालीमा दर्ता हुने व्यवस्था मिलाएको छ। तर, असोजदेखि भने अनौपचारिक माध्यमबाट आयात गरिएका मोबाइललाई ग्रे लिस्टमा रहने व्यवस्था छ। यो प्रणाली लागू भएपछि १० हजार ८ मोबाइल फोन व्यक्तिगत आएर दर्ता भएको प्राधिकरणका उपनिर्देशक एवं सहायक प्रवक्ता अच्युतानन्द मिश्रले बताए। यो प्रणाली हाल परीक्षणमा छ। पूर्ण रूपमा कार्यान्वयनमा आएपछि प्रणालीमा आबद्ध नरहेको फोन निश्चित समयपछि नचल्ने व्यवस्था गरिएको प्राधिकरणले जनाएको छ। मोबाइल सेट खरिद गर्दा मोबाइल सेट दूरसञ्चार प्राधिकरणको एमडीएमएस प्रणालीमा दर्ता भएनभएको एकिन गरी मात्र खरिद गर्नु उपयुक्त हुने प्राविधिकहरूको सुझाव छ। मोबाइल आयातकर्ता बिक्रेताहरूले समेत मोबाइल आयात गर्नुअघि अनिवार्य रूपमा प्राधिकरणको स्वीकृति लिई प्राधिकरणमा दर्ता भएका मोबाइल मात्र बिक्री वितरण गर्नुपर्ने व्यवस्था गरिएको प्राधिकरणले जनाएको छ। तर, ठूलाठूला आयातकर्ताले समेत अवैध रूपमा भिœयाएको देखिन्छ। हाल अवैध मोबाइल बजारमा छ्यापछ्याप्ती छ। अवैध रूपमा भित्रिएका मोबाइलमा एमडीएमएस प्रणाली पूर्ण रूपमा लागू भएपछि नचल्न सक्छ। उपभोक्ता ठगिन सक्ने सम्भावना छ।"
मधेस आन्दोलनमा भत्काइएको गिरिजा कोइरालाको शालिक अनावरण गरिने,वीरगन्ज: वीरगन्ज२ छपकैयाको इदगाह चोकमा पूर्व प्रधानमन्त्री एंव नेपाली कांग्रेसका पूर्व सभापति स्वर्गीय गिरिजा प्रसाद कोइरालाको पूर्णकदको शालिक पुन: अनावरण गरिने भएको छ। यसअघि गिरिजा प्रसाद (जिपी) कोईराला फाउण्डेशन पर्साले इदगाह चोकमा निर्माण गरेको स्वर्गीय कोइरालाको शालिक २०७२ सालमा भएको मधेस आन्दोलनका क्रममा आन्दोलनकारीले भत्काएर ध्वस्त बनाएका थिए। त्यही स्थानमा फाउन्डेसनले कोइरालाको नयाँ शालिक निर्माण गरी अनावरण गर्न लागेको हो। पूर्वप्रधानमन्त्री स्वर्गीय गिरिजाप्रसाद कोइरालाको १३ औं स्मृति दिवसमा आगामि चैत ७ गते कोइरालाको शालिक अनावरण गर्ने फाउन्डेसनका मधेस प्रदेश अध्यक्ष मोहम्मद शाहबुद्धिनले बताए। शनिबार वीरगन्जमा भएको फाउन्डेसन पर्साको बैठकले यो निर्णय गरेको उनले बताए। बैठकले कोइरालाको स्मृति दिवसमा वीरगन्जमा आगामी फागुन २७ गतेदेखि मधेस प्रदेश स्तरीय फुटबल प्रतियोगिता गर्ने निर्णय गरेको छ।
माओवादीले गठबन्धन तोड्ने चेतावनी दिएपछि देउवाले निधिलाई पठाए बालकोट,"काठमाडौं : गठबन्धन छोड्ने धम्की दिएपछि नेपाली कांग्रेसले एमालेसँग सम्बाद अगाडि बढाएको छ। गठबन्धको बैठकलगत्तै प्रधानमन्त्री शेरबहादुर देउवाले कांग्रेस नेता विमलेन्द्र निधिलाई बालकोट पठाएका छन्। बालकोटमा निधिले एमाले अध्यक्ष केपी शर्मा ओलीसँग छलफल गरेका छन्। प्रधानमन्त्री बन्ने विषयलाई लिएर गठबन्धनभित्र भइरहेको खिचातानीका विषयमा निधिले अध्यक्ष ओलीसँग ब्रिफिङ गरेको स्रोतले बताएको छ। निधिले सम्भावित समीकरणका लागि एमालेसँग छलफल गर्न कांग्रेस तयार रहेको प्रधानमन्त्रीको सन्देशसमेत ओलीलाई सुनाएका थिए। उनीहरूबीच एमाले र कांग्रेसको सम्भावित सत्ता समीकरणबारे छलफल भएको स्रोतको दाबी छ। शनिबार अपरान्ह बालुवटारमा बसेको गठबन्धनको बैठकले कांग्रेस सभापति शेरबहादुर देउवा, माओवादी अध्यक्ष पुष्पकमल दाहाल 'प्रचण्ड' र नेकपा एकीकृत समाजवादीका अध्यक्ष माधवकुमार नेपालबीच आलोपालो प्रधानमन्त्री बन्ने विषयमा छलफल भएको थियो। गठबन्धन बैठक अगाडि माओवादी अध्यक्ष प्रचण्डले उपमहासचिव वर्षमान पुनलाई प्रधानमन्त्री देउवालाई भेट्न पठाएका थिए। पुनले प्रचण्डलाई प्रधानमन्त्री नबनाए गठबन्धन तोड्ने चेतावनी दिएका थिए। एमाले अध्यक्ष ओलीले पनि आज एक कार्यक्रममा प्रचण्डको प्रधानमन्त्री बन्ने सपना पूरा नहुने बताएका थिए।"
प्रधानमन्त्री बन्ने प्रचण्डको सम्भावना सकिएकै हो?,"काठमाडौं : नेकपा एमाले अध्यक्ष केपी शर्मा ओलीले नेकपा माओवादी केन्द्रका अध्यक्ष पुष्पकमल दाहाल 'प्रचण्ड'को प्रधानमन्त्री बन्ने सपना पूरा नहुने दाबी गरे। एमालेकै आडमा कांग्रेस सभापति शेरबहादुर देउवासँग 'बार्गेनिङ' गरिरहेका प्रचण्डको प्रधानमन्त्री बन्ने आकांक्षा ओलीको अभिव्यक्तिसँगै सकिएको हो? राजनीति वृत्तमा शनिबार यही प्रश्नको चर्चा चुलिएको छ। शनिबार अपरान्ह बसेको गठबन्धन बैठकले भने २२१ नीति अवलम्बन गर्दै बैठक टुंग्याएको स्रोतको दाबी छ। बैठकले दुईदुई वर्ष कांग्रेसमाओवादी र एक वर्ष एकीकृत समाजवादीलाई सरकारको नेतृत्व दिनेगरी मोटामोटी सहमति गरेको छ। सरकारका प्रवक्तासमेत रहेका कांग्रेस नेता ज्ञानेन्द्रबहादुर कार्कीले गठबन्धन भित्रबाटै सरकार बन्ने दाबी गरे। उनले प्रधानमन्त्रीका लागि हलो नअड्काउने भन्दै भोलिसम्म प्रधानमन्त्रीको टुंगो लाग्ने बताए। तर बालुवाटार स्रोतका अनुसार कांग्रेसकै नेतृत्वमा सरकार बन्नेगरी बैठकले मोटामोटी सहमति भएको छ। केपी ओलीको अभिव्यक्तिले पनि यसलाई पुष्टि गर्छ। 'गठबन्धन बैठकले सबैले पालो पाउनेगरी मोटामोटी सहमति गरेको छ। बैठकको निष्कर्षले भोलिसम्म निरन्तरता पाए पहिले कांग्रेसकै नेतृत्वमा सरकार बन्छ,' कांग्रेसका एक नेताले बताए। यद्यपि राष्ट्रपति र सभामुख कांग्रेसले राखेर प्रधानमन्त्रीमा प्रचण्डलाई नै अगाडि बढाउने विषयमा पनि छलफल भएको स्रोतको दाबी छ। शनिबार दिउँसो प्रधानमन्त्री देउवा र माओवादी उपमहासचिव वर्षमान पुनबीचको भेटवार्तामा विवाद उत्पन्न भएको छ। प्रचण्डलाई प्रधानमन्त्री नदिएको भन्दै वर्षमानले देउवालाई माओवादीले गठबन्धन छोडेको निर्णय सुनाएका थिए। माओवादी नेता पुनलाई प्रधानमन्त्री देउवाले त्यसो नगर्न आग्रह गरेका थिए। उनले माधव नेपाललाई समेत उचित भूमिका दिएर लैजानुपर्ने बताएका थिए। 'त्यसो भनेर हुँदैन। गठबन्धनलाई जीवन्त बनाउन आबद्ध सबै दलहरूले ठूलो भूमिका निर्वाह गरेका छन्। माधव कुमार नेपालजीको भूमिका पनि उतिकै महत्पूर्ण छ। बरु मलाई समय दिनुस्, म जसरी पनि मिलाउँछु,' देउवाको भनाइ उद्धृत गर्दै स्रोतले भन्यो। पुनको चेतावनीपछि नै देउवाले गठबन्धन बैठक डाकेका थिए। बैठकमा आलोपालोलाई गम्भीररूपमा अगाडि बढाउनेपर्ने निष्कर्ष निकालिएको थियो। एमालेसँग कांग्रेसको सम्बाद कांग्रेसले विकल्पका लागि एमालेसँग सम्बाद अगाडि बढाएको छ। गठबन्धको बैठकलगत्तै प्रधानमन्त्री शेरबहादुर देउवाले कांग्रेस नेता विमलेन्द्र निधिलाई बालकोट पठाएका छन्। बालकोटमा निधिले एमाले अध्यक्ष केपी शर्मा ओलीसँग छलफल गरेका छन्। प्रधानमन्त्री बन्ने विषयलाई लिएर गठबन्धनभित्र भइरहेको खिचातानीका विषयमा निधिले अध्यक्ष ओलीसँग ब्रिफिङ गरेको स्रोतले बताएको छ। निधिले सम्भावित समीकरणका लागि एमालेसँग छलफल गर्न कांग्रेस तयार रहेको प्रधानमन्त्रीको सन्देशसमेत ओलीलाई सुनाएका थिए। उनीहरूबीच एमाले र कांग्रेसको सम्भावित सत्ता समीकरणबारे छलफल भएको स्रोतको दाबी छ। राष्ट्रपति विद्यादेवी भण्डारीले सरकार गठनका लागि भोलि (आइतबार) ५ बजेसम्मका लागि समय तोकेको छ। सत्ता समीकरणबारे अन्तिम निर्णय गर्न गठब्धनले भोलि ९ बजे बैठकसमेत बोलाएको छ। त्यही बैठकले सरकारको नेतृत्व गर्नेगरी निर्णय गर्ने सरकारका प्रवक्ता कार्कीले बताए। यो पनि पढ्नुस्: प्रधानमन्त्रीका लागि देउवा र प्रचण्डबीच 'म्युजिकल चेयर'"
देश मध्यावधितिर जान सक्छ: ओली,"काठमाडौं: नेकपा एमालेका अध्यक्ष केपी शर्मा ओलीले देश मध्यावधितिर जान संक्ने संकेत गरेका छन्। एमाले प्यूठानकाठमाडौं सम्पर्क मञ्चले पार्टी कार्यालय च्यासलमा आयोजना गरेको कार्यक्रममा ओलीले सरकार गठनमा देखिएको अल्झनले यो संकेत गरेको बताए। अध्यक्ष ओलीले भने, 'सरकार गठनमा यस्तो अवस्था भई रह्यो भने, दलगत र व्यक्तिगत स्वार्थभन्दा माथि उठेर देशका लागि नसोच्ने हो भने देश घुमिफिरी मध्यावधितिर पनि जान सक्छ।' ओलीले एमाले बाहेकका दललाई देशको अवस्थाका बारेमा नभई सरकार गठनको कर्मकाण्डमा के पद खान पाउँछु भन्ने मात्रै चिन्ता रहेको आरोप लगाए। स्थिरता, स्थायित्व, देशको अवस्थामा सुधार, समाजलाई अनुशासनमा फर्काउने चाहना र राष्ट्रियताका सवालमा एमालेको धारणामा सहमत हुने दललाई समर्थन र सहकार्य हुनसक्ने ओलीको भनाइ छ।"
"गठबन्धन भित्रबाटै नयाँ सरकार बन्छ, प्रधानमन्त्री भोलि टुंगो लाग्छ : सञ्चारमन्त्री कार्की","काठमाडौं : सत्ता गठबन्धनको बैठक निष्कर्षविहीन बनेको छ। बैठक भोलि (शनिबार) बिहान ९ बजे बस्नेगरी स्थगित भएको नेपाली कांग्रेसका नेता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले जानकारी दिए। बैठकमा नेताहरूबीच राजनीतिक अवस्था र आगामी दिनमा कसरी जाने भनेर छलफल भएको कार्कीको भनाइ छ। 'निर्वाचनपछि पहिलोपटक पाँच दलीय गठबन्धनको बैठक बस्यो। जनताको अभिमतलाई सम्मान गर्दै अगाडि बढ्ने सहमतिमा पुगेका छौं,' उनले भने। उनले प्रधानमन्त्री को बन्ने कुरा गठबन्धनका लागि गौणको विषय भएको बताए। जनताको आकांक्षा नै गठबन्धनको मूल कुरा भएको उनले स्पष्ट पारे। उनले गठबन्धनकै नेतृत्वमा सरकार बन्ने दाबी गरे। प्रधानमन्त्रीको टुंगो भने भोलिमात्र लाग्ने उनको भनाइ छ। 'गठबन्धनकै नेतृत्वमा नयाँ सरकार बन्छ। यसमा दुई मत नहुनुहोला। प्रधानमन्त्रीको टुंगो भोलि लाग्छ,' उनले भने। बैठकमा प्रधानमन्त्री शेरबहादुर देउवासहित, कांग्रेसका नेताहरू रामचन्द्र पौडेल, कृष्णप्रसाद सिटौला, पूर्णबहादुर खड्का र ज्ञानेन्द्र कार्की सहभागी थिए। त्यस्तै माओवादीबाट अध्यक्ष पुष्पकमल दाहाल प्रचण्ड, नेताहरू नारायणकाजी श्रेष्ठ, देव गुरुङ र शक्ति बस्नेत र एकीकृत समाजवादीबाट अध्यक्ष माधवकुमार नेपाल, नेताहरू राजेन्द्र पाण्डे र बेदुराम भुसाल सहभागी थिए।"
सत्ता गठबन्धनको बैठकमा को को छन् सहभागी?,"काठमाडौं : सत्ता गठबन्धनमा आबद्ध दलहरूको बैठक बालुवाटारमा सुरु भएको छ। प्रधानमन्त्री पदको टुंगो लगाउन नेपाली कांग्रेस, माओवादी केन्द्र, नेकपा एकीकृत समाजवादीका शीर्ष नेताहरू बैठकमा सहभागी रहेको प्रधानमन्त्री शेरबहादुर देउवाका प्रेस सल्लाहकार गोविन्द परियारले जानकारी दिए। बैठकमा प्रधानमन्त्री देउवासहित, कांग्रेसका नेताहरू रामचन्द्र पौडेल, कृष्णप्रसाद सिटौला, पूर्णबहादुर खड्का र ज्ञानेन्द्र कार्की सहभागी छन्। त्यस्तै माओवादीबाट अध्यक्ष पुष्पकमल दाहाल प्रचण्ड, नेताहरू नारायणकाजी श्रेष्ठ, देव गुरुङ र शक्ति बस्नेत सहभागी छन् भने एकीकृत समाजवादीबाट अध्यक्ष माधवकुमार नेपाल, नेताहरू राजेन्द्र पाण्डे र बेदुराम भुसाल सहभागी छन्। कांग्रेस सभापति देउवा र माओवादी अध्यक्ष पुष्पकमल दाहाल प्रचण्डले प्रधानमन्त्री पदको अडान नछोडेपछि अन्तिम टुंगो लगाउन बैठक बसेको हो। आफ्नै नेतृत्वमा सरकार गठनका लागि कांग्रेस र माओवादी दुवै दलले हस्ताक्षर संकलनसमेत सुरू गरिसकेका छन्।"
वर्षमानले प्रधानमन्त्रीलाई भेटेर गठबन्धनबाट बाहिरिने भनेपछि,"काठमाडौं : नेकपा माओवादी केन्द्रले गठबन्धन छोड्ने संकेत गरेको छ। पार्टी अध्यक्ष पुष्पकमल दाहाल 'प्रचण्ड' प्रधानमन्त्री नहुने देखिएपछि माओवादीले गठबन्धनबाट बाहिरिने निष्कर्ष सहितको सन्देश प्रधानमन्त्री शेरबहादुर देउवा समक्ष पुर्याएको छ। माओवादीका उपमहासचिव वर्षमान पुनले प्रधानमन्त्री देउवालाई भेटेरै यसबारे जानकारी गराएका छन्। शनिबार दिउँसो भएको भेटमा पुनले प्रधानमन्त्री देउवालाई गठबन्धन छाड्ने निर्णय सुनाएको स्रोत बताउँछ। अध्यक्ष प्रचण्डलाई प्रधानमन्त्री बन्न नदिएको भन्दै पुनले गठबन्धन छाडेको घोषणा देउवासमक्ष गरेको स्रोतको दाबी छ। 'तपाईंहरूले प्रधानमन्त्री दिन चाहनुभएन। ठीक छ। हामी गगठबन्धनबाट बाहिरियौं भनेर औपचारिक जानकारी दिन आएको हुँ। अध्यक्षजीले यही सन्देश दिएर मलाई पठाउनुभएको छ,' पुनको भनाइ उद्धृत गर्दै स्रोत भन्छ। आक्रामक देखिएका पुनलाई प्रधानमन्त्रीले आश्वास्त पारेका थिए। देउवाले सहकार्यका विभिन्न आयामहरू बाँकी रहेको भन्दै त्यस्तो निर्णय नगर्न आग्रह गरे। 'त्यसो भनेर हुँदैन। गठबन्धनलाई जीवन्त बनाउन आबद्ध सबै दलहरूले ठूलो भूमिका निर्वाह गरेका छन्। माधव कुमार नेपालजीको भूमिका पनि उतिकै महत्पूर्ण छ। बरु मलाई समय दिनुस्, म जसरी पनि मिलाउँछु,' देउवाले भने। कांग्रेस सभापतिसमेत रहेका देउवाले सरकार गठनका लागि राष्ट्रपतिसँग थप समय माग्न सकिने बताए। 'सरकार गठनका लागि बरु शून्य समय थप्न आग्रह गरौं। पार्टीबाट मलाई त्यतिकै दबाब छ। मैले पार्टीमा पनि मिलाउनुपर्छ,' उनले भने। देउवाले यसबारे औपचारिकरूपमा छलफल गर्न गठबन्धन बैठक डाक्ने पुनलाई आश्वासन दिएका थिए। सोही आधारमा प्रधानमन्त्रीले गठबन्धनमा आबद्ध दलहरूसँग सम्बाद गरेका हुन्। उनले कांग्रेससहित माओवादी र नेकपा एकीकृत समाजवादीका शीर्ष नेताहरूसँग सरकार गठनको प्रयासस्वरुप सम्बाद गरेका हुन्। राष्ट्रपति विद्यादेवी भण्डारीले सरकार गठनका लागि दिएको समय भोलि ५ बजे सकिँदैछ। प्रधानमन्त्रीका लागि देउवा र प्रचण्ड आकांक्षी बनेपछि सरकार गठन प्रक्रिया लम्बिने देखिएको छ। यद्यपि प्रचण्डले गठबन्धनबाट नपाए एमालेसँग तालमेल गरेर प्रधानमन्त्री बन्ने दाबी गरेका छन्।"
स्ववियु निर्वाचन फागुन २८ गते,"काठमाडौं : त्रिभुवन विश्वविद्यालयले स्वतन्त्र विद्यार्थी युनियन (स्ववियु) निर्वाचन आगामी फागुन २८ गते गर्ने तयारी गरेको छ। त्रिवि विद्यार्थी कल्याण तथा खेलकुद निर्देशनालयका निर्देशक पशुपति अधिकारीले त्रिवि पदाधिकारी, विभाग, संस्थान, नौवटै सङ्कायका डीन र परीक्षा नियन्त्रकसँगको छलफलमा आगामी फागुन २८ गते नै तय गर्ने गरि त्रिवि अगाडि बढेको बताए। 'हामीले त्रिवि पदाधिकारी, नौवटै सङ्कायका डीन र परीक्षा नियन्त्रकसँग स्ववियु निर्वाचन गर्नका लागि उपयुक्त मितिका लागि छलफल गर्यौं', उनले भने, 'परीक्षा र भर्नालगायत सबै प्रक्रिया सकिने भएकाले नै स्ववियु निर्वाचन गर्ने फागुन २८ गते हामीलाई उपयुक्त समय लागेको छ, हामी सोही मितिको प्रस्ताव विद्यार्थी सङ्गठनसँग गर्छौँ।' स्ववियु निर्वाचनको मिति प्रस्ताव गर्नका लागि यही पुस ११ गते विद्यार्थी सङ्गठनका अध्यक्षको बैठक बोलाइएको छ। निर्देशनालयका निर्देशक अधिकारीले उक्त मितिका लागि त्रिवि पूर्ण तयार भइसकेकोले विद्यार्थी सङ्गठनसँग छलफल गरिने बताए। उनले भने, 'विद्यार्थी सङ्गठनले उक्त मितिमा सहमति जनाए हामी निर्वाचनको मिति घोषणा गरेर निर्वाचन प्रक्रियामा जान्छौँ।' त्रिविले स्ववियु निर्वाचन गर्न पटकपटक पहल गरे पनि हुन सकेको छैन। विद्यार्थी सङ्गठनले फागुन २८ गते सहमति गरे भने विद्यार्थी कल्याण परिषद् बैठकले मिति तोक्नका लागि त्रिवि कार्यकारी परिषद्मा सिफारिस गर्नेछ। त्यसपछि त्रिविको कार्यकारी परिषद्को बैठकले स्ववियु निर्वाचनको मिति घोषणा र स्ववियु निर्वाचन केन्द्रीय अनुगमन समन्वय समिति बनाउने उनले जानकारी दिए। त्रिविका क्याम्पसमा विगत एक दशकदेखि स्ववियु निर्वाचन हुन सकेको छैन। प्रत्येक दुईदुई वर्षमा हुने निर्वाचन २०६५ साल यता नियमित हुन सकेको छैन। विसं २०६५ चैत ६ गतेपछि एकै पटक आठ वर्षमा विसं २०७३ चैत १५ गते भएको थियो। त्यतिबेला देशभरि त्रिविका ६२ आङ्गिक क्याम्पसमध्ये रत्नराज्य क्याम्पस (आरआर), जनप्रशासन क्याम्पससहित उपत्यकामा नौ आङ्गिक र उपत्यका बाहिर १७ क्याम्पसमा मात्र स्ववियु निर्वाचन भएको थियो। यस्तै उपत्यकाका १३ क्याम्पस र उपत्यका बाहिर २३ आङ्गिक क्याम्पसमा निर्वाचन हुन सकेको थिएन। त्रिविका ६२ आङ्गिक र एक हजार ४० सम्बन्धन प्राप्त क्याम्पस छन्। स्ववियु निर्वाचनमा २८ वर्ष उमेरहदबन्दी र मिश्रित निर्वाचन प्रणाली लागू गरिएको छ। पछिल्लो पटक उमेरहदबन्दी र मिश्रित निर्वाचन प्रणाली लागू भएपछि पहिलो पटक २०७३ सालमा आंशिकरुपमा केही क्याम्पसमा मात्र निर्वाचन भएको थियो। रासस"
जनताको चाहना तीव्र विकास : राष्ट्रपति,"सुर्खेत : राष्ट्रपति विद्यादेवी भण्डारीले नेपाली जनताले तीव्र विकास चाहेको बताएकी छन्। कर्णाली प्रदेश राजधानी वीरेन्द्रनगरमा आयोजित नेपाल पत्रकार महासंघको केन्द्रीय साधारणसभा उद्घाटन समारोहलाई सम्बोधन गर्दै राष्ट्रपति भण्डारीले जनताले तीव्र विकास चाहेको बताइन्। जनताले तीव्र विकाससँगै जीवनस्तरमा सुधार खोजेको राष्ट्रपति भण्डारीको भनाइ छ। यसमा पत्रकारिता क्षेत्रको महत्त्वपूर्ण भूमिका रहने उनले बताइन्। उनले जनताको चाहना र देशको विद्यमान अवस्थालाई पत्रकारहरूले यथोचित ध्यान दिन आग्रह गरेकी छन्। अर्को प्रसंगमा राष्ट्रपति भण्डारीले संविधानमा खोट लगाउने कुनै ठाउँ नभएको बताइन्। संविधानमा खोट लगाउने कुनै ठाउँ छैन, तर देशको प्रणालीले राम्रोसँग काम गर्न सकेन भने जतिसुकै राम्रो व्यवस्था र संविधान भए पनि पूर्ण हुन सक्दैन्, उनले भनिन्। उनले लोकतान्त्रिक गणतन्त्र स्थापनामा पत्रकारिता क्षेत्रको महत्वपूर्ण भूमिका रहेको बताइन्। निरंकुश पञ्चायती व्यवस्थाको अन्त्य गर्नेदेखि नेपालमा विभिन्न संकटहरू आउँदा पत्रकारहरूले अहम् भूमिका निर्वाह गरेको उल्लेख गर्दै राष्ट्रपति भण्डारीले पछिल्लो समय प्रविधिको विकासले अवसरमात्रै नभई चुनौती थपेको बताइन्। राष्ट्रपति भण्डारीले सामाजिक सञ्जालले पत्रकारिता क्षेत्रमा ओझेल पारेको बताएकी छन्। प्रविधिको विकासले ल्याएको परिवर्तनलाई नराम्रो भन्न नमिल्ने उनको भनाइ छ। सूचनाको हक लोकतन्त्रको सुन्दर पक्ष रहेको बताउँदै राष्ट्रपति भण्डारीले राज्यले प्रेस तथा अभिव्यक्ति स्वतन्त्रताको संरक्षणमा ध्यान दिन आग्रह गरिन्। पत्रकार महासंघ नागरिक समाजको सशक्त अगुवा संस्था रहेको उल्लेख गरिन्। महासंघले पत्रकारको हकहित र राज्यको दायित्वका विषयमा सहजीकरण गर्ने विश्वास आफूले लिएको उनको भनाइ छ। महासंघले पत्रकारिता आचारसंहिताको पालना र यसमा देखिएको समस्या समाधानको पहल गर्नुपर्ने बताइन्। राष्ट्रपति भण्डारीले पत्रकारहरूलाई आवाजविहीनहरूको आवाज बन्न आग्रह समेत गरेकी छन्। राष्ट्रपति भण्डारीले महासंघको साधारणसभासहित मध्यपश्चिम विश्वविद्यालयको नवनिर्मित केन्द्रीय कार्यालयसमेत उद्घाटन गरेकी छन्। महासंघको साधारणसभा उद्घाटन समारोहमा कर्णाली प्रदेशका मुख्यमन्त्री जीवनहादुर शाही, नेकपा एमालेका महासचिव शंकर पोखरेल, नेकपा माओवादी केन्द्रका कृष्णबहादुर महरा, नेकपा (एकीकृत समाजवादी) नेता जगन्नाथ खतिवडालगायत नेताहरूले शुभकामना दिएका थिए। महासंघका पूर्वसभापति हरिहर विरहीले सञ्चार क्षेत्रमा उल्लेख्य सुधारको आवश्यकता रहेको बताए। अर्का पूर्वअध्यक्ष किशोर नेपालले संविधानको भावनाअनुरूप दल र नेपालको राजनीतिक प्रणाली जान नसकेको धारणा राखेका छन्। नेपाली पत्रकारहरूको साझा छाता संगठन नेपाल पत्रकार महासंघको केन्द्रीय साधारण, स्वदेश तथा विदेशमा रहेका महासंघका शाखाबाट करिब ७ सय प्रतिनिधिहरूको सहभागिता रहेको छ।"
ज्येष्ठ नागरिकको स्वास्थ्यमा पहुँच सुनिश्चित गर्न सरकार प्रतिबद्ध छ : देउवा,"काठमाडौं : प्रधानमन्त्री शेरबहादुर देउवाले सरकारले ज्येष्ठ नागरिकको स्वास्थ्यमा पहुँच सुनिश्चित गर्न स्वास्थ्य प्रणालीलाई सुधारको प्रयास गरिरहेको बताएका छन्। शनिबार ललितपुरको बाँडेगाउँमा किसुनजी जेष्ठ नागरिक स्वास्थ्य सेवा राष्ट्रिय अभियानको उद्घाटन गर्दै प्रधानमन्त्री देउवाले ज्येष्ठ नागरिकको उपचारका लागि स्वास्थ्य पूर्वाधारमा ध्यान दिनुपर्ने आवश्यक रहेको बताए। देउवाले स्वास्थ्यमा पहुँच सुनिश्चित गर्न सरकार प्रतिबद्ध रहेको बताएका हुन्। उनले प्रदेशका कम्तिमा एक अस्पतालमा जेष्ठ नागरिकको बिशेषज्ञ उपचार सेवा प्रदान गरिने जानकारी दिए। किसुनजी ज्येष्ठ नागरिक स्वास्थ्य सेवा अभियान सुरु भएको कुरा सुन्दा अत्यन्त खुसी लागेको भन्दै उनले अभियानले ज्येष्ठ नागरिकको जीवन, सहज, सुरक्षित, सम्मानित र सुनिश्चित गरी सामाजिक न्यायको प्रत्याभूति दिलाउन मद्दत पुग्ने विश्वास व्यक्त गरे। सरकारले ज्येष्ठ नागरिकको सामाजिक सुरक्षालाई देशभर बढाउन सरकारले बजेटमा ६५ वर्ष नाघेकालाई वृद्ध भत्ता दिने व्यवस्था गरेको उनको भनाइ छ। नेपालको लोकतन्त्रको बहालीका लागि किसुनजीले खेलेको भूमिकाको स्मरण गर्दै अग्रज नेताहरुसँग काम गर्न पाउनु आफ्ना लागि गौरवको विषय भएको जिकिर गरे। जेष्ठ नागरिकलाई गुणस्तरिय स्वास्थ्य सेवामा सहज र समतामुलक पहुँच सुनिश्चित गर्ने उदेश्यले जेरियाट्रिक सोसाइटी अफ नेपाल, पुन्यार्जन फाउण्डेशन र सन्त नेता कृष्ण प्रसाद भट्टराई प्रतिष्ठानको साझेदारी तथा नेपाल सरकारको समन्वयनमा किशुनजी जेष्ठ नागरिक स्वास्थ्य सेवा राष्ट्रिय अभियान शुभारम्भ गरिएको हो।"
म सुकरात र बुद्धजस्तो सत्य अंगीकार गर्छु,"छानेर नि हैन, हैन जानीजानी तर जन्मे नेपालमै म त भाग्यमानी कति भाग्यमानी भर्खरै हामीले सुनेको शिशिर योगीले गाएको यो गीत अप्रेसन गरिसकेपछि, बेडमा होस खुल्दा केही पनि गर्न नसक्दा, अप्रेसन सफल भएर बेडमा सुतेका बेला रचना गरेको हुँ।भाग्यमानीको दुइटा अर्थ हुन्छ। एउटा भगवान्ले गरिदिएको, भगवान्ले बनाइदिएको, भगवान्ले कमाइदिएको भन्ने। अर्को आफ्नै कमाइ, मेहनत र परिश्रमले होइन स्वतः आइलागेको। साह्रै राम्रो संयोग। कुनै सकारात्मक उपलब्धि स्वतः आइलाग्यो भने पनि भाग्यमानी भन्छौं हामी। यसै त भगवान्ले गराइदिने कुराका राम्रा नराम्रा पक्षहरू छन्। इतिहासको सानो सन्दर्भ स्मरण गर्न चाहन्छु। जर्मनी युरोपको ठूलो र महत्त्वपूर्ण देश हो। १९औं शताब्दीको अघिल्लो अवधिमा जर्मनीमा जे हुन्छ ईश्वरले भनेको हुन्छ, जे गर्छ ईश्वरले गर्छ भन्ने थियो। मैले गीतमा भाग्यमानी निकम्मा भाग्यवादमा विश्वास गरेर होइन। मेरो देशमा अब किड्नी ट्रान्सप्लान्ट, अर्गान ट्रान्सप्लान्टजस्ता सर्जरी पनि यही भएका छन्। सर्जरी गर्ने विज्ञ नेपालमा जन्मिएका छन्। त्यतिखेर म प्रधानमन्त्री थिएँ। प्रधानमन्त्रीजस्तो मान्छेले पनि सुविधा खोज्दै अन्त जानु परेन। मैले भरोसा गरें, आफ्नो देशलाई, आफ्नो अस्पताललाई। मैले आफ्ना डाक्टर र नर्सहरूलाई भरोसा गरें। म सफल भएको छु। त्यसैले यो देशले विकास गर्न सक्छ।म छानेर नेपालमा जन्मिएको होइन। तर यो देशमा जन्मिनु, यो शिवभूमिमा जन्मिनु, यो बुद्धभूमिमा जन्मिनु, यो व्यासभूमि, यो विद्वान्हरूको भूमिमा जन्मिनु असाध्यै भाग्यमानी लाग्यो मलाई। त्यसरी मैले आफूलाई भाग्यमानी मानें र गीतमा लेखें। मिर्गाैला प्रत्यारोपण गर्दाको समय त्यो कसरी गर्ने भनेर डाक्टर चिन्तित थिए। डराइरहेका थिए। तर तपाईंले नडराउनु भन्नुभयो। बाँच्छु भनेर मनोबल बढाइरहनु भयो ? त्यतिखेर म नेपालमै मिर्गौला प्रत्यारोपण गर्न तयार छु भन्ने निर्णय कसरी लिनुभयो ? त्यसबेला म प्रधानमन्त्री थिएँ र सरकारले मेरो उपचार खर्च बेहोथ्र्याे। तर बाहिर जाँदा ३० देखि ५० लाखसम्म साधारणतया खर्च हुन्थ्यो। त्योभन्दा बढी पनि हुन्थ्यो। तर नेपालमा आफैंले मेहनत गरेर त्यो सुविधा र उत्कृष्टता हामीले प्राप्त गरेका छौं। नेपालमै डाक्टरहरू त्यो क्षमता राख्नुहुन्छ। त्यस स्तरको ज्ञान, अभ्यास, उपकरण सबै हामीसँग उपलब्ध छ, हामीले विकास गरेका छौं भने पद ओहोदाको कारणले महँगो पैसा तिर्न बाहिर जानु पर्दैन। ती चिज हामी यहाँ गर्न सक्छौं भने फेसनका रूपमा टाउको दुख्यो कि विदेश कुद्न पर्दैन। जे कुरा यहाँ हुँदैन त्यसका लागि बाहिर गएर गर्ने हो। सक्नेले बाहिर गएर उपचार गर्छ नसक्नेले के गर्ने ? हाम्रो देशमै त्यो सुविधा भइसकेपछि मैले हाम्रै डाक्टरहरूलाई सोधें, तपाईंहरू सक्नुहुन्छ ? उहाँहरूले सक्छु भन्नुभयो। मैले पनि यही भन्न खोजेको हो, तपाईंहरूले सक्नुहुन्छ। प्रत्यारोपण गरिरहनु भएको छ भने मेरो मात्र नसक्ने भन्ने कुरा छैन। तपाईंहरू गर्नुहोस्। उहाँहरूले गर्नुभयो। सफलतापूर्वक गर्नुभयो। उहाँहरूलाई धन्यवाद छ। हाम्रो स्वास्थ्य क्षेत्रमा भएको प्रगति खुसीको कुरा हो। हामीले राम्रो प्रगति गरेका छौं भनेर भन्नुपर्छ। यद्यपि पर्याप्त छैन। दुवै मिर्गाैला प्रत्यारोपण गर्दा, पाँच, सातवटा अप्रेसन गर्दा पनि अशक्त भइनँ। तर हरेक कुरामा म एकदमै सशक्त छु भनेर पनि भन्दिनँ। सशक्तता खाली मनको कुरा हो, भावनाको कुरा हो। मैले आफ्नो भावना अभिव्यक्त गरें। त्यो भावना गलत छैन, सही छ। मलाई के जानकारी थियो भने बालेन साह अर्थात् बालेन्द्र साह गएको स्थानीय तहको निर्वाचनबाट काठमाडौंका मेयर, तबला बजाउने गर्नुहुन्छ। उहाँको माटोको तबला थियो, ठाउँ सार्दा फुट्यो। मसँग मेटले तबला थियो। राम्रो थियो, ठाउँ सार्दा पनि नफुट्ने खालको थियो। बलियो तबला, राम्रो क्वालिटीको तबला यताउता सार्दा पनि फुट्दैन भनेर दिएको हो। मलाई उपहार दिन मन लाग्यो, मैले दिएँ। संगीतमा भन्दा बाहेकको लगाव ? जीवन भनेको, सिंगो जीवनको कुरा गर्दा, म बच्चा थिएँ। किशोर युवा, अधवैशी भएँ। अहिले पनि अधवैशे अधवैशे नै छु। बाँचीबर्ती रहे बूढो हुनु पनि अनिवार्य नै छ। म बिरामी भएपछि साथीहरूले चिन्ता गर्नुभयो।एकपल्ट साथीहरूलाई भनेको थिएँ मेरो हजुरआमा १०१ वर्षमा बित्नुभयो। मेरो हजुरबुबा पनि सय वर्ष पुगनपुग हुँदा बित्नुभयो। हेर्दाहेर्दै मेरो बुवा बूढोबूढो देखिन थाल्नुभयो। अहिले पनि म त्यही भन्छु। मेरो बुवा हुनुहुन्छ र दुईचार किलोमिटर अहिले पनि हिँड्नु हुन्छ। मेरो स्वास्थ्यभन्दा उहाँको अलि राम्रो छ। न सुगर न केही। खाना बार्नु पर्दैन उहाँलाई। अझै हिँड्नु हुन्छ। स्वास्थ्य उहाँको राम्रो छ। बुवा अलि बूढो बूढो हुन थाल्नु भएको छ। जीवन भनेको एउटा मात्रै उमेर होइन। म बालक हुँदाको, म किशोर हुँदाको पनि हो। उमेर भनेको विभिन्न समयको हो नि त। जीवनको रंगहरूजस्तै जीवनका रसहरू पनि विभिन्न प्रकारका हुन्छन्। क्यानभासका रंगजस्तै वा साहित्यका रसजस्तै अथवा संगीतका स्वर, सुर र तालहरूजस्तै विविधता हुन्छ जिन्दगीमा। राजनीति भनेको खेतमा धान फलाउने कुरा हो कि होइन ? बारीमा मकै फलाउने, सुन्तलाका बोटबिरुवा लाउने कुरा हो कि होइन ? उद्योगहरूको स्थापना गर्ने कुरा हो कि होइन ? हाम्रा ऐतिहासिक धरोहरहरूको संरक्षण राजनीति हो कि होइन। राजनीति चुलो बाल्नु हो कि होइन ? यहाँ मैले साग केलाएको कुरा आयो। साग केलाउने मात्र होइन, कैयौं वर्षसम्म खाना बनाएको छु। मलाई छिम्कन, निफन्न, सार्न सबै आउँछ। राजनीति गर्ने मान्छेले खानु पर्दैन ? खानुपर्छ भने साग खानु पर्दैन ? साग खाने हो भने केलाउनु पर्दैन ? भ्याएसम्म, सकेसम्म रमाउनु पर्दैन ? संसारमा केही दुःखी मान्छे हुन्छन्, जो कहिल्यै मुस्कुराउँदैनन्। कहिल्यै प्रसन्न चित्त हुँदैन। मानौं यो संसारको सबै पिर चिन्ता उसलाई मात्रै भएको होस्। आफ्नो भागको पिर, आफ्नो भागको चिन्ता, आफ्नो भागको कर्तव्य हुन्छ। हामीले काम कर्तव्य आफ्नो भागको गर्ने हो। मैले जे काम गर्नुपर्छ, कामचोर नभई नठगीकन गर्नुपर्छ। र मैले प्रसन्न चित्त रहनुपर्छ। बाजा बजाउने, गाउने, नाच्ने ठाउँ, देउसी खेल्ने ठाउँ भेटियो भने धुमधुम्ती बस्ने होइन। त्यहाँ नाच्ने हो। राजनीति गर्ने मान्छे कसरी नाच्छ ? क्यारम कसरी खेल्छ ? फुटबल कसरी खेल्छ ? राजनीति गर्नेमात्रै चित्र कसरी कोर्छ ? यो सबैले देख्नु भएको छ। म दुर्गम गाउँमा जन्मिएको हो। मेरो गाउँमा भर्खर बाटो पुग्यो। बिजुली र बाटो पुगेको दुई, चार वर्ष भयो। अझै राम्ररी पक्की भइसकेको छैन बाटो। राणा शासनपछि गाउँमा तुरुन्तै विद्यालय पुग्यो। शिक्षामा खासै पछाडि होइन तर विकासका अरू मापदण्डमा धेरै पछाडि हो। मेरो ठाउँ यस्तो हो जहाँ सपना देखिथ्यो, तर ठूलो सपना देखिँदैनथियो। हाम्रोतिर एक मानाको बन्दोबस्त भन्ने चलन थियो। कोही छोरी माग्न आयो एक मानाको बन्दोबस्त छ कि छैन भन्ने हुन्थ्यो। यो नै ठूलो सपना थियो। सफा खाना खानुपर्छ भने थाल त माझ्नुपर्छ। नमाझीकन कसरी सफा हुन्छ। माझ्ने काम सानो सफामा खाने काम ठूलो। काम सानो सफा खाना खाने काम ठूलो। कसरी ? मैले मेलो पाएको थिइनँ। सानै उमेर आमा बित्नु भएकाले पनि थुप्रै काम सिकियो। मलाई गाउँघरमा बत्ती काट्नेदेखि लिएर, टपरी दुना बात्ने, कामदेखि लिएर, गुन्द्रीको हत्यौरी, तान बुन्नेदेखि लिएर गजुरा सुकुल बुन्नेदेखि पराल खोसेला सबका पिरा बनाउन आउँछ मलाई। जुन काम देख्यो म त्यो सिक्ने मान्छे हो। यहाँ पोखरा जेलमा बस्दा कपडा बुन्ने काम पनि गरें। मन परेका दिदीबहिनीहरूलाई सारी बनाएर पठाई पनि दिन्थें कहिलेकहिले। आफैंले लगाउने लुगा पनि बुन्थें। कमिज, सुरुवाल काट्न सिलाउन आउँछ। जेलमा हुँदा आफैं काट्थें, आफैं सिउँथें। मैले लगाउने कमिज, सुरुवाल आफैंले काटेको हुन्थें। सिलाउन पायो भने सिलाउँथें। म जे काम पनि सिक्न रुचि राख्थें र कुनै काम सानो ठूलो भन्ने लाग्दैनथ्यो कहिले पनि। पछिसम्म पनि म खाना बनाउने काम गरिराख्छु। अहिले पनि, खाना बनाउन बढ्तै समय लाग्छ। त्यसैले म भाँडा माझ्छु।साथीहरूसँग जेलमा बस्दा पनि भाडा माझ्ने काम गर्थें। छोटो समयमा काम सिद्धिन्छ भने र म भाँडा माझ्थें। त्यसैले फुर्सद भयो, समय भयो भने म जहाँ जे पनि गर्थेँ। विद्यार्थी हुँदा, युवा हुँदा, नेता हुँदा कहिले गोठालागोठालीहरू भेटिए भने उनीहरूसँग पनि म रमाएर बस्थें। खोला देख्नै हुँदैनथ्यो। पौडी खेल्न मिल्ने खालको खोलामा पौडी खेल्थें। मेरो एकदमै रोजाइको काम पौडी हुने गथ्र्यो। खेलकुदमा एकदम रुचि राख्थें। त्यसैले घर गृहस्थीमा आफूलाई चाहिने काम आफैं गर्न सक्छु। म पाइलट हुन पाइनँ, त्यसैले मलाई उडाउन आउँदैन। मैले गाडी चलाउन २०२६ सालमा सिकें। सिक्ने कुरामा पछि परिनँ। म साधारण ठिटै हुँदा खेरी १७१८ वर्षको हुँदा गाउँमा त्यसबेला जेएमसी भन्ने दोस्रो विश्वयुद्धको थोत्रो ट्रक पाइन्थ्यो। ह्यान्डलबाट घ्वाईघ्वाई घुमाएर स्टार्ट गर्नुपर्ने। त्यसैबाट मैले ड्राइभिङ सिकेको हुँ। मलाई जे देख्यो त्यही सिक्नुपर्ने। त्यसैले जुनसुकै काम पनि मेरो रुचिभित्र पर्छ। हाम्रो जीवनमा आवश्यक पर्ने काम सबै काम गर्छु। घर नजिकै दमिनी आमाको घर थियो। हाम्रो घर अगाडि बस्नुहुन्थ्यो। कैंची चलाउँदा उहाँले बिग्रन्छ भन्नुहुन्थ्यो। उहाँको काम गरेको हेर्थें। फलामको कतर्नो बल्टुले बाँधेको छ तर बिग्रन्छ भन्नुहुन्थ्यो। बिग्रने ठावै छैन, छोयो भने बिग्रन्छ भन्नुहुन्थ्यो। कहिले कहिले सोध्थें, के भएर बिग्रिन्छ आमा यो ? तर मेरो स्वभाव कस्तो भने चलाउँ चलाउँ हुन्थ्यो। तर उहाँले तिम्रो चाल ठीक छैन, त्यता हेर्दैछौ भन्ने। मलाई अचम्म लाग्थ्यो। २०२० सालमा मैले अर्काको साइकल सिकें। साइकल पनि नचला बिग्रन्छ भन्थे। जुनसुकै काम पनि मेरो रुचिको कुराभित्र पर्छ। त्यसकारण हाम्रो जीवनमा आवश्यक पर्ने प्रचलित कुरामा रुचि राख्छु। केपी शर्मा ओलीको साहित्य विशेषता के हो ? कविता कुन सन्दर्भमा लेख्नु भएको थियो ? म यही खर्पनमा हालेर हर दिन बेलुका  खर्पन कविता देखाइयो दर्शकलाई। म पोखरा जेलमा थिएँ। पोखरामा खर्पन बोक्ने चलन थियो जस्तो लागेको थिएन। पोखरा जेलको गेटमा एक जना खर्पनमा साग बोकेर आए। मैले उनलाई देखेपछि उनी भएर यो कविता लेखें। म त जेलभित्र बन्दी थिएँ। मै भएर त म यो कविता लेख्न सक्तैनथें। मैले आफूलाई खर्पन बोक्नेमा परिणत गर्नुपथ्यो। मैले त्यो व्यक्तिको रूपमा आफूलाई रूपान्तरित गरेर यो कविता लेखेको थिएँ। कविता लेख्नुअघि मैले खर्पन बोकेको मान्छेको चित्र बनाएँ। त्यसपछि कविता लेखें। मेरो बानी के छ भने उहिले भूमिगतकालदेखि जहाँजहाँ पुग्यो मेरो लेखाइ कहिले कथा, कहिले निबन्ध, कहिले कविता, कहिले गीत लेख्थें। ती बोकेर हिँड्न सम्भव हुँदैनथ्यो। जहाँ पुग्थें त्यहाँ लेख्थें अनि त्यहीँ छोड्थें। अहिले माननीय हुनुभएको छ, केआर खम्बुजी। जो २०२६, २७ सालको आन्दोलनकारी हुनुहुन्थ्यो। पछि, त्रिभुवन विश्वविद्यालयमा २०३५३८ सालतिर। त्यहाँको सबैभन्दा परिचित विद्यार्थी उहाँ नै होला। सम्पर्क सूत्र उहाँ नै होला। त्यस्तो चिनिएको व्यक्तित्व हुनुहुन्थ्यो। पछि उहाँले जर्मनीबाट पीएचडी गर्नुभयो। उहाँसँग मेरो लामै संगत भएको थियो। उहाँ विराटनगर आउँदा माधव नेपाल पनि त्यही कलेजमा पढ्नु हुने रहेछ। खम्बुले नै मलाई माधव नेपालसँग परिचय गराउनु भएको थियो। उहाँसँग पनि मेरा कतिपय कविता छुटेका रहेछन्। उहाँको संस्मरण पछिल्लो समय निस्कियो, छायाँका लस्करहरू। पीएचडीपछि उहाँ क्याम्पसमा पढाउँदै गर्दा नेत्रज्योति गयो। त्यस स्थितिमा उहाँले छायाँका लस्करहरू लेख्नु भएको हो। त्यो पुस्तकमा मेरो अर्को एक जना साथी, जसकोमा मैले दुईचार पटक आश्रय लिएको थिएँ। उहाँकोमा मैले कविताहरू छोडेको रहेछु। र, त्यतिबेला मैले मेरो नाम कालीचरण भनेर लेखेको रहेछु, भूमिगतकालमा। ती कविताहरू छापिएको छ। ती कविता प्रकाशनका लागि भूपनिधि पन्तलाई धन्यवाद। म त लेख्यो, छोड्यो, हिँड्यो। त्यसमा कसैले मसला बेचोस् कि जेसुकै गरोस्। कुनै अर्थ राख्दैनथ्यो। म सुरक्षित गर्न सक्दिनँथे। जेलमा अनेक कृति लेखें। सयौं कविता लेखें तर जेलमा खोसिन्थ्यो, लुटिन्थ्यो। लेखेर के गर्ने खोसेर लैजान्थ्यो भनेर निरास हुन्थें। अलिअलि हतोत्साहित पनि भएको हो। लेखेर के गर्ने ? दुःख गर्यो, लुटेर लग्थे। त्यसपछि कुनै गहन ग्रन्थ लेख्नेतिर लागिएन। छोटा निबन्ध र फुटकरहरू मात्रै लेखें। यसै प्रसंगमा पोखरा जेलमा हुँदाखेरि कतिपय यस्ता कविता लेखेको हुँला। भूपनिधि पन्तजी जो २०४२ सालको आन्दोलनमा उहाँलाई पनि पक्रेर ल्याएको थियो। अलिक समय जेलमेट हुनुभएको थियो। मैले लेखें, छोडें वा उहाँले यत्तिकै राख्छु भनेर माग्नुभयो मलाई याद छैन। तनहुँको भन्ज्याङ पत्रिकाका सम्पादकसँग चिनजान भयो। भन्ज्याङका सम्पादक विश्वबन्धु भण्डारी, त्यस पत्रिकाका सुरुआतकर्ता। भन्ज्याङ पत्रिका निकाल्दा उहाँ पनि जेल परेकाले त्यहीँ चिनजान भयो। उहाँको भूपनिधिजीसँग कुरा भएछ। अनि मसँग पनि केपी ओलीको कविता छ भनेर कुरा भएछ। त्यो कविता भन्ज्याङ। पहिले अखबारजस्तो, विस्तारै साहित्यिक पत्रिका बन्यो। त्यसैमा उहाँले खर्पन प्रकाशित गर्नुपर्छ भन्नुभयो र गर्नुभयो। त्यसपछि यो खर्पन कविता चर्चामा आयो। २०४१ सालमा लेखिएको यो कविता ३५ वर्षपछि भूपनिधिजीले उजागर गरिदिनुभयो। मैले पेन्सिलले स्केच बनाएर पेन्सिलले नै लेखेको कविता हो। मैले कविता लेख्ने भूपी शेरचनको कविताजस्तो लेख्छन्, हेर्छन् फेरि केर्छन् भन्ने कविताजस्तो मेरो बानी छैन। मेरो त्यस्तो चलन छैन। म त लेख्छु, छोड्दिन्छु। (अखण्ड : र, धेरै वर्षपछि भेट्छन्।)ओली (हाँस्दै) : कोइकोइ। जेलमा महाकाव्य हरायो ? त्यो अलिकति सिद्धिन बाँकी थियो। करिब ६ महिना मेरा रचना लुटपाट भएका थिएनन्। त्यो ६ महिनाको बीचमा खण्डकाव्य, महाकाव्य, फुटकर रचनाहरू लेखिरहन्थें। एउटा चाहिँ १६ खण्डसम्म लेखिसकेको थिएँ, त्यो लुटियो। त्यो लुटिएपछि त्यतापट्टि नलागौं भन्ने भयो। त्यो एकदम प्रचलित नाम राखिएको थियो। आमा बित्नु भयो। तीन वर्षदेखि अहिलेसम्म म आमाको चेहरा सम्झिरहन्छु। तीन वर्षको उमेरमै आमा गुमाएकाले होला आमा शब्दप्रतिको आत्मीयता विशेष छ। अरूलाई पनि यस्तै हुन्छ होला। त्यसकारण त्यो महाकाव्यको नाम आमा नै राख्न मन लागेको थियो। तर त्यो लुटेर लगियो, अब इतिहासको कुरा भयो। कविताभन्दा बाहेक निबन्धको विधामा पनि यहाँको दुई आँखा, दुई कान एक मुख पढ्न पाएको थिएँ। यसको बिम्बले मलाई रोमाञ्चक बनाएको थियो। यो कुन सन्दर्भमा देखिएको थियो ? मैले साथीहरूलाई सामान्य कुरामा सम्झाउँथें। त्यही सन्दर्भमा एकपटक साथीहरूलाई सम्झाउने क्रममा केही कुराहरू राखेको थिएँ। त्यसमा केही अंशअंशका कुराहरू थिएँ। एउटा अंशमा के थियो भने हाम्रो दुईवटा कान हुन्छन्, चनाखोसँग सुन्नुपर्छ। हेर्नका लागि दुईवटा आँखा छन्। हेर्नु पनि सिक्ने कुरा हो। सिक्नु धेरै पर्छ, तर दुईवटा कानले सुनेर सिक्ने हो। आँखाले हेरेर सिक्ने हो। तर मुख एउटा मात्रै छ त्यसैले सही कुरा मात्रै बोल्ने, चाहिने कुरा मात्रै बोल्ने हो। सकेसम्म राम्रो सुन्नु पर्र्या। राम्रो कुरा मात्रै हेर्नु पर्यो। हाम्रो ज्ञानेन्द्रियमध्ये सबैभन्दा बढी आँखा र कानले धेरै ज्ञान आर्जन गर्छ। मुख त एउटा मात्रै छ। बोलेर ज्ञान कम हुन्छ। सुनेर मात्रै धेरै ज्ञान हुन्छ। बोलेर हुँदै नहुने त होइन। बोलेर पनि हुन्छ। तर ज्ञान आर्जन कम हुन्छ। त्यसकारण बोल्दा विचार गरेर थोरै बोल्नुपर्छ भन्ने हो। भद्रगोल जेलमा हुँदा २०३७ सालतिर लेखिएको चाहिँ निबन्ध थियो। कविता र निबन्धभन्दा बाहेक साहित्यको अरू विधा पनि लेख्नुभयो कि ? मलाई एकपटक हार्माेनियम बजाउन बस्दा साथीले सोध्नुभयो, हार्माेनियम बजाउन आउँछ ? भनेर। मैले आउँछ भनें, हार्माेनियमको पछाडिबाट थिच्नु पर्छ। अगाडिबाट हावा दिएपछि बजिहाल्छ नि। मेरो बजाउने तरिका बेग्लै छ। अरूकोसँग मिल्दैन। मलाई धेरै आउँछ, तर अरूकोसँग मिल्दैन। मेरो आफ्नै मौलिक पारा छ। मलाई सुरुमै गोलघरमा लगियो। त्यहाँ केही पनि दिइँदैन। पानी खाने भाँडो पनि दिइँदैन। त्यहाँ ठूलो लडाइँ गरेर माटाको सुराई झिकाइयो। सिसाको कुनै पनि चिज दिइँदैनथियो। त्यहाँ सबै कुरामा शंका गरिन्छ। दुःख दिने नियतले मात्रै लगिन्थ्यो। त्यहाँ पत्रिका, किताब कलम, कागज केही दिइँदैनथियो। रेडियोमा जडान गरेर माइक राखिएको हुन्थ्यो। त्यसमा रेडियो नेपालको समाचारमात्रै सुन्न पाइन्यो। बेलुकी सुत्नेबेला वीरगन्जको हवारीहरूले हिन्दी गीतका लागि फर्माइसहरू पठाउँथे। त्यसको विज्ञापनमात्रै आउँथ्यो। त्योबाहेक केही सुन्न पाइँदैनथियो। त्यसबेला म निकै बिरामी परेको थिएँ। त्यसबेला गेटको छेउमा डाक्टरकहाँ जाँच गर्न लग्यो। तर त्यस्तो एउटा रमाइलो किस्सा छ। मैले चुरोटको विज्ञापन गर्न खोजेको होइन। तर सत्यकथा भन्न चाहन्छु। गोलघरमा फ्ल्याट चुरोट पाउँथ्यो। त्यो खाएर कसैले फ्याँकेको रहेछ। बाहिर १० खिली चुरोट पाइन्छ भन्ने लेखेको हुन्थ्यो। जेलभित्र मैले चुरोटको खोल भेटें। मैले त्यो कागज भेटाएँ। मैले कागजमा नलेखेको केही महिना भएको थियो। त्यो चुरोटको खोल भेट्दा वा कागज भेट्दा साथी भेटेजस्तो भयो मलाई। कागज भेट्दा आफन्त भेटाए जस्तो भयो। संयोगले एउटा पेन्सिल सानो टुक्रो पनि भेट्टाएँ। मेरो लागि त्यो सुन्दर संयोग थियो। चुरोटको खोल र पेन्सिलको टुक्रा टिप्दा भेट्दा मलाई सबैले हेर्थें। मानसिक रोगी रहेछ क्या हो भनेर हेरे। जे भेटायो त्यही टिप्दै हिँड्छ। सबैजना अचम्मित भए।तर मलाई असाध्यै नियन्त्रण राख्न खोजिन्थ्यो। आफूलाई शासन देखाउन खोज्ने त्यहाँका कामदार थिए। जेलभित्र पनि विभिन्न श्रेणीका नाइके हुन्थे। मलाई एकजना कामदारले आफूलाई शासकीय रूपमा देखाउन खोज्ने र मलाई नियन्त्रण देखाउन खोज्थे। तिनको जीवन कहानी सुनेको थिएँ। एकदमै मार्मिक थियो। उनीमाथि प्रहरी, वकिललगायत सबैले नभएको कुरालाई पनि भएको बनाएर ठूलो सजायको भागीदार बनाएको थियो। उनको त्यस्तो पीडा थियो। उनको जीवन साँच्चै टिठलाग्दो थियो। उनको जीवन र परिवारसँग जोडेर हेर्दा निकै मार्मिक थियो। त्यो चुरोटको खोलमा उनकै जीवन सम्झिएर लेखें। र उनलाई मैले सुनाएँ। मैले चुरोटको खोलमा लेखेको कविता सुनाउँदै गर्दा उनी आँखाबाट आँसु खसाल्दै रोए र मलाई त्यो कविता मागे। मैले उनलाई तपार्इंकै लागि लेखिदिएको भनेर दिएँ। त्यसपछि मलाई चुरोटको खोलको खाँचो भएन। त्यसपछि मैले कागज पाएँ। पेन्सिल सिमेन्टमा घोट्दै तिखार्दै लेख्थें। त्यसरी लेखनको सुरुआत भयो। पछि चुरोट खोलमा चाङ कविताहरू लेखें। ती जेलर सबै चुरोटको खोलमा देखिएको कविता जतन गरेर राखेका थिए। पछि सबै उठाएर लग्यो। ती जेलर पनि बिते। मलाई तिनले फुलिस्केप कागज र पेन्सिल उपलब्ध गराए। गोलघरको बाहिरपट्टि लाइब्रेरी छ। त्यसमा केही हजार किताबहरू होलान्। लाइब्रेरीको सदस्य भएपछि दिनमा दुई, तीनवटाको दरले पढ्न सुरु गरें। त्यहाँ उपलब्ध भएका सबै शास्त्र पढें। त्यहाँ जे उपलब्ध छ सबै अध्ययन गर्दै गएँ। सबै शास्त्रमा केही न केही ज्ञान हुँदो रहेछ। सबै रुचि साथ पढें। त्यसले मलाई लाभ नै गर्यो। त्यो लाइब्रेरीको एक वर्ष लगभग सबै पढेर सकें। कतिपय पुस्तकहरू दोहोर्याएर पनि पढें। त्यसबेला जेलमा हुनुहुन्थ्यो, अनि समय थियो। अहिले धपेडी बनाउने खालको राजनीतिको जेलमा हुनुहुन्छ। अहिले लेख्ने, पढ्ने समय कसरी समय व्यवस्थापन गर्नुहुन्छ ? पढ्ने लेख्ने समय रातिमात्रै हो। दिउँसो समय निकाल्छु भनेर सम्भव छैन। म अलि कम सुत्छु। तर समय मिल्यो भने सुतिहाल्छु। जति बेला सुत्छु त्यतिबेला नै निदाई हाल्छु। जति समयका लागि सुत्छु, त्यो काफी हुन्छ। चार घण्टा सुत्ने भन्यो भने त्यतिमात्रै सुत्छु। त्यसैले बिहान उठेदेखि व्यस्त हुने भएकाले रातको समयमा मात्रै अध्ययन गर्छु। पढ्नु सरसर्ती सूचना प्राप्त गर्नु हो भने लेख्नु भनेको ज्ञानलाई संगठित गर्नु हो। तर ज्ञानको रूपमा त्यसलाई संगठित गर्न लेख्नै पर्छ। ज्ञानलाई संगठित गर्न योजना नै गर्नुपर्छ। नत्र ज्ञान संगठित हुँदैन। यहाँका स्रष्टाहरू सत्यमोहन जोशी, माधव घिमिरे, बैरागी काइँला, भक्तराज आचार्यहरूसँग भेटघाट हुन्थ्यो। उहाँहरूसँगको भेटमा के लागि स्रष्टाहरूलाई बोलाउनु हुन्थ्यो र उहाँहरूकहाँ जानु हुन्थ्यो ? राष्ट्रकवि माधवप्रसाद घिमिरे र शताब्दी पुरुष सत्यमोहन जोशी वा बैरागी काइँलालगायत सबै लेखकहरू हाम्रा लागि तीर्थजस्ता हुन्। खर्पनमा चित्र कोर्नु भएको थियो। यहाँले चित्रकारिता कसरी सिक्नुभयो ? कति लेख्नुभयो ? जुनसुकै कुरा पनि रुचि राख्थें। पौडी खेल्न नजान्दै पनि पोखरीमा हाम फाल्थें। कहिलेकाहीँ संकटमा पनि पर्थें। त्यही संकटबाट सिक्थें। मलाई जिज्ञासा धेरै हुन्थ्यो। त्यसैले चित्रकारिता विद्यालय कहिलेकाहीँ सिकाउने कुरा हुन्थ्यो। नाटक सिकाउने काम पनि हुन्थ्यो। नाटक र चित्रकारितामा केटाकेटी बेलामा भाग लिन्थें। त्यसबेला भाग लिने काम हुन्थ्यो। वक्तृत्वकला कार्यक्रमहरू हुन्थ्यो। मैले पनि चित्र कोर्ने गर्थें। कलम वा पेन्सिल जे भेट्टाए पनि चित्र कोर्ने गर्थें। मैले त्यसबेला पढेको छैन, सिकेको छैन। अलिअलि गर्छु। विश्वकप रातभर बसेर हेर्नुभयो ? विश्वकपको अन्तिम फाइनल रोमाञ्चक थियो। अर्जेन्टिनाको पक्षमा थिएँ। तटस्थ ढंगले अर्जेन्टिनाको। मौका मिल्दा पहिले खेल्थें। बुझ्छु पनि, नियम पनि आउँछ। पास दिएको मिल्यो मिलेन भनेर पनि बुझ्छु। यसपटकको फाइनल पनि उठेर हेरें। युवा उमेर उठेर हेरिन्थ्यो। तर म पनि उठेर हेरें। खेलको सेन्टिमेन्टसँग बगेको थिएँ। खेल पनि राति भएकाले काम माया मार्नु पनि परेन। त्यसैले राति खेल हेर्न पाउँदा निकै आनन्द आयो। कुन कुन खेलमा विज्ञता र रुचि छ ? विज्ञता कतिलाई भन्ने ? मभन्दा नजान्ने खेलाडी पाएँ भने हराउन सक्छु। त्यसैले केलाई विज्ञता भन्ने ? त्यसकारण फुटबल, भलिबल, टीटी, स्नोकर, क्यारेमबोर्ड खेल्छु। नजान्ने पाएँ भने हराउँछु। सानोबेलामा गिर पनि खेल्थें। त्यसबेला क्रिकेट थिएन। अहिलेको गिरजस्तो थिएन। त्यसबेला गिर निकै खतरनाक हुन्थ्यो। अलि कम खेल्थें। गिरको बल खतरनाक हुन्थ्यो। तपाईं पहिले एकदमै कडा नास्तिक हुनुहुन्थ्यो रे। उत्तर कोरिया गएको बेला किम जुङको सालिक अगाडि झुक्न लगाए। त्यसपछि आस्तिक बनेर फर्किएँ भन्ने सन्दर्भ सुनेको थिएँ। त्यो कुन प्रसंगमा भएको थियो ? उहाँहरूको चलनअनुसार नेताको सालिकअघि पुगेपछि गो डाउन प्लिज त्यसपछि झुकेर सम्मान गर्नुपर्ने रहेछ। त्यहाँ बुद्धको स्तूप पनि छ। त्यहाँ बुद्धको मूर्तिको भएको ठाउँ पुगेपछि मैले पनि गो डाउन प्लिज भने, मलाई त्यसअघि मूर्ति अघि निहुरिनुपर्छ भन्ने लाग्दैनथियो। त्यहाँ नेताको अगाडि पुग्दा निहुरिन परेपछि मैले पनि बुद्धको मूर्ति अघि पुगेपछि सबैले ढोग्न लगाएँ। त्यो यथार्थ घटना थियो। त्यसैले म फिलोसोफिकल कुरामा, सत्यमा विश्वास गर्छु। त्यसकारण मेरो दृष्टिकोणको मूल थिम सत्यसँग नलड्ने, शक्तिसँग नझुक्ने भन्ने थियो। म यस मामलामा सुकरात र बुद्धजस्तो सत्य अंगीकार गर्ने गर्छु। योगको सन्दर्भमा शिवबाट सुरु भएर योगका प्रणेताहरू त्यसका विकासकर्ता भनेर मानिने कपिलमुनि र त्यसलाई पतञ्जलिले विकसित गरेका योगको सूत्र आठवटा छन्। त्यसमा पहिलो सूत्र यमो, यमो भनेको अहिंसा र सत्य। सत्य र अहिंसा नै यसको सत्य कुरा नै हो। त्यसै मैले योगमा जोड दिएको छु। सत्यको मार्ग अपनाएको छु। योगी हुँ भन्ने तर छलछाम गर्ने ? त्यस्तो योगी हुँदैन। यदि योग गर्ने हो भने सत्यमा अडिन्छु, सत्य धारण गर्छु, सत्यमा विश्वास गर्छु, असत्यको बाटो हिँड्दिनँ भनेर कबुल गर्नुपर्छ। अनि मात्रै योग सुरु हुन्छ। तसर्थ दार्शनिक हिसाबले वस्तुवादी दर्शन, यथार्थवादी दर्शन, तथ्यवादी दर्शन, जे सत्य हो त्यो कटुसत्य हो। यो गलत व्याख्या हो। कवि हुने भनेको बैंसको उत्तालोपन हो। सामाजिक न्याय, समानता खोज्यो भने बैंसको उत्ताउलोपन हो। पछि परिपक्व भएपछि सामाजिक न्याय, समानता किन चाइयो ? समृद्धि किन चाहियो ? समृद्ध नेपाल सुखी नेपालीलगायतको कुरा किन चाहियो ? यसो त होइन होला। यहाँ थुप्रै कविहरू उभिनु भएको छ। लेखक, कविहरू थुप्रै यहाँ हुनुहुन्छ। बैंसको लहर हो र साहित्य ? साहित्य बैंसको लहर होइन। मान्छेले के चाहन्छ ? सबै मान्छेको गन्तव्य भनेको सुख प्राप्ति हो। सुख पाउन चाहन्छ मान्छे। त्यसैले मान्छे सुख नै खोज्छ। ऋषिमुनिले पनि मान्छे सुख चाहन्छ भनेर भनेका छन्। साहित्य बैंसको उत्ताउलो र गैरजिम्मेवार खालको पन होइन। समाज परिवर्तन र साहित्य सिर्जनाको कुरा, कवि हुने कुरा, कवि मन हुने कुरा उमेरअनुसारका भावनाहरू हुन सक्छन्। रसहरू पनि परिवर्तन हुन सक्छ। विभिन्न रसहरू हुन सक्छन्। वीर रस बैंसमा हुँदैन। अलि बुढेसकाल लागेपछि शृंगार रस हुँदैन भन्ने कुरा होइन। मेघदूत कुन उमेरमा कालीदासले लेखेका थिए ? शाकुन्तल कुन उमेरमा लेखेका थिए। कालीदासको कथा सबैलाई याद होला। युवा छँदा त उनी निरक्षर थिए। त्यसकारण शृंगार रस र प्रेमभावका कुराभन्दा पनि। साहित्यहरू प्रायः मेघदूत होस् वा नाटक लेख्दा उनी छिप्पिसकेका थिए। त्यसकारण साहित्य त्यस्तो होइन।"
कांग्रेस सांसदको भेला अगाडि देउवालाई भेटेर बर्षमानले भने  प्रचण्डलाई प्रधानमन्त्री बनाउनुपर्छ,"काठमाडौं : प्रधानमन्त्री एवम् कांग्रेस सभापति शेरबहादुर देउवा र नेकपा माओवादी केन्द्रका उपमहासचिव बर्षमान पुनबीच छलफल भएको छ। कांग्रेसको संसदीय दलको बैठक अगाडि शनिबार बिहान बालुवाटारमा पुन र देउवाबीच भेटवार्ता भएको हो। पुनले देउवासँग माओवादी केन्द्रका अध्यक्ष पुष्पकमल दाहालप्रचण्डलाई नै प्रधानमन्त्री बनाउनुपर्नेमा अडान राखेका छन्। राष्ट्रपति विद्यादेवी भण्डारीले प्रधानमन्त्रीमा बहुमतसहित दाबी गर्न दलहरूलाई आइतबार ५ बजेसम्मको समय दिएकी छन्। तर कसको नेतृत्वमा सरकार बनाउने भन्नेमा दलहरूबीच शनिबार बिहानसम्म सहमति जुटेको छैन। गठबन्धनबाट पहिलो चरणमा प्रचण्डलाई प्रधानमन्त्री बनाऔं। यहि गठबन्धनलाई अगाडि बढाउनुपर्छ। तपाईं दोस्रो चरणमा प्रधानमन्त्री बन्नुहोला। आजको भेटमा पुनले देउवासमक्ष भने,माओवादी गठबन्धनभित्रकै दोस्रो ठूलो दल हो। हामीले साथ दिएकाले अहिले तपाईं प्रधानमन्त्री बन्नुभयो, तपाईंकै नेतृत्वमा निर्वाचन सम्पन्न भयो, अब दुई वर्ष माओवादीको नेतृत्वमा सरकार बन्छ त्यसपछि कांग्रेसलाई सहयोग गर्छौ। देउवाले बालुवाटारमा कांग्रेसबाट निर्वाचित सांसदहरुलाई आज दिउँसो छलफलका लागि बोलाएको छु, सांसदसँग छलफल गरेपछि मात्र के गर्ने भन्ने टुंगोमा पुगौंला भन्ने जवाफ दिएको बालुवाटार स्रोतले जनाएको छ।"
कांग्रेस सांसदको भेलामा देउवाले भने आइतबारसम्म गठबन्धनभित्र सहमति जुट्छ,काठमाडौं : नेपाली कांग्रेसका महिला सांसदहरूले पार्टी सभापति शेरबहादुर देउवा कै नेतृत्वमा सरकार बनाउन सुझाव दिएका छन्। शनिबार बालुवाटारमा प्रधानमन्त्री एवं पार्टी सभापति देउवासँग छलफल गर्दै उनीहरूले अहिलेको अवस्थामा गठबन्धनभित्रैबाट सरकार गठन हुनुपर्ने र पहिले सरकारको नेतृत्व कांग्रेसले नै गर्नुपर्ने सुझाव दिएका हुन्। निर्वाचनमा कांग्रेस सबैभन्दा ठुलो दल बनेका कारण पनि अबको सरकारको नेतृत्व कांग्रेसले नै गर्नुपर्ने कांग्रेस सांसद रमा कोइराला पौड्यालले जानकारी दिए। उनले निर्वाचनमा जादा गठबन्धनसँगै मत मागेकाले गठबन्धन बाहिरबाट सरकार बनाउन नहुनेमा आफूहरूको जोड रहेको बताए। छलफलका क्रममा देउवाले गठबन्धनबीच समझदारी पूर्वक छलफल भइरहेको जानकारी गराएका थिए। आइतबारसम्ममा गठबन्धनभित्र सहमति जुट्ने सभापति देउवाले बताएका सांसद रमा कोइराला पौड्यालले जानकारी दिए।
"देउवा र प्रचण्डबीच जुटेन सहमति, अर्को गठबन्धन बनाउने घुर्की","काठमाडौं : राष्ट्रपति विद्यादेवी भण्डारीले प्रधानमन्त्रीमा बहुमतसहित दाबी गर्न दलहरूलाई आइतबार ५ बजेसम्मको समय दिएकी छन्। तर कसको नेतृत्वमा सरकार बनाउने भन्नेमा दलहरूबीच शुक्रबार साँझसम्म सहमति जुटेको छैन। सत्ता गठबन्धनका पाँच दलले गठबन्धनकै दलहरू मिलेर सरकार बनाउने बताउँदै आएका छन्। तर कसको नेतृत्व भने टुंग्याएका छैनन्। कांग्रेस सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल (प्रचण्ड)बीच को प्रधानमन्त्री बन्ने रस्साकस्सी छ। सहमति नजुटे साथ छोड्ने र अर्को गठबन्धन बन्न सक्ने घुर्की पनि एकले अर्कोलाई दिइरहेका छन्। चुनावपछिको सरकारको नेतृत्व आफूलाई दिने पूर्वसहमति पालना गर्नुपर्ने प्रचण्डको अडान छ। यता कांग्रेस भने चुनावमा पहिलो पार्टी बनेकाले सरकारको पहिलो नेतृत्व कांग्रेसले गर्नुपर्ने अडानमा यथावत् छ। पहिलो दुई वर्ष देउवा र त्यसपछि प्रचण्डलाई प्रधानमन्त्री बनाउन सकिने कार्ड कांग्रेसले खेलिरहेको छ। तर प्रचण्ड भने कुनै हालतमा पनि आफू पहिलो दुई वर्ष प्रधानमन्त्री बन्नैपर्ने अडान राखिरहेका छन्। माओवादी अध्यक्ष प्रचण्ड शुक्रबार दिनभर पनि प्रधानमन्त्रीका लागि दौडधुप र भेटघाटमा लागे। प्रचण्ड दिनभरजसो कांग्रेसका नेतासँग अनौपचारिक बार्गेनिङ गरेका थिए। कांग्रेसले स्वीकार नगरे एमालेसँग मिलेर आफू प्रधानमन्त्री बन्ने घुर्कीपनि प्रचण्डले दिइरहेका छन्। राष्ट्रपति, सभामुखलगायतमा सम्झौता गरेर भए पनि प्रचण्ड तत्काल नै प्रधानमन्त्री हुन चाहेको नेताहरू बताउँछन्। सफलतापूर्वक निर्वाचन सम्पन्न गराएको र चुनावमा पहिलो पार्टी बनेकाले आफू प्रधानमन्त्री बन्नुपर्ने तर्क देउवाले गर्दै आएका छन्। कांग्रेसले माओवादीलाई सभामुख, उपराष्ट्रपति तथा केही मुख्यमन्त्रीको प्रस्ताव गरेको छ। शुक्रबार साँझ प्रधानमन्त्री तथा कांग्रेस सभापति शेरबहादुर देउवासँगको भेटमा पनि प्रचण्ड आफ्नो अडानबाट टसमस नभएको नेताहरू बताउँछन्। एकीकृत समाजवादीका अध्यक्ष माधव नेपालसहित बिहीबार भएको भेटवार्तामा पनि प्रचण्डले आफूलाई प्रधानमन्त्री बनाउन प्रस्ताव राखेका थिए। शुक्रबार बिहानै प्रचण्डलाई भेट्न कांग्रेस नेता प्रकाशमान सिंह खुमलटार पुगेका थिए। सिंहले प्रचण्डलाई पहिलो चरणमा देउवालाई नै प्रधानमन्त्री बनाउनुपर्ने प्रस्ताव राखेका थिए। प्रचण्डले भने यही गठबन्धनबाट आफू प्रधानमन्त्री हुन चाहेको, त्यसो नभए एमालेसँगसमेत छलफल भइरहेको जवाफ सिंहलाई दिएको स्रोतले बताएको छ। प्रचण्डको जवाफ उद्धृत गर्दै स्रोतले भन्यो, एमालेसँग पनि हाम्रो छलफल भइरहेको छ। देउवाजी अहिले पनि प्रधानमन्त्री हुनुहुन्छ। अहिले म बन्छु दुई वर्षपछि फेरि देउवाजी। यसमा सहकार्य गर्दा सजिलै छ। माओवादीका महासचिव देव गुरुङले पूर्व सहमतिअनुसार माओवादीले सरकारमा दाबी गरेको बताए। प्रधानमन्त्रीमा आलोपालोको पूर्वसहमति अनुरूप नै दाबी गरेका हौं, उनले भने, माओवादी गठबन्धनभित्रकै दोस्रो ठूलो दल हो। दुई वर्ष माओवादीको नेतृत्वमा सरकार बन्छ त्यसपछि कांग्रेसलाई सहयोग गर्छौ भनेका छौं। कांग्रेस नेता एवं सञ्चारमन्त्री ज्ञानेन्द्रबहादुर कार्कीले भने पाँचदलीय गठबन्धनको सरकार निर्माणका लागि प्रधानमन्त्रीको पहिलो कार्यकाल कांग्रेसको नेतृत्वमा हुने विषयमा कुनै समस्या नरहेको बताए । आइतबारसम्म सत्ता गठबन्धनभित्रैबाट सरकार निर्माण गर्छौं, कार्कीले भने। शुक्रबारै लोसपा अध्यक्ष महन्थ ठाकुरलगायतका नेताहरू पनि देउवालाई भेट्न बालुवाटार पुगेका थिए। भेटमा सहभागी लोसपाका नेता केशव झाले भने, गठबन्धनलाई कायम राखेर सरकार निर्माणमा जान अनुरोध गरेका छौं। चुनाव सफलतापूर्वक जसको नेतृत्वमा भयो उसकै नेतृत्वमा सरकारमा जानुपर्छ भन्ने कुरा हाम्रो हो। कांग्रेसले नमाने वाम गठबन्धन गरेर सरकार बनाउने पहल पनि भइरहेका छन्। त्यसका लागि एमाले र माओवादी नेताहरूबीच निरन्तर छलफल भइरहेका छन्। माओवादी केन्द्रका अध्यक्ष प्रचण्ड, अर्का नेता वर्षमान पुनले चिनियाँ कार्यवाहक राजदूतसँग शुक्रबार भेटघाट गरेका छन्। चीनमा उपचार गरेर फर्केका पुन चीनमा छँदा पनि उच्चस्तरीय राजनैतिक भेटघाट गरेर फर्केका थिए। माओवादी नेता पुनले पछिल्ला दिनमा एमालेका शीर्ष नेतृत्वसँग पनि भेटघाट गरेका छन्। सरकार गठनका विषयमा एमाले भने पर्ख र हेरको अवस्थामा रहेको नेताहरू बताउँछन्। गठबन्धन तोडेमा माओवादी केन्द्रका अध्यक्ष प्रचण्डलाई प्रधानमन्त्री स्वीकार गर्न एमाले तयार छ। एमाले महासचिव शंकर पोखरेलले सरकार गठनका सबै विकल्पमा छलफल गर्न एमाले तयार रहेको बताए। सरकार बन्न सक्ने तीनवटा विकल्प छन्, पोखरेलले भने, पहिलो पाँचदलीय गठबन्धनकै सरकार। दोस्रो एमाले र कांग्रेसको सरकार। तेस्रो विकल्प वामपन्थी सरकार । यी तीनै विकल्पमा एमाले छलफल गर्न तयार छौं। एमाले उपमहासचिव प्रदीप ज्ञवालीले एमाले सरकार गठनको दौडधुपमा नरहेको बताए। उनले गठबन्धनले संस्थागतरूपमा नै निर्णय गरेकोले त्यसबाट पछि नहटनुञ्जेल नयाँ ढंगले राजनीति अघि नबढ्ने बताए।"
नेपालमा सीको विचारधारा मौलायो भन्नु हावा कुरा हो : प्रदीप ज्ञवाली,"काठमाडौं : नेकपा एमालेका उपमहासचिव प्रदीप पौडेलले नेपालमा चिनियाँ प्रभाव बढेको भन्नु गलत भएको बताएका छन्। शुक्रबार बीआरआई र नेपालचीन सम्बन्धनामक सेमिनारमा चीनका राष्ट्रपति सी चिङफिङको विचारधारा मौलायो भन्ने कुरा हावा भएको स्पष्ट पारेका हुन्। चीन विश्वकै शक्तिशाली देश हो। त्यसमा दुईमत छैन। तर नेपालमा सीको विचारधारा मौलायो भन्नु हावा कुरा हो, उनले प्रस्ट्याए, चीन र अमेरिकाको प्रतिस्पर्धाका कारण नेपाल बढी बीचमा परेको हुनसक्छ। उनले नेपालले ४ प्रतिशत महँगो ब्याजमा अनुदान लिन नसक्ने स्पष्ट पारे। ज्ञवालीले बीआरआई परियोजनाको भने बचाउ गरे। उनले नेपालको अर्थतन्त्र चलायमान बनाउनका लागि बीआरआई उपयुक्त भएको बताए। उनले नेपालमा उत्पादन क्षमता बढाउनसक्ने भन्दै फ्रि ट्रेड एग्रिमेन्ट'बारे अहिल्यै निष्कर्षमा पुग्न नहुने बताए।नेपाल सधैं यही अवस्थामा रहँदैन। बरु उत्पादन क्षमता बढाउने सम्भावनाबारे अध्ययन गरौं। फ्रि ट्रेड एग्रिमेन्टबारे निष्कर्षमा अहिल्यै नपुगौं, उनले भने। बीआरआईको वित्तीय संरचनामा प्रवेश नै नभएकाले यो पूर्ण ऋण अनुदान हो भनेर प्रस्तुत गर्न नमिल्ने उनको भनाइ छ।बजेटको उचित प्रयोग गर्न जानिएन भने एडीबी र विश्व बैंकको ऋण पनि खेर जान्छ। तसर्थ दीर्घकालीन फाइदा पुग्ने ठाउँमा लगानी गर्दा केही बिग्रिँदैन। उनले बीआरआईअन्तर्गतका परियोजनाबारे पुनः छलफल गर्न सकिने बताए। त्यसका लागि चिनियाँ पक्षसँग सल्लाह गर्न परे त्यो पनि गरौं। लोन र ग्रान्टभन्दा पनि राष्ट्रिय हितमा छछैन हेरौं,' उनले भने। उनले विकास परियोजनालाई विकासकै रूपमा हेर्न आग्रह गरे।विकासलाई विकासकै नजरबाट हेर्नुपर्छ। हामी कसैको पक्षमा जाँदैनौं। कसैको हस्तक्षेप पनि सहँदैनौं। चीन, भारत र अमेरिकाबाट राम्रो कुरा सिकौं। उनीहरूको प्रभावमा नपरौं।"
"माधव नेपाल र रामचन्द्र पौडेलसँग प्रचण्डको भेट, प्रधानमन्त्री पद नछाड्ने प्रचण्डको संकेत",काठमाडौं: प्रधानमन्त्री पदको विषयलाई लिएर सत्ता समीकरण बनाउन दलका नेताबीच तीव्र गृहकार्य भइरहेको छ। सत्ता समीकरणकै लागि शीर्ष नेताको भेटघाट बाक्लिएको छ भने अब को प्रधानमन्त्री को भन्ने विषय थप पेचिलो बन्दै गएको छ। राष्ट्रपति विद्यादेवी भण्डारीले प्रधानमन्त्री चयन गर्न दलहरूलाई दिएको समयसीमा भोलि (आइतबार) साँझ सकिँदैछ। यो समयसीमा सकिनुअघि नै अबको प्रधानमन्त्री टुंग्याउन वर्तमान सत्ता गठबन्धनका शीर्ष नेताको गृहकार्य जारी छ। यही क्रममा नेकपा माओवादी केन्द्रका अध्यक्ष पुष्पकमल दाहाल 'प्रचण्ड'को राजनीतिक भेटघाट तीव्र बनेको छ। आफैँ प्रधानमन्त्री बन्ने लाइनमा रहेका प्रचण्डले सत्ता गठबन्धनका नेता तथा नेकपा एकीकृत समाजवादीका अध्यक्ष माधवकुमार नेपाललाई नेपाल निवास कोटेश्वर पुगेर भेटेका छन्। भेटमा प्रचण्डले अब बन्ने सरकारको नेतृत्व नेकपा माओवादी केन्द्रले नै गर्न पाउनुपर्ने अडान राखेका छन्। प्रचण्डले नेकपा माओवादी केन्द्रले प्रधानमन्त्री लिने र बाँकी पदको आपसी समझदारीमा प्याकेजमै सहमति गर्ने प्रस्ताव गरेको स्रोतले जनाएको छ। नेता नेपालले सत्ता गठबन्धनमा वृहत छलफल गरी निर्णय लिनुपर्ने जवाफ दिएका थिए। त्यस्तै प्रचण्डलाई भेट्न नेपाली कांग्रेसका बरिष्ठ नेता रामचन्द्र पौडेल प्रचण्ड निवास खुमलटार पुगेका छन्। भेटमा पौडेलले वर्तमान सत्ता समीकरणलाई जोगाएर आगामी सरकार गठनको प्रक्रिया थाल्नुपर्ने बताएका थिए। उनी कांग्रेस सभापति समेत रहेका प्रधानमन्त्री शेरबहादुर देउवाको सन्देश लिएर प्रचण्डलाई भेट्न खुमलटार पुगेको स्रोतले जनाएको छ। पौडेलले कांग्रेसले आफ्नै नेतृत्वमा सरकार बनाउने आन्तरिक गृहकार्य गरिरहेको कुरा प्रचण्डलाई सुनाएका थिए। प्रचण्डले भने आफूहरू प्रधानमन्त्रीबाट पछि नहट्ने संकेत गरेका छन्। उनले प्रधानमन्त्री बाहेकका जुनसुकै पदमा प्याकेजमा सहमति गर्ने गरी निर्णयमा पुग्नुपर्ने पौडेललाई बताएका थिए। नेपाली कांग्रेसले आजै पार्टीको संसदीय दलको बैठक बोलाएको छ। बैठकअघि बरिष्ठ नेता पौडेल र सत्ता साझेदार दलका अर्का शीर्ष नेता प्रचण्डसँगको भेटलाई अर्थपूर्ण रुपमा लिइएको छ।
ओलीले भने ढिलो गरेकाले प्रचण्ड प्रधानमन्त्री बन्ने सम्भावना कम छ,"काठमाडौं: नेकपा एमालेका अध्यक्ष केपी शर्मा ओलीले नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले ढिला गरेका कारण प्रधानमन्त्री बन्ने सम्भावना कम भएको बताएका छन्। एमाले प्यूठानकाठमाडौं सम्पर्क मञ्चले पार्टी कार्यालय च्यासलमा आयोजना गरेको कार्यक्रममा ओलीले अब प्रचण्ड प्रधानमन्त्री हुने सम्भावना कम भएको बताएका हुन्। ओलीले प्रधानमन्त्रीको इच्छा ढिला गरी आएकाले सम्भावना कम भएको बताएका हुन्। समयमै काम नगरे प्रतिफल शुन्य हुने उनको तर्क छ। समयमै काम नगरे त्यसको फल समयले नै खाइदिने ओलीको भनाइ छ। सरकार गठनका लागि तीव्र दौड धुप गरिरहेका प्रचण्डलाई ओलीको यो संकेतले केही अफ्ठ्यारो हुने देखिएको छ। सरकार गठनका लागि राष्ट्रपति विद्यादेवी भण्डारीले पुस १० गते आइतबार साँझ ५ बजेसम्मको समय दिएकी छन्। अहिलेसम्म प्रधानमन्त्री को हुने भन्ने सहमति जुटेको छैन। एमाले सरकारमा जाँदैनअध्यक्ष ओलीले एमाले सरकारमा नजाने संकेत गरेका छन्। एमालेको गन्तव्य सरकार बनाउनु नभएको बताउँदै ओलीले अब जनताका माग पूरा गर्ने र समृद्ध नेपाल बनाउने अभियानमा पार्टी जुट्ने बताए। सरकारमा पुग्ने, मन्त्री हुने, कमाउने र खाने बाटो एमालेको नभएको ओलीको भनाइ छ। सरकारभन्दा मुलुकमा स्थीरता र स्थायीत्व कायम गर्न एमाले केन्द्रित हुने उनले बताए। प्रतिपक्ष वा सत्तापक्ष जहा भएपनि एमालेको भूमिका देश र जनताको पक्षमा प्रभावकारी हुने ओलीले बताए। अब पार्टीका वास्तविक नीतिलाई जनता र कार्यकर्ताकाबीच लाने र पार्टीका सबै तहलाई चूस्तदूरुस्त राख्न ध्यान केन्द्रित गर्ने उनले बताए।"
नयाँ सरकार गठनका लागि कांग्रेसले गर्यो हस्ताक्षर संकलन,"काठमाडौं : नेपाली कांग्रेसले नयाँ सरकार गठनका लागि हस्ताक्षर संकलन सुरु गरेको छ । खाली पृष्ठमा शुक्रबारदेखि नै कांग्रेसले आफ्ना सांसदको हस्ताक्षर संकलन गर्न थालेको हो । कांग्रेसका एक सांसदले अन्नपूर्णसँग भने,नयाँ सरकार गठनमा सहमति गर्ने नेतृत्व लागि परेको छ। शुक्रबारबाट खाली पृष्ठमा सांसदको हस्ताक्षर गर्नेक्रम सुरु भएको हो। मैले हिजो नै हस्ताक्षर गरिसकेको छु। नेपाली कांग्रेस आज दिउँसो बालुवाटारमा सांसदको भेला बोलाएको छ। आजको भेलामा पनि सांसदहरूलाई हस्ताक्षर गर्नेक्रम जारी रहेको रहेको छ। अर्का कांग्रेस सांसदले भने, केहि सांसदले हस्ताक्षर गरिसकेको जानकारी पाएको छु। म पनि बालुवाटारतर्फ जाँदैछु। आजको भेलामा नयाँ सरकार गठन र भावी रणनीतिबारे छलफल हुने बताइएको छ। कांग्रेस संसदीय दलको निर्वाचनपछि कांग्रेस सांसदहरुको पहिलो पटक भेला भएको हो। राष्ट्रपति विद्यादेवी भण्डारीले संविधानको धारा ७६(२) बमोजिम प्रधानमन्त्री पदमा दाबी गर्न पुस १० (आइतबार)सम्म समयसीमा दिएकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। तर कसको नेतृत्वमा सरकार बनाउने भन्नेमा दलहरूबीच शनिबार बिहानसम्म सहमति जुटेको छैन। २ सय ७५ सदस्यीय प्रतिनिधिसभामा बहुमत पुर्याउन १ सय ३८ सिट चाहिन्छ। नेपाली कांग्रेसका प्रत्यक्ष ५७ र समानुपातिकमा ३२ गरी ८९ सिटमा जितेको छ। कांग्रेस सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल (प्रचण्ड)बीच को प्रधानमन्त्री बन्ने रस्साकस्सी छ। सहमति नजुटे साथ छोड्ने र अर्को गठबन्धन बन्न सक्ने घुर्की पनि एकले अर्कोलाई दिइरहेका छन्। चुनावपछिको सरकारको नेतृत्व आफूलाई दिने पूर्वसहमति पालना गर्नुपर्ने प्रचण्डको अडान छ। यता कांग्रेस भने चुनावमा पहिलो पार्टी बनेकाले सरकारको पहिलो नेतृत्व कांग्रेसले गर्नुपर्ने अडानमा यथावत् छ। पहिलो दुई वर्ष देउवा र त्यसपछि प्रचण्डलाई प्रधानमन्त्री बनाउन सकिने कार्ड कांग्रेसले खेलिरहेको छ। तर प्रचण्ड भने कुनै हालतमा पनि आफू पहिलो दुई वर्ष प्रधानमन्त्री बन्नैपर्ने अडान राखिरहेका छन्।"
कांग्रेसले बालुवाटारमा बोलायो सांसदको भेला,"काठमाडौं : नेपाली कांग्रेसले सत्ता समीकरणबारे छलफल गर्न सांसदहरुलाई प्रधानमन्त्री निवास बालुवाटारमा बोलाएको छ। कांग्रेसबाट निर्वाचित सांसदहरुलाई दिउँसो १२ : ३० बजे प्रधानमन्त्री एवम् कांग्रेस सभापति शेरबहादुर देउवाले बालुवाटारमा बोलाएका हुन्। राष्ट्रपति विद्यादेवी भण्डारीले प्रधानमन्त्रीमा बहुमतसहित दाबी गर्न दलहरूलाई आइतबार ५ बजेसम्मको समय दिएकी छन्। तर कसको नेतृत्वमा सरकार बनाउने भन्नेमा दलहरूबीच शनिबार बिहानसम्म सहमति जुटेको छैन। सत्ता गठबन्धनका पाँच दलले गठबन्धनकै दलहरू मिलेर सरकार बनाउने बताउँदै आएका छन्। तर कसको नेतृत्व भने टुंग्याएका छैनन्। बालुवाटारको भेलामा सत्ता समीकरण र नयाँ सरकार गठनबारे छलफल हुने कांग्रेसका एक उच्च नेताले जानकारी दिए। कांग्रेस संसदीय दलको निर्वाचनपछि कांग्रेस सांसदहरुको पहिलो पटक भेला हुन लागेको हो। कांग्रेस सभापति देउवा र माओवादी केन्द्रका अध्यक्ष पुष्पकमल दाहाल (प्रचण्ड)बीच को प्रधानमन्त्री बन्ने रस्साकस्सी छ। सहमति नजुटे साथ छोड्नेर अर्को गठबन्धन बन्न सक्ने घुर्कीपनि एकले अर्कोलाई दिइरहेका छन्। प्रधानमन्त्री बन्ने हठले दुईबीचको विवाद उत्कर्षमा पुगेको छ। देउवाले ठूलो दलको हैसियतले पहिले आफ्नो नेतृत्वमा सरकार बन्नुपर्ने बताइरहँदा प्रचण्डले आफूलाई प्रधानमन्त्री नछाडे गठबन्धनबाट बाहिरिने जवाफ फर्काएका थिए। चुनावपछिको सरकारको नेतृत्व आफूलाई दिने पूर्वसहमति पालना गर्नुपर्ने प्रचण्डको अडान छ। यता कांग्रेस भने चुनावमा पहिलो पार्टी बनेकाले सरकारको पहिलो नेतृत्व कांग्रेसले गर्नुपर्ने अडानमा यथावत् छ। पहिलो दुई वर्ष देउवा र त्यसपछि प्रचण्डलाई प्रधानमन्त्री बनाउन सकिने कार्ड कांग्रेसले खेलिरहेको छ। तर प्रचण्ड भने कुनै हालतमा पनि आफू पहिलो दुई वर्ष प्रधानमन्त्री बन्नैपर्ने अडान राखिरहेका छन्। कांग्रेसले माओवादीलाई सभामुख, उपराष्ट्रपति तथा केही मुख्यमन्त्रीको प्रस्ताव गरेको छ। कांग्रेस नेता एवं सञ्चारमन्त्री ज्ञानेन्द्रबहादुर कार्कीले भने पाँचदलीय गठबन्धनको सरकार निर्माणका लागि प्रधानमन्त्रीको पहिलो कार्यकाल कांग्रेसको नेतृत्वमा हुने विषयमा कुनै समस्या नरहेको बताए। आइतबारसम्म सत्ता गठबन्धनभित्रैबाट सरकार निर्माण गर्छौं, कार्कीले भने।"
प्रधानमन्त्रीका लागि माओवादीले पनि गर्यो हस्ताक्षर संकलन,काठमाडौं : नेकपा माओवादी केन्द्रले प्रधानमन्त्री पदका लागि हस्ताक्षर संकलन गरेको छ। पार्टी अध्यक्ष पुष्पकमल दाहाल 'प्रचण्ड' नेतृत्वको सरकार गठनका लागि माओवादीले हस्ताक्षर संकलन गरेको हो। नेपाली कांग्रेसले प्रधानमन्त्री शेरबहादुर देउवाले सरकार गठनका लागि हस्ताक्षर संकलन गरेपछि माओवादीले पनि हस्ताक्षर संकलन गरेको हो। निर्वाचनमा ३२ सिट जितेको माओवादीले सरकारको नेतृत्व पहिले आफूहरूले गर्नुपर्ने अडान लिएको छ। अध्यक्ष प्रचण्डले प्रधानमन्त्री देउवालाई प्रधानमन्त्री बन्नका लागि दबाबसमेत दिँदै आएका छन्। राष्ट्रपति विद्यादेवी भण्डारी दिएको सरकार गठनका लागि दिएको एक हप्ताको समयसीमा आइतबार ५ बजे सकिँदैछ।
बालुवाटारमा गठबन्धनको बैठक सुरू,काठमाडौं : सत्ता गठबन्धनको बैठक बालुवाटारमा सुरु भएको छ। प्रधानमन्त्री पदको टुंगो लगाउन गठबन्धन बैठक बसेको हो। बैठकमा पाँच दलका नेताहरू सहभागी भएको प्रधानमन्त्री शेरबहादुर देउवाका प्रेस सल्लाहकार गोविन्द परियारले जानकारी दिए। कांग्रेस सभापति देउवा र माओवादी अध्यक्ष पुष्पकमल दाहाल प्रचण्डले प्रधानमन्त्री पदको अडान नछोडेपछि अन्तिम टुंगो लगाउन बैठक बसेको हो। आफ्नै नेतृत्वमा सरकार गठनका लागि कांग्रेस र माओवादी दुवै दलले हस्ताक्षर संकलन सुरू गरिसकेका छन्।
गठबन्धन नटुटेसम्म सरकार बनाउने खेलमा एमाले रहँदैन : ईश्वर पोखरेल,"धनकुटा : नेकपा एमालेका वरिष्ठ उपाध्यक्ष ईश्वर पोखरेलले गठबन्धन नटुटेसम्म नेकपा एमाले सरकार बनाउने खेलमा सहभागी नहुने बताएका छन् । प्रेस चौतारी नेपाल धनकुटाले शनिबार बिहान आयोजना गरेको पत्रकार सम्मेलनमा बोल्दै वरिष्ठ उपाध्यक्ष पोखरेलले अहिलेको गठबन्धन लोकतन्त्र, मुलुकको हितमा नरहेकोले नेकपा एमाले सरकार बनाउने खेलमा नरहेको प्रष्ट पारे। पूर्वउपप्रधानमन्त्री तथा रक्षामन्त्रीसमेत रहेका उनले भर्खरै सम्पन्न निर्वाचनमा जनताले नेकपा एमालेलाई सरकारमा जाने जनादेश नदिएको र जनताले दिएको जनादेशलाई सम्मानका साथ लिएर अघि बढ्ने बताए । गठबन्धन तोडेर कांग्रेस र माओवादी केन्द्र आए छलफल गर्न सकिने उनले बताए । पत्रकार सम्मेलन प्रेस चौतारी नेपाल धनकुटाका अध्यक्ष रविन कटेलको अध्यक्षतामा सम्पन्न भएको थियो । वरिष्ठ उपाध्यक्ष पोखरेलले नेपाल उत्पीडित जातीय मुक्ति समाज १ नं प्रदेश समितिले आफ्नो ३५ औं स्थापना दिवसको अवसरमा सहिदभूमि गाउँपालिकाको सहिदपार्कमा आज हुन लागेको सहिद परिवारलाई सम्मान कार्यक्रमलाई सम्बोधन गर्ने कार्यक्रम रहेको छ ।"
चुनावमा पार्टीभित्रको कुरा ल्याएर नकारात्मक प्रचार गरियो : सिंह,"काठमाडौं : नेपाली कांग्रेसका नेता प्रकाशमान सिंहले पार्टीभित्रैबाट घात हुँदा निर्वाचनको परिणाममा असर परेको बताएका छन्। शनिबार काठमाडौंमा आयोजित एक कार्यक्रमलाई सम्बोधन गर्दै उनले केहि व्यक्तिहरुले पार्टीको आन्तरिक विषय र महाधिवेशनको विषयलाई उठाएर निर्वाचन प्रभावित गर्न लागिपरेको बताएका हुन्। आफूसहितका केही उम्मेदवारविरुद्ध निरन्तर नकारात्मक सन्देश प्रवाह गरेर हराउने अभियान चलाइएको उनको आरोप छ। भ्रष्टाचारमा प्रकाशमानको केही छैन। चुनावको समयमा पार्टीभित्रको कुरा ल्याएर नकारात्मक प्रचार गरियो। अरु उम्मेदवारको विषयमा पनि यस्तै गरियो। यसको असर निर्वाचन परिणाममा देखियो। जित्ने ठाँउमा पनि कांग्रेसले पराजय भोग्नुपर्यो। नेता सिंहले कांग्रेसमा प्रतिशोध राख्नेहरुका कारण पार्टीको संगठनलाई समेत अविश्वास गर्नुपर्ने अवस्था आएको बताए। पार्टीको संगठनलाई मात्रै निर्भर नपर भन्ने सन्देश यो परिणामले देखायो। यसपटकको तितो पाठसंगठनको मात्रै भर गर्यो भने तेरो हालत यस्तो हुन्छ भन्ने अवस्था देखियो, उनले भने।"
महँगो ऋणमा बीआरआई ल्याउँदैनौं : कांग्रेस प्रवक्ता महत,"काठमाडौं : नेपाली कांग्रेसका प्रवक्ता प्रकाशशरण मतहले 'बेल्ट एन्ड रोड इनिसिएटिभ' (बीआरई) परियोजनाबारे चिनियाँ पक्षसँग सघन छलफल हुनुपर्ने बताएका छन्। नेपालले महँगो ऋणमा अनुदान लिन नसक्ने भन्दै बीआरई सम्झौतामा थप छलफल हुनुपर्ने उनको भनाइ छ। शुक्रबार 'बीआरई र नेपालचीन सम्बन्ध'नामक सेमिनारमा उनले नेपालले ४ प्रतिशत महँगो व्याजमा अनुदान लिन नसक्ने स्पष्ट पारे। 'ऋणको भार धेरै छ। यस्तो अवस्थामा ऋण काढेर घ्यु खान सकिँदैन। त्यो पनि घ्यु हो कि होइन थाहा छैन,' महतले आशंका गरे। उनले चीनसँगमात्र होइन, भरत, अमेरिका जुनसुकै देशबाट पनि महँगो ऋण अनुदान नलिने स्पष्ट पारे। 'ग्रान्ट स्वीकार्दैनौं भनेका छैनौं। प्राथमिकता हेरेर अनुदान स्वीकार्छौं। ऋण लगानी गरेपछि फाइदा पनि हेर्नुपर्यो। त्यो ऋण एडीबी र विश्व बैंकले प्रदान गर्ने न्युनतम पनि हुनुपर्यो,' उनले थपे। बीआरई परियोजनामा नेपालको फाइदा नहेरी सरकारले केही गर्न नसकिने भन्दै उनले त्यसका लागि छनौट भएका परियोजनाहरूको फिजिबिलिटी अध्ययन हुनुपर्ने बताए। उनले परियोजनासँगै ठेकेदार पठाउने काम स्वीकार्न नसकिने बताए। एमसीसीको उदाहरण दिँदै उनले भने, 'एमसीसी अन्तर्राष्ट्रिय स्पर्धाबाट पूर्ण अनुदानमा आएको हो। यस्ता अनुदाहरू स्वीकार्न सकिन्छ। सँगै ठेकेदार पठाउने परियोजना स्वीकार्न सकिँदैन।' महतले बीआरईअन्तर्गतका परियोजनाले नेपाली जनतालाई फाइदा पुग्छ कि पुग्दैन भन्ने हेर्नुपर्ने बताए। 'बीआरई परियोजना नेपालको हितमा छ कि छैन? सबै राष्ट्रले आफ्नो इन्ट्रेस्टअनुसार प्रस्ताव अगाडि बढाउने हो। भारत, अमेरिका, चीनले पनि त्यही गर्छ। हामीले पनि आफ्नो हित हेरेर निर्णय गर्नुपर्छ,' उनले भने। उनले परियोजना छनौट गर्दा राष्ट्रिय सहमतिको आवश्यता पनि औंल्याए। उनले 'फ्रि ट्रेड एग्रिमेन्ट' नेपालमा तत्कालका लागि सम्भव नभएको बताए। 'नेपालमा तत्काल फ्रि ट्रेड एग्रिमेन्टको सम्भावना छैन। त्यस्तो परिस्थित आयो भने हेर्न सकिन्छ। अहिल्यै हामी त्यतातर्फ जानु हुँदैन।' उनले त्यसका लागि नेपालमा उत्पादन क्षमता बढाउनुपर्ने बताए। रक्सौलकाठमाडौं र तिब्बतकाठमाडौं रेल पूर्ण अनुदानमा बन्नुपर्छ महतले दुई छिमेकी देशले अघि सारेको रेल परियोजना निशुल्क अनुदानमा बन्नुपर्ने बताए। रेल परियोजनाले फाइदा पनि तिनै दुवै मुलुकुलाई हुने उनको भनाइ छ। 'चीनले अघि सारेको तिब्बतकाठमाडौं रेल र भारतले अघि सारेको रक्सौलकाठमाडौं रेल फ्रि ग्रान्टमा बन्नुपर्छ। त्यसबाट फाइदा पनि चीन र भारतले नै लिने हो। यो कुरा स्पष्ट नभएसम्म हामी केही गर्दैनौं। रेल परियोजना बन्दैन,' उनले भने। सीको विचारधारा मौलायो भन्नु हावा कुरा हो : प्रदीप ज्ञवाली नेकपा एमालेका उपमहासचिव प्रदीप पौडेलले नेपालमा चिनियाँ प्रभाव बढेको भन्नु गलत भएको बताए। उनले चीनका राष्ट्रपति सी चिनफिङको विचारधारा मौलायो भन्ने कुरा हावा भएको स्पष्ट पारे। 'चीन विश्वकै शक्तिशाली देश हो। त्यसमा दुईमत छैन। तर नेपालमा सीको विचारधारा मौलायो भन्नु हावा कुरा हो,' उनले प्रस्ट्याए, 'चीन र अमेरिकाको प्रतिस्पर्धाका कारण नेपाल बढी बीचमा परेको हुनसक्छ।' ज्ञवालीले बीआरई परियोजनाको भने बचाउ गरे। उनले नेपालको अर्थतन्त्र चलायमान बनाउनका लागि बीआरई उपयुक्त भएको बताए। उनले नेपालमा उत्पादन क्षमता बढाउनसक्ने भन्दै 'फ्रि ट्रेड एग्रिमेन्ट'बारे अहिल्यै निष्कर्षमा पुग्न नहुने बताए। 'नेपाल सधैं यही अवस्थामा रहँदैन। बरु उत्पादन क्षमता बढाउने सम्भावनाबारे अध्ययन गरौं। फ्रि ट्रेड एग्रिमेन्टबारे निष्कर्षमा अहिल्यै नपुगौं,' उनले भने। बीआरईको वित्तीय संरचनामा प्रवेश नै नभएकाले यो पूर्ण ऋण अनुदान हो भनेर प्रस्तुत गर्न नमिल्ने उनको भनाइ छ। 'बजेटको उचित प्रयोग गर्न जानिएन भने एडीबी र विश्व बैंकको ऋण पनि खेर जान्छ। तसर्थ दीर्घकालीन फाइदा पुग्ने ठाउँमा लगानी गर्दा केही बिग्रिँदैन।' उनले बीआरईअन्तर्गतका परियोजनाबारे पुनः छलफल गर्न सकिने बताए। 'त्यसका लागि चिनियाँ पक्षसँग सल्लाह गर्न परे त्यो पनि गरौं। लोन र ग्रान्टभन्दा पनि राष्ट्रिय हितमा छ छैन हेरौं,' उनले भने। उनले विकास परियोजनालाई विकासकै रूपमा हेर्न आग्रह गरे। 'विकासलाई विकासकै नजरबाट हेर्नुपर्छ। हामी कसैको पक्षमा जाँदैनौं। कसैको हस्तक्षेप पनि सहँदैनौं। चीन, भारत र अमेरिकाबाट राम्रो कुरा सिकौं। उनीहरूको प्रभावमा नपरौं।' सरकाले पनि भनेको थियो ऋणमा बीआरआई चाहिन्न सरकारले पनि ऋणमा बीआरई नचाहिने स्पष्ट पारेको थियो। चिनियाँ विदेशमन्त्री वाङ यीको नेपाल भ्रमणका क्रममा प्रधानमन्त्री शेरबहादुर देउवा र परराष्ट्रमन्त्री डा नारायण खड्काले बीआरई परियोजनाको मोडालिटीलगायत विषयमा गहन छलफल गर्नुपर्ने भन्दै तत्काल कार्यान्वयन गर्न नसकिने बताएका थिए। नेपालले बीआरआई परियोजनामा सन् २०१७ मा हस्ताक्षर गरेको थियो। हस्ताक्षर गरेको पाँच वर्ष बितिसक्दा पनि ती परियोजनाबारे उल्लेख्य प्रगति भएको छैन। नेपाल भ्रमणमा रहेका चिनियाँ विदेशमन्त्री वाङले प्रधानमन्त्री देउवा र परराष्ट्रमन्त्री डा खड्कामार्फत् बीआरआई परियोजनामा नेपाल सरकारको पोजिसनबारे प्रस्ट हुन खोजेका थिए। प्रधानमन्त्री देउवाले ऋण लिएर बीआरआईका परियोजना अघि बढाउन नसकिने विदेशमन्त्री वाङलाई भनेका थिए। देउवाले वाङसँग आर्थिक अवस्थासमेत राम्रो नभएका बेला मुलुकले ऋण धान्न नसक्ने जवाफ दिएका थिए। यो पनि पढ्नुस्: नेपालले भन्यो, ऋणमा बीआरआई चाहिन्न"
देउवालाई कांग्रेस सांसदहरूको प्रश्न ३२ सिटको माओवादीलाई कसरी सरकारको नेतृत्व छोड्न सकिन्छ?,"काठमाडौं : नेपाली कांग्रेसका सांसदहरूले प्रधानमन्त्री शेरबहादुर देउवालाई कुनै पनि हालतमा सरकारको नेतृत्व नछाड्न दबाब दिएका छन्। शनिबार प्रधानमन्त्री निवास बालुवाटार पुगेका सांसदहरूले कांग्रेसकै नेतृत्वमा सरकार बनाउन दबाब दिएका हुन्। निर्वाचनमा जनताले कांग्रेसको नेतृत्वमा सरकार बनाउन म्यान्डेट दिएको भन्दै उनीहरूले ३२ सिटको माओवादीलाई नेतृत्व छाड्न नमिल्ने सुझाव दिएका थिए। 'निर्वाचनको म्यान्डेटले पनि कांग्रेसकै नेतृत्वमा सरकार बनाउन भनेको छ। हाम्रा सबै माननीयज्युहरूको अडान पनि त्यही हो,' कांग्रेसका सांसद रामहरि खतिवडाले अन्नपूर्णसँग भने, 'अधिकांश माननीयज्युहरूले ३२ सिटको माओवादीलाई नेतृत्व नछाड्न सुझाव दिनुभएको थियो।' कांग्रेस सांसदहरूले प्रचण्डको पदलोलुपता गठबन्धनका लागि हानिकारण भएको समेत बताएका थिए। अघिल्लो निर्वाचनमा ५३ सिट जितेको माओवादीले सभामुखमा चित्त बुझाएको भन्दै कांग्रेस सांसदहरूले अहिल्यै नेतृत्व सुम्पिन नहुने सुझाव देउवालाई दिएका थिए। 'प्रचण्डजीले बढी नै पदललोलुप्ता देखाउनुभयो। अघिल्लो निर्वाचनको कुरा गर्दा पनि उहाँहरू सभामुखमै चित्त बुझाउनुभएको थियो। त्यतिबेला उहाँहरूसँग सिट संख्या पनि धेरै थियो। तर अहिले ३२ सिटमा कसरी प्रधानमन्त्री दाबी गर्न मिल्छ?,' सांसद खतिवडाले प्रश्न गरे। उनले प्रचण्ड गठबन्धन तोडेर गए उनको अशली चरित्रको पर्दाफास हुने बताए। 'गठबन्धन छोडेर गए प्रचण्डजीको चरित्र उदांगो हुन्छ,' उनले भने। गठबन्धन छोडेर गए माओवादी पनि पतन हुने खतिवडाको भनाइ छ। त्यस्तै कांग्रेस सांसद रमा पौड्यालले पनि निर्वाचनमा कांग्रेस सबैभन्दा ठूलो दल बनेकाले सरकारको नेतृत्व कांग्रेसले नै गर्नुपर्ने बताइन्।"
आगलागीमा हुँदा साढे चौरासी लाखभन्दा बढी क्षति,"खोटाङ : दिक्तेल रूपाकोट मझुवागढी नगरपालिका३ बाम्राङस्थित झिसेपुमा आज आगलागी हुँदा तीन घर जलेर नष्ट भएका छन्। स्थानीय मैया श्रेष्ठको घरमा जडान गरिएको विद्युत् सर्ट भएर सुरु भएको आगलागीबाट मैया श्रेष्ठ, कृष्णकुमार श्रेष्ठ र कर्णकुमार श्रेष्ठको घर जलेर नष्ट भएको हो। दिउँसोको समयमा भएको आगलागी स्थानीय बासिन्दा, प्रहरी र नेपाली सेनाको संयुक्त टोली नियन्त्रणमा लिएका थिए। आगलागीमा नगद, सुनचाँदी, लत्ताकपडा, भाँडाकुँडा, अन्नपातलगायत सम्पूर्ण बन्दोबस्तीका सामग्री जलेर नष्ट हुँदा ८४ लाख ५६ रुपैयाँ बराबरको क्षति भएको जिल्ला प्रहरी कार्यालय खोटाङका प्रमुख प्रहरी नायब उपरीक्षक मञ्जिल मुकारूङले जानकारी दिए। उनका अनुसार मैयाको तीनतले घर, नगद एक लाख, चाँदी २० तोला, मोबाइल, टिभीलगायत घरमा भएका सम्पूर्ण सामग्री जलेर नष्ट हुँदा २७ लाख ४५ हजार बराबरको क्षति भएको छ। यस्तै कृष्णकुमारको तीनतले घर, नगद एक लाख ५० हजार, दुई तोला सुन, एक थान मोबाइललगायत सम्पूर्ण सामग्री जलेर नष्ट हुँदा २८ लाख ८३ हजार बराबरको क्षति भएको छ। कर्णकुमारको तीनतले घर तथा घरमा भएका सम्पूर्ण सामग्री जलेर नष्ट हुँदा २८ लाख २८ हजार बराबरको क्षति भएको प्रहरीको भनाइ छ। आगलागीमा घर तथा घरमा भएका सम्पूर्ण सामग्री गुमाएका पीडित परिवार आफन्तकामा आश्रय लिएर बसिरहेको वडाध्यक्ष महेन्द्र राईले जानकारी दिए। यसअघि यही पुस ४ मा केपिलासगढी गाउँपालिका४ बाक्सिला बजारमा आगलागी हुँदा पाँच घर जलेर नष्ट भएका थिए। स्थानीय दीपक गुरुङको घरबाट सुरु भएको आगोले पाँचवटा घर तथा दर्जन बढी पसल जलेर नष्ट हुँदा रु चार करोड ९९ लाख ३३ हजार बराबरको क्षति भएको थियो। उक्त आगलागीबाट दीपक गुरुङ, रमेश परियार, शुभराज राई र डिल्लीकुमार श्रेष्ठको घर पूर्णरूपमा जलेर नष्ट भएको थियो। आगलागी नियन्त्रणमा लिने क्रममा स्थानीय अकबर राईको घर भत्काइएको थियो। बाक्सिला बजारका आगलागी पीडितका लागि अहिले राहत संकलन गर्ने काम भइरहेको छ।"
भन्सार घोषणा नभएका मोबाइल बन्द हुने,"काठमाडौं : नेपाल दूरसञ्चार प्राधिकरणले यही पुस १५ गतेभित्र मोबाइल दर्ता गर्न आह्वान गरेको छ। प्राधिकरणले आज एक सार्वजनिक सूचना प्रकाशित गरी यही पुस १५ देखि मोबाइल डिभाइस म्यानेजमेन्ट सिस्टम (एमडिएमएस) पूर्णरूपमा कार्यान्वयनमा ल्याउने जनाएको छ। मोबाइल सेटको गैरकानुनी आयात, बिक्री वितरण तथा प्रयोगलाई निरुत्साहित गरी थप व्यवस्थित गर्न, चोरी भएका तथा हराएका मोबाइल सेटको ट्रयाकिङ र ब्लकिङ गर्न प्राधिकरणले यसअघि परीक्षणका रूपमा एमडिएमएस लागू गरिएको जनाएको छ। विदेशबाट आउने नेपालीले निजी प्रयोगका लागि आफ्नो साथमा ल्याएका तर एमडिएमएस प्रणालीमा दर्ता नभएका वा गएको भदौ महिनाभन्दा अघि प्रयोगमा नरहेका मोबाइल सेटहरूको १५ डिजिट नम्बरसहितको भन्सार घोषणा गरी भन्सार ऐन, २०६४ अनुसार भन्सार कार्यालयबाट प्रज्ञापनपत्र लिइ प्रणालीमा अद्यावधिक गर्न प्राधिकरणले उक्त सूचनामार्फत् अनुरोधसमेत गरेको छ। नियमानुसार भन्सारमा घोषणा नभएको मोबाइल फोन सेट यही पुस १५ गतेदेखि दर्ता नगरिने र यस्ता मोबाइल सेट सञ्चालनमा समेत रोक लगाइने हुँदा व्यक्तिगत प्रयोजनका लागि ल्याइएका मोबाइल सेट प्रज्ञापनपत्रसहित राहदानीनागरिकताराष्ट्रिय परिचयपत्रका आधारमा मात्र एमडिएमएसमा गई दर्ता गर्न प्राधिकरणले अनुरोध गरेको छ। नेपालभित्रै मोबाइल खरिद गर्दा पनि खरिद मोबाइल सेट नेपाल दूरसञ्चार प्राधिकरणको एमडिएमएस प्रणालीमा दर्ता भए वा नभएको यकिन गर्न सकिने हुँदा त्यसअनुसार यकिन गरेर मात्र खरिद गर्न साथै मोबाइल आयातकर्ता र बिक्रेताले मोबाइल आयात गर्नुअघि अनिवार्यरूपमा प्राधिकरणको पूर्वस्वीकृति लिई प्राधिकरणमा दर्ता भएका मोबाइल मात्र बिक्री वितरण गर्न प्राधिकरणले उक्त सूचनामा उल्लेख गरेको छ।"
अज्ञात समूहको गोली प्रहारबाट धनुषामा एकजना गम्भीर घाइते,जनकपुरधाम : धनुषाको मुखियापट्टी मुसहरनिया गाउँपालिकामा अज्ञात समूहको गोली प्रहारबाट एकजना गम्भीर घाइते भएका छन्। मुखियापट्टी मुसहरनिया गाउँपालिका२ मा शनिबार साँझ अज्ञात समूहले गोली प्रहार गर्दा स्थानीय ४० वर्षीय धनुक दास गम्भीर घाइते भएका छन्। गम्भीर घाइते दासलाई उपचारका लागि प्रादेशिक अस्पताल जनकपुरधाममा ल्याइएको छ। स्थानीयले गोली चलेको आवाज सुनेपछि प्रहरीलाई खबर गरेका थिए। जिल्ला प्रहरी कार्यालय धनुषाका प्रवक्ता प्रहरी नायब उपरीक्षक प्रदीप बहादुर क्षेत्रीले घटनाबारे अनुसन्धान भइरहेको जानकारी दिए। गोली कसले र किन चलाएको विषयमा अनुसन्धान भइरहेको उनले जानकारी दिए।
स्वास्थ्य प्रोटोकल पालना गर्ने व्यवस्था मिलाउन गृह मन्त्रालयको निर्देशन,"काठमाडौं : कोभिड१९ को जोखिमलाई मध्यनजर गर्दै स्वास्थ्य प्रोटोकल पालना गर्ने व्यवस्था मिलाउन गृह मन्त्रालयले निर्देशन दिएको छ। जिल्लास्थित सुरक्षा समिति, स्वास्थ्य कार्यालय, स्थानीय तहहरू लगायतलाई निर्देशन दिएको हो। मन्त्रालयका सहसचिव एवं प्रवक्ता फणिन्द्रमणि पोखरेलले शनिबार विज्ञप्ति जारी गर्दै ती निकायलाई सार्वजनिक यातायातका साधन तथा बढी भिडभाड हुने स्थानहरुमा मास्क तथा स्यानिटाइजरको प्रयोग गर्ने, एक अर्कामा भौतिक दुरी कायम राख्ने, व्यक्तिगत सरसफाई लगायत आवश्यक स्वास्थ्य प्रोटोकल पालना गर्ने व्यवस्था मिलाउन अनुरोध गरेका छन्। कोभिड१९ को संक्रमण नेपालमा कम हुँदै गएतापनि विश्वव्यापी रूपमा हेर्दा छिमेकी राष्ट्र लगायत केही देशहरूमा संक्रमणका नयाँ स्वरूप (भेरियन्ट) देखापरेको र सो को जोखिम तथा असर नेपालमा पनि पर्न सक्ने अवस्थाप्रति सजग एवं सुसूचित हुन आवश्यक रहेको विज्ञप्तिमा जनाइएको छ।"
आइतबार दिउँसो देशका हिमाली भूभागमा हिमपात हुने,"काठमाडौं : आइतबार दिउँसो देशका हिमाली भूभागमा हिमपात हुने भएको छ। मौसम पूर्वानुमान महाशाखाका अनुसार देशका हिमाली भूभागका केही स्थानमा हल्का हिमपातको सम्भावना छ। सुदूरपश्चिम, कर्णाली, लुम्बिनी र गण्डकी प्रदेशमा आंशिकदेखि सामान्य बदली रही बाँकी प्रदेशमा आंशिक बदली रहने महाशाखाले जनाएको छ। यसैगरी आइतबार राति देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ। देशका हिमाली भूभागका एक वा दुई स्थानमा हल्का हिमपातको सम्भावना छ।"
लागूऔषध सेवन गरी सवारी साधन चलाउने ७ चालक पक्राउ,"काठमाडौं : लागूऔषध सेवन गरी सवारी साधन चलाइरहेको अवस्थामा सात जना चालक पक्राउ परेका छन्। नेपाल प्रहरी अस्पतालको प्राविधिक सहयोगमा शनिबार काठमाडौं उपत्यका ट्राफिक प्रहरी कार्यालय रामशाहपथ, लागूऔषध नियन्त्रण ब्युरो कोटश्वर र प्रहरी वृत जगातीको संयुक्त टोलीले चेकजाँच गरेका थिए। चेकिङका क्रममा लागूऔषध सेवन गरी सवारी साधन चलाइरहेको अवस्थामा ७ जना चालक भक्तपुरको जगातीबाट पक्राउ परेका हुन्। पक्राउ पर्नेमा पाँच जना मोटरसाइकल चालक, एक जना स्कुटर चालक र एक जना ट्याक्सी चालक रहेका छन्। पक्राउ परेका सबैलाई आवश्यक अनुसन्धान तथा कारबाहीका लागि प्रहरी वृत्त जगातीमा राखिएको प्रवक्ता एवं प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। सवारी साधनका चालकहरूले लागूऔषध सेवन गरी सवारी साधन चलाए नचलाएको सम्बन्धमा प्राविधिक टोली सहित टिएचसि किटको प्रयोग गरी गत साउन ९ गतेबाट ट्राफिक प्रहरीले चेकजाँच अभियान सुरु गरेको थियो। मादक पदार्थ सेवन गरी सवारी साधन चलाउने चालकलाई विगत लामो समयदेखि चेकजाँच गरी कारबाही गर्दै आएको ट्राफिक प्रहरीले पछिल्लो समय लागूऔषध सेवन गरी सवारी साधन चलाउने चालकको सङख्या समेत बढेपछी कारबाहीलाई तीव्रता दिएको हो।"
सञ्चालनको तयारीमा रहेको पोखरा विमानस्थल नजिकै फोहोर थुप्रिँदै,"पोखरा : पोखरा अन्तर्राष्ट्रिय विमानस्थल सञ्चालनको मिति नजिकिए पनि पोखरा महानगरपालिकाले विमानस्थल नजिकै रहेको ल्यान्डफिल साइटमा फोहोर फाल्न नछाडेको आयोजनाले जनाएको छ। आयोजनाले सञ्चालनको तयारीमा रहेको विमानस्थल चराबाट हुन सक्ने जोखिम हुन नदिन ल्यान्डफिल साइट पुर्ने काम गरिरहँदा महानगरपालिकाले यस कार्यमा सघाउनुपर्नेमा उल्टो फोहोर फालेको आयोजना प्रमुख विनेश मुनकर्मीले बताए। ल्यान्डफिलमा आउने चरा नियन्त्रण गर्न महानगरपालिकासँगै समन्वय गरेर पुरिरहँदा महानगरपालिकाले भने शुक्रबार राति महानगरको फोहोर थुपारेर असहयोग गरेको उनले सुनाए। महानगरपालिकाका प्रवक्ता मोतिलाल तिम्सिनाले खाल्टो रहेको क्षेत्रमा पुर्न थप सहज होस भन्ने उद्देश्यले फोहोर थुपारेको बताए। अहिलेसम्म ल्यान्डफिल साइट पुर्नकै लागि थुपारिएको र अब भने थप फोहोर नलगिने उनले सुनाए। २०२३ जनवरी १ (पुस १७ गते) देखि उडान सुरु गर्ने गरी नागरिक उड्डयन कार्यालयले तयारी गरिरहेका छ। विमानस्थल वरपर चराको गतिविधि कम गर्न विमानस्थल सञ्चालन हुनुभन्दा ६ महिना अघि नै ल्यान्डफिल साइड सार्नुपर्ने चरा विज्ञहरूले सुझाव दिदै आए पनि अहिलेसम्म कार्यान्वयन हुन सकेको छैन। महानगरपालिकाको मात्र भर पर्दा यो समस्या आएको नागरिक समाज पोखराका पूर्व संयोजक विष्णुहरि अधिकारी बताउँछन्। २२ अर्ब रुपैयाँ खर्चेर विमास्थल निर्माण सम्पन्न भएर सञ्चालनको तयारीमा रहँदासम्म पनि ल्यान्डफिल साइटका कारण चराको बाक्लो गतिविधिले उडानमा जोखिम हुन सक्ने पहिलेदेखि नै जानकार हुँदाहुँदै ल्यान्डफिल साइट अन्यत्र व्यवस्थापन गर्नका लागि संघ र प्रदेश सरकारले चासो दिएको छैन। पोखरा१४ सेती किनार बाच्छेबुडुवामा रहेको ल्यान्डफिल साइटको वरपर मांसाहारी चरा चिल, विभिन्न प्रजातिका गिद्धका गतिविधि अहिले पनि देख्न सकिन्छ। आवश्यक जमिन खरिद गर्न र ल्यान्डफिल साइट निर्माणका लागि आवश्यक खर्च महानगरपालिकाको मात्र बजेटले नभ्याउने महानगरले बताएको छ। संघ र प्रदेश सरकारले अहिलेसम्म ल्यान्डफिलका लागि कुनै रकम नछुट्टयाएको प्रवक्ता तिम्सिना बताउँछन्। अघिल्ला मेयर मानबहादुर जिसीकै पालामा संघ र प्रदेश सरकारलाई ल्यान्डफिल साइटका लागि बजेट छुट्याउन अनुरोध गरेपनि नछुट्याएको महानगरपालिकाका कर्मचारी बताउँछन्।"
धनुषामा अज्ञात समूहको गोली प्रहारबाट घाइते भएका युवकको मृत्यु,जनकपुरधाम : धनुषाको मुखियापट्टी मुसहरनिया गाउँपालिकामा अज्ञात समूहको गोली प्रहारबाट घाइते भएका धानुक दासको मृत्यु भएको छ। मुखियापट्टी मुसहरनिया गाउँपालिकामा शनिबार साँझ अज्ञात समूहको गोली प्रहारबाट सोही गाउँपालिका२ बस्ने ४० वर्षीय दास गम्भीर घाइते भएका थिए। दासलाई उपचारका लागि प्रादेशिक अस्पताल जनकपुरधाममा ल्याउँदा चिकित्सकले मृत घोषित गरेका छन्। स्थानीयले गोली चलेको आवाज सुनेपछि प्रहरीलाई खबर गरेका थिए। जिल्ला प्रहरी कार्यालय धनुषाका प्रवक्ता प्रहरी नायब उपरीक्षक प्रदीपबहादुर क्षेत्रीले घटनाबारे अनुसन्धान भइरहेको जानकारी दिए। गोली कसले र किन चलाएको विषयमा अनुसन्धान भइरहेको उनले जानकारी दिए।
बलात्कारको अभियोगमा युवक पक्राउ,नुवाकोट : महिलालाई बलात्कार गरेको आरोपमा नुवाकोटमा एक युवकलाई प्रहरीले पक्राउ गरेको छ। ५४ वर्षीया एक महिलालाई बलात्कार गरेको आरोपमा विदुर नगरपालिका८ का शेरबहादुर खड्का विरुद्ध जिल्ला प्रहरी कार्यालयमा उजुरी दर्ता भएको छ। गत मंसिर २४ गते फरक क्षमता (अपांगता) भएकी महिलालाई बलात्कार गरेको भन्दै जिल्ला प्रहरी कार्यालयमा निवेदन दर्ता भएको छ। आरोपित खड्कालाई पक्राउ गरी थप अनुसन्धान भइरहेको सूचना अधिकारी तथा प्रहरी नायव उपरीक्षक रूपक खड्काले जानकारी दिए। नुवाकोट जिल्ला अस्पताल त्रिशूलीमा मंसिर २८ गते पीडितको स्वास्थ्य परीक्षण गरिएको छ। घटनाको थप अनुसन्धान भइरहेको नुवाकोट प्रहरीले जनाएको छ।
धनकुटाको साँगुरीगढीमा फोहोरमैला व्यवस्थापन प्रणालीका लागि ६ घर,"धनकुटा : धनकुटाको साँगुरीगढी गाउँपालिकाका ६ पर्यटकीय स्थानमा फोहोरमैला व्यवस्थापन प्रणाली घर निर्माण गरिएको छ। गाउँपालिका वडा नम्बर ६ र ८ का पाथिभरा मन्दिरको दुई स्थान, पार्किङ स्थल र मन्दिर पुग्ने स्थलभन्दा अघिल्लो स्टेशन, साँगुरीगढी, पिकनिक स्पट, झण्डी डाँडा, नमस्ते झरनामा निर्माण गरिएको हो। नेपाल पर्यटन बोर्ड र साँगुरीगढी गाउँपालिकाको संयुक्त लागत साझेदारिमा पर्यटकीय स्थानमा फोहोर व्यवस्थापन प्रणाली घर निर्माण गरिएको गाउँपालिकाका अध्यक्ष जितेन्द्र राईले बताए। फोहोरमैला व्यवस्थापन प्रणाली घर निर्माण भएसँगै ती क्षेत्रमा हुने फोहोरहरूलाई व्यवस्थापन गर्न सहज हुने अध्यक्ष राईले बताए। ती घरहरूको निर्माण लागत २१ लाख ३३ हजार २ सय १५ रुपैयाँ छ। जसमध्ये गाउँपालिकाको १२ लाख लगानी रहेको छ। स्थानीय बासिन्दाको १ लाख ५ हजार २ सय १५ रुपैयाँ जनश्रमदान छ। गत असोज २७ गतेदेखि निर्माण सुरु भएर कात्तिक ३० गतेभित्र निर्माण भइसकेको थियो। निर्माण सम्पन्न भइसकेका ती प्रणालीको घरमा फोहोर व्यवस्थापनको कार्य सुरु भइसकेको फोहोर मैला व्यवस्थापन प्रणाली उपभोक्ता समितिका अध्यक्ष थामेश्वर सुब्बाले बताए। सो फोहोर व्यवस्थापन प्रणाली परियोजनाबाट मासिक ३ हजार जना पर्यटक लाभान्वित हुने उनले बताए। पर्यटकको चहलपहल हुने स्थान पहिचान गरि छनोट गरिएको उनको भनाइ छ। फोहोरमैला व्यवस्थापन प्रणाली घरभित्र तीनवटा च्याम्बर ब्लक रहेका छन्। तीन च्याम्बर ब्लकमा सिसाजन्य पदार्थ, कागजजन्य पदार्थ र प्लाष्टिकजन्य पदार्थ छुट्याउने व्यवस्था छ। हरेक च्याम्बर फोहोरले भरिसकेपछि पछाडि ब्याक साइडमा रहेको ढोकाबाट निकाल्न सकिने व्यवस्था गरिएको छ। ती च्याम्बरमा संकलन भएको फोहोरलाई हप्तामा दुई पटक गाउँपालिकाको ट्याक्टरले अस्थायी फोहोरमैला संकलन केन्द्रमा लगेर व्यवस्थापन गर्ने छ। फोहोर व्यवस्थापन प्रणाली निर्माणले फोहोर व्यवस्थापनको समस्यालाई धेरै हदसम्म समाधान दिएको निर्माण कार्यको अनुगमन समिति तथा भेडेटार नागरिक समाजका संयोजक रमेश सुब्बाले बताए। ती ठाउँमा प्लाष्टिकका डस्बिन, बाँसको टोकरी राखेर फोहोर संकलन गर्दा दिगो हुन सकेन। राखिएका डस्बिनहरू फुटाइदिने, फ्याकिँदिने जस्ता कार्य भइरह्यो। डोको, बोराहरू ठाउँ ठाउँमा राखिदिँदा पनि समस्या समाधान हुन सकेन। तर व्यवस्थापन प्रणाली घर निर्माणले फोहोरको व्यवस्थापन सहज भएको उनको भनाइ छ। जीविकोपार्जन पुर्नरुत्थानका लागि दिगो पर्यटन परियोजना (एसटिएलआरपी) मार्फत निर्माण भएको फोहोरमैला व्यवस्थापन प्रणाली घर फोहोर व्यवस्थापनको हिसावले उपयुक्त रहेको गाउँपालिका इन्जिनियर दिपक राईले बताए। यसमा जनचेतना आवश्यक रहेको उनको भनाइ छ। आफूले गरेको फोहोर प्रणाली घरमा छुट्याएर राख्नुपर्छ भन्ने जनचेतना यहाँ आउने पर्यटकहरूमा भयो भने धेरै सहज हुने उनले बताए। तीन च्याम्बरमा एक पटकमा कम्तीमा एक टन फोहोर अट्ने क्षमता रहेको छ। तत्कालको लागि ती फोहोरहरूलाई गाउँपालिकाले अस्थायी रुपमा बनाएको फोहोरमैला संकलनमा व्यवस्थापन गर्नेछ। स्थायी फोहोरमैला व्यवस्थापन केन्द्रका लागि छिट्टै प्राविधिक अध्ययन गर्ने तयारीमा रहेको इन्जिनियर राईले बताए। संयुक्त राष्ट्रसंघीय विकास कार्यक्रम (यूएनडीपी) को सहकार्यमा नेपाल पर्यटन बोर्डले परियोजना सञ्चालन गरेको हो।"
भेडेटारमा परिकार महोत्सव हुँदै,"धनकुटा : अंग्रेजी नयाँ वर्ष सन् २०२३ को अवसर पारेर पर्यटकीयस्थल भेडेटारमा परिकार महोत्सव हुने भएको छ। आयोजक होटल एसोसिएसन भेडेटारले शनिबार पत्रकार सम्मेलनको आयोजना गरी अंग्रेजी नयाँ वर्षको अवसरमा आगामी पुस १६ देखि १८ गतेसम्म तीन दिने परिकार महोत्सव आयोजना गर्न लागेको जानकारी दिएको हो। पूर्वकै चर्चित पर्यटकीय स्थलहरूमध्येको एक भेडेटारमा हरेक वर्ष नयाँ वर्षको अवसर पारेर परिकार महोत्सवको आयोजना हुँदै आइरहेको छ। यस पटकको महोत्सव दशौं संस्करणको हो। महोत्सवमा स्थानीय खानाका परिकार, स्थानीय अर्गानिक खेतीबाट उत्पादित तरकारी तथा फलफुलको प्रदर्शनी, हस्तकला, कृषि तथा घरेलु सामग्रीहरू प्रर्दशनीमा राखिने होटल एसोसिएसन अफ भेडेटारका कार्यवाहक अध्यक्ष शान्ति मादेन श्रेष्ठले बताइन्। उनले महोत्सवमा आउने आगन्तुकहरूले स्थानीय जातीय पराम्परागत खानेकुराहरूको स्वाद लिन र हेर्न बुझ्न पाउने बताइन्। ओझेलमा परेका ऐतिहासिक, धार्मिक, साँस्कृतिक पराम्परागत तथा पर्यटकीय स्थलहरूको प्रचारप्रसार महोत्सव मार्फत हुने उनको भनाइ छ। साँगुरीगढी गाउँपालिका अध्यक्ष जितेन्द्र राईले कोरोनापछिको आर्थिक मन्दीलाई चलायमान गराउन महोत्सवले सहयोग पुग्ने बताए। उनले महोत्सवमा गाउँपालिकाले पनि कृषि मेलाको प्रदर्शनी समेत गर्ने बताए। भेडेटार घुम्न आउने आगन्तुकहरूलाई प्याराग्याइडिङ, माउण्टेन बाइक र टुर प्याकेजको व्यवस्था गरिएको छ। महोत्सवमा ३० हजार आन्तरिक तथा बाह्य पर्यटक आउने र १ करोड रुपैयाँ वरावरको आर्थिक कारोबार गर्ने लक्ष्य राखिएको होटल एसोसिएसनका सहकोषाध्यक्ष रमेश श्रेष्ठले बताए। साथै राष्ट्रिय र स्थानीयस्तरका कलाकारहरूको सांगीतिक प्रस्तुति समेत रहने छ। महोत्सव अवधिभर भेडेटारका होटलमा खानामा १० प्रतिशत र बस्न १५ प्रतिशत छुटको व्यवस्था गरिएको आयोजकले जानकारी दिएको छ। महोत्सवमा आउने पर्यटकहरूलाई सागुरीगढी गाउँपालिकाभित्र रहेको साँगुरीगढी, पाथिभरा मन्दिर, शंखेश्वर महादेवको मन्दिर, नाम्जे, नमस्ते झर्ना, शैलुङडाँडा, आत्म बस्ने घर थुम्की, बौद्धविहार, गुम्बा, ध्वजेडाँडा अजङगको बरको रुख लगायतका ठाउँमा घुमाइने छ। त्यस्तै मगर, लिम्बु, राई, चौधरी, धिमाल र याखा जातिको सास्कृतिक झाँकीको समेत मनोरञ्जन लिन सक्ने आयोजक समितिका सचिव तुमराज लिम्बुले बताए। महोत्सवमा ४० भन्दा बढी स्टल रहनेछ। महोत्सव अवधिभर हुने पार्किङ समस्यालाई समाधान गर्न भेडेटार बजार क्षेत्रको विभिन्न क्षेत्रमा अस्थायी पार्किङ क्षेत्र निर्माण गरिने बताइएको छ। महोत्सवको मुख्य प्रायोजक गोर्खा वुअरी, सहआयोजक नेस्ट भेडेटार, भेडेटार आमा समुह र श्री पाथिभरा क्लव, सहयोगी साँगुरीगढी गाउँपालिका, प्रवर्द्धक नेपाल पर्यटन बोर्ड, बैंकिङ पार्टनर गोर्खा फाइनान्स र नबिल वैंक रहेका छन्।"
अमेरिकास्थित नेपाली दूतावासले सङ्कलन गरेको मनी अर्डर र क्यासियर चेक लुटियो,"काठमाडौं : अमेरिकाको वासिङ्टन डिसीस्थित नेपाली दूतावासको सवारीसाधनमा लुटपाट भएको छ। त्यहाँस्थित नेपाल दूतावासले एक सूचना जारी गर्दै अमेरिकाको डालास, अस्टिन र ह्युस्टनमा सञ्चालित कन्सुलर सेवा शिविरबाट सङ्कलित मनी अर्डर र क्यासियर चेक लुटिएको जनाएको हो। दूतावासले डिसेम्बर १५ देखि २० सम्म टेक्सासको डालस, अस्टिन र ह्युस्टन सहरमा आयोजना गरेको कन्सुलर सेवा शिविरमा सेवाग्राहीले शूल्कवापत बुझाएको मनी अर्डर र क्यासियर चेकसहित दूतावासका कर्मचारीहरू २२ डिसेम्बरमा ह्युस्टनबाट बासिङ्टन डिसीतर्फ गइरहेका थिए। त्यसक्रममा बिहीबार दिउँसो १२ बजे पार्किङमा राखिएको दूतावासको सवारीसाधन तोडफोड गरी लुटिएको हो। उक्त घटनापछि तत्काल ह्युस्टन पुलिस डिपार्टमेन्ट तथा डिप्लोमेटिक सेक्युरिटी डिभिजनलगायतका सुरक्षा निकायमा उजुरी गरी लुटिएको मनी अर्डर र क्यासियर चेक फिर्ता लिने प्रयास भइरहेको दूतावासले जनाएको छ। सेवाग्राहीको नजिकै गई सेवा प्रवाह गर्ने क्रममा भएको यो घटनाको अनुसन्धान गरी लुटिएको राजस्व रकम फिर्ता गर्ने कार्यमा सहयोग गर्न दूतावासले अपिल गरेको छ। त्यस्तै त्यसरी लुटिएका मनी अर्डर र क्यासियर चेक रद्द गर्नका लागि पनि दूतावासले आग्रह गरेको छ। 'कन्सुलर सेवा शिविरबाट सेवा प्राप्त गर्ने सबै सेवाग्राहीहरूले सेवा प्राप्त गर्दा पेस गर्नुभएको मनी अर्डर वा क्यासियर चेक यदि रद्द गर्न सम्भव भएमा आफूले मनी अर्डर वा क्यासियर चेक बनाएको सम्बन्धित स्टोर वा बैंकमा गई तत्काल ती रद्द गर्न अनुरोध छ', दूतावासले जारी गरेको सूचनामा भनिएको छ।"
लुम्बिनीमा गुरुयोजनाविपरीत संरचना बन्न नदिने कोषको निर्णय,"काठमाडौं : लुम्बिनी विकास कोषले गुरुयोजनामा उल्लेख भएअनुसार बाहेकका संरचना गुरुयोजना क्षेत्रभित्र निर्माण गर्न नदिने निर्णय गरेको छ। संस्कृति, पर्यटन तथा नागरिक उड्डयनमन्त्री तथा कोषका अध्यक्ष जीवनराम श्रेष्ठको अध्यक्षतामा शनिबार बसेको कोषको बैठकले व्यावसायिक तथा व्यक्तिगत स्वार्थ पूर्ति हुने कुनै संरचना गुरुयोजना क्षेत्रभित्र बन्न नदिने निर्णय गरेको हो। बौद्धमार्गीको आस्थाको धरोहर लुम्बिनीको महत्त्वपूर्ण जग्गा व्यक्तिगत तथा व्यावसायिक स्वार्थ पूर्तिका लागि प्रयोग नहोस् भनेर यस्तो निर्णय गरिएको मन्त्री श्रेष्ठले बताए। बिहार, मन्दिर, गुम्बा र चैत्य निर्माण हुने जग्गामा निर्धारित समयमा सम्पन्न नहुनुका कारण खोजी छिटो सम्पन्न गर्ने वा जग्गा फिर्ता गर्ने गरी नियमित गरिनेछ। सन् १९७८ मा जापनिज वास्तुकलाविद् प्रोफेसर केन्जो टांगेले तयार पारेको लुम्बिनी गुरुयोजना अन्तिम चरणमा छ। गुरुयोजनाको कामका अतिरिक्त लुम्बिनी र आसपासका बौद्धस्थल समेटेर ग्रेटर लुम्बिनीको अवधारणा पनि अगाडि बढाइएको छ। लुम्बिनी गुरुयोजना उत्तरदक्षिण पाँच वर्ग माइल क्षेत्रमा फैलिएको छ। जसमा पुरातात्विक क्षेत्र पवित्र उद्यान, अन्तर्राष्ट्रिय बौद्ध बिहार क्षेत्र र नयाँ लुम्बिनी गाउँ गरी तीन क्षेत्रमा विभाजन गरिएको छ। मुलुककै पर्यटकीय गन्तव्य बुद्ध जन्मस्थल लुम्बिनीमा गुरुयोजना विपरित काम गर्न नहुने मन्त्री श्रेष्ठले बताए। कोषले यसअघि लुम्बिनी गुरुयोजनाभित्रको जग्गालाई कानुनविपरीत भाडामा दिन भएका निर्णय खारेज गरिदिएको थियो।"
मुस्ताङमा लेकका याकचौरी बेसी झारियो,"जोमसोम : मुस्ताङको उच्चलेकमा रहेका याकचौरी न्यानोका लागि बेसी स्थानान्तरण गरिएको छ। हिउँदयामको मौसममा उच्चलेकमा हिमपात र अत्यधिक जाडो हुने भएकाले मुस्ताङका चाकचौरी पालक किसानले उच्चलेकमा रहेका याकचौरीलाई बेसीमा स्थानान्तरण गरेका हुन्। उपल्लो मुस्ताङदेखि तल्लो मुस्ताङसम्म दुई दर्जन बढीले परम्पराग पुर्ख्यौली व्यवसायका रूपमा याकचौरी पालन गर्दै आइरहेका छन्। उपल्लो मुस्ताङको लोमान्थाङमा करिव १ हजार ५००,घरपझोङमा करिव २ सय ५० र थासाङ गाउँपालिकामा २ हजाभन्दा बढीको सख्यामा व्यवसायिक याकचौरी पालन गरिएको छ। समुन्द्री सतहदेखि करिव ४ हजार मिटरको अग्लो उचाइको लेकमा याकचौरी पालन गरिन्छ। यसरी उच्चलेकको खर्कमा पालिएका याकचौरीलाई हिउँदयामसंगै कार्तिकको दोश्रो सातादेखि न्यानोका लागि बेसीको पारिलो स्थानमा स्थानान्तरण गरिने थासाङ२ सौरुका याकचौरी पालक किसान सोजन हिराचनले जानकारी दिए। गर्मीयामको बैशाखदेखि कार्तिकको पहिलो सातासम्म याकचौरी उच्चलेकको पाटनमा रहने र हिउँदयामको मंसिरदेखि चैत्रको अन्तिमसम्म बस्ती नजिक राखिने गरेको चौरी पालक हिराचनले बताए। हिउँदयामको मौसममा उच्चलेकमा सम्भावित हिमपातको जोखिम हुने, हिमपातले चरनक्षेत्र पुरै हिउँले ढाकिने,अत्यधिक चिसोले याकचौरी गोठाला र पशुचौपायालाई सास्ती हुने हुँदा उच्चलेकमा पालन गरिएका याकचौरी बस्ती नजिक स्थानान्तरण गरिएको हो। बस्तीमा हिउँ परेपनि चाँडो पग्लिने, गोठाला तथा याकचौरीलाई न्यानो हुने र पशुचौपायालाई आहारा दिन सजिलो हुने हुन्छ। जिल्लाको लोमान्थाङ गाउँपालिका याकचौरी पालकले कार्तिक अगावै खर्कका याकचौरी बस्ती नजिकको लेकमा सारेको लोमान्थाङका स्थानीय आङ्गेल गुरुङले जानकारी दिए।"
वीरगञ्ज महानगरको निर्णयविरुद्ध अदालतको अन्तरिम आदेश,"वीरगञ्ज : विद्यालयको स्तर वर्गीकरण तथा शूल्क निर्धारणको निर्णय तत्काल कार्यान्वयन नगर्न वीरगञ्ज महानगरपालिकाका नाममा उच्च अदालत जनकपुरले अन्तरिम आदेश जारी गरेको छ। राष्ट्रिय आवासीय तथा निजी विद्यालय एशोसिएसन नेपाल (एनप्याब्सन)पर्साले महानगरपालिकाले जारी गरेको विद्यालय वर्गीकरण तथा शूल्क निर्धारणविरुद्ध रिट दायर गरेको थियो। उच्च अदालत जनकपुरको अस्थायी इजलास वीरगञ्जका न्यायाधीश सुदर्शनदेव भट्टको एकल इजलासले रिटमाथि सुनुवाइ गर्दै निर्णय कार्यान्वयन नगर्न अन्तरिम आदेश जारी गरेको हो। महानगरले गत मङ्ंसिर २३ गते वीरगञ्जका ५८ वटा निजी विद्यालयको स्तर वर्गीकरण गर्दै शूल्क निर्धारण गरेको थियो। महानगरले छ वटा विद्यालय क वर्गमा, २४ वटा ख वर्गमा, २७ वटा ग वर्गमा र एउटा विद्यालय घ वर्गमा परेका थिए। यसका लागि महानगरपालिका प्रमुख राजेशमान सिंहको संयोजकत्वमा ७ सदस्यीय समिति गठन गरिएको थियो। रिट निवेदनका तर्फबाट अधिवक्ता सुधीर कर्णले बहस गरेका थिए।"
म्यानमारका नागरिकले नक्कली कागजात पेस गरी नेपाली नागरिकता लिएको खुलासा,काठमाडौं : एक जना विदेशी नागरिकले झुटा विवरण पेस गरी नेपाली नागरिकता लिएको पाइएको छ। म्यानमारबाट आएका एक नागरिकले सर्लाहीमा बसेर नेपाली नागरिकता लिई मदरसामा पठनपाठन गराउँदै आएको खुलेको काठमाडौं उपत्यका अपराध अनुसन्धान कार्यालयले जनाएको छ। कार्यालयका प्रहरी उपरीक्षक कृष्णप्रसाद कोइरालाका अनुसार झुटा विवरण पेस गरी सर्लाहीको साविक त्रिभुवननगर गाविस१ ठेगानामा नागरिकता लिएका ३९ वर्षीय मोहमद नुर आलमलाई काठमाडौंको कलङ्कीबाट पक्राउ गरी आवश्यक कारवाही प्रक्रिया अघि बढाइएको छ। प्रारम्भिक अनुसन्धानका क्रममा सन् २०१२ मा म्यानमारबाट बङ्गलादेश हुँदै नेपाल आई सर्लाहीस्थित साविक त्रिभुवननगर गाविस१ मा बसी मदरसामा पढाउँदै आएका म्यानमारका नागरिक आलमले झुठा विवरण पेस गरी नेपाली नगरिकता लिएको पाइएको उनले बताए। सोही नागरिकताको आधारबाट उनले राहदानी विभाग काठमाडौंबाट राहदानीसमेत प्राप्त गरेको खुल्न आएको छ। झुट्टा विवरण पेस गरी नागरिकता र राहदानी लिएर सरकारी लिखत दुरुपयोग गरेको अभियोगमा आलमलाई लिखतसम्बन्धी कसुरमा थप अनुसन्धान एवं कारबाहीका लागि जिल्ला प्रहरी परिसर काठमाडौंमा पठाइएको कोइरालाले बताए।
स्वास्थ्य प्रोटोकल पालना गर्ने व्यवस्था मिलाउन गृह मन्त्रालयको निर्देशन,"काठमाडौं : कोभिड१९ को जोखिमलाई मध्यनजर गर्दै स्वास्थ्य प्रोटोकल पालना गर्ने व्यवस्था मिलाउन गृह मन्त्रालयले निर्देशन दिएको छ। जिल्लास्थित सुरक्षा समिति, स्वास्थ्य कार्यालय, स्थानीय तहहरू लगायतलाई निर्देशन दिएको हो। मन्त्रालयका सहसचिव एवं प्रवक्ता फणिन्द्रमणि पोखरेलले शनिबार विज्ञप्ति जारी गर्दै ती निकायलाई सार्वजनिक यातायातका साधन तथा बढी भिडभाड हुने स्थानहरुमा मास्क तथा स्यानिटाइजरको प्रयोग गर्ने, एक अर्कामा भौतिक दुरी कायम राख्ने, व्यक्तिगत सरसफाई लगायत आवश्यक स्वास्थ्य प्रोटोकल पालना गर्ने व्यवस्था मिलाउन अनुरोध गरेका छन्। कोभिड१९ को संक्रमण नेपालमा कम हुँदै गएतापनि विश्वव्यापी रूपमा हेर्दा छिमेकी राष्ट्र लगायत केही देशहरूमा संक्रमणका नयाँ स्वरूप (भेरियन्ट) देखापरेको र सो को जोखिम तथा असर नेपालमा पनि पर्न सक्ने अवस्थाप्रति सजग एवं सुसूचित हुन आवश्यक रहेको विज्ञप्तिमा जनाइएको छ।"
आजको मौसम: हल्का वर्षा र हिमपातको सम्भावना,"काठमाडौं: पश्चिमी वायुको प्रभावले देशका अधिकांश स्थानमा बदली गराउनुका साथै पूर्वी भेगका केही स्थानमा हल्का वर्षा तथा हिमाली भूभागमा हल्का हिमपातको सम्भावना छ। जल तथा मौसम विज्ञान विभाग, मौसम पूर्वानुमान महाशाखाका मौसमविद् मञ्जु वासीका अनुसार पश्चिमी वायुको प्रभावले बदली गराएको छ। पहाडी भेगका केही स्थानमा वर्षाको सम्भावना रहेको छ भने हिमाली तथा उच्च पहाडी भेगमा हल्का हिमपातको सम्भावना छ। शुक्रबार बेलुकीदेखि नेपाल प्रवेश गरेको पश्चिमी वायुको प्रभाव आइतबारदेखि क्रमशः बाहिरिने मौसमविद् वासीले बताइन्। महाशाखाले जारी गरेको मौसम पूर्वानुमान बुलेटिनमा अहिले प्रदेश १, मधेस प्रदेश र बागमती प्रदेशमा आंशिकदेखि सामान्य बदली रहेको छ । प्रदेश १, मधेस प्रदेश, बागमती र लुम्बिनी प्रदेशका केही स्थानमा हल्का वर्षा तथा हिमाली भूभागका थोरै स्थानमा हल्का हिमपातको सम्भावना छ । रातिको समयमा प्रदेश १, गण्डकी र कर्णाली प्रदेशका हिमाली भूभागका केही स्थानमा हल्क हिमपातको सम्भावना छ । अहिले काठमाडौँको तापक्रम १६ डिग्रिसेल्सियस रहेको छ ।"
राष्ट्रिय सेवा दलका विद्यार्थीले ताप्लेजुङमा देखाए परेड (फोटोफिचर),"ताप्लेजुङ : राष्ट्रिय सेवा दल (एनसीसी) को पाँचौँ स्थापना दिवसको अवसरमा ताप्लेजुङ सदरमुकाम फुङलिङमा मार्चपास, सरसफाइ तथा एनसीसीमा आबद्ध विद्यार्थीले परेड देखाएका छन्। यही अवसर पारेर आगलागी नियन्त्रण सम्बन्धि चेतनामूलक कार्यक्रम (डेमो) प्रस्तुत गरेको छ। एनसीसी तालिम प्राप्त गरेका विद्यार्थीहरुले परेड खेलेका हुन्। परेड अघि उनीहरुल नगर क्षेत्रमा मार्चपास गरेका थिए। मुख्य बजार विरेन्द्रचोकमा उनीहरुले आफ्नो घर, कोठा, गुवाली वा कुनैपनि ठाउँमा आगो लागे कसरी निभाउने भन्ने सन्देशमूलक सामग्री देखाएको छ। सबैभन्दा पहिला नआत्तिने, एनसीसीका विद्यार्थीले डेमो देखाउँदै भने ग्यासमा आगो लागे कम्बल तन्ना वा कुनैपनि कपडा भिजाएर छोपीदिने आफैं निभ्छ। कुनै पेट्रोलियम पदार्थ जन्य भाँडामा आगो लागे छापिदिए आफैं निभ्ने प्रयोग गरेर देखाएको हो। यो विधि सबैले जान्नुपर्ने र विद्यार्थीमार्फत अभिभावकमा पुग्ने भएकाले अरु विद्यार्थीलाई पनि देखाइएको भीमकाली गुल्मका गुल्मपति अदित श्रेष्ठले बताए। ताप्लेजुङ अधिक आगलागी हुने जिल्लामा पर्छ। यसैबीच मादक पदार्थ सेवनले परिवारमा पार्ने असर सम्बन्धि चेतनामूलक सडक नाटक पनि प्रदर्शन गरेकाछन्। विपद्को बेला एनसीसीका विद्यार्थी आफूहरुको सहयोगी बनाउने उद्देश्यले माध्यमिक तहका विद्यार्थीलाई यस्तो किसिमको तालिम प्रदान गरिन्छ। विद्यार्थी र सेनाको टोलीले सदरमुकाम फुङलिङको तोक्मेडाँडा क्षेत्रमा सरसफाइ पनि गरेका छन्। नेपालका छात्रछात्राहरुमा देश बफादारीको भावना अझ बढी जागृत गराई राष्ट्रिय सेवा भाव विकसित गरी योग्य र अनुशासित नागरिक बनाउन र उनीहरुमा नेतृत्वको क्षमता बढाउन सैनिक तालिम दिनु वाञ्छनीय ठानी २०२७ सालमा एनसीसीको कानुन पारित भएको थियो। यसको स्थापना चाहिँ त्योभन्दा छ वर्ष अघि २०२२ सालमै भएको हो।"
अनधिकृत बस्ती हटाउन महानगरलाई नेवार समुदायको समर्थन,"काठमाडौं : काठमाडौंका नेवार समुदायले अनधिकृत बस्ती हटाउने काठमाडौं महानगरपालिकाको प्रयासलाई समर्थन गरेको छ। सुकुम्बासी बासिन्दालाई उनीहरुको थातथलो रहेको जिल्लामा बसोबासको व्यवस्था हुनुपर्ने मागसमेत नेवार समुदायको छ। शनिबार काठमाडौंमा नेवार समुदायका विभिन्न १५ सङ्घ, समाज र समिति तथा गुठीले संयुक्तरुपमा पत्रकार सम्मलेन गर्दै बागमती नदी किनारास्थित अनधिकृत बस्तीले काठमाडौंको सांस्कृतिक पहिचानमाथि चुनौती थपेको बताएका हुन्। अनधिकृत बस्ती हटाउन महानगरलाई आफूहरुको समर्थन भए पनि बस्तीका बासिन्दालाई पर्ने असुविधालाई नजर अन्दाज गर्न नहुने उनीहरुको भनाइ छ। 'काठमाडौं महानगरको अभियानलाई हाम्रो समर्थन छ, तर अनधिकृत बस्तीमाथि पर्न जाने असुविधालाई पनि नजर अन्दाज गर्न सकिँदैन, उहाँहरुलाई राज्यले थातथलो रहेको जिल्लामा बसोबासको व्यवस्था गरिदिनुपर्छ', नेवाःजातीय महासङ्घका अध्यक्ष मनोज नेवाःखड्गीले भने। उनले कुनै पनि नागरिकप्रति आफूहरुको वैरभाव नभएको बताए। आफूहरुको सरोकार काठमाडौंको मौलिक पहिचानको संरक्षणका लागि मात्र भएको उनको भनाइ छ। पत्रकार सम्मेलनमा महासङ्घसँगै नेपाल खड्गी सेवा समिति, स्यस्यःसमाज, केन्द्रीय मानन्धर सङ्घ, नकःमि समाज सेवा पुचः (सङ्घ), राजोपाध्याय समाज, कसाःतध गुथी, नेपाल माली समाज, रजक समुदाय विकास सङ्घ, कपाली समाज, पुतुवार नगरकोटी राजवहाक विकास समाज, श्री नेपाल तण्डुकार समाज, ज्यापु महागुथी नेपाः, दि शाक्य फाउण्डेसन र चित्रकार (पुँ) समाजको सहभागिता थियो। रासस"
"निमबहादुर बुढाथोकी, जो बिहानै कुचो बोकेर तुलसीपुर बसपार्क पुग्छन्","दाङ : दाङ तुलसीपुरका व्यवसायी निमबहादुर बुढाथोकी बिहान झिस्मिसेमा कुचो बोकेर बसपार्क पुग्छन्। उनी प्रत्येक शनिबार तुलसीपुर बसपार्कमा सरसफाइ गर्छन्। तर उनी बसपार्क सफा गर्ने कर्मचारी भने होइनन्। तर उनी हप्ताको एक पटक नबिराइ बसपार्क पुगेर सरसफाइ गर्छन्। यसरी बसपार्क सरसफाइ गर्न लागेको दुई वर्ष भयो। तुलसीपुर बसपार्क फोहर थियो। अव्यवस्थित रुपमा फोहर फालिएको थियो। तर, कसैले पनि त्यो फोहर उठाउँदैनथे। त्यसैले उनी सरसफाइ गर्न कर्मचारी नै हुनु पर्दैन, आफैँ पनि सरसफाइ गर्न सकिन्छ, भनेर लागे। 'बसपार्क सरसफाइ गर्न कसैले पनि ध्यान दिएको देखिएन, सबै फोहरैफोहर थियो', उनले भने। फोहर सफा गर्नुपर्छ भन्ने सन्देश दिन उनले काम थालेको बताए। उनले केही डस्टबिन त्यहाँ राखेर त्यहाँ फोहर राख्न अनुरोध गरेका छन्। 'मैले आफैँ सधैँ सफा गर्न सम्भव पनि हुँदैन, म आफैँ व्यवसायी पनि हुँ, त्यसैले शनिबारको समय मिलाएर सरसफाइ गर्न थालेको हुँ', उनले भने, 'यसले बसपार्क सरसफाइ गर्न धेरै मद्दत पुगेको थियो।' उहाँ तुलसीपुर बसपार्कस्थित बुढाथोकी सप्लायर्सको सञ्चालक पनि हुन्। विसं २०७७ फागुनदेखि नियमित प्रत्येक हप्ता सरसफाइ गर्न थालेका हुन्। सुरुमा एक्लै सरसफाइ गरे पनि पछि उनको त्यो कामलाई सहयोग गर्न अरु पनि थपिए र काम झनै सहज भयो। '६३ हप्तासम्म एक्लै सरसफाइ गरें', उनले भने, 'त्यसपछि केही साथीहरु थपिनुभयो।' बसपर्क क्षेत्र धेरै नै फोहर भएपछि आफू पनि यो अभियानमा जोडिएको तुलसीपुरका राजु विकले बताए। 'पहिले दाइलाई एक्लै सरसफाइ गरेको देख्यौँ, त्यसपछि हामी सरसफाइ गर्नुपर्छ, भनेर लाग्यौँ', उनले भने, 'हामीले सचेतना फैलाउने हो।' विक अहिले कक्षा ११ मा सेन्टर स्कुलमा अध्ययनरत छन्। अहिले पाँच जनाले प्रत्येक शनिबार बसपार्क सरसफाइ गर्छन्। यातायात व्यवसायी टङ्क विक भन्छन्, 'पहिले निकै फोहर हुने गथ्र्यो, अहिले नियमित उहाँहरुले सफा गर्न थालेपछि बसपार्क सफा हुँदै गएको छ।' उहाँहरुले फोहर एक ठाउँमा राखेपछि त्यो फोहर लिन उपमहानगरपालिकाको गाडी आउँछ। रासस"
सुत्केरी पोषण भत्ता ६ हजार,दाङ : दाङको दंगीशरण गाउँपालिकाले सुत्केरीहरूका लागि पोषण भत्ता ६ हजार दिन थालेको छ। सुत्केरी महिलाहरूको स्वास्थ्यलाई सुदृढ गर्न पालिकाले ६ हजार पुर्याएर भत्ता दिन सुरु गरेको हो। दंगीशरण गाउँपालिकाभित्र बसोबास गरी स्वास्थ्य संस्थामा पुगेर सुत्केरी भएका तथा रिफर गरिएका सुत्केरीहरूलाई पोषण भत्ता दिन थालिएको पालिकाका प्रमुख प्रशासकीय अधिकृत अमरबहादुर वलीले बताए । भत्ताका लागि केही सर्तहरू छन् उनले भने। त्यो पूरा भएपछि सरकारले दिने २ हजार ८ सयमा पालिकाले ३ हजार २ सय थप गरेर ६ हजार पुर्याएर दिन सुरु गरेका छौं। स्थानीय निर्वाचनपछि आएका नयाँ जनप्रतिनिधिले गरेको पहिलो निर्णय सुत्केरीलाई ६ हजार पोषण भत्ता दिने गरिएको हुँदा त्यसको कार्यान्वयन भएको पालिका अध्यक्ष शम्भु गिरीले बताए। बिहीबार दंगीशरणमा औपचारिक कार्यक्रमको आयोजना गरी पोषण भत्ता वितरणको शुभारम्भ गरिएको छ।
साढे दुई किलो युरेनियमजस्तो देखिने पदार्थसहित बाराबाट तीन जना पक्राउ,"सिमरा : दुई किलो ६ सय ग्राम युरेनियमजस्तो देखिने पदार्थसहित तीन जना पक्राउ परेका छन्। बाराको जितपुर सिमरा उपमहानगरपालिका५ बाट प्रहरीले उनीहरूलाई युरेनियमसहित पक्राउ गरेको हो। पक्राउ पर्नेमा बारा बिसौलियाका रबि चौधरी, सागर चौधरी र बिहजकुमार सहनी रहेको प्रहरीले जनाएको छ। प्रहरी उच्च स्रोतका अनुसार युरेनियम बेच्दै हिँडेका उनीहरू पक्राउ परेका हुन्। उनीहरूको साथबाट तीन थान मोबाइलसमेत बरामद गरिएको छ।"
च्याउ खेतीबाट निखिलको कमाई मासिक दुई लाख,"रेसुङ्गा: केही गर्छु भन्ने इच्छा शक्ति भयो भने न त पैसाले रोक्दो रहेछ, न त उमेरले छेक्दो रहेछ। विश्वास पनि अरूले गर्न नपर्ने रहेछ। जब आफूले आफ्नो इमान्दारिता, असल कर्म र सक्रियतामा विश्वास गरे पुग्ने रहेछ। गुल्मीको चन्द्रकोट गाउँपालिका३ का निखिल खत्रीले आफूले अध्ययन गर्दा सिकेअनुसारको व्यवसाय गर्छुभन्दा कसैले विश्वास गरेनन्। घरपरिवार र छिमेकीले त्योभन्दा विदेश गएर धन कमाउन सुझाव दिए। अहिले २० वर्ष पुगेका निखिल डेढ वर्षअघि आफूमात्र अघि सरेर च्याउको बीउ उत्पादनमा लागे। दुई लाख रुपैयाँलगानीमा सुरु गरिएको बीउ उत्पादनमा पाँच लाख आम्दानी भयो। त्यसपछि निखिललाई घरपरिवार र छिमेकीले पनि विश्वास गर्न थाले। उनले निखिल मल्टीप्रपोज एग्रो फार्म दर्ता गरेर चन्द्रकोट५ ग्वाघाको धुँवाखर्कमा च्याउ खेती गरेका छन्। १० रोपनी जग्गा लिजमा लिएर २० ठूला टनेलमा खेती गरेका उनले च्याउलाई ५० टनेलमा विस्तार गर्दै छन्। आगामी चैतसम्म ३० टनेल थप्ने लक्ष्य छ। वार्षिक एक लाख तिरेर जग्गा लिजमा लिएका निखिलले च्याउ खेतीमा २५ लाख लगानी गरेका छन्। उनले बैंकबाट ऋण लिएर लगानी गरिरहेको बताए। निखिले चन्द्रकोट४ मा रहेको उदय माध्यमिक विद्यालयमा कक्षा ९ देखि १२ सम्म कृषिसम्बन्धी पढे। त्यतिखेर प्रयोगात्मक सिकाइको क्रममा उनी च्याउ खेती गर्नेमा बढी आकर्षित भए। कक्षा १२ सकेपछि थप अध्ययनभन्दा पनि आफूले सिकेअनुसार व्यवसाय गर्छु भन्नेमा निखिल प्रेरित भए। डेढ वर्षअघिबाट सुरु गरिएको च्याउ खेतीबाट अहिलेसम्म औसतमा मासिक दुई लाख आम्दानी भएको फार्म सञ्चालक निखिलको भनाइ छ। 'च्याउ खेतीबाट निरन्तर आम्दानी हुँदैन, मौसम अनुसार उत्पादन भएकालाई बजार पुर्याउनुपर्छ', उनी भन्छन्, 'वर्षभरलाई औसतमा हेर्दा मासिक दुई लाख रुपैयाँ आम्दानी हुन्छ।' आम्दानी भएको रकम च्याउ खेतीमै लगानी भइरहेको छ। फार्मका २० टनेलमा अहिले सिताके र कन्या च्याउ छन्। मौसममा दैनिक आठ क्विन्टल र अघिपछि दैनिक एक क्विन्टल च्याउ बुटवल बजारमा निर्यात हुन्छ। औसतमा तीन क्विन्टल दैनिक बिक्री हुने उनले बताए। च्याउ प्रतिकिलोग्राम एक सय ५० देखि दुई सयसम्म पर्छ। ६ जनालाई आवासीय रोजगार प्राविधिक ज्ञानमा आफैँ पोख्त २० वर्षका निखिलले फार्ममा ६ जनालाई आवासीय सेवा सुविधासहित रोजगार दिएका छन्। 'आफ्नै ठाउँमा कामदार पाउन गाह्रो रहेछ, टाढाबाट लिएर आवासीय सुविधासहित राखेको छु', उनले भने। प्युठानदेखि आएका उनीहरुले सुविधाबाहेक मासिक १५ हजार रुपैयाँ पाउँछन्। फार्मको हेरचाहदेखि च्याउका लागि कच्चापदार्थ तयार गर्नेलगायतका सबै काम गर्नुपर्छ। योबाहेक सिजनमा अन्य कामदार राख्नुपर्छ। सानै उमेरमा व्यवसायतर्फ प्रेरित हुनुको कारण अध्ययन नै भएको निखिलले बताए। १८ वर्ष पुगेपछि च्याउ खेतीमा लागेपछि अहिले व्यावसायिकतातर्फ गइसकेका छन्। आफूले प्राविधिकतर्फ कृषिमा अध्ययन गरेपछि कृषिबाटै व्यवसायमा उन्मुख हुन्छु भन्ने सोच राखेको उनले सुनाए। 'पढ्ने समयमा प्रयोगात्मक गर्दा च्याउ खेती गर्छु भन्ने अठोट गरेको थिएँ', उनले भने, 'अब च्याउ खेतीलाई व्यापकरुपमा विस्तार गर्दै लैजाने हो।' बुबा धनबहादुर, आमा रोशनी र दाजु कमल निखिलको कृषि व्यवसायबाट सन्तुष्ट छन्। कक्षा ९ देखि १२ सम्म प्राविधिकरुपमा कृषि पढाएकाले छिट्टै व्यवसायतर्फ प्रेरित भएकोमा बुबाआमा खुसी छन्। लगानीसँगै निगरानी, व्यवस्थापन, इमानदारिता र सक्रियता भएमा मात्र कृषि र पशुपालनमा सफलता प्राप्त गर्न सकिने उनको भनाइ छ। 'मलाई सुरुमा आफ्नैले विश्वास गर्नुभएन, तर म केही गरेर देखाउँछु भनेर अघि बढेँ', उनी भन्छन्, 'विश्वास त कर्मसँग हुनुपर्छ।' आफूजस्ता हजारौँ युवा खाडीमुलुक गएकोप्रति चासो देखाउँदै निखिलले बाध्यताले विदेश जान नपर्ने बताए। च्याउ खपतको बजारीकरणमा कुनै समस्या नरहेपनि सहजताको हिसाबले चुनौती छ। उत्पादनलाई बुटवलसम्म पुर्याउन आफ्नै सवारीसाधन नहुँदा ढुवानीमा बढी खर्च हुने गरेको उनको अनुभव छ। बजारीकरणलाई सहज बनाउँदै च्याउ खेतीलाई दोब्बरले बढाएर दीर्घकालीन समयसम्मै गरिरहने निखिलको अठोट छ। यसलाई अझै विस्तार गर्ने र बजारीकरणमा पनि सहज बनाउने रहेको भन्दै उनले स्थानीय सरकार र अन्य सम्बन्धित निकायसँग पनि सहयोग माग गरेका छन्। बिहान ५ बजेदेखि साँझ ६ बजेसम्म फार्ममा रहने निखिलले आफू निरन्तर खटिएका कारण व्यवसायले सफलता पाउँदै गएको बताए। च्याउको बीउ उत्पादनको लागि सुरुमा गहुँ पकाउने, शुद्धीकरण गर्ने, मेसिनमा राख्ने, सेटिङ हुन्छ यसलाई १० देखि १५ दिन राखेपछि बीउ तयार हुन्छ। बीउ उत्पादनको लागि छुट्टै ल्याब हुन्छ। च्याउ उत्पादनका लागि सुरुमा पराल काट्ने, सफा गर्ने, ड्रममा पकाउने, २४ घण्टा सेलाउने, त्यसपछि पराल र बीउ मिसाउने, प्लास्टिकमा भर्ने, भरेपछि २० देखि २५ दिन राख्ने र पोका चिरेर पानी दिन थाल्ने त्यसपछि च्याउ उत्पादन सुरु हुन्छ। निखिलले फार्ममा गाउँमै पाइने बाँसको प्रयोग गरेर च्याउ उत्पादन गर्ने टनेल बनाएका छन्। चन्द्रकोट गाउँपालिकाका अध्यक्ष युवराज केसीले कृषि उद्यमीलाई सङ्गठित गरेर लैजाने र कृषि सहकारीमार्फत सजिलो गरिने बताए। उत्पादन तथा मागमा आधारित अनुदान दिने र कृषिमा ठोस कार्यक्रम ल्याउने उनले बताए। बजारीकरणको लागि ७५ वा ५० प्रतिशत अनुदानमा सवारी साधन उपलब्ध गराउने सम्बन्धमा पनि आफूहरु छलफलमा रहेको अध्यक्ष केसीको भनाइ छ। रासस"
मोटरसाइकल दुर्घटना हुँदा एक जनाको मृत्यु,रुपन्देही : रुपन्देहीको तिलोत्तमा नगरपालिका१५ पञ्चकन्यामा आज बिहानै मोटरसाइकल दुर्घटना हुँदा एक जनाको मृत्यु भएको छ। एक जना भने घाइते भएका छन्। मृत्यु हुनेमा मोटरसाइकल चालक भारतीय नागरिक ३० वर्षीय सन्दीप कुमार दुवे रहेका छन्। भैरहवा स्थित युनिभर्सल कलेज अफ मेडिकल साइन्स अस्पतालमा उपचारका क्रममा आज ६ बजे मृत्यु भएको हो। घाइते भएका मोटरसाइकलमा पछाडि सवार रुपन्देहीकै बुटवल उपमहानगरपालिका१३ बेलबासका ६२ वर्षीय तेज बहादुर रानाको सोही अस्पतालमा उपचार भइरहेको छ। बुटवलबाट भैरहवातर्फ जाँदै गरेको भारतीय नम्बरको मोटरसाइकल आज बिहान ५ बजे अनियन्त्रित भई रेलिङमा ठोकिएको थियो।
बङ्गुर बिक्री नहुँदा स्याङ्जाका व्यवसायी चिन्तित,"स्याङ्जा : बङ्गुर बिक्री नहुँदा यहाँका व्यवसायी चिन्तित छन्। स्याङ्जा वालिङ९ पिपलटारीस्थित इन्द्रेणी बङ्गुर फार्ममा बिक्रीका लागि तयारी अवस्थामा माउ तथा पाठापाठी छन् तर बजार नपाउँदा समस्या आएको हो। कोभिड१९ को महामारीसँगै गरिएको बन्दाबन्दीपछि यहाँ उत्पादन भएका बङ्गुर बिक्री हुन छाडेका फार्मका सञ्चालक भीम लुइँटेलले बताए। पहिला पहिला देशका विभिन्न ठाउँबाट पाठापाठीको माग अत्यधिक हुने र पुर्याउनै धौधौ हुने गरेकोमा पछिल्लो समय बिक्री नभएर माउ तथा पाठापाठी पाल्नुपर्ने बाध्यता आइपरेको हो। त्यहाँ माउ र पाठापाठी गरी एक हजार तीन सय वटा छन्। पाठापाठी बिक्री भएनन्, बिक्री नभएपछि राख्ने ठाउँ भएन, उनले भने, राख्ने ठाउँको अभाव, दानापानी तथा औषधि उपचार अभावले गर्दा चार सयको हाराहारीमा पाठापाठी मरिसकेका छन्। वैदेशिक रोजगारीको सिलसिलामा युएईमा काम गरेका उनले घर फर्केर २०७१ सालमा फार्मको सुरुआत गरेका हुन्। सुरुआती चरणमा ब्राह्मणको छोराले बङ्गुर पाल्यो भनेर खिसी गर्नेहरु पछिल्लो समय प्रशंसकसमेत बने। फर्मको सुरुआती चरणदेखि हालसम्म नौ करोड रुपैयाँ लगानी भइसकेको उनले बताए। तयारी भएका माउ तथा पाठापाठी बिक्री नभएपछि पाल्नुपर्दा थप लगानी बढेको छ। अहिले सात सय वटा बिक्रीको तयारीमा छन्। पहिला तयार भएका माउ तथा पाठापाठी बिक्री भई आम्दानी हुन्थ्यो, त्यही आम्दानी दानापानी तथा औषधिमा खर्च गरिन्थ्यो, उनले भने। तयारी अवस्थाका माउ तथा पाठापाठी बिक्री भएमा न्यूनतम दुई करोड रुपैयाँ आम्दानी हुने अनुमान उनको छ। यता माउ तथा पाठापाठी बिक्री हुँदैनन् उता उल्टै दानापानी तथा औषधि उपचारमा मासिक २० लाख रुपैयाँ घाटा लाग्ने दाबी व्यवसायी लुइँटेलको छ। उन आफैँले फ्रेस हाउस सञ्चालन गरे तर त्यहाँ पनि सन्तोषजनक मासु बिक्री भएन। पाठापाठी बाहिरी जिल्लामा बिक्री हुँदै आएकामा पछिल्लो समय माग आउन छाडेको छ। रासस"
स्ववियु निर्वाचन फागुन २८ गते,"काठमाडौं : त्रिभुवन विश्वविद्यालयले स्वतन्त्र विद्यार्थी युनियन (स्ववियु) निर्वाचन आगामी फागुन २८ गते गर्ने तयारी गरेको छ। त्रिवि विद्यार्थी कल्याण तथा खेलकुद निर्देशनालयका निर्देशक पशुपति अधिकारीले त्रिवि पदाधिकारी, विभाग, संस्थान, नौवटै सङ्कायका डीन र परीक्षा नियन्त्रकसँगको छलफलमा आगामी फागुन २८ गते नै तय गर्ने गरि त्रिवि अगाडि बढेको बताए। 'हामीले त्रिवि पदाधिकारी, नौवटै सङ्कायका डीन र परीक्षा नियन्त्रकसँग स्ववियु निर्वाचन गर्नका लागि उपयुक्त मितिका लागि छलफल गर्यौं', उनले भने, 'परीक्षा र भर्नालगायत सबै प्रक्रिया सकिने भएकाले नै स्ववियु निर्वाचन गर्ने फागुन २८ गते हामीलाई उपयुक्त समय लागेको छ, हामी सोही मितिको प्रस्ताव विद्यार्थी सङ्गठनसँग गर्छौँ।' स्ववियु निर्वाचनको मिति प्रस्ताव गर्नका लागि यही पुस ११ गते विद्यार्थी सङ्गठनका अध्यक्षको बैठक बोलाइएको छ। निर्देशनालयका निर्देशक अधिकारीले उक्त मितिका लागि त्रिवि पूर्ण तयार भइसकेकोले विद्यार्थी सङ्गठनसँग छलफल गरिने बताए। उनले भने, 'विद्यार्थी सङ्गठनले उक्त मितिमा सहमति जनाए हामी निर्वाचनको मिति घोषणा गरेर निर्वाचन प्रक्रियामा जान्छौँ।' त्रिविले स्ववियु निर्वाचन गर्न पटकपटक पहल गरे पनि हुन सकेको छैन। विद्यार्थी सङ्गठनले फागुन २८ गते सहमति गरे भने विद्यार्थी कल्याण परिषद् बैठकले मिति तोक्नका लागि त्रिवि कार्यकारी परिषद्मा सिफारिस गर्नेछ। त्यसपछि त्रिविको कार्यकारी परिषद्को बैठकले स्ववियु निर्वाचनको मिति घोषणा र स्ववियु निर्वाचन केन्द्रीय अनुगमन समन्वय समिति बनाउने उनले जानकारी दिए। त्रिविका क्याम्पसमा विगत एक दशकदेखि स्ववियु निर्वाचन हुन सकेको छैन। प्रत्येक दुईदुई वर्षमा हुने निर्वाचन २०६५ साल यता नियमित हुन सकेको छैन। विसं २०६५ चैत ६ गतेपछि एकै पटक आठ वर्षमा विसं २०७३ चैत १५ गते भएको थियो। त्यतिबेला देशभरि त्रिविका ६२ आङ्गिक क्याम्पसमध्ये रत्नराज्य क्याम्पस (आरआर), जनप्रशासन क्याम्पससहित उपत्यकामा नौ आङ्गिक र उपत्यका बाहिर १७ क्याम्पसमा मात्र स्ववियु निर्वाचन भएको थियो। यस्तै उपत्यकाका १३ क्याम्पस र उपत्यका बाहिर २३ आङ्गिक क्याम्पसमा निर्वाचन हुन सकेको थिएन। त्रिविका ६२ आङ्गिक र एक हजार ४० सम्बन्धन प्राप्त क्याम्पस छन्। स्ववियु निर्वाचनमा २८ वर्ष उमेरहदबन्दी र मिश्रित निर्वाचन प्रणाली लागू गरिएको छ। पछिल्लो पटक उमेरहदबन्दी र मिश्रित निर्वाचन प्रणाली लागू भएपछि पहिलो पटक २०७३ सालमा आंशिकरुपमा केही क्याम्पसमा मात्र निर्वाचन भएको थियो। रासस"
हवाई भाडाको कार्टेलिङ अध्ययन गर्न पर्यटन मन्त्रालयको निर्देशन,"काठमाडौं : संस्कृति, पर्यटन तथा नागरिक उड्डयन मन्त्रालयले आन्तरिक हवाई उडानमा हुँदै आएको कार्टेलिङ अध्ययन गर्न नेपाल नागरिक उड्डयन प्राधिकरण (क्यान) लाई निर्देशन दिएको छ। आन्तरिक उडान गर्दै आएका बुद्ध, यती, श्री र सौर्य एयरलाइन्सले आपसी मिलेमतोमा आफूखुसी हवाई भाडादर निर्धारण गरेपछि मन्त्रालयले अध्ययनका लागि प्राधिकरणलाई निर्देशन दिएको हो। आन्तरिक उडान गर्ने कम्पनीले हवाई उडानमा कार्टेलिङ गरिरहेको सूचनाका आधारमा अध्ययन अगाडि बढाउन निर्देशन दिएको मन्त्रालयका सहसचिव बुद्धिसागर लामिछानेले बताए। उनले भने, 'कार्टेलिङको विषयमा उठेको कुरासम्बन्धी अध्ययन गर्न नागरिक उड्डयन प्राधिकरणलाई निर्देशन दिएका छौँ, कार्टेलिङ भएको पुष्टि भएमा कारबाही हुनेछ।' मिलेमतोमा भाडा निर्धारण गर्न नमिल्ने भएकाले यस्तो क्रियाकलाप नियन्त्रण गर्नमा लाग्ने उनको भनाइ छ। आन्तरिक हवाई कम्पनीले गर्दै आएको कार्टेलिङको राष्ट्रिय योजना आयोगले समेत अध्ययन गरिरहेको बताइएको छ। हवाई कम्पनीको कार्टेलिङको अध्ययन गर्न आयोगका सदस्य डा रामकुमार फुयाँलको नेतृत्वमा कमिटी बनेको छ। आयोगका तत्कालीन उपाध्यक्ष डा विश्व पौडेलले सार्वजनिक यातायातको क्षेत्रमा भइरहेको सिन्डिकेट र कार्टेलिङको अध्ययन अघि बढाउँदै त्यसको जिम्मा फुयाँललाई दिएको बताइएको छ। मिलेमतोका आधारमा टिकट बिक्री गरेर कार्टेलिङको साम्राज्य खडा गरेको बताउँदै यो विषयलाई गम्भीर रूपमा लिएर अध्ययन अघि बढाइरहेको आयोगले जनाएको छ। नेपाल सरकारले तोकेको न्यूनतम र अधिकतम भाडादरलाई आधार बनाएर वायुसेवा कम्पनीहरुले कार्टेलिङ गरिरहेको आरोप लागेको छ। अहिले कुनै पनि सेक्टरमा उडान गर्ने सबै कम्पनीको हवाई भाडा एउटै कायम रहेको पाइएको छ।"
मंसिरभित्र ८३ प्रतिशत योजना सम्झौता,"बागलुङ: आर्थिक वर्ष घर्कने बेलातिर बल्ल काम थाल्ने प्रवृत्ति हटाउन बागलुङ नगरपालिकाले योजना तथा बजेट कार्यान्वयनमा कडाइ गरेको छ। साउनदेखि नै चालू आवको बजेट कार्यान्वयन सुरु गर्न नीतिगत प्रबन्ध गरेको नगरपालिकाले गत मंसिर मसान्तभित्र ८२ दशमलव ७७ प्रतिशत योजना सम्झौता गर्न सफल भएको छ। कूल पाँच सय ६९ स्वीकृत योजनामध्ये चार सय ७१ सम्झौतापछि कार्यान्वयनको चरणमा छन्। यस्तै ३१ योजनाको भने काम सकिएर फरफराक भइसकेका छन्। बाँकी रहेका ९७ योजना पुस तेस्रोसातासम्म सम्झौता भइसक्ने नगरको योजना अनुगमन तथा सिफारिस समितिका सदस्यसचिव इन्जिनियर त्रिलोचन गिरीले जानकारी दिए। 'योजना कार्यान्वयनलाई व्यवस्थित र प्रभावकारी बनाउन सम्झौताका लागि सयमसीमा नै तोकेपछि यो वर्ष धेरै योजनाको काम बेलैमा अघि बढेको छ', उनले भने, 'यसले कामको गुणस्तरदेखि अनुगमन र भुक्तानी प्रणालीलाई पनि चुस्त बनाउँछ।' अन्तिम समयतिर काम हुँदा विगतमा सोचे जसरी योजनाको मूल्याङ्कन र नापजाँच गर्न पनि कठिनाइ हुने गरेको इन्जिनियर गिरीले बताए। जेठअसार लागेपछि बल्ल योजनाका काम लिएर नगरपालिका धाउने प्रवृत्ति अब हट्ने उनको भनाइ छ। चैतवैशाखभित्रै सबै योजनाको फरफराक गर्न नगरपालिकाले उपभोक्ता समिति र निर्माण व्यवसायीलाई सचेत गराएको छ। नगरपालिकाका प्रमुख प्रशासकीय अधिकृत पुरुषोत्तम सापकोटाले तोकिएको समयभित्र सम्झौता नभएका र खरिद प्रक्रियामा नगएका ससर्त तर्फका योजना बाहेकको बजेट स्थानीय सञ्चित कोषमा जाने बताए। उनले चालू आवको स्वीकृत नीति, कार्यक्रम र बजेटमा सो प्रावधान राखिएको उल्लेख गरे। हिउँदे अधिवेशनबाट स्वीकृत भएका र ससर्ततर्फका योजना पनि फागुन मसान्त भित्रैमा सम्झौता गरिने सापकोटाले बताए। 'योजना सम्झौता ढिलो हुने, आर्थिक वर्षको अन्त्यमा काम गर्ने प्रवृत्तिलाई निरुत्साहित गर्न कार्यान्वयन प्रणालीलाई व्यवस्थित गर्न लागिएको हो', उनले भने, 'यसबाट नगरपालिकाको सेवा प्रवाहमा पनि सकारात्मक टेवा पुग्छ।' योजना कार्यान्वयनलाई सहज बनाउन नगरपालिकाले गत साउनमा घुम्ती शिविर गरेर वडा तहबाटै योजना सम्झौता थालेको थियो। शिविर चलेपछि योजना सम्झौताका लागि नगरपालिका कार्यालय धाउनुपर्ने बाध्यता हटेको थियो। नगरपालिकाका उपप्रमुख राजु खड्काले सेवा प्रवाहलाई छरितो र चुस्त बनाउन आफूहरु लागिपरेको बताए। समयमै बजेट तथा कार्यक्रम कार्यान्वयन हुन नसक्ने र योजना अलपत्र पर्ने स्थिति आउन नदिइने उनको भनाइ छ। 'नगरपालिकाको सत्प्रयासमा उपभोक्ताको पनि सहयोगको खाँचो छ', उनले भने, 'योजनाको काम समयमै र गुणस्तरीय ढङ्गले गर्न आवश्यक छ, हतारो र चापमा काम गर्दा समस्या निम्तने गरेको छ।' नगरपालिकामा वडास्तरीय तीन सय ६३, नगरस्तरीय एक सय ३३, सङ्घ र प्रदेशका २९, बोलपत्रमार्फत सञ्चालन हुने २९ र राष्ट्रपति शैक्षिक सुधारतर्फ विद्यालय पूर्वाधारका १५ योजना सञ्चालित छन्। निर्माण व्यवसायीबाट काम हुने योजनामध्ये १३ निर्माणाधीन अवस्थामा रहेको र पाँच योजनाको काम सुरु हुन बाँकी रहेको नगरपालिकाले जनाएको छ।"
को हुन् चार्ल्स शोभराज ? किन फ्रान्स डिपोर्ट गरियो ?,"काठमाडौं : १९ वर्ष २ महिना जेल सजायपछि बिकिनी किलर चार्ल्स शोभराज शुक्रबार जेलमुक्त भए। १० वर्ष नेपाल आउन प्रतिबन्धसहित साँझ फ्रान्सका लागि उनलाई निष्कासन (डिपोर्ट) गरियो। कतार एयरलाइन्सबाट उनलाई फ्रान्स पठाइयो। २०३२ सालमा नेपाल आएका बेला दुई विदेशी नागरिकको हत्या भएको अभियोगमा उनलाई सर्वश्वसहित जन्मकैदको सजाय सुनाइएको थियो। सर्वोच्च अदालतले गत बुधबार थुनामुक्त गर्न र १५ दिनभित्र फ्रान्स डिपोर्ट गर्न आदेश दिएको थियो। सर्वोच्चका न्यायाधीशद्वय सपना प्रधान मल्ल र तिलप्रसाद श्रेष्ठको इजलासले उमेर र स्वास्थ्यस्थितिको कारण देखाउँदै उनलाई थुनामुक्त गर्न आदेश दिएको थियो। केन्द्रीय कारागार सुन्धारामा रहेका शोभराज शुक्रबार थुनामुक्त भए। कारागारले उनलाई शुक्रबार थुनामुक्त गरेर कालीकास्थानस्थित अध्यागमन विभाग लगेको थियो। विभागमा दिनभर शोभराजलाई कडा सुरक्षा घेराभित्र राखेर ट्राभल डकुमेन्ट को काम गरिएको थियो। प्रहरी प्रवक्ता टेकप्रसाद राईले सुरक्षा थ्रेटका कारण उनको सुरक्षा निगरानी बढाइएको बताएका थिए। अध्यागमन विभागका महानिर्देशक सूचना अधिकारी कमलप्रसाद पाण्डेले शोभराजलाई शुक्रबार नै फ्रान्स पठाइएको पुष्टि गरे। शोभराजले भने केही समय नेपालमै बस्ने, स्वास्थ्य उपचार गर्ने र आफन्त तथा विदेशी पाहुना भेट्ने इच्छा व्यक्त गरेका थिए। को हुन् शोभराज ? चार्ल्स शोभराज फ्रान्सेली नागरिक हुन्। उनका पिता भारतीय मूलका हुन् भने आमा भियतनामी। उनी जन्मिएपछि पिताले उनलाई स्वीकार गरेनन्। उनकी आमाले फ्रान्सका सैनिक अधिकृतसँग विवाह गरिन्। शोभराज पनि फ्रान्सेली बाबुकै परिवारमा हुर्किए। उनी हुर्कने क्रममा पिता र बाबुबाट बेवास्तामा परे। अभिभावकत्वको अभावमा उनी अपराध कर्ममा लागे। सन् १९६३ मा पेरिसमा भएको चोरी अभियोगमा उनी प्रक्राउ परे। फ्रान्सको जेलमा हुँदा उनले विभिन्न अपराध गरेका व्यक्तिहरूसँग संगत गरे। उनीहरूकै प्रभाव पर्यो। उनले पर्यटकलाई लुट्ने र हत्या गर्ने गरेको आरोप छ। उनीविरुद्ध विभिन्न देशमा २० जनाभन्दा बढी व्यक्तिलाई हत्या गरेको आरोप छ। भारतीय जेलबाट त उनी फरार नै भएका थिए। उनी सन् १९६३ देखी १९८२ सम्म विभिन्न देशमा ठूलाठुला अपराध गरेको बताइन्छ। धेरैजसो महिलाहरूको हत्या गरेकाले बिकिनी किलरका रूपमा पनि उनी चर्चित छन्। उनले थाइल्यान्ड, पाकिस्तान, भारत, मलेसिया, फ्रान्स, अफगानिस्तान, टर्की र ग्रिसमा शृंखलाबद्ध हत्या गरेर फरार भएका थिए। उनीविरुद्ध अन्तर्राष्ट्रिय अपराध प्रहरी संगठन (इन्टरपोल) ले ग्रीन कर्नर नोटिस जारी गरेको थियो। उनी रत्नव्यापारीको आवरणमा आपराधिक क्रियाकलापमा संग्लन हुन्थे। जसको हत्या गर्थे उसकै पासपोर्टमा आफ्नो फोटो टासेर यात्रा गर्थे। विदेशी नागरिकको हत्या आरोपमा नेपालमा पक्राउ परेपछि नेपालकै जेलमा पुगेका उनी सुरुसुरुमा जेल प्रशासनलाई अप्ठ्यारोमा पार्ने, अन्य कैदीलाई नचाहिँदो काम गर्न उक्साउने, जेलभित्रको अनुशासन भंग गर्ने, अस्वाभाविक माग राख्ने जस्ता कार्य गर्ने गरेको सुरक्षा अधिकारीले बताउँछन्। कहिले जेलबाटै विदेशी सञ्चार माध्यमलाई अन्तर्वार्ता दिएर चर्चामा आउँथे त कहिले जेलभित्रै हुँदा नेपाली युवतीसँग बिहे गरेर चर्चामा आए। हत्या गरिएका अधिकांश मृतकलाई अचेत बनाउन औषधि दिइएको, घाँटी निमोठिएको, पिटिएको वा आगो लगाएर प्रमाण नष्ट गर्ने गरेको विभिन्न अनुसन्धानले देखाएको छ। उनले थाइल्यान्डमा मात्रै १४ जनाको हत्या गरेको आरोप छ। उनी भारतमा सन् १९७६१९९७ सम्म भारतको चर्चित तिहाड जेलमा थिए। त्यहीं आफ्नो जन्मदिन मनाउने क्रममा उपस्थित सबैलाई विषाक्त खाना दिएर फरार भएका थिए। सन् २००३ मा नेपाल आउँदा उनी पक्राउ परेका हुन्। उनका विषयमा धेरै क्रिमिनल फिल्म र उपन्यास पनि लेखिएका छन्। दुई जनाको हत्या आरोपमा अदालतबाट दोषी ठहर भई १९ वर्षदेखि नेपाली जेलमा रहेका शोभराजलाई सर्वोच्चले ज्येष्ठ नागरिकले पाउने कैद छुट दिएको हो । शोभराजलाई सन् २००३ मा कर्तव्य ज्यानको मुद्दामा पक्राउ गरी जिल्ला अदालत भक्तपुरले सर्वस्वसहित जन्मकैदको सजाय सुनाएको थियो ।कारागार नियमावलीअनुसार ज्येष्ठ नागरिकले पाउने छुट सुविधामा अन्याय भएको दाबीसहित शोभराजले २०७५ मंसिर २५ गते बन्दीप्रत्यक्षीकरण रिट दिएका थिए ।"
भेरी नदीमा बेवारिसे शव फेला,सुर्खेत : भेरी नदीमा बेवारिसे शव फेला परेको छ। शुक्रबार साँझ साढे ७ बजे शव फेला परेको कर्णाली प्रदेश प्रहरी कार्यालयले जनाएको छ। सल्यानको बनगाड कुपिण्डे नगरपालिका२ कालिभिरस्थित भेरी नदी किनारमा एक पुरुषको शव फेला परेको प्रहरीले जनाएको छ। प्रदेश प्रहरी कार्यालयका अनुसार नामथर बतन खुलेको छैन्। शरीरमा कुनै पनि कपडा नभई घोप्टो अवस्थामा अन्दाजी २०२२ वर्षको पुरुषको शव फेला परेको प्रहरीको भनाइ छ। शव पानीबाट बाहिर निकाली सुरक्षित साथ राखिएको र थप अनुसन्धानको प्रहरी टोली खटिएको प्रदेश प्रहरी कार्यालयले जनाएको छ। नदी किनारमा शव तैरिरहेको अवस्थामा रहेको देखेपछि स्थानीयले टेलिफोनमार्फत प्रहरीलाई खबर गरेका थिए। त्यसलगत्तै प्रहरी टोली घटनास्थलमा खटिएको थियो।
