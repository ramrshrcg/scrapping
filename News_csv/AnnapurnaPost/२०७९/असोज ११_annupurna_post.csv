शीर्षक,विवरण
हिमपहिरोमा परेर मृत्यु भएका राईको शव काठमाडौं लगियो,"गोरखा : उत्तरी गोरखाको मनास्लु हिमालको आधार शिविरमा सोमबार गएको हिमपहिरामा परी मृत्यु भएका सङ्खुवासभाका ३४ वर्षीय अनुप राईको शव हेलिकप्टरमा आज मंगलबार काठमाडौं लगिएको छ। लामो प्रयासपछि राईको शव हेलिकप्टरमार्फत राजधानी पठाइएको जिल्ला प्रहरी कार्यालयका प्रहरी नायब उपरीक्षक लिलाराज लामिछानेले जानकारी दिए। मौसममा सुधार आएपछि राईको शव हेलिकप्टरमा काठमाडौं लैजान सहज भएको हो। खोंचमा रहेको शव निकाल्न दिनभर प्रयास गरिएको थियो। उनले भने, 'मौसम प्रतिकूलताका कारण हेलिकप्टर हिमपहिरो गएको ठाउँमा पुग्न कठिन भएको थियो, साँझपख मौसममा सुधार आएपछि शव हिउँबाट निकाल्न सहज भएको हो।' राईको शव सामागाउँ ल्याई मुचुल्का तयार पारेर काठमाडौं पठाइएको लामिछानेले बताए। महाराजगञ्जस्थित त्रिवि शिक्षण अस्पतालमा शव परीक्षणपछि अन्त्येष्टिका लागी परिवारको जिम्मा लगाइने प्रहरीले जनाएको छ। मनास्लु आधार शिविरमा सोमबार गएको हिमपहिरामा परेर १३ जना बेपत्ता भएका थिए। बेपत्तामध्ये १२ जनाको सकुशल उद्धार गरिएको थियो। राईलाई भने बचाउन सकिएको थिएन।"
गाईजात्राका उत्कृष्ट सांस्कृतिकर्मी र कलाकारहरू पुरस्कृत,"भक्तपुर : विश्व पर्यटन दिवस २०७९ का अवसरमा गाईजात्रा पर्व २०७९ मा प्रदर्शन गरेका घिन्ताङघिसी तथा परम्परागत एवम् आधुनिक सांस्कृतिक विधाहरूलाई पुरस्कार वितरण गरिएको छ। भक्तपुर नगरपालिकाको आयोजनामा भक्तपुरको दरबार क्षेत्रमा भएको कार्यक्रममा प्रतियोगितामा सहभागीहरूलाई प्रमाणपत्र वितरण गरियो। साथै सांस्कृतिक गुरुहरूलाई सम्मान पनि गरिएको छ। उनीहरूलाई नेपाल मजदुर किसान पार्टीका अध्यक्ष नारायणमान विजुक्छेंले पुरस्कार तथा प्रमाणपत्र वितरण गरे। कार्यक्रममा गाईजात्राका क्रममा प्रदर्शन गरिएका देवी प्याख (देवी नाच), भैल प्याखं (भैल नाच) लगायतका उत्कृष्ट नाच टोलीहरूलाई नगद पुरस्कारसहित पुरस्कृत गरिएको हो। फरकफरक विधामा नगद राशीसहित पुरस्कृत गरिएको हो। (देवी नाच), भैल प्याखं (भैल नाच) मा प्रथम हुनेलाई प्रतिटोली ३५ हजार, दोस्रो हुनेलाई प्रतिटोली ३० हजार, तृतीय हुनेलाई २५ हजार र सान्त्वना तथा सहभागी हुने टोलीलाई १५ हजार नगद पुरस्कार वितरण गरिएको थियो। यसरी नै विभिन्न विधामा उत्कृष्ट पहिलो, दोस्रो, तेस्रो, सान्त्वना हुने टिमलाई फरकफरक नगद पुरस्कार वितरण गरिएको थियो। कार्यक्रममा सांस्कृतिक गुरुहरूलाई पनि सम्मान गरिएको थियो। कार्यक्रमका क्रममा विभिन्न नाचहरूको पनि प्रदर्शन गरिएको थियो। यसअघि पहिला नै उत्कृष्ट टोलीहरूको नामावली सार्वजनिक गरिएको थियो। नगरपालिकाले प्रत्येक वर्ष यसरी नै विश्व पर्यटन दिवसका अवसरमा पुरस्कार वितरण गर्दै आएको छ।"
विराटनगरमा लागूपदार्थ सेवनसम्बन्धी चेकजाँच अभियान,"विराटनगर : सार्वजनिक यातायातको क्षेत्रलाई लक्षित गरेर विराटनगरमा लापसे (लागू पदार्थ सेवन) सम्बन्धी चेकजाँच अभियान सुरु गरिएको छ। नेपाल प्रहरीको लागूऔषध नियन्त्रण ब्युरोसँग समन्वय गरेर ट्राफिक प्रहरीले प्रदेश १ मै पहिलोपटक विराटनगरबाट चेकजाँच सुरु गरेको हो। सार्वजनिक सवारीसाधनका कर्मचारी (चालक, सहचालक, परिचालक)लाई लक्षित गरेर मंगलबारदेखि चेकजाँच सुरु गरिएको मोरङ ट्राफिक प्रमुख प्रहरी निरीक्षक राजकुमार कार्कीले जानकारी दिए। चेकजाँचबाट सार्वजनिक सवारीका चालक, सहचालक तथा परिचालकले लागूऔषध सेवन गरेनगरेको पत्ता लाग्ने कार्कीले बताए। ट्राफिक प्रहरीले लामो समयदेखि मापसे (मादक पदार्थ सेवन) चेकजाँचलाई निरन्तरता दिँदै आएको छ। ब्रेथलाइजर मेसिनको प्रयोगबाट गरिने चेकजाँचले सवारी चालकले मापसे गरेनगरेको पत्ता लाग्छ। ट्राफिक प्रमुख कार्कीले मापसे चेकजाँच प्रभावकारी देखिएको र मादक पदार्थ सेवन गर्ने सवारी चालक निरुत्साहित हुँदै गएको बताए। तर मापसे छाडेर सवारीका चालक तथा सहचालक लापसेतिर लागेको सूचना आएपछि चेकजाँच अभियान सुरु गरिएको उनको भनाइ छ। 'चालकले लागूऔषध सेवन गरेर सवारी चलाउने गरेको सूचना र गुनासा आइरहेका छन्,' कार्कीले भने, 'पछिल्लो समय दुर्घटना वृद्धि हुँदै जानुका कारण एउटा यो पनि हुनसक्छ।' उनका अनुसार लागूऔषधको सेवनका कारण दुर्घटना बढ्नुका साथै समाजमा विभिन्न प्रकृतिका अपराध पनि बढेको पाइन्छ। एक प्रकारको विशेष किटको प्रयोग गरेर लागूऔषध सेवन सम्बन्धी चेकजाँच गर्ने गरिएको उनले बताए। यातायात क्षेत्रलाई लागूऔषधमुक्त बनाएर सुधार गर्दै लागू पदार्थ सेवनलाई निरुत्साहित गराउने उदेश्य रहेको जानकारी कार्कीले दिए। चेकजाँचलाई तीव्र पार्दै विस्तार गरेर लगिने उनको भनाइ छ। चेकजाँचका लागि आवश्यक पर्ने किट प्रदेश १ ट्राफिक प्रहरी कार्यालय इटहरीको पहलमा प्रहरी प्रधान कार्यालयले उपलब्ध गराएको हो। किटमा मानिसको पिसाब मिसाएर चेकजाँच गर्दा लागूऔषध सेवन गरेनगरेको पत्ता लाग्ने प्रहरीले जनाएको छ। 'किटमा पिसाब हालेर हेरेपछि लागूऔषध सेवन गरेनगरेको पत्ता लाग्छ,' लागूऔषध नियन्त्रण ब्युरोका एक अधिकारीले भने, 'लागूऔषधमध्ये पनि कुन प्रकारको सेवन गरेको हो भनेर यकिन हुन्छ।' उनका अनुसार मानिसको पिसाबलाई किटमा मिसाएपछि रातो धर्का देखिन्छ। 'एउटा मात्रै धर्का देखियो भने लागूऔषध सेवन गरेको यकिन हुन्छ। अर्थात रिपोर्ट पोजिटिभ आयो भन्ने बुझ्नुपर्छ,' उनले भने, 'दुईवटा राता धर्का देखियो भने लागूऔषध सेवन गरेको छैन भन्ने प्रष्ट हुन्छ। त्यस्तो रिपोर्ट नेगेटिभ हो।' उनका अनुसार चेकजाँचबाट ४ दिनअघिसम्मको लागूऔषध सेवन पनि पत्ता लाग्छ। लागूऔषध सेवन गर्ने चालक पक्राउ चेकजाँचका क्रममा चालकले लागूऔषध सेवन गरेर बस चलाउने गरेको पनि खुलेको छ। लागूऔषध सेवन गरेर चलाइएको मे १ ख ३०८९ नम्बरको बसका चालक सुनसरीको इटहरी घर भएका २३ वर्षीय शौरभ लाखेलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। श्रेष्ठका अनुसार विराटनगरबाट धरानका लागि यात्रु लिएर छुटेको बसका चालक लाखेलाई विराटनगर बसपार्कनजिकबाट पक्राउ गरिएको हो। उनीविरुद्ध लागूऔषध सेवनमा मुद्दा चलाउने तयारी प्रहरीको छ। प्रहरीका अनुसार चेकजाँचबाट लाखेले लागूऔषध गाँजा र ब्राउन सुगर सेवन गरेको पत्ता लागेको छ। डीएसपी श्रेष्ठले लागूऔषध सेवन गरेर सवारीसाधन चलाउँदा दुर्घटना हुने तथा मानवीय र भौतिक क्षति बेहोर्नुपर्ने अवस्था आउने बताए। चेकजाँच अभियानबाट दुर्घटना न्यूनीकरणमा मद्धत पुग्नुका साथै लागूऔषध सेवन गर्नबाट यातायात क्षेत्रमा कार्यरत रहेकाहरु निरुत्साहित हुने उनको भनाइ छ। निरन्तरतामा चुनौती लागूऔषध सेवन नियन्त्रण गर्ने उदेश्यले सुरु गरिएको चेकजाँचलाई निरन्तरता दिन भने चुनौती हुने देखिएको छ। चेकजाँचमा प्रयोग गरिने किट महँगो पर्ने भएकाले निरन्तरता दिनलाई गाह्रो पर्ने प्रहरी स्रोतले बतायो। एउटा किटको मूल्य एक हजार रुपैयाँभन्दा बढी पर्ने बताइएको छ। 'एउटा किटको मूल्य एक हजारभन्दा बढी पर्छ। चेकजाँचमा एकपटक प्रयोग गरेपछि पुनः प्रयोग गर्न मिल्दैन,' प्रहरी स्रातले भन्यो, 'मूल्य धेरै पर्ने भएकाले खरिद गर्न नै समस्या छ। चेकजाँच अभियान सुरु गरिए पनि निरन्तरतामा चुनौती हुने देखिन्छ।' दुर्घटना न्यूनीकरण, लागूऔषधको सेवनबाट बढ्दो अपराध रोक्न तथा समाजलाई लागूऔषधधमुक्त बनाउन अभियानलाई निरन्तरता दिनुपर्ने मत भने बलियो छ। यातायात व्यवसायीदेखि सबै सरोकारवालासँगको समन्वय र सहयोगमा मात्रै अभियानलाई निरन्तर रूपमा अघि बढाउन सकिने प्रहरीले जनाएको छ।"
अन्जनको ह्याट्रिकमा नेपालको शानदार जित,काठमाडौं : स्ट्राइकर अन्जन विष्टको ह्याट्रिकमा नेपालले बंगलादेशविरुद्धको मैत्रीपूर्ण खेलमा विजयी भएको छ। दशरथ रंगशालामा मंगलबार भएको खेलमा नेपालले बंगलादेशलाई ३१ गोलले पराजित गरेको हो। नेपालका लागि अन्जले पहिलो गोल १८ मिनेटमा गरेका थिए। उनले दोस्रो गोल २७ मिनेटमा र ३८ मिनेटमा तेस्रो गोल गर्दै ह्याट्रिक गरेका थिए। अन्जन मोस्ट भ्यालुएबल प्लेयर घोषितसमेत भए। खेलको ५५औं मिनेटमा बंगलादेशका लागि सजाद होसेनले सन्तावना गोल गरे। नेपालले फिफा इन्टरनेसनल विन्डोअन्तर्गत बंगलादेशविरुद्ध मैत्रीपूर्ण खेल खेलेको हो।
पार्टेसन वालमा इको प्यानल,"भक्तपुर : समयसँगै निर्माण सामाग्रीको प्रयोगमा पनि धेरै परिवर्तन आउन थालेको छ। पछिल्ला वर्षहरूमा इँटाको विकल्पमा इको प्यानलको प्रयोग बढ्दै गइरहेको छ। स्थायी तथा अस्याथी संरचनामा भित्री तथा बाहिरी पार्टेसन वालका रूपमा इँटाको ठाउँमा इको प्यानलको प्रयोग रुचाइएको हो। इको प्यानल भनेको कारखानमा पहिला नै तयार पारी निर्माणस्थलमा जोडे मात्रै पुग्ने नयाँ निर्माण सामग्री हो। यो स्ल्याब जस्तै ठूल्ठूला हुन्छन्। त्यसकारण यसको प्रयोगले तीव्र निर्माण सम्भव हुन्छ। नेपाल इको प्यानलका प्रमुख कार्यकारी अधिकृत (सिइओ) इन्जिनियर कृष्णभक्त दुवाल पछिल्ला वर्षहरूमा प्रयोगमा आएका इको प्यानलका एउटा नभई अनेक विशेषताका कारण यसको माग बढ्दो रहेको बताउँछन्। पूर्व मेचीदेखि पश्चिम महाकालीसम्म नै यसको माग उच्च रहेको उनको अनुभव छ। हिमाल, तराई, पहाड सबैतिर यसको माग उतिकै रहेको उनले जनाए। बाहिरको तापक्रम भित्र र भित्रको तापक्रम बाहिर नजाने भएकाले जाडो गर्मी सबैतिर यसको माग उच्च रहेको उनको विश्लेषण छ। इको प्यानल प्रयोग गरेर वाल लगाउँदा प्लाष्टर गर्नुपर्ने झन्झटबाट मुक्ति मिल्छ। साथै इँटा राखेर वाल बनाए जस्तै दिनदिनै पानी दिएर बस्नुपर्ने झण्झटबाट पनि मुक्ति मिल्छ। साथसाथै यो हलुका पनि हुन्छ। यसो हुँदा विकट ठाउँहरूमा लान सजिलो हुन्छ। साथसाथै हलुका भएकै कारण कम मात्रै भार हुने भएकाले कम मात्रै भार थैग्ने बनाउन मिल्दा निर्माणको कष्टसमेत कम हुन थाल्छ। हलुका भएकै कारण यो भूकम्पप्रतिरोधीसमेत हुन्छ। किनकि यसको थिचाईबाट हुनसक्ने दुर्घटना कम मात्रै हुन्छ। यो अग्नी प्रतिरोधी पनि हुन्छ। यसलाई हतपत आगोले छुँदैन अर्थात् यो बल्दैन। केही वर्ष अगाडि विदेशबाट आयात गर्नुपर्ने इको प्यानल पछिल्ला वर्षहरूमा स्वदेशमै वन्दा यसको माग अझै उच्च रहेको सरोकारवालाहरू बताउँछन्। यो विभिन्न आकार प्रकारमा पाइन्छ। यसको स्याण्डर्ड साइज सात दशमलब पाँच फिट लम्बाइ र दुई फिट चौडाइको हुन्छ। मोटाइको हकमा ५०, ६०, ७५, ९०, एक सय २०, एक सय ५०, एक सय ८० मिलिमिटरका हुन्छन्। लम्बाइको हकमा ग्राहकको आवश्यकता अनुसार लामो बनाइने हुन्छ। एकजना प्रयोगकर्ता रामबहादुर प्रजापति चाँडो निर्माण नै यसको मुख्य विशेषता आफूले भेटेको बताउँछन्। इँटाको वाल बनाउँदा काम पूरा गर्न जति समय लाग्छ, त्यसको कयौं गुणा छिटो सकिने उनको अनुभव छ। तथापि इँटा प्रयोगभन्दा खासै धेरै महँगो नहुने उनले बताए। इको प्यानल नन् एस्वेस्टस् क्लाल्सियम सिल्केट बोर्ड (सिमेन्ट बोर्ड) दुई साइडमा र भित्र सिमेन्ट, बालुवा, फाइवर ग्लास, इपीएस (चलनचल्तीको भाषामा थर्माकोल) तथा विशेष प्रकारको केमिकलको मिश्रणबाट बनेको हुन्छ। यसको प्रयोग वाल बनाउनका साथै ट्वाइलेट र किचेनमा पनि सजिलै गर्न सकिन्छ"
"भोलिदेखि निर्वाचन आचारसंहिता लागू हुने, भोज भतेर गर्न नपाइने","काठमाडौं : प्रतिनिधिसभा तथा प्रदेशसभा निर्वाचनका लागि बुधबारदेखि आचारसंहिता लागू हुने भएको छ। भदौ १३ गते नै राजपत्रमा प्रकाशित आचारसंहिता मंगलबारदेखि कार्यान्वयनमा आउने निर्वाचन आयोगले जनाएको छ। आचारसंहितामा राजनीतिक दल, नेताकार्यकर्ता, उम्मेदवार, सञ्चार संस्था, सुरक्षाकर्मी, विभिन्न पेसाकर्मीहरुलाई पालना गर्नुपर्ने विषयहरु बुँदागतरुपमा उल्लेख छ। राजनीतिक दल वा उम्मेदवारको हकमा जुलुस वा आमसभा गर्दा उम्मेदवारको निर्वाचन चिन्ह वा झण्डा अंकित लोगो, स्टीकर वा अन्य कुनै पनि किसिमको चिज बोक्न बन्देज गरिएको छ। राजनीति दलको पहिचान खुलाइएको विवरण भने वितरण गर्न सकिने आचारसंहितामा उल्लेख छ। एकभन्दा बढी राजनीतिक दल वा उम्मेदवारले एकै दिन एकै समयमा कुनै एक स्थानमा कार्यक्रम वा सभा नगर्न आचारसिंहतामा उल्लेख छ। प्रचार प्रसारको समयमा १२ घन्टाका लागि तोकिएको छ। बिहान ७ बजेदेखि साँझ ७ बजेसम्म मात्र प्रचारप्रासर गर्नुपर्ने आचारसंहितामा भनिएको छ। निर्वाचनको प्रचार प्रसार वा जुलुजमा बालबालिकाको प्रयोगमा बन्देज लगाइएको छ। त्यस्तै मनोनयन गर्न जाँदा २५ जनाभन्दा धेरै उपस्थित नहुन आचारसंहितामा उल्लेख छ। अनलाइन वेव पेज, टिभी, स्क्रोलिङ, डीस्प्ले आदिमा उम्मेदवारको प्रचार प्रसार गर्न पाइने छैन। तर पार्टी वा उम्मेदवारको आधिकारिक वेवपेजमा भने त्यस्तो सामग्री राख्न सकिने आचारसंहितामा उल्लेख छ। त्यस्ते कसेको भावनामा ठेस पुग्ने किसिमका प्रचार प्रसार गर्न पाइने छैन भने धर्मका नाममा पनि कुनै प्रचार गर्न पाइने छैन। निर्वाचनमा विजयी भएको उम्मेदवारले कुनै प्रकारको भोज भतेर वा नगर जिन्सी वितरणसमेत गर्न नपाइने आचारसंहितामा उल्लेख छ। आचारसंहिताको पूर्ण पाठ:"
जसका छन् २४ औँला,"दैलेख : सामान्यतया हरेक मानिसको हातमा पाँच र खुट्टामा पनि पाँचपाँच वटा औँला हुन्छन्। एकाध व्यक्तिहरूको दुई मध्ये कुनै एउटा हातमा वा कुनै एउटा खुट्टामा ६ वटा औँला भएको पाइन्छ। त्यस्ता कतिपय व्यक्तिहरूले विभिन्न स्वास्थ्य समस्या झेलिरहेका हुन्छन्। तर, दैलेखका एक बालकको दुईवटा हात र दुवै खुट्टामा ६६ वटा औँला भएको पाइएको छ। जसको स्वास्थ्य अवस्थामा पनि सामान्य छ। उनी हुन्, दैलेखको डुङ्गेश्वर गाउँपालिका६ का दुई वर्षीय बालक उपन्द्र बिसी। जसको हात र खुट्टामा गरी २४ वटा औँला छन्। उमेरले ती बालक दुई वर्ष पुगे। उनको दाँया र बाँया दुवै हात तथा दाँया र बाँया दुवै खुट्टामा ६६ वटा औँला छन्। उनी २०७७ भाद्र २४ गते जन्मिएका हुन्। उपेन्द्रका बुवा गगनकुमार बिसीले छोरा जन्मिदा नै हात र खुट्टामा गरी २४ वटा औँला रहेको बताए। बिसीका अनुसार बालकको स्वास्थ्य अवस्था सामान्य छ। 'बावुको अवस्था अरू बालबालिका जस्तै सामान्य छ, हिँडडुल गर्ने, खेल्ने सबै गर्छ, असहज केही पनि छैन्,' गगनले भने 'छोरा जन्मिएपछि गाउँ समाजका केही व्यक्तिहरूले नराम्रो भन्दा मन दुख्थ्यो, गाउँघरमा कतिपयले अपाङ्ग छोरा जन्मियो, यो त अपाङ्गभित्र पर्छ भनेर भन्थे।' छोराको स्वास्थ्य अवस्थामा त्यस्तो कुनै नकारात्मक असर नदेखिएका कारण आफूहरूले कुनै डाक्टरहरूको सम्पर्कमा पनि नगएको गगनले बताए। 'अहिले त छोराले विशेष क्षमता लिएर जन्म लिएको भन्ने लागेको छ,' गगनले भने।"
अरिंगालले टोकेर बागलुङमा एकको मृत्यु,बागलुङ : बागलुङमा अरिंगालले टोकेर एक जनाको मृत्यु भएको छ। जैमिनी नगरपालिका७ जैदीका ४३ वर्षीय ज्ञानबहादुर रानाको अरिंगालले टोक्दा आज मंगलबार बिहान मृत्यु भएको जिल्ला प्रहरी कार्यालय बागलुङका प्रहरी नायब उपरीक्षक तथा सूचना अधिकारी गङ्गाबहादुर थापाले जानकारी दिए। रातको समयमा घर नजिकैको जङ्गलमा अरिंगाल पोल्ने क्रममा अरिंगालले टोकेर गम्भीर घाइते भएका रानालाई स्वास्थ्यचौकीमा सामान्य उपचारपछि घर फर्काइएको र आज बिहान घरमै मृत्यु भएको प्रहरीको भनाइ छ।
राजनीतिक दल तथा उम्मेदवारहरूलाई ६० बुँदे निर्देशन (पूर्णपाठसहित),"काठमाडौं : निर्वाचन आयोगले राजनीतिक दल तथा उम्मेदवारहरूलाई ६० बुँदे निर्देशन जारी गरेको छ। निर्वाचनसम्बन्धी कानुन तथा आचारसंहिताको प्रभावकारी कार्यान्वयन गर्नका लागि आयोगले राजनीतिक दल तथा उम्मेदवारहरूलाई आज मंगलबार ६० बुँदे निर्देशन जारी गरेको हो। आउँदो मंसिर ४ गते हुने प्रदेश तथा प्रतिनिधि सभाको निर्वाचन स्वच्छ, स्वतन्त्र, निष्पक्ष, पारदर्शी र भयमुक्त बनाउनका लागि निर्वाचन (कसुर तथा सजाय) ऐन २०७३ र निर्वाचन आचारसंहिता, २०७९ मा भएका कानूनी व्यवस्था कार्यान्वयन र परिपालना गर्न निर्वाचन प्रयोजनका लागि दर्ता भएका राजनीतिक दलहरूलाई राजनीतिक दल सम्बन्धी ऐन, २०७३ को दफा ५७ बमोजिम मंगलबार बसेको बैठकले निर्देशन दिने निर्णय गरेको हो।"
दसैं मान्न विपन्न परिवारलाई एक लाख ६० हजार प्रदान,"दुलेगौंडा : तनहुँ शुक्लागण्डकी नगरपालिकाका मेयर कृष्णराज पण्डितले पारिश्रमिक बापतको एक लाख ६० हजार विपन्न परिवारलाई सहयोग गरेका छन्। निर्वाचनका बेला आफू मेयरमा निर्वाचित भए सेवा सुविधा नलिने प्रतिवद्धता व्यक्त गरेका पण्डितले जनतासामु गरेको बाचा पूरा गर्दै तीन महिनाको तलब भत्ता विपन्न परिवारलाई प्रदान गरेका हुन्। आर्थिक अवस्था कमजोर भएकाहरूको चार्डपर्व खल्लो नहोस् भनेर नगरभित्रका १२ वटै वडाबाट विपन्न परिवार छनौट गरी ५० घर परिवारलाई रकम सहयोग गरेको मेयर पण्डितले बताए। 'मैले चुनावको समयमा सेवासुविधा वापतको रकम असाहाय तथा विपन्न परिवारलाई वितरण गर्छु भनेको थिएँ। अहिले सोही अनुसार विपन्न नागरिक छनोट गरेर वितरण गरिरहेको छु', उनले भने। मेयर पण्डितले पारिवारिक संख्या र अवस्था हेरेर दुई हजारदेखि पाँच हजार रुपैयाँ रकम प्रदान गरेको जानकारी दिए। उनले आगामी दिनहरूमा पनि आवश्यकता हेरेर आफ्नो पारिश्रमिक वापतको रकम प्रदान गर्ने बताएका छन्। गत स्थानीय तहको निर्वाचनमा पण्डित नेपाली कांग्रेसबाट मेयरमा निर्वाचित भएका हुन्।"
वैदेशिक रोजगार सेवाप्रति मन्त्रालयको चासो,"काठमाडौं : श्रम रोजगार तथा सामाजिक सुरक्षामन्त्री शेरबहादुर कुँवरले वैदेशिक रोजगार सम्बन्धी सेवाहरूलाई छिटो, छरितो, पारदर्शी र प्रभावकारी बनाउन मन्त्रालयको ध्यान केन्द्रित भएको बताएका छन्। मंगलबार सिंहदरबारमा ९० दिने कार्यकालमा भएका कामहरूका बारेमा जानकारी गराउन पत्रकार सम्मेलन गर्दै मन्त्री कुँवरले सूचना प्रविधिको माध्यमबाट सेवा प्रवाह गर्दै वैदेशिक रोजगारका क्षेत्रलाई प्रभावकारी बनाउन ध्यान केन्द्रित भएको बताएका हुन्। उनले श्रम स्वीकृती तथा पुनः स्वीकृतिको कामलाई पूर्ण रूपमा अनलाईन प्रणालीमा आवद्ध गरिएको जानकारी दिए। गौतमबुद्ध अन्तर्राष्ट्रिय विमानस्थल भैरहवा अतिरिक्त सातवटै प्रदेशमा रहेका श्रम कार्यालयहरूबाट वैदेशिक रोजगारीका लागि श्रम स्वीकृति दिने काम भइरहेको उनले बताए। मन्त्री कुँवरले वैदेशिक रोजगारीमा हुने ठगी नियन्त्रण, राहत तथा उद्धार कार्यलाई प्रभावकारी बनाउन मार्सल टिम गठन गरिएको र भएका ठगी, अलपत्र वा सम्झौता विपरीतका कार्य सम्बन्धी पीडितलाई पीडकमार्फत ४८ करोड ४ लाख ८५ हजार क्षतिपूर्ति उपलब्ध गराइएको जानकारी दिए। उनले वैदेशिक रोजगारबाट फर्किएका नेपालीहरूका लागि पुनः एकीकरण कार्यक्रम तीनै तहबाट सञ्चालनमा रहेको पनि बताए। मन्त्री कुँवरले आफूले मन्त्रालयको कार्यभार सम्हालेपछि सामाजिक सुरक्षा, व्यावसायिक सीप विकास तथा तालिम, सेवा प्रवाहमा सुधार लगायतका कार्यहरूको बताए।"
स्याङ्जामा 'तेस्रो कोखे महोत्सव',"स्याङ्जा : वालिङ नगरपालिका१२ शिर्शेकोटस्थित कोखेमा तेस्रो कोखे महोत्सव हुने भएको छ। विजयादशमीको दिन १९ गतेदेखि २४ गतेसम्म महोत्सव गरिने पत्रकार सम्मेलनमार्फत जानकारी गराइएको हो। 'ग्रामीण पर्यटनको विकास राष्ट्र निर्माणको आधार' भन्ने मूल नाराका साथ स्थानीय नवज्योति जनसेवा युवा क्लबले जनाएको छ। छ दिने महोत्सवमा स्थानीय कला, संस्कृतिको संरक्षण गर्दै ग्रामीण पर्यटनको विकासका लागी महोत्सव गरिने भएको आयोजकको भनाइ छ। स्थानीय कला, संस्कृति, खेलकूद र उत्पादनलाई विशेष प्रर्दशन गरिने भएको छ। यसैगरी ठुलो धनराशीको क्लब स्तरीय भलिबल प्रतियोगिता हुनेछ। त्यस्तै ३८ वर्षभन्दा माथिकालाई भेट्रान्स भलिबल प्रतियोगिता, सामूहिक नृत्य प्रतियोगिता, मौलिक संस्कृति सोरठी, रेलीमै लगायतका प्रर्दशनीका साथै अन्य कलाकारको समेत प्रस्तुति राखिने क्लबका पूर्व अध्यक्ष गुप्तबहादुर गुरुङले जानकारी दिए। भलिबल प्रतियोगितामा विजेताले एक लाख एक हजार नगदसहित ट्रफी, द्वितीयले ६० हजार, तृतीयले ३० हजार र सान्त्वनाले १५ हजार पाउनेछन्। महोत्सवमा १८ लाख ७० हजारको आय र १८ लाख २१ हजारको खर्च लाग्ने र बचत रकम गाउँमै पर्यटन पुर्वाधार विकासमा खर्च गरिने जनाईएको छ । महोत्सवमा युवा तथा खेलकुद मन्त्रालय, स्थानीय पालिका तथा वैदेशिक रोजगारीका क्रममा विदेशमा रहेका युवाहरूको सहयोग रहनेछ्। कार्यक्रममा गण्डकी प्रदेश खेलकुद परिषदका उपाध्यक्ष ध्वजकुमार गुरुङले वैदेशिक रोजगारमा पुगेका कोखेबासीको सहयोग तथा क्लबको पहलमा महोत्सव आयोजना गरिएको बताए। स्याङ्जा सदरमुकामदेखि करिब ३५ किलोमिटर सिद्धार्थ राजमार्ग (वालिङ १३) को बायँटारीबाट १३ किलोमिटर पश्चिमतर्फको गाउँमा रमणीय कोखे गाउँ पर्दछ। सोही सुन्दर रमणीय गाउँलाई पर्यटनसँग जोड्ने उद्देश्यले क्लबले नै यसअघि दुई पटकसम्म कोखे महोत्सव सम्पन्न गरिसकेका छन्। त्यहाँ अहिले केही पूर्वाधारसमेत निर्माण गरिसकेका छन्। महोत्सव समितिका संयोजक भविराज गुरुङ, मञ्च व्यवस्थापन समितिका संयोजक हुमराज गुरुङ लगायतले महोत्सव सफल बनाउने कार्यमा सहयोग गर्न आग्रह गरे। महोत्सवको करिब १० हजार दर्शकले अवलोकन गर्ने आयोजकको अनुमान छ। महोत्सवका अवसर पारेर स्थानीय कोखे ग्रामीण पर्यटकीय गाउँको विस्तार एवं प्रवर्द्धन गरिने भएको छ। क्लबले यसअघि २०६९, २०७४ मा पहिलो र दोस्रो कोखे महोत्सव सम्पन्न गरिसकेको छ।"
मञ्चका सचिवालय सदस्य नेम्बाङले छाडे पार्टी,"धनकुटा : कुमार लिङ्देन अध्यक्ष रहेको सङ्घीय लोकतान्त्रिक राष्ट्रिय मञ्च नेपालका संघीय सचिवालय सदस्य चन्द्रसिंह नेम्बाङले पार्टी परित्यागको घोषणा गरेका छन्। मंगलबार एक विज्ञप्ति सार्वजनिक गर्दै उनले व्यक्तिगत कारणले पार्टीको कार्यक्रम, गतिविधिमा संलग्न भई काम गर्न नसक्ने अवस्था रहेकाले पाटीले दिएको जिम्मेवारी तथा साधारण सदस्यता समेत नरहने गरी राजीनामा दिएको घोषणा गरेका हुन्। अब कुनै पार्टीमा आवद्ध नभई स्वतन्त्र नागरिकका रूपमा सामाजिक सेवामा क्रियाशील हुने नेम्बाङले बताए। २०६२ सालदेखि पार्टीमा आवद्ध उनी संस्थापक केन्द्रीय सदस्य समेत हुन्। प्रदेश १ को सामाजिक विकास राज्य मन्त्री विष्णुमाया तुम्बाहाम्फेको स्वकीय सचिवसमेत थिए। स्वकीय सचिवबाट समेत राजीनामा दिएको उनले बताए।"
स्याउ प्याकिङ गर्न कार्टुन वितरण,"जोमसोम : मुस्ताङको घरपझोङ गाउँपालिकाले किसानलाई ७५ प्रतिशत अनुदान सहुलियतमा स्याउ प्याकिङ गर्ने कार्टुन वितरण गरेको छ। घरपझोङले चालु आर्थिक वर्षको स्वीकृत बजेट तथा कार्यक्रमअनुसार पाँचवटै वडाका स्याउ किसानलाई स्याउ प्याकिङ गर्ने कार्टुन वितरण गरेको हो। स्थानीय स्याउ किसानका माग संकलनका आधारमा पाँच केजी स्याउ अट्ने ६ हजार ३५० थान कार्टुन खरिद गरी मुस्ताङ ल्याएको थियो। पालिकाले पाँचवटै वडाहरूलाई कार्टुन किसानलाई वितरण गर्ने जिम्मा दिइसकेको छ। प्रधानमन्त्री कृषि आधुनिकीकरण परियोजना, परियोजना कार्यान्वयन इकाई मुस्ताङले स्याउ किसानलाई ५० प्रतिशत अनुदानमा २० केजी अट्ने स्याउ प्याकिङ गर्ने कार्टुन वितरण गरेकाले घरपझोङले कार्टुनमा डुप्लिकेशन हुन नदिन पाँच केजी अट्ने कार्टुन वितरण गर्न थालेको हो। घरपझोङले स्थानीय स्याउ किसानलाई ५२ रुपैयाँ पर्ने कार्टुन ७५ छुट गरी प्रतिकार्टुन १३ रुपैयाँमा उपलब्ध गराएको हो। पालिकाले खरिद गरेका स्याउ कार्टुन गापा अध्यक्ष मोहनसिंह लालचनले वडास्तरमा हस्तान्तरण गरेका छन्। अध्यक्ष लालचनले ठूला स्याउ किसानले बगैंचा नै ठेक्का लगाएर व्यापारीलाई बिक्री गर्ने र साना व्यापारीले फुटकर बिक्री गर्ने भएकाले पालिकाले पाँच केजीको कार्टुन अनुदानमा वितरण गरेको बताए। 'मुस्ताङ आउने पर्यटकले कोशेलीका रूपमा स्याउ खरिद गरी लैजान्छ, हामीले प्लास्टिक मुक्त पालिका बनाउन चाहेका छौं,अध्यक्ष लालचनले भने, 'पर्यटकले कोशेली लैजान सजिलो होस् र किसानले राहत होस् भन्ने हेतुले स्याउ कार्टुन् वितरण गर्न थालेका हौं।' पालिकाले साना स्याउ किसानलाई लक्षित गरी पाँच केजीको कार्टुन वितरण गरेको कृषि अधिकृत रोशन थकालीले बताए। मुस्ताङ आएका पर्यटकले थोरै मात्रामा स्याउ खरिद गर्ने र स्याउ लैजाने प्याकिङ कार्टुन नहुँदा समस्या पर्ने गरेकोमा पालिकाले त्यसलाई सम्बोधन गरेको कृषि अधिकृत थकालीको भनाइ छ। मुस्ताङमा गत भदौदेखि स्याउ टिप्न सुरु भएको हो। मुस्ताङमा उत्पादित स्याउमध्ये करिब ३० प्रतिशत स्याउ जिल्लामै खपत हुने गरेको छ।"
यान्त्रिक अवस्था ठीक नभएका सवारी साधन कारबाहीमा,"काठमाडौं : प्रहरीले यान्त्रिक अवस्था ठीक नभएका सवारी साधनमाथिको जाँच अभियानलाई तीव्र पारेको छ। चाडबाड नजिकिँदै गर्दा सवारी दुर्घटना न्यूनीकरण गर्ने उद्देश्यले काठमाडौं उपत्यका ट्राफिक प्रहरी कार्यालयले टोली नै खटाएर अभियान तीव्र पारेको हो। ललितपुरको सातदोबाटोमा मंगलबार गरिएको विशेष यान्त्रिक जाँचका क्रममा अवस्था ठीक नभएका बस, टेम्पो, ट्याङकरलगायतका २५ सवारी साधनलाई कारबाही गरिएको र १४ गाडीलाई नियन्त्रणमा लिइएको प्रहरीले जनाएको छ। उक्त अभियानमा तालिम प्राप्त प्राविधिकसहितको टोली परिचालन गरिएको थियो। काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक राजेन्द्रप्रसाद भट्टले नियन्त्रणमा लिइएका १४ सवारी साधनलाई आवश्यक कारबाहीका लागि यातायात व्यवस्था विभाग पठाइने जानकारी दिए। अवस्था ठीक नभएको सवारी साधन चलाउँदा सवारी दुर्घटना हुने र यात्रुको जीवन जोखिममा पर्ने भएकाले सम्भावित जोखिम कम गर्न अभियान सुरु गरिएको उनले बताए। काठमाडौं उपत्यका ट्राफिक प्रहरी कार्यालयबाट प्रहरी नायब उपरीक्षक अनिलकुमार उप्रेतीको कमान्डमा ट्राफिक प्रहरीको टोली आज ललितपुरको सातदोबाटो क्षेत्रमा खटिएको थियो। गएको भदौ १५ गतेदेखि प्रहरीले अभियानकै रूपमा कारबाही अभियान थालेको थियो।"
बंगलादेशविरुद्ध अन्जनको ह्याट्रिक (तस्बिरसहित),काठमाडौं : नेपाली स्ट्राइकर अन्जन विष्टले बंगलादेशविरुद्धको मैत्रीपूर्ण खेलमा ह्याट्रिक गरेका छन्। दशरथ रंगशालामा मंगलबार भइरहेको खेलमा अन्जले पहिलो गोल १८ मिनेटमा गरेका थिए। उनले दोस्रो गोल २७ मिनेटमा र ३८ मिनेटमा तेस्रो गोल गर्दै ह्याट्रिक गरेका थिए। तस्बिर : सुनिता डंगोल
प्रदेश निजामती सेवा अध्यादेश जारी गर्ने प्रदेश १ सरकारको निर्णय,"विराटनगर : प्रदेश १ सरकारले प्रदेश निजामती सेवा अध्यादेश, २०७९ जारी गर्ने निर्णय गरेको छ। मुख्यमन्त्री राजेन्द्रकुमार राईको अध्यक्षतामा मङ्गलबार बसेको प्रदेश १ मन्त्रिपरिषद्को बैठकले प्रदेश निजामती सेवा अध्यादेश, २०७९ जारी गर्न प्रदेश प्रमुख समक्ष सिफारिस गर्ने निर्णय गरेको हो। मन्त्रिपरिषद बैठकको निर्णय सुनाउँदै प्रदेश सरकारका प्रवक्ता एवं यातायात व्यवस्था तथा सञ्चार मन्त्री उपेन्द्रप्रसाद घिमिरेले बैठकले आन्तरिक मामिला तथा कानुन मन्त्रालयद्वारा प्रस्तुत केही प्रदेश ऐनलाई संशोधन गर्न बनेको अध्यादेश, २०७९ जारी गर्न प्रदेश प्रमुख समक्ष सिफारिस गर्ने निर्णय गरेको बताए। उक्त अध्यादेशअनुसार विपद् व्यवस्थापन ऐन२०७५, प्रदेश लोकसेवा आयोग ऐन२०७६, प्रदेश नं १ प्रदेश वातावरण संरक्षण ऐन२०७६, सार्वजनिक निजी सहकारी साझेदारी तथा लगानी प्राधिकरण ऐन२०७६, प्रदेश सवारी तथा यातायात व्यवस्था ऐन२०७६, प्रदेश औद्योगिक व्यवसाय ऐन२०७७, प्रदेश नं १ निजी तथा साझेदारी फर्म दर्ता ऐन२०७७, प्रदेश नं १ प्रदेश वन ऐन२०७७, प्रदेश कृषि व्यवसाय प्रवर्द्धन अनुदान ऐन२०७७, प्रदेश अनुसन्धान तथा प्रशिक्षण प्रतिष्ठान ऐन२०७९ र बृहत् विराट विकास क्षेत्र सम्बन्धी ऐन२०७६ संशोधनका लागि प्रदेश प्रमुखसमक्ष सिफारिस हुने उनले जानकारी दिए। बैठकले भूमि व्यवस्था तथा सहकारी मन्त्रालयको सिफारिसबमोजिम विषयगत सल्लाहकार नियुक्त गर्ने निर्णय समेत गरेको जनाइएको छ।"
दलित बालबालिकाका लागि ट्युसन पढ्ने भवन निर्माण,"वीरगन्ज : पर्साको जिराभवानी गाउँपालिका४ सुपौलीको दलित बस्तीका ट्युसन कक्षा केन्द्रको भवन निर्माण भएको छ। अमेरीकामा बस्दै आएका नेपाली दम्पतिले दलित बालबालिकाका लागि सन्चालित निःशुल्क ट्युसन कक्षा केन्द्रको भवन निर्माण गरिदिएका हुन्। अमेरीकामा बस्दै आएका धर्मेन्द्र तिम्सिना क्षितिज र उनकी पत्नी टीकाले एक लाख २५ हजार रुपैयाँको लागतमा भवन निर्माण गरेका पिसफोर दलित फाउन्डेसन नेपालका अध्यक्ष मनोज रामले जानकारी दिए। स्थानीय समाजसेवी रामचन्द्र राम र उनकी पत्नी देवपति देवीले पाँच वर्षका लागि निःशुल्क उपलब्ध गराएको जग्गामा निर्माण गरिएको भवनको मंगलबार उद्घाटन गरिएको छ। जिराभवानी गाउँपालिकाकी उपाध्यक्ष रेखा चौधरीले उद्घाटन गरेकी हुन्। फाउन्डेसनले पर्सा जिल्लाको ग्रामीण भेगका दलितबस्तीमा विद्यालयको पहुँचबहिर रहेका बालबालिकाका लागि निःशुल्क ट्युसन कक्षा सञ्चालन गर्दै आएको छ। सुपौलीको दलित बस्तीमा सञ्चालित निःशुल्क ट्युसन कक्षामा १५० जना दलित बालबालिका अध्ययनरत छन्। उनीहरूका लागि १ जना स्वयंसेवक शिक्षक राखिएको रामले जानकारी दिए। रामका अनुसार, निःशुल्क ट्युसन कक्षा केन्द्रका लागि घर नहुदा दलित बालबालिकाहरू खुला आकाशमुनि भुइँमै बोरा र चकटी ओछ्याएर पढ्दै आएका थिए। जसका कारण अत्याधिक जाडो, घाम लागेको वा पानी परेका बेला ट्युसन कक्षा नै बन्द गर्नु पर्ने बाध्यता थियो। तर अब केन्द्र सञ्चालनका लागि कच्ची नै भएपनि घर निर्माण भएपछि प्रतिकुल मौसममा पनि ट्युसन कक्षा सञ्चालन गर्न सकिने र यसले बालबालिकालाइ पठनपाठनमा धेरै सहज हुने रामलले बताए। मङगलबारको उद्घाटन कार्यक्रममा तिम्सिना दम्पति, जग्गा उपलब्ध गराउने राम दम्पति, उनीहरूका छोरा रामचन्द्र राम, दिपेन्द्र राम, पारमानन्द राम, सन्जोग राम, सुरेन्द्र पासवान, अशोक राम, शिव राम लगायतलाइ प्रशंसापत्रले सम्मान गरिएको छ। फाउन्डेसनका अध्यक्ष रामका अनुसार, गरिबीका कारण पर्सा जिल्लामा करिब एक हजारभन्दा बढी दलित बालबालिका विद्यालय शिक्षाको पहुँचबाहिर छन्। विद्यालयमा भर्ना भएका कतिपय दलित बालबालिका विद्यालयमा निरन्तरता पनि छैन। तिनै बालबालिकालाई लक्षित गरी फाउण्डेशनले जिल्लाका विभिन्न पालिकाका दलित बस्तीमा निःशुल्क ट्युसन कक्षा केन्द्र सञ्चालन गरिरहेको रामले बताए। विभिन्न सहयोगी दाताहरूसँग सहयोग लिएर यो अभियान सञ्चालन गरिएको पनि उनले बताए।"
"आबेको अन्त्येष्टिमा डेढ अर्ब खर्च, बढी खर्च गरेको भन्दै प्रदर्शन","टोकियो : जापानका पूर्व प्रधानमन्त्री सिन्जो आबेको अन्तिम संस्कारमा संलग्न हुनलाई विभिन्न देशका प्रतिनिधि टोकियो पुगेका छन्। आज सेप्टेम्बर २७ मा हुने आबेको अन्त्येष्टिका लागि भारतका प्रधानमन्त्री मोदी लगायतका प्रतिनिधिहरु त्यहाँ पुगेका हुन्। आबेको अन्त्येष्टी समारोहमा १ अर्ब ४८ करोड ७८ लाख १८ हजार(११४ मिलियन डलर) खर्च हुने अनुमान गरिएको छ। आबेको लोकप्रियताका बावजुद जापानका केही मानिसले उनको अन्त्येष्टिको खर्चलाई लिएर विरोध गरिरहेका छन् । जापानभित्रै अन्त्येष्टीमा भएको खर्चका कारण यसको विरोध प्रदर्शन भइरहेको छ । पछिल्ला केही सातादेखि जापानभित्रै खर्चको विषयलाई लिएर आक्रोश बढेको छ । गत साता अन्त्येष्टिको विरोध गर्दै आएका एक व्यक्तिले प्रधानमन्त्रीको कार्यालय अगाडि आफैंलाई आगो लगाएका थिए । सोमबार झण्डै १० हजार प्रदर्शनकारी टोकियोको सडकमा उत्रिएर विरोध प्रदर्शन गरेका थिए । आबेको अन्त्येष्टिमा विभिन्न देशका प्रतिनिधिहरू टोकियो पुगेका छन्। जसमा २० देशका राष्ट्र प्रमुखहरू सामेल छन्। जापानका लोकप्रिय पूर्वप्रधानमन्त्री आबेलाई जुलाई ८ मा चुनावी प्रचारका क्रममा एक व्यक्तिले गोली हानेका थिए । गोली लागे लगत्तै उनी होसमा भए पनि उपचारका लागि लाँदै गर्दा उनको अवस्था गम्भीर बन्दै गएको थियो । त्यही दिन स्थानीय अस्पतालले उनलाई मृत घोषणा गरेको थियो । दोस्रो विश्वयुद्धपछि जापानमा पूर्व प्रधानमन्त्रीका हैसियतमा हुने दोस्रो राजकीय अन्त्येष्टि हुनेछ । सन् १९६७ मा शिगेरु योशिदाका लागि राजकीय अन्त्येष्टि आयोजना गरिएको थियो । बीबीसी यी हुन् जापानका पूर्वप्रधानमन्त्री शिन्जो आबेलाई गोली हान्ने व्यक्ति, किन गरेनन् भाग्ने प्रयास? गोली लागेका जापानका पूर्वप्रधानमन्त्री सिन्जो आबेको निधन सायोनारा सिन्जो आबेको अन्त्येष्टि मंगलबार गरिने शिन्जो आबेलाई एक दिनअघि नै मार्ने योजना बनाएका थिए अभियुक्तले, दोस्रो प्रयासमा हत्या मोदी सिन्जो आबेको अन्त्येष्टिमा सहभागी हुने"
जोमसोम विमानस्थलमा पर्यटकलाई भव्य स्वागत,"जोमसोम : विश्व पर्यटन दिवसका अवसरमा जोमसोम विमानस्थलमा पर्यटकलाई भव्य स्वागत गरिएको छ। अतिथि देवो भवः अर्थात पाहुना हाम्रा भगवान हुन् भन्दै पोखराजोमसोम हवाई मार्ग हुँदै मुस्ताङ आइपुगेका विदेशी पर्यटकलाई मंगलबार जोमसोम विमानस्थलमा भव्य स्वागत गरिएको हो। हवाइमार्गबाट मुस्ताङ अवतरण गरेका पर्यटकलाई स्वागत गर्न मुस्ताङका प्रजिअ नेत्रप्रसाद शर्मा, जिसस प्रमुख माया गुरुङ, घरपझोङ गापाका अध्यक्ष मोहनसिंह लालचन, उपाध्यक्ष जमुना थकाली, सुरक्षा निकाय, जिल्लास्थित सरकारी कार्यालयका प्रमुख, एक्याप, पुथाङ महिला समूह र स्थानीय पर्यटन व्यवसायीहरू जोमसोम विमानस्थलमा पुगेका थिए। उनीहरूले जोमसोम विमानस्थल अवतरण गरेका पर्यटकलाई ढाका टोपी, पछ्यौरा, खाँदा र फूल उपहार दिएर भव्य स्वागत गरे। भारतको कोलकत्तादेखि मुक्तिनाथ दर्शनका लागि मुस्ताङ आएका भारतीय पर्यटक डा ज्योतिष भारती सिंद्धिनाथले पर्यटन दिवसमा मुस्ताङको पर्यटक आतिथ्यताले आफूलाई उत्साहित तुल्याएको बताए। उनले मुस्ताङ जिल्ला अतिनै सुन्दर रहेको र यहाँबाट फर्किएपछि सबै भारतीयलाई मुस्ताङ घुम्न अनुरोध गर्ने बताए। दिवसमा मुस्ताङ आइपुगेका पर्यटकलाई भव्य स्वागतपछि एक्याप जोमसोमको पर्यटक चेक पोष्टको प्राङ्गणमा औपचारिक कार्यक्रम आयोजना गरिएको थियो। कार्यक्रममा घरपझोङ गाउँपालिकाका अध्यक्ष मोहनसिंह लालचन, एक्यापका कार्यालय प्रमुख अशोक सुवेदी र पुथाङ महिला समूहकी पूर्व अध्यक्ष मोहनकुमारी शेरचन लगायतले मुस्ताङको पर्यटन विकास र प्रर्वद्धनमा सरोकारवाला निकायले पहल गर्नुपर्ने बताए। गापाका अध्यक्ष मोहनसिंह लालचनले मुस्ताङका पर्यटन व्यवसायीले अस्वस्थ प्रतिस्पर्धा गर्न नहुने बताए। कोभिड अघि वार्षिक ६० हजार विदेशी पर्यटक मुस्ताङ आउने गर्थे। कोभिडपछि यहाँको पर्यटन प्रभावित बनेको थियो। कोरोना संक्रमण न्यूनीकरण भएका कारण गत वर्षदेखि मुस्ताङको पर्यटन विस्तारै लयमा आउन थालेको हो। गतवर्ष ३८ हजार विदेशी पर्यटक मुस्ताङ आएका थिए।"
"थप ५४ जनामा कोरोना पुष्टि, सक्रिय संक्रमित ११४४",काठमाडौं : थप ५४ जनामा कोरोना भाइरस संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा परीक्षण गराइएका ३८२९ नमूनामध्ये ५४ नमूनाको रिपोर्ट पोजिटिभ आएको हो। मन्त्रालयका अनुसार पीसीआर विधिबाट १७२९ र एन्टिजेनबाट २१०० नमूनाको परीक्षण गर्दा पीसीआरबाट ४२ र एन्टिजेनबाट १२ नमूनाको रिपोर्ट पोजिटिभ आएको हो। मन्त्रालयका अनुसार ७६ जना कोरोनामुक्त भएका छन्। हाल कोरोना सक्रिय संक्रमितको संख्या ११४४ रहेको मन्त्रालयले जनाएको छ।
सवारी चालकलाई फूलमाला लगाएर सुरक्षित यात्राको कामना,"काठमाडौं : ट्राफिक प्रहरीले लामो दुरीका सवारी चालकलाई फूलमाला लगाएर सुरक्षित यात्राको कामना गरेको छ। चाडपर्व लक्षित गरेर लामो दूरीमा चल्ने सवारी साधनका चालकलाई काठमाडौंको नयाँ बसपार्कमा फूलमाला लगाएर सुरक्षित यात्राको कामना गरेको हो। काठमाडौं उपत्यका ट्राफिक प्रहरी कार्यालय, यातायात व्यवसायी र सामुदायिक सेवा केन्द्र बसपार्कका पदाधिकारी सहितको टोलीले चालकलाई माला लगाएर सुरक्षित यात्राको कामना गरेको छ। दसैं, तिहार लगायतका पर्व मनाउनका काठमाडौं उपत्यकाबाट बाहिरिने सवारी साधन र यात्रुको चाप बढ्दो छ। यो समयमा थप सचेत भएर सवारी साधन चलाउन आवश्यक रहेकाले चालकलाई हौसला प्रदान गरिएको पनि प्रहरी नायब उपरीक्षक रोकाले बताए।"
बङ्गलादेशमा डुङ्गा पल्टिँदा ५१ जनाको मृत्यु,ढाका : बङ्गलादेशमा गत आइतबार एक डुङ्गा पल्टिदा मृत्यु हुनेको सङ्ख्या ५१ जना पुगेको छ। बङ्गलादेशको राजधानी ढाकाबाट चार यस ६८ किलोमिटर उत्तरतर्फ पर्ने पञ्चगढ जिल्लाको करातोया नदीमा आइतबार दिउँसो डुङ्गा पल्टिएको थियो। सो डुङ्गा दुर्घटनामा परी हराएका व्यक्तिको शव भेटिने क्रम जारी छन्। अधिकारीहरुले सोमबार रातिसम्म यहाँ थप व्यक्तिको शव भेटिएको र अहिलेसम्म मृत्यु हुनेको सङ्ख्या ५१ जना पुगेको बताएका हुन्। स्थानीय सञ्चार माध्यमले आइतबार डुङ्गा दुर्घटनामा परी आइतबार १६ जनाको मृत्यु भएको जनाएका थिए। सो दुर्घटनामा परेर हराएका व्यक्तिको शव भेटिँदै गएको बताएका छन्। पञ्जगढ जिल्लाका प्रहरी सुपरीटेन्डेन्ट एस एम सिराजुद हुडाले केही व्यक्ति हराइरेका र उनीहरुको खोजी कार्य जारी रहेको बताउँदै सोमबार रातिसम्ममा यहाँ बेपत्तामध्ये थपको शव भेटिएको जानकारी दिएका हुन्। सो डुङ्गामा लगभग एक सय यात्रु रहेका बताइएको छ। अहिले पनि डुङ्गामा रहेका केही व्यक्ति हराइरहेका र उनीहरुको खोजी कार्य जारी रहेको ती प्रहरी प्रमुखले जानकारी दिए। प्रहरीले डुङ्गाको क्षमताभन्दा बढी व्यक्ति राखिएकाले बढी भार भएर सो दुर्घटना हुन पुगेको बताएको छ। बङ्गलादेशमा यसरी क्षमताभन्दा बढी व्यक्ति बोक्दा डुङ्गा दुर्घघटना हुने गरेका समाचारहरु आइरहन्छन्।
दलहरूको खर्च विवरण ट्रयाक गर्ने योजनामा निर्वाचन आयोग,"काठमाडौं : निर्वाचन आयोगले निर्वाचन खर्चको सीमा निर्धारण सन्दर्भमा दलहरूसँग मंगलबार छलफल गरेको छ। आयोगका प्रवक्ता शालीग्राम पौडेलले दलहरूसँग आगामी प्रतिनिधि सभा र प्रदेश सभाको निर्वाचनमा खर्च सीमा निर्धारणका सन्दर्भमा छलफल गरिएको जानकारी दिए। उनले भने, 'खर्चलाई अुनमगन गर्छौं। आयोगले दलहरूको खर्च विवरण ट्रयाक गर्ने योजनामा छ।' अब खर्च विवरण ट्रयाक गर्नका लागि विभिन्न अनुगमन समिति बनाउने भएको छ। उनले भने, 'सामाजिक सञ्जालमार्फत भएका खर्चहरूबारे थाहा पाउन मेटा कम्पनीसँग केही सम्झौता गरेको र स्पोन्सर्ड गरेको खर्चको हिसाब उसले दिने सहमति भएको छ। 'खर्च विवरण ट्रयाकिङ गर्न प्रहरीको सहयोग माग्ने र सुक्ष्म अध्ययन गर्ने तयारी भइरहेको बताए। नेपाल मजदुर किसान पार्टीका सचिव प्रेम सुवालले निर्वाचनमा खर्च बढी गर्नेहरूलाई उम्मेदवारी दिँदा नै रोक्नुपर्ने सुझाव दिइएको बताए।"
काठमाडौं महानगरको अनुगमन : उपभोक्तालाई हटलाइनमा गुनासो टिपाउन उपप्रमुखको आग्रह,"काठमाडौं : काठमाडौं महानगरपालिकाले आज मंगलबारबाट चाडपर्व लक्षित अनुगमन सुरु गरेको छ। बजार व्यवस्थापन तथा उपभोक्ता हित संरक्षण समितिकी संयोजक एवं महानगरकी उपप्रमुख सुनिता डंगोलको नेतृत्वमा आज ३ वटा टोली परिचालन गरिएका छन्। उपप्रमुखले नेतृत्वले गरेको टोलीले प्रदर्शनी मार्गस्थित टुकुचा तरकारी बजार, खसी बजार तथा त्यस क्षेत्रमा भएका मासु पसल हेरेको थियो। त्यसपछि खाद्य संस्थान थापाथलीको सुपथ बिक्री कक्षमा बिक्री कक्ष, प्रदर्शन कक्ष र भण्डार कक्ष हेरिएको थियो। त्यस क्रममा केही बोरा चामलको म्याद गुज्रिन लागेको अवस्थामा भेटिएको थियो। त्यसपछि कलंकीमा रहेको भाटभटेनी सुपरमार्केटमा खाद्य बस्तुको बिक्री व्यवस्था हेरिएको थियो। त्यस क्रममा सामानको मूल्य, उत्पादन मिति, म्याद सकिने मिति, अधिकतम मूल्य जस्ता पक्ष हेरिएको थियो। त्यस्तै पसलमा म्याद गुज्रिएका सामान राख्ने ठाउँको व्यवस्था, बिक्री कक्षको प्रबन्ध, खरिद तथा बिक्री बिल, दर्ता तथा नवीकरण जस्ता पक्ष हेरिएको थियो। अनुगमनपछि बोल्दै उपप्रमुख एवं समितिकी संयोजक डंगोलले कानुन बराबर भएकोले बजारमा गलत गर्ने सबैलाई कारवाही गरिने बताइन्। उनले भनिन्, त्यसो भन्दैमा अनुगमनमा कारवाही नै गर्नु पर्छ भन्ने पनि होइन। सामान्य खालका समस्या गर्नेलाई सचेत बनाउने, सुधार गर्न मौका दिने र गम्भीर प्रकृतिको गल्ती गर्नेलाई कारवाही गर्ने हो। उपभोक्ताहरुलाई पनि जागरुक बनाउने हो। उनले स्वच्छ र गुणस्तरीय सामान, सुपथ मूल्यका लागि उपभोक्ता आफैँ सचेत हुनपर्ने बताइन्। उपप्रमुख डंगोलले भनिन्, म उपभोक्ताहरुलाई आग्रह गर्न चाहन्छु। आफूले खरिद गर्ने सामानको उत्पादक को हो? उत्पादन मिति कहिले हो? उपभोग्य मिति कहिलेसम्म छ? अतिकतम मूल्य कति हो ? सामग्री तयार हुँदा के के मिसाइएको छ? हेरेर मात्र खरिद गर्नुहोला। पर्वका समयमा अनुचित लाभ लिनेहरु पनि हुन सक्छन् भन्ने विषयमा सचेत हुनुपर्छ। उनले अनधिकृत व्यापारिक क्रियाकलापका सन्दर्भमा महानगरका हटलाइन फोनमा गुनासो टिपाउन सर्वसाधारणलाई आह्वान गरिन्। उनले भनिन्,हामी उजुरीकर्ताको नाम गोप्य राख्छौँ। तपाईले टिपाएको समस्या समाधान गर्न हामी त्यहीँ पुग्छौँ। महानगरका टोल फ्रि नंम्बरहरु १६६००१०५५११ र ११८० हुन्। यीमध्ये ११८० स्वास्थ्य सेवाका लागि अन्तिममा ५५११ भएको नम्बर अन्य गुनासा तथा सुझावका लागि हो।"
दुई करोड २९ लाखको लागतमा प्रहरीको भवन निर्माण,"विराटनगर : मोरङको बेलबारीमा प्रहरीका लागि दुई करोड २९ लाख रुपैयाँभन्दा बढीको लागतमा नयाँ भवन निर्माण गरिएको छ। इलाका प्रहरी कार्यालय बेलबारीको भवन निर्माणमा दुई करोड २९ लाख १३ हजार दुई सय ७६ रुपैयाँ खर्च भएको हो। सुविधा सम्पन्न भवन साढे दुई तलाको छ। प्रहरी निरीक्षक खगेन्द्र धमलाका अनुसार भवनमा शौचालयसहितको थुनुवा कक्ष दुईवटा, कार्यालय प्रमुखको कक्ष, मिटिङ हल, भण्डार, सञ्चार, निवास छन्। शौचालय र बाथरुम तीनवटा छन्। भवनमा शौचालय र बाथरुमबाहेक १० वटा कोठा रहेको प्रनि धमलाले बताए। नवनिर्मित भवनको मंगलबार प्रदेश १ का आन्तरिक मामिला तथा कानुनमन्त्री केदार कार्कीले उद्घाटन गरेका छन्। कार्कीले जनताको जीउधनको सुरक्षाको प्रमुख जिम्मेवारीमा रहेको प्रहरी सुरक्षित भयो भने मात्र नागरिक सुरक्षित हुने बताए। प्रहरीले प्रयोग गर्ने संरचनालाई सुरक्षित र व्यवस्थित बनाउन प्रदेश सरकार तयार रहेको उनको भनाइ छ। मोरङका प्रमुख जिल्ला अधिकारी काशीराज दाहालले हरेक नागरिकको सुरक्षामा खटिने प्रहरी आफैँमा असुरक्षित रहन नहुने बताए। आफू सुरक्षित भए मात्रै प्रहरीले नागरिकलाई सुरक्षाको प्रत्याभूति दिलाउन सक्ने दाहालको भनाइ छ। सरकारले प्रहरीको गाँस, बास र कपासमा विशेष ध्यान दिनुपर्नेमा उनको जोड छ। प्रदेश १ का प्रहरी प्रमुख डीआईजी सुदीप गिरीले भौतिक सुविधा सम्पन्न संरचनाले २४ घण्टा नै ड्युटीमा खटिने प्रहरीको मनोबल बढाउने बताए। कार्यक्षेत्रमा हौशला प्रदान हुँदा प्रहरीको काम कारबाही चुस्त, दुरुस्त हुने उनको भनाइ छ। डीआईजी गिरीले जोश र उर्जाका साथ अहोरात्र नागरिकको सुरक्षामा खटिन प्रहरीलाई निर्देशनसमेत दिएका छन्।"
म्यादी बन्न मधेसमा तेब्बर आवेदन,"राजविराज : दसैँ घरघरमा प्रवेश गरेको छ। मुख्य चाडसँगै लहरै चाडपर्वहरू भित्रिँदै छन्। कोभिडको त्रासले गर्दा पछिल्ला वर्षको भन्दा यो वर्ष मानवीय चहलपहलमा बढोत्तरी हुने विश्वास छ। यहीँ चाडपर्वको रौनक सुरु भएका बेला म्यादी प्रहरीको छनोट प्रक्रिया पनि जारी छ। मधेस प्रदेशमा आवश्यताभन्दा तेब्बर सङ्ख्यामा आवेदन परेको छ। आवेदनका लागि हजारौं युवाहरूको भीडमा सप्तरीको लोहजराका चन्द्रनारायण मरिक पनि छन्। चाडपर्वको परवाह नगरी भीडमा देखापरेका सप्तरीका सुभाष मरिक यसअघि पनि म्यादी प्रहरी भएर सेवा गरिसकेकाले पुनः म्यादी प्रहरीमा छनौट हुनेमा बढी आशावादी छन्। थोरै समयका लागि भए पनि रोजगारी पाइने र एकमुष्ठ रकम पाउने आशामा युवाहरू म्यादी प्रहरीमा भर्ना हुन तम्सिएको उनले सुनाए। आर्थिक अवस्था नाजुक भएकैले म्यादी हुन युवादेखि पाका उमेरका व्यक्तिहरूले आवेदन दिएको धेरैको बुझाइ छ। रामनारायण साहका अनुसार कतिपय पारिवारिक अवस्था नाजुक भएका कारण म्यादी प्रहरी बन्न इच्छुक छन् भने कतिपय रहरले पनि म्यादी प्रहरी बन्न खोजेका छन्। भविष्यमा प्रहरी बन्न सहयोग पुग्ने उद्देश्यले पनि कम उमेरका युवाहरू बढी देखिएका छन्। पछि जागिर पाइने आसमा म्यादी प्रहरी बन्न आएको सुभाष यादवले बताए। चाडपर्वका बेला भए पनि निर्वाचन प्रयोजनका लागि मधेस प्रदेशमा माग गरिएको म्यादी प्रहरीमा आवश्यकभन्दा तेब्बर आवेदन परेको छ। बेरोजगार बसिरहेका युवायुवतीले दुई महिना भए पनि जागिर खाने र प्रमाणपत्र बनाउन पाइने आसमा आवेदन दिएको बताएका छन्। दुई महिना काम गरेर ५ महिनालाई खर्च पुग्ने रकम कमाइ हुने भएकाले आवेदन दिएको सप्तरीका निर्मल यादवले बताए। कक्षा १२ उत्तीर्ण यादवले जागिर नभएको र विदेश जाने प्रक्रियामा रहेको बेला पैसा आउँछ भनेर म्यादी प्रहरी बन्न खोजेको बताए। मलेसियामा ४ वर्ष रोजगारी गरेर फर्किएका मरिकले पनि स्वदेशमै मजदुरी गर्ने भनेर फर्किएको र चुनावको मौकामा म्यादी प्रहरी बन्न खोजेको बताए। गृह मन्त्रालयले प्रतिनिधि तथा प्रदेशसभाको निर्वाचनमा सुरक्षाको लागि भन्दै १ लाख १५ हजार म्यादी भर्ना गर्न आवेदन मागेको थियो। प्रहरीले भदौ २६ गते विज्ञापन सूचना जारी गर्दै म्यादी प्रहरीमा आवेदन मागेकोमा मधेस प्रदेशमा मात्र ६६ हजार ८८४ जनाको आवेदन परेको छ। प्रतिनिधिसभा र प्रदेशसभा चुनावका लागि मधेस प्रदेशमा २३ हजार ७७१ म्यादी प्रहरी माग गरिएकोमा ६६ हजार ८८४ जनाको आवेदन परेको मधेस प्रदेश प्रहरी कार्यालय जनकपुरधामले जानकारी दिएको छ। निर्वाचनको लागि मधेसको धनुषामा सबैभन्दा बढी ३ हजार ४८६ र पर्सामा सबैभन्दा कम २ हजार ७ कोटा छ। यसैगरी सर्लाहीमा ३ हजार ३०७, सप्तरीमा ३ हजार २७८, बारामा ३ हजार १४४, रौतहटमा २ हजार ९३९, सिरहामा २ हजार ८०९ र महोत्तरीमा २ हजार ८०१ कोटा रहेको छ। गृह मन्त्रालायद्वारा १ लाख १५ हजार म्यादीको माग मधेस प्रदेशमा मात्र ६६ हजार ८८४ जनाको आवेदन यसमध्ये सबैभन्दा बढी बारामा ११ हजार ४०५ जनाको आवेदन परेको मधेस प्रहरी कार्यालय प्रमुख प्रहरी नायब महानिरीक्षक मसउद आलम खाँले बताए। सबैभन्दा कम सिरहामा ६ हजार ८१९ जनाले आवेदन दिएका छन्। सप्तरीमा ८ हजार ९६०, सर्लाहीमा ८ हजार ६६३, रौतहटमा ८ हजार ५८३, धनुषामा ७ हजार ८३४, पर्सामा ७ हजार ३१८ र महोत्तरीमा ७ हजार ३०२ जनाको आवेदन परेको सम्बन्धित जिल्ला प्रहरी कार्यालयले जनाएको छ। म्यादी प्रहरी हुने चाहानाले आवेदन गर्नेमा महिलाको सङ्ख्या १८ प्रतिशत छ। बारामा २ हजार ४६६, सप्तरीमा १ हजार ६२३, सर्लाहीमा १ हजार ५७०, महोत्तरीमा १ हजार भन्दा बढी, सिरहामा १ हजार २९९, पर्सामा १ हजार २४८, रौतहटमा १ हजार १६३ र धनुषामा १ हजार १२५ महिलाले आवेदन गरेको मधेस प्रहरी कार्यालयका प्रवक्ता प्रहरी उपरीक्षक सुमनकुमार तिम्सिनाले बताए। आवेदन दिएकाको बिहीबार लिखत परीक्षा र असोज २३ गते अन्तर्वार्ता हुने र असोज २५ गते छनोट भएकाको नतिजा प्रकाशित गरिने सप्तरी प्रहरीका सूचना अधिकारी प्रहरी नायब उपरीक्षक माधवप्रसाद काफ्लेले बताए। म्यादी प्रहरीमा छानिएकाहरूलाई असोज ३० गतेदेखि कात्तिक ८ गतेसम्म साधारण तालिम दिइने र त्यसपछि सम्बन्धित निर्वाचन क्षेत्रमा खटाइने उनले बताए। म्यादी प्रहरीको अवधि ४० दिनको हुनेछ। म्यादी प्रहरीले नेपाल प्रहरीको जवानले खाइपाइ आएको तलब तथा भत्ता बराबरको रकम पाउने छन्। प्रतिदिन ८ सय ६९ रुपैयाँका दरले मयादी प्रहरीले ३४ हजार ७६० रुपैयाँ पाउने मधेस प्रहरी कार्यालयद्वारा जारी सूचनामा उल्लेख छ। यस अलावा खाद्यान्नबापत एकमुष्ठ ७ हजार २ सय रुपैयाँ, पोसाकका लागि एकमुष्ठ ६ हजार रुपैयाँ, निर्वाचनमा खटिएको ठाउँमा जानआउन १ हजार रुपैयाँ, ४ दिनको खाजा खर्चबापत १ हजार २ सय रुपैयाँ पनि उनीहरूलाई उपलब्ध हुनेछ। यसरी एउटा म्यादी प्रहरीले पाउने तलबभत्ता ५० हजार १६० रुपैयाँ हुन्छ।"
"समयमा शल्यक्रिया नहुँदा पेटभित्रै शिशुको मृत्यु, आमाको अवस्था गम्भीर","विराटनगर : विराटनगरको कोसी अस्पतालमा प्रसूतिका लागि भर्ना गरिएकी गर्भवतीको समयमै शल्यक्रिया नहुँदा पेटभित्र नै शिशुको मृत्यु भएको छ। आमाको अवस्था पनि गम्भीर छ। मोरङको कटहरी गाउँपालिका४ की २४ वर्षीया सिर्जना परियारको पाठेघर फुटेर पेटभित्रै शिशुको मृत्यु भएको अस्पतालले जनाएको छ। प्रसूति व्यथाले च्यापेपछि सिर्जनालाई सोमबार बिहान अस्पताल भर्ना गरिएको थियो। बिहान ४ बजे भर्ना गरिएकी उनको शल्यक्रिया भने राति १० बजेतिर मात्रै गरियो। अस्पतालकी प्रसूति तथा स्त्री रोग विशेषज्ञ डा श्रद्धा श्रेष्ठले शल्यक्रिया गरेकी हुन्। शल्यक्रिया गर्दा पाठेघर फुटेर पेटभित्रै शिशुको मृत्यु भएको पाइएको अस्पतालका मेडिकल सुपरिटेन्डेन्ट डा लक्ष्मीनारायण यादवले बताए। गर्भवतीलाई प्रसूतिका लागि अस्पताल भर्ना गर्दा बच्चाको धड्कन ठीकै थियो। आमाको स्वास्थ्य अवस्था पनि सामान्य थियो। साँझदेखि आमालाई थप समस्या भयो, उनले भने, तत्काल शल्यक्रिया गरियो। तर पेटभित्रै बच्चाको मृत्यु भइसकेको रहेछ। अहिले आमाको स्वास्थ्य पनि निक्कै खराब भएर गएको छ। पाठेघर फुटेर अत्यधिक रक्तश्राव भएकाले पेटभित्रै शिशुको मृत्यु भएको पाइएको अस्पतालकी प्रसूति तथा स्त्री रोग विशेषज्ञ डा अन्जु देवले बताइन्। उनका अनुसार आमालाई बचाउन पाठेघर नै फाल्नुपर्ने अवस्था आयो। पाठेघर फालेपछि स्वास्थ्य अवस्था थप जटिल बनेकी सिर्जनालाई भेन्टिलेटरमा राखेर उपचार सुरु गरिएको छ। अस्पताल भर्ना गरेदेखि नै गर्भवतीको अवस्था खराब थियो। त्यसको जानकारी बेलैमा परिवारका सदस्यलाई गरायौं। अरु नै अस्पताल लैजानु भनेर पनि भन्यौं, डा देवले भनिन्, तर उहाँहरुले वास्ता गर्नु भएन। अरु पनि गम्भीर अवस्थाका बिरामी शल्यक्रियाको लाइनमा थिए। प्राथमिकताका आधारमा काम गर्दागर्दै सिर्जनाको शल्यक्रिया गर्न ढिलो भयो। अस्पताल भर्ना गरिएको १८ घण्टापछि मात्रै सिर्जनाको शल्यक्रिया गरिएको थियो। शल्यक्रियाको पालो आउँदा निक्कै ढिलो भइसकेको र दुःखद् घटना बेहोर्नु परेको डा देवको भनाइ छ। सिर्जनाको पहिलो सन्तान ६ वर्षका छोरा छन्। प्रसूतिका क्रममा पहिले नै शल्यक्रिया गरिएकी महिलाको पाठेघर पातलिएको हुन्छ। अर्को सन्तान जन्माउने क्रममा बेलैमा अस्पताल आउँदा मात्रै आमा र बच्चालाई बचाउन सकिन्छ, उनले भनिन्, सिर्जनालाई अस्पताल ल्याउन पनि केही ढिला भयो। अरु गम्भीर अवस्थाका गर्भवतीको शल्यक्रिया भइरहेकाले अस्पताल भर्ना गरिएकी सिर्जनातिर राम्ररी ध्यान दिन पाइएन। अर्कोतर्फ अस्पतालको प्रसूति विभागमा चिकित्सक, नर्ससमेतका जनशक्तिको अभाव रहेको उनले सुनाइन्। अस्पतालमा शल्यक्रियाका लागि भर्ना गरिने प्रसूतिको चाप अत्यधिक छ, देवले भनिन्, अभाव रहेको जनशक्ति परिपूर्तिका लागि पटकपटक माग गर्दा पनि सुनुवाइ हुँदैन। उपलब्ध जनशक्तिले मिहीनेतका साथ काम गर्दा पनि दुःखद् घटना बेहोर्नु परेको उनको भनाइ छ। तर सिर्जनाको शल्यक्रियामा भने कुनै लापबाही एवं कमजोरी नभएको उनले बताइन्। सिर्जनाका जेठाजु सागर परियारले भने चिकित्सकको लापबाही र अस्पतालको बेवास्ताले घटना भएको गुनासो पोखे। बुहारीलाई अस्पताल भर्ना गरिसकेपछि एक्सरे र पिसाब चेकजाँच गर्न लगाइयो। बिरामीको अवस्था थप जटिल बन्दै गयो। तर रिपोर्ट भने साँझसम्म पनि हेरिएन। खोजी गर्दा चिकित्सक भेटिएनन्, उनले भने, लापरबाही र बेवास्ताका कारण शिशु गुमाउनु पर्यो। गम्भीर अवस्थाकी आमालाई बचाउन सकिन्छ कि सकिँदैन भन्ने पीडा थपिएको छ। बरु बेलैमा रिपोर्ट हेरेर शल्यक्रिया सम्भव छैन भन्नु पर्थ्यो। थप उपचारका लागि अन्तै लैजाने थियौं। परियारका अनुसार अत्यधिक पेट दुखेपछि ३ दिनअघि पनि सिर्जनालाई अस्पताल लगिएको थियो। तर पिसाबमा संक्रमण भएको र अरु समस्या नरहेको भनेर फर्काइदिएको उनको भनाइ छ। घर फर्काएपछि अवस्था झन् गम्भीर हुँदै गएकाले पुनः अस्पताल भर्ना गरिएको परियारले बताए।"
विज्ञानप्रविधिमा मन्द गति,"२०६९ सालमा डा बाबुराम भट्टराई नेतृत्वको सरकारले निर्णय गरेर २०७० देखि नेपालमा राष्ट्रिय विज्ञान दिवस मनाउन थालियो। तत्पश्चात् अमृत साइन्स क्याम्पस स्थापनाको अवसर पारेर हरेक वर्ष यो दिवस मनाइँदै आएको छ। २०७९ सालको विज्ञान दिवसको नारा विज्ञान र प्रविधिमा लगानीको विस्तारः समुन्नति र समृद्घिको आधार तय गरेको छ। विज्ञान दिवसमा प्रत्येक वर्ष फरकफरक नारा तय गरी दिवस मनाइएता पनि व्यवहारमा विज्ञान कहिले पनि प्राथमिकतामा परेन। यसको उदाहरण मन्त्रालय गठन गर्दा विज्ञान तथा प्रविधि मन्त्रालयलाई छुट्टै मन्त्रालयको अस्तित्वमा स्वीकार गर्न नसक्नु हो। विश्वमा विज्ञान प्रविधिको उन्नयनका लागि विभिन्न निकाय खडा गरिएका हुन्छन्। क्यानडामा मिनिस्टर अफ इनोभेसन साइन्स तथा इन्डस्ट्रिज मन्त्रालय छ। यस मन्त्रालयले क्यानडालीसँग अर्थतन्त्रका सबै क्षेत्रमा र देशका सबै भागमा लगानीको अवस्था सुधार गर्न, क्यानडाको नवप्रवर्तनसँग सम्बन्धित कार्यसम्पादन बढाउन, विश्वव्यापी व्यापारमा क्यानडाको हिस्सा बढाउन र निष्पक्ष एवं कुशलतापूर्वक निर्माण कार्यहरू गर्न काम गर्छ। मन्त्रालयको संरचना हेर्ने हो भने पनि विज्ञानलाई इनोभेसन र उद्योेगसँग जोडेको पाइन्छ। नेपालमा पनि विज्ञान र प्रविधिको विकासले गर्दा यातायात, सञ्चार, व्यवसाय, उत्पादन, उपभोग र वितरणको क्षेत्रमा निकै परिवर्तन आएको छ। प्राविधिक क्षेत्र खासगरी चिकित्साशास्त्र र इन्जिनियरिङ विषयमा नेपालमा समेत अन्तर्राष्ट्रिय स्तरमा नै प्रतिष्ठित अध्ययन संस्थानहरू छन्। विदेशमा कार्यरत वैज्ञानिकहरूको स्वदेश प्रेमलाई अवमूल्यन गर्ने र उनीहरूलाई जिस्क्याउने कार्य कदापि स्वीकार्य हुँदैन। नेपालमा उत्पादित जनशक्ति विश्वका अन्य उत्कृष्ट विश्वविद्यालय र अनुसन्धान केन्द्रहरूमा समेत अध्ययनरतकार्यरत रहँदै आएका छन्। चिकित्सा सेवामा टेस्टट्युब बेबी, अंग प्रत्यारोपण, जटिल शल्यक्रिया, आँखाको उपचारजस्ता उन्नत सेवा उपलब्ध छन्। सञ्चारको क्षेत्रमा हेर्ने हो भने पनि विगत वर्षहरूमा आसलाग्दो प्रगति भएको पाइन्छ। यति हुँदाहँुदै पनि हामी विज्ञान र प्रविधिमा विश्वका सामु निकै कमजोर छौं। विज्ञान प्रविधिसम्बन्धी काम गर्ने संस्था र विश्वविद्यालय अनुसन्धानमैत्री छैनन्। स्रोतसाधनको अपर्याप्तता उस्तै छ। यसबाहेक संस्थाहरूमा पदाधिकारी नियुक्तिमा राजनीतिक हस्तक्षेप व्याप्त छ, जुन यस क्षेत्रको प्रगतिको मुख्य बाधक होभन्दा अन्यथा नहोला। अनुसन्धान संस्थाहरूमा पेटेन्ट राइटको संस्कृतिप्रति पटक्कै ध्यान गएको देखिँदैन। विज्ञान तथा प्रविधि मन्त्रालय स्थापनाको इतिहास २०३३ सालमा राष्ट्रिय विज्ञान तथा प्रविधि परिषद्को स्थापना भएको थियो। विज्ञान तथा प्रविधि क्षेत्रको उचित विकासका लागि अनुकूल वातावरण सिर्जना गर्न, देशको समुन्नति र विकासका लागि विज्ञान तथा प्रविधिसम्बन्धी कार्य गर्न र विदेशमा विज्ञान र प्रविधिमा उच्च ज्ञान हासिल गरेकालाई नेपालमा फर्की देश विकासमा योगदान गर्न सकुन् भनी २०३९ सालमा नेपाल विज्ञान तथा प्रविधि प्रज्ञा प्रतिष्ठानको स्थापना गरियो। राष्ट्रिय स्तरमै विज्ञान र प्रविधिको विकासका लागि समन्वय गर्न पहिलोपटक २०५३ सालमा विज्ञान तथा प्रविधि मन्त्रालयको गठन भयो। २०६१ चैत्र १८ गते जनसंख्या तथा वातावरण मन्त्रालय खारेज भई विज्ञान तथा प्रविधि मन्त्रालयमा गाभिएर वातावरण, विज्ञान तथा प्रविधि मन्त्रालय पुनर्गठन गरियोे। २०७४ सालमा विज्ञान तथा प्रविधि मन्त्रालयलाई शिक्षा मन्त्रालयसँग गाभियो। यसरी विज्ञानलाई अस्तित्वमा नराख्नुले पनि स्पष्ट गर्छ कि हाम्रो प्राथमिकता विज्ञान र प्रविधि होइन। विश्वका विकसित मुलुकमा हेर्ने हो भने विज्ञान, प्रविधि निकै प्राथमिकतामा मात्र राखेका मात्र हुँदैनन्, विज्ञान र प्रविधिको अध्ययन, अनुसन्धानमा ठूलो धनराशि खर्च गर्छन्। क्यानडामा विज्ञान र प्रविधिमा काम गर्न इनोभेसन, साइन्स एन्ड इकोनोमिक डेभलपमेन्ट क्यानडा नामक संस्था छ। जसले नवप्रवर्तन, विज्ञान र आर्थिक विकास पोर्टफोलियोको नेतृत्व गर्ने काम गर्छ। साथै, यसले क्यानडालीसँग अर्थतन्त्रका सबै क्षेत्रमा र देशका सबै भागमा लगानीको अवस्था सुधार गर्न, क्यानडाको नवप्रवर्तन कार्यसम्पादन बढाउन, विश्वव्यापी व्यापारमा क्यानडाको हिस्सा बढाउन र निष्पक्ष एवं कुशल निर्माण गर्न काम गर्छ। विडम्बना, नेपाल विज्ञान तथा प्रविधि प्रज्ञा प्रतिष्ठान (नास्ट) को गतिविधि दिनानुदिन खस्कँदो छ। नास्टको स्थापना, बेथितिकोे चाङ २०३९ मंसिर २० गते नेपाल विज्ञान तथा प्रविधि प्रज्ञा प्रतिष्ठानको स्थापना भएको थियो। प्रज्ञाप्रतिष्ठान विज्ञान तथा प्रविधिको क्षेत्रमा अध्ययन अनुसन्धान गर्न गठित देशकै सर्वोच्च संस्था हो। यस संस्थाले विज्ञान तथा प्रविधिका क्षेत्रमा देशभित्र कार्यरत सम्पूर्ण सरकारी एवं गैरसरकारी संस्थालाई समेटेर छाता संस्थाको रूपमा भूमिका खेल्न सक्नु पथ्र्यो। उल्लेख भएअनुसार गर्नगराउन ऐनले नै अधिकार प्रदान गरेको छ तर सोअनुसार हुनु त परको कुरा संस्था आफैंमा धराशायी हुने अवस्थामा पुगेको छ। जुन उद्देश्यका साथ संस्थाको गठन गरिएको थियो सोअनुरूप संस्था अगाडि नबढेको आम समुदायको बुझाइ रहँदै आएको छ। संस्थाले उल्लेख्य रूपमा गति लिन नसक्नुका पछाडि अन्य कारण पनि होलान् तर मूल कारण संस्थाको नेतृत्व असक्षम व्यक्तिहरूको हातमा परेर होभन्दा अब संकोच मान्नु पर्दैन। वैज्ञानिक अनुसन्धान र अन्वेषणलाई गतिशील बनाउन आवश्यक पर्ने पूर्वाधार र क्षमतायुक्त दक्ष जनशक्तिको विकास गर्नुपर्छ। यस कार्यका लागि नास्टजस्ता संस्थाले अहम् भूमिका खेल्नुपर्छ। अब पनि नेतृत्व छनोटमा ख्याल नगर्ने हो र राजनीतिक भागबन्डाको आधारमा हाम्रो मान्छेलाई संस्थाको जिम्मेवारी दिने हो भने यो संस्थालाई निरन्तरता दिनुको कुनै औचित्य देखिँदैन। विगतमा संस्थाको नेतृत्व कसले गर्यो भन्दा पनि सो अवधिमा संस्थाले के कसरी कार्य गर्न सक्यो त्यो महत्त्वपूर्ण हो। संस्था स्थापना हँुदाका बखत र सो पछिसमेत यस संस्थाप्रति जनताको सोचाइ सकारात्मक नै थियो। देशमा राजनीतिक परिवर्तनपछि अर्थात् २०४६ सालको राजनितिक परिवर्तनपछि संस्थामा आन्तरिक अस्थिरता देखा पर्न थालेको सम्बन्धितबाट बुझ्न सकिन्छ। राष्ट्रिय राजनीति राजनीतिज्ञहरूले गर्ने विषय हो र नास्टजस्तो संस्थामा कार्यरत अनुसन्धानकर्ताहरूले आफ्नो व्यावसायिक क्षेत्रमा दत्तचित्त हुनुपर्ने हो तर त्यसो हुन सकेन। वैज्ञानिककर्मचारीसमेत राजनीतिक स्वार्थका आधारमा संस्थामा आबद्ध रहन थाले। संस्थाको दुरावस्था त्यसै बिन्दुबाट सुरु भएको मान्न सकिन्छ। समयक्रमसँगै प्रज्ञाप्रतिष्ठानको नेतृत्व छनोट अर्थात् उपकुलपति र सचिव छनोटमा सुरु भएको भागबन्डाले संस्थागत रूप लिन थाल्यो। नतिजा सबैका सामुन्ने स्पष्ट नै छ। नास्टको कार्यालय केन्द्रीय स्तरमाबाहेक अन्यत्र नभएको सन्दर्भमा संस्थाको कार्यालय प्रदेशस्तरमा समेत सञ्चालन गर्न नेपाल सरकारबाट नास्टलाई एकमुष्ट अनुदान प्राप्त भयो। यसबीचमा सातवटै प्रदेशमा सम्भाव्यता अध्ययन गरी सुदूरपश्चिम प्रदेशमा जडीबुटीसम्बन्धी अनुसन्धान गर्ने उद्देश्यका साथ पहिलो प्रादेशिक शाखा स्थापनासमेत गरियो। संस्थाको शाखा स्थापना भएको ६ वर्षसम्मसमेत कार्यालयलाई एकजना सुरक्षाकर्मीको भरमा छोडेर निष्क्रिय बनाइयो। घरभाडा, सुरक्षाकर्मीको तलब र पानीबत्तीको खर्च गरेर हालसम्म लगभग ७० लाख रुपैयाँसम्म खर्च भएको महालेखाको प्रतिवेदनबाट समेत स्पष्ट हुन्छ। तत्कालीन उपकुलपतिले आफ्नो कार्यकालमा आफू स्वयं संलग्न रहेर गरेको देखाउन गरिएका केही अनुसन्धानसँग सम्बन्धित कार्यहरू अहिलेसमेत लथालिंग अवस्थामा यत्रतत्र देख्न सकिन्छ। वर्तमान पदाधिकारीको दिनचर्यासमेत अन्धाधुन्ध तरिकाले भेटिए जतिका संस्थासँग समझदारी पत्रमा (एमओयू) हस्ताक्षर गर्ने र मोफसलमा आयोजना हुने नास्टका आन्तरिक कार्यक्रमहरूको उद्घाटन र समापनमा सरिक रहँदै आएको कर्मचारी बताउँछन्। देशमा वैज्ञानिक संस्कृतिको विकास गर्न वैज्ञानिकहरूलाई पारिवारिक जीविकोपार्जनलगायत भरणपोषणको पूर्ण ग्यारेन्टी संस्थाको तर्फबाट गर्नुपर्छ। उनीहरूले प्राप्त गर्ने मासिक पारिश्रमिक कमसेकम सार्क राष्ट्रका वैज्ञानिकहरूले प्राप्त गर्ने पारिश्रमिकसरह कायम गर्नुपर्छ। यसले वैज्ञानिकहरूलाई अनुसन्धानप्रति एकाग्रता र कार्यप्रति इमानदारिता कायम गर्न मद्दत गर्न सक्छ। विदेशमा अनुसन्धानरत वैज्ञानिकहरू यस देशका गहना हुन्। उनीहरूको क्षमता र बुद्धिको देश हितमा उपयोग गर्ने वातावरण बनाउने दायित्व नास्टको हो। नास्टले केही पहिले फर्क है फर्क वैज्ञानिक तिमीलाई डाक्छ नेपाल र हाल अंग्रेजी अनुवाद ब्रेन पुलिङ कार्यक्रममार्फत केही वैज्ञानिकलाई एक वर्ष नास्टमा रही कार्य गर्ने अवसर प्रदान गर्यो। निर्धारित समय समाप्तिपश्चात् वास्ता नगरेकोले संलग्न वैज्ञानिक पुनः विदेशी अनुसन्धानशालामै फर्कन बाध्य भए। यदि कार्यक्रमलाई प्रचार मात्रैका लागि सञ्चालन गर्ने हो भने टिप्पणी नगर्नु नै बेस। निश्चित उद्देश्यका लागि कार्यक्रम सञ्चालन गर्ने हो भने दिगोपन हुने गरी कार्यक्रम सञ्चालन गर्नुपर्छ। विदेशमा कार्यरत वैज्ञानिकहरूको स्वदेश प्रेमलाई अवमूल्यन गर्ने र उनीहरूलाई जिस्क्याउने कार्य कदापि स्वीकार्य हुँदैन। उनीहरू अवसर नपाएर बिदेसिएका हुन्, रहरले होइन। यदि स्वदेशमै अवसर प्राप्त गरेको खण्डमा सायद उनीहरूले कामलाई पैसासँग तुलना गर्दैनन्। यो सबै वातावरण बनाउने कार्य नास्टको हो र यस दायित्वबाट पन्छिन मिल्दैन। संस्थामा सञ्चालन गरिने अनुसन्धान व्यक्ति विशेषको विशेषज्ञताको आधारमा नगरी देशको आवश्यकताको आधारमा समन्वयात्मक ढंगले हुनुपर्छ। देशभित्र क्रियाशील अनुसन्धानशालाबीच समन्वय गर्ने दायित्वसमेत नास्टको भएको हुँदा सोका लागि सक्रिय हुनुपर्छ। गर्न सकिने ठाउँ युवालाई विज्ञानप्रविधिमा आकर्षित गर्न ठोस योजना तयार गरिनु पर्छ र यसको नेतृत्व नास्टले गर्नुपर्छ। अनुसन्धानशालाहरूलाई सुविधा सम्पन्न बनाई वैज्ञानिकहरूले चौबिसैैघण्टा काम गर्न सक्ने वातावरणको विकास गरिनु पर्छ। नेपालभित्र तथा बाहिर रहेका अनुसन्धानकर्ताले छोटो समय भए पनि उनीहरूको अनुभव, ज्ञान र सीपको उपयोग गर्ने वातावरणको सिर्जना गर्नुपर्छ। प्रदेश विशेषमा उपलब्ध स्रोतसाधनको उपयोग गर्न सोहीअनुरूपका अनुसन्धान केन्द्रहरू स्थापना गरिनु पर्छ। वैज्ञानिक अनुसन्धान र अन्वेषणलाई गतिशील बनाउन आवश्यक पर्ने पूर्वाधार र क्षमतायुक्त दक्ष जनशक्तिको विकास गरी उनीहरूको उपयोग देशहितमा गरिनु पर्छ। यस कार्यका लागि नास्टजस्ता संस्थाले अहम् भूमिका खेल्न सक्नुपर्छ। उल्लेखित कार्यहरू प्रभावकारी रूपले गर्न सकेमा मात्र विज्ञान दिवस मनाउनुको सार्थकता हुन्छ। अन्यथा मनाउनमात्र तामझामसँग दिवस मनाउनुको कुनै अर्थ रहँदैन।"
स्याउ प्याकिङ गर्न कार्टुन वितरण,"जोमसोम : मुस्ताङको घरपझोङ गाउँपालिकाले किसानलाई ७५ प्रतिशत अनुदान सहुलियतमा स्याउ प्याकिङ गर्ने कार्टुन वितरण गरेको छ। घरपझोङले चालु आर्थिक वर्षको स्वीकृत बजेट तथा कार्यक्रमअनुसार पाँचवटै वडाका स्याउ किसानलाई स्याउ प्याकिङ गर्ने कार्टुन वितरण गरेको हो। स्थानीय स्याउ किसानका माग संकलनका आधारमा पाँच केजी स्याउ अट्ने ६ हजार ३५० थान कार्टुन खरिद गरी मुस्ताङ ल्याएको थियो। पालिकाले पाँचवटै वडाहरूलाई कार्टुन किसानलाई वितरण गर्ने जिम्मा दिइसकेको छ। प्रधानमन्त्री कृषि आधुनिकीकरण परियोजना, परियोजना कार्यान्वयन इकाई मुस्ताङले स्याउ किसानलाई ५० प्रतिशत अनुदानमा २० केजी अट्ने स्याउ प्याकिङ गर्ने कार्टुन वितरण गरेकाले घरपझोङले कार्टुनमा डुप्लिकेशन हुन नदिन पाँच केजी अट्ने कार्टुन वितरण गर्न थालेको हो। घरपझोङले स्थानीय स्याउ किसानलाई ५२ रुपैयाँ पर्ने कार्टुन ७५ छुट गरी प्रतिकार्टुन १३ रुपैयाँमा उपलब्ध गराएको हो। पालिकाले खरिद गरेका स्याउ कार्टुन गापा अध्यक्ष मोहनसिंह लालचनले वडास्तरमा हस्तान्तरण गरेका छन्। अध्यक्ष लालचनले ठूला स्याउ किसानले बगैंचा नै ठेक्का लगाएर व्यापारीलाई बिक्री गर्ने र साना व्यापारीले फुटकर बिक्री गर्ने भएकाले पालिकाले पाँच केजीको कार्टुन अनुदानमा वितरण गरेको बताए। 'मुस्ताङ आउने पर्यटकले कोशेलीका रूपमा स्याउ खरिद गरी लैजान्छ, हामीले प्लास्टिक मुक्त पालिका बनाउन चाहेका छौं,अध्यक्ष लालचनले भने, 'पर्यटकले कोशेली लैजान सजिलो होस् र किसानले राहत होस् भन्ने हेतुले स्याउ कार्टुन् वितरण गर्न थालेका हौं।' पालिकाले साना स्याउ किसानलाई लक्षित गरी पाँच केजीको कार्टुन वितरण गरेको कृषि अधिकृत रोशन थकालीले बताए। मुस्ताङ आएका पर्यटकले थोरै मात्रामा स्याउ खरिद गर्ने र स्याउ लैजाने प्याकिङ कार्टुन नहुँदा समस्या पर्ने गरेकोमा पालिकाले त्यसलाई सम्बोधन गरेको कृषि अधिकृत थकालीको भनाइ छ। मुस्ताङमा गत भदौदेखि स्याउ टिप्न सुरु भएको हो। मुस्ताङमा उत्पादित स्याउमध्ये करिब ३० प्रतिशत स्याउ जिल्लामै खपत हुने गरेको छ।"
प्रतिनिधिसभाका उम्मेदवारले ३३ लाखसम्म खर्च गर्न पाउने,"काठमाडौं : निर्वाचन आयोगले आगामी प्रतिनिधि तथा प्रदेशसभा निर्वाचनका लागि उम्मेदवारहरूले गर्ने खर्च सीमा बढाउने तयारी गरेको छ। मंगलबार आयोगले दलहरुसँग छलफल गर्दै बैज्ञानिक तवरले निर्वाचन खर्चको सीमा बढाउने तयारी गरेको जानकारी दिएको हो। २०७४ को निर्वाचनमा प्रदेश सभातर्फ प्रति उम्मेदवार १५ लाख र प्रतिनिधि सभातर्फ २५ लाख रुपैयाँ खर्च सीमा तोकिएको थियो। नयाँ प्रस्ताव अनुसार प्रतिनिधिसभाका उम्मेदवारले ३३ लाखसम्म खर्च गर्न पाउने छन्। निर्वाचन क्षेत्रको मतदाता संख्या, निर्वाचन क्षेत्रको भूगोलको क्षेत्रफल र ०७४ देखि ०७९ सालसम्म भएको मुद्रा स्फितिको दरलाई आधार बनाइएको छ। छलफल पछि कांग्रेसका नेता भिष्मराज आङ्दम्बेले यसअघिको खर्चको सीमालाई हेरफेर गर्ने बिषयमा छलफल भएको बताए। त्यस्तै छलफलमा स्थानीय निर्वाचनमा खर्चको विवरण नबुझानेलाई आयोगबाट भएको कारबाहीका विषयमा पनि ध्यानाकर्षण गराएको र आयोगले यसलाई गम्भीररुपमा लिनुपर्ने बताएको उनले बताए। त्यस्तै नेकपा एकीकृत समाजवादीका नेता गंगालाल तुलाधरले खर्चको सीमालाई वैज्ञानिक तवरले अन्तिम रुप दिनुपर्ने सुझाव दिएको बताए। उनले निर्वाचन क्षेत्रको मतदाता संख्या र भूगोलका आधारमा छुट्टाइएको ५ वटा क्लष्टरमा छलफल भएको बताए। उनले समयमा नै खर्चको विवरण नबुझाएको सम्बन्धमा आयोगले जारी गरेको सूचनामा पनि छलफल भएको बताए। त्यस्तै छलफलपछि निर्वाचन आयोगका प्रवक्ता शालिग्राम शर्मा पौडेलले निर्वाचन खर्चलाई क्लष्टरका आधारमा वैज्ञानिक तवरले टुङ्गाउने छलफल भएको र दलहरुको सुझावका आधारमा खर्चको विषयमा सीमा निर्धारण गर्ने बताए। त्यस्तै स्थानीय निर्वाचनको खर्च नबुझाउने विषयमा आयोगले कानुनसम्बत नै निर्णय गरेको र कानुनको पालना मात्रै गराएको उनले बताए। स्थानीय निर्वाचनको खर्च नबुझाउने विषयमा आयोगले गरेको निर्णयमा पनि दलहरुसँग पुनः छलफल गरी निकास खोज्ने प्रतिबद्धता जनाएको छ।"
नागरिकतामा राजनीति,"राज्य र नागरिकता एकअर्कासँग सम्बन्धित र परिपूरक अवधारणा मानिन्छन्। नागरिकताको इतिहास निकै लामो छ। जसको विकास युनानीकालदेखि नै भएको पाइन्छ। युनानीकालमा नगर राज्यका सदस्यलाई विशेष अधिकारका रूपमा नागरिकता प्राप्त हुन्थ्यो। ग्रिक दार्शनिक अरस्तु (ईपू ३८४३२२) ले शासन गर्ने र शासित हुने योग्यतालाई नागरिक भनेका छन्। उनका अनुसार राज्यले भौगोलिक सीमाभित्रका नागरिकलाई निश्चित अधिकारसहित प्रदान गर्ने कानुनी प्रमाण नै नागरिकता हो। राज्य, नागरिक र नागरिकता निरपेक्ष नभएर सापेक्षिक अवधारणा हुन्। धार्मिक राज्यहरूको पतन र पुनर्जागरणकालको १५औं र १६औं शताब्दीदेखि नागरिकताको आधुनिककाल प्रारम्भ भएको मानिन्छ। औद्योगिक क्रान्तिपश्चात् व्यक्तिको नभै कानुनी राज्यको विकास भएसँगै नागरिकताको सम्बन्धमा नयाँ अवधारणा विकास हुन पुग्यो। १९औं शताब्दीमा उदाएको उदारवादसँगै प्राकृतिक अधिकारको विचारलाई नागरिक अधिकारको आधार मानियो। यसपछि मात्रै नागरिकतालाई कानुनी हैसियतको सूचक मानिन थालियो। भारतको नागरिकता ऐन, १९५५ खण्ड ५(१) बी मा विवाह गरेर ल्याएआएका विदेशी बुहारीहरूको हकमा सात वर्षसम्म निरन्तर बसोबास गरेको हुनुपर्ने व्यवस्था छ। विदेशी वैवाहिक पत्नीको हकमा अमेरिकी नागरिकतासम्बन्धी कानुनी व्यवस्था पनि कठोर छ। जसले ग्रिन कार्ड लिएको पाँच वर्षको अवधिपश्चात् मात्रै नागरिकता लिन पाउने प्रबन्ध गरेको छ। पाकिस्तानमा वैवाहिक विदेशी बुहारीको हकमा पाकिस्तान नागरिकता ऐेन, १९५१ खण्ड १० (२) अनुसार पाँच वर्षपछि मात्रै नागरिकता प्राप्तिको अधिकार रहने कानुनी व्यवस्था छ। संसारका करिब सबैजसो मुलुकले वैवाहिक विदेशी बुहारी वा व्यक्तिहरूको हकमा निश्चित समयावधिको प्रबन्ध गरेका छन्। नेपालमा नागरिकताको सवाल बेलाबेलामा विवादित बन्दै आइरहेको देखिन्छ। अहिले भने यो विषय एकपटक फेरि सरकार र राष्ट्रपतिबीचको शक्तिको टकरावलाई निम्त्याउने र संवैधानिक व्यवस्थालाई गिजोल्ने गरी प्रकट हुन पुगेको छ। अहिले नागरिकता ऐन, २०६३ (पहिलो संशोधन) का लागि संसद्ले तय गरेको नागरिकता विधेयकमा उल्लिखित कानुनी प्रबन्धको विषयले ठूलो तंरग पैदा गरिदिएको छ। सरकार र राष्ट्रपतिको बीचमा विधेयक प्रमाणीकरणको विषयलाई लिएर विवाद चुलिएकोे छ। देशका कानुन पालना गराउने दुवै निकायबीच पैदा भएको शक्ति संघर्षले समाजलाई नै विभाजित गराउने देखिन्छ। सरकार र राष्ट्रपतिबीच असमझदारी र टकरावलाई कसैगरी पनि उपयुक्त मान्न सकिँदैन। राज्य र नागरिकता एकअर्कासँग सम्बन्धित र परिपूरक अवधारणा मानिन्छन्। राज्य, नागरिक र नागरिकता निरपेक्ष नभएर सापेक्षिक अवधारणा हुन्। आखिर नागरिकता विधेयक प्रमाणीकरणको विषयलाई लिएर दुई संस्थाबीच द्वन्द्वको सूत्रपात कसरी र किन भयो ? नागरिकता विधेयकमा त्यस्तो के विषय उल्लेख छ, जसलाई राष्ट्रपतिले प्रमाणीकरण गर्न अस्वीकार गरिन् ? यो सवाल आफैंमा महत्त्वपूर्ण छ। नागरिकता प्रमाणीकरणको विषयमा सरकार र राष्ट्रपतिका बीचमा विकास भएको आआफ्ना बुझाइको विषयलाई सतहमा ल्याइएको छ। त्यसैमा कतिपय कानुनविद् र दलका नेतृत्व तहबाटै अनावश्यक गिजोल्ने र दुवै सम्मानित संस्थालाई बदनाम गराउने दुष्प्रयास भरहेको छ। मुलुकका दुई सर्वोच्च संस्थाबीचमा द्वन्द्व चर्काएर अभीष्ट सिद्ध गर्न चाहने तत्त्वहरू यस कार्यमा सक्रिय छन्। नागरिकता विधेयक प्रमाणीकरण नगर्ने राष्ट्रपतिको निर्णयको पक्षमा बहुसंख्यक जनता उभिएका छन्। सरकारले पहिलोपटक विधेयक प्रमाणीकरणका लागि राष्ट्रपतिकहाँ पठाएपश्चात् पन्ध्रबुँदे सन्देशसहित उनले पुनर्विचारसहित विधेयकलाई संसद्मा फिर्ता पठाएकी थिइन्। उक्त सुझावपत्रमा प्रादेशिक पहिचान, नागरिकता प्राप्त गरेका व्यक्तिहरूका अनागरिक सन्तान, बाबुको पहिचानको अभावमा राष्ट्रियता निर्धारणमा समस्या र अंगीकृत नागरिकतालगायत विषय समेटिएका थिए। तर राष्ट्रपति कार्यालयबाट सरकारलाई पुनर्विचारका लागि पठाइएको सन्देशमाथि संसद्ले छलफल गर्न नै आवश्यक ठानेन। नागरिकता विधेयकमा उनको चासोलाई समेट्ने कुरा त धेरै टाढा रह्यो। सरकारले उक्त विधेयक राष्ट्रपतिको आग्रहविपरीत कमा र पूर्णविरामसमेत तलमाथि नगरी प्रतिनिधिसभा र राष्ट्रियसभाबाट पुनः पारित गर्यो र राष्ट्रपतिसमक्ष पेस गर्यो। यद्यपि राष्ट्रपतिले भने विधेयकलाई सर्वस्वीकार्य र सबैको अपनत्व हुने कसरी बनाउन सकिन्छ भन्ने विषयमा राजनीतिक दलका नेता, कानुनविद् र सरकारका प्रतिनिधिहरूसँग निरन्तर छलफल गरिरहिन्। त्यसका विपरीत सरकार राष्ट्रपतिलाई विधेयकका विरुद्धमा रहेको देखाउनेमै उद्यत् रह्यो। जबकि राष्ट्रपतिको विधेयकप्रतिको चासो व्यक्तिगत, पारिवारिक र दलगत थिएन। नागरिकताको सवाल नितान्त जनहित र राष्ट्रिय हितसँग रहेको छ भन्ने विषयमा राष्ट्रपति दृढतापूर्वक उभिएको देखिन्छ। सरकारले भने राष्ट्रपतिप्रति मात्रै विरोधको निसाना लगाएन। कतिसम्म भने सरकारले यस विधेयकलाई नेकपाकालीन ओली सरकारले ल्याएको अध्यादेशभन्दा रत्तिभर पृथक् नरहेकोसम्म भन्यो। जुन कुरा साँचो होइन। ओली सरकार नागरिकतालाई प्रत्येक नागरिकले प्राप्त गर्ने अधिकारको सुनिश्चिताप्रति संवेदनशील थियो। वैवाहिक विदेशी बुहारीका हकमा समयसीमाको प्रबन्ध गर्नुपर्ने कुरामा स्पष्ट थियो। कयौं वर्षदेखि तराई मधेस र देशका अन्य भूभागका नागरिक नागरिकताको प्राप्तिबाट हुनु परेको वञ्चितीकरणलाई अन्त्य गरी सहजरूपमा वितरण गर्नेमा अध्यादेश स्पष्ट थियो। उक्त अध्यादेशलाई लिएर गठबन्धनकारी दलहरू र विभिन्न स्वार्थ समूहले अहिले जनतालाई दिग्भ्रमित बनाउने प्रयास गरिरहेको देखिन्छ, जुन दुर्भाग्यपूर्ण छ। जबकि भारतमै समेत विदेशी बुहारीलाई विवाह गरेर ल्याएको सात वर्षपछि मात्रै नागरिकता दिइन्छ। नेपालमा चाहिँ विवाह गरेर ल्याएकै भोलिपल्टै नागरिकता दिइने व्यवस्था गरिनुपर्ने कुरालाई लिएर रोइलो गर्नु उचित देखिँदैन। उक्त विधेयकमा तुरुन्तै विवाहित विदेशी बुहारीलाई नागरिकता दिने कानुनी प्रबन्ध दिलाउन जोड गर्नु नै सरकारले प्रतिपक्ष दल र आम जनताको साथ नपाएको देखिन्छ। उसैगरी जनताले अस्वीकार गरेको अनि राष्ट्रहित र जनहित प्रतिकूल विधेयक भएकै कारण सरकारले राष्ट्रपतिको साथ नपाउने विषयलाई अनावश्यक उचाल्नु सही होइन। नागरिकता कति संवेदनशील विषय हो भन्ने सन्दर्भमा एउटा महत्त्वपूर्ण दृष्टान्त लिऔं। भारतीय कंग्रेसनेतृ सोनिया गान्धी पूर्वप्रधानमन्त्री राजीव गान्धीकी श्रीमती र गान्धी परिवारकी बुहारी मात्रै होइनन्। उनी भारतकै एक प्रमुख राजनीतिक पार्टीको अध्यक्ष भइसकेकी शक्तिशाली व्यक्ति हुन्। उनको भारतीय राजनीतिमा प्रभाव मात्रै छैन, ठूलो योगदान पनि छ। विदेशी बुहारी भएकै कारण प्रधानमन्त्री बन्ने अवसरबाट उनलाई भने वञ्चित गरियो। यस प्रकृतिको संवेदनशील विषयमा गठबन्धन सरकारले राष्ट्रहित विपरीत नागरिकतालाई राजनीतिक मुद्दा बनाउनु कदापि सही थिएन। देशका कयौं नागरिकले नागरिकता पाउन नसकिरहेको बेला आयातित नागरिकका लागि सती जान तयार हुनु राष्ट्रघाती कार्य नभै के हो ? अहिले पनि विधेयकलाई कुनै न कुनै हिसाबले कानुनी स्वरूप दिन सरकारले भगीरथ प्रयास गरिरहेको छ। आखिर संवैधानिक व्यवस्था र प्रचलित कानुनी मान्यताविरुद्ध गएर त्यस्तो दुष्साहस किन गरिरहेको छ ? सरकार कुनै शक्ति केन्द्रको इशारामा चलेरै जनताको विरोधका बीच यो कार्य गर्दैछ। संवैधानिक कानुनका जानकारहरूले भनिरहेका छन् कि संसद् निष्क्रिय भएसँगै संसद्ले पेस गरेको विधेयक पनि स्वाभाविक रूपमा निष्क्रिय हुन्छ। तर, उक्त मृत विधेयकलाई कानुनी मान्यता दिलाउन संवैधानिक मर्मविपरीतका दुष्प्रयास गरिनु कति जायज छ ? पहिलो, कानुनका केही बुझक्कडले प्रतिनिधि र राष्ट्रिय दुवै सभाबाट पारित भएकाले राष्ट्रपतिले प्रमाणीकरण नगरे पनि स्वतः कानुन बन्न सक्ने तर्क गर्दै आएका छन्। दोस्रो, उपराष्ट्रपतिमार्फत विधेयक पास गर्ने तानाबाना बुनेको देखिन्छ। र तेस्रो, सर्वोच्च अदालतमार्फत विधेयकलाई कानुन बनाउने धृष्टता गरेको देखिन्छ। तर यी अनेकौं प्रपञ्च गरी संवैधानिक कानुनको खिलापमा गएर सरकारले नागरिकता विधेयकलाई कानुनी मान्यता दिलाएमा ठूलो दुर्भाग्य हुनेछ। संविधानमा त्यस्तो प्रावधान कहीँ कतै छैन। राष्ट्रपति व्यक्ति वा कुनै राजनीतिक दलको प्रतिनिधि नभै देशकै सर्वोच्च संस्था भएकाले त्यो गरिमालाई कायम राख्ने प्रमुख दायित्व सरकारको हुन्छ। सरकारले राष्ट्रपतिजस्तो संस्थामाथि अवैधानिक लाञ्छना लगाएर अपमानित गराउन मिल्दैन। सरकार आफैंले राष्ट्रपति संस्थाका विरुद्धमा द्वन्द्वको औपचारिक घोषणा गर्न सक्तैन। कार्यकारी अधिकार रहेको सरकार र आलंकारिक राष्ट्रपतिका बीचमा हुने शक्ति संघर्षले जनस्तरमा राज्यका सर्वोच्च निकायहरूप्रति विश्वासमा मात्रै कमी आउने छैन। त्यसले राष्ट्रियता, राष्ट्रिय एकता र स्वाधीनतालाई संरक्षण र प्रवद्र्धन गर्नुका विपरीत जनतामा राजनीतिक ध्रुवीकरण निम्त्याउने देखिन्छ। सरकारले कसैको स्वार्थका निम्ति कोही कसैको उक्साहट, सनक र सत्ताशक्ति उन्मादमा स्वतः निष्क्रिय विधेयकलाई अब कानुनी स्वरूप दिने कार्य संविधानविपरीत हुन जान्छ। यदि कुनै ढंगबाट पारित गरेमा संवैधानिक व्यवस्था, कानुनी सर्वोच्चता, लोकतन्त्र र विधिको शासनमाथि गम्भीर प्रश्नहरू मात्रै उठ्दैनन्। त्यसलाई कानुनी अराजकता नै मानिनेछ। यस विधेयकलाई लिएर सर्वोच्च अदालतलाई समेत विवादमा तान्ने प्रयास भैरहेको छ। हिजो व्यक्तिलाई तोकेर प्रधानमन्त्री बनाउने र पुनस्र्थापनापश्चात् संसद्बाटै प्रधानमन्त्री चुन्ने अधिकारलाई कुण्ठित गर्ने विडम्बनापूर्ण फैसला गरेको सर्वोच्चले पटकपटक आफूलाई कसरी विवादित बनाइरहला ? लामो समयदेखि उसले शक्तिकेन्द्रको साँठगाँठमा न्याय प्रक्रियालाई प्रभावित तुल्याउने र लाभका लागि मोलमोलाइ गरेको आरोप खेप्दै आएको छ। सर्वोच्चमाथिको जनविश्वासलाई जोगाउने र बढावा दिने जिम्मेवारी पनि उसैको हो। त्यसो हुँदा ऊमाथि लाग्दै आएका अनेकौं आरोपको थुप्रोमाथि पुनः अर्को आरोप खेप्न सर्वोच्च अदालत सायदै तयार होला। अन्त्यमा, राष्ट्रपतिले नागरिकता विधेयक प्रमाणीकरण नगर्नुमा राष्ट्रहित र जनहितको विषय मात्रै अन्र्तनिहित देखिँदैन। संसद् अस्तित्वमा नभएकाले प्राविधिक रूपमा स्वतः निष्क्रिय भएको विधयेकलाई प्रमाणीकरण गर्नु राष्ट्रपतिका कसैगरी उपयुक्त थिएन। अर्कोतर्फ नेपाल नागरिकता ऐन, २०६३ को संशोधनका क्रममा रहेको वैवाहिक विदेशी बुहारीलाई तात्तातै नागरिकता दिलाउने षड्यन्त्रलाई कसैगरी निस्तेज तुल्याउन आवश्यक थियो। सत्ता गठबन्धनकारी दलहरूले संसद्मा एमालेको तीव्र विरोधका बीच संसद्बाट विधेयक पास त गरे। त्यो खुलेआम राष्ट्रघाती विधेयकलाई कसैगरी जनता रोक्न चाहन्थे। त्यसका निम्ति राष्ट्रपतिबाहेक अरू कुनै विकल्प थिएन। संविधानभन्दा राष्ट्र, राष्ट्रियता र जनता माथि छन्। राष्ट्रपतिबाट नागरिकता विधेयक प्रमाणित नगरिनुमा देश र जनताको सर्वोच्चतालाई शिरोपर गरेको देखिन्छ। त्यसकारण, वर्तमान सरकार र राष्ट्रपतिबीच नागरिकता विधेयक प्रमाणीकरण गर्ने र नगर्ने विषयले सिर्जना गरेको शक्ति संघर्षमा राष्ट्रपतिका विरुद्धमा सत्ता, गठबन्धनकारी दलहरू र विभिन्न स्वार्थ समूहले फैलाएका अराजनीतिक भ्रमहरूबाट सम्पूर्ण नेपाली मुक्त हुन आवश्यक छ।"
'सिट बाँडफाँट आजभोलि नै टुंगो लाग्छ',"काठमाडौं : प्रतिनिधि सभा र प्रदेश सभा निर्वाचनको सिट बाँडफाँट टुग्याउने अन्तिम कसरत भइरहेको सत्ता गठबन्धनका नेताहरूले बताएका छन्। कांग्रेस प्रवक्ता डा प्रकाशशरण महतले निर्वाचनमा पाँच दलीय गठबन्धनमा सिट बाँडफाँटलाई अन्तिम रूप दिने काम भइरहेको बताए। उनले आजभोलि नै बाँडफाँट टुंगो लाग्ने बताए। महतले भने, 'निर्वाचनमा पाँच दलीय गठबन्धनको बाँडफाँटलाई अन्तिम रूप दिने काम भइरहेको छ। आजभोलि नै टुगों लाग्छ। प्रत्यक्ष तर्फको उम्मेदवार छनौट गर्नुपर्नेछ। पार्टीले बनाएको मापदण्डका आधारमा उम्मेदवार छनौट हुन्छ।' घोषणापत्रको काम तीव्र रूपमा अघि बढेको उनले बताए। घोषणापत्रलाई समयमै तयार गरिने र घोषणापत्रमा लोकतान्त्रिक मूल्य मान्यतालाई संस्थागत र देशमा समृद्धि सुनिश्चित गर्ने एजेण्डा समेट्ने उनको भनाइ छ। फरक प्रसंगमा डा महतले नागरिकता विधेयकसम्बन्धीको बहस नयाँ नभएको बताए। उनले भने, 'यो प्रक्रिया हामीले संसदबाट पारित गर्यौं। राष्ट्रपतिज्यूले यो प्रमाणीकरण नगर्नू संविधानको उल्लघंन हो।'"
"नेप्से परिसूचक दोहोरो अंकले वृद्धि, कारोबार रकम भने घट्यो","काठमाडौं : मंगलबार नेप्से परिसूचक दोहोरो अंकले बढेको छ। आज नेप्से परिसूचक १५९२ अंकले बढेर १८३१०५ विन्दुमा अडिएको छ। यसदिन ६६ करोड ३० लाख रुपैयाँ बराबरको सेयर कारोबार भएको छ। २२९ कम्पनीको २१ लाख सात हजार ७४२ कित्ता सेयर ६६ करोड ३० लाख १३ हजार रुपैयाँमा खरिदबिक्री भएको छ। आइतबार २२८ कम्पनीको ४० लाख १४ हजार ४१९ कित्ता सेयर १ अर्ब ७ करोड २४ लाख ८० हजार ९७ रुपैयाँमा खरिदबिक्री भएको थियो। १३ वटा समूहमध्ये म्युचुअल फन्ड र होटल एण्ड टुरिजम समूहको सूचक घट्यो बाँकी समूहको परिसूचक बढेको छ। सामुदायिक लघुवित्तको सेयर मूल्य सबैभन्दा धेरै ९९७ प्रतिशतले बढेको छ। अभियान लघुवित्तको ६०७ प्रतिशत, अपर हेवाखोला जलविद्युतको ६०३ प्रतिशत र हिमालयन पावर पार्टनरको ५९९ प्रतिशतले बढेको छ। कारोबार रकमका आधारमा रिडी हाइड्रोपावर शीर्षस्थानमा रह्यो। रिडीको २ करोड ८५ लाख रुपैयाँको सेयर कारोबार भएको छ।"
भक्तपुर प्रवेश गर्ने पहिलो पर्यटकलाई स्वागत,"भक्तपुर : विश्व पर्यटन दिवसका अवसरमा मंगलबार भक्तपुर प्रवेश गर्ने पहिलो पर्यटकहरूलाई स्वागत गरिएको छ। भक्तपुर नगरपालिकाका प्रमुख सुनिल प्रजापतिले भक्तपुर भ्रमणमा आएका विदेशी पर्यटकहरूको पहिलो समूहलाई स्वागत गरेका हुन्। ४३औं विश्व पर्यटन दिवसका अवसरमा भक्तपुर दरबार क्षेत्रको खौमा ध्वाकामा खादा, भादगाउँले टोपी, परम्परागत थैली र पुष्पगुच्छाका साथ मेयर प्रजापतिले स्वागत गरेका थिए। रिथिंकिंग टुरिजम भन्ने मूल नाराका साथ भक्तपुर नगरपालिका र भक्तपुर पर्यटन विकास समिति, भक्तपुर टुर गाइड व्यवस्थापन समिति र पर्यटक प्रहरीको संयुक्त आयोजनामा भएको कार्यक्रममा भक्तपुर प्रवेश गर्ने जर्मनी, अष्ट्रिया र बुल्गेरियाका चारजना पर्यटकहरूलाई लाखे प्याखंका साथ भक्तपुरमा स्वागत गरिएको थियो। पर्यटकहरूलाई स्वागत गर्दै नगर प्रमुख प्रजापतिले पर्यटकहरूबाट उठेको शुल्कबाटै भक्तपुर नगरपालिकाले यहाँका सम्पदाहरूको संरक्षण गर्नुका साथै शिक्षा, स्वास्थ्य, सरसफाईजस्ता जनताका आधारभूत आवश्यकता पूरा गर्दै आएको बताए। कोभिडका कारण लकडाउन भएपछि पर्यटन क्षेत्रमा नराम्रो असर पुगेको बताउँदै भक्तपुर नपाले पर्यटकहरूका लागि आवश्यक स्थानीय पथ प्रदर्शकहरूको तालिम, चिनियाँ, जापानीजलगायत विदेशी भाषाहरूको प्रशिक्षण, ठाउँठाउँमा पर्यटक शौचालय र पर्यटक सूचना केन्द्रको व्यवस्था गर्दै आएको उनले अवगत गराए। काठमाडौ उपत्यकालाई प्रदुषणमुक्त, सफा र सुन्दर बनाई सांस्कृतिक केन्द्रका रूपमा विकास गर्नुपर्ने धारणा राख्दै उनले भक्तपुरलाई संसारकै हेर्न र घुम्नलायक सहरका रूपमा विकास गर्ने उद्देश्यका साथ नपा लागिरहेको बताए। पर्यटकहरूलाई स्वागत गर्दै प्रमुख प्रजापतिले भक्तपुरको प्रकाशनहरू, काठको मयुरको झ्याल प्रदान गरे। सोही क्रममा भक्तपुर प्रवेश गर्ने पर्यटकहरूमध्ये एकजना प्रतिनिधिले भक्तपुरमा गरेको न्यानो स्वागत अविस्मरणीय भएको र सोका लागि धन्यवाद ज्ञापन गरे। कार्यक्रममा भक्तपुर नपाका कार्यपालिका सदस्यहरू, कर्मचारीहरू र पर्यटनसँग सम्बन्धित सरोकारवाला संघ संस्थाहरूका प्रतिनिधिहरूको बाक्लो उपस्थिति रहेको थियो।"
शेखर समूहका गतिविधि सुक्ष्म ढंगले नियालिरहेका छौं : कांग्रेस प्रवक्ता,"काठमाडौं : नेपाली कांग्रेसले निर्वाचन आयोगमा पेस गरेको समानुपातिक सूचि पार्टीभित्र सबैको सहमतिबाटै पेस गरिएको स्पष्ट पारेको छ। शेखर कोइराला समूहका दोस्रो तहका नेताहरूले संस्थापन पक्षले एकलौटी र मनोमानी गरेको भन्दै आन्दोलनको घोषणा गरेको बेला कांग्रेस प्रवक्ता डा प्रकाशशरण महतले सहमतिबाटै बन्दसूचि पेस गरेको स्पष्ट पारेका हुन्। पार्टी कार्यालय सानेपामा आयोजित पत्रकार सम्मेलनमा कांग्रेस प्रवक्ता महतले कांग्रेसभित्रको सर्वसहमतिबाटै समानुपातिक बन्दसूचि निर्वाचन आयोगमा पेस गरिएको बताए। उनले भने, 'पदाधिकारी, पूर्व पदाधिकारीको सहभागिता र सहमतिबाटै निर्णय भएको छ। यसमा कुनै सत्यता छैन। सम्पूर्ण निर्णय आम सहमतिबाट भएको हो। सबैलाई समावेश गरेर समानुपातिक बन्द सूचि पेस गरिएको छ। केहि त्रुटी हुन सक्छन्। तर, एकलौटी गरिएको छैन।' उनले कांग्रेस एकतावद्ध भएर गठबन्धनलाई विजयी गराउन आवश्यक रहेको बताए। महतले भने, 'यो ठूलो पार्टी हो। सबैका आकांक्षा पूर्ति नहुन सक्छ। गठबन्धनलाई सफल बनाउन हामी लाग्नेछौं।' उनले पार्टी हितविपरीत भइरहेका कृयाकलापहरु नियालिरहेको बताए।"
सिट बाँडफाँटबारे छलफल गर्न सत्ता गठबन्धनको बैठक जारी,"काठमाडौं : आगामी निर्वाचनमा प्रतिनिधि सभा र प्रदेश सभाको सिट बाँडबाफाँटबारे छलफल गर्न सत्ता गठबन्धनको बैठक जारी छ । प्रधानमन्त्री निवास वालुवाटारमा जारी बैठकमा सिट बाँडफाँटबारे थप छलफल भइरहेको छ । राष्ट्रिय जनमोर्चाका नेता हिमलाल पुरीका अनुसार सिट बाँडफाँट बारे थप निर्णय हुनेछ । उनले अन्नपूर्णसँग भने, अहिले निर्वाचनमा सिट बाँडफाँटबारे थप निर्णय गर्न बैठक बसिरहेको छ । नेताहरुले आआफ्नो धारणा राखिरहनुभएको छ । प्रतिनिधि सभातर्फको सिट बाँडफाँटको विषय लगभग टुंगो लागिसकेको नेताहरुको दावी छ ।"
पाँच हजार बिरामीको उपचार,"भक्तपुर : लायन्स आँखा तथा मधुमेह सेवा केन्द्र भक्तपुरले एक वर्षमा पाँच हजार ६ सय १६ जना बिरामीको उपचार गरेको छ। भक्तपुर लायन्स सेवा समन्वय समितिले सञ्चालन गरेको केन्द्रको भक्तपुरस्थित लायन्स क्लवहरूले प्रवर्द्धन गरेका छन्। सेवा केन्द्रको प्रथम वार्षिकोत्सवका अवसरमा आयोजित कार्यक्रममा लायन्स सेवा समन्वय समिति भक्तपुरका संयोजक लायन विष्णुभक्त मारिखुले बताए। उनका अनुसार यीमध्ये दुई हजार दुई सय ९३ जनालाई क्लिनिकमै र बाँकी तीन हजार तीन सय २३ जनालाई स्वास्थ्य शिविरमार्फत् सेवा दिएको उनको भनाइ छ। गएको भदौदेखि साउनसम्म यो सेवा दिएको उनले जनाए। कार्यक्रममा सेवा केन्द्र व्यवस्थाप समितिका संरक्षक लायन कृष्णप्रसाद अवाल, केन्द्रका मुख्य संयोजक गोकुलप्रसाद प्रजापतिले केन्द्रको व्यवस्थापनका लागि सात सदस्यीय व्यवस्थापन समिति सक्रिय रहेको जनाए। केन्द्रमा नियमित आँखा क्लिनिक, नियमित डायबेटिज स्क्रिनिङ सेवा, फिजियोथेरापी सेवा, जनरल ओपीडी सेवालगायतका सेवाहरू रहेको छ। कार्यक्रमका प्रमुख अतिथि डिष्ट्रिक गभर्नर लायन उतमप्रसाद झा, सेवा केन्द्र व्यवस्थापन समितिका सदस्य लायन रुकेश रञ्जितलगायतले लायनहरूको सहयोगमा केन्द्रले कम शुल्कमा उदाहरणीय रूपमा स्वास्थ्य सुविधाहरू दिइरहेको बताए। कार्यक्रममा सहयोगी लायनहरूलाई सम्मान गरिएको थियो।"
वातावरणमैत्री विकासमा जोड,"बुटवल : तीन तहकै सरकार मातहत हुने विकास निर्माणका योजनाहरू समाजलाई प्रतिकूल असर नहुने गरी वातावरणमैत्री हुनुपर्नेमा सरोकारवाला निकायले जोड दिएका छन्। अन्नपूर्ण मिडिया नेटवर्कले सोमबार बुटवलमा आयोजना गरेको जलवायु परिवर्तन र शासन सम्बन्धी लुम्बिनी प्रदेश स्तरीय सम्मेलनका अधिकांश वक्ताहरूले वातावरणमैत्री विकासमा जोड दिएका हुन्। कार्यक्रममा बोल्दै प्रमुख अतिथि लुम्बिनी प्रदेशका अर्थ तथा सहकारीमन्त्री कृष्णध्वज खड्काले विकास वातावरणमैत्री हुनुपर्नेमा समर्थन जनाए पनि वातावरणकै मुद्दाले कतिपय विकासको गति सुस्ताएको धारणा राखे। दर्जनौं सडक, हाइड्रोपावरहरू वातावरणमैत्री भएनन् भनेर रोकिएका छन्, उनले भने, नेपालले अन्तर्राष्ट्रिय सन्धी सम्झौतामा हस्ताक्षर गरेको छ। त्यसैले पनि हामी वातावरणमैत्री बन्नुपर्ने बाध्यकारी व्यवस्था छ। युरोप, अमेरिकाको मापदण्ड नेपालमा लागू गर्नु व्यावहारिक छैन। उनले लुम्बिनी प्रदेश सरकारले वातावण संरक्षण ऐन२०७७ जारी गरी प्रदेशका हरेक विकासका गतिविधिलाई वातावरणमैत्री बनाउन खोजेको जानकारी गराए। वातावरण प्रतिकूल विकासकै कारण जलवायु परिवर्तनको सिकारमा नागरिकहरू परेको सुनाउँदै खड्काले यसतर्फ प्रदेश सरकार नागरिकप्रति चिन्तित रहेको सुनाए। बाढीपहिरोलगायत विपतका घटना हुनुपूर्व नागरिकहरूलाई पूर्वसूचना दिने, अर्गानिक उत्पादनमा किसानलाई प्रोत्साहन गर्ने, एक वडा एक पोखरी, वृक्षरोपणलगायतका कार्यक्रम संघीय र स्थानीय सरकारको सहकार्यमा गरिएको खड्काले बताए। राष्ट्रपति चुरे तराई मधेस संरक्षण विकास समितिका सदस्य डासुस्मिता ढकालले जलवायु परिवर्तन र लुम्बिनी प्रदेश विषयक कार्यपत्र प्रस्तुत गर्दै जलवायु परिवर्तनका हिसाले लुम्बिनी प्रदेका १५ वटा स्थानीय तह संवेदनशील रहेको जानकारी दिइन्। जलवायूुपरिवर्तनको जोखिमका हिसाबले रोल्पा, प्युठान, नवलपरासी मध्यम जोखिम, कपिलवस्तु, गुल्मी, प्युठान, अर्घाखाँची र दाङ कम जोखिम, बाँके, पाल्पा र रूपन्देही धेरै कम जोखिममा रहेको उल्लेख गरिन्। उनले स्थानीय तहले गाउँगाउँमा भ्यू टावर बनाउनतर्फ जोड गर्नुभन्दा जोखिम व्यवस्थापन केन्द्र स्थापना गरेर नागरिकको सुरक्षामा ध्यान दिन आग्रह गरिन्। कोरोना, डेंगुलगायतका रोगहरू जलवायु परिवर्तनकै उपज रहेको उनको निष्कर्ष छ। लुम्बिनी प्रदेशका वन तथा वातावरण समितिका पूर्वसभापति जाल्पा भुसालले पहाडी जिल्लाका रोल्पा र रुकुम भूक्षयको उच्च जोखिममा रहेको जानकारी गराइन्। ४५ दिनमात्र समितिको सभापति भएर काम गरेको अनुभव सुनाउँदै उनले प्रदेश सरकारले जलवायु परिवर्तनको विषयलाई चासोका साथ नलिएको समेत विगत सुनाइन्। जलवायु परिवर्तन र यसले समाजमा पारेको प्रभावका विषयमा राजनीतिक नेतृत्वले मुख्य एजेन्डा नबनाउँदासम्म यो विषय सधैं ओझेलमा परिरहने प्रदेश योजना आयोगका सदस्य डादामोदर भुसालले धारणा राखे। जलवायू परिवर्तन र यसले नागरिकमा पारेको असरलाई अध्ययन गरी वार्षिक नीति, कार्यक्रम र बजेट विनियोजन गरिने सुनवल नगरपालिकाका नगरप्रमुख बिमला अर्यालले प्रतिवद्धता जनाइन्। उनले नगरक्षेत्रमा पोखरी निर्माण र बाँझो जमिनलाई उत्पादनमा जोड्ने काममा किसानलाई प्रोत्साहन गर्ने खालका कार्यक्रम तय गर्ने बताइन्। वन तथा वातावरण मन्त्रालय लुम्बिनी प्रदेशका वन व्यवस्थापन योजना तथा अनुगमन महाशाखा प्रमुख नारायणदेव भट्टराईले वैज्ञानिक वन व्यवस्थापनमार्फत जलवायु परितर्वनको मुद्दालाई सार्थक बनाउने विचार व्यक्त गरे। उनले प्रदेशका १२ वटै जिल्लामा छिटो हुर्कने खालको बिरुवा वृक्षरोपण गरेर बृहत् हरियाली बनाउने योजना रहेको बताए। वातावरणको क्षेत्रमा कमल चलाउँदै आएका पत्रकार युवराज कँडेलले नेता, सांसद् र मन्त्रीहरू जनताप्रति उत्तरदायी नबन्दा जलवायु परिवर्तन अनुकूलका गतिविधिहरूले बढवा पाउँदै जान थालेको आरोप लगाए। उनले नेता, सांसद र मन्त्रीहरू कुनै तथ्य तथ्यांकमा आधारित नभएर विकासका नीति, योजना र बजेट विनियोजन गर्ने गरेको बताए। मोटरबाटो उद्घाटन गर्न पुग्ने मन्त्रीले विकासपछि हुने विनाशको किन अध्ययन गर्दैनन् ?, उनले प्रश्न गर्दै भने, किनकी, उनीहरू जलवायु अनुकूलनमा कुनै ध्यान दिँदैनन्। सरकारले नीति र योजना तय गर्दा सम्बन्धित क्षेत्रका विषयविज्ञहरूलाई बेवास्ता गर्दा नागरिकमैत्री नीति बन्न नसकेको मानव अधिकार आयोग लुम्बिनी प्रदेशका प्रमुख सोमनाथ सुवेदीको भनाइ छ। जलवायू परिवर्तनको बढी मार कृषि क्षेत्रले खेप्नुपरेको बताउँदै पैंचो पसलका निर्देशक धु्रव न्यौपानेले तीन तहकै सरकार किसानप्रति चिन्तित हुन आग्रह गरे। गाउँगाउँमा जथाभावी खनिएका सडकहरूको कारण पछिल्लो समय जलवायु परिवर्तनको असर पृथ्वीमा परिरहेकोमा सहभागीहरूले जोड दिए। स्थानीय सरकार आइसकेपछि गाउँमा विकासको लहर चले पनि नागरिकहरू सहरमा बसाइसर्ने क्रम नरोकिएको कार्यक्रममा बोल्ने सहभागीहरूले जोड दिए। अन्नपूर्ण पोस्ट्का प्रधान सम्पादक अखण्ड भण्डारीले जलवायु परिवर्तनको मुद्दालाई अन्नपूर्ण मिडिया नेटवर्कले राष्ट्रिय दायित्वको रूपमा लिएको बताए। दिगोपनको लागि एकता पत्रिकाको मूल एजेन्डा बनेको उनको भनाइ छ। नागरिकका आमचासोमध्ये जलवायु परिवर्तन र वातावरणीय अनुकूलन सम्बन्धी मुद्दा विशेष प्राथमिकतामा परेको सुनाए। अन्नपूर्ण मिडिया नेटवर्कले ६ वटै प्रदेशमा प्रदेशस्तरीय सम्मेलन गर्ने र बागमती प्रदेशमा राष्ट्रिय स्तरको सम्मेलन गरी सरकारको ध्यानाकर्षण गराउने बताए। कार्यक्रमको सहजीकरण अन्नपूर्ण पोस्ट्का लुम्बिनी प्रदेश ब्यूरो प्रमुख लक्ष्मण पोखरेलले गरेका थिए।"
बन्दीगृह बन्नु हुन्न स्कुल,"बालबालिकाको सर्वांगीण विकासका लागि शिक्षा, संस्कार, आचरण र सामाजिकीकरण महत्त्वपूर्ण हुन्छन्। सामाजिकीकरणका आवश्यक तत्त्वअन्तर्गत अन्तरवैयक्तिक र वैयक्तिक गुण तथा विभिन्न किसिमका सीपहरू पर्छन्। शिक्षाका माध्यमबाट बालबालिकामा अन्तर्निहित प्रतिभाको प्रस्फुटन तथा समाजमा समायोजन हुन आवश्यक पर्ने अतिरिक्त सीपहरूको विकास गर्ने उद्देश्य राखिएको हुन्छ। सामाजिक अन्तरक्रियाका माध्यमबाट शिक्षा, संस्कार र आचरणगत विशुद्धताका लागि परापूर्वकालदेखि नै पूर्वीय सभ्यतामा गुरुकुल अस्तित्वमा देखिन्छ। अध्ययनकै क्रममा सहपाठी, गुरु र सामाजिक अनुष्ठानका माध्यमबाट सामाजिकीकरणको अभ्यासका लागि गुरुकुलले प्रभावकारी भूमिका खेलेको देखिन्छ। आठ वर्षदेखि २५ वर्षसम्म गुरुका समीपमा रही आर्जन गरिएको शिक्षाले सामाजिक तथा आत्मिक उन्नति र प्राप्त शिक्षाका माध्यमबाट समाज र प्राणी मात्रको हित हुने काम गर्न अभिपे्ररित गर्छ। जसले पुरुषार्थ चतुष्ठयको ढोका खोल्ने प्रमुख साधनका रूपमा शिक्षालाई लिएको देखिन्छ। संस्कारबिनाको शिक्षालाई घातक र समाजविरोधी ठान्ने परम्परा पूर्वमा देखिन्छ। यसले आफूले प्राप्त गरेको ज्ञान परोपकारमा उपयोगी हुनैपर्ने कुरालाई केन्द्रमा राखेको तथ्य छर्लंग हुन्छ। बालमैत्री वातावरण र उनीहरूको सर्वांगीण विकासका बारेमा अहिले निकै चर्चा हुने गरेको छ। साथै बजारमा सहजै बिक्री हुन सक्ने अर्थकारी शिक्षा बनाउने उद्देश्यले हालका दिनमा उद्देश्य केन्द्रित र रोजगारमूलक शिक्षामा जोड दिइँदै आएको छ। सर्वांगीण विकास भनेर जति नै चर्चा गरे पनि हाम्रा शैक्षिक क्रियाकलाप भने बालबालिकाको चौतर्फी विकासमा केन्द्रित हुन सकेका छैनन्। शिक्षाको अर्थ नै सूचना संकलन गर्नु र संस्कार भनेकै देखावटीपन हो भन्ने ढर्रा छ। जसका कारण शिक्षाले वैयक्तिक खुसी खोस्ने र सामाजिक एवं आर्थिक स्तरीकरणमा जोड दिने गरेको छ। यति मात्र नभएर परम्पराप्राप्त आचरणलाई तिरस्कार गर्दै आचरण भनेकै पश्चिमीकरण हो र सामाजिकीकरण भनेको वर्गीय वा क्षेत्रीय चिन्तन हो भन्ने भ्रमपूर्ण यथार्थ छ। वर्तमान शिक्षा पद्धति रुमलिएको छ। सैद्धान्तिक रूपमा सर्वांगीण विकासअन्तर्गत बालबालिकाको मानसिक, शारीरिक, संवेगात्मक, आध्यात्मिक र सामाजिक विकासलाई राखिएको छ। विद्यालय प्रवेश गर्नासाथ अनुशासनका नाममा कडा नियम पालना गर्नुपर्ने बाध्यताले बालबालिकाका अन्तरवैयक्तिक सीपहरूले अभिव्यक्त हुने अवसर गुमाउने गरेका छन्। घरमा सिकेका सीप र घरमा गरिएका अभ्यासहरू चटक्कै छोडेर सभ्य बन्ने नाममा विद्यालयका देखावटी गतिविधिमा संलग्न हुनुपर्ने बाध्यता पनि छ। जसकारण बालबालिकाले आफ्ना भाषा, धर्म, संस्कार र संस्कृतिलाई अन्धविश्वासका रूपमा हेर्ने गरेको देखिन्छ। पश्चिमा समाजमा विकसित लिभिङ टुगेदर, रिलेसन र ब्रेकअपको सिको गर्न खोज्दा कतिपय कलिला बालबालिका आत्महत्याको बाटो रोज्न बाध्य छन्। किशोरीहरू बलात्कारको सिकार हुने प्रवृत्ति पनि यसकै परिणाम हो। जुन बढ्दो छ। सञ्चारका साधनहरूको अनुचित प्रयोग र वयस्क साइटमा निर्बाध प्रवेशले किशोरकिशोरीमा अनेकौं विकृति देखा परेका छन्। यस्तो अवस्थामा आमाबाबु पहिलो विश्वासपात्र र अनुभव आदानप्रदानको सहयोगी बन्नुपर्ने अवस्थामा उनीहरूको अभिभावकीय भूमिकामा प्रश्न चिह्न लागेको छ। बालबालिकालाई नैतिक र सांंस्कृतिक मूल्यबोध गराई पथप्रदर्शन गर्ने गरिमामय क्षमतामा पनि प्रश्न छ। ससाना बालबालिकालाई औपचारिक कक्षाकोठामा राख्ने सन्दर्भमा उनीहरूका बालसुलभ प्रवृत्तिहरूलाई बलात् कुण्ठित पार्ने कामसमेत हँुदै आएको छ। यस कारण बालबालिकाको संवेगात्मक विकासमा ठुलो धक्का पुगेको छ। अघोषित रूपमा वर्ग विशेषका लागि छुट्टाछुट्टै विद्यालय भएकाले बालबालिकाले सामाजिक यथार्थलाई बोध गर्न नपाउने अवस्था छ। अर्कोतिर घरपरिवारमै कमजोर आर्थिक स्तर भएका परिवारका बालबालिकासँग उठबस गर्न नदिने प्रवृत्ति बढेका कारण सामाजिक ध्रुवीयताले मौलाउने अवसर पाएको छ। शिक्षा, संस्कृति, संस्कार र सामाजिकीकरणको अन्तिम लक्ष्य सुख अथवा खुसी भए पनि बालबालिकाको मनोसंवेगात्मक अवस्थालाई बेवास्ता गरी निर्धारण गरिएका पाठ्यपुस्तक छन्। तिनमा भएका सूचना घोक्नु नै जीवनको सफलता ठानेका बालबालिका विद्यालय प्रवेशसँगै आफ्नो खुसीलाई तिलाञ्जली दिन विवश छन्। विद्यालयहरूले बालबालिकालाई ६ घण्टाका लागि मात्र होइन, २४सै घण्टाजसो बन्दी बनाएका हुन्छन्। विद्यालयमा बिताइने समयमा अनुशासनका नाममा कडा नियमभित्र बस्नुपर्ने भएकाले उनीहरूले अनुभूति अभिव्यक्त गर्ने अवसर नै पाउँदैनन्। घर आउनासाथ गृहकार्यको भारीले थिच्छ। बालबालिका सामाजिकीकरणका सबै पक्षबाट वञ्चित हुन्छन्। घरमै पनि बालबालिकालाई डर देखाउन यसो गरे शिक्षकलाई भनिदिन्छु उसो गरे विद्यालयमा दण्ड पाइन्छ भनेर तर्साउने गरिन्छ। बालबालिकाको साथीसंगातीसँग समयसमयमा ठाकठुक हुनु अति सामान्य कुरा हो। मेल र बेमेलबाट बालबालिकाले खुसी र दुःखका संवेगहरू व्यवस्थापन गर्न सिक्छन्। सिकाइ हुनका लागि बालबालिकाले घटनासित सम्बन्धित अवधारणा निर्माण गर्नु आवश्यक हुन्छ। सो अवधारणा व्यावहारिक रूपमा पुष्टि भएपछि बालबालिकाले नयाँ कुरा सिक्छन्। शिक्षक वा अभिभावकले भनेको काम मात्र गर्न हुने र बालबालिकाको अन्तर्मनको काम कुरा गर्न नहुने भन्ने मानसिकता हावी छ। जसले बालबालिकालाई आत्मविश्वासीभन्दा अनुशासनका नाममा अनुसरण गर्ने बनाउन खोजिन्छ। अति नियन्त्रित वातावरणमा हुर्केको व्यक्तिले खुला वातावरणमा कुनै पनि निर्णय गर्न सक्दैन। आत्मविश्वासको कमी, जिम्मेवारी लिन नसक्ने तथा जोखिम वहन गरी वास्तविक क्षमता उजागर गर्न नसकेकै कारण उनीहरूले आशातीत प्रगति गर्न सक्दैनन्। यी सबैको नतिजाका रूपमा उनीहरूमा खुसी हराउँछ। अर्थात् वर्तमान शिक्षा प्रणालीले विद्यालय प्रवेश गरेदेखि नै बालबालिकालाई दुःखी बनाउन थालेको छ। नैतिकता, मानव मूल्य, सामाजिकीकरण र समायोजनकारी लचक भूमिका खेल्दै सामूहिक हितका लागि काम गर्ने र त्यसैमार्फत आफ्नो जीवनलाई सुखी र खुसी बनाउने अन्तश्चेतनाको विकास गर्नुपर्छ। यसका लागि विद्यालयका कठोर नियम र अनुशासनका फन्डा सधैं बाधक नै बन्ने गर्छन्। नवप्रवर्तनकारी सोच भएका व्यक्ति अरूले बनाएको बाटोमा हिँड्नभन्दा स्वच्छन्द रूपमा बाटो निर्माणका लागि अग्रसर हुन्छन्। यसैले विद्यालयमा यी अधिकार खोसिँदा ड्रपआउट गरेका क्षमतावान् विद्यार्थीले जीवनमा ठूलो सफलता पनि प्राप्त गरेका उदाहरण छन्। यस दृष्टिले विद्यालयहरू बालमैत्री कम र मानसिक रूपमा बन्दीगृह बढी बनेका छन्। शिक्षामा व्यापारीकरण फस्टाउनु र नियामक निकाय कानमा तेल हालेर बस्नुले नेपालमा बालमैत्री शिक्षाले स्थान पाउन सकेकै छैन। विद्यालयबाट निस्केपछि बालबालिका विद्यालयसित सम्बन्धित सम्पूर्ण उल्झनबाट मुक्त हुन पाउनु पर्छ। उसले बाँकी समय सामाजिक र पारिवारिक परम्परागत मूल्यमान्यता, रीतिथिति र संस्कृतिमा रम्ने वातावरण पाउनु पर्छ। जसले बालबालिकाको सर्वांगीण विकास र जीवनप्रतिको दृष्टिकोणमा सकारात्मक ऊर्जा प्रदान गर्छ। अनि मात्र राष्ट्रिय बालदिवस २०७९ ले राखेको बालमैत्री समाजको आधार, जिम्मेवार परिवार र उत्तरदायी सरकार नारा सार्थक बन्नेछ।"
गठबन्धनकै पक्षमा सत्तारुढ दल,"काठमाडौं : स्थानीय चुनावमा कांग्रेस, माओवादी, एकीकृत समाजवादी र जसपाबीच तालमेल गर्ने सहमति भएको थियो। तर, मधेसका १ सय २६ पालिकामध्ये वीरगन्ज, सिमरा, जनकपुरलगायत स्थानमा गठबन्धन थियो। यद्यपि त्यो पनि सफल भने हुन नसकेको नेताहरू बताउँछन्। यति बेला सत्ता गठबन्धनमा पूर्वसहमतिअनुसार भन्दै कांग्रेस, माओवादी, एकीकृत समाजवादी र जनता समाजवादी पार्टीबीच बार्गेनिङ चलिरहेको छ। ३२ सिट दाबी गरेको जसपाले कम्तीमा २२ सिट पाउने अपेक्षा राखेको जनाइएको छ। अन्य दल भने १४ सिटसम्ममा मनाउन लागेका छन्। यो प्रस्तावमा जसपा अध्यक्ष यादव सहमत भएका छैनन्। यादवले सम्मानजनक भाग नमिले गठबन्धनबाट चुनाव नलड्ने चेतावनी पटकपटक दिएका छन्। अहिले गठबन्धनमा भए पनि चित्तबुझ्दो सिट पाइएन भने जसपाले केही विकल्प पनि राखेको यादव बताउँछन्। सकेसम्म चित्तबुझ्दो सिट पाउँदा गठबन्धनबाटै निर्वाचनमा जाने हो। नत्र अरू विकल्प पनि राखेका छौं, यादव भन्छन्। महन्थ ठाकुर नेतृत्वको लोसपाले सत्ता गठबन्धनमा मिल्न प्रयास गरेको थियो। ठाकुरको पार्टी आएको खण्डमा जसपा निस्कने भनेपछि गठबन्धनका शीर्ष नेताले गठबन्धनमा ल्याएका छैनन्। प्रधानमन्त्री शेरबहादुर देउवाले भने कांग्रेसको भागमा परेको सिटबाट केही दिएर भए पनि लोसपालाई भागबन्डा गर्ने तयारीमा रहेको गठबन्धनकै एक नेता बताउँछन्। कांग्रेस सकेसम्म मधेसी दललाई थुम्थुमाएरै लैजाने रणनीतिमा देखिन्छ। किनभने, मधेसमा कांग्रेसको प्रतिस्पर्धा यिनै दलसँगै हुने हो। मधेसकेन्द्रित नेताहरू भने जसपा, लोसपा र सीके राउतको जनमत पार्टीलाई मिलाएरै लैजान चाहन्छन्। राउतले हालै तालमेल गरेर जाने संकेत काठमाडौंमा आयोजित एक कार्यक्रममा गरेका थिए। कांग्रेससँग जसपाको कुरो मिलेन भने यो विकल्पमा माओवादी केन्द्र अध्यक्ष पुष्पकमल दाहाल र जसपा अध्यक्ष यादव तयार रहन सक्ने जनाएको छ। मधेसमा तीन ध्रुव बन्न सक्ने विश्लेषक बताउँछन्। जसमध्ये कांग्रेस पहिलो, एमाले दोस्रो र मधेसी गठबन्धन तेस्रो ध्रुवमा उभिने सम्भावना पनि रहेको मधेस प्रदेशकै नेता बताउँछन्। मधेस प्रदेशसभामा जसपा ३९, कांग्रेस १९, लोसपा १५, एमाले र माओवादी ८८ सिटमा थिए। लोसपा कार्यकारिणी सदस्य तथा मधेस प्रदेश अध्यक्ष जितेन्द्र सोनल तत्काल जसपासँग मिलेर जाने सम्भावना नरहेको बताउँछन्। भन्छन्, राजनीतिमा असम्भव भन्ने त केही हुँदैन। यद्यपि मिल्ने सम्भावना कम छ। अहिलेको गठबन्धनलाई यथावत् राख्ने प्रयासमा पनि गठबन्धनका नेताहरू छन् उपेन्द्र यादवले यसका लागि यादवले मागेका ३२ सिट नै प्राप्त नगरे पनि न्यूनतम चासो सम्बोधन गर्न कांग्रेस, माओवादी र एकीकृत समाजवादी तयार हुनुपर्ने सरोकारवाला बताउँछन्। जसपा नेता रामसहायप्रसाद यादव मधेसमा सबैभन्दा धेरै मत ल्याउने आधार भएको पार्टी पाएको बताउँछन्। हामीले मधेस प्रदेशमा मात्र सिट माग गरेका छौं। त्यहाँबाट बाँकी रहेको लुम्बिनी र १ नम्बर प्रदेशमा १२ सिट मागेका छौं। त्यसमा अरू पार्टीभन्दा जसपाको नै आधार क्षेत्र बलियो छ। बलियो भएका कारण हामीले दाबी गरेका छौं, नेता यादव भन्छन्, अहिले जति पनि जनता अर्को पार्टीहरूमा प्रवेश गरेका छन् ती सबै मधेसवादी दलमा नअटेका कारणले भड्किएर हिँडेका हुन्। यो सामान्य कुरा हो यसले कुनै प्रभाव पार्दैन। लोसपा नेता केशव झा सत्तारुढ गठबन्धनसँग समन्वय गरेर जाने अवस्था नरहेको बताउँछन्। हामीले मधेसमा लोसपाको स्थिति अभै सुधारेका छौं। समग्रमा नराम्रो स्थिति छैन। यद्यपि निर्वाचनमा एक्लै जान सक्ने अवस्था छैन, नेता झा भन्छन्, सत्तारुढसँग गठबन्धन नहुँदा अर्कोे दलसँग अवश्य हुन्छ। मधेसी दलको अवस्था मधेसमै बलियो हुँदाहुँदै एक अर्कोसँग समन्वय नहुँदा कमजोर देखिएको उनी स्वीकार गर्छन्। यर्थाथमा मधेसमा मधेसका पार्टी बलिया छन्। निर्वाचनको मुखमा पार्टी प्रवेशका कार्यक्रम चलिरहन्छन्, उनी भन्छन्। गठबन्धनका कारण कुन पार्टी कति बलियो भनेर तौलिने बेला नभएको उनी बताउँछन्। पाँच पार्टी मिल्दा एउटा पार्टीलाई समस्या हुने उनको ठहर छ। कांग्रेस नेता अरविन्द महतो मधेसमा कांग्रेसले कोहीसँग पनि गठबन्धन गर्नुको आवश्यकता नरहेको बताउँछन्। मधेसी दल एकजुट भएर आउँदा पनि मधेस प्रदेशमा कांग्रेस भारी छ, महतो भन्छन्, कांग्रेसलाई हिजो पनि गठबन्धनको आवश्यकता थिएन। आज पनि मधेस प्रदेशमा कांग्रेसलाई गठबन्धनको सहारा लिनुपर्दैन।"
सहकारीमा सुशासनको सकस,"सहकारी व्यवस्थापन तथा सञ्चालनमा सुशासन कायम गर्न चुनौती बन्दै गएको छ। अधिकांश सहकारीमा सञ्चालक समितिको चयन, कर्मचारीको नियुक्ति, आम्दानी खर्चको पारदर्शिता आदि समस्या छन्। सेयर सदस्यको सदाशयता र विश्वासको गलत फाइदा उठाउँदै कतिपय केही धूर्त व्यक्तिले सञ्चालकलगायत समितिमा परिवारका सदस्य वा नजिकका व्यक्ति राखेर मनलागी गर्ने क्रम बढेको पाइन्छ। पदाधिकारी चयन, अडिटको प्रमाणीकरण आदि गलत एवं रकमी सिन्डिकेटको आधारमा अपारदर्शी साधारणसभाबाट कागजी प्रक्रिया पूरा गरी टाठाबाठाहरूको हैकम कायम राख्ने प्रवृत्ति मौलाउँदै गएको छ। सहकारीमा खर्चका विवरण वास्तविकताभन्दा पनि बिल भर्पाइ दुरुस्त राख्छन्। अनि व्यक्तिगत लाभ लिने दुराशयका कारण सहकारीको सिद्धान्त र मर्ममाथि नै प्रश्न खडा गरिदिएको छ। कमिसनमा कमाउने र चाकडीमा रमाउने प्रवृत्ति कतिपय सञ्चालकको नियत छ। सहकारीका केही लोभीपापी सञ्चालक जागिरे पनि छन्। जो सेवासुविधा बढाउनेजस्ता निन्दनीय र हास्यास्पद निर्णय गरेका घटना सामान्य बन्दै गएका छन्। सहकारी सञ्चालनमा विधि र प्रक्रियासम्मत पारदर्शी कार्यशैलीभन्दा पनि सामन्ती सोच र स्वार्थबाट प्रदूषित हुँदै जानु भविष्यको शुभसंकेत होइन। सहकारीमा देखिएका बेथिति नियमन गर्दै सुशासन कायम गर्न सम्बन्धित निकाय बेलैमा चनाखो नहुने हो भने बेथिति झन् मौलाउने निश्चित छ। नेपालमा पछिल्लो समयमा सहकारीको संख्यात्मक वृद्धि तीव्र गतिमा भएको पाइन्छ। नेपालमा पहिलो सहकारी ऐन २०४८ बन्दा ८ सय ३३ सहकारी थिए। हाल २९ हजार ८ सय ८६ सहकारी छन् जसमा ७३ लाख ७ हजार ४ सय ६२ भन्दा बढी मानिस सेयर धनी छन्। तीन वर्षमा ४ हजार ६ सय ४४ सहकारी घटेका छन्। कोरोना महामारीको सबैभन्दा बढी सकस सहकारी क्षेत्रमा परेको देखिन्छ। सहकारी संघीय सरकारअन्तर्गत १ सय २५, प्रदेश सरकारअन्तर्गत ६ हजार २ सय र स्थानीय सरकारअन्तर्गत २३ हजार ७ सय ५९ छन्। सञ्चालित सहकारीमध्ये २० विषयगत केन्द्रीय संघ, एक राष्ट्रिय सहकारी बैंक, एक राष्ट्रिय सहकारी महासंघ र २ सय ४१ विषयगत जिल्ला सहकारी संघ क्रियाशील छन्। सहकारीमा ५६ प्रतिशत महिला सदस्य छन्। सहकारी संघसंस्थाले मुलुकभर ८८ हजार ३ सय ९ जनालाई प्रत्यक्ष रोजगारी प्रदान गरेको छ। सहकारीको कारोबार १० खर्ब तथा ९४ अर्ब १० करोड सेयर पुँजी तथा ४ खर्ब ७७ अर्ब ९६ करोड बचत संकलन गरी ४ खर्ब ३६ करोड ऋण गरेको सरकारी तथ्यांकले पुष्टि गरेको छ। कुल गार्हस्थ्य उत्पादनको ५ प्रतिशत, वित्तीय क्षेत्रमा २० प्रतिशत १ लाख प्रत्यक्ष रोजगारी, १० लाख स्वरोजगारी र कम्तीमा पनि पाँच खर्बको वित्तीय कारोबार सहकारीले गरेको तथ्यांकीय आंकलनले देखाएको छ। सहकारीको परिभाषा र सिद्धान्तसमेतलाई अपव्याख्या गर्ने विकृत गतिविधि पनि भइरहेका छन्। मौजुदा सहकारी ऐनमा केही सकारात्मक व्यवस्था भए पनि अझ धेरै सच्याउनुपर्ने विषय छन्। सहकारीमा सर्वसाधारणको सहज र स्वस्फूर्त सहभागितालाई नियमनका नाममा संकुचित बनाउने प्रयास गरेको पाइन्छ। कोरोना महामारीको सबैभन्दा बढी सकस सहकारी क्षेत्रमा परेको देखिन्छ। दैनिक बचत तथा ऋण प्रवाहबाट चलायमान रहने सहकारी लामो लकडाउनका कारण प्रायः ठप्प थिए। कतिपय सहकारीले कारोबार बन्द गर्न विवश भएको सञ्चालकहरूको पनि दुःखेसो छ। सहकारीहरूमा अस्तव्यस्त व्यवस्थापन तथा अदूरदर्शी योजनाका कारण पनि यस्तो अवस्था आइलागेको हो। सहकारीको मर्म र भावनाविपरीत सीमित टाठाबाठाको स्वेच्छाचारीले सहकारीको अवस्था टिठलाग्दो बनेको छ। देशभर छरिएकाले बैंक र वित्तीय ज्ञान नभएका जनसमुदायको आम्दानीलाई व्यवस्थित र उचित प्रवद्र्धन गर्न सहकारी वरदान साबित हुन सक्छ। समुदायमा छरिएर रहेको निष्क्रिय पुँजीलाई एकीकृत गरी उत्पादनमूलक कार्यमा परिचालन गर्नु सहकारीको धर्म हो। अन्तर्राष्ट्रिय सहकारी महासंघले प्रतिपादन गरेका सहकारी सिद्धान्त र मान्यतालाई समेत मध्यनजर राखेर सहकारी सञ्चालन हुनुपर्छ। अभियन्तासँगको घनिभूत छलफलबिना ल्याइने सहकारी ऐननियमहरू प्रभावकारी हुन सक्दैनन्। सहकारीका सबल र दुर्बल पक्ष केलाएर समसामयिक सुधार गर्नु आवश्यक छ। अनियमित गर्नेलाई दण्ड र राम्रोलाई पुरस्कृत गर्न अनुगमन निरीक्षण गर्ने परिपाटी प्रभावकारी हुन सकेको छैन। सहकारीमा हुने आर्थिक अनियमिततालाई निरुत्साहित गर्न ढिला भएको छ। पारदर्शी बनाउँदै आम्दानी र खर्चको अनिवार्य सामाजिक लेखापरीक्षण गर्र्ने प्रावधानले आर्थिक अनुशासन कायम गर्न सके कोसेढुंगा हुन सक्छ। सहकारीमा सर्वसाधारणको सहज र स्वस्फूर्त सहभागितालाई नियमनका नाममा संकुचित बनाउने प्रयास गरेको पाइन्छ। कार्की, सहकारी अभियन्ता हुन्।"
उदयपुरमा चाडपर्व सुरक्षाका लागि ३ सय ७७ प्रहरी परिचालन,"उदयपुर : जिल्ला प्रहरी कार्यालय उदयपुरले चाडपर्व लक्षित सुरक्षा योजना अन्तरगत झण्डै चार सय प्रहरी परिचालन गर्ने भएको छ । चाडपर्वमा हुन सक्ने सम्भावित घटनालाई निस्तेज बनाउन प्रहरीले तयार पारेको सुरक्षा योजना अनुसार जिल्लाभरी ३ सय ७७ जना प्रहरी परिचालित हुनेछन् । आवश्यकता अनुसार अन्य सुरक्षा निकायसँग समेत समन्वय गरी शान्तिपूर्ण र भयरहित वातावरणमा चाडपर्व मनाउन सक्ने गरी एकीकृत सुरक्षा योजना लागू गरिएको जिल्ला प्रहरी कार्यालयका प्रमुख एसपी ज्ञानेन्द्रप्रसाद फुयाँलले बताए । सोमबारबाट सुरु भएको दसैं, तिहार, छठ, नेपाल सम्बत, ल्होसारलगायत विभिन्न सांस्कृतिक महत्वका चाडपर्वलाई लक्षित गरी सुरक्षा योजना तयार गरिएको उनले बताए । चाडपर्वमा सम्भावित हुने झगडा, चोरीका घटनालाई पुर्णरुपले निस्तेज पार्न र जिल्लामा शान्ति सुरक्षाको अवस्था सुढृढ बनाउने गरी योजना अघि सारिएको उनले बताए । कार्यालयले मातहत प्रहरी युनिटलाई अधिकतम परिचालन गर्ने गरी योजना अघि सारेको उनले बताए । त्यसका लागि जिल्लाभरी ९ वटा गाडी मोवाईल टोलीमा खटाइने छ भने २० वटा मोटरसाईकलबाट गस्ती गर्ने योजना अघि सारिएको छ । शान्ति सुरक्षालाई मध्येनजर गरी मुख्यबजार क्षेत्रहरुमा २४ ठाउँ पिकेट, ग्रामिण इलाकाहरुमा १२ वटा ग्रामिण गस्ती, बिभिन्न ठाउँमा दैनिक १० वटा सरप्राईज चेकिङ (आकस्मिक) चेकजाँच, थप १० ठाउँमा ट्राफिकसहितको संयुक्त चेकजाँच गर्न टोली परिचालन हुने एसपी फुयाँलले बताए । त्यसैगरी चाडपर्वको मौकामा यातायात सेवामा बढी भाँडा रकम असुल गर्ने, दुव्र्यवहार गर्ने, क्षमताभन्दा बढी यात्रु बोक्ने कार्य निरुत्साहित गर्न तथा यात्रुलाई आवतजावत गर्न सहज बनाउन जिल्लाका बिभिन्न ७ ठाउँमा यात्रु सहायता कक्षसमेत स्थापना गरिएको सूचना अधिकारी तथा डिएसपी राकेश पोदारले बताए । घोषित सुरक्षा योजना अन्तर्गत केही ठाउँमा यात्रु सहायता कक्ष स्थापना गरिसकिएको छ । खासगरी यात्रु ओसारपसार गर्ने सघन क्षेत्र (यातायात हव) बसपार्क र बस स्टेन्डहरुमा सहायताकक्ष खोल्नुका साथै चेकजाँचको कार्य थालिएको उनले बताए ।"
भरतपुरमा ढल व्यवस्थापनको काम हुने,"भरतपुर : भरतपुर महानगरपालिकाका सहरी क्षेत्रमा ढल निकासको समस्या देखिएपछि खानेपानी तथा ढल व्यवस्थापन विभागले रु दुई अर्बभन्दा बढीको लगानीमा ढल निर्माणको काम गर्ने भएको छ। यससँगै खानेपानी व्यवस्थापन र शौचालयबाट निस्केको फोहर व्यवस्थापन तथा ढल व्यवस्थापनको काम गर्न लागिएको हो। विभागको एकीकृत खानेपानी तथा सरसफाइ आयोजनाले कामका लागि विस्तृत अध्ययन प्रतिवेदनको काम गरिरहेको छ। देशका १२ सहरमा ढल व्यवस्थापनको काम गर्ने तयारी छ। तीमध्ये पाँच सहरलाई पहिलो चरणमा राखिएको छ। तीमध्ये पनि भरतपुर महानगरपालिकाको कामलाई तीव्ररूपमा अघि बढाइएको विभागको आयोजनाका निर्देशक रत्नप्रसाद लामिछानेले जानकारी दिए। उनका अनुसार आउँदो असारसम्ममा विस्तृत अध्ययन प्रतिवेदनको काम सम्पन्न गरी बोलपत्र आह्वान गर्ने लक्ष्य राखिएको छ। उनले भने, 'हामी आगामी असारसम्ममा बोलपत्र आह्वान गर्ने गरी काम अघि बढाएका छौँ। ढिलो भए पनि आउँदो वर्षको यतिबेलासम्म बोलपत्र भइसक्छ।' दुईदेखि तीन वर्षभित्र काम सम्पन्न गर्ने लक्ष्य राखिएको छ। भरतपुर १ देखि १२ सम्मका वडामा पहिलो चरणमा यो परियोजना सुरु गरिँदै छ। ती वडामध्ये पनि सहरी क्षेत्रमा आकाशे वर्षाको पानी व्यवस्थापन हुन नसक्दा ठूलो पानी परेसँगै सडक जलमग्न हुने गर्दछन्। धेरै सडक कालोपत्र भएको भए पनि ढल बनि नसक्दा आकाशको पानी व्यवस्थापन जटिल समस्या बन्दै आएको छ। उनका अनुसार वर्षात्को पानीको व्यवस्थापन मुख्य काममा राखिएको छ। ढल निकासमार्फत पानी जम्न नपाउने गरी व्यवस्थापन गरिने छ। शौचालयबाट निकालिएको फोहरलाई प्रशोधन गरी पानी नदीमा मल बारीमा प्रयोग गर्ने तयारी गरिएको छ। यसैगरी ढलमा बगेको पानीलाई सोझै नदीमा नमिसाइ प्रशोधन गरिने उनले बताए। खानेपानी नपुगेका ठाउँमा पानी पुर्याइने छ भने भइरहेका ठाउँमा स्तरोन्नति गरिने छ। एसियाली विकास बैंकको आर्थिक सहयोगमा काम गर्न लागिएको हो। उनको भनाइमा प्रमुख सहरहरूमा रु एक अर्ब ५० करोडदेखि दुई अर्बसम्मको योजना तय गरिएको भए पनि भरतपुरका मुख्य सहरी क्षेत्रमा धेरै काम गर्नुपर्ने भएकाले दुई अर्बभन्दा बढीको योजना बन्ने अनुमान गरिएको छ। महानगरपालिका प्रमुख रेनु दाहालले सहरी क्षेत्रमा वर्षात्को पानी जम्ने समस्या जटिल बनेको र खर्चिलो हुने भएकाले सङ्घीय सरकारलाई गरिएको निरन्तर आग्रहपछि पहिलो चरणमा काम भइरहेको जानकारी दिए। उनले भने, 'अझै एकदुई वर्ष दुःख भए पनि सधैँका लागि समाधान गर्ने गरी काम हुँदैछ।' मुख्यरूपमा सहरी क्षेत्रमा डुबान र ढल सोझै नदीमा मिसाउनुपर्ने बाध्यताको अन्त्य हुने गरी सुन्दर सहर बनाउन यो योजना महत्वपूर्ण हुने उनको भनाइ छ। रासस"
"अमेरिकी मन्त्री ट्रुडो नेपाल आउँदै, चीन र रसियाले फैलाएका मिथ्या सूचनाबारे छलफल गर्ने","काठमाडौं : कार्यवहाक अमेरिकी सहायक विदेश मन्त्री एलिजावेथ केनेडी ट्रुडो बुधबार नेपाल आउँदै छिन्। अमेरिकी विदेश मन्त्रालयले प्रेस विज्ञप्ति जारी गर्दै उनको नेपाल भ्रमण हुन लागेको जनाएको हो। उनले अमेरिकी सरकारको तर्फबाट विश्वव्यापी सार्वजनिक मामिला हेर्दै आएकी छन्। नेपालमा रहँदा मन्त्री ट्रुडोले सरकारी अधिकारी, नागरिक समाज, विदेशी मिडिया आउटलेटहरू, प्रेस, पत्रकार र कूटनीतिज्ञसँग भेट गर्नेछन्। उनले अल्पसंख्यक समुदायका अगुवा, अमेरिका गएर फर्किएका 'आल्मोनाई'हरुसँग समेत अन्तरक्रिया गर्ने बताइएको छ। ट्रुडोले काठमाडौंमा रहँदा मिथ्या समाचार र सञ्चारमाध्यमको भूमिका विषायक अन्तर्क्रिया कार्यक्रममा समेत सहभागी हुने छिन्। उनले नेपालसँगै उज्बेकिस्तान, युएई र काजकिस्तानको समेत भ्रमण गर्ने छिन्। उनी १२ दिनको भ्रमणमा निस्किएकी हुन्। भ्रमणका क्रममा उनले रसिया र चीनले अमेरिकाविरुद्ध फैलाएका मिथ्या समाचारका रोकथामबारे विभिन्न विषयमा अन्तर्क्रिया गर्ने विदेश मन्त्रालयले जनाएको छ।"
डलरको तुलनामा पाउन्ड कमजोर,"लन्डन (सिन्ह्वा) : बेलायत सरकारले घोषणा गरेको आधा शताब्दीको सबैभन्दा ठूलो कर कटौतीले अन्तर्राष्ट्रिय विश्वासलाई कमजोर बनाएपछि सोमबार अमेरिकी डलरको तुलनामा बेलायती पाउन्डको मूल्य कमजोर बनेको छ। सोमबार बिहान पाउण्ड करिब चार प्रतिशतभन्दा बढीले घटेर १०३५ डलरको हाराहारीमा पुगेको छ। यससँगै पाउन्डको मूल्य डलरको बराबरीको नजिक पुगेको छ। यद्यपि बेलायती मुद्राको अवस्था अपरान्ह्सम्ममा १०७ डलरभन्दा माथि पुगेको छ। सन् १९७२ यताकै सबैभन्दा ठूलो ४५ अर्ब पाउन्डको कर कटौतीपछि चान्सलर क्वासी क्वार्टेङले सप्ताहन्तमा अझै धेरै कुरा आउन बाँकी रहेको बताएपछि यो ठूलो परिवर्तन भएको हो। क्वार्तेङले आइतबार सञ्चारकर्मीसँग भने, म अर्को वर्ष हेर्न चाहन्छु कि मानिसहरूले आफ्नो आयको अधिक हिस्सा कायम राख्छन्। किनकि मलाई विश्वास छ कि यो बेलायती जनताले नै यो अर्थव्यवस्थालाई चलाइरहेका छन्। बेलायती अनलाइन इन्भेस्टमेन्ट सर्भिस इन्टरेक्टिभ इन्भेस्टरका बजार प्रमुख रिचर्ड हन्टरका अनुसार डलरको शक्तिसँगै सरकारी बजेटको प्रभावले स्टर्लिङलाई केही समयका लागि अहिलेसम्मकै न्यून बिन्दुमा पुर्याएको छ। हन्टरले भने, बजेटले पहिले नै अत्यधिक ऋणग्रस्त अर्थव्यवस्थामा थप दबाब सिर्जना गर्नेछ भन्ने चिन्ताले वित्तीय अनुशासनहीनताको आरोपको सामना गर्नु परेको छ। यसको परिणामस्वरूप बैंक अफ इङल्यान्डले प्रतिक्रियामा आपतकालीन घोषणा गर्नुपर्ने हुन सक्छ भन्ने अड्कलबाजी पनि भएको छ। क्वार्तेङले शुक्रबार कर कटौती गर्ने र आर्थिक वृद्धिलाई बढावा दिने आफ्नो महत्वाकांक्षी योजना सार्वजनिक गरेका थिए। बजार विश्लेषकहरूले यस्तो आर्थिक अनिश्चितताको सामना गर्दा सरकारलाई घाटाको वित्तपोषण गर्न कठिनाई हुने संकेत गरेका छन्।"
"रूसी विद्यालयमा गोली चल्यो, १३ को मृत्यु",मस्को (सिह्वा) : रूसको इजेभ्स्क सहरको एक विद्यालयमा गोली चल्दा ७ विद्यार्थीसहित १३ जनाको मृत्यु भएको छ। पश्चिमी रूसको उडमुर्त गणतन्त्रको राजधानी इजेभ्स्कको सहरी प्रशासन भवननजिकै रहेको विद्यालयमा सोमबार गोली चलेको हो। उक्त गोलीकाण्डमा सात बालबालिकासहित १३ जनाको मृत्यु भएको रूसी अनुसन्धान समितिलाई उद्धृत गर्दै तास समाचार एजेन्सीले जनाएको छ। सो घटनामा १४ बालबालिका र अन्य सात जना घाइते भएका छन्। यसअघि त्यहाँको प्रशासनले दिएको जानकारीमा गोली लागी नौ जनाको मृत्यु हुनुका साथै अन्य २० जना घाइते भएको बताइएको थियो। सो घटनामा संलग्न आक्रमणकारीले पनि आत्महत्या गरेको र उसको शवसमेत बरामत भएको प्रशासनले जनाएको छ।
अपांग युवती बलात्कार आरोपमा पक्राउ,विराटनगर : शारीरिक रूपमा अपांगता भएकी युवतीलाई बलात्कार गरेको आरोपमा प्रहरीले मोरङको लेटाङबाट एक जनालाई पक्राउ गरेको छ। लेटाङ नगरपालिका९ की १९ वर्षीया युवतीलाई बलात्कार गरेको आरोपमा लेटाङ३ का ५६ वर्षीय शरणबहादुर राईलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार युवतीका दुवै खुट्टा चल्दैन। हिँडडुल गर्न नसक्ने अवस्थाकी युवतीलाई बलात्कार गरेको भनेर किटानी जाहेरी परेपछि राईलाई पक्राउ गरिएको डीएसपी श्रेष्ठले बताए। लेटाङ९ मा राईको खेती छ। काम गर्नलाई खेतमा गएका बेला गत शनिबार राति युवतीलाई बोकेर आफ्नै खेतमा रहेको टहरोमा लगी राईले बलात्कार गरेको प्रहरीको प्रारम्भिक अनुसन्धानबाट खुलेको छ। अपांगता भएकी युवती बलात्कृत भएको दुई दिनपछि मात्रै प्रहरीले घटनाको जानकारी पाएको हो। घटनाको जानकारी पाउनसाथ सोमबार पक्राउ गरिएको डीएसपी श्रेष्ठले बताए। राईविरुद्ध जबरजस्ती करणी मुद्दा चलाउन म्याद थप गरेर अनुसन्धानको बाँकी प्रक्रिया अघि बढाइएको प्रहरीले जनाएको छ।
"मधेस केन्द्रित एमाले, प्रवेश गर्नेको लहर","काठमाडौं : मधेसमा अघिल्लो संसदीय निर्वाचनमा एमालेलाई गाह्रो परेको थियो। २०७४ सालमा एमाले उक्त प्रदेशमा पाँचौं दलमा सीमित हुन पुग्यो। तर, त्यस बेला विरोध गर्ने मधेस केन्द्रित दल मात्रै होइन, कांग्रेस र माओवादीकै कतिपय नेतालाई एमालेले आफूतिर तानेको छ। त्यति मात्रै होइन, मधेसको राजनीतिक परिस्थिति नै बदलिएको छ। एमाले स्थानीय निर्वाचनबाट दोस्रो ठूलो दल देखिएको छ। एमाले प्रचार विभाग सचिव गगन विष्ट उक्त प्रदेशबाट ठूलो संख्यामा आफ्नो पार्टीमा प्रवेश भइरहेको दाबी गर्छन्। मधेसवादी दलका साथै माओवादीबाट एमालेमा प्रवेश गर्ने लहर नै चलेको उनको दाबी छ। देशभर १ लाख २५ हजारभन्दा बढी एमालेमा प्रवेश भइरहेको विभागले जनाएको छ। जसमा सबैभन्दा धेरै मधेसमा रहेको जनाइएको छ। उक्त पार्टीका अध्यक्ष केपी शर्मा ओलीले विभिन्न जिल्ला पार्टी प्रवेश गराएका छन्। उनले लोसपा नेता उमाशंकर अगरियालाई जनकपुर पुगेर पार्टीमा स्वागत गरे। जसपाका अमृता अग्रहरी, रुही नाज, धनुषा कांग्रेसका पूर्वउपसभापति सन्तोष यादव, जसपाकै निवर्तमान प्रदेशसभा सदस्य अञ्जुकुमारी यादव र डा रिना यादव, केन्द्रीय सदस्य रामउदिन राम, शम्भु साह, पूर्वराज्यमन्त्री अरविन्द साह पनि एमाले प्रवेश गरेका छन्। लोसपाका निवर्तमान प्रदेश सांसद प्रह्लाद गिरी, माओवादी केन्द्रका प्रदेश सदस्य शंकर महतो एमालेमा गएका छन्। लोकतान्त्रिक समाजवादी पार्टीका सचेतक एवं पूर्वमन्त्री उमाशंकर अरगडियालाई पार्टीमा भित्र्याउँदै एमाले अध्यक्ष केपी शर्मा ओली । हृदयेश त्रिपाठीको तत्कालीन स्वतन्त्र राजनीतिक समूहबाट प्रतिनिधिसभा सदस्य भएका वृजेशकुमार गुप्ता पनि एमालेमा गएका छन्। जसपा नेता पूर्वमन्त्री खोभारी राय, माओवादी केन्द्र केन्द्रीय सदस्य एवं पूर्वराज्यमन्त्री रामसिंह यादव, लोसपा महासचिव एवं गौर नगरपालिका पूर्वमेयर अजयकुमार गुप्तालाई एमालेले भिœयाएको छ। जसपाकै नेता हेमराज राईसहित चन्द्रविक्रम राई, भूराज राई, उमेश थापा, शान्त प्रधान, रामसिंह राई, सुनील राई पनि एमाले प्रवेश गरेका छन्। एमालेका मधेस प्रदेश अध्यक्ष रामअवतार यादव एमालेमा गर्न अझै धेरै लाइनमा रहेको दाबी गर्छन्। धेरै लाइनमा छन्। पर्खिनुस्, दुईचार दिनमा कति हुन्छन् ?, नेता यादव भन्छन्। केपी शर्मा ओली तीन वर्ष सरकारमा रहँदा मधेसमा गरेका कामका कारण प्रवेशको लहर चलेको यादव बताउँछन्। केपी शर्मा ओलीको तीन वर्षको कार्यकालमा मधेसमा चमत्कारिक ढंगबाट विकासका काम भए। तर, गठबन्धनको सरकार आएपछि ती सबै ठप्प भए, उनी भन्छन्, अनि मधेसका जनतालाई लाग्यो कि काम गर्ने पार्टी त एमाले नै रहेछ। यसमा पो जानुपर्ने रहेछ। यसैबाट प्रभावित भएर धेरै एमाले प्रवेशको लहर चलेको हो, उनी भन्छन्। मधेसका मुद्दामा एमाले सकारात्मक रहेको उनी बताउँछन्। जन्मसिद्धका आधारमा नागरिकता पाउनुपर्ने, मधेस आन्दोलनमा लागेका मुद्दा फिर्ता गर्ने विषयमा एमालेले नै पहिला कदम चालेको उनको दाबी छ।"
बिमा दाबी भुक्तानीमा विलम्ब,"२०७६ को चैततिर कोभिड१९ को महामारीले नेपाललाई पनि छोयो। विश्वलाई आतंकित पारेको महामारीलाई नेपालले भने हल्काफुल्का रूपमा लियो। न कुनै तयारी सरकारले गर्यो न जनता संवेदनशील बने। निजी क्षेत्रको एउटा व्यवसाय भने त्यही मौकामा व्यापार चम्काउने दाउमा लाग्यो। बिमा कम्पनीहरूले कोभिड१९ को बिमा गराउने कार्यक्रम ल्याए। सरकारी निकायले स्वीकृत गर्यो। अझ बिमा दाबी भुक्तानीमा सरकारले सघाउने वचन पनि दियो। सम्झौता नै गरिदियो। कहीँ नभएको जात्रा हाँडीगाउँमा भनेजस्तो महामारीमा कहीँ कतै नहुने बिमा नेपालमा गरियो। तर, हुने हार दैव नटारजस्तो महामारीले नेपालीलाई पनि गाँज्यो। बिमा कम्पनीहरू भने ६ सय रुपैयाँ बिमालेख तिरेर एक लाख रुपैयाँ दिने योजना धमाधम बिक्री गर्न तल्लीन रहे। कोभिड भए पनि एक लाख पाइन्छ भनेपछि सर्वसाधारण पनि फुक्काफाल हुन थाले। स्वास्थ्य मापदण्ड पालनामा हेलचक्र्याइँ गर्न थाले। अनि ह्वात्तै बढ्यो कोभिड संक्रमण। १० हजारभन्दा बढी नेपालीले ज्यानै गुमाउनु पर्यो। कोभिड लागिहालेमा बिमा रकम पाइने योजनाको प्रयोजन सकारात्मक थियो होला। मान्न सकिन्छ। तर भएभरका व्यक्तिलाई बिमा दाबी भुक्तानी दिन नसकेबाट यो एउटा लहड र सनकमा ल्याइएको योजना थियो भन्ने आधार देखियो। अर्काे कुरा बिमा कम्पनीहरू नाफा खाउँला भनेर उत्साहित थिए। जसै नाफा हैन उल्टै घाटा हुने भयो अनि हात उठाएर पन्छिए। बिमा वा जुनसुकै व्यवसाय पनि नाफा गर्ने उद्देश्यबाट प्रेरित हुन्छ। जगजाहेरै छ यो कुरा। तर, नाफा भए दिने नत्र दिन्न भन्न चाहिँ पाइन्नथ्यो। घाटा पनि हुनु व्यापार र व्यवसायको प्रकृति नै हो। बिमा कम्पनीहरू चुकेको त्यही सर्वमान्य सिद्धान्तमा हो। सरकार त झनै लापरबाह निस्कियो। बिमा कम्पनीहरूले भुक्तानी गर्न नसक्दा आफैं दिन्छु भनेर पनि ढाँटिरह्यो। अहिले आएर बल्ल आइतबार एक अर्ब निकासा गरेको छ। जबकि बिमा दाबीबापत भुक्तानी गर्नुपर्ने रकम ११ अर्ब ८२ करोड रुपैयाँभन्दा ज्यादा छ। दिनुपर्ने रकमको १० प्रतिशतमात्रै निकासा गरेर सरकारले फेरि पनि जनतालाई झुलाउने वा छलछाम गर्ने काम गर्दैछ। यो सर्वसाधारण जनताको सरोकार भएको विषय हुनाले झन् संवेदनशील हुनुपर्ने हो। तर, सरकारमा लोकतान्त्रिक चरित्र नै कहाँ छ र ? कुनै राजनीतिक दलका नेताको योजना वा काम परेका भए ऊ तत्काल रकम जोहो गर्छ। जनताका लागि आवश्यक रकमका लागि भने आलटाल गर्छ। आफ्नो राजनीतिक अभीष्ट पूरा गर्न गरिबका नाममा वा अरू कुनै शीर्षकमा अर्बाैं अर्ब खट्टे बाँडे झंै बाँड्न तम्सिहाल्छ। तर, जनताले नियमानुसार पाउनुपर्ने बिमा दाबी भुक्तानीका लागि भने भिक्षा मागेजस्तो गरी अपमानित हुनु परिरहेको छ। बिमा कम्पनीहरूले अघिल्लो असार मसान्तदेखि दाबीको निवेदनै लिन छाडे। साउनपछि दाबी भुक्तानी नै गर्न सकेनन्। यतिका ढिला आएर सरकारले भुक्तानीका लागि गरेको निकासा पनि कनिका छराइजस्तो भएको छ। कसलाई दिने र कसलाई नदिने ? पहिला निवेदन दिएकालाई पहिलाको ढाँचामा उपलब्ध गराइयो भने त्यो न्यायोचितै हुन्छ। एक अर्ब रुपैयाँले निकै कम निवेदकलाई मात्रै रकम उपलब्ध हुन्छ। यसै पनि यो भुक्तानीमा ढिलाइ भइसकेको छ। अझै फेरि अरूलाई ढिला किन ? न्याय जगत्मा के मान्यता छ भने ढिला न्याय दिनु पनि अन्याय नै हो। बिमा दाबी भुक्तानीमा त्यस्तो मान्यतालाई सरकारले चरितार्थ नगरोस्। सरकारले सक्दो छिटो यो समस्या निम्ट्याउन जरुरी छ। सबै निवेदकलाई भुक्तानी दिन जरुरी छ। जनताकहाँ न्यायोचित रकम पुर्याउन सरकारले ढिला गर्नुपर्ने कारण छैन। बरु महामारीमा बिमा गर्ने जस्तो भूल अरू बेला नगर्ने शिक्षा लिनै पर्छ। स्वास्थ्य पूर्वाधार र उपचारमा लगानी बढाउनुपर्छ भन्ने हेक्का सधैं राख्नुपर्छ।"
ललितपुरमा अष्टमातृका नाच (तस्बिर),काठमाडौं : ललितपुरको प्राचिन अष्टमातृका नाच सुरु भएको छ । आश्विन शुक्ल प्रतिपदा (घटस्थापना) देखि नाच सुरु भएको हो। यो नाच हरेक वर्ष आश्विन शुक्ल प्रतिपदा (घटस्थापना) का दिन नकबहिल परिसरमा विधिवत् पूजा सम्पन्न गरेपछि सुरु हुने गर्दछ। त्यसपछि बाजागाजासहित नागबहालपट्को हुँदै मंगलबजार पुगेका देवगणहरुलाई तलेजु पुजारी राजोपाध्याय ब्राह्मणले पूजा गरि मूलचोकमा प्रवेश गराइन्छ र देवगणहरुद्वारा नाच देखाइन्छ। फूलपाति र विजया दशमीका दिन दिउँसो मूलचोकमा यो नाच देखाइन्छ भने अन्तिम दिन अर्थात आश्विन शुक्ल एकादशीका दिन बेलुका नकबहिलको डबलीमा बिषेश नाच देखाएर नासःछेँमा गई देवगणले मुकुण्डो निकालेपछि नाच सम्पन्न गरिन्छ। यो मल्ल राजा श्रीनिवास मल्लको पालामा शुरु भएको हो। कोभिड महामारीको समयमा यो नाच हुन सकेको थिएन।
मनास्लु हिम पहिरोमा पुरिएका १३ जनाकै उद्धार,"गोरखा : मनास्लु हिम पहिरोमा परेका सबैको उद्धार गरिएको छ । मनास्लुको तेस्रो शिविरबाट चौथो शिविर जाँदै गर्दा हिम पहिरोमा पुरिएका आरोहीका १३ जना सहयोगीको मंगलबार बिहान उद्धार गरिएको जिल्ला प्रहरी कार्यालय गोरखाले जनाएको छ । मौसम प्रतिकुल हुँदा गएराती तेस्रो शिविरमै राखिएका १० जनालाई अहिले बिहान हेलिकोप्टरबाट उद्धार गरेर सामागाउँसम्म ल्याइएको एसपी केदार खनालले बताए । दुई जनाको हिजै उद्धार गरिएको थियो । अहिले बिहान १० जनाको उद्धार भयो, एसपी केदार खनालले भने, हिजो दुई र आज चारजना गरेर छ जनालाई काठमाडौं पुर्याइसकिएको छ । अरुलाई पनि काठमाडौँ लाने तयारी भइरहेको छ । संखुवासभाका ४० वर्षीय निमा दोर्जे शेर्पा, संखुवासभाकै २५ वर्षका दावा शेर्पा, दोलखाका ४० वर्षीय फुरिता शेर्पा, दोलखाकै ३७ वर्षका लाक्पा तामाङलाई मंगलबार बिहान सवा आठबजे काठमाडौं लगिएको हो । उनीहरुमध्ये निमा दोर्जे शेर्पा गम्भीर घाइते छन् । तीन जनाको अवस्था सामान्य भएकाले हिँडेर तेस्रो शिविरबाट सामागाउँ झरिरहेका उनले बताए । उद्धारका लागि सिम्रिक एयर, हेली एभरेस्ट र कैलाश एयरका तीन हेलिकोप्टरहरु परिचालन गरिएको छ । सोमबार दिउसो १२ बजे हिमपहिरो जाँदा मनास्लु आरोहीका लागि आत्यावश्यकीय सामग्री ओसार्दै गरेका १३ जना सहयोगीहरु पुरिएका थिए । उनीहरुमध्ये एकजनाको मृत्यू भएको छ भने १२ जना घाइते छन् । मनास्लु आरोहण गर्न यो सिजनमा पर्यटन विभागबाट ४०४ जना विदेशी आरोहीले अनुमति लिएका छन् । विदेशी आरोही र नेपाली सहयोगी गरी एकहजार जना भन्दा धेरै अहिले मनास्लुका विभिन्न शिविरमा रहेकी पर्यटन विभागकी अधिकृत यशोदा अर्यालले जानकारी दिइन् ।"
भारतबाट माछा ल्याएको पिकअप नियन्त्रणमा,झापा : भारतबाट आयातित माछा बोकेको एउटा पिकअप भ्यान नियन्त्रणमा लिएको छ। बिर्तामोड नगरपालिकाबाट खटिएका नगर प्रहरीले प्रदेश १०१००१ च ७४०८को पिकप भ्यान मंगलबार बिहान ४:३० बजे बिर्तामोडस्थित अञ्जली हस्पिटल छेउबाट नियन्त्रणमा लिएको हो। भारतबाट आयातित अस्वस्थकर मरेका माछाको विक्री वितरण गर्न नगरपालिकाले रोक लगाएको छ। सोही अनुसार नगर प्रहरीले इलाका प्रहरी कार्यालय अनारमनिको सहयोगमा माछा बोकेको पिकअप नियन्त्रणमा लिएर नगरपालिका लगेको छ। चालक र माछा व्यापारी भने नगरपालिकाको सम्पर्कमा आएको छैन। बिर्तामोडको कृषि थोक बजारमा मरेका माछा लान र बिक्री गर्न प्रतिबन्ध लगाएपछि माछा व्यापारीहरूले अञ्जली हस्पिटल छेउमा गाडी रोकेर त्यहीँबाट साइकलमा माछा ओसार्ने योजना बनाएको आशङ्का गरिएको छ। ती माछाको बारेमा अनुसन्धान भइरहेको बताउँदै उपप्रमुख नगेन्द्र सङ्ग्रौलाले गुणस्तर विभागलाई जानकारी गराई आवश्यक कानुनी कारबाही अगाडि बढाउने जानकारी दिए। नगरपालिकाले गत असोज १ गते भारतबाट आयात हुने अस्वस्थकर मरेका माछाको विक्री वितरणमा रोक लगाउने निर्णय गरेको थियो।
मधेस मजबुत बनाउँदै ठूला दल,"काठमाडौं : चुनाव लागेसँगै ठूला दल मधेस मिसनमा लागेका छन्। एमाले मधेसकेन्द्रितसहित अन्य दलका नेता, कार्यकर्तालाई आफ्नो पार्टीमा प्रवेश गराउन लागेको छ। कांग्रेस गठबन्धनकै पक्षमा देखिन्छ। सत्तारुढ गठबन्धन सिट बाँडफाँट टुंग्याउन कस्सिएको छ। गठबन्धनमै रहेको जसपाले सम्मानजनक भाग खोजिरहेको छ। कांग्रेस केन्द्रीय सदस्य एवं पूर्वउपसभामुख चित्रालेखा यादव गठबन्धन नै गरेर जानेमा सबै प्रतिबद्ध देखिएको बताउँछिन्। झनै मधेसको हकमा गठबन्धन अपरिहार्य भएको पूर्वउपसभामुख यादवको बुझाइ छ। गठबन्धन भनेको अहिलेको समयको माग हो। राजनीतिक स्थायित्व, समृद्धि र शान्तिका लागि आवश्यक हो, पूर्वउपसभामुख यादव भन्छिन्, यसको लक्ष्य भनेको देश र जनतालाई निकास दिन हो। आवश्यकता र समयको मागलाई गठबन्धनमा आबद्ध मधेसकेन्द्रित दल र कांग्रेसले पनि बुझेको छ। ठूला दलले मधेसलाई प्रतिष्ठाको विषय बनाएका छन् । एमाले उक्त प्रदेशलाई उच्च महत्व दिएर अरू दलका नेता तान्न लागेको छ । सत्तारुढ प्रमुख दल कांग्रेस गठबन्धन बनाएरै अघि बढ्ने रणनीतिमा देखिन्छ । उक्त पार्टीले मधेसकेन्द्रित दललाई मनाउने प्रयास गरिरहेको छ । विश्लेषक भने मधेसकेन्द्रित दलका नेतृत्वले आफ्नो मुद्दामा आत्मसमर्पण गरेका कारण नेता, कार्यकर्ता संरक्षण खोज्दै ठूला पार्टीमा जान थालेको बताउँछन् । उनका अनुसार २०७४ मा प्राविधिक कारण थियो। वाम एकता थियो। मधेसी दल एकातिर थिए। कांग्रेस एक्लै लडेको थियो। त्यति हुँदा पनि कांग्रेसले राम्रो मत ल्याएको थियो, उनी भन्छन्, अहिलेको अवस्थामा कांग्रेस गठबन्धनमा छ। जसमा मधेसी दल जसपा पनि सामेल छ। त्यसैले मधेस प्रदेशमा कांग्रेस बलियो भए पनि गठबन्धन नै गरेर जान तयार छ। अरू साथीहरू पनि तयार हुनुहुन्छ। कांग्रेस प्रवक्ता डा प्रकाशशरण महत मधेस प्रदेशमा पनि गठबन्धन गर्ने कुरा भएको सुनाउँछन्। गठबन्धनकै एक दल जनता समाजवादी पार्टीका अध्यक्ष उपेन्द्र यादवजी गठबन्धन नै गरेर जाने भन्ने पक्षमा हुनुहुन्छ। त्यसो गर्दा मधेसी दललाई नै सहज हो, प्रवक्ता डा महत भन्छन्, यद्यपि सिट बाँडफाँटका विषयमा अडान आफ्नै किसिमको भए पनि गठबन्धनबाटै जाँदा उहाँहरूलाई फाइदा छ। कांग्रेस मधेसमा बलियो दल भएको उनको भनाइ छ। मधेसी दलले मात्र पनि निर्वाचन जित्न गाह्रो छ। त्यसैले उहाँहरू पनि सिटका विषयमा केही लचक भएर गठबन्धनमै जानुहुन्छ भन्ने छ, उनी भन्छन्। माओवादी केन्द्र महासचिव देव गुरुङ मधेसमा मधेसकेन्द्रित दलले दाबी गर्नु स्वाभाविक भएको बताउँछन्। यद्यपि माओवादीको पनि जनमत मधेसमा छ। हामीले आफ्नो जनमतको भाग मागेका हौं, महासचिव गुरुङ भन्छन्, अब सिट बाँडफाँटमा सहमति हुने क्रममा छ। गठबन्धनमै सबैलाई चित्त बुझाएर जानुपर्ने हुन्छ। मधेसलाई घोषणापत्रमार्फत प्राथमिकतामा राखेर अघि बढ्ने पनि गुरुङको भनाइ छ। मुख्य कुरा घोषणापत्रमा आउँछ नै। मधेसी जनताका हकअधिकार संरक्षण र सम्बद्र्धन गर्न मधेसकेन्द्रित हुन्छ, महासचिव गुरुङ भन्छन्। एमाले उपमहासचिव प्रदीप ज्ञवाली आफ्नो पार्टीले मधेसलाई उच्च महत्व दिएको बताउँछन्। ३२ वटा निर्वाचन क्षेत्र छन्। जनसंख्या धेरै छ। राजनीतिक हिसाबले संवेदनशील छ। सही नेतृत्वको खाँचो छ, नेता ज्ञवाली भन्छन्। उनका अनुसार एमाले मधेसमा केन्द्रित हुनमा दुईचार पक्ष छन्। मधेस राजनीति चलायमान छ। धार बदलिरहन्छ। एमालेविरुद्ध नेगेटिभ बनाइयो। तर, अहिले आएर मधेसी दलबाट पार लाग्दैन भन्ने भइसकेको छ, ज्ञवाली भन्छन्, मधेसको विकास र स्थिरताका लागि एमाले नै चाहिन्छ भन्ने भएको छ। मधेसको विकास र स्थिरताको प्रवेश गराउने रणनीति हो। मधेस केन्द्रित मात्रै होइन ठूला दलको प्रभाव क्षेत्र पनि खस्किँदै गएको उनको बुझाइ छ। हिजोका दिनमा एमालेसँग जोडिन खोज्दैन थिए। मधेस एमालेलाई सहज थिएन। अहिले सहज भएको छ, उनी भन्छन्, तर, एमाले कुनै क्रान्तिकारी भएर होइन। एमालेले मत बढाए पनि सिट संख्या बढाउन सक्छ कि सक्दैन भन्ने महत्वपूर्ण रहेको उनको भनाइ छ। मधेसको मुद्दा ओझेल परेर राजनीतिक स्वार्थले गिजोल्ने काम गरेको उनको ठम्याइ छ। सुगम भए पनि विकास र शिक्षा अभाव छ। वैदेशिक रोजगारमा जानुपर्ने बाध्यता छ। शीतलहरले मर्नुपर्ने अवस्था छ, उनी भन्छन्। मधेसको राजनीतिलाई सही ठाउँमा ल्याउन र जनजीविका जोडिएका मुद्दाका लागि एमाले नै आवश्यक भएको महसुस मधेसमा भएको दाबी उनी गर्छन्। नेतृत्व र जनताबीच विगतमा भ्रम सिर्जना गर्ने काम भएका कारण अन्तर संवादका लागि पनि एमाले मधेसकेन्द्रित भएको उनको भनाइ छ। यसपटक स्थानीय निर्वाचनमा एमालेको विगतभन्दा सुधार भएको छ। मधेसमा एमालेप्रति आकर्षण बढेको छ, उनी भन्छन्। के भन्छन् विश्लेषक ? विश्लेषक तुलानारायण साह मधेस केन्द्रित दलका नेतृत्वले आत्मसमर्पण गरेका कारण नेता, कार्यकर्ता संरक्षण खोज्दै ठूला पार्टीमा गएको बताउँछन्। मधेस केन्द्रित दलका सेनापति (नेता)ले नै सरेन्डर गरे। जसकारण नेता कार्यकर्ताले सुरक्षा खोज्नु त स्वाभाविक नै हो, विश्लेषक साह भन्छन्। मधेसमा कांग्रेस बलियो नै रहेकाले उक्त पार्टीमा जाने अवस्था नभएपछि विकल्पमा एमाले रोजेको देखिएको साह बताउँछन्। आन्दोलनमा विचारका आधारमा आबद्धता हुन्छ। निर्वाचनका बेला निर्वाचन जित्ने अभिलाषा हुन्छ। अनि आफूअनुकूल पार्टी खोज्नु नौलो कुरा होइन, उनी भन्छन्। निर्वाचनका बेला धेरथोर यताउता हुनु स्वाभाविक भएको उनको भनाइ छ। आन्दोलनका बेला कांग्रेस, एमाले, माओवादीबाटै नयाँ दलमा जोडिएको उनी बताउँछन्। त्यति बेला भावनात्मक रूपमा सबै पिडा, विभेद एउटै थियो। आन्दोलनको रापताप थियो। कांग्रेस, एमाले, माआवोदी छोडेर आन्दोलनमा जोडिए। तर, मधेस केन्द्रित दल संगठन बलियो बनाउन सकेनन्। आन्दोलनका मुद्दा छोडे। जसका विरुद्ध आन्दोलित भए, पालै पालै उनीहरूकै सरकारमा गए। संविधान पनि संशोधन गर्न सकेनन्। अर्का विश्लेषक चन्द्रकिशोर मधेसका नेताहरू सुरक्षा एवं संरक्षणका लागि एमालेमा प्रवेश गरेको बताउँछन्। आन्दोलनको राजनीति हुँदा कांग्रेस, एमाले, माओवादीसँग आबद्धहरू मधेसको एजेन्डामा जोडिएका थिए। उनीहरू नै आन्दोलनमा लागेका थिए, उनी भन्छन्, यो चुनावी राजनीतिमा संरक्षण खोज्दछन्। मधेस केन्द्रित मात्रै होइन ठूला दलको प्रभाव क्षेत्र पनि खस्किँदै गएको उनको बुझाइ छ। हिजोका दिनमा एमालेसँग जोडिन खोज्दैन थिए। मधेस एमालेलाई सहज थिएन। अहिले सहज भएको छ, उनी भन्छन्, तर, एमाले कुनै क्रान्तिकारी भएर होइन। एमालेले मत बढाए पनि सिट संख्या बढाउन सक्छ कि सक्दैन भन्ने महत्वपूर्ण रहेको उनको भनाइ छ। मधेस मुद्दामा कांग्रेस, एमाले, माओवादी एउटै सिक्का भएको उनी बताउँछन्। मधेसका समस्या यथावत् छन्। एजेन्डा पनि आफ्नै छन्। मधेसी जनता पनि एक ठाउँमा छन्, उनी भन्छन्, मधेसका एजेन्डा समाधान नभएमा ठूलो आन्दोलन हुन्छ। नेता तान्दै एमाले मधेसमा अघिल्लो संसदीय निर्वाचनमा एमालेलाई गाह्रो परेको थियो। २०७४ सालमा एमाले उक्त प्रदेशमा पाँचांै दलमा सीमित हुन पुग्यो। तर, त्यस बेला विरोध गर्ने मधेस केन्द्रित दल मात्रै होइन, कांग्रेस र माओवादीकै कतिपय नेतालाई एमालेले आफूतिर तानेको छ। त्यति मात्रै होइन, मधेसको राजनीतिक परिस्थिति नै बदलिएको छ। एमाले स्थानीय निर्वाचनबाट दोस्रो ठूलो दल देखिएको छ। एमाले प्रचार विभाग सचिव गगन विष्ट उक्त प्रदेशबाट ठूलो संख्यामा आफ्नो पार्टीमा प्रवेश भइरहेको दाबी गर्छन्। मधेसवादी दलका साथै माओवादीबाट एमालेमा प्रवेश गर्ने लहर नै चलेको उनको दाबी छ। देशभर १ लाख २५ हजारभन्दा बढी एमालेमा प्रवेश भइरहेको विभागले जनाएको छ। जसमा सबैभन्दा धेरै मधेसमा रहेको जनाइएको छ। उक्त पार्टीका अध्यक्ष केपी शर्मा ओलीले विभिन्न जिल्ला पार्टी प्रवेश गराएका छन्। उनले लोसपा नेता उमाशंकर अगरियालाई जनकपुर पुगेर पार्टीमा स्वागत गरे। जसपाका अमृता अग्रहरी, रुही नाज, धनुषा कांग्रेसका पूर्वउपसभापति सन्तोष यादव, जसपाकै निवर्तमान प्रदेशसभा सदस्य अञ्जुकुमारी यादव र डा रिना यादव, केन्द्रीय सदस्य रामउदिन राम, शम्भु साह, पूर्वराज्यमन्त्री अरविन्द साह पनि एमाले प्रवेश गरेका छन्। लोसपाका निवर्तमान प्रदेश सांसद प्रह्लाद गिरी, माओवादी केन्द्रका प्रदेश सदस्य शंकर महतो एमालेमा गएका छन्। लोकतान्त्रिक समाजवादी पार्टीका सचेतक एवं पूर्वमन्त्री उमाशंकर अरगडियालाई पार्टीमा भित्र्याउँदै एमाले अध्यक्ष केपी शर्मा ओली । हृदयेश त्रिपाठीको तत्कालीन स्वतन्त्र राजनीतिक समूहबाट प्रतिनिधिसभा सदस्य भएका वृजेशकुमार गुप्ता पनि एमालेमा गएका छन्। जसपा नेता पूर्वमन्त्री खोभारी राय, माओवादी केन्द्र केन्द्रीय सदस्य एवं पूर्वराज्यमन्त्री रामसिंह यादव, लोसपा महासचिव एवं गौर नगरपालिका पूर्वमेयर अजयकुमार गुप्तालाई एमालेले भित्र्याएको छ। जसपाकै नेता हेमराज राईसहित चन्द्रविक्रम राई, भूराज राई, उमेश थापा, शान्त प्रधान, रामसिंह राई, सुनील राई पनि एमाले प्रवेश गरेका छन्। एमालेका मधेस प्रदेश अध्यक्ष रामअवतार यादव एमालेमा गर्न अझै धेरै लाइनमा रहेको दाबी गर्छन्। धेरै लाइनमा छन्। पर्खिनुस्, दुईचार दिनमा कति हुन्छन् ?, नेता यादव भन्छन्। केपी शर्मा ओली तीन वर्ष सरकारमा रहँदा मधेसमा गरेका कामका कारण प्रवेशको लहर चलेको यादव बताउँछन्। केपी शर्मा ओलीको तीन वर्षको कार्यकालमा मधेसमा चमत्कारिक ढंगबाट विकासका काम भए। तर, गठबन्धनको सरकार आएपछि ती सबै ठप्प भए, उनी भन्छन्, अनि मधेसका जनतालाई लाग्यो कि काम गर्ने पार्टी त एमाले नै रहेछ। यसमा पो जानुपर्ने रहेछ। यसैबाट प्रभावित भएर धेरै एमाले प्रवेशको लहर चलेको हो, उनी भन्छन्। मधेसका मुद्दामा एमाले सकारात्मक रहेको उनी बताउँछन्। जन्मसिद्धका आधारमा नागरिकता पाउनुपर्ने, मधेस आन्दोलनमा लागेका मुद्दा फिर्ता गर्ने विषयमा एमालेले नै पहिला कदम चालेको उनको दाबी छ। मधेस राजनीति चलायमान छ। धार बदलिरहन्छ। एमालेविरुद्ध नेगेटिभ बनाइयो। तर, अहिले आएर मधेसी दलबाट पार लाग्दैन भन्ने भइसकेको छ। मधेसको विकास र स्थिरताका लागि एमाले नै चाहिन्छ भन्ने भएको छ। प्रदीप ज्ञवाली, उपमहासचिव, एमाले अहिलेको अवस्थामा कांग्रेस गठबन्धनमा छ। जसमा मधेसी दल जसपा पनि सामेल छ। त्यसैले मधेस प्रदेशमा कांग्रेस बलियो भए पनि गठबन्धन नै गरेर जान तयार छ। अरू साथीहरू पनि तयार हुनुहुन्छ। चित्रलेखा यादव, केन्द्रीय सदस्य, कांग्रेस मधेसमा मधेसकेन्द्रित दलले दाबी गर्नु स्वाभाविक छ । यद्यपि, माओवादीको पनि जनमत मधेसमा छ। अब सिट बाँडफाँटमा सहमति हुने क्रममा छ। गठबन्धनमै सबैलाई चित्त बुझाएर जानुपर्ने हुन्छ। देव गुरुङ, महासचिव, माओवादी केन्द्र आन्दोलनमा विचारका आधारमा आबद्धता हुन्छ । निर्वाचनका बेला निर्वाचन जित्ने अभिलाषा हुन्छ । मधेसकेन्द्रित दलका नेताले नै आत्मसमर्पण गरे । जसकारण नेता, कार्यकर्ताले सुरक्षा खोज्नु त स्वाभाविक नै हो । तुलानारायण साह,राजनीतिक विश्लेषक गठबन्धनकै पक्षमा सत्तारुढ दल स्थानीय चुनावमा कांग्रेस, माओवादी, एकीकृत समाजवादी र जसपाबीच तालमेल गर्ने सहमति भएको थियो। तर, मधेसका १ सय २६ पालिकामध्ये वीरगन्ज, सिमरा, जनकपुरलगायत स्थानमा गठबन्धन थियो। यद्यपि त्यो पनि सफल भने हुन नसकेको नेताहरू बताउँछन्। कांग्रेससँग जसपाको कुरो मिलेन भने यो विकल्पमा माओवादी केन्द्र अध्यक्ष पुष्पकमल दाहाल र जसपा अध्यक्ष यादव तयार रहन सक्ने जनाएको छ। मधेसमा तीन ध्रुव बन्न सक्ने विश्लेषक बताउँछन्। जसमध्ये कांग्रेस पहिलो, एमाले दोस्रो र मधेसी गठबन्धन तेस्रो ध्रुवमा उभिने सम्भावना पनि रहेको मधेस प्रदेशकै नेता बताउँछन्। यति बेला सत्ता गठबन्धनमा पूर्वसहमतिअनुसार भन्दै कांग्रेस, माओवादी, एकीकृत समाजवादी र जनता समाजवादी पार्टीबीच बार्गेनिङ चलिरहेको छ। ३२ सिट दाबी गरेको जसपाले कम्तीमा २२ सिट पाउने अपेक्षा राखेको जनाइएको छ। अन्य दल भने १४ सिटसम्ममा मनाउन लागेका छन्। यो प्रस्तावमा जसपा अध्यक्ष यादव सहमत भएका छैनन्। यादवले सम्मानजनक भाग नमिले गठबन्धनबाट चुनाव नलड्ने चेतावनी पटकपटक दिएका छन्। अहिले गठबन्धनमा भए पनि चित्तबुझ्दो सिट पाइएन भने जसपाले केही विकल्प पनि राखेको यादव बताउँछन्। सकेसम्म चित्तबुझ्दो सिट पाउँदा गठबन्धनबाटै निर्वाचनमा जाने हो। नत्र अरू विकल्प पनि राखेका छौं, यादव भन्छन्। महन्थ ठाकुर नेतृत्वको लोसपाले सत्ता गठबन्धनमा मिल्न प्रयास गरेको थियो। ठाकुरको पार्टी आएको खण्डमा जसपा निस्कने भनेपछि गठबन्धनका शीर्ष नेताले गठबन्धनमा ल्याएका छैनन्। प्रधानमन्त्री शेरबहादुर देउवाले भने कांग्रेसको भागमा परेको सिटबाट केही दिएर भए पनि लोसपालाई भागबन्डा गर्ने तयारीमा रहेको गठबन्धनकै एक नेता बताउँछन्। कांग्रेस सकेसम्म मधेसी दललाई थुम्थुमाएरै लैजाने रणनीतिमा देखिन्छ। किनभने, मधेसमा कांग्रेसको प्रतिस्पर्धा यिनै दलसँगै हुने हो। मधेसकेन्द्रित नेताहरू भने जसपा, लोसपा र सीके राउतको जनमत पार्टीलाई मिलाएरै लैजान चाहन्छन्। राउतले हालै तालमेल गरेर जाने संकेत काठमाडौंमा आयोजित एक कार्यक्रममा गरेका थिए। कांग्रेससँग जसपाको कुरो मिलेन भने यो विकल्पमा माओवादी केन्द्र अध्यक्ष पुष्पकमल दाहाल र जसपा अध्यक्ष यादव तयार रहन सक्ने जनाएको छ। मधेसमा तीन ध्रुव बन्न सक्ने विश्लेषक बताउँछन्। जसमध्ये कांग्रेस पहिलो, एमाले दोस्रो र मधेसी गठबन्धन तेस्रो ध्रुवमा उभिने सम्भावना पनि रहेको मधेस प्रदेशकै नेता बताउँछन्। मधेस प्रदेशसभामा जसपा ३९, कांग्रेस १९, लोसपा १५, एमाले र माओवादी ८८ सिटमा थिए। लोसपा कार्यकारिणी सदस्य तथा मधेस प्रदेश अध्यक्ष जितेन्द्र सोनल तत्काल जसपासँग मिलेर जाने सम्भावना नरहेको बताउँछन्। भन्छन्, राजनीतिमा असम्भव भन्ने त केही हुँदैन। यद्यपि मिल्ने सम्भावना कम छ। अहिलेको गठबन्धनलाई यथावत् राख्ने प्रयासमा पनि गठबन्धनका नेताहरू छन् उपेन्द्र यादवले यसका लागि यादवले मागेका ३२ सिट नै प्राप्त नगरे पनि न्यूनतम चासो सम्बोधन गर्न कांग्रेस, माओवादी र एकीकृत समाजवादी तयार हुनुपर्ने सरोकारवाला बताउँछन्। जसपा नेता रामसहायप्रसाद यादव मधेसमा सबैभन्दा धेरै मत ल्याउने आधार भएको पार्टी पाएको बताउँछन्। हामीले मधेस प्रदेशमा मात्र सिट माग गरेका छौं। त्यहाँबाट बाँकी रहेको लुम्बिनी र १ नम्बर प्रदेशमा १२ सिट मागेका छौं। त्यसमा अरू पार्टीभन्दा जसपाको नै आधार क्षेत्र बलियो छ। बलियो भएका कारण हामीले दाबी गरेका छौं, नेता यादव भन्छन्, अहिले जति पनि जनता अर्को पार्टीहरूमा प्रवेश गरेका छन् ती सबै मधेसवादी दलमा नअटेका कारणले भड्किएर हिँडेका हुन्। यो सामान्य कुरा हो यसले कुनै प्रभाव पार्दैन। लोसपा नेता केशव झा सत्तारुढ गठबन्धनसँग समन्वय गरेर जाने अवस्था नरहेको बताउँछन्। हामीले मधेसमा लोसपाको स्थिति अझै सुधारेका छौं। समग्रमा नराम्रो स्थिति छैन। यद्यपि निर्वाचनमा एक्लै जान सक्ने अवस्था छैन, नेता झा भन्छन्, सत्तारुढसँग गठबन्धन नहुँदा अर्कोे दलसँग अवश्य हुन्छ। मधेसी दलको अवस्था मधेसमै बलियो हुँदाहुँदै एक अर्कोसँग समन्वय नहुँदा कमजोर देखिएको उनी स्वीकार गर्छन्। यर्थाथमा मधेसमा मधेसका पार्टी बलिया छन्। निर्वाचनको मुखमा पार्टी प्रवेशका कार्यक्रम चलिरहन्छन्, उनी भन्छन्। गठबन्धनका कारण कुन पार्टी कति बलियो भनेर तौलिने बेला नभएको उनी बताउँछन्। पाँच पार्टी मिल्दा एउटा पार्टीलाई समस्या हुने उनको ठहर छ। कांग्रेस नेता अरविन्द महतो मधेसमा कांग्रेसले कोहीसँग पनि गठबन्धन गर्नुको आवश्यकता नरहेको बताउँछन्। मधेसी दल एकजुट भएर आउँदा पनि मधेस प्रदेशमा कांग्रेस भारी छ, महतो भन्छन्, कांग्रेसलाई हिजो पनि गठबन्धनको आवश्यकता थिएन। आज पनि मधेस प्रदेशमा कांग्रेसलाई गठबन्धनको सहारा लिनुपर्दैन।"
बिमा दाबी भुक्तानीमा विलम्ब,"२०७६ को चैततिर कोभिड१९ को महामारीले नेपाललाई पनि छोयो। विश्वलाई आतंकित पारेको महामारीलाई नेपालले भने हल्काफुल्का रूपमा लियो। न कुनै तयारी सरकारले गर्यो न जनता संवेदनशील बने। निजी क्षेत्रको एउटा व्यवसाय भने त्यही मौकामा व्यापार चम्काउने दाउमा लाग्यो। बिमा कम्पनीहरूले कोभिड१९ को बिमा गराउने कार्यक्रम ल्याए। सरकारी निकायले स्वीकृत गर्यो। अझ बिमा दाबी भुक्तानीमा सरकारले सघाउने वचन पनि दियो। सम्झौता नै गरिदियो। कहीँ नभएको जात्रा हाँडीगाउँमा भनेजस्तो महामारीमा कहीँ कतै नहुने बिमा नेपालमा गरियो। तर, हुने हार दैव नटारजस्तो महामारीले नेपालीलाई पनि गाँज्यो। बिमा कम्पनीहरू भने ६ सय रुपैयाँ बिमालेख तिरेर एक लाख रुपैयाँ दिने योजना धमाधम बिक्री गर्न तल्लीन रहे। कोभिड भए पनि एक लाख पाइन्छ भनेपछि सर्वसाधारण पनि फुक्काफाल हुन थाले। स्वास्थ्य मापदण्ड पालनामा हेलचक्र्याइँ गर्न थाले। अनि ह्वात्तै बढ्यो कोभिड संक्रमण। १० हजारभन्दा बढी नेपालीले ज्यानै गुमाउनु पर्यो। कोभिड लागिहालेमा बिमा रकम पाइने योजनाको प्रयोजन सकारात्मक थियो होला। मान्न सकिन्छ। तर भएभरका व्यक्तिलाई बिमा दाबी भुक्तानी दिन नसकेबाट यो एउटा लहड र सनकमा ल्याइएको योजना थियो भन्ने आधार देखियो। अर्काे कुरा बिमा कम्पनीहरू नाफा खाउँला भनेर उत्साहित थिए। जसै नाफा हैन उल्टै घाटा हुने भयो अनि हात उठाएर पन्छिए। बिमा वा जुनसुकै व्यवसाय पनि नाफा गर्ने उद्देश्यबाट प्रेरित हुन्छ। जगजाहेरै छ यो कुरा। तर, नाफा भए दिने नत्र दिन्न भन्न चाहिँ पाइन्नथ्यो। घाटा पनि हुनु व्यापार र व्यवसायको प्रकृति नै हो। बिमा कम्पनीहरू चुकेको त्यही सर्वमान्य सिद्धान्तमा हो। सरकार त झनै लापरबाह निस्कियो। बिमा कम्पनीहरूले भुक्तानी गर्न नसक्दा आफैं दिन्छु भनेर पनि ढाँटिरह्यो। अहिले आएर बल्ल आइतबार एक अर्ब निकासा गरेको छ। जबकि बिमा दाबीबापत भुक्तानी गर्नुपर्ने रकम ११ अर्ब ८२ करोड रुपैयाँभन्दा ज्यादा छ। दिनुपर्ने रकमको १० प्रतिशतमात्रै निकासा गरेर सरकारले फेरि पनि जनतालाई झुलाउने वा छलछाम गर्ने काम गर्दैछ। यो सर्वसाधारण जनताको सरोकार भएको विषय हुनाले झन् संवेदनशील हुनुपर्ने हो। तर, सरकारमा लोकतान्त्रिक चरित्र नै कहाँ छ र ? कुनै राजनीतिक दलका नेताको योजना वा काम परेका भए ऊ तत्काल रकम जोहो गर्छ। जनताका लागि आवश्यक रकमका लागि भने आलटाल गर्छ। आफ्नो राजनीतिक अभीष्ट पूरा गर्न गरिबका नाममा वा अरू कुनै शीर्षकमा अर्बाैं अर्ब खट्टे बाँडे झंै बाँड्न तम्सिहाल्छ। तर, जनताले नियमानुसार पाउनुपर्ने बिमा दाबी भुक्तानीका लागि भने भिक्षा मागेजस्तो गरी अपमानित हुनु परिरहेको छ। बिमा कम्पनीहरूले अघिल्लो असार मसान्तदेखि दाबीको निवेदनै लिन छाडे। साउनपछि दाबी भुक्तानी नै गर्न सकेनन्। यतिका ढिला आएर सरकारले भुक्तानीका लागि गरेको निकासा पनि कनिका छराइजस्तो भएको छ। कसलाई दिने र कसलाई नदिने ? पहिला निवेदन दिएकालाई पहिलाको ढाँचामा उपलब्ध गराइयो भने त्यो न्यायोचितै हुन्छ। एक अर्ब रुपैयाँले निकै कम निवेदकलाई मात्रै रकम उपलब्ध हुन्छ। यसै पनि यो भुक्तानीमा ढिलाइ भइसकेको छ। अझै फेरि अरूलाई ढिला किन ? न्याय जगत्मा के मान्यता छ भने ढिला न्याय दिनु पनि अन्याय नै हो। बिमा दाबी भुक्तानीमा त्यस्तो मान्यतालाई सरकारले चरितार्थ नगरोस्। सरकारले सक्दो छिटो यो समस्या निम्ट्याउन जरुरी छ। सबै निवेदकलाई भुक्तानी दिन जरुरी छ। जनताकहाँ न्यायोचित रकम पुर्याउन सरकारले ढिला गर्नुपर्ने कारण छैन। बरु महामारीमा बिमा गर्ने जस्तो भूल अरू बेला नगर्ने शिक्षा लिनै पर्छ। स्वास्थ्य पूर्वाधार र उपचारमा लगानी बढाउनुपर्छ भन्ने हेक्का सधैं राख्नुपर्छ।"
वातावरणमैत्री विकासमा जोड,"बुटवल : तीन तहकै सरकार मातहत हुने विकास निर्माणका योजनाहरू समाजलाई प्रतिकूल असर नहुने गरी वातावरणमैत्री हुनुपर्नेमा सरोकारवाला निकायले जोड दिएका छन्। अन्नपूर्ण मिडिया नेटवर्कले सोमबार बुटवलमा आयोजना गरेको जलवायु परिवर्तन र शासन सम्बन्धी लुम्बिनी प्रदेश स्तरीय सम्मेलनका अधिकांश वक्ताहरूले वातावरणमैत्री विकासमा जोड दिएका हुन्। कार्यक्रममा बोल्दै प्रमुख अतिथि लुम्बिनी प्रदेशका अर्थ तथा सहकारीमन्त्री कृष्णध्वज खड्काले विकास वातावरणमैत्री हुनुपर्नेमा समर्थन जनाए पनि वातावरणकै मुद्दाले कतिपय विकासको गति सुस्ताएको धारणा राखे। दर्जनौं सडक, हाइड्रोपावरहरू वातावरणमैत्री भएनन् भनेर रोकिएका छन्, उनले भने, नेपालले अन्तर्राष्ट्रिय सन्धी सम्झौतामा हस्ताक्षर गरेको छ। त्यसैले पनि हामी वातावरणमैत्री बन्नुपर्ने बाध्यकारी व्यवस्था छ। युरोप, अमेरिकाको मापदण्ड नेपालमा लागू गर्नु व्यावहारिक छैन। उनले लुम्बिनी प्रदेश सरकारले वातावण संरक्षण ऐन२०७७ जारी गरी प्रदेशका हरेक विकासका गतिविधिलाई वातावरणमैत्री बनाउन खोजेको जानकारी गराए। वातावरण प्रतिकूल विकासकै कारण जलवायु परिवर्तनको सिकारमा नागरिकहरू परेको सुनाउँदै खड्काले यसतर्फ प्रदेश सरकार नागरिकप्रति चिन्तित रहेको सुनाए। बाढीपहिरोलगायत विपतका घटना हुनुपूर्व नागरिकहरूलाई पूर्वसूचना दिने, अर्गानिक उत्पादनमा किसानलाई प्रोत्साहन गर्ने, एक वडा एक पोखरी, वृक्षरोपणलगायतका कार्यक्रम संघीय र स्थानीय सरकारको सहकार्यमा गरिएको खड्काले बताए। राष्ट्रपति चुरे तराई मधेस संरक्षण विकास समितिका सदस्य डासुस्मिता ढकालले जलवायु परिवर्तन र लुम्बिनी प्रदेश विषयक कार्यपत्र प्रस्तुत गर्दै जलवायु परिवर्तनका हिसाले लुम्बिनी प्रदेका १५ वटा स्थानीय तह संवेदनशील रहेको जानकारी दिइन्। जलवायूुपरिवर्तनको जोखिमका हिसाबले रोल्पा, प्युठान, नवलपरासी मध्यम जोखिम, कपिलवस्तु, गुल्मी, प्युठान, अर्घाखाँची र दाङ कम जोखिम, बाँके, पाल्पा र रूपन्देही धेरै कम जोखिममा रहेको उल्लेख गरिन्। उनले स्थानीय तहले गाउँगाउँमा भ्यू टावर बनाउनतर्फ जोड गर्नुभन्दा जोखिम व्यवस्थापन केन्द्र स्थापना गरेर नागरिकको सुरक्षामा ध्यान दिन आग्रह गरिन्। कोरोना, डेंगुलगायतका रोगहरू जलवायु परिवर्तनकै उपज रहेको उनको निष्कर्ष छ। लुम्बिनी प्रदेशका वन तथा वातावरण समितिका पूर्वसभापति जाल्पा भुसालले पहाडी जिल्लाका रोल्पा र रुकुम भूक्षयको उच्च जोखिममा रहेको जानकारी गराइन्। ४५ दिनमात्र समितिको सभापति भएर काम गरेको अनुभव सुनाउँदै उनले प्रदेश सरकारले जलवायु परिवर्तनको विषयलाई चासोका साथ नलिएको समेत विगत सुनाइन्। जलवायु परिवर्तन र यसले समाजमा पारेको प्रभावका विषयमा राजनीतिक नेतृत्वले मुख्य एजेन्डा नबनाउँदासम्म यो विषय सधैं ओझेलमा परिरहने प्रदेश योजना आयोगका सदस्य डादामोदर भुसालले धारणा राखे। जलवायू परिवर्तन र यसले नागरिकमा पारेको असरलाई अध्ययन गरी वार्षिक नीति, कार्यक्रम र बजेट विनियोजन गरिने सुनवल नगरपालिकाका नगरप्रमुख बिमला अर्यालले प्रतिवद्धता जनाइन्। उनले नगरक्षेत्रमा पोखरी निर्माण र बाँझो जमिनलाई उत्पादनमा जोड्ने काममा किसानलाई प्रोत्साहन गर्ने खालका कार्यक्रम तय गर्ने बताइन्। वन तथा वातावरण मन्त्रालय लुम्बिनी प्रदेशका वन व्यवस्थापन योजना तथा अनुगमन महाशाखा प्रमुख नारायणदेव भट्टराईले वैज्ञानिक वन व्यवस्थापनमार्फत जलवायु परितर्वनको मुद्दालाई सार्थक बनाउने विचार व्यक्त गरे। उनले प्रदेशका १२ वटै जिल्लामा छिटो हुर्कने खालको बिरुवा वृक्षरोपण गरेर बृहत् हरियाली बनाउने योजना रहेको बताए। वातावरणको क्षेत्रमा कमल चलाउँदै आएका पत्रकार युवराज कँडेलले नेता, सांसद् र मन्त्रीहरू जनताप्रति उत्तरदायी नबन्दा जलवायु परिवर्तन अनुकूलका गतिविधिहरूले बढवा पाउँदै जान थालेको आरोप लगाए। उनले नेता, सांसद र मन्त्रीहरू कुनै तथ्य तथ्यांकमा आधारित नभएर विकासका नीति, योजना र बजेट विनियोजन गर्ने गरेको बताए। मोटरबाटो उद्घाटन गर्न पुग्ने मन्त्रीले विकासपछि हुने विनाशको किन अध्ययन गर्दैनन् ?, उनले प्रश्न गर्दै भने, किनकी, उनीहरू जलवायु अनुकूलनमा कुनै ध्यान दिँदैनन्। सरकारले नीति र योजना तय गर्दा सम्बन्धित क्षेत्रका विषयविज्ञहरूलाई बेवास्ता गर्दा नागरिकमैत्री नीति बन्न नसकेको मानव अधिकार आयोग लुम्बिनी प्रदेशका प्रमुख सोमनाथ सुवेदीको भनाइ छ। जलवायू परिवर्तनको बढी मार कृषि क्षेत्रले खेप्नुपरेको बताउँदै पैंचो पसलका निर्देशक धु्रव न्यौपानेले तीन तहकै सरकार किसानप्रति चिन्तित हुन आग्रह गरे। गाउँगाउँमा जथाभावी खनिएका सडकहरूको कारण पछिल्लो समय जलवायु परिवर्तनको असर पृथ्वीमा परिरहेकोमा सहभागीहरूले जोड दिए। स्थानीय सरकार आइसकेपछि गाउँमा विकासको लहर चले पनि नागरिकहरू सहरमा बसाइसर्ने क्रम नरोकिएको कार्यक्रममा बोल्ने सहभागीहरूले जोड दिए। अन्नपूर्ण पोस्ट्का प्रधान सम्पादक अखण्ड भण्डारीले जलवायु परिवर्तनको मुद्दालाई अन्नपूर्ण मिडिया नेटवर्कले राष्ट्रिय दायित्वको रूपमा लिएको बताए। दिगोपनको लागि एकता पत्रिकाको मूल एजेन्डा बनेको उनको भनाइ छ। नागरिकका आमचासोमध्ये जलवायु परिवर्तन र वातावरणीय अनुकूलन सम्बन्धी मुद्दा विशेष प्राथमिकतामा परेको सुनाए। अन्नपूर्ण मिडिया नेटवर्कले ६ वटै प्रदेशमा प्रदेशस्तरीय सम्मेलन गर्ने र बागमती प्रदेशमा राष्ट्रिय स्तरको सम्मेलन गरी सरकारको ध्यानाकर्षण गराउने बताए। कार्यक्रमको सहजीकरण अन्नपूर्ण पोस्ट्का लुम्बिनी प्रदेश ब्यूरो प्रमुख लक्ष्मण पोखरेलले गरेका थिए।"
म्यादी बन्न मधेसमा तेब्बर आवेदन,"राजविराज : दसैँ घरघरमा प्रवेश गरेको छ। मुख्य चाडसँगै लहरै चाडपर्वहरू भित्रिँदै छन्। कोभिडको त्रासले गर्दा पछिल्ला वर्षको भन्दा यो वर्ष मानवीय चहलपहलमा बढोत्तरी हुने विश्वास छ। यहीँ चाडपर्वको रौनक सुरु भएका बेला म्यादी प्रहरीको छनोट प्रक्रिया पनि जारी छ। मधेस प्रदेशमा आवश्यताभन्दा तेब्बर सङ्ख्यामा आवेदन परेको छ। आवेदनका लागि हजारौं युवाहरूको भीडमा सप्तरीको लोहजराका चन्द्रनारायण मरिक पनि छन्। चाडपर्वको परवाह नगरी भीडमा देखापरेका सप्तरीका सुभाष मरिक यसअघि पनि म्यादी प्रहरी भएर सेवा गरिसकेकाले पुनः म्यादी प्रहरीमा छनौट हुनेमा बढी आशावादी छन्। थोरै समयका लागि भए पनि रोजगारी पाइने र एकमुष्ठ रकम पाउने आशामा युवाहरू म्यादी प्रहरीमा भर्ना हुन तम्सिएको उनले सुनाए। आर्थिक अवस्था नाजुक भएकैले म्यादी हुन युवादेखि पाका उमेरका व्यक्तिहरूले आवेदन दिएको धेरैको बुझाइ छ। रामनारायण साहका अनुसार कतिपय पारिवारिक अवस्था नाजुक भएका कारण म्यादी प्रहरी बन्न इच्छुक छन् भने कतिपय रहरले पनि म्यादी प्रहरी बन्न खोजेका छन्। भविष्यमा प्रहरी बन्न सहयोग पुग्ने उद्देश्यले पनि कम उमेरका युवाहरू बढी देखिएका छन्। पछि जागिर पाइने आसमा म्यादी प्रहरी बन्न आएको सुभाष यादवले बताए। चाडपर्वका बेला भए पनि निर्वाचन प्रयोजनका लागि मधेस प्रदेशमा माग गरिएको म्यादी प्रहरीमा आवश्यकभन्दा तेब्बर आवेदन परेको छ। बेरोजगार बसिरहेका युवायुवतीले दुई महिना भए पनि जागिर खाने र प्रमाणपत्र बनाउन पाइने आसमा आवेदन दिएको बताएका छन्। दुई महिना काम गरेर ५ महिनालाई खर्च पुग्ने रकम कमाइ हुने भएकाले आवेदन दिएको सप्तरीका निर्मल यादवले बताए। कक्षा १२ उत्तीर्ण यादवले जागिर नभएको र विदेश जाने प्रक्रियामा रहेको बेला पैसा आउँछ भनेर म्यादी प्रहरी बन्न खोजेको बताए। मलेसियामा ४ वर्ष रोजगारी गरेर फर्किएका मरिकले पनि स्वदेशमै मजदुरी गर्ने भनेर फर्किएको र चुनावको मौकामा म्यादी प्रहरी बन्न खोजेको बताए। गृह मन्त्रालयले प्रतिनिधि तथा प्रदेशसभाको निर्वाचनमा सुरक्षाको लागि भन्दै १ लाख १५ हजार म्यादी भर्ना गर्न आवेदन मागेको थियो। प्रहरीले भदौ २६ गते विज्ञापन सूचना जारी गर्दै म्यादी प्रहरीमा आवेदन मागेकोमा मधेस प्रदेशमा मात्र ६६ हजार ८८४ जनाको आवेदन परेको छ। प्रतिनिधिसभा र प्रदेशसभा चुनावका लागि मधेस प्रदेशमा २३ हजार ७७१ म्यादी प्रहरी माग गरिएकोमा ६६ हजार ८८४ जनाको आवेदन परेको मधेस प्रदेश प्रहरी कार्यालय जनकपुरधामले जानकारी दिएको छ। निर्वाचनको लागि मधेसको धनुषामा सबैभन्दा बढी ३ हजार ४८६ र पर्सामा सबैभन्दा कम २ हजार ७ कोटा छ। यसैगरी सर्लाहीमा ३ हजार ३०७, सप्तरीमा ३ हजार २७८, बारामा ३ हजार १४४, रौतहटमा २ हजार ९३९, सिरहामा २ हजार ८०९ र महोत्तरीमा २ हजार ८०१ कोटा रहेको छ। यसमध्ये सबैभन्दा बढी बारामा ११ हजार ४०५ जनाको आवेदन परेको मधेस प्रहरी कार्यालय प्रमुख प्रहरी नायब महानिरीक्षक मसउद आलम खाँले बताए। सबैभन्दा कम सिरहामा ६ हजार ८१९ जनाले आवेदन दिएका छन्। सप्तरीमा ८ हजार ९६०, सर्लाहीमा ८ हजार ६६३, रौतहटमा ८ हजार ५८३, धनुषामा ७ हजार ८३४, पर्सामा ७ हजार ३१८ र महोत्तरीमा ७ हजार ३०२ जनाको आवेदन परेको सम्बन्धित जिल्ला प्रहरी कार्यालयले जनाएको छ। म्यादी प्रहरी हुने चाहानाले आवेदन गर्नेमा महिलाको सङ्ख्या १८ प्रतिशत छ। बारामा २ हजार ४६६, सप्तरीमा १ हजार ६२३, सर्लाहीमा १ हजार ५७०, महोत्तरीमा १ हजार भन्दा बढी, सिरहामा १ हजार २९९, पर्सामा १ हजार २४८, रौतहटमा १ हजार १६३ र धनुषामा १ हजार १२५ महिलाले आवेदन गरेको मधेस प्रहरी कार्यालयका प्रवक्ता प्रहरी उपरीक्षक सुमनकुमार तिम्सिनाले बताए। आवेदन दिएकाको बिहीबार लिखत परीक्षा र असोज २३ गते अन्तर्वार्ता हुने र असोज २५ गते छनोट भएकाको नतिजा प्रकाशित गरिने सप्तरी प्रहरीका सूचना अधिकारी प्रहरी नायब उपरीक्षक माधवप्रसाद काफ्लेले बताए। म्यादी प्रहरीमा छानिएकाहरूलाई असोज ३० गतेदेखि कात्तिक ८ गतेसम्म साधारण तालिम दिइने र त्यसपछि सम्बन्धित निर्वाचन क्षेत्रमा खटाइने उनले बताए। म्यादी प्रहरीको अवधि ४० दिनको हुनेछ। म्यादी प्रहरीले नेपाल प्रहरीको जवानले खाइपाइ आएको तलब तथा भत्ता बराबरको रकम पाउने छन्। प्रतिदिन ८ सय ६९ रुपैयाँका दरले मयादी प्रहरीले ३४ हजार ७६० रुपैयाँ पाउने मधेस प्रहरी कार्यालयद्वारा जारी सूचनामा उल्लेख छ। यस अलावा खाद्यान्नबापत एकमुष्ठ ७ हजार २ सय रुपैयाँ, पोसाकका लागि एकमुष्ठ ६ हजार रुपैयाँ, निर्वाचनमा खटिएको ठाउँमा जानआउन १ हजार रुपैयाँ, ४ दिनको खाजा खर्चबापत १ हजार २ सय रुपैयाँ पनि उनीहरूलाई उपलब्ध हुनेछ। यसरी एउटा म्यादी प्रहरीले पाउने तलबभत्ता ५० हजार १६० रुपैयाँ हुन्छ।"
"मधेस केन्द्रित एमाले, प्रवेश गर्नेको लहर","काठमाडौं : मधेसमा अघिल्लो संसदीय निर्वाचनमा एमालेलाई गाह्रो परेको थियो। २०७४ सालमा एमाले उक्त प्रदेशमा पाँचौं दलमा सीमित हुन पुग्यो। तर, त्यस बेला विरोध गर्ने मधेस केन्द्रित दल मात्रै होइन, कांग्रेस र माओवादीकै कतिपय नेतालाई एमालेले आफूतिर तानेको छ। त्यति मात्रै होइन, मधेसको राजनीतिक परिस्थिति नै बदलिएको छ। एमाले स्थानीय निर्वाचनबाट दोस्रो ठूलो दल देखिएको छ। एमाले प्रचार विभाग सचिव गगन विष्ट उक्त प्रदेशबाट ठूलो संख्यामा आफ्नो पार्टीमा प्रवेश भइरहेको दाबी गर्छन्। मधेसवादी दलका साथै माओवादीबाट एमालेमा प्रवेश गर्ने लहर नै चलेको उनको दाबी छ। देशभर १ लाख २५ हजारभन्दा बढी एमालेमा प्रवेश भइरहेको विभागले जनाएको छ। जसमा सबैभन्दा धेरै मधेसमा रहेको जनाइएको छ। उक्त पार्टीका अध्यक्ष केपी शर्मा ओलीले विभिन्न जिल्ला पार्टी प्रवेश गराएका छन्। उनले लोसपा नेता उमाशंकर अगरियालाई जनकपुर पुगेर पार्टीमा स्वागत गरे। जसपाका अमृता अग्रहरी, रुही नाज, धनुषा कांग्रेसका पूर्वउपसभापति सन्तोष यादव, जसपाकै निवर्तमान प्रदेशसभा सदस्य अञ्जुकुमारी यादव र डा रिना यादव, केन्द्रीय सदस्य रामउदिन राम, शम्भु साह, पूर्वराज्यमन्त्री अरविन्द साह पनि एमाले प्रवेश गरेका छन्। लोसपाका निवर्तमान प्रदेश सांसद प्रह्लाद गिरी, माओवादी केन्द्रका प्रदेश सदस्य शंकर महतो एमालेमा गएका छन्। लोकतान्त्रिक समाजवादी पार्टीका सचेतक एवं पूर्वमन्त्री उमाशंकर अरगडियालाई पार्टीमा भित्र्याउँदै एमाले अध्यक्ष केपी शर्मा ओली । हृदयेश त्रिपाठीको तत्कालीन स्वतन्त्र राजनीतिक समूहबाट प्रतिनिधिसभा सदस्य भएका वृजेशकुमार गुप्ता पनि एमालेमा गएका छन्। जसपा नेता पूर्वमन्त्री खोभारी राय, माओवादी केन्द्र केन्द्रीय सदस्य एवं पूर्वराज्यमन्त्री रामसिंह यादव, लोसपा महासचिव एवं गौर नगरपालिका पूर्वमेयर अजयकुमार गुप्तालाई एमालेले भिœयाएको छ। जसपाकै नेता हेमराज राईसहित चन्द्रविक्रम राई, भूराज राई, उमेश थापा, शान्त प्रधान, रामसिंह राई, सुनील राई पनि एमाले प्रवेश गरेका छन्। एमालेका मधेस प्रदेश अध्यक्ष रामअवतार यादव एमालेमा गर्न अझै धेरै लाइनमा रहेको दाबी गर्छन्। धेरै लाइनमा छन्। पर्खिनुस्, दुईचार दिनमा कति हुन्छन् ?, नेता यादव भन्छन्। केपी शर्मा ओली तीन वर्ष सरकारमा रहँदा मधेसमा गरेका कामका कारण प्रवेशको लहर चलेको यादव बताउँछन्। केपी शर्मा ओलीको तीन वर्षको कार्यकालमा मधेसमा चमत्कारिक ढंगबाट विकासका काम भए। तर, गठबन्धनको सरकार आएपछि ती सबै ठप्प भए, उनी भन्छन्, अनि मधेसका जनतालाई लाग्यो कि काम गर्ने पार्टी त एमाले नै रहेछ। यसमा पो जानुपर्ने रहेछ। यसैबाट प्रभावित भएर धेरै एमाले प्रवेशको लहर चलेको हो, उनी भन्छन्। मधेसका मुद्दामा एमाले सकारात्मक रहेको उनी बताउँछन्। जन्मसिद्धका आधारमा नागरिकता पाउनुपर्ने, मधेस आन्दोलनमा लागेका मुद्दा फिर्ता गर्ने विषयमा एमालेले नै पहिला कदम चालेको उनको दाबी छ।"
मधेस मजबुत बनाउँदै ठूला दल,"काठमाडौं : चुनाव लागेसँगै ठूला दल मधेस मिसनमा लागेका छन्। एमाले मधेसकेन्द्रितसहित अन्य दलका नेता, कार्यकर्तालाई आफ्नो पार्टीमा प्रवेश गराउन लागेको छ। कांग्रेस गठबन्धनकै पक्षमा देखिन्छ। सत्तारुढ गठबन्धन सिट बाँडफाँट टुंग्याउन कस्सिएको छ। गठबन्धनमै रहेको जसपाले सम्मानजनक भाग खोजिरहेको छ। कांग्रेस केन्द्रीय सदस्य एवं पूर्वउपसभामुख चित्रालेखा यादव गठबन्धन नै गरेर जानेमा सबै प्रतिबद्ध देखिएको बताउँछिन्। झनै मधेसको हकमा गठबन्धन अपरिहार्य भएको पूर्वउपसभामुख यादवको बुझाइ छ। गठबन्धन भनेको अहिलेको समयको माग हो। राजनीतिक स्थायित्व, समृद्धि र शान्तिका लागि आवश्यक हो, पूर्वउपसभामुख यादव भन्छिन्, यसको लक्ष्य भनेको देश र जनतालाई निकास दिन हो। आवश्यकता र समयको मागलाई गठबन्धनमा आबद्ध मधेसकेन्द्रित दल र कांग्रेसले पनि बुझेको छ। ठूला दलले मधेसलाई प्रतिष्ठाको विषय बनाएका छन् । एमाले उक्त प्रदेशलाई उच्च महत्व दिएर अरू दलका नेता तान्न लागेको छ । सत्तारुढ प्रमुख दल कांग्रेस गठबन्धन बनाएरै अघि बढ्ने रणनीतिमा देखिन्छ । उक्त पार्टीले मधेसकेन्द्रित दललाई मनाउने प्रयास गरिरहेको छ । विश्लेषक भने मधेसकेन्द्रित दलका नेतृत्वले आफ्नो मुद्दामा आत्मसमर्पण गरेका कारण नेता, कार्यकर्ता संरक्षण खोज्दै ठूला पार्टीमा जान थालेको बताउँछन् । उनका अनुसार २०७४ मा प्राविधिक कारण थियो। वाम एकता थियो। मधेसी दल एकातिर थिए। कांग्रेस एक्लै लडेको थियो। त्यति हुँदा पनि कांग्रेसले राम्रो मत ल्याएको थियो, उनी भन्छन्, अहिलेको अवस्थामा कांग्रेस गठबन्धनमा छ। जसमा मधेसी दल जसपा पनि सामेल छ। त्यसैले मधेस प्रदेशमा कांग्रेस बलियो भए पनि गठबन्धन नै गरेर जान तयार छ। अरू साथीहरू पनि तयार हुनुहुन्छ। कांग्रेस प्रवक्ता डा प्रकाशशरण महत मधेस प्रदेशमा पनि गठबन्धन गर्ने कुरा भएको सुनाउँछन्। गठबन्धनकै एक दल जनता समाजवादी पार्टीका अध्यक्ष उपेन्द्र यादवजी गठबन्धन नै गरेर जाने भन्ने पक्षमा हुनुहुन्छ। त्यसो गर्दा मधेसी दललाई नै सहज हो, प्रवक्ता डा महत भन्छन्, यद्यपि सिट बाँडफाँटका विषयमा अडान आफ्नै किसिमको भए पनि गठबन्धनबाटै जाँदा उहाँहरूलाई फाइदा छ। कांग्रेस मधेसमा बलियो दल भएको उनको भनाइ छ। मधेसी दलले मात्र पनि निर्वाचन जित्न गाह्रो छ। त्यसैले उहाँहरू पनि सिटका विषयमा केही लचक भएर गठबन्धनमै जानुहुन्छ भन्ने छ, उनी भन्छन्। माओवादी केन्द्र महासचिव देव गुरुङ मधेसमा मधेसकेन्द्रित दलले दाबी गर्नु स्वाभाविक भएको बताउँछन्। यद्यपि माओवादीको पनि जनमत मधेसमा छ। हामीले आफ्नो जनमतको भाग मागेका हौं, महासचिव गुरुङ भन्छन्, अब सिट बाँडफाँटमा सहमति हुने क्रममा छ। गठबन्धनमै सबैलाई चित्त बुझाएर जानुपर्ने हुन्छ। मधेसलाई घोषणापत्रमार्फत प्राथमिकतामा राखेर अघि बढ्ने पनि गुरुङको भनाइ छ। मुख्य कुरा घोषणापत्रमा आउँछ नै। मधेसी जनताका हकअधिकार संरक्षण र सम्बद्र्धन गर्न मधेसकेन्द्रित हुन्छ, महासचिव गुरुङ भन्छन्। एमाले उपमहासचिव प्रदीप ज्ञवाली आफ्नो पार्टीले मधेसलाई उच्च महत्व दिएको बताउँछन्। ३२ वटा निर्वाचन क्षेत्र छन्। जनसंख्या धेरै छ। राजनीतिक हिसाबले संवेदनशील छ। सही नेतृत्वको खाँचो छ, नेता ज्ञवाली भन्छन्। उनका अनुसार एमाले मधेसमा केन्द्रित हुनमा दुईचार पक्ष छन्। मधेस राजनीति चलायमान छ। धार बदलिरहन्छ। एमालेविरुद्ध नेगेटिभ बनाइयो। तर, अहिले आएर मधेसी दलबाट पार लाग्दैन भन्ने भइसकेको छ, ज्ञवाली भन्छन्, मधेसको विकास र स्थिरताका लागि एमाले नै चाहिन्छ भन्ने भएको छ। मधेसको विकास र स्थिरताको प्रवेश गराउने रणनीति हो। मधेस केन्द्रित मात्रै होइन ठूला दलको प्रभाव क्षेत्र पनि खस्किँदै गएको उनको बुझाइ छ। हिजोका दिनमा एमालेसँग जोडिन खोज्दैन थिए। मधेस एमालेलाई सहज थिएन। अहिले सहज भएको छ, उनी भन्छन्, तर, एमाले कुनै क्रान्तिकारी भएर होइन। एमालेले मत बढाए पनि सिट संख्या बढाउन सक्छ कि सक्दैन भन्ने महत्वपूर्ण रहेको उनको भनाइ छ। मधेसको मुद्दा ओझेल परेर राजनीतिक स्वार्थले गिजोल्ने काम गरेको उनको ठम्याइ छ। सुगम भए पनि विकास र शिक्षा अभाव छ। वैदेशिक रोजगारमा जानुपर्ने बाध्यता छ। शीतलहरले मर्नुपर्ने अवस्था छ, उनी भन्छन्। मधेसको राजनीतिलाई सही ठाउँमा ल्याउन र जनजीविका जोडिएका मुद्दाका लागि एमाले नै आवश्यक भएको महसुस मधेसमा भएको दाबी उनी गर्छन्। नेतृत्व र जनताबीच विगतमा भ्रम सिर्जना गर्ने काम भएका कारण अन्तर संवादका लागि पनि एमाले मधेसकेन्द्रित भएको उनको भनाइ छ। यसपटक स्थानीय निर्वाचनमा एमालेको विगतभन्दा सुधार भएको छ। मधेसमा एमालेप्रति आकर्षण बढेको छ, उनी भन्छन्। विश्लेषक तुलानारायण साह मधेस केन्द्रित दलका नेतृत्वले आत्मसमर्पण गरेका कारण नेता, कार्यकर्ता संरक्षण खोज्दै ठूला पार्टीमा गएको बताउँछन्। मधेस केन्द्रित दलका सेनापति (नेता)ले नै सरेन्डर गरे। जसकारण नेता कार्यकर्ताले सुरक्षा खोज्नु त स्वाभाविक नै हो, विश्लेषक साह भन्छन्। मधेसमा कांग्रेस बलियो नै रहेकाले उक्त पार्टीमा जाने अवस्था नभएपछि विकल्पमा एमाले रोजेको देखिएको साह बताउँछन्। आन्दोलनमा विचारका आधारमा आबद्धता हुन्छ। निर्वाचनका बेला निर्वाचन जित्ने अभिलाषा हुन्छ। अनि आफूअनुकूल पार्टी खोज्नु नौलो कुरा होइन, उनी भन्छन्। निर्वाचनका बेला धेरथोर यताउता हुनु स्वाभाविक भएको उनको भनाइ छ। आन्दोलनका बेला कांग्रेस, एमाले, माओवादीबाटै नयाँ दलमा जोडिएको उनी बताउँछन्। त्यति बेला भावनात्मक रूपमा सबै पिडा, विभेद एउटै थियो। आन्दोलनको रापताप थियो। कांग्रेस, एमाले, माआवोदी छोडेर आन्दोलनमा जोडिए। तर, मधेस केन्द्रित दल संगठन बलियो बनाउन सकेनन्। आन्दोलनका मुद्दा छोडे। जसका विरुद्ध आन्दोलित भए, पालै पालै उनीहरूकै सरकारमा गए। संविधान पनि संशोधन गर्न सकेनन्। अर्का विश्लेषक चन्द्रकिशोर मधेसका नेताहरू सुरक्षा एवं संरक्षणका लागि एमालेमा प्रवेश गरेको बताउँछन्। आन्दोलनको राजनीति हुँदा कांग्रेस, एमाले, माओवादीसँग आबद्धहरू मधेसको एजेन्डामा जोडिएका थिए। उनीहरू नै आन्दोलनमा लागेका थिए, उनी भन्छन्, यो चुनावी राजनीतिमा संरक्षण खोज्दछन्। मधेस केन्द्रित मात्रै होइन ठूला दलको प्रभाव क्षेत्र पनि खस्किँदै गएको उनको बुझाइ छ। हिजोका दिनमा एमालेसँग जोडिन खोज्दैन थिए। मधेस एमालेलाई सहज थिएन। अहिले सहज भएको छ, उनी भन्छन्, तर, एमाले कुनै क्रान्तिकारी भएर होइन। एमालेले मत बढाए पनि सिट संख्या बढाउन सक्छ कि सक्दैन भन्ने महत्वपूर्ण रहेको उनको भनाइ छ। मधेस मुद्दामा कांग्रेस, एमाले, माओवादी एउटै सिक्का भएको उनी बताउँछन्। मधेसका समस्या यथावत् छन्। एजेन्डा पनि आफ्नै छन्। मधेसी जनता पनि एक ठाउँमा छन्, उनी भन्छन्, मधेसका एजेन्डा समाधान नभएमा ठूलो आन्दोलन हुन्छ। मधेसमा अघिल्लो संसदीय निर्वाचनमा एमालेलाई गाह्रो परेको थियो। २०७४ सालमा एमाले उक्त प्रदेशमा पाँचांै दलमा सीमित हुन पुग्यो। तर, त्यस बेला विरोध गर्ने मधेस केन्द्रित दल मात्रै होइन, कांग्रेस र माओवादीकै कतिपय नेतालाई एमालेले आफूतिर तानेको छ। त्यति मात्रै होइन, मधेसको राजनीतिक परिस्थिति नै बदलिएको छ। एमाले स्थानीय निर्वाचनबाट दोस्रो ठूलो दल देखिएको छ। एमाले प्रचार विभाग सचिव गगन विष्ट उक्त प्रदेशबाट ठूलो संख्यामा आफ्नो पार्टीमा प्रवेश भइरहेको दाबी गर्छन्। मधेसवादी दलका साथै माओवादीबाट एमालेमा प्रवेश गर्ने लहर नै चलेको उनको दाबी छ। देशभर १ लाख २५ हजारभन्दा बढी एमालेमा प्रवेश भइरहेको विभागले जनाएको छ। जसमा सबैभन्दा धेरै मधेसमा रहेको जनाइएको छ। उक्त पार्टीका अध्यक्ष केपी शर्मा ओलीले विभिन्न जिल्ला पार्टी प्रवेश गराएका छन्। उनले लोसपा नेता उमाशंकर अगरियालाई जनकपुर पुगेर पार्टीमा स्वागत गरे। जसपाका अमृता अग्रहरी, रुही नाज, धनुषा कांग्रेसका पूर्वउपसभापति सन्तोष यादव, जसपाकै निवर्तमान प्रदेशसभा सदस्य अञ्जुकुमारी यादव र डा रिना यादव, केन्द्रीय सदस्य रामउदिन राम, शम्भु साह, पूर्वराज्यमन्त्री अरविन्द साह पनि एमाले प्रवेश गरेका छन्। लोसपाका निवर्तमान प्रदेश सांसद प्रह्लाद गिरी, माओवादी केन्द्रका प्रदेश सदस्य शंकर महतो एमालेमा गएका छन्। लोकतान्त्रिक समाजवादी पार्टीका सचेतक एवं पूर्वमन्त्री उमाशंकर अरगडियालाई पार्टीमा भित्र्याउँदै एमाले अध्यक्ष केपी शर्मा ओली । हृदयेश त्रिपाठीको तत्कालीन स्वतन्त्र राजनीतिक समूहबाट प्रतिनिधिसभा सदस्य भएका वृजेशकुमार गुप्ता पनि एमालेमा गएका छन्। जसपा नेता पूर्वमन्त्री खोभारी राय, माओवादी केन्द्र केन्द्रीय सदस्य एवं पूर्वराज्यमन्त्री रामसिंह यादव, लोसपा महासचिव एवं गौर नगरपालिका पूर्वमेयर अजयकुमार गुप्तालाई एमालेले भित्र्याएको छ। जसपाकै नेता हेमराज राईसहित चन्द्रविक्रम राई, भूराज राई, उमेश थापा, शान्त प्रधान, रामसिंह राई, सुनील राई पनि एमाले प्रवेश गरेका छन्। एमालेका मधेस प्रदेश अध्यक्ष रामअवतार यादव एमालेमा गर्न अझै धेरै लाइनमा रहेको दाबी गर्छन्। धेरै लाइनमा छन्। पर्खिनुस्, दुईचार दिनमा कति हुन्छन् ?, नेता यादव भन्छन्। केपी शर्मा ओली तीन वर्ष सरकारमा रहँदा मधेसमा गरेका कामका कारण प्रवेशको लहर चलेको यादव बताउँछन्। केपी शर्मा ओलीको तीन वर्षको कार्यकालमा मधेसमा चमत्कारिक ढंगबाट विकासका काम भए। तर, गठबन्धनको सरकार आएपछि ती सबै ठप्प भए, उनी भन्छन्, अनि मधेसका जनतालाई लाग्यो कि काम गर्ने पार्टी त एमाले नै रहेछ। यसमा पो जानुपर्ने रहेछ। यसैबाट प्रभावित भएर धेरै एमाले प्रवेशको लहर चलेको हो, उनी भन्छन्। मधेसका मुद्दामा एमाले सकारात्मक रहेको उनी बताउँछन्। जन्मसिद्धका आधारमा नागरिकता पाउनुपर्ने, मधेस आन्दोलनमा लागेका मुद्दा फिर्ता गर्ने विषयमा एमालेले नै पहिला कदम चालेको उनको दाबी छ। मधेस राजनीति चलायमान छ। धार बदलिरहन्छ। एमालेविरुद्ध नेगेटिभ बनाइयो। तर, अहिले आएर मधेसी दलबाट पार लाग्दैन भन्ने भइसकेको छ। मधेसको विकास र स्थिरताका लागि एमाले नै चाहिन्छ भन्ने भएको छ।प्रदीप ज्ञवाली, उपमहासचिव, एमाले अहिलेको अवस्थामा कांग्रेस गठबन्धनमा छ। जसमा मधेसी दल जसपा पनि सामेल छ। त्यसैले मधेस प्रदेशमा कांग्रेस बलियो भए पनि गठबन्धन नै गरेर जान तयार छ। अरू साथीहरू पनि तयार हुनुहुन्छ।चित्रलेखा यादव, केन्द्रीय सदस्य, कांग्रेस मधेसमा मधेसकेन्द्रित दलले दाबी गर्नु स्वाभाविक छ । यद्यपि, माओवादीको पनि जनमत मधेसमा छ। अब सिट बाँडफाँटमा सहमति हुने क्रममा छ। गठबन्धनमै सबैलाई चित्त बुझाएर जानुपर्ने हुन्छ।देव गुरुङ, महासचिव, माओवादी केन्द्र आन्दोलनमा विचारका आधारमा आबद्धता हुन्छ । निर्वाचनका बेला निर्वाचन जित्ने अभिलाषा हुन्छ । मधेसकेन्द्रित दलका नेताले नै आत्मसमर्पण गरे । जसकारण नेता, कार्यकर्ताले सुरक्षा खोज्नु त स्वाभाविक नै हो । तुलानारायण साह,राजनीतिक विश्लेषक स्थानीय चुनावमा कांग्रेस, माओवादी, एकीकृत समाजवादी र जसपाबीच तालमेल गर्ने सहमति भएको थियो। तर, मधेसका १ सय २६ पालिकामध्ये वीरगन्ज, सिमरा, जनकपुरलगायत स्थानमा गठबन्धन थियो। यद्यपि त्यो पनि सफल भने हुन नसकेको नेताहरू बताउँछन्। कांग्रेससँग जसपाको कुरो मिलेन भने यो विकल्पमा माओवादी केन्द्र अध्यक्ष पुष्पकमल दाहाल र जसपा अध्यक्ष यादव तयार रहन सक्ने जनाएको छ। मधेसमा तीन ध्रुव बन्न सक्ने विश्लेषक बताउँछन्। जसमध्ये कांग्रेस पहिलो, एमाले दोस्रो र मधेसी गठबन्धन तेस्रो ध्रुवमा उभिने सम्भावना पनि रहेको मधेस प्रदेशकै नेता बताउँछन्। यति बेला सत्ता गठबन्धनमा पूर्वसहमतिअनुसार भन्दै कांग्रेस, माओवादी, एकीकृत समाजवादी र जनता समाजवादी पार्टीबीच बार्गेनिङ चलिरहेको छ। ३२ सिट दाबी गरेको जसपाले कम्तीमा २२ सिट पाउने अपेक्षा राखेको जनाइएको छ। अन्य दल भने १४ सिटसम्ममा मनाउन लागेका छन्। यो प्रस्तावमा जसपा अध्यक्ष यादव सहमत भएका छैनन्। यादवले सम्मानजनक भाग नमिले गठबन्धनबाट चुनाव नलड्ने चेतावनी पटकपटक दिएका छन्। अहिले गठबन्धनमा भए पनि चित्तबुझ्दो सिट पाइएन भने जसपाले केही विकल्प पनि राखेको यादव बताउँछन्। सकेसम्म चित्तबुझ्दो सिट पाउँदा गठबन्धनबाटै निर्वाचनमा जाने हो। नत्र अरू विकल्प पनि राखेका छौं, यादव भन्छन्। महन्थ ठाकुर नेतृत्वको लोसपाले सत्ता गठबन्धनमा मिल्न प्रयास गरेको थियो। ठाकुरको पार्टी आएको खण्डमा जसपा निस्कने भनेपछि गठबन्धनका शीर्ष नेताले गठबन्धनमा ल्याएका छैनन्। प्रधानमन्त्री शेरबहादुर देउवाले भने कांग्रेसको भागमा परेको सिटबाट केही दिएर भए पनि लोसपालाई भागबन्डा गर्ने तयारीमा रहेको गठबन्धनकै एक नेता बताउँछन्। कांग्रेस सकेसम्म मधेसी दललाई थुम्थुमाएरै लैजाने रणनीतिमा देखिन्छ। किनभने, मधेसमा कांग्रेसको प्रतिस्पर्धा यिनै दलसँगै हुने हो। मधेसकेन्द्रित नेताहरू भने जसपा, लोसपा र सीके राउतको जनमत पार्टीलाई मिलाएरै लैजान चाहन्छन्। राउतले हालै तालमेल गरेर जाने संकेत काठमाडौंमा आयोजित एक कार्यक्रममा गरेका थिए। कांग्रेससँग जसपाको कुरो मिलेन भने यो विकल्पमा माओवादी केन्द्र अध्यक्ष पुष्पकमल दाहाल र जसपा अध्यक्ष यादव तयार रहन सक्ने जनाएको छ। मधेसमा तीन ध्रुव बन्न सक्ने विश्लेषक बताउँछन्। जसमध्ये कांग्रेस पहिलो, एमाले दोस्रो र मधेसी गठबन्धन तेस्रो ध्रुवमा उभिने सम्भावना पनि रहेको मधेस प्रदेशकै नेता बताउँछन्। मधेस प्रदेशसभामा जसपा ३९, कांग्रेस १९, लोसपा १५, एमाले र माओवादी ८८ सिटमा थिए। लोसपा कार्यकारिणी सदस्य तथा मधेस प्रदेश अध्यक्ष जितेन्द्र सोनल तत्काल जसपासँग मिलेर जाने सम्भावना नरहेको बताउँछन्। भन्छन्, राजनीतिमा असम्भव भन्ने त केही हुँदैन। यद्यपि मिल्ने सम्भावना कम छ। अहिलेको गठबन्धनलाई यथावत् राख्ने प्रयासमा पनि गठबन्धनका नेताहरू छन् उपेन्द्र यादवले यसका लागि यादवले मागेका ३२ सिट नै प्राप्त नगरे पनि न्यूनतम चासो सम्बोधन गर्न कांग्रेस, माओवादी र एकीकृत समाजवादी तयार हुनुपर्ने सरोकारवाला बताउँछन्। जसपा नेता रामसहायप्रसाद यादव मधेसमा सबैभन्दा धेरै मत ल्याउने आधार भएको पार्टी पाएको बताउँछन्। हामीले मधेस प्रदेशमा मात्र सिट माग गरेका छौं। त्यहाँबाट बाँकी रहेको लुम्बिनी र १ नम्बर प्रदेशमा १२ सिट मागेका छौं। त्यसमा अरू पार्टीभन्दा जसपाको नै आधार क्षेत्र बलियो छ। बलियो भएका कारण हामीले दाबी गरेका छौं, नेता यादव भन्छन्, अहिले जति पनि जनता अर्को पार्टीहरूमा प्रवेश गरेका छन् ती सबै मधेसवादी दलमा नअटेका कारणले भड्किएर हिँडेका हुन्। यो सामान्य कुरा हो यसले कुनै प्रभाव पार्दैन। लोसपा नेता केशव झा सत्तारुढ गठबन्धनसँग समन्वय गरेर जाने अवस्था नरहेको बताउँछन्। हामीले मधेसमा लोसपाको स्थिति अझै सुधारेका छौं। समग्रमा नराम्रो स्थिति छैन। यद्यपि निर्वाचनमा एक्लै जान सक्ने अवस्था छैन, नेता झा भन्छन्, सत्तारुढसँग गठबन्धन नहुँदा अर्कोे दलसँग अवश्य हुन्छ। मधेसी दलको अवस्था मधेसमै बलियो हुँदाहुँदै एक अर्कोसँग समन्वय नहुँदा कमजोर देखिएको उनी स्वीकार गर्छन्। यर्थाथमा मधेसमा मधेसका पार्टी बलिया छन्। निर्वाचनको मुखमा पार्टी प्रवेशका कार्यक्रम चलिरहन्छन्, उनी भन्छन्। गठबन्धनका कारण कुन पार्टी कति बलियो भनेर तौलिने बेला नभएको उनी बताउँछन्। पाँच पार्टी मिल्दा एउटा पार्टीलाई समस्या हुने उनको ठहर छ। कांग्रेस नेता अरविन्द महतो मधेसमा कांग्रेसले कोहीसँग पनि गठबन्धन गर्नुको आवश्यकता नरहेको बताउँछन्। मधेसी दल एकजुट भएर आउँदा पनि मधेस प्रदेशमा कांग्रेस भारी छ, महतो भन्छन्, कांग्रेसलाई हिजो पनि गठबन्धनको आवश्यकता थिएन। आज पनि मधेस प्रदेशमा कांग्रेसलाई गठबन्धनको सहारा लिनुपर्दैन।"
बिमा दाबी भुक्तानीमा विलम्ब,"२०७६ को चैततिर कोभिड१९ को महामारीले नेपाललाई पनि छोयो। विश्वलाई आतंकित पारेको महामारीलाई नेपालले भने हल्काफुल्का रूपमा लियो। न कुनै तयारी सरकारले गर्यो न जनता संवेदनशील बने। निजी क्षेत्रको एउटा व्यवसाय भने त्यही मौकामा व्यापार चम्काउने दाउमा लाग्यो। बिमा कम्पनीहरूले कोभिड१९ को बिमा गराउने कार्यक्रम ल्याए। सरकारी निकायले स्वीकृत गर्यो। अझ बिमा दाबी भुक्तानीमा सरकारले सघाउने वचन पनि दियो। सम्झौता नै गरिदियो। कहीँ नभएको जात्रा हाँडीगाउँमा भनेजस्तो महामारीमा कहीँ कतै नहुने बिमा नेपालमा गरियो। तर, हुने हार दैव नटारजस्तो महामारीले नेपालीलाई पनि गाँज्यो। बिमा कम्पनीहरू भने ६ सय रुपैयाँ बिमालेख तिरेर एक लाख रुपैयाँ दिने योजना धमाधम बिक्री गर्न तल्लीन रहे। कोभिड भए पनि एक लाख पाइन्छ भनेपछि सर्वसाधारण पनि फुक्काफाल हुन थाले। स्वास्थ्य मापदण्ड पालनामा हेलचक्र्याइँ गर्न थाले। अनि ह्वात्तै बढ्यो कोभिड संक्रमण। १० हजारभन्दा बढी नेपालीले ज्यानै गुमाउनु पर्यो। कोभिड लागिहालेमा बिमा रकम पाइने योजनाको प्रयोजन सकारात्मक थियो होला। मान्न सकिन्छ। तर भएभरका व्यक्तिलाई बिमा दाबी भुक्तानी दिन नसकेबाट यो एउटा लहड र सनकमा ल्याइएको योजना थियो भन्ने आधार देखियो। अर्काे कुरा बिमा कम्पनीहरू नाफा खाउँला भनेर उत्साहित थिए। जसै नाफा हैन उल्टै घाटा हुने भयो अनि हात उठाएर पन्छिए। बिमा वा जुनसुकै व्यवसाय पनि नाफा गर्ने उद्देश्यबाट प्रेरित हुन्छ। जगजाहेरै छ यो कुरा। तर, नाफा भए दिने नत्र दिन्न भन्न चाहिँ पाइन्नथ्यो। घाटा पनि हुनु व्यापार र व्यवसायको प्रकृति नै हो। बिमा कम्पनीहरू चुकेको त्यही सर्वमान्य सिद्धान्तमा हो। सरकार त झनै लापरबाह निस्कियो। बिमा कम्पनीहरूले भुक्तानी गर्न नसक्दा आफैं दिन्छु भनेर पनि ढाँटिरह्यो। अहिले आएर बल्ल आइतबार एक अर्ब निकासा गरेको छ। जबकि बिमा दाबीबापत भुक्तानी गर्नुपर्ने रकम ११ अर्ब ८२ करोड रुपैयाँभन्दा ज्यादा छ। दिनुपर्ने रकमको १० प्रतिशतमात्रै निकासा गरेर सरकारले फेरि पनि जनतालाई झुलाउने वा छलछाम गर्ने काम गर्दैछ। यो सर्वसाधारण जनताको सरोकार भएको विषय हुनाले झन् संवेदनशील हुनुपर्ने हो। तर, सरकारमा लोकतान्त्रिक चरित्र नै कहाँ छ र ? कुनै राजनीतिक दलका नेताको योजना वा काम परेका भए ऊ तत्काल रकम जोहो गर्छ। जनताका लागि आवश्यक रकमका लागि भने आलटाल गर्छ। आफ्नो राजनीतिक अभीष्ट पूरा गर्न गरिबका नाममा वा अरू कुनै शीर्षकमा अर्बाैं अर्ब खट्टे बाँडे झंै बाँड्न तम्सिहाल्छ। तर, जनताले नियमानुसार पाउनुपर्ने बिमा दाबी भुक्तानीका लागि भने भिक्षा मागेजस्तो गरी अपमानित हुनु परिरहेको छ। बिमा कम्पनीहरूले अघिल्लो असार मसान्तदेखि दाबीको निवेदनै लिन छाडे। साउनपछि दाबी भुक्तानी नै गर्न सकेनन्। यतिका ढिला आएर सरकारले भुक्तानीका लागि गरेको निकासा पनि कनिका छराइजस्तो भएको छ। कसलाई दिने र कसलाई नदिने ? पहिला निवेदन दिएकालाई पहिलाको ढाँचामा उपलब्ध गराइयो भने त्यो न्यायोचितै हुन्छ। एक अर्ब रुपैयाँले निकै कम निवेदकलाई मात्रै रकम उपलब्ध हुन्छ। यसै पनि यो भुक्तानीमा ढिलाइ भइसकेको छ। अझै फेरि अरूलाई ढिला किन ? न्याय जगत्मा के मान्यता छ भने ढिला न्याय दिनु पनि अन्याय नै हो। बिमा दाबी भुक्तानीमा त्यस्तो मान्यतालाई सरकारले चरितार्थ नगरोस्। सरकारले सक्दो छिटो यो समस्या निम्ट्याउन जरुरी छ। सबै निवेदकलाई भुक्तानी दिन जरुरी छ। जनताकहाँ न्यायोचित रकम पुर्याउन सरकारले ढिला गर्नुपर्ने कारण छैन। बरु महामारीमा बिमा गर्ने जस्तो भूल अरू बेला नगर्ने शिक्षा लिनै पर्छ। स्वास्थ्य पूर्वाधार र उपचारमा लगानी बढाउनुपर्छ भन्ने हेक्का सधैं राख्नुपर्छ।"
गठबन्धनकै पक्षमा सत्तारुढ दल,"काठमाडौं : स्थानीय चुनावमा कांग्रेस, माओवादी, एकीकृत समाजवादी र जसपाबीच तालमेल गर्ने सहमति भएको थियो। तर, मधेसका १ सय २६ पालिकामध्ये वीरगन्ज, सिमरा, जनकपुरलगायत स्थानमा गठबन्धन थियो। यद्यपि त्यो पनि सफल भने हुन नसकेको नेताहरू बताउँछन्। यति बेला सत्ता गठबन्धनमा पूर्वसहमतिअनुसार भन्दै कांग्रेस, माओवादी, एकीकृत समाजवादी र जनता समाजवादी पार्टीबीच बार्गेनिङ चलिरहेको छ। ३२ सिट दाबी गरेको जसपाले कम्तीमा २२ सिट पाउने अपेक्षा राखेको जनाइएको छ। अन्य दल भने १४ सिटसम्ममा मनाउन लागेका छन्। यो प्रस्तावमा जसपा अध्यक्ष यादव सहमत भएका छैनन्। यादवले सम्मानजनक भाग नमिले गठबन्धनबाट चुनाव नलड्ने चेतावनी पटकपटक दिएका छन्। अहिले गठबन्धनमा भए पनि चित्तबुझ्दो सिट पाइएन भने जसपाले केही विकल्प पनि राखेको यादव बताउँछन्। सकेसम्म चित्तबुझ्दो सिट पाउँदा गठबन्धनबाटै निर्वाचनमा जाने हो। नत्र अरू विकल्प पनि राखेका छौं, यादव भन्छन्। महन्थ ठाकुर नेतृत्वको लोसपाले सत्ता गठबन्धनमा मिल्न प्रयास गरेको थियो। ठाकुरको पार्टी आएको खण्डमा जसपा निस्कने भनेपछि गठबन्धनका शीर्ष नेताले गठबन्धनमा ल्याएका छैनन्। प्रधानमन्त्री शेरबहादुर देउवाले भने कांग्रेसको भागमा परेको सिटबाट केही दिएर भए पनि लोसपालाई भागबन्डा गर्ने तयारीमा रहेको गठबन्धनकै एक नेता बताउँछन्। कांग्रेस सकेसम्म मधेसी दललाई थुम्थुमाएरै लैजाने रणनीतिमा देखिन्छ। किनभने, मधेसमा कांग्रेसको प्रतिस्पर्धा यिनै दलसँगै हुने हो। मधेसकेन्द्रित नेताहरू भने जसपा, लोसपा र सीके राउतको जनमत पार्टीलाई मिलाएरै लैजान चाहन्छन्। राउतले हालै तालमेल गरेर जाने संकेत काठमाडौंमा आयोजित एक कार्यक्रममा गरेका थिए। कांग्रेससँग जसपाको कुरो मिलेन भने यो विकल्पमा माओवादी केन्द्र अध्यक्ष पुष्पकमल दाहाल र जसपा अध्यक्ष यादव तयार रहन सक्ने जनाएको छ। मधेसमा तीन ध्रुव बन्न सक्ने विश्लेषक बताउँछन्। जसमध्ये कांग्रेस पहिलो, एमाले दोस्रो र मधेसी गठबन्धन तेस्रो ध्रुवमा उभिने सम्भावना पनि रहेको मधेस प्रदेशकै नेता बताउँछन्। मधेस प्रदेशसभामा जसपा ३९, कांग्रेस १९, लोसपा १५, एमाले र माओवादी ८८ सिटमा थिए। लोसपा कार्यकारिणी सदस्य तथा मधेस प्रदेश अध्यक्ष जितेन्द्र सोनल तत्काल जसपासँग मिलेर जाने सम्भावना नरहेको बताउँछन्। भन्छन्, राजनीतिमा असम्भव भन्ने त केही हुँदैन। यद्यपि मिल्ने सम्भावना कम छ। अहिलेको गठबन्धनलाई यथावत् राख्ने प्रयासमा पनि गठबन्धनका नेताहरू छन् उपेन्द्र यादवले यसका लागि यादवले मागेका ३२ सिट नै प्राप्त नगरे पनि न्यूनतम चासो सम्बोधन गर्न कांग्रेस, माओवादी र एकीकृत समाजवादी तयार हुनुपर्ने सरोकारवाला बताउँछन्। जसपा नेता रामसहायप्रसाद यादव मधेसमा सबैभन्दा धेरै मत ल्याउने आधार भएको पार्टी पाएको बताउँछन्। हामीले मधेस प्रदेशमा मात्र सिट माग गरेका छौं। त्यहाँबाट बाँकी रहेको लुम्बिनी र १ नम्बर प्रदेशमा १२ सिट मागेका छौं। त्यसमा अरू पार्टीभन्दा जसपाको नै आधार क्षेत्र बलियो छ। बलियो भएका कारण हामीले दाबी गरेका छौं, नेता यादव भन्छन्, अहिले जति पनि जनता अर्को पार्टीहरूमा प्रवेश गरेका छन् ती सबै मधेसवादी दलमा नअटेका कारणले भड्किएर हिँडेका हुन्। यो सामान्य कुरा हो यसले कुनै प्रभाव पार्दैन। लोसपा नेता केशव झा सत्तारुढ गठबन्धनसँग समन्वय गरेर जाने अवस्था नरहेको बताउँछन्। हामीले मधेसमा लोसपाको स्थिति अभै सुधारेका छौं। समग्रमा नराम्रो स्थिति छैन। यद्यपि निर्वाचनमा एक्लै जान सक्ने अवस्था छैन, नेता झा भन्छन्, सत्तारुढसँग गठबन्धन नहुँदा अर्कोे दलसँग अवश्य हुन्छ। मधेसी दलको अवस्था मधेसमै बलियो हुँदाहुँदै एक अर्कोसँग समन्वय नहुँदा कमजोर देखिएको उनी स्वीकार गर्छन्। यर्थाथमा मधेसमा मधेसका पार्टी बलिया छन्। निर्वाचनको मुखमा पार्टी प्रवेशका कार्यक्रम चलिरहन्छन्, उनी भन्छन्। गठबन्धनका कारण कुन पार्टी कति बलियो भनेर तौलिने बेला नभएको उनी बताउँछन्। पाँच पार्टी मिल्दा एउटा पार्टीलाई समस्या हुने उनको ठहर छ। कांग्रेस नेता अरविन्द महतो मधेसमा कांग्रेसले कोहीसँग पनि गठबन्धन गर्नुको आवश्यकता नरहेको बताउँछन्। मधेसी दल एकजुट भएर आउँदा पनि मधेस प्रदेशमा कांग्रेस भारी छ, महतो भन्छन्, कांग्रेसलाई हिजो पनि गठबन्धनको आवश्यकता थिएन। आज पनि मधेस प्रदेशमा कांग्रेसलाई गठबन्धनको सहारा लिनुपर्दैन।"
प्रदेश निजामती सेवा अध्यादेश जारी गर्ने प्रदेश १ सरकारको निर्णय,"विराटनगर : प्रदेश १ सरकारले प्रदेश निजामती सेवा अध्यादेश, २०७९ जारी गर्ने निर्णय गरेको छ। मुख्यमन्त्री राजेन्द्रकुमार राईको अध्यक्षतामा मङ्गलबार बसेको प्रदेश १ मन्त्रिपरिषद्को बैठकले प्रदेश निजामती सेवा अध्यादेश, २०७९ जारी गर्न प्रदेश प्रमुख समक्ष सिफारिस गर्ने निर्णय गरेको हो। मन्त्रिपरिषद बैठकको निर्णय सुनाउँदै प्रदेश सरकारका प्रवक्ता एवं यातायात व्यवस्था तथा सञ्चार मन्त्री उपेन्द्रप्रसाद घिमिरेले बैठकले आन्तरिक मामिला तथा कानुन मन्त्रालयद्वारा प्रस्तुत केही प्रदेश ऐनलाई संशोधन गर्न बनेको अध्यादेश, २०७९ जारी गर्न प्रदेश प्रमुख समक्ष सिफारिस गर्ने निर्णय गरेको बताए। उक्त अध्यादेशअनुसार विपद् व्यवस्थापन ऐन२०७५, प्रदेश लोकसेवा आयोग ऐन२०७६, प्रदेश नं १ प्रदेश वातावरण संरक्षण ऐन२०७६, सार्वजनिक निजी सहकारी साझेदारी तथा लगानी प्राधिकरण ऐन२०७६, प्रदेश सवारी तथा यातायात व्यवस्था ऐन२०७६, प्रदेश औद्योगिक व्यवसाय ऐन२०७७, प्रदेश नं १ निजी तथा साझेदारी फर्म दर्ता ऐन२०७७, प्रदेश नं १ प्रदेश वन ऐन२०७७, प्रदेश कृषि व्यवसाय प्रवर्द्धन अनुदान ऐन२०७७, प्रदेश अनुसन्धान तथा प्रशिक्षण प्रतिष्ठान ऐन२०७९ र बृहत् विराट विकास क्षेत्र सम्बन्धी ऐन२०७६ संशोधनका लागि प्रदेश प्रमुखसमक्ष सिफारिस हुने उनले जानकारी दिए। बैठकले भूमि व्यवस्था तथा सहकारी मन्त्रालयको सिफारिसबमोजिम विषयगत सल्लाहकार नियुक्त गर्ने निर्णय समेत गरेको जनाइएको छ।"
राजनीतिक दल तथा उम्मेदवारहरूलाई ६० बुँदे निर्देशन (पूर्णपाठसहित),"काठमाडौं : निर्वाचन आयोगले राजनीतिक दल तथा उम्मेदवारहरूलाई ६० बुँदे निर्देशन जारी गरेको छ। निर्वाचनसम्बन्धी कानुन तथा आचारसंहिताको प्रभावकारी कार्यान्वयन गर्नका लागि आयोगले राजनीतिक दल तथा उम्मेदवारहरूलाई आज मंगलबार ६० बुँदे निर्देशन जारी गरेको हो। आउँदो मंसिर ४ गते हुने प्रदेश तथा प्रतिनिधि सभाको निर्वाचन स्वच्छ, स्वतन्त्र, निष्पक्ष, पारदर्शी र भयमुक्त बनाउनका लागि निर्वाचन (कसुर तथा सजाय) ऐन २०७३ र निर्वाचन आचारसंहिता, २०७९ मा भएका कानूनी व्यवस्था कार्यान्वयन र परिपालना गर्न निर्वाचन प्रयोजनका लागि दर्ता भएका राजनीतिक दलहरूलाई राजनीतिक दल सम्बन्धी ऐन, २०७३ को दफा ५७ बमोजिम मंगलबार बसेको बैठकले निर्देशन दिने निर्णय गरेको हो।"
मञ्चका सचिवालय सदस्य नेम्बाङले छाडे पार्टी,"धनकुटा : कुमार लिङ्देन अध्यक्ष रहेको सङ्घीय लोकतान्त्रिक राष्ट्रिय मञ्च नेपालका संघीय सचिवालय सदस्य चन्द्रसिंह नेम्बाङले पार्टी परित्यागको घोषणा गरेका छन्। मंगलबार एक विज्ञप्ति सार्वजनिक गर्दै उनले व्यक्तिगत कारणले पार्टीको कार्यक्रम, गतिविधिमा संलग्न भई काम गर्न नसक्ने अवस्था रहेकाले पाटीले दिएको जिम्मेवारी तथा साधारण सदस्यता समेत नरहने गरी राजीनामा दिएको घोषणा गरेका हुन्। अब कुनै पार्टीमा आवद्ध नभई स्वतन्त्र नागरिकका रूपमा सामाजिक सेवामा क्रियाशील हुने नेम्बाङले बताए। २०६२ सालदेखि पार्टीमा आवद्ध उनी संस्थापक केन्द्रीय सदस्य समेत हुन्। प्रदेश १ को सामाजिक विकास राज्य मन्त्री विष्णुमाया तुम्बाहाम्फेको स्वकीय सचिवसमेत थिए। स्वकीय सचिवबाट समेत राजीनामा दिएको उनले बताए।"
"भोलिदेखि निर्वाचन आचारसंहिता लागू हुने, भोज भतेर गर्न नपाइने","काठमाडौं : प्रतिनिधिसभा तथा प्रदेशसभा निर्वाचनका लागि बुधबारदेखि आचारसंहिता लागू हुने भएको छ। भदौ १३ गते नै राजपत्रमा प्रकाशित आचारसंहिता मंगलबारदेखि कार्यान्वयनमा आउने निर्वाचन आयोगले जनाएको छ। आचारसंहितामा राजनीतिक दल, नेताकार्यकर्ता, उम्मेदवार, सञ्चार संस्था, सुरक्षाकर्मी, विभिन्न पेसाकर्मीहरुलाई पालना गर्नुपर्ने विषयहरु बुँदागतरुपमा उल्लेख छ। राजनीतिक दल वा उम्मेदवारको हकमा जुलुस वा आमसभा गर्दा उम्मेदवारको निर्वाचन चिन्ह वा झण्डा अंकित लोगो, स्टीकर वा अन्य कुनै पनि किसिमको चिज बोक्न बन्देज गरिएको छ। राजनीति दलको पहिचान खुलाइएको विवरण भने वितरण गर्न सकिने आचारसंहितामा उल्लेख छ। एकभन्दा बढी राजनीतिक दल वा उम्मेदवारले एकै दिन एकै समयमा कुनै एक स्थानमा कार्यक्रम वा सभा नगर्न आचारसिंहतामा उल्लेख छ। प्रचार प्रसारको समयमा १२ घन्टाका लागि तोकिएको छ। बिहान ७ बजेदेखि साँझ ७ बजेसम्म मात्र प्रचारप्रासर गर्नुपर्ने आचारसंहितामा भनिएको छ। निर्वाचनको प्रचार प्रसार वा जुलुजमा बालबालिकाको प्रयोगमा बन्देज लगाइएको छ। त्यस्तै मनोनयन गर्न जाँदा २५ जनाभन्दा धेरै उपस्थित नहुन आचारसंहितामा उल्लेख छ। अनलाइन वेव पेज, टिभी, स्क्रोलिङ, डीस्प्ले आदिमा उम्मेदवारको प्रचार प्रसार गर्न पाइने छैन। तर पार्टी वा उम्मेदवारको आधिकारिक वेवपेजमा भने त्यस्तो सामग्री राख्न सकिने आचारसंहितामा उल्लेख छ। त्यस्ते कसेको भावनामा ठेस पुग्ने किसिमका प्रचार प्रसार गर्न पाइने छैन भने धर्मका नाममा पनि कुनै प्रचार गर्न पाइने छैन। निर्वाचनमा विजयी भएको उम्मेदवारले कुनै प्रकारको भोज भतेर वा नगर जिन्सी वितरणसमेत गर्न नपाइने आचारसंहितामा उल्लेख छ। आचारसंहिताको पूर्ण पाठ:"
प्रतिनिधिसभाका उम्मेदवारले ३३ लाखसम्म खर्च गर्न पाउने,"काठमाडौं : निर्वाचन आयोगले आगामी प्रतिनिधि तथा प्रदेशसभा निर्वाचनका लागि उम्मेदवारहरूले गर्ने खर्च सीमा बढाउने तयारी गरेको छ। मंगलबार आयोगले दलहरुसँग छलफल गर्दै बैज्ञानिक तवरले निर्वाचन खर्चको सीमा बढाउने तयारी गरेको जानकारी दिएको हो। २०७४ को निर्वाचनमा प्रदेश सभातर्फ प्रति उम्मेदवार १५ लाख र प्रतिनिधि सभातर्फ २५ लाख रुपैयाँ खर्च सीमा तोकिएको थियो। नयाँ प्रस्ताव अनुसार प्रतिनिधिसभाका उम्मेदवारले ३३ लाखसम्म खर्च गर्न पाउने छन्। निर्वाचन क्षेत्रको मतदाता संख्या, निर्वाचन क्षेत्रको भूगोलको क्षेत्रफल र ०७४ देखि ०७९ सालसम्म भएको मुद्रा स्फितिको दरलाई आधार बनाइएको छ। छलफल पछि कांग्रेसका नेता भिष्मराज आङ्दम्बेले यसअघिको खर्चको सीमालाई हेरफेर गर्ने बिषयमा छलफल भएको बताए। त्यस्तै छलफलमा स्थानीय निर्वाचनमा खर्चको विवरण नबुझानेलाई आयोगबाट भएको कारबाहीका विषयमा पनि ध्यानाकर्षण गराएको र आयोगले यसलाई गम्भीररुपमा लिनुपर्ने बताएको उनले बताए। त्यस्तै नेकपा एकीकृत समाजवादीका नेता गंगालाल तुलाधरले खर्चको सीमालाई वैज्ञानिक तवरले अन्तिम रुप दिनुपर्ने सुझाव दिएको बताए। उनले निर्वाचन क्षेत्रको मतदाता संख्या र भूगोलका आधारमा छुट्टाइएको ५ वटा क्लष्टरमा छलफल भएको बताए। उनले समयमा नै खर्चको विवरण नबुझाएको सम्बन्धमा आयोगले जारी गरेको सूचनामा पनि छलफल भएको बताए। त्यस्तै छलफलपछि निर्वाचन आयोगका प्रवक्ता शालिग्राम शर्मा पौडेलले निर्वाचन खर्चलाई क्लष्टरका आधारमा वैज्ञानिक तवरले टुङ्गाउने छलफल भएको र दलहरुको सुझावका आधारमा खर्चको विषयमा सीमा निर्धारण गर्ने बताए। त्यस्तै स्थानीय निर्वाचनको खर्च नबुझाउने विषयमा आयोगले कानुनसम्बत नै निर्णय गरेको र कानुनको पालना मात्रै गराएको उनले बताए। स्थानीय निर्वाचनको खर्च नबुझाउने विषयमा आयोगले गरेको निर्णयमा पनि दलहरुसँग पुनः छलफल गरी निकास खोज्ने प्रतिबद्धता जनाएको छ।"
मधेस मजबुत बनाउँदै ठूला दल,"काठमाडौं : चुनाव लागेसँगै ठूला दल मधेस मिसनमा लागेका छन्। एमाले मधेसकेन्द्रितसहित अन्य दलका नेता, कार्यकर्तालाई आफ्नो पार्टीमा प्रवेश गराउन लागेको छ। कांग्रेस गठबन्धनकै पक्षमा देखिन्छ। सत्तारुढ गठबन्धन सिट बाँडफाँट टुंग्याउन कस्सिएको छ। गठबन्धनमै रहेको जसपाले सम्मानजनक भाग खोजिरहेको छ। कांग्रेस केन्द्रीय सदस्य एवं पूर्वउपसभामुख चित्रालेखा यादव गठबन्धन नै गरेर जानेमा सबै प्रतिबद्ध देखिएको बताउँछिन्। झनै मधेसको हकमा गठबन्धन अपरिहार्य भएको पूर्वउपसभामुख यादवको बुझाइ छ। गठबन्धन भनेको अहिलेको समयको माग हो। राजनीतिक स्थायित्व, समृद्धि र शान्तिका लागि आवश्यक हो, पूर्वउपसभामुख यादव भन्छिन्, यसको लक्ष्य भनेको देश र जनतालाई निकास दिन हो। आवश्यकता र समयको मागलाई गठबन्धनमा आबद्ध मधेसकेन्द्रित दल र कांग्रेसले पनि बुझेको छ। ठूला दलले मधेसलाई प्रतिष्ठाको विषय बनाएका छन् । एमाले उक्त प्रदेशलाई उच्च महत्व दिएर अरू दलका नेता तान्न लागेको छ । सत्तारुढ प्रमुख दल कांग्रेस गठबन्धन बनाएरै अघि बढ्ने रणनीतिमा देखिन्छ । उक्त पार्टीले मधेसकेन्द्रित दललाई मनाउने प्रयास गरिरहेको छ । विश्लेषक भने मधेसकेन्द्रित दलका नेतृत्वले आफ्नो मुद्दामा आत्मसमर्पण गरेका कारण नेता, कार्यकर्ता संरक्षण खोज्दै ठूला पार्टीमा जान थालेको बताउँछन् । उनका अनुसार २०७४ मा प्राविधिक कारण थियो। वाम एकता थियो। मधेसी दल एकातिर थिए। कांग्रेस एक्लै लडेको थियो। त्यति हुँदा पनि कांग्रेसले राम्रो मत ल्याएको थियो, उनी भन्छन्, अहिलेको अवस्थामा कांग्रेस गठबन्धनमा छ। जसमा मधेसी दल जसपा पनि सामेल छ। त्यसैले मधेस प्रदेशमा कांग्रेस बलियो भए पनि गठबन्धन नै गरेर जान तयार छ। अरू साथीहरू पनि तयार हुनुहुन्छ। कांग्रेस प्रवक्ता डा प्रकाशशरण महत मधेस प्रदेशमा पनि गठबन्धन गर्ने कुरा भएको सुनाउँछन्। गठबन्धनकै एक दल जनता समाजवादी पार्टीका अध्यक्ष उपेन्द्र यादवजी गठबन्धन नै गरेर जाने भन्ने पक्षमा हुनुहुन्छ। त्यसो गर्दा मधेसी दललाई नै सहज हो, प्रवक्ता डा महत भन्छन्, यद्यपि सिट बाँडफाँटका विषयमा अडान आफ्नै किसिमको भए पनि गठबन्धनबाटै जाँदा उहाँहरूलाई फाइदा छ। कांग्रेस मधेसमा बलियो दल भएको उनको भनाइ छ। मधेसी दलले मात्र पनि निर्वाचन जित्न गाह्रो छ। त्यसैले उहाँहरू पनि सिटका विषयमा केही लचक भएर गठबन्धनमै जानुहुन्छ भन्ने छ, उनी भन्छन्। माओवादी केन्द्र महासचिव देव गुरुङ मधेसमा मधेसकेन्द्रित दलले दाबी गर्नु स्वाभाविक भएको बताउँछन्। यद्यपि माओवादीको पनि जनमत मधेसमा छ। हामीले आफ्नो जनमतको भाग मागेका हौं, महासचिव गुरुङ भन्छन्, अब सिट बाँडफाँटमा सहमति हुने क्रममा छ। गठबन्धनमै सबैलाई चित्त बुझाएर जानुपर्ने हुन्छ। मधेसलाई घोषणापत्रमार्फत प्राथमिकतामा राखेर अघि बढ्ने पनि गुरुङको भनाइ छ। मुख्य कुरा घोषणापत्रमा आउँछ नै। मधेसी जनताका हकअधिकार संरक्षण र सम्बद्र्धन गर्न मधेसकेन्द्रित हुन्छ, महासचिव गुरुङ भन्छन्। एमाले उपमहासचिव प्रदीप ज्ञवाली आफ्नो पार्टीले मधेसलाई उच्च महत्व दिएको बताउँछन्। ३२ वटा निर्वाचन क्षेत्र छन्। जनसंख्या धेरै छ। राजनीतिक हिसाबले संवेदनशील छ। सही नेतृत्वको खाँचो छ, नेता ज्ञवाली भन्छन्। उनका अनुसार एमाले मधेसमा केन्द्रित हुनमा दुईचार पक्ष छन्। मधेस राजनीति चलायमान छ। धार बदलिरहन्छ। एमालेविरुद्ध नेगेटिभ बनाइयो। तर, अहिले आएर मधेसी दलबाट पार लाग्दैन भन्ने भइसकेको छ, ज्ञवाली भन्छन्, मधेसको विकास र स्थिरताका लागि एमाले नै चाहिन्छ भन्ने भएको छ। मधेसको विकास र स्थिरताको प्रवेश गराउने रणनीति हो। मधेस केन्द्रित मात्रै होइन ठूला दलको प्रभाव क्षेत्र पनि खस्किँदै गएको उनको बुझाइ छ। हिजोका दिनमा एमालेसँग जोडिन खोज्दैन थिए। मधेस एमालेलाई सहज थिएन। अहिले सहज भएको छ, उनी भन्छन्, तर, एमाले कुनै क्रान्तिकारी भएर होइन। एमालेले मत बढाए पनि सिट संख्या बढाउन सक्छ कि सक्दैन भन्ने महत्वपूर्ण रहेको उनको भनाइ छ। मधेसको मुद्दा ओझेल परेर राजनीतिक स्वार्थले गिजोल्ने काम गरेको उनको ठम्याइ छ। सुगम भए पनि विकास र शिक्षा अभाव छ। वैदेशिक रोजगारमा जानुपर्ने बाध्यता छ। शीतलहरले मर्नुपर्ने अवस्था छ, उनी भन्छन्। मधेसको राजनीतिलाई सही ठाउँमा ल्याउन र जनजीविका जोडिएका मुद्दाका लागि एमाले नै आवश्यक भएको महसुस मधेसमा भएको दाबी उनी गर्छन्। नेतृत्व र जनताबीच विगतमा भ्रम सिर्जना गर्ने काम भएका कारण अन्तर संवादका लागि पनि एमाले मधेसकेन्द्रित भएको उनको भनाइ छ। यसपटक स्थानीय निर्वाचनमा एमालेको विगतभन्दा सुधार भएको छ। मधेसमा एमालेप्रति आकर्षण बढेको छ, उनी भन्छन्। विश्लेषक तुलानारायण साह मधेस केन्द्रित दलका नेतृत्वले आत्मसमर्पण गरेका कारण नेता, कार्यकर्ता संरक्षण खोज्दै ठूला पार्टीमा गएको बताउँछन्। मधेस केन्द्रित दलका सेनापति (नेता)ले नै सरेन्डर गरे। जसकारण नेता कार्यकर्ताले सुरक्षा खोज्नु त स्वाभाविक नै हो, विश्लेषक साह भन्छन्। मधेसमा कांग्रेस बलियो नै रहेकाले उक्त पार्टीमा जाने अवस्था नभएपछि विकल्पमा एमाले रोजेको देखिएको साह बताउँछन्। आन्दोलनमा विचारका आधारमा आबद्धता हुन्छ। निर्वाचनका बेला निर्वाचन जित्ने अभिलाषा हुन्छ। अनि आफूअनुकूल पार्टी खोज्नु नौलो कुरा होइन, उनी भन्छन्। निर्वाचनका बेला धेरथोर यताउता हुनु स्वाभाविक भएको उनको भनाइ छ। आन्दोलनका बेला कांग्रेस, एमाले, माओवादीबाटै नयाँ दलमा जोडिएको उनी बताउँछन्। त्यति बेला भावनात्मक रूपमा सबै पिडा, विभेद एउटै थियो। आन्दोलनको रापताप थियो। कांग्रेस, एमाले, माआवोदी छोडेर आन्दोलनमा जोडिए। तर, मधेस केन्द्रित दल संगठन बलियो बनाउन सकेनन्। आन्दोलनका मुद्दा छोडे। जसका विरुद्ध आन्दोलित भए, पालै पालै उनीहरूकै सरकारमा गए। संविधान पनि संशोधन गर्न सकेनन्। अर्का विश्लेषक चन्द्रकिशोर मधेसका नेताहरू सुरक्षा एवं संरक्षणका लागि एमालेमा प्रवेश गरेको बताउँछन्। आन्दोलनको राजनीति हुँदा कांग्रेस, एमाले, माओवादीसँग आबद्धहरू मधेसको एजेन्डामा जोडिएका थिए। उनीहरू नै आन्दोलनमा लागेका थिए, उनी भन्छन्, यो चुनावी राजनीतिमा संरक्षण खोज्दछन्। मधेस केन्द्रित मात्रै होइन ठूला दलको प्रभाव क्षेत्र पनि खस्किँदै गएको उनको बुझाइ छ। हिजोका दिनमा एमालेसँग जोडिन खोज्दैन थिए। मधेस एमालेलाई सहज थिएन। अहिले सहज भएको छ, उनी भन्छन्, तर, एमाले कुनै क्रान्तिकारी भएर होइन। एमालेले मत बढाए पनि सिट संख्या बढाउन सक्छ कि सक्दैन भन्ने महत्वपूर्ण रहेको उनको भनाइ छ। मधेस मुद्दामा कांग्रेस, एमाले, माओवादी एउटै सिक्का भएको उनी बताउँछन्। मधेसका समस्या यथावत् छन्। एजेन्डा पनि आफ्नै छन्। मधेसी जनता पनि एक ठाउँमा छन्, उनी भन्छन्, मधेसका एजेन्डा समाधान नभएमा ठूलो आन्दोलन हुन्छ। मधेसमा अघिल्लो संसदीय निर्वाचनमा एमालेलाई गाह्रो परेको थियो। २०७४ सालमा एमाले उक्त प्रदेशमा पाँचांै दलमा सीमित हुन पुग्यो। तर, त्यस बेला विरोध गर्ने मधेस केन्द्रित दल मात्रै होइन, कांग्रेस र माओवादीकै कतिपय नेतालाई एमालेले आफूतिर तानेको छ। त्यति मात्रै होइन, मधेसको राजनीतिक परिस्थिति नै बदलिएको छ। एमाले स्थानीय निर्वाचनबाट दोस्रो ठूलो दल देखिएको छ। एमाले प्रचार विभाग सचिव गगन विष्ट उक्त प्रदेशबाट ठूलो संख्यामा आफ्नो पार्टीमा प्रवेश भइरहेको दाबी गर्छन्। मधेसवादी दलका साथै माओवादीबाट एमालेमा प्रवेश गर्ने लहर नै चलेको उनको दाबी छ। देशभर १ लाख २५ हजारभन्दा बढी एमालेमा प्रवेश भइरहेको विभागले जनाएको छ। जसमा सबैभन्दा धेरै मधेसमा रहेको जनाइएको छ। उक्त पार्टीका अध्यक्ष केपी शर्मा ओलीले विभिन्न जिल्ला पार्टी प्रवेश गराएका छन्। उनले लोसपा नेता उमाशंकर अगरियालाई जनकपुर पुगेर पार्टीमा स्वागत गरे। जसपाका अमृता अग्रहरी, रुही नाज, धनुषा कांग्रेसका पूर्वउपसभापति सन्तोष यादव, जसपाकै निवर्तमान प्रदेशसभा सदस्य अञ्जुकुमारी यादव र डा रिना यादव, केन्द्रीय सदस्य रामउदिन राम, शम्भु साह, पूर्वराज्यमन्त्री अरविन्द साह पनि एमाले प्रवेश गरेका छन्। लोसपाका निवर्तमान प्रदेश सांसद प्रह्लाद गिरी, माओवादी केन्द्रका प्रदेश सदस्य शंकर महतो एमालेमा गएका छन्। लोकतान्त्रिक समाजवादी पार्टीका सचेतक एवं पूर्वमन्त्री उमाशंकर अरगडियालाई पार्टीमा भित्र्याउँदै एमाले अध्यक्ष केपी शर्मा ओली । हृदयेश त्रिपाठीको तत्कालीन स्वतन्त्र राजनीतिक समूहबाट प्रतिनिधिसभा सदस्य भएका वृजेशकुमार गुप्ता पनि एमालेमा गएका छन्। जसपा नेता पूर्वमन्त्री खोभारी राय, माओवादी केन्द्र केन्द्रीय सदस्य एवं पूर्वराज्यमन्त्री रामसिंह यादव, लोसपा महासचिव एवं गौर नगरपालिका पूर्वमेयर अजयकुमार गुप्तालाई एमालेले भित्र्याएको छ। जसपाकै नेता हेमराज राईसहित चन्द्रविक्रम राई, भूराज राई, उमेश थापा, शान्त प्रधान, रामसिंह राई, सुनील राई पनि एमाले प्रवेश गरेका छन्। एमालेका मधेस प्रदेश अध्यक्ष रामअवतार यादव एमालेमा गर्न अझै धेरै लाइनमा रहेको दाबी गर्छन्। धेरै लाइनमा छन्। पर्खिनुस्, दुईचार दिनमा कति हुन्छन् ?, नेता यादव भन्छन्। केपी शर्मा ओली तीन वर्ष सरकारमा रहँदा मधेसमा गरेका कामका कारण प्रवेशको लहर चलेको यादव बताउँछन्। केपी शर्मा ओलीको तीन वर्षको कार्यकालमा मधेसमा चमत्कारिक ढंगबाट विकासका काम भए। तर, गठबन्धनको सरकार आएपछि ती सबै ठप्प भए, उनी भन्छन्, अनि मधेसका जनतालाई लाग्यो कि काम गर्ने पार्टी त एमाले नै रहेछ। यसमा पो जानुपर्ने रहेछ। यसैबाट प्रभावित भएर धेरै एमाले प्रवेशको लहर चलेको हो, उनी भन्छन्। मधेसका मुद्दामा एमाले सकारात्मक रहेको उनी बताउँछन्। जन्मसिद्धका आधारमा नागरिकता पाउनुपर्ने, मधेस आन्दोलनमा लागेका मुद्दा फिर्ता गर्ने विषयमा एमालेले नै पहिला कदम चालेको उनको दाबी छ। मधेस राजनीति चलायमान छ। धार बदलिरहन्छ। एमालेविरुद्ध नेगेटिभ बनाइयो। तर, अहिले आएर मधेसी दलबाट पार लाग्दैन भन्ने भइसकेको छ। मधेसको विकास र स्थिरताका लागि एमाले नै चाहिन्छ भन्ने भएको छ।प्रदीप ज्ञवाली, उपमहासचिव, एमाले अहिलेको अवस्थामा कांग्रेस गठबन्धनमा छ। जसमा मधेसी दल जसपा पनि सामेल छ। त्यसैले मधेस प्रदेशमा कांग्रेस बलियो भए पनि गठबन्धन नै गरेर जान तयार छ। अरू साथीहरू पनि तयार हुनुहुन्छ।चित्रलेखा यादव, केन्द्रीय सदस्य, कांग्रेस मधेसमा मधेसकेन्द्रित दलले दाबी गर्नु स्वाभाविक छ । यद्यपि, माओवादीको पनि जनमत मधेसमा छ। अब सिट बाँडफाँटमा सहमति हुने क्रममा छ। गठबन्धनमै सबैलाई चित्त बुझाएर जानुपर्ने हुन्छ।देव गुरुङ, महासचिव, माओवादी केन्द्र आन्दोलनमा विचारका आधारमा आबद्धता हुन्छ । निर्वाचनका बेला निर्वाचन जित्ने अभिलाषा हुन्छ । मधेसकेन्द्रित दलका नेताले नै आत्मसमर्पण गरे । जसकारण नेता, कार्यकर्ताले सुरक्षा खोज्नु त स्वाभाविक नै हो । तुलानारायण साह,राजनीतिक विश्लेषक स्थानीय चुनावमा कांग्रेस, माओवादी, एकीकृत समाजवादी र जसपाबीच तालमेल गर्ने सहमति भएको थियो। तर, मधेसका १ सय २६ पालिकामध्ये वीरगन्ज, सिमरा, जनकपुरलगायत स्थानमा गठबन्धन थियो। यद्यपि त्यो पनि सफल भने हुन नसकेको नेताहरू बताउँछन्। कांग्रेससँग जसपाको कुरो मिलेन भने यो विकल्पमा माओवादी केन्द्र अध्यक्ष पुष्पकमल दाहाल र जसपा अध्यक्ष यादव तयार रहन सक्ने जनाएको छ। मधेसमा तीन ध्रुव बन्न सक्ने विश्लेषक बताउँछन्। जसमध्ये कांग्रेस पहिलो, एमाले दोस्रो र मधेसी गठबन्धन तेस्रो ध्रुवमा उभिने सम्भावना पनि रहेको मधेस प्रदेशकै नेता बताउँछन्। यति बेला सत्ता गठबन्धनमा पूर्वसहमतिअनुसार भन्दै कांग्रेस, माओवादी, एकीकृत समाजवादी र जनता समाजवादी पार्टीबीच बार्गेनिङ चलिरहेको छ। ३२ सिट दाबी गरेको जसपाले कम्तीमा २२ सिट पाउने अपेक्षा राखेको जनाइएको छ। अन्य दल भने १४ सिटसम्ममा मनाउन लागेका छन्। यो प्रस्तावमा जसपा अध्यक्ष यादव सहमत भएका छैनन्। यादवले सम्मानजनक भाग नमिले गठबन्धनबाट चुनाव नलड्ने चेतावनी पटकपटक दिएका छन्। अहिले गठबन्धनमा भए पनि चित्तबुझ्दो सिट पाइएन भने जसपाले केही विकल्प पनि राखेको यादव बताउँछन्। सकेसम्म चित्तबुझ्दो सिट पाउँदा गठबन्धनबाटै निर्वाचनमा जाने हो। नत्र अरू विकल्प पनि राखेका छौं, यादव भन्छन्। महन्थ ठाकुर नेतृत्वको लोसपाले सत्ता गठबन्धनमा मिल्न प्रयास गरेको थियो। ठाकुरको पार्टी आएको खण्डमा जसपा निस्कने भनेपछि गठबन्धनका शीर्ष नेताले गठबन्धनमा ल्याएका छैनन्। प्रधानमन्त्री शेरबहादुर देउवाले भने कांग्रेसको भागमा परेको सिटबाट केही दिएर भए पनि लोसपालाई भागबन्डा गर्ने तयारीमा रहेको गठबन्धनकै एक नेता बताउँछन्। कांग्रेस सकेसम्म मधेसी दललाई थुम्थुमाएरै लैजाने रणनीतिमा देखिन्छ। किनभने, मधेसमा कांग्रेसको प्रतिस्पर्धा यिनै दलसँगै हुने हो। मधेसकेन्द्रित नेताहरू भने जसपा, लोसपा र सीके राउतको जनमत पार्टीलाई मिलाएरै लैजान चाहन्छन्। राउतले हालै तालमेल गरेर जाने संकेत काठमाडौंमा आयोजित एक कार्यक्रममा गरेका थिए। कांग्रेससँग जसपाको कुरो मिलेन भने यो विकल्पमा माओवादी केन्द्र अध्यक्ष पुष्पकमल दाहाल र जसपा अध्यक्ष यादव तयार रहन सक्ने जनाएको छ। मधेसमा तीन ध्रुव बन्न सक्ने विश्लेषक बताउँछन्। जसमध्ये कांग्रेस पहिलो, एमाले दोस्रो र मधेसी गठबन्धन तेस्रो ध्रुवमा उभिने सम्भावना पनि रहेको मधेस प्रदेशकै नेता बताउँछन्। मधेस प्रदेशसभामा जसपा ३९, कांग्रेस १९, लोसपा १५, एमाले र माओवादी ८८ सिटमा थिए। लोसपा कार्यकारिणी सदस्य तथा मधेस प्रदेश अध्यक्ष जितेन्द्र सोनल तत्काल जसपासँग मिलेर जाने सम्भावना नरहेको बताउँछन्। भन्छन्, राजनीतिमा असम्भव भन्ने त केही हुँदैन। यद्यपि मिल्ने सम्भावना कम छ। अहिलेको गठबन्धनलाई यथावत् राख्ने प्रयासमा पनि गठबन्धनका नेताहरू छन् उपेन्द्र यादवले यसका लागि यादवले मागेका ३२ सिट नै प्राप्त नगरे पनि न्यूनतम चासो सम्बोधन गर्न कांग्रेस, माओवादी र एकीकृत समाजवादी तयार हुनुपर्ने सरोकारवाला बताउँछन्। जसपा नेता रामसहायप्रसाद यादव मधेसमा सबैभन्दा धेरै मत ल्याउने आधार भएको पार्टी पाएको बताउँछन्। हामीले मधेस प्रदेशमा मात्र सिट माग गरेका छौं। त्यहाँबाट बाँकी रहेको लुम्बिनी र १ नम्बर प्रदेशमा १२ सिट मागेका छौं। त्यसमा अरू पार्टीभन्दा जसपाको नै आधार क्षेत्र बलियो छ। बलियो भएका कारण हामीले दाबी गरेका छौं, नेता यादव भन्छन्, अहिले जति पनि जनता अर्को पार्टीहरूमा प्रवेश गरेका छन् ती सबै मधेसवादी दलमा नअटेका कारणले भड्किएर हिँडेका हुन्। यो सामान्य कुरा हो यसले कुनै प्रभाव पार्दैन। लोसपा नेता केशव झा सत्तारुढ गठबन्धनसँग समन्वय गरेर जाने अवस्था नरहेको बताउँछन्। हामीले मधेसमा लोसपाको स्थिति अझै सुधारेका छौं। समग्रमा नराम्रो स्थिति छैन। यद्यपि निर्वाचनमा एक्लै जान सक्ने अवस्था छैन, नेता झा भन्छन्, सत्तारुढसँग गठबन्धन नहुँदा अर्कोे दलसँग अवश्य हुन्छ। मधेसी दलको अवस्था मधेसमै बलियो हुँदाहुँदै एक अर्कोसँग समन्वय नहुँदा कमजोर देखिएको उनी स्वीकार गर्छन्। यर्थाथमा मधेसमा मधेसका पार्टी बलिया छन्। निर्वाचनको मुखमा पार्टी प्रवेशका कार्यक्रम चलिरहन्छन्, उनी भन्छन्। गठबन्धनका कारण कुन पार्टी कति बलियो भनेर तौलिने बेला नभएको उनी बताउँछन्। पाँच पार्टी मिल्दा एउटा पार्टीलाई समस्या हुने उनको ठहर छ। कांग्रेस नेता अरविन्द महतो मधेसमा कांग्रेसले कोहीसँग पनि गठबन्धन गर्नुको आवश्यकता नरहेको बताउँछन्। मधेसी दल एकजुट भएर आउँदा पनि मधेस प्रदेशमा कांग्रेस भारी छ, महतो भन्छन्, कांग्रेसलाई हिजो पनि गठबन्धनको आवश्यकता थिएन। आज पनि मधेस प्रदेशमा कांग्रेसलाई गठबन्धनको सहारा लिनुपर्दैन।"
"मधेस केन्द्रित एमाले, प्रवेश गर्नेको लहर","काठमाडौं : मधेसमा अघिल्लो संसदीय निर्वाचनमा एमालेलाई गाह्रो परेको थियो। २०७४ सालमा एमाले उक्त प्रदेशमा पाँचौं दलमा सीमित हुन पुग्यो। तर, त्यस बेला विरोध गर्ने मधेस केन्द्रित दल मात्रै होइन, कांग्रेस र माओवादीकै कतिपय नेतालाई एमालेले आफूतिर तानेको छ। त्यति मात्रै होइन, मधेसको राजनीतिक परिस्थिति नै बदलिएको छ। एमाले स्थानीय निर्वाचनबाट दोस्रो ठूलो दल देखिएको छ। एमाले प्रचार विभाग सचिव गगन विष्ट उक्त प्रदेशबाट ठूलो संख्यामा आफ्नो पार्टीमा प्रवेश भइरहेको दाबी गर्छन्। मधेसवादी दलका साथै माओवादीबाट एमालेमा प्रवेश गर्ने लहर नै चलेको उनको दाबी छ। देशभर १ लाख २५ हजारभन्दा बढी एमालेमा प्रवेश भइरहेको विभागले जनाएको छ। जसमा सबैभन्दा धेरै मधेसमा रहेको जनाइएको छ। उक्त पार्टीका अध्यक्ष केपी शर्मा ओलीले विभिन्न जिल्ला पार्टी प्रवेश गराएका छन्। उनले लोसपा नेता उमाशंकर अगरियालाई जनकपुर पुगेर पार्टीमा स्वागत गरे। जसपाका अमृता अग्रहरी, रुही नाज, धनुषा कांग्रेसका पूर्वउपसभापति सन्तोष यादव, जसपाकै निवर्तमान प्रदेशसभा सदस्य अञ्जुकुमारी यादव र डा रिना यादव, केन्द्रीय सदस्य रामउदिन राम, शम्भु साह, पूर्वराज्यमन्त्री अरविन्द साह पनि एमाले प्रवेश गरेका छन्। लोसपाका निवर्तमान प्रदेश सांसद प्रह्लाद गिरी, माओवादी केन्द्रका प्रदेश सदस्य शंकर महतो एमालेमा गएका छन्। लोकतान्त्रिक समाजवादी पार्टीका सचेतक एवं पूर्वमन्त्री उमाशंकर अरगडियालाई पार्टीमा भित्र्याउँदै एमाले अध्यक्ष केपी शर्मा ओली । हृदयेश त्रिपाठीको तत्कालीन स्वतन्त्र राजनीतिक समूहबाट प्रतिनिधिसभा सदस्य भएका वृजेशकुमार गुप्ता पनि एमालेमा गएका छन्। जसपा नेता पूर्वमन्त्री खोभारी राय, माओवादी केन्द्र केन्द्रीय सदस्य एवं पूर्वराज्यमन्त्री रामसिंह यादव, लोसपा महासचिव एवं गौर नगरपालिका पूर्वमेयर अजयकुमार गुप्तालाई एमालेले भिœयाएको छ। जसपाकै नेता हेमराज राईसहित चन्द्रविक्रम राई, भूराज राई, उमेश थापा, शान्त प्रधान, रामसिंह राई, सुनील राई पनि एमाले प्रवेश गरेका छन्। एमालेका मधेस प्रदेश अध्यक्ष रामअवतार यादव एमालेमा गर्न अझै धेरै लाइनमा रहेको दाबी गर्छन्। धेरै लाइनमा छन्। पर्खिनुस्, दुईचार दिनमा कति हुन्छन् ?, नेता यादव भन्छन्। केपी शर्मा ओली तीन वर्ष सरकारमा रहँदा मधेसमा गरेका कामका कारण प्रवेशको लहर चलेको यादव बताउँछन्। केपी शर्मा ओलीको तीन वर्षको कार्यकालमा मधेसमा चमत्कारिक ढंगबाट विकासका काम भए। तर, गठबन्धनको सरकार आएपछि ती सबै ठप्प भए, उनी भन्छन्, अनि मधेसका जनतालाई लाग्यो कि काम गर्ने पार्टी त एमाले नै रहेछ। यसमा पो जानुपर्ने रहेछ। यसैबाट प्रभावित भएर धेरै एमाले प्रवेशको लहर चलेको हो, उनी भन्छन्। मधेसका मुद्दामा एमाले सकारात्मक रहेको उनी बताउँछन्। जन्मसिद्धका आधारमा नागरिकता पाउनुपर्ने, मधेस आन्दोलनमा लागेका मुद्दा फिर्ता गर्ने विषयमा एमालेले नै पहिला कदम चालेको उनको दाबी छ।"
गठबन्धनकै पक्षमा सत्तारुढ दल,"काठमाडौं : स्थानीय चुनावमा कांग्रेस, माओवादी, एकीकृत समाजवादी र जसपाबीच तालमेल गर्ने सहमति भएको थियो। तर, मधेसका १ सय २६ पालिकामध्ये वीरगन्ज, सिमरा, जनकपुरलगायत स्थानमा गठबन्धन थियो। यद्यपि त्यो पनि सफल भने हुन नसकेको नेताहरू बताउँछन्। यति बेला सत्ता गठबन्धनमा पूर्वसहमतिअनुसार भन्दै कांग्रेस, माओवादी, एकीकृत समाजवादी र जनता समाजवादी पार्टीबीच बार्गेनिङ चलिरहेको छ। ३२ सिट दाबी गरेको जसपाले कम्तीमा २२ सिट पाउने अपेक्षा राखेको जनाइएको छ। अन्य दल भने १४ सिटसम्ममा मनाउन लागेका छन्। यो प्रस्तावमा जसपा अध्यक्ष यादव सहमत भएका छैनन्। यादवले सम्मानजनक भाग नमिले गठबन्धनबाट चुनाव नलड्ने चेतावनी पटकपटक दिएका छन्। अहिले गठबन्धनमा भए पनि चित्तबुझ्दो सिट पाइएन भने जसपाले केही विकल्प पनि राखेको यादव बताउँछन्। सकेसम्म चित्तबुझ्दो सिट पाउँदा गठबन्धनबाटै निर्वाचनमा जाने हो। नत्र अरू विकल्प पनि राखेका छौं, यादव भन्छन्। महन्थ ठाकुर नेतृत्वको लोसपाले सत्ता गठबन्धनमा मिल्न प्रयास गरेको थियो। ठाकुरको पार्टी आएको खण्डमा जसपा निस्कने भनेपछि गठबन्धनका शीर्ष नेताले गठबन्धनमा ल्याएका छैनन्। प्रधानमन्त्री शेरबहादुर देउवाले भने कांग्रेसको भागमा परेको सिटबाट केही दिएर भए पनि लोसपालाई भागबन्डा गर्ने तयारीमा रहेको गठबन्धनकै एक नेता बताउँछन्। कांग्रेस सकेसम्म मधेसी दललाई थुम्थुमाएरै लैजाने रणनीतिमा देखिन्छ। किनभने, मधेसमा कांग्रेसको प्रतिस्पर्धा यिनै दलसँगै हुने हो। मधेसकेन्द्रित नेताहरू भने जसपा, लोसपा र सीके राउतको जनमत पार्टीलाई मिलाएरै लैजान चाहन्छन्। राउतले हालै तालमेल गरेर जाने संकेत काठमाडौंमा आयोजित एक कार्यक्रममा गरेका थिए। कांग्रेससँग जसपाको कुरो मिलेन भने यो विकल्पमा माओवादी केन्द्र अध्यक्ष पुष्पकमल दाहाल र जसपा अध्यक्ष यादव तयार रहन सक्ने जनाएको छ। मधेसमा तीन ध्रुव बन्न सक्ने विश्लेषक बताउँछन्। जसमध्ये कांग्रेस पहिलो, एमाले दोस्रो र मधेसी गठबन्धन तेस्रो ध्रुवमा उभिने सम्भावना पनि रहेको मधेस प्रदेशकै नेता बताउँछन्। मधेस प्रदेशसभामा जसपा ३९, कांग्रेस १९, लोसपा १५, एमाले र माओवादी ८८ सिटमा थिए। लोसपा कार्यकारिणी सदस्य तथा मधेस प्रदेश अध्यक्ष जितेन्द्र सोनल तत्काल जसपासँग मिलेर जाने सम्भावना नरहेको बताउँछन्। भन्छन्, राजनीतिमा असम्भव भन्ने त केही हुँदैन। यद्यपि मिल्ने सम्भावना कम छ। अहिलेको गठबन्धनलाई यथावत् राख्ने प्रयासमा पनि गठबन्धनका नेताहरू छन् उपेन्द्र यादवले यसका लागि यादवले मागेका ३२ सिट नै प्राप्त नगरे पनि न्यूनतम चासो सम्बोधन गर्न कांग्रेस, माओवादी र एकीकृत समाजवादी तयार हुनुपर्ने सरोकारवाला बताउँछन्। जसपा नेता रामसहायप्रसाद यादव मधेसमा सबैभन्दा धेरै मत ल्याउने आधार भएको पार्टी पाएको बताउँछन्। हामीले मधेस प्रदेशमा मात्र सिट माग गरेका छौं। त्यहाँबाट बाँकी रहेको लुम्बिनी र १ नम्बर प्रदेशमा १२ सिट मागेका छौं। त्यसमा अरू पार्टीभन्दा जसपाको नै आधार क्षेत्र बलियो छ। बलियो भएका कारण हामीले दाबी गरेका छौं, नेता यादव भन्छन्, अहिले जति पनि जनता अर्को पार्टीहरूमा प्रवेश गरेका छन् ती सबै मधेसवादी दलमा नअटेका कारणले भड्किएर हिँडेका हुन्। यो सामान्य कुरा हो यसले कुनै प्रभाव पार्दैन। लोसपा नेता केशव झा सत्तारुढ गठबन्धनसँग समन्वय गरेर जाने अवस्था नरहेको बताउँछन्। हामीले मधेसमा लोसपाको स्थिति अभै सुधारेका छौं। समग्रमा नराम्रो स्थिति छैन। यद्यपि निर्वाचनमा एक्लै जान सक्ने अवस्था छैन, नेता झा भन्छन्, सत्तारुढसँग गठबन्धन नहुँदा अर्कोे दलसँग अवश्य हुन्छ। मधेसी दलको अवस्था मधेसमै बलियो हुँदाहुँदै एक अर्कोसँग समन्वय नहुँदा कमजोर देखिएको उनी स्वीकार गर्छन्। यर्थाथमा मधेसमा मधेसका पार्टी बलिया छन्। निर्वाचनको मुखमा पार्टी प्रवेशका कार्यक्रम चलिरहन्छन्, उनी भन्छन्। गठबन्धनका कारण कुन पार्टी कति बलियो भनेर तौलिने बेला नभएको उनी बताउँछन्। पाँच पार्टी मिल्दा एउटा पार्टीलाई समस्या हुने उनको ठहर छ। कांग्रेस नेता अरविन्द महतो मधेसमा कांग्रेसले कोहीसँग पनि गठबन्धन गर्नुको आवश्यकता नरहेको बताउँछन्। मधेसी दल एकजुट भएर आउँदा पनि मधेस प्रदेशमा कांग्रेस भारी छ, महतो भन्छन्, कांग्रेसलाई हिजो पनि गठबन्धनको आवश्यकता थिएन। आज पनि मधेस प्रदेशमा कांग्रेसलाई गठबन्धनको सहारा लिनुपर्दैन।"
म्यादी बन्न मधेसमा तेब्बर आवेदन,"राजविराज : दसैँ घरघरमा प्रवेश गरेको छ। मुख्य चाडसँगै लहरै चाडपर्वहरू भित्रिँदै छन्। कोभिडको त्रासले गर्दा पछिल्ला वर्षको भन्दा यो वर्ष मानवीय चहलपहलमा बढोत्तरी हुने विश्वास छ। यहीँ चाडपर्वको रौनक सुरु भएका बेला म्यादी प्रहरीको छनोट प्रक्रिया पनि जारी छ। मधेस प्रदेशमा आवश्यताभन्दा तेब्बर सङ्ख्यामा आवेदन परेको छ। आवेदनका लागि हजारौं युवाहरूको भीडमा सप्तरीको लोहजराका चन्द्रनारायण मरिक पनि छन्। चाडपर्वको परवाह नगरी भीडमा देखापरेका सप्तरीका सुभाष मरिक यसअघि पनि म्यादी प्रहरी भएर सेवा गरिसकेकाले पुनः म्यादी प्रहरीमा छनौट हुनेमा बढी आशावादी छन्। थोरै समयका लागि भए पनि रोजगारी पाइने र एकमुष्ठ रकम पाउने आशामा युवाहरू म्यादी प्रहरीमा भर्ना हुन तम्सिएको उनले सुनाए। आर्थिक अवस्था नाजुक भएकैले म्यादी हुन युवादेखि पाका उमेरका व्यक्तिहरूले आवेदन दिएको धेरैको बुझाइ छ। रामनारायण साहका अनुसार कतिपय पारिवारिक अवस्था नाजुक भएका कारण म्यादी प्रहरी बन्न इच्छुक छन् भने कतिपय रहरले पनि म्यादी प्रहरी बन्न खोजेका छन्। भविष्यमा प्रहरी बन्न सहयोग पुग्ने उद्देश्यले पनि कम उमेरका युवाहरू बढी देखिएका छन्। पछि जागिर पाइने आसमा म्यादी प्रहरी बन्न आएको सुभाष यादवले बताए। चाडपर्वका बेला भए पनि निर्वाचन प्रयोजनका लागि मधेस प्रदेशमा माग गरिएको म्यादी प्रहरीमा आवश्यकभन्दा तेब्बर आवेदन परेको छ। बेरोजगार बसिरहेका युवायुवतीले दुई महिना भए पनि जागिर खाने र प्रमाणपत्र बनाउन पाइने आसमा आवेदन दिएको बताएका छन्। दुई महिना काम गरेर ५ महिनालाई खर्च पुग्ने रकम कमाइ हुने भएकाले आवेदन दिएको सप्तरीका निर्मल यादवले बताए। कक्षा १२ उत्तीर्ण यादवले जागिर नभएको र विदेश जाने प्रक्रियामा रहेको बेला पैसा आउँछ भनेर म्यादी प्रहरी बन्न खोजेको बताए। मलेसियामा ४ वर्ष रोजगारी गरेर फर्किएका मरिकले पनि स्वदेशमै मजदुरी गर्ने भनेर फर्किएको र चुनावको मौकामा म्यादी प्रहरी बन्न खोजेको बताए। गृह मन्त्रालयले प्रतिनिधि तथा प्रदेशसभाको निर्वाचनमा सुरक्षाको लागि भन्दै १ लाख १५ हजार म्यादी भर्ना गर्न आवेदन मागेको थियो। प्रहरीले भदौ २६ गते विज्ञापन सूचना जारी गर्दै म्यादी प्रहरीमा आवेदन मागेकोमा मधेस प्रदेशमा मात्र ६६ हजार ८८४ जनाको आवेदन परेको छ। प्रतिनिधिसभा र प्रदेशसभा चुनावका लागि मधेस प्रदेशमा २३ हजार ७७१ म्यादी प्रहरी माग गरिएकोमा ६६ हजार ८८४ जनाको आवेदन परेको मधेस प्रदेश प्रहरी कार्यालय जनकपुरधामले जानकारी दिएको छ। निर्वाचनको लागि मधेसको धनुषामा सबैभन्दा बढी ३ हजार ४८६ र पर्सामा सबैभन्दा कम २ हजार ७ कोटा छ। यसैगरी सर्लाहीमा ३ हजार ३०७, सप्तरीमा ३ हजार २७८, बारामा ३ हजार १४४, रौतहटमा २ हजार ९३९, सिरहामा २ हजार ८०९ र महोत्तरीमा २ हजार ८०१ कोटा रहेको छ। यसमध्ये सबैभन्दा बढी बारामा ११ हजार ४०५ जनाको आवेदन परेको मधेस प्रहरी कार्यालय प्रमुख प्रहरी नायब महानिरीक्षक मसउद आलम खाँले बताए। सबैभन्दा कम सिरहामा ६ हजार ८१९ जनाले आवेदन दिएका छन्। सप्तरीमा ८ हजार ९६०, सर्लाहीमा ८ हजार ६६३, रौतहटमा ८ हजार ५८३, धनुषामा ७ हजार ८३४, पर्सामा ७ हजार ३१८ र महोत्तरीमा ७ हजार ३०२ जनाको आवेदन परेको सम्बन्धित जिल्ला प्रहरी कार्यालयले जनाएको छ। म्यादी प्रहरी हुने चाहानाले आवेदन गर्नेमा महिलाको सङ्ख्या १८ प्रतिशत छ। बारामा २ हजार ४६६, सप्तरीमा १ हजार ६२३, सर्लाहीमा १ हजार ५७०, महोत्तरीमा १ हजार भन्दा बढी, सिरहामा १ हजार २९९, पर्सामा १ हजार २४८, रौतहटमा १ हजार १६३ र धनुषामा १ हजार १२५ महिलाले आवेदन गरेको मधेस प्रहरी कार्यालयका प्रवक्ता प्रहरी उपरीक्षक सुमनकुमार तिम्सिनाले बताए। आवेदन दिएकाको बिहीबार लिखत परीक्षा र असोज २३ गते अन्तर्वार्ता हुने र असोज २५ गते छनोट भएकाको नतिजा प्रकाशित गरिने सप्तरी प्रहरीका सूचना अधिकारी प्रहरी नायब उपरीक्षक माधवप्रसाद काफ्लेले बताए। म्यादी प्रहरीमा छानिएकाहरूलाई असोज ३० गतेदेखि कात्तिक ८ गतेसम्म साधारण तालिम दिइने र त्यसपछि सम्बन्धित निर्वाचन क्षेत्रमा खटाइने उनले बताए। म्यादी प्रहरीको अवधि ४० दिनको हुनेछ। म्यादी प्रहरीले नेपाल प्रहरीको जवानले खाइपाइ आएको तलब तथा भत्ता बराबरको रकम पाउने छन्। प्रतिदिन ८ सय ६९ रुपैयाँका दरले मयादी प्रहरीले ३४ हजार ७६० रुपैयाँ पाउने मधेस प्रहरी कार्यालयद्वारा जारी सूचनामा उल्लेख छ। यस अलावा खाद्यान्नबापत एकमुष्ठ ७ हजार २ सय रुपैयाँ, पोसाकका लागि एकमुष्ठ ६ हजार रुपैयाँ, निर्वाचनमा खटिएको ठाउँमा जानआउन १ हजार रुपैयाँ, ४ दिनको खाजा खर्चबापत १ हजार २ सय रुपैयाँ पनि उनीहरूलाई उपलब्ध हुनेछ। यसरी एउटा म्यादी प्रहरीले पाउने तलबभत्ता ५० हजार १६० रुपैयाँ हुन्छ।"
सिट बाँडफाँटबारे छलफल गर्न सत्ता गठबन्धनको बैठक जारी,"काठमाडौं : आगामी निर्वाचनमा प्रतिनिधि सभा र प्रदेश सभाको सिट बाँडबाफाँटबारे छलफल गर्न सत्ता गठबन्धनको बैठक जारी छ । प्रधानमन्त्री निवास वालुवाटारमा जारी बैठकमा सिट बाँडफाँटबारे थप छलफल भइरहेको छ । राष्ट्रिय जनमोर्चाका नेता हिमलाल पुरीका अनुसार सिट बाँडफाँट बारे थप निर्णय हुनेछ । उनले अन्नपूर्णसँग भने, अहिले निर्वाचनमा सिट बाँडफाँटबारे थप निर्णय गर्न बैठक बसिरहेको छ । नेताहरुले आआफ्नो धारणा राखिरहनुभएको छ । प्रतिनिधि सभातर्फको सिट बाँडफाँटको विषय लगभग टुंगो लागिसकेको नेताहरुको दावी छ ।"
"अमेरिकी मन्त्री ट्रुडो नेपाल आउँदै, चीन र रसियाले फैलाएका मिथ्या सूचनाबारे छलफल गर्ने","काठमाडौं : कार्यवहाक अमेरिकी सहायक विदेश मन्त्री एलिजावेथ केनेडी ट्रुडो बुधबार नेपाल आउँदै छिन्। अमेरिकी विदेश मन्त्रालयले प्रेस विज्ञप्ति जारी गर्दै उनको नेपाल भ्रमण हुन लागेको जनाएको हो। उनले अमेरिकी सरकारको तर्फबाट विश्वव्यापी सार्वजनिक मामिला हेर्दै आएकी छन्। नेपालमा रहँदा मन्त्री ट्रुडोले सरकारी अधिकारी, नागरिक समाज, विदेशी मिडिया आउटलेटहरू, प्रेस, पत्रकार र कूटनीतिज्ञसँग भेट गर्नेछन्। उनले अल्पसंख्यक समुदायका अगुवा, अमेरिका गएर फर्किएका 'आल्मोनाई'हरुसँग समेत अन्तरक्रिया गर्ने बताइएको छ। ट्रुडोले काठमाडौंमा रहँदा मिथ्या समाचार र सञ्चारमाध्यमको भूमिका विषायक अन्तर्क्रिया कार्यक्रममा समेत सहभागी हुने छिन्। उनले नेपालसँगै उज्बेकिस्तान, युएई र काजकिस्तानको समेत भ्रमण गर्ने छिन्। उनी १२ दिनको भ्रमणमा निस्किएकी हुन्। भ्रमणका क्रममा उनले रसिया र चीनले अमेरिकाविरुद्ध फैलाएका मिथ्या समाचारका रोकथामबारे विभिन्न विषयमा अन्तर्क्रिया गर्ने विदेश मन्त्रालयले जनाएको छ।"
'सिट बाँडफाँट आजभोलि नै टुंगो लाग्छ',"काठमाडौं : प्रतिनिधि सभा र प्रदेश सभा निर्वाचनको सिट बाँडफाँट टुग्याउने अन्तिम कसरत भइरहेको सत्ता गठबन्धनका नेताहरूले बताएका छन्। कांग्रेस प्रवक्ता डा प्रकाशशरण महतले निर्वाचनमा पाँच दलीय गठबन्धनमा सिट बाँडफाँटलाई अन्तिम रूप दिने काम भइरहेको बताए। उनले आजभोलि नै बाँडफाँट टुंगो लाग्ने बताए। महतले भने, 'निर्वाचनमा पाँच दलीय गठबन्धनको बाँडफाँटलाई अन्तिम रूप दिने काम भइरहेको छ। आजभोलि नै टुगों लाग्छ। प्रत्यक्ष तर्फको उम्मेदवार छनौट गर्नुपर्नेछ। पार्टीले बनाएको मापदण्डका आधारमा उम्मेदवार छनौट हुन्छ।' फरक प्रसंगमा डा महतले नागरिकता विधेयकसम्बन्धीको बहस नयाँ नभएको बताए। उनले भने, 'यो प्रक्रिया हामीले संसदबाट पारित गर्यौं। राष्ट्रपतिज्यूले यो प्रमाणीकरण नगर्नू संविधानको उल्लघंन हो।'"
शेखर समूहका गतिविधि सुक्ष्म ढंगले नियालिरहेका छौं : कांग्रेस प्रवक्ता,"काठमाडौं : नेपाली कांग्रेसले निर्वाचन आयोगमा पेस गरेको समानुपातिक सूचि पार्टीभित्र सबैको सहमतिबाटै पेस गरिएको स्पष्ट पारेको छ। शेखर कोइराला समूहका दोस्रो तहका नेताहरूले संस्थापन पक्षले एकलौटी र मनोमानी गरेको भन्दै आन्दोलनको घोषणा गरेको बेला कांग्रेस प्रवक्ता डा प्रकाशशरण महतले सहमतिबाटै बन्दसूचि पेस गरेको स्पष्ट पारेका हुन्। पार्टी कार्यालय सानेपामा आयोजित पत्रकार सम्मेलनमा कांग्रेस प्रवक्ता महतले कांग्रेसभित्रको सर्वसहमतिबाटै समानुपातिक बन्दसूचि निर्वाचन आयोगमा पेस गरिएको बताए। उनले भने, 'पदाधिकारी, पूर्व पदाधिकारीको सहभागिता र सहमतिबाटै निर्णय भएको छ। यसमा कुनै सत्यता छैन। सम्पूर्ण निर्णय आम सहमतिबाट भएको हो। सबैलाई समावेश गरेर समानुपातिक बन्द सूचि पेस गरिएको छ। केहि त्रुटी हुन सक्छन्। तर, एकलौटी गरिएको छैन।' उनले कांग्रेस एकतावद्ध भएर गठबन्धनलाई विजयी गराउन आवश्यक रहेको बताए। महतले भने, 'यो ठूलो पार्टी हो। सबैका आकांक्षा पूर्ति नहुन सक्छ। गठबन्धनलाई सफल बनाउन हामी लाग्नेछौं।' उनले पार्टी हितविपरीत भइरहेका कृयाकलापहरु नियालिरहेको बताए।"
दलहरूको खर्च विवरण ट्रयाक गर्ने योजनामा निर्वाचन आयोग,"काठमाडौं : निर्वाचन आयोगले निर्वाचन खर्चको सीमा निर्धारण सन्दर्भमा दलहरूसँग मंगलबार छलफल गरेको छ। आयोगका प्रवक्ता शालीग्राम पौडेलले दलहरूसँग आगामी प्रतिनिधि सभा र प्रदेश सभाको निर्वाचनमा खर्च सीमा निर्धारणका सन्दर्भमा छलफल गरिएको जानकारी दिए। उनले भने, 'खर्चलाई अुनमगन गर्छौं। आयोगले दलहरूको खर्च विवरण ट्रयाक गर्ने योजनामा छ।' अब खर्च विवरण ट्रयाक गर्नका लागि विभिन्न अनुगमन समिति बनाउने भएको छ। उनले भने, 'सामाजिक सञ्जालमार्फत भएका खर्चहरूबारे थाहा पाउन मेटा कम्पनीसँग केही सम्झौता गरेको र स्पोन्सर्ड गरेको खर्चको हिसाब उसले दिने सहमति भएको छ। 'खर्च विवरण ट्रयाकिङ गर्न प्रहरीको सहयोग माग्ने र सुक्ष्म अध्ययन गर्ने तयारी भइरहेको बताए। नेपाल मजदुर किसान पार्टीका सचिव प्रेम सुवालले निर्वाचनमा खर्च बढी गर्नेहरूलाई उम्मेदवारी दिँदा नै रोक्नुपर्ने सुझाव दिइएको बताए।"
यान्त्रिक अवस्था ठीक नभएका सवारी साधन कारबाहीमा,"काठमाडौं : प्रहरीले यान्त्रिक अवस्था ठीक नभएका सवारी साधनमाथिको जाँच अभियानलाई तीव्र पारेको छ। चाडबाड नजिकिँदै गर्दा सवारी दुर्घटना न्यूनीकरण गर्ने उद्देश्यले काठमाडौं उपत्यका ट्राफिक प्रहरी कार्यालयले टोली नै खटाएर अभियान तीव्र पारेको हो। ललितपुरको सातदोबाटोमा मंगलबार गरिएको विशेष यान्त्रिक जाँचका क्रममा अवस्था ठीक नभएका बस, टेम्पो, ट्याङकरलगायतका २५ सवारी साधनलाई कारबाही गरिएको र १४ गाडीलाई नियन्त्रणमा लिइएको प्रहरीले जनाएको छ। उक्त अभियानमा तालिम प्राप्त प्राविधिकसहितको टोली परिचालन गरिएको थियो। काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक राजेन्द्रप्रसाद भट्टले नियन्त्रणमा लिइएका १४ सवारी साधनलाई आवश्यक कारबाहीका लागि यातायात व्यवस्था विभाग पठाइने जानकारी दिए। अवस्था ठीक नभएको सवारी साधन चलाउँदा सवारी दुर्घटना हुने र यात्रुको जीवन जोखिममा पर्ने भएकाले सम्भावित जोखिम कम गर्न अभियान सुरु गरिएको उनले बताए। काठमाडौं उपत्यका ट्राफिक प्रहरी कार्यालयबाट प्रहरी नायब उपरीक्षक अनिलकुमार उप्रेतीको कमान्डमा ट्राफिक प्रहरीको टोली आज ललितपुरको सातदोबाटो क्षेत्रमा खटिएको थियो। गएको भदौ १५ गतेदेखि प्रहरीले अभियानकै रूपमा कारबाही अभियान थालेको थियो।"
हिमपहिरोमा परेर मृत्यु भएका राईको शव काठमाडौं लगियो,"गोरखा : उत्तरी गोरखाको मनास्लु हिमालको आधार शिविरमा सोमबार गएको हिमपहिरामा परी मृत्यु भएका सङ्खुवासभाका ३४ वर्षीय अनुप राईको शव हेलिकप्टरमा आज मंगलबार काठमाडौं लगिएको छ। लामो प्रयासपछि राईको शव हेलिकप्टरमार्फत राजधानी पठाइएको जिल्ला प्रहरी कार्यालयका प्रहरी नायब उपरीक्षक लिलाराज लामिछानेले जानकारी दिए। मौसममा सुधार आएपछि राईको शव हेलिकप्टरमा काठमाडौं लैजान सहज भएको हो। खोंचमा रहेको शव निकाल्न दिनभर प्रयास गरिएको थियो। उनले भने, 'मौसम प्रतिकूलताका कारण हेलिकप्टर हिमपहिरो गएको ठाउँमा पुग्न कठिन भएको थियो, साँझपख मौसममा सुधार आएपछि शव हिउँबाट निकाल्न सहज भएको हो।' राईको शव सामागाउँ ल्याई मुचुल्का तयार पारेर काठमाडौं पठाइएको लामिछानेले बताए। महाराजगञ्जस्थित त्रिवि शिक्षण अस्पतालमा शव परीक्षणपछि अन्त्येष्टिका लागी परिवारको जिम्मा लगाइने प्रहरीले जनाएको छ। मनास्लु आधार शिविरमा सोमबार गएको हिमपहिरामा परेर १३ जना बेपत्ता भएका थिए। बेपत्तामध्ये १२ जनाको सकुशल उद्धार गरिएको थियो। राईलाई भने बचाउन सकिएको थिएन।"
पार्टेसन वालमा इको प्यानल,"भक्तपुर : समयसँगै निर्माण सामाग्रीको प्रयोगमा पनि धेरै परिवर्तन आउन थालेको छ। पछिल्ला वर्षहरूमा इँटाको विकल्पमा इको प्यानलको प्रयोग बढ्दै गइरहेको छ। स्थायी तथा अस्याथी संरचनामा भित्री तथा बाहिरी पार्टेसन वालका रूपमा इँटाको ठाउँमा इको प्यानलको प्रयोग रुचाइएको हो। इको प्यानल भनेको कारखानमा पहिला नै तयार पारी निर्माणस्थलमा जोडे मात्रै पुग्ने नयाँ निर्माण सामग्री हो। यो स्ल्याब जस्तै ठूल्ठूला हुन्छन्। त्यसकारण यसको प्रयोगले तीव्र निर्माण सम्भव हुन्छ। नेपाल इको प्यानलका प्रमुख कार्यकारी अधिकृत (सिइओ) इन्जिनियर कृष्णभक्त दुवाल पछिल्ला वर्षहरूमा प्रयोगमा आएका इको प्यानलका एउटा नभई अनेक विशेषताका कारण यसको माग बढ्दो रहेको बताउँछन्। पूर्व मेचीदेखि पश्चिम महाकालीसम्म नै यसको माग उच्च रहेको उनको अनुभव छ। हिमाल, तराई, पहाड सबैतिर यसको माग उतिकै रहेको उनले जनाए। बाहिरको तापक्रम भित्र र भित्रको तापक्रम बाहिर नजाने भएकाले जाडो गर्मी सबैतिर यसको माग उच्च रहेको उनको विश्लेषण छ। इको प्यानल प्रयोग गरेर वाल लगाउँदा प्लाष्टर गर्नुपर्ने झन्झटबाट मुक्ति मिल्छ। साथै इँटा राखेर वाल बनाए जस्तै दिनदिनै पानी दिएर बस्नुपर्ने झण्झटबाट पनि मुक्ति मिल्छ। साथसाथै यो हलुका पनि हुन्छ। यसो हुँदा विकट ठाउँहरूमा लान सजिलो हुन्छ। साथसाथै हलुका भएकै कारण कम मात्रै भार हुने भएकाले कम मात्रै भार थैग्ने बनाउन मिल्दा निर्माणको कष्टसमेत कम हुन थाल्छ। हलुका भएकै कारण यो भूकम्पप्रतिरोधीसमेत हुन्छ। किनकि यसको थिचाईबाट हुनसक्ने दुर्घटना कम मात्रै हुन्छ। यो अग्नी प्रतिरोधी पनि हुन्छ। यसलाई हतपत आगोले छुँदैन अर्थात् यो बल्दैन। केही वर्ष अगाडि विदेशबाट आयात गर्नुपर्ने इको प्यानल पछिल्ला वर्षहरूमा स्वदेशमै वन्दा यसको माग अझै उच्च रहेको सरोकारवालाहरू बताउँछन्। यो विभिन्न आकार प्रकारमा पाइन्छ। यसको स्याण्डर्ड साइज सात दशमलब पाँच फिट लम्बाइ र दुई फिट चौडाइको हुन्छ। मोटाइको हकमा ५०, ६०, ७५, ९०, एक सय २०, एक सय ५०, एक सय ८० मिलिमिटरका हुन्छन्। लम्बाइको हकमा ग्राहकको आवश्यकता अनुसार लामो बनाइने हुन्छ। एकजना प्रयोगकर्ता रामबहादुर प्रजापति चाँडो निर्माण नै यसको मुख्य विशेषता आफूले भेटेको बताउँछन्। इँटाको वाल बनाउँदा काम पूरा गर्न जति समय लाग्छ, त्यसको कयौं गुणा छिटो सकिने उनको अनुभव छ। तथापि इँटा प्रयोगभन्दा खासै धेरै महँगो नहुने उनले बताए। इको प्यानल नन् एस्वेस्टस् क्लाल्सियम सिल्केट बोर्ड (सिमेन्ट बोर्ड) दुई साइडमा र भित्र सिमेन्ट, बालुवा, फाइवर ग्लास, इपीएस (चलनचल्तीको भाषामा थर्माकोल) तथा विशेष प्रकारको केमिकलको मिश्रणबाट बनेको हुन्छ। यसको प्रयोग वाल बनाउनका साथै ट्वाइलेट र किचेनमा पनि सजिलै गर्न सकिन्छ"
दसैं मान्न विपन्न परिवारलाई एक लाख ६० हजार प्रदान,"दुलेगौंडा : तनहुँ शुक्लागण्डकी नगरपालिकाका मेयर कृष्णराज पण्डितले पारिश्रमिक बापतको एक लाख ६० हजार विपन्न परिवारलाई सहयोग गरेका छन्। निर्वाचनका बेला आफू मेयरमा निर्वाचित भए सेवा सुविधा नलिने प्रतिवद्धता व्यक्त गरेका पण्डितले जनतासामु गरेको बाचा पूरा गर्दै तीन महिनाको तलब भत्ता विपन्न परिवारलाई प्रदान गरेका हुन्। आर्थिक अवस्था कमजोर भएकाहरूको चार्डपर्व खल्लो नहोस् भनेर नगरभित्रका १२ वटै वडाबाट विपन्न परिवार छनौट गरी ५० घर परिवारलाई रकम सहयोग गरेको मेयर पण्डितले बताए। 'मैले चुनावको समयमा सेवासुविधा वापतको रकम असाहाय तथा विपन्न परिवारलाई वितरण गर्छु भनेको थिएँ। अहिले सोही अनुसार विपन्न नागरिक छनोट गरेर वितरण गरिरहेको छु', उनले भने। मेयर पण्डितले पारिवारिक संख्या र अवस्था हेरेर दुई हजारदेखि पाँच हजार रुपैयाँ रकम प्रदान गरेको जानकारी दिए। उनले आगामी दिनहरूमा पनि आवश्यकता हेरेर आफ्नो पारिश्रमिक वापतको रकम प्रदान गर्ने बताएका छन्। गत स्थानीय तहको निर्वाचनमा पण्डित नेपाली कांग्रेसबाट मेयरमा निर्वाचित भएका हुन्।"
स्याङ्जामा 'तेस्रो कोखे महोत्सव',"स्याङ्जा : वालिङ नगरपालिका१२ शिर्शेकोटस्थित कोखेमा तेस्रो कोखे महोत्सव हुने भएको छ। विजयादशमीको दिन १९ गतेदेखि २४ गतेसम्म महोत्सव गरिने पत्रकार सम्मेलनमार्फत जानकारी गराइएको हो। 'ग्रामीण पर्यटनको विकास राष्ट्र निर्माणको आधार' भन्ने मूल नाराका साथ स्थानीय नवज्योति जनसेवा युवा क्लबले जनाएको छ। छ दिने महोत्सवमा स्थानीय कला, संस्कृतिको संरक्षण गर्दै ग्रामीण पर्यटनको विकासका लागी महोत्सव गरिने भएको आयोजकको भनाइ छ। स्थानीय कला, संस्कृति, खेलकूद र उत्पादनलाई विशेष प्रर्दशन गरिने भएको छ। यसैगरी ठुलो धनराशीको क्लब स्तरीय भलिबल प्रतियोगिता हुनेछ। त्यस्तै ३८ वर्षभन्दा माथिकालाई भेट्रान्स भलिबल प्रतियोगिता, सामूहिक नृत्य प्रतियोगिता, मौलिक संस्कृति सोरठी, रेलीमै लगायतका प्रर्दशनीका साथै अन्य कलाकारको समेत प्रस्तुति राखिने क्लबका पूर्व अध्यक्ष गुप्तबहादुर गुरुङले जानकारी दिए। भलिबल प्रतियोगितामा विजेताले एक लाख एक हजार नगदसहित ट्रफी, द्वितीयले ६० हजार, तृतीयले ३० हजार र सान्त्वनाले १५ हजार पाउनेछन्। महोत्सवमा १८ लाख ७० हजारको आय र १८ लाख २१ हजारको खर्च लाग्ने र बचत रकम गाउँमै पर्यटन पुर्वाधार विकासमा खर्च गरिने जनाईएको छ । महोत्सवमा युवा तथा खेलकुद मन्त्रालय, स्थानीय पालिका तथा वैदेशिक रोजगारीका क्रममा विदेशमा रहेका युवाहरूको सहयोग रहनेछ्। कार्यक्रममा गण्डकी प्रदेश खेलकुद परिषदका उपाध्यक्ष ध्वजकुमार गुरुङले वैदेशिक रोजगारमा पुगेका कोखेबासीको सहयोग तथा क्लबको पहलमा महोत्सव आयोजना गरिएको बताए। स्याङ्जा सदरमुकामदेखि करिब ३५ किलोमिटर सिद्धार्थ राजमार्ग (वालिङ १३) को बायँटारीबाट १३ किलोमिटर पश्चिमतर्फको गाउँमा रमणीय कोखे गाउँ पर्दछ। सोही सुन्दर रमणीय गाउँलाई पर्यटनसँग जोड्ने उद्देश्यले क्लबले नै यसअघि दुई पटकसम्म कोखे महोत्सव सम्पन्न गरिसकेका छन्। त्यहाँ अहिले केही पूर्वाधारसमेत निर्माण गरिसकेका छन्। महोत्सव समितिका संयोजक भविराज गुरुङ, मञ्च व्यवस्थापन समितिका संयोजक हुमराज गुरुङ लगायतले महोत्सव सफल बनाउने कार्यमा सहयोग गर्न आग्रह गरे। महोत्सवको करिब १० हजार दर्शकले अवलोकन गर्ने आयोजकको अनुमान छ। महोत्सवका अवसर पारेर स्थानीय कोखे ग्रामीण पर्यटकीय गाउँको विस्तार एवं प्रवर्द्धन गरिने भएको छ। क्लबले यसअघि २०६९, २०७४ मा पहिलो र दोस्रो कोखे महोत्सव सम्पन्न गरिसकेको छ।"
वैदेशिक रोजगार सेवाप्रति मन्त्रालयको चासो,"काठमाडौं : श्रम रोजगार तथा सामाजिक सुरक्षामन्त्री शेरबहादुर कुँवरले वैदेशिक रोजगार सम्बन्धी सेवाहरूलाई छिटो, छरितो, पारदर्शी र प्रभावकारी बनाउन मन्त्रालयको ध्यान केन्द्रित भएको बताएका छन्। मंगलबार सिंहदरबारमा ९० दिने कार्यकालमा भएका कामहरूका बारेमा जानकारी गराउन पत्रकार सम्मेलन गर्दै मन्त्री कुँवरले सूचना प्रविधिको माध्यमबाट सेवा प्रवाह गर्दै वैदेशिक रोजगारका क्षेत्रलाई प्रभावकारी बनाउन ध्यान केन्द्रित भएको बताएका हुन्। उनले श्रम स्वीकृती तथा पुनः स्वीकृतिको कामलाई पूर्ण रूपमा अनलाईन प्रणालीमा आवद्ध गरिएको जानकारी दिए। गौतमबुद्ध अन्तर्राष्ट्रिय विमानस्थल भैरहवा अतिरिक्त सातवटै प्रदेशमा रहेका श्रम कार्यालयहरूबाट वैदेशिक रोजगारीका लागि श्रम स्वीकृति दिने काम भइरहेको उनले बताए। मन्त्री कुँवरले वैदेशिक रोजगारीमा हुने ठगी नियन्त्रण, राहत तथा उद्धार कार्यलाई प्रभावकारी बनाउन मार्सल टिम गठन गरिएको र भएका ठगी, अलपत्र वा सम्झौता विपरीतका कार्य सम्बन्धी पीडितलाई पीडकमार्फत ४८ करोड ४ लाख ८५ हजार क्षतिपूर्ति उपलब्ध गराइएको जानकारी दिए। उनले वैदेशिक रोजगारबाट फर्किएका नेपालीहरूका लागि पुनः एकीकरण कार्यक्रम तीनै तहबाट सञ्चालनमा रहेको पनि बताए। मन्त्री कुँवरले आफूले मन्त्रालयको कार्यभार सम्हालेपछि सामाजिक सुरक्षा, व्यावसायिक सीप विकास तथा तालिम, सेवा प्रवाहमा सुधार लगायतका कार्यहरूको बताए।"
अरिंगालले टोकेर बागलुङमा एकको मृत्यु,बागलुङ : बागलुङमा अरिंगालले टोकेर एक जनाको मृत्यु भएको छ। जैमिनी नगरपालिका७ जैदीका ४३ वर्षीय ज्ञानबहादुर रानाको अरिंगालले टोक्दा आज मंगलबार बिहान मृत्यु भएको जिल्ला प्रहरी कार्यालय बागलुङका प्रहरी नायब उपरीक्षक तथा सूचना अधिकारी गङ्गाबहादुर थापाले जानकारी दिए। रातको समयमा घर नजिकैको जङ्गलमा अरिंगाल पोल्ने क्रममा अरिंगालले टोकेर गम्भीर घाइते भएका रानालाई स्वास्थ्यचौकीमा सामान्य उपचारपछि घर फर्काइएको र आज बिहान घरमै मृत्यु भएको प्रहरीको भनाइ छ।
विराटनगरमा लागूपदार्थ सेवनसम्बन्धी चेकजाँच अभियान,"विराटनगर : सार्वजनिक यातायातको क्षेत्रलाई लक्षित गरेर विराटनगरमा लापसे (लागू पदार्थ सेवन) सम्बन्धी चेकजाँच अभियान सुरु गरिएको छ। नेपाल प्रहरीको लागूऔषध नियन्त्रण ब्युरोसँग समन्वय गरेर ट्राफिक प्रहरीले प्रदेश १ मै पहिलोपटक विराटनगरबाट चेकजाँच सुरु गरेको हो। सार्वजनिक सवारीसाधनका कर्मचारी (चालक, सहचालक, परिचालक)लाई लक्षित गरेर मंगलबारदेखि चेकजाँच सुरु गरिएको मोरङ ट्राफिक प्रमुख प्रहरी निरीक्षक राजकुमार कार्कीले जानकारी दिए। चेकजाँचबाट सार्वजनिक सवारीका चालक, सहचालक तथा परिचालकले लागूऔषध सेवन गरेनगरेको पत्ता लाग्ने कार्कीले बताए। ट्राफिक प्रहरीले लामो समयदेखि मापसे (मादक पदार्थ सेवन) चेकजाँचलाई निरन्तरता दिँदै आएको छ। ब्रेथलाइजर मेसिनको प्रयोगबाट गरिने चेकजाँचले सवारी चालकले मापसे गरेनगरेको पत्ता लाग्छ। ट्राफिक प्रमुख कार्कीले मापसे चेकजाँच प्रभावकारी देखिएको र मादक पदार्थ सेवन गर्ने सवारी चालक निरुत्साहित हुँदै गएको बताए। तर मापसे छाडेर सवारीका चालक तथा सहचालक लापसेतिर लागेको सूचना आएपछि चेकजाँच अभियान सुरु गरिएको उनको भनाइ छ। 'चालकले लागूऔषध सेवन गरेर सवारी चलाउने गरेको सूचना र गुनासा आइरहेका छन्,' कार्कीले भने, 'पछिल्लो समय दुर्घटना वृद्धि हुँदै जानुका कारण एउटा यो पनि हुनसक्छ।' उनका अनुसार लागूऔषधको सेवनका कारण दुर्घटना बढ्नुका साथै समाजमा विभिन्न प्रकृतिका अपराध पनि बढेको पाइन्छ। एक प्रकारको विशेष किटको प्रयोग गरेर लागूऔषध सेवन सम्बन्धी चेकजाँच गर्ने गरिएको उनले बताए। यातायात क्षेत्रलाई लागूऔषधमुक्त बनाएर सुधार गर्दै लागू पदार्थ सेवनलाई निरुत्साहित गराउने उदेश्य रहेको जानकारी कार्कीले दिए। चेकजाँचलाई तीव्र पार्दै विस्तार गरेर लगिने उनको भनाइ छ। चेकजाँचका लागि आवश्यक पर्ने किट प्रदेश १ ट्राफिक प्रहरी कार्यालय इटहरीको पहलमा प्रहरी प्रधान कार्यालयले उपलब्ध गराएको हो। किटमा मानिसको पिसाब मिसाएर चेकजाँच गर्दा लागूऔषध सेवन गरेनगरेको पत्ता लाग्ने प्रहरीले जनाएको छ। 'किटमा पिसाब हालेर हेरेपछि लागूऔषध सेवन गरेनगरेको पत्ता लाग्छ,' लागूऔषध नियन्त्रण ब्युरोका एक अधिकारीले भने, 'लागूऔषधमध्ये पनि कुन प्रकारको सेवन गरेको हो भनेर यकिन हुन्छ।' उनका अनुसार मानिसको पिसाबलाई किटमा मिसाएपछि रातो धर्का देखिन्छ। 'एउटा मात्रै धर्का देखियो भने लागूऔषध सेवन गरेको यकिन हुन्छ। अर्थात रिपोर्ट पोजिटिभ आयो भन्ने बुझ्नुपर्छ,' उनले भने, 'दुईवटा राता धर्का देखियो भने लागूऔषध सेवन गरेको छैन भन्ने प्रष्ट हुन्छ। त्यस्तो रिपोर्ट नेगेटिभ हो।' उनका अनुसार चेकजाँचबाट ४ दिनअघिसम्मको लागूऔषध सेवन पनि पत्ता लाग्छ। लागूऔषध सेवन गर्ने चालक पक्राउ चेकजाँचका क्रममा चालकले लागूऔषध सेवन गरेर बस चलाउने गरेको पनि खुलेको छ। लागूऔषध सेवन गरेर चलाइएको मे १ ख ३०८९ नम्बरको बसका चालक सुनसरीको इटहरी घर भएका २३ वर्षीय शौरभ लाखेलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। श्रेष्ठका अनुसार विराटनगरबाट धरानका लागि यात्रु लिएर छुटेको बसका चालक लाखेलाई विराटनगर बसपार्कनजिकबाट पक्राउ गरिएको हो। उनीविरुद्ध लागूऔषध सेवनमा मुद्दा चलाउने तयारी प्रहरीको छ। प्रहरीका अनुसार चेकजाँचबाट लाखेले लागूऔषध गाँजा र ब्राउन सुगर सेवन गरेको पत्ता लागेको छ। डीएसपी श्रेष्ठले लागूऔषध सेवन गरेर सवारीसाधन चलाउँदा दुर्घटना हुने तथा मानवीय र भौतिक क्षति बेहोर्नुपर्ने अवस्था आउने बताए। चेकजाँच अभियानबाट दुर्घटना न्यूनीकरणमा मद्धत पुग्नुका साथै लागूऔषध सेवन गर्नबाट यातायात क्षेत्रमा कार्यरत रहेकाहरु निरुत्साहित हुने उनको भनाइ छ। निरन्तरतामा चुनौती लागूऔषध सेवन नियन्त्रण गर्ने उदेश्यले सुरु गरिएको चेकजाँचलाई निरन्तरता दिन भने चुनौती हुने देखिएको छ। चेकजाँचमा प्रयोग गरिने किट महँगो पर्ने भएकाले निरन्तरता दिनलाई गाह्रो पर्ने प्रहरी स्रोतले बतायो। एउटा किटको मूल्य एक हजार रुपैयाँभन्दा बढी पर्ने बताइएको छ। 'एउटा किटको मूल्य एक हजारभन्दा बढी पर्छ। चेकजाँचमा एकपटक प्रयोग गरेपछि पुनः प्रयोग गर्न मिल्दैन,' प्रहरी स्रातले भन्यो, 'मूल्य धेरै पर्ने भएकाले खरिद गर्न नै समस्या छ। चेकजाँच अभियान सुरु गरिए पनि निरन्तरतामा चुनौती हुने देखिन्छ।' दुर्घटना न्यूनीकरण, लागूऔषधको सेवनबाट बढ्दो अपराध रोक्न तथा समाजलाई लागूऔषधधमुक्त बनाउन अभियानलाई निरन्तरता दिनुपर्ने मत भने बलियो छ। यातायात व्यवसायीदेखि सबै सरोकारवालासँगको समन्वय र सहयोगमा मात्रै अभियानलाई निरन्तर रूपमा अघि बढाउन सकिने प्रहरीले जनाएको छ।"
अपांग युवती बलात्कार आरोपमा पक्राउ,विराटनगर : शारीरिक रूपमा अपांगता भएकी युवतीलाई बलात्कार गरेको आरोपमा प्रहरीले मोरङको लेटाङबाट एक जनालाई पक्राउ गरेको छ। लेटाङ नगरपालिका९ की १९ वर्षीया युवतीलाई बलात्कार गरेको आरोपमा लेटाङ३ का ५६ वर्षीय शरणबहादुर राईलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार युवतीका दुवै खुट्टा चल्दैन। हिँडडुल गर्न नसक्ने अवस्थाकी युवतीलाई बलात्कार गरेको भनेर किटानी जाहेरी परेपछि राईलाई पक्राउ गरिएको डीएसपी श्रेष्ठले बताए। लेटाङ९ मा राईको खेती छ। काम गर्नलाई खेतमा गएका बेला गत शनिबार राति युवतीलाई बोकेर आफ्नै खेतमा रहेको टहरोमा लगी राईले बलात्कार गरेको प्रहरीको प्रारम्भिक अनुसन्धानबाट खुलेको छ। अपांगता भएकी युवती बलात्कृत भएको दुई दिनपछि मात्रै प्रहरीले घटनाको जानकारी पाएको हो। घटनाको जानकारी पाउनसाथ सोमबार पक्राउ गरिएको डीएसपी श्रेष्ठले बताए। राईविरुद्ध जबरजस्ती करणी मुद्दा चलाउन म्याद थप गरेर अनुसन्धानको बाँकी प्रक्रिया अघि बढाइएको प्रहरीले जनाएको छ।
भारतबाट माछा ल्याएको पिकअप नियन्त्रणमा,झापा : भारतबाट आयातित माछा बोकेको एउटा पिकअप भ्यान नियन्त्रणमा लिएको छ। बिर्तामोड नगरपालिकाबाट खटिएका नगर प्रहरीले प्रदेश १०१००१ च ७४०८को पिकप भ्यान मंगलबार बिहान ४:३० बजे बिर्तामोडस्थित अञ्जली हस्पिटल छेउबाट नियन्त्रणमा लिएको हो। भारतबाट आयातित अस्वस्थकर मरेका माछाको विक्री वितरण गर्न नगरपालिकाले रोक लगाएको छ। सोही अनुसार नगर प्रहरीले इलाका प्रहरी कार्यालय अनारमनिको सहयोगमा माछा बोकेको पिकअप नियन्त्रणमा लिएर नगरपालिका लगेको छ। चालक र माछा व्यापारी भने नगरपालिकाको सम्पर्कमा आएको छैन। बिर्तामोडको कृषि थोक बजारमा मरेका माछा लान र बिक्री गर्न प्रतिबन्ध लगाएपछि माछा व्यापारीहरूले अञ्जली हस्पिटल छेउमा गाडी रोकेर त्यहीँबाट साइकलमा माछा ओसार्ने योजना बनाएको आशङ्का गरिएको छ। ती माछाको बारेमा अनुसन्धान भइरहेको बताउँदै उपप्रमुख नगेन्द्र सङ्ग्रौलाले गुणस्तर विभागलाई जानकारी गराई आवश्यक कानुनी कारबाही अगाडि बढाउने जानकारी दिए। नगरपालिकाले गत असोज १ गते भारतबाट आयात हुने अस्वस्थकर मरेका माछाको विक्री वितरणमा रोक लगाउने निर्णय गरेको थियो।
जसका छन् २४ औँला,"दैलेख : सामान्यतया हरेक मानिसको हातमा पाँच र खुट्टामा पनि पाँचपाँच वटा औँला हुन्छन्। एकाध व्यक्तिहरूको दुई मध्ये कुनै एउटा हातमा वा कुनै एउटा खुट्टामा ६ वटा औँला भएको पाइन्छ। त्यस्ता कतिपय व्यक्तिहरूले विभिन्न स्वास्थ्य समस्या झेलिरहेका हुन्छन्। तर, दैलेखका एक बालकको दुईवटा हात र दुवै खुट्टामा ६६ वटा औँला भएको पाइएको छ। जसको स्वास्थ्य अवस्थामा पनि सामान्य छ। उनी हुन्, दैलेखको डुङ्गेश्वर गाउँपालिका६ का दुई वर्षीय बालक उपन्द्र बिसी। जसको हात र खुट्टामा गरी २४ वटा औँला छन्। उमेरले ती बालक दुई वर्ष पुगे। उनको दाँया र बाँया दुवै हात तथा दाँया र बाँया दुवै खुट्टामा ६६ वटा औँला छन्। उनी २०७७ भाद्र २४ गते जन्मिएका हुन्। उपेन्द्रका बुवा गगनकुमार बिसीले छोरा जन्मिदा नै हात र खुट्टामा गरी २४ वटा औँला रहेको बताए। बिसीका अनुसार बालकको स्वास्थ्य अवस्था सामान्य छ। 'बावुको अवस्था अरू बालबालिका जस्तै सामान्य छ, हिँडडुल गर्ने, खेल्ने सबै गर्छ, असहज केही पनि छैन्,' गगनले भने 'छोरा जन्मिएपछि गाउँ समाजका केही व्यक्तिहरूले नराम्रो भन्दा मन दुख्थ्यो, गाउँघरमा कतिपयले अपाङ्ग छोरा जन्मियो, यो त अपाङ्गभित्र पर्छ भनेर भन्थे।' छोराको स्वास्थ्य अवस्थामा त्यस्तो कुनै नकारात्मक असर नदेखिएका कारण आफूहरूले कुनै डाक्टरहरूको सम्पर्कमा पनि नगएको गगनले बताए। 'अहिले त छोराले विशेष क्षमता लिएर जन्म लिएको भन्ने लागेको छ,' गगनले भने।"
ललितपुरमा अष्टमातृका नाच (तस्बिर),काठमाडौं : ललितपुरको प्राचिन अष्टमातृका नाच सुरु भएको छ । आश्विन शुक्ल प्रतिपदा (घटस्थापना) देखि नाच सुरु भएको हो। यो नाच हरेक वर्ष आश्विन शुक्ल प्रतिपदा (घटस्थापना) का दिन नकबहिल परिसरमा विधिवत् पूजा सम्पन्न गरेपछि सुरु हुने गर्दछ। त्यसपछि बाजागाजासहित नागबहालपट्को हुँदै मंगलबजार पुगेका देवगणहरुलाई तलेजु पुजारी राजोपाध्याय ब्राह्मणले पूजा गरि मूलचोकमा प्रवेश गराइन्छ र देवगणहरुद्वारा नाच देखाइन्छ। फूलपाति र विजया दशमीका दिन दिउँसो मूलचोकमा यो नाच देखाइन्छ भने अन्तिम दिन अर्थात आश्विन शुक्ल एकादशीका दिन बेलुका नकबहिलको डबलीमा बिषेश नाच देखाएर नासःछेँमा गई देवगणले मुकुण्डो निकालेपछि नाच सम्पन्न गरिन्छ। यो मल्ल राजा श्रीनिवास मल्लको पालामा शुरु भएको हो। कोभिड महामारीको समयमा यो नाच हुन सकेको थिएन।
स्याउ प्याकिङ गर्न कार्टुन वितरण,"जोमसोम : मुस्ताङको घरपझोङ गाउँपालिकाले किसानलाई ७५ प्रतिशत अनुदान सहुलियतमा स्याउ प्याकिङ गर्ने कार्टुन वितरण गरेको छ। घरपझोङले चालु आर्थिक वर्षको स्वीकृत बजेट तथा कार्यक्रमअनुसार पाँचवटै वडाका स्याउ किसानलाई स्याउ प्याकिङ गर्ने कार्टुन वितरण गरेको हो। स्थानीय स्याउ किसानका माग संकलनका आधारमा पाँच केजी स्याउ अट्ने ६ हजार ३५० थान कार्टुन खरिद गरी मुस्ताङ ल्याएको थियो। पालिकाले पाँचवटै वडाहरूलाई कार्टुन किसानलाई वितरण गर्ने जिम्मा दिइसकेको छ। प्रधानमन्त्री कृषि आधुनिकीकरण परियोजना, परियोजना कार्यान्वयन इकाई मुस्ताङले स्याउ किसानलाई ५० प्रतिशत अनुदानमा २० केजी अट्ने स्याउ प्याकिङ गर्ने कार्टुन वितरण गरेकाले घरपझोङले कार्टुनमा डुप्लिकेशन हुन नदिन पाँच केजी अट्ने कार्टुन वितरण गर्न थालेको हो। घरपझोङले स्थानीय स्याउ किसानलाई ५२ रुपैयाँ पर्ने कार्टुन ७५ छुट गरी प्रतिकार्टुन १३ रुपैयाँमा उपलब्ध गराएको हो। पालिकाले खरिद गरेका स्याउ कार्टुन गापा अध्यक्ष मोहनसिंह लालचनले वडास्तरमा हस्तान्तरण गरेका छन्। अध्यक्ष लालचनले ठूला स्याउ किसानले बगैंचा नै ठेक्का लगाएर व्यापारीलाई बिक्री गर्ने र साना व्यापारीले फुटकर बिक्री गर्ने भएकाले पालिकाले पाँच केजीको कार्टुन अनुदानमा वितरण गरेको बताए। 'मुस्ताङ आउने पर्यटकले कोशेलीका रूपमा स्याउ खरिद गरी लैजान्छ, हामीले प्लास्टिक मुक्त पालिका बनाउन चाहेका छौं,अध्यक्ष लालचनले भने, 'पर्यटकले कोशेली लैजान सजिलो होस् र किसानले राहत होस् भन्ने हेतुले स्याउ कार्टुन् वितरण गर्न थालेका हौं।' पालिकाले साना स्याउ किसानलाई लक्षित गरी पाँच केजीको कार्टुन वितरण गरेको कृषि अधिकृत रोशन थकालीले बताए। मुस्ताङ आएका पर्यटकले थोरै मात्रामा स्याउ खरिद गर्ने र स्याउ लैजाने प्याकिङ कार्टुन नहुँदा समस्या पर्ने गरेकोमा पालिकाले त्यसलाई सम्बोधन गरेको कृषि अधिकृत थकालीको भनाइ छ। मुस्ताङमा गत भदौदेखि स्याउ टिप्न सुरु भएको हो। मुस्ताङमा उत्पादित स्याउमध्ये करिब ३० प्रतिशत स्याउ जिल्लामै खपत हुने गरेको छ।"
गाईजात्राका उत्कृष्ट सांस्कृतिकर्मी र कलाकारहरू पुरस्कृत,"भक्तपुर : विश्व पर्यटन दिवस २०७९ का अवसरमा गाईजात्रा पर्व २०७९ मा प्रदर्शन गरेका घिन्ताङघिसी तथा परम्परागत एवम् आधुनिक सांस्कृतिक विधाहरूलाई पुरस्कार वितरण गरिएको छ। भक्तपुर नगरपालिकाको आयोजनामा भक्तपुरको दरबार क्षेत्रमा भएको कार्यक्रममा प्रतियोगितामा सहभागीहरूलाई प्रमाणपत्र वितरण गरियो। साथै सांस्कृतिक गुरुहरूलाई सम्मान पनि गरिएको छ। उनीहरूलाई नेपाल मजदुर किसान पार्टीका अध्यक्ष नारायणमान विजुक्छेंले पुरस्कार तथा प्रमाणपत्र वितरण गरे। कार्यक्रममा गाईजात्राका क्रममा प्रदर्शन गरिएका देवी प्याख (देवी नाच), भैल प्याखं (भैल नाच) लगायतका उत्कृष्ट नाच टोलीहरूलाई नगद पुरस्कारसहित पुरस्कृत गरिएको हो। फरकफरक विधामा नगद राशीसहित पुरस्कृत गरिएको हो। (देवी नाच), भैल प्याखं (भैल नाच) मा प्रथम हुनेलाई प्रतिटोली ३५ हजार, दोस्रो हुनेलाई प्रतिटोली ३० हजार, तृतीय हुनेलाई २५ हजार र सान्त्वना तथा सहभागी हुने टोलीलाई १५ हजार नगद पुरस्कार वितरण गरिएको थियो। यसरी नै विभिन्न विधामा उत्कृष्ट पहिलो, दोस्रो, तेस्रो, सान्त्वना हुने टिमलाई फरकफरक नगद पुरस्कार वितरण गरिएको थियो। कार्यक्रममा सांस्कृतिक गुरुहरूलाई पनि सम्मान गरिएको थियो। कार्यक्रमका क्रममा विभिन्न नाचहरूको पनि प्रदर्शन गरिएको थियो। यसअघि पहिला नै उत्कृष्ट टोलीहरूको नामावली सार्वजनिक गरिएको थियो। नगरपालिकाले प्रत्येक वर्ष यसरी नै विश्व पर्यटन दिवसका अवसरमा पुरस्कार वितरण गर्दै आएको छ।"
भरतपुरमा ढल व्यवस्थापनको काम हुने,"भरतपुर : भरतपुर महानगरपालिकाका सहरी क्षेत्रमा ढल निकासको समस्या देखिएपछि खानेपानी तथा ढल व्यवस्थापन विभागले रु दुई अर्बभन्दा बढीको लगानीमा ढल निर्माणको काम गर्ने भएको छ। यससँगै खानेपानी व्यवस्थापन र शौचालयबाट निस्केको फोहर व्यवस्थापन तथा ढल व्यवस्थापनको काम गर्न लागिएको हो। विभागको एकीकृत खानेपानी तथा सरसफाइ आयोजनाले कामका लागि विस्तृत अध्ययन प्रतिवेदनको काम गरिरहेको छ। देशका १२ सहरमा ढल व्यवस्थापनको काम गर्ने तयारी छ। तीमध्ये पाँच सहरलाई पहिलो चरणमा राखिएको छ। तीमध्ये पनि भरतपुर महानगरपालिकाको कामलाई तीव्ररूपमा अघि बढाइएको विभागको आयोजनाका निर्देशक रत्नप्रसाद लामिछानेले जानकारी दिए। उनका अनुसार आउँदो असारसम्ममा विस्तृत अध्ययन प्रतिवेदनको काम सम्पन्न गरी बोलपत्र आह्वान गर्ने लक्ष्य राखिएको छ। उनले भने, 'हामी आगामी असारसम्ममा बोलपत्र आह्वान गर्ने गरी काम अघि बढाएका छौँ। ढिलो भए पनि आउँदो वर्षको यतिबेलासम्म बोलपत्र भइसक्छ।' दुईदेखि तीन वर्षभित्र काम सम्पन्न गर्ने लक्ष्य राखिएको छ। भरतपुर १ देखि १२ सम्मका वडामा पहिलो चरणमा यो परियोजना सुरु गरिँदै छ। ती वडामध्ये पनि सहरी क्षेत्रमा आकाशे वर्षाको पानी व्यवस्थापन हुन नसक्दा ठूलो पानी परेसँगै सडक जलमग्न हुने गर्दछन्। धेरै सडक कालोपत्र भएको भए पनि ढल बनि नसक्दा आकाशको पानी व्यवस्थापन जटिल समस्या बन्दै आएको छ। उनका अनुसार वर्षात्को पानीको व्यवस्थापन मुख्य काममा राखिएको छ। ढल निकासमार्फत पानी जम्न नपाउने गरी व्यवस्थापन गरिने छ। शौचालयबाट निकालिएको फोहरलाई प्रशोधन गरी पानी नदीमा मल बारीमा प्रयोग गर्ने तयारी गरिएको छ। यसैगरी ढलमा बगेको पानीलाई सोझै नदीमा नमिसाइ प्रशोधन गरिने उनले बताए। खानेपानी नपुगेका ठाउँमा पानी पुर्याइने छ भने भइरहेका ठाउँमा स्तरोन्नति गरिने छ। एसियाली विकास बैंकको आर्थिक सहयोगमा काम गर्न लागिएको हो। उनको भनाइमा प्रमुख सहरहरूमा रु एक अर्ब ५० करोडदेखि दुई अर्बसम्मको योजना तय गरिएको भए पनि भरतपुरका मुख्य सहरी क्षेत्रमा धेरै काम गर्नुपर्ने भएकाले दुई अर्बभन्दा बढीको योजना बन्ने अनुमान गरिएको छ। महानगरपालिका प्रमुख रेनु दाहालले सहरी क्षेत्रमा वर्षात्को पानी जम्ने समस्या जटिल बनेको र खर्चिलो हुने भएकाले सङ्घीय सरकारलाई गरिएको निरन्तर आग्रहपछि पहिलो चरणमा काम भइरहेको जानकारी दिए। उनले भने, 'अझै एकदुई वर्ष दुःख भए पनि सधैँका लागि समाधान गर्ने गरी काम हुँदैछ।' मुख्यरूपमा सहरी क्षेत्रमा डुबान र ढल सोझै नदीमा मिसाउनुपर्ने बाध्यताको अन्त्य हुने गरी सुन्दर सहर बनाउन यो योजना महत्वपूर्ण हुने उनको भनाइ छ। रासस"
जोमसोम विमानस्थलमा पर्यटकलाई भव्य स्वागत,"जोमसोम : विश्व पर्यटन दिवसका अवसरमा जोमसोम विमानस्थलमा पर्यटकलाई भव्य स्वागत गरिएको छ। अतिथि देवो भवः अर्थात पाहुना हाम्रा भगवान हुन् भन्दै पोखराजोमसोम हवाई मार्ग हुँदै मुस्ताङ आइपुगेका विदेशी पर्यटकलाई मंगलबार जोमसोम विमानस्थलमा भव्य स्वागत गरिएको हो। हवाइमार्गबाट मुस्ताङ अवतरण गरेका पर्यटकलाई स्वागत गर्न मुस्ताङका प्रजिअ नेत्रप्रसाद शर्मा, जिसस प्रमुख माया गुरुङ, घरपझोङ गापाका अध्यक्ष मोहनसिंह लालचन, उपाध्यक्ष जमुना थकाली, सुरक्षा निकाय, जिल्लास्थित सरकारी कार्यालयका प्रमुख, एक्याप, पुथाङ महिला समूह र स्थानीय पर्यटन व्यवसायीहरू जोमसोम विमानस्थलमा पुगेका थिए। उनीहरूले जोमसोम विमानस्थल अवतरण गरेका पर्यटकलाई ढाका टोपी, पछ्यौरा, खाँदा र फूल उपहार दिएर भव्य स्वागत गरे। भारतको कोलकत्तादेखि मुक्तिनाथ दर्शनका लागि मुस्ताङ आएका भारतीय पर्यटक डा ज्योतिष भारती सिंद्धिनाथले पर्यटन दिवसमा मुस्ताङको पर्यटक आतिथ्यताले आफूलाई उत्साहित तुल्याएको बताए। उनले मुस्ताङ जिल्ला अतिनै सुन्दर रहेको र यहाँबाट फर्किएपछि सबै भारतीयलाई मुस्ताङ घुम्न अनुरोध गर्ने बताए। दिवसमा मुस्ताङ आइपुगेका पर्यटकलाई भव्य स्वागतपछि एक्याप जोमसोमको पर्यटक चेक पोष्टको प्राङ्गणमा औपचारिक कार्यक्रम आयोजना गरिएको थियो। कार्यक्रममा घरपझोङ गाउँपालिकाका अध्यक्ष मोहनसिंह लालचन, एक्यापका कार्यालय प्रमुख अशोक सुवेदी र पुथाङ महिला समूहकी पूर्व अध्यक्ष मोहनकुमारी शेरचन लगायतले मुस्ताङको पर्यटन विकास र प्रर्वद्धनमा सरोकारवाला निकायले पहल गर्नुपर्ने बताए। गापाका अध्यक्ष मोहनसिंह लालचनले मुस्ताङका पर्यटन व्यवसायीले अस्वस्थ प्रतिस्पर्धा गर्न नहुने बताए। कोभिड अघि वार्षिक ६० हजार विदेशी पर्यटक मुस्ताङ आउने गर्थे। कोभिडपछि यहाँको पर्यटन प्रभावित बनेको थियो। कोरोना संक्रमण न्यूनीकरण भएका कारण गत वर्षदेखि मुस्ताङको पर्यटन विस्तारै लयमा आउन थालेको हो। गतवर्ष ३८ हजार विदेशी पर्यटक मुस्ताङ आएका थिए।"
भक्तपुर प्रवेश गर्ने पहिलो पर्यटकलाई स्वागत,"भक्तपुर : विश्व पर्यटन दिवसका अवसरमा मंगलबार भक्तपुर प्रवेश गर्ने पहिलो पर्यटकहरूलाई स्वागत गरिएको छ। भक्तपुर नगरपालिकाका प्रमुख सुनिल प्रजापतिले भक्तपुर भ्रमणमा आएका विदेशी पर्यटकहरूको पहिलो समूहलाई स्वागत गरेका हुन्। ४३औं विश्व पर्यटन दिवसका अवसरमा भक्तपुर दरबार क्षेत्रको खौमा ध्वाकामा खादा, भादगाउँले टोपी, परम्परागत थैली र पुष्पगुच्छाका साथ मेयर प्रजापतिले स्वागत गरेका थिए। रिथिंकिंग टुरिजम भन्ने मूल नाराका साथ भक्तपुर नगरपालिका र भक्तपुर पर्यटन विकास समिति, भक्तपुर टुर गाइड व्यवस्थापन समिति र पर्यटक प्रहरीको संयुक्त आयोजनामा भएको कार्यक्रममा भक्तपुर प्रवेश गर्ने जर्मनी, अष्ट्रिया र बुल्गेरियाका चारजना पर्यटकहरूलाई लाखे प्याखंका साथ भक्तपुरमा स्वागत गरिएको थियो। पर्यटकहरूलाई स्वागत गर्दै नगर प्रमुख प्रजापतिले पर्यटकहरूबाट उठेको शुल्कबाटै भक्तपुर नगरपालिकाले यहाँका सम्पदाहरूको संरक्षण गर्नुका साथै शिक्षा, स्वास्थ्य, सरसफाईजस्ता जनताका आधारभूत आवश्यकता पूरा गर्दै आएको बताए। कोभिडका कारण लकडाउन भएपछि पर्यटन क्षेत्रमा नराम्रो असर पुगेको बताउँदै भक्तपुर नपाले पर्यटकहरूका लागि आवश्यक स्थानीय पथ प्रदर्शकहरूको तालिम, चिनियाँ, जापानीजलगायत विदेशी भाषाहरूको प्रशिक्षण, ठाउँठाउँमा पर्यटक शौचालय र पर्यटक सूचना केन्द्रको व्यवस्था गर्दै आएको उनले अवगत गराए। काठमाडौ उपत्यकालाई प्रदुषणमुक्त, सफा र सुन्दर बनाई सांस्कृतिक केन्द्रका रूपमा विकास गर्नुपर्ने धारणा राख्दै उनले भक्तपुरलाई संसारकै हेर्न र घुम्नलायक सहरका रूपमा विकास गर्ने उद्देश्यका साथ नपा लागिरहेको बताए। पर्यटकहरूलाई स्वागत गर्दै प्रमुख प्रजापतिले भक्तपुरको प्रकाशनहरू, काठको मयुरको झ्याल प्रदान गरे। सोही क्रममा भक्तपुर प्रवेश गर्ने पर्यटकहरूमध्ये एकजना प्रतिनिधिले भक्तपुरमा गरेको न्यानो स्वागत अविस्मरणीय भएको र सोका लागि धन्यवाद ज्ञापन गरे। कार्यक्रममा भक्तपुर नपाका कार्यपालिका सदस्यहरू, कर्मचारीहरू र पर्यटनसँग सम्बन्धित सरोकारवाला संघ संस्थाहरूका प्रतिनिधिहरूको बाक्लो उपस्थिति रहेको थियो।"
दुई करोड २९ लाखको लागतमा प्रहरीको भवन निर्माण,"विराटनगर : मोरङको बेलबारीमा प्रहरीका लागि दुई करोड २९ लाख रुपैयाँभन्दा बढीको लागतमा नयाँ भवन निर्माण गरिएको छ। इलाका प्रहरी कार्यालय बेलबारीको भवन निर्माणमा दुई करोड २९ लाख १३ हजार दुई सय ७६ रुपैयाँ खर्च भएको हो। सुविधा सम्पन्न भवन साढे दुई तलाको छ। प्रहरी निरीक्षक खगेन्द्र धमलाका अनुसार भवनमा शौचालयसहितको थुनुवा कक्ष दुईवटा, कार्यालय प्रमुखको कक्ष, मिटिङ हल, भण्डार, सञ्चार, निवास छन्। शौचालय र बाथरुम तीनवटा छन्। भवनमा शौचालय र बाथरुमबाहेक १० वटा कोठा रहेको प्रनि धमलाले बताए। नवनिर्मित भवनको मंगलबार प्रदेश १ का आन्तरिक मामिला तथा कानुनमन्त्री केदार कार्कीले उद्घाटन गरेका छन्। कार्कीले जनताको जीउधनको सुरक्षाको प्रमुख जिम्मेवारीमा रहेको प्रहरी सुरक्षित भयो भने मात्र नागरिक सुरक्षित हुने बताए। प्रहरीले प्रयोग गर्ने संरचनालाई सुरक्षित र व्यवस्थित बनाउन प्रदेश सरकार तयार रहेको उनको भनाइ छ। मोरङका प्रमुख जिल्ला अधिकारी काशीराज दाहालले हरेक नागरिकको सुरक्षामा खटिने प्रहरी आफैँमा असुरक्षित रहन नहुने बताए। आफू सुरक्षित भए मात्रै प्रहरीले नागरिकलाई सुरक्षाको प्रत्याभूति दिलाउन सक्ने दाहालको भनाइ छ। सरकारले प्रहरीको गाँस, बास र कपासमा विशेष ध्यान दिनुपर्नेमा उनको जोड छ। प्रदेश १ का प्रहरी प्रमुख डीआईजी सुदीप गिरीले भौतिक सुविधा सम्पन्न संरचनाले २४ घण्टा नै ड्युटीमा खटिने प्रहरीको मनोबल बढाउने बताए। कार्यक्षेत्रमा हौशला प्रदान हुँदा प्रहरीको काम कारबाही चुस्त, दुरुस्त हुने उनको भनाइ छ। डीआईजी गिरीले जोश र उर्जाका साथ अहोरात्र नागरिकको सुरक्षामा खटिन प्रहरीलाई निर्देशनसमेत दिएका छन्।"
दलित बालबालिकाका लागि ट्युसन पढ्ने भवन निर्माण,"वीरगन्ज : पर्साको जिराभवानी गाउँपालिका४ सुपौलीको दलित बस्तीका ट्युसन कक्षा केन्द्रको भवन निर्माण भएको छ। अमेरीकामा बस्दै आएका नेपाली दम्पतिले दलित बालबालिकाका लागि सन्चालित निःशुल्क ट्युसन कक्षा केन्द्रको भवन निर्माण गरिदिएका हुन्। अमेरीकामा बस्दै आएका धर्मेन्द्र तिम्सिना क्षितिज र उनकी पत्नी टीकाले एक लाख २५ हजार रुपैयाँको लागतमा भवन निर्माण गरेका पिसफोर दलित फाउन्डेसन नेपालका अध्यक्ष मनोज रामले जानकारी दिए। स्थानीय समाजसेवी रामचन्द्र राम र उनकी पत्नी देवपति देवीले पाँच वर्षका लागि निःशुल्क उपलब्ध गराएको जग्गामा निर्माण गरिएको भवनको मंगलबार उद्घाटन गरिएको छ। जिराभवानी गाउँपालिकाकी उपाध्यक्ष रेखा चौधरीले उद्घाटन गरेकी हुन्। फाउन्डेसनले पर्सा जिल्लाको ग्रामीण भेगका दलितबस्तीमा विद्यालयको पहुँचबहिर रहेका बालबालिकाका लागि निःशुल्क ट्युसन कक्षा सञ्चालन गर्दै आएको छ। सुपौलीको दलित बस्तीमा सञ्चालित निःशुल्क ट्युसन कक्षामा १५० जना दलित बालबालिका अध्ययनरत छन्। उनीहरूका लागि १ जना स्वयंसेवक शिक्षक राखिएको रामले जानकारी दिए। रामका अनुसार, निःशुल्क ट्युसन कक्षा केन्द्रका लागि घर नहुदा दलित बालबालिकाहरू खुला आकाशमुनि भुइँमै बोरा र चकटी ओछ्याएर पढ्दै आएका थिए। जसका कारण अत्याधिक जाडो, घाम लागेको वा पानी परेका बेला ट्युसन कक्षा नै बन्द गर्नु पर्ने बाध्यता थियो। तर अब केन्द्र सञ्चालनका लागि कच्ची नै भएपनि घर निर्माण भएपछि प्रतिकुल मौसममा पनि ट्युसन कक्षा सञ्चालन गर्न सकिने र यसले बालबालिकालाइ पठनपाठनमा धेरै सहज हुने रामलले बताए। मङगलबारको उद्घाटन कार्यक्रममा तिम्सिना दम्पति, जग्गा उपलब्ध गराउने राम दम्पति, उनीहरूका छोरा रामचन्द्र राम, दिपेन्द्र राम, पारमानन्द राम, सन्जोग राम, सुरेन्द्र पासवान, अशोक राम, शिव राम लगायतलाइ प्रशंसापत्रले सम्मान गरिएको छ। फाउन्डेसनका अध्यक्ष रामका अनुसार, गरिबीका कारण पर्सा जिल्लामा करिब एक हजारभन्दा बढी दलित बालबालिका विद्यालय शिक्षाको पहुँचबाहिर छन्। विद्यालयमा भर्ना भएका कतिपय दलित बालबालिका विद्यालयमा निरन्तरता पनि छैन। तिनै बालबालिकालाई लक्षित गरी फाउण्डेशनले जिल्लाका विभिन्न पालिकाका दलित बस्तीमा निःशुल्क ट्युसन कक्षा केन्द्र सञ्चालन गरिरहेको रामले बताए। विभिन्न सहयोगी दाताहरूसँग सहयोग लिएर यो अभियान सञ्चालन गरिएको पनि उनले बताए।"
उदयपुरमा चाडपर्व सुरक्षाका लागि ३ सय ७७ प्रहरी परिचालन,"उदयपुर : जिल्ला प्रहरी कार्यालय उदयपुरले चाडपर्व लक्षित सुरक्षा योजना अन्तरगत झण्डै चार सय प्रहरी परिचालन गर्ने भएको छ । चाडपर्वमा हुन सक्ने सम्भावित घटनालाई निस्तेज बनाउन प्रहरीले तयार पारेको सुरक्षा योजना अनुसार जिल्लाभरी ३ सय ७७ जना प्रहरी परिचालित हुनेछन् । आवश्यकता अनुसार अन्य सुरक्षा निकायसँग समेत समन्वय गरी शान्तिपूर्ण र भयरहित वातावरणमा चाडपर्व मनाउन सक्ने गरी एकीकृत सुरक्षा योजना लागू गरिएको जिल्ला प्रहरी कार्यालयका प्रमुख एसपी ज्ञानेन्द्रप्रसाद फुयाँलले बताए । सोमबारबाट सुरु भएको दसैं, तिहार, छठ, नेपाल सम्बत, ल्होसारलगायत विभिन्न सांस्कृतिक महत्वका चाडपर्वलाई लक्षित गरी सुरक्षा योजना तयार गरिएको उनले बताए । चाडपर्वमा सम्भावित हुने झगडा, चोरीका घटनालाई पुर्णरुपले निस्तेज पार्न र जिल्लामा शान्ति सुरक्षाको अवस्था सुढृढ बनाउने गरी योजना अघि सारिएको उनले बताए । कार्यालयले मातहत प्रहरी युनिटलाई अधिकतम परिचालन गर्ने गरी योजना अघि सारेको उनले बताए । त्यसका लागि जिल्लाभरी ९ वटा गाडी मोवाईल टोलीमा खटाइने छ भने २० वटा मोटरसाईकलबाट गस्ती गर्ने योजना अघि सारिएको छ । शान्ति सुरक्षालाई मध्येनजर गरी मुख्यबजार क्षेत्रहरुमा २४ ठाउँ पिकेट, ग्रामिण इलाकाहरुमा १२ वटा ग्रामिण गस्ती, बिभिन्न ठाउँमा दैनिक १० वटा सरप्राईज चेकिङ (आकस्मिक) चेकजाँच, थप १० ठाउँमा ट्राफिकसहितको संयुक्त चेकजाँच गर्न टोली परिचालन हुने एसपी फुयाँलले बताए । त्यसैगरी चाडपर्वको मौकामा यातायात सेवामा बढी भाँडा रकम असुल गर्ने, दुव्र्यवहार गर्ने, क्षमताभन्दा बढी यात्रु बोक्ने कार्य निरुत्साहित गर्न तथा यात्रुलाई आवतजावत गर्न सहज बनाउन जिल्लाका बिभिन्न ७ ठाउँमा यात्रु सहायता कक्षसमेत स्थापना गरिएको सूचना अधिकारी तथा डिएसपी राकेश पोदारले बताए । घोषित सुरक्षा योजना अन्तर्गत केही ठाउँमा यात्रु सहायता कक्ष स्थापना गरिसकिएको छ । खासगरी यात्रु ओसारपसार गर्ने सघन क्षेत्र (यातायात हव) बसपार्क र बस स्टेन्डहरुमा सहायताकक्ष खोल्नुका साथै चेकजाँचको कार्य थालिएको उनले बताए ।"
वातावरणमैत्री विकासमा जोड,"बुटवल : तीन तहकै सरकार मातहत हुने विकास निर्माणका योजनाहरू समाजलाई प्रतिकूल असर नहुने गरी वातावरणमैत्री हुनुपर्नेमा सरोकारवाला निकायले जोड दिएका छन्। अन्नपूर्ण मिडिया नेटवर्कले सोमबार बुटवलमा आयोजना गरेको जलवायु परिवर्तन र शासन सम्बन्धी लुम्बिनी प्रदेश स्तरीय सम्मेलनका अधिकांश वक्ताहरूले वातावरणमैत्री विकासमा जोड दिएका हुन्। कार्यक्रममा बोल्दै प्रमुख अतिथि लुम्बिनी प्रदेशका अर्थ तथा सहकारीमन्त्री कृष्णध्वज खड्काले विकास वातावरणमैत्री हुनुपर्नेमा समर्थन जनाए पनि वातावरणकै मुद्दाले कतिपय विकासको गति सुस्ताएको धारणा राखे। दर्जनौं सडक, हाइड्रोपावरहरू वातावरणमैत्री भएनन् भनेर रोकिएका छन्, उनले भने, नेपालले अन्तर्राष्ट्रिय सन्धी सम्झौतामा हस्ताक्षर गरेको छ। त्यसैले पनि हामी वातावरणमैत्री बन्नुपर्ने बाध्यकारी व्यवस्था छ। युरोप, अमेरिकाको मापदण्ड नेपालमा लागू गर्नु व्यावहारिक छैन। उनले लुम्बिनी प्रदेश सरकारले वातावण संरक्षण ऐन२०७७ जारी गरी प्रदेशका हरेक विकासका गतिविधिलाई वातावरणमैत्री बनाउन खोजेको जानकारी गराए। वातावरण प्रतिकूल विकासकै कारण जलवायु परिवर्तनको सिकारमा नागरिकहरू परेको सुनाउँदै खड्काले यसतर्फ प्रदेश सरकार नागरिकप्रति चिन्तित रहेको सुनाए। बाढीपहिरोलगायत विपतका घटना हुनुपूर्व नागरिकहरूलाई पूर्वसूचना दिने, अर्गानिक उत्पादनमा किसानलाई प्रोत्साहन गर्ने, एक वडा एक पोखरी, वृक्षरोपणलगायतका कार्यक्रम संघीय र स्थानीय सरकारको सहकार्यमा गरिएको खड्काले बताए। राष्ट्रपति चुरे तराई मधेस संरक्षण विकास समितिका सदस्य डासुस्मिता ढकालले जलवायु परिवर्तन र लुम्बिनी प्रदेश विषयक कार्यपत्र प्रस्तुत गर्दै जलवायु परिवर्तनका हिसाले लुम्बिनी प्रदेका १५ वटा स्थानीय तह संवेदनशील रहेको जानकारी दिइन्। जलवायूुपरिवर्तनको जोखिमका हिसाबले रोल्पा, प्युठान, नवलपरासी मध्यम जोखिम, कपिलवस्तु, गुल्मी, प्युठान, अर्घाखाँची र दाङ कम जोखिम, बाँके, पाल्पा र रूपन्देही धेरै कम जोखिममा रहेको उल्लेख गरिन्। उनले स्थानीय तहले गाउँगाउँमा भ्यू टावर बनाउनतर्फ जोड गर्नुभन्दा जोखिम व्यवस्थापन केन्द्र स्थापना गरेर नागरिकको सुरक्षामा ध्यान दिन आग्रह गरिन्। कोरोना, डेंगुलगायतका रोगहरू जलवायु परिवर्तनकै उपज रहेको उनको निष्कर्ष छ। लुम्बिनी प्रदेशका वन तथा वातावरण समितिका पूर्वसभापति जाल्पा भुसालले पहाडी जिल्लाका रोल्पा र रुकुम भूक्षयको उच्च जोखिममा रहेको जानकारी गराइन्। ४५ दिनमात्र समितिको सभापति भएर काम गरेको अनुभव सुनाउँदै उनले प्रदेश सरकारले जलवायु परिवर्तनको विषयलाई चासोका साथ नलिएको समेत विगत सुनाइन्। जलवायु परिवर्तन र यसले समाजमा पारेको प्रभावका विषयमा राजनीतिक नेतृत्वले मुख्य एजेन्डा नबनाउँदासम्म यो विषय सधैं ओझेलमा परिरहने प्रदेश योजना आयोगका सदस्य डादामोदर भुसालले धारणा राखे। जलवायू परिवर्तन र यसले नागरिकमा पारेको असरलाई अध्ययन गरी वार्षिक नीति, कार्यक्रम र बजेट विनियोजन गरिने सुनवल नगरपालिकाका नगरप्रमुख बिमला अर्यालले प्रतिवद्धता जनाइन्। उनले नगरक्षेत्रमा पोखरी निर्माण र बाँझो जमिनलाई उत्पादनमा जोड्ने काममा किसानलाई प्रोत्साहन गर्ने खालका कार्यक्रम तय गर्ने बताइन्। वन तथा वातावरण मन्त्रालय लुम्बिनी प्रदेशका वन व्यवस्थापन योजना तथा अनुगमन महाशाखा प्रमुख नारायणदेव भट्टराईले वैज्ञानिक वन व्यवस्थापनमार्फत जलवायु परितर्वनको मुद्दालाई सार्थक बनाउने विचार व्यक्त गरे। उनले प्रदेशका १२ वटै जिल्लामा छिटो हुर्कने खालको बिरुवा वृक्षरोपण गरेर बृहत् हरियाली बनाउने योजना रहेको बताए। वातावरणको क्षेत्रमा कमल चलाउँदै आएका पत्रकार युवराज कँडेलले नेता, सांसद् र मन्त्रीहरू जनताप्रति उत्तरदायी नबन्दा जलवायु परिवर्तन अनुकूलका गतिविधिहरूले बढवा पाउँदै जान थालेको आरोप लगाए। उनले नेता, सांसद र मन्त्रीहरू कुनै तथ्य तथ्यांकमा आधारित नभएर विकासका नीति, योजना र बजेट विनियोजन गर्ने गरेको बताए। मोटरबाटो उद्घाटन गर्न पुग्ने मन्त्रीले विकासपछि हुने विनाशको किन अध्ययन गर्दैनन् ?, उनले प्रश्न गर्दै भने, किनकी, उनीहरू जलवायु अनुकूलनमा कुनै ध्यान दिँदैनन्। सरकारले नीति र योजना तय गर्दा सम्बन्धित क्षेत्रका विषयविज्ञहरूलाई बेवास्ता गर्दा नागरिकमैत्री नीति बन्न नसकेको मानव अधिकार आयोग लुम्बिनी प्रदेशका प्रमुख सोमनाथ सुवेदीको भनाइ छ। जलवायू परिवर्तनको बढी मार कृषि क्षेत्रले खेप्नुपरेको बताउँदै पैंचो पसलका निर्देशक धु्रव न्यौपानेले तीन तहकै सरकार किसानप्रति चिन्तित हुन आग्रह गरे। गाउँगाउँमा जथाभावी खनिएका सडकहरूको कारण पछिल्लो समय जलवायु परिवर्तनको असर पृथ्वीमा परिरहेकोमा सहभागीहरूले जोड दिए। स्थानीय सरकार आइसकेपछि गाउँमा विकासको लहर चले पनि नागरिकहरू सहरमा बसाइसर्ने क्रम नरोकिएको कार्यक्रममा बोल्ने सहभागीहरूले जोड दिए। अन्नपूर्ण पोस्ट्का प्रधान सम्पादक अखण्ड भण्डारीले जलवायु परिवर्तनको मुद्दालाई अन्नपूर्ण मिडिया नेटवर्कले राष्ट्रिय दायित्वको रूपमा लिएको बताए। दिगोपनको लागि एकता पत्रिकाको मूल एजेन्डा बनेको उनको भनाइ छ। नागरिकका आमचासोमध्ये जलवायु परिवर्तन र वातावरणीय अनुकूलन सम्बन्धी मुद्दा विशेष प्राथमिकतामा परेको सुनाए। अन्नपूर्ण मिडिया नेटवर्कले ६ वटै प्रदेशमा प्रदेशस्तरीय सम्मेलन गर्ने र बागमती प्रदेशमा राष्ट्रिय स्तरको सम्मेलन गरी सरकारको ध्यानाकर्षण गराउने बताए। कार्यक्रमको सहजीकरण अन्नपूर्ण पोस्ट्का लुम्बिनी प्रदेश ब्यूरो प्रमुख लक्ष्मण पोखरेलले गरेका थिए।"
काठमाडौं महानगरको अनुगमन : उपभोक्तालाई हटलाइनमा गुनासो टिपाउन उपप्रमुखको आग्रह,"काठमाडौं : काठमाडौं महानगरपालिकाले आज मंगलबारबाट चाडपर्व लक्षित अनुगमन सुरु गरेको छ। बजार व्यवस्थापन तथा उपभोक्ता हित संरक्षण समितिकी संयोजक एवं महानगरकी उपप्रमुख सुनिता डंगोलको नेतृत्वमा आज ३ वटा टोली परिचालन गरिएका छन्। उपप्रमुखले नेतृत्वले गरेको टोलीले प्रदर्शनी मार्गस्थित टुकुचा तरकारी बजार, खसी बजार तथा त्यस क्षेत्रमा भएका मासु पसल हेरेको थियो। त्यसपछि खाद्य संस्थान थापाथलीको सुपथ बिक्री कक्षमा बिक्री कक्ष, प्रदर्शन कक्ष र भण्डार कक्ष हेरिएको थियो। त्यस क्रममा केही बोरा चामलको म्याद गुज्रिन लागेको अवस्थामा भेटिएको थियो। त्यसपछि कलंकीमा रहेको भाटभटेनी सुपरमार्केटमा खाद्य बस्तुको बिक्री व्यवस्था हेरिएको थियो। त्यस क्रममा सामानको मूल्य, उत्पादन मिति, म्याद सकिने मिति, अधिकतम मूल्य जस्ता पक्ष हेरिएको थियो। त्यस्तै पसलमा म्याद गुज्रिएका सामान राख्ने ठाउँको व्यवस्था, बिक्री कक्षको प्रबन्ध, खरिद तथा बिक्री बिल, दर्ता तथा नवीकरण जस्ता पक्ष हेरिएको थियो। अनुगमनपछि बोल्दै उपप्रमुख एवं समितिकी संयोजक डंगोलले कानुन बराबर भएकोले बजारमा गलत गर्ने सबैलाई कारवाही गरिने बताइन्। उनले भनिन्, त्यसो भन्दैमा अनुगमनमा कारवाही नै गर्नु पर्छ भन्ने पनि होइन। सामान्य खालका समस्या गर्नेलाई सचेत बनाउने, सुधार गर्न मौका दिने र गम्भीर प्रकृतिको गल्ती गर्नेलाई कारवाही गर्ने हो। उपभोक्ताहरुलाई पनि जागरुक बनाउने हो। उनले स्वच्छ र गुणस्तरीय सामान, सुपथ मूल्यका लागि उपभोक्ता आफैँ सचेत हुनपर्ने बताइन्। उपप्रमुख डंगोलले भनिन्, म उपभोक्ताहरुलाई आग्रह गर्न चाहन्छु। आफूले खरिद गर्ने सामानको उत्पादक को हो? उत्पादन मिति कहिले हो? उपभोग्य मिति कहिलेसम्म छ? अतिकतम मूल्य कति हो ? सामग्री तयार हुँदा के के मिसाइएको छ? हेरेर मात्र खरिद गर्नुहोला। पर्वका समयमा अनुचित लाभ लिनेहरु पनि हुन सक्छन् भन्ने विषयमा सचेत हुनुपर्छ। उनले अनधिकृत व्यापारिक क्रियाकलापका सन्दर्भमा महानगरका हटलाइन फोनमा गुनासो टिपाउन सर्वसाधारणलाई आह्वान गरिन्। उनले भनिन्,हामी उजुरीकर्ताको नाम गोप्य राख्छौँ। तपाईले टिपाएको समस्या समाधान गर्न हामी त्यहीँ पुग्छौँ। महानगरका टोल फ्रि नंम्बरहरु १६६००१०५५११ र ११८० हुन्। यीमध्ये ११८० स्वास्थ्य सेवाका लागि अन्तिममा ५५११ भएको नम्बर अन्य गुनासा तथा सुझावका लागि हो।"
प्रलोभन देखाएर कम्बोडिया पठाउने मेनपावर सञ्चालकसहित तीन जना पक्राउ,"काठमाडौं : सिनामंगलको आयुष ओभरसिज प्राइभेट लिमिटेडका सञ्चालकसहित तीन जना पक्राउ गरेका छन्। मानव बेचबिखन अनुसन्धान ब्युरोले उनीहरुलाई पक्राउ गरेको हो। व्युरोका प्रहरी उपरीक्षक एवं प्रवक्ता दानबहादुर मल्लका अनुसार पक्राउ पर्नेमा धनुषा लक्ष्मीनिया४ घर भई बालकुमारी बस्दै आएकी २२ वार्षीया राखी सिंह, महोत्तरी बथनाह१ घर भई बत्तिसपुतली २९ वर्षीय दिवाकर झा र मेनपावर सञ्चालक सप्तरी रुपनी१ घर भई सिनामंगल बस्ने ३५ वर्षीय उदित नारायण साह रहेका छन्। उनीहरुले एक हजार अमेरिकी डलर कमाउने प्रलोभन देखाएर जाहेरवाला (परिवर्तित नाम)लाई कम्बोडिया पठाएका थिए। ३ लाख ८२ हजार लिएर उनीहरुले पीडितलाई दुबई, सिंगापुर हुँदै कम्बोडिया पठाएका थिए। त्यहाँ पुग्दा एक चाइनिज कम्पनीमा बन्धक भई काम गर्नुपरेको पीडितले प्रहरीसमक्ष बताएका छन्। सो कम्पनीले ठगी काम गर्ने गरेको र जबर्जस्ती काममा लगाउने गरेको पीडितको भनाइ छ। पीडितलाई थारुल्यान्ड र कम्बोडियास्थित नेपाली राजदूतावासको सहयोगमा नेपाल ल्याइएको थियो।"
मनास्लु हिम पहिरोमा पुरिएका १३ जनाकै उद्धार,"गोरखा : मनास्लु हिम पहिरोमा परेका सबैको उद्धार गरिएको छ । मनास्लुको तेस्रो शिविरबाट चौथो शिविर जाँदै गर्दा हिम पहिरोमा पुरिएका आरोहीका १३ जना सहयोगीको मंगलबार बिहान उद्धार गरिएको जिल्ला प्रहरी कार्यालय गोरखाले जनाएको छ । मौसम प्रतिकुल हुँदा गएराती तेस्रो शिविरमै राखिएका १० जनालाई अहिले बिहान हेलिकोप्टरबाट उद्धार गरेर सामागाउँसम्म ल्याइएको एसपी केदार खनालले बताए । दुई जनाको हिजै उद्धार गरिएको थियो । अहिले बिहान १० जनाको उद्धार भयो, एसपी केदार खनालले भने, हिजो दुई र आज चारजना गरेर छ जनालाई काठमाडौं पुर्याइसकिएको छ । अरुलाई पनि काठमाडौँ लाने तयारी भइरहेको छ । संखुवासभाका ४० वर्षीय निमा दोर्जे शेर्पा, संखुवासभाकै २५ वर्षका दावा शेर्पा, दोलखाका ४० वर्षीय फुरिता शेर्पा, दोलखाकै ३७ वर्षका लाक्पा तामाङलाई मंगलबार बिहान सवा आठबजे काठमाडौं लगिएको हो । उनीहरुमध्ये निमा दोर्जे शेर्पा गम्भीर घाइते छन् । तीन जनाको अवस्था सामान्य भएकाले हिँडेर तेस्रो शिविरबाट सामागाउँ झरिरहेका उनले बताए । उद्धारका लागि सिम्रिक एयर, हेली एभरेस्ट र कैलाश एयरका तीन हेलिकोप्टरहरु परिचालन गरिएको छ । सोमबार दिउसो १२ बजे हिमपहिरो जाँदा मनास्लु आरोहीका लागि आत्यावश्यकीय सामग्री ओसार्दै गरेका १३ जना सहयोगीहरु पुरिएका थिए । उनीहरुमध्ये एकजनाको मृत्यू भएको छ भने १२ जना घाइते छन् । मनास्लु आरोहण गर्न यो सिजनमा पर्यटन विभागबाट ४०४ जना विदेशी आरोहीले अनुमति लिएका छन् । विदेशी आरोही र नेपाली सहयोगी गरी एकहजार जना भन्दा धेरै अहिले मनास्लुका विभिन्न शिविरमा रहेकी पर्यटन विभागकी अधिकृत यशोदा अर्यालले जानकारी दिइन् ।"
"समयमा शल्यक्रिया नहुँदा पेटभित्रै शिशुको मृत्यु, आमाको अवस्था गम्भीर","विराटनगर : विराटनगरको कोसी अस्पतालमा प्रसूतिका लागि भर्ना गरिएकी गर्भवतीको समयमै शल्यक्रिया नहुँदा पेटभित्र नै शिशुको मृत्यु भएको छ। आमाको अवस्था पनि गम्भीर छ। मोरङको कटहरी गाउँपालिका४ की २४ वर्षीया सिर्जना परियारको पाठेघर फुटेर पेटभित्रै शिशुको मृत्यु भएको अस्पतालले जनाएको छ। प्रसूति व्यथाले च्यापेपछि सिर्जनालाई सोमबार बिहान अस्पताल भर्ना गरिएको थियो। बिहान ४ बजे भर्ना गरिएकी उनको शल्यक्रिया भने राति १० बजेतिर मात्रै गरियो। अस्पतालकी प्रसूति तथा स्त्री रोग विशेषज्ञ डा श्रद्धा श्रेष्ठले शल्यक्रिया गरेकी हुन्। शल्यक्रिया गर्दा पाठेघर फुटेर पेटभित्रै शिशुको मृत्यु भएको पाइएको अस्पतालका मेडिकल सुपरिटेन्डेन्ट डा लक्ष्मीनारायण यादवले बताए। गर्भवतीलाई प्रसूतिका लागि अस्पताल भर्ना गर्दा बच्चाको धड्कन ठीकै थियो। आमाको स्वास्थ्य अवस्था पनि सामान्य थियो। साँझदेखि आमालाई थप समस्या भयो, उनले भने, तत्काल शल्यक्रिया गरियो। तर पेटभित्रै बच्चाको मृत्यु भइसकेको रहेछ। अहिले आमाको स्वास्थ्य पनि निक्कै खराब भएर गएको छ। पाठेघर फुटेर अत्यधिक रक्तश्राव भएकाले पेटभित्रै शिशुको मृत्यु भएको पाइएको अस्पतालकी प्रसूति तथा स्त्री रोग विशेषज्ञ डा अन्जु देवले बताइन्। उनका अनुसार आमालाई बचाउन पाठेघर नै फाल्नुपर्ने अवस्था आयो। पाठेघर फालेपछि स्वास्थ्य अवस्था थप जटिल बनेकी सिर्जनालाई भेन्टिलेटरमा राखेर उपचार सुरु गरिएको छ। अस्पताल भर्ना गरेदेखि नै गर्भवतीको अवस्था खराब थियो। त्यसको जानकारी बेलैमा परिवारका सदस्यलाई गरायौं। अरु नै अस्पताल लैजानु भनेर पनि भन्यौं, डा देवले भनिन्, तर उहाँहरुले वास्ता गर्नु भएन। अरु पनि गम्भीर अवस्थाका बिरामी शल्यक्रियाको लाइनमा थिए। प्राथमिकताका आधारमा काम गर्दागर्दै सिर्जनाको शल्यक्रिया गर्न ढिलो भयो। अस्पताल भर्ना गरिएको १८ घण्टापछि मात्रै सिर्जनाको शल्यक्रिया गरिएको थियो। शल्यक्रियाको पालो आउँदा निक्कै ढिलो भइसकेको र दुःखद् घटना बेहोर्नु परेको डा देवको भनाइ छ। सिर्जनाको पहिलो सन्तान ६ वर्षका छोरा छन्। प्रसूतिका क्रममा पहिले नै शल्यक्रिया गरिएकी महिलाको पाठेघर पातलिएको हुन्छ। अर्को सन्तान जन्माउने क्रममा बेलैमा अस्पताल आउँदा मात्रै आमा र बच्चालाई बचाउन सकिन्छ, उनले भनिन्, सिर्जनालाई अस्पताल ल्याउन पनि केही ढिला भयो। अरु गम्भीर अवस्थाका गर्भवतीको शल्यक्रिया भइरहेकाले अस्पताल भर्ना गरिएकी सिर्जनातिर राम्ररी ध्यान दिन पाइएन। अर्कोतर्फ अस्पतालको प्रसूति विभागमा चिकित्सक, नर्ससमेतका जनशक्तिको अभाव रहेको उनले सुनाइन्। अस्पतालमा शल्यक्रियाका लागि भर्ना गरिने प्रसूतिको चाप अत्यधिक छ, देवले भनिन्, अभाव रहेको जनशक्ति परिपूर्तिका लागि पटकपटक माग गर्दा पनि सुनुवाइ हुँदैन। उपलब्ध जनशक्तिले मिहीनेतका साथ काम गर्दा पनि दुःखद् घटना बेहोर्नु परेको उनको भनाइ छ। तर सिर्जनाको शल्यक्रियामा भने कुनै लापबाही एवं कमजोरी नभएको उनले बताइन्। सिर्जनाका जेठाजु सागर परियारले भने चिकित्सकको लापबाही र अस्पतालको बेवास्ताले घटना भएको गुनासो पोखे। बुहारीलाई अस्पताल भर्ना गरिसकेपछि एक्सरे र पिसाब चेकजाँच गर्न लगाइयो। बिरामीको अवस्था थप जटिल बन्दै गयो। तर रिपोर्ट भने साँझसम्म पनि हेरिएन। खोजी गर्दा चिकित्सक भेटिएनन्, उनले भने, लापरबाही र बेवास्ताका कारण शिशु गुमाउनु पर्यो। गम्भीर अवस्थाकी आमालाई बचाउन सकिन्छ कि सकिँदैन भन्ने पीडा थपिएको छ। बरु बेलैमा रिपोर्ट हेरेर शल्यक्रिया सम्भव छैन भन्नु पर्थ्यो। थप उपचारका लागि अन्तै लैजाने थियौं। परियारका अनुसार अत्यधिक पेट दुखेपछि ३ दिनअघि पनि सिर्जनालाई अस्पताल लगिएको थियो। तर पिसाबमा संक्रमण भएको र अरु समस्या नरहेको भनेर फर्काइदिएको उनको भनाइ छ। घर फर्काएपछि अवस्था झन् गम्भीर हुँदै गएकाले पुनः अस्पताल भर्ना गरिएको परियारले बताए।"
सवारी चालकलाई फूलमाला लगाएर सुरक्षित यात्राको कामना,"काठमाडौं : ट्राफिक प्रहरीले लामो दुरीका सवारी चालकलाई फूलमाला लगाएर सुरक्षित यात्राको कामना गरेको छ। चाडपर्व लक्षित गरेर लामो दूरीमा चल्ने सवारी साधनका चालकलाई काठमाडौंको नयाँ बसपार्कमा फूलमाला लगाएर सुरक्षित यात्राको कामना गरेको हो। काठमाडौं उपत्यका ट्राफिक प्रहरी कार्यालय, यातायात व्यवसायी र सामुदायिक सेवा केन्द्र बसपार्कका पदाधिकारी सहितको टोलीले चालकलाई माला लगाएर सुरक्षित यात्राको कामना गरेको छ। दसैं, तिहार लगायतका पर्व मनाउनका काठमाडौं उपत्यकाबाट बाहिरिने सवारी साधन र यात्रुको चाप बढ्दो छ। यो समयमा थप सचेत भएर सवारी साधन चलाउन आवश्यक रहेकाले चालकलाई हौसला प्रदान गरिएको पनि प्रहरी नायब उपरीक्षक रोकाले बताए।"
