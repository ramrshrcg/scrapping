शीर्षक,विवरण
"६९२ स्थानीय तहको नतिजा सार्वजनिक, काठमाडौंमा अझै पाँच दिन लाग्ने","काठमाडौं : वैशाख ३० गते सम्पन्न स्थानीय तह निर्वाचनको मतगणना अन्तिम चरणमा पुगेको छ। ७५३ पालिकामध्ये शनिबार यो समाचार तयार पार्दासम्म ६९२ स्थानीय तहको अन्तिम नतिजा सार्वजनिक भएको निर्वाचन आयोगले जनाएको छ। मतदान सम्पन्न भएको ८ दिन वितिसक्दा पनि अझै ६१ स्थानीय तहको अन्तिम मतपरिणाम सार्वजनिक हुन सकेको छैन। ३५ हजार २२१ पदका लागि भएको निर्वाचनमा ३३ हजार ५१ उम्मेदवार विभिन्न पदमा निर्वाचित भएको आयोगको सूचना प्रणालीमा प्रविष्ट भएको छ। काठमाडौं महानगरपालिकाको नतिजा आउन अझै केही दिन कुर्नुपर्ने आयोगले जनाएको छ। काठमाडौं महानगरपालिका बाहेक देशभरिको नतिजा जेठ १० मै आउँछ। तर, काठमाडौंको नतिजा आउन जेठ १२ गतेसम्म लाग्न सक्छ, आयोगका सहप्रवक्ता सूर्यप्रसाद अर्यालले अन्नपूर्णसँग भने, 'आयोगले जेठ १० गतेभित्र जसरी पनि सबै स्थानीय तहको अन्तिम मतपरिणाम सार्वजनिक गर्न मुख्य निर्वाचन अधिकृत तथा अधिकृतलाई निर्देशन दिइसकेको छ।' काठमाडौंमा १० वटा समूह बनाएर मतगणना भइरहेको छ। ९७ हजार बढी मत गणना भइसकेको अयोगका सहप्रवक्ता अर्यालले बताए। काठमाडौंमा १ लाख ९१ हजार १८६ मत खसको छ। एउटै मतपत्र गणना गर्न कम्तिमा ३० मिनेट लाग्ने गरेको छ। सहप्रवक्ता अर्याल भन्छन्, मतपत्र ठूलो छ, चुनाव चिन्ह धेरै छन्। सातवटा पदको सदर बदर छुट्याउँदा धेरै समय लागिरहेको छ। त्यसमा पनि सानोतिनो विवादले गर्दा मतगणना रोकिन्छ। सदर बदरको विवादले एउटै मतपत्रमा १० मिनेटदेखि ३० मिनेटसम्म लागिदिन्छ। बुढीगंगा र त्रियुगाको मतपरिणाम अनिश्चित शुक्रबारसम्म स्थगित सबै स्थानमा निर्वाचन सम्पन्न भएको छ। तर, बाजुराको बुढीगंगा नगरपालिका र उदयपुरको त्रियुगा नगरपालिकामा मतदान भए पनि गणना सुरु हुन सकेको छैन। यी दुवै स्थानमा वैशाख ३० गते नै भयो। मतगणना स्थलमा मतभेटिका पनि ल्याइयो। तर, एउटा पक्षले नयाँ मतदान गराउनुपर्ने र अर्को पक्षले भएकै मतदानको गणना गर्नुपर्छ भन्दै उजुरी दिएको छ। त्यसैले त्यहाँको मतपरिणाम सार्वजनिक हुन सकेको छैन, अर्याल भन्छन्।"
वारागुङ मुक्तिक्षेत्रको कार्यपालिकामा एमालेका सबै सदस्य निर्विरोध,"जोमसोम : मुस्ताङको वारागुङ मुक्तिक्षेत्र गाउँपालिकाको कार्यपालिका निर्वाचन अगावै नेकपा एमालेबाट उम्मेदवारी दिएका सबै सदस्य निर्विरोध निर्वाचित भएका छन्। स्थानीय तह सदस्य निर्वाचन २०७९ को निर्वाचनमा नेकपा एमालेले अध्यक्ष, उपाध्यक्षसहित २० पदमा विजयी हासिल गरेको थियो। नेपाली कांग्रेसले २ वडाध्यक्षसहित ७ पद जितेको थियो। वारागुङ मुक्तिक्षेत्र गाउँपालिकामा एमालेले वडा १, ३ र ५ मा वडाध्यक्ष जितेको थियो। कांग्रेसले वडा २ र ४ मा वडाध्यक्ष पद जितेको थियो। जेठ १३ गते तय गरिएको वारागुङ मुक्तिक्षेत्र गाउँ कार्यपालिका निर्वाचनका लागि शुक्रबार उम्मेदवारी दिने कार्यतालिका थियो। तर, वारागुङ मुक्तिक्षेत्रको गाउँसभामा एमालेका स्पष्ट बहुमत भएकाले नेपाली कांग्रेसबाट कुनै सदस्यले उम्मेदवारी दर्ता गराएनन्। वारागुङ मुक्तिक्षेत्रकी निर्वाचन अधिकृत सारदादेवी पौडेलले कार्यपालिका निर्वाचनका लागि एमालेका उम्मेदवारको मात्रै उम्मेदवारी दर्ता भएको बताइन्। उनले एकल पार्टीबाट महिलातर्फ ४ र दलित तथा अल्पसंख्यक सदस्यका लागि २ जना गरी ६ जनाको मात्रै उम्मेदवारी परेकाले स्वतः निर्विरोध निर्वाचित भए पनि यसको घोषणा केही दिन पछि गर्ने जानकारी दिइन्। एमालेबाट कार्यपालिका सदस्यमा निर्विरोध हुनेमा महिलातर्फ कुन्जाङमो गुरुङ, माया गुरुङ, ल्हाक्चोम गुरुङ र मनकुमारी कामी छन्। त्यस्तै दलित वा अल्पसंख्यकतर्फ मुनु दमाई र ल्हम्ङे गुरुङ निर्विरोध भएकमा हुन्। योसँगै वारागुङको कार्यपालिकामा एमाले ११ जना सदस्य र नेपाली कांग्रेस २ जना सदस्य हुनेछन्। गाउँपालिकाको प्रमुख प्रशासकीय अधिकृत सदस्य सचिव रहने व्यवस्था गरिएको छ।"
टुडिखेलमा साकेला फोटो फिचर,"काठमाडौं : उधौली पर्वको अवसरमा काठमाडौंमा साकेला सिली नाचिएको छ। किरात समुदायको महान् चाड उधौली साकेला यलेदोङको अवसरमा किराँत राई समुदायले शनिबार शुभकामना आदानप्रदान गर्दै साकेला नाचेका हुन्। किरातराईको संस्कृतिलाई प्रचारप्रसार एवं संरक्षण गर्दै साकेला नाच्ने गरिन्छ। उभौली र उद्यौलीलाई किरात समुदायले छोरीचेली, बाउमाइती, आफन्त, इष्टमित्र भेटघाट गर्ने अवसरको रुपमा पनि लिने गरिन्छ।"
कोहलपुरको नतिजा नआउँदै कांग्रेस बाँकेको ठूलो दल,नेपालगन्ज : स्थानीय तह निर्वाचनमा नेपाली कांग्रेस बाँके जिल्लामा सबैभन्दा ठूलो दल बनेको छ। निर्वाचन आयोगले सार्वजनिक गरेको निर्वाचनको मत परिणामअनुसार जिल्लाका ८ स्थानीय तहमध्ये ५ वटा पालिकाको नेतृत्व कांग्रेसले जितेको छ। नेपालगन्ज उपमहानगरपालिकामा पाँच दलीय गठबन्धनको साझा उम्मेदवारको रुपमा कांग्रेसका प्रशान्त विष्ट २३ हजार ४६० मत ल्याएर विजयी भए। निकटतम् प्रतिद्वन्द्वी एमालेका पशुपति दयाल मिश्रले ११ हजार ६७५ मत मात्र ल्याएका थिए। डुडुवा गाउँपालिकाको कांग्रेसबाट अध्यक्षमा नरेन्द्र चौधरी ६२६२ मत ल्याएर निर्वाचित भएका छन्। जनता समाजवादी पार्टीका भण्डारीलाल अहिरले ५ हजार १२५ मत ल्याएका छन्। उपाध्यक्षमा कांग्रेसकी सहिदा बानो ५ हजार ८८४ मत ल्याएर विजयी भएकी छन्। जसपाकी तरन्नुम बानो ४ हजार ७५४ मत ल्याएर निकटतम् प्रतिद्वन्द्वी बनिन्। चौधरी र बानोको यो दोस्रो कार्यकाल हो। बैजनाथ गाउँपालिकामा कांग्रेसबाट प्रकाशबहादुरी शाही अध्यक्षमा १२ हजार १८० मतले र निर्मला रोकाय उपाध्यक्षमा १२ हजार १५२ मतले निर्वाचित भइन्। एमालेबाट अध्यक्षमा घननाथ खनाल १० हजार ३८२ र उपाध्यक्षमा प्रेमपूर्ण योगी १० हजार ७३३ मत ल्याएर निकटतम् प्रतिद्वन्द्वी बनेका छन्। जानकी गाउँपालिकामा पनि कांग्रेसका छब्बन खाँ ६ हजार ६५३ मत ल्याएर विजयी भए । एमालेका हिमांशु यादव निकटतम् प्रतिद्वन्द्वी बने। उपाध्यक्षमा पनि कांग्रेसकी रामप्यारी यादव ६ हजार ९०९ मत ल्याएर निर्वाचित भइन्। एमालेकी भूमिसरा धितालले ३ हजार ४५६ मत ल्याएर निकटतम् प्रतिद्वन्द्वी बनिन् । धिताल अघिल्लो कार्यकालकी उपाध्यक्ष हुन्। राप्तीसोनारी गाउँपालिकामा कांग्रेसका तप्तबहादुर पौडेल १० हजार ११२ मत ल्याएर निर्वाचित भए। माओवादी केन्द्रका पट्टु थारु ९ हजार २९२ मत ल्याएर निकटतम् प्रतिद्वन्द्वी बनेका छन्। उपाध्यक्षमा कांग्रेसकै मनिषा सिंह थारु पनि १० हजार १३४ मत ल्याएर निर्वाचित भएकी छन्। एमालेकी चमेलीकुमारी बाकवल ९ हजार ३४१ मत ल्याएर निकटतम् प्रतिद्वन्द्वी बनिन्। खजुरा गाउँपालिकामा भने कांग्रेसले वाम लोकतान्त्रिक गठबन्धनबाट उपाध्यक्ष जितेको छ। कांग्रेसकी मञ्जु मल्ल १० हजार ३४ मत ल्याएर निर्वाचित भइन्। एमालेकी ताजरुन निसा ९ हजार ९९ मत ल्याएर निकटतम् प्रतिद्वन्द्वी बनेकी छन्। खजुरा गाउँपालिकाको अध्यक्ष भने वाम लोकतान्त्रिक गठबन्धनबाट माओवादी केन्द्रका डम्बरबहादुर विक १० हजार ७९० मत ल्याएर निर्वाचित भएका छन्। एमालेका सुमन मल्ल ९ हजार १३७ मत ल्याएर निकटतम् प्रतिद्वन्द्वी बनेका छन्। जसपाले नेपालगन्ज उपमहानगरपालिकामा पाँच दलीय गठबन्धनको साझा उम्मेदवारको रुपमा उपप्रमुख जितेका छन्। राईले १७ हजार ९५० मत र एमालेकी शान्तिदेवी ढकाल १० हजार ९१५ मत ल्याएर निकटतम् प्रतिद्वन्द्वी बनेकी छन्। जसपाले नरैनापुर गाउँपालिकामा अध्यक्षमा ५ हजार ३७ मत ल्याएर इस्तियाक अहमद शाह र उपाध्यक्षमा जयन्तीदेवी श्रीवास्तव ३ हजार ८७९ मत ल्याएर निर्वाचित भइन्। उनीहरुको यो दोस्रो कार्यकाल हो। कांग्रेसका रामचन्द्र मौयै ३ हजार ६८५ मत ल्याएर र कांग्रेसकै अतिकुन निसा ३ हजार ६७२ मत ल्याएर निकटतम् प्रतिद्वन्द्वी बनेकी छन्। कोहलपुर नगरपालिकामा कांग्रेसका पूर्णप्रसाद आचार्यको अग्रता छ।
माओवादीको निष्कर्ष : भरतपुरमा जगन्नाथको उम्मेदवारीले रेणुको जित सहज,"काठमाडौं : नेकपा माओवादी केन्द्रले भरतपुर महानगरपालिकाको मेयरमा कांग्रेसका जगन्नाथ पौडेलको बागी उम्मेदवारीका कारण रेणु दाहालको जित सहज भएको निस्कर्ष निकालेको छ। जगन्नाथले माओवादीमा नआउने कांग्रेसको असन्तुष्ट भोट होल्ड गरेकाले रेणुलाई सजिलो भएको ठम्याइ उसको छ। मतगणनामा देखिएको भोटिङ प्याटन हेर्दा जगन्नाथजीको उम्मेदवारी नभएको भए काँग्रेसको असन्तुष्ट मत एमालेका उम्मेदवारलाई जान्थ्यो, माओवादी केन्द्रका केन्द्रीय कार्यालय इन्चार्ज वर्षमान पुन अनन्तले शनिबार आफ्नै निवास खुमलटारमा सञ्चारर्कीसँग भने, उहाँको उम्मेदवारीले हामीलाई नोक्सान भएन। बरु सजिलो भयो। यद्यपि बाहिर चर्चा चलाइएजस्तो गठबन्धनको योजनामा पौडेल उम्मेदवार नभएको स्पष्ट गरे। प्रधानमन्त्रीसमेत रहेका काँग्रेस सभापति शेरबहादुर देउवा, गृहमन्त्री बालकृष्ण खाँण र प्रधानमन्त्री कार्यालयका मन्त्री उमेश श्रेष्ठले उम्मेदवारीबाट पछि हट्न पटकपटक गरेको आग्रह पौडेलले अस्वीकार गरेको पुनले उल्लेख गरे। मतगणनाका क्रममा भुइँकटहर चिन्हबाट स्वतन्त्रमा चुनाव लडेका पौडेलले समग्रमा १० प्रतिशत र कांग्रेसको संगठित मत ३० प्रतिशत ल्याएको माओवादी केन्द्र चितवनका संयोजक रामचन्द्र अधिकारीले बताए। अधिकारीले पनि पौडेलले पाएको सबै मत एमाले उम्मेदवार विजय सुवेदीलाई थपिएको भए रेणुको जित कठिन हुन सक्ने स्वीकार गरे। भरतपुरमा आयोजित सत्ता गठबन्धनको संयुक्त चुनावी आमसभाबाटै प्रधानमन्त्री देउवा र आफ्ना पार्टी अध्यक्ष पुष्पकमल दाहाल प्रचण्डले उम्मेदवारी फिर्ता लिन पौडेललाई गरेको आग्रह उनले अस्वीकार गरेको पुनको भनाइ थियो। पुनले भरतपुरमा एमालेकै मतदाताको आकर्षण पनि माओवादीप्रति देखिएको बताए। भरतपुर महानगरमा काँग्रेस, माओवादी केन्द्र र नेकपा एकीकृत समाजवादीबीच चुनावी गठबन्धन थियो। रेणु गठबन्धनका तर्फबाट मेयर पदकी साझा उम्मेदवार हुन्। राप्रपासँग गठबन्धन गरेको एमालेले मागमति प्रदेशका प्रदेशसभा सदस्य विजय सुवेदीलाई राजीनामा गराएर मेयरमा उम्मेदवार बनाएको थियो।"
उदयपुरमा ८ मध्ये ६ पालिका प्रमुखले लिए सपथ,"उदयपुर : उदयपुरका ६ स्थानीय तहका प्रमुखहरुले शनिबार पद तथा गोपनियताको सपथ लिएका छन्। जिल्ला अदालतमा आयोजित कार्यक्रममा दुई नगरपालिका प्रमुख र चार गाउँपालिका अध्यक्षलाई जिल्ला न्यायाधीश दीपक खनालले सपथ ग्रहण गराएका हुन् । ८ स्थानीय तह रहेको उदयपुरमा मतपरिणाम आइसकेका चौदण्डीगढी नगरपालिका प्रमुख कालुमान लामा, बेलका नगरपालिका प्रमुख अशोक कार्की, उदयपुरगढी गाउँपालिका अध्यक्ष मानबहादुर केप्छाकी मगर, लिम्चुङबुङ गाउँपालिका अध्यक्ष मेजरकुमार राई, रौतामाई गाउँपालिका अध्यक्ष वीरेन्द्रकुमार मगर र ताप्ली गाउँपालिकाका अध्यक्ष ढुंगराज विश्वकर्माले सपथ लिएका हुन्। बाँकी दुई कटारी र त्रियुगा नगरपालिकाको मतपरिणाम आइनसकेकोले पछि सपथ गराइने न्यायाधीश खनालले बताए। कटारीको सोमबारसम्म मतगणना सकिने अनुमान गरिएको छ भने त्रियुगाको अझै सुरु हुन सकेको छैन। बैशाख ३० गतेको निर्वाचनमा वडानं १२ मा विवाद बढेपछि अन्तिम समयमा मतदान प्रकृया स्थगित भएपछि सबै प्रकृया अवरुद्ध भएका छन्। मतगणना गराउने कि पुनः निर्वाचन गराउने भन्ने बिषयमा दलहरु विच कुरा मिल्न सकेको छैन भने निर्वाचन आयोग र मुख्य निर्वाचन अधिकृतले पनि निर्णय दिन सकेका छैनन्। समयमा निर्णय दिन नसक्दा झन् जटिल र पेचिलो बन्दै गएको छ।"
मकवानपुरमा जीप दुर्घटना हुँदा चार जनाको मृत्यु,हेटौंडा : मकवानपुरको इन्द्रसरोवर गाउँपालिका२ स्थित कुलेखानी सिमखोलामा जीप दुर्घटना हुँदा चार जनाको मृत्यु भएको जिल्ला प्रहरी कार्यालयले जनाएको छ। वीरगञ्जबाट काठमाडौँतर्फ जाँदै गरेको ना४च२३१५ नंको जीप आज साँझ सिमखोला पुलको बारमा ठोकिएर दुर्घटना हुँदा चार जनाको मृत्यु भएको बताइएको छ। आठ जना सवार रहेको जीप दुर्घटना हुँदा तीन जनाको हेटौँडा अस्पतालमा उपचारका लागि ल्याउने क्रममा र एक जनाको सोही अस्पतालमा उपचारका क्रममा मृत्यु भएको सो कार्यालयले जनाएको छ। मृतक चार जना पुरुष रहेका छन्। घाइते भएका चारमध्ये चालकसहित तीन जनाको हेटौंडा अस्पतालमा र एक जनाको उपचारका लागि काठमाडौं पठाइएको छ। घटनामा मृत्यु भएकाको सनाखत हुन नसकेको प्रहरीले जनाएको छ।
रामग्रामको कार्यपालिका सदस्य निर्वाचनमा एमालेले जसपा र राप्रपासँग गर्यो गठबन्धन,"परासी : पश्चिम नवलपरासीको रामग्राम नगरपालिकामा कार्यपालिका सदस्य निर्वाचनका लागि एमालेसहितका तीन दलले गठबन्धन गरेर सदस्यको भागबण्डा गरेका छन्। त्यहाँ एमालेले मेयर र राप्रपाले उपमेयर जितेको छ। बहुमत नपुग्ने भएपछि अफ्ठेरोमा परेको एमालेले आफ्नै अगुवाईमा वार्ता टोली गठन गरेर अन्य दलसँग सदस्यको भागबण्डा टुंग्याएको हो। बैठकमा एमालेसहित जनता समाजवादी पार्टी (जसपा) र राप्रपाका जिल्लादेखि केन्द्रीय नेताहरुको सहभागिता थियो। नगरपालिकाको कार्यपालिकामा ८ जना सदस्य रहने व्यवस्था छ। ५ जना महिला सदस्य र ३ जना दलितअल्पसंख्यकबाट सदस्य रहने छन्। त्यसका लागि जसपाले ५, एमालेले २ र राप्रपाले १ सदस्य पाउने गरी सहमति भएको एमाले वार्ता टोली सदस्य एंव पार्टी जिल्ला सचिव धीरज शर्मा बस्यालले बताए। गाउँपालिकामा भने ४ जना महिला सदस्य र २ जना दलितअल्पसंख्यकबाट गरी कुल ६ सदस्य निर्वाचित हुने व्यवस्था छ। १८ वडा रहेको नगरपालिकामा प्रमुखउपप्रमुखसहित ९२ जना जनप्रतिनिधि चुनिएका छन्। बहुमतका लागि ४६ जनप्रतिनिधि आवश्यक छ। ३ दलबाट निर्वाचित हुने जनप्रतिनिधिको संख्या ६३ छ। जसमा एमाले र जसपाका २५२५ जना र राप्रपाका १३ प्रतिनिधिहरु चुनिएका छन्। नेपाली कांग्रेसका २८ जना र स्वतन्त्रका १ जना जनप्रतिनिधि चुनिएका छन्। कार्यपालिका सदस्य चयनका लागि हुने निर्वाचनमा निर्वाचित जनप्रतिनिधिहरु मतदाता हुन्। कार्यपालिका गठनका लागि ११ गते मनोनयन र १९ गते निर्वाचन तोकिएको छ।"
धरानमा साकेला सिली प्रदर्शन फोटो फिचर,"धरान : धरान उपमहानगरपालिकाको भानुचोकमा किरात राइहरुले भब्य साकेला सिली प्रदर्शनी गरेका छन्। प्रकृतिपुजक किरात राइहरुले उभौलीको अवसरमा कुल पितृको पूजा गर्दै साकेला सिली प्रदर्शनी गरेका हुन्। साकेलालाई महान चाँडका रुपमा मनाउँदै आएका किरात राइहरु आफन्त भेला भएर यो पर्व मनाउदैँ आएका छन्। साकेलाको अवसरमा पितृको सम्झना गर्दै भलबाढी नआओस, अन्नबाली सप्रियोस, प्राकृति प्रकोप नओस भनि कामना गर्दै साकेला पर्व मनाउने गरेको किरात राई यायोक्खा सुनसरीका अध्यक्ष राजेन्द्र राइले बताए। साकेला प्रदर्शनीमा भेला भएका किरात राइहरुले प्रदेश १ को नाम किरात राख्न माग गरेका छन्। बैशाख पुर्णिमाका दिनदेकी धोल झ्याम्टाको तलामा सै ढोले सै अर्को ढोले खै भन्दै साकेला नाच्ने किरात राइहरुले रागा, सुँगुर, कुखुरा काटेर माऔ र मादक पदार्थ सेवन गर्दै रमाइलो गर्ने किरात राई यायोक्खा सुनसरीका सहसचिब रमेश राईले बताए। उनले यो बेला कुल कुटुम्बा आफन्त सबै भेला भएर साकेला मनाउने गरेको बताए। अबको १५ दिनसम्म किरात राई बाहुल क्षेत्र पूर्वी पहाडी जिल्ला खोटाङ, भोजपुर, ओखलढुंगा, सोलुखुम्बु, उदयपुर, धनकुटा, इलाम, संखुवासभा, ताप्लेजुङ र पाँचथर ढोलझ्याम्टाको तालमा गुन्जयमान हुनेछ।"
सुनिलको धोकेबाजको राज्य सार्वजनिक,"काठमाडौं : सुनिल बिसीको नयाँ आधुनिक गीत धोकेबाजको राज्य सार्वजनिक भएको छ। प्रमोद खरेलको स्वर रहेको गीतमा लय तथा शब्दसंगित सुनिल बिसीको रहेको छ। सुनील बिसीको आफ्नै युट्युब च्यानलबाट सार्वजनिक गरिएको गीतमा शिल्पा पोखरेल, अभी लामाको अभिनय रहेको छ। क्रान्ती केसीले निर्देशन गरेको गीतको म्युजिक भिडियो ब्रान्डरुट इन्टरटेनमेन्टले बजारमा ल्याएको हो। यसअघि पनि बिसीका धैरै गीतहरु बजारमा आइसकेका छन्।"
बुटवल उपमहानगरपालिकाको मेयरमा कांग्रेस र उपमेयरमा एमाले विजयी,बुटवल : बुटवल उपमहानगरपालिकाको मेयरमा नेपाली कांग्रेसका खेलराज पाण्डेय निर्वाचित भएका छन्। निकटतम प्रतिद्वन्द्वी नेकपा एमालेका बाबुराम भट्टराईलाई ७ हजार ५५३ मतान्तरले पराजित गर्दै पाण्डेय मेयरमा विजयी भएका हुन्। पाण्डेयले ३० हजार १३० मत प्राप्त गरे। एमालेका भट्टराईले २२ हजार ५९७ मत पाए। राप्रपाका उम्मेदवारले ४ हजार २९७ मत प्राप्त गरे। उपमेयरमा नेकपा एमालेकी सावित्रादेवी अर्याल निर्वाचित भइन्। एकीकृत समाजवादीका चीनबहादुर गुरुङलाई झण्डै ८ हजार मतान्तरले पराजित गर्दै अर्याल उपमेयरमा विजयी भएकी हुन्। अर्यालले २४ हजार ९०४ मत ल्याउँदा गुरुङले १६ हजार ९८० मत पाए। राप्रपा उम्मेदवारले ६ हजार ५२९ मत पाए।
कार्यपालिका निर्वाचन : मुस्ताङको घरपझोङ र थासाङमा कांग्रेसएमालेबीच प्रतिस्पर्धा हुने,"जोमसोम : स्थानीय तह सदस्य निर्वाचन सकिए लगत्तै मुस्ताङको घरपझोङ र थासाङ गाउँपालिकामा कार्यपालिका निर्वाचनको प्रक्रिया अघि बढाईएको छ। घरपझोङ र थासाङ गाउँपालिका शुक्रबार नेकपा एमाले, कांग्रेस, राप्रपा, माओवादी केन्द्र र एकीकृत समाजवादीले मनोनयपत्र दर्ता गराएका छन्। घरपझोङ र थासाङमा कार्यपालिका निर्वाचन जेठ १३ गते हुने जनाईएको छ। स्थानीय तह सदस्य निर्वाचन अन्तर्गत घरपझोङ गाउँपालिकामा नेपाली कांग्रेसले अध्यक्ष र उपाध्यक्षसहित १२ पद जितेको छ। नेकपा एमाले दुई वडाध्यक्षसहित ११ पद जितेको थियो। यस्तै राप्रपाले २, माओवादी केन्द्रले १ र एकीकृत समाजवादीले १ पद जितेको थियो। गाउँपालिकाको कुल २७ पद मध्ये सबै सदस्यले निर्वाचनमा भाग लिएको अवस्थामा कार्यपालिका सदस्यमा निर्वाचित हुन १४ जना सदस्य आवश्यक पर्ने हुन्छ। तर घरपझोङमा कांग्रेस र एमालेको १४ जना सदस्य अपुग हुने हुँदा राजनीतिक समिकरण आवश्यक पर्ने देखिएको हो। कार्यपालिका सदस्यका लागि उम्मेदवार हुन गाउँसभामा निर्वाचित ४ जना महिला र गाउँसभाले निर्वाचित गराउने २ जना दलित वा अल्पसंख्यक सदस्य कार्यपालिकामा आउने पाउँने व्यवस्था गरिएको छ। मुस्ताङको घरपझोङमा कार्यपालिका सदस्य निर्वाचनका लागि कांग्रेस, माओवादी केन्द्र र समाजवादीको तालमेल हुने देखिएको छ। कांग्रेसबाट महिलातर्फ लक्ष्मीकुमारी थकाली र सरिता नेपालीले उम्मेदवारी दिएकी छिन्। माओवादी केन्द्र र समाजवादीबाट जैकला विक र दुर्गादेवी रसाईलीले कार्यपालिका सदस्यका लागि उम्मेदवारी दर्ता गरेका छन्। कांग्रेसबाट दलित र अल्पसंख्यक सदस्यतर्फ राजुप्रसाद लालचन र सुरेन्द्र थकालीले उम्मेदवारी दिएका छन्। यस्तै नेकपा एमालेले पनि ४ महिला र १ दलित वा अल्पसंख्यक सदस्य कोटामा कार्यपालिका सदस्य हुन उम्मेदवारी दिएका छन्। एमाले प्यानलबाटै अल्पसंख्यक कोटामा राप्रपाकी कमला लालचन अधिकारीले कार्यपालिका सदस्यका लागि उम्मेदवारी दिएको प्रमुख प्रशासकीय अधिकृत गौरीनाथ आचार्यले जानकारी दिए। घरपझोङमा कार्यपालिका समिकरण हेर्दा कांग्रेस प्यानलबाट माओवादी र समाजवादीको सदस्य जोड्दा १४ मत हुन्छ भने एमाले प्यानलबाट राप्रपाको मत जोड्दा १३ पुग्छ। कांग्रेस र एमाले अलगअलग प्यानलबाट निर्वाचन हुँदा कांग्रेस प्यानल विजयी हुने अवस्था देखिन्छ। यद्यपी गाउँसभाका २७ जना सदस्यमध्ये कुनै उम्मेदवारहरुका लागि मत फरक ढंगले विभाजित हुँदा वा अनुउपस्थित रहदा कार्यपालिकाको निर्वाचन परिणाम फरक ढंगले आउनसक्ने अनुमान गरिएको छ। कांग्रेसले गठबन्धन जोगाउन सकेमा प्यानल विजयी हुनेछ भने एमालले कुनै सदस्यलाई तान्न सके पनि बराबरीको अवस्था रहन्छ। यस्तै मुस्ताङको थासाङ गाउँपालिकामा पनि कार्यपालिका सदस्य निर्वाचन रोचक हुने अनुमान गरिएको छ। थासाङमा नेकपा एमाले पालिका अध्यक्ष र १ वडाध्यक्षसहित १४ सदस्य जितेको छ। कांग्रेसले पालिका उपाध्यक्ष र ४ वडाध्यक्षसहित १३ सदस्य जितेको छ। थासाङमा नेकपा एमाले र कांग्रेसले ४ महिला सदस्य र २ दलित वा अल्पसंख्यक सदस्य गरी ६६ पदमा उम्मेदवारी दर्ता गराएको प्रमुख प्रशासकीय अधिकृत नगेन्द्र सुवेदीले जानकारी दिए। एमालेबाट किपल थकाली, दिलकुमारी नेपाली,देवचन्द्र शेरचन, पदमिनी विक,विक्रम गौचन र हिमा विकले कार्यपालिका सदस्यका लागि उम्मेदवारी दिएका छन्। यस्तै कांग्रेसबाट जिनमती सिङजाली मगर, तिलकुमारी नेपाली, दविका विक, राधिका सार्की, विमला तुलाचन र सुर्ज गौचनले कार्यपालिका सदस्यका लागि उम्मेदवारी दिएको प्रशासकीय अधिकृत सुवेदीले जानकारी दिए। थासाङमा नेकपा एमाले र कांग्रेसका मात्रै गाउँसभामा निर्वाचित भएका हुन्। दुबै पार्टीको १३ र १४ मत हुँदा १ मतको मात्र फरक छ। १ मतले पछि परेको कांग्रेसले नेकपा एमालेको मत आफुले पाउँने अपेक्षा गरी ६ वटै पदमा उम्मेदवारी दिएको हो। दुबै पालिकामा ११ मतको फरक रहदा कार्यपालिका निर्वाचनमा कुन सदस्यले कार्यपालिका निर्वाचन जित्नसक्छन भन्ने अवस्था निर्वाचनपछि मात्र निक्र्योल गर्न सकिने छ। गाउँ सभाका कुनै एक सदस्य १३ गते हुँने मतदानमा अनुउपस्थित रहदा बराबरी हुने र एक जना सदस्यले एमालेबाट कांग्रेसमा क्याम्प परिवर्तन गरे मात्र कांग्रेसको जीत हुने अवस्था रहन्छ। नेकपा एमालेले आफ्नो मत सुरक्षित राख्न सकेमात्र ६ वटै सदस्यलाई कार्यपालिका जिताउन सहज हुन्छ। थासाङमा केन्द्र कहाँ राख्ने भन्ने विवाद अझै सुल्झिएको छैन। नेपाल सरकारको राजपत्रमा पालिकाको केन्द्र कोवाङमा रहने जनाईएपनि यसमा मुद्धा परेपछि गाउँपालिकाको भवन निर्माणको काम समेत हुन सकेको छैन। पार्टी गत हिसाबले नभई क्षेत्र गत हिसाबले कार्यपालिका निर्वाचनमा मत विभाजित हुने अवस्था रहे अपेक्षा गरिए भन्दा फरक नतिजा आउन सक्छ। स्थानीय तहको गाउँसभाबाट कार्यपालिका सदस्यका अध्यक्ष,उपाध्यक्ष र ५ जना वडाध्यक्ष स्वतः कार्यपालिका सदस्य हुने व्यवस्था छ। यस्तै कार्यपालिकाको सदस्य सचिवमा प्रमुख प्रशासकीय अधिकृतलाई सदस्य सचिवमा राख्ने प्रावधान छ। निर्वाचित ६ जना ,गाउसभाका ७ र प्रशासकीय गरी १४ जनाको कार्यपालिका सदस्य बन्दछ।"
"देशकै कान्छा पालिका प्रमुख भन्छन्, मेरो पहिलो प्राथमिकता कृषि","वीरगन्ज : पर्साको कालीकामाइ गाँउपालिकाको अध्यक्षमा नवनिर्वाचित सम्भवत देशकै सबैभन्दा कान्छा पालिका प्रमुख हुन् बशीष्ट प्रसाद गुप्ता। गाँउपालिका प्रमुखमा निर्वाचित हुँदा उनको उमेर २१ वर्ष २ महिना मात्रै पुगेको छ। भारतको देहरादुनस्थित द इण्डियन पब्लिक स्कुलबाट मेट्रिक र पटनाबाट बिबिए अध्ययन गरेका गुप्ता पालिका प्रमुखमा निर्वाचित भएपछि देशभरको उनको चर्चा छ। गुप्ता भन्छन्, मेरो परिवार पहिले देखि नै राजनीतिमा थियो, मलाई पनि राजनीति गरुँ नेता बनु भन्ने चाहना थियो तर यति चाँडै नेता बन्छु भनेर सोचेको थिइन, जनताले भरोसा गरेर मलाई नेता बनाइ दिए। गुप्ताकी आमा लालसादेवी २०७४ को निर्वाचनमा तत्कालीन संघीय समाजवादी फोरम र हालको जसपाबाट पालिका अध्यक्षमा चुनाव लडेकी थिइन्। तर दुर्भाग्यवश उनी ११९ मतले पराजित भएकी थिइन्। उनै लालसाका छोरा गुप्ता सौभाग्यवश अहिले त्यहिँ दलबाट निकटतम प्रतिद्धन्द्धी कांग्रेसका उम्मेदवार अजय पटेल कुर्मीभन्दा ११७ मत अन्तरले पालिका प्रमुखमा निर्वाचित हुन पुगेका छन्। नवनिर्वाचित कान्छा पालिका प्रमुख गुप्ता भन्छन्,मेरी आमा यसभन्दा पहिले चुनाव लड्दा कृषि, स्वास्थ्य, शिक्षा क्षेत्रका एजेण्डा लिएर जनताकोबीचमा जानु भएको थियो तर दुर्भाग्यवश उहाँले त्यसबेला जित्न सक्नुभएन अहिले म जितेको छु, म मेरी आमाका तीनै भिजनहरु पूरा गर्छु। गुप्ता आफ्नो पहिलो प्राथमिकता कृषि र किसानका समस्या सामधान गर्ने रहेको बताउछन्। आफ्नो पालिकाका बहुसंख्यक जनता किसान रहेका कारण किसानका लागि सहज रुपमा बीउबीजन, मल र सिंचाईको सुविधा उपलब्ध गराउने उनी बताउछन्। यहाँका किसान धेरै समस्या र पीडामा छन्, मैले सबैभन्दा पहिले उनीहरुका लागि काम गर्छु, कृषिमा पालिकालाई नमुना पालिका बनाउछु। उनको दोश्रो प्राथमिकता सडक र नाला रहेको छ। पालिकाका हरेक गाँउ र टोलमा पक्की सडक र नाला निर्माण गर्ने गुप्ता बताउछन्। गुप्ता भन्छन्,यहाँ पानीको निकास नै छैन, थोरै वर्षा भयो भने गाँउ जलमग्न बन्छ, सडक हिलाम्ये हुन्छ, पानीको निकासका लागि पक्की नाला बनाउछु। तेश्रो प्राथमिकता स्वास्थ्य क्षेत्रको सुधार रहेको गुप्ता बताउछन्। गुप्ता भन्छन् यहाँ ३४ वटा स्वास्थ्य केन्द्र त छन् तर बिरामीले सामान्य उपचार पनि पाउदैँनन्, त्यसैले हरेक स्वास्थ्य केन्द्रमा एमबिबिएस डाक्टर राखेर नि:शुल्क उपचार सेवा दिने प्रबन्ध मिलाउछु, ल्याब पनि सन्चालन गराउछु। गुप्ताको चौथो प्रामिकतामा युवा र खेलकुद परेको छ। आफैं पनि युवा भएका कारण युवा र खेलकुद क्षेत्रमा आफ्नो रुची रहेको उनी बताउछन्। उनी भन्छन्,म आफैं पनि क्रिकेट खेलाडी हुँ, युवाको चाहना अनुसार खेल मैदान बनाउँछु, पालिकामा एउटा क्रिकेट नेट बनाउछु, जिम हल खोल्ने छु। जेष्ठ नागरिक, एकल महिला, अपाङ्गता भएका व्याक्तिहरुको सामाजिक सुरक्षाभत्ता वितरणका लागि पालिकामा कर्मचारी नियुक्त गरेर लक्षित वर्गको घरघरमै पुगेर बृद्धभत्ता वितरण गर्ने व्यवस्था मिलाउने पनि गुप्ता बताउछन्। गुप्ता भन्छन्,मैले यी जेजे काम गर्छु भनेको छु, त्यसका लागि ५ वर्षको समय प्रयाप्त छ। बजेट पनि पुग्छ यदि इच्छाशक्ति हुने हो भने यी सबै योजना र काम सहजै पुरा गर्न सकिन्छ। म मा त्यो इच्छाशक्ति छ त्यसैले म गरेर देखाउछु।"
तीन दशकपछि एमाले पराजित भएको हेटौंडामा गठबन्धनको र्याली (फोटो फिचर),"हेटौंडा : नेकपा एमालेले ३० वर्षपछि हेटौंडा उपमहानगरपालिकाको नेतृत्व गुमाएको छ। २०४९ सालदेखि हेटौंडाको मेयर र उपमेयर जित्दै आएको एमालेले २०७९ को निर्वाचनबाट भने दुबै पद गुमाएको हो। एमालेतको विरासत भत्काएपछि गठबन्धन दलले हेटौंडामा विजय र्याली निकालेको छ। हेटौंडाको वन विज्ञान अध्ययन संस्थान अगाडिबाट निस्किएको र्याली नगर परिक्रमा गर्दै सीमा चोकमा आएर सभामा परिणत भएको थियो। सभालाई गठबन्धन दल नेपाली कांग्रेस बागमती प्रदेश सभापति इन्द्र बानियाँ, नेकपा माओवादी केन्द्रकी केन्द्रीय सदस्य कुमारी मोक्तान, नेकपा एकीकृत समाजवादीका केन्द्रीय उपाध्यक्ष केदार न्यौपाने, नवनिर्वाचित मेयर मिना लामालगायतले सम्बोधन गरेका थिए। एमालेका उम्मेदवार अनन्त पौडेललाई दुई हजार १६७ मतले पछि पार्दै गठबन्धन दल एकीकृत समाजवादीकी लामा मेयरमा निर्वाचित भएकी हुन्। लामाले २३ हजार ७५ मत ल्याउँदा निकतम प्रतिस्पर्धी एमालेका अनन्तप्रसाद पौडेलले २० हजार ९०८ मत प्राप्त गरे। त्यस्तै राप्रपाका दीपकबहादुर सिंहले २० हजार ५३१ मत प्राप्त गरे। उपमेयरमा कांग्रेसका राजेश बानियाँ ३२ हजार ५९३ मतसहित विजयी भए। एमालेकी सुमित्रा काफ्लेले २३ हजार ९०९ र राप्रपाकी इन्दिरा न्यौपानले पाँच हजार ४८३ मत पाइन्। मकवानपुरको दश स्थानीय तहमध्ये कांग्रेसले पाँच पालिका प्रमुख र चार पालिका उपप्रमुख, एमालेले दुई पालिका प्रमुख र एक उपप्रमुख जितेको छ। माओवादी केन्द्रले दुई पालिका प्रमुख र पाँच पालिका उपप्रमुख र एकीकृत समाजवादीले एक पालिका प्रमुख जितेको छ।"
टर्वाइन विज्ञ प्रधानको जीवनी प्रकाशित,"काठमाडौं : लघु जलविद्युत्को टर्वाइनका डिजाइनर एवं निर्माता स्वर्गीय श्यामराज प्रधानको जीवनी श्यामराज प्रधान : ढुंगाको कापबाट फाक्रिएको फूल शुक्रबार विमोचन भएको छ। पुस्तक तथा वृत्तचित्रमार्फत् स्वर्गीय प्रधानको जीवन भोगाइ, नवीकरणीय ऊर्जा प्रविधिको विकास एवम् प्रवर्द्धन र ग्रामीण ऊर्जा प्रविधिका क्षेत्रमा उनले पुर्याएको योगदानलगायतका विषय प्रस्तुत गरिएको छ। पत्रकार राजु श्रेष्ठद्वारा लिखित एवम् प्रधानले स्थापना गरेको नेपाल यन्त्रशाला इनर्जी प्रालिद्वारा प्रकाशित उक्त पुस्तक तथा वृत्तचित्र प्रधानकी श्रीमती बाबा प्रधानले लोकार्पण गरिन्। पुस्तकमाथि समीक्षा गर्दै राष्ट्रिय योजना आयोगका पूर्वउपाध्यक्ष प्राडा गोविन्दराज पोखेलले लघु जलविद्युत् र नवीकरणीय ऊर्जा प्रविधिका माध्यमबाट ग्रामीण क्षेत्रमा स्वर्गीय श्यामराज प्रधानको योगदानबारे चर्चा गरे। प्रधानले सामाजिक न्यायका लागि व्यवसायभन्दा पनि प्रविधिको प्रयोगलाई महत्व दिएको पोखरेलले बताए। नेपालको पहिलो लघु जलविद्युत् प्लान्ट स्थापना कार्यमा सहभागी प्रधानले ५० वर्षभन्दा बढी व्यावसायिक जीवनमा ४६ जिल्लामा २ सयभन्दा बढी लघु जलविद्युतको सर्वे, डिजाइन एवम् जडान गरेका थिए। त्यस्तै प्रधानले स्वीट्जरल्यान्डबाट सिकेको सीपलाई नेपालबाहेक श्रीलङ्का, केन्या, लाओसलगायतका देशका लघु जलविद्युत् टर्वाइन एवम् सीप विस्तार गरेका थिए। प्रधानले लघु जलविद्युत् टर्वाइनको विकास र प्रवर्द्धन गरेको प्रविधिका विषयमा नेपाल लघु जलविद्युत् विकास संस्थाका पूर्वअध्यक्ष सुरेन्द्रभक्त माथेमाले प्रकाश पारे। स्वर्गीय प्रधान नेपाली लघु जलविद्युत् क्षेत्रका गुरु रहेको माथेमाको भनाइ छ। राष्ट्रिय योजना आयोगका पूर्वसदस्य श्रीकृष्ण उपाध्यायले ग्रामीण क्षेत्रमा लघु जलविद्युत् तथा सुधारिएको पानी घट्टमार्फत् विद्युतीय ऊर्जा विस्तारमा प्रधानको योगदान उच्च रहेको बताए। सस्तो र सर्वसुलभ ऊर्जाको पहुँच विस्तारमा प्रधान रोल मोडल रहेको वैकल्पिक ऊर्जा प्रवर्द्धन केन्द्रका पूर्वकार्यकारी निर्देशक डा रामप्रसाद धितालको भनाइ छ। नवीकरणीय परिसंघका अध्यक्ष गुणराज ढकालले नवीकरणीय ऊर्जा प्रविधिको विकाससँगै सीप हस्तान्तरण र ग्रामीण विद्युतीकरणमा प्रधान मार्गदर्शक रहेको बताए। डा प्रचण्ड प्रधानको अध्यक्षता सम्पन्न कार्यक्रममा वैकल्पिक ऊर्जा प्रवर्द्धन केन्द्रका निर्देशक डा नारायण अधिकारी, ऊर्जाविज्ञ डा विश्वभूषण अमात्यलगायतले नवीकरणीय ऊर्जा प्रविधिको विकासमा स्वर्गीय प्रधानको योगदानबारे चर्चा गरे। स्वर्गीय प्रधानका छोरा विक्रमराज प्रधानले बाबुको नाममा फाउन्डेसन स्थापना गरी नवीकरणीय ऊर्जाको प्रविधि र जनशक्ति उत्पादनमा काम गर्ने तयारी भएको बताए। स्वर्गीय प्रधानद्वारा स्थापित नेपाल यन्त्रशाला इनर्जीमा दीर्घ सेवा गर्ने कर्मचारीलाई सम्मानसमेत गरिएको थियो।"
"स्थापितलाई उछिनिन् सिर्जनाले, १५ हजार २७६ मतले बालेन अगाडि",काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन साहले सुरुदेखिनै अग्रता कायम गरेका छन्। शनिबार २ बजेसम्म ९० हजार मतगणना हुँदा बालेनले ३२ हजार ९७८ मत प्राप्त गरेका छन्। दोस्रोमा गठबन्धका उम्मेदवार सिर्जना सिंह उक्लीएकी छिन्। यसअघि सिंह तेस्रो स्थानमा थिइन्। सिंह १७ हजार ७०२ मतका साथ दोस्रो स्थानमा रहेकी छिन्। यस्तै एमालेका उम्मेदवार केशव स्थापितले १७ हजार ६७८ मत प्राप्त गरेका छन्। बालेनले सीर्जनालाई १५ हजार २७६ मतले लिड गरिरहेका छन्। गठबन्धनबाट उम्मेदवार बनेकी कांग्रेसकी सिर्जना सिंहले १७ हजार १०८ मत प्राप्त गरेकी छन्।
कार्यभार सम्हाले बर्दियाका जनप्रतिनिधिले,"गुलरिया : स्थानीय तह निर्वाचन पश्चात बर्दियामा मतगणना कार्य सकिएको छ। मतगणना सकिएसँगै शपथ लिएका जनप्रतिनिधिहरुले पालिकाहरुमा शुक्रबारदेखि कार्यभार सम्हालेका छन्। पालिका प्रमुखहरुले कार्यभार सम्हाल्दै गर्दा आआफ्ना महत्वपूर्ण घोषणासमेत गरेका छन्। बर्दियामा नेपाली कांग्रेसले वर्चश्व कायम गरेको छ। अघिल्लो निर्वाचनमा ३३ वटा पालिका विजेता एमाले र माओवादी केन्द्र यस पटकको निर्वाचनमा खुम्चिएका छन्। एमालेले बाँसगढी नगरपालिका जोगाएको छ। माओवादीले बारबर्दिया र मधुवन नगरपालिका गुमाएको छ। कांग्रेसले मधुवन, ठाकुरबाबा, बारबर्दिया नगरपालिका थपेको छ। अघिल्लो निर्वाचनमा माओवादीले जित सुनिश्चित गरेका बारबर्दिया, मधुवन नगरपालिका र एमालेले जितेको ठाकुरबाबा नगरपालिका यस पटक कांग्रेसले जितेको छ। गुलरिया नगरपालिका र गेरुवा गाउँपालिका कांग्रेसले आफ्नो पोल्टामै राखेको छ। समग्र जिल्लाका ८ वटा पालिका मध्ये कांग्रेसले ५ वटा प्रमुख, ४ वटा उपप्रमुख पद जितेको छ। बर्दियाको ७५ वटा वार्ड मध्ये कांग्रेसले ३२ वटा वडा अध्यक्ष जितेको हो। माओवादी केन्द्रले राजापुर नगरपालिका र बढैयाताल गाउँपालिका जितेको छ। जिल्लाका २ वटा प्रमुख, एउटा उपप्रमुख र २० वटा वडामा माओवादीले जित सुनिश्चित गरेको हो। बारबर्दिया नगरपालिका र मधुवन नगरपालिका गुमाएको छ तर बढैयाताल गाउँपालिकामा जित थपेको छ। नेकपा एमालेले ठाकुरबाबा नगरपालिका र बढैयाताल गाउँपालिका गुमाउँदै बाँसगढी नगरपालिका जितेको छ। एमालेले जिल्लामा एउटा प्रमुख ३ वटा उप्रमुख सहित १९ वटा वडाहरु जित्न सफल भएको छ। बर्दियामा जनता समाजवादी पार्टी, जनमत पार्टीले ११ वटा वडामा जितेका छन्। स्वतन्त्र उम्मेदवार हरुले २ वटा वडा जितेका हुन्। बर्दियाको सदरमुकाम गुलरिया नगरपालिकाको कांग्रेसका प्रमुख र उप्रमुख विजयी भएका छन्। नेकपा एमालेका अमर बहादुर खड्का र टिका संसेली मगरलाई पराजितगर्दै मुक्तिनाथ यादव र सावित्रा गौतम विजयी भए। यादवले ७ हजार ९८९ मत प्राप्त गरे। विजेता उपप्रमुख गौतमले ८ हजार २०७ मत प्राप्त गरिन्। एमालेका खड्काले ७ हजार ८११ मत प्राप्त गरे। एमालेकी संसेली मगरले ७ हजार ४६२ मत प्राप्त गरे। मधुवन नगरपालिकाको प्रमुख पदमा कांग्रेसका तेजबहादुर भाट र उप्रमुख पदमा अनिता चौधरी विजयी भएका छन्। भाटले ८ हजार ७७५ मत प्राप्त गरे। निकटतम प्रतिद्वन्दी नेकपा माओवादी केन्द्रका लक्ष्मीप्रसाद शर्माले ७ हजार ९३१ मत प्राप्त गरे। उप्रमुख पदमा कांग्रेसकी चौधरीले ८ हजार ३३५ मत प्राप्त गरी विजयी भएकी छिन्। प्रतिस्पर्धी माओवादी केन्द्रकी शुभद्रा चौधरीले ७ हजार ८९९ मत प्राप्त गरिन्। बारबर्दिया नगरपालिकाको प्रमुखमा कांग्रेसका छविलाल थारु र उपप्रमुखमा रत्ना कुमारी पाण्डे विजयी भएका छन्। नगरप्रमुख पदमा थारुले १३ हजार ६ मत र पाण्डेले १२ हजार ४९१ मत प्राप्त गरेकी छिन्। निकटतम प्रतिद्वन्दी नेकपा एमालेका पदम प्रसाद ढकालले १० हजार ३५१ र उपप्रमुख नारायणी चौधरीले १० हजार ८ सय ५५ मत प्राप्त गरेका छन्। ठाकुरबाबा नगरपालिकाको नगरप्रमुखमा कांग्रेसका तिलकराम लम्साल र उपप्रमुखमा नेकपा एमालेकी विना भट्टराई विजयी भएका छन्। निकटतम प्रतिद्वन्दी प्रमुखमा माओवादी केन्द्रका नेत्रराज आचार्य र उपप्रमुखमा नेपाली कांग्रेसकी मञ्जुकुमारी चौधरीलाई पराजितगर्दै प्रमुख उपप्रमुख कांग्रेस र एमालेबाट निर्वाचित भएका हुन्। लम्सालले ९ हजार ४२ मत प्राप्त गरे। माओवादीका आचार्यले ६ हजार ८१८ मत प्राप्त गरेका छन्। उपप्रमुख पदकी विजेता एमालेकी भट्टराईले ८ हजार १७६ मत प्राप्त गरी कांग्रेसकी चौधरीलाई ७ हजार ६७४ मतमै समेटिन्। गेरुवा गाउँपालिकाको अध्यक्ष पदमा नेपाली कांग्रेसका जमान सिंह केसी विजयी भएका छन्। पालिकाको सवै वडा अध्यक्ष लगायत उपाध्यक्ष सहित केसी विजयी भएका हुन्। माओवादी केन्द्रका विश्व बहादुर थारुलाई १ हजार ७८ मतले पराजित गर्दै केसीले ७ हजार ६९८ मत प्राप्त गरेका छन्। उपाध्यक्ष पदमा कांग्रेसकी लक्ष्मी कुमारी चौधरीले ७ हजार १५३ मत प्राप्त गरी विजयी भएकी छिन्। उपाध्यक्ष पदमा माओवादी केन्द्रकी लिला चौधरीले ६ हजार ५८३ मत प्राप्त गरिन्। बाँसगढी नगरपालिकाको प्रमुख र उपप्रमुखमा नेकपा एमालेका खडक बहादुर खड्का र इन्दिरा चौधरी विजयी भएका छन्। प्रमुखमा माओवादी केन्द्रका भवन कुमार थारु र उपप्रमुखमा कांग्रेसकी आकाश थारुलाई पराजितगर्दै उनीहरुले जितेका हुन्। एमालेका विजयी खड्काले १० हजार ९४७ मत प्राप्त गरे। प्रतिस्पर्धी माओवादीका थारुले ९ हजार ७६३ मत प्राप्त गरेका छन्। उपप्रमुख पदमा एमालेकी चौधरीले ११ हजार ३५ मत प्राप्त गरिन्। प्रतिस्पर्धी नेपाली कांग्रेसकी आकाश थारुले ८ हजार ५१२ मत पाईन्। राजापुर नगरपालिकाको प्रमुखमा माओवादी केन्द्रका दिपेश थारु र उपप्रमुखमा मनकला कुमारी चौधरी विजयी भएका छन्। नेपाली कांग्रेसका दिपक जंग शाह र यशोदा थारुलाई पराजितगर्दै राजापुरमा माओवादी केन्द्रले जित हात पारेको छ। प्रमुख पदका थारुले ९ हजार ८०७ मत प्राप्त गरेका छन्। शाहले ९ हजार ७६० मत पाए। उप्रमुख पदमा माओवादी केन्द्रकी चौधरीले १० हजार ८६ मत प्राप्त गरी नेपाली कांग्रेसकी यशोदा थारुलाई पराजित गरिन्। कांग्रेसकी थारुले १० हजार मत प्राप्त गरिन। प्रमुख पदमा ४७ मत र उपप्रमुख पदमा ४१ मतको मतान्तर रहेको निर्वाचन अधिकृतको कार्यालय राजापुरले जनाएको छ। बढैयाताल गाउँपालिकाको अध्यक्षमा नेकपा माओवादी केन्द्रका हिमालय त्रिपाठी र उपाध्यक्षमा नेकपा एमालेकी लक्ष्मी अधिकारी विजयी भएका छन्। अध्यक्षमा एमालेका लालबहादुर श्रेष्ठ र उपाध्यक्षमा कांग्रेसकी पवित्रा कुमारी अर्याललाई पराजितगर्दै त्रिपाठी र अधिकारी विजयी बनेका छन्। अध्यक्ष पदमा माओवादी केन्द्रका त्रिपाठीले ९ हजार ३६७ मत प्राप्त गरे। प्रतिस्पर्धी एमालेका लाल बहादुर श्रेष्ठ ८ हजार ३०८ मतमा समेटिए। उपाध्यक्ष पदकी विजेता एमालेकी अधिकारीले ८ हजार ८८५ मत प्राप्त गरीन्। प्रतिस्पर्धी कांग्रेसकी अर्यालले ८ हजार ३१५ मत प्राप्त गरिन्।"
प्रधानमन्त्रीलाई ध्यानाकर्षण पत्र : बुढीगण्डकी आयोजना तत्काल अगाडि बढाउन माग,"पोखरा : संघ सरकार नीति तथा कार्यक्रम र वार्षिक बजेटको अन्तिम तयारीमा जुटिरहेका बेला गण्डकी प्रदेशका मुख्यमन्त्री कृष्णचन्द्र नेपाली पोखरेलले प्रधानमन्त्री शेरबहादुर देउवालाई भेटेर ध्यानाकर्षण गराएका छन्। गण्डकी प्रदेशको धार्मिक, सांस्कृतिक तथा पर्यटकीय विकास मार्फत् समुन्नत राष्ट्र निर्माणका लागि महत्वपूर्ण योगदान पुर्याउन तथा अन्तर प्रदेश समन्वय र विकासलाई सुदृढ बनाउनका लागि संघको बजेटमा समेट्नै पर्ने गण्डकीका योजनाको सूची उनले प्रधानमन्त्रीलाई बुझाएका छन्। मुख्यमन्त्री पोखरेलले बुझाएको ध्यानाकर्षण पत्रमा उल्लेख छ, राष्ट्रिय विकास तथा अन्तर प्रदेश समन्वयात्मक विकासका लागि केही राष्ट्रिय गौरवका, रणनीतिक महत्वका र अन्तर प्रदेश विकासमा समेत महत्वपूर्ण हुन सक्ने आयोजनाहरूमा संघ सरकार र प्रदेश सरकारको लगानी साझेदारी हुनुपर्ने, आपसी समन्वयमा त्यस्ता आयोजनाहरूको कार्यान्वयन हुन जरुरी छ। राष्ट्रिय गौरव तथा प्रदेश गौरवका आयोजना सञ्चालित क्षेत्रमा निर्वाध रूपमा आयोजना सञ्चालन हुने वातावरण सुनिश्चित गर्न आवश्यक कानुन तथा मापदण्ड विकासको गरी निर्वाध रूपमा त्यस्ता आयोजना सञ्चालन हुने अवस्था विकास हुनुपर्ने भन्दै मुख्यमन्त्री पोखरेलले प्रधानमन्त्री देउवाको ध्यानाकर्षण गराएका छन्। ध्यानाकर्षण पत्र ग्रहण गरेपछि प्रधानमन्त्री देउवाले प्रदेश र स्थानीय तहको समृद्धिमा नै समग्र मुलुकको समृद्धि निर्भर रहेको भन्दै गण्डकीबाट आएका योजनालाई प्राथमिकतामा राख्ने बताए। उनले उक्त ध्यानाकर्षण पत्र राष्ट्रिय योजना आयोग र अर्थमन्त्रालयमा पठाउने र सकेसम्म सबै योजना बजेटमा समेट्ने आश्वासन दिएका छन्। कम लागतमा उच्च प्रतिफल दिने, गण्डकी प्रदेशको साथै राष्ट्रिय अर्थतन्त्रको विकासमा महत्वपूर्ण योगदान गर्नसक्ने उत्तरगंगा जलासययुक्त जलविद्युत आयोजना सञ्चालनमा ल्याउन प्रदेश सरकारको समेत लगानी साझेदारी हुनेगरी संघीय सरकारले आव २०७९८० बाट कार्यान्वयनमा लैजान मुख्यमन्त्री पोखरेलले ध्यानाकर्षण गराएका छन्। उनले भनेका छन्, जलासययुक्त बुढीगण्डकी जलविद्युत आयोजना चालु आवबाट नै सुरुआत गर्ने गरी कार्य अगाडि बढाउन अनुरोध सहित गण्डकी प्रदेश सरकारको पनि लगानी साझेदारी हुने वातावरण बनाउन अनुरोध गर्छु। गण्डकी प्रदेश र लुम्बिनी प्रदेशको धार्मिक तथा पर्यटकीय प्रदद्र्धन गर्न दुवै प्रदेशको समन्वय र लगानीमा, संघ सरकारको समेत साझेदारीमा मुक्तिनाथदेखि गौतम बुद्धको जन्मस्थल लुम्बिनीसम्म जोड्ने मुक्तिमार्ग निर्माणको योजना समेट्ने मुख्यमन्त्री पोखरेलले माग गरेका छन्। पोखरालाई नेपालको पर्यटकीय राजधानी घोषणा गर्ने र पोखराको मुख्य आकर्षक फेवातालको संरक्षण र विकासको लागि फेवाताल संरक्षण र विकास गुरूयोजना कार्यान्वयनको लागि लगानी सुनिश्चित हुनेपर्ने ध्यानाकर्षण पत्रमा उल्लेख छ। गण्डकी प्रदेशसँग जोडिएका तीनवटा अन्तर्राष्ट्रिय नाकाहरु मुस्ताङको कोरला, नवलपरासीको त्रिवेणी र गोरखाको लार्के सीमा नाकामा भन्सार पूर्वाधार विकास गरी गरी नेपाल चीन २ देशीय व्यापार तथा वाणिज्य प्रवर्द्धन गर्नुपर्ने मुख्यमन्त्रीले आग्रह गरेका छन्। यसैगरी गोरखाको आरुघाटदेखि चुमनुब्री हुँदै उत्तरी नाका लार्केसम्म मोटरबाटो निर्माणको लागि लगानी गर्नुपर्ने, धार्मिक पर्यटकीय क्षेत्र देवघाटको प्रदद्र्धन गर्न गण्डकी प्रदेशको तनहुँ र नवलपुर तथा बागमती प्रदेशको चितवन जोड्ने गरी त्रिकोणात्मक मोटरेबल पुल निर्माणका लागि उनले माग गरेका छन्। पर्यटकीय राजधानी पोखरा र नेपालको राजधानी काठमाडौं जोड्ने द्रुतमार्ग विकासका साथै वैकल्पिक मार्गकारुपमा रहेको बुद्धसिंह मार्ग कालोपत्रे गर्न मुख्यमन्त्री पोखरेलले प्रधानमन्त्रीको ध्यानाकर्षण गराएका छन्। गोरखकाली रबर उद्योग र भृकुटी कागज कारखानालाई पुनः सञ्चालन गर्न साझेदारीमा लगानी सुनिश्चित हुने वातावरण विकासका लागि समेत मुख्यमन्त्रीले पोखरेलले आग्रह गरेका छन्। धार्मिक महत्व बोकेको पवित्र नदी कालीगण्डकी नदीलाई विश्व सम्पदा सूचीमा सूचीकृत गर्ने र यसको बहुपक्षीय विकासको लागि लगानी गर्नुपर्ने, अनौपचारिक क्षेत्रमा कार्यरत श्रमिकलाई सामाजिक सुरक्षाको दायरामा ल्याउनका लागि मासिक रुपमा रकम सामाजिक सुरक्षा कोषलाई उपलब्ध गराउन आगामी बजेटमा व्यवस्था गर्न पनि उनले माग गरेका छन्। मनाङको नार्पाभूमि गाउँपालिका अहिलेसम्म सडक सञ्जालसँग नजोडिएको र विकट भएकाले प्रदेश सरकारको क्षमता नपुग्ने हुँदा केन्द्रीय योजनामा समावेश गर्न ध्यानाकर्षण पत्रमार्फत् अनुरोध गरिएको छ। नवलपुरको गैंडाकोटमा विपी अन्तर्राष्ट्रिय खेलग्राम र नवलपुरमै ट्रमा सेन्टर स्थापनाका लागि पनि केन्द्र सरकारले बजेट विनियोजना गरिदिन उनले प्रधानमन्त्रीसँग अनुरोध गरेका छन्। शनिबार प्रधानमन्त्री निवास बालुवाटारमा भएको भेटमा मुख्यमन्त्रीसँगै प्रदेशका कानुन सञ्चार तथा प्रदेश सभा मामिला मन्त्री बिन्दुकुमार थापा पनि थिए। मुख्यमन्त्री पोखरेल शनिबारै पोखरा फर्केका छन्। उनले यसअघि पनि २ पटकसम्म प्रधानमन्त्री देउवालाई भेटेर बजेट तथा प्रदेशका योजनाका बारेमा ध्यानाकर्षण गराएका थिए। राष्ट्रिय विकास समस्या समाधान समितिको बैठकमा समेत उनले प्रदेशले भोग्नु परेका समस्याका बारेमा प्रदेशका तर्फबाट प्रस्तुति गरेका थिए। भातृशोकमा रहेका प्रधानमन्त्री देउवालाई मुख्यमन्त्री पोखरेल र कानुन मन्त्री थापाले समवेदना व्यक्त गरेका छन्। उनका भाइ प्रेमबहादुर देउवाको जेठ ३ गते निधन भएको हो।"
किशोरी बलात्कार प्रकरण : छानविन समितिले काम अघि बढायो,"काठमाडौं : सौन्दर्य प्रतियोगितामा भाग लिएकी किशोरीमाथि भएको यौन हिंसाको घटनामाथि अनुसन्धान प्रक्रिया अघि बढेको गृह मन्त्रालयले जनाएको छ। गृहले छानविन समिति गठन गरी काम सुरु भइसकेको जनाएको हो। घटनाको सन्दर्भमा अपराध महाशाखाका वरिष्ठ प्रहरी उपरीक्षक बसन्त कुँवरको संयोजकत्वमा प्रहरी उपरीक्षक कृष्ण कोइराला, प्रहरी नायव उपरीक्षक कोपिला चुडाल, प्रहरी नायव उपरीक्षक हरि बस्नेत र प्रहरी निरीक्षक सपना खड्का रहेको छानविन समितिले काम अघि बढाएको छ। गृह मन्त्रालयका प्रवक्ता फणीन्द्रमणी पोखरेलले शीघ्र छानविन गरी सत्य तथ्य पत्ता लगाई दोषीलाई हदैसम्मको कारवाही गर्न सरकार प्रतिबद्ध रहेको उल्लेख गरेका छन्। समितिलाई अनुसन्धान कार्यमा सहयोग गर्न मन्त्रालयले अनुरोधसमेत गरेको छ। सौन्दर्य प्रतियोगितामा भाग लिएकी एक किशोरीमाथि भएको यौन हिंसाका दोषीलाई कारवाहीको माग गर्दै शनिबार काठमाडौंमा प्रदर्शनसमेत भएको छ। पीडितले घटनाका बारेमा सामाजिक सञ्जालबाट सार्वजनिक गरेको भन्दै उनीहरुले दोषीमाथि कारवाही गर्नुपर्ने माग राखेका छन्। बलात्कारीलाई सजाय दे, दोषीलाई कारबाही गर, बलात्कार र यौनजन्य घटनाको तत्काल निर्णय गर्न छुट्टै अदालतको स्थापना गर, बलात्कार सम्बन्धी घटनाको न्याय निरुपणका लागि देखिएको हदम्याद खारेज गर, बलात्कारी होस् तँ भन्दै लेखिएको प्लेकार्ड प्रदर्शन गरेका छन्। प्रदर्शनका क्रममा उनीहरुले बलात्कार र अन्य यौनजन्य हिंसासम्बन्धी कानुनमा हदम्यादको व्यवस्था हटाउनुपर्ने, दोषीलाई कारवाही गर्नुपर्ने, पुँजीवादी पितृसत्ता मुर्दावादलगायतका नारा लगाएका थिए।"
बौद्धमा रमाउँदै अमेरिकी मन्त्री उज्रा जिया फोटो फिचर,काठमाडौं : नेपाल भ्रमणमा रहेकी अमेरिकी उपमन्त्री एवं तिब्बती मामिला संयोजक उज्रा जिया बौद्धस्थित बौद्धस्तुपाको अवलोकन गरेकी छन्। शनिबार साँझ साढे ६ बजे जिया नेतृत्वको टोली बौद्धस्तुपाको अवलोकन गरेको हो। उनीहरुले बौद्धस्तुपाबारे जानकारी लिनुको साथै त्यहाँ सेल्फीसमेत खिचेका थिए। यसअघि उनीहरु जाउलाखेलस्थित तिब्बती शरणार्थी शिविरको निरीक्षण गरेकी थिइन्। तस्बिर : सरोज बैजु
पुतलीबजारका प्रमुख रेग्मी र उपप्रमुख अर्यालले गरे पदबहाली,"स्याङ्जा : पुतलीबजार नगरप्रमुख तुलसीराम रेग्मी र उपप्रमुख देवी अर्यालले शुक्रवार पदबहाली गरेका छन्। कार्यालयमा आयोजित पदबहाली कार्यक्रमपछि बोल्दै नगरप्रमुख रेग्मीले नगरबासीको जनमतको कदर गर्दै सुशासनयुक्त नगरपालिका बनाउने अभियानमा साथ दिन सबैलाई आग्रह गरे। सिमित स्रोत साधनको परिचालन गर्दे नगरको विकास निर्माणमा जुट्नु पर्ने अवस्था रहेको जनाउदै प्रमुख रेग्मीले पहिलो प्राथमिकतामा सुशासनलाई राखेको जनाए। सुशासनयुक्त रहे मात्र भ्रष्टाचारमुक्त हुने र तब, मात्र विकास र समृद्धीले गति लिनेमा उनले जोड दिए। समग्र नगरको विकास र समृद्धीका लागि जनप्रतिनिधि, कर्मचारी र स्थानीयबासीसंगको हातेमालो गर्दै अघि बढ्ने प्रतिवद्धता उनले जनाए। शिक्षा, स्वास्थ्य, रोगजार, युवा स्वरोजगारका कार्यक्रमलाई बढवा दिने उनका भनाई छ। उनले भने, बिगतका कमीकमजोरी सुधारगर्दे सुखी र समुन्नत नगरबासी बनाउने कार्यमा आजैदेखि जुटुनेछु। यसैगरी उपप्रमुख देवी अर्यालले न्यायिक समितिलाई जिम्मेवार बनाई न्यायका पक्ष र महिला सशक्तिकरण र रोजगार कार्यक्रमलाई प्राथमिकता दिने प्रतिवद्धता जनाईन्। सबिधानसभा सदस्य एवं नेपाली कांग्रेस स्याङ्जाका सभापति राजु थापाले जनप्रतिनिधी साझा उम्मेदवार भएको बताउदै निवर्तमान जनप्रतिनिधीका अनुभव र कार्यका बारेमा छलफल र सहकार्य गर्दे नगरको विकास र समृद्धीमा जुट्न सुझाव दिए। कार्यक्रममा निवर्तमान कार्यवाहक सभापति कुमार राना, महासमिति सदस्य तुलसी गिरी, प्रवक्ता भरत लम्साल, नेपाली कांगैस नगरसभापति सुरजकुमार अधिकारी, प्रमुख प्रशासकिय अधिकृत रमेश घर्तीलगायतले सुखी समुन्नत पुतलीबजार निर्माणमा सहयोग गर्ने बताए। पदबहालीपछि प्रमुख रेग्मी र उपप्रमुख अर्यालले नगरपालिका परिसरमा सुन्तलाका बिरुवा रोपेका थिए। पुतलीबजार नगरपालिकामा २५ बर्षपछि नेपाली कांग्रेसले स्थानीय तहमा निर्वाचित भएको हो।"
प्रहरीको स्कर्टिङमा पुगेकी थिइन् अमेरिकी मन्त्री तिब्बती शरणार्थी शिविर फोटोभिडियो,काठमाडौं : नेपाल भ्रमणमा रहेकी अमेरिकी उपमन्त्री एवं तिब्बती मामिला संयोजक उज्रा जियाले जाउलाखेलस्थित तिब्बती शरणार्थी शिविरको निरीक्षण गरेकी छन्। अमेरिकी दूताबासका डेपुटी चिफसहित उपमन्त्री जियाको टोली शनिबार मध्यान्ह जाउलाखेलस्थित तिब्बती शरणार्थी शिविर पुगेको हो। जियाको टोलीलाई नेपाल प्रहरीले जावलाखेलसम्मै स्कर्टिङ गरेको थियो। तस्बिरहरु : सरोज बैजु
युगान्डाविरुद्धको पाँचौ तथा अन्तिम टी२० सिरिजमा नेपाल विजयी,काठमाडौं : युगान्डाविरुद्धको पाँचौ तथा अन्तिम टी२० क्रिकेटमा नेपाल विजयी बनेको छ। शनिबार त्रिवि मैदानमा नेपालको राष्ट्रिय महिला क्रिकेट टिमले सिरिजको अन्तिम खेलमा पाहुना टोली युगान्डालाई ३३ रनले पराजित गरेर नेपाल विजयी भएको हो। पाँच खेलको टी२० सिरिजमा युगान्डा ३२ ले विजयी बनेको छ। घरेलु टोली नेपालले जितसहित सिरिजको अन्त्य गरेको छ। १ सय २४ रनको लक्ष्य पछ्याएको युगान्डाले ६ विकेट गुमाएर ९० रन मात्र बनाउन सक्यो। यसअघि युगान्डाले टस जितेर फिल्डिङ रोजेपछि ब्याटिङमा उत्रिएको नेपालले निर्धारित ओभमार ६ विकेट गुमाएर १ सय २३ रन बनाएको थियो। पाहुना टोली युगान्डाले लगातार तीन खेलमा जित निकाल्दै दुई खेल अगावै सिरिज जितिसकेको थियो। नेपाल क्रिकेट संघ क्यानले राष्ट्रिय महिला क्रिकेट टिमका लागि सिरिजको आयोजना गरेको थियो।
"म्याग्दीका स्थानीय तह : एमाले बढ्यो, कांग्रेस खस्कियो, माओवादीको सुधार","बेनी : स्थानीय तह निर्वाचनमा म्याग्दीमा नेकपा एमालेले चार वटा र कांग्रेसले दुई वटा स्थानीय तहको नेतृत्व जितेका छन्। माओवादीले एकएक वटा उपमेयर र उपाध्यक्ष, एमालेले तीन वटा र कांग्रेसले एक उपाध्यक्ष जितेका छन्। अघिल्लो चुनावमा छ वटा मेयर, अध्यक्ष र उपाध्यक्ष जितेको कांग्रेसले यसपालि तीन वटा पालिकाको नेतृत्व गुमाएको छ। नेतृत्वमा यसअघि शून्य रहेको माओवादीले यसपालि एक उपप्रमुख र एक उपाध्यक्ष जितेको छ। गत चुनावमा बेनीको उपप्रमुख र केही वडामा सदस्य जितेको राप्रपाले यसपाली कुनै पदमा विजयी हुन सकेन्। जिल्लाको चुनावी नतिजामा एमालेले वर्चश्व कायम राख्दा कांग्रेसको खस्किएको र माओवादीको सुधार भएको छ। अघिल्लो स्थानीय चुनावमा एमालेले २३, कांग्रेसले १५ र माओवादीले ७ वटा वडामा जितेका थिए। यसपालि नेकपा एमालेले एक नगरप्रमुख, तीन गाउँपालिका अध्यक्ष, तीन उपाध्यक्ष, २२ वडा अध्यक्ष, २१ महिला सदस्य, २३ दलित महिला सदस्य र ४५ खुल्ला सदस्यगरी १८८ पदमा जितेको छ। नेपाली कांग्रेसले दुई गाउँपालिका अध्यक्ष, एक उपाध्यक्ष, १७ वडा अध्यक्ष, १८ महिला सदस्य, १६ दलित महिला सदस्य, ३४ खुल्ला सदस्यगरी कुल ८८ पदमा जितेका छन्। नेकपा माओवादी केन्द्रले एक उपप्रमुख, एक उपाध्यक्ष, ६ वडाध्यक्ष, ६ दलित महिला सदस्य, ६ महिला सदस्य र १० खुल्ला सदस्य गरी ३० पदमा जितेको छ। धवलागिरी गाउँपालिका१ गुर्जाका गुनराम छन्त्याल म्याग्दीमा निर्वाचित हुने एक मात्र स्वतन्त्र हुन्। कसले कहाँ गुमाए र पाए ? अघिल्लो कार्यकालमा दुई अध्यक्ष र तीन उपाध्यक्ष जितेको एमालेले यसपाली एक नगरप्रमुख र तीनतीन जना अध्यक्ष उपाध्यक्ष जितेको हो। यसअघि जितेको एमालेले मंगला र कांग्रेसले रघुगंगा गाउँपालिकाको अध्यक्ष र उपाध्यक्ष जोगाएका छन्। एमालेले गुमाएको धवलागिरी गाउँपालिकाको अध्यक्षमा कांग्रेसका प्रेमप्रसाद पुन र उपाध्यक्षमा नेकपा माओवादी केन्द्रका रेशम पुन निर्वाचित भए। यसअघि राप्रपाले जितेको बेनी नगरपालिकाको उपप्रमुखमा यसपाली नेकपा माओवादी केन्द्रका ज्योती लामिछाने पौडेल विजयी भइन्। यसअघि कांग्रेसले जितेको बेनीको नगरप्रमुखमा एमालेका सुरत केसी, अन्नपूर्णको अध्यक्षमा भारत पुन, उपाध्यक्षमा दिवा तिलिजा, मालिकाको अध्यक्षमा बेगप्रसाद गर्बुजा, उपाध्यक्षमा लक्ष्मीदेवी घर्ति पुन निर्वाचित भएका छन्। एमालेका सतप्रसाद रोकाले मंगला गाउँपालिकाको अध्यक्षमा दोस्रो कार्यकालका लागि विजयी हुँदा उपाध्यक्ष पनि सोही पार्टीकी पेमा अधिकारीले जितिन्। कांग्रेसका भवबहादुर भण्डारीले रघुगंगा गाउँपालिकाको अध्यक्षमा दोस्रो पटक विजयी हुँदा कांग्रेसकै प्रेमकुमारी पुन उपाध्यक्षमा निर्वाचित भइन्। नेपाली कांग्रेस र माओवादीले बेनी नगरपालिकाको प्रमुख, उपप्रमुख र पाँच वटा वडा तथा धवलागिरी गाउँपालिकको अध्यक्षउपाध्यक्ष र सात वटै वडामा तालमेल गरेका थिए। तालमेलबाट बेनीमा कांग्रेसले मेयर जित्न सकेन भने माओवादीले उपमेयर जित्यो। धवलागिरीमा तालमेल गरेर एमालेको गढ भत्काउदै अध्यक्षमा कांग्रेस र उपाध्यक्षमा माओवादी विजयी भए। जिल्लाभर र वडा तहसम्मै तालमेल नहुँदाको लाभ एमालेलाई भएको कांग्रेस र माओवादीका नेताहरुले बताउन थालेका छन्। महिला नेतृत्व शून्य म्याग्दीका ६ वटा स्थानीय तह र ४५ वटा वडाको नेतृत्वमा सबै पुरुष उमेद्वार निर्वाचित भएका छन्। उपाध्यक्षमा पाँच जना महिला र एक जना पुरुष उमेद्वार विजयी भएका छन्। नगर र गाउँपालिकाको नेतृत्वका लागि तीन जना र वडाको नेतृत्वका लागि दुई जना महिला उमेद्वार चुनावी प्रतिस्पर्धामा उत्रिएका थिए। धवलागिरी गाउँपालिकाको अध्यक्षमा नेकपा एमालेबाट उमेद्वार बनेकी थमसरा पुन कांग्रेसका प्रेमप्रसाद पुनसँग पराजित भइन्। नेकपा माओवादी केन्द्रबाट रघुगंगा गाउँपाकिलाको अध्यक्षको उमेद्वार बनेकी मिना विश्वकर्मा तेस्रो बनिन्। राप्रपाबाट बेनी नगरपालिकाको प्रमुखको उमेद्वार भएकी मिनाकुमारी शर्मा चौथो बनिन्। मंगला गाउँपालिकाको वडा नम्बर ४ मा एमालेले लक्ष्मीकुमारी बुढाथोकी र माओवादी केन्द्रले मनमाया चोचाङ्गीलाई वडा अध्यक्षको उमेद्वार बनाएका थिए। कांग्रेसका लालबहादुर रोकाले दुुवै जनालाई पराजित गरेर वडा अध्यक्षमा निर्वाचित भए। स्थानीय तहको पहिलो कार्यकालमा धवलागिरीको अध्यक्षमा एमालेकी थमसरा पुन, सोही पालिकाको वडा नम्बर ५ मा कांग्रेसकी खर्ककुमारी छन्त्याल र मालिका गाउँपालिका५ को अध्यक्षमा कांग्रेसकी पिपला बुढाथोकी वडा अध्यक्षमा निर्वाचित हुनुभएको भएका थिए। पहिले हारे, अहिले हराए स्थानीय तह निर्वाचनमा म्याग्दीका दुई जना उमेद्वारले यसअघि जो सँग पराजित भएका थिए यसपाली उसैलाई हराएर जियी हाँसिल गरेका छन्। मालिका गाउँपालिकाको अध्यक्षमा अघिल्लो निर्वाचनमा पराजित भएका नेकपा एमालेका बेगप्रसाद गर्वुजाले निवर्तमान गाउँपालिका अध्यक्ष रेहेका कांग्रेसका श्रीप्रसाद रोकालाई पराजीत गर्दै अध्यक्षमा विजयी भएका हुन्। २०७४ सालको निर्वाचनमा कांग्रेसका रोकाले गर्वुजालाई ८५ मतले पराजीत गरी विजयी भएका थिए। यस पटकको निर्वाचनमा गर्वुजाले रोकालाई १२१ मत अन्तरले हराउँदै जित हाँसिल गरेका हुन्। गर्बुजाले ३ हजार ९१ मत ल्याएर बिजयी हुँदा कांग्रेसका रोकाले दुई हजार ९७० र माओवादीका रेशमबहादुर जुग्जालीले दुई हजार २२५ मत प्राप्त गरेका छन् । त्यसैगरि मंगला गाउँपालिका३ बरंजामा नेकपा माओवादी केन्द्रका यामबहादुर रोकाले अघिल्लो निर्वाचनमा आफुलाई पराजीत गरेका नेकपा एमालेका कविन्द्र रोकालाई पछाडी गर्दै दोस्रो प्रयासमा वडा अध्यक्ष निर्वाचित भएका छन्। निवर्तमान वडा अध्यक्ष रहेका कबिन्द्रलाई २१४ मतान्तरले पराजीत गर्दै यामबहादुर वडा अध्यक्षमा निर्वाचित भएका हुन्। यामले ७९१ मत कविन्द्रले ५७७ र नेपाली कांग्रेसका टेक बहादुर छन्त्यालले २१५ मत पाए। अघिल्लो निर्वाचनमा कबिन्द्रले ६०५ मत प्राप्त गरि बिजयी हुँदा यामले ५२७ मत पाएका थिए। वडाका पाँचै जना दोस्रो कार्यकालका लागि निर्वाचित म्याग्दीको अन्नपूर्ण गाउँपालिका८ राम्चेको वडा अध्यक्ष र सदस्यहरुमा यस यसअघिकै जनप्रतिनिधिको टिम दोस्रो कार्यकालका लागि निर्वाचित भएका छन्। वडा अध्यक्ष खमबहादुर गर्वुजा, महिला सदस्य देबकुमारी खोरजा पुन, दलित महिला सदस्य एलिना रसाईली विक, खुला सदस्य गेममायाँ पुन र यमबहादुर पुन निर्वाचित भएका हुन्। सवै जना दोहोरिएर निर्वाचित भएका हुन्। वडा अध्यक्ष गर्बुजाले ५४१, महिला सदस्य पुनले ५११, दलित महिला सदस्य विकले ५०३, खुला सदस्य गेममायाँले ४४३ र यमबहादुरले ५१७ मत प्राप्त गरी विजयी भएको निर्वाचन अधिकृतको कार्यालयले जनाएको छ।"
गिरिराजमणी र साहको क्षेत्रमा जसपाका उम्मेदवार विजयी,जनकपुरधाम : पूर्व शिक्षामन्त्री तथा संघीय सांसद गिरिराजमणि पोखरेल र मधेश सरकारका आन्तरिक मामिला तथा सञ्चार मन्त्री भरत साहको क्षेत्रमा जनता समाजवादी पार्टी नेपालले शानदार जित हासिल गरेको छ। महोत्तरी क्षेत्र नं १ स्थित गौशाला नगरपालिका माओवादीको एकल पकड क्षेत्र भएपनि स्थानीय तहको निर्वाचनमा जनता समाजवादी पार्टीका मेयर र उपमेयरसहित अधिकांस वडाहरुमा विजयी हासिल गरेका छन्। पोखरेल र साहको क्षेत्र महोत्तरीको गौशाला नगरपालिकामा जनता समाजवादी पार्टीका डा दिपेन्द्र महतो ८ हजार ७ सय ९९ मत ल्याएर निर्वाचित भएका हुन्। उनका निकटतम प्रतिद्वन्द्वी नेकपा माओवादी केन्द्रबाट मेयरका उम्मेदवार बिष्णुबहादुर योञ्जन ५ हजार ६ सय २७ मत पाएका छन्। यस्तै नेपाली कांग्रेसका उम्मेदवार बसन्त गुरुङ ५ हजार १ सय ३२ मत प्राप्त गरेका छन्। त्यसैगरी उपमेयरमा जनता समाजवादी पार्टीकै रेणुकुमारी महतोले ८ हजार ४ सय ५५ मत ल्याएर निर्वाचित भएकी हुन्। उनकी निकटतम प्रतिद्वन्द्वी नेकपा माओवादी केन्द्रकी जनक दुलारी साहले ५ हजार ४ सय ९० मत प्राप्त गरेकी छन्। साह मधेस प्रदेश सरकारको आन्तरिक मामिला तथा सञ्चार मन्त्री भरत साहको भाई बुहारी हुन्। नेपाली कांग्रेसबाट उपमेयरको उम्मेदवार बनेकी सुसिला देवीले ५ हजार ४७ मत मात्र पाएको निर्वाचन अधिकृतको कार्यालय गौशालाले जनाएको छ। २०७४ सालको स्थानीय निर्वाचनमा मेयरमा शिवनाथ महतो र उपमेयरमासहितको प्यानल विजयी भएको थियो। तर २०७९ को स्थानीय तह निर्वाचनमा टिकट वितरणमा समान प्रणाली नअपनाईएको तथा नेताको भाइ श्रीमती र भाइबुहारीलाई पार्टीले बढाएरको परिणामको रुपमा माओवादी नेताहरुले लिईरहेका छन्।
गठबन्धनका उम्मेदवार स्वतन्त्रभन्दा ६ हजार बढी मतले पछाडि,"जनकपुरधाम : जनकपुरधाम उपमहानगरपालिकामा स्वतन्त्र उम्मेदवार भन्दा सत्तारुढ गठबन्धनका उम्मेदवार ६ हजार बढी मतले पछाडि परेका छन्। कांग्रेसका बागी उम्मेदवार मनोजकुमार साहभन्दा जनकपुरधाम उपमहानगरपालिकाका निवर्तमान मेयर तथा जनता समाजवादी पार्टीका उम्मेदवार लालकिशोर साह ६ हजार बढी मतले पछाडि छन्। कांग्रेसका बागी उम्मेदवार मनोज साहले सुरुवाती चरणदेखिको अग्रता कायमै राखेका हुन्। कांग्रेसको तर्फबाट उम्मेदवार बन्न नसकेको स्वतन्त्र उम्मेदवार मनोज साह ८ हजार ४ सय ३६ मतसहित पहिलो स्थानमा छन्। गठबन्धनका उम्मेदवार भने उनीसँग ६ हजार भन्दा बढी मतले पछि छन्। गठबन्धनको तर्फबाट जसपाका लालकिशोर साह मेयरका उम्मेदवार हुन् तर उनी २ हजार ३७३ मतसहित पाँचौ स्थानमा छन्। दोश्रो स्थानमा नेकपा एमालेका शिवशंकर साह (हिरा) छन्। उनले ५ हजार ८ सय ९५ मत ल्याएका हुन् भने लोकतान्त्रिक समाजवादी पार्टीका मनोज चौधरी ३ हजार ४०, स्वतन्त्र उम्मेदवार बलराम महतो २ हजार ५ सय ७५ मत ल्याएका हुन्। यस्तै स्वतन्त्र उम्मेदवार जानकीराम साह १ हजार ३६६, जनमत पार्टीकी अनिता देवी ८९७, लोकतान्त्रिक समाजवादी पार्टीकी विभा ठाकुर ८९२ मत ल्यएकी हुन्। यस्तै उपमेयरतर्फ गठबन्धनबाट कांग्रेसका किशोरी साह ९ हजार ४ सय ४५ मतसहित पहिलो स्थानमा रहेका छन्। नेकपा एमालेकी रुणा झा ६ हजार ९ सय ४, लोसपाकी रिता कुमारी मिश्र ३ हजार ५९, स्वतन्त्र उम्मेदवार निर्मल चौधरी २ हजार ४९६, जनमतका संतोष कुमार साह १ हजार ४८, तमलोपाका ईश्वर पंडित कुम्हार ८४५ मत ल्याए।"
अमेरिकी उपमन्त्री जियाले गरिन् जाउलाखेलस्थित तिब्बती शरणार्थी शिविरको भ्रमण,"काठमाडौं : नेपाल भ्रमणमा रहेकी अमेरिकी उपमन्त्री एवं तिब्बती मामिला संयोजक उज्रा जियाले जाउलाखेलस्थित तिब्बती शरणार्थी शिविरको निरीक्षण गरेकी छन्। अमेरिकी दूताबासका डेपुटी चिफसहित उपमन्त्री जियाको टोली शनिबार मध्यान्ह जाउलाखेलस्थित तिब्बती शरणार्थी शिविर पुगेको हो। उपमन्त्री जियाले शिविरको भौतिक एवं अन्य सुविधाका विषयमा विषयबारे जानकारी लिएकी छन्। उपमन्त्री जियाले शिविरमा रहेका शरणार्थीहरुको स्वास्थ्य, शिक्षा लगायतका विषयको समेत अभिरुचिपूर्वक जानकारी लिएको त्यहाँ रहेका एक तिब्बती अगुवाले अन्नपूर्णलाई जानकारी दिए। शिविरमा बस्ने तिब्बती शरणार्थीसँग उपमन्त्री जियाले केहीबेर अन्तर्क्रिया समेत गरेकी थिइन्। तिब्बती समुदायका अगुवाहरुले शरणार्थी परिचयपत्र नहुँदा कतिपय तिब्बती शरणार्थीहरु मानव अधिकारका आधारभुत कुराहरुबाट समेत वञ्चित हुनु परेको उपमन्त्री जियालाई सुनाएका थिए। परराष्ट्र मन्त्रालयले शुक्रबार पत्रकार सम्मेलन गरी अमेरिकी उपमन्त्री जिया तिब्बती शरणार्थी शिवरमा जाने विषयबारे अनभिज्ञता प्रकट गरेको थियो। प्रवक्ता सेवा लम्सालले उपमन्त्री जियाको व्यक्तिगत भ्रमणबारे आफूहरुलाई जानकारी नहुने बताएकी थिइन्। नेपालका लागि चिनियाँ राजदूत होउ यान्छीले बुधबार गृहमन्त्री खाणलाई भेटेर अमेरिकी उपमन्त्रीको भ्रमणबारे चासो राखेकी थिइन्। राजदूत यान्छीले नेपालले लिएको एक चीन नीतिको अडान कायमै रहनेमा आफू विश्वस्त रहेको गृहमन्त्री खाँणसँग भनेकी थिइन्। जवाफमा गृहमन्त्री खाँणले नेपालचीन सम्बन्ध र चीनको सुरक्षा मामिलामा आफू संवेदनशिल रहेको जवाफ दिएका थिए। तिब्बती मामिलाका संयोजक जिया भारतको हिमाञ्चल प्रदेशस्थित धर्मशालामा धार्मिक नेता दलाई लामालाई भेटेर शुक्रबार नेपाल आएकी हुन्। हिमाञ्चल प्रदेशमा अमेरिकी उपमन्त्री जियाले तिब्बती सरकारका प्रमुख पेन्पा छिरिङसँग भेट गरेकी थिइन्। जिया नागरिक सुरक्षा, प्रजातन्त्र र मानव अधिकार हेर्ने अमेरिकी उपमन्त्री हुन्। सन् १९९५ पछि नेपाल सरकारले तिब्वती शरणार्थीहरुलाई शरणार्थी परिचय पत्र दिएको छैन। शरणार्थी परिचयपत्र नहुँदा नेपालमा रहेका तिब्बती शरणार्थीहरु रोजगार हुनबाट समेत बञ्चित हुँदै आएको नेपालमा रहेका शरणार्थीका अगुवाहरुले बताएका छन्। उपमन्त्री जियाले प्रधानमन्त्री देउवालगायत नेपाली उच्च अधिकारीहरुसँगको भेटमा शरणार्थी परिचपत्र पत्र नपाएका तिब्बतीहरुलाई तत्काल शरणार्थी परिचय पत्र दिन आग्रह गर्ने सम्भावना रहेका परराष्ट्र स्रोतले बताएको छ। तस्बिर: सरोज बैजु"
सौन्दर्य प्रतियोगितामा सहभागी किशोरी बलात्कारको अभियोगमा एक जना पक्राउ,"काठमाडौं : सौन्दर्य प्रतियोगितामा सहभागी किशोरी बलात्कारको अभियोगमा एक जनालाई प्रहरीले पक्राउ गरेको छ। काठमाडौं उपत्यका अपराध अनुसन्धान कार्यालयले बलात्कारको अभियोग लागेका प्रतियोगिता आयोजक संस्थाका सञ्चालक मनोज पाण्डेलाई स्वयम्भुबाट पक्राउ गरेको हो। किशोरीको भिडियोबाट आएको घटनाका सम्बन्धमा अनुसन्धान तथा कारवाहीलाई लागि पाण्डेलाई नियन्त्रणमा लिइएको महानगरीय प्रहरी कार्यालय रानीपोखरीका डीआईजी उत्तमराज सुवेदीले जानकारी दिए। ८ वर्षअघि सौन्दर्य प्रतियोगितामा सहभागी हुँदा आफूलाई बेहोस बनाएर बलात्कार गरेको र त्यसपछि ब्ल्याकमेल गरेर निरन्तर ६ महिना यौन शोषण गरेको भन्दै पीडित युवतीले भिडियोमार्फत हालै घटना विवरण सार्वजनिक गरेकी थिइन्। घटना सार्वजनिक भएपछि दोषीलाई कारवाही माग गर्दै र बलात्कार कानुनमा हदम्याद संशोधन माग गर्दै सडकदेखि सदनसम्म आवाज उठिरहेको छ। युवाहरु प्रधानमन्त्री निवास बालुवाटारदेखि माइतीघर, नयाँबानेश्वर, पोखरा, चितवनलगायत देशभर दबाबमूलक प्रदर्शनमा उत्रिएका छन्। यसबीचमा गृह मन्त्रालयले अपराध महाशाखाका एसएसपी बसन्त कुँवरको नेतृत्वमा पाँच सदस्यीय छानविन समिति बनाएर अनुसन्धान थालेको थियो। अनुसन्धान अन्तर्गत अभियोग लागेका पाण्डे पक्राउ परेका हुन्।"
बिहारमा पत्रकारलाई गोली हानी हत्या,बिहार : भारतको बिहार प्रान्तको बेगुसराय जिल्लामा पत्रकार सुभाष कुमारको गोली हानी हत्या गरिएको छ। घटना हुँदा सुभाष आफ्नो गाउँमा आयोजित एक कार्यक्रममा सहभागी भएर घर फर्किरहेका थिए। घटनाको जानकारी पाउनासाथ घटनास्थलमा प्रहरी पुगेको थियो। उनीहरुले सुभाषको शवलाई कब्जामा लिएर पोस्टमार्टमको लागि पठाएका छन्। मृतक पत्रकार सुभाष आफ्ना आमाबुबाका एक्लो सन्तान थिए। उनी २० मे बेलुका गाउँमा नै आयोजित एक कार्यक्रममा सामिल हुन गएका थिए। मांगलिक कार्यक्रमबाट राती फर्कंदा उनलाई बाटोमा ढुकेर बसेका अज्ञात व्यक्तिहरुले गोली हानेका थिए। गोली सुभाषको टाउकोमा लाग्यो र उनी त्यहीं ढले। घटनास्थल पुगेका प्रहरीले उनलाई उपचारको लागि नजिकैको प्राथमिक स्वास्थ्यकेन्द्र लगेका थिए। त्यही उनलाई मृत घोषित गरिएको थियो। हत्याराको खोजी भइरहेको र छिटै पत्ता लाग्ने प्रहरीले जनाएको छ। आजतक
नुवाकोटको वेलकोटगढीमा गठबन्धनका उम्मेदवार विजयी,"नुवाकोट : नुवाकोटको पूर्वी भेगमा रहेको बेलकोटगढी नगरपालिकाको नेतृत्व परिवर्तन भएको छ। स्थानीयतह सदस्यका लागि भएको निर्वाचनमा बेलकोटगढीको मेयर र उपमेयरसहित अधिकांश पदमा कांग्रेसमाओवादी गठबन्धनका उम्मेदवारहरु विजयी भएका छन्। २०७३ सालमा मात्रै नगरपालिका घोषणा भएको वेलकोटगढीमा साविकको वेलकोट, मदानपुर, जिलिङ, रातमाटे, दुइपीपल, कुमरीलगायतका स्थान समेटेर नगरपालिका बनाइएको हो। सो नगरपालिकामा २०७४ सालको स्थानीय निर्वाचनमा मेयरमा नेकपा एमालेले विजय प्राप्त गरेको थियो। हाल गठवन्धनले २५ वर्षपछि नेकपा एमालेको किल्ला कव्जा गरेको छ। वेलकोटगढीको मेयरमा माओवादी केन्द्र र उपमेयरमा नेपाली कांग्रेसका उम्मेदवार विजयी भएका छन्। बेलकोटगढीको मेयरमा माओवादी केन्द्रका उम्मेदवार जगतबहादुर गुरुङ निर्वाचित भएका छन् भने उपमेयरमा कांग्रेसका उम्मेदवार शिवप्रसाद दाहाल विजयी भएका हुन्। निर्वाचन कार्यालयका अनुसार बेलकोटगढी नगरपालिकामा खसेको २४ हजार आठसय ६१ मतमध्ये मेयरमा निर्वाचित माओवादी केन्द्रका उम्मेदवार गुरुङले १३ हजार २ सय २२ मत ल्याएर निर्वाचित भएका हुन्। उनले निकटतम प्रतिद्वन्द्वी नेकपा (एमाले) उम्मेदवार राजेन्द्ररमण खनाललाई ६ हजार ४ सय २८ को फराकिलो मतान्तरले पराजित गरेका हुन्। पराजित खनालले ६ हजार ७ सय ९४ मत ल्याएका छन्। यस्तै उपमेयरमा निर्वाचित कांग्रेसका उम्मेदवार शिव दाहालले १० हजार ७ सय ६६ मतसहित विजयी भएका छन्। उनका निकटतम प्रतिद्वन्द्वी नेकपा एमालेकी उम्मेदवार रुपा सापकोटाले ७ हजार २ सय ७४ मत ल्याएकी छन्। नुवाकोटको बेलकोटगढीमा सरकारमा रहेका माओवादी र कांग्रेसबीच मुख्य पदमा गठबन्धन भएको थियो। सत्तामा रहेको नेकपा एकीकृत समाजवादीले वेलकोटगढीमा नेतृत्व आफूले पाउनु पर्ने माग गरेपनि छुट्टाछुट्टै रुपमा निर्वाचनमा गएका थियो।"
"धनुषामा माओवादी केन्द्रले खाता खोल्यो, सबैलामा कारीराम मेयरमा निर्वाचित",जनकपुरधाम : धनुषामा नेकपा माओवादी केन्द्रले खाता खोलेको छ। धनुषाको सबैला नगरपालिकाको मेयर र उपमेयर माओवादी केन्द्रले विजयी भएको हो। माओवादी केन्द्रबाट सबैला नगरपालिकाको मेयरमा कारीराम यादवले ४ हजार २ सय १२ मत ल्याएर विजयी भएको हो। उपमेयरमा माओवादीकै रहिमा खातुनले ४ हजार ६ सय ९९ मत ल्याएर निर्वाचित भएका हुन्। माओवादीको प्रतिद्वन्द्वी जगत सुन्दर साह मधुपले ४ हजार ७६ मत मात्र ल्याउन सक्यो। त्यस्तै उमेयरमा नेकपा एमालेकी किरण कुमारी कापरले ३ हजार ६ सय ४ मत मात्र ल्याउन सकिन्। निर्वाचत कारीराम यादव संघीय सांसद तथा पूर्वमन्त्री मातृका प्रसाद यादवको कान्छो भाइ हुन्। धनुषाको १८ पालिका मध्ये १ पालिकामा माओवादी केन्द्रले जित हासिल गरेको छ।
जाजरकोटको छेडागाडका नगरप्रमुखको तलब भत्ता विपन्न बालबालिकाको शिक्षामा खर्च गरिने,"जाजरकोट : जाजरकोटको छेडागाड नगरपालिकाका नगरप्रमुख रत्नबहादुर खड्काले राज्यबाट पाउने सेवासुविधा(तलबभत्ता) विपन्न बालबालिकाको शिक्षामा खर्च गर्ने बताएका छन्। नगरप्रमुखको सपथग्रहणपछि पदभार ग्रहण गर्दै उनले आफूले जनप्रतिनिधि भएबापत पाउने सेवा सुविधा नलिने घोषणा गरेका छन्। 'मैले पाउने सेवा सुविधाबाट छुट्टै कोष बनाएर विपन्न, अल्पसंख्यक, अपाङ्ग र साहाराविहीन बालबालिकाको शिक्षाका लागि खर्च गर्ने गर्नेछु', उनले भने,सरकारले नगरप्रमुखलाई दिने तलब भत्ता रकम मेरो कार्यकालभर लिन्नँ। सबै विपन्न बालबालिकाको पढाइमा सहयोग पुग्ने गरी खर्च गर्छु। छेडागाड नगरपालिकाको समृद्धि, विकास र सुशासनका लागि आफूले काम गर्ने नगरप्रमुख खड्काले बताए। 'यसअघिका जनप्रतिनिधिले पाँच वर्षको अवधिमा पालिकाको प्रशासनिक केन्द्रसमेत तोक्न सकेका थिएनन्। प्रशासनिक केन्द्र तोक्न नसक्दा नगरपलिका भाडाको घरमा बस्दै आएको छ। मेरो पहिलो काम नगरपालिकाको विवादित प्रशासनिक केन्द्र तोकेर प्रशासनिक भवन बनाउने हुनेछ। त्यसपछि मात्र अन्य विकासका काम अघि बढ्छन्, उनले भने, सबै पक्षको सल्लाह र सहयोगमा हामी जनताको पक्षमा काम गर्नेछौं। सत्तागठबन्धनका साझा उम्मेदवार नेपाली कांग्रेसका खड्काले नवर्तमान नगरप्रमुख लालबहादुर महतारालाई पराजित गरेका थिए। गत स्थानीय निर्वाचनमा एमालेका महताराले खड्कालाई पराजित गरेका थिए। उपप्रमुखमा सत्तागठबन्धनका तर्फबाट माओवादी केन्द्रका चन्द्रबहादुर थापाले जितेका छन्। छेडागाड नगरपालिका जाजरकोटका नगरप्रमुख रत्नबहादुर खड्का पदभार ग्रहण गर्दै।"
किशोरी यौनहिंसाविरुद्ध माइतीघरमा प्रदर्शन (तस्बिरसहित),"काठमाडौं : सौन्दर्य प्रतियोगिताका आयोजकले बलात्कार गरेको घटना सामाजिक सञ्जालमार्फत् सार्वजनिक गरेकी एक युवतीलाई न्याय दिन सरकारसँग माग गर्दै शनिबार माइतीघरमा प्रदर्शन भएको छ। प्रतियोगितामा भाग लिएकी एकजना किशोरीमाथि भएको यौन हिंसाका दोषीलाई कारवाहीको माग गर्दै शनिबार काठमाडौंमा प्रदर्शन भएको हो। पीडितले नाम नै तोकेर घटनाका बारेमा सामाजिक सञ्जालबाट सार्वजनिक गरेको भन्दै उनीहरुले दोषीमाथि कारवाही गर्नुपर्ने माग राखेका छन्। 'बलात्कारीलाई सजाय दे', 'दोषीलाई कारबाही गर्', 'बलात्कार र यौनजन्य घटनाको तत्काल निर्णय गर्न छुट्टै अदालतको स्थापना गर्', 'बलात्कार सम्बन्धी घटनाको न्याय निरुपणका लागि देखिएको हदम्याद खारेज गर्', बलात्कारी होस् तँ भन्दै लेखिएको प्लेकार्ड प्रदर्शन गरेका छन्। प्रदर्शनका क्रममा उनीहरुले बलात्कार र अन्य यौनजन्य हिंसासम्बन्धी कानुनमा हदम्यादको व्यवस्था हटाउनु पर्ने, दोषीलाई कारवाही गर्नुपर्ने, पुँजीवादी पितृसत्ता मुर्दावाद लगाएतका नारा लगाएका थिए। प्रदर्शनमा सहभागी युवाहरुले घटनाको छानविन गरी दोषीलाई कारवाही गर्नुपर्ने बताएका थिए। बुधबार एक युवतीले सामाजिक सञ्जालमार्फत २०७१ सालमा भएको एक सुन्दरी प्रतियोगितामा आफूलाई बलात्कार भएको बताएकी थिइन्। उक्त घटना सार्वजनिक भएपछि दोषीलाई कारवाहीको माग उठिरहेको हो। एक युवतीले आठ वर्षअघि सौन्दर्य प्रतियोगिताको क्रममा आफूलाई आयोजक संस्थाका व्यक्तिले बलात्कार गरेको घटना सामाजिक सञ्जाल टिकटकमार्फत् सार्वजनिक गरेपछि अधिकारकर्मीहरुले चर्को आलोचना गरेका छन्।"
"मेयरमा बालेन्द्र र उपमेयरमा सुनिताको फराकिलो मतान्तर, यस्तो छ नयाँ परिणाम",काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन्द्र साह र उपमेयरमा एमालेकी सुनिता डंगोलले फराकिलो मतान्तर बनाएका छन्। सुरुदेखिनै अग्रता कायम गरेका बालेन्द्रले शनिबार बिहानसम्म ३२ हजार ७८ मत प्राप्त गरेका छन्। उनका निकटतम् प्रतिद्वन्द्वीका रुपमा रहेका एमालेका उम्मेदवार केशव स्थापितले १७ हजार २५३ मत प्राप्त गरेका छन्। बालेन्द्रले केशवलाई १४ हजार ८२५ मतले लिड गरिरहेका छन्। गठबन्धनबाट उम्मेदवार बनेकी कांग्रेसकी सिर्जना सिंहले १७ हजार १०८ मत प्राप्त गरेकी छन्। उपमेयरमा एमालेकी उम्मेदवार सुनिता डंगोलले ३१ हजार ८४२ मत प्राप्त गरेकी छन्। सत्तारुढ गठबन्धनबाट एकीकृत समाजवादीका उम्मेदवार रामेश्वर श्रेष्ठले १० हजार ९७९ मत प्राप्त गरेका हुन्। सुनिताले रामेश्वरलाई २० हजार ८६३ मतले लिड गरिरहेका छन्। उनले पनि सुरुदेखिनै मतान्तर बढाएकी थिइन्।
लुम्बिनीमा डिभाइन ब्रदर,"बुद्धभूमि लुम्बिनी जान त्रिभुवन अन्तर्राष्ट्रिय विमानस्थलमा थिएँ। त्यसका लागि ल्यान्ड गर्ने विमानस्थल पनि अन्तर्राष्ट्रिय नै थियो, भैरहवामा। अर्थात्, नेपालको दोस्रो अन्तर्राष्ट्रिय विमानस्थल, गौतमबुद्ध अन्तर्राष्ट्रिय विमानस्थल। निर्धारित लक्ष्यभन्दा चार वर्षपछि यसले पूर्णता पाएको थियो। त्यसैले पनि जीवनमा विरलै पाइने संयोग जुरेको थियो पंक्तिकारलाई, त्यस विमानस्थलको पहिलो उडानको साक्षी बन्न। अलजजिराले पहिलो उडान भरेको थियो। अर्को साक्षी बनें, २५६६औं बुद्धजयन्तीमा भारतीय प्रधानमन्त्री नरेन्द्र मोदी पहिलोपटक आएको। जेठ २ गते, २५६६औं बुद्धजयन्ती। बुद्ध एयरको ८५१ उडानबाट भैरहवा जान बोर्डिङ पास लिएर प्लेनमा छिरें। सिट नं १४ डीमा थिए एक विदेशी। लामो कपाल पालेका अग्ला उनी हसिला। छेउमा बस्न खोज्दा मौन भावमै स्वागत गरे। नमस्ते नेपाली अभिवादनबाट यात्राको बाटो खोलें। नमस्ते ! तपाईंलाई स्वागत छ, उनले नेपालीमै फर्काए। दिएँ एक पाएँ चार (शब्द)। कति मिठो भाव र शैली ! उनको हातमा गज्जबको पुस्तक देखें, हेर्दै लोभलाग्दो। एन्सिन्ट सेक्रेट अफ अ मास्टर हिलर। किताबको शीर्षक चयनले नै लोभ्यायो। त्यसको माथि क्लिन्ट जी रोजर्स, पीएचडी र तल लेखिएको थियो, अ वेस्टर्न स्केप्टिक, एन इस्टर्न मास्टर, एन्ड लाइफस ग्रेटेस्ट सेक्रेटस्। पुस्तक उनकै रहेछ। ह्वोवर आर यु फ्रम ? उनले भने, अमेरिका, क्यालिफोर्निया। अंग्रेजी लेखकसँग आफू नेपाली लेखक भएको परिचय दिएँ। कति पुस्तक लेख्नुभयो ?, अंग्रेजीमा सोधे। भनें, १५। वन्डरफूल ! उनले फर्काए। उनको त्यो पहिलो खुसी थियो मसँग। क्लिन्टको जिज्ञासा मेट्दै आफू अन्नपूर्ण पोस्ट् दैनिकमा ओपेड, फुर्सद र शुक्रबारको डेस्कको जिम्मेवारीमा रहेको जानकारी दिलाएँ। वाउ, ग्रेट, उनको मुखबाट फुत्त निस्कियो। डा क्लिन्टको मास्टर हिलरले उनको व्यापक परिचय ग्रहण गरिसकेको थिएँ। योग, ध्यानमा उनी डुबेका छन् भनेर सोध्नै परेन। आफ्नो पनि बिहानी दैनिकी योग र ध्यान भएकाले हामीलाई पोजेटिभ भाइब्रेसनले आपसमा जोडिसकेको थियो। जहाज उड्नुअघिको होल्डमा थियो। छेवैको अन्नपूर्ण पोस्ट्को नौ तले कर्पोरेट टावर देखाएँ। वरिपरि होचा र अन्नपूर्ण पोस्ट्को अग्लो कार्यालय देखेर सायद उनले दृश्य हेर्दै काम गर्न बडो आनन्द आउने भाव प्रकट गरे। बिहान ७१५ को हाम्रो फ्लाइट ८०३ मा उड्यो। डा क्लिन्टको नेपाल आगमन २०औं पटकको रहेछ तर लुम्बिनी पहिलो। भोलिपल्ट काठमाडौं फर्किएपछि मे १७ को मध्यरात (११५९ बजे) ४१ हजार फलोअर्स भएको आफ्नो फेसबुकमा स्टाटस लेखे, मिटिङ मोदी, माई क्वेस्ट र ब्राकेटमा एन्ड अ न्यु टेक अन मिराकल्स  अन द प्लेन, अ म्यान स्याट नेक्स्ट टु मी, नेम्ड गोपीकृष्ण ढुंगाना। उनीसँगको भेटपछि मलाई जस्तो अनुभव भएको थियो, उनलाई त्यस्तै भएको रहेछ। प्लेनभित्रै मसँग सेल्फी लिएको फोटोसहित त्यस्तै स्टाटस लेखेको पाएँ। सोचेजस्तै लाइन भेटें, वी डिस्कस्ड वी ह्याड मच इन् कमन एन्ड क्विक्ली बिकेम फ्रेन्डस्। त्यसको १३ घण्टापछि पार्टटु भन्दै नायिका मनिषा कोइरालासँगको फोटो राखेर क्लिन्टको अर्को फेसबुक स्टाटस आयो, मिटिङ मनिषाबाट सुरु गरेको। लेखेका रहेछन्, मोदीलाई भेट्नेबाहेक मेरो कुनै चाहना थिएन। मसँग थियो त केवल लुम्बिनी पुग्ने एउटा टिकट। मोदीको जीवनी र व्यक्तित्व बुझेका उनलाई आफ्नो त्यो पुस्तक दिने तीव्र इच्छा रहेको बुझें। चर्चित भारतीय नायक अभिताभ बच्चनसँग भेट भएको त्यो किताबभित्रको तस्बिर उनले प्लेनमै देखाए। प्लेन उड्नुअघि नायिका मनिषासँग पुरानो परिचयलाई पुनर्ताजगी गरें, गराएँ। झन्डै दशकपछि भेट भएको थियो उनीसँग। करिब ३५ मिनेटको प्लेन यात्राभर क्लिन्टसँग गफिएँ। केमेस्ट्री मिलेर होला, पहिलो भेटमै उनीसँग नन्स्टप कन्भर्सेसन ! भयो। ४१ हजार फलोअर्स भएको डा क्लिन्टले आफ्नो फेसबुकमा स्टाटस लेखे, मिटिङ मोदी, माई क्वेस्ट र ब्राकेटमा एन्ड अ न्यु टेक अन मिराकल्स      अन द प्लेन, अ म्यान स्याट नेक्स्ट टु मी, नेम्ड गोपीकृष्ण ढुंगाना। प्लेनमा पुर्याउने बसमा एउटा विदेशी उस्तै कुर्तासुरुवाल लगाएका आमाछोरीसँग कुराकानी गर्दै थिए। आमा रचना र छोरी सदीक्षा। लुम्बिनी पुगेपछि चिनजान भयो, मिस नेपाल सदीक्षा श्रेष्ठ रहिछन्। प्लेनभित्र डा क्लिन्टले आमाछोरीलाई एउटा र मलाई अर्को किताब उपहार दिए। ३३५ पृष्ठको उक्त पुस्तक ३० भाषामा अनुवादित रहेछ। दोस्रो पानामा लेखेका तीन लाइनले मन छोयो, आई डिन्ट कम टु टिच यू। आई कम टु लभ यू। लभ विल टिच यू। उपहारका लागि सोही पानामा मेरो नाम लेख्दै थपे, गोपी ! मे दिस बुक ब्लेस यू। एन्ड, मे लभ अलवेज गाइड यू। मास्टर हिलरभित्र १८ च्याप्टर जसका शीर्षक सर्सर्ती स्क्यान गरें, नभन्दै जीवन बदल्ने सूत्रहरू पाएँ। ३५ मिनेटपछि गौतमबुद्ध अन्तर्राष्ट्रिय विमानस्थलमा ओर्लिंदै गर्दा मनिषा कोइरालाको हातमा पनि त्यही किताब देखें। उनले डा क्लिन्टतर्फ हेर्दै भनिन्, आई थिंक, आई ह्याभ योर बुक ! लेखक अपत्यारिलो विश्वाससँग आत्मसात् गर्दै थिए। उनले प्लेनमा भनेका थिए, यो पुस्तक दुई दिनदेखि केही प्रति नेपालमा उपलब्ध छ। कसैले नायिका मनिषालाई उपहार दिएको रहेछ। लुम्बिनी वल्र्ड पिस फोरमका अध्यक्ष वासु गौतमको समूहले हामी सबैलाई स्वागत गर्यो र भीआईपी रुममा पुर्यायो। त्यहाँ पुग्दा क्लिन्टनले नसोचेको तेस्रो उपहार पाए। आफू जाने कारमै उनलाई लुम्बिनी पुर्याएँ। ४ नम्बर गेट प्रवेशलगत्तै प्रदर्शनीमा राखिएको चित्रकलामा आँखा पुगे। दर्जनौं पेन्टिङले भगवान् गौतम बुद्धलाई प्रतिनिधित्व गरेका थिए। १४ जनाको भारतीय कलाकारको समूह भेटियो। चार महिला एक पुरुषको उडान आर्टिस्ट ग्रुप रहेछ। इतिहास बनाइसकेको उडानकी नेतृ ममता राजपुत, डा अनुपम राघव, अल्फी कुमार र भारती बर्मा क्षणभरमै क्लिन्ट र मसँग पारिवारिकजस्तै बने। अस्टेलियाका एक कलाकार पनि सहभागी थिए। फोरमकै आयोजनामा प्रदर्शनी राखिएको रहेछ। २०४६ सालमा बहुदलीय व्यवस्था आएपछि सिद्धार्थनगर नगरपालिकाभित्र सडक सञ्जाल विस्तार भयो। अर्थशास्त्रमा विद्यावारिधि गरेका डा बलराम गौतम नगरप्रमुख बनेर सञ्जाल विस्तारदेखि बुद्धको जन्मस्थल नजिकै भएकाले लुम्बिनी र भैरहवालाई अन्तर्राष्ट्रियकरण गर्ने काममा लागि परे। उनले नगरपालिकाहरूको अन्तर्राष्ट्रिय सञ्जाल सिटीनेटको पहिलो नगर सदस्य सिद्धार्थनगरलाई दिलाएका रहेछन्। भैरहवामा बर्मेली टोलले चिनिएको मुख्य चोकमा बुद्धको प्रतिमा स्थापना गरी बुद्धचोक नामकरण र हालको अन्तर्राष्ट्रिय विमानस्थल नजिकै बुद्ध प्रतिमा राख्ने काम पनि उनले गरेका रहेछन्। उनकै सन्तान वासु फोरममार्फत लुम्बिनीमा पर्यटन प्रवद्र्धनमा लागेका रहेछन्। लुम्बिनीमा बुद्ध जयन्तीमा सरकारले औपचारिक कार्यक्रम गरेर कर्मकाण्ड पूरा गर्छ, यसले मात्र लुम्बिनी व्यापक मात्रामा अन्तर्राष्ट्रियकरण हुनेवाला छैन। हामी बुद्धसँग सम्बन्धित सन्देश, कला र संस्कृतिसँग जोडेर हबको रूपमा विकास गर्न चाहन्छौं। संसार हेर्न आँखा चाहिन्छ। ललितपुरको नेत्रधाम आई केयर सेन्टरले नि :शुल्क आई क्याम्प चलाएको रहेछ। आँखाको भिजन डिजिटल चेकिङ गर्ने बुझेपछि डा सन्यम बजिमयसँग समन्वय गरेर परीक्षण गरें। क्लिन्टलाई पनि गराएँ, झनै खुसी भए। उनको उमेर थाहा भयो, ४५ वर्ष। दुइटा भोटो बढी फटाएको बुझेपछि उनले सोधे, ब्रदरको नेपाली अर्थ। अन्तत : उनले निचोड सुनाए नेपालीमा, तपाईं मेरो दाजु। अबदेखि गोपी दाइ भन्छु। उनले मोबाइल नम्बर डायल गरेर सेभ गरे, गोपी दाइ। भनाइ छ, साथी बदल्न सकिन्छ तर छिमेकी फेर्न सकिन्न। मित्रराष्ट्र भारतसँगको सम्बन्धलाई नेपालले सन्तुलित राख्नुपर्ने चुनौती छ, उसलाई पनि। भारतीय प्रधानमन्त्री नरेन्द्र मोदीले बुद्धजयन्तीमा सोमबार लुम्बिनी भ्रमण गरे। पाँच हजार अटाउने नयाँ हलमा मनाइएको बुद्ध जयन्तीमा मोदीले भने, दुई देशको सम्बन्ध हिमाल झैं अटल र पुरानो छ। सांस्कृतिक एवं धार्मिक समानताले धेरै कुरा मिल्छ भारतसँग। बुद्ध वाज बर्न इन् नेपाल भनिहिँड्नु पर्ने नेपालीको बाध्यतालाई मोदीले विश्वलाई बुद्ध जन्मस्थल लुम्बिनी, नेपालमा पर्छ भन्ने गतिलो सन्देश दिए। उनको लुम्बिनी भ्रमण पहिलो हो, प्रधानमन्त्रीका रूपमा नेपाल भ्रमण भने पाँचौंपटक। नेपाल आउँदा राजनीतिकभन्दा आध्यात्मिक भ्रमणकै अनुभूति बढी गर्छु भन्ने मोदीको अभिव्यक्तिले उनको धार्मिक कूटनीति स्पष्ट भयो। यो भ्रमणमा मोदीले नेपालसँग ६ वटा सम्झौता गरे। नेपाल र भारतबीच सीमा सम्बन्धमा अनेकौं विवाद छन्। हामीले चुच्चे नक्सा जारी गर्दासम्म उसले हाम्रो लिपुलेक, कालापानी र लिम्पियाधुरा मिचिराखेकै छ। नेपालले यसमा अडान लिएकै कारण सम्बन्ध चिसिएकै छ। उनले धार्मिक कूटनीति प्रयोग गरेर तताउन खोजेको स्पष्ट देखिन्छ। नेपालका दर्जन मन्त्री उपस्थित मोदी र प्रधानमन्त्री शेरबहादुर देउवा सहभागी कार्यक्रम सकेपछि फोरमको लुम्बिनी वल्र्ड पिस फेस्टिभल २०२२ मा सहभागी भयौं। क्लिन्ट फेस्टिभलमा पनि रमाए। नायिका उषा रजकलगायत थुप्रै विशिष्ट र व्यक्तित्व बनाएका कैयौंसँग उनी नजिक बने प्लेनमा चिनिएको मित्रमार्फत। मोदीलाई पुस्तक दिन पाएनन्, उनको मूल मिसन पूरा हुन पाएन। एउटा टिकट बोकेर अन्धधुन्ध हिँडेका उनको लुम्बिनी संसार व्यापक बन्यो । भोलिपल्ट नायिका मनिषासँग मायादेवी मन्दिरलगायतको भ्रमण भयो। यसबीच उनीसँग अन्तरंग थुप्रै कुरा भए। अन्तमा, दुई दिनको साथसम्बन्धले सायद डा क्लिन्टले यसो भने, डियर गोपी, यु आर माई डिभाइन ब्रदर। लुम्बिनीमा मेरा लागि योभन्दा ठुलो उपहार अरू के होला !"
स्वतन्त्र वडाध्यक्षको संख्या ३ पुग्यो,"उदयपुर : उदयपुरको कटारी नगरपालिका ८ को वडाध्यक्षमा स्वतन्त्र उमेदवार विजयी भएका छन्। योसँगै जिल्लामा स्वतन्त्र वडाध्यक्षको संख्या ३ पुगेको छ। कटारी नगरपालिकाका निर्वाचन अधिकृत राजकुमार राउतका अनुसार वडा नं ८ मा मुढाछापका स्वतन्त्र उमेदवार नविन्द्रकुमार तामाङ्ग विजयी भएका हुन्। तामाङ्गले प्रतिस्पर्धी गठबन्धन नेकपा माओबादी केन्द्रका कमलबहादुर श्रेष्ठलाई १२ मतान्तरले पछि पारेका हुन्। निर्वाचन अधिकृत राउतका अनुसार तामाङ्गले ५५३ र श्रेष्ठले ५४१ मत प्राप्त गरे। श्रेष्ठ यसअघि २०७४ का निर्वाचित वडाध्यक्ष हुन्। श्रेष्ठ यसअघि २०७४ का निर्वाचित वडाध्यक्ष हुन्। नेकपा माओबादीको पकड क्षेत्र मानिने वडा नं ८ लाई तामाङ्गले गठबन्धन हुँदासमेत पराजित गरेका छन्। यसअघि जिल्लाको लिम्चुङ्गबुङ्ग गाउँपालिका वडा नं ३ मा जेब्ररा चिन्ह लिएर स्वतन्त्र उमेदवार बनेका गुरुमणि कुमाई र उदयपुरगढी गाउँपालिकाको वडा नं २ मा धाराचिन्ह लिएर उमेदवार बनेका इन्द्रबहादुर राउत विजयी भएका छन्। कुमाईले नेपाली कांग्रेसका कुलबहादुर खत्रीलाई ५२ मतान्तरले विजयी भएका हुन्। उनी यसअघि एमालेको तर्फबाट वडासदस्य निर्वाचित भएका थिए। त्यसैगरी राउतले प्रतिद्वन्द्वी नेकपा एमालेका उमेदवार दिपक तामाङ्गलाई १२२ मतान्तरले जीत निकालेका हुन्। राउत यसअघि नेकपा एमालेबाट निर्वाचित वडाध्यक्ष हुन्। १४ वडा रहेको कटारीमा हालसम्म ८ वटा वडाको नतिजा आइसकेको छ। बाँकीको गणना कार्य भैरहेको निर्वाचन अधिकृत राउतले बताए। ८ मध्ये हालसम्म एमालेले एक्लै ४, रुख १, माओबादी केन्द्र १, नेकपा एसले १ र स्वतन्त्रले १ वडा जितिसकेको छ। एमालेले वडानं १०,११,१३,१४ मा क्रमश: क्षेत्रबहादुर खड्का, अनन्त हायु, शम्भु श्रेष्ठ, अमर मगर, नेपाली कांग्रेसबाट वडानं ७ मा सुविन ढुंगाना, माओबादीबाट वडा नं १२ मा यम्बरबहादुर कटुवाल, नेकपा एसबाट ९ मा वेगबहादुर आले र वडा नं ८ मा स्वतन्त्र नविन्द्रकुमार तामाङ्ग विजयी भइसकेका छन्।"
एमाले सचिव महासेठको गृहनगरमा एमाले शून्य,जनकपुरधाम : नेकपा एमालेमा मधेशको प्रभावशाली नेता तथा एमालेका सचिव रघुवीर महासेठको गृह नगरमा एमाले शून्यमा झरेको छ। संघीय सांसदसमेत रहेका महासेठको घर धनुषाको मिथिला बिहारी नगरपालिकामा मेयरमा कांग्रेस र उपमेयरमा माओवादी केन्द्र विजयी भएको हो। कांग्रेसका राजेन्द्रप्रसाद यादव ४ हजार ३ सय ४ मत ल्याएर मेयरमा विजयी भएका छन्। उनले आफ्ना निकटतम प्रतिद्वन्दी एमालेका निवर्तमान मेयर अनिल कुमार यादवलाई २ हजार १० मत अन्तरले पराजित गर्दै विजयी भएका हुन्। निकटतम प्रतिद्वन्दी निवर्तमान मेयरले ४ हजार ९४ मत मात्र ल्याउन सके। यस्तै उपमेयरमा नेकपा माओवादी केन्द्रकी शोभादेवी साह विजयी भएकी छिन्। उनले ३ हजार ३ सय ३० मत ल्याएर विजयी भइन् भने निकटतम प्रतिद्वन्दी नेकपा एकीकृत समाजवादीकी अनिता कुमारीले २ हजार ७ सय ९७ मत प्राप्त गरेकी छिन्। १० वटा वडा रहेको मिथिला बिहारी नगरपालिकाको एउटा वडासमेत एमालेले जित्न सकेनन्। २०७४ निर्वाचनमा यो नगरपालिकामा एमालेले मेयर उपमेयरसहित केही वडाहरु पनि जितेको थियो। यस नगरपालिकाको वडा नं ३ मा एमाले नेता रघुवीर महासेठको पुख्र्यौली घर रहेको छ।
गौशाला नगरपालिकाको मेयर र उपमेयरमा जसपा विजयी,महोत्तरी : गौशाला नगरपालिकाको मेयर र उपमेयरमा जनता समाजवादी पार्टी (जसपा)का उम्मेदवार विजयी भएको छ । जसपाबाट मेयरका उम्मेदवार बनेका डाक्टर दिपेन्द्र महतो फराकिलो मतान्तरले विजयी भएका छन् । महतोले ८ हजार ७९९ मत ल्याएर निर्वाचित भएका हुन् । उनका निकटतम प्रतिद्वन्द्वी नेकपा माओवादी केन्द्रबाट मेयरका उम्मेदवार बिष्णुबहादुर योन्जन ५ हजार ६२७ मत पाएका छन् । यस्तै नेपाली कांग्रेसका उम्मेदवार बसन्त गुरुङ ५ हजार १३२ मत प्राप्त गरेका छन् । त्यसैगरी उपमेयर पदमा जसपाकै रेणुकुमारी महतो ८ हजार ४५५ मत ल्याएर निर्वाचित भएकी हुन् । उनकी निकटतम प्रतिद्वन्द्वी नेकपा माओवादी केन्द्रकी जनक दुलारी साहले ५ हजार ४९० मत प्राप्त गरेकी छन् । नेपाली कांग्रेसबाट उपमेयरको उम्मेदवार बनेकी सुसिला देवीले ५ हजार ४७ मत पाएको निर्वाचन अधिकृतको कार्यालय गौशालाले जनाएको छ ।
कामपा ८ मा कांग्रेस विजयी,"काठमाडौं : महानगरपालिकाको वडा नम्बर ८ मा नेपाली कांग्रेसका तर्फबाट आसामान सङ्गत अध्यक्षमा विजयी भएका छन्। सङ्गत नेकपा (एमाले)का उमेशकुमार कुइँकेललाई ८१९ मतले पछि पार्दै वडाध्यक्षमा विजयी भएका हुन्। उनको प्यानल नै निर्वाचित भएको हो। सङ्गतले एक हजार ५५७ मत प्राप्त गर्दा कुइँकेलले ७३८ मत प्राप्त गरेका छन्। त्यसैगरी सदस्यमा शेखर देउला र सलोनी वडारी विजयी भएका छन्। महिला सदस्यतर्फ सरस्वती राजवंशी र दलित महिला सदस्यमा राजलक्ष्मी भुसाल विजय भएका हुन्। हाल कामपा वडा नम्बर १, २, ३, ४ ५, ६, ८, २८, २९, ३० र ३२ को मतपरिणाम सार्वजनिक भइसकेको छ। त्यसैगरी वडा नम्बर ७, ९, १०, २४, २५, २६, २७ र ३१ को मत गणना कार्य जारी छ। कामपामा कूल मतदाता तीन लाख २४२ रहेकोमा जम्मा ६३ दशमलव ४९ प्रतिशतले मतदान गरेको आयोगले जनाएको छ। रासस"
नवलपरासीमा सबैभन्दा बढी कांग्रेसका उमेदवार चुनिए,"परासी : पश्चिम नवलपरासीका ७ स्थानीय तहमा सबैभन्दा बढी नेपाली कांग्रेसका उमेदवार जनप्रतिनिधिमा चुनिएका छन्। ३ नगरपालिका र ४ गाउँपालिका रहेको जिल्लामा कुल ३ सय ८४ जनप्रतिनिधि चुनिएका छन्। जसमा प्रमुख र उपप्रमुखसहित नेपाली कांग्रेसबाट १ सय ७४ जनप्रतिनिधि चुनिएका हुन्। कांग्रेसले प्रमुख र उपप्रमुखमा ३३ पालिका जितेको छ। ३४ वडामा वडाअध्यक्ष र १ सय ३४ सदस्य जितेको छ। एमालेबाट ३ प्रमुख र २ उपप्रमुखसहित १ सय ९ जनप्रतिनिधि चुनिएका छन्। जसमा १६ वडाध्यक्ष र ८८ जना वडा सदस्य जितेको छ। माओवादी केन्द्रले ११ प्रमुख उपप्रमुखसहित ३० जनप्रतिनिधि जितेको छ। जसमा ७ वडाध्यक्ष र २१ जना सदस्यामा जितेको छ। राप्रपाले ३० जना जनप्रतिनिधि जितेको छ। जसमा १ उपप्रमुख, ६ वडाध्यक्ष र २३ वडा सदस्यमा जनप्रतिनिधि जितेको हो। जनता समाजवादी पार्टी(जसपाले) २४ जनप्रतिनिधि जितेको छ। जसमा ६ वडाध्यक्ष र १८ सदस्य छन्। लोसपाले १ वडाध्यक्ष र ४ सदस्य गरी ५ जनप्रतिनिधिमा जितेको छ। जनता प्रगतिशिल पार्टी(जप्रपा) ले १ वडाध्यक्ष र ४ सदस्य गरी ५ जनप्रतिनिधि जितेको छ। नेकपा एकीकृत समाजवादी(एस) ले १ वडाध्यक्ष र २ सदस्य गरी ३ जना जनप्रतिनिधि जितेको छ। स्वतन्त्रबाट २ जना वडाध्यक्ष र २ जना सदस्य गरी ४ जनाले जितेका छन्।"
सूर्योदय नगरपालिकाको मेयरमा नेकपा एकीकृत समाजवादी विजयी,इलाम : इलामको सूर्योदय नगरपालिका मेयरमा नेकपा एस र उपमेयरमा कांग्रेस विजयी भएका छन्। निर्वाचन आयोगका अनुसार स्थानीय तह निर्वाचन २०७९ अन्तर्गत सूर्योदय नगरपालिका मेयरमा नेपाल कम्युनिष्ट पार्टी एकीकृत समाजवादी उम्मेदवार रनबहादुर राई १२ हजार ४ सय ३१ मत ल्याई विजयी भएका हुन् । उनले निकटतम प्रतिद्वन्द्वी नेपाल कम्युनिष्ट पार्टी एमाले उम्मेदवार काजीमान कागतेलाई १ हजार ८ सय ५२ मतान्तरले पराजित गरेका हुन् । पराजित काजीमान कागतेले १० हजार ५ सय ७९ मत ल्याएका छन् । यस्तै उपप्रमुखमा नेपाली कांग्रेसका उम्मेदवार दुर्गाकुमार बराल ११ हजार ८ सय ५४ मतसहित विजयी भएका छन्। उनकी निकटतम प्रतिद्वन्द्वी नेपाल कम्युनिष्ट पार्टी एमालेकी उम्मेदवार दुर्गादेवी भट्टराईले ९ हजार १ सय २२ मत ल्याएकी छन्।
युक्रेनी सेनाद्वारा आत्मसमर्पण : मारिउपोल सहरमा रुसको पूर्ण कब्जा,"किभ : रुसले युक्रेनको तटीय सहर मारिउपोललाई महिनौंको लडाइपछि आफ्नो कब्जामा लिएको घोषणा गरेको छ । युक्रेनी सेनाले आत्मसमर्पण गरेपछि रूसी अधिकारीले मारिउपोल कब्जाको अन्तिम युद्ध शहरको अजोभस्टल स्टिल प्लान्टमा चलिरहेको बताए। महिनौंदेखि युक्रेनी सेना सो प्लान्टमा रुसको कब्जा रोक्न लडिरहेको थियो। शुक्रबार आत्मसमर्पण गरेपछि मारियुपोलको नियन्त्रण रसियामा गएको छ । रुसको रक्षा मन्त्रालयले ५३१ युक्रेनी सैनिकले प्लान्ट छोडेको जनाएको छ । युक्रेनका राष्ट्रपति भोलोडिमिर जेलेन्स्कीले पनि रुसको घोषणाको पुष्टि गरेका छन् । प्लान्टका अन्तिम सुरक्षाकर्मीलाई पनि त्यहाँबाट बाहिर जान अनुमति दिइएको उनले बताए । उनले शुक्रबार युक्रेनी टिभी च्यानललाई भने, 'केटाहरूले सैन्य कमाण्डबाट स्पष्ट संकेत पाएका छन् कि उनीहरूले आफ्नो जीवन सुरक्षित गर्न सक्छन्।' अजोभस्टल स्टिल प्लान्ट पूर्ण रूपमा हप्तादिनदेखि पूर्णरुपमा घेरिएको थियो। रुसी सेनाले मानवीय सहायतालाई त्यहाँ पुग्न रोकेको थियो। यो ठाउँमा हवाई आक्रमण पनि भइरहेको छ । रुसी सेनाले युक्रेनी सुरक्षा बललाई हतियार राख्न आग्रह गरेको थियो । यस प्लान्टमा सर्वसाधारण पनि फसेका थिए । संयुक्त राष्ट्र संघ र रेडक्रसबीचको वार्तापछि उनीहरुलाई यसै महिनाको सुरुमा बाहिर निकालिएको थियो। रुस र युक्रेनबीच यस वर्षको फेब्रुअरीदेखि युद्ध चलिरहेको छ । रुसले २४ फेब्रुअरीमा युक्रेनमा आक्रमण गरेको थियो । बीबीसी"
"बुस्ट गर्ने चले, मिठा गीतसंगीत छायामा परे","बर्दियामा ३९ वर्षअघि जन्मिएका चित्रलाल शर्मा (सीएल शर्मा)लाई १८ वर्षको हुँदासम्म गायक बन्छु भन्ने लागेको थियो । सांगीतिक क्षेत्रमा भविष्य देखेर जब २०५७ सालमा काठमाडौं आए, जीवनले फरक मोड लियो। तर, गायकभन्दा अलिक बढी लोकप्रिय संगीतकारमा भए। गीत लेखनमा पनि उत्तिाकै दक्खल राख्ने शर्माले तीन सयभन्दा बढी गीतमा संगीत भरे। केही गाए र श्रोतादर्शकसम्म पुर्याउन यतिका समय बल गरे । सांगीतिक दुनियाँमा घस्रँदै गर्दा संगीतकार आलोकश्रीले तातेताते गराउँदै न्यू वज्राचार्यको डोरेमी संगीत पाठशालामा पुर्याउँदा आवाज र कलालाई तिखार्ने मौका पाए । तर, गाउनभन्दा संगीत सिर्जनामा दौडको गति बढ्यो। क्यासेटको रिलमा संगीत र आवाज भरेर बजार पठाउने समयदेखि युट्युबमा हालेर बुस्ट गर्ने जमानासम्म हार्मोनियमको सुर र गितारको तार माभ्दैछन्। तर, २० वर्षसम्म संगीतलाई कुँदेर श्रोतामा पुर्याउँदा पनि आफैंलाई अझै हराएको महसुस गर्छन् उनी। भन्छन्, चर्चा कमाउने उमेर मेरो अझै आएको छैन होला र त यो भएको । तर, हार भने मानेका छैनन् । संगीतको पहिलो अक्षर एमलाई आफ्नो ब्लडग्रुप मान्ने उनै संगीतकार शर्मासँग अन्नपूर्णकर्मी रविन भट्टराईले गरेको कुराकानी । दुई दशकदेखि सांगीतिक क्षेत्रलाई अगाल्नुभएको छ। कसरी प्रवेश गर्नुभयो ? रेडियो नेपालका गीत धेरै सुन्थेँ। नारायणगोल दाइको गीत धेरै सुनें र गाएँ पनि। म ९१० कक्षामा पढ्दा विद्यालयमा गीत गाउँथें। गाउँमा गुनगुनाउँथें। शिक्षक, शिक्षिकाको प्रोत्साहन पनि धेरै पाएँ। जब मैले कक्षा १२ गाउँमा नै पास गरें, त्यसपछि २०५७ सालमा काठमाडौं छिरेँ। मैले औपचारिक रूपमा डोरेमी संगीत पाठशालामा संगीत सिकेँ। त्यो निजी थियो। मैले ताहाचलमा पनि संगीत अध्ययन गरेँ। काठमाडौं आउनुको उद्देश्य संगीत सिक्न मात्रै थियो कि अन्य केही ? मेरो लक्ष्य भनेकै संगीतमा केही गर्छु भन्ने थियो। त्यसको साथै औपचारिक शिक्षा पनि लिनु थियो। अनि काठमाडौंमा नै आएपछि केही गर्न सकिन्छ भन्ने भनाइ थियो गाउँमा। यी सबै कुराको मिश्रण मेरो मनस्थितिमा पनि पर्यो। म त्यहीँ सपना बोकेर यो काठमाडौंमा छिरेको हुँ। काठमाडौंलाई सपनाको सहर पनि भन्छन्। तपाईं पनि सपना बोकेर नै आउनुभयो। अहिले के लाग्छ सपना पूरा हुँदैछ ? सपना देखेर मात्रै पूरा हुँदैन। सपनाको लागि मिहेनत पनि चाहियो। त्यहीअनुसारको सर्कल पनि चाहिने रहेछ। त्यहीँअनुसारको ठाउँ पनि चाहिन्छ भन्ने थाहा भयो। तर, म अहिले आफैंलाई बेलाबेला केलाउँछु। ओल्टाइ,पल्टाइ हेर्छु। मैले सपना देखेँ, मिहेनत गरे। तर, मिहेनत गरेअनुसारको ठाउँ पाइन जस्तो लाग्छ आजकल। या मलाई ठाउँले चिनेन, कि मैले ठाउँलाई चिनिन अझै दोधार छ। म कहाँ छु वा के कुरामा जाम भएर बसेको छु ? आज म आफैंलाई प्रश्न गरिरहेको छु। किन सपना काठमाडौंमा नै देख्नुपर्छ ? यहाँ आएर सपनाको सागरमा डुब्ने पनि त छन् हैन र ? काठमाडौं नेपालको राजधानी बन्यो। राज्यसक्ता चलाउनेदेखि हरेक कुराको नीति, नियम र निर्माणको थलो पनि काठमाडौं नै बन्यो। यहाँ आएर आफ्नो क्षमता देखाएपछि मात्रै नेपालले चिन्छ भन्ने भान सबैमा छ। पहिले जे कुरा पनि काठमाडौंको हेरिन्छ। त्यसैले पनि हो यो सपनाको सहर बनेको। संगीतको कुरा गर्दा मोफसलमा पनि रेकर्डिङ स्टुडियो खुलेका छन्। तर, प्रोफेसनल रूपमा काम गर्दा वाद्यवादनदेखि हरेक कुरा काठमाडौंमा धेरै छन्। जानकार धेरै यहाँ बस्छन्। र सिक्न अनि व्यावसायिक रूपमा गर्न यहाँ सहज छ। यो पनि अर्को कारण हो। सबै कुरा एकै ठाउँमा जुटाउन सहज हुने भएकाले पनि अहिले सपना देख्न मात्रै होइन, काम गर्न पनि काठमाडौं नै आउनु पर्छ। यो महासागरलाई चिन्नु पनि भएको छ। तर, आफैंलाई यहाँ पौडन सकस भएको हो ? यहाँ हराउन पनि सकिन्छ। र, तैरन पनि। यसो हुनुमा एउटा आर्थिक कुरा पनि हो। यो पाटो मजबुत भयो भने चाँडै तैरने ठाउँ पनि हो। म ग्रास लेबलबाट आएको मान्छे हुँ। त्यसैले समयमा उठ्न सकिनँ पनि। अझै पनि संघर्ष गरिरहेको छु। घर परिवार धान्नेदेखि दैनिकी गुजारा चलाउन पनि मैले काम गर्नुपर्ने भयो। भाइलाई पढाउनेदेखि हरेक कुरा घरको जेठो छोरा भएपछि पूरा गर्नु नै थियो। त्यो परस्थितिले पनि मलाई यो क्षेत्रमा जति दौडनु थियो, त्यो गर्न सकिरहेको छैन जस्तो लागेको छ। आफैंले गरेका राम्रा सिर्जना छायामा पर्दा के कारण यस्तो भयो होला जस्तो लाग्छ ? मैले धेरै पहिले संगीत दिएको गीत हो (गाउँदै) : अनमिएर, तिमी चढ्ने डोली कसको होला, तिमीलाई बसमा पार्ने बोली कसको होला, बोली कसको होला। यो गीतमा शब्द सुवास गौतमको हो। धेरै मिहेनत गरेर संगीत दिएको थिएँ। अलि चल्यो पनि । तर, सुन्ने ठाउँसम्म नपुगेको हो। त्यो समय अहिले जस्तो सामाजिक सञ्जालको यत्रो प्रभाव थिएन। बुस्टको जमाना थिएन। अहिले चल्नलाई प्रोमोसन गर्नुपर्छ। पहिले नै धेरै पैसा पेल्नुपर्छ। श्रोता, दर्शकसम्म पुर्याउन हम्मेहम्मे छ। फाइदा कम छ। मेरा गीतहरू प्रोमोसनका हिसाबमा धेरै छायामा परेका छन्। राम्रा शब्द, र संगीत भएका गीतहरू हराउनुको कारण अरू के देख्नुहुन्छ ? समय प्रविधिको छ। दर्शक श्र्रोतासम्म पुर्याउने धेरै कुराको सहारा लिनुपर्छ। आजकल मान्छे गीत सुन्ने भन्दा पनि हेर्ने गर्छन्। अडियो त आफैंमा राम्रो हुनैपर्छ। तर, भिडियो बनाउँदा राम्रा कलाकारलाई लिन सकिएन भने ती राम्रा शब्द भएका गीत हराउन थालेका छन्। यो एउटा कारण हो। तर, कहिलेकाहीँ शब्द गज्जबको नभएका तर, भिडियो राम्रो भए पनि नचलेका उदाहरण त छन्। यो केही होला। अहिले भिडियोमा पनि चलेका कलाकार ल्याउनुपर्छ। उहाँहरूलाई ल्याउन रकम धेरै तिर्नुपर्छ। राम्रो शब्द लेख्ने र संगीत दिनेले त्यो गर्न सकेनन् भने ती गीत हराउँछन्। छायामा पर्छन्। हामी के बुझ्न सक्छौं, पछिल्लो समय दर्शक, श्रोताले शब्दभन्दा भिडियोलाई बढी प्राथमिकता दिए वा खोजे हुन् ? त्यो पनि हो। तर, सिर्जना आफैंमा राम्रा नभए ती भिडियो पनि चल्दैन। जस्तै १५ लाख खर्च गरेका भिडियो पनि नचलेको हामीलाई थाहा छ। मैले पनि कस्तो सुहाएको भन्ने गीत मेरो शब्द संगीतमा तयार पारेँ। चलेका कलाकारलाई खेलायौं पनि। बुस्ट गर्नेदेखि सबै काम भरपुर भयो। राम्रै च्यानलबाट पनि सार्वजनिक गरेका थियौँ। काठमाडौं नेपालको राजधानी बन्यो। राज्यसत्ताा चलाउनेदेखि हरेक कुराको नीति, नियम र निर्माणको थलो पनि काठमाडौं नै बन्यो। यहाँ आएर आफ्नो क्षमता देखाएपछि मात्रै नेपालले चिन्छ भन्ने भान सबैमा छ। पहिले जे कुरा पनि काठमाडौंको हेरिन्छ। त्यसैले पनि हो यो सपनाको सहर बनेको। ट्रेन्डिङमा पनि टप १० सम्म ल्याउन सफल भयौं। तर, त्यसपछि सुन्ने क्रम घट्यो। यो भनेकै सदाबहार शब्द नहुनु हो। अहिले पनि नारायणगोपालका गीत किन चलेभन्दा त्यो त शब्द सिर्जना नै हो। तर, ठूलो समुदाय अथवा सामाजिक सञ्जालको पहुँचमा भएकाहरूले भिडियो हेर्छन्। त्यसैले भिडियोसँगै शब्द पनि दमदार चाहिन्छ भन्छु म। सांगीतिक दुनियाँमा परिवर्तन निरन्तर छ। यो क्षेत्र गाह्रो भएर पलायन हुने पनि छन्। तपाईंलाई त्यस्तो अवस्था आएन ? मैले संगीतको क्षेत्र नै त्याग्नुपर्ने अवस्था त आएको छैन। मेरो ब्लड ग्रुप के हो भनेर भने भने म त एम भन्छु। यो संगीतको पहिलो अक्षर हो। म कुनै पनि हालतमा यसबाट पलायन त हुँदिनँ। तर, मैले बीचमा चाहिँ पारिवारिक कारणले गर्दा बिदेसिनु परेको थियो। त्यो मेरो पारिवारिक अवस्थालाई मजबुत बनाउनुपर्ने समय हो। म कोरियाका लागि नाम निकालेर काम गर्न गएँ। ४५ वर्ष मेरो ग्याप त भयो। त्यो समय मैले बजारमा आउने गरी गीतमा संगीत दिने काम त गरिनँ। तर, नेपालबाट नै सानो ८ किलोको हार्माेनियम लिएर कोरिया गएको थिएँ। काम गरेर बाँकी समय म गीत गाउँथें। नयाँ संगीत खोज्थेँ। असनमा हार्माेनियम बनाउने हरेरामजीले बनाएको हार्मोनीले मैले कोरियामा संगीतलाई निरन्तरता दिएको थिएँ। गीत लेखेर, संगीत भरेर वा गाएर परिवारको आर्थिक अवस्था मजबुत बनाउन सकिन्न ? आम्दानी त गर्न सकिन्छ। तर, हाम्रो देश सानु छ। अहिले गीत, संगीतको माध्यमबाट आम्दानी गर्ने भनेकै युट्युबबाट हो। यो नेपाली माध्यम होइन। अन्तर्राष्ट्रिय प्लेटफममा हामी पस्दा त्यसलाई व्यवस्थित गर्न सक्दैनौं। अहिले यो माध्यमलाई व्यवसाय बनाएकाले भ्युज जाने र भाइरल हुने कन्टेन खोज्छन्। गीत खोज्छन्। त्यसकारण राम्रो चलेका च्यानलले सबै स्रष्टालाई प्राथमिकता दिएका पनि हुँदैनन्। र, अर्को कुरा गीत प्रोमोट गर्न चलेका युट्युब, टिकटक वा अन्य सामाजिक सञ्जाल प्रयोगकर्ता चाहिन्छ। उहाँहरू पनि सबैको पहुँचमा हुनुहुन्न। त्यसैले यहाँ प्रतिस्पर्धा गर्न नै पैसा चाहिने भएकाले यो क्षेत्र महँगो बनेको छ। अनि पलायन पनि भएका हुन्। तर, मिहेनत गरेकाहरू त एउटा गीतबाट नै करोडौं कमाउन सफल त हुनुभएको पनि छ। अहिले दैनिकी चलाउन तपाईंलाई सहज छ ? पुनः विदेश त जानु पर्दैन नि ? दाल, भात, तरकारी खान पुगेकै छ। तर, कहिलेकाहीँ धेरै समय गुमाए जस्तो पनि लाग्छ। मेरा धेरै साथी अन्य क्षेत्रमा लागेर धेरै कमाएका छन्। राम्रो पदमा पुगेका छन्। तर, मलाई त संगीत नै मन परेर होला यसमा आम्दानी अन्य पेसा जस्तो गज्जब त छैन, तर, पेट पाल्न र मनलाई सन्तोष राख्न सकेको छु। अहिलेको पुस्ता छिटोछिटो हिट हुनुपर्यो भन्ने खालका धेरै हुनुहुन्छ। कुनै पनि क्षेत्रमा साधना बढी गर्नैपर्छ। यो क्षेत्र त झनै अध्ययनसँगै साधना गर्नुपर्ने र मिहेनतको फल पर्खनुपर्ने स्थान भएकाले धैर्य अवश्य चाहिन्छ। त्यो चाहिँ मैले अलिक कम पाएको छु। तर, केही गरौं भनेर आउनेको संख्या पनि कम छैन। बेलाबेला पीडा पनि हुन्छ। तर, त्यो पीडा सिर्जना नचलेर हो। आम्दानी नभएर होइन। यतिका मिहेनत गर्दा पनि किन चल्दैन भन्ने लाग्छ। बजार सोच्छु। दर्शक र श्रोताको रोजाइ खोज्छु। अनेक उपाय गर्दा पनि अचम्म लाग्छ किन यस्तो भयो भन्ने। अहिले मलाई दैनिकी चलाउन भने पीर छैन। राजनीतिक गतिरोधले सांगीतिक दुनियाँलाई असर गर्छ ? मज्जाले गर्छ। किनकि यो दुनियाँमा लाग्नेले द्वन्द्वकालमा धेरै दुःख पाएका छन्। मैले पनि पाएँ। खुलेर गीत गाउने वा बजाउने अवस्था थिएन। राजनीति गर्ने नेता सक्षम नहुँदा नीति राम्रो बन्दैन। गीत, संगीतलाई प्रोमोट गर्ने र स्रष्टालाई सम्मान गर्ने नीति नै छैन। कि त पार्टीको झण्डा बोकेर हिँड्नु पर्यो। राजनीतिक दलकै कारण हुने बन्दहडताल र गलत निर्णयले धेरैको व्यवसायमा समस्या पनि पर्न सक्छ। त्यो सांगीतिक दुनियाँमा पनि परेको छ। कोरोना महामारीले त झनै असर पार्यो है ? कोभिडले गीत गाउनेलाई असर पार्यो। तर, म संगीत पनि गर्ने भएकाले मलाई चाहिँ असर पारेन। किनभने मैले कोभिडको पहिलो लहर आउँदा नै १५ वटा गीतमा संगीत भरेको थिएँ। त्यो १५ वटा गीतले मलाई एक वर्ष पुगेको थियो। भित्र बसेर नै गर्ने काम भएकाले पहिलो चरणमा पैसा भएकाले र सामान्य गीत लेख्न जान्नेले पनि संगीत गर्न दिए। तर, त्यसपछि धेरैको आर्थिक अवस्था कमजोर भयो। अनि दोस्रो चरणमा भने केही समस्या भने परेको हो। नयाँ पुस्ता पनि यो क्षेत्रमा आइरहेका छन्। नयाँ पुस्ताले यो क्षेत्रलाई कसरी हेरेको पाउनु भएको छ ? अहिलेको पुस्ता छिटोछिटो हिट हुनुपर्यो भन्ने खालका धेरै हुनुहुन्छ। कुनै पनि क्षेत्रमा साधना बढी गर्नैपर्छ। यो क्षेत्र त झनै अध्ययनसँगै साधना गर्नुपर्ने र मिहेनतको फल पर्खनुपर्ने स्थान भएकाले धैर्य अवश्य चाहिन्छ। त्यो चाहिँ मैले अलिक कम पाएको छु। तर, केही गरौं भनेर आउनेको संख्या पनि कम छैन। यो क्षेत्रमा केही गर्ने हो भने सिकेर र मिहेनत गरेर आउने हो। तपाईंले समयअनुकूल प्रमोसनमा ध्यान नदिनु भएको त होइन ? आजकल टिकटकबाट पनि धेरै गीतको प्रोमोसन हुन्छ। चलेका टिकटकलाई हात जोड्न पुगेको छैन। राम्रा सिर्जना तयार भएपछि प्रोमोसन नभएर पनि हो नचलेको। मलाई टिकटक बनाउन मन पर्दैन। फेरि यो प्रोमोसन गर्ने ठाउँ पनि परिवर्तन भइरहन्छ। अहिले सामाजिक सञ्जाल शक्तिशाली छ। जुन प्रोमोसन भयो त्यो नै भाइरल हुन्छ। म त्यो कुरामा कमजोर पनि हुन सक्छु। तर, सकेको जति त गरेकै छु जस्तो लाग्छ। म सिर्जना राम्रो दिन मात्रै लागेँ। भाइरल हुन खोजिनँ। भाइरल हुनको लागि शब्दमा गतिछाडिँन। अश्लीलता खोजिनँ। म क्यासेटको रिलमा गीत भरेर आएको मान्छे, शब्दमा दम खोजेको लेखक र मन छुने संगीत निकाल्ने संगीतकार हुँ। अहिलेको प्रोमोसन स्टायल मलाई नपचेर पनि म छायामा परेको हुन सुक्छु। सांगीतिक क्षेत्रमा रोयल्टीको विवाद पनि छ। यसले पनि तपाईंहरूजस्ता स्रष्टालाई समस्यामा पार्यो नि है ? रोयल्टी संकलन समाजले पनि यो मुद्दामा धेरै संघर्ष गरेको थियो। तर, जबसम्म सरकारले यो विषयमा मजबुत कानुन बनाउँदैन। यो विषयलाई गम्भीर विषय हो भनेर सोच्दैन। हामी सर्जकले मात्रै लडेर केही नहुने अवस्था आएको छ। नेपालमा कपिराइटको कानुन दह्रो भएन। युट्युबलगायत सामाजिक सञ्जालको कार्यालय नेपालमा छैन। त्यहाँ राम्रो पहुँच स्रष्टाको छैन। त्यसैले पनि यो विषयमा युद्ध गर्न गाह्रो भइरहेको छ। कुनै दिन समय आउला। अर्काको सम्पत्ति त सहजै कसैलाई पच्दैन नि। अब यो रोयल्टी पनि कसले कति पाउने भन्ने स्पष्ट नियम कानुन बन्न आवश्यक छ। पछिल्लो समय सांगीतिक दुनियाँमा अलि बिकृति पनि भित्रिएका छ नि। हिट हुने नाममा गीतका शब्द भद्दा बनाउने अश्लील शब्द र भाव प्रयोग हुन्छ। यो ठिक हो ? यो समस्या हो। भाइरल भनेको खहरे खोला हो। ह्वातै आएर केही हुँदैन। अनि यसले समाजमा नकारात्मक प्रभाव पनि पारेको हुन्छ। यो राम्रो पक्ष होइन। सांगीतिक दुनियाँ सदाबहार हुनुपर्छ। यहाँ हराउन पनि सकिन्छ। र, तैरन पनि। यसो हुनुमा एउटा आर्थिक कुरा पनि हो। यो पाटो मजबुत भयो भने चाँडै तैरने ठाउँ पनि हो। म ग्रास लेबलबाट आएको मान्छे हुँ। त्यसैले समयमा उठ्न सकिनँ पनि। अझै पनि संघर्ष गरिरहेको छु। समाजलाई यसको माध्यमबाट शिक्षा पनि दिनुपर्छ। त्यसैले यो गर्नु बिल्कुल राम्रो पक्ष मान्दिनँ म। ठिक होइन। यो विषयलाई स्रष्टाले गम्भीरताका साथ लिनुपर्छ। सांगीतिक क्षेत्रमा दुई दशक पार गरिरहँदा आफैंलाई सबैभन्दा बढी खुसी लागेको क्षण कुन छ ? म सुरुमा काठमाडौं आउँदा संगीतकार आलोकश्री दाइसँग भेट भयो। म गुञ्जन रेकडिङ स्टुडियोमा पुगेँ। म गाउँछु भनेर काठमाडौं आएको संगीतकार बन्न पुगेँ। त्यो समय आलोक दाइले न्यू बज्राचार्य दाइको डोरेमी संगीत पाठशालामा जति सिक्छौं, तिमीलाई फ्रि स्करलसिपमा सिक भनेर भन्नुभयो। त्यो पल चाहिँ म धेरै खुसी भएको क्षण हो। अर्को संगीतभन्दा फरक चाहिँ, मैले जब कोरिया भाषा पढेँ र परीक्षा दिएँ नाम निस्किएको क्षण म धेरै खुसी थिएँ। दुःखको क्षण पनि त होला ? त्यो त कति, कति। तर, म आफैं दुःखी मान्छे होइन। २० वर्षमा मान्छे कहाँ पुग्छ पुग्छ नि। तर, म अहिले हार मानेको छैन। दुःखी हुनु हो भने त कुनै पनि ठाउँमा केही गर्न नै सकिन्न नि है ? राम्रो मिहेनत गरेको सिर्जना नचल्दा दुःख लाग्छ। तर, म आफैं मन बुझाउँछु। के थाहा मलाई हिट हुने समय नै आएको छैन कि ? त्यसैले दुःख धेरै भए पनि त्यसलाई गनेर राखेको छैन। म दुःख पालेर बस्दिनँ। मिहेनतमा विश्वास गर्नेलाई दुःख सामान्य लाग्छ। नयाँ पुस्तालाई के सुझाव छ ? अहिले यो क्षेत्रमा गर्न सक्ने ठाउँ प्रशस्त छन्। सस्तोमा गीत निकाल्न सकिन्छ। राम्रो प्रविधि पनि अएको छ। मिहेनत गर्नुहोस्। चाँडै फलको आशा गर्नेभन्दा पनि आफूलाई यो क्षेत्रमा अब्बल बनाउनुभयो भने हामीले जस्तो दुःख भोग्नु पर्दैन भन्छु। शब्द, संगीत र गायन तीनै कुरामा हात हाल्नुभएको छ। अब कुन कुरालाई प्राथमिकता दिनुहुन्छ ? मलाई संगीतकार भनेर चिनिन्छु। गाउँछु पनि, लेख्छु पनि। म साहित्यको विद्यार्थी पनि हो। तर, म विशुद्ध संगीतकार हुँ। म बाँकी समय पनि बढी प्राथमिकता संगीतलाई नै दिन्छु। धेरै गीत छन्। तपाईंलाई नै मन छोएका गीत कुन कुन सम्झनुहुन्छ ? धेरै छन्, त्यसमध्ये टप सेभेन छान्दा अन्मिएर तिमी चढ्ने डोली कसको होला, अधरमा फूलको, भन्देऊ हजुर, कस्तो सुहाएको, रेसमैको डोरी, राधाप्यारी र शीतल शीतल हुन्। म आजकल पनि यी गीत धेरै गुनगुनाउँछु।"
"डोटीमा बस दुर्घटना : १२ जना घाइते, १८ महिने बच्चा बेपत्ता",डोटी : डोटीमा बस दुर्घटना हुँदा १२ जना घाइते भएका छन् भने १८ महिनाको बच्चा हराएका छन्। कैलालीबाट अछाम जाँदै गरेको ना ५ ख ९६६३ नम्बरको बस डोटीको शिखर नगरपालिका १ गेरुपानीमा दुर्घटना भएको प्रहरीले जनाएको छ। जिल्ला प्रहरी कार्यालय डोटीका प्रहरी नायव उपरीक्षक भोलाकुमार भट्टका अनुसार शनिबार बिहान ५ बजेतिर भएको बस दुर्घटनामा परी बस सहचालकसहित ४ जना गम्भीर घाइते भएका छन् भने बाँकी ८ जना सामान्य घाइते भएका छन्। घाइतेको दिपायल स्थित शैलेश्वरी अस्पतालमा उपचार भइरहेको छ। बसमा २० देखि २५ जनासम्म यात्रुहरू सवार थिए। १८ महिनाको बच्चा हराइरहेको र उनको खोजी कार्य भइरहेको प्रवक्ता भट्टले बताए। बस दुर्घटना भएको ठाउँ सामान्य रहेको हुँदा बस तीव्र गतिका कारण दुर्घटना भएको हुन सक्ने प्रहरीको अनुमान छ। बस चालक फरार छन्। बस सडकबाट ७०८० मिटर तल सेती नदी किनारमा खसेको छ।
पर्साका १३ मध्ये १२ पालिका प्रमुखमा नयाँ अनुहार,"वीरगन्ज : पर्सा जिल्लामा कुल १४ वटा पालिका छन्। तीमध्ये शुक्रबार अपरान्हसम्म १३ वटा पालिकाको मतगणना सकिसकेर अन्तिम नतिजा आइसेकेको छ। वीरगन्ज महानगरको भने आधा मात्रै मतगणना सकिएकाले महानगरको अन्तिम नतिजा आउन अझ केही दिन लाग्नेछ। जिल्लाका १४ पालिकामध्ये १३ पालिकाको अन्तिम नतिजा आउँदा दलगत रुपमा नेकपा एमालेले ५, नेपाली कांग्रेसले ४, जसपाले ३ र लोसपाले १ पालिका प्रमुख जितेको छ। अन्तिम नीतजा आएका १३ वटा पालिकाको प्रमुखमा छिपहरमाइ गाउँपालिकाबाहेक बाँकी १२ वटा सबैमा नयाँ अनुहार चुनिएका छन्। १४ वटै पालिकामा यसअघि निर्वाचित पालिका प्रमुखले यसपालिको निर्वाचनमा पनि निर्वाचन लडे पनि १ जना मात्रै दोहोरिएका छन्। बाँकी १२ जना पराजित भएका हुन् छन्। पर्साको छिपहरमाइ गाउँपालिकाको अध्यक्षमा मात्रै यसअघि जितेका मनोज गुप्ता मात्रै पुन पालिका प्रमुखमा निर्वाचित भएका हुन्। निकटतम प्रतिद्वन्द्वी जसपाका उम्मेदवार इन्द्रासन कलवारलाई ३२० मत अन्तरले हराउँदै एमालेका गुप्ता पुन अध्यक्षमा निर्वाचित भएका हुन्। गुप्ताले ४१८८ मत पाउँदा कलवारले भने ३८६८ मत पाएका छन्। अध्यक्षमा नेपाली कांग्रेसका उम्मेदवार नवीन सिंह भने ३५२८ मत पाएर तेश्रो स्थानमा रहे। यसअघि २०७४ को निर्वाचनमा भने गुप्ता नेकपा माओवादी केन्द्रको उम्मेदवार बनेर २८५१ मतका साथ गाउँपालिका अध्यक्षमा निर्वाचत भएका थिए। गुप्ता , एमालेका पर्सा जिल्ला सचिव पनि हुन्। छिपहरमाई गाउँपालिकाको उपाध्यक्ष भने नेपाली कांग्रेसकी उम्मेदवार लीलावती देवी कानु निर्वाचित भएकी छन्। लीलावती देवी ३८०१ मतका साथ निर्वाचित भएकी हुन्। उनकी निकटतम प्रतिस्पर्धी एमालेकी उम्मेदवार मोदीना खातुनले भने ३५९० मत पाएकी छन्। जिल्लाका ३ वटै नगरपालिकाको प्रमुखमा नयाँ अनुहार चुनिएका छन्। पोखरीया नगरपालिकाको मेयरमा एमालेका प्रधुम्न चौहान विजयी भएका छन्। नेपाली कांग्रेसका उम्मेदवार एंव निवर्तमान मेयर दिपनारायण रौनीयारलाई २४३३ मतको फराकिलो मत अन्तरले पराजित गर्दै चौहान मेयरमा निर्वाचित भएका हुन्। चौहानले ५५५४ मत पाउँदा कांग्रेसका उम्मेदवार रौनियारले भने ३१२१ मत पाएका छन्। पोखरीयाको उपमेयरमा पनि एमालेकै रुवीकुमारी ठाकुर ५१९५ मतका साथ विजयी भएकी छन्। उनकी निकटतम प्रतिस्पर्धी रेहना खातुनले ३९२९, लोसपाकी आशा कुमारी चौहानले २४६५ र नेपाल सुशासन पार्टीकी विणा देवीले २२४९ मत पाएकी छन्। पर्सागढी नगरपालिकाको नगरप्रमुखमा नेकपा एमालेका गोकर्ण पाठक निर्वाचित भएका छन्। नेपाली कांग्रेसका निवर्तमान नगरप्रमुख लोकनारायण यादवलाई २ हजार ८ सय ९१ मतको फराकिलो मतान्तरले पराजित गर्दै पाठक निर्वाचित भएका हुन्। पाठकले ६ हजार ६ सय २४ मत पाएका छन् भने यादवलाई ३ हजार ७ सय ३३ मत परेको छ। उपमेयरमा पनि एमालेकै पूजा चौधरी निर्वाचित भएकी छन्। पूजाले ७ हजार ६ सय १६ मत पाउँदा निकटम प्रतिद्वन्द्वी नेपाली कांग्रेसकी निवर्तमान उपप्रमुख अर्चना चौधरीले ३ हजार ४ सय ३० मत पाएकी छन्। बहुदरमाई नगरपालिकाको मेयरमा जनता समाजवादी पार्टी (जसपा) का सिंगासन साह तेली विजयी भएका छन् ।मेयरमा तेली ६००४ मतका साथ निर्वाचित भएका हुन्। तेली, निकटतम प्रतिद्वन्द्वी नेकपा एमालेका उम्मेदवार शिव पटेललाई ३४६ मतले पराजित गर्दै मेयरमा विजयी भएका हुन्। पटेलले ५६५८ मत पाएका हुन्। निवर्तमान मेयर एंव कांग्रेसका उम्मेदवार नितेन्द्र साह भने तेश्रो स्थानमा रहे। उनले ५५१६ मत मात्रै पाए। मेयरमा नवनिर्वाचित तेली, २०७४ सालको निर्वाचनमा भने स्वतन्त्र लडेर २०६३ मतका साथ चौथो स्थानमा सिमित भएका थिए। उपमेयरमा भने नेकपा एमालेकी उम्मेदवार सुष्माकुमारी कुशवाहा विजयी भएकी छन्। कुशवाहा ६४४० मतका साथ उपमेयरमा निर्वाचित भएकी हुन्। उनकी निकटतम प्रतिस्पर्धी कांग्रेसकी सोनामति देवी यादवले ५५२५ मत पाएकी छन्। पर्साको जगरनाथपुर गाउँपालिकामा जगरनाथपुर गाउँपालिका अध्यक्ष र उपाध्यक्ष दुवै पदमा नयाँ अनुहार चचुनिएका छन्। गाउँपालिका अध्यक्षमा कांग्रेसका उम्मेदवार श्रीकान्त यादव र उपाध्यक्षमा पनि कांग्रेसकी बबिता सिंह निर्वाचित भएका हुन्। अध्यक्षमा निर्वाचित यादवले ५७४९ मत पाउँदा उनका निकटतम प्रतिद्वन्द्वी निवर्तमान अध्यक्ष जालीम मियाका भाइ एंव एमाले उम्मेदवार महम्मद सलिम मन्सुर भने ३९२६ मत मात्रै पाए। यादवले मन्सुरलाई १८२३ मतको फराकिलो अन्तरले पराजित गरेका हुन्। २०७४ को निर्वाचनमा भने जालीम ३०४१ मतका साथ गापा अध्यक्षमा निर्वाचित हुँदा कांग्रेसका यादव भने २९८६ मत प्राप्त गरी तेश्रो स्थानमा रहेका थिए। गाउँपालिका उपाध्यक्षमा पनि कांग्रेसकी उम्मेदवार बबिता सिंह निर्वाचित भएकी छन्। एमालेकी उम्मेदवार मीरादेवी कुर्मीलाई २१८६ मतअन्तरले पराजित गर्दै बबिता उपाध्यक्षमा निर्वाचित भएकी हुन्। बबिताले ५५३१ मत पाउदा एमाले उम्मेदवार मीरादेवीले भने ३३४५ मत पाएकी हुन्। उपाध्यक्षमा मुख्यमन्त्री लालबाबु राउतकी पत्नि जसपा उम्मेदवार जलेखा खातुनले भने ३१२३ मत मात्रै पाएकी छन्। पटेर्वासुगौली गाउँपालिकाको पनि अध्यक्षमा पनि यसअघिका जनप्रतिनिधि पराजित भएका छन्। कांग्रेसका दिनेशकुमार चौधरी, निवर्तमान अध्यक्ष एंव एमालेका उम्मेदवार हरिनारायण चौधरीलाई १२०० सय मत अन्तरले हराउँदै गाउँपालिका अध्यक्षमा विजयी भएका छन्। दिनेशले ५१४४ मत ल्याएका छन् भने एमालेका हरिनारायणले ३९४४ मत पाएका छन्। २०७४ को निनर्वाचनमा दिनेश, हरिनारायणसँगै ८२ मतको झिनो अन्तरले पराजित भएका थिए। उपाध्यक्षमा भने कांग्रेसकी ममता महत्तो थारु पुन दोहोरिएकी छन्। ४४४४ मतका साथ ममता, उपाध्यक्षमा निर्वाचित भएकी हुन्। उनकी निकटतम प्रतिस्पर्धी एमालेकी मन्तुरा देवीले ४०१३ मत मात्रै पाइन्। पर्साको बिन्दबासिनी गाउँपालिका अध्यक्षमा लोकतान्त्रिक समाजवादी पार्टी (लोसपा) नेपालका प्रमोद तिवारी र उपाध्यक्षमा नेकपा एमालेकी ज्योति देवी चौरसिया विजयी भएका छन्। गाउँपालिका अध्यक्षमा लोसपाका उम्मेदवार तिवारी ४ हजार १ सय ४१ मत ल्याएर विजयी भएको निर्वाचन अधिकृतको कार्यालय बिन्दबासिनीले जनाएको छ। उनको निकटतम प्रतिद्वन्दी नेपाली कांग्रेसका विवेक चौरसिया ३ हजार ४ सय ६८ मत प्राप्त गरेका छन्। तिवारी ६ सय ७३ मतको अन्तरले विजयी भएका हुन्। जनता समाजवादी पार्टी (जसपा) नेपालका उम्मेदवार एवम् निर्वतमान गाउँपालिका अध्यक्ष श्रीलाल साह कानु १ हजार २ सय ९२ मत पाएर चौथो स्थानमा रहे। गाउँपालिका उपाध्यक्षमा एमालेकी ज्योति देवी चौरसिया २ हजार ३ सय ६६ मत ल्याएर विजयी भएकी छन्। उनको निकटतम् प्रतिद्वन्द्वी नेकपा माओवादी केन्द्रकी सुनिता चौरसिया २ हजार २ सय ८७ मत प्राप्त गरेका छन्। निवर्तमान उपाध्यक्ष एवम् कांग्रेस उम्मेदवार किरण देवी गुप्ता भने तेश्रो स्थानमा रहिन्। पर्साको पकाहामैनपुर गाउँपालिकामा पनि अध्यक्ष र उपाध्यक्ष दुवै पदमा नयाँ जनप्रतिनिधि चुनिएका छन्। गाउँपालिकाको अध्यक्षमा कांग्रेसका सुरेशप्रसाद मेहता निर्वाचित भएका छन्। निकटतम प्रतिद्वन्द्वी जनता समाजवादी पार्टी नेपाल (जसपा) का उम्मेदवार एंव निवर्तमान गापा अध्यक्ष विजयकुमार चौरसियालाई २ हजार १ सय ५६ मतको फराकिलो अन्तरले पराजित गर्दै मेहता गापा अध्यक्षमा निर्वाचित भएका हुन्। मेहताले ४६८५ मत पाएका हुन्। जसपाका चौरसियाले भने २५२९ मत मत्रौ पाएको निर्वाचन अधिकृत कृष्णाप्रसाद देवकोटाले जानकारी दिए। गाउँपालिका उपाध्यक्षमा कांग्रेसकै सरफुन नेशा ४१४१ मतका साथ निर्वाचित भएकी छन्। उनकी निकटम प्रतिद्वन्द्वी एमालेकी निर्मलाकुमारी चौरसियाले भने १८७२ मत मात्रै प्राप्त गरिन्। पर्साको कालिकामाई गाउँपालिकाको अध्यक्षमा जनता समाजवादी पार्टी (जसपा) का २१ वर्षीय वशीष्टकुमार गुप्ता निर्वाचित भएका छन्। निकटम प्रतिद्वन्द्वी नेपाली कांग्रेसका उम्मेदवार अजयकुमार कुर्मीलाई ११७ मत अन्तरले पराजित गर्दै जसपाका गुप्ता, गाउँपालिका अध्यक्षमा विजयी भएका हुन्। गुप्ताले ३७४३ मत पाएका हुन्। उनका निकटम प्रतिद्वन्द्वी कांग्रेसका कुर्मीले ३६२६ मात्रै मत पाए। कालीकामाई गाउँपालिकाको उपाध्यक्षमा भने नेपाली कांग्रेसकी राजमति बरैनी ३९८२ मतका साथ निर्वाचित भएकी छन्। उनका निकटम प्रतिद्वन्द्वी जसपाकी सहानी खातुनले ३८५९ मत पाएकी छन्। पर्साको जीराभवानी गाउँपालिकाको अध्यक्ष र उपाध्यमा कांग्रेसका उम्मेदवार विजयी भएका छन्। जीराभवानी गाउँपालिकाको अध्यक्षमा ३२ वर्षीय अनोज चौधरी निर्वाचित भएका हुन्। यस्तै उपाध्यक्षमा पनि कांग्रेसकै रेखा चौधरी निर्वाचित भएकी छन्। गाउँपालिका अध्यक्षमा निर्वाचित अनोजले निवर्तमान गाउँपालिका अध्यक्ष एंव नेकपा एमालेका उम्मेदवार रामपृत महत्तोलाई १२६१ मतको फराकिलो मतान्तरले पराजित गरेका हुन्। अनोजले ४५६० मत पाएका हुन् भने निवर्तमान अध्यक्ष महत्तोले ३२९९ मत मात्रै पाए। यस्तै उपाध्यक्षमा विजयी रेखाले पनि एमालेकी उम्मेदवार एंव निवर्तमान गाउँपालिका उपाध्यक्ष उषादेवी थरुनीलाई १७४५ मतको अन्तरले पराजित गरेकी हुन्। उपाध्यक्षमा पनि नेपाली कांग्रेसकी रेखा चौधरी विजयी भएकी छन्। नेकपा एमालेकी उम्मेदवार एंव निवर्तमान उपाध्यक्ष उषादेवी थरुनीलाई १ हजार ७ सय ४५ मतको फराकिलो अन्तरले पाखा लगाउँदै रेखा चौधरी उपाध्यक्षमा निर्वाचित भएकी हुन्। निर्वाचन अधिकृत झविन्द्रप्रसाद पाण्डेका अनुसार उपाध्यक्षमा निर्वाचित कांग्रेसकी रेखाले ४७१० मत प्राप्त गरेकी हुन् भने उनकी निकटतम प्रतिस्पर्धी एमाले उम्मेदवार एंव निवर्तमान उपाध्यक्ष उषाले २९६५ मत पाएकी हुन्। पर्साको धोविनी गाउँपालिकाको अध्यक्षमा जनता समाजवादी पार्टी (जसपा)का मदनप्रसाद चौहान विजयी भएका छन्। आफ्नो निकटतम प्रतिस्पर्धी नेपाली कांग्रेसका उम्मेदवार वशिष्ठनारायण प्रसादकुर्मीलाई केवल २० मतको झिनो अन्तरले पराजित गर्दै चौहान अध्यक्षमा निर्वाचित भएका हुन्। चौहानले ३ हजार ९१ मत ल्याउँदा कुर्मीले ३ हजार ७१ मत ल्याएका छन्। धोविनीको उपाध्यक्षमा नेपाली कांग्रेसकी मञ्जु देवी निर्वाचित भएकी छन्। निकटतम प्रतिस्पर्धी जनता समाजवादी पार्टीकी प्रियंकादेवी यादवलाई ५ सय ६६ मतले पराजित गर्दै मञ्जु देवी उपाध्यक्षमा निर्वाचित भएकी हुन्। मञ्जुले ३ हजार १ सय ४३ मत पाउँदा प्रियंकाले २ हजार ५ सय ७७ मत पाएकी हुन्। पर्साको ठोरी गाउँपालिकाको अध्यक्ष र उपाध्यक्ष दुवै पदमा नयाँ अनुहार चुनिएका छन्। अध्यक्षमा नेकपा एमालेका लालबहादुर श्रेष्ठ र उपाध्यक्षमा पनि एमालेकै गोकुली कुमारी रेग्मी निर्वाचित भएका हुन्। निकटम प्रतिद्वन्द्व नेकपा माओवादी केन्द्रका निवर्तमान अध्यक्ष पदमलाल (पिएल) श्रेष्ठलाई ७ सय २० मतान्तरले पराजित गर्दै लालबहादुर विजयी भएका हुन्। लालबहादुरले ४ हजार ४९ मत ल्याउँदा पिएल श्रेष्ठले ३ हजार ३ सय २९ मत ल्याएका छन्। उपाध्यक्षमा नेकपा माओवादी केन्द्रकी निरु तामांगलाई १ हजार २ सय १६ मतले पराजित गर्दै एमालेकी गोकुली कुमारी रेग्मी निर्वाचित भएकी हुन्। रेग्मीले ४ हजार २ सय ५९ मत पाउँदा तामांगले ३ हजार ४३ मत पाएकी छन्। नेपाली कांग्रेसकी चीनमाया लामाले २ हजार ४ सय ३१ मत पाएकी छन्।"
द्वन्द्वकालीन विद्युत बक्यौता : २३ लाख १८ हजारभन्दा बढी महशुल उठ्यो,"रसुवा : रसुवामा डेढ वर्षमा जनयुद्धको समयको २३ लाख १८ हजारभन्दा बढी विद्युतको बक्यौता भुक्तानी भएको छ। नेपाल विद्युत् प्राधिकरण धुन्चे वितरण केन्द्रले गत आर्थिक वर्ष २०७७७८ को पौषदेखि हालसम्म २३ लाख १८ हजार ३ सय ३९ रुपैयाँ असुल उपर गरेको छ। जिल्लामा ७ सय १४ ग्राहकबाट उक्त रकम संकलन गरिएको हो। केन्द्रले ७ सय ६५ जनाबाट बक्यौता उठाउन पर्ने थियो। अब ५१ जना ग्राहकबाट २ लाख ५३ हजार ४ सय ५ रुपैयाँ असुल गर्न बाँकी रहेको केन्द्रका प्रशासन प्रमुख एवं सूचना अधिकारी दीपरमण अधिकारीले बताए। उनका अनुसार बसाइँसराई गरेर गएको, केही मिटरहरू नभेटिएको, केही मिटरहरू भूकम्पले पुरिएको पाइएको छ। केही मिटरहरू नुवाकोट वितरण केन्द्रबाट हस्तान्तरण हुँदा धुन्चे वितरण केन्द्रमा देखिएको तर हालसम्म नुवाकोट वितरण केन्द्रकै कार्यक्षेत्रमा रहेको उनले बताए। उक्त महशुल द्वन्द्वकालमा तत्कालीन नेकपा माओवादीले सरकारले मिनाहा गर्छ भुक्तानी गर्नु पर्दैन भनेकोले विद्युतका ग्राहकहरुले महशुल भुक्तानी गरेका थिएनन्। तर द्वन्द्व समाप्ती पश्चातको सरकारले सो रकम मिनाहा नगरेका कारण विद्युत प्राधिकरण महशुल असुल गर्न अग्रसर भएको हो।"
परदेशमा घरदेशका परिदृश्य,"नेपाली डायस्पोरिक उपन्यासहरू गृहस्मृतिकै सन्दर्भका कारण पनि स्वदेशी मोहकतामा रमाएका छन्। स्वदेशी पहिचानलाई परदेशीय भूमिमा स्थापित गराउने भित्री मनसायलाई दर्साउन सफल छन्। विश्व भूमण्डलीकरणसँगै नेपाली साहित्यिक रचनाहरूले संसारका हरेक कुनाकाप्चासम्म पाइला टेकिसकेका छन्। राजनीतिक साँधसिमानाभन्दा माथि उठेर विश्वसाहित्यसँग प्रतिस्पर्धा गरिरहेका छन्। देवकोटाको मुनामदनमा उत्तरी ह्लासासम्म पुर्याइएको नेपाली साहित्यिक विषयवस्तुले लैनसिंह बाङदेलको मुलुकबाहिरसम्म आइपुग्दा दक्षिणी सिमानाहरू पार गरेकै हुन्। त्यति मात्र कहाँ हो र, नेपालबाहिर बसेरै लेखिरहने लीलबहादुर क्षेत्री हुन् वा इन्द्रबहादुर राई; अनेकौं स्रष्टाले नेपाली साहित्यलाई अन्तर्राष्ट्रियकरण गरेकै हुन्। अब त विभिन्न कारणवश कैयौं नेपालीहरू टाढा टाढासम्म पुगेर विदेशी मुलुकमै लामो समयसम्म बसोबास गर्न थालिसकेका छन्। शिक्षा, रोजगार, व्यापार र निर्वासन आदि जुनसुकै कारण भए पनि अथवा यातायात, सञ्चार र भौतिक समुन्नतिलगायतका सुखसुविधाबाटै आकर्षित भए पनि आखिरमा नेपालीले प्रवासन प्रक्रियालाई निरन्तरता दिइरहेकै छन्। तिनको जीवन एक प्रकारले मानसिक रूपमा नेपाली र भौतिक रूपमा विदेशी वा आप्रवासी प्रकृतिको बनिसकेको छ। त्यसैकारण पनि तिनका भोगाइ र अनुभूतिहरूबाट स्थानीय परिवेशको प्रतिबिम्बनसहित नेपाली डायस्पोरिक वा आप्रसवासनकेन्द्रित साहित्यिक रचनाहरू जन्मिरहेका छन्, जमिरहेका छन्। अर्थात्, यायावरीय मानव स्वभावले भौतिक समुन्नति वा आधुनिक विकाससँगै नेपाली डायस्पोरिक साहित्यहरू जन्माइरहेका छन्। वास्तवमा अमेरिका होस् कि युरोप, अस्ट्रेलिया होस् कि एसियाका विकसित राष्ट्रहरू; यस्ता हरेक स्थानमा लामो समयदेखि बसोबास गर्दै आएका नेपाली डायस्पोरिक साहित्यकारका तमाम रचनाहरू विश्वसाहित्यसँगै प्रतिस्पर्धामा जुटिरहेका छन्। चाहे ती कविता हुन् कि कथा, नियात्रानिबन्ध हुन् कि उपन्यास; आदि हरेक विधागत अभिव्यक्तिहरू आफैंमा साहित्यिक अनुशीलनबाट उचाइतर्फ लम्किरहेका छन्। नेपाली डायस्पोरिक उपन्यास मात्रको विश्लेषण गर्ने हो भने पनि अनेकौं नवीनतम प्रवृत्ति र वैशिष्ट्यहरू देखा पर्छन्। तिनमा कतै आप्रवासन, संघर्ष र अस्तित्वको खोजी पाइन्छ त कतै गृहस्मृति वा अतीतमोहको तीव्र ज्वारभाटा पाइन्छ। त्यस्तै कतै एकान्तिकता, अभिघात, सीमान्तीयता र उत्पीडन आदिका प्रसंगहरू गाँसिन्छन् त कतै द्वैध मानसिकता र द्वैध सांस्कृतिक चेतना आदिका अभिव्यक्तिहरू पाइन्छन्। त्यसैगरी कतिपय उपन्यासमा परदेशीय परिवेशभित्रै रोमाञ्चक वा यौनिक सन्दर्भहरूले समयानुकूल स्थान पाउन थालेका छन्। कतिपयमा भने पृथक् पृथक् स्वप्नबिम्बहरू सजिन थालेका छन्। अर्थात्, हरेक उपन्यासभित्रका औपन्यासिक विषय र शिल्पसौन्दर्यमा नवीनता र प्रयोगशीलताजस्ता प्रवृत्तिहरू प्रतिबिम्बन हुँदै गएका छन्। त्यसमा पनि सबैभन्दा महŒवपूर्ण पक्ष भनेको प्रायः हरेक नेपाली डायस्पोरिक उपन्यासहरूले गृहस्मृतिलाई आत्मसात् गरेका छन्। अर्थात्,जननी जन्मभूमिश्च स्वर्गादपि गरियसीको मर्मलाई स्पर्श गरेका छन्। नेपाली साहित्यमा डायस्पोरिक लेखनले २०४६ पछि फस्टाउने अवसर पाउँदै गए पनि ६० को दशकदेखि मात्र यस क्षेत्रमा तीव्रता पाएको हो। अझ नेपाली डायस्पोरिक उपन्यास लेखनको परम्परालाई मात्र विश्लेषण गर्ने हो भने नेपालको म्याग्दी मूलघर भएका होमनाथ सुवेदीले अमेरिकामा बसेर तयार पारेको यमपुरीको महल (२०६४) उपन्यासलाई पहिलो मान्ने गरिन्छ। आधा दर्जनभन्दा बढी उपन्यास लेखिसकेका सुवेदीको यमपुरीको महल वास्तवमै नवीनतम विषयवस्तु र शैलीलाई आत्मसात् गर्न सक्ने नेपाली डायस्पोरिक उपन्यासका रूपमा रहेको छ। काठमाडौं मूलघर भई अमेरिका बसोबास गर्दै आएका उपन्यासकार राजव (जनार्दन पुडासैनी)का एटलान्टिक स्ट्रिट (२०६५) र मोर्टेल अमेरिका (२०६७) जस्ता कृति देखा परे। उनले पनि नेपाली डायस्पोरिक उपन्यास परम्परालाई गति प्रदान गरेका छन्। राजवका उपन्यासमा समेत डायस्पोरिक प्रवृत्तिका रूपमा देखापर्ने द्वैध मानसिकता, सीमान्तीकृत हुनुको पीडा, कठिन काम गर्नुको छटपटी, अतीतप्रतिको मोह, इच्छित भूमिका उपलब्धि र असन्तुष्टि आदि अनेकौं विषय समेटिएका पाइन्छन्। अमेरिका र युरोपका उल्लेखित उपन्यासकार र तिनका उपन्यासहरूले नेपाली साहित्यमै प्रवासकेन्द्रित विषयहरूलाई प्राथमिकता दिएका छन्। प्रवासमा रहेर नेपाली साहित्य सिर्जना गर्नेमा महिला स्रष्टाहरूको दरिलो उपस्थिति पनि निकै प्रशंसनीय मानिन्छ। नेपालकै तनहुँ मूल थलो भई बेल्जियममा रहँदै आएका उपन्यासकार पञ्चम अधिकारीले पथिक प्रवासन (२०६७) मार्फत युरोपीय भूमिबाट नेपाली डायस्पोरिक उपन्यास परम्परालाई प्रश्रय दिएका छन्। पत्रकारिता क्षेत्रमा लामो अनुभव ग्रहण गरेका बहुभाषी प्रतिभाशाली स्रष्टा पञ्चमले नेपालबाट पढ्न गएका विद्यार्थीको जीवन संघर्षलाई समेट्दै युरोपेली पृष्ठभूमिमा नेपाली डायस्पोरिक उपन्यासलाई फैलाउने काम गरेका हुन्। उनका उपन्यासमा पनि डायस्पोरिक औपन्यासिक प्रवृत्तिको प्रशस्त मात्रामा अनुशीलन भएको पाइन्छ। युवा अवस्थामै अमेरिका पुगेका सिन्धुपाल्चोक मूल घर हुने सन्तोष लामिछानेको अल्टिमेट आकाश (२०७५) र भुटानी शरणार्थीका रूपमा नेपाल रहँदै आए पनि अमेरिका स्थानान्तरण हुन पुगेका रमेश दियालीको छाप्रो नं ५५ (२०७५) आदि उपन्यासले समेत नेपाली डायस्पोरिक साहित्यको विकासमा योगदान पुर्याएका छन्। सामान्यतया अमेरिका र युरोपका उल्लेखित उपन्यासकार र तिनका उपन्यासहरूले नेपाली साहित्यमै प्रवासकेन्द्रित विषयहरूलाई प्राथमिकता दिएका छन्। प्रवासमा रहेर नेपाली साहित्य सिर्जना गर्नेमा महिला स्रष्टाहरूको दरिलो उपस्थिति पनि निकै प्रशंसनीय मानिन्छ। नेपाली डायस्पोरिक उपन्यास लेखनका क्रममा महिलाको उपस्थितिलाई हेर्दा धनकुटा जन्मघर भई अमेरिका बसोबास गर्दै आएकी भारती गौतमको अमेरिकामा आमा (२०७२) जस्तो संस्मरणात्मक उपन्यासले विशिष्ट पहिचान बनाएको छ। नेपाली डायस्पोरिक प्रवृत्तिका साथै गृहस्मृतिका दृष्टिले उनको यो कृति वास्तवमै उच्चकोटिको मानिन्छ। पाल्पा जन्मघर भई अमेरिका बसोबास गर्दै आएकी मदन पुरस्कार विजेता नीलम कार्की निहारिकाको अर्की आइमाई (२०७४) उपन्यासले डायस्पोरिक परिवेशसँगै नारीवादी चिन्तनलाई प्राथमिकताका साथ उठाएको पाइन्छ। यसमा नेपालबाट अमेरिका बसोबास गर्न पुगेको डायस्पोरिक नेपाली समाजमा केकस्ता सामाजिक, सांस्कृतिक तथा मनोवैज्ञानिक परिवर्तन आइरहेका छन् र त्यसबाट कतिपय नारी कसरी प्रभावित भइरहेका छन् भन्ने जस्ता युगीन मनोवैज्ञानिक समस्याहरू समेटिएका छन्। सुनसरी झुम्का मूल घर भएकी सानु घिमिरे ज्योत्सनाले अस्ट्रेलियाबाट नेपाली डायस्पोरिक उपन्यास लेखनलाई अघि बढाएकी छन्। उनको सिड्नी सपना (२०७५) जस्तो मार्मिक उपन्यासले प्रवासनसँगै नेपाली युवाले भोग्नुपरेका कथाव्यथालाई समेटेको पाइन्छ। आधुनिक तथा युगीन रमझमभित्र फस्टाउँदै गएको भोगवादी संस्कृतिका कारण आहत हुन पुगेका कैयौं घटना यसभित्र छन्। त्यस्तै, धादिङ मलेखु मूल घर भई अस्ट्रेलियामै बसोबास गर्दै आएकी अर्की नवोदित उपन्यासकार निरु त्रिपाठीको पेरिस्कानो (२०७६) उपन्यासले पनि यस्तै मार्मिक प्रसंगहरूलाई उजिल्याएको पाइन्छ। उनका उपन्यासभरि नारी जीवनका संघर्षशील यात्राहरू समेटिएका छन्। विभिन्न देशमा बसोबास गर्दै आएका पुरुष तथा महिला दुवै उपन्यासकारले समान रूपमा विकसित तुल्याउँदै आएका छन्। तिनका हरेक उपन्यासभित्र आआफ्नै किसिमको वैशिष्ट्य पाइए पनि सबैजसोमा गृहस्मृतिको गहिरो छाप पाइन्छ। ती कुनै पनि उपन्यासमा प्रायः गृहस्मृति वा अतीतप्रतिको मोहलाई छुटाइएको छैन। वास्तवमा नेपाली डायस्पोरिक उपन्यास परम्परालाई माथि उल्लेख गरिएबमोजिम विभिन्न देशमा बसोबास गर्दै आएका पुरुष तथा महिला दुवै उपन्यासकारले समान रूपमा विकसित तुल्याउँदै आएका छन्। तिनका हरेक उपन्यासभित्र आआफ्नै किसिमको वैशिष्ट्य पाइए पनि सबैजसोमा गृहस्मृतिको गहिरो छाप पाइन्छ। ती कुनै पनि उपन्यासमा प्रायः गृहस्मृति वा अतीतप्रतिको मोहलाई छुटाइएको छैन। नेपाली डायस्पोरिक उपन्यासको एउटा विशिष्ट प्रवृत्ति गृहस्मृति वा अतीतप्रतिको मोह हो। परदेशमा पुगेपछि त्यहीँको परिवेशमा लेखिने उपन्यासहरूमा गृहस्मृतिको प्रयोग प्रशस्त मात्रामा पाइने गर्छ। घरदेशका विषयवस्तुलाई संस्मरणात्मक किसिमबाट प्रस्तुत गरिँदाको अवस्थामा स्वतःस्फूर्त रूपमा गृहस्मृतिजन्य विषयवस्तुले स्थान पाउने गर्छन्। गृहस्मृतिलाई गृहविरह, अतीतस्मृति वा अतीतयात्रा समेत भन्ने गरिन्छ। अंग्रेजी शब्द नोस्टाल्जियालाई पनि यसै सन्दर्भसँग व्याख्या गर्ने प्रचलन छ। डायस्पोरिक साहित्य समालोचनाका क्रममा घरदेशमातृभूमिपैतृक थलो आदिको सम्झनास्वरूप गृहस्मृति शब्दको प्रयोग गरिँदै आएको हो। नेपाली डायस्पोरिक उपन्यासको एउटा विशिष्ट प्रवृत्तिा गृहस्मृति वा अतीतप्रतिको मोह हो। परदेशमा पुगेपछि त्यहीँको परिवेशमा लेखिने उपन्यासहरूमा गृहस्मृतिको प्रयोग प्रशस्त मात्रामा पाइने गर्छ। घरदेशका विषयवस्तुलाई संस्मरणात्मक किसिमबाट प्रस्तुत गरिँदाको अवस्थामा स्वतःस्फूर्त रूपमा गृहस्मृतिजन्य विषयवस्तुले स्थान पाउने गर्छन्। कतिपय विद्वान्ले त डायस्पोरा लेखकबाट आफ्ना कृतिहरू नयाँ भूमिको नभई पुरानो मातृभूमिकै पृष्ठभूमिमा रचना गरिन्छन् भन्दै गृहस्मृतिको उपस्थितिबारे चर्चा गरेका छन्। निश्चय पनि नयाँ मुलुकमा पुगेपछि छोडेर गएको मातृभूमि पट्टिको अतीत स्मरण हुनु स्वाभाविक हो। त्यसैले डायस्पोरिकहरूको सामूहिक चेतनामा सधैं आफ्नो मातृभूमि रहने भएकाले त्यसप्रति उनीहरू कुनै न कुनै प्रकारले आफ्नो एकता, प्रेम र श्रद्धा प्रकट गरिरहेकै हुन्छन्। कतिपयले त जन्मभूमि छाडेर तेस्रो भूमिमा गएर बस्दा त्यहाँ पनि सन्तुष्ट हुन नसकेको अवस्थामा त्यसलाई छाड्न पनि नसक्नु र आफ्नो मूल थलोलाई बारम्बार स्मरण गरिरहनुजस्ता प्रवृत्तिका कारण डायस्पोरिक साहित्यमा अनुस्मरणको प्रबलता थपिँदै गएको मानिन्छ। नेपाली डायस्पोरिक उपन्यासका रूपमा परिचित यमपुरीको महललाई मात्र हेर्ने हो भने पनि यहाँ गृहस्मृतिका सन्दर्भहरू प्रशस्त मात्रामा आएका छन्। उपन्यासको प्रमुख चरित्र पे्रमले हरेक कठिन परिस्थिति वा नवीनतम परिदृश्यहरूसँग साक्षात्कार गरिरहँदाको अवस्थामा घरदेशको सम्झना गरेको पाइन्छ। उसलाई जुनसुकै परिस्थितिमा नेपालको सम्झना भइरहन्छ तर आफू त्यहाँबाट अलग्गिन नसकिरहेको कुरा स्वयं यसरी बताउन थाल्छ : पूरै स्काइल्यान्ड ड्राइभले घेरा हालेको थियो। मानिस भन्लान् सानन्दाह उपत्यकाको त्यो मनोरम दृश्यले मोहित भएर यो फर्किन नचाहेको होला। होइन मलाई यो उपत्यकाभन्दा काठमाडौं उपत्यका धेरै सुन्दर लाग्छ। हिमालको धवलश्री यस उपत्यकामा छ नै कहाँ र ! (यमपुरीको महल) एटलान्टिक स्ट्रिटमा पनि गृहस्मृतिका प्रसंग उल्लेख्य मात्रामा पाइन्छन्। उपन्यासका नायक सुनाम र उनका साथी हीरारत्न दुवै चरित्र सुरु सुरुमा नेपाललाई नै सम्झिरहेका हुन्छन्। यस उपन्यासमा नेपाली मूलका मात्र नभई बंगाली मूलकी नासरिनलाई पनि गृहदेशको संस्मृतिले सताएको पाइन्छ। यहाँ लामो समयसम्म अमेरिका बस्दासमेत काम नपाइरहेका सुनामको गृहस्मृतिलाई हेर्न सकिन्छ : त्यसकारण हामी नेपाल फर्कौं, नेपाल फर्कौं भन्ने जप्न थालिसकेका थियौं। वास्तवमा काम खोज्दै हिँडेको हरेक दिनको साँझ अपार्टमेन्टमा फर्किएपछि हामी नेपाल फर्किनेबारे छलफल गर्न थाल्यौं। र, हामीले अमेरिका प्रवासिने निर्णय गरेको दिनलाई हामी जीवनको घटिया दिन भएको घोषणा गथ्र्यौं। (एटलान्टिक स्ट्रिट) अर्को नेपाली डायस्पोरिक उपन्यास पथिक प्रवासनमा पथिक होस् कि सिद्धार्थ या सिद्धार्थकी श्रीमती आदि हरेक नेपाली डायस्पोरिक चरित्रले घटनाक्रमसँगै अतीतको सम्झना गरेका छन्। उनीहरूले नेपालको भूगोल, घरपरिवार र वातावरणलाई सम्झिएका छन्। यहाँ पथिकले घरदेशमै फर्किएर बाँकी जीवन निर्वाह गर्न चाहेको प्रसंगलाई हेर्न सकिन्छ : नयाँ सिर्जनाका लागि, यो भद्दा घटनाक्रमको गन्जागोलबाट म फुत्त अलप हुन चाहन्छु। विदेशको चक्कर र ठक्करमा थुप्रै गल्ती गरिए मनमनै सोच्दै छु, थुप्रै पाठ सिकिए पनि। यो गल्ती र पाठ औंसीपूर्णिमा जस्तो समयचक्र रहेछ। मेरो नवजीवनमा भोलि प्रभाव आउनेछ। (पथिक प्रवासन) गृहस्मृति वा अतीतमोहका दृष्टिले सबैभन्दा बढी अमेरिकामा आमाकी म पात्र अर्थात् भारती गौतमका संस्मरणहरूलाई उल्लेख गर्न सकिन्छ। उनले अमेरिका बसाइको लगभग ३० वर्षपछि विगतलाई सविस्तार सम्झिएकी छन्। धनकुटाको गाउँदेखि विराटनगरको बसाइसम्म अथवा काठमाडौंको बसाइदेखि अमेरिका आएर पुनः एकपटक नेपाल नै फर्किएसम्मका विषयहरू संस्मरणात्मक शैलीमै प्रस्तुत गरेकी छन्। उनले कहिले प्राकृतिक दृश्यहरूको अवलोकनका क्रममा त कहिले सांस्कृतिक चाडपर्व मनाउँदाको अवस्थामा अनि कहिले भौतिक समुन्नतिको परिचर्चामा त कहिले पारिवारिक चालचलन आदिका प्रसंगमा घरदेशको संस्मरण गरेकी छन्। एउटा सांस्कृतिक सन्दर्भसँग गाँसिएको उनको गृहस्मृतिजन्य अभिव्यक्तिलाई हेर्न सकिन्छ : अमेरिकी पाहुना भएको पहिलो वर्षको क्रिसमस बर्सेनि आउने गर्मीजस्तै आयो। अनि सालसम्मका लागि गयो। हामी र हाम्रो घरको स्वागतबिना नै। अब त दसैंतिहार सकिएर धनकुटामा कोदो, फापर, केराउ, फर्सी थन्क्याउने बेला भएको हुनुपर्छ। आँगनको दाहिनेपट्टिको जुनार र कोठेबारीका सुन्तलाका रुखहरू बेहुलीको टाउकोजस्तै पहेंलिएका होलान् जस्तो सोच्ने मन भने घरी घरी सल्लाघारी काटेर सेतो घरको आँगनमा पुगिहाल्थ्यो। (अमेरिकामा आमा)अर्को नेपाली डायस्पोरिक उपन्यास अर्की आइमाईमा पनि गृहस्मृतिका तरंग पाइन्छन्। यसमा आफूले नचाहँदा नचाहँदै अप्रत्याशित रूपमा विवाहपश्चात् अमेरिका पुगेकी तरुलाई परदेशका भौतिक समृद्धि र आफ्नो अनभिज्ञताले बारम्बार घरदेशको संस्मरण गराएका छन्। उनले कहिले बाबु मर्दा त कहिले सांस्कृतिक चाडपर्वहरू आउँदा घरदेशलाई नै सम्झिएकी छन्। सुवर्ण र उनका परिवारको इच्छाबमोजिम आफूले महिनाबारी नबार्नुपर्ने सन्दर्भमा उनले अचानक यसरी घरदेशीय परम्पराको सम्झना गरेकी छन् : मेरो शरीर कति नाजुक र अपरिपक्व थियो। शारीरिक परिवर्तनलाई नै स्विकार्न सकिरहेकी थिइनँ। आमा र भाउजूले भनेका थिए, यस्तो बेला घरमा नलुकाई भन्नुपर्छ, बार्नुपर्छ नत्र पाप लाग्छ। म भने लाज र डरले नभनी बस्थें। भाउजूले सोध्थिन्, अब बेला भएन र ? मैले लाजले लुकाउँदा भाउजूले चाल पाएर आमालाई कुरा लगाइदिएकी थिइन्। आमाले गाली गरेर नपुगी अरहरको सिठाले कुटेकी थिइन्। बाको प्रश्न थियो, के बिराम गरी र हाम्री सानीले ? (अर्की आइमाई) अस्ट्रेलियाली परिवेशमा केन्द्रित अर्को नेपाली डायस्पोरिक उपन्यास सिड्नी सपनामा पनि अधिकतम पात्रहरू गृहस्मृति वा अतीतमोहबाट ग्रस्त भेटिन्छन्। उपन्यासकी नायिका सृष्टिलाई कहिले आमाको यादले सताएको छ त कहिले बाल्यकालीन सहपाठीको संस्मरणले एकोहोर्याएको छ। कहिले आफूसँग सम्भोग गर्ने विनोद सरसँगको घटनाले तर्साएको छ। त्यस्तै पृथा, निकिता, किनी र बिनी आदि पात्र पनि समय समयमा घरदेशको सम्झनामा डुबेका पाइन्छन्। उपन्यास अल्टिमेट आकाशका विभास, लाक्पा, प्रताप र सम्राट आदि हरेक पात्रले विभिन्न परिस्थितिमा गृहदेशको सम्झना गरेका छन्। उनीहरूले अतीतमोहसँगै द्वैध मानसिकताको अवस्थालाई समेत आत्मसात् गरेका छन्। उदाहरणका लागि हेर्न सकिन्छ : कोठाको बत्ती निभेपछि विभासले आमालाई सम्झियो। आमा अहिले के गर्दै हुनुहोला ? बहिनी पक्कै स्कुल जाने तयारी गर्दै छे होली। यस्तै घर सम्झिँदै ऊ भुसुक्क निदायो। (अल्टिमेट आकाश) नेपाली डायस्पोरिक उपन्यास छाप्रो नं ५५ मा चाहिँ भुटानी शरणार्थीले नेपालमा रहँदा गरेको घरदेशको संस्मरण र अमेरिका पुगेपछि नेपालमा रहँदाको संस्मरण दुवैलाई समेटेको पाइन्छ। पेरिस्कानो उपन्यासमा पनि मनुको जीवन संघर्षका अनेक मोडहरूमा गृहस्मृतिजन्य विषयले प्राथमिकता पाएका छन्। यसरी नेपाली डायस्पोरिक उपन्यासहरू निरन्तर रूपमा थपिँदै गएका छन्। तिनमा गृहस्मृतिका स्वरहरू थपिने क्रम पनि पनि झन्झन् बढिरहेकै छ। यसको मूल कारण भनेको आफ्ना पुर्खा, आफन्त, आमाबाबु, घरपरिवार आदि अनेकौं पक्षलाई छोडेर वा आफ्नो अतीतलाई पन्छाएर नयाँ परिवेशमा रूपान्तरित भइरहँदा मनमा उत्पन्न हुने गृहदेशको संस्मृति नै हो। अर्थात्, परदेशमा जति जति संघर्ष, अभाव, पीडा, चिन्ता, एकान्तिकता, खुसीयाली, मनोरञ्जन आदि परिस्थितिहरू सिर्जना भएका छन्। ती सबैसँग गाँसिएर अतीतप्रतिको सम्झनाले फस्टाउने अवसर पाएको हो। यद्यपि भौतिक विकास र आर्थिक समृद्धिका कारण परदेशलाई रोज्नु वर्तमान नेपालीहरूको मूल कारण मानिए पनि अथवा शिक्षा, स्वास्थ्य, सुरक्षा र आर्थिक सबलताजस्ता कुरा आकर्षणका आधार मानिएका छन्। तर पनि अन्ततः गृहस्मृतिका क्षणहरूबाट उनीहरू कहिल्यै अलग्गिएका छैनन्। वस्तुतः नेपाली डायस्पोरिक उपन्यासहरू गृहस्मृतिकै सन्दर्भका कारण पनि स्वदेशी मोहकतामा रमाएका छन्। स्वदेशी पहिचानलाई परदेशीय भूमिमा स्थापित गराउने भित्री मनसायलाई दर्साउन सफल भएका छन्। नेपाली हावापानी, माटो, मुटु र पुख्र्यौली नातारगत आदिको आनुवंशिक प्रभावबाट नेपाली डायस्पोरिक उपन्यास कहिल्यै अलग्गिनै नसक्ने अवस्थामा रहेको कुरा डायस्पोरिक नेपाली उपन्यास लेखनको प्रारम्भदेखि हालसम्मका प्रकाशनहरूबाट पुष्टि भएकै छ। जहाँ स्वदेशी सुगन्धले औपन्यासिक सिर्जनाहरू सजिएका हुन्छन्, त्यहाँ तिनको कालजयी अमरता सुनिश्चित हुने कुरा नेपाली डायस्पोरिक उपन्यासहरूबाट प्रमाणित हुन्छ।"
किनाराबाट नेतृत्वसम्म,"देश संघीयतामा छ। राज्यसत्ताामा समान सहभागिता र समावेशी चरित्र यसको विशेषता हो। स्थानीय तह गाउँका सिंहदरबार बनेका छन्। तिनै स्थानीय सरकारमा प्रतिनिधित्व गर्नुपर्ने समावेशी चरित्रलाई राजनीतिक दलहरूले पनि मूलधारमा ल्याउन सकेका छैनन्। दलहरूले अति सिमान्तकृत, लोपोन्मुख, दलित, अपांगता भएका व्यक्ति आदि पछि परेका वर्ग र समुदायबाट थोरै उमेदवार दिए पनि केहीले मात्र गाउँका सिंहदरबार हाँक्ने अवसर पाएका छन् । दोस्रो स्थानीय तहको निर्वाचनमा मुलुकभरबाट मेयर, अध्यक्ष, उपमेयर, उपाध्यक्ष हुँदै वडाध्यक्ष र सदस्य पदमा केही सीमित संख्यामा निर्वाचित भएका छन्। अनेक उल्झनका बाबजुद कतिपयलाई वडा सदस्य जित्दा पनि ठूलो सफलता मिलेको हो। उनीहरूको संघर्षपूर्ण जीवनका आरोहअवरोह अन्नपूर्णकर्मीका शब्दमा : दलित महिला हुनुमा गर्व छ गोरखा : दुईपटक लगातार उपाध्यक्ष बन्न सफल हुँदा उनमा हर्षको सीमा छैन। यसमा सबैभन्दा ठूलो जस उनी पार्टीलाई दिन्छिन्, जसले उनलाई दोहोर्याइकन टिकट दियो। दलित भएकाले आफूहरू पछाडि पारिएको, महिला भएकाले आफूहरूले पाइलापाइलामा समस्या झेल्नु परेको गुनासो प्रशस्त सुनिन्छ। कल्पना नेपालीलाई त्यस्तो कत्ति पनि लाग्दैन। यदि म दलित र त्यसमा पनि महिला हुन्नथें भने यति ठूलो अवसर पाउँथें कि पाउन्नथें भन्न सकिन्न, उनको बुझाइ छ। आरुघाट गाउँपालिका ९ आरुटारकी कल्पना नेपाली उपाध्यक्ष पदमा निर्वाचित भइन्। नेपाली कांग्रेसको तर्फबाट उम्मेदबार बनेकी उनले एमालेकी सीता दाहाललाई १,८१५ मतले पछि पारिन्। ४० वर्षीया नेपाली दलित र महिला भएकाले मात्र दोहोर्याएर अवसर पाएको भन्ने पनि होइन। बाल्यकालदेखि पार्टीमा लागेको र युद्धकाल पनि डटेर सामना गरेको अनुभव उनमा छ। अघिल्लो चरणमा जनता रिजाएछु भन्ने लागेको छ। त्यसैले पार्टीले न्याय दिएर फेरि उपाध्यक्षको टिकट दियो। जनताले जिताइदिए, उनी भन्छिन्, मेरो वडा माओवादीले जितेको वडा हो तर उपाध्यक्षमा धेरैजसोले मैलाई भोट दिनुभएछ। मसित सबै खुसी हुनुहुन्छ। नेकपा माओवादी केन्द्रका अध्यक्ष प्रचण्ड भीमोदय माविमा पढाउँथे। त्यतिबेला उनी डेरा गरेर बस्ने आरुटार टोल नै कल्पनाको घर भएको ठाउँ हो। त्यो टोलमा अहिले पनि अधिकांशको आस्था माओवादीमै छ। यद्यपि त्यो हावाले उनलाई छोएन। २०६० साल जतिबेला माओवादी जनयुद्ध चरमउत्कर्षमा पुगिरहेको थियो, त्यतिबेला उनले कांग्रेसको क्रियाशील सदस्यता लिइन्। माओवादीको उर्वर भूमिमा कांग्रेस बनेर राजनीति गर्न पक्कै सहज छैन। भन्छिन्, राजनीति र समाजसेवा गर्न सबैभन्दा पहिले त घरमै अनुकूल वातावरण हुनुपर्दो रहेछ। त्यो पाएकी छु। ००० ढोक्प्याका एक्ला जनप्रतिनिधि ताप्लेजुङ : मिक्वाखोला गाउँपालिकाका नवनिर्वाचित उपाध्यक्ष डण्डु ढोक्प्या। तोक्पेगोला (ढोक्प्या) समुदायको ताप्लेजुङको मिक्वाखोला गाउँपालिका५ पापुङमा मात्रै बसोबास छ। तिब्बती भाषामा ढोक भन्नाले गोठ र पा भन्नाले बस्ने भन्ने हुन्छ। यस जातिका मानिस परापूर्वकालमा चौंरी पाल्ने र प्राय : गोठमै बस्ने भएकाले गोठालो भन्ने अर्थमा ढोक्प्या जातिको नामकरण भएको पाइन्छ। सोही समुदायका एकमात्र र लोकप्रिय जनप्रतिनिधि हुन् उनी। २०७४ को स्थानीय निर्वाचनमा वडाध्यक्ष बनेका उनले गरेको सामाजिक कामले निकै लोकप्रियता कमायो। आफूले पाउने सेवासुविधालाई जनताकै सेवामा खर्चने निर्णय गरेका उनले वडाको नागरिकका लागि प्रत्येक वर्ष वडाध्यक्ष न्यानो कपडा वितरण गरे। न्यानो कपडा वितरण मात्र होइन, दु :ख परेका नागरिकलाई आफ्नै पिठ्यूँमा हालेर अस्पतालसम्म लैजाने, हिउँमा फसेकाको उद्धारका लागि हेलिकप्टर लिएर गए। यसरी उनी देशभरकै जनप्रतिनिधिमा लोकप्रिय भए। आगामी पाँच वर्ष पनि नागरिककै दु :खसुखमा सँगै हुने उनको सोच छ। आगामी पाँच वर्ष पनि पालिकाका नागरिकको सेवामा खर्चिन्छु, उपाध्यक्ष डण्डु भन्छन्, म एउटा समुदायको मात्रै जनप्रतिनिधि होइन, आफ्नो समुदायलाई प्राथमिकताका साथ पालिकाभित्रका उत्पीडित उपेक्षित सबै वर्ग र समुदायको समग्र विकासमा लाग्नेछु। भौगोलिक हिसाबले पनि विकट रहेको यस गाउँपालिकामा आगामी कार्यकालमा भौतिक विकासको साथै सामाजिक विकासलाई बढी जोड दिने डण्डु बताउँछन्। पालिका विकट क्षेत्रमा भएकाले नागरिकलाई भौतिक विकास चाहिएको छ। त्योभन्दा पनि ठूलो कुरा चाहिँ चेतनाको विकास रहेछ। त्यसमै केन्द्रित हुनेछु, डण्डु भन्छन्। ००० जोसँग हारे उनैलाई हराए धनकुटा : गत स्थानीय तह निर्वाचनमा कांग्रेसबाट महालक्ष्मी नगरपालिका वडा नं ६ को उम्मेदवार बने, ५१ वर्षका शिवराज विश्वकर्मा। उनका निकटतम प्रतिद्वन्द्वी थिए, नेकपा एमालेका डम्बरबहादुर कार्की। यी दुईबीचको भिडन्त रोचक थियो। ८ मतान्तरले पराजित भएका थिए शिवराज। वैशाख ३० मा पनि यी दुईबीचमै प्रतिस्पर्धा भयो। शिवराजले बाजी मारे। कार्कीलाई उनले २६४ मतान्तरले पराजित गरे। जिल्लाका ६० वडामध्ये दलित समुदायबाट प्रतिनिधित्व हुने गरी उनी मात्र एक्लो वडाध्यक्षका उम्मेदवार थिए। अहिले निर्वाचित पनि एक्लो वडाध्यक्ष पनि उनै हुन्। शिवराजको वडाध्यक्षको रूपमा जितले जिल्लाको सिंगो दलित समुदायमा खुसीयाली छाएको छ। अघिल्लो निर्वाचनको हारले पाठ सिकाएको उनी बताउँछन्। एक पटकको पराजितले मान्छेमा नैराश्यता ल्याउँछ। तर मैले त्यसलाई आफूमा भएको गल्ती कमजोरीलाई सिकाइका रूपमा लिएँ। पार्टी संगठनको विस्तार गरी थप क्रियाशील वनाएँ। जनताको सुखदु :खमा साथ दिएँ। सोही विश्वासले जिताइदिनु भयो, उनी भन्छन्। जनताको हितमा हुनेखालका कार्यक्रम गरी जीवनस्तर उकास्ने उनी बताउँछन्। तीन दशक सामाजिक संघसंस्थामा आबद्ध रही क्रियाशील रहेको अनुभव उनीसँग छ। ००० वडाध्यक्षमा ३४ वर्षे चेपाङ मकवानपुर : कैलाश गाउँपालिका ८ नम्बर वडाले भने चेपाङ समुदायको अध्यक्ष पाएको छ। ३४ वर्षीय आशिष चेपाङ नेकपा माओवादी केन्द्रका रवीन्द्रलाल थिङलाई हराउँदै विजय भए। कैलाश गाउँपालिका २ को महिला सदस्यमा दिलमाया चेपाङ निर्वाचित भइन्। ४० वर्षीय उनी नेपाली कांग्रेसकी उम्मेदवार हुन्। ३ नम्बर वडा सदस्यमा नेकपा माओवादी केन्द्रबाट ४२ वर्षीय राममाया चेपाङ निर्वाचित भएकी छन्। ४ नम्बर वडा सदस्यमा ३१ वर्षीय निमराज चेपाङ विजयी भएका छन्। माओवादी केन्द्रका सुन्दरमान स्याङ्तानलाई एक मतले पछि पार्दै उनी विजयी भए। कैलाश ७ का वडा सदस्यमा नेपाली कांग्रेसबाट २४ वर्षीय मानबहादुर चेपाङ विजयी भए। मनहरी गाउँपालिका ३ को वडा सदस्यमा नेपाली कांग्रेसबाट ३६ वर्षीय हीराबहादुर चेपाङ निर्वाचित भए। ००० स्थानीय सत्तामा अल्पसंख्यक लाप्चा इलाम : अल्पसंख्यक लाप्चा समुदाय लामो समयदेखि कला, संस्कृति र पहिचानको यात्रामा छ। नेपालमा रहेका लाप्चा समुदायको संख्या सानो भए पनि उनीहरूको कला, संस्कृति र साहित्य विशिष्ट छ। यिनै लाप्चा समुदायका अगुवाहरू अहिले स्थानीय तहमा समेत हिस्सेदारी खोजिरहेका छन्। दोस्रो स्थानीय निर्वाचनमा केहीले सफलता त केहीले असफलता पाए। सफलता पाउनेमध्ये एक हुन्, इलामको रोङ गाउँपालिका४ का राजकुमार लाप्चा। उनले एमालेबाट विजय प्राप्त गरे। प्रतिस्पर्धी स्वतन्त्र उम्मेदवार मुढा चिह्नका सूर्य राईले ३४१ मत पाए। राई पहिलो निर्वाचनमा कांग्रेसबाट वडाध्यक्ष भएका थिए। स्थानीय सहकारीदेखि जनजाति महासंघको स्थानीय इकाइसम्मको सफल नेतृत्व गरेका लाप्चाले खेतीपातीदेखि व्यापारसम्मको अनुभव सँगालेका छन्। भन्छन्, समाजसँग काम गरेको अनुभव छ, अहिले काम गर्ने थप अवसर पाएको छु। उनी यो समुदायबाट इलाममा वडाध्यक्ष बन्ने एक मात्र उम्मेदवार हुन्। उनले भने, अब समुदायको उन्नतिका लागि पनि नागरिकको भावनाअनुसार काम गर्ने योजनामा छु। नेकपा एमालेकै तर्फबाट सूर्योदय नगरपालिका५ का २६ वर्षीय आकाश लाप्चाले पनि वडा सदस्यमा विजय हासिल गरे। उनले प्रतिस्पर्धी नेकपा एकीकृत समाजवादीका चन्द्रबहादुर तामाङलाई हराए। प्रष्टसँग कुरा राख्न सक्ने उनी पनि समाजको रूपान्तरण र लाप्चा समुदायको हितमा योजनाबद्ध रूपमा काम गर्ने योजनामा छन्। उनले लाप्चाहरूको पहिचान बोकेको जुठीको संरक्षण गर्ने योजना प्रतिबद्धता पत्रमा उल्लेख गरेका छन्। उनले भने, समुदायसँग सल्लाह गरेर अरू योजना बनाउने सोचमा छु। उनले कृषि, पर्यटनसँग लाप्चा समुदायलाई जोड्दै अघि बढ्ने योजना सुनाए। विभिन्न दलहरूले इलामको सूर्योदय नगरपालिका र रोङ गाउँपालिकाबाट लाप्चा समुदायका स्थानीय नेतालाई उम्मेदवार बनाएका थिए। नेपालमा ३ हजार ५ सयको हाराहारीमा लाप्चाहरूको बसोबास छ। ००० माझी समुदायले पायो वडाध्यक्ष नेपाल सरकारले अति सिमान्तकृत जातिमा राखेको माझी जातिबाट मकवानपुरको बागमती गाउँपालिका४ को वडाध्यक्षमा दन्तलाल माझी निर्वाचित भएका छन्। नेकपा माओवादी केन्द्रबाट उम्मेदवार बनेका ३७ वर्षीय उनी पूर्वमाओवादी लडाकु हुन्। बागमती गाउँपालिका ३ नम्बर वडामा नेकपा माओवादी केन्द्रबाट भगवती माझी वडा सदस्यमा निर्वाचित भइन्। बकैया गाउँपालिका ५ नम्बर वडा सदस्यमा नेपाली कांग्रेसबाट सोमबहादुर माझी निर्वाचित भएका छन्। ००० पाल्पाका एक्लो दलित वडाध्यक्ष तानसेन : कृष्णबहादुर दर्जी पाल्पामा जिल्लाको नवनिर्वाचित एक्लो दलित वडाध्यक्ष हुन्। पाल्पाको ८१ वडाबाट सिंगो दलित समुदायको प्रतिनिधित्व गर्ने वडाध्यक्ष भएका छन् उनी। रामपुर नगरपालिका२ दर्छाबाट कांग्रेसबाट उम्मेदवार बनेका कृष्णबहादुर नेकपा एमालेका कृष्णबहादुर थापालाई पराजित गरे। उनले जिल्लाको एकल दलित वडाध्यक्ष बन्ने सौभाग्य पाएका छन्। दर्जीलाई जनप्रतिनिधि भएर दलित, अल्पसंख्यक समुदायको परिवर्तनमा लाग्ने तीव्र इच्छा भएपछि पार्टी वडा कमिटीमा वडाध्यक्षको उम्मेदवारी प्रस्ताव गरे। उनले पार्टीभित्रबाट पनि वडाध्यक्षको सिफारिसका लागि निकै संघर्ष गर्नुपर्यो। वडाध्यक्षमा दर्जीसहित नौजनाको दाबेदारी परेको थियो। वडामा कुमाल, मगर, दलित र खस आर्यसमुदायको मिश्रित बस्ती छ। खस आर्यले पढाइमा ध्यान दिए पनि दलित, मगर कुमाल समुदायले पढाइप्रति ध्यान दिएका छैनन्। त्यहाँ चेतना फैलाउने काम उनले गर्ने भएका छन्। अहिले शिक्षाबिना केही सम्भव छैन। त्यसैले जसरी पनि पढ्नुपर्छ भन्ने चेतना घरघरमा पुर्याउने र वडाका सबै बालबालिकाकालाई नि :शुल्क माध्यमिक शिक्षा प्रदान गर्ने पहिलो एजेन्डा मेरो छ, दर्जी भन्छन्। प्रशस्त खेतीयोग्य जमिन रहेका सबै टोलमा कृषि प्राविधिकबाट माटो परीक्षण गराएर माटो सुहाउँदो खेती प्रणाली विकास गर्ने उनको लक्ष्य छ। उनी वडाका सबैको घरमा अनिवार्य रूपमा एक घर एक करेसाबारी सञ्चालन गर्ने बताउँछन्। ज्येष्ठ नागरिक, दलित, गरिब, अपांगलाई स्वास्थ्य चौकीमा सबै किसिमको नि :शुल्क उपचार प्रदान गर्ने प्रतिबद्धता उनको छ। ००० बादी समुदायबाट पहिलो मेयर दैलेख : पुष्प बादीले २०५२ मा दलित समुदायको साझा संगठन नेपाल उत्पीडित दलित जातीय मुक्ति संगठनमा आबद्ध भई राजनीति यात्रा प्रारम्भ गरे। दलित आन्दोलनमा सक्रिय रहँदा उनी २०५६ मा नेकपा माओवादीले सञ्चालन गरेको आन्दोलनमा होमिए। विस्तृत शान्ति सम्झौतापछि उनी माओवादी केन्द्रको राजनीतिमा सक्रिय रहे। उनले विशेषगरी दलित अधिकारको लडाइँमा अगुवाइ गरे। अहिले माओवादीको वैकल्पिक केन्द्रीय सदस्य छन्। आर्थिक रूपमा विपन्न परिवारका पुष्पका लागि राजनीतिक यात्रा कष्टपूर्ण नै रह्यो। झन्डै २७ वर्षे यो यात्रापछि उनलाई सुखद परिणाम आएको छ। उनी चौरजहारी नगरपालिकाको मेयरमा निर्वाचित भएका छन्। उनको जित नेपालमा पहिलो पटक बादी समुदायबाट मेयरमा निर्वाचित हुने पहिलो व्यक्तिको रूपमा स्थापित हुन पुगेको छ। बादी समुदायबाट मेयरको नेतृत्व गर्ने पुष्प पहिलो मेयर हुन्। कांग्रेस र एमालेको गठबन्धनलाई तोड्दै माओवादीबाट पुष्पले जिते। उम्मेदवारी मनोनयन गर्न जाँदा दुई हजार रुपैयाँ थियो। निर्वाचन प्रचारमा धेरै समस्या भयो, उनी भन्छन्, पार्टीपंक्ति र जनताको साथले मेरो जित सम्भव भयो। विपक्षी दलहरूले कामी, दमाई, सार्की र बादी सुमदायलाई किन नमस्कार गर्ने, बादीलाई जिताउनु हुन्न भन्दै प्रचार गरेको उनीसँग तीतो अनुभव छ। उनी दलित समुदायका नागरिकको आर्थिकस्तर उकास्ने गरी काम गर्ने बताउँछन्। गुणस्तरीय र सर्वसुलभ शिक्षाका लागि जनशक्ति व्यवस्थापन, ग्रामीण विद्युतीकरण, कृषि र उत्पादन तथा बजारीकरणमा जोड दिने उनको योजना छ। ००० लोपोन्मुख समुदायका एक्लो वडाध्यक्ष उदयपुर : स्थानीय तह निर्वाचनमा उदयपुरमा पहिलोपटक लोपोन्मुख समुदायको प्रतिनिधित्व भएको छ। जिल्लाको पश्चिमी क्षेत्र कटारी नगरपालिका११ को वडाध्यक्षमा अनन्त हायु विजयी भएका हुन्। नेकपा एमालेको तर्फबाट उम्मेदवार बनेका हायुले गठबन्धन नेकपा माओवादी केन्द्रका उमेदवार दीपक बुढाथोकीलाई ३ मतको अन्तरले पराजित गरेका हुन्। बुढाथोकी २०७४ को निर्वाचनबाट वडाध्यक्ष पदमा निर्वाचित भएका थिए। ३९ वर्षीय हायु भन्छन्, मजबुद गठबन्धनलाई पराजित गर्न सक्नु सौभाग्य हो। अघिल्लो चुनावमा पार्टीका उम्मेदवार पराजित भएपछि गाउँमै बसेर मिहीन ढंगले संगठन बनाउँदाको परिणाम यतिबेला देखिएको उनको भनाइ छ। एमालेबाट निर्वाचित भए पनि बिनाभेदभाव सबैलाई समेटेर समृद्ध वडा बनाउनेछु, उनी भन्छन्, मेरा लागि सबै बराबरी हो, पार्टी, कार्यकर्ता र जनताले मप्रति गरेको विश्वास र सम्मानलाई सदैव आत्मसात् गरेर अघि बढ्छु। एसएलसी उत्तीर्ण गरेपछि पशुसम्बन्धी भेटरेनरी जेटीए अध्ययन पूरा गरेका हायुका लागि त्यहीँ भेटेनरी पेसा चुनाव जित्ने आधार भयो। गाउँघरमा पशुचौपाया सामान्य बिरामी हुँदासमेत रातदिन नभनी सेवामा दौडिने हायु निर्वाचित बनेका हुन्। सानै उमेरदेखि राजनीतिप्रति चासो लिए पनि हायुले २०६४ सालमा एमालेको संगठित सदस्य लिई राजनीतिक यात्रामा होमिए। उनी पार्टीको जिल्ला कमिटी सचिवालय सदस्य तथा कटारी नगरपालिका इन्चार्जको जिम्मेवारीमा छन्। द्वन्द्वकालीन समयमा हिम्मत गरेर गाउँ बसेका उनी भौगोलिक हिसाबले विकट क्षेत्रका मानिन्छन्। प्रस्तुति : शिव उप्रेतीगोरखा, तोयानाथ भट्टराईईलाम, बसन्त लिम्बूताप्लेजुङ, हरिबहादुर लम्जेलधनकुटा, कृष्ण सारु मगरहेटौंडा, कृष्ण पोखरेलपाल्पा, हिक्मतबहादुर नेपालीदैलेख, भरत खड्काउदयपुर"
बलात्कार पीडितलाई न्याय दिलाउन महिला गैरसरकारी संस्था महासंघको माग,"काठमाडौं : आफूमाथि भएको यौन शोषण, बलात्कारको घटनाको बारेमा सामाजिक संजालमार्फत एक युवतीले सार्वजनिक गरेको भिडियोले महिला गैर सरकारी संस्था महासंघको ध्यानाकर्षण गराएको छ । आजको आधुनिक युगसम्म पुग्दा महिला मथिको हिंसा, हत्या, बलात्कार, शोषण, अन्याय, अत्याचारलगायतका विरुद्ध पटक पटक आवाज उठाउँदा पनि दिनानुदिन यस्ता घटनाहरु बढिरहेकोप्रति संस्थाले खेद प्रकट गरेको छ । समाजमा बलात्कार जस्तो जघन्य अपराध हरेक पल हरेक दिन घट्दै आएकोले यसमा पूर्ण रोक लाग्न नसकनु सिंगो समाजमाथिकै दुर्भाग्य भएको संस्थाले शुक्रबार जारी गरेको विज्ञप्तिमा जनाइएको छ । सन् २०१४ मा एउटा सौन्दर्य प्रतियोगितामा भाग लिन पुगेकी युवतीमाथि भएको पटक पटकको बलात्कारको घटनाले मर्माहत भएको पनि विज्ञप्तिमा उल्लेख गरिएको छ । पीडितले सामाजिक सञ्जालमार्फत सार्वजनिक गरेको भिडियोमा कार्यक्रमका कोरियोग्राफर ४० वर्षीय मनोज पाण्डेले होटेल एभरेष्टमा कार्यक्रम छ भनी बोलाएर नियतबस औषधि मिसाइएको कागती पानी सेवन गराई बेहोस भएपछि बलात्कार गरि भिडियो बनाएको र सोही भिडियो सार्वजनिक गरिदिने डर धम्की देखाउँदै पटक पटक बलात्कार गरेको बताइएको छ । त्यतिबेला आफू जम्मा १६ वर्षको मात्र भएको र घटनापछि आफू डिप्रेसनमा गएका कारण तुरुन्त त्यसलाई सार्वजनिक गर्न नसकेको पीडित युवतीले बताएको पनि विज्ञप्तिमा जनाइएको छ । युवतीले आफू डिप्रेसनबाट मुक्त हुन र न्यायको लागि सिंगो नागरिक समाज, राज्य, सरकार तथा आम नेपाली समक्ष भिडियो सार्वजनिक गरेको जनाउँदै महिलाहरुले नेतृत्व गरेको गैर सरकारी संस्थाहरुको छाता संघ महिला गैर सरकारी संस्था महासंघले पनि पीडितको न्यायको लागि र पिडकलाई हदैसम्मको कारवाहीको लागि जोडदार माग गरेको छ । यस्ता पिडक, समाजका कलकंहरुलाई राजनीतिक संरक्षण नगरी हदैसममको कारवाही गरी यस्ता घटना पुन दोहोरिन नदिन राज्यका हरेक संयन्त्रको महासंघले ध्यानाकर्षण गराएको छ । घटनाको तुरुन्त छानविनका लागि पनि महासंघले जोडदार माग गरेको छ ।"
भरतपुरमा सत्ता गठबन्धनकी उम्मेदवार रेणुले बनाइन् ५०१८ मतान्तर,चितवन : भरतपुर महानगरपालिकाको मेयरमा सत्ता गठबन्धनकी साझा उम्मेदवार रेणु दाहाल २७ हजार मत कटाएकी छन्। शनिबार बिहानसम्ममा दाहालले २७ हजार ७८ मत पुर्याएकी हुन्। भरतपुरमा माओवादी केन्द्रकी रेणुलाई सत्ता गठबन्धनले टिकट दिएपछि स्वतन्त्र उम्मेदवार बनेका जगन्नाथ पौडेलले ९ हजार ४१४ मत ल्याएका छन्। दाहालको निकटतम् प्रतिस्पर्धी एमालेका विजय सुवेदीले २२ हजार ६० मत ल्याएका छन्। ६० हजार ६१२ मत गणना हुँदा रेणुले ५ हजार १८ मतको अग्रता कायम गरेकी छन्। उपमेयरतर्फ कांग्रेसका चित्रसेन अधिकारीले अग्रता लिइरहेका छन्। उनले २९ हजार १३२ मत पाउँदा प्रतिद्वन्द्वी राप्रपाकी हिमला गुरुङले १७ हजार १६६ मत प्राप्त गरेकी छन्। वडाध्यक्ष १५ मा ९३३ गणना हुँदा रुख ४५१ सूर्य १८६ भुइँकटहर १६० हलो १२८ वडाध्यक्ष १६ मा ११११ गणना हुँदा रुख ६७३ सूर्य २०४
"युवाको आक्रोश, बलात्कार मुद्दामा हदम्याद हटाऊ","काठमाडौं : न्याय पाउन म्याद किन ? शुक्रबार प्रधानमन्त्री निवास बालुवाटारअघि आन्दोलित बनेका युवाको एउटै प्रश्न थियो। नारा जुलुसमा मात्रै होइन प्रत्येकले बोकेका प्लेकार्ड यस्तै शब्दले भरिएका थिए। सबैको माग थियो बलात्कार मुद्दामा उजुरी गर्ने हदम्याद हटाऊ सरकार। यस्तै नारा जुलुसले शुक्रबार दिनभर बालुवाटार क्षेत्र तनावग्रस्त बन्यो। सामाजिक सञ्जालमा बिहीबारबाट पीडित युवतीको नामसहितको भिडियो सार्वजनिक भएपछि अहिले बलात्कार मुद्दामा उजुरी गर्ने हदम्यादको विषयले चर्चा पाएको छ। पीडितलाई न्याय दिलाउन युवा सडकमा ओर्लिएका छन्। घटना भएको आठ वर्षपछि सहन नसकेर पीडित युवतीले सार्वजनिक गरेको विषयले नै युवालाई आन्दोलित बनाएको हो। मिस ग्लोबल इन्टरनेसनल २०१४ मा भएको ब्युटी प्रेजेन्ट प्रतियोगितामा सहभागी १६ वर्षीय किशोरीलाई आयोजकले विभिन्न बहानामा ६ महिनासम्म यौन शोषण गरेको भिडियो पीडितले नै सार्वजनिक गरिन्। भिडियोमा भनिएअनुसार उनलाई आयोजक मनोज पाण्डेले बलात्कार गरे। उक्त रातको भिडियो र फोटो देखाई ब्ल्याकमेल गर्दै निरन्तर बलात्कार गरेको र आफू शारीरिक र मानसिक पीडित बनेको उनले बताएकी छन्। यो घटनाले अहिले सडकदेखि सदन तताएको छ। शुक्रबार प्रतिनिधिसभाको बैठकमा सांसद गगन थापाले यो विषय प्रवेश गराए। भने, घटना गम्भीर छ, बलात्कारसम्बन्धी कानुन र फौजदारी संहिताको हदम्यादको विषयमा पुनर्विचार गर्नुपर्ने अवस्था आएको छ। सदनमा यो विषय प्रवेश भएसँगै सभामुख अग्नि सापकोटाले सरकारलाई सत्यतथ्य पत्ता लगाई दोषीलाई कानुनी दायरामा ल्याउन निर्देशन दिए। अहिले पीडित युवतीले घटना बताउँदै सार्वजनिक गरेको भिडियो सामाजिक सञ्जालमा प्रशस्त भेटिन्छ। सो समयमा आयोजक पाण्डेले बेहोस हुने पेयपदार्थ खुवाएर बलात्कार गरेको पीडितले भिडियोमार्फत बताएकी छन्। म त्यो समयदेखि मानसिक रोगी भएँ। चिकित्सकले दिएका डिप्रेसन निको पार्ने औषधिले पनि काम गरेन। र, मनमा बिझाएका कुरा सार्वजनिक गरे स्वास्थ्यमा पनि सुधार आउने भएकाले मैले लामो समयपछि कुरा खोल्नु परेको हो, उनले भनेकी छन्। भावविह्वल मुद्रामा बोलेकी उनले यो घटनाकै कारण आफ्ना सबै सपना चकनाचुर भएको बताएकी छन्। म सानैदेखि मोडलिङमा रुचि राख्थेँ। हाउस अफ फेसनमा पनि अडिसन दिएँ। अडिसनको फोटो सार्वजनिक भएपछि भिसा ग्लोबल कन्सल्टेन्सीले मलाई फोटोसुट गर्ने अफर गर्यो। म बोलाएको ठाउँमा गएँ। एकजना फोटोग्राफर र आयोजकले फोटो सुट गराए। सुटबापत पाँच हजार पारिश्रमिक पनि दिए। यसलगत्तै सन् २०१४ मा भएको मिस ग्लोबल इन्टरनेसनल प्रतियोगितामा भाग लिएर फस्ट रनरअपको ताज पनि प्राप्त गरेँ। प्रतियोगिता सकिएपछि आयोजक मनोज पाण्डेले नयाँ बानेश्वरमा रहेको एभरेस्ट होटलमा सक्सेस पाटी हुने भनेर बोलाए। त्यहाँ पुग्दा अन्य मानिस देखिनँ। कोठामा गएर आराम गर्न भने। पेयपदार्थ दिए। म बेहोस भएपछि रातभर बलात्कार गरेको र मैले प्रतिकार गर्न सकिनँ, उनले भनेकी छन्। बिहान होस खुल्दा आयोजक पाण्डे आफूसँगै सुतिरहेको र २० हजार दिएर चुप लाग भन्दै धम्क्याएको र भिडियो र फोटो खिचिसकेको छु भन्दै ६ महिनासम्म यौन शोषण गरेको उनी बताउँछिन्। घटनाकै विषयमा त्यो समय उक्त कार्यक्रमकी कोरियोग्राफर रहेकी पूर्वमिस नेपाल माल्भिका सुब्बालाई फोन गरेर सुनाउँदा उनले पनि कुनै सहानुभूति नदेखाएको भनाइ उनको छ। माल्भिकाले बलात्कार तँ भएकी होस्, मलाई यसमा के चासो भनेर फोन राखिन्, उनले भिडियोमा खुलाएकी छिन्। यो विषयमा माल्भिकाले भने माफी मागेकी छन्। अन्नपूर्णले उनीसँग प्रतिक्रिया लिन खोज्दा सम्पर्क हुन सकेन। माल्भिकासँगै पीडित युवतीले नाम खुलाएका फोटो पत्रकार श्रीधर पौडेलले पनि सामाजिक सञ्जालमा लामो स्टाटस लेख्दै बलात्कारको विषयमा आफूलाई थाहा नभएको जानकारी दिएका छन्। उनले आफू व्यावसायिक पत्रकार भएकाले मनोज पाण्डेसँग पारिश्रमिक लिएर काम गरेको र पाण्डेको चरित्र बारेमा आपू जानकार नभएको बताएका छन्। अन्नपूर्णसँग कुरा गर्दै उनले भने, कुनै पनि बहानामा यौन हिंसा क्षम्य हुनु हुँदैन। उक्त घटनामा मैले जानेको र थाहा पाएको कुरा हरेक ठाउँमा बोल्न तयार छु। पीडितको साथ दिनेछु। उक्त घटनाका विषयमा मैले सार्वजनिक भएको भिडियोबाट मात्रै थाहा पाएको हुँ। मेरो संलग्नता छैन। पीडक भनिएका भिसा ग्लोबल कन्सल्टेन्सीका प्रमुख पाण्डे भने भिडियो सार्वजनिक भएसँगै सम्पर्कविहीन छन्। उनले उक्त कन्सल्टेन्सीकै माध्यमबाट विभिन्न देशमा विद्यार्थी पठाउँदै आएका थिए। समिति बनाएर अनुसन्धान गर्दै प्रहरी भिडियो सार्वजनिक भएसँगै प्रहरीले आफ्नो तर्फबाट अनुसन्धान सुरु गरेको छ भने गृह मन्त्रालयले पनि चासो दिएको छ। शुक्रबार विज्ञप्ति जारी गर्दै मन्त्रालयले घटनाका विषयमा अनुसन्धान गरी आवश्यक कारबाही गर्न प्रहरीलाई निर्देशन दिएको जनाएको छ। शुक्रबार नै गृहमन्त्री बालकृष्ण खाँणको निर्देशनमा प्रहरी प्रधान कार्यालयले पाँच सदस्यीय छानबिन समिति बनाएको छ। प्रहरी वरिष्ठ उपरीक्षक वसन्त कुँवर नेतृत्वको समितिमा प्रहरी उपरीक्षक कृष्ण कोइराला, प्रहरी नायब उपरीक्षक कोपिला चुँडाल, प्रहरी नायब उपरीक्षक हरि बस्नेत र प्रहरी निरीक्षक सपना खड्का छन्। समितिले शुक्रबारबाटै काम सुरु गरेको छ। नेपाल प्रहरीका प्रवक्ता विष्णुकुमार केसीले घटनाको गहिरो गरी अनुसन्धान गर्ने र अपराधी जो भए पनि उन्मुक्ति नपाउने बताए। घटनाको अनुसन्धान गर्ने बनेको समितिका संयोजकसमेत रहेका वसन्त कुँवरले घटनाको शुक्रबारबाटै सूष्म अनुसन्धान सुरु भएको जानकारी दिए। अहिले सो समितिले कानुनी परामर्श गरिरहेको उनी बताउँछन्। आरोपितलाई तत्कालै पक्राउ गरेर अनुसन्धान गर्न हदम्यादसम्बन्धी कानुनी बाधक बने पनि अन्य कानुनी प्रक्रियाका विषयमा अनुसन्धान भइरहेको उनको भनाइ छ। के भन्छन् कानुनविद् र अधिकारकर्मी ? घटना सार्वजनिक भएसँगै अधिकारकर्मीले दोषी कानुनको छिद्र समाउँदै उम्कन नहुने बताएका छन्। राष्ट्रिय महिला आयोगकी अध्यक्ष कमला पराजुलीले घटनाको सूष्म तरिकाले अनुसन्धान गरिरहेको र पीडितले न्याय पाउनुपर्ने बताइन्। पीडितको परिचय गोप्य राख्नुपर्ने कानुनी बाध्यता छ। पीडितलाई संरक्षण गर्दै न्याय दिनको लागि महिला आयोग लागिपरेको छ, उनले भनिन्। शनिबार बिहान ७ बजेसम्म आयोगको धारणा बाहिर आउने उनको भनाइ छ। अधिवक्ता सविन श्रेष्ठ कुनै पनि बहानामा पीडकले उन्मुक्ति पाउन नहुने बताउँछन्। भन्छन्, भिडियो हेर्दा बलात्कारमात्रै नभएर धेरै हिंसा भएको देख्न सकिन्छ। बलात्कारको हदम्याद एक वर्षमात्रै छ भनेर तर्क गर्नुभन्दा यहाँ आत्महत्या दुरुत्साहन, यौनहिंसा, मानसिक हिंसालगायत भिडियो खिच्दाको पीडितको शारीरिक र मानसिक अवस्थाको विषय पनि छ। उनी पीडितले कानुनी उपचारको बाटोमा जानैपर्ने सुझाव दिन्छन्। भन्छन्, विभिन्न मुद्दामा सर्वोच्च अदालतले हदम्यादको विषयमा नजिर स्थापना पनि गरेको छ। कसरी न्याय दिन सकिन्छ भन्ने हिसाबले कानुनी उपचार प्रदान गरिनु पर्छ। महिला गैरसरकारी संस्था महासंघले यो विषयलाई गम्भीरताका साथ अध्ययन गरी पीडितलाई न्याय दिनुपर्ने बताएको छ। महासंघले विज्ञप्ति जारी गर्दै पीडितको न्यायको लागि र पीडकलाई हदैसम्मको कारबाहीको लागि जोडदार माग गरेको छ। तस्बिर : सरोज बैजु"
"सेयर बजारमा उच्च गिरावट, ९३ करोडमा खुम्चियो कारोबार","काठमाडौं : तरलता अभावका कारण सेयर बजारमा निरन्तर गिरावट आइरहेको छ। पछिल्लो समयमा नेप्से सूचक र कारोबार दुवै निरन्तर घटिरहेको छ। इन्भेष्टमेन्ट फोरमका अध्यक्ष छोटेलाल रौनियारले तरलता अभावको असर सेयरबजारमा परेको बताए। नियमक निकायहरु नेपाल धितोपत्र बोर्ड, नेपाल स्टक एक्सचेन्ज, राष्ट्र बैंकले नियमनभन्दा नियन्त्रण गरेकाले समस्या आयो, रौनियारले भने। सरकारले हप्तामा दुई दिन (शनिबार र आइतबार) बिदा दिने निर्णय गरेसँगै यसअघि बन्द हुँदै आएको सेयर बजार शुक्रबार खुला भएको छ। तर, लगानीकर्तामा भने उत्साह देखिएन। यस दिन कारोबारमा उच्च गिरावट आएको छ। २ वर्ष यताकै सबैभन्दा कम कारोबार भएको छ। यस दिन ९३ करोड रुपैयाँमा कारोबार सीमित भएको छ। त्यस्तै नेप्से पनि परिसूचक पनि १५८२ अंकले घटेको छ। यस दिन २२३५०९ को विन्दुमा और्लिएको छ। अध्यक्ष रौनियारले राष्ट्रबैंकले ४१२ नियम सच्याए मात्रै सेयर बजार उकालो लाग्ने बताए। सेयरबजारमाथि नियमक निकायले निरन्तर पेल्ने काम भयो, उनले भने,अब आउने मौद्रिक समीक्षमा नीतिगत सुधार गर्नुपर्छ। गभर्नरले पनि सेयर बजारमा कमजोरी भएको महसुस गरेकाले अब सच्चिएर आउने उनको विश्वास छ। असारसम्म तरलता अभाव हट्ने र रेमिट्यान्स पनि बढ्ने भएकाले त्यति बेलासम्म बजारमा सुधार आइसक्ने उनले बताए। नियमक निकायले ५१ वटा कम्पनीको सूची सार्वजनिक गर्नेदेखि विभिन्न अवरोध सिर्जना गरेकाले बजारमा असर पुगेको लगानीकर्ता बताउँछन्। पुँजीबजार लगानीकर्ता संघकी अध्यक्ष राधा पोखरलले सेयरबजारलाई प्रत्यक्ष फाइदा पुग्ने नीति नल्याएसम्म सेयरबजारमा आशा नजाग्ने बताउँछन्। मौद्रिक नीतिको समीक्षामा ४१२ को नीति हटाउन माग गरेका छौं, उनले भनिन्। नेपाल राष्ट्रबैंकले सेयर धितो राखेर एउटा बैंकबाट ४ करोड र ३ वटा बैंकबाट १२ करोडसम्म मात्रै ऋण लिन पाइने व्यवस्था गरेकाले सेयरबजारमा त्यसको असर परेको उनको भनाइ छ। आउँदो बजेटमा पनि कर घटाउनेमा हामी आशावादी छौं, उनले भनिन्। तरलता अभावका कारण बैंकहरुले २ लाखसम्म पनि ऋण दिन नसकेकाले सेयरबजारमा उत्साह नदेखिएको उनको भनाइ छ। पछिल्लो समयमा सेयर लगानीकर्ताले निरन्तर सम्पत्ति गुमाउँदै गएका छन्। शुक्रबार अरुण काबेली पावर लिमिटेडको सेयर बढी किनबेच भयो। त्यस्तै अरुण काबेलीको ३० करोड रुपैयाँको सेयर कारोबार भयो। हिमालयन डिष्टिलरीको २८ करोड रुपैयाँ र सांग्रिला डेभलपमेन्टको २७ करोड ६१ लाख रुपैयाँको संस्थापक सेयर कारोबार भयो। त्यस्तै व्यापार र अन्य उपसमूह अन्तर्गतका कम्पनीहरुमा सृजना भएको बिक्री चापले परिसूचकलाई ०७० प्रतिशत घटायो। यी उपसमूह २ प्रतिशतले घटे। यसअतिरिक्त बिमा र वित्त उपसमूहका कम्पनीमा पनि बिक्रेता सक्रिय भए।"
सप्तरीको बोदे बर्साइन नगरपालिकामा आतेशकुमार सिंह पुनः निर्वाचित,"राजविराज : सप्तरीको स्थानीय तहमा उम्मेदवार भएकामध्ये ११ जना निवर्तमान प्रमुख पराजित हुने क्रमलाई भंग गर्दै आतेशकुमार सिंह यादव सप्तरीको बोदे बर्साइन नगरपालिकामा पुनः निर्वाचित भएका छन्। निकट्तम प्रतिद्वन्द्वी नेपाली कांग्रेसका दीपेन्द्रकुमार यादवभन्दा ४१३ मत बढी ल्याएर जनता समाजवादी पार्टी, नेपालका सिंह पुन निर्वाचित भएका हुन्। निर्वाचित सिंहले ५ हजार ६९३ मत ल्याएर विजयी भए। उपप्रमुख समेत जितेका जसपाले कार्यसमितिमा बहुमत भने गुमाएको छ। कुल १० वडा रहेको नगरपालिकामा जसपाले वडा नम्बर ५, ९ र १० को वडा अध्यक्षमा मात्र जित हासिल गरेको छ। गत वर्ष यादवको नेतृत्वमा प्रमुख, उपप्रमुखसहित १, ३, ६, ८ र ९ वडामा बहुमतका साथ संघीय समाजवादी फोरम विजयी भएको थियो। स्थानीय तह २०७४ को निर्वाचनमा फोरमबाट उठेका सिंहले ४ हजार ५४७ मत ल्याएका थिए। त्यतिबेला कांग्रेसबाट लडेका कर्मैत यादवले १ हजार ७२९ मत ल्याएर चौथो स्थानमा रहेका थिए। उतिबेला निकट्तम प्रतिद्वन्द्वी रहेका राजपाका अमरेन्द्रप्रसाद यादव यसपटक लोसपाबाट उम्मेदवार भई १ हजार ९७४ मतमा सिमित हुँदा चौथो स्थानमा झरेका छन्। उपप्रमुखमा जसपाकै रेणुकुमारी साह ५ हजार १५४ मतका साथ निर्वाचित भएकी छिन्। निकट्तम प्रतिद्वन्द्वी नेपाली कांग्रेसकी पुनिताकुमारी साहले ४ हजार ९३६ मत ल्याएकी छिन्। गत स्थानीय तह २०७४ को निर्वाचनमा रेणु राजपाबाट उम्मेदवार भई ३ हजार ६३० मत ल्याएर निकट्तम प्रतिद्वन्द्वी रहेकी थिइन्। संघीय समाजवादी फोरमबाट निर्वाचित उपप्रमुख रन्जुकुमारी साह लोसपामा आबद्ध भएपनि उम्मेदवारी दोहोर्याउन चाहिनन्। राजपाबाट लडेर निकटतम प्रतिद्वन्द्वी रहेकी रेणु भने जसपातर्फ आबद्ध भई उपप्रमुखको उम्मेदवार बनिन्। कुल १० वडा रहेको नगरपालिकामा जसपा र कांग्रेसले ३३, एमालेले २ तथा माओवादी र लोसपाले ११ वडा अध्यक्षमा जित हासिल गरेका छन्। वडा नम्बर १ बाट एमालेका रबिन्द्रकुमार साह, २ बाट माओवादीका रामप्रसाद राम, ३ बाट कांग्रेसका शिवनारायण यादव, ४ बाट कांग्रेसका किरणकुमार साह र ५ बाट जसपाका मोजिबुर रहमान वडा अध्यक्षमा निर्वाचित भएका छन्। वडा नम्बर ६ बाट लोसपाका राजकुमार यादव, ७ बाट एमालेका विजयनारायण कापैर, ८ बाट कांग्रेसका बैद्यनाथ चौधरी, ९ बाट जसपाका तपसी यादव र १० बाट जसपाका सुनितकुमार यादव निर्वाचित भएका छन्। सप्तरीमा हालसम्म घोषित १५ स्थानीय तहको परिणाम अनुसार कांग्रेसले ५, जसपाले ३, एमाले र जनमत पार्टीले २२, लोसपा, नेकपा (एकिकृत समाजवादी) र नेकपा (माओवादी केन्द्र)ले ११ स्थानीय तहको प्रमुखमा जित हासिल गरेको छ। यसपटक निर्वाचनमा उम्मेदवार हुने १४ जना निवर्तमान प्रमुख र अध्यक्षमध्ये ११ जनाले पराजय भोगिसकेका छन्। बाँकी जारी रहेको मतगणनामा छिन्नमस्ता र रुपनी गाउँपालिकाका निवर्तमान अध्यक्ष र उपाध्यक्ष पछाडि परेका छन्। दुबै पालिकामा लोसपाका उम्मेदवारलाई जसपाका उम्मेदवारले पछ्याइरहेका छन्। डाक्नेश्वरी नगरपालिकामा जसपा, कांग्रेस र एमालेको त्रिकोणात्मक प्रतिस्पर्धा देखिएको छ। निर्वाचित नगर प्रमुख आतेशकुमार सिंह र उपप्रमुख रेणुकुमारी साह।"
निर्वाचनमा फूलमाला बिक्री बढ्यो,"रामपुर : रामपुर नगरपालिका४ देवीस्थानका दिलबहादुर थापाले यस पटक फूल बिक्रीबाट राम्रो कमाइ गरेका छन्। एक हप्तामा उनले रु एक लाख बराबरको सयपत्री फूल बिक्री गरे। अहिले उनको बगैँचामा पहेँलपुर सयपत्री फूल फूलेका छन् । वैशाख ३० गते भएको निर्वाचनलाई लक्षित गरेर खेती गरेका थापाले मत परिणाम सार्वजनिक भएपछि फूलमाला बिक्री गर्न भ्याइनभ्याइ भएको बताए। उनी भन्छन्, 'निर्वाचनको समयलाई मध्यनजर गर्दै फूल लगाएको हो, व्यापार असाध्यै राम्रो छ, यस पटक आम्दानी गर्ने राम्रो अवसर मिलेको छ, समय ख्याल गरेर खेती गर्नुपर्ने रहेछ, अझै पनि फूलमालाको माग आइरहेको छ ।' यसभन्दा अघि पनि फूलखेती थापा अहिले नसोचेको व्यापार हुँदा दङ्ग छन्। निर्वाचनलाई मात्रै केन्द्रित गरेको हुँदा उनले यस पटक एक रोपनीमा खेती गरेका हुन्। 'छोटो समयमा धेरै व्यापार गर्न सफल भएको छु, कतिपयलाई माला गाँस्न नभ्याएर फूलमात्रै पनि बिक्री गर्ने गरेको छु, यतिबेला फूल टिप्ने माला तयार पार्ने र बिक्री गर्दैमा दैनिकी बितेको छ', उनले भने । अहिलेसम्म रु एक लाखको व्यापार गरेका थापाको बगैँचामा अझै सो मूल्य बराबरको फूल रहेको छ । पाल्पा, स्याङ्जा, तनहुँलगायतका विभिन्न स्थानबाट फूलमाला खरिद गर्न ग्राहक आएको उनले बताएका छन्। प्रतिकिलो रु ५०० र प्रतिमाला रु १५० मा धमाधम बिक्री भइरहेको छ । अघिल्ला वर्षको निर्वाचनमा खादाको प्रयोग गरेका यहाँका नागरिक अहिले मालाको प्रयोगमा आकर्षित बनेका छन् । रासस"
धूमपान छोडे पाँच वर्षमा मृत्यु लगभग आधा घट्छ,"सुर्तीजन्य पदार्थमा खैनी, चुरोट, बिडी, गुट्खा, पान, पानमसला पर्छन्। चुरोटजस्ता सुर्तीजन्य पदार्थमा सात हजारभन्दा धेरै विषालु तत्त्वहरू हुन्छन्। ज्यान लिने ६९ कार्सेनोजेन्सजस्ता विषालु तत्त्वहरू हुन्छन्। सुर्तीजन्य पदार्थको प्रयोगकर्तामा पुरुष नै धेरै छन्। विश्व स्वास्थ्य संगठन (डब्लूएचओ) को पछिल्लो तथ्यांकअनुसार, ४८३ प्रतिशत पुरुष र ११०६ प्रतिशत महिला सुर्तीजन्य पदार्थको प्रयोग गर्छन्। नेपाल विकास अनुसन्धान प्रतिष्ठानको २०२१ को तथ्यांकअनुसार कुल जनसंख्याको ३१७ प्रतिशत सुर्तीजन्य पदार्थको प्रयोगकर्ता छन्। जसमध्ये पुरुष ५१ प्रतिशत र महिला १३७ प्रतिशत छन्। सुर्तीजन्य पदार्थले शारीरिक, मानसिक, सामाजिक र आर्थिक समस्याहरू निम्त्याउँछ। सुर्तीजन्य पदार्थमा निकोटिन, टार, कार्बनमोनोअक्साइडलगायत विषालु तत्त्वहरू पाइन्छन्। त्यसैले क्यान्सर निम्त्याउने प्रमुख कारणका रूपमा सुर्तीजन्य पदार्थलाई लिइन्छ। यसले शरीरको मुख, घाँटी, फोक्सो, पित्तथैली, पेट, पाठेघर, आन्द्रा, कलेजो, प्याङ्क्रियाज, मिर्गौलालगायतका विभिन्न अंगमा क्यान्सर गराउन सक्छ। धूमपानले श्वासनली र फोक्सोमा पाइने सोना वायु थैली (अल्भिओली) हानि पुर्याउँछ। फोक्सोमा रोग निम्त्याउन सक्छ। धूमपान गर्ने र नगर्नेको फोक्सो प्रष्ट रूपमा छुट्टिन्छ। सुर्तीजन्य पदार्थको सेवनले रक्तचाप र मुटुको धड्कन दर आवश्यकताभन्दा धेरै बढाउँछ। उच्च रक्तचापले मुटु र रक्तनलीहरूमा बढी तनाव दिन्छ। यसले हृदयाघात, स्ट्रोक वा हृदयरोगको सम्भावना बढाउँछ। सुर्तीजन्य पदार्थको धुवाँले गर्दा रगतले मस्तिष्कमा पुग्ने अक्सिजनको मात्रा घटाउन सक्छ। जसले गर्दा स्ट्रोक हुने प्रबल सम्भावना हुन्छ। यसको सेवनले गर्भमा रहेको शिशुलाई पनि असर गर्छ। कम वजन भएको जन्म हुन सक्छ। समयपूर्व नै शिशुको जन्म हुन सक्छ। गर्भपतनदेखि बच्चाको स्वास्थ्यमा समेत असर पुग्छ। पुरुषहरूको यौन क्षमतामा पनि असर गर्छ। उत्तेजना नहुनेजस्ता समस्या पनि हुन सक्छन्। धूमपानले वीर्यको गुणस्तरमा पनि असर गर्न सक्छ। जसले गर्दा प्रजनन क्षमता घट्न सक्छ। सुर्तीजन्य पदार्थले दाँत र गिजालाई पनि हानि गर्छ। दाँत पहेँलो बनाउँछ। धूमपान गर्नेहरूलाई गिजा र गिजाको रोग लाग्ने सम्भावना बढी हुन्छ। धूमपान नगर्नेलाई भन्दा धूमपान गर्नेलाई टाइप २ मधुमेह हुने जोखिम बढी हुन्छ। धूमपानले कोलेस्ट्रोलको मात्रा बढाउँछ। धूमपान छोड्दाको फाइदा धूमपान छोड्दा रक्तचाप सामान्य स्तरमा आउँछ। धूमपान छोडेको आठ घण्टाभित्र रगतमा कार्बन मोनोअक्साइडको स्तर सामान्य हुन्छ। रगतमा अक्सिजनको स्तर सामान्यरूपमा बढ्छ। धूमपान छोडेको २४ घण्टाभित्र हृदयाघातको सम्भावना कम हुन्छ। ४८ घण्टाभित्र बास्ना र स्वादको क्षमता बढ्छ। नसाहरू चुस्त हुन्छ। ७२ घण्टाभित्र ब्रोन्कियल ट्युबहरूले स्वास फेर्न सजिलो बनाउँछ। फोक्सोको क्षमता बढेर शारीरिक तथा अन्य क्रियाकलाप गर्न सजिलो बनाउँछ। धूमपान छोडेको दुई सातादेखि तीन महिनाभित्र रक्त सञ्चारमा सुधार हुन्छ। फोक्सोको कार्यक्षमता ३० प्रतिशतसम्म बढ्छ। एकदेखि नौ महिनाभित्र खोकी लाग्ने, साइनस जम्ने, थकान हुने, स्वास फेर्न गाह्रो हुनेजस्ता समस्याहरू घट्दै जान्छन्। शरीरमा ऊर्जा बढ्दै जान्छ। फोक्सोको संक्रमण पनि घट्दै जान्छ। एक वर्षभित्र कोरोनरी हृदय रोगको जोखिम धूमपान गर्ने व्यक्तिको तुलनामा आधा हुन्छ। दुई वर्षभित्र हृदयाघातको जोखिम कम हुँदै जान्छ। धूमपान छोडेको पाँच वर्षभित्र फोक्सोको क्यान्सरको मृत्यु लगभग आधार घट्छ। स्ट्रोकको जोखिम कम हुन्छ। मुख, घाँटी र अन्न नलीको क्यान्सरको जोखिम धूमपान गर्नेका व्यक्तिको तुलनामा आधा हुन्छ। १० वर्षभित्र फोक्साको क्यान्सरको मृत्युदर धूमपान नगर्ने व्यक्तिको जस्तै हुन्छ। १५ वर्षभित्र कोरोनरी हृदय रोगको जोखिम धूमपान नगर्ने व्यक्तिको जस्तै हुन्छ।"
धूमपान मुटु र मस्तिष्कलाई पनि घातक,"काठमाडौं : चुरोट एवं सुर्तीजन्य पदार्थ सेवन गर्ने बानी छ ? छ भने, आजैअहिल्यै छोड्नुहोस्। नत्र तपार्इं क्यान्सरको घरभित्र छिर्दै हुनुहुन्छ। सुर्तीमा ४३ वटा क्यान्सर लगाउने तत्त्व हुन्छन्। यसको सेवनपछि क्रमशः खानामा रुचि नहुने, पेट गडबडी हुनेदेखि शरीरका विभिन्न अंगमा क्षति पुर्याउने चिकित्सकहरू बताउँछन्। धूमपानले आँखाको दृष्टि क्षमतामा असर गर्ने, श्वास गन्हाउने, गिजा बिग्रिने, मुखमा चाउरीपना आउने हुन्छ। पुरुषमा नपुंसकता र महिलामा बाँझोपना पनि हुन्छ। त्यस्तै सुर्ती एवं चुरोटको सेवनले ओठ, मुख, भोजननलीको क्यान्सर हुन सक्छ। आमाशय, प्याङ्क्रियाज, श्वासनली, मूत्रथैली, मिर्गौला एवं अन्य मूत्र अंगहरूमा क्यान्सर हुन सक्ने क्यान्सर रोग विशेषज्ञहरू बताउँछन्। सुर्ती एवं चुरोेटको सेवनले कुनै फाइदा छैन, भक्तपुर क्यान्सर अस्पतालका निर्देशक डा विष्णुदत्त पौडेल भन्छन्, शारीरिक, मानसिक, सामाजिक, आर्थिक सबै दृष्टिले हानिकारक छ। डा पौडेलका अनुसार ९० प्रतिशत फोक्सोको क्यान्सर धूमपानका कारण हुने गर्छ। क्यान्सर गराउने मुख्य तत्त्व भनेको टार हो। जुन धूमपान गर्ने व्यक्तिको औंला र दाँतमा दागको रूपमा समेत रहेको हुन्छ। धूमपान एवं सुर्तीजन्य पदार्थको बढ्दो खपतले मुलुकमा नसर्ने रोगहरू बढिरहेका छन्। यसको सेवनबाट श्वासप्रश्वासजन्य रोगहरू बढिरहेको चिकित्सकहरू बताउँछन्। यसको सेवनले क्षयरोग, निमोनिया, दीर्घ खोकी (ब्रोङ्काइटिस) दम, निम्त्याउँछ। वरिष्ठ छाती रोग विशेषज्ञ डा निरज बम भन्छन्, धूमपान गर्नेलाई श्वासप्रश्वासजन्य रोगले सताउँछ। फोक्सो फुल्ने र खुम्चने प्रक्रिया सजिलोसँग हुन पाउँदैन। श्वास लिन र छोड्न स्वाँस्वाँ हुन्छ। अप्ठेरो महसुस हुन्छ। चुरोट र सुर्तीमा ४ हजार ८ सयभन्दा बढी विषालु रासायनिक तत्त्वहरू छन्। चुरोट खाएर निस्केको धुवाँमा ८७ प्रकारका विषालु रासायनिक पदार्थहरू पाइने वैज्ञानिक अनुसन्धानबाट पुष्टि भइसकेको छ। धूमपानमा मात्रै चार सय किसिमका विषालु पदार्थ हुन्छन्। यी पदार्थले प्रत्यक्ष रूपमा ३५ रोग लगाउँछन्। एक सयभन्दा बढी रोगहरू अप्रत्यक्ष रूपमा लगाउँछ। अकालमा ज्यान लिन्छ। वरिष्ठ मुटु सर्जन डा भगवान कोइरालाका अनुसार मुटुजन्य समस्या निम्त्याउने मुख्य कारकमा सुर्ती एवं धूमपानजन्य पदार्थ मानिन्छ। धूम्रपान एवं सुर्तीजन्य पदार्थको सेवन गर्नु भनेको खराब चिजको सेवन हो। अर्कोले खाएको (सेकेन्ड ह्यान्ड स्मोकिङ) छ भने पनि छेउमा बस्नेलाई असर गर्छ, डा कोइराला भन्छन्, चुरोटमा हुने निकोटिनले इन्डोथेलियम (रक्तनलीको भित्री तहका कोषिकाहरूको तह)लाई क्षति गर्छ। हृदयाघातसमेत गराउँछ। धूमपान गर्दा मुख्य रूपमा निस्कने ग्याँस कार्बनमोनोअक्साइड हो। यो सजिलैसँगै रगतमा मिसिन्छ। रगतमा भएको हेमोग्लोबिनलाई नष्ट गर्छ। यसले हेमोग्लोबिनलाई नष्ट गर्ने भएकोले अन्य महत्त्वपूर्ण अंग मस्तिष्क, मुटु आदि अंगमा पर्याप्त मात्रामा अक्सिजन पुग्न पाउँदैन। अक्सिजन नपुग्दा हृदयाघातदेखि मस्तिष्कघातसम्म हुन सक्छ, वरिष्ठ नसा रोग विशेषज्ञ डा जगदीश अग्रवाल भन्छन्, धूमपानबाट क्यान्सरको प्रसार हुने गरेको छ। मुटु र मस्तिष्कको लागि पनि उत्तिकै घातक छ। गर्भवती महिलाले धूमपान गर्दा गर्भमा रहेको शिशुलाई समेत असर गर्ने डा बम बताउँछन्। त्यस्तै गर्भावस्थामा धूमपान गर्दा गर्भ तुहिने, कम वजनको शिशु जन्मनेजस्ता समस्या हुन्छन। डा पौडेलका अनुसार चुरोटमा हुने निकोटिनले लत लगाउँछ। हेरोइनभन्दा निकोटिन दस गुणा बढी खतरनाक छ, उनले भने। ४० अर्बको क्षति धूमपानका कारण उत्पन्न हुने स्वास्थ्य खर्च ४० अर्बभन्दा बढी हुने गरेको छ। जुन मुलुकको कुल गार्हस्थ्य उत्पादनको एक दशमलव शून्य ४ प्रतिशत हुन्छ। नेपाल विकास अनुसन्धान प्रतिष्ठानले सन् २०२० मा गरेको अध्ययनअनुसार, ३२ प्रतिशत नेपालीले सुर्तीजन्य पदार्थको सेवन गर्छन्। यसको सेवनले प्रतिवर्ष ३७ हजार ५ सय २३ जनाको ज्यान जाने गरेको छ। सुर्तीजन्य पदार्थको सेवनकै कारण प्रत्येक एक घण्टामा चार जनाको ज्यान जाने गरेको छ, प्रतिष्ठानका वरिष्ठ अनुसन्धानविज्ञ डा जयकुमार गुरुङ भन्छन, यो जानकारी लक्षित वर्गमा अझैं पुग्न सकेको छैन। यो संख्याले नेपालको कुल मृत्युको १९ दशमलव ४ प्रतिशत ओट्छ। छिमेकबाट अनुसरण गरौं छिमेकी मुलुक भुटानले सन् २००४ मा नै सुर्ती निषेधित राष्ट्र घोषणा गर्यो। यो अभियानमा भुटान एसियाको पहिलो राष्ट्र बन्यो। भुटानले अन्तर्राष्ट्रिय जगत्मा धूमपानरहित तथा धूमपानमुक्त मुलुकको छवि स्थापित गरिसकेको छ। भुटानमा सुर्तीजन्य वस्तुको उत्पादन र बेचबिखनमा कानुनी रूपमै प्रतिबन्ध लागिसकेको छ। भारत, बंगलादेश, श्रीलंका, पाकिस्तान र माल्दिभ्समा पनि चुरोटलगायत अन्य सुर्तीजन्य पदार्थको विज्ञापन, प्रायोजन र प्रवद्र्धनलाई कानुनी रूपमै प्रतिबन्धित गरिएको छ। धूमपानले लिन्छ ३७ हजारको ज्यान धूमपानमा हुन्छन् ८७ विषालु तत्तव साइलेन्ट किलर (सुषुप्त हत्यारा) धूमपान चुरोट र सुर्तीमा ४ हजार ८ सयभन्दा बढी विषालु रासायनिक तत्तवहरू छन्। चुरोट खाएर निस्केको धुवाँमा ८७ प्रकारका विषालु रासायनिक पदार्थहरू पाइने वैज्ञानिक अनुसन्धानबाट पुष्टि भइसकेको छ। धूमपानमा रहेको विषालु पदार्थले प्रत्यक्षरूपमा ३५ रोगहरू निम्त्याउँछ। एक सयभन्दा बढी रोगहरू अप्रत्यक्ष रूपमा लगाउँछ। अकालमा ज्यान लिन्छ। सर्वोच्च अदालतका पूर्वन्यायाधीश बलराम केसी छिमेकी मुलुकहरूबाट नेपालले पाठ सिक्दै अनुसरण गर्नुपर्ने बताउँछन्। धूमपानबाट निस्कने विषालु धुवाँले वातावरणलाई दूषित पार्छ। जथाभावी चुरोट सेवन गर्दा स्वच्छ वातावरणमा बाँच्न पाउने मौलिक हक उल्लंघन हुन्छ। संविधान प्रदत्त मौलिक हकको संरक्षण गर्ने प्रमुख दायित्व राज्यको हो। आमनागरिकको स्वच्छ वातावरणमा बाँच्न पाउने हकको प्रत्याभूति हुने कार्य पनि राज्यले निर्वाह गर्नुपर्दछ, पूर्वन्यायाधीश केसी भन्छन्, धूमपानजन्य पदार्थको उत्पादन, ओसारपसार लगायतका विषयहरूलाई नै रोकथाम वा प्रतिबन्धित गर्नेदेखि नियमन गर्ने दायित्व राज्यकै हो। जनतालाई फाइदा नहुने पदार्थमा सरकारले निरोधात्मक र नियन्त्रणात्मक उपायहरू अवलम्बन गर्नुपर्दछ। कर बढाऔं राजस्व परामर्श समिति र नेपाल विकास अनुसन्धान प्रतिष्ठानले गरेको एक अध्ययनअनुसार चुरोेटको खुद्रा मूल्यमा अन्तःशुल्क, मूल्य अभिवृद्धि कर तथा स्वास्थ्य जोखिम कर गरी जम्मा ३० प्रतिशत कर छ। छिमेकी भारतमा ५४ प्रतिशत कर छ। बंगलादेशमा ७१ प्रतिशत, श्रीलंकामा ६६ प्रतिशत र थाइल्यान्डमा ७८ प्रतिशत रहेको छ। वरिष्ठ अनुसन्धानविज्ञ डा गुरुङका अनुसार, यसैको आधारमा राजस्व परामर्श समितिबाट आव २०७८०७९ को बजेटमा सुर्तीजन्य पदार्थमा कर समायोजन गरी सिफारिस गरिएको थियो। करमा २५ प्रतिशतले वृद्धि भएको थियो। धूमपान छोडे पाँच वर्षमा मृत्यु लगभग आधा घट्छ हाल मुलुकमा बढी प्रयोग हुने चुरोटको औसत मूल्यमा कर ३८ प्रतिशत पुगेको छ। यो विश्व स्वास्थ्य संगठन (डब्लूएचओ)ले सिफारिस गरेको ७५ प्रतिशत सिफारिसभन्दा ज्यादै न्यून हो। अवैध व्यापार हुन्छ भन्ने सोचले पनि कर नबढाएको तर्क आउने गर्छ। जुन वास्तविक होइन, डा गुरुङ भन्छन्, गत सालको कर वृद्धिले राजस्व संकलनमा वृद्धि (अनुमानित ५ अर्ब थप) भइसकेको छ। उता उपभोगको संख्यामा ३ प्रतिशतका दरले कमी आएको अनुमानित तथ्यांकले देखाउँछ। सुर्तीजन्य पदार्थमा कर बढाउँदा अवैध व्यापार बढ्ने सरकारी अधिकारीहरूको आशंका छ। तर, प्रतिष्ठानले गरेको अध्ययनले भने त्यस्तो अवैध व्यापारको परिमाण नगण्य (०३३ प्रतिशत) मात्रै रहेको देखाएको छ। अवैध व्यापारसम्बन्धी उत्पादकहरूको तर्क तथ्यपरक छैन, डा गुरुङ भन्छन्, सुर्तीजन्य पदार्थबाट उठ्ने राजस्व र यस उद्योगबाट सिर्जना हुने रोजगारका फाइदा नगण्य छन्। अवैध व्यापार हुन्छ भने कर नबढाउनु सर्वसाधारणको स्वास्थ्यमा खेलवाड हो। एक अध्ययनअनुसार दक्षिण एसियाली मुलुकहरूमा चुरोटमा लाग्ने करको प्रतिशत सबैभन्दा न्यून छ। श्रीलंकामा ७७२, बंगलादेशमा ७३०, पाकिस्तानमा ६०८, भारतमा ५७३ र नेपालमा ३८० प्रतिशत छ। डा गुरुङका अनुसार, नेपालको हालको अन्तःशुल्कमा ६० प्रतिशतले वृद्धि गर्दा १३ अर्ब राजस्व संकलन हुन्छ। जसले हालको बजेट घाटाको ५ प्रतिशत शोधभर्ना गर्नेछ। धूमपानविरुद्धका अभियन्ता देवीप्रसाद शर्माका अनुसार सुर्तीजन्य पदार्थको उपभोगबाट सिर्जित हुने क्यान्सर र नसर्ने रोगहरूको कारण बर्सेनि ३७ हजार ५ सयभन्दा बढीले ज्यान गुमाइरहेको तथ्यलाई मनन गर्नुपर्छ। हानिकारक वस्तुहरूमा अप्रत्यक्ष कर बढाएर महँगो पार्नुपर्छ। सर्वसाधारणले खरिद गर्न हिच्किचाउन पर्ने बनाउनु पर्छ। उनी भन्छन्, डब्लूएचओको सिफारिसअनुसार नेपालमा सुर्तीजन्य वस्तुहरूको खुद्रा मूल्यमा अप्रत्यक्ष करको अंश ४० प्रतिशत पनि पुगेको छैन। त्यसैले कर बढाउने प्रशस्त सम्भावनाको कार्यान्वयन गर्नुपर्छ।"
विराटनगर महानगरको मेयरमा कांग्रेस र उपमेयरमा एमाले विजयी,"विराटनगर : विराटनगर महानगरपालिकाको मेयरमा नेपाली कांग्रेस र उपमेयरमा एमाले विजयी भएको छ। सत्तारुढ गठबन्धनबाट मेयरको उम्मेदवार रहेका कांग्रेसका नागेश कोइरालाले नेपाल कम्युनिष्ट पार्टी (एमाले) सागर कुमार थापालाई पराजित गर्दै विजयी भएका हुन्। कोइरालाले ३० हजार १७० मतले ल्याएर विजयी हुँदा थापाले २१ हजार ४५५ मत ल्याएका थिए। मेयरका स्वतन्त्र उम्मेदवार उमेश यादवले ८ हजार ७९५ मत पाएका छन्। यसैगरी उपमेयरमा सत्तागठन्धनका उम्मेदवारलाई पराजित गर्दै एमाले विजयी भएको छ। जनता समाजवादी पार्टी, नेपालका अमरेन्द्र यादवलाई पराजित गर्दै उपमेयरमा एमालेकी शिल्पा कार्कि विजयी भएकी हुन्। कार्कीले २५ हजार ६८० मत पाउँदा गठबन्धनबाट जसपाका यादवले १४ हजार २१९ मत मात्रै ल्याएका छन्। यसैगरी उपमेयरमै राष्ट्रिय प्रजातन्त्र पार्टीकी विन्दा कुमारी लुइटेल आचार्य ६ हजार ४०१ मत ल्याइन् भने स्वतन्त्र उम्मेदवार नमिता न्यौपानेले ५ हजार ११७ मत प्राप्त गरिन्।"
"धरानमा हर्क साम्पाङ विजय नजिक, कांग्रेस दोस्रो र एमाले तेस्रो स्थानमा",धरान : धरान उपमहानगरपालिकाको मतगणनामा सत्ता साझेदार गठबन्दनका उम्मेदवारलाई पछि पार्दै स्वतन्त्र उम्मेदवार हर्क साम्पाङ विजयी नजिक पुगेका छन्। २० वडा रहेको धरानमा १७ वडाको मत गणना सम्पन्न भएको छ। अहिले धरान १५ र १६ र १७ को मत गणना भैरहेको छ। मतगणना भइरहेको स्थानमा समेत मेयरमा साम्पाङ र उपमेयरमा गठबन्धनको तर्फबाट उपमेयरका प्रत्यासि अइन्द्रविक्रम बेघाले अग्रता कायम गरेका छन्। मेयरका प्रत्यासी स्वतन्त्रका हर्कले १३५४६ मत प्राप्त गरी अग्रस्थान कायम गरेका छन्। उनलाई कांग्रेसका किशोर राईले ११६०६ मत प्राप्त गरि पछ्याई रहेका छन्। एमालेकी मन्जु भण्डारीले ९४५१मत प्राप्त गरेकी छन्। एमालेको पकड रहेको क्षेत्रमा हर्कले कांग्रैस र एमालेका दुबै उम्मेदवारको भन्दा बढी मत प्राप्त गर्न थालेपछीिहर्कको विजय सुनिश्चित जस्तै बनेको छ। धरान १५ र १६ धेरै मतदाता भएको वडा हो। १५ मा वडाअध्यक्षमा एमालेका नरेश इवारम र १६ मा कांग्रेसका मुरारी भट्टराईको प्यानल नै अग्रता लिएको छ। मेयरमा भने हर्कले नै बढी मत ल्याएर मतान्तर बढाइरहेका छन्। उपमेयरमा गठबन्दनको तर्फबाट माओवादी केन्द्रका अइन्द्रविक्रम बेघाले १३५७३ मत प्राप्त गरी अग्रता कायमै राखेका छन्। एमालेका पदम इस्वोले १२७६१ मत प्राप्त गरी बेघालाई पछ्याइरहेका छन्।
हेटौंडा उपमहानगरपालिकाले पायो महिला नेतृत्व,हेटौंडा : हेटौंडा उपमहानगरपालिकाको मेयरमा नेकपा (एकीकृत समाजवादी) की नेता मीना लामा निर्वाचित भएकी छन्। २०४९ सालदेखि नेकपा एमालेले नेतृत्व गर्दै आएको उपमहानगरपालिमा ३० वर्षपछि फरक पाटीको नेतृत्व निर्वाचित भएको हो। नेकपा एमाले र राप्रपाका उम्मेदवारसँगको तीब्र प्रतिस्पर्धाका बीच लामा बागमती प्रदेशको एकमात्र उपमहानगर हेटौंडाको पहिलो महिला मेयरसमेत बनिन् । एमालेका उम्मेदवार अनन्त पौडेललाई दुई हजार एकसय ६७ मतले पछि पार्दै उनी मेयर निर्वाचित भएकी हुन्। लामाले २३ हजार ७५ मत ल्याउदा निकतम प्रतिस्पर्धी नेकपा एमालेका नेता अनन्तप्रसाद पौडेलले २० हजार ९ सय ८ मत प्राप्त गरे। त्यस्तै राप्रपाका दीपकबहादुर सिंहले २० हजार ५ सय ३१ मत ल्याएर तेस्रो स्थानमा चित बुझाउनु पर्यो। भारी मत अन्तरसहित उपमेयरमा कांग्रेसका राजेश बानिया निर्वाचित भए। उनले ३२ हजार ५ सय ९३ मत प्राप्त गरे। नेकपा एमालेकी सुमित्रा काफ्लेले २३ हजार ९ सय ९ र राप्रपाकी इन्दिरा न्यौपानले ५ हजार ४ सय ८३ मत ल्याइन्। हेटौंडा उपमहानगरपालिकाको कुल एक लाख चार हजार चारसय ७३ मतमध्ये ७३ हजार ४ सय १४ मत खसेको थियो । २०७४ को स्थानीय तह निर्वाचनबाट लामा नेकपा एमालेबाट उपमेयर र बानिया नेपाली काङ्ग्रेसबाट हेटौंडा ५ को वडाअध्यक्षमा निर्वाचित भएका थिए । काङ्ग्रेस र आफ्नै पाटीभित्रको चरम असन्तुष्टिलाई चिर्दै लामा मेयरमा निर्वाचित भएकी हुन्। मेयरको टिकट नपाएपछि तत्कालीन नेकपा (एस) जिल्ला अध्यक्ष श्रीधर पोखरेलले पार्टी नै परित्याग गरी नेकपा एमाले प्रवेश गरेका थिए। मेयरमा कांग्रेसका उम्मेदवार नभएपछि काङ्ग्रेसका असन्तुष्ट नेताहरुले पनि लामालाई खुलेर सहयोग गरेनन् । जितपछि मेयर लामाले समग्र हेटौंडाको विकासमा सबैको साथ लिएर काम गर्ने बताइन्।
भैरहवामै श्रमस्वीकृतिको तयारी,"काठमाडौं : भैरहवा अन्तर्राष्ट्रिय विमानस्थलबाट तत्काल श्रमिक वैदेशिक रोजगारीमा जान नपाउने भएका छन्। भैरहवाबाटै सेवा दिन सरकारले गृहकार्य गरे पनि तत्काल सम्भव नदेखिएको हो। सरकारले श्रमस्वीकृति सेवा विकेन्द्रीकरण गर्न नसक्दा श्रमिक काठमाडौं आउन बाध्य छन्। वैदेशिक रोजगारीसँग सम्बन्धित सम्पूर्ण काम वैदेशिक रोजगार विभाग र त्यसको कार्यालय ताहाचलबाट मात्रै हुँदै आएको छ। अब भैरहवाबाट सेवा दिने सरकारले तयारी गरेको छ। श्रमस्वीकृति सेवा विकेन्द्रीकरण नगरे भैरहवा विमानस्थल नै सञ्चालन गर्न समस्या हुने बताइएको छ। जेठभित्रै भैरहवाबाट वैदेशिक रोजगारीका सम्पूर्ण सेवा दिने श्रम मन्त्रालयको दाबी गरेको छ। जेठभित्रै भैरहवामा वैदेशिक रोजगार कार्यालय स्थापना गर्ने श्रममन्त्री कृष्णकुमार श्रेष्ठले बताएका छन्। भैरहवामा उद्योग वाणिज्य संघले आयोजना गरेको कार्यक्रममा मन्त्री श्रेष्ठले वैदेशिक रोजगार कार्यालय मात्र नभई म्यानपावर कम्पनीका शाखा, अभिमुखीकरण तालिम दिने संस्था र स्वास्थ्य परीक्षण गर्ने संस्था पनि जेठभित्रै सञ्चालन गर्ने प्रतिबद्धता जनाए। काठमाडौंबाट मात्रै श्रमस्वीकृति हुने भएपछि म्यानपावरलगायत अन्य कम्पनीका शाखा उपत्यका बाहिर खासै छैनन्। वैदेशिक रोजगारीमा जानुअघि श्रमिकले पूरा गर्नुपर्ने सवै प्रक्रिया भैरहवाबाटै पूरा हुनुपर्ने माग स्थानीयले गरेका छन्। मन्त्रालयका प्रवक्ता डण्डुराज घिमिरेले भैरहवाबाट श्रमस्वीकृति दिने तयारी भइरहेको बताए। भैरहवामा कार्यालय खोल्नका लागि ओएनएम सर्भे प्रस्ताव गरिएको छ, उनले भने, प्रस्ताव स्वीकृति भएर नआउँदासम्म अधिकार प्रत्यायोजन गरेर काजमा जनशक्ति खटाएर सेवा दिन्छौं, उनले भने। बुटवलमा रहेको श्रम कार्यालय अथवा अर्को कार्यालय खोलेर भए पनि एक महिनाभित्र जसरी पनि सेवा दिने उनले बताए। वैदेशिक रोजगार कार्यालय ताहाचलका प्रमुख रमेश अर्यालले भैरहवाबाटै सेवा दिनेगरी तयारी भएको बताए। ओएनएम नगरी छुट्टै कार्यालय खोल्न तत्काल गाह्रो हुने भएकाले विभागको सम्पर्क शाखाजस्तो बनाएर भए पनि सेवा दिने तयारी भएको छ उनले भने। श्रम तथा रोजगार कार्यालयहरू विराटनगर, जनकपुर, बुटवल, पोखरा, सुर्खेत र धनगढीबाट पुनः श्रमस्वीकृति दिने सरकारले घोषणा गरेको थियो। तर, कामदार काठमाडौं नआई सुखै थिएन। अर्यालका अनुसार वैदेशिक रोजगारसम्बन्धी सम्पूर्ण काम अनलाइन सेवा सुरु भएकाले भैरहवाबाटै कामदार उड्न सक्ने बताए। स्वास्थ्य परीक्षण र अभिमुखीकरण गर्ने संस्थाका साथै म्यानपवार कम्पनीको कार्यालय सञ्चालनमा आएमा भैरहवाबाटै कामदार विदेश उड्न सक्ने बताउँछन्। सरकारले शुक्रबारदेखि व्यक्तिगतरूपमा पहिलोपटक जाने कामदारको श्रमस्वीकृति अनलाइनबाट गरेको छ। अर्यालका अनुसार शुक्रबार व्यक्तिगतरूपमा जाने नयाँ कामदार २ सय छन्। सरकारले २०७८ माघ २ देखि पुनः श्रम स्वीकृति र २०७९ वैशाख २ देखि संस्थागत श्रम स्वीकृति अनलाइनबाट मात्रै दिन सुरु गरेको थियो। यसपश्चात् कार्यालयमा भीड हटेको छ। चालू आर्थिक वर्षको चैतसम्म पाँच लाख श्रमिक वैदेशिक रोजगारीमा गइसकेका छन्।"
ललितपुरको महालक्ष्मी नगर प्रमुखमा एमाले विजयी,ललितपुर : ललितपुरको महालक्ष्मी नगरपालिकाको मेयरमा नेकपा एमाले विजयी भएको छ। नगरपालिकाको मेयरमा माओवादी केन्द्रका शिब प्रसाद कट्टेललाई पराजित गर्दै एमालेका हरि गोविन्द श्रेष्ठ विजयी भएका हुन्। मेयरका उम्मेदवार एमालेका श्रेष्ठले ९ हजार ३५० मतसहित ल्याउँदा उनका निकटतम प्रतिस्पर्धी माओवादी केन्द्रका कट्टेलले ५ हजार ६५८ मत प्राप्त गरेका थिए। उपमेयरमा नेपाली कांग्रेस विजयी भएको छ। एमालेकी उम्मेदवार विणा सुवेदीलाई पराजित गर्दै कांग्रेसकी लक्ष्मी महर्जन उपमेयरमा विजयी भएका हुन्। महर्जन ९ हजार ५९१ मत ल्याउँदा सुवेदीले ८ हजार ६८३ प्राप्त गरेकी थिइन्।
भौतिकले माग्यो थप ६ अर्ब,"काठमाडौं : भौतिक मन्त्रालयलाई आगामी आर्थिक वर्षको बजेट सिलिङ १ खर्ब ३० अर्ब छ। यसमा फास्टट्र्याकलाई छुट्टाएको ३० अर्ब रुपैयाँ भने जोडिएको छैन। नयाँभन्दा पनि पुरानै कार्यक्रलाई निरन्तरता दिएको मन्त्रालयका सहसचिव अर्जुनजंग थापाले बताए। चालू आवको १ खर्ब २७ अर्बको वार्षिक बजेटमा मन्त्रालयले काम गरिरहेको थापाले बताए। चालू आर्थिक वर्षको भन्दा बजेट केही बढे पनि सञ्चालित आयोजनाका लागि पर्याप्त नभएको थापा बताउँछन्। दातृ निकायबाट सञ्चालित आयोजनाको पूर्वतयारीको काममा सरकारले कम बजेट छुट्ट्याएकोमा मन्त्रालयको असन्तुष्टि छ। करिब ६ अर्ब रुपैयाँ पूर्वतयारीका लागि नै थप्न राष्ट्रिय योजना आयोग र अर्थ मन्त्रालयलाई आग्रह गरिएको उनले बताए। दातृ निकायबाट सञ्चालित आयोजनाको लागत हेरेर सरकारले कुल लागतको २० देखि ४० प्रतिशतसम्म व्यहोर्नुपर्ने हुन्छ। तर करिब १० प्रतिशत मात्रै व्यहोर्ने गरी सिलिङ छ। यसले आयोजनाको काम निर्वाध रूपमा सुचारु गर्न समस्या हुने सहसचिव थापाले बताए। चालू आर्थिक वर्षमा पनि रकम अपर्याप्त हुँदा आयोजना काम अघि बढाउन गाह्रो भएको छ। नागढुंगा टनेल, कमला कञ्चनपुर, मुग्लिन पोखरालगायतमा पनि रकम अभावका कारण समस्या व्यहोर्नु पर्यो, उनी भन्छन्। हाल वैदेशिक सहायतामा १२ आयोजना निर्माणाधीन छन्।"
युगान्डामाथि नेपालको पहिलो जित,"काठमाडौं : युगान्डाविरुद्धको महिला टीट्वान्टी अन्तर्राष्ट्रिय क्रिकेटमा नेपालले पहिलो जित निकालेको छ। त्रिवि क्रिकेट मैदानमा शुक्रबार भएको चौथो खेलमा नेपालले युगान्डालाई १५ रनले हराएको हो। नेपालको जितमा लेगस्पिनर हिरन्मायी रोयले उत्कृष्ट वलिङ गरेकी थिइन्। यसअघिका तीन खेल हार्दै नेपालले सिरिज भने गुमाइसकेको छ। नेपालले दिएको ९८ रनको लक्ष्य पछ्याएको युगान्डा निर्धारित १८ ओभरमा ८ विकेट गुमाएर ८२ रनमा समेटियो। युगान्डाका लागि जनेट बाबाजीले सर्वाधिक २१ रन जोडिन्। रिता न्यान्गेन्डो र इभ्लिन एनिपोले समान १६१६ रन जोडे। केभिन विनोले ११ रन बनाइन्। नेपालकी हिरन्मायी रोयले डेब्यु खेलमै दुई विकेट लिइन्। उनले ३ ओभरमा ११ रन खर्चिइन्। अश्मिना कर्माचार्य र रुविना क्षेत्रीले ११ विकेट लिए। त्यसअघि टस जितेर पहिले ब्याटिङ गरेको नेपालले १७ ओभर ५ बलमा अलआउट हुँदै ९७ रन बनाएको थियो। वर्षाका कारण ढिला भएपछि खेल १८ ओभरमा घटाइएको थियो। तर, नेपालले पूरै ओभर खेल्न सकेन। नेपालका लागि ज्योति पाण्डेले सर्वाधिक १७ रन जोड्दा बिन्दु रावलले १६ रन बनाइन्। सीता राना मगर ११ रनमा आउट भइन्। डोली भट्टले ६ रन जोडिन्। अस्परी बेगम ४ तथा कप्तान रुबिना क्षेत्री र इन्दु बर्मा समान ११ रनमा आउट भइन्। नेपालले सुरुवाती ८ ओभरमा २ विकेट गुमाउँदै ५० रन बनाएको थियो। त्यसपछि निरन्तर विकेट गुमाएको थियो। मध्यक्रममा २८ रन जोड्न ६ विकेट गुमाएपछि बलियो योगफल बनाउनबाट चुकेको थियो। सरिता मगर २ रनमा बोल्ड भइन्। अस्मिना कर्माचार्य र कविता कुँवरले ६६ रन जोडे। युगान्डाकी कोन्सी कोन्सी एविकोले ४ ओभरमा १३ रन खर्चेर ३ विकेट लिइन्। सारा एकिटेंगले १० रन खर्चेर २ विकेट लिइन्। युगान्डाकी कोन्सी अवेकोले ३ र सराह एकिटेङले २ विकेट लिइन्। यो जितसँगै नेपाल सिरिज क्लिन स्विप हुनबाट जोगिएको छ। नेपाल पहिलो खेलमा १२ रन, दोस्रो खेलमा १ विकेट र तेस्रो खेलमा ६ विकेटले पराजित भएको थियो। नेपालले पाँचौं तथा अन्तिम खेल शनिबार खेल्नेछ।"
किरणसहित ११ खेलाडीबिनै एसियन कप टोली,"काठमाडौं : आसन्न एसियन कप छनोटका लागि नेपाली फुटबल टोली घोषणा भएको छ। कप्तान किरण चेम्जोङसहित प्रशिक्षण बाहिर रहेका ११ खेलाडीलाई बाहिरै राखेर टोली घोषणा भएको हो। मुख्य प्रशिक्षक अब्दुल्लाह अलमुताइरीले शुक्रबार २३ सदस्यीय अन्तिम टोली घोषणा गरे। अलमुताइरीकै कारण प्रशिक्षण क्याम्प छाड्न बाध्य भएका १० खेलाडी र माल्दिभ्सको लिग खेलिरहेका कप्तान तथा गोलरक्षक किरण चेम्जोङ टोलीमा छैनन्। प्रशिक्षक अल्मुताइरीले यसअघि नै आसन्न एसियन कप छनोटका लागि उनीहरू आफ्नो टिममा नअट्ने प्रष्ट पारिसकेका थिए। राष्ट्रिय टोलीका कप्तान किरणकुमार लिम्बू, सुजल श्रेष्ठ, रोहित चन्द, अनन्त तामाङ, अञ्जन विष्ट, तेज तामाङ, सुमन लामा, विशाल राई, विमल घर्तीमगर, विशाल श्रेष्ठलाई बाहिर टिममा नअटाएका हुन्। विकास तामाङ, शिव गुरुङ, निरकुमार राई र रोशन रानामगरले पहिलोपल्ट राष्ट्रिय टोलीमा स्थान बनाएका छन्। कम अनुभवी नेपाली टोलीले एसियाली पावर हाउस देशसँग एसियन कप छनोट तेस्रो चरणमा प्रतिस्पर्धा गर्नु पर्नेछ। नेपाल रहेको समूह ए मा जोर्डन, कुबेत र इन्डोनेसिया छन्। नेपालले जेठ २५ गते जोर्डन, जेठ २८ गते कुवेत र ३१ गते इन्डोनेसियासँग खेल्दैछ। टोलीका प्रशिक्षक अबदुल्लाह अलमुताइरीले यसअघि नै नेपाली टोलीले एसियन कपमा छनोट हुन नसक्ने बताइसकेका छन्। प्रशिक्षणका क्रममा सिनियर खेलाडी रोहित चन्दसँग होस्टेल कि होटेलमा भन्ने विषयमा विवाद भएपछि प्रशिक्षक अलमुताइरीले क्याम्प छाडेर जान धम्की दिएको भन्दै रोहितसँगै १० खेलाडीले क्याम्प छाडेका थिए। खेलाडीले प्रशिक्षककै कारण क्याम्प छाड्न बाध्य बनेको बताइरहँदा पनि एन्फाले यस विषयमा आफ्नो कुनै धारणा सार्वजनिक गर्न सकेन। चौतर्फी दबाब आएपछि तीन सदस्यीय छानबिन समिति गठन गरेको थियो। समितिले प्रतिवेदन पनि बुझाइसकेको छ। तर, छानबिन समितिको निर्णय सार्वजनिक नहुँदै प्रशिक्षक अलमुताइरीले टोली घोषणा गरेका हुन्। नेपाली टोलीमा गोलरक्षक दीप कार्की, विशाल सुनार र टिकेन्द्रसिंह थापा छन्। डिफेन्डर विकास खवास, विकास तामाङ, गौतम श्रेष्ठ, राजन गुरुङ, शिव गुरुङ र सुमन अर्याल रहेका छन्। यसैगरी मिडफिल्डर आकाश बुढा मगर, एरिक विष्ट, निरकुमार राई, पूजन उपरकोटी, रोशन रानामगर, सन्तोष तामाङ, सेसेहाङ आङ्देम्वे, सुनील बल र सुरज ठकुरी टोलीमा छन्। फरवार्डमा आयुष घलान, दर्शन गुरुङ, जर्ज प्रिन्स कार्की, मनिष डाँगी र नवयुग श्रेष्ठ रहेका छन्।"
"धनगढी उपमहानगरमा पछाडि पर्यो सत्ता गठबन्धन : मेयरमा स्वतन्त्र उम्मेदवार हमाल, उपमेयरमा एमाले अगाडि",धनगढी : धनगढी उपमहानगरपालिकाको मेयरमा स्वतन्त्र उम्मेदवार गोपाल हमालले २२ हजार मत कटाएका छन् । शनिबार बिहान ७ बजेसम्म ५१ हजार ६५ मत गणना हुँदा हमालले २२ हजार ५४१ मत प्राप्त गरेका छन्। अब करिब १४ हजार ६५० मत गणना हुन बाँकी रहेको छ। निकटम प्रतिद्वन्द्वी कांग्रेसका नृपबहादुर ओडले ११ हजार ५४४ मत प्राप्त गरेका छन्। हमाल ओडभन्दा १० हजार ९९७ मतले अगाडि छन्। उनले सत्तारुढ गठबन्धनलाई टक्कर दिएका छन्। यता एमालेका रणबहादुर चन्दले ६ हजार ४२३ मत प्राप्त गरेका छन्। उपमेयरमा एमालेकी कन्दकला रानाले १० हजार ८८० मत प्राप्त गरेर अग्रता लिइरहेकी छन्। सत्ता गठबन्धनबाट साझा उम्मेदवार माओवादी केन्द्रकी शान्ति अधिकारी क्षेत्रीले १० हजार ७०३ मत प्राप्त गरेकी छन्। पछिल्लो मत परिणाममा एमालेकी राना मत गणनामा अग्रता लिएकी हुन्। गणना बाँकी रहेको वडा नम्बर ९ र १० मा राणा थारुको बाहुल्यता रहेकाले उपमेयरमा कन्दकलाले मतान्तर कायम गर्ने सम्भावना रहेको छ।स्वतन्त्र उम्मेदवार प्रभाकर भण्डारीले ६ हजार मत प्राप्त गरेर तेस्रो स्थानमा छन्।
किनाराबाट नेतृत्वसम्म,"देश संघीयतामा छ। राज्यसत्ताामा समान सहभागिता र समावेशी चरित्र यसको विशेषता हो। स्थानीय तह गाउँका सिंहदरबार बनेका छन्। तिनै स्थानीय सरकारमा प्रतिनिधित्व गर्नुपर्ने समावेशी चरित्रलाई राजनीतिक दलहरूले पनि मूलधारमा ल्याउन सकेका छैनन्। दलहरूले अति सिमान्तकृत, लोपोन्मुख, दलित, अपांगता भएका व्यक्ति आदि पछि परेका वर्ग र समुदायबाट थोरै उमेदवार दिए पनि केहीले मात्र गाउँका सिंहदरबार हाँक्ने अवसर पाएका छन् । दोस्रो स्थानीय तहको निर्वाचनमा मुलुकभरबाट मेयर, अध्यक्ष, उपमेयर, उपाध्यक्ष हुँदै वडाध्यक्ष र सदस्य पदमा केही सीमित संख्यामा निर्वाचित भएका छन्। अनेक उल्झनका बाबजुद कतिपयलाई वडा सदस्य जित्दा पनि ठूलो सफलता मिलेको हो। उनीहरूको संघर्षपूर्ण जीवनका आरोहअवरोह अन्नपूर्णकर्मीका शब्दमा : गोरखा : दुईपटक लगातार उपाध्यक्ष बन्न सफल हुँदा उनमा हर्षको सीमा छैन। यसमा सबैभन्दा ठूलो जस उनी पार्टीलाई दिन्छिन्, जसले उनलाई दोहोर्याइकन टिकट दियो। दलित भएकाले आफूहरू पछाडि पारिएको, महिला भएकाले आफूहरूले पाइलापाइलामा समस्या झेल्नु परेको गुनासो प्रशस्त सुनिन्छ। कल्पना नेपालीलाई त्यस्तो कत्ति पनि लाग्दैन। यदि म दलित र त्यसमा पनि महिला हुन्नथें भने यति ठूलो अवसर पाउँथें कि पाउन्नथें भन्न सकिन्न, उनको बुझाइ छ। आरुघाट गाउँपालिका ९ आरुटारकी कल्पना नेपाली उपाध्यक्ष पदमा निर्वाचित भइन्। नेपाली कांग्रेसको तर्फबाट उम्मेदबार बनेकी उनले एमालेकी सीता दाहाललाई १,८१५ मतले पछि पारिन्। ४० वर्षीया नेपाली दलित र महिला भएकाले मात्र दोहोर्याएर अवसर पाएको भन्ने पनि होइन। बाल्यकालदेखि पार्टीमा लागेको र युद्धकाल पनि डटेर सामना गरेको अनुभव उनमा छ। अघिल्लो चरणमा जनता रिजाएछु भन्ने लागेको छ। त्यसैले पार्टीले न्याय दिएर फेरि उपाध्यक्षको टिकट दियो। जनताले जिताइदिए, उनी भन्छिन्, मेरो वडा माओवादीले जितेको वडा हो तर उपाध्यक्षमा धेरैजसोले मैलाई भोट दिनुभएछ। मसित सबै खुसी हुनुहुन्छ। नेकपा माओवादी केन्द्रका अध्यक्ष प्रचण्ड भीमोदय माविमा पढाउँथे। त्यतिबेला उनी डेरा गरेर बस्ने आरुटार टोल नै कल्पनाको घर भएको ठाउँ हो। त्यो टोलमा अहिले पनि अधिकांशको आस्था माओवादीमै छ। यद्यपि त्यो हावाले उनलाई छोएन। २०६० साल जतिबेला माओवादी जनयुद्ध चरमउत्कर्षमा पुगिरहेको थियो, त्यतिबेला उनले कांग्रेसको क्रियाशील सदस्यता लिइन्। माओवादीको उर्वर भूमिमा कांग्रेस बनेर राजनीति गर्न पक्कै सहज छैन। भन्छिन्, राजनीति र समाजसेवा गर्न सबैभन्दा पहिले त घरमै अनुकूल वातावरण हुनुपर्दो रहेछ। त्यो पाएकी छु। ताप्लेजुङ : मिक्वाखोला गाउँपालिकाका नवनिर्वाचित उपाध्यक्ष डण्डु ढोक्प्या। तोक्पेगोला (ढोक्प्या) समुदायको ताप्लेजुङको मिक्वाखोला गाउँपालिका५ पापुङमा मात्रै बसोबास छ। तिब्बती भाषामा ढोक भन्नाले गोठ र पा भन्नाले बस्ने भन्ने हुन्छ। यस जातिका मानिस परापूर्वकालमा चौंरी पाल्ने र प्राय : गोठमै बस्ने भएकाले गोठालो भन्ने अर्थमा ढोक्प्या जातिको नामकरण भएको पाइन्छ। सोही समुदायका एकमात्र र लोकप्रिय जनप्रतिनिधि हुन् उनी। २०७४ को स्थानीय निर्वाचनमा वडाध्यक्ष बनेका उनले गरेको सामाजिक कामले निकै लोकप्रियता कमायो। आफूले पाउने सेवासुविधालाई जनताकै सेवामा खर्चने निर्णय गरेका उनले वडाको नागरिकका लागि प्रत्येक वर्ष वडाध्यक्ष न्यानो कपडा वितरण गरे। न्यानो कपडा वितरण मात्र होइन, दु :ख परेका नागरिकलाई आफ्नै पिठ्यूँमा हालेर अस्पतालसम्म लैजाने, हिउँमा फसेकाको उद्धारका लागि हेलिकप्टर लिएर गए। यसरी उनी देशभरकै जनप्रतिनिधिमा लोकप्रिय भए। आगामी पाँच वर्ष पनि नागरिककै दु :खसुखमा सँगै हुने उनको सोच छ। आगामी पाँच वर्ष पनि पालिकाका नागरिकको सेवामा खर्चिन्छु, उपाध्यक्ष डण्डु भन्छन्, म एउटा समुदायको मात्रै जनप्रतिनिधि होइन, आफ्नो समुदायलाई प्राथमिकताका साथ पालिकाभित्रका उत्पीडित उपेक्षित सबै वर्ग र समुदायको समग्र विकासमा लाग्नेछु। भौगोलिक हिसाबले पनि विकट रहेको यस गाउँपालिकामा आगामी कार्यकालमा भौतिक विकासको साथै सामाजिक विकासलाई बढी जोड दिने डण्डु बताउँछन्। पालिका विकट क्षेत्रमा भएकाले नागरिकलाई भौतिक विकास चाहिएको छ। त्योभन्दा पनि ठूलो कुरा चाहिँ चेतनाको विकास रहेछ। त्यसमै केन्द्रित हुनेछु, डण्डु भन्छन्। धनकुटा : गत स्थानीय तह निर्वाचनमा कांग्रेसबाट महालक्ष्मी नगरपालिका वडा नं ६ को उम्मेदवार बने, ५१ वर्षका शिवराज विश्वकर्मा। उनका निकटतम प्रतिद्वन्द्वी थिए, नेकपा एमालेका डम्बरबहादुर कार्की। यी दुईबीचको भिडन्त रोचक थियो। ८ मतान्तरले पराजित भएका थिए शिवराज। वैशाख ३० मा पनि यी दुईबीचमै प्रतिस्पर्धा भयो। शिवराजले बाजी मारे। कार्कीलाई उनले २६४ मतान्तरले पराजित गरे। जिल्लाका ६० वडामध्ये दलित समुदायबाट प्रतिनिधित्व हुने गरी उनी मात्र एक्लो वडाध्यक्षका उम्मेदवार थिए। अहिले निर्वाचित पनि एक्लो वडाध्यक्ष पनि उनै हुन्। शिवराजको वडाध्यक्षको रूपमा जितले जिल्लाको सिंगो दलित समुदायमा खुसीयाली छाएको छ। अघिल्लो निर्वाचनको हारले पाठ सिकाएको उनी बताउँछन्। एक पटकको पराजितले मान्छेमा नैराश्यता ल्याउँछ। तर मैले त्यसलाई आफूमा भएको गल्ती कमजोरीलाई सिकाइका रूपमा लिएँ। पार्टी संगठनको विस्तार गरी थप क्रियाशील वनाएँ। जनताको सुखदु :खमा साथ दिएँ। सोही विश्वासले जिताइदिनु भयो, उनी भन्छन्। जनताको हितमा हुनेखालका कार्यक्रम गरी जीवनस्तर उकास्ने उनी बताउँछन्। तीन दशक सामाजिक संघसंस्थामा आबद्ध रही क्रियाशील रहेको अनुभव उनीसँग छ। मकवानपुर : कैलाश गाउँपालिका ८ नम्बर वडाले भने चेपाङ समुदायको अध्यक्ष पाएको छ। ३४ वर्षीय आशिष चेपाङ नेकपा माओवादी केन्द्रका रवीन्द्रलाल थिङलाई हराउँदै विजय भए। कैलाश गाउँपालिका २ को महिला सदस्यमा दिलमाया चेपाङ निर्वाचित भइन्। ४० वर्षीय उनी नेपाली कांग्रेसकी उम्मेदवार हुन्। ३ नम्बर वडा सदस्यमा नेकपा माओवादी केन्द्रबाट ४२ वर्षीय राममाया चेपाङ निर्वाचित भएकी छन्। ४ नम्बर वडा सदस्यमा ३१ वर्षीय निमराज चेपाङ विजयी भएका छन्। माओवादी केन्द्रका सुन्दरमान स्याङ्तानलाई एक मतले पछि पार्दै उनी विजयी भए। कैलाश ७ का वडा सदस्यमा नेपाली कांग्रेसबाट २४ वर्षीय मानबहादुर चेपाङ विजयी भए। मनहरी गाउँपालिका ३ को वडा सदस्यमा नेपाली कांग्रेसबाट ३६ वर्षीय हीराबहादुर चेपाङ निर्वाचित भए। ००० इलाम : अल्पसंख्यक लाप्चा समुदाय लामो समयदेखि कला, संस्कृति र पहिचानको यात्रामा छ। नेपालमा रहेका लाप्चा समुदायको संख्या सानो भए पनि उनीहरूको कला, संस्कृति र साहित्य विशिष्ट छ। यिनै लाप्चा समुदायका अगुवाहरू अहिले स्थानीय तहमा समेत हिस्सेदारी खोजिरहेका छन्। दोस्रो स्थानीय निर्वाचनमा केहीले सफलता त केहीले असफलता पाए। सफलता पाउनेमध्ये एक हुन्, इलामको रोङ गाउँपालिका४ का राजकुमार लाप्चा। उनले एमालेबाट विजय प्राप्त गरे। प्रतिस्पर्धी स्वतन्त्र उम्मेदवार मुढा चिह्नका सूर्य राईले ३४१ मत पाए। राई पहिलो निर्वाचनमा कांग्रेसबाट वडाध्यक्ष भएका थिए। स्थानीय सहकारीदेखि जनजाति महासंघको स्थानीय इकाइसम्मको सफल नेतृत्व गरेका लाप्चाले खेतीपातीदेखि व्यापारसम्मको अनुभव सँगालेका छन्। भन्छन्, समाजसँग काम गरेको अनुभव छ, अहिले काम गर्ने थप अवसर पाएको छु। उनी यो समुदायबाट इलाममा वडाध्यक्ष बन्ने एक मात्र उम्मेदवार हुन्। उनले भने, अब समुदायको उन्नतिका लागि पनि नागरिकको भावनाअनुसार काम गर्ने योजनामा छु। नेकपा एमालेकै तर्फबाट सूर्योदय नगरपालिका५ का २६ वर्षीय आकाश लाप्चाले पनि वडा सदस्यमा विजय हासिल गरे। उनले प्रतिस्पर्धी नेकपा एकीकृत समाजवादीका चन्द्रबहादुर तामाङलाई हराए। प्रष्टसँग कुरा राख्न सक्ने उनी पनि समाजको रूपान्तरण र लाप्चा समुदायको हितमा योजनाबद्ध रूपमा काम गर्ने योजनामा छन्। उनले लाप्चाहरूको पहिचान बोकेको जुठीको संरक्षण गर्ने योजना प्रतिबद्धता पत्रमा उल्लेख गरेका छन्। उनले भने, समुदायसँग सल्लाह गरेर अरू योजना बनाउने सोचमा छु। उनले कृषि, पर्यटनसँग लाप्चा समुदायलाई जोड्दै अघि बढ्ने योजना सुनाए। विभिन्न दलहरूले इलामको सूर्योदय नगरपालिका र रोङ गाउँपालिकाबाट लाप्चा समुदायका स्थानीय नेतालाई उम्मेदवार बनाएका थिए। नेपालमा ३ हजार ५ सयको हाराहारीमा लाप्चाहरूको बसोबास छ। नेपाल सरकारले अति सिमान्तकृत जातिमा राखेको माझी जातिबाट मकवानपुरको बागमती गाउँपालिका४ को वडाध्यक्षमा दन्तलाल माझी निर्वाचित भएका छन्। नेकपा माओवादी केन्द्रबाट उम्मेदवार बनेका ३७ वर्षीय उनी पूर्वमाओवादी लडाकु हुन्। बागमती गाउँपालिका ३ नम्बर वडामा नेकपा माओवादी केन्द्रबाट भगवती माझी वडा सदस्यमा निर्वाचित भइन्। बकैया गाउँपालिका ५ नम्बर वडा सदस्यमा नेपाली कांग्रेसबाट सोमबहादुर माझी निर्वाचित भएका छन्। तानसेन : कृष्णबहादुर दर्जी पाल्पामा जिल्लाको नवनिर्वाचित एक्लो दलित वडाध्यक्ष हुन्। पाल्पाको ८१ वडाबाट सिंगो दलित समुदायको प्रतिनिधित्व गर्ने वडाध्यक्ष भएका छन् उनी। रामपुर नगरपालिका२ दर्छाबाट कांग्रेसबाट उम्मेदवार बनेका कृष्णबहादुर नेकपा एमालेका कृष्णबहादुर थापालाई पराजित गरे। उनले जिल्लाको एकल दलित वडाध्यक्ष बन्ने सौभाग्य पाएका छन्। दर्जीलाई जनप्रतिनिधि भएर दलित, अल्पसंख्यक समुदायको परिवर्तनमा लाग्ने तीव्र इच्छा भएपछि पार्टी वडा कमिटीमा वडाध्यक्षको उम्मेदवारी प्रस्ताव गरे। उनले पार्टीभित्रबाट पनि वडाध्यक्षको सिफारिसका लागि निकै संघर्ष गर्नुपर्यो। वडाध्यक्षमा दर्जीसहित नौजनाको दाबेदारी परेको थियो। वडामा कुमाल, मगर, दलित र खस आर्यसमुदायको मिश्रित बस्ती छ। खस आर्यले पढाइमा ध्यान दिए पनि दलित, मगर कुमाल समुदायले पढाइप्रति ध्यान दिएका छैनन्। त्यहाँ चेतना फैलाउने काम उनले गर्ने भएका छन्। अहिले शिक्षाबिना केही सम्भव छैन। त्यसैले जसरी पनि पढ्नुपर्छ भन्ने चेतना घरघरमा पुर्याउने र वडाका सबै बालबालिकाकालाई नि :शुल्क माध्यमिक शिक्षा प्रदान गर्ने पहिलो एजेन्डा मेरो छ, दर्जी भन्छन्। प्रशस्त खेतीयोग्य जमिन रहेका सबै टोलमा कृषि प्राविधिकबाट माटो परीक्षण गराएर माटो सुहाउँदो खेती प्रणाली विकास गर्ने उनको लक्ष्य छ। उनी वडाका सबैको घरमा अनिवार्य रूपमा एक घर एक करेसाबारी सञ्चालन गर्ने बताउँछन्। ज्येष्ठ नागरिक, दलित, गरिब, अपांगलाई स्वास्थ्य चौकीमा सबै किसिमको नि :शुल्क उपचार प्रदान गर्ने प्रतिबद्धता उनको छ। दैलेख : पुष्प बादीले २०५२ मा दलित समुदायको साझा संगठन नेपाल उत्पीडित दलित जातीय मुक्ति संगठनमा आबद्ध भई राजनीति यात्रा प्रारम्भ गरे। दलित आन्दोलनमा सक्रिय रहँदा उनी २०५६ मा नेकपा माओवादीले सञ्चालन गरेको आन्दोलनमा होमिए। विस्तृत शान्ति सम्झौतापछि उनी माओवादी केन्द्रको राजनीतिमा सक्रिय रहे। उनले विशेषगरी दलित अधिकारको लडाइँमा अगुवाइ गरे। अहिले माओवादीको वैकल्पिक केन्द्रीय सदस्य छन्। आर्थिक रूपमा विपन्न परिवारका पुष्पका लागि राजनीतिक यात्रा कष्टपूर्ण नै रह्यो। झन्डै २७ वर्षे यो यात्रापछि उनलाई सुखद परिणाम आएको छ। उनी चौरजहारी नगरपालिकाको मेयरमा निर्वाचित भएका छन्। उनको जित नेपालमा पहिलो पटक बादी समुदायबाट मेयरमा निर्वाचित हुने पहिलो व्यक्तिको रूपमा स्थापित हुन पुगेको छ। बादी समुदायबाट मेयरको नेतृत्व गर्ने पुष्प पहिलो मेयर हुन्। कांग्रेस र एमालेको गठबन्धनलाई तोड्दै माओवादीबाट पुष्पले जिते। उम्मेदवारी मनोनयन गर्न जाँदा दुई हजार रुपैयाँ थियो। निर्वाचन प्रचारमा धेरै समस्या भयो, उनी भन्छन्, पार्टीपंक्ति र जनताको साथले मेरो जित सम्भव भयो। विपक्षी दलहरूले कामी, दमाई, सार्की र बादी सुमदायलाई किन नमस्कार गर्ने, बादीलाई जिताउनु हुन्न भन्दै प्रचार गरेको उनीसँग तीतो अनुभव छ। उनी दलित समुदायका नागरिकको आर्थिकस्तर उकास्ने गरी काम गर्ने बताउँछन्। गुणस्तरीय र सर्वसुलभ शिक्षाका लागि जनशक्ति व्यवस्थापन, ग्रामीण विद्युतीकरण, कृषि र उत्पादन तथा बजारीकरणमा जोड दिने उनको योजना छ। उदयपुर : स्थानीय तह निर्वाचनमा उदयपुरमा पहिलोपटक लोपोन्मुख समुदायको प्रतिनिधित्व भएको छ। जिल्लाको पश्चिमी क्षेत्र कटारी नगरपालिका११ को वडाध्यक्षमा अनन्त हायु विजयी भएका हुन्। नेकपा एमालेको तर्फबाट उम्मेदवार बनेका हायुले गठबन्धन नेकपा माओवादी केन्द्रका उमेदवार दीपक बुढाथोकीलाई ३ मतको अन्तरले पराजित गरेका हुन्। बुढाथोकी २०७४ को निर्वाचनबाट वडाध्यक्ष पदमा निर्वाचित भएका थिए। ३९ वर्षीय हायु भन्छन्, मजबुद गठबन्धनलाई पराजित गर्न सक्नु सौभाग्य हो। अघिल्लो चुनावमा पार्टीका उम्मेदवार पराजित भएपछि गाउँमै बसेर मिहीन ढंगले संगठन बनाउँदाको परिणाम यतिबेला देखिएको उनको भनाइ छ। एमालेबाट निर्वाचित भए पनि बिनाभेदभाव सबैलाई समेटेर समृद्ध वडा बनाउनेछु, उनी भन्छन्, मेरा लागि सबै बराबरी हो, पार्टी, कार्यकर्ता र जनताले मप्रति गरेको विश्वास र सम्मानलाई सदैव आत्मसात् गरेर अघि बढ्छु। एसएलसी उत्तीर्ण गरेपछि पशुसम्बन्धी भेटरेनरी जेटीए अध्ययन पूरा गरेका हायुका लागि त्यहीँ भेटेनरी पेसा चुनाव जित्ने आधार भयो। गाउँघरमा पशुचौपाया सामान्य बिरामी हुँदासमेत रातदिन नभनी सेवामा दौडिने हायु निर्वाचित बनेका हुन्। सानै उमेरदेखि राजनीतिप्रति चासो लिए पनि हायुले २०६४ सालमा एमालेको संगठित सदस्य लिई राजनीतिक यात्रामा होमिए। उनी पार्टीको जिल्ला कमिटी सचिवालय सदस्य तथा कटारी नगरपालिका इन्चार्जको जिम्मेवारीमा छन्। द्वन्द्वकालीन समयमा हिम्मत गरेर गाउँ बसेका उनी भौगोलिक हिसाबले विकट क्षेत्रका मानिन्छन्। प्रस्तुति : शिव उप्रेतीगोरखा, तोयानाथ भट्टराईईलाम, बसन्त लिम्बूताप्लेजुङ, हरिबहादुर लम्जेलधनकुटा, कृष्ण सारु मगरहेटौंडा, कृष्ण पोखरेलपाल्पा, हिक्मतबहादुर नेपालीदैलेख, भरत खड्काउदयपुर"
"धनुषामा माओवादी केन्द्रले खाता खोल्यो, सबैलामा कारीराम मेयरमा निर्वाचित",जनकपुरधाम : धनुषामा नेकपा माओवादी केन्द्रले खाता खोलेको छ। धनुषाको सबैला नगरपालिकाको मेयर र उपमेयर माओवादी केन्द्रले विजयी भएको हो। माओवादी केन्द्रबाट सबैला नगरपालिकाको मेयरमा कारीराम यादवले ४ हजार २ सय १२ मत ल्याएर विजयी भएको हो। उपमेयरमा माओवादीकै रहिमा खातुनले ४ हजार ६ सय ९९ मत ल्याएर निर्वाचित भएका हुन्। माओवादीको प्रतिद्वन्द्वी जगत सुन्दर साह मधुपले ४ हजार ७६ मत मात्र ल्याउन सक्यो। त्यस्तै उमेयरमा नेकपा एमालेकी किरण कुमारी कापरले ३ हजार ६ सय ४ मत मात्र ल्याउन सकिन्। निर्वाचत कारीराम यादव संघीय सांसद तथा पूर्वमन्त्री मातृका प्रसाद यादवको कान्छो भाइ हुन्। धनुषाको १८ पालिका मध्ये १ पालिकामा माओवादी केन्द्रले जित हासिल गरेको छ।
धूमपान छोडे पाँच वर्षमा मृत्यु लगभग आधा घट्छ,"सुर्तीजन्य पदार्थमा खैनी, चुरोट, बिडी, गुट्खा, पान, पानमसला पर्छन्। चुरोटजस्ता सुर्तीजन्य पदार्थमा सात हजारभन्दा धेरै विषालु तत्त्वहरू हुन्छन्। ज्यान लिने ६९ कार्सेनोजेन्सजस्ता विषालु तत्त्वहरू हुन्छन्। सुर्तीजन्य पदार्थको प्रयोगकर्तामा पुरुष नै धेरै छन्। विश्व स्वास्थ्य संगठन (डब्लूएचओ) को पछिल्लो तथ्यांकअनुसार, ४८३ प्रतिशत पुरुष र ११०६ प्रतिशत महिला सुर्तीजन्य पदार्थको प्रयोग गर्छन्। नेपाल विकास अनुसन्धान प्रतिष्ठानको २०२१ को तथ्यांकअनुसार कुल जनसंख्याको ३१७ प्रतिशत सुर्तीजन्य पदार्थको प्रयोगकर्ता छन्। जसमध्ये पुरुष ५१ प्रतिशत र महिला १३७ प्रतिशत छन्। सुर्तीजन्य पदार्थले शारीरिक, मानसिक, सामाजिक र आर्थिक समस्याहरू निम्त्याउँछ। सुर्तीजन्य पदार्थमा निकोटिन, टार, कार्बनमोनोअक्साइडलगायत विषालु तत्त्वहरू पाइन्छन्। त्यसैले क्यान्सर निम्त्याउने प्रमुख कारणका रूपमा सुर्तीजन्य पदार्थलाई लिइन्छ। यसले शरीरको मुख, घाँटी, फोक्सो, पित्तथैली, पेट, पाठेघर, आन्द्रा, कलेजो, प्याङ्क्रियाज, मिर्गौलालगायतका विभिन्न अंगमा क्यान्सर गराउन सक्छ। धूमपानले श्वासनली र फोक्सोमा पाइने सोना वायु थैली (अल्भिओली) हानि पुर्याउँछ। फोक्सोमा रोग निम्त्याउन सक्छ। धूमपान गर्ने र नगर्नेको फोक्सो प्रष्ट रूपमा छुट्टिन्छ। सुर्तीजन्य पदार्थको सेवनले रक्तचाप र मुटुको धड्कन दर आवश्यकताभन्दा धेरै बढाउँछ। उच्च रक्तचापले मुटु र रक्तनलीहरूमा बढी तनाव दिन्छ। यसले हृदयाघात, स्ट्रोक वा हृदयरोगको सम्भावना बढाउँछ। सुर्तीजन्य पदार्थको धुवाँले गर्दा रगतले मस्तिष्कमा पुग्ने अक्सिजनको मात्रा घटाउन सक्छ। जसले गर्दा स्ट्रोक हुने प्रबल सम्भावना हुन्छ। यसको सेवनले गर्भमा रहेको शिशुलाई पनि असर गर्छ। कम वजन भएको जन्म हुन सक्छ। समयपूर्व नै शिशुको जन्म हुन सक्छ। गर्भपतनदेखि बच्चाको स्वास्थ्यमा समेत असर पुग्छ। पुरुषहरूको यौन क्षमतामा पनि असर गर्छ। उत्तेजना नहुनेजस्ता समस्या पनि हुन सक्छन्। धूमपानले वीर्यको गुणस्तरमा पनि असर गर्न सक्छ। जसले गर्दा प्रजनन क्षमता घट्न सक्छ। सुर्तीजन्य पदार्थले दाँत र गिजालाई पनि हानि गर्छ। दाँत पहेँलो बनाउँछ। धूमपान गर्नेहरूलाई गिजा र गिजाको रोग लाग्ने सम्भावना बढी हुन्छ। धूमपान नगर्नेलाई भन्दा धूमपान गर्नेलाई टाइप २ मधुमेह हुने जोखिम बढी हुन्छ। धूमपानले कोलेस्ट्रोलको मात्रा बढाउँछ। धूमपान छोड्दा रक्तचाप सामान्य स्तरमा आउँछ। धूमपान छोडेको आठ घण्टाभित्र रगतमा कार्बन मोनोअक्साइडको स्तर सामान्य हुन्छ। रगतमा अक्सिजनको स्तर सामान्यरूपमा बढ्छ। धूमपान छोडेको २४ घण्टाभित्र हृदयाघातको सम्भावना कम हुन्छ। ४८ घण्टाभित्र बास्ना र स्वादको क्षमता बढ्छ। नसाहरू चुस्त हुन्छ। ७२ घण्टाभित्र ब्रोन्कियल ट्युबहरूले स्वास फेर्न सजिलो बनाउँछ। फोक्सोको क्षमता बढेर शारीरिक तथा अन्य क्रियाकलाप गर्न सजिलो बनाउँछ। धूमपान छोडेको दुई सातादेखि तीन महिनाभित्र रक्त सञ्चारमा सुधार हुन्छ। फोक्सोको कार्यक्षमता ३० प्रतिशतसम्म बढ्छ। एकदेखि नौ महिनाभित्र खोकी लाग्ने, साइनस जम्ने, थकान हुने, स्वास फेर्न गाह्रो हुनेजस्ता समस्याहरू घट्दै जान्छन्। शरीरमा ऊर्जा बढ्दै जान्छ। फोक्सोको संक्रमण पनि घट्दै जान्छ। एक वर्षभित्र कोरोनरी हृदय रोगको जोखिम धूमपान गर्ने व्यक्तिको तुलनामा आधा हुन्छ। दुई वर्षभित्र हृदयाघातको जोखिम कम हुँदै जान्छ। धूमपान छोडेको पाँच वर्षभित्र फोक्सोको क्यान्सरको मृत्यु लगभग आधार घट्छ। स्ट्रोकको जोखिम कम हुन्छ। मुख, घाँटी र अन्न नलीको क्यान्सरको जोखिम धूमपान गर्नेका व्यक्तिको तुलनामा आधा हुन्छ। १० वर्षभित्र फोक्साको क्यान्सरको मृत्युदर धूमपान नगर्ने व्यक्तिको जस्तै हुन्छ। १५ वर्षभित्र कोरोनरी हृदय रोगको जोखिम धूमपान नगर्ने व्यक्तिको जस्तै हुन्छ।"
धूमपान मुटु र मस्तिष्कलाई पनि घातक,"काठमाडौं : चुरोट एवं सुर्तीजन्य पदार्थ सेवन गर्ने बानी छ ? छ भने, आजैअहिल्यै छोड्नुहोस्। नत्र तपार्इं क्यान्सरको घरभित्र छिर्दै हुनुहुन्छ। सुर्तीमा ४३ वटा क्यान्सर लगाउने तत्त्व हुन्छन्। यसको सेवनपछि क्रमशः खानामा रुचि नहुने, पेट गडबडी हुनेदेखि शरीरका विभिन्न अंगमा क्षति पुर्याउने चिकित्सकहरू बताउँछन्। धूमपानले आँखाको दृष्टि क्षमतामा असर गर्ने, श्वास गन्हाउने, गिजा बिग्रिने, मुखमा चाउरीपना आउने हुन्छ। पुरुषमा नपुंसकता र महिलामा बाँझोपना पनि हुन्छ। त्यस्तै सुर्ती एवं चुरोटको सेवनले ओठ, मुख, भोजननलीको क्यान्सर हुन सक्छ। आमाशय, प्याङ्क्रियाज, श्वासनली, मूत्रथैली, मिर्गौला एवं अन्य मूत्र अंगहरूमा क्यान्सर हुन सक्ने क्यान्सर रोग विशेषज्ञहरू बताउँछन्। सुर्ती एवं चुरोेटको सेवनले कुनै फाइदा छैन, भक्तपुर क्यान्सर अस्पतालका निर्देशक डा विष्णुदत्त पौडेल भन्छन्, शारीरिक, मानसिक, सामाजिक, आर्थिक सबै दृष्टिले हानिकारक छ। डा पौडेलका अनुसार ९० प्रतिशत फोक्सोको क्यान्सर धूमपानका कारण हुने गर्छ। क्यान्सर गराउने मुख्य तत्त्व भनेको टार हो। जुन धूमपान गर्ने व्यक्तिको औंला र दाँतमा दागको रूपमा समेत रहेको हुन्छ। धूमपान एवं सुर्तीजन्य पदार्थको बढ्दो खपतले मुलुकमा नसर्ने रोगहरू बढिरहेका छन्। यसको सेवनबाट श्वासप्रश्वासजन्य रोगहरू बढिरहेको चिकित्सकहरू बताउँछन्। यसको सेवनले क्षयरोग, निमोनिया, दीर्घ खोकी (ब्रोङ्काइटिस) दम, निम्त्याउँछ। वरिष्ठ छाती रोग विशेषज्ञ डा निरज बम भन्छन्, धूमपान गर्नेलाई श्वासप्रश्वासजन्य रोगले सताउँछ। फोक्सो फुल्ने र खुम्चने प्रक्रिया सजिलोसँग हुन पाउँदैन। श्वास लिन र छोड्न स्वाँस्वाँ हुन्छ। अप्ठेरो महसुस हुन्छ। चुरोट र सुर्तीमा ४ हजार ८ सयभन्दा बढी विषालु रासायनिक तत्त्वहरू छन्। चुरोट खाएर निस्केको धुवाँमा ८७ प्रकारका विषालु रासायनिक पदार्थहरू पाइने वैज्ञानिक अनुसन्धानबाट पुष्टि भइसकेको छ। धूमपानमा मात्रै चार सय किसिमका विषालु पदार्थ हुन्छन्। यी पदार्थले प्रत्यक्ष रूपमा ३५ रोग लगाउँछन्। एक सयभन्दा बढी रोगहरू अप्रत्यक्ष रूपमा लगाउँछ। अकालमा ज्यान लिन्छ। वरिष्ठ मुटु सर्जन डा भगवान कोइरालाका अनुसार मुटुजन्य समस्या निम्त्याउने मुख्य कारकमा सुर्ती एवं धूमपानजन्य पदार्थ मानिन्छ। धूम्रपान एवं सुर्तीजन्य पदार्थको सेवन गर्नु भनेको खराब चिजको सेवन हो। अर्कोले खाएको (सेकेन्ड ह्यान्ड स्मोकिङ) छ भने पनि छेउमा बस्नेलाई असर गर्छ, डा कोइराला भन्छन्, चुरोटमा हुने निकोटिनले इन्डोथेलियम (रक्तनलीको भित्री तहका कोषिकाहरूको तह)लाई क्षति गर्छ। हृदयाघातसमेत गराउँछ। धूमपान गर्दा मुख्य रूपमा निस्कने ग्याँस कार्बनमोनोअक्साइड हो। यो सजिलैसँगै रगतमा मिसिन्छ। रगतमा भएको हेमोग्लोबिनलाई नष्ट गर्छ। यसले हेमोग्लोबिनलाई नष्ट गर्ने भएकोले अन्य महत्त्वपूर्ण अंग मस्तिष्क, मुटु आदि अंगमा पर्याप्त मात्रामा अक्सिजन पुग्न पाउँदैन। अक्सिजन नपुग्दा हृदयाघातदेखि मस्तिष्कघातसम्म हुन सक्छ, वरिष्ठ नसा रोग विशेषज्ञ डा जगदीश अग्रवाल भन्छन्, धूमपानबाट क्यान्सरको प्रसार हुने गरेको छ। मुटु र मस्तिष्कको लागि पनि उत्तिकै घातक छ। गर्भवती महिलाले धूमपान गर्दा गर्भमा रहेको शिशुलाई समेत असर गर्ने डा बम बताउँछन्। त्यस्तै गर्भावस्थामा धूमपान गर्दा गर्भ तुहिने, कम वजनको शिशु जन्मनेजस्ता समस्या हुन्छन। डा पौडेलका अनुसार चुरोटमा हुने निकोटिनले लत लगाउँछ। हेरोइनभन्दा निकोटिन दस गुणा बढी खतरनाक छ, उनले भने। धूमपानका कारण उत्पन्न हुने स्वास्थ्य खर्च ४० अर्बभन्दा बढी हुने गरेको छ। जुन मुलुकको कुल गार्हस्थ्य उत्पादनको एक दशमलव शून्य ४ प्रतिशत हुन्छ। नेपाल विकास अनुसन्धान प्रतिष्ठानले सन् २०२० मा गरेको अध्ययनअनुसार, ३२ प्रतिशत नेपालीले सुर्तीजन्य पदार्थको सेवन गर्छन्। यसको सेवनले प्रतिवर्ष ३७ हजार ५ सय २३ जनाको ज्यान जाने गरेको छ। सुर्तीजन्य पदार्थको सेवनकै कारण प्रत्येक एक घण्टामा चार जनाको ज्यान जाने गरेको छ, प्रतिष्ठानका वरिष्ठ अनुसन्धानविज्ञ डा जयकुमार गुरुङ भन्छन, यो जानकारी लक्षित वर्गमा अझैं पुग्न सकेको छैन। यो संख्याले नेपालको कुल मृत्युको १९ दशमलव ४ प्रतिशत ओट्छ। छिमेकी मुलुक भुटानले सन् २००४ मा नै सुर्ती निषेधित राष्ट्र घोषणा गर्यो। यो अभियानमा भुटान एसियाको पहिलो राष्ट्र बन्यो। भुटानले अन्तर्राष्ट्रिय जगत्मा धूमपानरहित तथा धूमपानमुक्त मुलुकको छवि स्थापित गरिसकेको छ। भुटानमा सुर्तीजन्य वस्तुको उत्पादन र बेचबिखनमा कानुनी रूपमै प्रतिबन्ध लागिसकेको छ। भारत, बंगलादेश, श्रीलंका, पाकिस्तान र माल्दिभ्समा पनि चुरोटलगायत अन्य सुर्तीजन्य पदार्थको विज्ञापन, प्रायोजन र प्रवद्र्धनलाई कानुनी रूपमै प्रतिबन्धित गरिएको छ। सर्वोच्च अदालतका पूर्वन्यायाधीश बलराम केसी छिमेकी मुलुकहरूबाट नेपालले पाठ सिक्दै अनुसरण गर्नुपर्ने बताउँछन्। धूमपानबाट निस्कने विषालु धुवाँले वातावरणलाई दूषित पार्छ। जथाभावी चुरोट सेवन गर्दा स्वच्छ वातावरणमा बाँच्न पाउने मौलिक हक उल्लंघन हुन्छ। संविधान प्रदत्त मौलिक हकको संरक्षण गर्ने प्रमुख दायित्व राज्यको हो। आमनागरिकको स्वच्छ वातावरणमा बाँच्न पाउने हकको प्रत्याभूति हुने कार्य पनि राज्यले निर्वाह गर्नुपर्दछ, पूर्वन्यायाधीश केसी भन्छन्, धूमपानजन्य पदार्थको उत्पादन, ओसारपसार लगायतका विषयहरूलाई नै रोकथाम वा प्रतिबन्धित गर्नेदेखि नियमन गर्ने दायित्व राज्यकै हो। जनतालाई फाइदा नहुने पदार्थमा सरकारले निरोधात्मक र नियन्त्रणात्मक उपायहरू अवलम्बन गर्नुपर्दछ। राजस्व परामर्श समिति र नेपाल विकास अनुसन्धान प्रतिष्ठानले गरेको एक अध्ययनअनुसार चुरोेटको खुद्रा मूल्यमा अन्तःशुल्क, मूल्य अभिवृद्धि कर तथा स्वास्थ्य जोखिम कर गरी जम्मा ३० प्रतिशत कर छ। छिमेकी भारतमा ५४ प्रतिशत कर छ। बंगलादेशमा ७१ प्रतिशत, श्रीलंकामा ६६ प्रतिशत र थाइल्यान्डमा ७८ प्रतिशत रहेको छ। वरिष्ठ अनुसन्धानविज्ञ डा गुरुङका अनुसार, यसैको आधारमा राजस्व परामर्श समितिबाट आव २०७८०७९ को बजेटमा सुर्तीजन्य पदार्थमा कर समायोजन गरी सिफारिस गरिएको थियो। करमा २५ प्रतिशतले वृद्धि भएको थियो। हाल मुलुकमा बढी प्रयोग हुने चुरोटको औसत मूल्यमा कर ३८ प्रतिशत पुगेको छ। यो विश्व स्वास्थ्य संगठन (डब्लूएचओ)ले सिफारिस गरेको ७५ प्रतिशत सिफारिसभन्दा ज्यादै न्यून हो। अवैध व्यापार हुन्छ भन्ने सोचले पनि कर नबढाएको तर्क आउने गर्छ। जुन वास्तविक होइन, डा गुरुङ भन्छन्, गत सालको कर वृद्धिले राजस्व संकलनमा वृद्धि (अनुमानित ५ अर्ब थप) भइसकेको छ। उता उपभोगको संख्यामा ३ प्रतिशतका दरले कमी आएको अनुमानित तथ्यांकले देखाउँछ। सुर्तीजन्य पदार्थमा कर बढाउँदा अवैध व्यापार बढ्ने सरकारी अधिकारीहरूको आशंका छ। तर, प्रतिष्ठानले गरेको अध्ययनले भने त्यस्तो अवैध व्यापारको परिमाण नगण्य (०३३ प्रतिशत) मात्रै रहेको देखाएको छ। अवैध व्यापारसम्बन्धी उत्पादकहरूको तर्क तथ्यपरक छैन, डा गुरुङ भन्छन्, सुर्तीजन्य पदार्थबाट उठ्ने राजस्व र यस उद्योगबाट सिर्जना हुने रोजगारका फाइदा नगण्य छन्। अवैध व्यापार हुन्छ भने कर नबढाउनु सर्वसाधारणको स्वास्थ्यमा खेलवाड हो। एक अध्ययनअनुसार दक्षिण एसियाली मुलुकहरूमा चुरोटमा लाग्ने करको प्रतिशत सबैभन्दा न्यून छ। श्रीलंकामा ७७२, बंगलादेशमा ७३०, पाकिस्तानमा ६०८, भारतमा ५७३ र नेपालमा ३८० प्रतिशत छ। डा गुरुङका अनुसार, नेपालको हालको अन्तःशुल्कमा ६० प्रतिशतले वृद्धि गर्दा १३ अर्ब राजस्व संकलन हुन्छ। जसले हालको बजेट घाटाको ५ प्रतिशत शोधभर्ना गर्नेछ। धूमपानविरुद्धका अभियन्ता देवीप्रसाद शर्माका अनुसार सुर्तीजन्य पदार्थको उपभोगबाट सिर्जित हुने क्यान्सर र नसर्ने रोगहरूको कारण बर्सेनि ३७ हजार ५ सयभन्दा बढीले ज्यान गुमाइरहेको तथ्यलाई मनन गर्नुपर्छ। हानिकारक वस्तुहरूमा अप्रत्यक्ष कर बढाएर महँगो पार्नुपर्छ। सर्वसाधारणले खरिद गर्न हिच्किचाउन पर्ने बनाउनु पर्छ। उनी भन्छन्, डब्लूएचओको सिफारिसअनुसार नेपालमा सुर्तीजन्य वस्तुहरूको खुद्रा मूल्यमा अप्रत्यक्ष करको अंश ४० प्रतिशत पनि पुगेको छैन। त्यसैले कर बढाउने प्रशस्त सम्भावनाको कार्यान्वयन गर्नुपर्छ।"
परदेशमा घरदेशका परिदृश्य,"नेपाली डायस्पोरिक उपन्यासहरू गृहस्मृतिकै सन्दर्भका कारण पनि स्वदेशी मोहकतामा रमाएका छन्। स्वदेशी पहिचानलाई परदेशीय भूमिमा स्थापित गराउने भित्री मनसायलाई दर्साउन सफल छन्। विश्व भूमण्डलीकरणसँगै नेपाली साहित्यिक रचनाहरूले संसारका हरेक कुनाकाप्चासम्म पाइला टेकिसकेका छन्। राजनीतिक साँधसिमानाभन्दा माथि उठेर विश्वसाहित्यसँग प्रतिस्पर्धा गरिरहेका छन्। देवकोटाको मुनामदनमा उत्तरी ह्लासासम्म पुर्याइएको नेपाली साहित्यिक विषयवस्तुले लैनसिंह बाङदेलको मुलुकबाहिरसम्म आइपुग्दा दक्षिणी सिमानाहरू पार गरेकै हुन्। त्यति मात्र कहाँ हो र, नेपालबाहिर बसेरै लेखिरहने लीलबहादुर क्षेत्री हुन् वा इन्द्रबहादुर राई; अनेकौं स्रष्टाले नेपाली साहित्यलाई अन्तर्राष्ट्रियकरण गरेकै हुन्। अब त विभिन्न कारणवश कैयौं नेपालीहरू टाढा टाढासम्म पुगेर विदेशी मुलुकमै लामो समयसम्म बसोबास गर्न थालिसकेका छन्। शिक्षा, रोजगार, व्यापार र निर्वासन आदि जुनसुकै कारण भए पनि अथवा यातायात, सञ्चार र भौतिक समुन्नतिलगायतका सुखसुविधाबाटै आकर्षित भए पनि आखिरमा नेपालीले प्रवासन प्रक्रियालाई निरन्तरता दिइरहेकै छन्। तिनको जीवन एक प्रकारले मानसिक रूपमा नेपाली र भौतिक रूपमा विदेशी वा आप्रवासी प्रकृतिको बनिसकेको छ। त्यसैकारण पनि तिनका भोगाइ र अनुभूतिहरूबाट स्थानीय परिवेशको प्रतिबिम्बनसहित नेपाली डायस्पोरिक वा आप्रसवासनकेन्द्रित साहित्यिक रचनाहरू जन्मिरहेका छन्, जमिरहेका छन्। अर्थात्, यायावरीय मानव स्वभावले भौतिक समुन्नति वा आधुनिक विकाससँगै नेपाली डायस्पोरिक साहित्यहरू जन्माइरहेका छन्। वास्तवमा अमेरिका होस् कि युरोप, अस्ट्रेलिया होस् कि एसियाका विकसित राष्ट्रहरू; यस्ता हरेक स्थानमा लामो समयदेखि बसोबास गर्दै आएका नेपाली डायस्पोरिक साहित्यकारका तमाम रचनाहरू विश्वसाहित्यसँगै प्रतिस्पर्धामा जुटिरहेका छन्। चाहे ती कविता हुन् कि कथा, नियात्रानिबन्ध हुन् कि उपन्यास; आदि हरेक विधागत अभिव्यक्तिहरू आफैंमा साहित्यिक अनुशीलनबाट उचाइतर्फ लम्किरहेका छन्। नेपाली डायस्पोरिक उपन्यास मात्रको विश्लेषण गर्ने हो भने पनि अनेकौं नवीनतम प्रवृत्ति र वैशिष्ट्यहरू देखा पर्छन्। तिनमा कतै आप्रवासन, संघर्ष र अस्तित्वको खोजी पाइन्छ त कतै गृहस्मृति वा अतीतमोहको तीव्र ज्वारभाटा पाइन्छ। त्यस्तै कतै एकान्तिकता, अभिघात, सीमान्तीयता र उत्पीडन आदिका प्रसंगहरू गाँसिन्छन् त कतै द्वैध मानसिकता र द्वैध सांस्कृतिक चेतना आदिका अभिव्यक्तिहरू पाइन्छन्। त्यसैगरी कतिपय उपन्यासमा परदेशीय परिवेशभित्रै रोमाञ्चक वा यौनिक सन्दर्भहरूले समयानुकूल स्थान पाउन थालेका छन्। कतिपयमा भने पृथक् पृथक् स्वप्नबिम्बहरू सजिन थालेका छन्। अर्थात्, हरेक उपन्यासभित्रका औपन्यासिक विषय र शिल्पसौन्दर्यमा नवीनता र प्रयोगशीलताजस्ता प्रवृत्तिहरू प्रतिबिम्बन हुँदै गएका छन्। त्यसमा पनि सबैभन्दा महŒवपूर्ण पक्ष भनेको प्रायः हरेक नेपाली डायस्पोरिक उपन्यासहरूले गृहस्मृतिलाई आत्मसात् गरेका छन्। अर्थात्,जननी जन्मभूमिश्च स्वर्गादपि गरियसीको मर्मलाई स्पर्श गरेका छन्। नेपाली साहित्यमा डायस्पोरिक लेखनले २०४६ पछि फस्टाउने अवसर पाउँदै गए पनि ६० को दशकदेखि मात्र यस क्षेत्रमा तीव्रता पाएको हो। अझ नेपाली डायस्पोरिक उपन्यास लेखनको परम्परालाई मात्र विश्लेषण गर्ने हो भने नेपालको म्याग्दी मूलघर भएका होमनाथ सुवेदीले अमेरिकामा बसेर तयार पारेको यमपुरीको महल (२०६४) उपन्यासलाई पहिलो मान्ने गरिन्छ। आधा दर्जनभन्दा बढी उपन्यास लेखिसकेका सुवेदीको यमपुरीको महल वास्तवमै नवीनतम विषयवस्तु र शैलीलाई आत्मसात् गर्न सक्ने नेपाली डायस्पोरिक उपन्यासका रूपमा रहेको छ। काठमाडौं मूलघर भई अमेरिका बसोबास गर्दै आएका उपन्यासकार राजव (जनार्दन पुडासैनी)का एटलान्टिक स्ट्रिट (२०६५) र मोर्टेल अमेरिका (२०६७) जस्ता कृति देखा परे। उनले पनि नेपाली डायस्पोरिक उपन्यास परम्परालाई गति प्रदान गरेका छन्। राजवका उपन्यासमा समेत डायस्पोरिक प्रवृत्तिका रूपमा देखापर्ने द्वैध मानसिकता, सीमान्तीकृत हुनुको पीडा, कठिन काम गर्नुको छटपटी, अतीतप्रतिको मोह, इच्छित भूमिका उपलब्धि र असन्तुष्टि आदि अनेकौं विषय समेटिएका पाइन्छन्। अमेरिका र युरोपका उल्लेखित उपन्यासकार र तिनका उपन्यासहरूले नेपाली साहित्यमै प्रवासकेन्द्रित विषयहरूलाई प्राथमिकता दिएका छन्। प्रवासमा रहेर नेपाली साहित्य सिर्जना गर्नेमा महिला स्रष्टाहरूको दरिलो उपस्थिति पनि निकै प्रशंसनीय मानिन्छ। नेपालकै तनहुँ मूल थलो भई बेल्जियममा रहँदै आएका उपन्यासकार पञ्चम अधिकारीले पथिक प्रवासन (२०६७) मार्फत युरोपीय भूमिबाट नेपाली डायस्पोरिक उपन्यास परम्परालाई प्रश्रय दिएका छन्। पत्रकारिता क्षेत्रमा लामो अनुभव ग्रहण गरेका बहुभाषी प्रतिभाशाली स्रष्टा पञ्चमले नेपालबाट पढ्न गएका विद्यार्थीको जीवन संघर्षलाई समेट्दै युरोपेली पृष्ठभूमिमा नेपाली डायस्पोरिक उपन्यासलाई फैलाउने काम गरेका हुन्। उनका उपन्यासमा पनि डायस्पोरिक औपन्यासिक प्रवृत्तिको प्रशस्त मात्रामा अनुशीलन भएको पाइन्छ। युवा अवस्थामै अमेरिका पुगेका सिन्धुपाल्चोक मूल घर हुने सन्तोष लामिछानेको अल्टिमेट आकाश (२०७५) र भुटानी शरणार्थीका रूपमा नेपाल रहँदै आए पनि अमेरिका स्थानान्तरण हुन पुगेका रमेश दियालीको छाप्रो नं ५५ (२०७५) आदि उपन्यासले समेत नेपाली डायस्पोरिक साहित्यको विकासमा योगदान पुर्याएका छन्। सामान्यतया अमेरिका र युरोपका उल्लेखित उपन्यासकार र तिनका उपन्यासहरूले नेपाली साहित्यमै प्रवासकेन्द्रित विषयहरूलाई प्राथमिकता दिएका छन्। प्रवासमा रहेर नेपाली साहित्य सिर्जना गर्नेमा महिला स्रष्टाहरूको दरिलो उपस्थिति पनि निकै प्रशंसनीय मानिन्छ। नेपाली डायस्पोरिक उपन्यास लेखनका क्रममा महिलाको उपस्थितिलाई हेर्दा धनकुटा जन्मघर भई अमेरिका बसोबास गर्दै आएकी भारती गौतमको अमेरिकामा आमा (२०७२) जस्तो संस्मरणात्मक उपन्यासले विशिष्ट पहिचान बनाएको छ। नेपाली डायस्पोरिक प्रवृत्तिका साथै गृहस्मृतिका दृष्टिले उनको यो कृति वास्तवमै उच्चकोटिको मानिन्छ। पाल्पा जन्मघर भई अमेरिका बसोबास गर्दै आएकी मदन पुरस्कार विजेता नीलम कार्की निहारिकाको अर्की आइमाई (२०७४) उपन्यासले डायस्पोरिक परिवेशसँगै नारीवादी चिन्तनलाई प्राथमिकताका साथ उठाएको पाइन्छ। यसमा नेपालबाट अमेरिका बसोबास गर्न पुगेको डायस्पोरिक नेपाली समाजमा केकस्ता सामाजिक, सांस्कृतिक तथा मनोवैज्ञानिक परिवर्तन आइरहेका छन् र त्यसबाट कतिपय नारी कसरी प्रभावित भइरहेका छन् भन्ने जस्ता युगीन मनोवैज्ञानिक समस्याहरू समेटिएका छन्। सुनसरी झुम्का मूल घर भएकी सानु घिमिरे ज्योत्सनाले अस्ट्रेलियाबाट नेपाली डायस्पोरिक उपन्यास लेखनलाई अघि बढाएकी छन्। उनको सिड्नी सपना (२०७५) जस्तो मार्मिक उपन्यासले प्रवासनसँगै नेपाली युवाले भोग्नुपरेका कथाव्यथालाई समेटेको पाइन्छ। आधुनिक तथा युगीन रमझमभित्र फस्टाउँदै गएको भोगवादी संस्कृतिका कारण आहत हुन पुगेका कैयौं घटना यसभित्र छन्। त्यस्तै, धादिङ मलेखु मूल घर भई अस्ट्रेलियामै बसोबास गर्दै आएकी अर्की नवोदित उपन्यासकार निरु त्रिपाठीको पेरिस्कानो (२०७६) उपन्यासले पनि यस्तै मार्मिक प्रसंगहरूलाई उजिल्याएको पाइन्छ। उनका उपन्यासभरि नारी जीवनका संघर्षशील यात्राहरू समेटिएका छन्। विभिन्न देशमा बसोबास गर्दै आएका पुरुष तथा महिला दुवै उपन्यासकारले समान रूपमा विकसित तुल्याउँदै आएका छन्। तिनका हरेक उपन्यासभित्र आआफ्नै किसिमको वैशिष्ट्य पाइए पनि सबैजसोमा गृहस्मृतिको गहिरो छाप पाइन्छ। ती कुनै पनि उपन्यासमा प्रायः गृहस्मृति वा अतीतप्रतिको मोहलाई छुटाइएको छैन। वास्तवमा नेपाली डायस्पोरिक उपन्यास परम्परालाई माथि उल्लेख गरिएबमोजिम विभिन्न देशमा बसोबास गर्दै आएका पुरुष तथा महिला दुवै उपन्यासकारले समान रूपमा विकसित तुल्याउँदै आएका छन्। तिनका हरेक उपन्यासभित्र आआफ्नै किसिमको वैशिष्ट्य पाइए पनि सबैजसोमा गृहस्मृतिको गहिरो छाप पाइन्छ। ती कुनै पनि उपन्यासमा प्रायः गृहस्मृति वा अतीतप्रतिको मोहलाई छुटाइएको छैन। नेपाली डायस्पोरिक उपन्यासको एउटा विशिष्ट प्रवृत्ति गृहस्मृति वा अतीतप्रतिको मोह हो। परदेशमा पुगेपछि त्यहीँको परिवेशमा लेखिने उपन्यासहरूमा गृहस्मृतिको प्रयोग प्रशस्त मात्रामा पाइने गर्छ। घरदेशका विषयवस्तुलाई संस्मरणात्मक किसिमबाट प्रस्तुत गरिँदाको अवस्थामा स्वतःस्फूर्त रूपमा गृहस्मृतिजन्य विषयवस्तुले स्थान पाउने गर्छन्। गृहस्मृतिलाई गृहविरह, अतीतस्मृति वा अतीतयात्रा समेत भन्ने गरिन्छ। अंग्रेजी शब्द नोस्टाल्जियालाई पनि यसै सन्दर्भसँग व्याख्या गर्ने प्रचलन छ। डायस्पोरिक साहित्य समालोचनाका क्रममा घरदेशमातृभूमिपैतृक थलो आदिको सम्झनास्वरूप गृहस्मृति शब्दको प्रयोग गरिँदै आएको हो। नेपाली डायस्पोरिक उपन्यासको एउटा विशिष्ट प्रवृत्तिा गृहस्मृति वा अतीतप्रतिको मोह हो। परदेशमा पुगेपछि त्यहीँको परिवेशमा लेखिने उपन्यासहरूमा गृहस्मृतिको प्रयोग प्रशस्त मात्रामा पाइने गर्छ। घरदेशका विषयवस्तुलाई संस्मरणात्मक किसिमबाट प्रस्तुत गरिँदाको अवस्थामा स्वतःस्फूर्त रूपमा गृहस्मृतिजन्य विषयवस्तुले स्थान पाउने गर्छन्। कतिपय विद्वान्ले त डायस्पोरा लेखकबाट आफ्ना कृतिहरू नयाँ भूमिको नभई पुरानो मातृभूमिकै पृष्ठभूमिमा रचना गरिन्छन् भन्दै गृहस्मृतिको उपस्थितिबारे चर्चा गरेका छन्। निश्चय पनि नयाँ मुलुकमा पुगेपछि छोडेर गएको मातृभूमि पट्टिको अतीत स्मरण हुनु स्वाभाविक हो। त्यसैले डायस्पोरिकहरूको सामूहिक चेतनामा सधैं आफ्नो मातृभूमि रहने भएकाले त्यसप्रति उनीहरू कुनै न कुनै प्रकारले आफ्नो एकता, प्रेम र श्रद्धा प्रकट गरिरहेकै हुन्छन्। कतिपयले त जन्मभूमि छाडेर तेस्रो भूमिमा गएर बस्दा त्यहाँ पनि सन्तुष्ट हुन नसकेको अवस्थामा त्यसलाई छाड्न पनि नसक्नु र आफ्नो मूल थलोलाई बारम्बार स्मरण गरिरहनुजस्ता प्रवृत्तिका कारण डायस्पोरिक साहित्यमा अनुस्मरणको प्रबलता थपिँदै गएको मानिन्छ। नेपाली डायस्पोरिक उपन्यासका रूपमा परिचित यमपुरीको महललाई मात्र हेर्ने हो भने पनि यहाँ गृहस्मृतिका सन्दर्भहरू प्रशस्त मात्रामा आएका छन्। उपन्यासको प्रमुख चरित्र पे्रमले हरेक कठिन परिस्थिति वा नवीनतम परिदृश्यहरूसँग साक्षात्कार गरिरहँदाको अवस्थामा घरदेशको सम्झना गरेको पाइन्छ। उसलाई जुनसुकै परिस्थितिमा नेपालको सम्झना भइरहन्छ तर आफू त्यहाँबाट अलग्गिन नसकिरहेको कुरा स्वयं यसरी बताउन थाल्छ : पूरै स्काइल्यान्ड ड्राइभले घेरा हालेको थियो। मानिस भन्लान् सानन्दाह उपत्यकाको त्यो मनोरम दृश्यले मोहित भएर यो फर्किन नचाहेको होला। होइन मलाई यो उपत्यकाभन्दा काठमाडौं उपत्यका धेरै सुन्दर लाग्छ। हिमालको धवलश्री यस उपत्यकामा छ नै कहाँ र ! (यमपुरीको महल) एटलान्टिक स्ट्रिटमा पनि गृहस्मृतिका प्रसंग उल्लेख्य मात्रामा पाइन्छन्। उपन्यासका नायक सुनाम र उनका साथी हीरारत्न दुवै चरित्र सुरु सुरुमा नेपाललाई नै सम्झिरहेका हुन्छन्। यस उपन्यासमा नेपाली मूलका मात्र नभई बंगाली मूलकी नासरिनलाई पनि गृहदेशको संस्मृतिले सताएको पाइन्छ। यहाँ लामो समयसम्म अमेरिका बस्दासमेत काम नपाइरहेका सुनामको गृहस्मृतिलाई हेर्न सकिन्छ : त्यसकारण हामी नेपाल फर्कौं, नेपाल फर्कौं भन्ने जप्न थालिसकेका थियौं। वास्तवमा काम खोज्दै हिँडेको हरेक दिनको साँझ अपार्टमेन्टमा फर्किएपछि हामी नेपाल फर्किनेबारे छलफल गर्न थाल्यौं। र, हामीले अमेरिका प्रवासिने निर्णय गरेको दिनलाई हामी जीवनको घटिया दिन भएको घोषणा गथ्र्यौं। (एटलान्टिक स्ट्रिट) अर्को नेपाली डायस्पोरिक उपन्यास पथिक प्रवासनमा पथिक होस् कि सिद्धार्थ या सिद्धार्थकी श्रीमती आदि हरेक नेपाली डायस्पोरिक चरित्रले घटनाक्रमसँगै अतीतको सम्झना गरेका छन्। उनीहरूले नेपालको भूगोल, घरपरिवार र वातावरणलाई सम्झिएका छन्। यहाँ पथिकले घरदेशमै फर्किएर बाँकी जीवन निर्वाह गर्न चाहेको प्रसंगलाई हेर्न सकिन्छ : नयाँ सिर्जनाका लागि, यो भद्दा घटनाक्रमको गन्जागोलबाट म फुत्त अलप हुन चाहन्छु। विदेशको चक्कर र ठक्करमा थुप्रै गल्ती गरिए मनमनै सोच्दै छु, थुप्रै पाठ सिकिए पनि। यो गल्ती र पाठ औंसीपूर्णिमा जस्तो समयचक्र रहेछ। मेरो नवजीवनमा भोलि प्रभाव आउनेछ। (पथिक प्रवासन) गृहस्मृति वा अतीतमोहका दृष्टिले सबैभन्दा बढी अमेरिकामा आमाकी म पात्र अर्थात् भारती गौतमका संस्मरणहरूलाई उल्लेख गर्न सकिन्छ। उनले अमेरिका बसाइको लगभग ३० वर्षपछि विगतलाई सविस्तार सम्झिएकी छन्। धनकुटाको गाउँदेखि विराटनगरको बसाइसम्म अथवा काठमाडौंको बसाइदेखि अमेरिका आएर पुनः एकपटक नेपाल नै फर्किएसम्मका विषयहरू संस्मरणात्मक शैलीमै प्रस्तुत गरेकी छन्। उनले कहिले प्राकृतिक दृश्यहरूको अवलोकनका क्रममा त कहिले सांस्कृतिक चाडपर्व मनाउँदाको अवस्थामा अनि कहिले भौतिक समुन्नतिको परिचर्चामा त कहिले पारिवारिक चालचलन आदिका प्रसंगमा घरदेशको संस्मरण गरेकी छन्। एउटा सांस्कृतिक सन्दर्भसँग गाँसिएको उनको गृहस्मृतिजन्य अभिव्यक्तिलाई हेर्न सकिन्छ : अमेरिकी पाहुना भएको पहिलो वर्षको क्रिसमस बर्सेनि आउने गर्मीजस्तै आयो। अनि सालसम्मका लागि गयो। हामी र हाम्रो घरको स्वागतबिना नै। अब त दसैंतिहार सकिएर धनकुटामा कोदो, फापर, केराउ, फर्सी थन्क्याउने बेला भएको हुनुपर्छ। आँगनको दाहिनेपट्टिको जुनार र कोठेबारीका सुन्तलाका रुखहरू बेहुलीको टाउकोजस्तै पहेंलिएका होलान् जस्तो सोच्ने मन भने घरी घरी सल्लाघारी काटेर सेतो घरको आँगनमा पुगिहाल्थ्यो। (अमेरिकामा आमा)अर्को नेपाली डायस्पोरिक उपन्यास अर्की आइमाईमा पनि गृहस्मृतिका तरंग पाइन्छन्। यसमा आफूले नचाहँदा नचाहँदै अप्रत्याशित रूपमा विवाहपश्चात् अमेरिका पुगेकी तरुलाई परदेशका भौतिक समृद्धि र आफ्नो अनभिज्ञताले बारम्बार घरदेशको संस्मरण गराएका छन्। उनले कहिले बाबु मर्दा त कहिले सांस्कृतिक चाडपर्वहरू आउँदा घरदेशलाई नै सम्झिएकी छन्। सुवर्ण र उनका परिवारको इच्छाबमोजिम आफूले महिनाबारी नबार्नुपर्ने सन्दर्भमा उनले अचानक यसरी घरदेशीय परम्पराको सम्झना गरेकी छन् : मेरो शरीर कति नाजुक र अपरिपक्व थियो। शारीरिक परिवर्तनलाई नै स्विकार्न सकिरहेकी थिइनँ। आमा र भाउजूले भनेका थिए, यस्तो बेला घरमा नलुकाई भन्नुपर्छ, बार्नुपर्छ नत्र पाप लाग्छ। म भने लाज र डरले नभनी बस्थें। भाउजूले सोध्थिन्, अब बेला भएन र ? मैले लाजले लुकाउँदा भाउजूले चाल पाएर आमालाई कुरा लगाइदिएकी थिइन्। आमाले गाली गरेर नपुगी अरहरको सिठाले कुटेकी थिइन्। बाको प्रश्न थियो, के बिराम गरी र हाम्री सानीले ? (अर्की आइमाई) अस्ट्रेलियाली परिवेशमा केन्द्रित अर्को नेपाली डायस्पोरिक उपन्यास सिड्नी सपनामा पनि अधिकतम पात्रहरू गृहस्मृति वा अतीतमोहबाट ग्रस्त भेटिन्छन्। उपन्यासकी नायिका सृष्टिलाई कहिले आमाको यादले सताएको छ त कहिले बाल्यकालीन सहपाठीको संस्मरणले एकोहोर्याएको छ। कहिले आफूसँग सम्भोग गर्ने विनोद सरसँगको घटनाले तर्साएको छ। त्यस्तै पृथा, निकिता, किनी र बिनी आदि पात्र पनि समय समयमा घरदेशको सम्झनामा डुबेका पाइन्छन्। उपन्यास अल्टिमेट आकाशका विभास, लाक्पा, प्रताप र सम्राट आदि हरेक पात्रले विभिन्न परिस्थितिमा गृहदेशको सम्झना गरेका छन्। उनीहरूले अतीतमोहसँगै द्वैध मानसिकताको अवस्थालाई समेत आत्मसात् गरेका छन्। उदाहरणका लागि हेर्न सकिन्छ : कोठाको बत्ती निभेपछि विभासले आमालाई सम्झियो। आमा अहिले के गर्दै हुनुहोला ? बहिनी पक्कै स्कुल जाने तयारी गर्दै छे होली। यस्तै घर सम्झिँदै ऊ भुसुक्क निदायो। (अल्टिमेट आकाश)नेपाली डायस्पोरिक उपन्यास छाप्रो नं ५५ मा चाहिँ भुटानी शरणार्थीले नेपालमा रहँदा गरेको घरदेशको संस्मरण र अमेरिका पुगेपछि नेपालमा रहँदाको संस्मरण दुवैलाई समेटेको पाइन्छ। पेरिस्कानो उपन्यासमा पनि मनुको जीवन संघर्षका अनेक मोडहरूमा गृहस्मृतिजन्य विषयले प्राथमिकता पाएका छन्। यसरी नेपाली डायस्पोरिक उपन्यासहरू निरन्तर रूपमा थपिँदै गएका छन्। तिनमा गृहस्मृतिका स्वरहरू थपिने क्रम पनि पनि झन्झन् बढिरहेकै छ। यसको मूल कारण भनेको आफ्ना पुर्खा, आफन्त, आमाबाबु, घरपरिवार आदि अनेकौं पक्षलाई छोडेर वा आफ्नो अतीतलाई पन्छाएर नयाँ परिवेशमा रूपान्तरित भइरहँदा मनमा उत्पन्न हुने गृहदेशको संस्मृति नै हो। अर्थात्, परदेशमा जति जति संघर्ष, अभाव, पीडा, चिन्ता, एकान्तिकता, खुसीयाली, मनोरञ्जन आदि परिस्थितिहरू सिर्जना भएका छन्। ती सबैसँग गाँसिएर अतीतप्रतिको सम्झनाले फस्टाउने अवसर पाएको हो। यद्यपि भौतिक विकास र आर्थिक समृद्धिका कारण परदेशलाई रोज्नु वर्तमान नेपालीहरूको मूल कारण मानिए पनि अथवा शिक्षा, स्वास्थ्य, सुरक्षा र आर्थिक सबलताजस्ता कुरा आकर्षणका आधार मानिएका छन्। तर पनि अन्ततः गृहस्मृतिका क्षणहरूबाट उनीहरू कहिल्यै अलग्गिएका छैनन्। वस्तुतः नेपाली डायस्पोरिक उपन्यासहरू गृहस्मृतिकै सन्दर्भका कारण पनि स्वदेशी मोहकतामा रमाएका छन्। स्वदेशी पहिचानलाई परदेशीय भूमिमा स्थापित गराउने भित्री मनसायलाई दर्साउन सफल भएका छन्। नेपाली हावापानी, माटो, मुटु र पुख्र्यौली नातारगत आदिको आनुवंशिक प्रभावबाट नेपाली डायस्पोरिक उपन्यास कहिल्यै अलग्गिनै नसक्ने अवस्थामा रहेको कुरा डायस्पोरिक नेपाली उपन्यास लेखनको प्रारम्भदेखि हालसम्मका प्रकाशनहरूबाट पुष्टि भएकै छ। जहाँ स्वदेशी सुगन्धले औपन्यासिक सिर्जनाहरू सजिएका हुन्छन्, त्यहाँ तिनको कालजयी अमरता सुनिश्चित हुने कुरा नेपाली डायस्पोरिक उपन्यासहरूबाट प्रमाणित हुन्छ।"
"बुस्ट गर्ने चले, मिठा गीतसंगीत छायामा परे","बर्दियामा ३९ वर्षअघि जन्मिएका चित्रलाल शर्मा (सीएल शर्मा)लाई १८ वर्षको हुँदासम्म गायक बन्छु भन्ने लागेको थियो । सांगीतिक क्षेत्रमा भविष्य देखेर जब २०५७ सालमा काठमाडौं आए, जीवनले फरक मोड लियो। तर, गायकभन्दा अलिक बढी लोकप्रिय संगीतकारमा भए। गीत लेखनमा पनि उत्तिाकै दक्खल राख्ने शर्माले तीन सयभन्दा बढी गीतमा संगीत भरे। केही गाए र श्रोतादर्शकसम्म पुर्याउन यतिका समय बल गरे । सांगीतिक दुनियाँमा घस्रँदै गर्दा संगीतकार आलोकश्रीले तातेताते गराउँदै न्यू वज्राचार्यको डोरेमी संगीत पाठशालामा पुर्याउँदा आवाज र कलालाई तिखार्ने मौका पाए । तर, गाउनभन्दा संगीत सिर्जनामा दौडको गति बढ्यो। क्यासेटको रिलमा संगीत र आवाज भरेर बजार पठाउने समयदेखि युट्युबमा हालेर बुस्ट गर्ने जमानासम्म हार्मोनियमको सुर र गितारको तार माभ्दैछन्। तर, २० वर्षसम्म संगीतलाई कुँदेर श्रोतामा पुर्याउँदा पनि आफैंलाई अझै हराएको महसुस गर्छन् उनी। भन्छन्, चर्चा कमाउने उमेर मेरो अझै आएको छैन होला र त यो भएको । तर, हार भने मानेका छैनन् । संगीतको पहिलो अक्षर एमलाई आफ्नो ब्लडग्रुप मान्ने उनै संगीतकार शर्मासँग अन्नपूर्णकर्मी रविन भट्टराईले गरेको कुराकानी । दुई दशकदेखि सांगीतिक क्षेत्रलाई अगाल्नुभएको छ। कसरी प्रवेश गर्नुभयो ? रेडियो नेपालका गीत धेरै सुन्थेँ। नारायणगोल दाइको गीत धेरै सुनें र गाएँ पनि। म ९१० कक्षामा पढ्दा विद्यालयमा गीत गाउँथें। गाउँमा गुनगुनाउँथें। शिक्षक, शिक्षिकाको प्रोत्साहन पनि धेरै पाएँ। जब मैले कक्षा १२ गाउँमा नै पास गरें, त्यसपछि २०५७ सालमा काठमाडौं छिरेँ। मैले औपचारिक रूपमा डोरेमी संगीत पाठशालामा संगीत सिकेँ। त्यो निजी थियो। मैले ताहाचलमा पनि संगीत अध्ययन गरेँ। मेरो लक्ष्य भनेकै संगीतमा केही गर्छु भन्ने थियो। त्यसको साथै औपचारिक शिक्षा पनि लिनु थियो। अनि काठमाडौंमा नै आएपछि केही गर्न सकिन्छ भन्ने भनाइ थियो गाउँमा। यी सबै कुराको मिश्रण मेरो मनस्थितिमा पनि पर्यो। म त्यहीँ सपना बोकेर यो काठमाडौंमा छिरेको हुँ। सपना देखेर मात्रै पूरा हुँदैन। सपनाको लागि मिहेनत पनि चाहियो। त्यहीअनुसारको सर्कल पनि चाहिने रहेछ। त्यहीँअनुसारको ठाउँ पनि चाहिन्छ भन्ने थाहा भयो। तर, म अहिले आफैंलाई बेलाबेला केलाउँछु। ओल्टाइ,पल्टाइ हेर्छु। मैले सपना देखेँ, मिहेनत गरे। तर, मिहेनत गरेअनुसारको ठाउँ पाइन जस्तो लाग्छ आजकल। या मलाई ठाउँले चिनेन, कि मैले ठाउँलाई चिनिन अझै दोधार छ। म कहाँ छु वा के कुरामा जाम भएर बसेको छु ? आज म आफैंलाई प्रश्न गरिरहेको छु। काठमाडौं नेपालको राजधानी बन्यो। राज्यसक्ता चलाउनेदेखि हरेक कुराको नीति, नियम र निर्माणको थलो पनि काठमाडौं नै बन्यो। यहाँ आएर आफ्नो क्षमता देखाएपछि मात्रै नेपालले चिन्छ भन्ने भान सबैमा छ। पहिले जे कुरा पनि काठमाडौंको हेरिन्छ। त्यसैले पनि हो यो सपनाको सहर बनेको। संगीतको कुरा गर्दा मोफसलमा पनि रेकर्डिङ स्टुडियो खुलेका छन्। तर, प्रोफेसनल रूपमा काम गर्दा वाद्यवादनदेखि हरेक कुरा काठमाडौंमा धेरै छन्। जानकार धेरै यहाँ बस्छन्। र सिक्न अनि व्यावसायिक रूपमा गर्न यहाँ सहज छ। यो पनि अर्को कारण हो। सबै कुरा एकै ठाउँमा जुटाउन सहज हुने भएकाले पनि अहिले सपना देख्न मात्रै होइन, काम गर्न पनि काठमाडौं नै आउनु पर्छ। यहाँ हराउन पनि सकिन्छ। र, तैरन पनि। यसो हुनुमा एउटा आर्थिक कुरा पनि हो। यो पाटो मजबुत भयो भने चाँडै तैरने ठाउँ पनि हो। म ग्रास लेबलबाट आएको मान्छे हुँ। त्यसैले समयमा उठ्न सकिनँ पनि। अझै पनि संघर्ष गरिरहेको छु। घर परिवार धान्नेदेखि दैनिकी गुजारा चलाउन पनि मैले काम गर्नुपर्ने भयो। भाइलाई पढाउनेदेखि हरेक कुरा घरको जेठो छोरा भएपछि पूरा गर्नु नै थियो। त्यो परस्थितिले पनि मलाई यो क्षेत्रमा जति दौडनु थियो, त्यो गर्न सकिरहेको छैन जस्तो लागेको छ। मैले धेरै पहिले संगीत दिएको गीत हो (गाउँदै) : अनमिएर, तिमी चढ्ने डोली कसको होला,तिमीलाई बसमा पार्ने बोली कसको होला, बोली कसको होला। यो गीतमा शब्द सुवास गौतमको हो। धेरै मिहेनत गरेर संगीत दिएको थिएँ। अलि चल्यो पनि । तर, सुन्ने ठाउँसम्म नपुगेको हो। त्यो समय अहिले जस्तो सामाजिक सञ्जालको यत्रो प्रभाव थिएन। बुस्टको जमाना थिएन। अहिले चल्नलाई प्रोमोसन गर्नुपर्छ। पहिले नै धेरै पैसा पेल्नुपर्छ। श्रोता, दर्शकसम्म पुर्याउन हम्मेहम्मे छ। फाइदा कम छ। मेरा गीतहरू प्रोमोसनका हिसाबमा धेरै छायामा परेका छन्। समय प्रविधिको छ। दर्शक श्र्रोतासम्म पुर्याउने धेरै कुराको सहारा लिनुपर्छ। आजकल मान्छे गीत सुन्ने भन्दा पनि हेर्ने गर्छन्। अडियो त आफैंमा राम्रो हुनैपर्छ। तर, भिडियो बनाउँदा राम्रा कलाकारलाई लिन सकिएन भने ती राम्रा शब्द भएका गीत हराउन थालेका छन्। यो एउटा कारण हो। तर, कहिलेकाहीँ शब्द गज्जबको नभएका तर, भिडियो राम्रो भए पनि नचलेका उदाहरण त छन्। यो केही होला। अहिले भिडियोमा पनि चलेका कलाकार ल्याउनुपर्छ। उहाँहरूलाई ल्याउन रकम धेरै तिर्नुपर्छ। राम्रो शब्द लेख्ने र संगीत दिनेले त्यो गर्न सकेनन् भने ती गीत हराउँछन्। छायामा पर्छन्। त्यो पनि हो। तर, सिर्जना आफैंमा राम्रा नभए ती भिडियो पनि चल्दैन। जस्तै १५ लाख खर्च गरेका भिडियो पनि नचलेको हामीलाई थाहा छ। मैले पनि कस्तो सुहाएको भन्ने गीत मेरो शब्द संगीतमा तयार पारेँ। चलेका कलाकारलाई खेलायौं पनि। बुस्ट गर्नेदेखि सबै काम भरपुर भयो। राम्रै च्यानलबाट पनि सार्वजनिक गरेका थियौँ। काठमाडौं नेपालको राजधानी बन्यो। राज्यसत्ताा चलाउनेदेखि हरेक कुराको नीति, नियम र निर्माणको थलो पनि काठमाडौं नै बन्यो। यहाँ आएर आफ्नो क्षमता देखाएपछि मात्रै नेपालले चिन्छ भन्ने भान सबैमा छ। पहिले जे कुरा पनि काठमाडौंको हेरिन्छ। त्यसैले पनि हो यो सपनाको सहर बनेको। ट्रेन्डिङमा पनि टप १० सम्म ल्याउन सफल भयौं। तर, त्यसपछि सुन्ने क्रम घट्यो। यो भनेकै सदाबहार शब्द नहुनु हो। अहिले पनि नारायणगोपालका गीत किन चलेभन्दा त्यो त शब्द सिर्जना नै हो। तर, ठूलो समुदाय अथवा सामाजिक सञ्जालको पहुँचमा भएकाहरूले भिडियो हेर्छन्। त्यसैले भिडियोसँगै शब्द पनि दमदार चाहिन्छ भन्छु म। मैले संगीतको क्षेत्र नै त्याग्नुपर्ने अवस्था त आएको छैन। मेरो ब्लड ग्रुप के हो भनेर भने भने म त एम भन्छु। यो संगीतको पहिलो अक्षर हो। म कुनै पनि हालतमा यसबाट पलायन त हुँदिनँ। तर, मैले बीचमा चाहिँ पारिवारिक कारणले गर्दा बिदेसिनु परेको थियो। त्यो मेरो पारिवारिक अवस्थालाई मजबुत बनाउनुपर्ने समय हो। म कोरियाका लागि नाम निकालेर काम गर्न गएँ। ४५ वर्ष मेरो ग्याप त भयो। त्यो समय मैले बजारमा आउने गरी गीतमा संगीत दिने काम त गरिनँ। तर, नेपालबाट नै सानो ८ किलोको हार्माेनियम लिएर कोरिया गएको थिएँ। काम गरेर बाँकी समय म गीत गाउँथें। नयाँ संगीत खोज्थेँ। असनमा हार्माेनियम बनाउने हरेरामजीले बनाएको हार्मोनीले मैले कोरियामा संगीतलाई निरन्तरता दिएको थिएँ। आम्दानी त गर्न सकिन्छ। तर, हाम्रो देश सानु छ। अहिले गीत, संगीतको माध्यमबाट आम्दानी गर्ने भनेकै युट्युबबाट हो। यो नेपाली माध्यम होइन। अन्तर्राष्ट्रिय प्लेटफममा हामी पस्दा त्यसलाई व्यवस्थित गर्न सक्दैनौं। अहिले यो माध्यमलाई व्यवसाय बनाएकाले भ्युज जाने र भाइरल हुने कन्टेन खोज्छन्। गीत खोज्छन्। त्यसकारण राम्रो चलेका च्यानलले सबै स्रष्टालाई प्राथमिकता दिएका पनि हुँदैनन्। र, अर्को कुरा गीत प्रोमोट गर्न चलेका युट्युब, टिकटक वा अन्य सामाजिक सञ्जाल प्रयोगकर्ता चाहिन्छ। उहाँहरू पनि सबैको पहुँचमा हुनुहुन्न। त्यसैले यहाँ प्रतिस्पर्धा गर्न नै पैसा चाहिने भएकाले यो क्षेत्र महँगो बनेको छ। अनि पलायन पनि भएका हुन्। तर, मिहेनत गरेकाहरू त एउटा गीतबाट नै करोडौं कमाउन सफल त हुनुभएको पनि छ। दाल, भात, तरकारी खान पुगेकै छ। तर, कहिलेकाहीँ धेरै समय गुमाए जस्तो पनि लाग्छ। मेरा धेरै साथी अन्य क्षेत्रमा लागेर धेरै कमाएका छन्। राम्रो पदमा पुगेका छन्। तर, मलाई त संगीत नै मन परेर होला यसमा आम्दानी अन्य पेसा जस्तो गज्जब त छैन, तर, पेट पाल्न र मनलाई सन्तोष राख्न सकेको छु। अहिलेको पुस्ता छिटोछिटो हिट हुनुपर्यो भन्ने खालका धेरै हुनुहुन्छ। कुनै पनि क्षेत्रमा साधना बढी गर्नैपर्छ। यो क्षेत्र त झनै अध्ययनसँगै साधना गर्नुपर्ने र मिहेनतको फल पर्खनुपर्ने स्थान भएकाले धैर्य अवश्य चाहिन्छ। त्यो चाहिँ मैले अलिक कम पाएको छु। तर, केही गरौं भनेर आउनेको संख्या पनि कम छैन। बेलाबेला पीडा पनि हुन्छ। तर, त्यो पीडा सिर्जना नचलेर हो। आम्दानी नभएर होइन। यतिका मिहेनत गर्दा पनि किन चल्दैन भन्ने लाग्छ। बजार सोच्छु। दर्शक र श्रोताको रोजाइ खोज्छु। अनेक उपाय गर्दा पनि अचम्म लाग्छ किन यस्तो भयो भन्ने। अहिले मलाई दैनिकी चलाउन भने पीर छैन। मज्जाले गर्छ। किनकि यो दुनियाँमा लाग्नेले द्वन्द्वकालमा धेरै दुःख पाएका छन्। मैले पनि पाएँ। खुलेर गीत गाउने वा बजाउने अवस्था थिएन। राजनीति गर्ने नेता सक्षम नहुँदा नीति राम्रो बन्दैन। गीत, संगीतलाई प्रोमोट गर्ने र स्रष्टालाई सम्मान गर्ने नीति नै छैन। कि त पार्टीको झण्डा बोकेर हिँड्नु पर्यो। राजनीतिक दलकै कारण हुने बन्दहडताल र गलत निर्णयले धेरैको व्यवसायमा समस्या पनि पर्न सक्छ। त्यो सांगीतिक दुनियाँमा पनि परेको छ। कोभिडले गीत गाउनेलाई असर पार्यो। तर, म संगीत पनि गर्ने भएकाले मलाई चाहिँ असर पारेन। किनभने मैले कोभिडको पहिलो लहर आउँदा नै १५ वटा गीतमा संगीत भरेको थिएँ। त्यो १५ वटा गीतले मलाई एक वर्ष पुगेको थियो। भित्र बसेर नै गर्ने काम भएकाले पहिलो चरणमा पैसा भएकाले र सामान्य गीत लेख्न जान्नेले पनि संगीत गर्न दिए। तर, त्यसपछि धेरैको आर्थिक अवस्था कमजोर भयो। अनि दोस्रो चरणमा भने केही समस्या भने परेको हो। अहिलेको पुस्ता छिटोछिटो हिट हुनुपर्यो भन्ने खालका धेरै हुनुहुन्छ। कुनै पनि क्षेत्रमा साधना बढी गर्नैपर्छ। यो क्षेत्र त झनै अध्ययनसँगै साधना गर्नुपर्ने र मिहेनतको फल पर्खनुपर्ने स्थान भएकाले धैर्य अवश्य चाहिन्छ। त्यो चाहिँ मैले अलिक कम पाएको छु। तर, केही गरौं भनेर आउनेको संख्या पनि कम छैन। यो क्षेत्रमा केही गर्ने हो भने सिकेर र मिहेनत गरेर आउने हो। आजकल टिकटकबाट पनि धेरै गीतको प्रोमोसन हुन्छ। चलेका टिकटकलाई हात जोड्न पुगेको छैन। राम्रा सिर्जना तयार भएपछि प्रोमोसन नभएर पनि हो नचलेको। मलाई टिकटक बनाउन मन पर्दैन। फेरि यो प्रोमोसन गर्ने ठाउँ पनि परिवर्तन भइरहन्छ। अहिले सामाजिक सञ्जाल शक्तिशाली छ। जुन प्रोमोसन भयो त्यो नै भाइरल हुन्छ। म त्यो कुरामा कमजोर पनि हुन सक्छु। तर, सकेको जति त गरेकै छु जस्तो लाग्छ। म सिर्जना राम्रो दिन मात्रै लागेँ। भाइरल हुन खोजिनँ। भाइरल हुनको लागि शब्दमा गतिछाडिँन। अश्लीलता खोजिनँ। म क्यासेटको रिलमा गीत भरेर आएको मान्छे, शब्दमा दम खोजेको लेखक र मन छुने संगीत निकाल्ने संगीतकार हुँ। अहिलेको प्रोमोसन स्टायल मलाई नपचेर पनि म छायामा परेको हुन सुक्छु। रोयल्टी संकलन समाजले पनि यो मुद्दामा धेरै संघर्ष गरेको थियो। तर, जबसम्म सरकारले यो विषयमा मजबुत कानुन बनाउँदैन। यो विषयलाई गम्भीर विषय हो भनेर सोच्दैन। हामी सर्जकले मात्रै लडेर केही नहुने अवस्था आएको छ। नेपालमा कपिराइटको कानुन दह्रो भएन। युट्युबलगायत सामाजिक सञ्जालको कार्यालय नेपालमा छैन। त्यहाँ राम्रो पहुँच स्रष्टाको छैन। त्यसैले पनि यो विषयमा युद्ध गर्न गाह्रो भइरहेको छ। कुनै दिन समय आउला। अर्काको सम्पत्ति त सहजै कसैलाई पच्दैन नि। अब यो रोयल्टी पनि कसले कति पाउने भन्ने स्पष्ट नियम कानुन बन्न आवश्यक छ। यो समस्या हो। भाइरल भनेको खहरे खोला हो। ह्वातै आएर केही हुँदैन। अनि यसले समाजमा नकारात्मक प्रभाव पनि पारेको हुन्छ। यो राम्रो पक्ष होइन। सांगीतिक दुनियाँ सदाबहार हुनुपर्छ। यहाँ हराउन पनि सकिन्छ। र, तैरन पनि। यसो हुनुमा एउटा आर्थिक कुरा पनि हो। यो पाटो मजबुत भयो भने चाँडै तैरने ठाउँ पनि हो। म ग्रास लेबलबाट आएको मान्छे हुँ। त्यसैले समयमा उठ्न सकिनँ पनि। अझै पनि संघर्ष गरिरहेको छु। समाजलाई यसको माध्यमबाट शिक्षा पनि दिनुपर्छ। त्यसैले यो गर्नु बिल्कुल राम्रो पक्ष मान्दिनँ म। ठिक होइन। यो विषयलाई स्रष्टाले गम्भीरताका साथ लिनुपर्छ। म सुरुमा काठमाडौं आउँदा संगीतकार आलोकश्री दाइसँग भेट भयो। म गुञ्जन रेकडिङ स्टुडियोमा पुगेँ। म गाउँछु भनेर काठमाडौं आएको संगीतकार बन्न पुगेँ। त्यो समय आलोक दाइले न्यू बज्राचार्य दाइको डोरेमी संगीत पाठशालामा जति सिक्छौं, तिमीलाई फ्रि स्करलसिपमा सिक भनेर भन्नुभयो। त्यो पल चाहिँ म धेरै खुसी भएको क्षण हो। अर्को संगीतभन्दा फरक चाहिँ, मैले जब कोरिया भाषा पढेँ र परीक्षा दिएँ नाम निस्किएको क्षण म धेरै खुसी थिएँ। त्यो त कति, कति। तर, म आफैं दुःखी मान्छे होइन। २० वर्षमा मान्छे कहाँ पुग्छ पुग्छ नि। तर, म अहिले हार मानेको छैन। दुःखी हुनु हो भने त कुनै पनि ठाउँमा केही गर्न नै सकिन्न नि है ? राम्रो मिहेनत गरेको सिर्जना नचल्दा दुःख लाग्छ। तर, म आफैं मन बुझाउँछु। के थाहा मलाई हिट हुने समय नै आएको छैन कि ? त्यसैले दुःख धेरै भए पनि त्यसलाई गनेर राखेको छैन। म दुःख पालेर बस्दिनँ। मिहेनतमा विश्वास गर्नेलाई दुःख सामान्य लाग्छ। अहिले यो क्षेत्रमा गर्न सक्ने ठाउँ प्रशस्त छन्। सस्तोमा गीत निकाल्न सकिन्छ। राम्रो प्रविधि पनि अएको छ। मिहेनत गर्नुहोस्। चाँडै फलको आशा गर्नेभन्दा पनि आफूलाई यो क्षेत्रमा अब्बल बनाउनुभयो भने हामीले जस्तो दुःख भोग्नु पर्दैन भन्छु। मलाई संगीतकार भनेर चिनिन्छु। गाउँछु पनि, लेख्छु पनि। म साहित्यको विद्यार्थी पनि हो। तर, म विशुद्ध संगीतकार हुँ। म बाँकी समय पनि बढी प्राथमिकता संगीतलाई नै दिन्छु। धेरै छन्, त्यसमध्ये टप सेभेन छान्दा अन्मिएर तिमी चढ्ने डोली कसको होला, अधरमा फूलको, भन्देऊ हजुर, कस्तो सुहाएको, रेसमैको डोरी, राधाप्यारी र शीतल शीतल हुन्। म आजकल पनि यी गीत धेरै गुनगुनाउँछु।"
लुम्बिनीमा डिभाइन ब्रदर,"बुद्धभूमि लुम्बिनी जान त्रिभुवन अन्तर्राष्ट्रिय विमानस्थलमा थिएँ। त्यसका लागि ल्यान्ड गर्ने विमानस्थल पनि अन्तर्राष्ट्रिय नै थियो, भैरहवामा। अर्थात्, नेपालको दोस्रो अन्तर्राष्ट्रिय विमानस्थल, गौतमबुद्ध अन्तर्राष्ट्रिय विमानस्थल। निर्धारित लक्ष्यभन्दा चार वर्षपछि यसले पूर्णता पाएको थियो। त्यसैले पनि जीवनमा विरलै पाइने संयोग जुरेको थियो पंक्तिकारलाई, त्यस विमानस्थलको पहिलो उडानको साक्षी बन्न। अलजजिराले पहिलो उडान भरेको थियो। अर्को साक्षी बनें, २५६६औं बुद्धजयन्तीमा भारतीय प्रधानमन्त्री नरेन्द्र मोदी पहिलोपटक आएको। जेठ २ गते, २५६६औं बुद्धजयन्ती। बुद्ध एयरको ८५१ उडानबाट भैरहवा जान बोर्डिङ पास लिएर प्लेनमा छिरें। सिट नं १४ डीमा थिए एक विदेशी। लामो कपाल पालेका अग्ला उनी हसिला। छेउमा बस्न खोज्दा मौन भावमै स्वागत गरे। नमस्ते नेपाली अभिवादनबाट यात्राको बाटो खोलें। नमस्ते ! तपाईंलाई स्वागत छ, उनले नेपालीमै फर्काए। दिएँ एक पाएँ चार (शब्द)। कति मिठो भाव र शैली ! उनको हातमा गज्जबको पुस्तक देखें, हेर्दै लोभलाग्दो। एन्सिन्ट सेक्रेट अफ अ मास्टर हिलर। किताबको शीर्षक चयनले नै लोभ्यायो। त्यसको माथि क्लिन्ट जी रोजर्स, पीएचडी र तल लेखिएको थियो, अ वेस्टर्न स्केप्टिक, एन इस्टर्न मास्टर, एन्ड लाइफस ग्रेटेस्ट सेक्रेटस्। पुस्तक उनकै रहेछ। ह्वोवर आर यु फ्रम ? उनले भने, अमेरिका, क्यालिफोर्निया। अंग्रेजी लेखकसँग आफू नेपाली लेखक भएको परिचय दिएँ। कति पुस्तक लेख्नुभयो ?, अंग्रेजीमा सोधे। भनें, १५। वन्डरफूल ! उनले फर्काए। उनको त्यो पहिलो खुसी थियो मसँग। क्लिन्टको जिज्ञासा मेट्दै आफू अन्नपूर्ण पोस्ट् दैनिकमा ओपेड, फुर्सद र शुक्रबारको डेस्कको जिम्मेवारीमा रहेको जानकारी दिलाएँ। वाउ, ग्रेट, उनको मुखबाट फुत्त निस्कियो। डा क्लिन्टको मास्टर हिलरले उनको व्यापक परिचय ग्रहण गरिसकेको थिएँ। योग, ध्यानमा उनी डुबेका छन् भनेर सोध्नै परेन। आफ्नो पनि बिहानी दैनिकी योग र ध्यान भएकाले हामीलाई पोजेटिभ भाइब्रेसनले आपसमा जोडिसकेको थियो। जहाज उड्नुअघिको होल्डमा थियो। छेवैको अन्नपूर्ण पोस्ट्को नौ तले कर्पोरेट टावर देखाएँ। वरिपरि होचा र अन्नपूर्ण पोस्ट्को अग्लो कार्यालय देखेर सायद उनले दृश्य हेर्दै काम गर्न बडो आनन्द आउने भाव प्रकट गरे। बिहान ७१५ को हाम्रो फ्लाइट ८०३ मा उड्यो। डा क्लिन्टको नेपाल आगमन २०औं पटकको रहेछ तर लुम्बिनी पहिलो। भोलिपल्ट काठमाडौं फर्किएपछि मे १७ को मध्यरात (११५९ बजे) ४१ हजार फलोअर्स भएको आफ्नो फेसबुकमा स्टाटस लेखे, मिटिङ मोदी, माई क्वेस्ट र ब्राकेटमा एन्ड अ न्यु टेक अन मिराकल्स  अन द प्लेन, अ म्यान स्याट नेक्स्ट टु मी, नेम्ड गोपीकृष्ण ढुंगाना। उनीसँगको भेटपछि मलाई जस्तो अनुभव भएको थियो, उनलाई त्यस्तै भएको रहेछ। प्लेनभित्रै मसँग सेल्फी लिएको फोटोसहित त्यस्तै स्टाटस लेखेको पाएँ। सोचेजस्तै लाइन भेटें, वी डिस्कस्ड वी ह्याड मच इन् कमन एन्ड क्विक्ली बिकेम फ्रेन्डस्। त्यसको १३ घण्टापछि पार्टटु भन्दै नायिका मनिषा कोइरालासँगको फोटो राखेर क्लिन्टको अर्को फेसबुक स्टाटस आयो, मिटिङ मनिषाबाट सुरु गरेको। लेखेका रहेछन्, मोदीलाई भेट्नेबाहेक मेरो कुनै चाहना थिएन। मसँग थियो त केवल लुम्बिनी पुग्ने एउटा टिकट। मोदीको जीवनी र व्यक्तित्व बुझेका उनलाई आफ्नो त्यो पुस्तक दिने तीव्र इच्छा रहेको बुझें। चर्चित भारतीय नायक अभिताभ बच्चनसँग भेट भएको त्यो किताबभित्रको तस्बिर उनले प्लेनमै देखाए। प्लेन उड्नुअघि नायिका मनिषासँग पुरानो परिचयलाई पुनर्ताजगी गरें, गराएँ। झन्डै दशकपछि भेट भएको थियो उनीसँग। करिब ३५ मिनेटको प्लेन यात्राभर क्लिन्टसँग गफिएँ। केमेस्ट्री मिलेर होला, पहिलो भेटमै उनीसँग नन्स्टप कन्भर्सेसन ! भयो। ४१ हजार फलोअर्स भएको डा क्लिन्टले आफ्नो फेसबुकमा स्टाटस लेखे, मिटिङ मोदी, माई क्वेस्ट र ब्राकेटमा एन्ड अ न्यु टेक अन मिराकल्स      अन द प्लेन, अ म्यान स्याट नेक्स्ट टु मी, नेम्ड गोपीकृष्ण ढुंगाना। प्लेनमा पुर्याउने बसमा एउटा विदेशी उस्तै कुर्तासुरुवाल लगाएका आमाछोरीसँग कुराकानी गर्दै थिए। आमा रचना र छोरी सदीक्षा। लुम्बिनी पुगेपछि चिनजान भयो, मिस नेपाल सदीक्षा श्रेष्ठ रहिछन्। प्लेनभित्र डा क्लिन्टले आमाछोरीलाई एउटा र मलाई अर्को किताब उपहार दिए। ३३५ पृष्ठको उक्त पुस्तक ३० भाषामा अनुवादित रहेछ। दोस्रो पानामा लेखेका तीन लाइनले मन छोयो, आई डिन्ट कम टु टिच यू। आई कम टु लभ यू। लभ विल टिच यू। उपहारका लागि सोही पानामा मेरो नाम लेख्दै थपे, गोपी ! मे दिस बुक ब्लेस यू। एन्ड, मे लभ अलवेज गाइड यू। मास्टर हिलरभित्र १८ च्याप्टर जसका शीर्षक सर्सर्ती स्क्यान गरें, नभन्दै जीवन बदल्ने सूत्रहरू पाएँ। ३५ मिनेटपछि गौतमबुद्ध अन्तर्राष्ट्रिय विमानस्थलमा ओर्लिंदै गर्दा मनिषा कोइरालाको हातमा पनि त्यही किताब देखें। उनले डा क्लिन्टतर्फ हेर्दै भनिन्, आई थिंक, आई ह्याभ योर बुक ! लेखक अपत्यारिलो विश्वाससँग आत्मसात् गर्दै थिए। उनले प्लेनमा भनेका थिए, यो पुस्तक दुई दिनदेखि केही प्रति नेपालमा उपलब्ध छ। कसैले नायिका मनिषालाई उपहार दिएको रहेछ। लुम्बिनी वल्र्ड पिस फोरमका अध्यक्ष वासु गौतमको समूहले हामी सबैलाई स्वागत गर्यो र भीआईपी रुममा पुर्यायो। त्यहाँ पुग्दा क्लिन्टनले नसोचेको तेस्रो उपहार पाए। आफू जाने कारमै उनलाई लुम्बिनी पुर्याएँ। ४ नम्बर गेट प्रवेशलगत्तै प्रदर्शनीमा राखिएको चित्रकलामा आँखा पुगे। दर्जनौं पेन्टिङले भगवान् गौतम बुद्धलाई प्रतिनिधित्व गरेका थिए। १४ जनाको भारतीय कलाकारको समूह भेटियो। चार महिला एक पुरुषको उडान आर्टिस्ट ग्रुप रहेछ। इतिहास बनाइसकेको उडानकी नेतृ ममता राजपुत, डा अनुपम राघव, अल्फी कुमार र भारती बर्मा क्षणभरमै क्लिन्ट र मसँग पारिवारिकजस्तै बने। अस्टेलियाका एक कलाकार पनि सहभागी थिए। फोरमकै आयोजनामा प्रदर्शनी राखिएको रहेछ। २०४६ सालमा बहुदलीय व्यवस्था आएपछि सिद्धार्थनगर नगरपालिकाभित्र सडक सञ्जाल विस्तार भयो। अर्थशास्त्रमा विद्यावारिधि गरेका डा बलराम गौतम नगरप्रमुख बनेर सञ्जाल विस्तारदेखि बुद्धको जन्मस्थल नजिकै भएकाले लुम्बिनी र भैरहवालाई अन्तर्राष्ट्रियकरण गर्ने काममा लागि परे। उनले नगरपालिकाहरूको अन्तर्राष्ट्रिय सञ्जाल सिटीनेटको पहिलो नगर सदस्य सिद्धार्थनगरलाई दिलाएका रहेछन्। भैरहवामा बर्मेली टोलले चिनिएको मुख्य चोकमा बुद्धको प्रतिमा स्थापना गरी बुद्धचोक नामकरण र हालको अन्तर्राष्ट्रिय विमानस्थल नजिकै बुद्ध प्रतिमा राख्ने काम पनि उनले गरेका रहेछन्। उनकै सन्तान वासु फोरममार्फत लुम्बिनीमा पर्यटन प्रवद्र्धनमा लागेका रहेछन्। लुम्बिनीमा बुद्ध जयन्तीमा सरकारले औपचारिक कार्यक्रम गरेर कर्मकाण्ड पूरा गर्छ, यसले मात्र लुम्बिनी व्यापक मात्रामा अन्तर्राष्ट्रियकरण हुनेवाला छैन। हामी बुद्धसँग सम्बन्धित सन्देश, कला र संस्कृतिसँग जोडेर हबको रूपमा विकास गर्न चाहन्छौं। संसार हेर्न आँखा चाहिन्छ। ललितपुरको नेत्रधाम आई केयर सेन्टरले नि :शुल्क आई क्याम्प चलाएको रहेछ। आँखाको भिजन डिजिटल चेकिङ गर्ने बुझेपछि डा सन्यम बजिमयसँग समन्वय गरेर परीक्षण गरें। क्लिन्टलाई पनि गराएँ, झनै खुसी भए। उनको उमेर थाहा भयो, ४५ वर्ष। दुइटा भोटो बढी फटाएको बुझेपछि उनले सोधे, ब्रदरको नेपाली अर्थ। अन्तत : उनले निचोड सुनाए नेपालीमा, तपाईं मेरो दाजु। अबदेखि गोपी दाइ भन्छु। उनले मोबाइल नम्बर डायल गरेर सेभ गरे, गोपी दाइ। भनाइ छ, साथी बदल्न सकिन्छ तर छिमेकी फेर्न सकिन्न। मित्रराष्ट्र भारतसँगको सम्बन्धलाई नेपालले सन्तुलित राख्नुपर्ने चुनौती छ, उसलाई पनि। भारतीय प्रधानमन्त्री नरेन्द्र मोदीले बुद्धजयन्तीमा सोमबार लुम्बिनी भ्रमण गरे। पाँच हजार अटाउने नयाँ हलमा मनाइएको बुद्ध जयन्तीमा मोदीले भने, दुई देशको सम्बन्ध हिमाल झैं अटल र पुरानो छ। सांस्कृतिक एवं धार्मिक समानताले धेरै कुरा मिल्छ भारतसँग। बुद्ध वाज बर्न इन् नेपाल भनिहिँड्नु पर्ने नेपालीको बाध्यतालाई मोदीले विश्वलाई बुद्ध जन्मस्थल लुम्बिनी, नेपालमा पर्छ भन्ने गतिलो सन्देश दिए। उनको लुम्बिनी भ्रमण पहिलो हो, प्रधानमन्त्रीका रूपमा नेपाल भ्रमण भने पाँचौंपटक। नेपाल आउँदा राजनीतिकभन्दा आध्यात्मिक भ्रमणकै अनुभूति बढी गर्छु भन्ने मोदीको अभिव्यक्तिले उनको धार्मिक कूटनीति स्पष्ट भयो। यो भ्रमणमा मोदीले नेपालसँग ६ वटा सम्झौता गरे। नेपाल र भारतबीच सीमा सम्बन्धमा अनेकौं विवाद छन्। हामीले चुच्चे नक्सा जारी गर्दासम्म उसले हाम्रो लिपुलेक, कालापानी र लिम्पियाधुरा मिचिराखेकै छ। नेपालले यसमा अडान लिएकै कारण सम्बन्ध चिसिएकै छ। उनले धार्मिक कूटनीति प्रयोग गरेर तताउन खोजेको स्पष्ट देखिन्छ। नेपालका दर्जन मन्त्री उपस्थित मोदी र प्रधानमन्त्री शेरबहादुर देउवा सहभागी कार्यक्रम सकेपछि फोरमको लुम्बिनी वल्र्ड पिस फेस्टिभल २०२२ मा सहभागी भयौं।क्लिन्ट फेस्टिभलमा पनि रमाए। नायिका उषा रजकलगायत थुप्रै विशिष्ट र व्यक्तित्व बनाएका कैयौंसँग उनी नजिक बने प्लेनमा चिनिएको मित्रमार्फत। मोदीलाई पुस्तक दिन पाएनन्, उनको मूल मिसन पूरा हुन पाएन। एउटा टिकट बोकेर अन्धधुन्ध हिँडेका उनको लुम्बिनी संसार व्यापक बन्यो । भोलिपल्ट नायिका मनिषासँग मायादेवी मन्दिरलगायतको भ्रमण भयो। यसबीच उनीसँग अन्तरंग थुप्रै कुरा भए। अन्तमा, दुई दिनको साथसम्बन्धले सायद डा क्लिन्टले यसो भने, डियर गोपी, यु आर माई डिभाइन ब्रदर। लुम्बिनीमा मेरा लागि योभन्दा ठुलो उपहार अरू के होला !"
"युवाको आक्रोश, बलात्कार मुद्दामा हदम्याद हटाऊ","काठमाडौं : न्याय पाउन म्याद किन ? शुक्रबार प्रधानमन्त्री निवास बालुवाटारअघि आन्दोलित बनेका युवाको एउटै प्रश्न थियो। नारा जुलुसमा मात्रै होइन प्रत्येकले बोकेका प्लेकार्ड यस्तै शब्दले भरिएका थिए। सबैको माग थियो बलात्कार मुद्दामा उजुरी गर्ने हदम्याद हटाऊ सरकार। यस्तै नारा जुलुसले शुक्रबार दिनभर बालुवाटार क्षेत्र तनावग्रस्त बन्यो। यो घटनाले अहिले सडकदेखि सदन तताएको छ। शुक्रबार प्रतिनिधिसभाको बैठकमा सांसद गगन थापाले यो विषय प्रवेश गराए। भने, घटना गम्भीर छ, बलात्कारसम्बन्धी कानुन र फौजदारी संहिताको हदम्यादको विषयमा पुनर्विचार गर्नुपर्ने अवस्था आएको छ। सदनमा यो विषय प्रवेश भएसँगै सभामुख अग्नि सापकोटाले सरकारलाई सत्यतथ्य पत्ता लगाई दोषीलाई कानुनी दायरामा ल्याउन निर्देशन दिए। अहिले पीडित युवतीले घटना बताउँदै सार्वजनिक गरेको भिडियो सामाजिक सञ्जालमा प्रशस्त भेटिन्छ। सो समयमा आयोजक पाण्डेले बेहोस हुने पेयपदार्थ खुवाएर बलात्कार गरेको पीडितले भिडियोमार्फत बताएकी छन्। म त्यो समयदेखि मानसिक रोगी भएँ। चिकित्सकले दिएका डिप्रेसन निको पार्ने औषधिले पनि काम गरेन। र, मनमा बिझाएका कुरा सार्वजनिक गरे स्वास्थ्यमा पनि सुधार आउने भएकाले मैले लामो समयपछि कुरा खोल्नु परेको हो, उनले भनेकी छन्। भावविह्वल मुद्रामा बोलेकी उनले यो घटनाकै कारण आफ्ना सबै सपना चकनाचुर भएको बताएकी छन्। म सानैदेखि मोडलिङमा रुचि राख्थेँ। हाउस अफ फेसनमा पनि अडिसन दिएँ। अडिसनको फोटो सार्वजनिक भएपछि भिसा ग्लोबल कन्सल्टेन्सीले मलाई फोटोसुट गर्ने अफर गर्यो। म बोलाएको ठाउँमा गएँ। एकजना फोटोग्राफर र आयोजकले फोटो सुट गराए। सुटबापत पाँच हजार पारिश्रमिक पनि दिए। यसलगत्तै सन् २०१४ मा भएको मिस ग्लोबल इन्टरनेसनल प्रतियोगितामा भाग लिएर फस्ट रनरअपको ताज पनि प्राप्त गरेँ। प्रतियोगिता सकिएपछि आयोजक मनोज पाण्डेले नयाँ बानेश्वरमा रहेको एभरेस्ट होटलमा सक्सेस पाटी हुने भनेर बोलाए। त्यहाँ पुग्दा अन्य मानिस देखिनँ। कोठामा गएर आराम गर्न भने। पेयपदार्थ दिए। म बेहोस भएपछि रातभर बलात्कार गरेको र मैले प्रतिकार गर्न सकिनँ, उनले भनेकी छन्। बिहान होस खुल्दा आयोजक पाण्डे आफूसँगै सुतिरहेको र २० हजार दिएर चुप लाग भन्दै धम्क्याएको र भिडियो र फोटो खिचिसकेको छु भन्दै ६ महिनासम्म यौन शोषण गरेको उनी बताउँछिन्। घटनाकै विषयमा त्यो समय उक्त कार्यक्रमकी कोरियोग्राफर रहेकी पूर्वमिस नेपाल माल्भिका सुब्बालाई फोन गरेर सुनाउँदा उनले पनि कुनै सहानुभूति नदेखाएको भनाइ उनको छ। माल्भिकाले बलात्कार तँ भएकी होस्, मलाई यसमा के चासो भनेर फोन राखिन्, उनले भिडियोमा खुलाएकी छिन्। यो विषयमा माल्भिकाले भने माफी मागेकी छन्। अन्नपूर्णले उनीसँग प्रतिक्रिया लिन खोज्दा सम्पर्क हुन सकेन। माल्भिकासँगै पीडित युवतीले नाम खुलाएका फोटो पत्रकार श्रीधर पौडेलले पनि सामाजिक सञ्जालमा लामो स्टाटस लेख्दै बलात्कारको विषयमा आफूलाई थाहा नभएको जानकारी दिएका छन्। उनले आफू व्यावसायिक पत्रकार भएकाले मनोज पाण्डेसँग पारिश्रमिक लिएर काम गरेको र पाण्डेको चरित्र बारेमा आपू जानकार नभएको बताएका छन्। अन्नपूर्णसँग कुरा गर्दै उनले भने, कुनै पनि बहानामा यौन हिंसा क्षम्य हुनु हुँदैन। उक्त घटनामा मैले जानेको र थाहा पाएको कुरा हरेक ठाउँमा बोल्न तयार छु। पीडितको साथ दिनेछु। उक्त घटनाका विषयमा मैले सार्वजनिक भएको भिडियोबाट मात्रै थाहा पाएको हुँ। मेरो संलग्नता छैन। पीडक भनिएका भिसा ग्लोबल कन्सल्टेन्सीका प्रमुख पाण्डे भने भिडियो सार्वजनिक भएसँगै सम्पर्कविहीन छन्। उनले उक्त कन्सल्टेन्सीकै माध्यमबाट विभिन्न देशमा विद्यार्थी पठाउँदै आएका थिए। समिति बनाएर अनुसन्धान गर्दै प्रहरी भिडियो सार्वजनिक भएसँगै प्रहरीले आफ्नो तर्फबाट अनुसन्धान सुरु गरेको छ भने गृह मन्त्रालयले पनि चासो दिएको छ। शुक्रबार विज्ञप्ति जारी गर्दै मन्त्रालयले घटनाका विषयमा अनुसन्धान गरी आवश्यक कारबाही गर्न प्रहरीलाई निर्देशन दिएको जनाएको छ। शुक्रबार नै गृहमन्त्री बालकृष्ण खाँणको निर्देशनमा प्रहरी प्रधान कार्यालयले पाँच सदस्यीय छानबिन समिति बनाएको छ। प्रहरी वरिष्ठ उपरीक्षक वसन्त कुँवर नेतृत्वको समितिमा प्रहरी उपरीक्षक कृष्ण कोइराला, प्रहरी नायब उपरीक्षक कोपिला चुँडाल, प्रहरी नायब उपरीक्षक हरि बस्नेत र प्रहरी निरीक्षक सपना खड्का छन्। समितिले शुक्रबारबाटै काम सुरु गरेको छ। नेपाल प्रहरीका प्रवक्ता विष्णुकुमार केसीले घटनाको गहिरो गरी अनुसन्धान गर्ने र अपराधी जो भए पनि उन्मुक्ति नपाउने बताए। घटनाको अनुसन्धान गर्ने बनेको समितिका संयोजकसमेत रहेका वसन्त कुँवरले घटनाको शुक्रबारबाटै सूष्म अनुसन्धान सुरु भएको जानकारी दिए। अहिले सो समितिले कानुनी परामर्श गरिरहेको उनी बताउँछन्। आरोपितलाई तत्कालै पक्राउ गरेर अनुसन्धान गर्न हदम्यादसम्बन्धी कानुनी बाधक बने पनि अन्य कानुनी प्रक्रियाका विषयमा अनुसन्धान भइरहेको उनको भनाइ छ। के भन्छन् कानुनविद् र अधिकारकर्मी ? घटना सार्वजनिक भएसँगै अधिकारकर्मीले दोषी कानुनको छिद्र समाउँदै उम्कन नहुने बताएका छन्। राष्ट्रिय महिला आयोगकी अध्यक्ष कमला पराजुलीले घटनाको सूष्म तरिकाले अनुसन्धान गरिरहेको र पीडितले न्याय पाउनुपर्ने बताइन्। पीडितको परिचय गोप्य राख्नुपर्ने कानुनी बाध्यता छ। पीडितलाई संरक्षण गर्दै न्याय दिनको लागि महिला आयोग लागिपरेको छ, उनले भनिन्। शनिबार बिहान ७ बजेसम्म आयोगको धारणा बाहिर आउने उनको भनाइ छ। अधिवक्ता सविन श्रेष्ठ कुनै पनि बहानामा पीडकले उन्मुक्ति पाउन नहुने बताउँछन्। भन्छन्, भिडियो हेर्दा बलात्कारमात्रै नभएर धेरै हिंसा भएको देख्न सकिन्छ। बलात्कारको हदम्याद एक वर्षमात्रै छ भनेर तर्क गर्नुभन्दा यहाँ आत्महत्या दुरुत्साहन, यौनहिंसा, मानसिक हिंसालगायत भिडियो खिच्दाको पीडितको शारीरिक र मानसिक अवस्थाको विषय पनि छ। उनी पीडितले कानुनी उपचारको बाटोमा जानैपर्ने सुझाव दिन्छन्। भन्छन्, विभिन्न मुद्दामा सर्वोच्च अदालतले हदम्यादको विषयमा नजिर स्थापना पनि गरेको छ। कसरी न्याय दिन सकिन्छ भन्ने हिसाबले कानुनी उपचार प्रदान गरिनु पर्छ। महिला गैरसरकारी संस्था महासंघले यो विषयलाई गम्भीरताका साथ अध्ययन गरी पीडितलाई न्याय दिनुपर्ने बताएको छ। महासंघले विज्ञप्ति जारी गर्दै पीडितको न्यायको लागि र पीडकलाई हदैसम्मको कारबाहीको लागि जोडदार माग गरेको छ। तस्बिर : सरोज बैजु"
कोहलपुरको नतिजा नआउँदै कांग्रेस बाँकेको ठूलो दल,नेपालगन्ज : स्थानीय तह निर्वाचनमा नेपाली कांग्रेस बाँके जिल्लामा सबैभन्दा ठूलो दल बनेको छ। निर्वाचन आयोगले सार्वजनिक गरेको निर्वाचनको मत परिणामअनुसार जिल्लाका ८ स्थानीय तहमध्ये ५ वटा पालिकाको नेतृत्व कांग्रेसले जितेको छ। नेपालगन्ज उपमहानगरपालिकामा पाँच दलीय गठबन्धनको साझा उम्मेदवारको रुपमा कांग्रेसका प्रशान्त विष्ट २३ हजार ४६० मत ल्याएर विजयी भए। निकटतम् प्रतिद्वन्द्वी एमालेका पशुपति दयाल मिश्रले ११ हजार ६७५ मत मात्र ल्याएका थिए। डुडुवा गाउँपालिकाको कांग्रेसबाट अध्यक्षमा नरेन्द्र चौधरी ६२६२ मत ल्याएर निर्वाचित भएका छन्। जनता समाजवादी पार्टीका भण्डारीलाल अहिरले ५ हजार १२५ मत ल्याएका छन्। उपाध्यक्षमा कांग्रेसकी सहिदा बानो ५ हजार ८८४ मत ल्याएर विजयी भएकी छन्। जसपाकी तरन्नुम बानो ४ हजार ७५४ मत ल्याएर निकटतम् प्रतिद्वन्द्वी बनिन्। चौधरी र बानोको यो दोस्रो कार्यकाल हो। बैजनाथ गाउँपालिकामा कांग्रेसबाट प्रकाशबहादुरी शाही अध्यक्षमा १२ हजार १८० मतले र निर्मला रोकाय उपाध्यक्षमा १२ हजार १५२ मतले निर्वाचित भइन्। एमालेबाट अध्यक्षमा घननाथ खनाल १० हजार ३८२ र उपाध्यक्षमा प्रेमपूर्ण योगी १० हजार ७३३ मत ल्याएर निकटतम् प्रतिद्वन्द्वी बनेका छन्। जानकी गाउँपालिकामा पनि कांग्रेसका छब्बन खाँ ६ हजार ६५३ मत ल्याएर विजयी भए । एमालेका हिमांशु यादव निकटतम् प्रतिद्वन्द्वी बने। उपाध्यक्षमा पनि कांग्रेसकी रामप्यारी यादव ६ हजार ९०९ मत ल्याएर निर्वाचित भइन्। एमालेकी भूमिसरा धितालले ३ हजार ४५६ मत ल्याएर निकटतम् प्रतिद्वन्द्वी बनिन् । धिताल अघिल्लो कार्यकालकी उपाध्यक्ष हुन्। राप्तीसोनारी गाउँपालिकामा कांग्रेसका तप्तबहादुर पौडेल १० हजार ११२ मत ल्याएर निर्वाचित भए। माओवादी केन्द्रका पट्टु थारु ९ हजार २९२ मत ल्याएर निकटतम् प्रतिद्वन्द्वी बनेका छन्। उपाध्यक्षमा कांग्रेसकै मनिषा सिंह थारु पनि १० हजार १३४ मत ल्याएर निर्वाचित भएकी छन्। एमालेकी चमेलीकुमारी बाकवल ९ हजार ३४१ मत ल्याएर निकटतम् प्रतिद्वन्द्वी बनिन्। खजुरा गाउँपालिकामा भने कांग्रेसले वाम लोकतान्त्रिक गठबन्धनबाट उपाध्यक्ष जितेको छ। कांग्रेसकी मञ्जु मल्ल १० हजार ३४ मत ल्याएर निर्वाचित भइन्। एमालेकी ताजरुन निसा ९ हजार ९९ मत ल्याएर निकटतम् प्रतिद्वन्द्वी बनेकी छन्। खजुरा गाउँपालिकाको अध्यक्ष भने वाम लोकतान्त्रिक गठबन्धनबाट माओवादी केन्द्रका डम्बरबहादुर विक १० हजार ७९० मत ल्याएर निर्वाचित भएका छन्। एमालेका सुमन मल्ल ९ हजार १३७ मत ल्याएर निकटतम् प्रतिद्वन्द्वी बनेका छन्। जसपाले नेपालगन्ज उपमहानगरपालिकामा पाँच दलीय गठबन्धनको साझा उम्मेदवारको रुपमा उपप्रमुख जितेका छन्। राईले १७ हजार ९५० मत र एमालेकी शान्तिदेवी ढकाल १० हजार ९१५ मत ल्याएर निकटतम् प्रतिद्वन्द्वी बनेकी छन्। जसपाले नरैनापुर गाउँपालिकामा अध्यक्षमा ५ हजार ३७ मत ल्याएर इस्तियाक अहमद शाह र उपाध्यक्षमा जयन्तीदेवी श्रीवास्तव ३ हजार ८७९ मत ल्याएर निर्वाचित भइन्। उनीहरुको यो दोस्रो कार्यकाल हो। कांग्रेसका रामचन्द्र मौयै ३ हजार ६८५ मत ल्याएर र कांग्रेसकै अतिकुन निसा ३ हजार ६७२ मत ल्याएर निकटतम् प्रतिद्वन्द्वी बनेकी छन्। कोहलपुर नगरपालिकामा कांग्रेसका पूर्णप्रसाद आचार्यको अग्रता छ।
"६९२ स्थानीय तहको नतिजा सार्वजनिक, काठमाडौंमा अझै पाँच दिन लाग्ने","काठमाडौं : वैशाख ३० गते सम्पन्न स्थानीय तह निर्वाचनको मतगणना अन्तिम चरणमा पुगेको छ। ७५३ पालिकामध्ये शनिबार यो समाचार तयार पार्दासम्म ६९२ स्थानीय तहको अन्तिम नतिजा सार्वजनिक भएको निर्वाचन आयोगले जनाएको छ। मतदान सम्पन्न भएको ८ दिन वितिसक्दा पनि अझै ६१ स्थानीय तहको अन्तिम मतपरिणाम सार्वजनिक हुन सकेको छैन। ३५ हजार २२१ पदका लागि भएको निर्वाचनमा ३३ हजार ५१ उम्मेदवार विभिन्न पदमा निर्वाचित भएको आयोगको सूचना प्रणालीमा प्रविष्ट भएको छ। काठमाडौं महानगरपालिकाको नतिजा आउन अझै केही दिन कुर्नुपर्ने आयोगले जनाएको छ। काठमाडौं महानगरपालिका बाहेक देशभरिको नतिजा जेठ १० मै आउँछ। तर, काठमाडौंको नतिजा आउन जेठ १२ गतेसम्म लाग्न सक्छ, आयोगका सहप्रवक्ता सूर्यप्रसाद अर्यालले अन्नपूर्णसँग भने, 'आयोगले जेठ १० गतेभित्र जसरी पनि सबै स्थानीय तहको अन्तिम मतपरिणाम सार्वजनिक गर्न मुख्य निर्वाचन अधिकृत तथा अधिकृतलाई निर्देशन दिइसकेको छ।' काठमाडौंमा १० वटा समूह बनाएर मतगणना भइरहेको छ। ९७ हजार बढी मत गणना भइसकेको अयोगका सहप्रवक्ता अर्यालले बताए। काठमाडौंमा १ लाख ९१ हजार १८६ मत खसको छ। एउटै मतपत्र गणना गर्न कम्तिमा ३० मिनेट लाग्ने गरेको छ। सहप्रवक्ता अर्याल भन्छन्, मतपत्र ठूलो छ, चुनाव चिन्ह धेरै छन्। सातवटा पदको सदर बदर छुट्याउँदा धेरै समय लागिरहेको छ। त्यसमा पनि सानोतिनो विवादले गर्दा मतगणना रोकिन्छ। सदर बदरको विवादले एउटै मतपत्रमा १० मिनेटदेखि ३० मिनेटसम्म लागिदिन्छ। बुढीगंगा र त्रियुगाको मतपरिणाम अनिश्चित शुक्रबारसम्म स्थगित सबै स्थानमा निर्वाचन सम्पन्न भएको छ। तर, बाजुराको बुढीगंगा नगरपालिका र उदयपुरको त्रियुगा नगरपालिकामा मतदान भए पनि गणना सुरु हुन सकेको छैन। यी दुवै स्थानमा वैशाख ३० गते नै भयो। मतगणना स्थलमा मतभेटिका पनि ल्याइयो। तर, एउटा पक्षले नयाँ मतदान गराउनुपर्ने र अर्को पक्षले भएकै मतदानको गणना गर्नुपर्छ भन्दै उजुरी दिएको छ। त्यसैले त्यहाँको मतपरिणाम सार्वजनिक हुन सकेको छैन, अर्याल भन्छन्।"
माओवादीको निष्कर्ष : भरतपुरमा जगन्नाथको उम्मेदवारीले रेणुको जित सहज,"काठमाडौं : नेकपा माओवादी केन्द्रले भरतपुर महानगरपालिकाको मेयरमा कांग्रेसका जगन्नाथ पौडेलको बागी उम्मेदवारीका कारण रेणु दाहालको जित सहज भएको निस्कर्ष निकालेको छ। जगन्नाथले माओवादीमा नआउने कांग्रेसको असन्तुष्ट भोट होल्ड गरेकाले रेणुलाई सजिलो भएको ठम्याइ उसको छ। मतगणनामा देखिएको भोटिङ प्याटन हेर्दा जगन्नाथजीको उम्मेदवारी नभएको भए काँग्रेसको असन्तुष्ट मत एमालेका उम्मेदवारलाई जान्थ्यो, माओवादी केन्द्रका केन्द्रीय कार्यालय इन्चार्ज वर्षमान पुन अनन्तले शनिबार आफ्नै निवास खुमलटारमा सञ्चारर्कीसँग भने, उहाँको उम्मेदवारीले हामीलाई नोक्सान भएन। बरु सजिलो भयो। यद्यपि बाहिर चर्चा चलाइएजस्तो गठबन्धनको योजनामा पौडेल उम्मेदवार नभएको स्पष्ट गरे। प्रधानमन्त्रीसमेत रहेका काँग्रेस सभापति शेरबहादुर देउवा, गृहमन्त्री बालकृष्ण खाँण र प्रधानमन्त्री कार्यालयका मन्त्री उमेश श्रेष्ठले उम्मेदवारीबाट पछि हट्न पटकपटक गरेको आग्रह पौडेलले अस्वीकार गरेको पुनले उल्लेख गरे। मतगणनाका क्रममा भुइँकटहर चिन्हबाट स्वतन्त्रमा चुनाव लडेका पौडेलले समग्रमा १० प्रतिशत र कांग्रेसको संगठित मत ३० प्रतिशत ल्याएको माओवादी केन्द्र चितवनका संयोजक रामचन्द्र अधिकारीले बताए। अधिकारीले पनि पौडेलले पाएको सबै मत एमाले उम्मेदवार विजय सुवेदीलाई थपिएको भए रेणुको जित कठिन हुन सक्ने स्वीकार गरे। भरतपुरमा आयोजित सत्ता गठबन्धनको संयुक्त चुनावी आमसभाबाटै प्रधानमन्त्री देउवा र आफ्ना पार्टी अध्यक्ष पुष्पकमल दाहाल प्रचण्डले उम्मेदवारी फिर्ता लिन पौडेललाई गरेको आग्रह उनले अस्वीकार गरेको पुनको भनाइ थियो। पुनले भरतपुरमा एमालेकै मतदाताको आकर्षण पनि माओवादीप्रति देखिएको बताए। भरतपुर महानगरमा काँग्रेस, माओवादी केन्द्र र नेकपा एकीकृत समाजवादीबीच चुनावी गठबन्धन थियो। रेणु गठबन्धनका तर्फबाट मेयर पदकी साझा उम्मेदवार हुन्। राप्रपासँग गठबन्धन गरेको एमालेले मागमति प्रदेशका प्रदेशसभा सदस्य विजय सुवेदीलाई राजीनामा गराएर मेयरमा उम्मेदवार बनाएको थियो।"
रामग्रामको कार्यपालिका सदस्य निर्वाचनमा एमालेले जसपा र राप्रपासँग गर्यो गठबन्धन,"परासी : पश्चिम नवलपरासीको रामग्राम नगरपालिकामा कार्यपालिका सदस्य निर्वाचनका लागि एमालेसहितका तीन दलले गठबन्धन गरेर सदस्यको भागबण्डा गरेका छन्। त्यहाँ एमालेले मेयर र राप्रपाले उपमेयर जितेको छ। बहुमत नपुग्ने भएपछि अफ्ठेरोमा परेको एमालेले आफ्नै अगुवाईमा वार्ता टोली गठन गरेर अन्य दलसँग सदस्यको भागबण्डा टुंग्याएको हो। बैठकमा एमालेसहित जनता समाजवादी पार्टी (जसपा) र राप्रपाका जिल्लादेखि केन्द्रीय नेताहरुको सहभागिता थियो। नगरपालिकाको कार्यपालिकामा ८ जना सदस्य रहने व्यवस्था छ। ५ जना महिला सदस्य र ३ जना दलितअल्पसंख्यकबाट सदस्य रहने छन्। त्यसका लागि जसपाले ५, एमालेले २ र राप्रपाले १ सदस्य पाउने गरी सहमति भएको एमाले वार्ता टोली सदस्य एंव पार्टी जिल्ला सचिव धीरज शर्मा बस्यालले बताए। गाउँपालिकामा भने ४ जना महिला सदस्य र २ जना दलितअल्पसंख्यकबाट गरी कुल ६ सदस्य निर्वाचित हुने व्यवस्था छ। १८ वडा रहेको नगरपालिकामा प्रमुखउपप्रमुखसहित ९२ जना जनप्रतिनिधि चुनिएका छन्। बहुमतका लागि ४६ जनप्रतिनिधि आवश्यक छ। ३ दलबाट निर्वाचित हुने जनप्रतिनिधिको संख्या ६३ छ। जसमा एमाले र जसपाका २५२५ जना र राप्रपाका १३ प्रतिनिधिहरु चुनिएका छन्। नेपाली कांग्रेसका २८ जना र स्वतन्त्रका १ जना जनप्रतिनिधि चुनिएका छन्। कार्यपालिका सदस्य चयनका लागि हुने निर्वाचनमा निर्वाचित जनप्रतिनिधिहरु मतदाता हुन्। कार्यपालिका गठनका लागि ११ गते मनोनयन र १९ गते निर्वाचन तोकिएको छ।"
वारागुङ मुक्तिक्षेत्रको कार्यपालिकामा एमालेका सबै सदस्य निर्विरोध,"जोमसोम : मुस्ताङको वारागुङ मुक्तिक्षेत्र गाउँपालिकाको कार्यपालिका निर्वाचन अगावै नेकपा एमालेबाट उम्मेदवारी दिएका सबै सदस्य निर्विरोध निर्वाचित भएका छन्। स्थानीय तह सदस्य निर्वाचन २०७९ को निर्वाचनमा नेकपा एमालेले अध्यक्ष, उपाध्यक्षसहित २० पदमा विजयी हासिल गरेको थियो। नेपाली कांग्रेसले २ वडाध्यक्षसहित ७ पद जितेको थियो। वारागुङ मुक्तिक्षेत्र गाउँपालिकामा एमालेले वडा १, ३ र ५ मा वडाध्यक्ष जितेको थियो। कांग्रेसले वडा २ र ४ मा वडाध्यक्ष पद जितेको थियो। जेठ १३ गते तय गरिएको वारागुङ मुक्तिक्षेत्र गाउँ कार्यपालिका निर्वाचनका लागि शुक्रबार उम्मेदवारी दिने कार्यतालिका थियो। तर, वारागुङ मुक्तिक्षेत्रको गाउँसभामा एमालेका स्पष्ट बहुमत भएकाले नेपाली कांग्रेसबाट कुनै सदस्यले उम्मेदवारी दर्ता गराएनन्। वारागुङ मुक्तिक्षेत्रकी निर्वाचन अधिकृत सारदादेवी पौडेलले कार्यपालिका निर्वाचनका लागि एमालेका उम्मेदवारको मात्रै उम्मेदवारी दर्ता भएको बताइन्। उनले एकल पार्टीबाट महिलातर्फ ४ र दलित तथा अल्पसंख्यक सदस्यका लागि २ जना गरी ६ जनाको मात्रै उम्मेदवारी परेकाले स्वतः निर्विरोध निर्वाचित भए पनि यसको घोषणा केही दिन पछि गर्ने जानकारी दिइन्। एमालेबाट कार्यपालिका सदस्यमा निर्विरोध हुनेमा महिलातर्फ कुन्जाङमो गुरुङ, माया गुरुङ, ल्हाक्चोम गुरुङ र मनकुमारी कामी छन्। त्यस्तै दलित वा अल्पसंख्यकतर्फ मुनु दमाई र ल्हम्ङे गुरुङ निर्विरोध भएकमा हुन्। योसँगै वारागुङको कार्यपालिकामा एमाले ११ जना सदस्य र नेपाली कांग्रेस २ जना सदस्य हुनेछन्। गाउँपालिकाको प्रमुख प्रशासकीय अधिकृत सदस्य सचिव रहने व्यवस्था गरिएको छ।"
"देशकै कान्छा पालिका प्रमुख भन्छन्, मेरो पहिलो प्राथमिकता कृषि","वीरगन्ज : पर्साको कालीकामाइ गाँउपालिकाको अध्यक्षमा नवनिर्वाचित सम्भवत देशकै सबैभन्दा कान्छा पालिका प्रमुख हुन् बशीष्ट प्रसाद गुप्ता। गाँउपालिका प्रमुखमा निर्वाचित हुँदा उनको उमेर २१ वर्ष २ महिना मात्रै पुगेको छ। भारतको देहरादुनस्थित द इण्डियन पब्लिक स्कुलबाट मेट्रिक र पटनाबाट बिबिए अध्ययन गरेका गुप्ता पालिका प्रमुखमा निर्वाचित भएपछि देशभरको उनको चर्चा छ। गुप्ताकी आमा लालसादेवी २०७४ को निर्वाचनमा तत्कालीन संघीय समाजवादी फोरम र हालको जसपाबाट पालिका अध्यक्षमा चुनाव लडेकी थिइन्। तर दुर्भाग्यवश उनी ११९ मतले पराजित भएकी थिइन्। उनै लालसाका छोरा गुप्ता सौभाग्यवश अहिले त्यहिँ दलबाट निकटतम प्रतिद्धन्द्धी कांग्रेसका उम्मेदवार अजय पटेल कुर्मीभन्दा ११७ मत अन्तरले पालिका प्रमुखमा निर्वाचित हुन पुगेका छन्। नवनिर्वाचित कान्छा पालिका प्रमुख गुप्ता भन्छन्,मेरी आमा यसभन्दा पहिले चुनाव लड्दा कृषि, स्वास्थ्य, शिक्षा क्षेत्रका एजेण्डा लिएर जनताकोबीचमा जानु भएको थियो तर दुर्भाग्यवश उहाँले त्यसबेला जित्न सक्नुभएन अहिले म जितेको छु, म मेरी आमाका तीनै भिजनहरु पूरा गर्छु। गुप्ता आफ्नो पहिलो प्राथमिकता कृषि र किसानका समस्या सामधान गर्ने रहेको बताउछन्। आफ्नो पालिकाका बहुसंख्यक जनता किसान रहेका कारण किसानका लागि सहज रुपमा बीउबीजन, मल र सिंचाईको सुविधा उपलब्ध गराउने उनी बताउछन्। यहाँका किसान धेरै समस्या र पीडामा छन्, मैले सबैभन्दा पहिले उनीहरुका लागि काम गर्छु, कृषिमा पालिकालाई नमुना पालिका बनाउछु। उनको दोश्रो प्राथमिकता सडक र नाला रहेको छ। पालिकाका हरेक गाँउ र टोलमा पक्की सडक र नाला निर्माण गर्ने गुप्ता बताउछन्। गुप्ता भन्छन्,यहाँ पानीको निकास नै छैन, थोरै वर्षा भयो भने गाँउ जलमग्न बन्छ, सडक हिलाम्ये हुन्छ, पानीको निकासका लागि पक्की नाला बनाउछु। तेश्रो प्राथमिकता स्वास्थ्य क्षेत्रको सुधार रहेको गुप्ता बताउछन्। गुप्ता भन्छन् यहाँ ३४ वटा स्वास्थ्य केन्द्र त छन् तर बिरामीले सामान्य उपचार पनि पाउदैँनन्, त्यसैले हरेक स्वास्थ्य केन्द्रमा एमबिबिएस डाक्टर राखेर नि:शुल्क उपचार सेवा दिने प्रबन्ध मिलाउछु, ल्याब पनि सन्चालन गराउछु। गुप्ताको चौथो प्रामिकतामा युवा र खेलकुद परेको छ। आफैं पनि युवा भएका कारण युवा र खेलकुद क्षेत्रमा आफ्नो रुची रहेको उनी बताउछन्। उनी भन्छन्,म आफैं पनि क्रिकेट खेलाडी हुँ, युवाको चाहना अनुसार खेल मैदान बनाउँछु, पालिकामा एउटा क्रिकेट नेट बनाउछु, जिम हल खोल्ने छु। जेष्ठ नागरिक, एकल महिला, अपाङ्गता भएका व्याक्तिहरुको सामाजिक सुरक्षाभत्ता वितरणका लागि पालिकामा कर्मचारी नियुक्त गरेर लक्षित वर्गको घरघरमै पुगेर बृद्धभत्ता वितरण गर्ने व्यवस्था मिलाउने पनि गुप्ता बताउछन्। गुप्ता भन्छन्,मैले यी जेजे काम गर्छु भनेको छु, त्यसका लागि ५ वर्षको समय प्रयाप्त छ। बजेट पनि पुग्छ यदि इच्छाशक्ति हुने हो भने यी सबै योजना र काम सहजै पुरा गर्न सकिन्छ। म मा त्यो इच्छाशक्ति छ त्यसैले म गरेर देखाउछु।"
प्रधानमन्त्रीलाई ध्यानाकर्षण पत्र : बुढीगण्डकी आयोजना तत्काल अगाडि बढाउन माग,"पोखरा : संघ सरकार नीति तथा कार्यक्रम र वार्षिक बजेटको अन्तिम तयारीमा जुटिरहेका बेला गण्डकी प्रदेशका मुख्यमन्त्री कृष्णचन्द्र नेपाली पोखरेलले प्रधानमन्त्री शेरबहादुर देउवालाई भेटेर ध्यानाकर्षण गराएका छन्। गण्डकी प्रदेशको धार्मिक, सांस्कृतिक तथा पर्यटकीय विकास मार्फत् समुन्नत राष्ट्र निर्माणका लागि महत्वपूर्ण योगदान पुर्याउन तथा अन्तर प्रदेश समन्वय र विकासलाई सुदृढ बनाउनका लागि संघको बजेटमा समेट्नै पर्ने गण्डकीका योजनाको सूची उनले प्रधानमन्त्रीलाई बुझाएका छन्। मुख्यमन्त्री पोखरेलले बुझाएको ध्यानाकर्षण पत्रमा उल्लेख छ, राष्ट्रिय विकास तथा अन्तर प्रदेश समन्वयात्मक विकासका लागि केही राष्ट्रिय गौरवका, रणनीतिक महत्वका र अन्तर प्रदेश विकासमा समेत महत्वपूर्ण हुन सक्ने आयोजनाहरूमा संघ सरकार र प्रदेश सरकारको लगानी साझेदारी हुनुपर्ने, आपसी समन्वयमा त्यस्ता आयोजनाहरूको कार्यान्वयन हुन जरुरी छ। राष्ट्रिय गौरव तथा प्रदेश गौरवका आयोजना सञ्चालित क्षेत्रमा निर्वाध रूपमा आयोजना सञ्चालन हुने वातावरण सुनिश्चित गर्न आवश्यक कानुन तथा मापदण्ड विकासको गरी निर्वाध रूपमा त्यस्ता आयोजना सञ्चालन हुने अवस्था विकास हुनुपर्ने भन्दै मुख्यमन्त्री पोखरेलले प्रधानमन्त्री देउवाको ध्यानाकर्षण गराएका छन्। ध्यानाकर्षण पत्र ग्रहण गरेपछि प्रधानमन्त्री देउवाले प्रदेश र स्थानीय तहको समृद्धिमा नै समग्र मुलुकको समृद्धि निर्भर रहेको भन्दै गण्डकीबाट आएका योजनालाई प्राथमिकतामा राख्ने बताए। उनले उक्त ध्यानाकर्षण पत्र राष्ट्रिय योजना आयोग र अर्थमन्त्रालयमा पठाउने र सकेसम्म सबै योजना बजेटमा समेट्ने आश्वासन दिएका छन्। कम लागतमा उच्च प्रतिफल दिने, गण्डकी प्रदेशको साथै राष्ट्रिय अर्थतन्त्रको विकासमा महत्वपूर्ण योगदान गर्नसक्ने उत्तरगंगा जलासययुक्त जलविद्युत आयोजना सञ्चालनमा ल्याउन प्रदेश सरकारको समेत लगानी साझेदारी हुनेगरी संघीय सरकारले आव २०७९८० बाट कार्यान्वयनमा लैजान मुख्यमन्त्री पोखरेलले ध्यानाकर्षण गराएका छन्। उनले भनेका छन्, जलासययुक्त बुढीगण्डकी जलविद्युत आयोजना चालु आवबाट नै सुरुआत गर्ने गरी कार्य अगाडि बढाउन अनुरोध सहित गण्डकी प्रदेश सरकारको पनि लगानी साझेदारी हुने वातावरण बनाउन अनुरोध गर्छु। गण्डकी प्रदेश र लुम्बिनी प्रदेशको धार्मिक तथा पर्यटकीय प्रदद्र्धन गर्न दुवै प्रदेशको समन्वय र लगानीमा, संघ सरकारको समेत साझेदारीमा मुक्तिनाथदेखि गौतम बुद्धको जन्मस्थल लुम्बिनीसम्म जोड्ने मुक्तिमार्ग निर्माणको योजना समेट्ने मुख्यमन्त्री पोखरेलले माग गरेका छन्। पोखरालाई नेपालको पर्यटकीय राजधानी घोषणा गर्ने र पोखराको मुख्य आकर्षक फेवातालको संरक्षण र विकासको लागि फेवाताल संरक्षण र विकास गुरूयोजना कार्यान्वयनको लागि लगानी सुनिश्चित हुनेपर्ने ध्यानाकर्षण पत्रमा उल्लेख छ। गण्डकी प्रदेशसँग जोडिएका तीनवटा अन्तर्राष्ट्रिय नाकाहरु मुस्ताङको कोरला, नवलपरासीको त्रिवेणी र गोरखाको लार्के सीमा नाकामा भन्सार पूर्वाधार विकास गरी गरी नेपाल चीन २ देशीय व्यापार तथा वाणिज्य प्रवर्द्धन गर्नुपर्ने मुख्यमन्त्रीले आग्रह गरेका छन्। यसैगरी गोरखाको आरुघाटदेखि चुमनुब्री हुँदै उत्तरी नाका लार्केसम्म मोटरबाटो निर्माणको लागि लगानी गर्नुपर्ने, धार्मिक पर्यटकीय क्षेत्र देवघाटको प्रदद्र्धन गर्न गण्डकी प्रदेशको तनहुँ र नवलपुर तथा बागमती प्रदेशको चितवन जोड्ने गरी त्रिकोणात्मक मोटरेबल पुल निर्माणका लागि उनले माग गरेका छन्। पर्यटकीय राजधानी पोखरा र नेपालको राजधानी काठमाडौं जोड्ने द्रुतमार्ग विकासका साथै वैकल्पिक मार्गकारुपमा रहेको बुद्धसिंह मार्ग कालोपत्रे गर्न मुख्यमन्त्री पोखरेलले प्रधानमन्त्रीको ध्यानाकर्षण गराएका छन्। गोरखकाली रबर उद्योग र भृकुटी कागज कारखानालाई पुनः सञ्चालन गर्न साझेदारीमा लगानी सुनिश्चित हुने वातावरण विकासका लागि समेत मुख्यमन्त्रीले पोखरेलले आग्रह गरेका छन्। धार्मिक महत्व बोकेको पवित्र नदी कालीगण्डकी नदीलाई विश्व सम्पदा सूचीमा सूचीकृत गर्ने र यसको बहुपक्षीय विकासको लागि लगानी गर्नुपर्ने, अनौपचारिक क्षेत्रमा कार्यरत श्रमिकलाई सामाजिक सुरक्षाको दायरामा ल्याउनका लागि मासिक रुपमा रकम सामाजिक सुरक्षा कोषलाई उपलब्ध गराउन आगामी बजेटमा व्यवस्था गर्न पनि उनले माग गरेका छन्। मनाङको नार्पाभूमि गाउँपालिका अहिलेसम्म सडक सञ्जालसँग नजोडिएको र विकट भएकाले प्रदेश सरकारको क्षमता नपुग्ने हुँदा केन्द्रीय योजनामा समावेश गर्न ध्यानाकर्षण पत्रमार्फत् अनुरोध गरिएको छ। नवलपुरको गैंडाकोटमा विपी अन्तर्राष्ट्रिय खेलग्राम र नवलपुरमै ट्रमा सेन्टर स्थापनाका लागि पनि केन्द्र सरकारले बजेट विनियोजना गरिदिन उनले प्रधानमन्त्रीसँग अनुरोध गरेका छन्। शनिबार प्रधानमन्त्री निवास बालुवाटारमा भएको भेटमा मुख्यमन्त्रीसँगै प्रदेशका कानुन सञ्चार तथा प्रदेश सभा मामिला मन्त्री बिन्दुकुमार थापा पनि थिए। मुख्यमन्त्री पोखरेल शनिबारै पोखरा फर्केका छन्। उनले यसअघि पनि २ पटकसम्म प्रधानमन्त्री देउवालाई भेटेर बजेट तथा प्रदेशका योजनाका बारेमा ध्यानाकर्षण गराएका थिए। राष्ट्रिय विकास समस्या समाधान समितिको बैठकमा समेत उनले प्रदेशले भोग्नु परेका समस्याका बारेमा प्रदेशका तर्फबाट प्रस्तुति गरेका थिए। भातृशोकमा रहेका प्रधानमन्त्री देउवालाई मुख्यमन्त्री पोखरेल र कानुन मन्त्री थापाले समवेदना व्यक्त गरेका छन्। उनका भाइ प्रेमबहादुर देउवाको जेठ ३ गते निधन भएको हो।"
बुटवल उपमहानगरपालिकाको मेयरमा कांग्रेस र उपमेयरमा एमाले विजयी,बुटवल : बुटवल उपमहानगरपालिकाको मेयरमा नेपाली कांग्रेसका खेलराज पाण्डेय निर्वाचित भएका छन्। निकटतम प्रतिद्वन्द्वी नेकपा एमालेका बाबुराम भट्टराईलाई ७ हजार ५५३ मतान्तरले पराजित गर्दै पाण्डेय मेयरमा विजयी भएका हुन्। पाण्डेयले ३० हजार १३० मत प्राप्त गरे। एमालेका भट्टराईले २२ हजार ५९७ मत पाए। राप्रपाका उम्मेदवारले ४ हजार २९७ मत प्राप्त गरे। उपमेयरमा नेकपा एमालेकी सावित्रादेवी अर्याल निर्वाचित भइन्। एकीकृत समाजवादीका चीनबहादुर गुरुङलाई झण्डै ८ हजार मतान्तरले पराजित गर्दै अर्याल उपमेयरमा विजयी भएकी हुन्। अर्यालले २४ हजार ९०४ मत ल्याउँदा गुरुङले १६ हजार ९८० मत पाए। राप्रपा उम्मेदवारले ६ हजार ५२९ मत पाए।
उदयपुरमा ८ मध्ये ६ पालिका प्रमुखले लिए सपथ,"उदयपुर : उदयपुरका ६ स्थानीय तहका प्रमुखहरुले शनिबार पद तथा गोपनियताको सपथ लिएका छन्। जिल्ला अदालतमा आयोजित कार्यक्रममा दुई नगरपालिका प्रमुख र चार गाउँपालिका अध्यक्षलाई जिल्ला न्यायाधीश दीपक खनालले सपथ ग्रहण गराएका हुन् । ८ स्थानीय तह रहेको उदयपुरमा मतपरिणाम आइसकेका चौदण्डीगढी नगरपालिका प्रमुख कालुमान लामा, बेलका नगरपालिका प्रमुख अशोक कार्की, उदयपुरगढी गाउँपालिका अध्यक्ष मानबहादुर केप्छाकी मगर, लिम्चुङबुङ गाउँपालिका अध्यक्ष मेजरकुमार राई, रौतामाई गाउँपालिका अध्यक्ष वीरेन्द्रकुमार मगर र ताप्ली गाउँपालिकाका अध्यक्ष ढुंगराज विश्वकर्माले सपथ लिएका हुन्। बाँकी दुई कटारी र त्रियुगा नगरपालिकाको मतपरिणाम आइनसकेकोले पछि सपथ गराइने न्यायाधीश खनालले बताए। कटारीको सोमबारसम्म मतगणना सकिने अनुमान गरिएको छ भने त्रियुगाको अझै सुरु हुन सकेको छैन। बैशाख ३० गतेको निर्वाचनमा वडानं १२ मा विवाद बढेपछि अन्तिम समयमा मतदान प्रकृया स्थगित भएपछि सबै प्रकृया अवरुद्ध भएका छन्। मतगणना गराउने कि पुनः निर्वाचन गराउने भन्ने बिषयमा दलहरु विच कुरा मिल्न सकेको छैन भने निर्वाचन आयोग र मुख्य निर्वाचन अधिकृतले पनि निर्णय दिन सकेका छैनन्। समयमा निर्णय दिन नसक्दा झन् जटिल र पेचिलो बन्दै गएको छ।"
पुतलीबजारका प्रमुख रेग्मी र उपप्रमुख अर्यालले गरे पदबहाली,"स्याङ्जा : पुतलीबजार नगरप्रमुख तुलसीराम रेग्मी र उपप्रमुख देवी अर्यालले शुक्रवार पदबहाली गरेका छन्। कार्यालयमा आयोजित पदबहाली कार्यक्रमपछि बोल्दै नगरप्रमुख रेग्मीले नगरबासीको जनमतको कदर गर्दै सुशासनयुक्त नगरपालिका बनाउने अभियानमा साथ दिन सबैलाई आग्रह गरे। सिमित स्रोत साधनको परिचालन गर्दे नगरको विकास निर्माणमा जुट्नु पर्ने अवस्था रहेको जनाउदै प्रमुख रेग्मीले पहिलो प्राथमिकतामा सुशासनलाई राखेको जनाए। सुशासनयुक्त रहे मात्र भ्रष्टाचारमुक्त हुने र तब, मात्र विकास र समृद्धीले गति लिनेमा उनले जोड दिए। उनले भने, बिगतका कमीकमजोरी सुधारगर्दे सुखी र समुन्नत नगरबासी बनाउने कार्यमा आजैदेखि जुटुनेछु। यसैगरी उपप्रमुख देवी अर्यालले न्यायिक समितिलाई जिम्मेवार बनाई न्यायका पक्ष र महिला सशक्तिकरण र रोजगार कार्यक्रमलाई प्राथमिकता दिने प्रतिवद्धता जनाईन्। सबिधानसभा सदस्य एवं नेपाली कांग्रेस स्याङ्जाका सभापति राजु थापाले जनप्रतिनिधी साझा उम्मेदवार भएको बताउदै निवर्तमान जनप्रतिनिधीका अनुभव र कार्यका बारेमा छलफल र सहकार्य गर्दे नगरको विकास र समृद्धीमा जुट्न सुझाव दिए। कार्यक्रममा निवर्तमान कार्यवाहक सभापति कुमार राना, महासमिति सदस्य तुलसी गिरी, प्रवक्ता भरत लम्साल, नेपाली कांगैस नगरसभापति सुरजकुमार अधिकारी, प्रमुख प्रशासकिय अधिकृत रमेश घर्तीलगायतले सुखी समुन्नत पुतलीबजार निर्माणमा सहयोग गर्ने बताए। पदबहालीपछि प्रमुख रेग्मी र उपप्रमुख अर्यालले नगरपालिका परिसरमा सुन्तलाका बिरुवा रोपेका थिए। पुतलीबजार नगरपालिकामा २५ बर्षपछि नेपाली कांग्रेसले स्थानीय तहमा निर्वाचित भएको हो।"
स्वतन्त्र वडाध्यक्षको संख्या ३ पुग्यो,"उदयपुर : उदयपुरको कटारी नगरपालिका ८ को वडाध्यक्षमा स्वतन्त्र उमेदवार विजयी भएका छन्। योसँगै जिल्लामा स्वतन्त्र वडाध्यक्षको संख्या ३ पुगेको छ। कटारी नगरपालिकाका निर्वाचन अधिकृत राजकुमार राउतका अनुसार वडा नं ८ मा मुढाछापका स्वतन्त्र उमेदवार नविन्द्रकुमार तामाङ्ग विजयी भएका हुन्। तामाङ्गले प्रतिस्पर्धी गठबन्धन नेकपा माओबादी केन्द्रका कमलबहादुर श्रेष्ठलाई १२ मतान्तरले पछि पारेका हुन्। निर्वाचन अधिकृत राउतका अनुसार तामाङ्गले ५५३ र श्रेष्ठले ५४१ मत प्राप्त गरे। श्रेष्ठ यसअघि २०७४ का निर्वाचित वडाध्यक्ष हुन्। श्रेष्ठ यसअघि २०७४ का निर्वाचित वडाध्यक्ष हुन्। नेकपा माओबादीको पकड क्षेत्र मानिने वडा नं ८ लाई तामाङ्गले गठबन्धन हुँदासमेत पराजित गरेका छन्। कुमाईले नेपाली कांग्रेसका कुलबहादुर खत्रीलाई ५२ मतान्तरले विजयी भएका हुन्। उनी यसअघि एमालेको तर्फबाट वडासदस्य निर्वाचित भएका थिए। त्यसैगरी राउतले प्रतिद्वन्द्वी नेकपा एमालेका उमेदवार दिपक तामाङ्गलाई १२२ मतान्तरले जीत निकालेका हुन्। राउत यसअघि नेकपा एमालेबाट निर्वाचित वडाध्यक्ष हुन्। १४ वडा रहेको कटारीमा हालसम्म ८ वटा वडाको नतिजा आइसकेको छ। बाँकीको गणना कार्य भैरहेको निर्वाचन अधिकृत राउतले बताए। ८ मध्ये हालसम्म एमालेले एक्लै ४, रुख १, माओबादी केन्द्र १, नेकपा एसले १ र स्वतन्त्रले १ वडा जितिसकेको छ। एमालेले वडानं १०,११,१३,१४ मा क्रमश: क्षेत्रबहादुर खड्का, अनन्त हायु, शम्भु श्रेष्ठ, अमर मगर, नेपाली कांग्रेसबाट वडानं ७ मा सुविन ढुंगाना, माओबादीबाट वडा नं १२ मा यम्बरबहादुर कटुवाल, नेकपा एसबाट ९ मा वेगबहादुर आले र वडा नं ८ मा स्वतन्त्र नविन्द्रकुमार तामाङ्ग विजयी भइसकेका छन्।"
सूर्योदय नगरपालिकाको मेयरमा नेकपा एकीकृत समाजवादी विजयी,इलाम : इलामको सूर्योदय नगरपालिका मेयरमा नेकपा एस र उपमेयरमा कांग्रेस विजयी भएका छन्। निर्वाचन आयोगका अनुसार स्थानीय तह निर्वाचन २०७९ अन्तर्गत सूर्योदय नगरपालिका मेयरमा नेपाल कम्युनिष्ट पार्टी एकीकृत समाजवादी उम्मेदवार रनबहादुर राई १२ हजार ४ सय ३१ मत ल्याई विजयी भएका हुन् । उनले निकटतम प्रतिद्वन्द्वी नेपाल कम्युनिष्ट पार्टी एमाले उम्मेदवार काजीमान कागतेलाई १ हजार ८ सय ५२ मतान्तरले पराजित गरेका हुन् । पराजित काजीमान कागतेले १० हजार ५ सय ७९ मत ल्याएका छन् । यस्तै उपप्रमुखमा नेपाली कांग्रेसका उम्मेदवार दुर्गाकुमार बराल ११ हजार ८ सय ५४ मतसहित विजयी भएका छन्। उनकी निकटतम प्रतिद्वन्द्वी नेपाल कम्युनिष्ट पार्टी एमालेकी उम्मेदवार दुर्गादेवी भट्टराईले ९ हजार १ सय २२ मत ल्याएकी छन्।
गठबन्धनका उम्मेदवार स्वतन्त्रभन्दा ६ हजार बढी मतले पछाडि,"जनकपुरधाम : जनकपुरधाम उपमहानगरपालिकामा स्वतन्त्र उम्मेदवार भन्दा सत्तारुढ गठबन्धनका उम्मेदवार ६ हजार बढी मतले पछाडि परेका छन्। कांग्रेसका बागी उम्मेदवार मनोजकुमार साहभन्दा जनकपुरधाम उपमहानगरपालिकाका निवर्तमान मेयर तथा जनता समाजवादी पार्टीका उम्मेदवार लालकिशोर साह ६ हजार बढी मतले पछाडि छन्। कांग्रेसका बागी उम्मेदवार मनोज साहले सुरुवाती चरणदेखिको अग्रता कायमै राखेका हुन्। कांग्रेसको तर्फबाट उम्मेदवार बन्न नसकेको स्वतन्त्र उम्मेदवार मनोज साह ८ हजार ४ सय ३६ मतसहित पहिलो स्थानमा छन्। गठबन्धनका उम्मेदवार भने उनीसँग ६ हजार भन्दा बढी मतले पछि छन्। गठबन्धनको तर्फबाट जसपाका लालकिशोर साह मेयरका उम्मेदवार हुन् तर उनी २ हजार ३७३ मतसहित पाँचौ स्थानमा छन्। दोश्रो स्थानमा नेकपा एमालेका शिवशंकर साह (हिरा) छन्। उनले ५ हजार ८ सय ९५ मत ल्याएका हुन् भने लोकतान्त्रिक समाजवादी पार्टीका मनोज चौधरी ३ हजार ४०, स्वतन्त्र उम्मेदवार बलराम महतो २ हजार ५ सय ७५ मत ल्याएका हुन्। यस्तै स्वतन्त्र उम्मेदवार जानकीराम साह १ हजार ३६६, जनमत पार्टीकी अनिता देवी ८९७, लोकतान्त्रिक समाजवादी पार्टीकी विभा ठाकुर ८९२ मत ल्यएकी हुन्। यस्तै उपमेयरतर्फ गठबन्धनबाट कांग्रेसका किशोरी साह ९ हजार ४ सय ४५ मतसहित पहिलो स्थानमा रहेका छन्। नेकपा एमालेकी रुणा झा ६ हजार ९ सय ४, लोसपाकी रिता कुमारी मिश्र ३ हजार ५९, स्वतन्त्र उम्मेदवार निर्मल चौधरी २ हजार ४९६, जनमतका संतोष कुमार साह १ हजार ४८, तमलोपाका ईश्वर पंडित कुम्हार ८४५ मत ल्याए।"
नुवाकोटको वेलकोटगढीमा गठबन्धनका उम्मेदवार विजयी,नुवाकोट : नुवाकोटको पूर्वी भेगमा रहेको बेलकोटगढी नगरपालिकाको नेतृत्व परिवर्तन भएको छ। स्थानीयतह सदस्यका लागि भएको निर्वाचनमा बेलकोटगढीको मेयर र उपमेयरसहित अधिकांश पदमा कांग्रेसमाओवादी गठबन्धनका उम्मेदवारहरु विजयी भएका छन्। वेलकोटगढीको मेयरमा माओवादी केन्द्र र उपमेयरमा नेपाली कांग्रेसका उम्मेदवार विजयी भएका छन्। बेलकोटगढीको मेयरमा माओवादी केन्द्रका उम्मेदवार जगतबहादुर गुरुङ निर्वाचित भएका छन् भने उपमेयरमा कांग्रेसका उम्मेदवार शिवप्रसाद दाहाल विजयी भएका हुन्। निर्वाचन कार्यालयका अनुसार बेलकोटगढी नगरपालिकामा खसेको २४ हजार आठसय ६१ मतमध्ये मेयरमा निर्वाचित माओवादी केन्द्रका उम्मेदवार गुरुङले १३ हजार २ सय २२ मत ल्याएर निर्वाचित भएका हुन्। उनले निकटतम प्रतिद्वन्द्वी नेकपा (एमाले) उम्मेदवार राजेन्द्ररमण खनाललाई ६ हजार ४ सय २८ को फराकिलो मतान्तरले पराजित गरेका हुन्। पराजित खनालले ६ हजार ७ सय ९४ मत ल्याएका छन्। यस्तै उपमेयरमा निर्वाचित कांग्रेसका उम्मेदवार शिव दाहालले १० हजार ७ सय ६६ मतसहित विजयी भएका छन्। उनका निकटतम प्रतिद्वन्द्वी नेकपा एमालेकी उम्मेदवार रुपा सापकोटाले ७ हजार २ सय ७४ मत ल्याएकी छन्। नुवाकोटको बेलकोटगढीमा सरकारमा रहेका माओवादी र कांग्रेसबीच मुख्य पदमा गठबन्धन भएको थियो। सत्तामा रहेको नेकपा एकीकृत समाजवादीले वेलकोटगढीमा नेतृत्व आफूले पाउनु पर्ने माग गरेपनि छुट्टाछुट्टै रुपमा निर्वाचनमा गएका थियो।
कार्यभार सम्हाले बर्दियाका जनप्रतिनिधिले,"गुलरिया : स्थानीय तह निर्वाचन पश्चात बर्दियामा मतगणना कार्य सकिएको छ। मतगणना सकिएसँगै शपथ लिएका जनप्रतिनिधिहरुले पालिकाहरुमा शुक्रबारदेखि कार्यभार सम्हालेका छन्। पालिका प्रमुखहरुले कार्यभार सम्हाल्दै गर्दा आआफ्ना महत्वपूर्ण घोषणासमेत गरेका छन्। बर्दियामा नेपाली कांग्रेसले वर्चश्व कायम गरेको छ। अघिल्लो निर्वाचनमा ३३ वटा पालिका विजेता एमाले र माओवादी केन्द्र यस पटकको निर्वाचनमा खुम्चिएका छन्। एमालेले बाँसगढी नगरपालिका जोगाएको छ। माओवादीले बारबर्दिया र मधुवन नगरपालिका गुमाएको छ। कांग्रेसले मधुवन, ठाकुरबाबा, बारबर्दिया नगरपालिका थपेको छ। अघिल्लो निर्वाचनमा माओवादीले जित सुनिश्चित गरेका बारबर्दिया, मधुवन नगरपालिका र एमालेले जितेको ठाकुरबाबा नगरपालिका यस पटक कांग्रेसले जितेको छ। गुलरिया नगरपालिका र गेरुवा गाउँपालिका कांग्रेसले आफ्नो पोल्टामै राखेको छ। समग्र जिल्लाका ८ वटा पालिका मध्ये कांग्रेसले ५ वटा प्रमुख, ४ वटा उपप्रमुख पद जितेको छ। बर्दियाको ७५ वटा वार्ड मध्ये कांग्रेसले ३२ वटा वडा अध्यक्ष जितेको हो। बर्दियामा जनता समाजवादी पार्टी, जनमत पार्टीले ११ वटा वडामा जितेका छन्। स्वतन्त्र उम्मेदवार हरुले २ वटा वडा जितेका हुन्। बर्दियाको सदरमुकाम गुलरिया नगरपालिकाको कांग्रेसका प्रमुख र उप्रमुख विजयी भएका छन्। नेकपा एमालेका अमर बहादुर खड्का र टिका संसेली मगरलाई पराजितगर्दै मुक्तिनाथ यादव र सावित्रा गौतम विजयी भए। यादवले ७ हजार ९८९ मत प्राप्त गरे। विजेता उपप्रमुख गौतमले ८ हजार २०७ मत प्राप्त गरिन्। एमालेका खड्काले ७ हजार ८११ मत प्राप्त गरे। एमालेकी संसेली मगरले ७ हजार ४६२ मत प्राप्त गरे। मधुवन नगरपालिकाको प्रमुख पदमा कांग्रेसका तेजबहादुर भाट र उप्रमुख पदमा अनिता चौधरी विजयी भएका छन्। भाटले ८ हजार ७७५ मत प्राप्त गरे। निकटतम प्रतिद्वन्दी नेकपा माओवादी केन्द्रका लक्ष्मीप्रसाद शर्माले ७ हजार ९३१ मत प्राप्त गरे। उप्रमुख पदमा कांग्रेसकी चौधरीले ८ हजार ३३५ मत प्राप्त गरी विजयी भएकी छिन्। प्रतिस्पर्धी माओवादी केन्द्रकी शुभद्रा चौधरीले ७ हजार ८९९ मत प्राप्त गरिन्। बारबर्दिया नगरपालिकाको प्रमुखमा कांग्रेसका छविलाल थारु र उपप्रमुखमा रत्ना कुमारी पाण्डे विजयी भएका छन्। नगरप्रमुख पदमा थारुले १३ हजार ६ मत र पाण्डेले १२ हजार ४९१ मत प्राप्त गरेकी छिन्। निकटतम प्रतिद्वन्दी नेकपा एमालेका पदम प्रसाद ढकालले १० हजार ३५१ र उपप्रमुख नारायणी चौधरीले १० हजार ८ सय ५५ मत प्राप्त गरेका छन्। ठाकुरबाबा नगरपालिकाको नगरप्रमुखमा कांग्रेसका तिलकराम लम्साल र उपप्रमुखमा नेकपा एमालेकी विना भट्टराई विजयी भएका छन्। निकटतम प्रतिद्वन्दी प्रमुखमा माओवादी केन्द्रका नेत्रराज आचार्य र उपप्रमुखमा नेपाली कांग्रेसकी मञ्जुकुमारी चौधरीलाई पराजितगर्दै प्रमुख उपप्रमुख कांग्रेस र एमालेबाट निर्वाचित भएका हुन्। लम्सालले ९ हजार ४२ मत प्राप्त गरे। माओवादीका आचार्यले ६ हजार ८१८ मत प्राप्त गरेका छन्। उपप्रमुख पदकी विजेता एमालेकी भट्टराईले ८ हजार १७६ मत प्राप्त गरी कांग्रेसकी चौधरीलाई ७ हजार ६७४ मतमै समेटिन्। गेरुवा गाउँपालिकाको अध्यक्ष पदमा नेपाली कांग्रेसका जमान सिंह केसी विजयी भएका छन्। पालिकाको सवै वडा अध्यक्ष लगायत उपाध्यक्ष सहित केसी विजयी भएका हुन्। माओवादी केन्द्रका विश्व बहादुर थारुलाई १ हजार ७८ मतले पराजित गर्दै केसीले ७ हजार ६९८ मत प्राप्त गरेका छन्। उपाध्यक्ष पदमा कांग्रेसकी लक्ष्मी कुमारी चौधरीले ७ हजार १५३ मत प्राप्त गरी विजयी भएकी छिन्। उपाध्यक्ष पदमा माओवादी केन्द्रकी लिला चौधरीले ६ हजार ५८३ मत प्राप्त गरिन्। बाँसगढी नगरपालिकाको प्रमुख र उपप्रमुखमा नेकपा एमालेका खडक बहादुर खड्का र इन्दिरा चौधरी विजयी भएका छन्। प्रमुखमा माओवादी केन्द्रका भवन कुमार थारु र उपप्रमुखमा कांग्रेसकी आकाश थारुलाई पराजितगर्दै उनीहरुले जितेका हुन्। एमालेका विजयी खड्काले १० हजार ९४७ मत प्राप्त गरे। प्रतिस्पर्धी माओवादीका थारुले ९ हजार ७६३ मत प्राप्त गरेका छन्। उपप्रमुख पदमा एमालेकी चौधरीले ११ हजार ३५ मत प्राप्त गरिन्। प्रतिस्पर्धी नेपाली कांग्रेसकी आकाश थारुले ८ हजार ५१२ मत पाईन्। राजापुर नगरपालिकाको प्रमुखमा माओवादी केन्द्रका दिपेश थारु र उपप्रमुखमा मनकला कुमारी चौधरी विजयी भएका छन्। नेपाली कांग्रेसका दिपक जंग शाह र यशोदा थारुलाई पराजितगर्दै राजापुरमा माओवादी केन्द्रले जित हात पारेको छ। प्रमुख पदका थारुले ९ हजार ८०७ मत प्राप्त गरेका छन्। शाहले ९ हजार ७६० मत पाए। उप्रमुख पदमा माओवादी केन्द्रकी चौधरीले १० हजार ८६ मत प्राप्त गरी नेपाली कांग्रेसकी यशोदा थारुलाई पराजित गरिन्। कांग्रेसकी थारुले १० हजार मत प्राप्त गरिन। प्रमुख पदमा ४७ मत र उपप्रमुख पदमा ४१ मतको मतान्तर रहेको निर्वाचन अधिकृतको कार्यालय राजापुरले जनाएको छ। बढैयाताल गाउँपालिकाको अध्यक्षमा नेकपा माओवादी केन्द्रका हिमालय त्रिपाठी र उपाध्यक्षमा नेकपा एमालेकी लक्ष्मी अधिकारी विजयी भएका छन्। अध्यक्षमा एमालेका लालबहादुर श्रेष्ठ र उपाध्यक्षमा कांग्रेसकी पवित्रा कुमारी अर्याललाई पराजितगर्दै त्रिपाठी र अधिकारी विजयी बनेका छन्। अध्यक्ष पदमा माओवादी केन्द्रका त्रिपाठीले ९ हजार ३६७ मत प्राप्त गरे। प्रतिस्पर्धी एमालेका लाल बहादुर श्रेष्ठ ८ हजार ३०८ मतमा समेटिए। उपाध्यक्ष पदकी विजेता एमालेकी अधिकारीले ८ हजार ८८५ मत प्राप्त गरीन्। प्रतिस्पर्धी कांग्रेसकी अर्यालले ८ हजार ३१५ मत प्राप्त गरिन्।"
नवलपरासीमा सबैभन्दा बढी कांग्रेसका उमेदवार चुनिए,"परासी : पश्चिम नवलपरासीका ७ स्थानीय तहमा सबैभन्दा बढी नेपाली कांग्रेसका उमेदवार जनप्रतिनिधिमा चुनिएका छन्। ३ नगरपालिका र ४ गाउँपालिका रहेको जिल्लामा कुल ३ सय ८४ जनप्रतिनिधि चुनिएका छन्। जसमा प्रमुख र उपप्रमुखसहित नेपाली कांग्रेसबाट १ सय ७४ जनप्रतिनिधि चुनिएका हुन्। कांग्रेसले प्रमुख र उपप्रमुखमा ३३ पालिका जितेको छ। ३४ वडामा वडाअध्यक्ष र १ सय ३४ सदस्य जितेको छ। एमालेबाट ३ प्रमुख र २ उपप्रमुखसहित १ सय ९ जनप्रतिनिधि चुनिएका छन्। जसमा १६ वडाध्यक्ष र ८८ जना वडा सदस्य जितेको छ। माओवादी केन्द्रले ११ प्रमुख उपप्रमुखसहित ३० जनप्रतिनिधि जितेको छ। जसमा ७ वडाध्यक्ष र २१ जना सदस्यामा जितेको छ। राप्रपाले ३० जना जनप्रतिनिधि जितेको छ। जसमा १ उपप्रमुख, ६ वडाध्यक्ष र २३ वडा सदस्यमा जनप्रतिनिधि जितेको हो। जनता समाजवादी पार्टी(जसपाले) २४ जनप्रतिनिधि जितेको छ। जसमा ६ वडाध्यक्ष र १८ सदस्य छन्। लोसपाले १ वडाध्यक्ष र ४ सदस्य गरी ५ जनप्रतिनिधिमा जितेको छ। जनता प्रगतिशिल पार्टी(जप्रपा) ले १ वडाध्यक्ष र ४ सदस्य गरी ५ जनप्रतिनिधि जितेको छ। नेकपा एकीकृत समाजवादी(एस) ले १ वडाध्यक्ष र २ सदस्य गरी ३ जना जनप्रतिनिधि जितेको छ। स्वतन्त्रबाट २ जना वडाध्यक्ष र २ जना सदस्य गरी ४ जनाले जितेका छन्।"
अमेरिकी उपमन्त्री जियाले गरिन् जाउलाखेलस्थित तिब्बती शरणार्थी शिविरको भ्रमण,"काठमाडौं : नेपाल भ्रमणमा रहेकी अमेरिकी उपमन्त्री एवं तिब्बती मामिला संयोजक उज्रा जियाले जाउलाखेलस्थित तिब्बती शरणार्थी शिविरको निरीक्षण गरेकी छन्। अमेरिकी दूताबासका डेपुटी चिफसहित उपमन्त्री जियाको टोली शनिबार मध्यान्ह जाउलाखेलस्थित तिब्बती शरणार्थी शिविर पुगेको हो। उपमन्त्री जियाले शिविरको भौतिक एवं अन्य सुविधाका विषयमा विषयबारे जानकारी लिएकी छन्। उपमन्त्री जियाले शिविरमा रहेका शरणार्थीहरुको स्वास्थ्य, शिक्षा लगायतका विषयको समेत अभिरुचिपूर्वक जानकारी लिएको त्यहाँ रहेका एक तिब्बती अगुवाले अन्नपूर्णलाई जानकारी दिए। शिविरमा बस्ने तिब्बती शरणार्थीसँग उपमन्त्री जियाले केहीबेर अन्तर्क्रिया समेत गरेकी थिइन्। तिब्बती समुदायका अगुवाहरुले शरणार्थी परिचयपत्र नहुँदा कतिपय तिब्बती शरणार्थीहरु मानव अधिकारका आधारभुत कुराहरुबाट समेत वञ्चित हुनु परेको उपमन्त्री जियालाई सुनाएका थिए। परराष्ट्र मन्त्रालयले शुक्रबार पत्रकार सम्मेलन गरी अमेरिकी उपमन्त्री जिया तिब्बती शरणार्थी शिवरमा जाने विषयबारे अनभिज्ञता प्रकट गरेको थियो। प्रवक्ता सेवा लम्सालले उपमन्त्री जियाको व्यक्तिगत भ्रमणबारे आफूहरुलाई जानकारी नहुने बताएकी थिइन्। नेपालका लागि चिनियाँ राजदूत होउ यान्छीले बुधबार गृहमन्त्री खाणलाई भेटेर अमेरिकी उपमन्त्रीको भ्रमणबारे चासो राखेकी थिइन्। राजदूत यान्छीले नेपालले लिएको एक चीन नीतिको अडान कायमै रहनेमा आफू विश्वस्त रहेको गृहमन्त्री खाँणसँग भनेकी थिइन्। जवाफमा गृहमन्त्री खाँणले नेपालचीन सम्बन्ध र चीनको सुरक्षा मामिलामा आफू संवेदनशिल रहेको जवाफ दिएका थिए। तिब्बती मामिलाका संयोजक जिया भारतको हिमाञ्चल प्रदेशस्थित धर्मशालामा धार्मिक नेता दलाई लामालाई भेटेर शुक्रबार नेपाल आएकी हुन्। हिमाञ्चल प्रदेशमा अमेरिकी उपमन्त्री जियाले तिब्बती सरकारका प्रमुख पेन्पा छिरिङसँग भेट गरेकी थिइन्। जिया नागरिक सुरक्षा, प्रजातन्त्र र मानव अधिकार हेर्ने अमेरिकी उपमन्त्री हुन्। सन् १९९५ पछि नेपाल सरकारले तिब्वती शरणार्थीहरुलाई शरणार्थी परिचय पत्र दिएको छैन। शरणार्थी परिचयपत्र नहुँदा नेपालमा रहेका तिब्बती शरणार्थीहरु रोजगार हुनबाट समेत बञ्चित हुँदै आएको नेपालमा रहेका शरणार्थीका अगुवाहरुले बताएका छन्। उपमन्त्री जियाले प्रधानमन्त्री देउवालगायत नेपाली उच्च अधिकारीहरुसँगको भेटमा शरणार्थी परिचपत्र पत्र नपाएका तिब्बतीहरुलाई तत्काल शरणार्थी परिचय पत्र दिन आग्रह गर्ने सम्भावना रहेका परराष्ट्र स्रोतले बताएको छ। तस्बिर: सरोज बैजु"
एमाले सचिव महासेठको गृहनगरमा एमाले शून्य,जनकपुरधाम : नेकपा एमालेमा मधेशको प्रभावशाली नेता तथा एमालेका सचिव रघुवीर महासेठको गृह नगरमा एमाले शून्यमा झरेको छ। संघीय सांसदसमेत रहेका महासेठको घर धनुषाको मिथिला बिहारी नगरपालिकामा मेयरमा कांग्रेस र उपमेयरमा माओवादी केन्द्र विजयी भएको हो। कांग्रेसका राजेन्द्रप्रसाद यादव ४ हजार ३ सय ४ मत ल्याएर मेयरमा विजयी भएका छन्। उनले आफ्ना निकटतम प्रतिद्वन्दी एमालेका निवर्तमान मेयर अनिल कुमार यादवलाई २ हजार १० मत अन्तरले पराजित गर्दै विजयी भएका हुन्। निकटतम प्रतिद्वन्दी निवर्तमान मेयरले ४ हजार ९४ मत मात्र ल्याउन सके। यस्तै उपमेयरमा नेकपा माओवादी केन्द्रकी शोभादेवी साह विजयी भएकी छिन्। उनले ३ हजार ३ सय ३० मत ल्याएर विजयी भइन् भने निकटतम प्रतिद्वन्दी नेकपा एकीकृत समाजवादीकी अनिता कुमारीले २ हजार ७ सय ९७ मत प्राप्त गरेकी छिन्। १० वटा वडा रहेको मिथिला बिहारी नगरपालिकाको एउटा वडासमेत एमालेले जित्न सकेनन्। २०७४ निर्वाचनमा यो नगरपालिकामा एमालेले मेयर उपमेयरसहित केही वडाहरु पनि जितेको थियो। यस नगरपालिकाको वडा नं ३ मा एमाले नेता रघुवीर महासेठको पुख्र्यौली घर रहेको छ।
"स्थापितलाई उछिनिन् सिर्जनाले, १५ हजार २७६ मतले बालेन अगाडि",काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन साहले सुरुदेखिनै अग्रता कायम गरेका छन्। शनिबार २ बजेसम्म ९० हजार मतगणना हुँदा बालेनले ३२ हजार ९७८ मत प्राप्त गरेका छन्। दोस्रोमा गठबन्धका उम्मेदवार सिर्जना सिंह उक्लीएकी छिन्। यसअघि सिंह तेस्रो स्थानमा थिइन्। सिंह १७ हजार ७०२ मतका साथ दोस्रो स्थानमा रहेकी छिन्। यस्तै एमालेका उम्मेदवार केशव स्थापितले १७ हजार ६७८ मत प्राप्त गरेका छन्। बालेनले सीर्जनालाई १५ हजार २७६ मतले लिड गरिरहेका छन्। गठबन्धनबाट उम्मेदवार बनेकी कांग्रेसकी सिर्जना सिंहले १७ हजार १०८ मत प्राप्त गरेकी छन्।
कार्यपालिका निर्वाचन : मुस्ताङको घरपझोङ र थासाङमा कांग्रेसएमालेबीच प्रतिस्पर्धा हुने,"जोमसोम : स्थानीय तह सदस्य निर्वाचन सकिए लगत्तै मुस्ताङको घरपझोङ र थासाङ गाउँपालिकामा कार्यपालिका निर्वाचनको प्रक्रिया अघि बढाईएको छ। घरपझोङ र थासाङ गाउँपालिका शुक्रबार नेकपा एमाले, कांग्रेस, राप्रपा, माओवादी केन्द्र र एकीकृत समाजवादीले मनोनयपत्र दर्ता गराएका छन्। घरपझोङ र थासाङमा कार्यपालिका निर्वाचन जेठ १३ गते हुने जनाईएको छ। स्थानीय तह सदस्य निर्वाचन अन्तर्गत घरपझोङ गाउँपालिकामा नेपाली कांग्रेसले अध्यक्ष र उपाध्यक्षसहित १२ पद जितेको छ। नेकपा एमाले दुई वडाध्यक्षसहित ११ पद जितेको थियो। यस्तै राप्रपाले २, माओवादी केन्द्रले १ र एकीकृत समाजवादीले १ पद जितेको थियो। गाउँपालिकाको कुल २७ पद मध्ये सबै सदस्यले निर्वाचनमा भाग लिएको अवस्थामा कार्यपालिका सदस्यमा निर्वाचित हुन १४ जना सदस्य आवश्यक पर्ने हुन्छ। तर घरपझोङमा कांग्रेस र एमालेको १४ जना सदस्य अपुग हुने हुँदा राजनीतिक समिकरण आवश्यक पर्ने देखिएको हो। कार्यपालिका सदस्यका लागि उम्मेदवार हुन गाउँसभामा निर्वाचित ४ जना महिला र गाउँसभाले निर्वाचित गराउने २ जना दलित वा अल्पसंख्यक सदस्य कार्यपालिकामा आउने पाउँने व्यवस्था गरिएको छ। मुस्ताङको घरपझोङमा कार्यपालिका सदस्य निर्वाचनका लागि कांग्रेस, माओवादी केन्द्र र समाजवादीको तालमेल हुने देखिएको छ। कांग्रेसबाट महिलातर्फ लक्ष्मीकुमारी थकाली र सरिता नेपालीले उम्मेदवारी दिएकी छिन्। माओवादी केन्द्र र समाजवादीबाट जैकला विक र दुर्गादेवी रसाईलीले कार्यपालिका सदस्यका लागि उम्मेदवारी दर्ता गरेका छन्। कांग्रेसबाट दलित र अल्पसंख्यक सदस्यतर्फ राजुप्रसाद लालचन र सुरेन्द्र थकालीले उम्मेदवारी दिएका छन्। यस्तै नेकपा एमालेले पनि ४ महिला र १ दलित वा अल्पसंख्यक सदस्य कोटामा कार्यपालिका सदस्य हुन उम्मेदवारी दिएका छन्। एमाले प्यानलबाटै अल्पसंख्यक कोटामा राप्रपाकी कमला लालचन अधिकारीले कार्यपालिका सदस्यका लागि उम्मेदवारी दिएको प्रमुख प्रशासकीय अधिकृत गौरीनाथ आचार्यले जानकारी दिए। घरपझोङमा कार्यपालिका समिकरण हेर्दा कांग्रेस प्यानलबाट माओवादी र समाजवादीको सदस्य जोड्दा १४ मत हुन्छ भने एमाले प्यानलबाट राप्रपाको मत जोड्दा १३ पुग्छ। कांग्रेस र एमाले अलगअलग प्यानलबाट निर्वाचन हुँदा कांग्रेस प्यानल विजयी हुने अवस्था देखिन्छ। यद्यपी गाउँसभाका २७ जना सदस्यमध्ये कुनै उम्मेदवारहरुका लागि मत फरक ढंगले विभाजित हुँदा वा अनुउपस्थित रहदा कार्यपालिकाको निर्वाचन परिणाम फरक ढंगले आउनसक्ने अनुमान गरिएको छ। कांग्रेसले गठबन्धन जोगाउन सकेमा प्यानल विजयी हुनेछ भने एमालले कुनै सदस्यलाई तान्न सके पनि बराबरीको अवस्था रहन्छ। यस्तै मुस्ताङको थासाङ गाउँपालिकामा पनि कार्यपालिका सदस्य निर्वाचन रोचक हुने अनुमान गरिएको छ। थासाङमा नेकपा एमाले पालिका अध्यक्ष र १ वडाध्यक्षसहित १४ सदस्य जितेको छ। कांग्रेसले पालिका उपाध्यक्ष र ४ वडाध्यक्षसहित १३ सदस्य जितेको छ। थासाङमा नेकपा एमाले र कांग्रेसले ४ महिला सदस्य र २ दलित वा अल्पसंख्यक सदस्य गरी ६६ पदमा उम्मेदवारी दर्ता गराएको प्रमुख प्रशासकीय अधिकृत नगेन्द्र सुवेदीले जानकारी दिए। एमालेबाट किपल थकाली, दिलकुमारी नेपाली,देवचन्द्र शेरचन, पदमिनी विक,विक्रम गौचन र हिमा विकले कार्यपालिका सदस्यका लागि उम्मेदवारी दिएका छन्। यस्तै कांग्रेसबाट जिनमती सिङजाली मगर, तिलकुमारी नेपाली, दविका विक, राधिका सार्की, विमला तुलाचन र सुर्ज गौचनले कार्यपालिका सदस्यका लागि उम्मेदवारी दिएको प्रशासकीय अधिकृत सुवेदीले जानकारी दिए। थासाङमा नेकपा एमाले र कांग्रेसका मात्रै गाउँसभामा निर्वाचित भएका हुन्। दुबै पार्टीको १३ र १४ मत हुँदा १ मतको मात्र फरक छ। १ मतले पछि परेको कांग्रेसले नेकपा एमालेको मत आफुले पाउँने अपेक्षा गरी ६ वटै पदमा उम्मेदवारी दिएको हो। दुबै पालिकामा ११ मतको फरक रहदा कार्यपालिका निर्वाचनमा कुन सदस्यले कार्यपालिका निर्वाचन जित्नसक्छन भन्ने अवस्था निर्वाचनपछि मात्र निक्र्योल गर्न सकिने छ। गाउँ सभाका कुनै एक सदस्य १३ गते हुँने मतदानमा अनुउपस्थित रहदा बराबरी हुने र एक जना सदस्यले एमालेबाट कांग्रेसमा क्याम्प परिवर्तन गरे मात्र कांग्रेसको जीत हुने अवस्था रहन्छ। नेकपा एमालेले आफ्नो मत सुरक्षित राख्न सकेमात्र ६ वटै सदस्यलाई कार्यपालिका जिताउन सहज हुन्छ। थासाङमा केन्द्र कहाँ राख्ने भन्ने विवाद अझै सुल्झिएको छैन। नेपाल सरकारको राजपत्रमा पालिकाको केन्द्र कोवाङमा रहने जनाईएपनि यसमा मुद्धा परेपछि गाउँपालिकाको भवन निर्माणको काम समेत हुन सकेको छैन। पार्टी गत हिसाबले नभई क्षेत्र गत हिसाबले कार्यपालिका निर्वाचनमा मत विभाजित हुने अवस्था रहे अपेक्षा गरिए भन्दा फरक नतिजा आउन सक्छ। स्थानीय तहको गाउँसभाबाट कार्यपालिका सदस्यका अध्यक्ष,उपाध्यक्ष र ५ जना वडाध्यक्ष स्वतः कार्यपालिका सदस्य हुने व्यवस्था छ। यस्तै कार्यपालिकाको सदस्य सचिवमा प्रमुख प्रशासकीय अधिकृतलाई सदस्य सचिवमा राख्ने प्रावधान छ। निर्वाचित ६ जना ,गाउसभाका ७ र प्रशासकीय गरी १४ जनाको कार्यपालिका सदस्य बन्दछ।"
तीन दशकपछि एमाले पराजित भएको हेटौंडामा गठबन्धनको र्याली (फोटो फिचर),"हेटौंडा : नेकपा एमालेले ३० वर्षपछि हेटौंडा उपमहानगरपालिकाको नेतृत्व गुमाएको छ। २०४९ सालदेखि हेटौंडाको मेयर र उपमेयर जित्दै आएको एमालेले २०७९ को निर्वाचनबाट भने दुबै पद गुमाएको हो। एमालेतको विरासत भत्काएपछि गठबन्धन दलले हेटौंडामा विजय र्याली निकालेको छ। हेटौंडाको वन विज्ञान अध्ययन संस्थान अगाडिबाट निस्किएको र्याली नगर परिक्रमा गर्दै सीमा चोकमा आएर सभामा परिणत भएको थियो। सभालाई गठबन्धन दल नेपाली कांग्रेस बागमती प्रदेश सभापति इन्द्र बानियाँ, नेकपा माओवादी केन्द्रकी केन्द्रीय सदस्य कुमारी मोक्तान, नेकपा एकीकृत समाजवादीका केन्द्रीय उपाध्यक्ष केदार न्यौपाने, नवनिर्वाचित मेयर मिना लामालगायतले सम्बोधन गरेका थिए। एमालेका उम्मेदवार अनन्त पौडेललाई दुई हजार १६७ मतले पछि पार्दै गठबन्धन दल एकीकृत समाजवादीकी लामा मेयरमा निर्वाचित भएकी हुन्। लामाले २३ हजार ७५ मत ल्याउँदा निकतम प्रतिस्पर्धी एमालेका अनन्तप्रसाद पौडेलले २० हजार ९०८ मत प्राप्त गरे। त्यस्तै राप्रपाका दीपकबहादुर सिंहले २० हजार ५३१ मत प्राप्त गरे। उपमेयरमा कांग्रेसका राजेश बानियाँ ३२ हजार ५९३ मतसहित विजयी भए। एमालेकी सुमित्रा काफ्लेले २३ हजार ९०९ र राप्रपाकी इन्दिरा न्यौपानले पाँच हजार ४८३ मत पाइन्। मकवानपुरको दश स्थानीय तहमध्ये कांग्रेसले पाँच पालिका प्रमुख र चार पालिका उपप्रमुख, एमालेले दुई पालिका प्रमुख र एक उपप्रमुख जितेको छ। माओवादी केन्द्रले दुई पालिका प्रमुख र पाँच पालिका उपप्रमुख र एकीकृत समाजवादीले एक पालिका प्रमुख जितेको छ।"
प्रहरीको स्कर्टिङमा पुगेकी थिइन् अमेरिकी मन्त्री तिब्बती शरणार्थी शिविर फोटोभिडियो,काठमाडौं : नेपाल भ्रमणमा रहेकी अमेरिकी उपमन्त्री एवं तिब्बती मामिला संयोजक उज्रा जियाले जाउलाखेलस्थित तिब्बती शरणार्थी शिविरको निरीक्षण गरेकी छन्। अमेरिकी दूताबासका डेपुटी चिफसहित उपमन्त्री जियाको टोली शनिबार मध्यान्ह जाउलाखेलस्थित तिब्बती शरणार्थी शिविर पुगेको हो। जियाको टोलीलाई नेपाल प्रहरीले जावलाखेलसम्मै स्कर्टिङ गरेको थियो। तस्बिरहरु : सरोज बैजु
गिरिराजमणी र साहको क्षेत्रमा जसपाका उम्मेदवार विजयी,जनकपुरधाम : पूर्व शिक्षामन्त्री तथा संघीय सांसद गिरिराजमणि पोखरेल र मधेश सरकारका आन्तरिक मामिला तथा सञ्चार मन्त्री भरत साहको क्षेत्रमा जनता समाजवादी पार्टी नेपालले शानदार जित हासिल गरेको छ। महोत्तरी क्षेत्र नं १ स्थित गौशाला नगरपालिका माओवादीको एकल पकड क्षेत्र भएपनि स्थानीय तहको निर्वाचनमा जनता समाजवादी पार्टीका मेयर र उपमेयरसहित अधिकांस वडाहरुमा विजयी हासिल गरेका छन्। पोखरेल र साहको क्षेत्र महोत्तरीको गौशाला नगरपालिकामा जनता समाजवादी पार्टीका डा दिपेन्द्र महतो ८ हजार ७ सय ९९ मत ल्याएर निर्वाचित भएका हुन्। उनका निकटतम प्रतिद्वन्द्वी नेकपा माओवादी केन्द्रबाट मेयरका उम्मेदवार बिष्णुबहादुर योञ्जन ५ हजार ६ सय २७ मत पाएका छन्। यस्तै नेपाली कांग्रेसका उम्मेदवार बसन्त गुरुङ ५ हजार १ सय ३२ मत प्राप्त गरेका छन्। त्यसैगरी उपमेयरमा जनता समाजवादी पार्टीकै रेणुकुमारी महतोले ८ हजार ४ सय ५५ मत ल्याएर निर्वाचित भएकी हुन्। उनकी निकटतम प्रतिद्वन्द्वी नेकपा माओवादी केन्द्रकी जनक दुलारी साहले ५ हजार ४ सय ९० मत प्राप्त गरेकी छन्। साह मधेस प्रदेश सरकारको आन्तरिक मामिला तथा सञ्चार मन्त्री भरत साहको भाई बुहारी हुन्। नेपाली कांग्रेसबाट उपमेयरको उम्मेदवार बनेकी सुसिला देवीले ५ हजार ४७ मत मात्र पाएको निर्वाचन अधिकृतको कार्यालय गौशालाले जनाएको छ। २०७४ सालको स्थानीय निर्वाचनमा मेयरमा शिवनाथ महतो र उपमेयरमासहितको प्यानल विजयी भएको थियो। तर २०७९ को स्थानीय तह निर्वाचनमा टिकट वितरणमा समान प्रणाली नअपनाईएको तथा नेताको भाइ श्रीमती र भाइबुहारीलाई पार्टीले बढाएरको परिणामको रुपमा माओवादी नेताहरुले लिईरहेका छन्।
"म्याग्दीका स्थानीय तह : एमाले बढ्यो, कांग्रेस खस्कियो, माओवादीको सुधार","बेनी : स्थानीय तह निर्वाचनमा म्याग्दीमा नेकपा एमालेले चार वटा र कांग्रेसले दुई वटा स्थानीय तहको नेतृत्व जितेका छन्। माओवादीले एकएक वटा उपमेयर र उपाध्यक्ष, एमालेले तीन वटा र कांग्रेसले एक उपाध्यक्ष जितेका छन्। अघिल्लो चुनावमा छ वटा मेयर, अध्यक्ष र उपाध्यक्ष जितेको कांग्रेसले यसपालि तीन वटा पालिकाको नेतृत्व गुमाएको छ। नेतृत्वमा यसअघि शून्य रहेको माओवादीले यसपालि एक उपप्रमुख र एक उपाध्यक्ष जितेको छ। गत चुनावमा बेनीको उपप्रमुख र केही वडामा सदस्य जितेको राप्रपाले यसपाली कुनै पदमा विजयी हुन सकेन्। जिल्लाको चुनावी नतिजामा एमालेले वर्चश्व कायम राख्दा कांग्रेसको खस्किएको र माओवादीको सुधार भएको छ। अघिल्लो स्थानीय चुनावमा एमालेले २३, कांग्रेसले १५ र माओवादीले ७ वटा वडामा जितेका थिए। यसपालि नेकपा एमालेले एक नगरप्रमुख, तीन गाउँपालिका अध्यक्ष, तीन उपाध्यक्ष, २२ वडा अध्यक्ष, २१ महिला सदस्य, २३ दलित महिला सदस्य र ४५ खुल्ला सदस्यगरी १८८ पदमा जितेको छ। नेपाली कांग्रेसले दुई गाउँपालिका अध्यक्ष, एक उपाध्यक्ष, १७ वडा अध्यक्ष, १८ महिला सदस्य, १६ दलित महिला सदस्य, ३४ खुल्ला सदस्यगरी कुल ८८ पदमा जितेका छन्। नेकपा माओवादी केन्द्रले एक उपप्रमुख, एक उपाध्यक्ष, ६ वडाध्यक्ष, ६ दलित महिला सदस्य, ६ महिला सदस्य र १० खुल्ला सदस्य गरी ३० पदमा जितेको छ। धवलागिरी गाउँपालिका१ गुर्जाका गुनराम छन्त्याल म्याग्दीमा निर्वाचित हुने एक मात्र स्वतन्त्र हुन्। कसले कहाँ गुमाए र पाए ? अघिल्लो कार्यकालमा दुई अध्यक्ष र तीन उपाध्यक्ष जितेको एमालेले यसपाली एक नगरप्रमुख र तीनतीन जना अध्यक्ष उपाध्यक्ष जितेको हो। यसअघि जितेको एमालेले मंगला र कांग्रेसले रघुगंगा गाउँपालिकाको अध्यक्ष र उपाध्यक्ष जोगाएका छन्। एमालेले गुमाएको धवलागिरी गाउँपालिकाको अध्यक्षमा कांग्रेसका प्रेमप्रसाद पुन र उपाध्यक्षमा नेकपा माओवादी केन्द्रका रेशम पुन निर्वाचित भए। यसअघि राप्रपाले जितेको बेनी नगरपालिकाको उपप्रमुखमा यसपाली नेकपा माओवादी केन्द्रका ज्योती लामिछाने पौडेल विजयी भइन्। यसअघि कांग्रेसले जितेको बेनीको नगरप्रमुखमा एमालेका सुरत केसी, अन्नपूर्णको अध्यक्षमा भारत पुन, उपाध्यक्षमा दिवा तिलिजा, मालिकाको अध्यक्षमा बेगप्रसाद गर्बुजा, उपाध्यक्षमा लक्ष्मीदेवी घर्ति पुन निर्वाचित भएका छन्। एमालेका सतप्रसाद रोकाले मंगला गाउँपालिकाको अध्यक्षमा दोस्रो कार्यकालका लागि विजयी हुँदा उपाध्यक्ष पनि सोही पार्टीकी पेमा अधिकारीले जितिन्। कांग्रेसका भवबहादुर भण्डारीले रघुगंगा गाउँपालिकाको अध्यक्षमा दोस्रो पटक विजयी हुँदा कांग्रेसकै प्रेमकुमारी पुन उपाध्यक्षमा निर्वाचित भइन्। नेपाली कांग्रेस र माओवादीले बेनी नगरपालिकाको प्रमुख, उपप्रमुख र पाँच वटा वडा तथा धवलागिरी गाउँपालिकको अध्यक्षउपाध्यक्ष र सात वटै वडामा तालमेल गरेका थिए। तालमेलबाट बेनीमा कांग्रेसले मेयर जित्न सकेन भने माओवादीले उपमेयर जित्यो। धवलागिरीमा तालमेल गरेर एमालेको गढ भत्काउदै अध्यक्षमा कांग्रेस र उपाध्यक्षमा माओवादी विजयी भए। जिल्लाभर र वडा तहसम्मै तालमेल नहुँदाको लाभ एमालेलाई भएको कांग्रेस र माओवादीका नेताहरुले बताउन थालेका छन्। महिला नेतृत्व शून्य म्याग्दीका ६ वटा स्थानीय तह र ४५ वटा वडाको नेतृत्वमा सबै पुरुष उमेद्वार निर्वाचित भएका छन्। उपाध्यक्षमा पाँच जना महिला र एक जना पुरुष उमेद्वार विजयी भएका छन्। नगर र गाउँपालिकाको नेतृत्वका लागि तीन जना र वडाको नेतृत्वका लागि दुई जना महिला उमेद्वार चुनावी प्रतिस्पर्धामा उत्रिएका थिए। धवलागिरी गाउँपालिकाको अध्यक्षमा नेकपा एमालेबाट उमेद्वार बनेकी थमसरा पुन कांग्रेसका प्रेमप्रसाद पुनसँग पराजित भइन्। नेकपा माओवादी केन्द्रबाट रघुगंगा गाउँपाकिलाको अध्यक्षको उमेद्वार बनेकी मिना विश्वकर्मा तेस्रो बनिन्। राप्रपाबाट बेनी नगरपालिकाको प्रमुखको उमेद्वार भएकी मिनाकुमारी शर्मा चौथो बनिन्। मंगला गाउँपालिकाको वडा नम्बर ४ मा एमालेले लक्ष्मीकुमारी बुढाथोकी र माओवादी केन्द्रले मनमाया चोचाङ्गीलाई वडा अध्यक्षको उमेद्वार बनाएका थिए। कांग्रेसका लालबहादुर रोकाले दुुवै जनालाई पराजित गरेर वडा अध्यक्षमा निर्वाचित भए। स्थानीय तहको पहिलो कार्यकालमा धवलागिरीको अध्यक्षमा एमालेकी थमसरा पुन, सोही पालिकाको वडा नम्बर ५ मा कांग्रेसकी खर्ककुमारी छन्त्याल र मालिका गाउँपालिका५ को अध्यक्षमा कांग्रेसकी पिपला बुढाथोकी वडा अध्यक्षमा निर्वाचित हुनुभएको भएका थिए। पहिले हारे, अहिले हराए स्थानीय तह निर्वाचनमा म्याग्दीका दुई जना उमेद्वारले यसअघि जो सँग पराजित भएका थिए यसपाली उसैलाई हराएर जियी हाँसिल गरेका छन्। मालिका गाउँपालिकाको अध्यक्षमा अघिल्लो निर्वाचनमा पराजित भएका नेकपा एमालेका बेगप्रसाद गर्वुजाले निवर्तमान गाउँपालिका अध्यक्ष रेहेका कांग्रेसका श्रीप्रसाद रोकालाई पराजीत गर्दै अध्यक्षमा विजयी भएका हुन्। २०७४ सालको निर्वाचनमा कांग्रेसका रोकाले गर्वुजालाई ८५ मतले पराजीत गरी विजयी भएका थिए। यस पटकको निर्वाचनमा गर्वुजाले रोकालाई १२१ मत अन्तरले हराउँदै जित हाँसिल गरेका हुन्। गर्बुजाले ३ हजार ९१ मत ल्याएर बिजयी हुँदा कांग्रेसका रोकाले दुई हजार ९७० र माओवादीका रेशमबहादुर जुग्जालीले दुई हजार २२५ मत प्राप्त गरेका छन् । त्यसैगरि मंगला गाउँपालिका३ बरंजामा नेकपा माओवादी केन्द्रका यामबहादुर रोकाले अघिल्लो निर्वाचनमा आफुलाई पराजीत गरेका नेकपा एमालेका कविन्द्र रोकालाई पछाडी गर्दै दोस्रो प्रयासमा वडा अध्यक्ष निर्वाचित भएका छन्। निवर्तमान वडा अध्यक्ष रहेका कबिन्द्रलाई २१४ मतान्तरले पराजीत गर्दै यामबहादुर वडा अध्यक्षमा निर्वाचित भएका हुन्। यामले ७९१ मत कविन्द्रले ५७७ र नेपाली कांग्रेसका टेक बहादुर छन्त्यालले २१५ मत पाए। अघिल्लो निर्वाचनमा कबिन्द्रले ६०५ मत प्राप्त गरि बिजयी हुँदा यामले ५२७ मत पाएका थिए। वडाका पाँचै जना दोस्रो कार्यकालका लागि निर्वाचित म्याग्दीको अन्नपूर्ण गाउँपालिका८ राम्चेको वडा अध्यक्ष र सदस्यहरुमा यस यसअघिकै जनप्रतिनिधिको टिम दोस्रो कार्यकालका लागि निर्वाचित भएका छन्। वडा अध्यक्ष खमबहादुर गर्वुजा, महिला सदस्य देबकुमारी खोरजा पुन, दलित महिला सदस्य एलिना रसाईली विक, खुला सदस्य गेममायाँ पुन र यमबहादुर पुन निर्वाचित भएका हुन्। सवै जना दोहोरिएर निर्वाचित भएका हुन्। वडा अध्यक्ष गर्बुजाले ५४१, महिला सदस्य पुनले ५११, दलित महिला सदस्य विकले ५०३, खुला सदस्य गेममायाँले ४४३ र यमबहादुरले ५१७ मत प्राप्त गरी विजयी भएको निर्वाचन अधिकृतको कार्यालयले जनाएको छ।"
बौद्धमा रमाउँदै अमेरिकी मन्त्री उज्रा जिया फोटो फिचर,काठमाडौं : नेपाल भ्रमणमा रहेकी अमेरिकी उपमन्त्री एवं तिब्बती मामिला संयोजक उज्रा जिया बौद्धस्थित बौद्धस्तुपाको अवलोकन गरेकी छन्। शनिबार साँझ साढे ६ बजे जिया नेतृत्वको टोली बौद्धस्तुपाको अवलोकन गरेको हो। उनीहरुले बौद्धस्तुपाबारे जानकारी लिनुको साथै त्यहाँ सेल्फीसमेत खिचेका थिए। यसअघि उनीहरु जाउलाखेलस्थित तिब्बती शरणार्थी शिविरको निरीक्षण गरेकी थिइन्। तस्बिर : सरोज बैजु
गौशाला नगरपालिकाको मेयर र उपमेयरमा जसपा विजयी,महोत्तरी : गौशाला नगरपालिकाको मेयर र उपमेयरमा जनता समाजवादी पार्टी (जसपा)का उम्मेदवार विजयी भएको छ । जसपाबाट मेयरका उम्मेदवार बनेका डाक्टर दिपेन्द्र महतो फराकिलो मतान्तरले विजयी भएका छन् । महतोले ८ हजार ७९९ मत ल्याएर निर्वाचित भएका हुन् । उनका निकटतम प्रतिद्वन्द्वी नेकपा माओवादी केन्द्रबाट मेयरका उम्मेदवार बिष्णुबहादुर योन्जन ५ हजार ६२७ मत पाएका छन् । यस्तै नेपाली कांग्रेसका उम्मेदवार बसन्त गुरुङ ५ हजार १३२ मत प्राप्त गरेका छन् । त्यसैगरी उपमेयर पदमा जसपाकै रेणुकुमारी महतो ८ हजार ४५५ मत ल्याएर निर्वाचित भएकी हुन् । उनकी निकटतम प्रतिद्वन्द्वी नेकपा माओवादी केन्द्रकी जनक दुलारी साहले ५ हजार ४९० मत प्राप्त गरेकी छन् । नेपाली कांग्रेसबाट उपमेयरको उम्मेदवार बनेकी सुसिला देवीले ५ हजार ४७ मत पाएको निर्वाचन अधिकृतको कार्यालय गौशालाले जनाएको छ ।
पर्साका १३ मध्ये १२ पालिका प्रमुखमा नयाँ अनुहार,"वीरगन्ज : पर्सा जिल्लामा कुल १४ वटा पालिका छन्। तीमध्ये शुक्रबार अपरान्हसम्म १३ वटा पालिकाको मतगणना सकिसकेर अन्तिम नतिजा आइसेकेको छ। वीरगन्ज महानगरको भने आधा मात्रै मतगणना सकिएकाले महानगरको अन्तिम नतिजा आउन अझ केही दिन लाग्नेछ। जिल्लाका १४ पालिकामध्ये १३ पालिकाको अन्तिम नतिजा आउँदा दलगत रुपमा नेकपा एमालेले ५, नेपाली कांग्रेसले ४, जसपाले ३ र लोसपाले १ पालिका प्रमुख जितेको छ। अन्तिम नीतजा आएका १३ वटा पालिकाको प्रमुखमा छिपहरमाइ गाउँपालिकाबाहेक बाँकी १२ वटा सबैमा नयाँ अनुहार चुनिएका छन्। १४ वटै पालिकामा यसअघि निर्वाचित पालिका प्रमुखले यसपालिको निर्वाचनमा पनि निर्वाचन लडे पनि १ जना मात्रै दोहोरिएका छन्। बाँकी १२ जना पराजित भएका हुन् छन्। पर्साको छिपहरमाइ गाउँपालिकाको अध्यक्षमा मात्रै यसअघि जितेका मनोज गुप्ता मात्रै पुन पालिका प्रमुखमा निर्वाचित भएका हुन्। निकटतम प्रतिद्वन्द्वी जसपाका उम्मेदवार इन्द्रासन कलवारलाई ३२० मत अन्तरले हराउँदै एमालेका गुप्ता पुन अध्यक्षमा निर्वाचित भएका हुन्। गुप्ताले ४१८८ मत पाउँदा कलवारले भने ३८६८ मत पाएका छन्। अध्यक्षमा नेपाली कांग्रेसका उम्मेदवार नवीन सिंह भने ३५२८ मत पाएर तेश्रो स्थानमा रहे। यसअघि २०७४ को निर्वाचनमा भने गुप्ता नेकपा माओवादी केन्द्रको उम्मेदवार बनेर २८५१ मतका साथ गाउँपालिका अध्यक्षमा निर्वाचत भएका थिए। गुप्ता , एमालेका पर्सा जिल्ला सचिव पनि हुन्। छिपहरमाई गाउँपालिकाको उपाध्यक्ष भने नेपाली कांग्रेसकी उम्मेदवार लीलावती देवी कानु निर्वाचित भएकी छन्। लीलावती देवी ३८०१ मतका साथ निर्वाचित भएकी हुन्। उनकी निकटतम प्रतिस्पर्धी एमालेकी उम्मेदवार मोदीना खातुनले भने ३५९० मत पाएकी छन्। जिल्लाका ३ वटै नगरपालिकाको प्रमुखमा नयाँ अनुहार चुनिएका छन्। पोखरीया नगरपालिकाको मेयरमा एमालेका प्रधुम्न चौहान विजयी भएका छन्। नेपाली कांग्रेसका उम्मेदवार एंव निवर्तमान मेयर दिपनारायण रौनीयारलाई २४३३ मतको फराकिलो मत अन्तरले पराजित गर्दै चौहान मेयरमा निर्वाचित भएका हुन्। चौहानले ५५५४ मत पाउँदा कांग्रेसका उम्मेदवार रौनियारले भने ३१२१ मत पाएका छन्। पोखरीयाको उपमेयरमा पनि एमालेकै रुवीकुमारी ठाकुर ५१९५ मतका साथ विजयी भएकी छन्। उनकी निकटतम प्रतिस्पर्धी रेहना खातुनले ३९२९, लोसपाकी आशा कुमारी चौहानले २४६५ र नेपाल सुशासन पार्टीकी विणा देवीले २२४९ मत पाएकी छन्। पर्सागढी नगरपालिकाको नगरप्रमुखमा नेकपा एमालेका गोकर्ण पाठक निर्वाचित भएका छन्। नेपाली कांग्रेसका निवर्तमान नगरप्रमुख लोकनारायण यादवलाई २ हजार ८ सय ९१ मतको फराकिलो मतान्तरले पराजित गर्दै पाठक निर्वाचित भएका हुन्। पाठकले ६ हजार ६ सय २४ मत पाएका छन् भने यादवलाई ३ हजार ७ सय ३३ मत परेको छ। उपमेयरमा पनि एमालेकै पूजा चौधरी निर्वाचित भएकी छन्। पूजाले ७ हजार ६ सय १६ मत पाउँदा निकटम प्रतिद्वन्द्वी नेपाली कांग्रेसकी निवर्तमान उपप्रमुख अर्चना चौधरीले ३ हजार ४ सय ३० मत पाएकी छन्। बहुदरमाई नगरपालिकाको मेयरमा जनता समाजवादी पार्टी (जसपा) का सिंगासन साह तेली विजयी भएका छन् ।मेयरमा तेली ६००४ मतका साथ निर्वाचित भएका हुन्। तेली, निकटतम प्रतिद्वन्द्वी नेकपा एमालेका उम्मेदवार शिव पटेललाई ३४६ मतले पराजित गर्दै मेयरमा विजयी भएका हुन्। पटेलले ५६५८ मत पाएका हुन्। निवर्तमान मेयर एंव कांग्रेसका उम्मेदवार नितेन्द्र साह भने तेश्रो स्थानमा रहे। उनले ५५१६ मत मात्रै पाए। मेयरमा नवनिर्वाचित तेली, २०७४ सालको निर्वाचनमा भने स्वतन्त्र लडेर २०६३ मतका साथ चौथो स्थानमा सिमित भएका थिए। उपमेयरमा भने नेकपा एमालेकी उम्मेदवार सुष्माकुमारी कुशवाहा विजयी भएकी छन्। कुशवाहा ६४४० मतका साथ उपमेयरमा निर्वाचित भएकी हुन्। उनकी निकटतम प्रतिस्पर्धी कांग्रेसकी सोनामति देवी यादवले ५५२५ मत पाएकी छन्। पर्साको जगरनाथपुर गाउँपालिकामा जगरनाथपुर गाउँपालिका अध्यक्ष र उपाध्यक्ष दुवै पदमा नयाँ अनुहार चचुनिएका छन्। गाउँपालिका अध्यक्षमा कांग्रेसका उम्मेदवार श्रीकान्त यादव र उपाध्यक्षमा पनि कांग्रेसकी बबिता सिंह निर्वाचित भएका हुन्। अध्यक्षमा निर्वाचित यादवले ५७४९ मत पाउँदा उनका निकटतम प्रतिद्वन्द्वी निवर्तमान अध्यक्ष जालीम मियाका भाइ एंव एमाले उम्मेदवार महम्मद सलिम मन्सुर भने ३९२६ मत मात्रै पाए। यादवले मन्सुरलाई १८२३ मतको फराकिलो अन्तरले पराजित गरेका हुन्। २०७४ को निर्वाचनमा भने जालीम ३०४१ मतका साथ गापा अध्यक्षमा निर्वाचित हुँदा कांग्रेसका यादव भने २९८६ मत प्राप्त गरी तेश्रो स्थानमा रहेका थिए। गाउँपालिका उपाध्यक्षमा पनि कांग्रेसकी उम्मेदवार बबिता सिंह निर्वाचित भएकी छन्। एमालेकी उम्मेदवार मीरादेवी कुर्मीलाई २१८६ मतअन्तरले पराजित गर्दै बबिता उपाध्यक्षमा निर्वाचित भएकी हुन्। बबिताले ५५३१ मत पाउदा एमाले उम्मेदवार मीरादेवीले भने ३३४५ मत पाएकी हुन्। उपाध्यक्षमा मुख्यमन्त्री लालबाबु राउतकी पत्नि जसपा उम्मेदवार जलेखा खातुनले भने ३१२३ मत मात्रै पाएकी छन्। पटेर्वासुगौली गाउँपालिकाको पनि अध्यक्षमा पनि यसअघिका जनप्रतिनिधि पराजित भएका छन्। कांग्रेसका दिनेशकुमार चौधरी, निवर्तमान अध्यक्ष एंव एमालेका उम्मेदवार हरिनारायण चौधरीलाई १२०० सय मत अन्तरले हराउँदै गाउँपालिका अध्यक्षमा विजयी भएका छन्। दिनेशले ५१४४ मत ल्याएका छन् भने एमालेका हरिनारायणले ३९४४ मत पाएका छन्। २०७४ को निनर्वाचनमा दिनेश, हरिनारायणसँगै ८२ मतको झिनो अन्तरले पराजित भएका थिए। उपाध्यक्षमा भने कांग्रेसकी ममता महत्तो थारु पुन दोहोरिएकी छन्। ४४४४ मतका साथ ममता, उपाध्यक्षमा निर्वाचित भएकी हुन्। उनकी निकटतम प्रतिस्पर्धी एमालेकी मन्तुरा देवीले ४०१३ मत मात्रै पाइन्। पर्साको बिन्दबासिनी गाउँपालिका अध्यक्षमा लोकतान्त्रिक समाजवादी पार्टी (लोसपा) नेपालका प्रमोद तिवारी र उपाध्यक्षमा नेकपा एमालेकी ज्योति देवी चौरसिया विजयी भएका छन्। गाउँपालिका अध्यक्षमा लोसपाका उम्मेदवार तिवारी ४ हजार १ सय ४१ मत ल्याएर विजयी भएको निर्वाचन अधिकृतको कार्यालय बिन्दबासिनीले जनाएको छ। उनको निकटतम प्रतिद्वन्दी नेपाली कांग्रेसका विवेक चौरसिया ३ हजार ४ सय ६८ मत प्राप्त गरेका छन्। तिवारी ६ सय ७३ मतको अन्तरले विजयी भएका हुन्। जनता समाजवादी पार्टी (जसपा) नेपालका उम्मेदवार एवम् निर्वतमान गाउँपालिका अध्यक्ष श्रीलाल साह कानु १ हजार २ सय ९२ मत पाएर चौथो स्थानमा रहे। गाउँपालिका उपाध्यक्षमा एमालेकी ज्योति देवी चौरसिया २ हजार ३ सय ६६ मत ल्याएर विजयी भएकी छन्। उनको निकटतम् प्रतिद्वन्द्वी नेकपा माओवादी केन्द्रकी सुनिता चौरसिया २ हजार २ सय ८७ मत प्राप्त गरेका छन्। निवर्तमान उपाध्यक्ष एवम् कांग्रेस उम्मेदवार किरण देवी गुप्ता भने तेश्रो स्थानमा रहिन्। पर्साको पकाहामैनपुर गाउँपालिकामा पनि अध्यक्ष र उपाध्यक्ष दुवै पदमा नयाँ जनप्रतिनिधि चुनिएका छन्। गाउँपालिकाको अध्यक्षमा कांग्रेसका सुरेशप्रसाद मेहता निर्वाचित भएका छन्। निकटतम प्रतिद्वन्द्वी जनता समाजवादी पार्टी नेपाल (जसपा) का उम्मेदवार एंव निवर्तमान गापा अध्यक्ष विजयकुमार चौरसियालाई २ हजार १ सय ५६ मतको फराकिलो अन्तरले पराजित गर्दै मेहता गापा अध्यक्षमा निर्वाचित भएका हुन्। मेहताले ४६८५ मत पाएका हुन्। जसपाका चौरसियाले भने २५२९ मत मत्रौ पाएको निर्वाचन अधिकृत कृष्णाप्रसाद देवकोटाले जानकारी दिए। गाउँपालिका उपाध्यक्षमा कांग्रेसकै सरफुन नेशा ४१४१ मतका साथ निर्वाचित भएकी छन्। उनकी निकटम प्रतिद्वन्द्वी एमालेकी निर्मलाकुमारी चौरसियाले भने १८७२ मत मात्रै प्राप्त गरिन्। पर्साको कालिकामाई गाउँपालिकाको अध्यक्षमा जनता समाजवादी पार्टी (जसपा) का २१ वर्षीय वशीष्टकुमार गुप्ता निर्वाचित भएका छन्। निकटम प्रतिद्वन्द्वी नेपाली कांग्रेसका उम्मेदवार अजयकुमार कुर्मीलाई ११७ मत अन्तरले पराजित गर्दै जसपाका गुप्ता, गाउँपालिका अध्यक्षमा विजयी भएका हुन्। गुप्ताले ३७४३ मत पाएका हुन्। उनका निकटम प्रतिद्वन्द्वी कांग्रेसका कुर्मीले ३६२६ मात्रै मत पाए। कालीकामाई गाउँपालिकाको उपाध्यक्षमा भने नेपाली कांग्रेसकी राजमति बरैनी ३९८२ मतका साथ निर्वाचित भएकी छन्। उनका निकटम प्रतिद्वन्द्वी जसपाकी सहानी खातुनले ३८५९ मत पाएकी छन्। पर्साको जीराभवानी गाउँपालिकाको अध्यक्ष र उपाध्यमा कांग्रेसका उम्मेदवार विजयी भएका छन्। जीराभवानी गाउँपालिकाको अध्यक्षमा ३२ वर्षीय अनोज चौधरी निर्वाचित भएका हुन्। यस्तै उपाध्यक्षमा पनि कांग्रेसकै रेखा चौधरी निर्वाचित भएकी छन्। गाउँपालिका अध्यक्षमा निर्वाचित अनोजले निवर्तमान गाउँपालिका अध्यक्ष एंव नेकपा एमालेका उम्मेदवार रामपृत महत्तोलाई १२६१ मतको फराकिलो मतान्तरले पराजित गरेका हुन्। अनोजले ४५६० मत पाएका हुन् भने निवर्तमान अध्यक्ष महत्तोले ३२९९ मत मात्रै पाए। यस्तै उपाध्यक्षमा विजयी रेखाले पनि एमालेकी उम्मेदवार एंव निवर्तमान गाउँपालिका उपाध्यक्ष उषादेवी थरुनीलाई १७४५ मतको अन्तरले पराजित गरेकी हुन्। उपाध्यक्षमा पनि नेपाली कांग्रेसकी रेखा चौधरी विजयी भएकी छन्। नेकपा एमालेकी उम्मेदवार एंव निवर्तमान उपाध्यक्ष उषादेवी थरुनीलाई १ हजार ७ सय ४५ मतको फराकिलो अन्तरले पाखा लगाउँदै रेखा चौधरी उपाध्यक्षमा निर्वाचित भएकी हुन्। निर्वाचन अधिकृत झविन्द्रप्रसाद पाण्डेका अनुसार उपाध्यक्षमा निर्वाचित कांग्रेसकी रेखाले ४७१० मत प्राप्त गरेकी हुन् भने उनकी निकटतम प्रतिस्पर्धी एमाले उम्मेदवार एंव निवर्तमान उपाध्यक्ष उषाले २९६५ मत पाएकी हुन्। पर्साको धोविनी गाउँपालिकाको अध्यक्षमा जनता समाजवादी पार्टी (जसपा)का मदनप्रसाद चौहान विजयी भएका छन्। आफ्नो निकटतम प्रतिस्पर्धी नेपाली कांग्रेसका उम्मेदवार वशिष्ठनारायण प्रसादकुर्मीलाई केवल २० मतको झिनो अन्तरले पराजित गर्दै चौहान अध्यक्षमा निर्वाचित भएका हुन्। चौहानले ३ हजार ९१ मत ल्याउँदा कुर्मीले ३ हजार ७१ मत ल्याएका छन्। धोविनीको उपाध्यक्षमा नेपाली कांग्रेसकी मञ्जु देवी निर्वाचित भएकी छन्। निकटतम प्रतिस्पर्धी जनता समाजवादी पार्टीकी प्रियंकादेवी यादवलाई ५ सय ६६ मतले पराजित गर्दै मञ्जु देवी उपाध्यक्षमा निर्वाचित भएकी हुन्। मञ्जुले ३ हजार १ सय ४३ मत पाउँदा प्रियंकाले २ हजार ५ सय ७७ मत पाएकी हुन्। पर्साको ठोरी गाउँपालिकाको अध्यक्ष र उपाध्यक्ष दुवै पदमा नयाँ अनुहार चुनिएका छन्। अध्यक्षमा नेकपा एमालेका लालबहादुर श्रेष्ठ र उपाध्यक्षमा पनि एमालेकै गोकुली कुमारी रेग्मी निर्वाचित भएका हुन्। निकटम प्रतिद्वन्द्व नेकपा माओवादी केन्द्रका निवर्तमान अध्यक्ष पदमलाल (पिएल) श्रेष्ठलाई ७ सय २० मतान्तरले पराजित गर्दै लालबहादुर विजयी भएका हुन्। लालबहादुरले ४ हजार ४९ मत ल्याउँदा पिएल श्रेष्ठले ३ हजार ३ सय २९ मत ल्याएका छन्। उपाध्यक्षमा नेकपा माओवादी केन्द्रकी निरु तामांगलाई १ हजार २ सय १६ मतले पराजित गर्दै एमालेकी गोकुली कुमारी रेग्मी निर्वाचित भएकी हुन्। रेग्मीले ४ हजार २ सय ५९ मत पाउँदा तामांगले ३ हजार ४३ मत पाएकी छन्। नेपाली कांग्रेसकी चीनमाया लामाले २ हजार ४ सय ३१ मत पाएकी छन्।"
"मेयरमा बालेन्द्र र उपमेयरमा सुनिताको फराकिलो मतान्तर, यस्तो छ नयाँ परिणाम",काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन्द्र साह र उपमेयरमा एमालेकी सुनिता डंगोलले फराकिलो मतान्तर बनाएका छन्। सुरुदेखिनै अग्रता कायम गरेका बालेन्द्रले शनिबार बिहानसम्म ३२ हजार ७८ मत प्राप्त गरेका छन्। उनका निकटतम् प्रतिद्वन्द्वीका रुपमा रहेका एमालेका उम्मेदवार केशव स्थापितले १७ हजार २५३ मत प्राप्त गरेका छन्। बालेन्द्रले केशवलाई १४ हजार ८२५ मतले लिड गरिरहेका छन्। गठबन्धनबाट उम्मेदवार बनेकी कांग्रेसकी सिर्जना सिंहले १७ हजार १०८ मत प्राप्त गरेकी छन्। उपमेयरमा एमालेकी उम्मेदवार सुनिता डंगोलले ३१ हजार ८४२ मत प्राप्त गरेकी छन्। सत्तारुढ गठबन्धनबाट एकीकृत समाजवादीका उम्मेदवार रामेश्वर श्रेष्ठले १० हजार ९७९ मत प्राप्त गरेका हुन्। सुनिताले रामेश्वरलाई २० हजार ८६३ मतले लिड गरिरहेका छन्। उनले पनि सुरुदेखिनै मतान्तर बढाएकी थिइन्।
भरतपुरमा सत्ता गठबन्धनकी उम्मेदवार रेणुले बनाइन् ५०१८ मतान्तर,चितवन : भरतपुर महानगरपालिकाको मेयरमा सत्ता गठबन्धनकी साझा उम्मेदवार रेणु दाहाल २७ हजार मत कटाएकी छन्। शनिबार बिहानसम्ममा दाहालले २७ हजार ७८ मत पुर्याएकी हुन्। भरतपुरमा माओवादी केन्द्रकी रेणुलाई सत्ता गठबन्धनले टिकट दिएपछि स्वतन्त्र उम्मेदवार बनेका जगन्नाथ पौडेलले ९ हजार ४१४ मत ल्याएका छन्। दाहालको निकटतम् प्रतिस्पर्धी एमालेका विजय सुवेदीले २२ हजार ६० मत ल्याएका छन्। ६० हजार ६१२ मत गणना हुँदा रेणुले ५ हजार १८ मतको अग्रता कायम गरेकी छन्। उपमेयरतर्फ कांग्रेसका चित्रसेन अधिकारीले अग्रता लिइरहेका छन्। उनले २९ हजार १३२ मत पाउँदा प्रतिद्वन्द्वी राप्रपाकी हिमला गुरुङले १७ हजार १६६ मत प्राप्त गरेकी छन्। वडाध्यक्ष १५ मा ९३३ गणना हुँदारुख ४५१सूर्य १८६ भुइँकटहर १६०हलो १२८ वडाध्यक्ष १६ मा ११११ गणना हुँदारुख ६७३सूर्य २०४
विराटनगर महानगरको मेयरमा कांग्रेस र उपमेयरमा एमाले विजयी,"विराटनगर : विराटनगर महानगरपालिकाको मेयरमा नेपाली कांग्रेस र उपमेयरमा एमाले विजयी भएको छ। सत्तारुढ गठबन्धनबाट मेयरको उम्मेदवार रहेका कांग्रेसका नागेश कोइरालाले नेपाल कम्युनिष्ट पार्टी (एमाले) सागर कुमार थापालाई पराजित गर्दै विजयी भएका हुन्। कोइरालाले ३० हजार १७० मतले ल्याएर विजयी हुँदा थापाले २१ हजार ४५५ मत ल्याएका थिए। मेयरका स्वतन्त्र उम्मेदवार उमेश यादवले ८ हजार ७९५ मत पाएका छन्। यसैगरी उपमेयरमा सत्तागठन्धनका उम्मेदवारलाई पराजित गर्दै एमाले विजयी भएको छ। जनता समाजवादी पार्टी, नेपालका अमरेन्द्र यादवलाई पराजित गर्दै उपमेयरमा एमालेकी शिल्पा कार्कि विजयी भएकी हुन्। यसैगरी उपमेयरमै राष्ट्रिय प्रजातन्त्र पार्टीकी विन्दा कुमारी लुइटेल आचार्य ६ हजार ४०१ मत ल्याइन् भने स्वतन्त्र उम्मेदवार नमिता न्यौपानेले ५ हजार ११७ मत प्राप्त गरिन्।"
सप्तरीको बोदे बर्साइन नगरपालिकामा आतेशकुमार सिंह पुनः निर्वाचित,"राजविराज : सप्तरीको स्थानीय तहमा उम्मेदवार भएकामध्ये ११ जना निवर्तमान प्रमुख पराजित हुने क्रमलाई भंग गर्दै आतेशकुमार सिंह यादव सप्तरीको बोदे बर्साइन नगरपालिकामा पुनः निर्वाचित भएका छन्। निकट्तम प्रतिद्वन्द्वी नेपाली कांग्रेसका दीपेन्द्रकुमार यादवभन्दा ४१३ मत बढी ल्याएर जनता समाजवादी पार्टी, नेपालका सिंह पुन निर्वाचित भएका हुन्। निर्वाचित सिंहले ५ हजार ६९३ मत ल्याएर विजयी भए। उपप्रमुख समेत जितेका जसपाले कार्यसमितिमा बहुमत भने गुमाएको छ। कुल १० वडा रहेको नगरपालिकामा जसपाले वडा नम्बर ५, ९ र १० को वडा अध्यक्षमा मात्र जित हासिल गरेको छ। गत वर्ष यादवको नेतृत्वमा प्रमुख, उपप्रमुखसहित १, ३, ६, ८ र ९ वडामा बहुमतका साथ संघीय समाजवादी फोरम विजयी भएको थियो। स्थानीय तह २०७४ को निर्वाचनमा फोरमबाट उठेका सिंहले ४ हजार ५४७ मत ल्याएका थिए। त्यतिबेला कांग्रेसबाट लडेका कर्मैत यादवले १ हजार ७२९ मत ल्याएर चौथो स्थानमा रहेका थिए। उतिबेला निकट्तम प्रतिद्वन्द्वी रहेका राजपाका अमरेन्द्रप्रसाद यादव यसपटक लोसपाबाट उम्मेदवार भई १ हजार ९७४ मतमा सिमित हुँदा चौथो स्थानमा झरेका छन्। उपप्रमुखमा जसपाकै रेणुकुमारी साह ५ हजार १५४ मतका साथ निर्वाचित भएकी छिन्। निकट्तम प्रतिद्वन्द्वी नेपाली कांग्रेसकी पुनिताकुमारी साहले ४ हजार ९३६ मत ल्याएकी छिन्। गत स्थानीय तह २०७४ को निर्वाचनमा रेणु राजपाबाट उम्मेदवार भई ३ हजार ६३० मत ल्याएर निकट्तम प्रतिद्वन्द्वी रहेकी थिइन्। संघीय समाजवादी फोरमबाट निर्वाचित उपप्रमुख रन्जुकुमारी साह लोसपामा आबद्ध भएपनि उम्मेदवारी दोहोर्याउन चाहिनन्। राजपाबाट लडेर निकटतम प्रतिद्वन्द्वी रहेकी रेणु भने जसपातर्फ आबद्ध भई उपप्रमुखको उम्मेदवार बनिन्। कुल १० वडा रहेको नगरपालिकामा जसपा र कांग्रेसले ३३, एमालेले २ तथा माओवादी र लोसपाले ११ वडा अध्यक्षमा जित हासिल गरेका छन्। वडा नम्बर १ बाट एमालेका रबिन्द्रकुमार साह, २ बाट माओवादीका रामप्रसाद राम, ३ बाट कांग्रेसका शिवनारायण यादव, ४ बाट कांग्रेसका किरणकुमार साह र ५ बाट जसपाका मोजिबुर रहमान वडा अध्यक्षमा निर्वाचित भएका छन्। वडा नम्बर ६ बाट लोसपाका राजकुमार यादव, ७ बाट एमालेका विजयनारायण कापैर, ८ बाट कांग्रेसका बैद्यनाथ चौधरी, ९ बाट जसपाका तपसी यादव र १० बाट जसपाका सुनितकुमार यादव निर्वाचित भएका छन्।सप्तरीमा हालसम्म घोषित १५ स्थानीय तहको परिणाम अनुसार कांग्रेसले ५, जसपाले ३, एमाले र जनमत पार्टीले २२, लोसपा, नेकपा (एकिकृत समाजवादी) र नेकपा (माओवादी केन्द्र)ले ११ स्थानीय तहको प्रमुखमा जित हासिल गरेको छ। यसपटक निर्वाचनमा उम्मेदवार हुने १४ जना निवर्तमान प्रमुख र अध्यक्षमध्ये ११ जनाले पराजय भोगिसकेका छन्। बाँकी जारी रहेको मतगणनामा छिन्नमस्ता र रुपनी गाउँपालिकाका निवर्तमान अध्यक्ष र उपाध्यक्ष पछाडि परेका छन्। दुबै पालिकामा लोसपाका उम्मेदवारलाई जसपाका उम्मेदवारले पछ्याइरहेका छन्। डाक्नेश्वरी नगरपालिकामा जसपा, कांग्रेस र एमालेको त्रिकोणात्मक प्रतिस्पर्धा देखिएको छ। निर्वाचित नगर प्रमुख आतेशकुमार सिंह र उपप्रमुख रेणुकुमारी साह।"
ललितपुरको महालक्ष्मी नगर प्रमुखमा एमाले विजयी,ललितपुर : ललितपुरको महालक्ष्मी नगरपालिकाको मेयरमा नेकपा एमाले विजयी भएको छ। नगरपालिकाको मेयरमा माओवादी केन्द्रका शिब प्रसाद कट्टेललाई पराजित गर्दै एमालेका हरि गोविन्द श्रेष्ठ विजयी भएका हुन्। मेयरका उम्मेदवार एमालेका श्रेष्ठले ९ हजार ३५० मतसहित ल्याउँदा उनका निकटतम प्रतिस्पर्धी माओवादी केन्द्रका कट्टेलले ५ हजार ६५८ मत प्राप्त गरेका थिए। उपमेयरमा नेपाली कांग्रेस विजयी भएको छ। एमालेकी उम्मेदवार विणा सुवेदीलाई पराजित गर्दै कांग्रेसकी लक्ष्मी महर्जन उपमेयरमा विजयी भएका हुन्। महर्जन ९ हजार ५९१ मत ल्याउँदा सुवेदीले ८ हजार ६८३ प्राप्त गरेकी थिइन्।
"धरानमा हर्क साम्पाङ विजय नजिक, कांग्रेस दोस्रो र एमाले तेस्रो स्थानमा",धरान : धरान उपमहानगरपालिकाको मतगणनामा सत्ता साझेदार गठबन्दनका उम्मेदवारलाई पछि पार्दै स्वतन्त्र उम्मेदवार हर्क साम्पाङ विजयी नजिक पुगेका छन्। २० वडा रहेको धरानमा १७ वडाको मत गणना सम्पन्न भएको छ। अहिले धरान १५ र १६ र १७ को मत गणना भैरहेको छ। मतगणना भइरहेको स्थानमा समेत मेयरमा साम्पाङ र उपमेयरमा गठबन्धनको तर्फबाट उपमेयरका प्रत्यासि अइन्द्रविक्रम बेघाले अग्रता कायम गरेका छन्। मेयरका प्रत्यासी स्वतन्त्रका हर्कले १३५४६ मत प्राप्त गरी अग्रस्थान कायम गरेका छन्। उनलाई कांग्रेसका किशोर राईले ११६०६ मत प्राप्त गरि पछ्याई रहेका छन्। एमालेकी मन्जु भण्डारीले ९४५१मत प्राप्त गरेकी छन्। एमालेको पकड रहेको क्षेत्रमा हर्कले कांग्रैस र एमालेका दुबै उम्मेदवारको भन्दा बढी मत प्राप्त गर्न थालेपछीिहर्कको विजय सुनिश्चित जस्तै बनेको छ। धरान १५ र १६ धेरै मतदाता भएको वडा हो। १५ मा वडाअध्यक्षमा एमालेका नरेश इवारम र १६ मा कांग्रेसका मुरारी भट्टराईको प्यानल नै अग्रता लिएको छ। मेयरमा भने हर्कले नै बढी मत ल्याएर मतान्तर बढाइरहेका छन्। उपमेयरमा गठबन्दनको तर्फबाट माओवादी केन्द्रका अइन्द्रविक्रम बेघाले १३५७३ मत प्राप्त गरी अग्रता कायमै राखेका छन्। एमालेका पदम इस्वोले १२७६१ मत प्राप्त गरी बेघालाई पछ्याइरहेका छन्।
कामपा ८ मा कांग्रेस विजयी,"काठमाडौं : महानगरपालिकाको वडा नम्बर ८ मा नेपाली कांग्रेसका तर्फबाट आसामान सङ्गत अध्यक्षमा विजयी भएका छन्। सङ्गत नेकपा (एमाले)का उमेशकुमार कुइँकेललाई ८१९ मतले पछि पार्दै वडाध्यक्षमा विजयी भएका हुन्। उनको प्यानल नै निर्वाचित भएको हो। हाल कामपा वडा नम्बर १, २, ३, ४ ५, ६, ८, २८, २९, ३० र ३२ को मतपरिणाम सार्वजनिक भइसकेको छ। त्यसैगरी वडा नम्बर ७, ९, १०, २४, २५, २६, २७ र ३१ को मत गणना कार्य जारी छ। कामपामा कूल मतदाता तीन लाख २४२ रहेकोमा जम्मा ६३ दशमलव ४९ प्रतिशतले मतदान गरेको आयोगले जनाएको छ। रासस"
"धनुषामा माओवादी केन्द्रले खाता खोल्यो, सबैलामा कारीराम मेयरमा निर्वाचित",जनकपुरधाम : धनुषामा नेकपा माओवादी केन्द्रले खाता खोलेको छ। धनुषाको सबैला नगरपालिकाको मेयर र उपमेयर माओवादी केन्द्रले विजयी भएको हो। माओवादी केन्द्रबाट सबैला नगरपालिकाको मेयरमा कारीराम यादवले ४ हजार २ सय १२ मत ल्याएर विजयी भएको हो। उपमेयरमा माओवादीकै रहिमा खातुनले ४ हजार ६ सय ९९ मत ल्याएर निर्वाचित भएका हुन्। माओवादीको प्रतिद्वन्द्वी जगत सुन्दर साह मधुपले ४ हजार ७६ मत मात्र ल्याउन सक्यो। त्यस्तै उमेयरमा नेकपा एमालेकी किरण कुमारी कापरले ३ हजार ६ सय ४ मत मात्र ल्याउन सकिन्। निर्वाचत कारीराम यादव संघीय सांसद तथा पूर्वमन्त्री मातृका प्रसाद यादवको कान्छो भाइ हुन्। धनुषाको १८ पालिका मध्ये १ पालिकामा माओवादी केन्द्रले जित हासिल गरेको छ।
"धनगढी उपमहानगरमा पछाडि पर्यो सत्ता गठबन्धन : मेयरमा स्वतन्त्र उम्मेदवार हमाल, उपमेयरमा एमाले अगाडि",धनगढी : धनगढी उपमहानगरपालिकाको मेयरमा स्वतन्त्र उम्मेदवार गोपाल हमालले २२ हजार मत कटाएका छन् । शनिबार बिहान ७ बजेसम्म ५१ हजार ६५ मत गणना हुँदा हमालले २२ हजार ५४१ मत प्राप्त गरेका छन्। अब करिब १४ हजार ६५० मत गणना हुन बाँकी रहेको छ। निकटम प्रतिद्वन्द्वी कांग्रेसका नृपबहादुर ओडले ११ हजार ५४४ मत प्राप्त गरेका छन्। हमाल ओडभन्दा १० हजार ९९७ मतले अगाडि छन्। उनले सत्तारुढ गठबन्धनलाई टक्कर दिएका छन्। यता एमालेका रणबहादुर चन्दले ६ हजार ४२३ मत प्राप्त गरेका छन्। उपमेयरमा एमालेकी कन्दकला रानाले १० हजार ८८० मत प्राप्त गरेर अग्रता लिइरहेकी छन्। सत्ता गठबन्धनबाट साझा उम्मेदवार माओवादी केन्द्रकी शान्ति अधिकारी क्षेत्रीले १० हजार ७०३ मत प्राप्त गरेकी छन्। पछिल्लो मत परिणाममा एमालेकी राना मत गणनामा अग्रता लिएकी हुन्। गणना बाँकी रहेको वडा नम्बर ९ र १० मा राणा थारुको बाहुल्यता रहेकाले उपमेयरमा कन्दकलाले मतान्तर कायम गर्ने सम्भावना रहेको छ।स्वतन्त्र उम्मेदवार प्रभाकर भण्डारीले ६ हजार मत प्राप्त गरेर तेस्रो स्थानमा छन्।
किशोरी यौनहिंसाविरुद्ध माइतीघरमा प्रदर्शन (तस्बिरसहित),"काठमाडौं : सौन्दर्य प्रतियोगिताका आयोजकले बलात्कार गरेको घटना सामाजिक सञ्जालमार्फत् सार्वजनिक गरेकी एक युवतीलाई न्याय दिन सरकारसँग माग गर्दै शनिबार माइतीघरमा प्रदर्शन भएको छ। प्रतियोगितामा भाग लिएकी एकजना किशोरीमाथि भएको यौन हिंसाका दोषीलाई कारवाहीको माग गर्दै शनिबार काठमाडौंमा प्रदर्शन भएको हो। पीडितले नाम नै तोकेर घटनाका बारेमा सामाजिक सञ्जालबाट सार्वजनिक गरेको भन्दै उनीहरुले दोषीमाथि कारवाही गर्नुपर्ने माग राखेका छन्। 'बलात्कारीलाई सजाय दे', 'दोषीलाई कारबाही गर्', 'बलात्कार र यौनजन्य घटनाको तत्काल निर्णय गर्न छुट्टै अदालतको स्थापना गर्', 'बलात्कार सम्बन्धी घटनाको न्याय निरुपणका लागि देखिएको हदम्याद खारेज गर्', बलात्कारी होस् तँ भन्दै लेखिएको प्लेकार्ड प्रदर्शन गरेका छन्। प्रदर्शनका क्रममा उनीहरुले बलात्कार र अन्य यौनजन्य हिंसासम्बन्धी कानुनमा हदम्यादको व्यवस्था हटाउनु पर्ने, दोषीलाई कारवाही गर्नुपर्ने, पुँजीवादी पितृसत्ता मुर्दावाद लगाएतका नारा लगाएका थिए। प्रदर्शनमा सहभागी युवाहरुले घटनाको छानविन गरी दोषीलाई कारवाही गर्नुपर्ने बताएका थिए। बुधबार एक युवतीले सामाजिक सञ्जालमार्फत २०७१ सालमा भएको एक सुन्दरी प्रतियोगितामा आफूलाई बलात्कार भएको बताएकी थिइन्। उक्त घटना सार्वजनिक भएपछि दोषीलाई कारवाहीको माग उठिरहेको हो। एक युवतीले आठ वर्षअघि सौन्दर्य प्रतियोगिताको क्रममा आफूलाई आयोजक संस्थाका व्यक्तिले बलात्कार गरेको घटना सामाजिक सञ्जाल टिकटकमार्फत् सार्वजनिक गरेपछि अधिकारकर्मीहरुले चर्को आलोचना गरेका छन्।"
हेटौंडा उपमहानगरपालिकाले पायो महिला नेतृत्व,हेटौंडा : हेटौंडा उपमहानगरपालिकाको मेयरमा नेकपा (एकीकृत समाजवादी) की नेता मीना लामा निर्वाचित भएकी छन्। २०४९ सालदेखि नेकपा एमालेले नेतृत्व गर्दै आएको उपमहानगरपालिमा ३० वर्षपछि फरक पाटीको नेतृत्व निर्वाचित भएको हो। नेकपा एमाले र राप्रपाका उम्मेदवारसँगको तीब्र प्रतिस्पर्धाका बीच लामा बागमती प्रदेशको एकमात्र उपमहानगर हेटौंडाको पहिलो महिला मेयरसमेत बनिन् । एमालेका उम्मेदवार अनन्त पौडेललाई दुई हजार एकसय ६७ मतले पछि पार्दै उनी मेयर निर्वाचित भएकी हुन्। लामाले २३ हजार ७५ मत ल्याउदा निकतम प्रतिस्पर्धी नेकपा एमालेका नेता अनन्तप्रसाद पौडेलले २० हजार ९ सय ८ मत प्राप्त गरे। त्यस्तै राप्रपाका दीपकबहादुर सिंहले २० हजार ५ सय ३१ मत ल्याएर तेस्रो स्थानमा चित बुझाउनु पर्यो। भारी मत अन्तरसहित उपमेयरमा कांग्रेसका राजेश बानिया निर्वाचित भए। उनले ३२ हजार ५ सय ९३ मत प्राप्त गरे। नेकपा एमालेकी सुमित्रा काफ्लेले २३ हजार ९ सय ९ र राप्रपाकी इन्दिरा न्यौपानले ५ हजार ४ सय ८३ मत ल्याइन्। हेटौंडा उपमहानगरपालिकाको कुल एक लाख चार हजार चारसय ७३ मतमध्ये ७३ हजार ४ सय १४ मत खसेको थियो । २०७४ को स्थानीय तह निर्वाचनबाट लामा नेकपा एमालेबाट उपमेयर र बानिया नेपाली काङ्ग्रेसबाट हेटौंडा ५ को वडाअध्यक्षमा निर्वाचित भएका थिए । काङ्ग्रेस र आफ्नै पाटीभित्रको चरम असन्तुष्टिलाई चिर्दै लामा मेयरमा निर्वाचित भएकी हुन्। मेयरको टिकट नपाएपछि तत्कालीन नेकपा (एस) जिल्ला अध्यक्ष श्रीधर पोखरेलले पार्टी नै परित्याग गरी नेकपा एमाले प्रवेश गरेका थिए। मेयरमा कांग्रेसका उम्मेदवार नभएपछि काङ्ग्रेसका असन्तुष्ट नेताहरुले पनि लामालाई खुलेर सहयोग गरेनन् । जितपछि मेयर लामाले समग्र हेटौंडाको विकासमा सबैको साथ लिएर काम गर्ने बताइन्।
किनाराबाट नेतृत्वसम्म,"देश संघीयतामा छ। राज्यसत्ताामा समान सहभागिता र समावेशी चरित्र यसको विशेषता हो। स्थानीय तह गाउँका सिंहदरबार बनेका छन्। तिनै स्थानीय सरकारमा प्रतिनिधित्व गर्नुपर्ने समावेशी चरित्रलाई राजनीतिक दलहरूले पनि मूलधारमा ल्याउन सकेका छैनन्। दलहरूले अति सिमान्तकृत, लोपोन्मुख, दलित, अपांगता भएका व्यक्ति आदि पछि परेका वर्ग र समुदायबाट थोरै उमेदवार दिए पनि केहीले मात्र गाउँका सिंहदरबार हाँक्ने अवसर पाएका छन् । दोस्रो स्थानीय तहको निर्वाचनमा मुलुकभरबाट मेयर, अध्यक्ष, उपमेयर, उपाध्यक्ष हुँदै वडाध्यक्ष र सदस्य पदमा केही सीमित संख्यामा निर्वाचित भएका छन्। अनेक उल्झनका बाबजुद कतिपयलाई वडा सदस्य जित्दा पनि ठूलो सफलता मिलेको हो। उनीहरूको संघर्षपूर्ण जीवनका आरोहअवरोह अन्नपूर्णकर्मीका शब्दमा : गोरखा : दुईपटक लगातार उपाध्यक्ष बन्न सफल हुँदा उनमा हर्षको सीमा छैन। यसमा सबैभन्दा ठूलो जस उनी पार्टीलाई दिन्छिन्, जसले उनलाई दोहोर्याइकन टिकट दियो। दलित भएकाले आफूहरू पछाडि पारिएको, महिला भएकाले आफूहरूले पाइलापाइलामा समस्या झेल्नु परेको गुनासो प्रशस्त सुनिन्छ। कल्पना नेपालीलाई त्यस्तो कत्ति पनि लाग्दैन। यदि म दलित र त्यसमा पनि महिला हुन्नथें भने यति ठूलो अवसर पाउँथें कि पाउन्नथें भन्न सकिन्न, उनको बुझाइ छ। आरुघाट गाउँपालिका ९ आरुटारकी कल्पना नेपाली उपाध्यक्ष पदमा निर्वाचित भइन्। नेपाली कांग्रेसको तर्फबाट उम्मेदबार बनेकी उनले एमालेकी सीता दाहाललाई १,८१५ मतले पछि पारिन्। ४० वर्षीया नेपाली दलित र महिला भएकाले मात्र दोहोर्याएर अवसर पाएको भन्ने पनि होइन। बाल्यकालदेखि पार्टीमा लागेको र युद्धकाल पनि डटेर सामना गरेको अनुभव उनमा छ। अघिल्लो चरणमा जनता रिजाएछु भन्ने लागेको छ। त्यसैले पार्टीले न्याय दिएर फेरि उपाध्यक्षको टिकट दियो। जनताले जिताइदिए, उनी भन्छिन्, मेरो वडा माओवादीले जितेको वडा हो तर उपाध्यक्षमा धेरैजसोले मैलाई भोट दिनुभएछ। मसित सबै खुसी हुनुहुन्छ। नेकपा माओवादी केन्द्रका अध्यक्ष प्रचण्ड भीमोदय माविमा पढाउँथे। त्यतिबेला उनी डेरा गरेर बस्ने आरुटार टोल नै कल्पनाको घर भएको ठाउँ हो। त्यो टोलमा अहिले पनि अधिकांशको आस्था माओवादीमै छ। यद्यपि त्यो हावाले उनलाई छोएन। २०६० साल जतिबेला माओवादी जनयुद्ध चरमउत्कर्षमा पुगिरहेको थियो, त्यतिबेला उनले कांग्रेसको क्रियाशील सदस्यता लिइन्। माओवादीको उर्वर भूमिमा कांग्रेस बनेर राजनीति गर्न पक्कै सहज छैन। भन्छिन्, राजनीति र समाजसेवा गर्न सबैभन्दा पहिले त घरमै अनुकूल वातावरण हुनुपर्दो रहेछ। त्यो पाएकी छु। ताप्लेजुङ : मिक्वाखोला गाउँपालिकाका नवनिर्वाचित उपाध्यक्ष डण्डु ढोक्प्या। तोक्पेगोला (ढोक्प्या) समुदायको ताप्लेजुङको मिक्वाखोला गाउँपालिका५ पापुङमा मात्रै बसोबास छ। तिब्बती भाषामा ढोक भन्नाले गोठ र पा भन्नाले बस्ने भन्ने हुन्छ। यस जातिका मानिस परापूर्वकालमा चौंरी पाल्ने र प्राय : गोठमै बस्ने भएकाले गोठालो भन्ने अर्थमा ढोक्प्या जातिको नामकरण भएको पाइन्छ। सोही समुदायका एकमात्र र लोकप्रिय जनप्रतिनिधि हुन् उनी। २०७४ को स्थानीय निर्वाचनमा वडाध्यक्ष बनेका उनले गरेको सामाजिक कामले निकै लोकप्रियता कमायो। आफूले पाउने सेवासुविधालाई जनताकै सेवामा खर्चने निर्णय गरेका उनले वडाको नागरिकका लागि प्रत्येक वर्ष वडाध्यक्ष न्यानो कपडा वितरण गरे। न्यानो कपडा वितरण मात्र होइन, दु :ख परेका नागरिकलाई आफ्नै पिठ्यूँमा हालेर अस्पतालसम्म लैजाने, हिउँमा फसेकाको उद्धारका लागि हेलिकप्टर लिएर गए। यसरी उनी देशभरकै जनप्रतिनिधिमा लोकप्रिय भए। आगामी पाँच वर्ष पनि नागरिककै दु :खसुखमा सँगै हुने उनको सोच छ। आगामी पाँच वर्ष पनि पालिकाका नागरिकको सेवामा खर्चिन्छु, उपाध्यक्ष डण्डु भन्छन्, म एउटा समुदायको मात्रै जनप्रतिनिधि होइन, आफ्नो समुदायलाई प्राथमिकताका साथ पालिकाभित्रका उत्पीडित उपेक्षित सबै वर्ग र समुदायको समग्र विकासमा लाग्नेछु। भौगोलिक हिसाबले पनि विकट रहेको यस गाउँपालिकामा आगामी कार्यकालमा भौतिक विकासको साथै सामाजिक विकासलाई बढी जोड दिने डण्डु बताउँछन्। पालिका विकट क्षेत्रमा भएकाले नागरिकलाई भौतिक विकास चाहिएको छ। त्योभन्दा पनि ठूलो कुरा चाहिँ चेतनाको विकास रहेछ। त्यसमै केन्द्रित हुनेछु, डण्डु भन्छन्। धनकुटा : गत स्थानीय तह निर्वाचनमा कांग्रेसबाट महालक्ष्मी नगरपालिका वडा नं ६ को उम्मेदवार बने, ५१ वर्षका शिवराज विश्वकर्मा। उनका निकटतम प्रतिद्वन्द्वी थिए, नेकपा एमालेका डम्बरबहादुर कार्की। यी दुईबीचको भिडन्त रोचक थियो। ८ मतान्तरले पराजित भएका थिए शिवराज। वैशाख ३० मा पनि यी दुईबीचमै प्रतिस्पर्धा भयो। शिवराजले बाजी मारे। कार्कीलाई उनले २६४ मतान्तरले पराजित गरे। जिल्लाका ६० वडामध्ये दलित समुदायबाट प्रतिनिधित्व हुने गरी उनी मात्र एक्लो वडाध्यक्षका उम्मेदवार थिए। अहिले निर्वाचित पनि एक्लो वडाध्यक्ष पनि उनै हुन्। शिवराजको वडाध्यक्षको रूपमा जितले जिल्लाको सिंगो दलित समुदायमा खुसीयाली छाएको छ। अघिल्लो निर्वाचनको हारले पाठ सिकाएको उनी बताउँछन्। एक पटकको पराजितले मान्छेमा नैराश्यता ल्याउँछ। तर मैले त्यसलाई आफूमा भएको गल्ती कमजोरीलाई सिकाइका रूपमा लिएँ। पार्टी संगठनको विस्तार गरी थप क्रियाशील वनाएँ। जनताको सुखदु :खमा साथ दिएँ। सोही विश्वासले जिताइदिनु भयो, उनी भन्छन्। जनताको हितमा हुनेखालका कार्यक्रम गरी जीवनस्तर उकास्ने उनी बताउँछन्। तीन दशक सामाजिक संघसंस्थामा आबद्ध रही क्रियाशील रहेको अनुभव उनीसँग छ। मकवानपुर : कैलाश गाउँपालिका ८ नम्बर वडाले भने चेपाङ समुदायको अध्यक्ष पाएको छ। ३४ वर्षीय आशिष चेपाङ नेकपा माओवादी केन्द्रका रवीन्द्रलाल थिङलाई हराउँदै विजय भए। कैलाश गाउँपालिका २ को महिला सदस्यमा दिलमाया चेपाङ निर्वाचित भइन्। ४० वर्षीय उनी नेपाली कांग्रेसकी उम्मेदवार हुन्। ३ नम्बर वडा सदस्यमा नेकपा माओवादी केन्द्रबाट ४२ वर्षीय राममाया चेपाङ निर्वाचित भएकी छन्। ४ नम्बर वडा सदस्यमा ३१ वर्षीय निमराज चेपाङ विजयी भएका छन्। माओवादी केन्द्रका सुन्दरमान स्याङ्तानलाई एक मतले पछि पार्दै उनी विजयी भए। कैलाश ७ का वडा सदस्यमा नेपाली कांग्रेसबाट २४ वर्षीय मानबहादुर चेपाङ विजयी भए। मनहरी गाउँपालिका ३ को वडा सदस्यमा नेपाली कांग्रेसबाट ३६ वर्षीय हीराबहादुर चेपाङ निर्वाचित भए। ००० इलाम : अल्पसंख्यक लाप्चा समुदाय लामो समयदेखि कला, संस्कृति र पहिचानको यात्रामा छ। नेपालमा रहेका लाप्चा समुदायको संख्या सानो भए पनि उनीहरूको कला, संस्कृति र साहित्य विशिष्ट छ। यिनै लाप्चा समुदायका अगुवाहरू अहिले स्थानीय तहमा समेत हिस्सेदारी खोजिरहेका छन्। दोस्रो स्थानीय निर्वाचनमा केहीले सफलता त केहीले असफलता पाए। सफलता पाउनेमध्ये एक हुन्, इलामको रोङ गाउँपालिका४ का राजकुमार लाप्चा। उनले एमालेबाट विजय प्राप्त गरे। प्रतिस्पर्धी स्वतन्त्र उम्मेदवार मुढा चिह्नका सूर्य राईले ३४१ मत पाए। राई पहिलो निर्वाचनमा कांग्रेसबाट वडाध्यक्ष भएका थिए। स्थानीय सहकारीदेखि जनजाति महासंघको स्थानीय इकाइसम्मको सफल नेतृत्व गरेका लाप्चाले खेतीपातीदेखि व्यापारसम्मको अनुभव सँगालेका छन्। भन्छन्, समाजसँग काम गरेको अनुभव छ, अहिले काम गर्ने थप अवसर पाएको छु। उनी यो समुदायबाट इलाममा वडाध्यक्ष बन्ने एक मात्र उम्मेदवार हुन्। उनले भने, अब समुदायको उन्नतिका लागि पनि नागरिकको भावनाअनुसार काम गर्ने योजनामा छु। नेकपा एमालेकै तर्फबाट सूर्योदय नगरपालिका५ का २६ वर्षीय आकाश लाप्चाले पनि वडा सदस्यमा विजय हासिल गरे। उनले प्रतिस्पर्धी नेकपा एकीकृत समाजवादीका चन्द्रबहादुर तामाङलाई हराए। प्रष्टसँग कुरा राख्न सक्ने उनी पनि समाजको रूपान्तरण र लाप्चा समुदायको हितमा योजनाबद्ध रूपमा काम गर्ने योजनामा छन्। उनले लाप्चाहरूको पहिचान बोकेको जुठीको संरक्षण गर्ने योजना प्रतिबद्धता पत्रमा उल्लेख गरेका छन्। उनले भने, समुदायसँग सल्लाह गरेर अरू योजना बनाउने सोचमा छु। उनले कृषि, पर्यटनसँग लाप्चा समुदायलाई जोड्दै अघि बढ्ने योजना सुनाए। विभिन्न दलहरूले इलामको सूर्योदय नगरपालिका र रोङ गाउँपालिकाबाट लाप्चा समुदायका स्थानीय नेतालाई उम्मेदवार बनाएका थिए। नेपालमा ३ हजार ५ सयको हाराहारीमा लाप्चाहरूको बसोबास छ। नेपाल सरकारले अति सिमान्तकृत जातिमा राखेको माझी जातिबाट मकवानपुरको बागमती गाउँपालिका४ को वडाध्यक्षमा दन्तलाल माझी निर्वाचित भएका छन्। नेकपा माओवादी केन्द्रबाट उम्मेदवार बनेका ३७ वर्षीय उनी पूर्वमाओवादी लडाकु हुन्। बागमती गाउँपालिका ३ नम्बर वडामा नेकपा माओवादी केन्द्रबाट भगवती माझी वडा सदस्यमा निर्वाचित भइन्। बकैया गाउँपालिका ५ नम्बर वडा सदस्यमा नेपाली कांग्रेसबाट सोमबहादुर माझी निर्वाचित भएका छन्। तानसेन : कृष्णबहादुर दर्जी पाल्पामा जिल्लाको नवनिर्वाचित एक्लो दलित वडाध्यक्ष हुन्। पाल्पाको ८१ वडाबाट सिंगो दलित समुदायको प्रतिनिधित्व गर्ने वडाध्यक्ष भएका छन् उनी। रामपुर नगरपालिका२ दर्छाबाट कांग्रेसबाट उम्मेदवार बनेका कृष्णबहादुर नेकपा एमालेका कृष्णबहादुर थापालाई पराजित गरे। उनले जिल्लाको एकल दलित वडाध्यक्ष बन्ने सौभाग्य पाएका छन्। दर्जीलाई जनप्रतिनिधि भएर दलित, अल्पसंख्यक समुदायको परिवर्तनमा लाग्ने तीव्र इच्छा भएपछि पार्टी वडा कमिटीमा वडाध्यक्षको उम्मेदवारी प्रस्ताव गरे। उनले पार्टीभित्रबाट पनि वडाध्यक्षको सिफारिसका लागि निकै संघर्ष गर्नुपर्यो। वडाध्यक्षमा दर्जीसहित नौजनाको दाबेदारी परेको थियो। वडामा कुमाल, मगर, दलित र खस आर्यसमुदायको मिश्रित बस्ती छ। खस आर्यले पढाइमा ध्यान दिए पनि दलित, मगर कुमाल समुदायले पढाइप्रति ध्यान दिएका छैनन्। त्यहाँ चेतना फैलाउने काम उनले गर्ने भएका छन्। अहिले शिक्षाबिना केही सम्भव छैन। त्यसैले जसरी पनि पढ्नुपर्छ भन्ने चेतना घरघरमा पुर्याउने र वडाका सबै बालबालिकाकालाई नि :शुल्क माध्यमिक शिक्षा प्रदान गर्ने पहिलो एजेन्डा मेरो छ, दर्जी भन्छन्। प्रशस्त खेतीयोग्य जमिन रहेका सबै टोलमा कृषि प्राविधिकबाट माटो परीक्षण गराएर माटो सुहाउँदो खेती प्रणाली विकास गर्ने उनको लक्ष्य छ। उनी वडाका सबैको घरमा अनिवार्य रूपमा एक घर एक करेसाबारी सञ्चालन गर्ने बताउँछन्। ज्येष्ठ नागरिक, दलित, गरिब, अपांगलाई स्वास्थ्य चौकीमा सबै किसिमको नि :शुल्क उपचार प्रदान गर्ने प्रतिबद्धता उनको छ। दैलेख : पुष्प बादीले २०५२ मा दलित समुदायको साझा संगठन नेपाल उत्पीडित दलित जातीय मुक्ति संगठनमा आबद्ध भई राजनीति यात्रा प्रारम्भ गरे। दलित आन्दोलनमा सक्रिय रहँदा उनी २०५६ मा नेकपा माओवादीले सञ्चालन गरेको आन्दोलनमा होमिए। विस्तृत शान्ति सम्झौतापछि उनी माओवादी केन्द्रको राजनीतिमा सक्रिय रहे। उनले विशेषगरी दलित अधिकारको लडाइँमा अगुवाइ गरे। अहिले माओवादीको वैकल्पिक केन्द्रीय सदस्य छन्। आर्थिक रूपमा विपन्न परिवारका पुष्पका लागि राजनीतिक यात्रा कष्टपूर्ण नै रह्यो। झन्डै २७ वर्षे यो यात्रापछि उनलाई सुखद परिणाम आएको छ। उनी चौरजहारी नगरपालिकाको मेयरमा निर्वाचित भएका छन्। उनको जित नेपालमा पहिलो पटक बादी समुदायबाट मेयरमा निर्वाचित हुने पहिलो व्यक्तिको रूपमा स्थापित हुन पुगेको छ। बादी समुदायबाट मेयरको नेतृत्व गर्ने पुष्प पहिलो मेयर हुन्। कांग्रेस र एमालेको गठबन्धनलाई तोड्दै माओवादीबाट पुष्पले जिते। उम्मेदवारी मनोनयन गर्न जाँदा दुई हजार रुपैयाँ थियो। निर्वाचन प्रचारमा धेरै समस्या भयो, उनी भन्छन्, पार्टीपंक्ति र जनताको साथले मेरो जित सम्भव भयो। विपक्षी दलहरूले कामी, दमाई, सार्की र बादी सुमदायलाई किन नमस्कार गर्ने, बादीलाई जिताउनु हुन्न भन्दै प्रचार गरेको उनीसँग तीतो अनुभव छ। उनी दलित समुदायका नागरिकको आर्थिकस्तर उकास्ने गरी काम गर्ने बताउँछन्। गुणस्तरीय र सर्वसुलभ शिक्षाका लागि जनशक्ति व्यवस्थापन, ग्रामीण विद्युतीकरण, कृषि र उत्पादन तथा बजारीकरणमा जोड दिने उनको योजना छ। उदयपुर : स्थानीय तह निर्वाचनमा उदयपुरमा पहिलोपटक लोपोन्मुख समुदायको प्रतिनिधित्व भएको छ। जिल्लाको पश्चिमी क्षेत्र कटारी नगरपालिका११ को वडाध्यक्षमा अनन्त हायु विजयी भएका हुन्। नेकपा एमालेको तर्फबाट उम्मेदवार बनेका हायुले गठबन्धन नेकपा माओवादी केन्द्रका उमेदवार दीपक बुढाथोकीलाई ३ मतको अन्तरले पराजित गरेका हुन्। बुढाथोकी २०७४ को निर्वाचनबाट वडाध्यक्ष पदमा निर्वाचित भएका थिए। ३९ वर्षीय हायु भन्छन्, मजबुद गठबन्धनलाई पराजित गर्न सक्नु सौभाग्य हो। अघिल्लो चुनावमा पार्टीका उम्मेदवार पराजित भएपछि गाउँमै बसेर मिहीन ढंगले संगठन बनाउँदाको परिणाम यतिबेला देखिएको उनको भनाइ छ। एमालेबाट निर्वाचित भए पनि बिनाभेदभाव सबैलाई समेटेर समृद्ध वडा बनाउनेछु, उनी भन्छन्, मेरा लागि सबै बराबरी हो, पार्टी, कार्यकर्ता र जनताले मप्रति गरेको विश्वास र सम्मानलाई सदैव आत्मसात् गरेर अघि बढ्छु। एसएलसी उत्तीर्ण गरेपछि पशुसम्बन्धी भेटरेनरी जेटीए अध्ययन पूरा गरेका हायुका लागि त्यहीँ भेटेनरी पेसा चुनाव जित्ने आधार भयो। गाउँघरमा पशुचौपाया सामान्य बिरामी हुँदासमेत रातदिन नभनी सेवामा दौडिने हायु निर्वाचित बनेका हुन्। सानै उमेरदेखि राजनीतिप्रति चासो लिए पनि हायुले २०६४ सालमा एमालेको संगठित सदस्य लिई राजनीतिक यात्रामा होमिए। उनी पार्टीको जिल्ला कमिटी सचिवालय सदस्य तथा कटारी नगरपालिका इन्चार्जको जिम्मेवारीमा छन्। द्वन्द्वकालीन समयमा हिम्मत गरेर गाउँ बसेका उनी भौगोलिक हिसाबले विकट क्षेत्रका मानिन्छन्। प्रस्तुति : शिव उप्रेतीगोरखा, तोयानाथ भट्टराईईलाम, बसन्त लिम्बूताप्लेजुङ, हरिबहादुर लम्जेलधनकुटा, कृष्ण सारु मगरहेटौंडा, कृष्ण पोखरेलपाल्पा, हिक्मतबहादुर नेपालीदैलेख, भरत खड्काउदयपुर"
जाजरकोटको छेडागाडका नगरप्रमुखको तलब भत्ता विपन्न बालबालिकाको शिक्षामा खर्च गरिने,"जाजरकोट : जाजरकोटको छेडागाड नगरपालिकाका नगरप्रमुख रत्नबहादुर खड्काले राज्यबाट पाउने सेवासुविधा(तलबभत्ता) विपन्न बालबालिकाको शिक्षामा खर्च गर्ने बताएका छन्। नगरप्रमुखको सपथग्रहणपछि पदभार ग्रहण गर्दै उनले आफूले जनप्रतिनिधि भएबापत पाउने सेवा सुविधा नलिने घोषणा गरेका छन्। 'मैले पाउने सेवा सुविधाबाट छुट्टै कोष बनाएर विपन्न, अल्पसंख्यक, अपाङ्ग र साहाराविहीन बालबालिकाको शिक्षाका लागि खर्च गर्ने गर्नेछु', उनले भने,सरकारले नगरप्रमुखलाई दिने तलब भत्ता रकम मेरो कार्यकालभर लिन्नँ। सबै विपन्न बालबालिकाको पढाइमा सहयोग पुग्ने गरी खर्च गर्छु। छेडागाड नगरपालिकाको समृद्धि, विकास र सुशासनका लागि आफूले काम गर्ने नगरप्रमुख खड्काले बताए। 'यसअघिका जनप्रतिनिधिले पाँच वर्षको अवधिमा पालिकाको प्रशासनिक केन्द्रसमेत तोक्न सकेका थिएनन्। प्रशासनिक केन्द्र तोक्न नसक्दा नगरपलिका भाडाको घरमा बस्दै आएको छ। मेरो पहिलो काम नगरपालिकाको विवादित प्रशासनिक केन्द्र तोकेर प्रशासनिक भवन बनाउने हुनेछ। त्यसपछि मात्र अन्य विकासका काम अघि बढ्छन्, उनले भने, सबै पक्षको सल्लाह र सहयोगमा हामी जनताको पक्षमा काम गर्नेछौं। सत्तागठबन्धनका साझा उम्मेदवार नेपाली कांग्रेसका खड्काले नवर्तमान नगरप्रमुख लालबहादुर महतारालाई पराजित गरेका थिए। गत स्थानीय निर्वाचनमा एमालेका महताराले खड्कालाई पराजित गरेका थिए। उपप्रमुखमा सत्तागठबन्धनका तर्फबाट माओवादी केन्द्रका चन्द्रबहादुर थापाले जितेका छन्। छेडागाड नगरपालिका जाजरकोटका नगरप्रमुख रत्नबहादुर खड्का पदभार ग्रहण गर्दै।"
टुडिखेलमा साकेला फोटो फिचर,"काठमाडौं : उधौली पर्वको अवसरमा काठमाडौंमा साकेला सिली नाचिएको छ। किरात समुदायको महान् चाड उधौली साकेला यलेदोङको अवसरमा किराँत राई समुदायले शनिबार शुभकामना आदानप्रदान गर्दै साकेला नाचेका हुन्। किरातराईको संस्कृतिलाई प्रचारप्रसार एवं संरक्षण गर्दै साकेला नाच्ने गरिन्छ। उभौली र उद्यौलीलाई किरात समुदायले छोरीचेली, बाउमाइती, आफन्त, इष्टमित्र भेटघाट गर्ने अवसरको रुपमा पनि लिने गरिन्छ।"
सौन्दर्य प्रतियोगितामा सहभागी किशोरी बलात्कारको अभियोगमा एक जना पक्राउ,"काठमाडौं : सौन्दर्य प्रतियोगितामा सहभागी किशोरी बलात्कारको अभियोगमा एक जनालाई प्रहरीले पक्राउ गरेको छ। काठमाडौं उपत्यका अपराध अनुसन्धान कार्यालयले बलात्कारको अभियोग लागेका प्रतियोगिता आयोजक संस्थाका सञ्चालक मनोज पाण्डेलाई स्वयम्भुबाट पक्राउ गरेको हो। किशोरीको भिडियोबाट आएको घटनाका सम्बन्धमा अनुसन्धान तथा कारवाहीलाई लागि पाण्डेलाई नियन्त्रणमा लिइएको महानगरीय प्रहरी कार्यालय रानीपोखरीका डीआईजी उत्तमराज सुवेदीले जानकारी दिए। ८ वर्षअघि सौन्दर्य प्रतियोगितामा सहभागी हुँदा आफूलाई बेहोस बनाएर बलात्कार गरेको र त्यसपछि ब्ल्याकमेल गरेर निरन्तर ६ महिना यौन शोषण गरेको भन्दै पीडित युवतीले भिडियोमार्फत हालै घटना विवरण सार्वजनिक गरेकी थिइन्। घटना सार्वजनिक भएपछि दोषीलाई कारवाही माग गर्दै र बलात्कार कानुनमा हदम्याद संशोधन माग गर्दै सडकदेखि सदनसम्म आवाज उठिरहेको छ। युवाहरु प्रधानमन्त्री निवास बालुवाटारदेखि माइतीघर, नयाँबानेश्वर, पोखरा, चितवनलगायत देशभर दबाबमूलक प्रदर्शनमा उत्रिएका छन्। यसबीचमा गृह मन्त्रालयले अपराध महाशाखाका एसएसपी बसन्त कुँवरको नेतृत्वमा पाँच सदस्यीय छानविन समिति बनाएर अनुसन्धान थालेको थियो। अनुसन्धान अन्तर्गत अभियोग लागेका पाण्डे पक्राउ परेका हुन्।"
बलात्कार पीडितलाई न्याय दिलाउन महिला गैरसरकारी संस्था महासंघको माग,"काठमाडौं : आफूमाथि भएको यौन शोषण, बलात्कारको घटनाको बारेमा सामाजिक संजालमार्फत एक युवतीले सार्वजनिक गरेको भिडियोले महिला गैर सरकारी संस्था महासंघको ध्यानाकर्षण गराएको छ । आजको आधुनिक युगसम्म पुग्दा महिला मथिको हिंसा, हत्या, बलात्कार, शोषण, अन्याय, अत्याचारलगायतका विरुद्ध पटक पटक आवाज उठाउँदा पनि दिनानुदिन यस्ता घटनाहरु बढिरहेकोप्रति संस्थाले खेद प्रकट गरेको छ । समाजमा बलात्कार जस्तो जघन्य अपराध हरेक पल हरेक दिन घट्दै आएकोले यसमा पूर्ण रोक लाग्न नसकनु सिंगो समाजमाथिकै दुर्भाग्य भएको संस्थाले शुक्रबार जारी गरेको विज्ञप्तिमा जनाइएको छ । सन् २०१४ मा एउटा सौन्दर्य प्रतियोगितामा भाग लिन पुगेकी युवतीमाथि भएको पटक पटकको बलात्कारको घटनाले मर्माहत भएको पनि विज्ञप्तिमा उल्लेख गरिएको छ । पीडितले सामाजिक सञ्जालमार्फत सार्वजनिक गरेको भिडियोमा कार्यक्रमका कोरियोग्राफर ४० वर्षीय मनोज पाण्डेले होटेल एभरेष्टमा कार्यक्रम छ भनी बोलाएर नियतबस औषधि मिसाइएको कागती पानी सेवन गराई बेहोस भएपछि बलात्कार गरि भिडियो बनाएको र सोही भिडियो सार्वजनिक गरिदिने डर धम्की देखाउँदै पटक पटक बलात्कार गरेको बताइएको छ । त्यतिबेला आफू जम्मा १६ वर्षको मात्र भएको र घटनापछि आफू डिप्रेसनमा गएका कारण तुरुन्त त्यसलाई सार्वजनिक गर्न नसकेको पीडित युवतीले बताएको पनि विज्ञप्तिमा जनाइएको छ । युवतीले आफू डिप्रेसनबाट मुक्त हुन र न्यायको लागि सिंगो नागरिक समाज, राज्य, सरकार तथा आम नेपाली समक्ष भिडियो सार्वजनिक गरेको जनाउँदै महिलाहरुले नेतृत्व गरेको गैर सरकारी संस्थाहरुको छाता संघ महिला गैर सरकारी संस्था महासंघले पनि पीडितको न्यायको लागि र पिडकलाई हदैसम्मको कारवाहीको लागि जोडदार माग गरेको छ । यस्ता पिडक, समाजका कलकंहरुलाई राजनीतिक संरक्षण नगरी हदैसममको कारवाही गरी यस्ता घटना पुन दोहोरिन नदिन राज्यका हरेक संयन्त्रको महासंघले ध्यानाकर्षण गराएको छ । घटनाको तुरुन्त छानविनका लागि पनि महासंघले जोडदार माग गरेको छ ।"
द्वन्द्वकालीन विद्युत बक्यौता : २३ लाख १८ हजारभन्दा बढी महशुल उठ्यो,"रसुवा : रसुवामा डेढ वर्षमा जनयुद्धको समयको २३ लाख १८ हजारभन्दा बढी विद्युतको बक्यौता भुक्तानी भएको छ। नेपाल विद्युत् प्राधिकरण धुन्चे वितरण केन्द्रले गत आर्थिक वर्ष २०७७७८ को पौषदेखि हालसम्म २३ लाख १८ हजार ३ सय ३९ रुपैयाँ असुल उपर गरेको छ। जिल्लामा ७ सय १४ ग्राहकबाट उक्त रकम संकलन गरिएको हो। केन्द्रले ७ सय ६५ जनाबाट बक्यौता उठाउन पर्ने थियो। अब ५१ जना ग्राहकबाट २ लाख ५३ हजार ४ सय ५ रुपैयाँ असुल गर्न बाँकी रहेको केन्द्रका प्रशासन प्रमुख एवं सूचना अधिकारी दीपरमण अधिकारीले बताए। उनका अनुसार बसाइँसराई गरेर गएको, केही मिटरहरू नभेटिएको, केही मिटरहरू भूकम्पले पुरिएको पाइएको छ। केही मिटरहरू नुवाकोट वितरण केन्द्रबाट हस्तान्तरण हुँदा धुन्चे वितरण केन्द्रमा देखिएको तर हालसम्म नुवाकोट वितरण केन्द्रकै कार्यक्षेत्रमा रहेको उनले बताए। उक्त महशुल द्वन्द्वकालमा तत्कालीन नेकपा माओवादीले सरकारले मिनाहा गर्छ भुक्तानी गर्नु पर्दैन भनेकोले विद्युतका ग्राहकहरुले महशुल भुक्तानी गरेका थिएनन्। तर द्वन्द्व समाप्ती पश्चातको सरकारले सो रकम मिनाहा नगरेका कारण विद्युत प्राधिकरण महशुल असुल गर्न अग्रसर भएको हो।"
मकवानपुरमा जीप दुर्घटना हुँदा चार जनाको मृत्यु,हेटौंडा : मकवानपुरको इन्द्रसरोवर गाउँपालिका२ स्थित कुलेखानी सिमखोलामा जीप दुर्घटना हुँदा चार जनाको मृत्यु भएको जिल्ला प्रहरी कार्यालयले जनाएको छ। वीरगञ्जबाट काठमाडौँतर्फ जाँदै गरेको ना४च२३१५ नंको जीप आज साँझ सिमखोला पुलको बारमा ठोकिएर दुर्घटना हुँदा चार जनाको मृत्यु भएको बताइएको छ। आठ जना सवार रहेको जीप दुर्घटना हुँदा तीन जनाको हेटौँडा अस्पतालमा उपचारका लागि ल्याउने क्रममा र एक जनाको सोही अस्पतालमा उपचारका क्रममा मृत्यु भएको सो कार्यालयले जनाएको छ। मृतक चार जना पुरुष रहेका छन्। घाइते भएका चारमध्ये चालकसहित तीन जनाको हेटौंडा अस्पतालमा र एक जनाको उपचारका लागि काठमाडौं पठाइएको छ। घटनामा मृत्यु भएकाको सनाखत हुन नसकेको प्रहरीले जनाएको छ।
"डोटीमा बस दुर्घटना : १२ जना घाइते, १८ महिने बच्चा बेपत्ता",डोटी : डोटीमा बस दुर्घटना हुँदा १२ जना घाइते भएका छन् भने १८ महिनाको बच्चा हराएका छन्। कैलालीबाट अछाम जाँदै गरेको ना ५ ख ९६६३ नम्बरको बस डोटीको शिखर नगरपालिका १ गेरुपानीमा दुर्घटना भएको प्रहरीले जनाएको छ। जिल्ला प्रहरी कार्यालय डोटीका प्रहरी नायव उपरीक्षक भोलाकुमार भट्टका अनुसार शनिबार बिहान ५ बजेतिर भएको बस दुर्घटनामा परी बस सहचालकसहित ४ जना गम्भीर घाइते भएका छन् भने बाँकी ८ जना सामान्य घाइते भएका छन्। घाइतेको दिपायल स्थित शैलेश्वरी अस्पतालमा उपचार भइरहेको छ। बसमा २० देखि २५ जनासम्म यात्रुहरू सवार थिए। १८ महिनाको बच्चा हराइरहेको र उनको खोजी कार्य भइरहेको प्रवक्ता भट्टले बताए। बस दुर्घटना भएको ठाउँ सामान्य रहेको हुँदा बस तीव्र गतिका कारण दुर्घटना भएको हुन सक्ने प्रहरीको अनुमान छ। बस चालक फरार छन्। बस सडकबाट ७०८० मिटर तल सेती नदी किनारमा खसेको छ।
निर्वाचनमा फूलमाला बिक्री बढ्यो,"रामपुर : रामपुर नगरपालिका४ देवीस्थानका दिलबहादुर थापाले यस पटक फूल बिक्रीबाट राम्रो कमाइ गरेका छन्। एक हप्तामा उनले रु एक लाख बराबरको सयपत्री फूल बिक्री गरे। अहिले उनको बगैँचामा पहेँलपुर सयपत्री फूल फूलेका छन् । वैशाख ३० गते भएको निर्वाचनलाई लक्षित गरेर खेती गरेका थापाले मत परिणाम सार्वजनिक भएपछि फूलमाला बिक्री गर्न भ्याइनभ्याइ भएको बताए। उनी भन्छन्, 'निर्वाचनको समयलाई मध्यनजर गर्दै फूल लगाएको हो, व्यापार असाध्यै राम्रो छ, यस पटक आम्दानी गर्ने राम्रो अवसर मिलेको छ, समय ख्याल गरेर खेती गर्नुपर्ने रहेछ, अझै पनि फूलमालाको माग आइरहेको छ ।' यसभन्दा अघि पनि फूलखेती थापा अहिले नसोचेको व्यापार हुँदा दङ्ग छन्। निर्वाचनलाई मात्रै केन्द्रित गरेको हुँदा उनले यस पटक एक रोपनीमा खेती गरेका हुन्। 'छोटो समयमा धेरै व्यापार गर्न सफल भएको छु, कतिपयलाई माला गाँस्न नभ्याएर फूलमात्रै पनि बिक्री गर्ने गरेको छु, यतिबेला फूल टिप्ने माला तयार पार्ने र बिक्री गर्दैमा दैनिकी बितेको छ', उनले भने । अहिलेसम्म रु एक लाखको व्यापार गरेका थापाको बगैँचामा अझै सो मूल्य बराबरको फूल रहेको छ । पाल्पा, स्याङ्जा, तनहुँलगायतका विभिन्न स्थानबाट फूलमाला खरिद गर्न ग्राहक आएको उनले बताएका छन्। प्रतिकिलो रु ५०० र प्रतिमाला रु १५० मा धमाधम बिक्री भइरहेको छ । अघिल्ला वर्षको निर्वाचनमा खादाको प्रयोग गरेका यहाँका नागरिक अहिले मालाको प्रयोगमा आकर्षित बनेका छन् । रासस"
धरानमा साकेला सिली प्रदर्शन फोटो फिचर,"धरान : धरान उपमहानगरपालिकाको भानुचोकमा किरात राइहरुले भब्य साकेला सिली प्रदर्शनी गरेका छन्। प्रकृतिपुजक किरात राइहरुले उभौलीको अवसरमा कुल पितृको पूजा गर्दै साकेला सिली प्रदर्शनी गरेका हुन्। साकेलालाई महान चाँडका रुपमा मनाउँदै आएका किरात राइहरु आफन्त भेला भएर यो पर्व मनाउदैँ आएका छन्। साकेलाको अवसरमा पितृको सम्झना गर्दै भलबाढी नआओस, अन्नबाली सप्रियोस, प्राकृति प्रकोप नओस भनि कामना गर्दै साकेला पर्व मनाउने गरेको किरात राई यायोक्खा सुनसरीका अध्यक्ष राजेन्द्र राइले बताए। साकेला प्रदर्शनीमा भेला भएका किरात राइहरुले प्रदेश १ को नाम किरात राख्न माग गरेका छन्। बैशाख पुर्णिमाका दिनदेकी धोल झ्याम्टाको तलामा सै ढोले सै अर्को ढोले खै भन्दै साकेला नाच्ने किरात राइहरुले रागा, सुँगुर, कुखुरा काटेर माऔ र मादक पदार्थ सेवन गर्दै रमाइलो गर्ने किरात राई यायोक्खा सुनसरीका सहसचिब रमेश राईले बताए। उनले यो बेला कुल कुटुम्बा आफन्त सबै भेला भएर साकेला मनाउने गरेको बताए। अबको १५ दिनसम्म किरात राई बाहुल क्षेत्र पूर्वी पहाडी जिल्ला खोटाङ, भोजपुर, ओखलढुंगा, सोलुखुम्बु, उदयपुर, धनकुटा, इलाम, संखुवासभा, ताप्लेजुङ र पाँचथर ढोलझ्याम्टाको तालमा गुन्जयमान हुनेछ।"
"युवाको आक्रोश, बलात्कार मुद्दामा हदम्याद हटाऊ","काठमाडौं : न्याय पाउन म्याद किन ? शुक्रबार प्रधानमन्त्री निवास बालुवाटारअघि आन्दोलित बनेका युवाको एउटै प्रश्न थियो। नारा जुलुसमा मात्रै होइन प्रत्येकले बोकेका प्लेकार्ड यस्तै शब्दले भरिएका थिए। सबैको माग थियो बलात्कार मुद्दामा उजुरी गर्ने हदम्याद हटाऊ सरकार। यस्तै नारा जुलुसले शुक्रबार दिनभर बालुवाटार क्षेत्र तनावग्रस्त बन्यो। सामाजिक सञ्जालमा बिहीबारबाट पीडित युवतीको नामसहितको भिडियो सार्वजनिक भएपछि अहिले बलात्कार मुद्दामा उजुरी गर्ने हदम्यादको विषयले चर्चा पाएको छ। पीडितलाई न्याय दिलाउन युवा सडकमा ओर्लिएका छन्। घटना भएको आठ वर्षपछि सहन नसकेर पीडित युवतीले सार्वजनिक गरेको विषयले नै युवालाई आन्दोलित बनाएको हो। मिस ग्लोबल इन्टरनेसनल २०१४ मा भएको ब्युटी प्रेजेन्ट प्रतियोगितामा सहभागी १६ वर्षीय किशोरीलाई आयोजकले विभिन्न बहानामा ६ महिनासम्म यौन शोषण गरेको भिडियो पीडितले नै सार्वजनिक गरिन्। भिडियोमा भनिएअनुसार उनलाई आयोजक मनोज पाण्डेले बलात्कार गरे। उक्त रातको भिडियो र फोटो देखाई ब्ल्याकमेल गर्दै निरन्तर बलात्कार गरेको र आफू शारीरिक र मानसिक पीडित बनेको उनले बताएकी छन्। यो घटनाले अहिले सडकदेखि सदन तताएको छ। शुक्रबार प्रतिनिधिसभाको बैठकमा सांसद गगन थापाले यो विषय प्रवेश गराए। भने, घटना गम्भीर छ, बलात्कारसम्बन्धी कानुन र फौजदारी संहिताको हदम्यादको विषयमा पुनर्विचार गर्नुपर्ने अवस्था आएको छ। सदनमा यो विषय प्रवेश भएसँगै सभामुख अग्नि सापकोटाले सरकारलाई सत्यतथ्य पत्ता लगाई दोषीलाई कानुनी दायरामा ल्याउन निर्देशन दिए। अहिले पीडित युवतीले घटना बताउँदै सार्वजनिक गरेको भिडियो सामाजिक सञ्जालमा प्रशस्त भेटिन्छ। सो समयमा आयोजक पाण्डेले बेहोस हुने पेयपदार्थ खुवाएर बलात्कार गरेको पीडितले भिडियोमार्फत बताएकी छन्। म त्यो समयदेखि मानसिक रोगी भएँ। चिकित्सकले दिएका डिप्रेसन निको पार्ने औषधिले पनि काम गरेन। र, मनमा बिझाएका कुरा सार्वजनिक गरे स्वास्थ्यमा पनि सुधार आउने भएकाले मैले लामो समयपछि कुरा खोल्नु परेको हो, उनले भनेकी छन्। भावविह्वल मुद्रामा बोलेकी उनले यो घटनाकै कारण आफ्ना सबै सपना चकनाचुर भएको बताएकी छन्। म सानैदेखि मोडलिङमा रुचि राख्थेँ। हाउस अफ फेसनमा पनि अडिसन दिएँ। अडिसनको फोटो सार्वजनिक भएपछि भिसा ग्लोबल कन्सल्टेन्सीले मलाई फोटोसुट गर्ने अफर गर्यो। म बोलाएको ठाउँमा गएँ। एकजना फोटोग्राफर र आयोजकले फोटो सुट गराए। सुटबापत पाँच हजार पारिश्रमिक पनि दिए। यसलगत्तै सन् २०१४ मा भएको मिस ग्लोबल इन्टरनेसनल प्रतियोगितामा भाग लिएर फस्ट रनरअपको ताज पनि प्राप्त गरेँ। प्रतियोगिता सकिएपछि आयोजक मनोज पाण्डेले नयाँ बानेश्वरमा रहेको एभरेस्ट होटलमा सक्सेस पाटी हुने भनेर बोलाए। त्यहाँ पुग्दा अन्य मानिस देखिनँ। कोठामा गएर आराम गर्न भने। पेयपदार्थ दिए। म बेहोस भएपछि रातभर बलात्कार गरेको र मैले प्रतिकार गर्न सकिनँ, उनले भनेकी छन्। बिहान होस खुल्दा आयोजक पाण्डे आफूसँगै सुतिरहेको र २० हजार दिएर चुप लाग भन्दै धम्क्याएको र भिडियो र फोटो खिचिसकेको छु भन्दै ६ महिनासम्म यौन शोषण गरेको उनी बताउँछिन्। घटनाकै विषयमा त्यो समय उक्त कार्यक्रमकी कोरियोग्राफर रहेकी पूर्वमिस नेपाल माल्भिका सुब्बालाई फोन गरेर सुनाउँदा उनले पनि कुनै सहानुभूति नदेखाएको भनाइ उनको छ। माल्भिकाले बलात्कार तँ भएकी होस्, मलाई यसमा के चासो भनेर फोन राखिन्, उनले भिडियोमा खुलाएकी छिन्। यो विषयमा माल्भिकाले भने माफी मागेकी छन्। अन्नपूर्णले उनीसँग प्रतिक्रिया लिन खोज्दा सम्पर्क हुन सकेन। माल्भिकासँगै पीडित युवतीले नाम खुलाएका फोटो पत्रकार श्रीधर पौडेलले पनि सामाजिक सञ्जालमा लामो स्टाटस लेख्दै बलात्कारको विषयमा आफूलाई थाहा नभएको जानकारी दिएका छन्। उनले आफू व्यावसायिक पत्रकार भएकाले मनोज पाण्डेसँग पारिश्रमिक लिएर काम गरेको र पाण्डेको चरित्र बारेमा आपू जानकार नभएको बताएका छन्। अन्नपूर्णसँग कुरा गर्दै उनले भने, कुनै पनि बहानामा यौन हिंसा क्षम्य हुनु हुँदैन। उक्त घटनामा मैले जानेको र थाहा पाएको कुरा हरेक ठाउँमा बोल्न तयार छु। पीडितको साथ दिनेछु। उक्त घटनाका विषयमा मैले सार्वजनिक भएको भिडियोबाट मात्रै थाहा पाएको हुँ। मेरो संलग्नता छैन। पीडक भनिएका भिसा ग्लोबल कन्सल्टेन्सीका प्रमुख पाण्डे भने भिडियो सार्वजनिक भएसँगै सम्पर्कविहीन छन्। उनले उक्त कन्सल्टेन्सीकै माध्यमबाट विभिन्न देशमा विद्यार्थी पठाउँदै आएका थिए। समिति बनाएर अनुसन्धान गर्दै प्रहरी भिडियो सार्वजनिक भएसँगै प्रहरीले आफ्नो तर्फबाट अनुसन्धान सुरु गरेको छ भने गृह मन्त्रालयले पनि चासो दिएको छ। शुक्रबार विज्ञप्ति जारी गर्दै मन्त्रालयले घटनाका विषयमा अनुसन्धान गरी आवश्यक कारबाही गर्न प्रहरीलाई निर्देशन दिएको जनाएको छ। शुक्रबार नै गृहमन्त्री बालकृष्ण खाँणको निर्देशनमा प्रहरी प्रधान कार्यालयले पाँच सदस्यीय छानबिन समिति बनाएको छ। प्रहरी वरिष्ठ उपरीक्षक वसन्त कुँवर नेतृत्वको समितिमा प्रहरी उपरीक्षक कृष्ण कोइराला, प्रहरी नायब उपरीक्षक कोपिला चुँडाल, प्रहरी नायब उपरीक्षक हरि बस्नेत र प्रहरी निरीक्षक सपना खड्का छन्। समितिले शुक्रबारबाटै काम सुरु गरेको छ। नेपाल प्रहरीका प्रवक्ता विष्णुकुमार केसीले घटनाको गहिरो गरी अनुसन्धान गर्ने र अपराधी जो भए पनि उन्मुक्ति नपाउने बताए। घटनाको अनुसन्धान गर्ने बनेको समितिका संयोजकसमेत रहेका वसन्त कुँवरले घटनाको शुक्रबारबाटै सूष्म अनुसन्धान सुरु भएको जानकारी दिए। अहिले सो समितिले कानुनी परामर्श गरिरहेको उनी बताउँछन्। आरोपितलाई तत्कालै पक्राउ गरेर अनुसन्धान गर्न हदम्यादसम्बन्धी कानुनी बाधक बने पनि अन्य कानुनी प्रक्रियाका विषयमा अनुसन्धान भइरहेको उनको भनाइ छ। के भन्छन् कानुनविद् र अधिकारकर्मी ? घटना सार्वजनिक भएसँगै अधिकारकर्मीले दोषी कानुनको छिद्र समाउँदै उम्कन नहुने बताएका छन्। राष्ट्रिय महिला आयोगकी अध्यक्ष कमला पराजुलीले घटनाको सूष्म तरिकाले अनुसन्धान गरिरहेको र पीडितले न्याय पाउनुपर्ने बताइन्। पीडितको परिचय गोप्य राख्नुपर्ने कानुनी बाध्यता छ। पीडितलाई संरक्षण गर्दै न्याय दिनको लागि महिला आयोग लागिपरेको छ, उनले भनिन्। शनिबार बिहान ७ बजेसम्म आयोगको धारणा बाहिर आउने उनको भनाइ छ। अधिवक्ता सविन श्रेष्ठ कुनै पनि बहानामा पीडकले उन्मुक्ति पाउन नहुने बताउँछन्। भन्छन्, भिडियो हेर्दा बलात्कारमात्रै नभएर धेरै हिंसा भएको देख्न सकिन्छ। बलात्कारको हदम्याद एक वर्षमात्रै छ भनेर तर्क गर्नुभन्दा यहाँ आत्महत्या दुरुत्साहन, यौनहिंसा, मानसिक हिंसालगायत भिडियो खिच्दाको पीडितको शारीरिक र मानसिक अवस्थाको विषय पनि छ। उनी पीडितले कानुनी उपचारको बाटोमा जानैपर्ने सुझाव दिन्छन्। भन्छन्, विभिन्न मुद्दामा सर्वोच्च अदालतले हदम्यादको विषयमा नजिर स्थापना पनि गरेको छ। कसरी न्याय दिन सकिन्छ भन्ने हिसाबले कानुनी उपचार प्रदान गरिनु पर्छ। महिला गैरसरकारी संस्था महासंघले यो विषयलाई गम्भीरताका साथ अध्ययन गरी पीडितलाई न्याय दिनुपर्ने बताएको छ। महासंघले विज्ञप्ति जारी गर्दै पीडितको न्यायको लागि र पीडकलाई हदैसम्मको कारबाहीको लागि जोडदार माग गरेको छ। तस्बिर : सरोज बैजु"
किशोरी बलात्कार प्रकरण : छानविन समितिले काम अघि बढायो,"काठमाडौं : सौन्दर्य प्रतियोगितामा भाग लिएकी किशोरीमाथि भएको यौन हिंसाको घटनामाथि अनुसन्धान प्रक्रिया अघि बढेको गृह मन्त्रालयले जनाएको छ। गृहले छानविन समिति गठन गरी काम सुरु भइसकेको जनाएको हो। घटनाको सन्दर्भमा अपराध महाशाखाका वरिष्ठ प्रहरी उपरीक्षक बसन्त कुँवरको संयोजकत्वमा प्रहरी उपरीक्षक कृष्ण कोइराला, प्रहरी नायव उपरीक्षक कोपिला चुडाल, प्रहरी नायव उपरीक्षक हरि बस्नेत र प्रहरी निरीक्षक सपना खड्का रहेको छानविन समितिले काम अघि बढाएको छ। गृह मन्त्रालयका प्रवक्ता फणीन्द्रमणी पोखरेलले शीघ्र छानविन गरी सत्य तथ्य पत्ता लगाई दोषीलाई हदैसम्मको कारवाही गर्न सरकार प्रतिबद्ध रहेको उल्लेख गरेका छन्। समितिलाई अनुसन्धान कार्यमा सहयोग गर्न मन्त्रालयले अनुरोधसमेत गरेको छ। सौन्दर्य प्रतियोगितामा भाग लिएकी एक किशोरीमाथि भएको यौन हिंसाका दोषीलाई कारवाहीको माग गर्दै शनिबार काठमाडौंमा प्रदर्शनसमेत भएको छ। पीडितले घटनाका बारेमा सामाजिक सञ्जालबाट सार्वजनिक गरेको भन्दै उनीहरुले दोषीमाथि कारवाही गर्नुपर्ने माग राखेका छन्। बलात्कारीलाई सजाय दे, दोषीलाई कारबाही गर, बलात्कार र यौनजन्य घटनाको तत्काल निर्णय गर्न छुट्टै अदालतको स्थापना गर, बलात्कार सम्बन्धी घटनाको न्याय निरुपणका लागि देखिएको हदम्याद खारेज गर, बलात्कारी होस् तँ भन्दै लेखिएको प्लेकार्ड प्रदर्शन गरेका छन्। प्रदर्शनका क्रममा उनीहरुले बलात्कार र अन्य यौनजन्य हिंसासम्बन्धी कानुनमा हदम्यादको व्यवस्था हटाउनुपर्ने, दोषीलाई कारवाही गर्नुपर्ने, पुँजीवादी पितृसत्ता मुर्दावादलगायतका नारा लगाएका थिए।"
