शीर्षक,विवरण
नेपाल प्रहरीका परिवारलाई चितवन मेडिकल कलेजमा २५ प्रतिशत छुट,"भरतपुर : नेपाल प्रहरी श्रीमती सङ्घ र चितवन मेडिकल कलेज शिक्षण अस्पताल (सीएमसी)बीच सम्झौता भएको छ। नेपाल प्रहरी, पूर्वप्रहरी र अमर प्रहरीका परिवारका सदस्यलाई अस्पतालमा २५ प्रतिशत छुटसम्बन्धी सम्झौता भएको हो। सम्झौतामा अस्पतालका तर्फबाट निर्देशक प्राडा दयाराम लम्साल र सङ्घका तर्फबाट अध्यक्ष कुसुमलता सिंहले हस्ताक्षर गरेकी छन्। प्रहरी वरिष्ठ उपरीक्षक पोषराज पोखरेल, प्रहरी उपरीक्षक नवराज अधिकारी, अस्पतालका प्रमुख प्रशासक प्रताप देवकोटालगायतको उपस्थितिमा भएको सम्झौतामा उपचार सेवामा २५ प्रतिशत र फार्मेसीमा सात प्रतिशत छुट दिने उल्लेख छ। सम्झौताअनुसार नेपाल प्रहरी र पूर्वप्रहरीसहित उनीहरूका परिवार तथा अमर प्रहरीका परिवारले सङ्घले उपलब्ध गराएको परिचयपत्रका आधारमा सो मेडिकल कलेजमा उपचार गराउँदा यो सुविधा पाउनेछन्। सम्झौताअनुसार सडक दुर्घटना, कस्मेटिक सर्जरी, दाँतको उपचारलगायत प्रहरी कार्यालयमा मुद्दा दर्ता हुने उपचारमा भने यो सम्झौता लागू हुने छैन। यसैगरी नेपाल सरकारको स्वास्थ्य बीमा उपयोग गर्नेहरूलाई पनि यो सम्झौता लागू नहुने अस्पतालका प्रमुख प्रशासक प्रताप देवकोटाले बताए। अस्पतालमा बहिरङ्ग (ओपिडी) र आकस्मिक (इमर्जेन्सी) टिकट लिएपछि मात्रै यो सम्झौता लागू हुने देवकोटाले जानकारी दिए। सङ्घका अध्यक्ष सिंहले सङ्घले नेपालका कुनै पनि क्षेत्रमा स्वास्थ्य शिविर सञ्चालन गर्दा अस्पतालले चिकित्सकसहितको प्राविधिक सहयोग गर्ने सम्झौता भएको बताए। उनले यो सम्झौताले नेपाल प्रहरी, पूर्वप्रहरी र अमर प्रहरी परिवारलाई उपचारमा सहज हुने बताए। उनले अस्पताल परिवारलाई धन्यवादसमेत दिए। सङ्घले नेपालमै पहिलोपटक चितवन मेडिकल कलेजसँग यस्तो सम्झौता गरेको अध्यक्ष सिंहले बताए। नेपालका जुनसुकै ठाउँमा रहेर पनि सङ्घले उपलब्ध गराएको परिचयपत्रसहित उपचारका लागि आएमा यो सुविधा उपयोग गर्न पाइने सिंहको भनाइ छ। यो सम्झौता आगामी साउन १ गतेदेखि २०८१ असार ३० गतेसम्म लागू हुने र पुनः नवीकरण गर्न सकिने जनाइएको छ। प्रमुख प्रशासक देवकोटाले नेपालको मध्यभागमा रहेर अत्याधुनिक उपकरणसहित अतिविशिष्ट सेवासमेत दिँदै आएको अस्पतालप्रति धेरैको विश्वास बढेको बताए। आगामी दिनमा स्वास्थ्य सेवालाई अझै परिस्कृत र सरलीकृत गर्दै उत्कृष्ट सेवा दिँदै जाने प्रतिबद्धता उनले व्यक्त गरे।"
बाइडेनद्वारा बन्दुक नियन्त्रण विधेयकमा हस्ताक्षर,"न्युयोर्क : राष्ट्रपति जो बाइडेनले शनिबार बन्दुक नियन्त्रण कानुनमा हस्ताक्षर गरेका छन्। दशकौंको बहसपछि बाइडेनले बन्दुक सुरक्षासम्बन्धी पहिलो महत्वपूर्ण संघीय विधेयकमा हस्ताक्षर गरेका हुन्। यो वास्तवमा आवश्यकभन्दा कम भएपनि यसले जीवन बचाउने राष्ट्रपति बाइडेनले बताए। युरोपमा प्रमुख कूटनीतिक शिखर सम्मेलनमा जानुअघि उनले ह्वाइट हाउसमा भने, 'यो विधेयकले मैले चाहेको सबै कुरा गर्दैन, तर यसमा मैले लामो समयदेखि आह्वान गरेका कार्यहरू समावेश छन् जसले मानिसहरूको ज्यान बचाउनेछ।' शनिबार बिहान हस्ताक्षर गरिएको यो विधेयक टेक्सासको उभाल्डेस्थित प्राथमिक विद्यालयमा बन्दुकधारी पसी १९ जना बालबालिका र दुई शिक्षकको हत्या गरेको एक महिनापछि लागू हुनेछ। उक्त हिंसापछि बन्दुकको हिंसा र राजनीतिक निष्क्रियताविरुद्ध देशव्यापी प्रदर्शन भएका थिए। पछिल्लो तथ्यांकअनुसार यस वर्ष संयुक्त राज्य अमेरिकाभरि २८१ बन्दुक आक्रमणमा परी २१ हजारभन्दा बढी मानिसको मृत्यु भएको छ।"
सर्वोच्च अदालतले निर्णय उल्टाएपछि गर्भपतन गराउने अमेरिकी स्वास्थ्य संस्थाहरु धमाधम बन्द हुँदै,"न्युयोर्क : सर्वोच्च अदालतले गर्भपतनसम्बन्धी ५० वर्ष पुरानो एउटा निर्णयलाई खारेज गरेपछि देशका विभिन्न राज्यका गर्भपतन सेवा प्रदायक संस्थाले सेवा प्रवाह बन्द गरेका छन्। गर्भपतनको महिला अधिकार सर्वोच्च अदालतले उल्ट्याएपछि त्रासका कानुनी कारबाही भोग्नुपर्ने त्रासका बीच अल्बामा, टेक्सास र वेस्ट भर्जिनियालगायत राज्यका गर्भपतन सेवा प्रदायक संस्थाले सेवा प्रवाह बन्द गरेका हुन्। गर्भपतनको सेवा प्रदान गर्दै आएको वेस्ट भर्जिनियाको एकमात्र संस्थाका कार्यकारी निर्देशक केटी क्बिनोनेजले भक्कानिएका केही सेवाग्राही बोल्न नसकेका, केहीले बलिन्द्र आँसुका धारा बगाएका बताउँदै आफ्ना कर्मचारी दिनभर अब सेवा प्रवाह नहुने र तपाईँको अप्वान्टमेन्ट रद्द गरिएको सूचना प्रवाहमा व्यस्त हुनु परेको जनाइन्। गर्भपतन अधिकारका समर्थकहरूले सर्वोच्चको फैसलालाई अमेरिकी न्यायसम्पादनको कालो दिन भनेका छन्भने भ्रुणहत्या पाप हो भन्नेहरूले फैसलाको स्वागत गरेका छन्। सर्वोच्चको फैसलासँगै नौ वटा राज्यमा गर्भपतन रोकिएको छभने दक्षिण डकोटा र ओक्लोहमाका सेवा प्रदायकले पनि गर्भपतनको प्रक्रिया रोक्ने तरखर गरेका छन्। गर्भपतनसम्बन्धी महिलालाई प्राप्त संवैधानिक अधिकार खोरिएको विरोधमा देशका विभिन्न सहरमा व्यापक प्रदर्शन भइरहेको छ। फैसलाको पक्षमा पनि केही राज्यमा प्रदर्शन भएका छन्। सर्वोच्चको फैसालपछि अब राज्यहरूले गर्भपतनसम्बन्धी आफ्नै नियम बनाउने छन्। धेरै राज्यमा सर्वोच्चको फैसला अनुरुपका नियम बनाइने सम्भावना रहेको छ। यसैबीच, भ्याटिकनको एकेडेमी फर लाइफले गर्भपतनसम्बन्धी अमेरिकी सर्वोच्च अदालतको निर्णयको स्वागत गरेको छ। भ्याटिकनले मानव जीवनको रक्षा व्यक्तिगत अधिकारमा सीमित हुन नसक्ने उल्लेख गर्दै महिलाहरूलाई आफ्ना कोखमा बच्चा जोगाउनका निम्ति सामाजिक परिवर्तन आवश्यक भएको बताएको छ। उसले जीवनका विषयमा चिन्तन गर्न पनि उनीहरूलाई आह्वान गरेको छ।"
शिक्षक र विद्यार्थीलाई प्राथमिक उपचार तथा मेडिकल डेक्स तालिम,"रामेछाप : जिल्लाको सुनापती गाउँपालिकामा आठ कक्षासम्म संचालनमा रहेका विद्यालयका एक जना शिक्षक र विद्यार्थीलाई प्राथमिक उपचार र मेडिकल डेक्स स्थापना तालिम दिइएको छ। दुर्घटना तथा विपदबाट घाइते भएमा तत्काल कसरी प्राथमिक उपचार गर्ने र बिरामीलाई अस्पतालसम्म पुर्याउन सकिन्छ भन्ने उद्धेश्यले तालिम आयोजना गरिएको सामुदायिक विकास समाज महिला तथा बाल सशक्तीकरण स्वास्थ्य तथा सरसफाइ परियोजना रामेछापका संयोजक तिलक कार्कीले जानकारी दिए। घटना भएपछि कसरी घाइते तथा बिरामीको प्राथमिक उपचार गर्न सकिन्छ भनेर अभ्यास गराउन चार दिनको तालिम संचालन गरिएको कार्कीको भनाइ छ। तालिमबाट प्राप्त गरेको प्रमाणपत्रले प्राथमिक उपचार गर्न तीन वर्षसम्म सरकारी मान्यता पाउने पनि कार्कीले बताए। यस्तै नेपाल रेडक्रस सोसाइटी रामेछापका अध्यक्ष शिवकुमार कार्कीले तालिमबाट प्राप्त गरेको ज्ञान र सीपलाई व्यवहारिकरुपमा कार्यान्वयन गर्न आग्रह गरेका छन्। दुर्घटना र विपद जति बेला पनि हुनसक्ने भएकाले तालिममा सहभागी सबै एक जुट भएर समाधानमा लाग्नुपर्नेमा पनि अध्यक्ष कार्कीको भनाई छ। मानिसलाई सर्वप्रथम प्राथमिक उपचार नै आवश्यक पर्ने हुनाले तालिम उपयुक्त रहेको सामुदायिक विकास समाज रामेछापका कार्यकारी निर्देश मिलनकुमार घिसिङले जानकारी दिए। तालिमबाट प्राप्त गरेको सीपले समाजमा ठूलो सहयोग मिल्ने र बिरामी तथा घाइतेले अकालमा ज्यान घुमाउने घटना कम हुने घिसिङले बताए। घिसिङ भन्छन्, ग्रामीण परिवेशमा अस्पताल सुविधा प्रयाप्त नहुने र भएपनि डाक्टर नर्स नहुनु हुनाले यो तालिमले ग्रामीण समाजमा केही जनशक्ति थप भएको छ। नेपाल रेडक्रस सोसाइटी रामेछापको संयोजन, पिएसएफ लग्जेम्बर्ग, टिडिएच जर्मनीको सहयोगमा सामुदायिक विकास समाज महिला तथा बाल सशक्तीकरण स्वास्थ्य तथा सरसफाइ परियोजना रामेछापले आयोजना गरेको तालिममा सुनापती गाउँपालिकाबाट २९ जना शिक्षक र विद्यार्थी सहभागी भएका थिए।"
आइपीओमा सबैको पहुँच पुर्याउन गाउँमै पुगेर खाता,"रसुवा : आइपीओमा सबैको पहुँच पुर्याउनका लागि आइसीएफसी फाइनान्स लिमिटेडले गाउँमा पुगेर खाता खोल्ने कार्यक्रम सञ्चालन गरेको छ। आउँदो सोमबारदेखि रसुवाबासीका लागि रसुवागढी हाइड्रोपावर कम्पनी लिमिटेडले आइपीयो निष्कासन गर्न लागेकाले संस्थाले खाता खोल्ने कार्यलाई गाउँमा नै सञ्चालन गरेको शाखा प्रबन्धक सोमबहादुर तामाङले बताए। जिल्लाको कालिका गाउँपालिका२ कालिकास्थानमा रहेको शाखाले शनिबार नौकुण्ड गाउँपालिका६ मा पुगेर खाता खोल्ने कार्य गरेको छ। संस्थाले दिएको जानकारी अनुसार शनिबार सञ्चालन गरिएको कार्यक्रमबाट १ सय ३८ वटा खाता, १ सय ५० वटा डिम्याट, १ सय ५० वटा मेरो सेयर र १ सय ५० वटै सिआस्बा खोल्ने कार्य गरिएको छ। यस्तै १२ वटाको केवाइसी अपडेट गरिएको छ। रसुवाबासीका लागि रसुवागढीले ६८ लाख ४२ हजार १०० कित्ता सेयर निष्कासन गर्ने छ। यसमा बिक्री प्रबन्धकको काम सिदार्थ क्यापिटलले गर्नेछ। कम्पनीले गोसाइँकुण्ड गाउँपालिका१ थुमन र वडा नम्बर २ टिमुरे, प्रसारण लाइनबाट प्रभावित हुने आमाछोदिङ्मो गाउँपालिका४ गोल्जुङ र वडा नम्बर ५ चिलिमेलाई अति प्रभावित क्षेत्र र गोसाइँकुण्ड गाउँपालिका४ लाङटाङ, ५ स्याफ्रु र ६ धुन्चेलाई प्रभावित तथा बाँकीलाई सामान्य प्रभावित गरी तीन भागमा वर्गीकरण गरिएको छ। निष्कासन गरिएको १० प्रतिशत सेयरमा अति प्रभावित, प्रभावित र सामान्यलाई क्रमशः ४५:१५:१ अनुपातमा सेयर बाँडफाँड गरिएको कम्पनीले जनाएको छ। निष्कासन बन्द छिटोमा असार २७ र ढिलोमा साउन १० गते तोकिएको छ। आइपियोमा न्यूनतम १० कित्ता र अधिकतम ७०० कित्तासम्म आवेदन दिन सकिने छ। आइपियोमा नेपाल धितोपत्र बोर्डबाट स्वीकृत प्राप्त सम्पूर्ण सिआस्बा सदस्य बैंक तथा वित्तीय संस्था र तीनका शाखा कार्यालयबाट आवेदन दिन सकिने छ। विश्वव्यापी फैलिएको कोरोना भाइरस (कोभिड१९) को कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको गोसाइँकुण्ड गाउँपालिका२, टिमुरेमा १११ मेगावट क्षमताको रसुवागढी जलविद्युत् आयोजना निर्माण गरिरहेको छ। यसको ८३ प्रतिशत काम सकिएको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
बालयौन दुरूपयोग गरेको अभियोगमा एक युवक पक्राउ,झापा : १३ वर्षीया बालिकालाई बालयौन दुरूपयोग गरेको अभियोगमा बुद्धशान्ति गाउँपालिका४ जुनेली बस्ती बस्ने २६ वर्षीय बिजय राईलाई शुक्रबार दिउँसो प्रहरीले पक्राउ गरेको छ। राईले बिहीबार साँझ बालिकालाई बालयौन दुरुपयोग गरेको भन्ने जाहेरी प्राप्त हुनासाथ ईलाका प्रहरी कार्यालय धुलाबारीबाट खटिएको प्रहरीले उनलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको केन्द्रीय प्रहरी समाचार कक्षले जनाएको छ।
अनेरास्ववियूको बारामा सिठी जुलुस,"सिमरा : मूल्यवृद्धिको विरोधमा नेकपा एमाले निकट अखिल नेपाल राष्ट्रिय स्वतन्त्र विद्यार्थी युनियन(अनेरास्ववियू) ले शनिबार बाराको सिमरामा सिठि जुलुस निकालेको छ। केन्द्रीय कार्यक्रम अन्तर्गत अनेरास्ववियू बाराले सिमरा चोकमा सिठी जुलुस निकालेको हो। पेट्रोलियम पदार्थमा सरकारले मूल्यबृद्धि गरेको र महंगी बढाएको भन्दै अनेरास्ववियूले जुलुसका क्रममा महंगी घटाउन र मूल्यवृद्धि फिर्ता लिन माग गरेको थियो। यसैगरी सिठि जुलुसअघि अनेरास्ववियुको सिमरामा सम्पन्न मधेस प्रदेश बैठकमा जनप्रतिनिधिलाई सम्मान गरिएको थियो। अनेरास्ववियूको विभिन्न जिम्मेवारीमा रही बैशाख ३० गते सम्पन्न स्थानीय निर्वाचनबाट निर्वाचित जनप्रतिनिधिलाई सम्मानित गरिएको हो। सम्मानित हुनेमा निजगढ नगरपालिकाककी उपप्रमुख सोममाया थिङ्, रौतहट चन्द्रपुर नगरपालिका४ का वडाध्यक्ष रवी राना मगर, हरिवन नगरपालिका८ का अध्यक्ष प्रज्वल ढुंगाना, महोत्तरी मनरा सिसवा नगरपालिका१ का अध्यक्ष गोविन्द चौरसियासहित सात जनालाई सम्मान गरेको हो।"
वाम एकता : एमालेसँग तालमेल गर्न एकीकृत समाजवादीले राख्यो यस्तो शर्त,"काठमाडौं : नेकपा एकीकृत समाजवादीले एमालेसँग तालमेल तथा वामपन्थी एकताका लागि विभिन्न शर्त अघि सारेको छ। शनिबार बसेको केन्द्रीय समिति बैठकले सत्ता गठबन्धनका पाँच दलबाहेकका दलसँग पनि सहकार्य गर्ने निर्णय गरेको हो। पार्टीको उच्च प्राथमिकता सबैसँग सहकार्य गर्ने भएको प्रवक्ता जगन्नाथ खतिवडाले जानकारी दिए। सबै दलसँग सहकार्य गर्न तयार छौं। पाँच दलीय गठबन्धनबाहिरका दलसँग पनि खुला छलफल गर्छौं, प्रवक्ता खतिवडाले भने। प्रवक्ता खतिवडाले देशभक्त वामपन्थीसँग सहकार्यको सम्भावना रहेको पार्टी ठहर गरेको बताए। यसबारेमा छलफल अगाडि बढाउने पार्टीको योजना रहेको उनले सुनाए। देशभक्त, वामपन्थी र लोकतन्त्रको नयाँ ध्रुव सिर्जना गर्न हाम्रो पहलकदमीमा अघि बढ्न सक्छौं भन्ने कुरा भएको छ, प्रवक्ता खतिवडाले भने। एमालेसँग शर्त एकीकृत समाजवादीले नेकपा एमालेसँग पनि सहकार्यका लागि आफूलाई खुला राखेको छ। तर केही शर्तहरुसमेत अघि सारेको छ। सम्मानित नेता झलनाथ खनालले एमालेसँग एकताका लागि चासो देखाएका बेला पार्टीले पनि एमालेसँग सहकार्यका लागि आफूलाई खुला राखेको हो। एमालेबाटै फुटेर बनेको समाजवादीले तालमेल तथा एकताका लागि विभिन्न शर्तहरु तेर्स्याएको हो। जसमा पहिलो शर्त हो, दलको मान्यता दिएर अस्तित्व स्वीकार गर्नु। पहिलो त एमालेले हामीलाई राजनीतिक दलको दर्जा दिएको छैन। पार्टी मानेको छैन, प्रवक्ता खतिवडा भन्छन्, कानुनी र राजनीतिक ढंगले एमालेले एकीकृत समाजवादीलाई दलको मान्यता दिँदैन, अस्तित्व स्वीकार्दैन भने कुनै सम्वाद हुँदैन। एमालेलाई एकता एकीकृत समाजवादी चाहिएको छ भन्ने लागेको छ, सँगै चिया खानुपर्छ भन्ने लागेको छ भने त्यसबेला मात्रै राजनीतिक चियपान सम्भव छ। एकीकृत समाजवादीको दोस्रो शर्त एकीकृत समाजवादीविरुद्ध अदालत दिएको मुद्दा एमालेले फिर्ता लिनुपर्ने रहेको छ। एमालेले हामीलाई अदालतमा दायर गरेको मुद्दा फिर्ता लिएर यो राजनीतिक दल हो, मान्छु भन्ने निर्णयहरु गरेर आउनुपर्यो, प्रवक्ता खतिवडाले भने। त्यसैगरी पार्टी एकताका लागि संसद विघटनलगायत विषयहरुमा आत्मालोचना गरेर प्रष्ट रुपमा आउनुपर्ने अर्को शर्त छ। थप अगाडि बढ्ने हो भने संसद विघटनलगायतका हर्कतहरुबारे प्रस्ट धारणा आउनुपर्यो, उनले भने। प्रवक्ता खतिवडाले राजनीतिक अस्तित्वको स्वीकार्यता नभई राजनीतिक सहकार्य नहुने बताए। अहिले यतिखेर एमालेसँग सम्वाद हाम्रो एजेण्डामा छैन, उनले भने। पारस्परिक लाभका आधारमा तालमेल वा गठबन्धन गर्न आफूहरु तयार रहेको प्रवक्ता खतिवडाको भनाइ छ।"
राप्रपा नेपालको सुदूरपश्चिम अध्यक्षमा जोशी,काठमाडौं : राप्रपा नेपालको सुदूरपश्चिम अध्यक्षमा ललित जोशी मनोनित भएका छन्। पार्टीको विधानबमोजिम अध्यक्ष कमल थापाले जोशीलाई सुदूरपश्चिम प्रदेको अध्यक्षमा मनोनित गरेका हुन्। जोशीलाई जिम्मेवारी दिँदै थापाले हिन्दुराष्ट्रको पुनर्स्थापना र राप्रपा नेपाललाई देशको अग्रणी शक्ति बनाउने अभियानमा लाग्न निर्देशन दिएका छन्।
श्रीमतीको हत्या गरेर आफैं प्रहरी कार्यालय पुगेपछि,अर्घाखाँची : आफ्नै श्रीमती २७ वर्षीया सरु भट्टराई भुसालको हत्या गरेको अभियोगमा मालारानी गाउँपालिका२ डाँडाकटेरी बस्ने २७ वर्षीय कमल भुसाल शुक्रबार दिउँसो पक्राउ परेका छन्। घरनजिकै जंगलमा दुवै जना दाउरा काट्न गएको अवस्थामा आफैँले बाँधेको गम्छाको प्रयोग गरी श्रीमतीको हत्या गरेको छु भनि आफैं ईलाका प्रहरी कार्यालय खनमा आएर जानकारी गराएपछि उनलाई प्रहरीले नियन्त्रणमा लिएको हो। यस सम्बन्धमा प्रहरीले आवश्यक अनुसन्धान गरिरहेको केन्द्रीय प्रहरी समाचार कक्षले जनाएको छ।
ट्रकले मोटरसाइकललाई ठक्कर दिँदा एक युवतीको मृत्यु,नेपालगन्ज : बाँकेको राप्ती सोनारी गाउँपालिका९ स्थित पूर्वपश्चिम राजमार्गमा ट्रक र मोटरसाइकल ठोक्किँदा एक महिलाको मृत्यु भएको छ। कोहलपुरतर्फ आइरहेको ना५ख ४२०४ नंको ट्रकले भे११प ७०५ नंको मोटरसाइकललाई ठक्कर दिँदा मोटरसाइकलमा सवार बाँकेको बैजनाथ गाउँपालिका२ निवासी २८ वर्षीया दीपिका खत्रीको मृत्यु भएको इलाका प्रहरी कार्यालय कोहलपुरका प्रहरी नायब उपरीक्षक ऐनबहादुर मल्लले जानकारी दिए। उनका अनुसार ट्रकको ठक्करबाट गम्भीर घाइते भएकी दीपिकाको उपचारका क्रममा शिक्षण अस्पताल कोहलपुरमा मृत्यु भएको थियो। दुर्घटनामा मोटरसाइकल चालक दीपिकाका श्रीमान ३५ वर्षीय दिलबहादुर कटुवाल घाइते भएका छन्। ठक्कर दिने ट्रक र चालक नवीन आचार्यलाई प्रहरीले नियन्त्रणमा लिएर अनुसन्धान गरिरहेको इलाका प्रहरी कार्यालय कोहलपुरका प्रहरी नायब उपरीक्षक मल्लले बताए।
नासाले फिर्ता माग्यो चन्द्रमाको माटो र साङ्ला,"बोस्टन : राष्ट्रिय वैमानिक तथा अन्तरिक्ष प्रशासन (नासा)ले आफ्नो स्वामित्वमा रहेको चन्द्रमाको धुलो र साङ्ला फिर्ता मागेको छ। नासाको कदमले पाँच लाख डलरमा बिक्री हुन लागेको ४० ग्राम माटो र तीनवटा मरेका साङ्ला बेचिनबाट जोगिएका छन्। अन्तरिक्ष एजेन्सीले यहाँस्थित आरआर अक्सनलाई सन् १९६९ को अपोलो ११ मिसनमा सङ्कलन गरिएको चन्द्रमाको धुलो र तीनवटा साङ्लाको बिक्री रोक्न तथा तत्काल ती फिर्ता गर्न माग गरेको हो। चन्द्रमाको चट्टानबाट सङ्कलन गरिएको माटोमा स्थलचरमा प्रभाव पर्नेनपर्ने अनुसन्धान गर्न त्यो माटो ती साङ्लालाई ख्वाइएको थियो। नासाका वकिलले लिलामीकर्ता कम्पनीलाई पत्र लेखेर ४० मिलिग्राम चन्द्रमाको माटो र तीनवटा मरेका साङ्ला रहेको शिशी सङ्घीय सरकारको स्वामित्वमा रहेको सम्झाउँदै फिर्ता गर्न भनेका छन्। नासाको पत्र पाएपछि आरआर अक्सनले चार लाख डलरमा बेच्ने तयारी गरिएको माटो र साङ्लालाई अक्सनको सूचीबाट हटाएको छ। लिलामी रोक्न नासाले दुईपटक पत्राचार गर्नुपरेको थियो। अपेलो ११ मिसनले २१३ किलोग्रामभन्दा बढी चन्द्रमाको चट्टान पृथ्वीमा ल्याएको थियो। उक्त चट्टानलाई धुल्याएर कीरा, माछा, साङ्लालगायत जीवलाई खुवाइएको थियो। चट्टानको धुलो विषाक्त भएनभएको निक्र्योल गर्न तिनलाई त्यो खुवाइएको थियो। चन्द्रमाका धुलो खुवाइएका साङ्लालाई त्यति बेला नै मिनेसोटा विश्वविद्यालय लगेर कीटविद् मेरियन बुक्सबाट अनुसन्धान गराइएको थियो। चन्द्रमाको माटो विषाक्त नभएको उनले पुष्टि गरेकी थिइन्। पन्ध्र वर्षअघि नै ब्रुक्स यो संसारबाट बिदा भएकी छन्। एपी"
श्रीलङ्कालाई सघाउन अमेरिकी उच्चस्तरीय प्रतिनिधिमण्डल कोलम्बो भ्रमणमा,"श्रीलङ्का : आर्थिकरूपमा धराशायी भएको घोषणा गरेको श्रीलङ्कालाई सघाउन अमेरिकी उच्चस्तरीय प्रतिनिधिमण्डल यहाँ आउने भएको छ। अमेरिकी अर्थ मन्त्रालय र विदेश मन्त्रालयको प्रतिनिधित्व गर्दै उच्च प्रतिनिधिमण्डलको टोली आइतबार यहाँ आउन लागेको हो। प्रतिनिधिमण्डलले विभिन्न राजनीतिक दलका प्रतिनिधि, अर्थशास्त्री र अन्तर्राष्ट्रिय सङ्घसंस्थाका पदाधिकारीसँग भेटघाट गर्ने कार्यक्रम रहेको अमेरिकी दूतावासले जनाएको छ। प्रतिनिधिमण्डलमा एसियाका लागि कोषका उपसहायक अर्थमन्त्री रोबर्ट काप्रोथ तथा दक्षिण एवम् मध्य एशियाका लागि उपसहायक विदेशमन्त्री केली केडरलिङलगायत छन्। अमेरिकी टोलीले सम्भावित सहयोग बारे परामर्श गर्नेछ। यो भ्रमणले श्रीलङ्काका जनताको सुरक्षा र समृद्धिप्रतिको हाम्रो निरन्तर प्रतिबद्धतालाई जोड दिन्छ,श्रीलङ्कालाई आर्थिक चुनौतीका बेला सघाउन, उसको आर्थिक वृद्धिमा टेवा दिन तथा प्रजातान्त्रिक संस्थाहरूलाई सुदृढ तुल्याउने प्रयासस्वरुप उच्च अधिकारी वासिङटनबाट आउन लागेका उल्लेख गर्दै श्रीलङ्काका लागि अमेरिकी राजदूत जुली चुङले भनिन् । बितेका दुई सातामा अमेरिकाले श्रीलङ्काली साना र मध्यम व्यवसायलाई सघाउन १२ करोड डलरको नयाँ वित्तीय सहयोगको घोषणा गरको थियो। त्यसैगरी वासिङटनले मानवीय सहायता तथा जीविकोपार्जनका लागि थप ६० लाख डलर प्रदान गर्ने बताएको थियो। अर्थतन्त्रलाई स्थिर बनाउन तथा वित्तीय सुधारका लागि प्राविधिक सहयोग उपलब्ध गराउन नयाँ अनुदान दिइएको बताइएको छ। भविष्यमा पनि श्रीलङ्काको आर्थिक पुनरूत्थान, खाद्य सुरक्षा, सार्वजनिक स्वास्थ्य तथा शिक्षा क्षेत्रको प्रवद्र्धनका लागि अमेरिकी सहयोग निरन्तर रहने जनाइएको छ। साथै उसले अन्तर्राष्ट्रिय मुद्रा कोषबाट सहयोगका निम्ति गरेको श्रीलङ्काली अनुरोधको समर्थन पनि गरेको छ। वर्तमान सङ्कटबाट श्रीलङ्कालाई मुक्त गर्न सक्दो सहयोग गर्नुपर्नेमा वासिङटनले जोड दिएको छ। रासस"
"एकीकृत समाजवादीको नीति : सबैसँग सहकार्य गर्ने, तर कसैको शरण नपर्ने","काठमाडौं : नेकपा एकीकृत समाजवादीले आगामी निर्वाचनमा सबैसँग सहकार्य गर्ने नीति लिने भएको छ। केन्द्रीय समिति बैठकमा राजनीति तथा सांगठनिक प्रतिवेदन प्रस्तुत गर्दै माधव नेपालले आगामी निर्वाचनमा सबै पक्षसँग सहकार्यका लागि पार्टीलाई खुला राख्ने उल्लेख गरेका हुन्। अध्यक्ष नेपालको समीक्षा प्रतिवेदनमा राष्ट्रिय परिस्थिति र अन्तर्राष्ट्रिय परिस्थितिको चर्चा गरिएको छ। स्थानीय तहको निर्वाचनमा प्राप्त गरेको उपलब्धी, भएका कमजोरी र अबका सम्भावनाहरु औल्याएको प्रवक्ता जगन्नाथ खतिवडाले जानकारी दिए। संगठनात्मक जीवन कुन ठाउँमा छ र कसरी अघि बढ्नुपर्छ भनेर औल्याइएको छ। आगामी दिनमा संगठनको कार्ययोजना कस्तो हुने र आगामी निर्वाचनको तयारी कसरी गर्ने भन्ने छ, उनले भने। प्रवक्ता खतिवडाकाअनुसार प्रतिवेदनलाई केन्द्रीय परिषदमा लगेर छलफल चलाएर रायसुझाव संकलन गरिनेछ। सम्मानित नेता झलनाथ खनालले पार्टीलाई कसरी अगाडि बढाउने भनेर दिशाबोध गराउने सम्बोधन गरेका थिए। उनले गठबन्धनको विषयमा प्रकाश पारेका थिए। पार्टीको उच्च प्राथमिकता सबैसँग सहकार्य गर्ने भएको तर कसैको शरण नपर्ने उनले जानकारी गराए। सबै दलसँग सहकार्य गर्न तयार छौं। पाँच बाहिरका दलसँग पनि खुला दलफल गर्छौं, खनालको भनाइ उद्धृत गर्दै प्रवक्ता खतिवडाले भने। प्रवक्ता खतिवडाले देशभक्त वामपन्थीसँग सहकार्यको सम्भावना रहेको समाजवादीले ठहर गरेको बताए। यसबारेमा छलफल अगाडि बढाउने पार्टीको योजना रहेको उनले सुनाए। देशभक्त, वामपन्थी र लोकतन्त्रको नयाँ धुव्र सिर्जना गर्न हाम्रो पहलकदमीमा अघि बढ्न सक्छौं भन्ने कुरा भएको छ, प्रवक्ता खतिवडाले भने। देशको राजनीतिमा देखा परेको नयाँ शक्ति सन्तुलनमा आफूहरुको भूमिका दिनदिनै बढ्दै गएको उनले दाबी गरे। आगामी निर्वाचनबाट हाम्रो जिम्मेवारी अझै बढ्ने र त्यो जिम्मेवारीलाई निर्वाह गर्छौं, उनले भने। हामीले २७ प्रतिशत स्थानीय तह अर्थात ९ हजार सीटमा उम्मेदवारी दिएर ९ लाख २७ हजार मत प्राप्त गर्यौं। ३६ लाख उम्मेदवारी दिएको अझै राम्रो नतिजा आउथ्यो। हाम्रो हैसियत बढ्थ्यो। यसले जनताहरु कलम चिन्हको वरीपरी गोलबन्द हुन चाहेका छन् भन्ने देखायो। त्यसैले संगठन विस्तारमा जानुपर्छ भन्ने हाम्रो निष्कर्ष रहेको छ, उनले भने। पारस्परिक लाभका आधारमा गठबन्धन गर्न आफूहरु तयार रहेको प्रवक्ता खतिवडाले स्पष्ट पारे।"
सत्ता गठबन्धनले चुनाव जित्न प्रहरी प्रशासनको दुरुपयोग गर्यो : शंकर पोखरेल,"काठमाडौं : नेकपा एमालेका महासचिव शंकर पोखरेले स्थानीय तहको निर्वाचनमा सत्ता गठबन्धनले प्रहरी प्रशासनको दुरुपयोग गरेको बताएका छन्। नेपाल मुस्लिम इत्तेहाद संगठनको कार्यक्रम सम्बोधन गर्दै एमाले महासचिव पोखरेलले स्थानीय चुनावमा गठबन्धनले प्रहरी प्रशासनको चरम दुरुपयोग गरेको बताएका हुन्। पोखरेलले भने, सबैका लागि समान व्यवहार गर्नुपर्ने सीडीओ कार्यालयहरु सत्ता गठबन्धनको विवाद निरुपण गर्ने कार्यालयका रुपमा प्रयोग भएको रीपोर्ट पनि हामीले प्राप्त गर्यौं। कुन ठाउँमा को उम्मेदवार खडा गर्ने भनेर गठबन्धनले सुरक्षा निकायसँग छलफल गरेको पनि कुरा प्राप्त गर्यौं। सत्ता गठबन्धनले चुनावमा प्रहरी प्रशासनको दुरुपयोग गर्यो। उम्मेदवारहरू उठाउँदा सरकारले आफ्ना कार्यकर्तालाई नसोधी सुरक्षा निकायसँग सोधेको पोखरेलले बताए।"
रामकुमारी झाँक्रीले गुगलमा किन खोज्दैछिन् महिलाको हितमा काम गर्ने पार्टीको नाम?,"काठमाडौं : नेकपा एकीकृत समावादीकी नेतृ एवं सहरी विकास मन्त्री रामकुमारी झाँक्री मन्त्री फेर्ने कुराले चर्चामा छिन्। पार्टीले ६ महिना पुगिसकेको भन्दै हालका मन्त्रीलाई फिर्ता बोलाउने निर्णय गरे पनि झाँक्रीले उक्त निर्णय कार्यान्वय नगर्न दबाब दिइरहेकी छन्। उनले प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डलाई भेटेर आफ्नो पार्टीको निर्णय कार्यान्वयन नगराउन दबाब दिइरहेकी छन्। त्यतिमात्र होइन, बहालबावा मन्त्रीसहित दस जनाले पार्टीको निर्णयविरुद्ध ८ बुँदे ज्ञापन पत्रसमेत बुझाएको थियो। दस जनामध्ये ६ जनाले हस्ताक्षर फिर्ता गरे पनि मन्त्री झाँक्रीले मन्त्रीबाट राजीनामा दिने मुडमा छैनन्। बरु पार्टीविरुद्ध विद्रोह गर्ने संकेत उनले दिएकी छन्। केही दिनअघि मन्त्री झाँक्रीले पार्टी अध्यक्ष माधवकुमार नेपालविरुद्ध उनकै निवासमा 'मन्त्री फेर्ने निर्णय' फिर्ता लिन दबाब दिएकी थिइन्। पार्टीप्रति असन्तुष्ट रहेकी उनले महिलाको हक हितमा काम गर्ने पार्टीको नाम इन्टरनेटमा खोजिरहेकी छन्। शनिबार उनले सामाजिक सञ्जालमार्फत् फिलिपिन्सको 'द गब्रियला वुमन्स पार्टी'को सिद्धान्त पढेको उल्लेख गरेकी छन्। उक्त पार्टीले महिला अधिकारको वकालत गर्ने र त्यहाँको सदनमा महिलाको प्रतिनिधित्व गराउने गरेको झाँक्रीले उल्लेख गरेकी छन्। रवि लामिछानेले स्वतन्त्र नामक पार्टी खोलेपछि उक्त पार्टीको नाम राख्न हुने बहसप्रति उनले भनेकी छन्, 'केही दिन अघि रवीजीले नेपाल स्वतन्त्र पार्टी नाम राखेर पार्टी खोलेपछि स्वतन्त्र शब्द राखेर पार्टी बनाउन नहुने भन्ने बहस चलिरहेको छ। नाम, प्रगतिशील सिद्धान्त र कार्यक्रम भएका पार्टीहरूको नामको लिस्ट बनाएर गुगल सर्च गरेँ अनि यो तलको पार्टीको नाम भेटेँ, सिद्धान्त पढेपछि मलाई मन पर्यो। सार्वजनिक बहस गरौं न भन्ने ठानेर रूची हुने साथीहरूको लागि पोष्ट गरेको हुँ।'"
खेलकुद मन्त्री र आईसीसीका पदाधिकारीबीच नेपाली क्रिकेटको विषयमा छलफल,"काठमाडौं : युवा तथा खेलकुद मन्त्री महेश्वर गहतराज र अन्तराष्ट्रिय क्रिकेट काउन्सील (आईसीसी) का पदाधिकारीहरुबीच भेटवार्ता भएको छ। शनिबार त्रिपुरेश्वरस्थित राष्ट्रिय खेलकुद परिषद (राखेप) मा मन्त्री गहतराज र आईसीसीका पदाधिकारीहरुबीच भेटवार्ता भएको हो। भेटवार्ताका क्रममा मन्त्री गहतराजले नेपाली क्रिकेट क्षेत्रको समग्र विकासमा आईसीसीले पुर्याएको योगदानको प्रशंसा गरेका छन्। आईसीसीले नेपाली क्रिकेटको विकासमा खेलेको भूमिका प्रशंसनिय छ, आगामी दिनमासमेत थप सहयोगको अपेक्षा गर्दछौं। मन्त्री गहतराजले भने। उनले नेपालमा क्रिकेट प्रति बढ्दै गएको आकर्षणले चुनौतीसँगै सम्भावना समेत बढेको उल्लेख गरे। विगतभन्दा नेपाली खेलाडीहरुको अवस्था सुध्रिएको उल्लेख गर्दै मन्त्री गहतराजले खेलाडी र खेल क्षेत्रको समग्र विकासमा सरकार गम्भीर भएर लागेको बताए। आईसीसीले नेपाल क्रिकेट संघ (क्यान) को प्रतिबन्ध फुकुवा गरेकोमा खुसी समेत ब्यक्त गरे। भेटवार्तामा बोल्दै आईसीसी विकासका अध्यक्ष इमरान क्वाजाले नेपालमा क्रिकेटको धेरै ठूलो सम्भावना रहेको बताए। आफूले विगतदेखि नै नेपाली क्रिकेट क्षेत्रलाई नजिकबाट नियालिरहेको बताउँदै क्वाजाले पछिल्लो समय सरकारी संयन्त्रबाट समेत क्रिकेटको विकासकालागि प्रयासहरु भईरहेको भन्दै खुसी ब्यक्त गरे। उनले नेपाली क्रिकेटको विकासकालागि ठूला राष्ट्रलाई नेपालमा बोलाएर खेल खेलाउने वातावरण सृजना गर्नुपर्नेमा जोड दिए। आइसीसीले समेत नेपालमा ठूला खालका प्रतियोगिता संचालनकालागि आवश्यक पहल गरीरहेको क्वाजाको भनाई थियो। भेटवार्तामा आइसीसीका जेनेरल म्यानेजर विलियम्स ग्लानराइट, वित्त तथा सञ्चालन अधिकृत नितेशा कोठारी, राष्ट्रिय खेलकुद परिषद (राखेप) का उपाध्यक्ष शिव कोईराला, सदस्य सचिव टंकलाल घिसिङ, नेपाल क्रिकेट संघ (क्यान) का अध्यक्ष चतुरबहादुर चन्दलगायतको सहभागी थियो।"
कटुवा पेस्तोल र गोलीसहित गोंगबुबाट दुई जना पक्राउ,काठमाडौं : काठमाडौं महानगरपालिका२६ मित्रनगरस्थित नयाँ बसपार्क क्षेत्रको एक क्याफेबाट १ थान कटुवा पेस्तोल र १ थान गोलीसहित दुई जनालाई गएराति प्रहरीले पक्राउ गरेको छ। पक्राउ पर्नेहरूमा नवलपरासी बर्दघाट नगरपालिका१४ घर भएका ३० वर्षीय राजु विक र बाँके खजुरा गाउँपालिका१ घर भएकी २१ वर्षीया अस्मिता विक रहेका छन्। विशेष सूचनाको आधारमा प्रहरी प्रभाग गोंगबुबाट खटिएको प्रहरीले क्याफेमा खानतलासी गर्दा उनीहरूलाई उक्त पेस्तोल र गोलीसहित फेला पारी पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको केन्द्रीय प्रहरी समाचार कक्षले जनाएको छ।
"राखेप सदस्यसचिव घिसिङले खेलाडीलाई भने, समस्या भए आउनुस्, कार्यकक्ष सधैं खुला छ","काठमाडौं : राष्ट्रिय खेलकुद परिषद् सदस्य सचिव टंकलाल घिसिङले खेलाडीका लागि आफ्नो कार्यकक्ष सधैं खुला रहेको बताएका छन्। शनिबार काठमाडौंमा आयोजित रामेछापकाठमाडौं पत्रकार समाजको दोस्रो अधिवेशनलाई सम्बोधन गर्दै उनले खेलाडीलाई प्रशिक्षकको अगाडि समस्या सुनाउन गाह्रो हुने भएकाले आफूलाई भेटेर जानकारी गराउन आह्वान गरेका हुन्। खेलाडी अनुशासित हुन्छन्। खेलाडीले प्रशिक्षक गुरुलाई सम्मान गर्ने भएकाले उहाँहरुको अगाडि समस्या सुनाउन गाह्रो हुनसक्छ, कुरा खुल्दैन। उसले केहि भन्न सक्दैन। घिसिङले थपे, तपाईं खेलाडीलाई मेरो कार्यकक्ष सधैं खुला छ। खेलाडी र खेल क्षेत्रका समस्या राख्न मलाई डाइरेक्ट भेट्न सक्नुहुनेछ। उनले समस्या सानो परेको भएपनि त्यसको असर दीर्घकालिन हुने भएकाले खुलस्त भन्न आग्रह गरे। उनले खेल क्षेत्र सुधारका लागि सुझाव दिन समेत आग्रह गरे। घिसिङले आफ्नो कार्यकालमा खेलकुदले फड्को मार्ने विश्वास व्यक्त गरे। घिसिङले खेलाडीको हितमा समेत ध्यान दिँदै एसियाली खेलकुद र राष्ट्रिय तथा अन्तर्राष्ट्रिय खेलकुदलाई प्राथमिकता दिएर काम गर्ने स्पष्ट पारे। एशियाली खेलकुद लगायत राष्ट्रिय अन्तर्राष्ट्रिय खेलका लागि खेलाडीहरूको स्तर वृद्धि गर्नु आवश्यक छ। खेलाडीलाई चलायमान बनाउनु पर्छ, त्यसका लागि निरन्तर अभ्यास गराउनुपर्छ। राखेप सदस्य सचिव घिसिङले भने, जसरी युद्ध भएपछि आर्मी थपौंला, भर्ति गरौंला, तालिम गरौंला भनेर हुँदैन त्यसरी नै खेलमा फाइट गर्न खेलाडीलाई नियमित अभ्यास आवश्यक पर्छ। त्यसैले भोलिको खेलका लागि आजैबाट लागि पर्नुपर्छ, नियमित अभ्यास तालिम गर्न सकिएन भने जित्न सकिँदैन । त्यसका लागि म उचित व्यवस्थापन र तयारीमा लागेको छु। उनले राष्ट्रिय टीमहरुले नियमित अभ्यास गरिरहेको पनि जानकारी दिए। उनले खेलकुदको विकास बिना मुलुकको आर्थिक विकास र समृद्धि सम्भव नभएको समेत उल्लेख गरे। घिसिङले खेलकुदका संरचना निर्माण गरेर खेल पर्यटनको माध्यमबाट आर्थिक समृद्धि हासिल गर्न सकिने समेत उल्लेख गरे। एक अर्को प्रसंगमा घिसिङले राजधानीबाट नजिक भएर पनि रामेछापको अझै विकास दृष्टिले पछाडि रहेको बताए। उनले विगतमा सडकले नछोएको समयमा जिल्लालाई रामेछापलाई सुगम घोषणा गर्नाले विकासमा पछाडि परेको र संघर्ष गरिरहनु परेको तितो अनुभव सुनाए। उनले जिल्लाको पर्यटकीय क्षेत्रलाई थप प्रचार गर्न समेत आग्रह गरे। रामेछापकाठमाडौं पत्रकार समाजमा नयाँ नेतृत्व रामेछापकाठमाडौं पत्रकार समाजको अध्यक्षमा दीपेन्द्र गुरुङ सर्वसम्मत निर्वाचित भएका छन्। गुरुङको अध्यक्षतामा ९ सदस्यीय नयाँ कार्यसमिति सर्वसम्मत घोषणा गरेको हो। कार्यसमितिको महासचिवमा प्रज्वल पौडेल, उपाध्यक्षमा यसिमा महत, सचिवमा एलिना कार्की, कोषाध्यक्षमा दुर्गा खड्का सर्वसम्मत चयन भएका छन्। त्यसैगरी सदस्यहरुमा घनश्याम श्रेष्ठ, सुवास सुनुवार, पवन बराइली, राजकुमार खाती रहेका छन्। अधिवेशनको अवसरमा समाजले ३ जना पत्रकार र १ समाजसेवीलाई सम्मान गरेको छ। नेपाल पत्रकार महासंघको २६ औं महाधिवेशनबाट निर्वाचित केन्द्रीय सदस्यद्वय माधव पौडेल, ज्ञानप्रसाद पौडेल, नेपाल पत्रकार महासंघ काठमाडौं जिल्ला अध्यक्ष सूर्य सुवेदी र समाजसेवी सोनाम गेल्बु शेर्पालाई राखेप सदस्य सचिव घिसिङले सम्मान प्रदान गरेका हुन्। समाज रामेछापबाट काठमाडौं उपत्यकामा आएर पत्रकारितामा संलग्न व्यवसायिक पत्रकारहरूको साझा संस्था हो। २०७३ साल असोज १ गते पत्रकारहरू भेला भई समाज गठनको निर्णय भएको थियो। समाज २०७४ पुस २४ गते जिल्ला प्रशासन कार्यालय काठमाडौंमा दर्ता भएको छ।"
रौतामाईको बजेट ५७ करोड बढी,"उदयपुर : उदयपुरको रौतामाई गाउँपालिकामा ५७ करोड बढीको अनुमानित बजेट पेश गरिएको छ। शुक्रबार राति अबेर सम्पन्न ११ औं गाउँसभामा अध्यक्ष बिरेन्द्रकुमार मगरले ५७ करोड ३४ लाख १६ हजार ३ सय ३० रुपैयाँको अनुमानित बजेट पेस गरेका हुन्। बजेटमा ८ वटा वडामा ४ करोड ८० लाख, विषयगत क्षेत्रतर्फ आर्थिक विकासमा १ करोड ७ लाख ९९ हजार, सामाजिक विकासमा १ करोड, भौतिक पूर्वाधारमा ४ करोड ३० लाख, बातावरण तथा विपद व्यवस्थापनमा ५० लाख र सुशासन तथा संस्थागत विकासमा ११ लाख विनियोजन गरिएको छ। त्यसैगरी प्रस्तुत गरिएको नीति तथा कार्यक्रममा उपाध्यक्षसग सुत्केरी भेटघाट कार्यक्रमलाई थप प्रभावकारी बनाउने, प्रभु र मेगा बैंकसँगको समन्वयमा सामाजिक सुरक्षा भत्ता वडाका पायक पर्ने केन्द्रहरुबाट बितरण गरिने, पालिकालाई शुसासन र प्रविधिकमैत्रि बनाईने गरी कार्यक्रम ल्याईने अध्यक्ष मगरले बताए। त्यसैगरी पीछडिएको समुदाय, वर्ग, क्षेत्रलाई विशेष व्यवस्था गरी राज्यको मूल प्रवहामा ल्याईने, पालिकालाई समृद्ध बनाउन कृषि, पशु, पर्यटन, सहकारीलगायत पूर्वाधार विकासमा जोड दिईने गरी कार्यक्रम ल्याईने उपाध्यक्ष भूपेन्द्र थापाले बताए। नीति तथा कार्यक्रममा जनमुखि सार्वजनिक सेवा प्रवाहा गर्ने क्रममा कर्मचारीलाई पुरस्कार र दण्डको व्यवस्था गरिने, शिक्षा र स्वास्थ्यलाई विशेष प्राथमिकतामा राखी प्रविधिमैत्री र गुणस्तरीय बनाईने लक्ष्य लिइएको उनले बताए। गाउँसभाले सामाजिक क्षेत्रतर्फ शिक्षा, स्वास्थ्य, खानेपानी, संस्कृति प्रवृद्धन, खेलकुद तथा मनोरञ्जन, लैङिक समानता तथा सामाजिक समावेशीकरण, पूर्वाधार क्षेत्रतर्फ स्थानीय सडक, पुल तथा झोलुङे पुल, सिँचाई, भवन तथा सहरी विकास, उर्जा लघु तथा साना जलविद्युत (वैकल्पिक उर्जासमेत) लाई लिएको छ।"
नियुक्त भएको एक महिनापछि काठमाडौं आइपुगे भारतीय राजदूत श्रीवास्तव,"काठमाडौं : नेपालका लागि नवनियुक्त भारतीय राजदूत नवीन श्रीवास्तव काठमाडौं आइपुगेका छन्। भारतीय विदेश मन्त्रालयले श्रीवास्तवलाई जेठ ३ गते नेपालका लागि राजदूत नियुक्त गरेको थियो। नियुक्त भएको एक महिनापछि श्रीवास्तव शनिबार अपराह्न नयाँदिल्लीबाट कार्यभार सम्हाल्न भिस्तरा एयरको उडानमार्फत काठमाडौं आइपुगेका हुन्। त्रिभुवन अन्तर्राष्ट्रिय विमानस्थलमा राजदूत श्रीवास्तवलाई भारतीय राजदूतावासका नियोग उपप्रमुख एवं कार्यवाहक राजदूतको जिम्मेवारी सम्हालिरहेकी नामग्य सी खम्पा, दूतावासका अधिकारी र शुभेच्छुकहरुले स्वागत गरेका थिए। निवर्तमान राजदूत विनयमोहन क्वात्रा भारतको विदेश सचिवमा बढुवा भएपछि उनको ठाउँमा श्रीवास्तवलाई नियुक्ति गरिएको थियो। यसअघि विदेश मन्त्रालयमा एडिसनल सेक्रेटरीकारुपमा श्रीवास्तवले चीन, जापान, कोरिया र मङ्गोलिया मामिला हेर्ने पूर्वी एसिया डिभिजनको प्रमुख थिए। करियर कूटनीतिज्ञ श्रीवास्तव चिनियाँ मामिला जानकार हुन्। उनले भारत चीन तनाव साम्य पार्न महत्वपूर्ण भूमिका खेलेका छन्। पूर्वीलद्दाख सीमा विवादबारे चीनसँग विभिन्न चरणमा कूटनीतिक वार्ता गर्न भारतीय वार्ता टोलीको नेतृत्व पनि गरेका थिए। श्रीवास्तवले सन् २०१५ देखि २०१७ सम्म कम्बोडियाका लागि भारतीय राजदूतका रुपमा काम गरिसकेका छन्। साथै उनले वासिङटन डिसी, बेइजिङ, संघाई र हङकङमा विभिन्न जिम्मेवार पदमा रही काम गरेका छन्।"
सिन्धुपाल्चोकमा थुनुवाको मृत्यु,सिन्धुपाल्चोक : थुनामा रहेका एक कैदीको मृत्यु भएको छ। जबरजस्ती करणी र ज्यान मार्ने अभियोगमा पुर्पक्षका लागि थुनामा रहेका पाँचपोखरी थाङ्पाल गाउँपालिका५ का ४९ वर्षीय मइते गोलेको मृत्यु भएको हो। शनिबार बिहान रिङ्गटा लागेर ढलेका गोलेलाई उपचारका लागि चौतारा अस्पताल लगिएको केही समयमै मृत्यु भएको जिल्ला प्रहरी कार्यालयका प्रमुख रामेश्वप्रसाद चौधरीले जानकारी दिए। गत कात्तिक महिनामा प्रहरीले गोलेलाई पक्राउ गरी थुनामा राखेको थियो। मृतकको आफन्त आइपुगेपछि शवपरीक्षण गरिने अस्पतालले जनाएको छ। रासस
औषधी ब्यवसायी संघको स्थापना दिवसमा रक्तदान,स्याङ्जा : नेपाल औषधी ब्यवसीय संघको ४९ औं स्थापना दिवस पारेर स्याङ्जामा खुला रक्तदान कार्यक्रम गरिएको छ। औषधी ब्यवसायी संघ स्याङ्जाको आयोजनामा पुतलीबजार नगरपालिका र रेडक्रस सोसाइटी स्याङ्जाको प्राविधिक सहयोगमा पुतलीबजारमा खुला रक्तदान गरिएको हो। पुतलीबजारका २० जनाले रगतदान गरेका छन्। रक्तदान गर्नेमा २ महिला सहित १८ जना पुरुष रहेको औषधी ब्यवसायी संघ स्याङ्जाका अध्यक्ष उर्मिला बस्नेतले जानकारी दिईन। संकलित रगत जिल्ला अस्पताल स्याङ्जामा राखिएको छ। जेठ महिनादेखि जिल्ला अस्पतालमा ब्लड बैंक स्थापना भएको हो। ब्लड बैंक स्थापनापछि जिल्लामा संकलित रगत अस्पतालमा राखिने र आवश्यक पर्ने बिरामीका लागि उपयोग गर्न सहज बनेको ब्यवसायीय संघका जिल्ला उपाध्यक्ष रंगनाथ रेग्मीले बताउँछन्। स्थानीय तहको निर्वाचनबाट नवनिर्वाचित पुतलीबजार नगरप्रमुख तुलसीराम रेग्मीले पहिलो बैठकमा जिल्ला अस्पतालमा ब्लड बैंक स्थापना गर्ने निर्णय गरेका थिए।
पौडी खेल्न गएका दुई बालकको डुबेर मृत्यु,धनकुटा : पौडी खेल्न गएका दुई बालकको डुबेर मृत्यु भएको छ। धनकुटा६ स्थित पात्लेखोला किनारामा रहेको धनकुटा एग्रो टुरिज्म फन एण्ड भ्यालीले पर्यटकका लागि बोटिङ गर्न र माछापालनका लागि बनाएको पोखरीमा डुबेर शनिबार दिउँसो दुई बालकको मृत्यु भएको हो। मृत्यु हुनेमा धनकुटा५ का १५ वर्षिय स्वर्णिम राई र धनकुटा२ का १५ वर्षिय उदय राईको मृत्यु भएको प्रहरीले जनाएको छ। पौडी खेल्ने क्रममा पोखरीमा डुबेर घाइते भएका उनीहरुको धनकुटा जिल्ला अस्पतालमा उपचारको क्रममा मृत्यु भएको हो। घरबाट स्वर्णिम र उदयसँगै गएका धनकुटा५ का सन्देश राई भने सकुशल रहेका छन्।
नागरिकता विधेयक अगाडि बढाउनु हुन्न : चित्रबहादुर केसी,"काठमाडौं : सत्ता गठबन्धनका नेता एवं राष्ट्रिय जनमोर्चाका अध्यक्ष चित्रबहादुर केसीले नागरिकतासम्बन्धी विधेयक अघि बढाउन नहुने बताएका छन्। उनले नागरिकता विधेयक नेपालको हितमा नभएकाले अघि बढाउन नहुने बताए। नेपालमा जनसांख्यिक आक्रमण गरेर नेपालीलाई अल्पमतमा पार्न मिल्दैन। अहिले ल्याएको नागरिकतासम्बन्धी विधेयक पारित गराउने हो भने नेपालका जनता अल्पमतमा पर्ने र अंगिकृत नागरिक (विदेशबाट) नेपाल आएकाहरु बहुमतमा हुनेछन्,' उनले भने। उनले फिजीको उदाहरण दिँदै भने, 'हामीले यो कुरा फिजीमा देखेका छौं। नागरिकतासम्बन्धी पटकपटक सर्वोच्चले पनि निर्णय गरेको छ। सत्ता स्वार्थलाई पूरा गर्नको लागि यस्तो काम गर्नु हुँदैन।' उनले ०७२ को संविधानमा केही त्रुटि भएको त्यसलाई सच्याएर जानुपर्ने बताए। उनले महँगीले नेपाली जनता मारमा परेको बताए। 'सरकारले महँगीविरुद्ध आश्वासनबाहेक केही गर्न सकेन। आज सुन्नमा आएको छ कि पेट्रोल र डिजेलमा भाउ घटाएको छ रे। अब त्यो पनि व्यापारीले कति मान्ने हो, उनले भने।"
उदयपुर सिमेण्टको संचित नाफा ५६ करोडबढी,"उदयपुर : सरकारी स्वामित्वमा रहेको देशकै सबैभन्दा ठूलो उदयपुर सिमेण्ट उद्योगले आर्थिक वर्ष २०७७७८ मा एक अर्बबढी रकम आम्दानी गरेको छ। त्यसमध्ये ५६ करोड बढी सञ्चित नाफा निकालेको छ। उद्योगले वार्षिकरुपमा तयार पारेको लेखापरीक्षण प्रतिवेदन अनुसार १ अर्ब १६ करोड ३२ लाख ६६ हजार ६ सय ३६ रुपैयाँ ६३ पैसा आम्दानी देखिएको हो। त्यसमध्ये सिमेण्ट विक्रीबाट १ अर्ब १४ करोड ७८ लाख १३ हजार ५९१ रुपैयाँ र व्याज तथा अन्य श्रोतबाट १ करोड ५६ लाख ६८ हजार ७ सय ३० रुपैयाँ ६३ पैसा रहेको महाप्रबन्धक गोपीकृष्ण न्यौपानेले बताए। यो आर्थिक वर्षमा १७ लाख ६७ हजार ७६९ बोरा सिमेण्ट बिक्री गरिएको उनले बताए। उद्योगले भर्खरै सम्पन्न गरेको स्थापनाको ३५ औं वार्षिकोत्सव तथा ३४ औं साधारण सभामा उद्योगका सञ्चालक समितिका अध्यक्ष तथा उद्योग मन्त्रालयकी सहसचिव चन्द्रकला पौडेलले वार्षिक प्रतिवेदनमा यस्तो तथ्यांक प्रस्तुत गरेकी हुन्। प्रतिवेदनमा ०७७७८ को बित्तीय बिवरणहरु नेपाल बित्तीय प्रतिवेदन मापदण्ड (एनएफआरएस) अन्तर्गत सम्पत्ति तथा दायित्वको मूल्यांकन गर्दा उद्योगलाई ५६ करोड ३८ लाख ८६ हजार ८ सय ४१ रुपैयाँ ३५ पैसा वासलतमा संचित नाफा कायम भएको देखाइएको छ। प्रतिवेदनमा उद्योगका हालको पुँजीगत संरचना अधिकृत पुँजी १० अर्ब रहेको छ। जारी तथा चुक्तापुँजी ३ अर्ब ६४ करोड ८० लाख ५१ हजार, साधारण सेयर ४४ करोड ३७ लाख ५१ हजार, अग्राधिकार सेयर ३ अर्व २० करोड ४३ लाख रहेको उल्लेख गरिएको छ। त्यसैगरी ३७ करोड ६२ लाख ६३ हजार ५६१ रुपैयाँ राजश्व र शुल्कबापत भुक्तानी भैसकेको जनाइएको छ। प्रतिवेदनमा उद्योगले अत्यावश्यक खर्चलाई मात्र प्राथामिकता गरी अनावश्यक सबै खर्च कटौती गरेको जनाएको छ। उद्योगको सम्पतीतर्फ खानी क्षेत्रमा २ सय ६३ दशमलव २३ हेक्टर र कालखाना स्थलको लागि १ सय ९२ हेक्टर वन क्षेत्र रहेको छ। अन्य प्रयोजनका लागि अधिग्रहण गरी श्रेष्ता कायम भएको कारखाना क्षेत्रमा ५० विघा १ कठ्ठा १२ धुर, खानी क्षेत्रमा ५ सय १८ बिघा १५ कठ्ठा १३ धुर जग्गा रहेको छ। महाप्रबन्धक न्यौपानेका अनुसार चालु आर्थिक वर्षको जेठ २८ गतेसम्म उद्योगले २० लाख ७५ हजार बोरा सिमेन्ट बिक्री वितरण गरेर वार्षिक लक्ष्यको नजिक पुगेको छ। वार्षिक लक्ष्य चुम्न भने असारभित्र उद्योगले ३ लाख २५ हजार बोरा सिमेन्ट थप बेच्नुपर्ने उनले बताए। उद्योगले चालु वर्षको वार्षिक बिक्री लक्ष्य २४ लाख बोरा लिएको छ। पुराना मेसिनमा समस्या आईरहने भएकाले लक्ष्य चुम्न गार्हो देखिएको छ। उद्योगको क्लिंकर उत्पादनको हिसाबले कुल क्षमताको २९ दशमलव ७८ प्रतिशत सिमेण्ट उत्पादनका हिसावले ३१ दशमलव ८९ प्रतिशत मात्र उत्पादन भएको छ। आर्थिक वर्षको अन्त्यतिर भौतिक पूर्वाधार संरचना निर्माणको पिक सिजन भएकाले असारमा लक्ष्यभन्दा बढी नै सिमेन्ट बिक्री हुने अनुमान उद्योगलले लिएको महाप्रबन्धक न्यौपानेले बताए। प्रतिवेदनमा उद्योगले बिद्युत महशुल, मूल्यअभिवृद्धी कर, अन्तशुल्क, सामाजिक सुरक्षा कर, अग्रिम आयकरलगायतका शिर्षकमा गरी ३७ करोड ६२ लाख ६३ हजार ५ सय ६१ रुपैयाँ राजश्व नेपाल सरकारलाई बुझाएको महाप्रबन्धक न्यौपानले बताए। प्रतिवेदनमा सामाजिक कार्यतफ सडक, खानेपानी, पुलपुलेसा, स्कुल, भवन, मठमन्दिरमा अनुदान सिमेण्ट उपलब्ध गराएको उद्योगको स्वामित्वमा रहेको रोलर, डोजर, लोडर, क्रेन, एम्बुलेन्स उपलब्ध गराएको, दैविप्रकोप नियन्त्रण, स्वास्थय सेवा, कोभिडको बेला अक्सिजन सिलिण्डर, आईसोलेसन केन्द्रलगायतका स्वास्थ्य सामग्री वितरण गरिएको जनाइएको छ। प्रतिवेदनमा कर्मचारी सेवानिवृत भएसँगै पाउने रकमका लागि अब सिमेण्ट बिक्रीको समय कुर्नु नपर्ने भएको छ। यसअघि उपदान कोष खडा नगर्दा कहिले सिमेण्ट विक्री हुन्छ र लिने भन्ने समस्यालाई उद्योग प्रशासनले यो पटक सुधार गरेको छ। यसका लागि उद्योगले कोष स्थापना गरेको छ। उद्योगले उपदान तथा औषधि उपचारबापत २०७८ साउनसम्म अवकास प्राप्त कर्मचारीलाई १२ करोड ५० लाख भुक्तानी गरिसकेको महाप्रबन्धक न्यौपानले प्रस्तुत गरेको प्रतिवेदनमा उल्लेख छ। वार्षिकोत्सवको अवसरमा उद्योगले नवनिर्मित कोल मिल बेल्टको उद्घाटन, त्रियुगा नगरपालिकाका जनप्रतिनिधिलाई सम्मान र उद्योग क्षेत्रको खाली जमिन हराभरा बनाई स्वच्छ वातावरण बनाउन बिभिन्न जातका १ हजार बिरुवा रोपिएको छ। सिमेन्ट बनाउन आवश्यक कच्चा पदार्थ कोईला राख्ने गोदाम (कोल यार्ड)बाट सोझै भट्टीसम्म कोईला लान मिल्ने गरी कोलमिल बेल्टको जडान गरिएको हो। कोलमिल बेल्ट निर्माण भएपछि वर्षेनी कम्तिमा ३५ लाख रुपैयाँ उद्योगलाई बचत हुने सूचना अधिकारी लक्ष्मण पोखरेलले बताए। यसअघि यार्डदेखि भट्टीसम्म टिपर, ट्रक र ट्याक्टरमार्फत कोईला लैजानुपर्दा एकातिर झन्झटिलो थियो भने अर्कातिर कोईला खेर जाने समस्या अब अन्त्य भएको उनले बताए। उद्योगमा ४ सय ७२ जना प्राविधिक र १ सय ४१ जना प्रशासनतर्फ दरबन्दी रहेको छ।"
नेपाल प्रहरी र परिवारलाई चितवन मेडिकल कलेजमा छुट,"चितवन नेपाल प्रहरी श्रीमती संघ र चितवन मेडिकल कलेज शिक्षण अस्पताल (सीएमसी) बीच सम्झौता भएको छ। नेपाल प्रहरी, पूर्वप्रहरी र अमर प्रहरी परिवारका सदस्यहरुलाई अस्पतालमा २५ प्रतिशत छुटसम्बन्धी सम्झौता गरिएको हो। म्झौतामा अस्पतालका तर्फबाट निर्देशक प्रा डा दयाराम लम्साल र सङ्घका तर्फबाट अध्यक्ष कुसुमलता सिंहले हस्ताक्षर गरेका हुन्। प्रहरी वरिष्ठ उपरीक्षक पोषराज पोखरेल, प्रहरी उपरीक्षक नवराज अधिकारी, अस्पतालका प्रमुख प्रशासक प्रताप देवकोटालगायतको उपस्थितिमा भएको सम्झौतामा उपचार सेवाहरुमा २५ प्रतिशत र औषधिमा सात प्रतिशत छुट दिने उल्लेख छ। सम्झौताअनुसार नेपाल प्रहरी र पूर्वप्रहरीसहित उनीहरुका परिवार र अमर प्रहरीका परिवारलाई सङ्घले उपलब्ध गराएको परिचयपत्रका आधारमा चितवन मेडिकल कलेजमा उपचार गराउँदा यो सुविधा उपलब्ध गराइने भएको छ। सम्झौताअनुसार सडक दुर्घटना, कस्मेटिक सर्जरी, दाँतको उपचारलगायत प्रहरी कार्यालयमा मुद्दा दर्ता गर्दा हुने उपचारमा भने यो सम्झौता लागू हुनेछैन। यसैगरी नेपाल सरकारको स्वास्थ्य बीमा उपयोग गर्नेहरुलाई पनि यो सम्झौता लागू नहुने अस्पतालका प्रमुख प्रशासक देवकोटाले बताए। अस्पतालमा बहिरङ्ग (ओपिडी) र आकस्मिक (इमर्जेन्सी)को टिकट लिएपछि मात्रै यो सम्झौता लागू हुने उनले जानकारी दिए। सङ्घका अध्यक्ष सिंहले सङ्घले नेपालका कुनै पनि क्षेत्रमा स्वास्थ्य शिविर सञ्चालन गर्दा अस्पतालले चिकित्सकसहितको प्राविधिक सहयोग गर्ने सम्झौता भएको बताए। उनले यो सम्झौताले नेपाल प्रहरी, पूर्वप्रहरी र अमर प्रहरी परिवारलाई उपचारमा सहज हुने अपेक्षा गरे। सङ्घले नेपालमै पहिलो पटक चितवन मेडिकल कलेजसँग यस्तो सम्झौता गरेको अध्यक्ष सिंहले बताए। नेपालका जुनसुकै ठाउँमा रहेर पनि सङ्घले उपलब्ध गराएको परिचयपत्रसहित उपचारका लागि आएमा यो सुविधा उपयोग गर्न पाइने भएको छ। यो सम्झौता आउँदो साउन १ देखि २०८१ असार ३० गतेसम्म लागू हुने र पुनः नवीकरण गर्न सकिने जनाइएको छ। प्रमुख प्रशासक देवकोटाले नेपालको मध्यभागमा रहेर अत्याधुनिक उपकरणसहित अतिविशिष्ट सेवाहरुसमेत दिँदै आएको अस्पतालप्रति धेरैको विश्वास बढेको बताए। आगामी दिनमा स्वास्थ्य सेवालाई अझै परिस्कृत र सरलीकृत गर्दै उत्कृष्ट सेवा दिँदै जाने प्रतिबद्धता उनले जनाए।"
"एकीकृत समाजवादीको निष्कर्ष : मन्त्री हेरफेरमा देउवा र प्रचण्डले खेल्न खोजे, अब पनि ढिला गरे अप्रिय निर्णय लिन्छौं","काठमाडौं : नेकपा एकीकृत समाजवादीले मन्त्री हेरफेरमा प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डले आफ्नो पार्टीभित्र खेल्न खोजेको निष्कर्ष निकालेको छ। शनिबारदेखि राजधानीमा सुरु भएको एकीकृत समाजवादीको केन्द्रीय समिति बैठकले आफ्नो पार्टीभित्रको तनाव व्यवस्थापन गर्ने नाममा देउवा र प्रचण्डले आफूहरुको पार्टीमा खेल्न खोजेको भन्दै खबरदारी गर्ने निष्कर्ष निकालेको हो। एकीकृत समाजवादीले मन्त्री हेरफेरमा अब देउवा र प्रचण्डलाई नपर्खिने र निर्णय कार्यान्वयन नगरेसम्म सत्ता गठबन्धनबाट बाहिरिनेसम्मको अप्रिय निर्णय लिन बाध्य हुने चेतावनीसमेत दिएको छ। मन्त्री हेरफेरका सम्बन्धमा आजसम्म हामीले प्रधानमन्त्री र माओवादी अध्यक्ष प्रचण्डलाई पर्खियौं। अब हामी उहाँलाई पर्खिने छैनौं। तत्काल नयाँ मन्त्रीहरुलाई सपथ गराउनुस्। पार्टीको निर्णयलाई कदर गर्नुस्। अब उप्रान्त पनि ढिलो गर्नुभयो भने हामी यसलाई तपाईंहरुले गरेको अपमान ठान्ने छौं, केन्द्रीय समितिको बैठकपछि प्रवक्ता जगन्ना खतिवडाले भने। उनले अगाडि भने, तपाईहरुले हेलचक्रयाई गर्दा, खेल्न खोज्दा, आफ्नो पार्टीभित्रको आन्तरिक तनाव व्यवस्थापन गर्न समय माग्दा आज हाम्रो पार्टीमा यहाँहरुले खेलेको जस्तो, अप्ठेरो पार्न खोजेजस्तो, हामीलाई लज्जित गर्न खोजेजस्तो देखिएको छ। यो तपाईहरुको कारणले भएको हो। यसलाई हामीलाई अपमान गरेकोजस्तो बुझेका छौं। अब ढिलाई नगर्नुस्। अब धेरै ढिलाइ भयो भने त्यसपछि गरौंला। गठबन्धनबाट बाहिरिनेसम्म सोच्न बाध्य हुनेछौं। प्रवक्ता खतिवडाले हस्ताक्षर फिर्ता लिएका ६ जना सांसदसहित १० जनाले सरकारमा पठाउने मन्त्रीको नाम संशोधन हुनुपर्ने भन्ने कुरामा अहिले सूची संशोधन नहुने बताए। पार्टीले गरेको निर्णय हुबहु कार्यान्वयन हुने उनको भनाइ छ। समयक्रममा नाम थप्नुपर्ने कुरा होला। पार्टी आन्तरिक जीवनको कुरा हो। तर नाम संशोधन गरेर पठाइँदैन, उनले भने। प्रवक्ता खतिवडाले पार्टीसँग बार्गेनिङ गर्ने छुट मन्त्रीलाई नभएको पनि स्पष्ट पारे। भएका साथीले मन्त्रीबाट बिदा लिने र नयाँले मन्त्री लाने कुरामा पार्टीलाई कुनै शर्त मानिँदैन, उनले भने।"
एलन मस्ककी ट्रान्सजेन्डर छोरीलाई नाम परिवर्तन गर्ने अनुमति : बुबासँग पनि सम्बन्ध तोड्न चाहन्छिन्,"वासिङटन डिसी : अदालतले प्रसिद्ध अमेरिकी व्यापारी तथा टेस्लाका सीईओ एलोन मस्ककी ट्रान्सजेन्डर छोरीको नाम परिवर्तन गर्न अनुमति दिएको छ । १८ वर्षीया जेभियरले आफ्नो लिङ्ग परिवर्तन गरेपछि आफ्नो नाम भिभियन जेना विल्सन राखेकी छन् । अब उनी कानुनी कागजातमा पनि नाम परिवर्तन गर्न चाहन्छिन्। यसका लागि उनले नाम परिवर्तन गरी नयाँ जन्म प्रमाणपत्र जारी गर्न अदालतमा निवेदन दिएकी छिन् । उनको माग स्वीकार गर्दै अदालतले नाम परिवर्तन गर्न अनुमति दिएको हो । अदालतले जेभियरलाई छिट्टै नयाँ जन्मदर्ता दिने जनाएको छ। उनी आफ्नो बुबा मस्कसँग सम्बन्ध तोड्न चाहन्छिन्। उनले निवेदनमा आफ्नो पितासँगको सम्बन्ध तोड्ने कुरा पनि गरेको बताएकी छन् । उनले भनिन्, म आफ्नो जैविक पितासँग बस्न चाहन्नँ न त उहाँसँग कुनै सम्बन्ध राख्न चाहन्छु । उनले आफ्नो नाममा आमाको नाम राखेकी छन् ।' भिभियनकी आमा जस्टिन विल्सन क्यानाडाली लेखक हुन्। जस्टिन विल्सन र एलोन मस्कले सन् २००० मा विवाह गरेका थिए र सन् २००८ मा सम्बन्धविच्छेद गरेका थिए । यसबारे एलोन मस्कको तर्फबाट यसबारे कुनै प्रतिक्रिया आएको छैन । एलोन मस्कका ८ सन्तान छन्, उनका सन्तानको चर्चा सामाजिक सञ्जालमा कमै हुन्छ । एलोन मस्कलाई एन्टीगे भन्छन् एलोन मस्क सधैं ट्रान्सजेन्डर मुद्दाहरूमा स्पष्ट रूपमा बोल्छन्। यही कारणले गर्दा मानिसहरुले उनलाई एन्टीगे पनि भन्ने गर्छन् । मस्कले फ्लोरिडाका गभर्नर रोन डिसेन्टिसको पनि धेरै पटक प्रशंसा गरेका छन्। मस्कले एक पटक उनी रोन डिसेन्टिसलाई मन पराउँछन् किनभने उनले समलैंगिक विरोधी बिल पेश गरेका थिए भनेका छन्। दैनिक भास्कर"
नदीसँगै बग्छन् सुकुमबासीका सुस्केरा,"काठमाडौं : टहरोभित्र जीवन काट्नेलाई जसरी दुःखको भारीले थिचेको छ, त्यसैगरी छानोलाई ढुंगा र टायरले थिचेको भान छ। गगनचुम्बी महलनजिकै देखिने यस्तै टहरामा बस्छन्, काठमाडौंका गरिब सुकुमबासीहरू। काठमाडौं सहरको बीचबाट बग्छ, बाग्मती नदी। किनारमा लस्करै सानाठूला छाप्रा छन्। इँटा र ब्लकले भित्ता ठडिएका छन् अनि टिनले छाएको छानो। कोही साहुले उठीबास लगाएका कारण बाग्मती किनारको सहारामा आए त कोही बाढीले सताएर गाउँबाट लखेटिएर आइपुगे। कोही केही नभएर काम र मामका खोजीमा सहर पस्ने क्रममा किनाराको सहारामा आइपुगे। यसरी विभिन्न कारणले जोडिएर नदीकिनारसँग साक्षात्कार गर्नेहरूको बाग्मतीसँगको यो सम्बन्ध पनि दशकौं पुरानो भइसकेको छ। भाले बासेपछि झिसमिसे बिहानीमै भारी बोक्न कोही असनको गल्लीतिर धाउँछन् त कोही काम खोज्दै बजार। कोही आँखा मिच्दै आफ्नै टहराको पसल खोल्न हात लम्काउँछन्। बस्तीका कति त परिवारलाई थन्क्याएर कमाउन विदेश पनि गएका छन्। काठमाडौं उपत्यका नदीकिनारहरूमा अधिकांश दलित तथा गरिब विपन्न परिवारको बसोबास छ। नेपाल राष्ट्रिय संयुक्त सुकुमबासी मोर्चाका उपाध्यक्ष राजु तामाङका अनुसार काठमाडौं उपत्यकाको नदीकिनारमा ६३ टोल छन्। जहाँ करिब ४ हजार ६ परिवारका झन्डै ३६ हजारको बसोबास छ। २००७ सालदेखि गोदाबरी नदीकिनारमा सुकुमबासीको बस्ती बसेको तथ्यांक पाइन्छ। २०६० सालसम्म नदीकिनारहरूमा उनीहरूको अन्तिम बसोबास गरेको पाइन्छ। बाग्मती, विष्णुमती, मनोहरा र धोबीखोला किनारमा सुकुमबासीको बाक्लो बस्ती छ। नदीकिनारको दुर्गन्धमा बस्न कसलाई मन हुन्छ र ! जीवनको गोरेटोमा कयौं हन्डर खाँदै मानिस बाग्मतीको किनारमा आइपुगेका छन्। जसलाई पसिना बगाउँदा पनि छाक टार्न धौधौ पर्छ। बिरामी परे उपचार पाउन मुस्किल छ। वर्षात्मा उही बाग्मती नदीले डुबाउँछ, जसले ज्यान ओताउने छाप्रो अड्याउने आडभरोसा दिएको छ। जेनतेन वर्षा कटाउने उनै सुकुमबासीलाई पुसमाघको जाडोले पनि उति नै सताउँछ। फेरि वैशाखजेठको चर्को घामले नदीको ढल गन्हाएर बस्ने कठिन हुन्छ। बस्तीमा न बाटोघाटोको ठेगान छ न त खानेपानीको। बाग्मती नदीकिनारमा करिडोर बनाउने योजनामा छ, अधिकार सम्पन्न बाग्मती सभ्यता एकीकृत विकास समितिको। समितिका सूचना अधिकारी इन्जिनियर कमल अर्याल भन्छन्, सुकुमबासी बस्ती व्यवस्थापन नहुँदा करिडोर विस्तारमा अवरोध पुगेको छ। बस्ती व्यवस्थापनका लागि सुकुमबासीको तथ्यांक संकलन गर्ने काम भइरहेको छ। साहुबाट लखेटिएका वीरबहादुर काठमाडौंको गैरीगाउँको बाग्मती किनारमा बस्छन्, वीरबहादुर परियार। नाम वीरबहादुर भए पनि गाउँको साहुबाट लखेटिएको पात्र हुन्, उनी। उमेरले ६५ वर्ष टेक्दैछन्। बुढेसकालको उनको जीवनले अझै सुकुमबासीको बिल्ला भिरेको छ। उनको सारा जिन्दगी भारी भोक्दै र सन्तान हुर्काउँदैमा बित्यो। सिन्धुपाल्चोकमा जन्मेर काभ्रेमा हुर्केका अनि माम र पसिनाको दामको खोजीमा काठमाडौं पसेको पनि १८ वर्ष भइसकेको छ। उहिले दसैंका बेलामा मात्र भात खान पाइन्थ्यो हामी गरिबले। बाजेले पाँच पाथी साहुसँग धान लियो। बुवाले चुक्ता गर्न सक्नु भएन, उनी भन्छन्, जग्गा त कच्याककुचुक गरेर पाँच रोपनी थियो रे। त्यो पनि साहुले खाइदिहाल्यो। अनि उनको परिवार गरिबीको मारले सिन्धुपाल्चोकबाट लखेटिएछ। काभ्रेको पाँचखालमा सरेपछि उनीहरू भाडामा कोठा लिएर बस्न थाले। ज्याला मजदुरी गरेर तीन सन्तान हुर्काए। आधा कमाइ साहुलाई बुझाउँथें। बाँकी अन्नले परिवारलाई वर्षदिन पुग्दैनथ्यो। साहुले भएभरको जग्गा पनि खाइदिहाल्यो। त्यहाँबाट उठीबास भयो। काभ्रेको पाँचखालमा कोठा लिएर हामी बस्न थाल्यौं। छोराहरू ठूला भएपछि कमाउन काठमाडौं पसे। वीरबहादुर श्रीमती पुतली परियारलाई लिएर उनीहरूसँगै सहर हानिए। वीरबहादुर सिलाइ मेसिन चलाउँछन्। त्यसबाटै जीविका चलाउँछन्। भन्छन्, यही त हो नि टेलरको काम। राम्रोसँग ध्यान दिएर गरे तीन, चार सय दिनमा कमाइ भइजान्छ। उनले सिलाइ काम गरेर तीन छोरा पढाए। खुवाइपियाइ गरेर हुर्काए। उनी भन्छन्, जिन्दगीमा दुःख त कति गरियो कति ? जीवन चलाउन रातभरि इँटा पनि बोकियो। तीनै छोरा अहिले मनोहरा नदीकिनारमा बस्छन्। बाग्मती किनारबाट हामीलाई हटाउने हल्ला सुन्दैछु। कुनै ठाउँमा बसोबास मिलाई दिन्छन् कि ? यही आसमा छौं हामी गरिब त, उनी भन्छन्। नदीकिनारमा बस्दा कस्तो समस्या हुन्छ ? थप्छन्, जसको कर्मै फुटेको छ। त्योभन्दा अरू के हुन्छ ? कहिले गाडी हुत्याएर ल्याउला कि अनि कहिले नदी बहुलाएर आउँला कि ? भन्ने पीरले दिनहरू बित्छन्। उनलाई बाग्मती नदीकिनार बिक्री भइरहेको सुन्दा अचम्म लाग्छ। जसको घर अगाडि नदीकिनारमा खाली ठाउँ छ उसले बस्न खोज्नेसँग रुपैयाँ लिएर टहरो बनाउन दिन्छ। वीरबहादुरले २० हजारमा दुई कोठे टहरो बनाउने जग्गा किनेको सुनाए। वीरबहादुर राजतन्त्रविरुद्धको आन्दोलनमा खाली खुट्टा कति हिँडे कति। चुनावमा पनि नहिँडेका होइनन्। तर, एक टुक्रा जग्गाको लालपुर्जा पनि यो जुनीमा उनको हातमा पर्न सकेको छैन। जनआन्दोलन सम्झिँदै उनी थप्छन्, कति हिँडियो, दुःख पाइयो। मैतीदेवी, कमलपोखरी, सिंहदरबार, राजदरबारसम्म हामी नाराजुलुस गर्दै कयौं दिनको आन्दोलनमा हिँड्यौं। देशमा जो पनि नेता आफ्नै लागि त गर्ने रहेछन् नि भन्ने बुझेका छन् उनले। हाम्रा लागि कसले के नै गर्ने हुन् र ? प्रश्न गर्दै उनी भन्छन्, कसले हेर्छ गरिबलाई ? उनीहरू सरकारी पैसा खाने, ५ तला ६ तला बिल्डिङ बनाउने, बस्ने। नयाँ सरकार आए पनि गरिबलाई के भयो ? केही छैन। सुकुमबासीलाई चिनेर सरकारले न्याय दिनुपर्ने वीरबहादुरको भनाइ छ। हामी सरकारको जनता हौं। कसैलाई काखा, कसैलाई पाखा गर्न मिल्दैन, भन्छन्, सरकारले सबै गरिबलाई राम्रो गर्नु पयो। पुलमुनि र बाटोमा हामी सुत्न मिलेन। हामीलाई जहाँ भए पनि थिति र ठेगानसँग राखिदिनु पयो। पुल विस्तारले नदीकिनारको बास हरि सुवेदीको उमेर त्यस्तै ५० वर्ष जति भएको होला। सिनामंगलस्थित गैरीगाउँमा उनी बस्छन्। उनको घरनजिकै सिनामंगलको पुल भत्कियो। नयाँ पुल विस्तार भयो। अरूलाई आउजाउ गर्न सजिलो त भयो। तर, हरिको भने हरिबिजोग छ। उनी मात्रै होइन, नयाँ पुलसँगैको बाटो विस्तारले उनीसहित ६ परिवारको उठीबास लाग्यो। उनीहरूको बास बाग्मती किनारमा पुग्यो, टिनको छाप्रोमा। अब त उनीहरूको त्यहाँबाट उनी उठीबास लाग्दैछ। किनकि बाग्मती किनारमा करिडोर निर्माण भइरहेको छ। अब हामी कहाँ जाउँ ? नदीकिनारमा सडक विस्तार हुँदैछ, उनी भन्छन्, नदीकिनारमा ढुंगाको वाल निर्माण भइरहेको छ। बाटो बनाउने सुन्दैछु। सरकारको काम त हामीले रोक्दैनौं। तर, हामीलाई सरकारले व्यवस्थापन गर्नुपर्छ। हरिको छिमेकी सुनिता चौधरीको पनि बसोबास गैरीगाउँको बाग्मती किनारमै छ। उनको पनि आफ्नै जग्गा थियो। तर, पुलसँगैको बाटो विस्तारकै क्रममा उनी सुकुमबासी भइन्। सुनिताको छिमेकी समिता बिशंखेको पीडा पनि उही छ। नयाँ पुल विस्तारले अरू सबैले सुख पाए। तर, उनको उठीबास भयो। हाम्रो ६ जनाको परिवार नदीकिनारमा बस्छ। नदीको किनारमा अब बाटो विस्तार हुन्छ रे, कहाँ जाने ? सरकारले हाम्राबारे सोचिदिनु पयो, सुनिताले भनिन्। उनको कुरामा हरिले थपें, खोला किनारमा बस्न त समस्यैसमस्या छ। खोला पूरै दुर्गन्धित छ। बाढी आउँदा डुबाउँछ भन्ने डर। राति गाडी दौडिएर आउँदा गाडीले हान्देला भन्ने पीर। बाढी आउँदा रातभर जाग्राम बस्नु पर्छ। जाडोमा नदीकिनारको बास निकै सकसपूर्ण हुने गरेको उनीहरू बताउँछन्। गीताको पनि उस्तै दुःख बाग्मती किनार। वरिपरि ठूला महल। सिनामंगलबाट पश्चिम छ, बाग्मती नदी। सडकभन्दा दक्षिणतिर टिनले छाएको घर नम्बर ए १३१। जहाँ बस्छिन्, गीता विश्वकर्मा। ६९ वर्षको बुढ्यौली उमेर। पावरवाला चस्मामा अडिएको छ, उनको दृष्टिको सहारा। ५५ वर्षदेखि उनी गैरीगाउँको नदीकिनारमा बस्दै आएकी छन्। तर, सुकुमबासी जीवन। बुढेसकालमा पनि उनलाई थातथलोकै चिन्ता छ। उनको परिवार पुस्तौनी सुकुमबासी हुन्। बसेका ठाउँबाट उठीबास हुने उनलाई चिन्ताले सताएको छ। न राति निद्रा लाग्छ, न दिनमा राम्रोसँग भोक अनि प्यास। गीताले जीवनभर सुकुमबासीको बिल्ला भिरिन्। सरकारले एक टुक्रा जग्गा दिएर पनि बसोबासको टुंगो लगाइदिएन। कयौंपटक उनी आँसुको भेलसँग पौठेजोडी गरेर नयाँ जीवन बाँचेकी छन्। ११ वर्षअघि उनले पति सानुमानलाई गुमाइन्। त्यसअघि सासूससुरा पनि। उनले यही जीवनमा पाँच सन्तानमध्ये दुई गुमाउँदा ठूलो पीडा भोगिन्। सुुकुम्बासीको बिल्ला भिरेरै गरिबले जीवन त्यागे। उनीहरूको बासस्थानको भने सरकारले अझै टुंगो गराउँदैनन्। २० वर्षकी छोरी दीपा र २८ वर्षकी छोरो शनि विश्वकर्मा दुवै बिरामी भएर केएमसी हस्पिटलमा प्राण त्यागे। दुवै बिरामी भएका थिए। कालले खोस्यो। पढ्दै थियो र पढ्दापढ्दै बित्यो, उनले भनिन्, अब हाम्रो छोरोछोरी, नातिनातिना गरी ९ जनाको परिवार छ। घर भत्काए हामी कहाँ जाने ? हामी उहिलेदेखि बसेको। कतिपल्ट भत्काउन आइसक्यो तर सकेको छैन। अब खोइ के हुन्छ ? बाग्मती किनारमा सुकुमबासी मात्रै छैनन्, केही धनीमनी पनि छन्। छानबिन गरेर को को सुकुमबासी छन् ? उनीहरूलाई सरकारले हेर्नुपर्छ, सहयोग गर्नुपर्छ। हुने र नहुने छानबिन गर्नुपर्छ, गीता भन्छिन्, हुनेले पनि सुकुमबासी भनेर बसिदिएका छन्। नहुने त बस्ने नै भए। सुकुमबासी भनिएका धनीका कारण खास सुकुमबासी हामीलाई मर्का परेको छ। बाढीले लेखेटेपछि फेरि नदीकिनारमै दिलकुमारी मगर बाढीबाट लखेटिएर २०५७ सालमा सर्लाहीबाट काठमाडौं आइन्। उनी भन्छिन्, २०५० साल बाग्मतीले घर बगायो। हामी अर्काकै जग्गा जमिनमा बसेका थियौं। जहाँ भए पनि बसेर त खाने हो नि भनेर काठमाडौं आयौं। सरकारले गरिबलाई जग्गा दिएर घर बनाइदिनु पर्ने उनको माग छ। टीकाराम परियारको ६ जनाको परिवार २०४६ सालदेखि बाग्मती किनारमा बस्छन्। गरिबीको चक्कीमा पिसिएका टीकारामका बुवा धनबहादुर मामको खोजीमा सर्लाहीको लालबन्दीबाट काठमाडौं सहर पसेका थिए। सुकुमबासी जीवनमै उनको निधन भयो। थुप्रो भयो नदीकिनारमा बसेको। हाम्रो बस्ने अन्त कतै ठाउँ छैन, उनले भने, जे जे काम भेटिन्छ, त्यही त्यही काम गर्ने हो। ज्याला मजदुरी। एकपटक दसैं मान्दै गर्दा नदीको भेल उनको कोठामा छियो। दसैंमा पनि बाटोमा पाल टाँगेर बसे उनीहरू। भन्छन्, बर्खामा खोलाको बाढी प्रत्येक वर्ष सुकुमबासी बस्तीमा पसेर दुःख दिने गरेको छ। कहीँ कतै नपाएर खोलाछेउमा बसेका छौं। चुनावताका लालपुर्जा दिने भन्दै नेताहरूले सुकुमबासी बस्तीमा आश्वासन बाँडेका छन्। विडम्बना, जितेर गएपछि गाउँ पस्दैनन्। ढलको छेउमा गरिब बस्न बाध्य छौं। तीन खेप भोट हालिसक्यौं। चुनावताका सबै नेताले तपाईंहरूको समस्या समाधान गरिदिन्छौं भन्छन्, उनी भन्छन्, तर, जितेर गएपछि मुख देखाउन आउँदैनन्। के गर्ने ? हामी ठगेको ठगै गर्छन्। आइतीमाया माझी खोलाको पुलमा मकै बिक्री गरेर जीवन चलाउँछिन्। भन्छिन्, नदी बाग्मती किनारमा बसेको २० वर्ष भयो। अब कहाँ जाने ? गैरीगाउँमा बस्ने ३१ वर्षीय सुमन राई पेन्टिङको काम गर्छन्। उनी भन्छन्, सुकुमबासी जीवन बाँच्न अति कठिन हुँदोरहेछ। बस्तीमा नुहाउने पानी पनि छैन, पिउने पानीको कुरो त परैको हो। बसेकै ठाउँमा बास होस् २०५७ सालदेखि गैरीगाउँस्थित सुकुमबासी बस्तीमा सीता थापा बस्दै आएकी छन्। जीवन धान्नै कठिन भएपछि तनहुँबाट उनी बाग्मती किनारमा आएर बसेकी थिइन्। वर्ष दिन काम गर्दा ६ महिना खान नपुग्ने हामी गाउँबाट पेट पाल्न काठमाडौं पसेका थियौं, उनी भन्छिन्, श्रीमान् ज्याला मजदुरी गर्नुहुन्छ। म सानो पसल गरेर खान्छु। थापाले अहिले बसेको ठाउँमा सरकारले व्यवस्थित गरिदिए आफूहरूको राम्रो हुने बताउँछिन्। लालपुर्जा दिएर यहाँको बस्तीलाई यही व्यवस्थित गरिदिनु पर्छ। गरिखाने ठाउँमा हाम्रो व्यवस्थापन गर्नुपर्छ। यहाँबाट चोभारको डाँडामा थुपारिदिए भने के काम ?, उनी थप्छिन्। गैरीगाउँमै बसोबास भयो भने धनीमानीका घरमा भाँडा मोलेर पनि सुकुमबासीले गरिखाने उनको बुझाइ छ। अन्तै टाढा लगेर राख्यो भने के खाने ? एक कोठा किन नहोस्, जहाँ बसेका छौं, त्यही बस्न दिनुपर्छ, उनी सरकारसँग आस गर्छिन्। गैरीगाउँस्थित बाग्मती किनारमा बस्दै आएकी रामकुमारी श्रेष्ठ एकल महिला हुन्। २०४५ सालमा रामेछापबाट काठमाडौं आएकी थिइन्, श्रीमान्सँगै। पाँच वर्षअघि उनका पति खसे। गाउँमा केही छैन हाम्रो। काम गरेर खान नपुगेर सहरमा आयौं। सात जनाको परिवार छ, उनी भन्छिन्, सरकारले अन्त सारिदियो भने कमाएर खान गाह्रो छ। सुकुमबासीको तथ्यांक संकलन गरिँदै नदीमा रिटेनिङ वाल लगाएर खोलाको दुवै किनारमा २०२० मिटर सडक विस्तार गर्न अधिकार सम्पन्न बाग्मती सभ्यता एकीकृत विकास समितिले योजना बनाएको छ। तर, नदीकिनारमा सुकुमबासी बस्ती छ। त्यसैले काम अगाडि नबढेको समितिको भनाइ छ। नदीकिनारमा अव्यस्थित बस्तीले बाग्मती नदी प्रदूषित भइरहेको छ। करिडोर तथा नदीकिनारको ब्युटिफिकेसनको काम हुन सकेको छैन, उनी भन्छन्। बाग्मतीसहितका नदीकिनारमा रहेको बस्तीलाई व्यवस्थित गर्न सहरी विकास मन्त्रालयले २०७८ फागुन १६ गते समिति गठन गरेको थियो। समितिका सदस्य वीरेन्द्र थपलियाको अध्यक्षतामा बनेको ७ सदस्यीय कमिटीलाई समितिको कार्यक्षेत्रभित्रका अव्यवस्थित बसोबासलाई व्यवस्थित गर्न सरोकारवाला पक्षसँग समन्वय गरी प्रारम्भिक खाका तयार गर्ने र दीर्घकालीन निक्र्योल निकाल्न जिम्मा दिएको छ। त्यो समितिले अहिले सुकुमबासीको तथ्यांक संकलन गरिरहेको छ। बाग्मती किनारबाट हामीलाई हटाउने हल्ला सुन्दैछु। कुनै ठाउँमा बसोबास मिलाई दिन्छन् कि ? यही आसमा छौं हामी गरिब त । वीरबहादुर परियार, गैरीगाउँ हुने र नहुने छानबिन गर्नुपर्छ। हुनेले पनि सुकुमबासी भनेर बसिदिएका छन्। नहुने त बस्ने नै भए। सुकुमबासी भनिएका धनीका कारण खास सुकुमबासी हामीलाई मर्का परेको छ। गीता विश्वकर्मा, गैरीगाउँ सुकुमबासी बस्ती व्यवस्थापन नहुँदा करिडोर विस्तारमा अवरोध पुगेको छ। बस्ती व्यवस्थानका लागि सुकुमबासीको तथ्यांक संकलन गर्ने काम भइरहेको छ। कमल अर्याल, इन्जिनियर एवं सूचना अधिकारी, अधिकारसम्पन्न बाग्मती सभ्यता एकीकृत विकास समिति"
अर्जुनचौपारीको नीति : सेवासुविधाको १० प्रतिशत लोककल्याणकारी काममा,"स्याङ्जा : भ्रष्टाचारमा शून्य सहनशीलता, जवाफदेहिता र मितव्ययीतालगायतका विभिन्न नीति कार्यक्रम, बजेट पारित गर्दै अर्जुनचौपारीले यसवर्षको सभा सम्पन्न गरेको छ। गाउँपालिकका अध्यक्ष प्रकाश तिवारीले एघारौं सभामा बोल्दै अर्जुनचौपारी बजार क्षेत्रभित्र सडक बत्ती, सीसीटीभी, सार्वजनिक शौचालयको निर्माण गर्नेलगायतका विभिन्न नीति तथा कार्यक्रम सार्वजनिक गरेका हुन्। जनप्रतिनिधिले आफ्ना सेवासुविधाको १० प्रतिशत रकम सामाजिक उत्तरदायित्व कोषमा जम्मा गर्ने र सो रकम लोककल्याणकारी काममा खर्चिने जनाएको छ। पालिकाले जलबराह, पञ्चकन्या मन्दिरकेटिचौरलाई पालिकाको प्रमुख पर्यटकीय गन्तव्यको रुपमा विकास, डहरे देउराली, थाप्ले, एकानन्द गुफा, शिला, रापाकोट कालिका, तामुलेक, रामसीता तालमा ग्रामिण पर्यटन पूर्वाधार निर्माण कार्यलाई अगाडि बढाउने र पदमार्गले जोड्ने योजनालाई पनि पालिकाले क्रमशः अगाडि बढाउँदै लैजानेगरी नीति तथा कार्यक्रममा समावेश गरेको छ। पालिकाको निर्माणाधीन प्रशासकीय भवन सम्पन्नतामा जोड, फोहरमैला प्रशोधन केन्द्र, अति विपन्न परिवारका लागि निःशुल्क स्वास्थ्य बिमा, सबै जातजातीका महिलाको नेतृत्व विकास र परिचालन, दलित उत्थान केन्द्र, रोजगार समन्वय ईकाइ स्थापना, अति विपन्न परिवारको आर्थिक सुधारको लागि बीउ पूँजीको रुपमा प्रत्येक व्यक्तिहरुलाई दुई २ हजार ३ सय रुपैंया उपलब्ध गराइने नीति छ। वैदेशिक रोजगारीबाट फर्किएका तथा यही रहेका युवाका क्षमता अभिबृद्धिगरी हस्तकाला, प्लम्बिङ, बिजुली मर्मत, सिकर्मी, डकर्मी, ड्राइभिङ जस्ता सीप बिकास तालिम उपलब्ध गराउने कार्यलाई पालिकाले प्राथमिकतामा राखेको छ। माध्यमिक तहको शिक्षालाई गुणस्तरीय जीवनोपयोगी र प्रविधिमैत्री बनाइने, सामुदायिक विद्यालयको गुणस्तर सुधारमा विशेष ध्यान, माध्यामिक तहमा वित्तीय साक्षरता शिक्षा संचालन गर्ने पालिकाले लक्ष्य लिएको छ। अर्जुनचौपारी गाउँपालिकाले आर्थिक वर्ष २०७९०८० को लागि ४४ करोड १८ लाख १९ हजार बराबरको बजेट प्रस्ताव पारित गरेको छ। पालिकाका उपाध्यक्ष सपना गुरुङ्द्धारा प्रस्तुत बजेटमध्ये १४ करोड ३३ लाख ८९ हजार रुपैयाँ पुजीगत तर्फ र ७ करोड ३९ लाख ३० हजार रुपैंया चालु खर्च तर्फको छ। आगामी वर्षको अनुमान गरिएको बजेटमा नेपाल सरकारबाट बित्तिय समानिकरण अनुदान ९ करोड चार लाख, राजस्व बाँडफाँडबाट ६ करोड ७८ लाख २५ हजार छ। सशर्त अनुदानमा १८ करोड ४८ लाख, संघिय बिशेष अनुदान २ करोड ३० लाख, प्रदेश सरकारबाट बित्तिय समानिकरण ९८ लाख ३९ हजार, समपुरक अनुदान ५० लाख, शसर्त अनुदान ५० लाख, प्रदेश राजस्व बाडफाड ३७ लाख ५५ हजार, संघ समपुरक ७० लाख, आन्तरिक राजस्वबाट ५५ लाख र अल्यातर्फको ४ करोड खर्च ब्यहोर्ने बजेट छ।"
मिथिलाको नीति : हेल्लो सिस्टर देखि उज्यालो नगरसम्म,"ढल्केवर(धनुषा) : धनुषाको मिथिला नगरपालिकाले अगामी आर्थिक वर्ष २०७९०८० को लागि नीति तथा कार्यक्रम सार्वजानिक गरेको छ। नगरसभाको १० औं अधिवेशनमा मिथिला नगरपालिकाका मेयर महेन्द्र महतोले अगामी आर्थिक वर्ष २०७९०८० को लागि नीति तथा कार्यक्रम प्रस्तुत गरेको छन्। ढल्केवरस्थित कर्बड हलमा मेयर महतोको अध्यक्षतामा आयोजित नगरसभाको उद्घाटन सत्रमा नीति तथा कार्यक्रम प्रस्तुत गरिएको हो। नगरसभामा प्रस्तुत नीति तथा कार्यक्रममा आर्थिक, सामाजिक, पूर्वाधार, वातावरण तथा विपद व्यवस्थापन र सुशासन तथा संस्थागत विकास नीति लगायतको शीर्षकमा विभिन्न क्षेत्रमा नयाँ कार्यक्रमहरु समेटिएको छ। यस वर्ष नगरपालिकाले हाम्रो मिथिला हाम्रो शान : समृद्ध नगर हाम्रो अभियान नारा अघि सारेको छ। नीति कार्यक्रम प्रस्तुत गर्दै मेयर महतोले हाम्रो मिथिला हाम्रो शान : समृद्ध नगर हाम्रो अभियान लाई मूर्तरुप दिन असिमित सम्भावनाहरुलाई सदुपयोग गर्दै सम्मुन्नत नगर निर्माणका लागि यो नीति कार्यक्रमले नगर विकासको लागि कोशेढुंगा सावित हुन्छ भन्नेमा विश्वस्त रहेको बताएका छन्। हेल्लो सिस्टर कार्यक्रमदेखि ढल्केवररानीवास सडकको डिपिआर तयार गर्नेसम्मको नयाँ कार्यक्रमहरु नीति कार्यक्रममा समावेश गरिएको छ। कृषि, शिक्षा, स्वास्थ्य, पर्यटन, पूर्वाधार विकास लगयतको क्षेत्रमा विशेष जोड दिइएको छ। जैविक खेतीलाई प्रोत्साहन गर्न अर्गानिक मलको प्रयोगलाई प्रोत्साहन गरिने, माटोको उर्वाराशक्ती पहिचान गरी सोही अनुसारको खेतीलाई प्रोत्साहन गर्न माटो परिक्षण ल्याबको स्थापना गरिने, स्थानीय उत्पादनको बजार प्रबद्र्धन गर्न ब्राण्डिङ गर्ने नीति लिइने जस्ता बुँदाहरु उल्लेख छ। शिक्षित तथा दक्ष जनशक्ती स्थानीय स्तरमै उत्पादन गर्न स्नातक तहको अध्ययन गर्ने क्याम्पस सञ्चालन गरिने लिइएको मेयर महतोले बताए। प्राविधिक तथा सीपमुलक शिक्षाको अवसर प्रदान गर्न सामुदायिक मावि विद्यालयहरुमा प्राविधिक शिक्षा पठनपाठन हुने कार्यको व्यवस्थापन गरिने उनको कथन छ। हेल्लो सिस्टर कार्यक्रम मार्फत गर्भवती महिलाको नियमित जाँच तथा खोप कार्यक्रमलाई निरन्तरता दिइने मेयर महतोले बताए। नागरिकको स्वास्थ्य सम्बन्धी मौलिक हकलाई सुदृढिकरण गर्न फैमिली हेल्थ प्रोफाइल तयार गर्दै ढल्केवर स्वास्थ्य चौकीमा २४ घण्टे इमर्जेन्शी सेवा संचालन गरिने योजना रहेको उनले सुनाए। १५ शैयाको अस्पताल तथा ढल्केवरमा ट्रमा सेन्टर स्थापना हुने कार्यका लागि संघिय सरकारसँग आवश्यक समन्वय गरिने, मानसिक स्वास्थ्य परामर्श कार्यक्रम संचालन गरिने, स्वास्थ्य चौकीहरुको भौतिक मर्मत तथा क्रमागत रुपमा प्रयोगशाला स्थापना तथा स्तरोन्नती गरिने लगायतको स्वास्थ्य क्षेत्रमा व्यापक सुधारको नीति लिइएको मेयर महतोको भनाई छ। यस्तै मिथिला सागर पोखरीयालाई स्तरोन्नती गरी आम्दानीमुलक बनाइने, पर्यटकिय स्थलहरुको सम्भाव्यता अध्ययन गर्ने कार्यको थालनी गरी धनेश्वर महादेव मन्दिर पर्यटन विकास क्षेत्रको निर्माण गरिने नीति कार्यक्रममा उल्लेख छ। चमिनीमाई, औरही बाबा जस्ता मठमन्दिर, धार्मिक स्थलहरुको डिपिआर गरिने योजना रहेको मेयर महतोले जनाए। एक वडा एक पार्क निर्माण कार्य थालनी गरिने कार्यक्रम पनि रहेको उनले सुनाए। ५७ करोडको बजेट सार्वजानिक अगामी आर्थिक वर्ष २०७९८० का लागि मिथिला नगरपालिकाले अनुमानित ५७ करोडभन्दा बढीको बजेट सार्वजनिक गरेको छ। नगरपालिकाले अगामी आर्थिक वर्षका लागि ५७ करोड ३ लाख ५४ हजारको अनुमानित बजेट नगरसभामा प्रस्तुत गरेको छ। मिथिला नगरपालिकाका मेयर महेन्द्र महतोले प्रस्तुत गरेको अगामी आर्थिक वर्ष २०७९८० का लागि अनुमानित आयव्ययमा संघीय सरकारको समानिकरण र नगद अनुदान तर्फ १५ करोड ४४ लाख, शसर्त अनुदान चालु र नगद तर्फ २२ करोड ५३ लाख, अर्को शसर्त अनुदान चालु र नगद तर्फ २० करोड ४० लाख आय हुने अनुमान गरिएको छ। यस्तै शसर्त अनुदान पुँजीगततर्फ ३ करोड ३५ लाख, समपुरक अनुदान पुँजीगततर्फ १ करोड ५० लाख, विशेष अनुदान २५ लाख अनुमानित आय हुने बताएको छ। यसैगरी प्रदेश सरकारको राजस्व बाँडफाँड तर्फ १२ करोड ३३ लाख ८७ हजार, समानिकरण अनुदान तर्फ १ करोड १२ लाख ६७ हजार, विशेष पुँजीगत अनुदान तर्फ ३० लाख, समपुरक अनुदान तर्फ २० लाख लगायत अन्य गरी जम्मा ५७ करोड ३ लाख ५४ हजारको अनुमानित आय हुने बजेट नगरपालिकाले सार्वजनिक गरेको छ।"
"एसपीपी लागु भए अमेरिकी सेना आउँछ, नेपाल युद्ध भूमि बन्छ : वामदेव गौतम","काठमाडौं : नेकपा एकता राष्ट्रिय अभियानका संयोजक वामदेव गौतमले कम्युनिष्टहरुको दवावमा सरकारले अमेरिकासँगको सैन्य गठबन्धन स्टेट पार्टनरसिप पोग्राम(एसपीपी) रद्द गरेको बताएका छन्। अभियानको राष्ट्रिय भेलालाई संम्बोधन गर्दै गौतमले कम्युनिष्ट शक्तिहरुको दवावमा मात्र नेपाली सेना र अमेरिकी सेनाबीच भएको एसपीपी सम्झौता मन्त्रिपरिषद्ले रद्द गरेको बताएका हुन्। 'एसपीपी अमेरिकाको सैन्य गठबन्धन हो, त्यसमा नेपाली सेना सहभागी हुन सक्दैन', उनले भने। राष्ट्रिय सभा सदस्यसमेत रहेका गौतमले कम्युनिष्टहरु एक हुनुको विकल्प नभएको बताए। एमसीसी र एसपीपी दुवै कार्यक्रम अमेरिकको इन्डोप्यासिफिक रणनीति अन्तरगत भएको गौतमले दावी गरे। उनले शेर बहादुर देउवा प्रधानमन्त्री भएका बेलामा राष्ट्रघाती काम हुने गरेको बताए। एमसीसी, एसपीपी मुलुकका लागि राष्ट्रिघाती कार्यक्रम हुन', गौतमले भने, एसपीपी लागु भए अमेरिकी सेना आउँछ। त्यसपछि नेपाल युद्ध भूमि बन्छ।'"
पेट्रोलियम पदार्थको मूल्य घट्यो : अब पेट्रोलको प्रति लिटर १७९ र डिजलको १६३,"काठमाडौं : सरकारले पेट्रोलियम पदार्थको मूल्य घटाएको छ। पेट्रोलियम पदार्थमा लगाइएको कर समायोजन गरेर सरकारले पेट्रोलमा प्रति लिटर २० र डिजलमा २९ रुपैयाँ घटाएको हो। अब पेट्रोल प्रति लिटर १७९ रुपैयाँ र डिजेल प्रति लिटर १६३ रुपैयाँ प्रति लिटर कामय भएको छ। यो निर्णय शनिबार राति १२ बजेदेखि कार्यान्वयनमा आउने उद्योग, वाणिज्य तथा आपूर्तिमन्त्री दिलेन्द्रप्रसाद बडूले पत्रकार सम्मेलनमा जानकारी दिए । यसअघि पेट्रोलको प्रति लिटर १९९ र डिजेलको १९२ रुपैयाँ थियो। सत्ता गठबन्धनको शनिवार बसेको बैठकमा पेट्रोलियम पदार्थमा लागेको कर कम गरेर पेट्रोलियम पदार्थको मूल्य घटाउने सहमति भएको हो। बैठकमा मन्त्रिपरिषद्को बैठक बोलाएर पेट्रोलियम पदार्थमा लगाउँदै आएको कर कम गर्ने र आयल निगमलाई मुल्य घटाउन निर्देशन दिने सहमति भएको हो। संसदको उद्योग तथा वाणिज्य र श्रम तथा उपभोक्ता हित संरक्षण समितिले सरकारले पेट्रोलियम पदार्थमा लाग्दै आइरहेको कर ५० प्रतिशतले घटाउन निर्देशन दिएको थियो। नेपाल आयल निगमले ६ दिनअघि आइतबार मध्यरातमा पेट्रोलियम पदार्थको मूल्य बढाएको थियो। सो समयमा निगमले एकैचोटी पेट्रोलमा २१ रुपैयाँ र डिजेलमा २७ रुपैयाँले बढाएको थियो। मूल्य वृद्धिको चर्को विरोध भइरहेको थियो।"
"काठमाडौंबाट सुर्खेत जाँदै गरेको बस कपिलवस्तुमा दुर्घटना, ८ जना घाइते",कपिलवस्तु : पूर्वपश्चिम राजमार्गअन्तर्गत कपिलवस्तुको शिवराज नगरपालिका चन्द्रौटा नजिकै वनकट्टीमा शनिबार बिहानै बस दुर्घटना भएको छ। काठमाडौंबाट सुर्खेतका लागि छुटेको बस दुर्घटना हुँदा ८ जना सामान्य घाइते भएका छन् । बिहान करिब ६ बजेको समयमा ना८ख १३६ नम्बरको बस सडक छेउमा पल्टिएको हो । ४३ जना सवार उक्त बस तीव्र गतिका कारण आफैं अनियन्त्रित भइ दुर्घटना भएको ट्राफिक प्रहरी कार्यालय चन्द्रोटाले जनाएको छ । रासस
नेपाल एयरलाइन्स च्याम्पियन,"काठमाडौं : रेडियो अन्नपूर्ण कर्पोरेट फुटसल प्रतियोगिताको उपाधि नेपाल एयरलाइन्सले जितेको छ। बालुवाटारको ढुकु फुटसल हबमा शुक्रबार भएको फाइनल खेलमा ज्योति विकास बैंकलाई ४३ गोलले पराजित गर्दै नेपाल एयरलाइन्सले उपाधि जितेको हो। उपाधिसँगै नेपाल एयरलाइन्सले एक लाख नगद पुरस्कार प्राप्त गयो। उपविजेतामा सीमित ज्योति विकास बैंकले ५० हजार रुपैयाँ चित्त बुझायो। यसैगरी शिखर इन्सुरेन्सले अनुशासित टोलीको ट्रफी प्राप्त गर्यो। ज्योति विकास बैंकका सुरज महर्जन प्लेयर अफ द टुर्नामेन्ट घोषित भए। उनले १० हजार नगद पुरस्कार पाए। प्रतियोगिताका विजेता खेलाडीलाई राष्ट्रिय खेलकुद परिषद्की कार्यकारी बोर्ड सदस्य नन्दा बस्याल र अखिल नेपाल फुटबल संघ (एन्फा) का उपाध्यक्ष दीपक खतिवडाले पुरस्कार तथा प्रमाणपत्र प्रदान गरेका थिए। यसअघि शुक्रबार नै भएको क्वार्टरफाइनलमा नेपाल एयरलाइन्सले शिवम् सिमेन्ट र ज्योति विकास बैंकले सनराइज बैंकलाई क्रमशः ४१ र ९१ गोलले पराजित गर्दै सेमिफाइनलमा स्थान बनाएका थिए। सेमिफाइनलमा नेपाल एयरलाइन्सले सिभिल बैंकलाई ४१ र ज्योति विकास बैंकले कामना सेवा विकास बैंकलाई ५२ ले पराजित गर्दै फाइनलमा स्थान सुरक्षित गरेका थिए। क्वार्टरफाइनलका अन्य खेलमा कामना सेवा विकास बैंकले शिखर इन्सुरेन्सलाई २१ र सिभिल बैंकले आईटी ग्लोबललाई ३१ गोलले पराजित गरेका थिए। दुई दिने प्रतियोगितामा १९ कर्पोरेट हाउसले सहभागिता जनाएका थिए। सहभागी टोलीलाई चार समूहमा विभाजन गरी लिगकम नकआउटका आधारमा प्रतिस्पर्धा गराइएको थियो। प्रतियोगितामा रिलायन्स लाइफ इन्सुरेन्स, शिखर इन्सुरेन्स, गोर्खा फाइनान्स, हिमालयन एयरलाइन्स, सनराइज बैंक, आईटी ग्लोबल, ज्योति लाइफ इन्सुरेन्स, त्रिलोक, नेपाल एयरलाइनस र सिटी एक्सप्रेस मनि ट्रान्सफर, सिम्रिक एयर, सिभिल बैंक, शिवम् सिमेन्ट, हिमालयन एयरलाइन्स र प्रोग्रोसिभ फाइनान्स, कामना सेवा विकास बैंक, भेसुभियो आईएस, गृष्मा फाइनान्स र ज्योति विकास बैंकले प्रतिस्पर्धा गरेका थिए। रेडियो अन्नपूर्ण नेपालको आयोजनामा भएको कर्पोरेट फुटसल प्रतियोगिताको लर्निङ पार्टनरका रुपमा निमा एकेडेमीले सहयोग गरेको थियो। यसैगरी सर्पोटेड बाईका रुपमा ग्लोबल आईएमई बैंक, स्याङ्को कट्टीरोल, ढुकु फुटसल हब र नेपाल मेडिसिटी अस्पताले प्रतियोगितालाई सयोग गरेका थिए।"
"बर्दियाका स्थानीय सरकारको प्राथमिकता पूर्वाधार, कृषि, शिक्षा र रोजगारमा","गुलरिया : बर्दियाका स्थानीय तहहरुले नीति तथा कार्यक्रममार्फत् बजेट सार्वजनिक गरेका छन्। पूर्वाधार, कृषि, शिक्षा, स्वास्थ्य र रोजगारी स्थानीय सरकारको प्राथमिकतामा छन्। गुलरिया नगरपालिकाले वितरणमुखी कार्यक्रमलाई निरुत्साहित गर्दै उत्पादनमुखी पालिका बनाउने नीति लिएको छ। जिल्लाका सबै पालिकाहरुले पूर्वाधार, कृषि, शिक्षा, स्वास्थ्य र रोजगारीलाई प्रमुख प्राथमिकतामा राखेका छन्। कृषि, घरेलु उद्यम, पशुपालन ब्यवसायमा जोड दिई आयमुलक रोजगारीका अवसर सिर्जना गर्दै गरिबी न्युनीकरण गर्ने गुलरिया नगरपालिकाले लक्ष्य लिएको नगरप्रमुख मुक्तिनाथ यादवले बताए। कोभिड१९ लगायत प्राकृतिक प्रकोपबाट रोजगारी गुमाएका नगरका स्थानीयलाई रोजगारी सिर्जना गरी स्वरोजगार बनाउने नीति नगरको छ। बर्दियाका सबै पालिकाहरुले पूर्वाधार, कृषि, पशुपालन, सरसफाई, शिक्षा, स्वास्थ्यलाई केन्द्रमा राखी अघि बढ्ने निति लिइएको प्रमुख यादवले प्रष्ट्याए। गुलरिया नगरपालिकाले चालु आवको भन्दा बढी बजेट प्रक्षेपण गरेको छ। आगामी बर्षका लागि रु १ अर्ब ५ करोड अनुमानित बजेट नगरसभामा पेस गरेको गुलरिया नगरपालिकाकी उपप्रमुख सावित्रा गौतमले बताइन्। कृषि तथा पशुपंक्षी क्षेत्रको विकास र सुधार गरी उत्पादन र उत्पादकत्व वृद्धि गर्दै रोजगार सिर्जना गर्ने लक्ष्य हाम्रो छ। नगरमा गुणस्तरीय स्वास्थ्य सेवा, शिक्षा, स्थायी भौतिक पूर्वाधार, कोभिड१९ रोकथाम, नियन्त्रण, आय आर्जन वृद्धि गर्नेलगायतका विषयमा नगरले जोड दिएको छ। बर्दियाको बढैयाताल गाउँपालिकामा नगरसभा सुरु हुन सकेको छैन। बाँकी पालिकाहरु आगामी बजेट निर्माणको तर्खरमा जुटेका छन्। गुलरिया नगरपालिकाले वितरणमुखी कार्यक्रमहरुलाई निरुत्साहित गर्दै उत्पादनमुखी बनाउनेतर्फ जोड दिएको प्रमुख प्रशासकिय अधिकृत प्रकाश देवकोटले जानकारी दिए। आन्तरिक, प्रदेस र संघीय सरकारको बजेटबाट आय अनुमान गरी वार्षिक बजेट सुनिश्चित गरेको उनले बताए। नेपालको संविधानको धारा २३० तथा स्थानीय सरकार सञ्चालन ऐन २०७४ को दफा ७१ अनुरुप आगामी बजेटको आय ब्यय प्रस्तुत गरिएको हो। आन्तरिक राजस्व, राजस्व बाँडफाँडबाट प्राप्त हुने रकम र विभिन्न अनुदान रकमबाट अनुमानित बजेट प्रस्तुत गरिएको छ। बर्दिया जिल्ला पूर्वाधार, शिक्षा, स्वास्थ्यलगायत सरसफाईका दृष्टिले पछि पारिएको जिल्ला हो। यहाँका नागरिकका आवश्यकताहलाई प्राथमिकता दिई स्थानीय सरकारहरुले दीगो विकासका लागि प्रभावकारी रुपमा बजेट निनियोजन गर्नुपर्ने स्थानियको भनाइ छ। मधुवन नगरपालिकाले पनि १ अर्ब ५ करोड ६८ लाख २८ हजार रुपैयाँ आगामी बजेट प्रस्तुत गरेको छ। पूर्वाधार, स्वास्थ्य, शिक्षा, सरसफाई, खानेपानी, रोजगारीदेखि हरियालीसम्म नगरको प्राथमिकतामा परेको मधुवन नगरपालिकाका प्रवक्ता मेक बहादुर गुरुङले बताए। राजापुर नगरपालिको पनि बजेट सार्वजनिक गरेको छ। नगरउप्रमुख मनकला कुमारी चौधरीले शिक्षा र स्वास्थ्यलाई प्राथमिकता दिदै १ अर्ब ३ करोड ७४ लाख रुपैयाँ आगामी वर्षको बजेट नगरसभामा प्रस्तुत गरेकी छन्। बारबर्दिया नगरपालिकाको कृषि, शिक्षा, स्वास्थ्य लगायता क्षेत्रमा केन्द्रित हुँदै उपप्रमुखले ८९ करोड ८७ लाख रुपैयाँ बजेट प्रस्ताव पेस गरेङ्कि छद्द्। गेरुवा गाउँपालिकाले पूर्वाधार कृषि, पशु, युवा उद्यमी, स्वास्थ्य, शिक्षा, पढ्दै कमाउँदै लगायत बडघरलाई सक्षम पार्ने नीतिसहित ५४ करोड ५७ लाख रुपैयाँ गाउँसभामा प्रस्तुत गरेको गेरुवा गाउँपालिकाका सुचना अधिकारी प्रकाश शर्माले जानकारी दिए। बाँसगढी नगरपालिकाले पनि कृषि, युवा लगायत स्वास्थ्य, शिक्षा, रोजगार क्षेत्रलाई प्राथमिकतामा राखी ८४ करोड ८९ लाख ९७ हजार रुपैयाँ नगरसभामा पेस गरेको बाँसगढी नगरपालिकाका नगर प्रमुख खडकबहादुर खड्काले बताएका छन्। ठाकुरबाबा नगरपालिकाले पूर्वाधार, कृषि, शिक्षा, पर्यटन, संरक्षण लगायतका क्षेत्रलाई प्राथमिकतामा राखेको छ। बढैयाताल गाउँपालिकामा विवाद सिर्जना भई कार्यपालिकाको बैठक हुन नसक्दा गाउँसभाको उद्घाटन सत्र रोकिएको गाउँपालिका अध्यक्ष हिमालय त्रिपाठीले बताए। सभा सुरु नहुँदा गाउँपालिकाले नीति तथा बजेट प्रस्तुत गर्न पाएको छैन।"
"आज प्रदेश १, गण्डकी र कर्णाली प्रदेशमा भारी वर्षा हुने","काठमाडौं : शनिबार प्रदेश १, गण्डकी र कर्णाली प्रदेशका केही स्थानमा भारी वर्षाको सम्भावना रहेको जल तथा मौसम विज्ञान विभागले जानकारी दिएको छ। देशका बाँकी स्थानमा भने हल्कादेखि मध्यम वर्षाको सम्भावना रहेको छ। आज देशभर सामान्यदेखि पूर्ण बदली रही धेरै स्थानमा मेघ गर्जनटचट्याङसहित हल्कादेखि मध्यम वर्षा हुने सम्भावाना छ । जल तथा मौसम विज्ञान विभागका अनुसार हाल प्रदेश नं १, मधेस प्रदेश, बागमती, गण्डकी, लुम्बिनी र कर्णाली प्रदेशमा मनसुनी वायुको सामान्य प्रभाव छ भने सूदुरपश्चिममा स्थानीय वायु र पश्चिमी वायुको सामान्य प्रभाव छ । उक्त प्रणालीको प्रभावले प्रदेश नं १, बागमती, गण्डकी र लुम्बिनी प्रदेशका धेरै स्थानमा र बाँकी प्रदेशका केही स्थानमा मेघ गर्जनचट्याङसहित हल्कादेखि मध्यम वर्षाको सम्भावना छ । प्रदेश नं १ को एकदुई स्थानमा भारी वर्षाको सम्भावना छ । रातको समयमा पनि सोही मौसमी प्रणाली कायम रहनेछ । आइतबार सामान्यदेखि पूर्ण बदली रही देशभरका पहाडी भूभागका धेरै स्थानमा र बाँकी भूभागका थोरै स्थानमा मेघ गर्जनचट्याङसहित हल्कादेखि मध्यम वर्षाको सम्भावना छ । गण्डकी र कर्णाली प्रदेशका एकदुई स्थानमा भारी वर्षाको सम्भावना रहेको विभागले जनाएको छ । मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम २० दशमलव पाँच डिग्री र अधिकतम तापक्रम २८ दशमलव आठ डिग्री सेल्सियस छ ।"
सिन्धुपाल्चोक थुनुवाको हिरासतमै मृत्यु,सिन्धुपाल्चोक : थुनामा रहेका एक कैदीको मृत्यु भएको छ। जबरजस्ती करणी र ज्यान मार्ने अभियोगमा पुर्पक्षका लागि थुनमा रहेका पाँचपोखरी थाङ्पाल गाउँपालिका५ का ४९ वर्षीय मइते गोलेको मृत्यु भएको हो। आज बिहान रिङ्गटा लागेर ढलेका गोलेलाई उपचारका लागि चौतारा अस्पताल लगिएको केही समयमै मृत्यु भएको जिल्ला प्रहरी कार्यालयका प्रमुख रामेश्वप्रसाद चौधरीले जानकारी दिए। गत कात्तिक महिनामा प्रहरीले गोलेलाई पक्राउ गरी थुनामा राखेको थियो। मृतकको आफन्त आइपुगेपछि शवपरीक्षण गरिने अस्पतालले जनाएको छ।
सन्धिखर्कले लिफ्टिङ्ग खानेपानीको ६० प्रतिशत महशुल भुक्तानी गरिदिने,"सन्धिखर्क : अर्घाखाँचीको सन्धिखर्क नगरपालिकाले आगामी वर्ष २०७९८० को लागि १ अर्ब ११ करोड ६३ लाख ९० हजार रुपैयाँको बजेट विनियोजन गरेको छ। नगरपालिकाको ११औं नगर सभाबाट सोहि रकम विनियोजन गरिएको नगरप्रमुख कृष्णप्रसाद श्रेष्ठले पत्रकार सम्मेलन मार्फत जानकारी दिए। न्यूनतम विद्युत् महसुलमा २० युनिटभन्दा कम खपत गर्ने सिमान्तकृत समुदायलाई बुझाउनुपर्ने सम्पूर्ण घरपरिवारको विद्युत महसुल नगरपालिकाले भुक्तानी गरिदिने भएको छ। सामुदायिक लिफ्टिङ्ग खानेपानीको महशुल ६० प्रतिशत रकम नगरपालिकाले भुक्तानी गर्ने, नगरपालिकाको कार्यमा रहँदाको अवस्थामा कुनै कारण राज्यकोषबाट तलब भत्ता खाने नगरपालिका कर्मचारी वा शिक्षकको मृत्यु भएमाप्रति परिवार ५० हजार सहयोग उपलब्ध गराउने नगरप्रमुख श्रेष्ठले बताए। आर्थिक विकासमा १० करोड ४२ लाख, सामाजिक विकासमा ६१ करोड ३८ लाख, पूर्वाधार विकासमा २७ करोड ९० लाख, वन वातावरण तथा विपद व्यवस्थापनमा १ करोड १३ लाख र शुसासन तथा संस्थागत विकासमा १० करोड ८० लाख ९० हजार रुपैयाँ बजेट विनियोजन गरिएको नगरपालिकाका प्रमुख प्रशासकीय अधिकृत नारायण अर्यालले जानकारी दिए।"
डुबान र पहिरोको चपेटामा पोखरा हेमजाका ६०० घर,"पोखरा : पोखरा २५ हेमजाको सुइँखेतको फाँटमा बनेका घरहरु मुसलधारे वर्षापछि डुबानमा परेका छन्। नजिककै सुइँखेत खोलासमेत बस्तीमा पसेको छ। त्यहाँका करिब ६०० घरमा भलबाढी र पानीको प्रभाव परेको पोखरा २५ का वडाध्यक्ष मोती तिमिल्सिनाले जानकारी दिए। गएराति साढे ११ बजेदेखि घरहरु डुबानमा पर्न थालेको तिमिल्सिनाले बताए। उनका अनुसार मुसलधारे पानीपछि बाढी र पहिरो सुरु भएको थियो। राति नै मानिसहरु आफन्तका घरतिर सर्नुभयो, कोही मन्दिरतिर जानुभयो, उनले भने, घरहरु, कृषि फर्महरुमा क्षति पुग्यो, तर अहिले विस्तारै पानी घट्दै गएको छ।"
नेपालबाट तिब्बत स्वतन्त्रताका लागि लड्ने अमेरिकी सेनाको योजना : गौतम,"काठमाडौं : नेकपा एकता राष्ट्रिय अभियानका संयोजक वामदेव गौतमले एसपीपीमार्फत नेपाल आएर स्वतन्त्र तिब्बतका लागि काम गर्ने अमेरिकी सेनाको योजना रहेको दावी गरेका छन्। ललितपुरमा आयोजित अभियानको राष्ट्रिय भेलालाई सम्बोधन गर्दै संयोजक गौतमले नेपालको भूमि प्रयोग गरी तिब्बतलाई स्वतन्त्र गर्न चीन विरोधी गतिविधि संचालन गर्ने अमेरिकी योजना रहेको आरोप लगाएका हुन्। उनले भने, अमेरिकी सेना आयो भने पहाड, हिमाल सबैतिर जान्छ। त्यसको काउन्टरमा चीन पनि आउँछ। त्यसपछि हामी नेपाली कति मर्छौं मर्छौं। तर अमेरिकी सेनाको सो प्रयासलाई कम्युनिष्टहरुको शक्तिले असम्भव पार्ने उनले बताए। एसपीपी रद्द गर्न कम्युष्टिहरुको दवावले मात्र सम्भव बनाएको हो', गौतमले भने। नेपाली सेना नेपाली जनताको भावना विपरित जान नसक्ने गौतमले दावी गरे। एमसीसी र एसपीपी अमेरिकी सेनाको कार्यक्रम रहेको र त्यसमा नेपाली सेनाले गठबन्धन गर्न नहुने उनको भनाइ थियो।"
मोरक्को भागदौडमा अठार आप्रवासीको मृत्यु,एजेन्सी : युरोपेली देश स्पेन जान मेलिला प्रवेश गर्न खोज्दा मच्चिएका भागदौडमा १८ जना आप्रवासी मारिएका तथा सयौँ घाइते भएका छन्। भागदौडका क्रममा केही प्रहरी पनि घाइते भएका छन्। मोरक्कोको नादोर र मेलिलाबीचको सिमाना नाघेर दुई हजार आप्रवासी स्पेन प्रवेश गर्न लागेपछि दुवै देशका सुरक्षा अधिकारीले नियन्त्रण गर्न खोज्दा उक्त घटना भएको हो। सुरक्षाकर्मीहरूले उनीहरूलाई सिमानाको दुवैतर्फबाट रोकेका थिए। सिमानामा रहेको फलामको बार चढ्न खोज्दा उनीहरूको मृत्यु भएको मोरक्कोको गृह मन्त्रालयले जनाएको भने मानव अधिकार सङ्घले २७ जनाको ज्यान गएको बताएको छ। यद्यपि उक्त सङ्ख्या तत्काल पुष्टि भएको छैन। दुर्घटनामा ज्यान गुमानेमा अधिकांश अफ्रिकी नागरिक छन्। यसैबीच स्पेनका अधिकारीहरूले ४८ जना सिभिल गार्ड घाइते भएका तथा चारवटा गाडीमा क्षति पुगेको बताएको छ। सिमाना पार गर्न सफल भएका आप्रवासीहरू स्थानीय आप्रवासी केन्द्रमा पुगेका र त्यहाँ उनीहरूको परिस्थितिको समीक्षा भएको थियो। गत मार्चमा मेलिलालाई घेरेको छ मिटर अग्लो बार नाघेर स्पेन छिर्ने प्रयास गरेका थिए। तीन हजार पाँचसय भन्दा बढी आप्रवासीको दुई दिनको त्यो प्रयासमा झण्डै एक हजार जना सफल भएका थिए। रासस
बिहारमा १५ वर्षीया किशोरीलाई बलात्कार प्रयास असफल भएपछि जिउँदै जलाइयो,"बिहार : भारतको बिहारको सीतामढी जिल्लामा १५ वर्षीया किशोरीलाई बलात्कार प्रयास गरेपछि पेट्रोल छर्केर जलाएको घटना सार्वजनिक भएको छ । शरीरको ४० प्रतिशतभन्दा बढी भाग जलेको किशोरीको हाल मुजफ्फरपुर अस्पतालमा उपचार भइरहेको छ । सीतामढीको पुपरी थानाका प्रहरी चौकी इन्चार्ज विजय कुमारले भने, 'घटना जुन १९ दिउँसो १ बजेतिर भएको हो। पीडितको भनाइअनुसार एक व्यक्तिले उनीनजिक आएर बलात्कार गर्ने प्रयास गरे। बलात्कार प्रयास असफल भएपछि ती व्यक्तिले किशोरीको शरीरमा पेट्रोल छर्केर आगो लगाए। कारबाही गर्दै प्रहरीले आरोपीलाई न्यायिक हिरासतमा पठाएको छ। ' पीडित परिवार किसानी पेशा गर्छन् । उनका भाइले स्थानीय मिडियालाई भिडियो अन्तर्वार्तामा भने, 'उनी बिहान करिब १० बजे पापालाई खाना लिएर खेतमा गएकी थिइन्। पापा खाना खाइसकेर औषधि लिन अस्पताल गए। यसैबीच करिब १२४५ बजे त्यो केटा आएर उनलाई बलात्कारको प्रयास गरेर आगो लगायो। हामीलाई गाउँलेहरूले खबर गरेका थिए। बहिनीलाई उपचारका लागि अस्पतालमा भर्ना गरिएको छ। हामीलाई उनी बाँच्छिन् भन्ने लाग्दैन।' अभियुक्तको अर्को सहयोगी पनि घटनामा रहेको स्थानीय सञ्चारमाध्यमले लेखे पनि स्थानीय प्रहरी चौकीले भने उल्लेख गरेको छैन । स्थानीय पत्रकार मोना पटेलले भनिन्, 'पीडित अहिले अलिअलि मात्र बोल्दै छिन् । त्यसैले यो कुरा स्पष्ट हुन समय लाग्नेछ ।' बीबीसी"
एकीकृत समाजवादीको केन्द्रीय कमिटी बैठक बस्दै,"काठमाडौं : नेकपा एस (एकीकृत समाजवादी) को केन्द्रीय कमिटीको बैठक शनिबार बबरमहलस्थित कार्की बैङ्कटमा बस्दै छ । बिहान ११ बजेबाट बैठकमा स्थानीय तह निर्वाचनको समिक्षा, आगामी कार्ययोजना, सङ्गठनात्मक अवस्था, गठबन्धनलाई आगामी निर्वाचनसम्म कायम राख्ने वा नराख्नेलगायत विषयमा छलफल हुने बताइएको छ । आइतबारसम्म चल्ने बैठकमा समसामयिक राजनीतिक विषयमा छलफल, जलवायु परिवर्तन, खाद्य सङ्कट र आर्थिक सङ्कटका विषयमासमेत छलफल गरिने तथा जिल्ला, प्रदेशका वस्तुगत अवस्थाको सम्बन्धित नेताबाट रिपोर्टिङ गरिने पार्टीको प्रचार विभागका उपप्रमुख शम्भु श्रेष्ठले जानकारी दिए। उपप्रमुख श्रेष्ठले आगामी प्रतिनिधिसभा र प्रदेशसभा निर्वाचनलाई केन्द्रित गरी छलफल गरिने बताए। मन्त्रीले मच्चाए एकीकृत समाजवादीमा लफडा"
"सडकमा उत्रिऔं भने सत्तामा छौं, नउत्रिऔं जनता मारमा छन् : माधबकुमार नेपाल","काठमाडौं : नेकपा एकीकृत समाजवादीका अध्यक्ष माधबकुमार नेपालले मूल्य वृद्धिका कारण जनता मारमा परेको बताएका छन्। पार्टीको केन्द्रीय कमिटी बैठकलाई सम्बोधन गर्दै नेपालले मूल्य वृद्धि गर्नेमाथि तुरुन्त कारबाही गर्नुपर्ने बताए। उनले भने,सडकमा उत्रीऔं भने सत्तामा आफैँ छौं। नउत्रिऔं मूल्य बढेको छ। मूल्यवृद्धिले जनता आजीत छन्। मूल्य वृद्धि भएको छ भने तुरुन्त छापामार गरेर कारबाही गर्नुपर्छ। पार्टी निर्माण गर्ने भनेको जनता र देशको निम्ति हो। गठबन्धन प्रति केही गुनासा भए पनि गठबन्धन अझै आवश्यक रहेको उनले बताए।"
"१० भाइ नेतामाथि माधब नेपालको आक्रोश : धारेहात लगाउँछन्, दास भएका छन्","काठमाडौं : नेकपा एकीकृत समाजवादीका अध्यक्ष माधवकुमार नेपालले तत्कालीन समयमा नेकपा एमालेमा विद्रोह गर्दा साथमा रहेका १० भाइ नेतामाथि आक्रोश व्यक्त गरेका छन्। पार्टीको केन्द्रीय कमिटी बैठकमा नेपालले कथित १० भाइका अभिव्यक्तिहरु सुन्न लायक नभएको बताएका हुन्। उनले भने, यी कथित १० भाइका अभिव्यक्ति म सुन्दैछु। अझै पनि उनीहरुको दिमागबाट नशा उत्रिएको छैन। तथानाम जथाभावी लेखिरहेका छन्। दासोचित ढंगले त्यहाँ बसिरहेका छन्। कुनै मूल्य र मान्यता उनीहरुको छैन। कुनै पदीय गरिमाको सम्मान पाएका छैनन्। तर, पनि हामीलाई धारेहात लगाउने दुस्साहस गरिरहेका छन्। नगरुन्। हामीले संविधानको रक्षा गर्यौं। अध्यक्ष नेपालले बाध्य भएर विद्रोह गर्नुपरेको बताए। नेपालले भने, विद्रोह गर्नै पर्थ्यो, त्यो जायज थियो। विद्रोह नगरेको भए दास बन्नुपर्थ्यो। या राजनीतिबाट पलायन भएर हिँड्नुपर्थ्यो। नेकपा एमालेका सचिव योगेश भट्टराइले शुक्रबार समाजिक संजालमार्फत् माधब नेपाललाई लक्षित गर्दै 'आत्माबोध र पश्चातपः सिर्फ कहिले ?' भन्दै लेखेका थिए। उनले भने, पार्टीको सल्लाह अनुसार चलिरहेका छौं कि छैनौं। १० भाइले तथानाम लेखिरहेका छन्। हामीलाई धारेहात लगाउन दुस्साहस गरिरहेका छन्।"
भूगोल जोडेका ती पुलहरू,"यी त्यतिबेलाका पुलका कथा हुन्, जतिबेला वारि र पारि गर्ने अर्को उपाय थिएन। पुर्खाहरुले पुल बनाउने उपाय खोजे, बनाए र पछिल्ला पुस्तालाई हरहिसाबले सहज भयो। यी त्यसबेलाका यस्ता पुल हुन् जसले टुटेका सम्बन्धहरूलाई जोड्ने काम गरेका थिए। त्यसबेलाका अमूल्य सम्पदाको अवस्था र आजसम्म पनि तिनले खासगरि ग्रामीण परिवेशमा जीवनचर्यामा खेलेको भूमिकाबारे सहकर्मीहरूको रिपोर्ट : सुदूरपश्चिम प्रदेशका नौ जिल्लामध्ये पाँच जिल्ला भारतका दुई प्रदेशसँग सीमा जोडिएका छन्। कैलाली भारतको उत्तर प्रदेशसँग, कञ्चनपुरको केही भाग उत्तर प्रदेश र केही भाग उत्तराखण्डसँग, डडेलधुरा, बैतडी र दार्चुलाको पूरै भाग भारतको उत्तराखण्डसँग जोडिएको छ। पाँच जिल्लामध्ये कैलालीबाहेकका चार जिल्लाको सिमाना महाकाली नदीले विभाजन गरेको छ। दार्चुलाको लिम्पियाधुराबाट निस्कने महाकाली नदीले दार्चुला, बैतडी, डडेलधुरा र कञ्चनपुरको सीमा विभाजन गरेको छ। ती चार जिल्लाको भारतसँगको कनेक्टिभिटी कञ्चनपुरबनबासा पुल र अरू दुई झोलुंगे पुलले गरेको छ। अंग्रेजका पालाका झोलुंगे पुल बैतडी जिल्लाको दशरथ चन्द नगरपालिकालाई भारतको पिथौरागढ जिल्लासँग जोड्ने नाका झुलाघाट हो। यस ठाउँलाई भारततिर झुलाघाट र नेपालतर्फ जुलाघाट भनिन्छ। झुलाघाट नाकामा देखिने यो झोलुंगे पुल झन्डै डेढ सय वर्ष पुरानो छ। भारतमा शासन गरेका अंग्रेजहरूका पालामा उनीहरूले नै त्यो पुल निर्माण गरेका हुन्। उद्योग वाणिज्य संघ बैतडीका अध्यक्ष नरबहादुर चन्द भन्छन्, अंग्रेजहरूले नेपालको शुद्ध घिउ खान झुलाघाटमा पुल बनाएका हुन्। झुलाघाटको झोलुंगे पुल बनेको कति वर्ष भयो ? त्यसको यकिन तथ्यांक भने छैन। महाकालीमा बनेको झन्डै सय मिटर लामो उक्त पुल कम्तीमा पनि डेढ सय वर्षअघि बनेको बैतडीका प्रमुख जिल्ला अधिकारी राजेन्द्रदेव पाण्डे बताउँछन्। सन् १९४७ मा भारत स्वतन्त्र भयो। अंग्रेज शासकहरूले भारत छोडेको झन्डै ७५ वर्ष भयो, त्यसको पनि ७५ वर्षअघि नै त्यो पुल बनेको हो भनिन्छ प्रमुख जिल्ला अधिकारी पाण्डे भन्छन्। नेपालको अर्गानिक घिउ, अर्गानिक उत्पादनहरू भारतमा लैजान त्यो झोलुंगे पुलको निर्माण गरिएको हो। इस्ट इन्डिया कम्पनीले बनाएको झोलुंगे पुल जीर्ण बन्दै गएपछि बैतडीलगायत सुदूरपश्चिमवासी समस्यामा परेका छन्। यस भेगका पहाडी जिल्लामा आवत्जावत गर्ने झुलाघाट पुरानो प्रवेशद्वार हो। कर्णालीयता यातायातको सुविधा नपुगेका समयमा सुदूर र मध्यपश्चिमका जिल्लाका सर्वसाधारणको राजधानी र भारत पस्ने प्रमुख नाका झुलाघाट नै थियो। जुलाघाटझुलाघाट पुल झुलाघाट झोलुंगे पुल आफैंमा जीर्ण छ। भारततर्फ उसको डबल लेनको पक्की सडक छ। नेपालतर्फ पनि जुलाघाटसम्म पक्की सडक बनिसकेको छ। तर, महाकालीमा पक्की पुल नभएकाले अहिले पनि नेपालका सवारीसाधन न भारत जान सकेका छन्, न त भारतका सवारीसाधन नेपाल आउन नै। नेपाल र भारतका जनताबीच पारिवारिक साइनो पनि छ। बैतडी, दार्चुला, कैलाली र कञ्चनपुरका जनताको त अधिकांशका भारतका गाउँमा बिहेबारी चल्छ। अझ नेपाल देवभूमि भएकाले भारतमा बस्नेले नेपालका देवीदेवतालाई कुल देवता मान्ने गर्छन्। उनीहरू नवरात्रमा नेपाल आउँदा भारतमै आफ्नो साधन छोडेर कष्टकर यात्रा गर्न बाध्य छन्। झोलुंगे पुल विस्थापित गरेर पक्की पुलका लागि पटकपटक सर्भे पनि भयो। बैतडी उद्योग वाणिज्य संघले त एकसूत्रीय माग राख्दै तीन दशकदेखि झुलाघाटमा पक्की पुलको माग गर्दै आएको छ। उसले १० हजार मानिसको हस्ताक्षर संकलन गरी नेपालस्थित भारतीय दूतावासलाई बुझाइसकेको छ। अझ संघले पटकपटक अनशन बसेरसमेत झुलाघाटमा पक्की पुलको माग आएकै छ। संघका अध्यक्ष नरबहादुर चन्दको ससुराली भारतको पिथौरागढमा पर्छ। उनले झुलाघाटमा पक्की पुल नबन्दासम्म, झोलुंगे तरेर ससुराली नजाने कसम खाएका छन्। यो सरकारलाई दबाबका लागि हो, म डेढ दशकदेखि ससुराली गएको छैन, उनले भने। झुलघाटमा पुल नबन्दा भारतको उत्तराखण्ड राज्यका नागरिकसमेत पीडित छन्। भारतको झुलाघाट व्यापार संघका अध्यक्ष सञ्जीव जोशी भन्छन्, झुलाघाटमा पक्की पुल निर्माण नेपालीको मात्रै नभएर सीमावर्ती भारतीय नागरिकको पनि चाहना हो। यो पुल निर्माण भएपछि दुई देशबीचको मित्रता अझ प्रगाढ हुने र उत्तराखण्डको नेपालसँग व्यापार पनि बढ्छ। झुलाघाट नाकामा पुल निर्माणका लागि २०५५ सालदेखि सर्भे मात्रै हुने गरेको सीमा क्षेत्रका बासिन्दा बताउँछन्। सर्भेअनुसार सो पुलको लम्बाइ ९० मिटर छ। २०५६ सालमा बनेको पुलको डीपीआरअनुसार पुल निर्माणका लागि साढे ६ करोड रुपैयाँ लाग्ने अनुमान गरिएको थियो। पञ्चेश्वर परियोजनाको डुबान क्षेत्र पर्ने भएको भन्दै नेपाल र भारतले झुलाघाटमा पक्की पुल बनाइरहेका छैनन्। पाँच हजार मेगावाट क्षमता भनिएको पञ्चेश्वर परियोजना बनेमा झुलाघाट बजार डुबान क्षेत्रमा पर्छ। त्यहाँको बस्ती उठाउनुपर्ने हुन्छ। बस्ती नै डुबानमा पर्ने भएकाले पनि दुई देशले त्यहाँ पक्की पुलमा लगानी नगरेका हुन्। सुदूरपश्चिमको बैतडीमा मात्रै सात भगवतीका मन्दिर छन्। यस्तै, सातैवटा केदारका पनि मन्दिर छन्। भारतबाट दर्शनार्थी आउने गर्छन्। बैतडी धार्मिक पर्यटकका लागि उपयुक्त भूमि हो। झुलाघाटमा पक्की पुल नहुँदा सबै दर्शनार्थी आउन सकेका छैनन्। पहाडी क्षेत्रमा सुविधायुक्त अस्पताल नहुँदा सुदूरका बैतडी, दार्चुला, डँडेलधुरा, बझाङलगायत सर्वसाधारण उपचारका लागि झुलाघाट नाकाबाट भारतीय सहर जाने गर्छन्। सडक सुविधा पुगेको दुई दशक बित्दासमेत यो पुलले पूर्णता नपाउँदा सर्वसाधारणले निकै सास्ती खेप्नु परेको जिल्ला उद्योग वाणिज्य संघका उपाध्यक्ष खिमानन्द भट्टले बताए। झुलाघाटमा पक्की पुलको निर्माण गर्न सके भारतीय बजारमा थुपै्र नेपाली उत्पादन निर्यात गर्न सकिने व्यापारी लक्ष्मीदत्त पाण्डेय बताउँछन्। भन्छन्, झुलाघाटमा पुल बनेमा किसानको स्थानीय उत्पादनले पनि बजार पाउनेछ। उत्पादित तरकारी, मह, चिउरीको घिउलगायत उत्पादन भारत पनि जानेछ। दशरथचन्द नगरपालिकाका प्रमुख नरेन्द्रसिंह थापा दसैंमा सीमावर्ती भारतीय गाउँबाट त्रिपुरासुन्दरी, निंगलासैनी, मेलौलीको दर्शन गर्न पर्याप्त दर्शनार्थी आउन नसकेको बताउँछन्। झुलाघाट पुल नबन्नु भनेको आर्थिक र पर्यटकीय हिसाबले घाटाको कुरा हो, कुनै समय सुदूरपश्चिम प्रदेशको बझाङ, बाजुरा, अछाम र बैतडीको मुख्य व्यापारिक नाकाका रूपमा रहेको झुलाघाट नाका तराईबाट मोटरको पहुँच पहाडी जिल्लामा पुगेसँगै ओझेलमा परेको थियो। बैतडीका सरोकारवाला निकायले पटकपटक झुलाघाटमा मोटर पुल निर्माणका लागि पहल गरे पनि राज्यको ध्यान जान नसकेपछि वाणिज्य संघले रिले अनशन सुरु गरेको अध्यक्ष चन्द बताउँछन्। झुलाघाट नाकामा पक्की पुल निर्माणका लागि बैतडीवासीले दुई दशकदेखि शान्तिपूर्ण रूपमा दबाब दिँदै आएका थिए, उनी भन्छन्, अहिलेसम्म पक्की पुल निर्माण हुने कुनै छाँटकाँट देखिएन। राज्यको ध्यानाकर्षण गर्न रिले अनशन थालेका हौं। दार्चुला पुलघाटको झोलुंगे सुदूरपश्चिमको भारतसँगको आवागमनका लागि दार्चुलाको सदरमुकाम खलंगामा पनि झोलुंगे पुल छ। झुलाघाटमा पुल बनेको केही वर्षपछि दार्चुलामा पुल बनेको प्रदेशसभा सदस्य दार्चुला निवासी गेल्बु बोहरा बताउँछन्। उत्तराखण्डको पिथौरागढ, अल्मोदा, नैनीतालसहित काला पहाडमा मजदुरीका लागि जानेलाई यो पुल वरदान हो। सुदूरपश्चिमका दशरथ चन्द मार्ग, भीमदत्त पन्त राजमार्ग, महाकाली राजमार्ग, जयपृथ्वी सिंह राजमार्गजस्ता आन्तरिक राजमार्गहरू नबन्दासम्म झुलाघाट र दार्चुलाको पुलघाट मुग्लान जानेहरूका लागि मुख्य नाका हुन्। दार्चुलामा नेपालतर्फ दार्चुला र भारततर्फ धारचुला भनिन्छ। यी दुवै सीमा सहर जोड्ने पुल हो, पुलघाटको झोलुंगे। भारततर्फ पनि पक्की सडक छ। नेपालतर्फ सदरमुकाम खलंगासम्म पक्की सडक बनिसकेको छ। तर, झोलुंगे पुलको ठाउँमा दुवै देशले पक्की पुल नबनाएपछि दुई देशको व्यापारमा घाटा भइरहेको छ, दार्चुलाको महाकाली नगरपालिकाका मेयर हंशराज भट्ट भन्छन्। भारतले सदरमुकाम खलंगादेखि चार किलोमिटर दक्षिणमा पर्ने महाकाली नदीमा पक्की पुलको सर्भे गरिसकेको छ। पक्की पुलको निर्माणका लागि भारतीय लोक निर्माण विभागले टेन्डर आह्वानसमेत गरिसकेको छ। यो पुल बनेपछि दोधाराचाँदनी, बनबासाबैराज र दार्चुला गरी महाकाली नदीमा तीनवटा पक्की पुल हुनेछन्। यसअघि भारतले कञ्चनपुरको ब्रम्हदेवमा बनाएको पक्की पुल सञ्चालन गरेको छैन। त्यस पुलबाट सर्वसाधारणलाई आवत्जावत गर्न दिइँदैन। कञ्चनपुरकै बनबासा बैराजमा पनि उसले दिनमा तीनपटक गरी ६ घण्टा मात्र पुलको ढोका खोल्ने गर्छ। बनबासा बैराज पनि भारतमा अंग्रेजहरूको शासनकालकै बेला बनेको हो। अझै सञ्चालनमा छ नुन बोक्ने झोलुंगे पुल वर्षात् सुरु हुनुभन्दा पहिला पश्चिम मकवानपुर र मकवानपुरसँग सीमा जोडिएका धादिङका आधा दर्जन गाउँबाट नुन लिन भैंसे आउनुपथ्र्यो। हेटौंडाबाट करिब १० किलोमिटर उत्तरमा रहेको भैंसेबाट लगेको नुनले वर्षभरि पुर्याउनुपर्ने बाध्यता थियो। तर, नुन लिन जान ठूलो अवरोध थियो, कालीखोला पुल। साविक भार्ता गाविस ६ र कालीटार गाविस ६ (हाल कैलाश गाउँपालिलका ३ र ७ नम्बर वडाबीच) मा पर्ने उक्त खोला पार गर्न ज्यानको बाजी लगाउनुपथ्र्योे। असारदेखि मंसिरसम्म खोला तर्न नसक्दा कालीखोला वारि र पारिको सम्बन्ध टुट्थ्यो। पुर्खाले वर्षौंदेखि भोगेको पीडा २०२९ सालबाट भने समाधान भयो। कालीखोलामा झोलुंगे पुल बनेपछि वर्षात्को समयमा पनि भैंसेसम्म नुन लिन आउन सक्ने भयो, कालिकाटारका ७८ वर्षीय बद्रीलाल रिजाल विगत सम्झँदै भन्छन्, यो पुल नबन्दा धेरैले नुनका लागि खोलामा ज्यान बगाउनु पर्यो। बद्रीलालका बुवा तत्कालीन प्रधानपञ्च मानिकलाल रिजालको सक्रियतामा मकवानपुरमै पहिलो पटक २०२९ सालमा झोलुंगे पुल बनेको थियो। सडक यातायातको पहुँचबाट टाढा रहेको कालिकाटारमा पुलको समाना बोकेर लैजान सम्भव थिएन। हेलिकप्टरबाट सामान लगेर पुल निर्माण गरिएको रिजाल सम्झन्छन्। त्यसबेला हेलिकप्टर हेर्न गाउँलेको भीड लागेको थियो, रिजाल सम्झन्छन्, पुल बनेपछि महिनौंसम्म गाउँलेहरू हेर्न आउँथे। १०४ मिटर लम्बाइ रहेको झोलुंगे पुल निर्माण अमेरिकन इन्जिनियर पहल बेन्जामेनको नेतृत्वमा भएको थियो। त्यसबेला म जम्मा दुई वर्षको थिएँ रे, मनिकलालका नाति नरेन्द्र रिजाल भन्छन्, अमेरिकन इन्जिनियर घरमै बसेर पुल निर्माण सकाएको बुवाले कुरा गर्नुहुन्छ। लट्ठाले अडिएको सस्पेन्सन डिजाइनको यो पुलबाट अझै पनि सर्र्वसाधारण यात्रा गरिरहेका छन्। निकै मिहेनत गरेर बलियो पुल बनाएको देखिन्छ, तत्कालीन जिल्ला विकास समिति मकवानपुरका पुल हेर्ने इन्जिनियर (अवकाश प्राप्त) देवनारायण लामिछाने भन्छन्, मकवानपुरको इतिहासमा यो विकासको फड्को र इतिहास पनि हो। २०७४ सालमा पुल मर्मत गरी सञ्चालन गरिरहेको कैलाश गाउँपालिका अध्यक्ष टंक मोक्तान बताउँछन्। यो पुल लट्ठाको भरमा मात्र चलेको थियो, मर्मत गरेर बिम र तार जाली राख्ने भएको छ, उनी भन्छन्, यस क्षेत्रमा विकासको सुरुआत नै यही पुल निर्माणबाट भएको देखिन्छ। कैलाश गाउँपालिकाअन्तर्गत साविक डाँडाखर्क, भार्ता गाविससँगै, राक्सिराङ गाउँपालिकाका जनता कैलाश गाउँपालिकाको सदरमुकाम कालिकाटार आउन यही पुलको प्रयोग गर्छन्। यो पुल नहुने हो भने अझै पनि विद्यार्थी विद्यालय जान र बिरामीहरूलाई अस्पताल लैजान वर्षात्को समयमा अन्य विकल्प छैन, धुवाङ मावि भार्ताका शिक्षक पासाङ लामा भन्छन्, विगतका यस्ता विकासका नमुना कामबाट अहिलेका जनप्रतिनिधिले सिकेर दीर्घकालीन विकासका काम गर्न सक्नुपर्छ। उनका अनुसार अहिले पनि सात हजारभन्दा बढी यस क्षेत्रका स्थानीयले यो झोलुंगे पुलबाट लाभ लिइरहेका छन्। ऐतिहासिक पुलको ९३ लाख बजेट फ्रिज जिल्लाको करिब तीन सय वर्षको लामो इतिहास बोकेको भिमादको फलामे झोलुंगे पुल बेवारिसे अवस्थामै छ। यो पुल ऐतिहासिक र पुराताŒिवक हिसाबले महŒवपूर्ण मानिन्छ। संरक्षणको चर्चा परिचर्चा भए पनि पुलको काम भने सुरु नै हुन सकेको छैन। १७७८ सालतिर तत्कालीन राजा सुरेन्द्र वीरविक्रम शाह र प्रधानमन्त्री श्री ३ जंगबहादुर राणाका पालामा यस पुलको निर्माण भएको हो। राजा सुरेन्द्रविक्रमले गुठी स्थापना गर्न लालमोहर लगाएको शिलापत्रमा उल्लेख छ। श्रीकृष्ण शाही र ढुण्डीराज शाहीले सात सय रोपनी क्षेत्रफलमा गुठी दर्ता गराएका थिए। त्यही गुठीबाट उनले झोलुंगे पुल निर्माण गरेको तथ्य छ। कमजोर बन्दै गएको लट्ठा चँुडियो भने शतकौं इतिहास बोकेको पुलको अस्तित्व मेटिने त होइन भन्नेमा स्थानीय चिन्तित छन्। २०७४ सालको स्थानीय निर्वाचनपछि भिमाद नगरपालिका र गण्डकी प्रदेश सरकारले पटकपटक गरी ९३ लाख रुपैयाँ विनियोजन गरेको थियो। म्याग्दे गाउँपालिका ५ नम्बर वडा कार्यालयले पनि पहिलो वर्ष एक लाख विनियोजन गरेको थियो। तर, पाँचवर्षे कार्यकाल सकिएर नयाँ जनप्रतिनिधि आइसके पनि भिमादको पहिचान फलामे लट्ठाको झोलुंगे पुलको अवस्था भने उही छ। संरक्षण हुन नसक्दा पुलको महŒव र आकर्षण घट्दै गएको छ। यो पुल तत्कालीन समयमा सेती नदी पार गर्ने एक मात्र माध्यम भए पनि अहिले लट्ठा जीर्ण हँुदै गएको छ। काठका फल्याकहरू कुहिएर झर्दै खाली भइसकेका छन््। भिमाद नगरपालिका ७ र म्याग्दे गाउँपालिका वडा नं ५ लाई जोड्ने योे पुल १६ मिटरको छ। पुलको शिलापत्रअनुसार उत्खनन गरेका काँचो फलामलाई कुँदेर पुलको निर्माण गरिएको हो। पुलमा जडान गरिएका सम्पूर्ण धातु कुनै पनि मेसिन तथा कलकारखानाबाट उत्पादन तथा प्रशोधन नगरी हातको सीप प्रयोग गरिएको देखिन्छ। स्थानीय खानीको फलाम प्रयोग गरी साङ्ले झोलुंगे पुल बनाइएको हुनाले यसको महŒव बढी भएको बूढापाका बताउँछन्। भिमाद नगरपालिका र गण्डकी प्रदेश सरकारले पुल संरक्षण तथा पुनः निर्माण शीर्षकमा हरेक वर्ष आलोपालो बजेटको व्यवस्था गर्दै आएको छ। भिमाद नगरपालिकाले आर्थिक वर्ष २०७५०७६ मा ६० लाख, आव २०७७०७८ मा २० लाख विनियोजन गरेको थियो। त्यस्तै, गत वर्ष गण्डकी प्रदेश भौतिक पूर्वाधार मन्त्रालयबाट १२ लाख विनियोजन भएको भिमाद नगरपालिकाकी सूचना अधिकारी टेकावती ढकालले जानकारी दिइन्। उनले बजेट विनियोजन भए पनि जनशक्ति अभावमा काम हुन नसकेको बताइन्। ऐतिहासिक पुलको विषयमा कसैले पनि हात हाल्न नखोज्दा समस्या भएको छ उनी भन्छिन्। उनका अनुसार हालसम्म नगरले छुट्ट्याएको ८० लाखबाट पुल प्रवेशद्वारमा १० लाखको स्वागत गेट बनाउनुबाहेक पुलकै लागि भने एक रुपैयाँ पनि खर्च हुन सकेको छैन। पुल संरक्षणका लागि नगरपालिकाले प्रदेश सरकारसँग समन्वय गरेर चालू आर्थिक वर्षमा ५१ लाख ४१ हजार रुपैयाँको डीपीआर तयार पारे पनि प्रगति केही हुन सकेको छैन। पूर्वमेयर मेखबहादुर थापा भन्छन्, पुलमा काम गर्ने मान्छे खोज्यौं, तर, पुलको लट्ठा कहाँसम्म पुगेको छ भनेर पत्ता लगाउनै सकेनौं। अहिले पुलमाथि घर बनेको छ, प्राविधिक दृष्टिकोणले पहिचान गर्न कठिन भयो। केही भेउ पाइएन, अनि बजेट फ्रिज भएर गयो। भिमाद नगरपालिकाका नवनिर्वाचित मेयर दधिराज सुवेदी यो पुल ऐतिहासिक पुराताŒिवक धरोहर र गौरवका विषय भएको बताउँछन्। त्यसैले संरक्षण गर्नैपर्छ भनेर पहिलेदेखि नै अभियान चलाएकाले पुरातŒवकसँग समन्वय गरी काम गर्ने बताउँछन्। उनी थप्छन्, पहिला पुराताŒिवक विभागबाट काम गर्ने अनुमति नपाउँदा काम गर्न सकिएन। मर्मत र संरक्षण नगरे भोलिको पुस्ताले कसरी हेर्छ। आफ्नै गाउँको फलामखानीबाट निकालेको, पुर्खाले बनाएको र आफ्नै आरानमा बनाएको, बिनाजोडको साङ्लाले बनेको पुलभन्दा यो कति गौरवको विषय होला ? भिमादकी उपमेयर शारदा खनाल भन्छिन्, यो पुल भिमादको चिनारी र सबैभन्दा ठूलो सम्पत्ति हो। यो दोस्रो कार्यकालमा जसरी पनि पुल संरक्षणको काम सम्पन्न गर्नेछौं। म्याग्दे गाउँपालिका५ का वडाध्यक्ष शिवबहादुर आलेले दुई स्थानीय सरकारबीच समन्वय नहुँदा संरक्षणको काम नभएकोे बताउँछन्। यो पुल हाम्रो पुर्खाको चिनारी हो। संरक्षण गर्नैपर्छ भनेर सुरुको वर्ष एक लाख छुट्ट्याएका थियौं। दुई निकायबीच समन्वय हुन सकेन, उनी भन्छन्। पुलको संरक्षणमा निकै चासो राख्दै आएका स्थानीय ध्रुवकुमार श्रेष्ठलाई नगरपालिकाले पुल संरक्षणका लागि गठित समितिको अध्यक्ष बनायो। प्रदेश तथा केन्द्र सरकारसँग समन्वयका लागि श्रेष्ठ दर्जनांै कार्यालय र मन्त्रालय धाए। विभिन्न कार्यालय धाउँदा पाएको सुझावअनुसार पुलको इस्टिमेन्ट बनाउन उनले नगरपालिकालाई सुझाए। सोहीअनुसार इस्टिमेट पनि बन्यो। तर काम अगाडि नबढ्दा उनी आफैं चकित छन्। भन्छन्, पुलको संरक्षणका लागि धेरै धाइयो, पुरातŒव विभागले स्पष्ट योजना ल्याउन भन्यो। सोहीअनुसार काम गर्र्यौं तर अझै काम बढ्न सकेन। स्थानीय फलामबाट निर्मित पुल देशभरि कतै पहिचान भइसकेको छैन। पुलको दुवै छेउका लट्ठाहरू फलामको साङ्लो तयार पारेर जोडिएको छ। उक्त साङ्लो जमिनमा गाडिएको छ। पुलको साङ्लो निकै आकर्षक छन्। यसले पर्यटकलाई लोभ्याउन सक्छ। सेती नदी माथि मोटरेवल पक्की पुल निर्माणसँगै फलामे साङ्लो झोलुङ्गे पुलको अस्तित्व हराएको हो। श्रीकृष्ण शाहीले पुल नजिकैको परिसरमा शिवजी, नारायण, शंकरेश्वरी महादेव, भगवती मन्दिर, झोलुंगे पुल र दुई वटा कलात्मक धर्मशाला निर्माण गरेका थिए। ढुण्डीराज शाहीले शिवजी मन्दिर निर्माण गरेको तथ्य भेटिन्छ। शिवराज भट्ट धनगढी कृष्ण सारु मगरमकवानपुर राजकुमार आलेतनहुँ"
बाराको पौडेल हत्या आरोपमा पक्राउ परेका १२ जना पूर्पक्षका लागि कारागार चलान,"सिमराः बाराको जीतपुरसिमरा उपमहानगरपालिका ६ नगौलका राकेश भक्त पौडेलको हत्या आरोपमा पक्राउ परेका १२ जनालाई जिल्ला अदालत बाराले पुर्पक्षका लागि कारागार चलान गरेको छ। गत बैशाख २९ गते मृत अवस्थामा भेटिएका पौडेलको हत्या आरोपमा पक्राउ परेका १३ जनामध्ये १२ जनालाई कारागार चलान र एक नाबालिकलाई बाल सुधार पठाउने आदेश अदालतले दिएको हो। कारागार चलान हुनेमा जीतपुरसिमरा ६ का २६ वर्षीय सन्दिप थापा, ५० वर्षीय चित्रबहादुर क्षेत्री, २४ वर्षीय सुमन लामा, २६ वर्षीय राजु अधिकारी, २६ वर्षीय सुदिप घिमिरे, ५० वर्षीय दुर्गादेवी खत्री, ५० वर्षीय संते बछरा, वडा नं ८ का ४२ वर्षीय खगेन्द्र रिजाल, वडा नं ५ का ३५ वर्षीय उद्धव अधिकारी, वडा नं ३ का अर्जुन चिमरिया, २६ वर्षीय सन्तोष खत्री र वडा नं ३ का ३४ वर्षीय कुमार मगर रहेका छन्। कारागार चलान भएका मध्ये चिमरिया नेकपा माओवादी केन्द्रका मजदुर नेता हुन् भने क्षेत्री नेकपा माओवादी केन्द्रबाट जीतपुरसिमरा ६ को वडा सदस्यका उम्मेदवार हुन्। पौडेलको शव वडा सदस्य उम्मेदवार क्षेत्रीको घरमा भेटिएको थियो। स्थानीय चुनावको अघिल्लो रात भएको उक्त घटनाको अनुसन्धान गर्न सिआईबीको टोली समेत बारा आएको थियो। घटनापछि ईलाका प्रहरी कार्यालय सिमराले घटनाको समयमा उक्त घरमा रहेका सबैलाई पक्राउ गरी अनुसन्धान गर्दै आएको थियो।"
आत्मा नबेचेका चेतन मिथ,"मोबाइलको सानो पर्दामा निर्निमेष आँखा लाउँदै सोचिरहेछु चेतन दाजुको अवशानले नेपाली साहित्य र चलचित्र क्षेत्रमा अपूरणीय क्षति त भयो नै तर सबैभन्दा ठूलो र भावनात्मक क्षति पोखरालाई भयो। चेतन दाइ पोखराको अत्यन्त सक्रिय र अगुवा सांस्कृतिक संस्था हिमाली सांस्कृतिक परिवारको प्रमुख संरक्षक हुनुहुन्थ्यो। अब उहाँको अभिभावकत्व पोखराले कहिले पनि नपाउने भयो। विक्रमाब्द २०७८, जेठ १४ गते शुक्रबार। समय साँझ ५ः३० बजे। नेपाल मुक्तक प्रतिष्ठानद्वारा आयोजित भर्चुअल शोकसभा ! शोकसभामा उक्त प्रतिष्ठानको सल्लाहकार भएको नाताले घरको सानो पुस्तकालय कक्षमा बसी जुम एपमा प्रत्यक्ष उपस्थित भएको छु। शोकसभा दिवंगत वरिष्ठ मुक्तककार, समग्रमा नेपाली साहित्य र चलचित्र क्षेत्रका बहुआयामिक अग्रज स्रष्टा चेतन कार्कीप्रति भावपूर्ण श्रद्धाञ्जलि अर्पण गर्न आयोजना गरिएको थियो। देशमा पूर्ण बन्दाबन्दी (लकडाउन) को अवस्था नभए पनि सन्त्रासको वातावरण छ। देश विदेशका सम्पूर्ण सञ्चारमाध्यममा कोभिडकै अप्रिय र सन्त्रास उत्पन्न गर्ने खबरहरू छन्। जाबो एउटा विषाणुले (भाइरस) मानिसका सभ्यनालाई यति ठूलो चुनौती उत्पन्न गर्न सक्ला भनेर कसले सोच्न सक्थ्यो र ! छिमेकी देश भारतमा कोभिडको प्रकोप बढिरहेको अवस्थामा चेतन कार्की दाजु देहरादुनतर्फ प्रस्थान गर्नुभएको थियो भन्ने सुनेको हुँ। सुन्दा सुखकर लागेको थिएन तर दुःख मान्नुपर्ने कारण पनि थिएन। थाहा थियो, चेतन दाजुको पहिलेको उत्तरप्रदेश, अहिलेको उत्तराखण्डको देहरादुनसित पुरानो नाता छ। १९९५ सालमा स्याङ्जाको आरुखर्कमा कप्तान जुद्धवीर कार्की र चन्द्रमाया कार्कीको सन्तानका रूपमा जन्मेका, कप्तान बाबु जुद्धवीर साथ देहरादुन पुगी त्यहीँ हुर्केका, हिन्दी साहित्यमा एमए, जीव विज्ञानमा बीएस्सी गरेका र उतैबाट साहित्य लेखन आरम्भ गरेका चेतन दाजुको देहरादुनसित सम्बन्ध कसरी टुट्न सक्थ्यो र ? सम्भवतः अनिवार्यरूपले जानैपर्ने परिस्थितिको कारण उहाँ देहरादुन जानुभयो। देश फर्कंदा कोभिड संक्रमित भएर फर्कनु भयो। कोभिड संक्रमणकै कारण २०७८ जेठ २ गते उहाँको असामयिक देहावसान भयो। मुक्तककार भाइ यादव भट्टराईले शोकसभा सञ्चालन गर्दैछन्। मोबाइलको सानो पर्दामा निर्निमेष आँखा लाउँदै सोचिरहेछु चेतन दाजुको अवशानले नेपाली साहित्य र चलचित्र क्षेत्रमा अपूरणीय क्षति त भयो नै तर सबैभन्दा ठूलो र भावनात्मक क्षति पोखरालाई भयो। चेतन दाइ पोखराको अत्यन्त सक्रिय र अगुवा सांस्कृतिक संस्था हिमाली सांस्कृतिक परिवारको प्रमुख संरक्षक हुनुहुन्थ्यो। अब उहाँको अभिभावकत्व पोखराले कहिले पनि नपाउने भयो। यो अपरिमित दुःखलाई पोखराका अर्का सांस्कृतिक अभिभावक नरबहादुर शेरचन (अवकाश प्राप्त प्रहरी निरीक्षक) काकाले कसरी सहनु भयो मैले सोध्ने आँट गरिनँ। यो दुःखमा चाँडै नै अर्को दुःख थपियो हिमाली सांस्कृतिक परिवारका अत्यन्त सक्रिय, स्थापना कालदेखिका अध्यक्ष एवं सांस्कृतिक नायक मेनकाजी गुरुङको कोभिडजन्य समस्याकै कारण भएको आकस्मिक निधनले ! केही समय अगाडि मात्र उनकी श्रीमतीको पनि कोभिडकै कारण निधन भएको थियो। हिमाली सांस्कृतिक परिवार र पोखरेली संस्कृतिलाई बज्रपातमाथि बज्रपात ! शोकसभामा देशविदेशबाट जोडिएका वरिष्ठदेखि कनिष्ठसम्म मुक्तककाररूका श्रद्धा शोक मन्तव्यहरू आरम्भ भइसकेको छ। चेतन दाजुको नेपाल चलचित्रमा योगदानको सिंहावलोकन र बहस सुयोग्य चलचित्रकर्मीहरूले नै गरुन्। मेरो उद्देश्य खाली चेतन दाइको पोखरा कनेक्सन लाई स्मरण गर्नु हो, पोखरामा परिव्याप्त चेतन मिथहरूलाई स्मरण गर्नु हो। जससित उहाँको साहित्यकर्म र संस्कृतिकर्म अभिन्न रूपले जोडिएका छन्। म चेतन दाजुमा केन्द्रित हुन खोज्दैछु। मनमा चेतन दाजुका मिथिकल बिम्वहरू मडारिएका छन्। चेतन दाजु मत्स्य विकास र प्रशासनमा डिप्लोमा पनि भएकाले फेवाताल बैदामस्थित पोखराताल विकास योजनामा प्रमुख र मत्स्यशास्त्रको प्राविधिकको जिम्मेवारी सम्हाल्न २०१८ माघदेखि नै पोखरा बस्नुभएको थियो। उहाँ विशेषगरी २०२०२१ देखि २०२४२५ को समयावधिमा पोखराको सांस्कृतिक एवं रंगमञ्चीय क्रियाकलापमा सक्रिय हुनुभएको थियो। उहाँ तत्कालीन हिमाञ्चल सांस्कृतिक परिषद्को अगुवा व्यक्तित्व हुनुहुन्थ्यो। उहाँले २०२२ सालमा मल्टिपर्पोज हाइस्कुल, पुरानो टँुडिखेलका प्रधानाध्यापक श्याम पन्तको अनुरोधमा आत्मा बेचेको छैन नामको नाटक लेखेर स्वयं निर्देशन गरेर प्रदर्शन गराउनु भएको थियो। चेतन दाजु पोखरामा केही वर्ष मात्र बस्नु भयो तर उहाँसम्बन्धी मिथहरू अहिले पनि पोखराको हावापानीमा घुलेर बसेका छन्। चेतन कार्कीको संस्कृति प्रियताको मिथ, चेतन कार्कीको स्वाभिमानको मिथ, चेतन कार्कीको घोडाको मिथ, चेतन कार्कीको कवि भूपि शेरचनसितको परिचय र घनिष्ठताको मिथ। शोकसभामा मन्तव्यको क्रम जारी छ। २०२५ सालतिर स्वाभिमानकै कारण मत्स्य विकासको जागिरबाट राजीनामा दिई चेतन दाजु चलचित्र विकासतर्फ लाग्नुभयो। भनिन्छ, चलचित्र निर्देशक हरिसिंह खत्रीको आग्रहमा उहाँ परिवर्तन नामक चलचित्रको पटकथा लेखक बन्नु भएको थियो। २०२८ सालमा शाही चलचित्र संस्थान स्थापना भएपछि उहाँ उक्त संस्थानको निर्माण अधिकृत बन्नुभयो। उहाँ निर्माण अधिकृत रहेकै समय मनको बाँध, कुमारी, सिन्दूर, जीवन रेखाजस्ता चलचित्र बनेका थिए। उहाँले बैनीको दया छ भने, तीजको लहर आयो बरी लै जस्ता सुप्रसिद्ध चलचित्र गीतहरू पनि रच्नु भएको थियो। १० वर्षसम्म निर्माण अधिकृतको जागिर खाएपछि स्वाभिमानकै कारण राजीनामा, कैयौं चलचित्रमा पटकथा र गीतलेखन, चलचित्र भुँमरीबाट चलचित्र निर्देशन, प्राविधिक सल्लाहकार आदि अनेक अवतारमा देखिनुभएका चेतन दाजुले चलचित्र जगत्मा पाँच दशकभन्दा बढी समय गुजार्नु भयो। हिन्दी चलचित्रका अभिनेता बलराज साहनीले झैं उहाँले आफ्नो फिल्मी आत्मकथा लेख्नुभएको भए त्यो निक्कै रोचक र पठनीय हुन सक्थ्यो। चेतन दाजुको नेपाल चलचित्रमा योगदानको सिंहावलोकन र बहस सुयोग्य चलचित्रकर्मीहरूले नै गरुन्। मेरो उद्देश्य खाली चेतन दाइको पोखरा कनेक्सन लाई स्मरण गर्नु हो, पोखरामा परिव्याप्त चेतन मिथहरूलाई स्मरण गर्नु हो। जससित उहाँको साहित्यकर्म र संस्कृतिकर्म अभिन्न रूपले जोडिएका छन्। उहाँ चलचित्रका विराट व्यक्तित्व बन्न सक्नुमा पनि पोखरा कनेक्सन याने कि पोखराको साहित्य र संस्कृतिसितको गहिरो सम्बन्ध नै त जिम्मेवार छ ! पुस्तकाकार रूपमा चेतन दाजुका आत्मा बेचेको छैन, हनिमुन, ढलेको गिलासजस्ता उपन्यास, जून निदाउन थाल्यो, हत्केलाले सधैंभरि सूर्य छेकिँदैन जस्ता गीत र मुक्तक संग्रह, हो देश मेरो पनि नामको गजल संग्रह प्रकाशित भए। उहाँको कल्पना टुट चुकी है नाममा हिन्दीउर्दू कविता संग्रह पनि प्रकाशित भयो। सहलेखनमा उहाँको साइट, साउन्ड एन्ड पल्स पनि प्रकाशित भयो। पुस्तकाकार रूपमा संग्रहीत नभएका, विभिन्न पत्रपत्रिकामा प्रकाशित भएका उहाँका लेख, रचनाहरू, गीतगजलहरू, मुक्तकहाइकुहरू, कविता र कथाहरू कति छन्, यी भविष्यमा अध्ययनअनुसन्धानका विषय हुन्। यी सबै प्रकाशितअप्रकाशित कृतिहरू, जानकारीहरू उहाँको समग्र व्यक्तित्व पोखरासित कति घनिभूतरूपले जोडिएको थियो भन्ने कुरा उहाँका यी शब्दहरूले अभिव्यक्त गरेका छन्। उदाहरणको रूपमा, स्याङ्जामा जन्मेर, देहरादुनमा हुर्के पनि, कला र संस्कृतिप्रतिको मेरो बालककालदेखिको अभिरुचिलाई, जुन पारिवारिक र सामाजिक परिवेशले गर्दा एउटा बीउझैं सुषुप्त अवस्थामा मभित्र कतै लुकी बसेको थियो। पोखराको अपरिमित प्राकृतिक सौन्दर्यको र पोखरेलीहरूको स्नेहपूर्ण व्यवहारले अंकुरित बनाएर ल्यायो। त्यसैले पनि होला, स्याङ्जाले मलाई जन्म दिएर गुन लगाएको छ भने देहरादुनले मलाई केही देख्ने र सुन्ने योग्य तुल्याएको छ। पोखराले मलाई र मभित्र अन्तर्निहित कलापे्रमीलाई आफ्नु सहज सौन्दर्यले कहिल्यै तिरेर नसक्ने गुन लगाएको छ भन्ने कुरा जीवनपर्यन्त बिर्सन सक्दिनँ। (आत्मा बेचेको छैन को जन्मकथाबाट)। भर्चुअल शोकसभामा मन्तव्यको क्रम उत्तरार्धतर्फ लम्किरहेको छ। नेपाल मुक्तक प्रतिष्ठानका अध्यक्ष वरिष्ठ मुक्तककार रामकाजी कोनेबाट आज सभापतिको मन्तव्यमा नेपाली साहित्यका अग्रगन्य मुक्तककारत्रय रत्नशमशेर थापा, कृष्णप्रसाद पराजुली र चेतन कार्कीको स्मृति र सम्मानमा नेपाल मुक्तक पुरस्कारको घोषणा हुने कार्यक्रम छ। साथमा भीमदर्शन रोकाको सम्झनामा भीमदर्शन रोका सम्मानको घोषणा पनि। मन्तव्यको क्रममा के बोलुँ भनेर सोचिरहेछु, केही सम्झने कोसिस गरिरहेछु। सम्झनामा आत्मा बेचेको छैन अत्यन्त बलशाली भई उपस्थित छ। चेतन दाजुको पहिलो प्रकाशित कृति आत्मा बेचेको छैन उपन्यासको रूपमा २०२३ सालमै पोखराको कल्याण पाकेट बुक्सबाट प्रकाशित भएको थियो। लाहुरे कथाव्यथा र राष्ट्रियतामा आधारित यस चर्चित उपन्यासको दोस्रो संस्करण २०३० सालमा भानु प्रकाशनबाट प्रकाशित भएको थियो। पहिलो संस्करणमा पढें कि दोस्रो ? यकिन सम्झना भएन। क्याम्पस जीवनका प्रारम्भिक वर्षहरूमै यो उपन्यास पढेको थिएँ। आफू लाहुरे पोखराको बासिन्दा भएको, बालककालदेखि लाहुरेहरूलाई बजारमा गाइने पछि लगाई ट्रान्जिस्टर भिरेर ठाँटपूर्वक हिँडेको देखेको र यो उपन्यास पनि लाहुरे जनजीवनमा केन्द्रित भएकाले मलाई उपन्यासले चुम्बकले फलामलाई झैं तानेको थियो। म चेतन दाजुझैं लाहुरेको छोरा नभए पनि लाहुरेको भाञ्जा थिएँ। आत्मा बेचेको छैन उपन्यासको नामले त एउटा गहकिलो र श्वाश्वत मूल्यको उखानले झैं तानेको थियो। तर पोखराको नाटक र रंगमञ्चको इतिहास खोजी गर्ने क्रममा जब चेतन दाजुको बहुचर्चित उपन्यास आत्मा बेचेको छैन पहिले नाटकको रूपमा रचना भई २०२२ सालमा पोखरामा उहाँकै निर्देशनमा मञ्चित भएको जानकारी प्राप्त भयो, म अल्हादित भएँ। सोच्न थालें, आत्मा बेचेको छैन नाटकलाई म नाटक रुचाउने मान्छे, नाटककै रूपमा पढ्न पाएको भए कस्तो हुन्थ्यो होला ? सम्झना भयो, २०५४ सालमा हामी केही साहित्यकार मिलेर मेघा प्रकाशन स्थापना गरेका थियौं। यस प्रकाशनको मुख्य उद्देश्य पोखराबाट राष्ट्रियरूपमा एउटा स्तरीय साहित्यिक पत्रिका प्रकाशन गर्नु थियो। जसको नाम सारस्वत राखियो। साहित्यिक मित्रहरूले कविवर तेजनाथ घिमिरे र मलाई सारस्वतको सम्पादनको जिम्मेवारी सुम्पिए। कविवर तेजनाथ घिमिरे अग्रज हुनुभएकाले देशभरबाट लेखरचना संकलन गर्ने जिम्मा मैले लिएँ। त्यस क्रममा सारस्वतको दोस्रो अंकका लागि लेखरचना संकलन गर्ने क्रममा मैले चेतन दाजुलाई सम्पर्क गरें। परिवर्तन नामक चलचित्रको पटकथा लेखक बनेका चेतन कार्की २०२८ सालमा शाही चलचित्र संस्थानमा निर्माण अधिकृत भए। सोही समयमा मनको बाँध, कुमारी, सिन्दूर, जीवन रेखाजस्ता चलचित्र बनेका थिए। उहाँले बैनीको दया छ भने, तीजको लहर आयो बरी लै जस्ता सुप्रसिद्घ चलचित्र गीतहरू पनि रच्नु भएको थियो। दाजु, तपाईंले बीसको दशकमा आत्मा बेचेको छैनलाई मूल नाटकको रूपमा लेखेर मञ्चन गर्नुभएको कुरा सुनेको छु। यो पछि उपन्यासमा कसरी रूपान्तरित भयो र पोखरा बसाइँमा तपाईंका साहित्यिकसांस्कृतिक क्रियाकलाप कस्ता रहे। यससम्बन्धी एउटा सस्मरण लेखिदिन अनुरोध गरें। यसले हामीलाई भविष्यमा सांस्कृतिक इतिहास लेखन गर्न सहयोग पुर्याउनेछ, मैले आग्रह गरें। म प्रयास गरुँला भाइ ! उहाँले वचन दिनुभयो। थाहा थियो, अग्रजहरूलाई आग्रह गर्न जति सजिलो हुन्छ, उहाँहरूबाट समयमा लेखरचना पाउन त्यत्ति नै गाह्रो हुन्छ। अग्रजहरूलाई बारम्बार आग्रह गरिरहनु पर्ने बाध्यता हुन्छ। तर यस अप्रिय बाध्यताको विपरीत चेतन दाजुबाट अनपेक्षितरूपले समयमै संस्मरण आइपुग्यो आत्मा बेचेको छैनको जन्मकथा। मैले संस्मरणका पाना पल्टाएँ। सुनजस्ता असाध्य दामी र सुन्दर अक्षरमा संस्मरण लेखिएको रहेछ। मैले एकै सासमा संस्मरण पढें। खुसीले मेरो मन तीन बित्ता उफ्रियो। मन तीन बित्ता उफ्रनुको कारण चेतन दाजुबाट आग्रह अनुरूपको संस्मरण पाउनु मात्र थिएन, विस्मरणको अँध्यारोमा हराउँदै गएको एउटा इतिहासको सम्प्राप्ति पनि थियो। संस्मरणमा चेतन दाजुले २०२१ सालसम्ममा आफू पोखराको सांस्कृतिक र रंगमञ्चीय जीवनमा पूर्णरूपले समाहित भइसकेको, हिमाली सांस्कृतिक परिषद्मा आबद्ध भएको, राष्ट्रिय नाचघरबाट आयोजना गरिने अञ्चलस्तरीय नेपाली लोकनृत्य प्रतियोगितामा गण्डकी अञ्चलको प्रतिनिधित्व गरी लोकनृत्य टोली पुरस्कृत भएको उल्लेख गर्नुभएको थियो। प्रसिद्ध कवि भूपि शेरचनसित परिचय भएको, मल्टी पर्पस हाइस्कुलका प्रधानाध्यापक श्यामप्रसाद पन्तको आग्रहमा आत्मा बेचेको छैन नाटक लेखी प्रदर्शन गरेको, व्यक्तिगत अहंको कारण तत्कालीन सहायक अञ्चलाधीशले नाटक प्रदर्शनका सिलसिलामा भाँचो हाल्ने प्रयास गरेको पाएँ। नेआत्मा नबेची स्वाभिमान कमाउनुको नाम हो चेतन कार्की। उकालीकै ओराली, दृढता जमाउनुको नाम हो चेतन कार्की। ढुंगामाटो, हावापानी सृष्टिभरि सर्वत्र चेतन छरिएर चेतनाविहीनलाई चेतना थमाउनुको नाम हो चेतन कार्की। नाटकको एक मात्र पाण्डुलिपिप्रति अञ्चलाधीश कार्यालयमा प्रदर्शन स्वीकृतिका लागि बुझाउन बाध्य भएको, नाटकको सफलतापूर्ण प्रदर्शनपछि नाटकलाई आफूले उपन्यासको रूप दिएर प्रकाशित गर्ने निर्णय गरेको पनि त्यसमा थियो। निर्णय अनुरूप उपन्यास लेखेपछि चीनबहादुर बड्गामीद्वारा सञ्चालित पोखराको एकमात्र छापाखाना लक्ष्मी पे्रसमा छपाइको काम थालिएको पनि रहेछ। सहायक अञ्चलाधीशले चीनबहादुर बड्गामीलाई उपन्यास नछाप्नू, छापे कारबाही गरिनेछ भनी व्यक्तिगत रिसइबीका कारण धम्क्याएको समेत उल्लेख छ। पछि आफू अञ्चलाधीश कार्यालय गई सहायक अञ्चलाधीशलाई शक्तिको दुरुपयोग नगर्न चेताउँदै, आफ्नो स्वाभिमानमा स्थिर रही उपन्यास प्रकाशित गरेको जस्ता रोचक, ऐतिहासिक र नाटकीय जस्ता प्रसंगहरू उल्लेख गर्नुभएको छ। यो संस्मरणात्मक आलेख तत्कालीन समयको एक जीवन अभिलेखको रूपमा सुरक्षित रहनेछ। भर्चुअल शोकसभामा अब मन्तव्यको पालो मेरो आउने सूचना पाइसकेको छु। अब सबै सम्झनालाई साँचिराखेर एउटा मात्र प्रसंग उल्लेख गर्छु, जसबाट चेतन दाजुको चेतना पोखरेली माटोमा कति गहिरिएर बसेको रहेछ भन्ने प्रमाणित हुन्छ। पचासको दशकको कुनै महिना। चेतन दाजु पोखरा आउनु भएको जानकारी पाएर उहाँलाई पोखरेली युवा सांस्कृतिक परिवारद्वारा प्रत्येक महिनाको पहिलो शनिबार आयोजना हुने समता काव्यसन्ध्या मा सन्ध्या नायक बन्न आमन्त्रित गर्र्यौं। आमन्त्रण स्वीकार गरेर उहाँ पोखरा, नदीपुरस्थित कन्या स्कुलमा आउनुभयो, जहाँको एउटा सानो कक्षा कोठामा नियमितरूपले समता काव्यसन्ध्याका कार्यक्रम हुने गर्थे। देश विदेशका भव्यविशाल पे्रक्षालयहरूमा हजारौं जनसमुदायको उपस्थितिमा सम्मानित भएका चेतन दाजुलाई हामीले कन्याहरू अध्ययन गर्ने सानो कक्षाकोठामा, सानो उपस्थितिमा, खाली फूलमाला अर्पण गरी सामान्यरूपले सम्मान गर्यौंै। सम्मान गरेपछि हामीले उहाँलाई कार्यक्रमको प्रचलित क्रम अनुरूप मन्तव्य व्यक्त गर्न अनुरोध गर्यौं। उमेर र अनुभवले पाकेका श्वेत केशराशि, प्राज्ञिक विद्वताले आभामण्डित भएको गम्भीर चेहरा लिएर उहाँ शिक्षकझैं उभिनु भयो, हामी विद्यार्थीझैं लामालामा बेन्चमा बसिरह्यौं। एक दुई पटक मैले चेतन दाजुलाई काठमाडौंका कवि गोष्ठीहरूमा संस्कृतको कुनै श्लोकबाट वा प्रख्यात हिन्दी, उर्दू र नेपाली कविका केही हरफहरूबाट सम्बोधन आरम्भ गरेको देखेको थिएँ। सायद यहाँ पनि त्यसै गर्नुहोला, सोचें। तर, उहाँ शिक्षकझैं उभिएर लामो समयसम्म बोल्न सक्नु भएन। मैले बुझें, सबैले बुझें अन्तर्मनमा खेलेका बगे्रल्ती भावनाहरूले गर्दा उहाँ मौन र ध्यानस्थ हुनुभएको छ। भावनाहरू केही नियन्त्रणमा आएपछि उहाँ सुस्तरी, मधुर स्वरले बोल्न थाल्नुभयो। हाम्रो अपेक्षाअनुरूप उहाँले आफ्नो लेखनयात्रा र पोखरा कनेक्सनबारे बोल्नु भयो। मैले जीवनमा धेरै स्थानमा धेरै प्रकारले सम्मानित हुने अवसर पाएको छु। तर आज पोखराले जुन सम्मान दिएको छ, यसको अरू केहीसित तुलना गर्न सकिँदैन। पोखराले मलाई आज मेरो पहिचान दिएको छ। पोखराको हावा, पानी र माटोमा घुलमिल भएको भावनामा डुबुल्की मार्दै उहाँले भन्नुभयो। भन्दाभन्दै, बोल्दाबोल्दै उहाँको गला अवरुद्ध भयो। चेहरामा पे्रमअभिषिक्त रोदनका लक्षणहरू प्रकट भए। आँखाहरू रसाए। उहाँ बस्नु भयो। हामीले थाहा पायौं, उहाँको मन्तव्य अन्त्यबिनै अन्त्य भयो। शोकसभामा मन्तव्यको पालो आई नै हाल्यो। म सोच्दै थिएँ, पोखरामा आत्मा छोडी काठमाडौं जाने चेतन दाजुबारे, आत्मा बेच्नु हँुदैन भन्ने चेतन दाजुबारे, आत्मा नबेच्ने चेतन दाजुबारे र आत्माभिमानको लागि जुनसुकै पहाडलाई पनि टक्कर मार्ने चेतन दाजुबारे। यस्ता मिथिकल चेतन दाजुको नाममा म के बोलुँ ? मुक्तककारहरूद्वारा आयोजित भर्चुअल शोकसभामा अरू केही बोल्नुभन्दा बरु एउटा मुक्तक वाचन गर्नु नै वेश, चेतन दाजुप्रति हार्दिक सम्मान श्रद्धाञ्जलि अर्पण गर्दै : आत्मा नबेची स्वाभिमान कमाउनुको नाम हो चेतन कार्की। उकालीकै ओराली, दृढता जमाउनुको नाम हो चेतन कार्की। ढुंगामाटो, हावापानी सृष्टिभरि सर्वत्र चेतन छरिएर चेतनाविहीनलाई चेतना थमाउनुको नाम हो चेतन कार्की।"
पश्चिम सेती भारतीय कम्पनीलाई,"काठमाडौं : सरकारले ७५० मेगावाट क्षमताको पश्चिम सेती जलविद्युत् आयोजना निर्माणको जिम्मा भारतीय कम्पनीलाई दिएको छ। असार ६ को मन्त्रिपरिषद् बैठकले भारतीय जलविद्युत् कम्पनी एनएचपीसी लिमिटेडलाई पश्चिम सेती निर्माणको जिम्मा दिएको लगानी बोर्डका प्रवक्ता अमृत लम्सालले जानकारी दिए। जेठ २३ मा बसेको बोर्डको ५१औं बैठकले भारतीय कम्पनीलाई दिन सरकार समक्ष सिफारिस गरेको थियो। प्रधानमन्त्री शेरबहादुर देउवाले स्थानीय तह निर्वाचनको प्रचारप्रसारका क्रममा नै पश्चिम सेती निर्माणको जिम्मा भारतीय कम्पनीलाई दिने बताएका थिए। आन्तरिक लगानीले निर्माण गर्न नसकिने र चिनियाँ कम्पनीले बनाउँदा भारतले बिजुली नकिन्ने भएकाले भारतीय कम्पनीलाई नै निर्माणको जिम्मा दिइने धारणा देउवाले सार्वजनिक गरेका थिए। भारतीय प्रधानमन्त्री नरेन्द्र मोदीको जेठ २ गते लुम्बिनी भ्रमणका क्रममा पनि पश्चिम सेतीबारे छलफल भएको थियो। सरकारको संकेत पाएपछि भारतीय सरकारी कम्पनी एनएचपीसीले जेठको तेस्रो साता लगानी बोर्डमा आवेदन पठाएको थियो। निर्णयका लागि बोर्डले सरकारलाई सिफारिस गरेको थियो। पश्चिम सेती आयोजना अस्ट्रेलियन कम्पनी स्मेक र चिनियाँ कम्पनी थ्री गर्जेजेले लामो समयसम्म होल्ड गरेर राखेका थिए। सम्भाव्यता अध्ययन भएको ४० वर्षपछि पश्चिम सेती निर्माणको जिम्मा पाउनेमा भारतीय कम्पनी तेस्रो नम्बरमा छ। एनएचपीसीलाई बनाउन दिने निर्णयपछि सरकारले वार्ता समिति पनि गठन गरेको छ। बोर्डका प्रमुख कार्यकारी अधिकृत सुशील भट्टको नेतृत्वमा गठित वार्ता समितिमा प्रधानमन्त्री कार्यालय, अर्थ मन्त्रालय, कानुन मन्त्रालय, ऊर्जा मन्त्रालयका सहसचिवहरू, नेपाल विद्युत् प्राधिकरणका कार्यकारी निर्देशक, बोर्डकै सहसचिवलगायत सदस्य छन्। वार्ता समितिको प्रारम्भिक बैठक शुक्रबार नै बसेको छ। पश्चिम सेती आयोजना तयारीको सुरुवात भएको छ, लम्सालले अन्नपूर्ण पोस्ट्सँग भने, अब सम्झौताका लागि ज्ञापनपत्रको ढाँचा बनाउँछांै। त्यसपछि छलफलका लागि भारतीय कम्पनीलाई बोलाइनेछ। एनएचपीसीसँग साउनको पहिलो हप्ताभित्र सम्झौता गर्ने तयारी भइरहेको प्रवक्ता लम्सालले बताए। पश्चिम सेतीसँगै क्यासकेड आयोजना पश्चिम सेती (एसआर६) (४५० मेगावाट) निर्माणको जिम्मा पनि सोही कम्पनीले नै दिने सरकारको तयारी छ। पश्चिम सेती पूर्ण जलाशययुक्त बनाउने वा अर्धजलाशययुक्त बनाउने भन्ने जिम्मा पनि एनएचपीसीलाई नै दिइएको छ। राष्ट्रिय योजना आयोगको सिफारिस लगानी बोर्डको २०७८ असार ८ गतेको बैठकले पश्चिम सेती र एसआर६ जलविद्युत् परियोजनाको विकास तथा लगानीबारे अध्ययन गर्न राष्ट्रिय योजना आयोगका उपाध्यक्षको संयोजकत्वमा समिति गठन गरेको थियो। उक्त समितिले करिब आठ महिना लगाएर बोर्ड समक्ष प्रतिवेदन पेस गरेको थियो। परियोजना विकासकर्ताले चाहेअनुसार आयोजना बनाउन दिनुपर्ने निष्कर्ष अध्ययन समितिको थियो। उक्त प्रतिवेदनले आयोजनालाई अनुकूलन अवस्थामा अघि बढाउन सुझाव दिएको बोर्डका सहप्रवक्ता रमेश अधिकारीले बताए। पश्चिम सेतीलाई सुरुमा ५५० मेगावाटको जलाशययुक्त आयोजनाको रुपमा परिकल्पना गरिएको थियो। पछिल्ला दिनमा ७५० मेगावाट बनाउने भनिएको छ। जलाशयुक्त बनाउँदा ८ घण्टाको स्टोरेज हुने र अर्धजलाशययुक्त बनाउँदा ४ घण्टाको स्टोरेज क्षमता हुने अध्ययनले देखाएको छ। यो भनेको सुक्खायामको समयमा हुने स्टोरेजको क्षमता हो। जलाशययुक्त बनाउँदा बझाङको देउडा बजार पूरै डुबानमा पर्ने, धेरै घरधुरीलाई स्थानान्तरण गर्नुपर्ने र पुनस्र्थापन खर्च पनि धेरै लाग्ने समितिको प्रतिवेदनले देखाएको बोर्डका परामर्शदाता टिपेन्द्र चन्दले बताए। त्यसबाट ३३५६९८ हेक्टर जमिन डुबान पर्ने देखिन्छ। जसमा २०५९१८ हेक्टर सरकारी र १२९७७९ हेक्टर निजी जमिन पर्छ। समितिको अध्ययनले धेरै ठूलो क्षेत्र डुबानमा पर्ने देखाएपछि जलाशययुक्त बनाउने वा अर्धजलाशययुक्त बनाउने भन्ने जिम्मा आयोजना विकासकर्तालाई नै दिइएको चन्दले बताए। एसआर६ पहिला ३०८ मेगावाटको जलाशययुक्त आयोजना बनाउने भनिएको थियो। हाल ४५० मेगावाटको जलाशययुक्त आयोजनाको कल्पना गरिएको छ। अब ७५० मेगावाटको पश्चिम सेती आयोजना जसले बनाउँछ यो पनि उसले नै पाउने बोर्डले सिफारिस गरेको छ। ४० वर्षसम्म अलमलमै पश्चिम सेती पश्चिमी सेती आयोजना भारतलाई दिने प्रधानमन्त्रीको अभिव्यक्ति कूतर्क : भीम रावल पश्चिम सेतीको खाका तयार भएपछि एसआर ६ को पनि टुंगो लाग्ने बताइएको छ। एउटै डेभलपरलाई दिँदा माथिको अनुकूलनअनुसार तलको पनि डिजाइन गर्न सक्छ भन्ने कुरा भएको चन्द बताउँछन्। पश्चिम सेती आयोजनाको लगानीको मोडालिटीमा सार्वजनिक निजी साझेदारी (पीपीपी) गर्ने भन्ने प्रस्ताव गरिएको छ। बूढीगण्डकी जस्तै यसलाई पनि सरकारले बनाउन सक्छ कि भनेर अध्ययन भएको थियो। तर, वार्षिक रूपले करिब ३० अर्ब नै छुट्ट्याउनुपर्ने देखियो। यसले गर्दा राज्यको आर्थिक व्यवस्थाले नभ्याउने भयो, परामर्शदाता चन्द बताउँछन्। विद्युत् उत्पादन, प्रसारण र बजारको सुनिश्चितता विकासकर्तालाई नै आयोजनाको निर्माणको जिम्मा पाएको एनएचपीसीले चाहेअनुसार उत्पादित विद्युत् बिक्रीवितरण गर्न सक्नेछ। पश्चिम सेतीका दुई आयोजनाबाट उत्पादित १२ सय मेगावाट आन्तरिक बजारले धान्न नसक्ने अवस्था छ। एनएचपीसी भारतीय सरकारी कम्पनी हो। यसले ७ हजार मेगावाट भारतीय राष्ट्रिय ग्रिडमा विद्युत् जोडेको अनुभव छ। यसका साथै, भारतीय ऊर्जा बजारमा कोइला इन्धनलाई विस्थापित गर्ने र जलविद्युत् ऊर्जाको प्रयोग बढाउने सम्भावना प्रचुर छ भने भारतमा ऊर्जा व्यापारको पूर्वाधार पनि विस्तारित हुँदैछ। ४० वर्ष गिजोलिएको आयोजना अन्तिममा भारतको पोल्टोमा तत्कालीन राजा वीरेन्द्र र रानी ऐश्वर्यले फ्रान्स भ्रमणका बेला त्यहाँका कम्पनीलाई नेपालमा पनि जलविद्युत्् आयोजना निर्माण गर्न आग्रह गरेका थिए। त्यसपछि फ्रान्सको सोग्रेह कम्पनी २०३८ सालमा आयोजना अध्ययन गर्न आएको थियो। सोग्रेहले झन्डै ३९ वर्षअघि अध्ययन गरी विद्युत्् उत्पादन गर्न सकिने प्रस्ताव गरेको थियो। त्यतिबेला बढीमा १ सय ५० मेगावाट उत्पादन गर्ने योजना थियो। तर, सोग्रेहले निर्माणको अनुमति पाएन। २०५१ सालमा जलस्रोत मन्त्रालय र स्नोई माउन्टेन इन्जिनियरिङ कम्पनी (स्मेक)बीच तीनवर्षे समयावधिमा आयोजनाको थप अध्ययन र विकास गर्ने समझदारी भएको थियो। उक्त अध्ययनले ७५० मेगावाट उत्पादन हुन सक्ने देखिएको हो। २०५४ मा सरकारले स्मेकलाई निर्माणको अनुमति दियो। तर, स्मेकले अनेक बहानामा काम अघि बढाएन। २०५४ सालमा नै स्मेकले डिटेल इन्जिनियरिङ रिपोर्ट र २०५६ सालमा वातावरणीय प्रभाव मूल्यांकन (ईआईए) पनि तयार पारेको थियो। तर, जिम्मा दिएको करिब १८ वर्षपछि २०६८ सालमा सरकारले स्मेकसँगको सम्झौता तोड्यो। स्मेकमा नयाँ व्यवस्थापन आएपछि यो आयोजनालाई अघि बढाउन नचाहेको पूर्व ऊर्जासचिव अनुप उपाध्याय बताउँछन्। लगानी जुटाउन नसकेको भनेर स्मेक पछि हटेको थियो। सरकारले २०६९ सालमा चाइना थ्री गर्जेजसँग निर्माण सम्झौता गर्यो। यसै वर्ष लगानी बोर्डसँग पनि आयोजना विकासका लागि चिनीयाँ कम्पनीले सम्झौता गरेको थियो। थ्री गर्जेजले पनि अध्ययन गरेको थियो भने नेपाल विद्युत् प्राधिकरणसँग ज्वाइन्ट भेन्चर गरेर अघि बढ्नेसम्मको सहमति भएको उपाध्यय बताउँछन्। पहिला पूर्वपश्चिमको प्रसारण लाइनको क्षमताले धान्दैनथ्यो। आयोजनाको लागत र प्रसारण लाइनको लागतले यो आयोजना ओझलमा पर्र्यो। हाम्रो प्राथमिकतामा पनि परेन। प्रसारण लाइनको लागतमा प्रतिकिलोमिटर ६ करोड लाग्ने अनुमानमा करिब ३ सयदेखि ४ सय किलोमिटर बनाउनुपर्ने हुन्छ। अनि आयोजनाको लागत प्रतिमेगावाट २० करोड रुपैयाँ हुने हुँदा पनि यो नेपालीको कल्पनाभन्दा बाहिर थियो। उनीहरू सबै कुरामा सक्षम मानिन्छन्। उनीहरूले अध्ययन गरे। प्राधिकरणको पार्टनरसिप बनाउने पनि निर्णय भएको थियो। ज्वाइन्ट भेन्चर पनि खोल्ने भने। सरकारको बारम्बारको ताकेतापछि पनि थ्री गर्जेजले आयोजनाको काम अघि बढाउन सकेन। उल्टै चिनीयाँ कम्पनीले नै बजारको सुनिश्चितताको बारेमा सरकारसँग प्रश्न गर्न थाल्यो। तिमीहरू बिजुली कहाँ बेच्छौं, तिमीहरूले हामीलाई बेचेको बिजुलीको पैसा कसरी तिर्छांै। पीपीएको रेटको विषयहरूसँगै विद्युत् प्राधिकरणको क्षमतामा नै शंका गर्यो, उपाध्याय जानकारी दिन्छन्।"
म्याग्दीको एउटै पालिकामा २१६ पहिरा,"म्याग्दी : म्याग्दीको एउटै गाउँपालिकामा रहेका २१६ पहिरोका कारण बस्ती जोखिममा परेका छन् भने स्थानीयले आफ्नो जिउधनको सुरक्षा नभएको गुनासो गरेका छन्। उत्तरी म्याग्दीको रघुगङ्गा गाउँपालिकाका आठ वटा वडामा साना ठूला गरी २१६ पहिरा रहेका र ती पहिराका कारण बस्ती नै जोखिममा रहेकाले पहिरो रोकथाम तथा नियन्त्रणका लागि पहिराको डिपिआर गरी राष्ट्रिय विपद् जोखिम न्यूनीकरण तथा व्यवस्थापन प्राधिकरणमा पठाइएको गाउँपालिकाले जनाएको छ। 'गाउँपालिकाभित्र २१६ वटा पहिराको डिपिआर गरी राष्ट्रिय विपद् जोखिम न्यूनीकरण तथा व्यवस्थापन प्राधिकरणमा पठाइएका छौँ', रघुगङ्गा गाउँपालिकाका अध्यक्ष भवबहादुर भण्डारीले भने, 'कुइनेमङ्गले८ मा रहेको चौरखानी, चिमखोलाको७ मालाङ, पाखापानी६ रायखोर र दग्नाम४ को पहिरो रोकथामको लागि मुख्य प्राथमिकतामा रहेको छ।' यसैगरी रघुघाट गलेश्वर, तिलकेनी, कुइने, चौरखानी, धुपीचौर, अर्कला, बेग, दुलेपानी, सतिपोखरी, खौरेट, रोटेपानी, रिसिनचौतारी, बुडिचौरलगायतका बस्ती बाढी र पहिराको उच्च जोखिममा रहेका र ती बस्तीको संरक्षणका लागि स्थानीय तहले प्राथमिकताका साथ काम गर्ने र थप बजेटका लागि प्रदेश वा सङ्घ सरकारसँग माग गरेर कार्य अघि बढाइने गाउँपालिकाले जनाएको छ। गाउँपालिकाले सधैँ आश्वासन मात्रै बाड्ने तर काम नगर्ने प्रवृत्तिले गर्दा दर्जन बढी बस्ती बाढी र पहिराको उच्च जोखिममा रहेका स्थानीयवासीसमेत रहनुभएका नेकपा एमाले म्याग्दीका युवा नेता दीपक कार्कीले बताए। कार्कीले भने, 'बर्खा सुरू भएपछि बाढी र पहिरोका कारण सधैँ त्रसित र भयभित रहने यहाँका बासिन्दा रातमा राम्रोसँग निदाउन पनि नपाउने समस्या रहेको छ, गाउँपालिका सधैं आश्वासन बाँड्छ काम गर्दैन।' यसैगरी ५२ घर रहेको रघुगङ्गा ८ चौरखानीमा हाल ३० परिवारको बसोबास छ। पहिरोको त्रासकै कारण आधाले घर छोडेर बेनी, पोखरा, काठमाडौँलगायतका ठाउँमा गएर बसेका छन्। गत वर्ष गाउँको बीचमा ठाडो चिरा परेर गएको पहिराले चौरखानीमा समुदायिक भवन र एउटा घर भत्केका वडासदस्य यामकुमारी घर्तीले बताए। दुई किलोमिटर तल रघुगङ्गा नदीको किनारबाट सुरु भएको पहिरो चौरखानीको शिरमा रहेको पहाडको फेदीमा पुगेको छ। पहिरोले गाउँलाई चिरेर दुई भागमा विभाजन गरेको स्थानीय रैमान छन्त्यालले जानकारी दिए। यस्तै रघुगङ्गा ३ स्थित गलेश्वरको राहुघाट बस्ती पहिरोले पुरिने जोखिममा छ। गलेश्वरपिप्लेभगवतीबेगखोला सडक निर्माणमा गरिएको लापर्बाहीले निम्तिएको पहिरोले पुरिने जोखिम बढेको हो। बस्तीमाथिको पाखोमा जथाभावी सडक खनेपछि पहिरो निम्तिएर गलेश्वपारिको ३० घरपरिवार जोखिममा रहेको स्थानीय मिम थकालीले बताए। बर्सात हुने बित्तिकै यहाँका बासिन्दा राति सुत्न पाएका छैनन्। विकासका नाममा निम्तिएको विनाशका कारण आफ्नो थाकथलो छोड्नुपर्ने अवस्था आएपछि यहाँका स्थानीयवासी चिन्तित बनेका छन्। कमजोर भूभागमा सडक बनाउन डोजरले जथाभावी भत्काउनु र त्यसपछि संरक्षणका पर्खाल र नाली समयममा नबन्दा पूरै पाखो खस्न थालेको छ। वर्षौंदेखि बसेको घर छाडेर हिँड्नुपर्ने अवस्था आउन लागेको छ। यहाँका कतिपय बासिन्दा घर छोडेर गलेश्वर बजारमा भाडामा कोठा लिएर बसेका स्थानीयवासी तिलबहादुर पुनले बताए। दुई वर्ष अघिदेखि बस्तीमाथिको जमिन चर्किएर पहिरो खस्न थालेको थियो। हिउँदमा कुनै निकायले पनि संरक्षणको पहल नगर्दाको परिणाम यस पटकको बर्खामा देखिन थालेको भन्दै स्थानीयवासी आक्रोशित बनेका छन्। वर्षासँगै आउने बाढीले बाटो बन्द हुँदा खाद्यान्नलगायतका सामग्री भरिया लगाएर लानुपर्दा गाउँमा खाद्यान्न सामान महँगो हुँदै गएको छ। बिरामी बोकेर आएका एम्बुलेन्स तथा सवारी साधन भसिने गर्दै आएका छन्। सम्बन्धित निकायबाट पहिरो नियन्त्रण, भलबाढी व्यवस्थापन र बस्ती संरक्षणमा केही काम हुन नसकेका कारण बस्ती जोखिममा छ। बेनीदेखि उत्तरी क्षेत्रको रघुगङ्गा, अन्नपूर्ण गाउँपालिका र मुस्ताङको सीधा यातायातलाई बगिरहने पहिरोले अवरोध बनाउँदै आएको छ। निर्माण व्यवसायीको लापर्बाहीले उत्तरी भेगका जनताले सास्ती खेप्नुपरेको छ। यसैगरी रघुगङ्गा गाउँपालिका३ पिप्ले गलेश्वरका २१ घर जोखिममा परेका छन्। भिरालो पाखोमा सडक खनेपछि पहिरो जाँदा ती घर जोखिममा परेका हुन्। गलेश्वरभगवतीबेग सडक कालोपत्र गर्ने क्रममा भिरालो पाखोमा सडक खनिएको थियो। दुई किलोमिटर सडकखण्ड खनिएको सतीपहरादेखि च्युडीस्वारासम्मको क्षेत्रमा भूक्षय हुन थालेपछि बस्ती जोखिममा परेको हो। चुडीस्वाँरामा दुई वर्षअघिसम्म गाडी गुड्ने सडक थियो तर अहिले त्यसको कुनै नामोनिसान देखिन्न। निर्माणको दुई वर्षसम्म पनि नियामक पूर्वाधार विकास कार्यालय र ठेकेदार कम्पनीले पहिरो रोकथाममा कुनै काम नगर्दा असुरक्षा बढेको स्थानीयले बताएका छन्। गाउँपालिकाभित्र रहेका सबै २१६ वटा पहिरोको डिपिआर गरी राष्ट्रिय विपद् जोखिम न्यूनीकरण तथा व्यवस्थापन प्राधिकरणमा पठाइएको र स्थानीय तहले पनि पहिरो नियन्त्रण तथा रोकथामका लागि उच्च प्राथमिकताका साथ काम गरिरहेको गाउँपालिकाका अध्यक्ष भण्डारीले बताए। रासस"
लोकजीवनका अभियन्ता अलि मियाँ,"अनेकन आरोह, अवरोह पार गरेर पोखरेलीहरूको मनमन्दिर र नसानसामा प्रवेश गरेका अलि मियाँ विशेषगरी २०४७ पछि मात्र राष्ट्रिय चर्चामा देखा परेका हुन्। उनले आफूलाई सुन्दर रूपमा देशविदेशमा परिचित गराए। नेपाली भाषा साहित्यमा गण्डकी अञ्चलको तर्फबाट प्रतिनिधित्व गर्ने आदिकवि भानुभक्त आचार्य, कविशिरोमणि लेखनाथ पौड्याल र राष्ट्रकवि माधवप्रसाद घिमिरेलाई त्रिमूर्ति भनेर सम्बोधन गरिन्छ। यस्तै, नेपाली लोकसंस्कृति, लोकगीत, लोकसंगीत र प्रचुर गायनको क्षेत्रमा गण्डकीको माटोले अर्को पाटोमा लोककवि अलि मियाँ, जनकविकेशरी धर्मराज थापा र लोकगायक झलकमान गन्धर्वलाई जन्माएको छ। त्यसैले, प्रतिभा जन्मनु सहज र सारको कुरा होइन किन्तु संयोगको कुरा पनि हो। लोककवि अलि मियाँ यस क्षेत्रका अभियन्ता नै हुन्। यस दृष्टान्तमा एक संवेदनशील लोककवि, लोकगायक अलि मियाँसित बहुमुखी व्यवधानलाई पाचन गरेर उच्चस्तर जीवन बाँच्ने एक जन्मजात प्रतिभा थियो। उनले सीमित भूगोलबाट असीम अनन्त छलाङ लगाएको दिन उनको जीवनयात्राको प्रस्थान दिवस आरम्भ भएको छ यो वनमा छैन कि चरी चरी भए कराउँथ्यो केही गरी। नेपाली लोकभाकालाई प्राण सम्झने अलि मियाँको ८४औं शुभजन्मोत्सवको अवसरमा तमाम पोखरेलीले २०५९ फागुनमा भव्यरूपमा रथारोहण शोभायात्रा गरी लोककविको योगदानप्रति सम्मान प्रकट गरेका थिए। आफ्नै जन्म र कर्मथलो पोखरामा जीवनमृत्यु चक्रको परिज्ञानको विकल्प पनि २०६३ साउन १८ गते अलि मियाँले सदाका लागि नेपाली मनहरूबाट बिदा लिए। कला र गलाका जन्मजात प्रतिभा अलि मियाँको सम्झनामा उनको सिर्जनाभित्र नेपाली मनहरू जीवन्त छन्। प्रकृति र संस्कृति, रमणीय हिमशिखरहरू कास्की पोखरा कुँडहरमा १९७६ फागुनमा अलि मियाँको जन्म एउटा सामान्य मुसलमान परिवारमा भएको थियो। कँुंडहरमा जन्मेका अलि मियाँ, १८ महिनाको शिशु बालक छँदा आमा र तीन वर्षको उमेरमा बाबुले टुहुरो बालकलाई छोडेर बिदा लिए। मुसलमान धर्मावलम्बी संस्कृतिमा जन्मेर आमाबाबुको मातृत्व स्नेहबाट पूर्ण उपेक्षित टुहुरो बालक अलि मियाँ आज नेपाली वाङ्मय जगत्का सचेत साधक बन्न पुगे। आमा बाबुको निधनपछि आफ्नै दाजु भाउजूको टर्रो लालनपालनमा हुर्केकाले पनि मातृस्नेहको अभावमा अलि मियाँ दिक्क थिए। यस्तो अवस्थामा हुर्केका अलि मियाँ सानै उमेरदेखि झरना, वनजंगल र चराचुरुंगीको नजिकमा रमाउँदा बढी हर्षित हुन्थे। स्थानीय काहुँखोला, लाखुपाटा र ढाँड्बेसी जंगलमा घाँसदाउरा र मेलापात गर्दा १०, १२ वर्षको उमेरदेखि अलि मियाँ अरूले गाएको गीत टपक्कै टिप्थे। गीतको जवाफसमेत फर्काउने गर्थे। वनको काँडालाई तिखार्नु पर्दैन भनेजस्तै घाँसदाउरा र मेलापातबाटै तिखारिएका प्रतिभा अलि मियाँ आफ्ना लागि स्वयं गुरु हुन्। १९९९ सालमा भारतीय सेनामा भर्ती भएर जापानसँगको युद्धमा बर्मा पुगेका अलि मियाँ तीन वर्षको अन्तरालपछि पहिलो छुट्टि मनाउन स्वदेश फर्केका थिए। स्वदेशप्रेमी अलि मियाँमा विदेशीको गुलामी भएर बाँच्नु हुँदैन भन्ने भावना जागृत थियो। २००४ सालमा नेपालमा एकतन्त्रीय राणाशासनको अन्त गर्न अधिराज्यका विभिन्न ठाउँबाट छात्र आन्दोलन र मजदुर आन्दोलन प्रारम्भ भइसकेको अवस्था थियो। क्रान्तिको सन्देश अशिक्षित समाजमा पुर्याउन सचेत वर्गको खाँचो रहन्छ। तत्काल गीत र कविताको माध्यमद्वारा स्वदेशमा रहेर जहाँनियाँ शासनको विरोध गर्ने मोडमा उभिएका अलि मियाँले गीतिशैलीमा पत्र लेखेर आपू भारतीय सेनामा नफर्कने खबर पठाएका थिए। राणाशासनको विरोधमा २००५ सालमा उनले प्रधानमन्त्री श्री ३ मोहन शमशेरको दमनकारी रबैयाप्रति लक्षित गर्दै व्यंग्यगीत यसरी गाए रानी चरी नेपालै वनभरि बोल माया तिम्रै छ मनपरि। नेपाली, हिन्दी र उर्दू भाषाका हिमायती आँसुकवि अलि मियाँले जनतामारा शोषकको पक्षमा चोटिलो प्रहार गरेका छन्। उनका गीत र कवितामा समग्र राष्ट्रको आत्मा बोल्छ। यस क्रममा उनले यसो भनेका थिए रवि पुग्न नसक्नेमा कवि पुग्छ अरे बढेबढे कविहरू कति भोकै मरे। देशका लागि कति वीरले आफ्नो रगत छरे मौका छोपी सामन्तले आफ्नो भुँडी भरे। गीत र कविताबीच अन्योन्याश्रित सम्बन्ध रहन्छ। अलि मियाँले निकै लोकप्रिय स्तरमा गीत, लोकगीत र कविता रचना गरेका छन्। विरक्त वेदनाको प्रभावबाट उनका २००६ सालमा विरक्त लहरी, २००९ सालमा नेपाली मौलिक झ्याउरे गीतसंग्रह, जसलाई महेन्द्र लहरीको नाम दिएका छन्। यस्तै २०१० सालमा लोकगीत संग्रह न्याउलीको पुकार रहेको छ। लोकसंस्कृति र संगीतप्रेमी अलि मियाँले २०१२ सालमा नेपाल भारत सांस्कृतिक केन्द्रको उद्घाटनमा गीत गाएर प्रथम पुरस्कार प्राप्त गरे। २०१३ सालमा पहाडको उद्गारलाई वनारसबाट प्रकाशित गरेका थिए। उनका जन्मभूमिप्रतिको पीडा, सेतीको सुस्केरा, उज्यालो भइसक्यो। जगदम्बा प्रकाशनबाट २०५१ मा सम्झनाको दियोजस्ता कृतिहरू लोकगीत तथा कवितासंग्रहका रूपमा प्रकाशित छन्। अलि मियाँको जीवनीपरक कृति पनि प्रकाशित छ, जसभित्र चर्चित नमितासुमिता काण्डपश्चात्का फुटकर कवितालाई उनले निराश पोखरा भन्न बढी मन पराएका छन्। नेपाली लोकगीत र लोकसंस्कृति साहित्यको पुरानो र नयाँ जीवनसँग सम्बद्ध विधाको रूपमा आदिममानव मात्र होइन। आजको मानिसका सुख र दुःख, रुवाइ र बिलौना तथा हर्ष र विस्मात जातीय परिवारको एउटा अलिखित इतिहास हो। जसरी नङ र मासुबीच जति सम्बन्ध रहन्छ, त्यसरी नै लोकगीत बिना नेपाली समाज पनि पृथक् रहन सक्दैन भन्ने पक्षभाव अलि मियाँको छ। जीवनको आरोह अवरोहमा उनले ठाउँ ठाउँमा सुनाएका गीत र कवितालाई लय र संगीतसहित कण्ठस्थ सुनाउन सक्ने अलि मियाँ साहित्य, कला, संगीत र संस्कृतिको विकासमा आजीवन समर्पित रहे। मानसम्मानबाट टाढै रहेर पनि अलि मियाँले स्थानीय लोकसंस्कृतिको जागरणका निमित्त विशेष गरेर पश्चिमाञ्चल क्षेत्रलाई साधना क्षेत्र बनाउँदै आधा शताब्दीदेखि नेपाली लोकसाहित्य र लोकसंस्कृतिको उत्थान, विकास र संरक्षणको पक्षमा उल्लेखनीय एवं अविच्छिन्न रूपमा योगदान पुर्याए। गला र कलाका धनी अलि मियाँले लोकलय र लोकभाकामा आधारित असंख्य गीत र लोकगीत रचना गरेका छन्, तीमध्ये केही मार्मिक गीतका बोल घर त मेरो लथालिंग पाली मात्र छाउँछु बर्खा खान पर्ने छैन बाली मात्रै लाउँछु। ००० रुन्छन् मुसा केही छैन आँटीमा बित्यो जीवन अँधेरो पाटीमा। ००० त्यो मायाले जाऊँ लाहुर भन्थ्यो दुःख पाउने करिम के मान्थ्यो। नेपाली लोकवाङ्मयका धरोहर अलि मियाँले आफ्नो जीवन पीडा र अभावमा बिताए। यी सर्जकले सयौं गीतरचना संकलन गरेका छन्। भकारीका भकारी गीत र कविता वाचन गर्न सक्ने क्षमता उनीसँग थियो। गाउँघर, पाखापखेरा एवं पानीपँधेराका सुखदुःखलाई टपक्क टिपेर शब्दको माला उन्दै रहँदा उनलाई अमर बनाएको हो। अनेकन आरोह, अवरोह पार गरेर पोखरेलीहरूको मनमन्दिर र नसानसामा प्रवेश गरेका अलि मियाँ विशेषगरी २०४७ पछि मात्र राष्ट्रिय चर्चामा देखा परेका हुन्। उनले २०४७२०६३ बीच आपूलाई सुन्दर रूपमा देशविदेशमा परिचित गराउने अवसर प्राप्त गरेका थिए। यसको श्रेय उनी तमाम शुभचिन्तक र आम सञ्चारमाध्यमलाई दिन चाहन्थे। जुन अवधिमा उनले धेरै पुरस्कार, मानसम्मान र पदक प्राप्त गरेका छन्। उनले प्राप्त गरेका दर्जन सम्मानमध्ये विगत ६० वर्षभन्दा बढी समयदेखि लोकगीत गायन र काव्यसिर्जनाद्वारा नेपाली लोकसंस्कृति तथा नेपाली भाषालाई समृद्ध तुल्याउन निस्पृह, निर्लिप्त र निरन्तर योगदान गरिरहेबापत मदन पुरस्कार गुठीद्वारा २०६० सालको एक लाख राशिको जगदम्बाश्री पुरस्कार लोकप्रिय कवि अलि मियाँलाई सम्मानस्वरूप प्रदान गरिएको छ। यस्तै, लूनकरणदास गंगादेवी चौधरी साहित्यकला मन्दिरद्वारा नेपाली लोकजीवनलाई अत्यन्त सुझबुझका साथ अधिकतम सफल रूपमा प्रस्तुत गरेबापत लोककवि अलि मियाँलाई ५१ हजार राशिको २०५७ सालको नारायणगोपाल संगीतसम्मान समर्पण गरिएको छ। यसैगरी, विगत पाँच दशकदेखि नेपाली लोकसंस्कृतिको क्षेत्रमा अविच्छिन्न सेवा र साधना गर्दै आएबापत नेपाल राजकीय प्रज्ञाप्रतिष्ठानद्वारा ५० हजार राशिको २०४७ सालको इन्द्रराज्यलक्ष्मी प्रज्ञापुरस्कार प्रदान गरिएको छ। यी तीनवटा सम्मानको साथै उनले स्थानीय स्तरमा दर्जन सम्मान र पुरस्कार प्राप्त गरेका छन्। यस क्षेत्रमा उनको योगदानलाई लिएर स्कुल कलेज क्याम्पस र विश्वविद्यालयहरूमा दर्जन शोधपत्र लेखिएका छन्। अलि मियाँलाई सञ्चारमाध्यमबाट गुणात्मक प्रचारप्रसारमा ल्याउने कार्यमा रेडियो सञ्चारकर्मी प्रकाश सायमीको योगदान पनि पोखरेली माँझ कम छैन रातो भाले पूर्वैमा करायो गरिबीको निसापै हरायो। नेपाली लोकसाहित्य र लोकसंगीतको क्षेत्रमा अतुलनीय योगदान दिएका अलि मियाँले सिर्जना र संकलन गरेका मार्मिक र कर्णप्रिय गीतहरू प्रसिद्ध लोकगायक गायिकाहरू हरिदेवी कोइराला, पुरुषोत्तम न्यौपाने, ठाकुर सिग्देल, प्रेमराजा महत, दुर्गा रायमाझी र पद्मराज ढकाललगायतले आवाज बुलन्द गरेका छन्। गायिका हरिदेवी कोइराला र लोकगायक प्रेमराजा महतले दुई दशकअघि गाएको अलि मियाँ केन्द्रित चर्चित गीत अझै पनि नेपाली मनमनमा कर्णप्रिय छ आकाशमा बादल डम्मै छ मनमा के छ भन्नेलाई सम्मै छ। नेपाली लोक साहित्यका जीवन्त प्रतिभा अलि मियाँको योगदानको सम्मान हेतु भावी सन्ततिलाई लोकसाहित्यसम्बन्धी बोध गराउने उद्देश्यले उनका सुपुत्र कवि हनिफ मियाँको अध्यक्षतामा २०५९ वैशाखमा पोखरामा अलि मियाँ लोकवाङ्मय प्रतिष्ठानको स्थापना भएको छ। यस प्रतिष्ठानले उनको सम्झनामा दुईवटा पुरस्कारको प्रबन्ध गरेको छ। लोकसाहित्यसँग सम्बन्धित कृतिहरू, लोककवि र लोकसाहित्यमा लागेका व्यक्तिहरूको जीवनीसंग्रहको संरक्षण गर्ने उद्देश्यले पोखरामा अलि मियाँ लोकवाङ्मय प्रतिष्ठानको भवन निर्माण गरिएको छ। प्रतिष्ठानका अध्यक्ष हरिफ मियाँको अध्यक्षतामा सम्पन्न औपचारिक कार्यक्रमबीच भवनको शिलान्यास भएको हो। करिब १५ लाख रुपैयाँको लागतमा भवनको निर्माणकार्य सम्पन्न भएको छ। पोखराको अलि मियाँ चोक मालेपाटनमा उनको सम्झनामा छ कोठाको पक्की भवनसहित अलि मियाँ लोकवाङ्मय सचिवालयको निर्माण गरिएको छ। जसलाई अलि मियाँ संग्रहालयको नामले चिनिन्छ अजम्बरी बन्ने बुटी अब आमा चिनें लाहुरे हुने हैन मत बाटो खन्न हिनें। जीवनभर लोकसाहित्य, लोकसंस्कृति र लोकगीतको जगेर्ना गर्नमा क्रियाशील अलि मियाँको योगदानको मर्यादा रहोस् भनेर यस प्रतिष्ठानले अलि मियाँ लोक वाङ्मय पुरस्कारको स्थापना गरेको हो। पूर्णतया अलि मियाँको पाटोमा यात्रा गर्ने सर्जक प्रतिभाहरूलाई यो पुरस्कार प्रदान गरिन्छ। प्रति दुई वर्षमा प्रदान गरिने प्रस्तुत पुरस्कार पहिलो पटक २०५९ का लागि उनले जीवित छँदादेखि नै यस क्षेत्रमा धेरै आशा र भरोसा गरेकी चर्चित लोकगायिका हरिदेवी कोइरालालाई अर्पण गरिएको छ। जीवनको अन्तिम अवस्थातिर आउँदा उनका सबै गीतको जिम्मा उनले हरिदेवीलाई दिए। नेपाली लोकसंस्कृति र लोकगीतको क्षेत्रमा देखिएका उदीयमान प्रतिभाहरूलाई प्रोत्साहन गर्ने उद्देश्यले अलि मियाँ प्रोत्साहन प्रतिभा पुरस्कारको पनि प्रबन्ध गरिएको छ। त्यसैले भावविभोर बन्दै लोककवि अलि मियाँ पुनः बोल्छन् कविको कदर मरेमा हुन्छ बाँचेमा खरानी रोएर मुक्त हुँदो हो तिनको एकमुठी परानी। नेपाली लोकगायन र लोकसंगीत क्षेत्रका उत्कृष्ट प्रतिभा गन्धर्वहरूले बजाउने सारंगी र गन्धर्व जातिलाई कवि मवीवि शाहले देशको आत्मा भनेका छन्। कवि कलाकार संगीतकारलाई असाध्यै माया गर्ने कवि शाह २०२१०२२ सालतिर पोखराको फेवातालमा डुंगा चलाउने सिलसिलामा नेपाली लोकगीत लोकसंगीतका महारथिद्वय लोककवि अलि मिया र जनकविकेशरी धर्मराज थापालाई डुंगाको दायाँबायाँ किनारमा राखेर बीचमा बसेर चलाउँदा कवि शाहप्रति संकेत गर्दै मियाँ र थापाले गाएका थिए सलल बगेको डुंगा मुसुक्क हाँसेको माझी दाइ। बाबुको योगदानको बिँडो थाम्ने थोरै छोरामा कविपुत्र कवि हनिफ मियाँ पनि एक हुन्। उनी पनि बाबुकै शैली, भाका र लयमा गीत गाउन सक्छन्। कविता सिर्जना गर्न सक्छन्। सबैलाई मोहित पार्न सक्छन्। उनलाई कला र गला दुवैले साथ दिएको छ। अलि मियाँ लोकवाङ्मय प्रतिष्ठान उनलाई जीवन्त राख्ने एउटा ऐतिहासिक साहित्यिक संस्था हो। जसबाट नेपाली लोकजीवनमा अलि मियाँको सदा सम्मान र सम्झना भइरहनेछ। यसका संस्थापक कवि हनिफ मियाँ यही वाचा गर्छन्।"
डन्डी उद्योगलाई विभेदकारी व्यवस्था हटाउन निर्देशन,"काठमाडौं : संसदीय समितिले स्पन्ज आइरन र विलेट्स आइरनबीचको भन्सार महसुल एवं अन्तःशुल्कमा गरिएको विभेदकारी व्यवस्था तत्कालै हटाउन सरकारलाई निर्देशन दिएको छ। उद्योग तथा वाणिज्य र श्रम तथा उपभोक्ता हित समितिले फलामे डन्डीको कच्चा पदार्थमा भएको विभेदकारी व्यवस्थाले अधिकांश उद्योग धराशायी बन्दै गएको भन्दै भन्सार दरमा पुनर्विचार गर्न पनि सरकारलाई भनेको छ। फलामे डन्डीको कच्चा पदार्थको रूपमा रहेको स्पन्ज आइरन र विलेटस्बीच भन्सार महसुल एवं अन्तःशुल्कमा गरिएको विभेदकारी व्यवस्थाका कारण केही उद्योगको मात्र संरक्षण भएको, अन्य उद्योग धराशायी भई सञ्चालन हुन नसक्ने अवस्थामा पुग्दा ठूलो राजस्व तथा रोजगारी गुम्न गएकोले भन्सार र अन्तःशुल्कको दरमा पुनर्विचार गर्न निर्देशन दिने, समितिको निर्णयमा भनिएको छ। सरकारको भन्सार दरले स्पन्ज आइरन तथा पत्रु (स्क्राब) आयात गर्ने ६७ वटा उद्योगलाई सहुलियत पुगे पनि यसबाहेकका बिलेट आइरन आयात गर्ने दुई दर्जन उद्योग मर्कामा परेको उद्योगीको गुनासो छ। समितिले भन्सार तथा अन्तःशुल्कमा २०७९०८० को बजेट वक्तव्यमा जारी गरेको व्यवस्थालाई परिमार्जन गरी प्रतिस्थापन विधेयकभन्दा पहिलाकै व्यवस्था कायम गर्न पनि निर्देशन दिएको छ। यस्तै, कच्चा पदार्थ आयात गर्दा भन्सार बिन्दुमा अन्तःशुल्क नलगाई सबै तयारी वस्तु तथा बिक्रीमा मात्र समान ढंगले लगाउने व्यवस्था गर्न पनि समितिले निर्देशन दिएको छ। स्पन्जबाट बिलेट बनाउँदा केवल १५ प्रतिशतभन्दा कम मूल्य अभिवृद्धि हुने हुँदा स्पन्जको आयातमा भन्सार महसुल ४७५ प्रतिशतमा २५ प्रतिशतसम्म मात्र छुट दिने व्यवस्था मिलाउनु पर्नेछ। नेपालमा उत्पादन हुने स्पन्ज आइरन तथा प्राइम बिलेट्स दुवै कच्चापदार्थको आयातमा समान छुट तथा सहुलियतको व्यवस्था गर्ने, समितिले जारी गरेको निर्देशनमा उल्लेख छ। नेपालमा बन्ने बिलेट्सलाई नेपाल गुणस्तरमान बनाउन उद्योग वाणिज्य तथा आपूर्ति र अर्थ मन्त्रालयलाई समितिले अनुरोध गरेको छ। स्वदेशी फलाम उद्योग प्रभावित हुने गरी बजेटमा व्यवस्था गरिएपछि उद्योगी आक्रोशित भएका छन्। विशेष गरेर विलेट फलाम आयात गरेर रड तथा छड उत्पादन गर्ने उद्योगलाई भन्सार महसुल र अन्तःशुल्कको भारले धराशायी भएको गुनासो गर्दै आएका छन्। यस्ता फलाम उद्योगले कच्चा पदार्थ भारतबाट नै आयात गर्नुपर्छ। फलामे तार उत्पादनका लागि आवश्यक पर्ने जीआई वायर आयातमा भन्सारदर ५ प्रतिशतबाट बढाएर १० प्रतिशत पुर्याइएको छ। प्रतिक्विन्टल अन्तःशुल्क २५ सयबाट बढाएर ४५ सय पुर्याइएको छ। व्यवसायीहरू भने ७ वटा कम्पनीलाई फाइदा पुग्नेगरी बाँकी दुई दर्जन उद्योग धराशायी हुने व्यवस्था बजेटले गरेकोमा आपत्ति जनाउँदै आएका छन्। बिहीबार मात्रै पूर्वका उद्योगी बजेटको नीतिले जीआई वायर उद्योग सञ्चालन गर्न नसकिने भन्दै आन्दोलनमा उत्रिएका थिए। समितिले दिएको निर्देशन छिट्टै कार्यान्वयनमा आउनुपर्ने नेपाल स्टिल रोलिङ उद्योग मिल्स एसोसिएसनका वरिष्ठ उपाध्यक्ष किरण साखः बताउँछन्। अर्थमन्त्री जनार्दन शर्माले चालू आवका लागि अध्यादेशमार्फत ल्याएको बजेटको विरोध गर्दै आएका उद्योगीले यसपटक पनि आफूहरूलाई परेको मर्काको सुनुवाइ नभएको उनको तर्क छ। उनका अनुसार केही उद्योग ठप्प हुन थालेका छन्। स्पन्ज आइरनबाट नेपालमा बिलेट बनाउनेबाट खरिद गर्दा भारतकै मूल्यमा दिने भएपछि उनीहरूसँगै प्रतिस्पर्धा गर्न सकिँदैन। अहिले फ्याक्ट्री चलाउन सकिरहेका छैनौं। कच्चापदार्थ किन्नै नसकिने अवस्थामा पुगेका छौं। किनेर आयात गर्दा स्वदेशी उद्योगसँग प्रतिस्पर्धा गर्नै नसक्ने अवस्थामा छौं, उनी भन्छन्, नेपालमा अरू अत्यावश्यक वस्तुहरू औषधि, बीउबिजन, खाद्यान्नजस्तो कुनै वस्तुमा शून्य भन्सार भन्ने छैन तर स्पन्ज आइरनमा मात्रै सरकारले अध्यादेशमार्फत ल्याएको प्रतिस्थापन बजेटले नै शून्य भन्सार दर बनाइदियो। बिलेट आइरन आयात गरेर डन्डी बनाउने उद्योगलाई प्रतिकेजी साढे ३ रुपैयाँ अन्तःशुल्कलाई बढाएर अहिले साढे ४ रुपैयाँ बनाउनुपर्छ। साथै भन्सार शुल्क पनि तिर्नुपर्छ। तर स्पन्ज आइरन तथा पत्रु आयात गरेर बिलेट बनाउने उद्योगलाई अन्तःशुल्क छुट छ। भन्सार महसुल पनि एक प्रतिशत मात्रैे छ।"
बाढीले मेलम्चीस्थित फट्टेको पुलमा क्षति,सिन्धुपाल्चोक : शुक्रबार राति आएको बाढीले मेलम्ची नगरपालिका११ स्थित फट्टेको अस्थायी पुलमा क्षति पुगेको छ । बाढीको त्रासले मध्यरातमा हेलम्बु र मेलम्ची आसपासका स्थानीयवासी घर छोडेर सुरक्षित स्थानमा गएका थिए । राति १२ बजे घर छोडेर अग्लो स्थानमा गएर बसेको हेलम्बु२ का प्रभा भण्डारीले बताए। गत वर्ष असार १ गते आएको बाढीले मेलम्चीको पक्की पुल बगाएपछि अस्थायी पुलको रूपमा ह्युमपाइप हालिएको थियो । अस्थायी पुलमा क्षति पुगेसँगै सडक बन्द भएको स्थानीय दशरथ दनुवारले बताए। यसबाट ६ वडाका नागरिक प्रभावित भएका छन् । रासस
लोकजीवनका अभियन्ता अलि मियाँ,"नेपाली भाषा साहित्यमा गण्डकी अञ्चलको तर्फबाट प्रतिनिधित्व गर्ने आदिकवि भानुभक्त आचार्य, कविशिरोमणि लेखनाथ पौड्याल र राष्ट्रकवि माधवप्रसाद घिमिरेलाई त्रिमूर्ति भनेर सम्बोधन गरिन्छ। यस्तै, नेपाली लोकसंस्कृति, लोकगीत, लोकसंगीत र प्रचुर गायनको क्षेत्रमा गण्डकीको माटोले अर्को पाटोमा लोककवि अलि मियाँ, जनकविकेशरी धर्मराज थापा र लोकगायक झलकमान गन्धर्वलाई जन्माएको छ। त्यसैले, प्रतिभा जन्मनु सहज र सारको कुरा होइन किन्तु संयोगको कुरा पनि हो। लोककवि अलि मियाँ यस क्षेत्रका अभियन्ता नै हुन्। यस दृष्टान्तमा एक संवेदनशील लोककवि, लोकगायक अलि मियाँसित बहुमुखी व्यवधानलाई पाचन गरेर उच्चस्तर जीवन बाँच्ने एक जन्मजात प्रतिभा थियो। उनले सीमित भूगोलबाट असीम अनन्त छलाङ लगाएको दिन उनको जीवनयात्राको प्रस्थान दिवस आरम्भ भएको छ यो वनमा छैन कि चरीचरी भए कराउँथ्यो केही गरी। नेपाली लोकभाकालाई प्राण सम्झने अलि मियाँको ८४औं शुभजन्मोत्सवको अवसरमा तमाम पोखरेलीले २०५९ फागुनमा भव्यरूपमा रथारोहण शोभायात्रा गरी लोककविको योगदानप्रति सम्मान प्रकट गरेका थिए। आफ्नै जन्म र कर्मथलो पोखरामा जीवनमृत्यु चक्रको परिज्ञानको विकल्प पनि २०६३ साउन १८ गते अलि मियाँले सदाका लागि नेपाली मनहरूबाट बिदा लिए। कला र गलाका जन्मजात प्रतिभा अलि मियाँको सम्झनामा उनको सिर्जनाभित्र नेपाली मनहरू जीवन्त छन्। प्रकृति र संस्कृति, रमणीय हिमशिखरहरू कास्की पोखरा कुँडहरमा १९७६ फागुनमा अलि मियाँको जन्म एउटा सामान्य मुसलमान परिवारमा भएको थियो। कँुंडहरमा जन्मेका अलि मियाँ, १८ महिनाको शिशु बालक छँदा आमा र तीन वर्षको उमेरमा बाबुले टुहुरो बालकलाई छोडेर बिदा लिए। मुसलमान धर्मावलम्बी संस्कृतिमा जन्मेर आमाबाबुको मातृत्व स्नेहबाट पूर्ण उपेक्षित टुहुरो बालक अलि मियाँ आज नेपाली वाङ्मय जगत्का सचेत साधक बन्न पुगे। आमा बाबुको निधनपछि आफ्नै दाजु भाउजूको टर्रो लालनपालनमा हुर्केकाले पनि मातृस्नेहको अभावमा अलि मियाँ दिक्क थिए। यस्तो अवस्थामा हुर्केका अलि मियाँ सानै उमेरदेखि झरना, वनजंगल र चराचुरुंगीको नजिकमा रमाउँदा बढी हर्षित हुन्थे। स्थानीय काहुँखोला, लाखुपाटा र ढाँड्बेसी जंगलमा घाँसदाउरा र मेलापात गर्दा १०, १२ वर्षको उमेरदेखि अलि मियाँ अरूले गाएको गीत टपक्कै टिप्थे। गीतको जवाफसमेत फर्काउने गर्थे। वनको काँडालाई तिखार्नु पर्दैन भनेजस्तै घाँसदाउरा र मेलापातबाटै तिखारिएका प्रतिभा अलि मियाँ आफ्ना लागि स्वयं गुरु हुन्। १९९९ सालमा भारतीय सेनामा भर्ती भएर जापानसँगको युद्धमा बर्मा पुगेका अलि मियाँ तीन वर्षको अन्तरालपछि पहिलो छुट्टि मनाउन स्वदेश फर्केका थिए। स्वदेशप्रेमी अलि मियाँमा विदेशीको गुलामी भएर बाँच्नु हुँदैन भन्ने भावना जागृत थियो। २००४ सालमा नेपालमा एकतन्त्रीय राणाशासनको अन्त गर्न अधिराज्यका विभिन्न ठाउँबाट छात्र आन्दोलन र मजदुर आन्दोलन प्रारम्भ भइसकेको अवस्था थियो। क्रान्तिको सन्देश अशिक्षित समाजमा पुर्याउन सचेत वर्गको खाँचो रहन्छ। तत्काल गीत र कविताको माध्यमद्वारा स्वदेशमा रहेर जहाँनियाँ शासनको विरोध गर्ने मोडमा उभिएका अलि मियाँले गीतिशैलीमा पत्र लेखेर आपू भारतीय सेनामा नफर्कने खबर पठाएका थिए। राणाशासनको विरोधमा २००५ सालमा उनले प्रधानमन्त्री श्री ३ मोहन शमशेरको दमनकारी रबैयाप्रति लक्षित गर्दै व्यंग्यगीत यसरी गाएरानी चरी नेपालै वनभरिबोल माया तिम्रै छ मनपरि। नेपाली, हिन्दी र उर्दू भाषाका हिमायती आँसुकवि अलि मियाँले जनतामारा शोषकको पक्षमा चोटिलो प्रहार गरेका छन्। उनका गीत र कवितामा समग्र राष्ट्रको आत्मा बोल्छ। यस क्रममा उनले यसो भनेका थिएरवि पुग्न नसक्नेमा कवि पुग्छ अरेबढेबढे कविहरू कति भोकै मरे।देशका लागि कति वीरले आफ्नो रगत छरेमौका छोपी सामन्तले आफ्नो भुँडी भरे। गीत र कविताबीच अन्योन्याश्रित सम्बन्ध रहन्छ। अलि मियाँले निकै लोकप्रिय स्तरमा गीत, लोकगीत र कविता रचना गरेका छन्। विरक्त वेदनाको प्रभावबाट उनका २००६ सालमा विरक्त लहरी, २००९ सालमा नेपाली मौलिक झ्याउरे गीतसंग्रह, जसलाई महेन्द्र लहरीको नाम दिएका छन्। यस्तै २०१० सालमा लोकगीत संग्रह न्याउलीको पुकार रहेको छ। लोकसंस्कृति र संगीतप्रेमी अलि मियाँले २०१२ सालमा नेपाल भारत सांस्कृतिक केन्द्रको उद्घाटनमा गीत गाएर प्रथम पुरस्कार प्राप्त गरे। २०१३ सालमा पहाडको उद्गारलाई वनारसबाट प्रकाशित गरेका थिए। उनका जन्मभूमिप्रतिको पीडा, सेतीको सुस्केरा, उज्यालो भइसक्यो। जगदम्बा प्रकाशनबाट २०५१ मा सम्झनाको दियोजस्ता कृतिहरू लोकगीत तथा कवितासंग्रहका रूपमा प्रकाशित छन्। अलि मियाँको जीवनीपरक कृति पनि प्रकाशित छ, जसभित्र चर्चित नमितासुमिता काण्डपश्चात्का फुटकर कवितालाई उनले निराश पोखरा भन्न बढी मन पराएका छन्। नेपाली लोकगीत र लोकसंस्कृति साहित्यको पुरानो र नयाँ जीवनसँग सम्बद्ध विधाको रूपमा आदिममानव मात्र होइन। आजको मानिसका सुख र दुःख, रुवाइ र बिलौना तथा हर्ष र विस्मात जातीय परिवारको एउटा अलिखित इतिहास हो। जसरी नङ र मासुबीच जति सम्बन्ध रहन्छ, त्यसरी नै लोकगीत बिना नेपाली समाज पनि पृथक् रहन सक्दैन भन्ने पक्षभाव अलि मियाँको छ। जीवनको आरोह अवरोहमा उनले ठाउँ ठाउँमा सुनाएका गीत र कवितालाई लय र संगीतसहित कण्ठस्थ सुनाउन सक्ने अलि मियाँ साहित्य, कला, संगीत र संस्कृतिको विकासमा आजीवन समर्पित रहे। मानसम्मानबाट टाढै रहेर पनि अलि मियाँले स्थानीय लोकसंस्कृतिको जागरणका निमित्त विशेष गरेर पश्चिमाञ्चल क्षेत्रलाई साधना क्षेत्र बनाउँदै आधा शताब्दीदेखि नेपाली लोकसाहित्य र लोकसंस्कृतिको उत्थान, विकास र संरक्षणको पक्षमा उल्लेखनीय एवं अविच्छिन्न रूपमा योगदान पुर्याए। गला र कलाका धनी अलि मियाँले लोकलय र लोकभाकामा आधारित असंख्य गीत र लोकगीत रचना गरेका छन्, तीमध्ये केही मार्मिक गीतका बोलघर त मेरो लथालिंग पाली मात्र छाउँछुबर्खा खान पर्ने छैन बाली मात्रै लाउँछु।०००रुन्छन् मुसा केही छैन आँटीमाबित्यो जीवन अँधेरो पाटीमा।०००त्यो मायाले जाऊँ लाहुर भन्थ्योदुःख पाउने करिम के मान्थ्यो। नेपाली लोकवाङ्मयका धरोहर अलि मियाँले आफ्नो जीवन पीडा र अभावमा बिताए। यी सर्जकले सयौं गीतरचना संकलन गरेका छन्। भकारीका भकारी गीत र कविता वाचन गर्न सक्ने क्षमता उनीसँग थियो। गाउँघर, पाखापखेरा एवं पानीपँधेराका सुखदुःखलाई टपक्क टिपेर शब्दको माला उन्दै रहँदा उनलाई अमर बनाएको हो। अनेकन आरोह, अवरोह पार गरेर पोखरेलीहरूको मनमन्दिर र नसानसामा प्रवेश गरेका अलि मियाँ विशेषगरी २०४७ पछि मात्र राष्ट्रिय चर्चामा देखा परेका हुन्। उनले २०४७२०६३ बीच आपूलाई सुन्दर रूपमा देशविदेशमा परिचित गराउने अवसर प्राप्त गरेका थिए। यसको श्रेय उनी तमाम शुभचिन्तक र आम सञ्चारमाध्यमलाई दिन चाहन्थे। जुन अवधिमा उनले धेरै पुरस्कार, मानसम्मान र पदक प्राप्त गरेका छन्। उनले प्राप्त गरेका दर्जन सम्मानमध्ये विगत ६० वर्षभन्दा बढी समयदेखि लोकगीत गायन र काव्यसिर्जनाद्वारा नेपाली लोकसंस्कृति तथा नेपाली भाषालाई समृद्ध तुल्याउन निस्पृह, निर्लिप्त र निरन्तर योगदान गरिरहेबापत मदन पुरस्कार गुठीद्वारा २०६० सालको एक लाख राशिको जगदम्बाश्री पुरस्कार लोकप्रिय कवि अलि मियाँलाई सम्मानस्वरूप प्रदान गरिएको छ। यस्तै, लूनकरणदास गंगादेवी चौधरी साहित्यकला मन्दिरद्वारा नेपाली लोकजीवनलाई अत्यन्त सुझबुझका साथ अधिकतम सफल रूपमा प्रस्तुत गरेबापत लोककवि अलि मियाँलाई ५१ हजार राशिको २०५७ सालको नारायणगोपाल संगीतसम्मान समर्पण गरिएको छ। यसैगरी, विगत पाँच दशकदेखि नेपाली लोकसंस्कृतिको क्षेत्रमा अविच्छिन्न सेवा र साधना गर्दै आएबापत नेपाल राजकीय प्रज्ञाप्रतिष्ठानद्वारा ५० हजार राशिको २०४७ सालको इन्द्रराज्यलक्ष्मी प्रज्ञापुरस्कार प्रदान गरिएको छ। यी तीनवटा सम्मानको साथै उनले स्थानीय स्तरमा दर्जन सम्मान र पुरस्कार प्राप्त गरेका छन्। यस क्षेत्रमा उनको योगदानलाई लिएर स्कुल कलेज क्याम्पस र विश्वविद्यालयहरूमा दर्जन शोधपत्र लेखिएका छन्। अलि मियाँलाई सञ्चारमाध्यमबाट गुणात्मक प्रचारप्रसारमा ल्याउने कार्यमा रेडियो सञ्चारकर्मी प्रकाश सायमीको योगदान पनि पोखरेली माँझ कम छैन रातो भाले पूर्वैमा करायोगरिबीको निसापै हरायो। नेपाली लोकसाहित्य र लोकसंगीतको क्षेत्रमा अतुलनीय योगदान दिएका अलि मियाँले सिर्जना र संकलन गरेका मार्मिक र कर्णप्रिय गीतहरू प्रसिद्ध लोकगायक गायिकाहरू हरिदेवी कोइराला, पुरुषोत्तम न्यौपाने, ठाकुर सिग्देल, प्रेमराजा महत, दुर्गा रायमाझी र पद्मराज ढकाललगायतले आवाज बुलन्द गरेका छन्। गायिका हरिदेवी कोइराला र लोकगायक प्रेमराजा महतले दुई दशकअघि गाएको अलि मियाँ केन्द्रित चर्चित गीत अझै पनि नेपाली मनमनमा कर्णप्रिय छआकाशमा बादल डम्मै छमनमा के छ भन्नेलाई सम्मै छ। नेपाली लोक साहित्यका जीवन्त प्रतिभा अलि मियाँको योगदानको सम्मान हेतु भावी सन्ततिलाई लोकसाहित्यसम्बन्धी बोध गराउने उद्देश्यले उनका सुपुत्र कवि हनिफ मियाँको अध्यक्षतामा २०५९ वैशाखमा पोखरामा अलि मियाँ लोकवाङ्मय प्रतिष्ठानको स्थापना भएको छ। यस प्रतिष्ठानले उनको सम्झनामा दुईवटा पुरस्कारको प्रबन्ध गरेको छ। लोकसाहित्यसँग सम्बन्धित कृतिहरू, लोककवि र लोकसाहित्यमा लागेका व्यक्तिहरूको जीवनीसंग्रहको संरक्षण गर्ने उद्देश्यले पोखरामा अलि मियाँ लोकवाङ्मय प्रतिष्ठानको भवन निर्माण गरिएको छ। प्रतिष्ठानका अध्यक्ष हरिफ मियाँको अध्यक्षतामा सम्पन्न औपचारिक कार्यक्रमबीच भवनको शिलान्यास भएको हो। करिब १५ लाख रुपैयाँको लागतमा भवनको निर्माणकार्य सम्पन्न भएको छ। पोखराको अलि मियाँ चोक मालेपाटनमा उनको सम्झनामा छ कोठाको पक्की भवनसहित अलि मियाँ लोकवाङ्मय सचिवालयको निर्माण गरिएको छ। जसलाई अलि मियाँ संग्रहालयको नामले चिनिन्छअजम्बरी बन्ने बुटी अब आमा चिनेंलाहुरे हुने हैन मत बाटो खन्न हिनें। जीवनभर लोकसाहित्य, लोकसंस्कृति र लोकगीतको जगेर्ना गर्नमा क्रियाशील अलि मियाँको योगदानको मर्यादा रहोस् भनेर यस प्रतिष्ठानले अलि मियाँ लोक वाङ्मय पुरस्कारको स्थापना गरेको हो। पूर्णतया अलि मियाँको पाटोमा यात्रा गर्ने सर्जक प्रतिभाहरूलाई यो पुरस्कार प्रदान गरिन्छ। प्रति दुई वर्षमा प्रदान गरिने प्रस्तुत पुरस्कार पहिलो पटक २०५९ का लागि उनले जीवित छँदादेखि नै यस क्षेत्रमा धेरै आशा र भरोसा गरेकी चर्चित लोकगायिका हरिदेवी कोइरालालाई अर्पण गरिएको छ। जीवनको अन्तिम अवस्थातिर आउँदा उनका सबै गीतको जिम्मा उनले हरिदेवीलाई दिए। नेपाली लोकसंस्कृति र लोकगीतको क्षेत्रमा देखिएका उदीयमान प्रतिभाहरूलाई प्रोत्साहन गर्ने उद्देश्यले अलि मियाँ प्रोत्साहन प्रतिभा पुरस्कारको पनि प्रबन्ध गरिएको छ। त्यसैले भावविभोर बन्दै लोककवि अलि मियाँ पुनः बोल्छन्कविको कदर मरेमा हुन्छ बाँचेमा खरानी रोएर मुक्त हुँदो हो तिनको एकमुठी परानी। नेपाली लोकगायन र लोकसंगीत क्षेत्रका उत्कृष्ट प्रतिभा गन्धर्वहरूले बजाउने सारंगी र गन्धर्व जातिलाई कवि मवीवि शाहले देशको आत्मा भनेका छन्। कवि कलाकार संगीतकारलाई असाध्यै माया गर्ने कवि शाह २०२१०२२ सालतिर पोखराको फेवातालमा डुंगा चलाउने सिलसिलामा नेपाली लोकगीत लोकसंगीतका महारथिद्वय लोककवि अलि मिया र जनकविकेशरी धर्मराज थापालाई डुंगाको दायाँबायाँ किनारमा राखेर बीचमा बसेर चलाउँदा कवि शाहप्रति संकेत गर्दै मियाँ र थापाले गाएका थिए सलल बगेको डुंगा मुसुक्क हाँसेको माझी दाइ। बाबुको योगदानको बिँडो थाम्ने थोरै छोरामा कविपुत्र कवि हनिफ मियाँ पनि एक हुन्। उनी पनि बाबुकै शैली, भाका र लयमा गीत गाउन सक्छन्। कविता सिर्जना गर्न सक्छन्। सबैलाई मोहित पार्न सक्छन्। उनलाई कला र गला दुवैले साथ दिएको छ। अलि मियाँ लोकवाङ्मय प्रतिष्ठान उनलाई जीवन्त राख्ने एउटा ऐतिहासिक साहित्यिक संस्था हो। जसबाट नेपाली लोकजीवनमा अलि मियाँको सदा सम्मान र सम्झना भइरहनेछ। यसका संस्थापक कवि हनिफ मियाँ यही वाचा गर्छन्।"
आत्मा नबेचेका चेतन मिथ,"मोबाइलको सानो पर्दामा निर्निमेष आँखा लाउँदै सोचिरहेछु चेतन दाजुको अवशानले नेपाली साहित्य र चलचित्र क्षेत्रमा अपूरणीय क्षति त भयो नै तर सबैभन्दा ठूलो र भावनात्मक क्षति पोखरालाई भयो। चेतन दाइ पोखराको अत्यन्त सक्रिय र अगुवा सांस्कृतिक संस्था हिमाली सांस्कृतिक परिवारको प्रमुख संरक्षक हुनुहुन्थ्यो। अब उहाँको अभिभावकत्व पोखराले कहिले पनि नपाउने भयो। विक्रमाब्द २०७८, जेठ १४ गते शुक्रबार। समय साँझ ५ः३० बजे। शोकसभामा उक्त प्रतिष्ठानको सल्लाहकार भएको नाताले घरको सानो पुस्तकालय कक्षमा बसी जुम एपमा प्रत्यक्ष उपस्थित भएको छु। शोकसभा दिवंगत वरिष्ठ मुक्तककार, समग्रमा नेपाली साहित्य र चलचित्र क्षेत्रका बहुआयामिक अग्रज स्रष्टा चेतन कार्कीप्रति भावपूर्ण श्रद्धाञ्जलि अर्पण गर्न आयोजना गरिएको थियो। देशमा पूर्ण बन्दाबन्दी (लकडाउन) को अवस्था नभए पनि सन्त्रासको वातावरण छ। देश विदेशका सम्पूर्ण सञ्चारमाध्यममा कोभिडकै अप्रिय र सन्त्रास उत्पन्न गर्ने खबरहरू छन्। जाबो एउटा विषाणुले (भाइरस) मानिसका सभ्यनालाई यति ठूलो चुनौती उत्पन्न गर्न सक्ला भनेर कसले सोच्न सक्थ्यो र ! छिमेकी देश भारतमा कोभिडको प्रकोप बढिरहेको अवस्थामा चेतन कार्की दाजु देहरादुनतर्फ प्रस्थान गर्नुभएको थियो भन्ने सुनेको हुँ। सुन्दा सुखकर लागेको थिएन तर दुःख मान्नुपर्ने कारण पनि थिएन। थाहा थियो, चेतन दाजुको पहिलेको उत्तरप्रदेश, अहिलेको उत्तराखण्डको देहरादुनसित पुरानो नाता छ। १९९५ सालमा स्याङ्जाको आरुखर्कमा कप्तान जुद्धवीर कार्की र चन्द्रमाया कार्कीको सन्तानका रूपमा जन्मेका, कप्तान बाबु जुद्धवीर साथ देहरादुन पुगी त्यहीँ हुर्केका, हिन्दी साहित्यमा एमए, जीव विज्ञानमा बीएस्सी गरेका र उतैबाट साहित्य लेखन आरम्भ गरेका चेतन दाजुको देहरादुनसित सम्बन्ध कसरी टुट्न सक्थ्यो र ? सम्भवतः अनिवार्यरूपले जानैपर्ने परिस्थितिको कारण उहाँ देहरादुन जानुभयो। देश फर्कंदा कोभिड संक्रमित भएर फर्कनु भयो। कोभिड संक्रमणकै कारण २०७८ जेठ २ गते उहाँको असामयिक देहावसान भयो। मुक्तककार भाइ यादव भट्टराईले शोकसभा सञ्चालन गर्दैछन्। मोबाइलको सानो पर्दामा निर्निमेष आँखा लाउँदै सोचिरहेछु चेतन दाजुको अवशानले नेपाली साहित्य र चलचित्र क्षेत्रमा अपूरणीय क्षति त भयो नै तर सबैभन्दा ठूलो र भावनात्मक क्षति पोखरालाई भयो। चेतन दाइ पोखराको अत्यन्त सक्रिय र अगुवा सांस्कृतिक संस्था हिमाली सांस्कृतिक परिवारको प्रमुख संरक्षक हुनुहुन्थ्यो। अब उहाँको अभिभावकत्व पोखराले कहिले पनि नपाउने भयो। यो अपरिमित दुःखलाई पोखराका अर्का सांस्कृतिक अभिभावक नरबहादुर शेरचन (अवकाश प्राप्त प्रहरी निरीक्षक) काकाले कसरी सहनु भयो मैले सोध्ने आँट गरिनँ। यो दुःखमा चाँडै नै अर्को दुःख थपियो हिमाली सांस्कृतिक परिवारका अत्यन्त सक्रिय, स्थापना कालदेखिका अध्यक्ष एवं सांस्कृतिक नायक मेनकाजी गुरुङको कोभिडजन्य समस्याकै कारण भएको आकस्मिक निधनले ! केही समय अगाडि मात्र उनकी श्रीमतीको पनि कोभिडकै कारण निधन भएको थियो।हिमाली सांस्कृतिक परिवार र पोखरेली संस्कृतिलाई बज्रपातमाथि बज्रपात ! शोकसभामा देशविदेशबाट जोडिएका वरिष्ठदेखि कनिष्ठसम्म मुक्तककाररूका श्रद्धा शोक मन्तव्यहरू आरम्भ भइसकेको छ। चेतन दाजुको नेपाल चलचित्रमा योगदानको सिंहावलोकन र बहस सुयोग्य चलचित्रकर्मीहरूले नै गरुन्। मेरो उद्देश्य खाली चेतन दाइको पोखरा कनेक्सन लाई स्मरण गर्नु हो, पोखरामा परिव्याप्त चेतन मिथहरूलाई स्मरण गर्नु हो। जससित उहाँको साहित्यकर्म र संस्कृतिकर्म अभिन्न रूपले जोडिएका छन्। म चेतन दाजुमा केन्द्रित हुन खोज्दैछु। मनमा चेतन दाजुका मिथिकल बिम्वहरू मडारिएका छन्। चेतन दाजु मत्स्य विकास र प्रशासनमा डिप्लोमा पनि भएकाले फेवाताल बैदामस्थित पोखराताल विकास योजनामा प्रमुख र मत्स्यशास्त्रको प्राविधिकको जिम्मेवारी सम्हाल्न २०१८ माघदेखि नै पोखरा बस्नुभएको थियो। उहाँ विशेषगरी २०२०२१ देखि २०२४२५ को समयावधिमा पोखराको सांस्कृतिक एवं रंगमञ्चीय क्रियाकलापमा सक्रिय हुनुभएको थियो। उहाँ तत्कालीन हिमाञ्चल सांस्कृतिक परिषद्को अगुवा व्यक्तित्व हुनुहुन्थ्यो। उहाँले २०२२ सालमा मल्टिपर्पोज हाइस्कुल, पुरानो टँुडिखेलका प्रधानाध्यापक श्याम पन्तको अनुरोधमा आत्मा बेचेको छैन नामको नाटक लेखेर स्वयं निर्देशन गरेर प्रदर्शन गराउनु भएको थियो। चेतन दाजु पोखरामा केही वर्ष मात्र बस्नु भयो तर उहाँसम्बन्धी मिथहरू अहिले पनि पोखराको हावापानीमा घुलेर बसेका छन्। चेतन कार्कीको संस्कृति प्रियताको मिथ, चेतन कार्कीको स्वाभिमानको मिथ, चेतन कार्कीको घोडाको मिथ, चेतन कार्कीको कवि भूपि शेरचनसितको परिचय र घनिष्ठताको मिथ। शोकसभामा मन्तव्यको क्रम जारी छ। २०२५ सालतिर स्वाभिमानकै कारण मत्स्य विकासको जागिरबाट राजीनामा दिई चेतन दाजु चलचित्र विकासतर्फ लाग्नुभयो। भनिन्छ, चलचित्र निर्देशक हरिसिंह खत्रीको आग्रहमा उहाँ परिवर्तन नामक चलचित्रको पटकथा लेखक बन्नु भएको थियो। २०२८ सालमा शाही चलचित्र संस्थान स्थापना भएपछि उहाँ उक्त संस्थानको निर्माण अधिकृत बन्नुभयो। उहाँ निर्माण अधिकृत रहेकै समय मनको बाँध, कुमारी, सिन्दूर, जीवन रेखाजस्ता चलचित्र बनेका थिए। उहाँले बैनीको दया छ भने, तीजको लहर आयो बरी लै जस्ता सुप्रसिद्ध चलचित्र गीतहरू पनि रच्नु भएको थियो। १० वर्षसम्म निर्माण अधिकृतको जागिर खाएपछि स्वाभिमानकै कारण राजीनामा, कैयौं चलचित्रमा पटकथा र गीतलेखन, चलचित्र भुँमरीबाट चलचित्र निर्देशन, प्राविधिक सल्लाहकार आदि अनेक अवतारमा देखिनुभएका चेतन दाजुले चलचित्र जगत्मा पाँच दशकभन्दा बढी समय गुजार्नु भयो। हिन्दी चलचित्रका अभिनेता बलराज साहनीले झैं उहाँले आफ्नो फिल्मी आत्मकथा लेख्नुभएको भए त्यो निक्कै रोचक र पठनीय हुन सक्थ्यो। चेतन दाजुको नेपाल चलचित्रमा योगदानको सिंहावलोकन र बहस सुयोग्य चलचित्रकर्मीहरूले नै गरुन्। मेरो उद्देश्य खाली चेतन दाइको पोखरा कनेक्सन लाई स्मरण गर्नु हो, पोखरामा परिव्याप्त चेतन मिथहरूलाई स्मरण गर्नु हो। जससित उहाँको साहित्यकर्म र संस्कृतिकर्म अभिन्न रूपले जोडिएका छन्। उहाँ चलचित्रका विराट व्यक्तित्व बन्न सक्नुमा पनि पोखरा कनेक्सन याने कि पोखराको साहित्य र संस्कृतिसितको गहिरो सम्बन्ध नै त जिम्मेवार छ ! पुस्तकाकार रूपमा चेतन दाजुका आत्मा बेचेको छैन, हनिमुन, ढलेको गिलासजस्ता उपन्यास, जून निदाउन थाल्यो, हत्केलाले सधैंभरि सूर्य छेकिँदैन जस्ता गीत र मुक्तक संग्रह, हो देश मेरो पनि नामको गजल संग्रह प्रकाशित भए। उहाँको कल्पना टुट चुकी है नाममा हिन्दीउर्दू कविता संग्रह पनि प्रकाशित भयो। सहलेखनमा उहाँको साइट, साउन्ड एन्ड पल्स पनि प्रकाशित भयो। पुस्तकाकार रूपमा संग्रहीत नभएका, विभिन्न पत्रपत्रिकामा प्रकाशित भएका उहाँका लेख, रचनाहरू, गीतगजलहरू, मुक्तकहाइकुहरू, कविता र कथाहरू कति छन्, यी भविष्यमा अध्ययनअनुसन्धानका विषय हुन्। यी सबै प्रकाशितअप्रकाशित कृतिहरू, जानकारीहरू उहाँको समग्र व्यक्तित्व पोखरासित कति घनिभूतरूपले जोडिएको थियो भन्ने कुरा उहाँका यी शब्दहरूले अभिव्यक्त गरेका छन्। उदाहरणको रूपमा, स्याङ्जामा जन्मेर, देहरादुनमा हुर्के पनि, कला र संस्कृतिप्रतिको मेरो बालककालदेखिको अभिरुचिलाई, जुन पारिवारिक र सामाजिक परिवेशले गर्दा एउटा बीउझैं सुषुप्त अवस्थामा मभित्र कतै लुकी बसेको थियो। पोखराको अपरिमित प्राकृतिक सौन्दर्यको र पोखरेलीहरूको स्नेहपूर्ण व्यवहारले अंकुरित बनाएर ल्यायो। त्यसैले पनि होला, स्याङ्जाले मलाई जन्म दिएर गुन लगाएको छ भने देहरादुनले मलाई केही देख्ने र सुन्ने योग्य तुल्याएको छ। पोखराले मलाई र मभित्र अन्तर्निहित कलापे्रमीलाई आफ्नु सहज सौन्दर्यले कहिल्यै तिरेर नसक्ने गुन लगाएको छ भन्ने कुरा जीवनपर्यन्त बिर्सन सक्दिनँ। (आत्मा बेचेको छैन को जन्मकथाबाट)। भर्चुअल शोकसभामा मन्तव्यको क्रम उत्तरार्धतर्फ लम्किरहेको छ। नेपाल मुक्तक प्रतिष्ठानका अध्यक्ष वरिष्ठ मुक्तककार रामकाजी कोनेबाट आज सभापतिको मन्तव्यमा नेपाली साहित्यका अग्रगन्य मुक्तककारत्रय रत्नशमशेर थापा, कृष्णप्रसाद पराजुली र चेतन कार्कीको स्मृति र सम्मानमा नेपाल मुक्तक पुरस्कारको घोषणा हुने कार्यक्रम छ। साथमा भीमदर्शन रोकाको सम्झनामा भीमदर्शन रोका सम्मानको घोषणा पनि। मन्तव्यको क्रममा के बोलुँ भनेर सोचिरहेछु, केही सम्झने कोसिस गरिरहेछु। सम्झनामा आत्मा बेचेको छैन अत्यन्त बलशाली भई उपस्थित छ। चेतन दाजुको पहिलो प्रकाशित कृति आत्मा बेचेको छैन उपन्यासको रूपमा २०२३ सालमै पोखराको कल्याण पाकेट बुक्सबाट प्रकाशित भएको थियो। लाहुरे कथाव्यथा र राष्ट्रियतामा आधारित यस चर्चित उपन्यासको दोस्रो संस्करण २०३० सालमा भानु प्रकाशनबाट प्रकाशित भएको थियो। पहिलो संस्करणमा पढें कि दोस्रो ? यकिन सम्झना भएन। क्याम्पस जीवनका प्रारम्भिक वर्षहरूमै यो उपन्यास पढेको थिएँ। आफू लाहुरे पोखराको बासिन्दा भएको, बालककालदेखि लाहुरेहरूलाई बजारमा गाइने पछि लगाई ट्रान्जिस्टर भिरेर ठाँटपूर्वक हिँडेको देखेको र यो उपन्यास पनि लाहुरे जनजीवनमा केन्द्रित भएकाले मलाई उपन्यासले चुम्बकले फलामलाई झैं तानेको थियो। म चेतन दाजुझैं लाहुरेको छोरा नभए पनि लाहुरेको भाञ्जा थिएँ। आत्मा बेचेको छैन उपन्यासको नामले त एउटा गहकिलो र श्वाश्वत मूल्यको उखानले झैं तानेको थियो। तर पोखराको नाटक र रंगमञ्चको इतिहास खोजी गर्ने क्रममा जब चेतन दाजुको बहुचर्चित उपन्यास आत्मा बेचेको छैन पहिले नाटकको रूपमा रचना भई २०२२ सालमा पोखरामा उहाँकै निर्देशनमा मञ्चित भएको जानकारी प्राप्त भयो, म अल्हादित भएँ। सोच्न थालें, आत्मा बेचेको छैन नाटकलाई म नाटक रुचाउने मान्छे, नाटककै रूपमा पढ्न पाएको भए कस्तो हुन्थ्यो होला ? सम्झना भयो, २०५४ सालमा हामी केही साहित्यकार मिलेर मेघा प्रकाशन स्थापना गरेका थियौं। यस प्रकाशनको मुख्य उद्देश्य पोखराबाट राष्ट्रियरूपमा एउटा स्तरीय साहित्यिक पत्रिका प्रकाशन गर्नु थियो। जसको नाम सारस्वत राखियो। साहित्यिक मित्रहरूले कविवर तेजनाथ घिमिरे र मलाई सारस्वतको सम्पादनको जिम्मेवारी सुम्पिए। कविवर तेजनाथ घिमिरे अग्रज हुनुभएकाले देशभरबाट लेखरचना संकलन गर्ने जिम्मा मैले लिएँ। त्यस क्रममा सारस्वतको दोस्रो अंकका लागि लेखरचना संकलन गर्ने क्रममा मैले चेतन दाजुलाई सम्पर्क गरें। परिवर्तन नामक चलचित्रको पटकथा लेखक बनेका चेतन कार्की २०२८ सालमा शाही चलचित्र संस्थानमा निर्माण अधिकृत भए। सोही समयमा मनको बाँध, कुमारी, सिन्दूर, जीवन रेखाजस्ता चलचित्र बनेका थिए। उहाँले बैनीको दया छ भने, तीजको लहर आयो बरी लै जस्ता सुप्रसिद्घ चलचित्र गीतहरू पनि रच्नु भएको थियो। दाजु, तपाईंले बीसको दशकमा आत्मा बेचेको छैनलाई मूल नाटकको रूपमा लेखेर मञ्चन गर्नुभएको कुरा सुनेको छु। यो पछि उपन्यासमा कसरी रूपान्तरित भयो र पोखरा बसाइँमा तपाईंका साहित्यिकसांस्कृतिक क्रियाकलाप कस्ता रहे। यससम्बन्धी एउटा सस्मरण लेखिदिन अनुरोध गरें। यसले हामीलाई भविष्यमा सांस्कृतिक इतिहास लेखन गर्न सहयोग पुर्याउनेछ, मैले आग्रह गरें। म प्रयास गरुँला भाइ ! उहाँले वचन दिनुभयो। थाहा थियो, अग्रजहरूलाई आग्रह गर्न जति सजिलो हुन्छ, उहाँहरूबाट समयमा लेखरचना पाउन त्यत्ति नै गाह्रो हुन्छ। अग्रजहरूलाई बारम्बार आग्रह गरिरहनु पर्ने बाध्यता हुन्छ। तर यस अप्रिय बाध्यताको विपरीत चेतन दाजुबाट अनपेक्षितरूपले समयमै संस्मरण आइपुग्यो आत्मा बेचेको छैनको जन्मकथा। मैले संस्मरणका पाना पल्टाएँ। सुनजस्ता असाध्य दामी र सुन्दर अक्षरमा संस्मरण लेखिएको रहेछ। मैले एकै सासमा संस्मरण पढें। खुसीले मेरो मन तीन बित्ता उफ्रियो।मन तीन बित्ता उफ्रनुको कारण चेतन दाजुबाट आग्रह अनुरूपको संस्मरण पाउनु मात्र थिएन, विस्मरणको अँध्यारोमा हराउँदै गएको एउटा इतिहासको सम्प्राप्ति पनि थियो। संस्मरणमा चेतन दाजुले २०२१ सालसम्ममा आफू पोखराको सांस्कृतिक र रंगमञ्चीय जीवनमा पूर्णरूपले समाहित भइसकेको, हिमाली सांस्कृतिक परिषद्मा आबद्ध भएको, राष्ट्रिय नाचघरबाट आयोजना गरिने अञ्चलस्तरीय नेपाली लोकनृत्य प्रतियोगितामा गण्डकी अञ्चलको प्रतिनिधित्व गरी लोकनृत्य टोली पुरस्कृत भएको उल्लेख गर्नुभएको थियो। प्रसिद्ध कवि भूपि शेरचनसित परिचय भएको, मल्टी पर्पस हाइस्कुलका प्रधानाध्यापक श्यामप्रसाद पन्तको आग्रहमा आत्मा बेचेको छैन नाटक लेखी प्रदर्शन गरेको, व्यक्तिगत अहंको कारण तत्कालीन सहायक अञ्चलाधीशले नाटक प्रदर्शनका सिलसिलामा भाँचो हाल्ने प्रयास गरेको पाएँ। नेआत्मा नबेची स्वाभिमान कमाउनुको नाम हो चेतन कार्की। उकालीकै ओराली, दृढता जमाउनुको नाम हो चेतन कार्की। ढुंगामाटो, हावापानी सृष्टिभरि सर्वत्र चेतन छरिएर चेतनाविहीनलाई चेतना थमाउनुको नाम हो चेतन कार्की। नाटकको एक मात्र पाण्डुलिपिप्रति अञ्चलाधीश कार्यालयमा प्रदर्शन स्वीकृतिका लागि बुझाउन बाध्य भएको, नाटकको सफलतापूर्ण प्रदर्शनपछि नाटकलाई आफूले उपन्यासको रूप दिएर प्रकाशित गर्ने निर्णय गरेको पनि त्यसमा थियो। निर्णय अनुरूप उपन्यास लेखेपछि चीनबहादुर बड्गामीद्वारा सञ्चालित पोखराको एकमात्र छापाखाना लक्ष्मी पे्रसमा छपाइको काम थालिएको पनि रहेछ। सहायक अञ्चलाधीशले चीनबहादुर बड्गामीलाई उपन्यास नछाप्नू, छापे कारबाही गरिनेछ भनी व्यक्तिगत रिसइबीका कारण धम्क्याएको समेत उल्लेख छ। पछि आफू अञ्चलाधीश कार्यालय गई सहायक अञ्चलाधीशलाई शक्तिको दुरुपयोग नगर्न चेताउँदै, आफ्नो स्वाभिमानमा स्थिर रही उपन्यास प्रकाशित गरेको जस्ता रोचक, ऐतिहासिक र नाटकीय जस्ता प्रसंगहरू उल्लेख गर्नुभएको छ। यो संस्मरणात्मक आलेख तत्कालीन समयको एक जीवन अभिलेखको रूपमा सुरक्षित रहनेछ। भर्चुअल शोकसभामा अब मन्तव्यको पालो मेरो आउने सूचना पाइसकेको छु। अब सबै सम्झनालाई साँचिराखेर एउटा मात्र प्रसंग उल्लेख गर्छु, जसबाट चेतन दाजुको चेतना पोखरेली माटोमा कति गहिरिएर बसेको रहेछ भन्ने प्रमाणित हुन्छ। पचासको दशकको कुनै महिना। चेतन दाजु पोखरा आउनु भएको जानकारी पाएर उहाँलाई पोखरेली युवा सांस्कृतिक परिवारद्वारा प्रत्येक महिनाको पहिलो शनिबार आयोजना हुने समता काव्यसन्ध्या मा सन्ध्या नायक बन्न आमन्त्रित गर्र्यौं। आमन्त्रण स्वीकार गरेर उहाँ पोखरा, नदीपुरस्थित कन्या स्कुलमा आउनुभयो, जहाँको एउटा सानो कक्षा कोठामा नियमितरूपले समता काव्यसन्ध्याका कार्यक्रम हुने गर्थे। देश विदेशका भव्यविशाल पे्रक्षालयहरूमा हजारौं जनसमुदायको उपस्थितिमा सम्मानित भएका चेतन दाजुलाई हामीले कन्याहरू अध्ययन गर्ने सानो कक्षाकोठामा, सानो उपस्थितिमा, खाली फूलमाला अर्पण गरी सामान्यरूपले सम्मान गर्यौंै। सम्मान गरेपछि हामीले उहाँलाई कार्यक्रमको प्रचलित क्रम अनुरूप मन्तव्य व्यक्त गर्न अनुरोध गर्यौं। उमेर र अनुभवले पाकेका श्वेत केशराशि, प्राज्ञिक विद्वताले आभामण्डित भएको गम्भीर चेहरा लिएर उहाँ शिक्षकझैं उभिनु भयो, हामी विद्यार्थीझैं लामालामा बेन्चमा बसिरह्यौं। एक दुई पटक मैले चेतन दाजुलाई काठमाडौंका कवि गोष्ठीहरूमा संस्कृतको कुनै श्लोकबाट वा प्रख्यात हिन्दी, उर्दू र नेपाली कविका केही हरफहरूबाट सम्बोधन आरम्भ गरेको देखेको थिएँ। सायद यहाँ पनि त्यसै गर्नुहोला, सोचें। तर, उहाँ शिक्षकझैं उभिएर लामो समयसम्म बोल्न सक्नु भएन। मैले बुझें, सबैले बुझें अन्तर्मनमा खेलेका बगे्रल्ती भावनाहरूले गर्दा उहाँ मौन र ध्यानस्थ हुनुभएको छ। भावनाहरू केही नियन्त्रणमा आएपछि उहाँ सुस्तरी, मधुर स्वरले बोल्न थाल्नुभयो। हाम्रो अपेक्षाअनुरूप उहाँले आफ्नो लेखनयात्रा र पोखरा कनेक्सनबारे बोल्नु भयो। मैले जीवनमा धेरै स्थानमा धेरै प्रकारले सम्मानित हुने अवसर पाएको छु। तर आज पोखराले जुन सम्मान दिएको छ, यसको अरू केहीसित तुलना गर्न सकिँदैन। पोखराले मलाई आज मेरो पहिचान दिएको छ। पोखराको हावा, पानी र माटोमा घुलमिल भएको भावनामा डुबुल्की मार्दै उहाँले भन्नुभयो। भन्दाभन्दै, बोल्दाबोल्दै उहाँको गला अवरुद्ध भयो। चेहरामा पे्रमअभिषिक्त रोदनका लक्षणहरू प्रकट भए। आँखाहरू रसाए। उहाँ बस्नु भयो। हामीले थाहा पायौं, उहाँको मन्तव्य अन्त्यबिनै अन्त्य भयो। शोकसभामा मन्तव्यको पालो आई नै हाल्यो। म सोच्दै थिएँ, पोखरामा आत्मा छोडी काठमाडौं जाने चेतन दाजुबारे, आत्मा बेच्नु हँुदैन भन्ने चेतन दाजुबारे, आत्मा नबेच्ने चेतन दाजुबारे र आत्माभिमानको लागि जुनसुकै पहाडलाई पनि टक्कर मार्ने चेतन दाजुबारे। यस्ता मिथिकल चेतन दाजुको नाममा म के बोलुँ ? मुक्तककारहरूद्वारा आयोजित भर्चुअल शोकसभामा अरू केही बोल्नुभन्दा बरु एउटा मुक्तक वाचन गर्नु नै वेश, चेतन दाजुप्रति हार्दिक सम्मान श्रद्धाञ्जलि अर्पण गर्दै :आत्मा नबेची स्वाभिमान कमाउनुको नाम हो चेतन कार्की।उकालीकै ओराली, दृढता जमाउनुको नाम हो चेतन कार्की।ढुंगामाटो, हावापानी सृष्टिभरि सर्वत्र चेतन छरिएर चेतनाविहीनलाई चेतना थमाउनुको नाम हो चेतन कार्की।"
भूगोल जोडेका ती पुलहरू,"यी त्यतिबेलाका पुलका कथा हुन्, जतिबेला वारि र पारि गर्ने अर्को उपाय थिएन। पुर्खाहरुले पुल बनाउने उपाय खोजे, बनाए र पछिल्ला पुस्तालाई हरहिसाबले सहज भयो। यी त्यसबेलाका यस्ता पुल हुन् जसले टुटेका सम्बन्धहरूलाई जोड्ने काम गरेका थिए। त्यसबेलाका अमूल्य सम्पदाको अवस्था र आजसम्म पनि तिनले खासगरि ग्रामीण परिवेशमा जीवनचर्यामा खेलेको भूमिकाबारे सहकर्मीहरूको रिपोर्ट : सुदूरपश्चिम प्रदेशका नौ जिल्लामध्ये पाँच जिल्ला भारतका दुई प्रदेशसँग सीमा जोडिएका छन्। कैलाली भारतको उत्तर प्रदेशसँग, कञ्चनपुरको केही भाग उत्तर प्रदेश र केही भाग उत्तराखण्डसँग, डडेलधुरा, बैतडी र दार्चुलाको पूरै भाग भारतको उत्तराखण्डसँग जोडिएको छ। पाँच जिल्लामध्ये कैलालीबाहेकका चार जिल्लाको सिमाना महाकाली नदीले विभाजन गरेको छ। दार्चुलाको लिम्पियाधुराबाट निस्कने महाकाली नदीले दार्चुला, बैतडी, डडेलधुरा र कञ्चनपुरको सीमा विभाजन गरेको छ। ती चार जिल्लाको भारतसँगको कनेक्टिभिटी कञ्चनपुरबनबासा पुल र अरू दुई झोलुंगे पुलले गरेको छ। अंग्रेजका पालाका झोलुंगे पुल बैतडी जिल्लाको दशरथ चन्द नगरपालिकालाई भारतको पिथौरागढ जिल्लासँग जोड्ने नाका झुलाघाट हो। यस ठाउँलाई भारततिर झुलाघाट र नेपालतर्फ जुलाघाट भनिन्छ। झुलाघाट नाकामा देखिने यो झोलुंगे पुल झन्डै डेढ सय वर्ष पुरानो छ। भारतमा शासन गरेका अंग्रेजहरूका पालामा उनीहरूले नै त्यो पुल निर्माण गरेका हुन्। उद्योग वाणिज्य संघ बैतडीका अध्यक्ष नरबहादुर चन्द भन्छन्, अंग्रेजहरूले नेपालको शुद्ध घिउ खान झुलाघाटमा पुल बनाएका हुन्। झुलाघाटको झोलुंगे पुल बनेको कति वर्ष भयो ? त्यसको यकिन तथ्यांक भने छैन। महाकालीमा बनेको झन्डै सय मिटर लामो उक्त पुल कम्तीमा पनि डेढ सय वर्षअघि बनेको बैतडीका प्रमुख जिल्ला अधिकारी राजेन्द्रदेव पाण्डे बताउँछन्। सन् १९४७ मा भारत स्वतन्त्र भयो। अंग्रेज शासकहरूले भारत छोडेको झन्डै ७५ वर्ष भयो, त्यसको पनि ७५ वर्षअघि नै त्यो पुल बनेको हो भनिन्छ प्रमुख जिल्ला अधिकारी पाण्डे भन्छन्। नेपालको अर्गानिक घिउ, अर्गानिक उत्पादनहरू भारतमा लैजान त्यो झोलुंगे पुलको निर्माण गरिएको हो। इस्ट इन्डिया कम्पनीले बनाएको झोलुंगे पुल जीर्ण बन्दै गएपछि बैतडीलगायत सुदूरपश्चिमवासी समस्यामा परेका छन्। यस भेगका पहाडी जिल्लामा आवत्जावत गर्ने झुलाघाट पुरानो प्रवेशद्वार हो। कर्णालीयता यातायातको सुविधा नपुगेका समयमा सुदूर र मध्यपश्चिमका जिल्लाका सर्वसाधारणको राजधानी र भारत पस्ने प्रमुख नाका झुलाघाट नै थियो। जुलाघाटझुलाघाट पुल झुलाघाट झोलुंगे पुल आफैंमा जीर्ण छ। भारततर्फ उसको डबल लेनको पक्की सडक छ। नेपालतर्फ पनि जुलाघाटसम्म पक्की सडक बनिसकेको छ। तर, महाकालीमा पक्की पुल नभएकाले अहिले पनि नेपालका सवारीसाधन न भारत जान सकेका छन्, न त भारतका सवारीसाधन नेपाल आउन नै। नेपाल र भारतका जनताबीच पारिवारिक साइनो पनि छ। बैतडी, दार्चुला, कैलाली र कञ्चनपुरका जनताको त अधिकांशका भारतका गाउँमा बिहेबारी चल्छ। अझ नेपाल देवभूमि भएकाले भारतमा बस्नेले नेपालका देवीदेवतालाई कुल देवता मान्ने गर्छन्। उनीहरू नवरात्रमा नेपाल आउँदा भारतमै आफ्नो साधन छोडेर कष्टकर यात्रा गर्न बाध्य छन्। झोलुंगे पुल विस्थापित गरेर पक्की पुलका लागि पटकपटक सर्भे पनि भयो। बैतडी उद्योग वाणिज्य संघले त एकसूत्रीय माग राख्दै तीन दशकदेखि झुलाघाटमा पक्की पुलको माग गर्दै आएको छ। उसले १० हजार मानिसको हस्ताक्षर संकलन गरी नेपालस्थित भारतीय दूतावासलाई बुझाइसकेको छ। अझ संघले पटकपटक अनशन बसेरसमेत झुलाघाटमा पक्की पुलको माग आएकै छ। संघका अध्यक्ष नरबहादुर चन्दको ससुराली भारतको पिथौरागढमा पर्छ। उनले झुलाघाटमा पक्की पुल नबन्दासम्म, झोलुंगे तरेर ससुराली नजाने कसम खाएका छन्। यो सरकारलाई दबाबका लागि हो, म डेढ दशकदेखि ससुराली गएको छैन, उनले भने। झुलघाटमा पुल नबन्दा भारतको उत्तराखण्ड राज्यका नागरिकसमेत पीडित छन्। भारतको झुलाघाट व्यापार संघका अध्यक्ष सञ्जीव जोशी भन्छन्, झुलाघाटमा पक्की पुल निर्माण नेपालीको मात्रै नभएर सीमावर्ती भारतीय नागरिकको पनि चाहना हो। यो पुल निर्माण भएपछि दुई देशबीचको मित्रता अझ प्रगाढ हुने र उत्तराखण्डको नेपालसँग व्यापार पनि बढ्छ। झुलाघाट नाकामा पुल निर्माणका लागि २०५५ सालदेखि सर्भे मात्रै हुने गरेको सीमा क्षेत्रका बासिन्दा बताउँछन्। सर्भेअनुसार सो पुलको लम्बाइ ९० मिटर छ। २०५६ सालमा बनेको पुलको डीपीआरअनुसार पुल निर्माणका लागि साढे ६ करोड रुपैयाँ लाग्ने अनुमान गरिएको थियो। पञ्चेश्वर परियोजनाको डुबान क्षेत्र पर्ने भएको भन्दै नेपाल र भारतले झुलाघाटमा पक्की पुल बनाइरहेका छैनन्। पाँच हजार मेगावाट क्षमता भनिएको पञ्चेश्वर परियोजना बनेमा झुलाघाट बजार डुबान क्षेत्रमा पर्छ। त्यहाँको बस्ती उठाउनुपर्ने हुन्छ। बस्ती नै डुबानमा पर्ने भएकाले पनि दुई देशले त्यहाँ पक्की पुलमा लगानी नगरेका हुन्। सुदूरपश्चिमको बैतडीमा मात्रै सात भगवतीका मन्दिर छन्। यस्तै, सातैवटा केदारका पनि मन्दिर छन्। भारतबाट दर्शनार्थी आउने गर्छन्। बैतडी धार्मिक पर्यटकका लागि उपयुक्त भूमि हो। झुलाघाटमा पक्की पुल नहुँदा सबै दर्शनार्थी आउन सकेका छैनन्। पहाडी क्षेत्रमा सुविधायुक्त अस्पताल नहुँदा सुदूरका बैतडी, दार्चुला, डँडेलधुरा, बझाङलगायत सर्वसाधारण उपचारका लागि झुलाघाट नाकाबाट भारतीय सहर जाने गर्छन्। सडक सुविधा पुगेको दुई दशक बित्दासमेत यो पुलले पूर्णता नपाउँदा सर्वसाधारणले निकै सास्ती खेप्नु परेको जिल्ला उद्योग वाणिज्य संघका उपाध्यक्ष खिमानन्द भट्टले बताए। झुलाघाटमा पक्की पुलको निर्माण गर्न सके भारतीय बजारमा थुपै्र नेपाली उत्पादन निर्यात गर्न सकिने व्यापारी लक्ष्मीदत्त पाण्डेय बताउँछन्। भन्छन्, झुलाघाटमा पुल बनेमा किसानको स्थानीय उत्पादनले पनि बजार पाउनेछ। उत्पादित तरकारी, मह, चिउरीको घिउलगायत उत्पादन भारत पनि जानेछ। दशरथचन्द नगरपालिकाका प्रमुख नरेन्द्रसिंह थापा दसैंमा सीमावर्ती भारतीय गाउँबाट त्रिपुरासुन्दरी, निंगलासैनी, मेलौलीको दर्शन गर्न पर्याप्त दर्शनार्थी आउन नसकेको बताउँछन्। झुलाघाट पुल नबन्नु भनेको आर्थिक र पर्यटकीय हिसाबले घाटाको कुरा हो, कुनै समय सुदूरपश्चिम प्रदेशको बझाङ, बाजुरा, अछाम र बैतडीको मुख्य व्यापारिक नाकाका रूपमा रहेको झुलाघाट नाका तराईबाट मोटरको पहुँच पहाडी जिल्लामा पुगेसँगै ओझेलमा परेको थियो। बैतडीका सरोकारवाला निकायले पटकपटक झुलाघाटमा मोटर पुल निर्माणका लागि पहल गरे पनि राज्यको ध्यान जान नसकेपछि वाणिज्य संघले रिले अनशन सुरु गरेको अध्यक्ष चन्द बताउँछन्। झुलाघाट नाकामा पक्की पुल निर्माणका लागि बैतडीवासीले दुई दशकदेखि शान्तिपूर्ण रूपमा दबाब दिँदै आएका थिए, उनी भन्छन्, अहिलेसम्म पक्की पुल निर्माण हुने कुनै छाँटकाँट देखिएन। राज्यको ध्यानाकर्षण गर्न रिले अनशन थालेका हौं। दार्चुला पुलघाटको झोलुंगे सुदूरपश्चिमको भारतसँगको आवागमनका लागि दार्चुलाको सदरमुकाम खलंगामा पनि झोलुंगे पुल छ। झुलाघाटमा पुल बनेको केही वर्षपछि दार्चुलामा पुल बनेको प्रदेशसभा सदस्य दार्चुला निवासी गेल्बु बोहरा बताउँछन्। उत्तराखण्डको पिथौरागढ, अल्मोदा, नैनीतालसहित काला पहाडमा मजदुरीका लागि जानेलाई यो पुल वरदान हो। सुदूरपश्चिमका दशरथ चन्द मार्ग, भीमदत्त पन्त राजमार्ग, महाकाली राजमार्ग, जयपृथ्वी सिंह राजमार्गजस्ता आन्तरिक राजमार्गहरू नबन्दासम्म झुलाघाट र दार्चुलाको पुलघाट मुग्लान जानेहरूका लागि मुख्य नाका हुन्। दार्चुलामा नेपालतर्फ दार्चुला र भारततर्फ धारचुला भनिन्छ। यी दुवै सीमा सहर जोड्ने पुल हो, पुलघाटको झोलुंगे। भारततर्फ पनि पक्की सडक छ। नेपालतर्फ सदरमुकाम खलंगासम्म पक्की सडक बनिसकेको छ। तर, झोलुंगे पुलको ठाउँमा दुवै देशले पक्की पुल नबनाएपछि दुई देशको व्यापारमा घाटा भइरहेको छ, दार्चुलाको महाकाली नगरपालिकाका मेयर हंशराज भट्ट भन्छन्। भारतले सदरमुकाम खलंगादेखि चार किलोमिटर दक्षिणमा पर्ने महाकाली नदीमा पक्की पुलको सर्भे गरिसकेको छ। पक्की पुलको निर्माणका लागि भारतीय लोक निर्माण विभागले टेन्डर आह्वानसमेत गरिसकेको छ। यो पुल बनेपछि दोधाराचाँदनी, बनबासाबैराज र दार्चुला गरी महाकाली नदीमा तीनवटा पक्की पुल हुनेछन्। यसअघि भारतले कञ्चनपुरको ब्रम्हदेवमा बनाएको पक्की पुल सञ्चालन गरेको छैन। त्यस पुलबाट सर्वसाधारणलाई आवत्जावत गर्न दिइँदैन। कञ्चनपुरकै बनबासा बैराजमा पनि उसले दिनमा तीनपटक गरी ६ घण्टा मात्र पुलको ढोका खोल्ने गर्छ। बनबासा बैराज पनि भारतमा अंग्रेजहरूको शासनकालकै बेला बनेको हो। अझै सञ्चालनमा छ नुन बोक्ने झोलुंगे पुल वर्षात् सुरु हुनुभन्दा पहिला पश्चिम मकवानपुर र मकवानपुरसँग सीमा जोडिएका धादिङका आधा दर्जन गाउँबाट नुन लिन भैंसे आउनुपथ्र्यो। हेटौंडाबाट करिब १० किलोमिटर उत्तरमा रहेको भैंसेबाट लगेको नुनले वर्षभरि पुर्याउनुपर्ने बाध्यता थियो। तर, नुन लिन जान ठूलो अवरोध थियो, कालीखोला पुल। साविक भार्ता गाविस ६ र कालीटार गाविस ६ (हाल कैलाश गाउँपालिलका ३ र ७ नम्बर वडाबीच) मा पर्ने उक्त खोला पार गर्न ज्यानको बाजी लगाउनुपथ्र्योे। असारदेखि मंसिरसम्म खोला तर्न नसक्दा कालीखोला वारि र पारिको सम्बन्ध टुट्थ्यो। पुर्खाले वर्षौंदेखि भोगेको पीडा २०२९ सालबाट भने समाधान भयो। कालीखोलामा झोलुंगे पुल बनेपछि वर्षात्को समयमा पनि भैंसेसम्म नुन लिन आउन सक्ने भयो, कालिकाटारका ७८ वर्षीय बद्रीलाल रिजाल विगत सम्झँदै भन्छन्, यो पुल नबन्दा धेरैले नुनका लागि खोलामा ज्यान बगाउनु पर्यो। बद्रीलालका बुवा तत्कालीन प्रधानपञ्च मानिकलाल रिजालको सक्रियतामा मकवानपुरमै पहिलो पटक २०२९ सालमा झोलुंगे पुल बनेको थियो। सडक यातायातको पहुँचबाट टाढा रहेको कालिकाटारमा पुलको समाना बोकेर लैजान सम्भव थिएन। हेलिकप्टरबाट सामान लगेर पुल निर्माण गरिएको रिजाल सम्झन्छन्। त्यसबेला हेलिकप्टर हेर्न गाउँलेको भीड लागेको थियो, रिजाल सम्झन्छन्, पुल बनेपछि महिनौंसम्म गाउँलेहरू हेर्न आउँथे। १०४ मिटर लम्बाइ रहेको झोलुंगे पुल निर्माण अमेरिकन इन्जिनियर पहल बेन्जामेनको नेतृत्वमा भएको थियो। त्यसबेला म जम्मा दुई वर्षको थिएँ रे, मनिकलालका नाति नरेन्द्र रिजाल भन्छन्, अमेरिकन इन्जिनियर घरमै बसेर पुल निर्माण सकाएको बुवाले कुरा गर्नुहुन्छ। लट्ठाले अडिएको सस्पेन्सन डिजाइनको यो पुलबाट अझै पनि सर्र्वसाधारण यात्रा गरिरहेका छन्। निकै मिहेनत गरेर बलियो पुल बनाएको देखिन्छ, तत्कालीन जिल्ला विकास समिति मकवानपुरका पुल हेर्ने इन्जिनियर (अवकाश प्राप्त) देवनारायण लामिछाने भन्छन्, मकवानपुरको इतिहासमा यो विकासको फड्को र इतिहास पनि हो। २०७४ सालमा पुल मर्मत गरी सञ्चालन गरिरहेको कैलाश गाउँपालिका अध्यक्ष टंक मोक्तान बताउँछन्। यो पुल लट्ठाको भरमा मात्र चलेको थियो, मर्मत गरेर बिम र तार जाली राख्ने भएको छ, उनी भन्छन्, यस क्षेत्रमा विकासको सुरुआत नै यही पुल निर्माणबाट भएको देखिन्छ। कैलाश गाउँपालिकाअन्तर्गत साविक डाँडाखर्क, भार्ता गाविससँगै, राक्सिराङ गाउँपालिकाका जनता कैलाश गाउँपालिकाको सदरमुकाम कालिकाटार आउन यही पुलको प्रयोग गर्छन्। यो पुल नहुने हो भने अझै पनि विद्यार्थी विद्यालय जान र बिरामीहरूलाई अस्पताल लैजान वर्षात्को समयमा अन्य विकल्प छैन, धुवाङ मावि भार्ताका शिक्षक पासाङ लामा भन्छन्, विगतका यस्ता विकासका नमुना कामबाट अहिलेका जनप्रतिनिधिले सिकेर दीर्घकालीन विकासका काम गर्न सक्नुपर्छ। उनका अनुसार अहिले पनि सात हजारभन्दा बढी यस क्षेत्रका स्थानीयले यो झोलुंगे पुलबाट लाभ लिइरहेका छन्। ऐतिहासिक पुलको ९३ लाख बजेट फ्रिज जिल्लाको करिब तीन सय वर्षको लामो इतिहास बोकेको भिमादको फलामे झोलुंगे पुल बेवारिसे अवस्थामै छ। यो पुल ऐतिहासिक र पुराताŒिवक हिसाबले महŒवपूर्ण मानिन्छ। संरक्षणको चर्चा परिचर्चा भए पनि पुलको काम भने सुरु नै हुन सकेको छैन। १७७८ सालतिर तत्कालीन राजा सुरेन्द्र वीरविक्रम शाह र प्रधानमन्त्री श्री ३ जंगबहादुर राणाका पालामा यस पुलको निर्माण भएको हो। राजा सुरेन्द्रविक्रमले गुठी स्थापना गर्न लालमोहर लगाएको शिलापत्रमा उल्लेख छ। श्रीकृष्ण शाही र ढुण्डीराज शाहीले सात सय रोपनी क्षेत्रफलमा गुठी दर्ता गराएका थिए। त्यही गुठीबाट उनले झोलुंगे पुल निर्माण गरेको तथ्य छ। कमजोर बन्दै गएको लट्ठा चँुडियो भने शतकौं इतिहास बोकेको पुलको अस्तित्व मेटिने त होइन भन्नेमा स्थानीय चिन्तित छन्। २०७४ सालको स्थानीय निर्वाचनपछि भिमाद नगरपालिका र गण्डकी प्रदेश सरकारले पटकपटक गरी ९३ लाख रुपैयाँ विनियोजन गरेको थियो। म्याग्दे गाउँपालिका ५ नम्बर वडा कार्यालयले पनि पहिलो वर्ष एक लाख विनियोजन गरेको थियो। तर, पाँचवर्षे कार्यकाल सकिएर नयाँ जनप्रतिनिधि आइसके पनि भिमादको पहिचान फलामे लट्ठाको झोलुंगे पुलको अवस्था भने उही छ। संरक्षण हुन नसक्दा पुलको महŒव र आकर्षण घट्दै गएको छ। यो पुल तत्कालीन समयमा सेती नदी पार गर्ने एक मात्र माध्यम भए पनि अहिले लट्ठा जीर्ण हँुदै गएको छ। काठका फल्याकहरू कुहिएर झर्दै खाली भइसकेका छन््। भिमाद नगरपालिका ७ र म्याग्दे गाउँपालिका वडा नं ५ लाई जोड्ने योे पुल १६ मिटरको छ। पुलको शिलापत्रअनुसार उत्खनन गरेका काँचो फलामलाई कुँदेर पुलको निर्माण गरिएको हो। पुलमा जडान गरिएका सम्पूर्ण धातु कुनै पनि मेसिन तथा कलकारखानाबाट उत्पादन तथा प्रशोधन नगरी हातको सीप प्रयोग गरिएको देखिन्छ। स्थानीय खानीको फलाम प्रयोग गरी साङ्ले झोलुंगे पुल बनाइएको हुनाले यसको महŒव बढी भएको बूढापाका बताउँछन्। भिमाद नगरपालिका र गण्डकी प्रदेश सरकारले पुल संरक्षण तथा पुनः निर्माण शीर्षकमा हरेक वर्ष आलोपालो बजेटको व्यवस्था गर्दै आएको छ। भिमाद नगरपालिकाले आर्थिक वर्ष २०७५०७६ मा ६० लाख, आव २०७७०७८ मा २० लाख विनियोजन गरेको थियो। त्यस्तै, गत वर्ष गण्डकी प्रदेश भौतिक पूर्वाधार मन्त्रालयबाट १२ लाख विनियोजन भएको भिमाद नगरपालिकाकी सूचना अधिकारी टेकावती ढकालले जानकारी दिइन्। उनले बजेट विनियोजन भए पनि जनशक्ति अभावमा काम हुन नसकेको बताइन्। ऐतिहासिक पुलको विषयमा कसैले पनि हात हाल्न नखोज्दा समस्या भएको छ उनी भन्छिन्। उनका अनुसार हालसम्म नगरले छुट्ट्याएको ८० लाखबाट पुल प्रवेशद्वारमा १० लाखको स्वागत गेट बनाउनुबाहेक पुलकै लागि भने एक रुपैयाँ पनि खर्च हुन सकेको छैन। पुल संरक्षणका लागि नगरपालिकाले प्रदेश सरकारसँग समन्वय गरेर चालू आर्थिक वर्षमा ५१ लाख ४१ हजार रुपैयाँको डीपीआर तयार पारे पनि प्रगति केही हुन सकेको छैन। पूर्वमेयर मेखबहादुर थापा भन्छन्, पुलमा काम गर्ने मान्छे खोज्यौं, तर, पुलको लट्ठा कहाँसम्म पुगेको छ भनेर पत्ता लगाउनै सकेनौं। अहिले पुलमाथि घर बनेको छ, प्राविधिक दृष्टिकोणले पहिचान गर्न कठिन भयो। केही भेउ पाइएन, अनि बजेट फ्रिज भएर गयो। भिमाद नगरपालिकाका नवनिर्वाचित मेयर दधिराज सुवेदी यो पुल ऐतिहासिक पुराताŒिवक धरोहर र गौरवका विषय भएको बताउँछन्। त्यसैले संरक्षण गर्नैपर्छ भनेर पहिलेदेखि नै अभियान चलाएकाले पुरातŒवकसँग समन्वय गरी काम गर्ने बताउँछन्। उनी थप्छन्, पहिला पुराताŒिवक विभागबाट काम गर्ने अनुमति नपाउँदा काम गर्न सकिएन। मर्मत र संरक्षण नगरे भोलिको पुस्ताले कसरी हेर्छ। आफ्नै गाउँको फलामखानीबाट निकालेको, पुर्खाले बनाएको र आफ्नै आरानमा बनाएको, बिनाजोडको साङ्लाले बनेको पुलभन्दा यो कति गौरवको विषय होला ? भिमादकी उपमेयर शारदा खनाल भन्छिन्, यो पुल भिमादको चिनारी र सबैभन्दा ठूलो सम्पत्ति हो। यो दोस्रो कार्यकालमा जसरी पनि पुल संरक्षणको काम सम्पन्न गर्नेछौं। म्याग्दे गाउँपालिका५ का वडाध्यक्ष शिवबहादुर आलेले दुई स्थानीय सरकारबीच समन्वय नहुँदा संरक्षणको काम नभएकोे बताउँछन्। यो पुल हाम्रो पुर्खाको चिनारी हो। संरक्षण गर्नैपर्छ भनेर सुरुको वर्ष एक लाख छुट्ट्याएका थियौं। दुई निकायबीच समन्वय हुन सकेन, उनी भन्छन्। पुलको संरक्षणमा निकै चासो राख्दै आएका स्थानीय ध्रुवकुमार श्रेष्ठलाई नगरपालिकाले पुल संरक्षणका लागि गठित समितिको अध्यक्ष बनायो। प्रदेश तथा केन्द्र सरकारसँग समन्वयका लागि श्रेष्ठ दर्जनांै कार्यालय र मन्त्रालय धाए। विभिन्न कार्यालय धाउँदा पाएको सुझावअनुसार पुलको इस्टिमेन्ट बनाउन उनले नगरपालिकालाई सुझाए। सोहीअनुसार इस्टिमेट पनि बन्यो। तर काम अगाडि नबढ्दा उनी आफैं चकित छन्। भन्छन्, पुलको संरक्षणका लागि धेरै धाइयो, पुरातŒव विभागले स्पष्ट योजना ल्याउन भन्यो। सोहीअनुसार काम गर्र्यौं तर अझै काम बढ्न सकेन। स्थानीय फलामबाट निर्मित पुल देशभरि कतै पहिचान भइसकेको छैन। पुलको दुवै छेउका लट्ठाहरू फलामको साङ्लो तयार पारेर जोडिएको छ। उक्त साङ्लो जमिनमा गाडिएको छ। पुलको साङ्लो निकै आकर्षक छन्। यसले पर्यटकलाई लोभ्याउन सक्छ। सेती नदी माथि मोटरेवल पक्की पुल निर्माणसँगै फलामे साङ्लो झोलुङ्गे पुलको अस्तित्व हराएको हो। श्रीकृष्ण शाहीले पुल नजिकैको परिसरमा शिवजी, नारायण, शंकरेश्वरी महादेव, भगवती मन्दिर, झोलुंगे पुल र दुई वटा कलात्मक धर्मशाला निर्माण गरेका थिए। ढुण्डीराज शाहीले शिवजी मन्दिर निर्माण गरेको तथ्य भेटिन्छ। शिवराज भट्ट धनगढीकृष्ण सारु मगरमकवानपुरराजकुमार आलेतनहुँ"
नदीसँगै बग्छन् सुकुमबासीका सुस्केरा,"काठमाडौं : टहरोभित्र जीवन काट्नेलाई जसरी दुःखको भारीले थिचेको छ, त्यसैगरी छानोलाई ढुंगा र टायरले थिचेको भान छ। गगनचुम्बी महलनजिकै देखिने यस्तै टहरामा बस्छन्, काठमाडौंका गरिब सुकुमबासीहरू। काठमाडौं सहरको बीचबाट बग्छ, बाग्मती नदी। किनारमा लस्करै सानाठूला छाप्रा छन्। इँटा र ब्लकले भित्ता ठडिएका छन् अनि टिनले छाएको छानो। कोही साहुले उठीबास लगाएका कारण बाग्मती किनारको सहारामा आए त कोही बाढीले सताएर गाउँबाट लखेटिएर आइपुगे। कोही केही नभएर काम र मामका खोजीमा सहर पस्ने क्रममा किनाराको सहारामा आइपुगे। यसरी विभिन्न कारणले जोडिएर नदीकिनारसँग साक्षात्कार गर्नेहरूको बाग्मतीसँगको यो सम्बन्ध पनि दशकौं पुरानो भइसकेको छ। भाले बासेपछि झिसमिसे बिहानीमै भारी बोक्न कोही असनको गल्लीतिर धाउँछन् त कोही काम खोज्दै बजार। कोही आँखा मिच्दै आफ्नै टहराको पसल खोल्न हात लम्काउँछन्। बस्तीका कति त परिवारलाई थन्क्याएर कमाउन विदेश पनि गएका छन्। काठमाडौं उपत्यका नदीकिनारहरूमा अधिकांश दलित तथा गरिब विपन्न परिवारको बसोबास छ। नेपाल राष्ट्रिय संयुक्त सुकुमबासी मोर्चाका उपाध्यक्ष राजु तामाङका अनुसार काठमाडौं उपत्यकाको नदीकिनारमा ६३ टोल छन्। जहाँ करिब ४ हजार ६ परिवारका झन्डै ३६ हजारको बसोबास छ। २००७ सालदेखि गोदाबरी नदीकिनारमा सुकुमबासीको बस्ती बसेको तथ्यांक पाइन्छ। २०६० सालसम्म नदीकिनारहरूमा उनीहरूको अन्तिम बसोबास गरेको पाइन्छ। बाग्मती, विष्णुमती, मनोहरा र धोबीखोला किनारमा सुकुमबासीको बाक्लो बस्ती छ। नदीकिनारको दुर्गन्धमा बस्न कसलाई मन हुन्छ र ! जीवनको गोरेटोमा कयौं हन्डर खाँदै मानिस बाग्मतीको किनारमा आइपुगेका छन्। जसलाई पसिना बगाउँदा पनि छाक टार्न धौधौ पर्छ। बिरामी परे उपचार पाउन मुस्किल छ। वर्षात्मा उही बाग्मती नदीले डुबाउँछ, जसले ज्यान ओताउने छाप्रो अड्याउने आडभरोसा दिएको छ। जेनतेन वर्षा कटाउने उनै सुकुमबासीलाई पुसमाघको जाडोले पनि उति नै सताउँछ। फेरि वैशाखजेठको चर्को घामले नदीको ढल गन्हाएर बस्ने कठिन हुन्छ। बस्तीमा न बाटोघाटोको ठेगान छ न त खानेपानीको। बाग्मती नदीकिनारमा करिडोर बनाउने योजनामा छ, अधिकार सम्पन्न बाग्मती सभ्यता एकीकृत विकास समितिको। समितिका सूचना अधिकारी इन्जिनियर कमल अर्याल भन्छन्, सुकुमबासी बस्ती व्यवस्थापन नहुँदा करिडोर विस्तारमा अवरोध पुगेको छ। बस्ती व्यवस्थापनका लागि सुकुमबासीको तथ्यांक संकलन गर्ने काम भइरहेको छ। साहुबाट लखेटिएका वीरबहादुर काठमाडौंको गैरीगाउँको बाग्मती किनारमा बस्छन्, वीरबहादुर परियार। नाम वीरबहादुर भए पनि गाउँको साहुबाट लखेटिएको पात्र हुन्, उनी। उमेरले ६५ वर्ष टेक्दैछन्। बुढेसकालको उनको जीवनले अझै सुकुमबासीको बिल्ला भिरेको छ। उनको सारा जिन्दगी भारी भोक्दै र सन्तान हुर्काउँदैमा बित्यो। सिन्धुपाल्चोकमा जन्मेर काभ्रेमा हुर्केका अनि माम र पसिनाको दामको खोजीमा काठमाडौं पसेको पनि १८ वर्ष भइसकेको छ। उहिले दसैंका बेलामा मात्र भात खान पाइन्थ्यो हामी गरिबले। बाजेले पाँच पाथी साहुसँग धान लियो। बुवाले चुक्ता गर्न सक्नु भएन, उनी भन्छन्, जग्गा त कच्याककुचुक गरेर पाँच रोपनी थियो रे। त्यो पनि साहुले खाइदिहाल्यो। अनि उनको परिवार गरिबीको मारले सिन्धुपाल्चोकबाट लखेटिएछ। काभ्रेको पाँचखालमा सरेपछि उनीहरू भाडामा कोठा लिएर बस्न थाले। ज्याला मजदुरी गरेर तीन सन्तान हुर्काए। आधा कमाइ साहुलाई बुझाउँथें। बाँकी अन्नले परिवारलाई वर्षदिन पुग्दैनथ्यो। साहुले भएभरको जग्गा पनि खाइदिहाल्यो। त्यहाँबाट उठीबास भयो। काभ्रेको पाँचखालमा कोठा लिएर हामी बस्न थाल्यौं। छोराहरू ठूला भएपछि कमाउन काठमाडौं पसे। वीरबहादुर श्रीमती पुतली परियारलाई लिएर उनीहरूसँगै सहर हानिए। वीरबहादुर सिलाइ मेसिन चलाउँछन्। त्यसबाटै जीविका चलाउँछन्। भन्छन्, यही त हो नि टेलरको काम। राम्रोसँग ध्यान दिएर गरे तीन, चार सय दिनमा कमाइ भइजान्छ। उनले सिलाइ काम गरेर तीन छोरा पढाए। खुवाइपियाइ गरेर हुर्काए। उनी भन्छन्, जिन्दगीमा दुःख त कति गरियो कति ? जीवन चलाउन रातभरि इँटा पनि बोकियो। तीनै छोरा अहिले मनोहरा नदीकिनारमा बस्छन्। बाग्मती किनारबाट हामीलाई हटाउने हल्ला सुन्दैछु। कुनै ठाउँमा बसोबास मिलाई दिन्छन् कि ? यही आसमा छौं हामी गरिब त, उनी भन्छन्। नदीकिनारमा बस्दा कस्तो समस्या हुन्छ ? थप्छन्, जसको कर्मै फुटेको छ। त्योभन्दा अरू के हुन्छ ? कहिले गाडी हुत्याएर ल्याउला कि अनि कहिले नदी बहुलाएर आउँला कि ? भन्ने पीरले दिनहरू बित्छन्। उनलाई बाग्मती नदीकिनार बिक्री भइरहेको सुन्दा अचम्म लाग्छ। जसको घर अगाडि नदीकिनारमा खाली ठाउँ छ उसले बस्न खोज्नेसँग रुपैयाँ लिएर टहरो बनाउन दिन्छ। वीरबहादुरले २० हजारमा दुई कोठे टहरो बनाउने जग्गा किनेको सुनाए। वीरबहादुर राजतन्त्रविरुद्धको आन्दोलनमा खाली खुट्टा कति हिँडे कति। चुनावमा पनि नहिँडेका होइनन्। तर, एक टुक्रा जग्गाको लालपुर्जा पनि यो जुनीमा उनको हातमा पर्न सकेको छैन। जनआन्दोलन सम्झिँदै उनी थप्छन्, कति हिँडियो, दुःख पाइयो। मैतीदेवी, कमलपोखरी, सिंहदरबार, राजदरबारसम्म हामी नाराजुलुस गर्दै कयौं दिनको आन्दोलनमा हिँड्यौं। देशमा जो पनि नेता आफ्नै लागि त गर्ने रहेछन् नि भन्ने बुझेका छन् उनले। हाम्रा लागि कसले के नै गर्ने हुन् र ? प्रश्न गर्दै उनी भन्छन्, कसले हेर्छ गरिबलाई ? उनीहरू सरकारी पैसा खाने, ५ तला ६ तला बिल्डिङ बनाउने, बस्ने। नयाँ सरकार आए पनि गरिबलाई के भयो ? केही छैन। सुकुमबासीलाई चिनेर सरकारले न्याय दिनुपर्ने वीरबहादुरको भनाइ छ। हामी सरकारको जनता हौं। कसैलाई काखा, कसैलाई पाखा गर्न मिल्दैन, भन्छन्, सरकारले सबै गरिबलाई राम्रो गर्नु पयो। पुलमुनि र बाटोमा हामी सुत्न मिलेन। हामीलाई जहाँ भए पनि थिति र ठेगानसँग राखिदिनु पयो। पुल विस्तारले नदीकिनारको बास हरि सुवेदीको उमेर त्यस्तै ५० वर्ष जति भएको होला। सिनामंगलस्थित गैरीगाउँमा उनी बस्छन्। उनको घरनजिकै सिनामंगलको पुल भत्कियो। नयाँ पुल विस्तार भयो। अरूलाई आउजाउ गर्न सजिलो त भयो। तर, हरिको भने हरिबिजोग छ। उनी मात्रै होइन, नयाँ पुलसँगैको बाटो विस्तारले उनीसहित ६ परिवारको उठीबास लाग्यो। उनीहरूको बास बाग्मती किनारमा पुग्यो, टिनको छाप्रोमा। अब त उनीहरूको त्यहाँबाट उनी उठीबास लाग्दैछ। किनकि बाग्मती किनारमा करिडोर निर्माण भइरहेको छ। अब हामी कहाँ जाउँ ? नदीकिनारमा सडक विस्तार हुँदैछ, उनी भन्छन्, नदीकिनारमा ढुंगाको वाल निर्माण भइरहेको छ। बाटो बनाउने सुन्दैछु। सरकारको काम त हामीले रोक्दैनौं। तर, हामीलाई सरकारले व्यवस्थापन गर्नुपर्छ। हरिको छिमेकी सुनिता चौधरीको पनि बसोबास गैरीगाउँको बाग्मती किनारमै छ। उनको पनि आफ्नै जग्गा थियो। तर, पुलसँगैको बाटो विस्तारकै क्रममा उनी सुकुमबासी भइन्। सुनिताको छिमेकी समिता बिशंखेको पीडा पनि उही छ। नयाँ पुल विस्तारले अरू सबैले सुख पाए। तर, उनको उठीबास भयो। हाम्रो ६ जनाको परिवार नदीकिनारमा बस्छ। नदीको किनारमा अब बाटो विस्तार हुन्छ रे, कहाँ जाने ? सरकारले हाम्राबारे सोचिदिनु पयो, सुनिताले भनिन्। उनको कुरामा हरिले थपें, खोला किनारमा बस्न त समस्यैसमस्या छ। खोला पूरै दुर्गन्धित छ। बाढी आउँदा डुबाउँछ भन्ने डर। राति गाडी दौडिएर आउँदा गाडीले हान्देला भन्ने पीर। बाढी आउँदा रातभर जाग्राम बस्नु पर्छ। जाडोमा नदीकिनारको बास निकै सकसपूर्ण हुने गरेको उनीहरू बताउँछन्। गीताको पनि उस्तै दुःख बाग्मती किनार। वरिपरि ठूला महल। सिनामंगलबाट पश्चिम छ, बाग्मती नदी। सडकभन्दा दक्षिणतिर टिनले छाएको घर नम्बर ए १३१। जहाँ बस्छिन्, गीता विश्वकर्मा। ६९ वर्षको बुढ्यौली उमेर। पावरवाला चस्मामा अडिएको छ, उनको दृष्टिको सहारा। ५५ वर्षदेखि उनी गैरीगाउँको नदीकिनारमा बस्दै आएकी छन्। तर, सुकुमबासी जीवन। बुढेसकालमा पनि उनलाई थातथलोकै चिन्ता छ। उनको परिवार पुस्तौनी सुकुमबासी हुन्। बसेका ठाउँबाट उठीबास हुने उनलाई चिन्ताले सताएको छ। न राति निद्रा लाग्छ, न दिनमा राम्रोसँग भोक अनि प्यास। गीताले जीवनभर सुकुमबासीको बिल्ला भिरिन्। सरकारले एक टुक्रा जग्गा दिएर पनि बसोबासको टुंगो लगाइदिएन। कयौंपटक उनी आँसुको भेलसँग पौठेजोडी गरेर नयाँ जीवन बाँचेकी छन्। ११ वर्षअघि उनले पति सानुमानलाई गुमाइन्। त्यसअघि सासूससुरा पनि। उनले यही जीवनमा पाँच सन्तानमध्ये दुई गुमाउँदा ठूलो पीडा भोगिन्। सुुकुम्बासीको बिल्ला भिरेरै गरिबले जीवन त्यागे। उनीहरूको बासस्थानको भने सरकारले अझै टुंगो गराउँदैनन्। २० वर्षकी छोरी दीपा र २८ वर्षकी छोरो शनि विश्वकर्मा दुवै बिरामी भएर केएमसी हस्पिटलमा प्राण त्यागे। दुवै बिरामी भएका थिए। कालले खोस्यो। पढ्दै थियो र पढ्दापढ्दै बित्यो, उनले भनिन्, अब हाम्रो छोरोछोरी, नातिनातिना गरी ९ जनाको परिवार छ। घर भत्काए हामी कहाँ जाने ? हामी उहिलेदेखि बसेको। कतिपल्ट भत्काउन आइसक्यो तर सकेको छैन। अब खोइ के हुन्छ ? बाग्मती किनारमा सुकुमबासी मात्रै छैनन्, केही धनीमनी पनि छन्। छानबिन गरेर को को सुकुमबासी छन् ? उनीहरूलाई सरकारले हेर्नुपर्छ, सहयोग गर्नुपर्छ। हुने र नहुने छानबिन गर्नुपर्छ, गीता भन्छिन्, हुनेले पनि सुकुमबासी भनेर बसिदिएका छन्। नहुने त बस्ने नै भए। सुकुमबासी भनिएका धनीका कारण खास सुकुमबासी हामीलाई मर्का परेको छ। बाढीले लेखेटेपछि फेरि नदीकिनारमै दिलकुमारी मगर बाढीबाट लखेटिएर २०५७ सालमा सर्लाहीबाट काठमाडौं आइन्। उनी भन्छिन्, २०५० साल बाग्मतीले घर बगायो। हामी अर्काकै जग्गा जमिनमा बसेका थियौं। जहाँ भए पनि बसेर त खाने हो नि भनेर काठमाडौं आयौं। सरकारले गरिबलाई जग्गा दिएर घर बनाइदिनु पर्ने उनको माग छ। टीकाराम परियारको ६ जनाको परिवार २०४६ सालदेखि बाग्मती किनारमा बस्छन्। गरिबीको चक्कीमा पिसिएका टीकारामका बुवा धनबहादुर मामको खोजीमा सर्लाहीको लालबन्दीबाट काठमाडौं सहर पसेका थिए। सुकुमबासी जीवनमै उनको निधन भयो। थुप्रो भयो नदीकिनारमा बसेको। हाम्रो बस्ने अन्त कतै ठाउँ छैन, उनले भने, जे जे काम भेटिन्छ, त्यही त्यही काम गर्ने हो। ज्याला मजदुरी। एकपटक दसैं मान्दै गर्दा नदीको भेल उनको कोठामा छियो। दसैंमा पनि बाटोमा पाल टाँगेर बसे उनीहरू। भन्छन्, बर्खामा खोलाको बाढी प्रत्येक वर्ष सुकुमबासी बस्तीमा पसेर दुःख दिने गरेको छ। कहीँ कतै नपाएर खोलाछेउमा बसेका छौं। चुनावताका लालपुर्जा दिने भन्दै नेताहरूले सुकुमबासी बस्तीमा आश्वासन बाँडेका छन्। विडम्बना, जितेर गएपछि गाउँ पस्दैनन्। ढलको छेउमा गरिब बस्न बाध्य छौं। तीन खेप भोट हालिसक्यौं। चुनावताका सबै नेताले तपाईंहरूको समस्या समाधान गरिदिन्छौं भन्छन्, उनी भन्छन्, तर, जितेर गएपछि मुख देखाउन आउँदैनन्। के गर्ने ? हामी ठगेको ठगै गर्छन्। आइतीमाया माझी खोलाको पुलमा मकै बिक्री गरेर जीवन चलाउँछिन्। भन्छिन्, नदी बाग्मती किनारमा बसेको २० वर्ष भयो। अब कहाँ जाने ? गैरीगाउँमा बस्ने ३१ वर्षीय सुमन राई पेन्टिङको काम गर्छन्। उनी भन्छन्, सुकुमबासी जीवन बाँच्न अति कठिन हुँदोरहेछ। बस्तीमा नुहाउने पानी पनि छैन, पिउने पानीको कुरो त परैको हो। बसेकै ठाउँमा बास होस् २०५७ सालदेखि गैरीगाउँस्थित सुकुमबासी बस्तीमा सीता थापा बस्दै आएकी छन्। जीवन धान्नै कठिन भएपछि तनहुँबाट उनी बाग्मती किनारमा आएर बसेकी थिइन्। वर्ष दिन काम गर्दा ६ महिना खान नपुग्ने हामी गाउँबाट पेट पाल्न काठमाडौं पसेका थियौं, उनी भन्छिन्, श्रीमान् ज्याला मजदुरी गर्नुहुन्छ। म सानो पसल गरेर खान्छु। थापाले अहिले बसेको ठाउँमा सरकारले व्यवस्थित गरिदिए आफूहरूको राम्रो हुने बताउँछिन्। लालपुर्जा दिएर यहाँको बस्तीलाई यही व्यवस्थित गरिदिनु पर्छ। गरिखाने ठाउँमा हाम्रो व्यवस्थापन गर्नुपर्छ। यहाँबाट चोभारको डाँडामा थुपारिदिए भने के काम ?, उनी थप्छिन्। गैरीगाउँमै बसोबास भयो भने धनीमानीका घरमा भाँडा मोलेर पनि सुकुमबासीले गरिखाने उनको बुझाइ छ। अन्तै टाढा लगेर राख्यो भने के खाने ? एक कोठा किन नहोस्, जहाँ बसेका छौं, त्यही बस्न दिनुपर्छ, उनी सरकारसँग आस गर्छिन्। गैरीगाउँस्थित बाग्मती किनारमा बस्दै आएकी रामकुमारी श्रेष्ठ एकल महिला हुन्। २०४५ सालमा रामेछापबाट काठमाडौं आएकी थिइन्, श्रीमान्सँगै। पाँच वर्षअघि उनका पति खसे। गाउँमा केही छैन हाम्रो। काम गरेर खान नपुगेर सहरमा आयौं। सात जनाको परिवार छ, उनी भन्छिन्, सरकारले अन्त सारिदियो भने कमाएर खान गाह्रो छ। सुकुमबासीको तथ्यांक संकलन गरिँदै नदीमा रिटेनिङ वाल लगाएर खोलाको दुवै किनारमा २०२० मिटर सडक विस्तार गर्न अधिकार सम्पन्न बाग्मती सभ्यता एकीकृत विकास समितिले योजना बनाएको छ। तर, नदीकिनारमा सुकुमबासी बस्ती छ। त्यसैले काम अगाडि नबढेको समितिको भनाइ छ। नदीकिनारमा अव्यस्थित बस्तीले बाग्मती नदी प्रदूषित भइरहेको छ। करिडोर तथा नदीकिनारको ब्युटिफिकेसनको काम हुन सकेको छैन, उनी भन्छन्। बाग्मतीसहितका नदीकिनारमा रहेको बस्तीलाई व्यवस्थित गर्न सहरी विकास मन्त्रालयले २०७८ फागुन १६ गते समिति गठन गरेको थियो। समितिका सदस्य वीरेन्द्र थपलियाको अध्यक्षतामा बनेको ७ सदस्यीय कमिटीलाई समितिको कार्यक्षेत्रभित्रका अव्यवस्थित बसोबासलाई व्यवस्थित गर्न सरोकारवाला पक्षसँग समन्वय गरी प्रारम्भिक खाका तयार गर्ने र दीर्घकालीन निक्र्योल निकाल्न जिम्मा दिएको छ। त्यो समितिले अहिले सुकुमबासीको तथ्यांक संकलन गरिरहेको छ। बाग्मती किनारबाट हामीलाई हटाउने हल्ला सुन्दैछु। कुनै ठाउँमा बसोबास मिलाई दिन्छन् कि ? यही आसमा छौं हामी गरिब त ।वीरबहादुर परियार, गैरीगाउँ हुने र नहुने छानबिन गर्नुपर्छ। हुनेले पनि सुकुमबासी भनेर बसिदिएका छन्। नहुने त बस्ने नै भए। सुकुमबासी भनिएका धनीका कारण खास सुकुमबासी हामीलाई मर्का परेको छ।गीता विश्वकर्मा, गैरीगाउँ सुकुमबासी बस्ती व्यवस्थापन नहुँदा करिडोर विस्तारमा अवरोध पुगेको छ। बस्ती व्यवस्थानका लागि सुकुमबासीको तथ्यांक संकलन गर्ने काम भइरहेको छ।कमल अर्याल, इन्जिनियर एवं सूचना अधिकारी, अधिकारसम्पन्न बाग्मती सभ्यता एकीकृत विकास समिति"
पश्चिम सेती भारतीय कम्पनीलाई,"काठमाडौं : सरकारले ७५० मेगावाट क्षमताको पश्चिम सेती जलविद्युत् आयोजना निर्माणको जिम्मा भारतीय कम्पनीलाई दिएको छ। असार ६ को मन्त्रिपरिषद् बैठकले भारतीय जलविद्युत् कम्पनी एनएचपीसी लिमिटेडलाई पश्चिम सेती निर्माणको जिम्मा दिएको लगानी बोर्डका प्रवक्ता अमृत लम्सालले जानकारी दिए। जेठ २३ मा बसेको बोर्डको ५१औं बैठकले भारतीय कम्पनीलाई दिन सरकार समक्ष सिफारिस गरेको थियो। सरकारको संकेत पाएपछि भारतीय सरकारी कम्पनी एनएचपीसीले जेठको तेस्रो साता लगानी बोर्डमा आवेदन पठाएको थियो। निर्णयका लागि बोर्डले सरकारलाई सिफारिस गरेको थियो। पश्चिम सेती आयोजना अस्ट्रेलियन कम्पनी स्मेक र चिनियाँ कम्पनी थ्री गर्जेजेले लामो समयसम्म होल्ड गरेर राखेका थिए। सम्भाव्यता अध्ययन भएको ४० वर्षपछि पश्चिम सेती निर्माणको जिम्मा पाउनेमा भारतीय कम्पनी तेस्रो नम्बरमा छ। एनएचपीसीलाई बनाउन दिने निर्णयपछि सरकारले वार्ता समिति पनि गठन गरेको छ। बोर्डका प्रमुख कार्यकारी अधिकृत सुशील भट्टको नेतृत्वमा गठित वार्ता समितिमा प्रधानमन्त्री कार्यालय, अर्थ मन्त्रालय, कानुन मन्त्रालय, ऊर्जा मन्त्रालयका सहसचिवहरू, नेपाल विद्युत् प्राधिकरणका कार्यकारी निर्देशक, बोर्डकै सहसचिवलगायत सदस्य छन्। वार्ता समितिको प्रारम्भिक बैठक शुक्रबार नै बसेको छ। पश्चिम सेती आयोजना तयारीको सुरुवात भएको छ, लम्सालले अन्नपूर्ण पोस्ट्सँग भने, अब सम्झौताका लागि ज्ञापनपत्रको ढाँचा बनाउँछांै। त्यसपछि छलफलका लागि भारतीय कम्पनीलाई बोलाइनेछ। एनएचपीसीसँग साउनको पहिलो हप्ताभित्र सम्झौता गर्ने तयारी भइरहेको प्रवक्ता लम्सालले बताए। पश्चिम सेतीसँगै क्यासकेड आयोजना पश्चिम सेती (एसआर६) (४५० मेगावाट) निर्माणको जिम्मा पनि सोही कम्पनीले नै दिने सरकारको तयारी छ। पश्चिम सेती पूर्ण जलाशययुक्त बनाउने वा अर्धजलाशययुक्त बनाउने भन्ने जिम्मा पनि एनएचपीसीलाई नै दिइएको छ। लगानी बोर्डको २०७८ असार ८ गतेको बैठकले पश्चिम सेती र एसआर६ जलविद्युत् परियोजनाको विकास तथा लगानीबारे अध्ययन गर्न राष्ट्रिय योजना आयोगका उपाध्यक्षको संयोजकत्वमा समिति गठन गरेको थियो। उक्त समितिले करिब आठ महिना लगाएर बोर्ड समक्ष प्रतिवेदन पेस गरेको थियो। परियोजना विकासकर्ताले चाहेअनुसार आयोजना बनाउन दिनुपर्ने निष्कर्ष अध्ययन समितिको थियो। उक्त प्रतिवेदनले आयोजनालाई अनुकूलन अवस्थामा अघि बढाउन सुझाव दिएको बोर्डका सहप्रवक्ता रमेश अधिकारीले बताए। पश्चिम सेतीलाई सुरुमा ५५० मेगावाटको जलाशययुक्त आयोजनाको रुपमा परिकल्पना गरिएको थियो। पछिल्ला दिनमा ७५० मेगावाट बनाउने भनिएको छ। जलाशयुक्त बनाउँदा ८ घण्टाको स्टोरेज हुने र अर्धजलाशययुक्त बनाउँदा ४ घण्टाको स्टोरेज क्षमता हुने अध्ययनले देखाएको छ। यो भनेको सुक्खायामको समयमा हुने स्टोरेजको क्षमता हो। जलाशययुक्त बनाउँदा बझाङको देउडा बजार पूरै डुबानमा पर्ने, धेरै घरधुरीलाई स्थानान्तरण गर्नुपर्ने र पुनस्र्थापन खर्च पनि धेरै लाग्ने समितिको प्रतिवेदनले देखाएको बोर्डका परामर्शदाता टिपेन्द्र चन्दले बताए। त्यसबाट ३३५६९८ हेक्टर जमिन डुबान पर्ने देखिन्छ। जसमा २०५९१८ हेक्टर सरकारी र १२९७७९ हेक्टर निजी जमिन पर्छ। समितिको अध्ययनले धेरै ठूलो क्षेत्र डुबानमा पर्ने देखाएपछि जलाशययुक्त बनाउने वा अर्धजलाशययुक्त बनाउने भन्ने जिम्मा आयोजना विकासकर्तालाई नै दिइएको चन्दले बताए। एसआर६ पहिला ३०८ मेगावाटको जलाशययुक्त आयोजना बनाउने भनिएको थियो। हाल ४५० मेगावाटको जलाशययुक्त आयोजनाको कल्पना गरिएको छ। अब ७५० मेगावाटको पश्चिम सेती आयोजना जसले बनाउँछ यो पनि उसले नै पाउने बोर्डले सिफारिस गरेको छ। पश्चिम सेतीको खाका तयार भएपछि एसआर ६ को पनि टुंगो लाग्ने बताइएको छ। एउटै डेभलपरलाई दिँदा माथिको अनुकूलनअनुसार तलको पनि डिजाइन गर्न सक्छ भन्ने कुरा भएको चन्द बताउँछन्। पश्चिम सेती आयोजनाको लगानीको मोडालिटीमा सार्वजनिक निजी साझेदारी (पीपीपी) गर्ने भन्ने प्रस्ताव गरिएको छ। बूढीगण्डकी जस्तै यसलाई पनि सरकारले बनाउन सक्छ कि भनेर अध्ययन भएको थियो। तर, वार्षिक रूपले करिब ३० अर्ब नै छुट्ट्याउनुपर्ने देखियो। यसले गर्दा राज्यको आर्थिक व्यवस्थाले नभ्याउने भयो, परामर्शदाता चन्द बताउँछन्। विद्युत् उत्पादन, प्रसारण र बजारको सुनिश्चितता विकासकर्तालाई नै आयोजनाको निर्माणको जिम्मा पाएको एनएचपीसीले चाहेअनुसार उत्पादित विद्युत् बिक्रीवितरण गर्न सक्नेछ। पश्चिम सेतीका दुई आयोजनाबाट उत्पादित १२ सय मेगावाट आन्तरिक बजारले धान्न नसक्ने अवस्था छ। एनएचपीसी भारतीय सरकारी कम्पनी हो। यसले ७ हजार मेगावाट भारतीय राष्ट्रिय ग्रिडमा विद्युत् जोडेको अनुभव छ। यसका साथै, भारतीय ऊर्जा बजारमा कोइला इन्धनलाई विस्थापित गर्ने र जलविद्युत् ऊर्जाको प्रयोग बढाउने सम्भावना प्रचुर छ भने भारतमा ऊर्जा व्यापारको पूर्वाधार पनि विस्तारित हुँदैछ। तत्कालीन राजा वीरेन्द्र र रानी ऐश्वर्यले फ्रान्स भ्रमणका बेला त्यहाँका कम्पनीलाई नेपालमा पनि जलविद्युत्् आयोजना निर्माण गर्न आग्रह गरेका थिए। त्यसपछि फ्रान्सको सोग्रेह कम्पनी २०३८ सालमा आयोजना अध्ययन गर्न आएको थियो। सोग्रेहले झन्डै ३९ वर्षअघि अध्ययन गरी विद्युत्् उत्पादन गर्न सकिने प्रस्ताव गरेको थियो। त्यतिबेला बढीमा १ सय ५० मेगावाट उत्पादन गर्ने योजना थियो। तर, सोग्रेहले निर्माणको अनुमति पाएन। २०५१ सालमा जलस्रोत मन्त्रालय र स्नोई माउन्टेन इन्जिनियरिङ कम्पनी (स्मेक)बीच तीनवर्षे समयावधिमा आयोजनाको थप अध्ययन र विकास गर्ने समझदारी भएको थियो। उक्त अध्ययनले ७५० मेगावाट उत्पादन हुन सक्ने देखिएको हो। २०५४ मा सरकारले स्मेकलाई निर्माणको अनुमति दियो। तर, स्मेकले अनेक बहानामा काम अघि बढाएन। २०५४ सालमा नै स्मेकले डिटेल इन्जिनियरिङ रिपोर्ट र २०५६ सालमा वातावरणीय प्रभाव मूल्यांकन (ईआईए) पनि तयार पारेको थियो। तर, जिम्मा दिएको करिब १८ वर्षपछि २०६८ सालमा सरकारले स्मेकसँगको सम्झौता तोड्यो। स्मेकमा नयाँ व्यवस्थापन आएपछि यो आयोजनालाई अघि बढाउन नचाहेको पूर्व ऊर्जासचिव अनुप उपाध्याय बताउँछन्। लगानी जुटाउन नसकेको भनेर स्मेक पछि हटेको थियो। सरकारले २०६९ सालमा चाइना थ्री गर्जेजसँग निर्माण सम्झौता गर्यो। यसै वर्ष लगानी बोर्डसँग पनि आयोजना विकासका लागि चिनीयाँ कम्पनीले सम्झौता गरेको थियो। थ्री गर्जेजले पनि अध्ययन गरेको थियो भने नेपाल विद्युत् प्राधिकरणसँग ज्वाइन्ट भेन्चर गरेर अघि बढ्नेसम्मको सहमति भएको उपाध्यय बताउँछन्। पहिला पूर्वपश्चिमको प्रसारण लाइनको क्षमताले धान्दैनथ्यो। आयोजनाको लागत र प्रसारण लाइनको लागतले यो आयोजना ओझलमा पर्र्यो। हाम्रो प्राथमिकतामा पनि परेन। प्रसारण लाइनको लागतमा प्रतिकिलोमिटर ६ करोड लाग्ने अनुमानमा करिब ३ सयदेखि ४ सय किलोमिटर बनाउनुपर्ने हुन्छ। अनि आयोजनाको लागत प्रतिमेगावाट २० करोड रुपैयाँ हुने हुँदा पनि यो नेपालीको कल्पनाभन्दा बाहिर थियो। उनीहरू सबै कुरामा सक्षम मानिन्छन्। उनीहरूले अध्ययन गरे। प्राधिकरणको पार्टनरसिप बनाउने पनि निर्णय भएको थियो। ज्वाइन्ट भेन्चर पनि खोल्ने भने। सरकारको बारम्बारको ताकेतापछि पनि थ्री गर्जेजले आयोजनाको काम अघि बढाउन सकेन। उल्टै चिनीयाँ कम्पनीले नै बजारको सुनिश्चितताको बारेमा सरकारसँग प्रश्न गर्न थाल्यो। तिमीहरू बिजुली कहाँ बेच्छौं, तिमीहरूले हामीलाई बेचेको बिजुलीको पैसा कसरी तिर्छांै। पीपीएको रेटको विषयहरूसँगै विद्युत् प्राधिकरणको क्षमतामा नै शंका गर्यो, उपाध्याय जानकारी दिन्छन्।"
एकीकृत समाजवादीको केन्द्रीय कमिटी बैठक बस्दै,"काठमाडौं : नेकपा एस (एकीकृत समाजवादी) को केन्द्रीय कमिटीको बैठक शनिबार बबरमहलस्थित कार्की बैङ्कटमा बस्दै छ । बिहान ११ बजेबाट बैठकमा स्थानीय तह निर्वाचनको समिक्षा, आगामी कार्ययोजना, सङ्गठनात्मक अवस्था, गठबन्धनलाई आगामी निर्वाचनसम्म कायम राख्ने वा नराख्नेलगायत विषयमा छलफल हुने बताइएको छ । आइतबारसम्म चल्ने बैठकमा समसामयिक राजनीतिक विषयमा छलफल, जलवायु परिवर्तन, खाद्य सङ्कट र आर्थिक सङ्कटका विषयमासमेत छलफल गरिने तथा जिल्ला, प्रदेशका वस्तुगत अवस्थाको सम्बन्धित नेताबाट रिपोर्टिङ गरिने पार्टीको प्रचार विभागका उपप्रमुख शम्भु श्रेष्ठले जानकारी दिए। उपप्रमुख श्रेष्ठले आगामी प्रतिनिधिसभा र प्रदेशसभा निर्वाचनलाई केन्द्रित गरी छलफल गरिने बताए।"
नियुक्त भएको एक महिनापछि काठमाडौं आइपुगे भारतीय राजदूत श्रीवास्तव,"काठमाडौं : नेपालका लागि नवनियुक्त भारतीय राजदूत नवीन श्रीवास्तव काठमाडौं आइपुगेका छन्। भारतीय विदेश मन्त्रालयले श्रीवास्तवलाई जेठ ३ गते नेपालका लागि राजदूत नियुक्त गरेको थियो। नियुक्त भएको एक महिनापछि श्रीवास्तव शनिबार अपराह्न नयाँदिल्लीबाट कार्यभार सम्हाल्न भिस्तरा एयरको उडानमार्फत काठमाडौं आइपुगेका हुन्। त्रिभुवन अन्तर्राष्ट्रिय विमानस्थलमा राजदूत श्रीवास्तवलाई भारतीय राजदूतावासका नियोग उपप्रमुख एवं कार्यवाहक राजदूतको जिम्मेवारी सम्हालिरहेकी नामग्य सी खम्पा, दूतावासका अधिकारी र शुभेच्छुकहरुले स्वागत गरेका थिए। निवर्तमान राजदूत विनयमोहन क्वात्रा भारतको विदेश सचिवमा बढुवा भएपछि उनको ठाउँमा श्रीवास्तवलाई नियुक्ति गरिएको थियो। यसअघि विदेश मन्त्रालयमा एडिसनल सेक्रेटरीकारुपमा श्रीवास्तवले चीन, जापान, कोरिया र मङ्गोलिया मामिला हेर्ने पूर्वी एसिया डिभिजनको प्रमुख थिए। करियर कूटनीतिज्ञ श्रीवास्तव चिनियाँ मामिला जानकार हुन्। उनले भारत चीन तनाव साम्य पार्न महत्वपूर्ण भूमिका खेलेका छन्। पूर्वीलद्दाख सीमा विवादबारे चीनसँग विभिन्न चरणमा कूटनीतिक वार्ता गर्न भारतीय वार्ता टोलीको नेतृत्व पनि गरेका थिए। श्रीवास्तवले सन् २०१५ देखि २०१७ सम्म कम्बोडियाका लागि भारतीय राजदूतका रुपमा काम गरिसकेका छन्। साथै उनले वासिङटन डिसी, बेइजिङ, संघाई र हङकङमा विभिन्न जिम्मेवार पदमा रही काम गरेका छन्।"
"१० भाइ नेतामाथि माधब नेपालको आक्रोश : धारेहात लगाउँछन्, दास भएका छन्","काठमाडौं : नेकपा एकीकृत समाजवादीका अध्यक्ष माधवकुमार नेपालले तत्कालीन समयमा नेकपा एमालेमा विद्रोह गर्दा साथमा रहेका १० भाइ नेतामाथि आक्रोश व्यक्त गरेका छन्। पार्टीको केन्द्रीय कमिटी बैठकमा नेपालले कथित १० भाइका अभिव्यक्तिहरु सुन्न लायक नभएको बताएका हुन्। उनले भने, यी कथित १० भाइका अभिव्यक्ति म सुन्दैछु। अझै पनि उनीहरुको दिमागबाट नशा उत्रिएको छैन। तथानाम जथाभावी लेखिरहेका छन्। दासोचित ढंगले त्यहाँ बसिरहेका छन्। कुनै मूल्य र मान्यता उनीहरुको छैन। कुनै पदीय गरिमाको सम्मान पाएका छैनन्। तर, पनि हामीलाई धारेहात लगाउने दुस्साहस गरिरहेका छन्। नगरुन्। हामीले संविधानको रक्षा गर्यौं। अध्यक्ष नेपालले बाध्य भएर विद्रोह गर्नुपरेको बताए। नेपालले भने, विद्रोह गर्नै पर्थ्यो, त्यो जायज थियो। विद्रोह नगरेको भए दास बन्नुपर्थ्यो। या राजनीतिबाट पलायन भएर हिँड्नुपर्थ्यो। नेकपा एमालेका सचिव योगेश भट्टराइले शुक्रबार समाजिक संजालमार्फत् माधब नेपाललाई लक्षित गर्दै 'आत्माबोध र पश्चातपः सिर्फ कहिले ?' भन्दै लेखेका थिए। उनले भने, पार्टीको सल्लाह अनुसार चलिरहेका छौं कि छैनौं। १० भाइले तथानाम लेखिरहेका छन्। हामीलाई धारेहात लगाउन दुस्साहस गरिरहेका छन्।"
"एसपीपी लागु भए अमेरिकी सेना आउँछ, नेपाल युद्ध भूमि बन्छ : वामदेव गौतम","काठमाडौं : नेकपा एकता राष्ट्रिय अभियानका संयोजक वामदेव गौतमले कम्युनिष्टहरुको दवावमा सरकारले अमेरिकासँगको सैन्य गठबन्धन स्टेट पार्टनरसिप पोग्राम(एसपीपी) रद्द गरेको बताएका छन्। अभियानको राष्ट्रिय भेलालाई संम्बोधन गर्दै गौतमले कम्युनिष्ट शक्तिहरुको दवावमा मात्र नेपाली सेना र अमेरिकी सेनाबीच भएको एसपीपी सम्झौता मन्त्रिपरिषद्ले रद्द गरेको बताएका हुन्। 'एसपीपी अमेरिकाको सैन्य गठबन्धन हो, त्यसमा नेपाली सेना सहभागी हुन सक्दैन', उनले भने। राष्ट्रिय सभा सदस्यसमेत रहेका गौतमले कम्युनिष्टहरु एक हुनुको विकल्प नभएको बताए। एमसीसी र एसपीपी दुवै कार्यक्रम अमेरिकको इन्डोप्यासिफिक रणनीति अन्तरगत भएको गौतमले दावी गरे। उनले शेर बहादुर देउवा प्रधानमन्त्री भएका बेलामा राष्ट्रघाती काम हुने गरेको बताए। एमसीसी, एसपीपी मुलुकका लागि राष्ट्रिघाती कार्यक्रम हुन', गौतमले भने, एसपीपी लागु भए अमेरिकी सेना आउँछ। त्यसपछि नेपाल युद्ध भूमि बन्छ।'"
"बर्दियाका स्थानीय सरकारको प्राथमिकता पूर्वाधार, कृषि, शिक्षा र रोजगारमा","गुलरिया : बर्दियाका स्थानीय तहहरुले नीति तथा कार्यक्रममार्फत् बजेट सार्वजनिक गरेका छन्। पूर्वाधार, कृषि, शिक्षा, स्वास्थ्य र रोजगारी स्थानीय सरकारको प्राथमिकतामा छन्। गुलरिया नगरपालिकाले वितरणमुखी कार्यक्रमलाई निरुत्साहित गर्दै उत्पादनमुखी पालिका बनाउने नीति लिएको छ। जिल्लाका सबै पालिकाहरुले पूर्वाधार, कृषि, शिक्षा, स्वास्थ्य र रोजगारीलाई प्रमुख प्राथमिकतामा राखेका छन्। कृषि, घरेलु उद्यम, पशुपालन ब्यवसायमा जोड दिई आयमुलक रोजगारीका अवसर सिर्जना गर्दै गरिबी न्युनीकरण गर्ने गुलरिया नगरपालिकाले लक्ष्य लिएको नगरप्रमुख मुक्तिनाथ यादवले बताए। कोभिड१९ लगायत प्राकृतिक प्रकोपबाट रोजगारी गुमाएका नगरका स्थानीयलाई रोजगारी सिर्जना गरी स्वरोजगार बनाउने नीति नगरको छ। बर्दियाका सबै पालिकाहरुले पूर्वाधार, कृषि, पशुपालन, सरसफाई, शिक्षा, स्वास्थ्यलाई केन्द्रमा राखी अघि बढ्ने निति लिइएको प्रमुख यादवले प्रष्ट्याए। गुलरिया नगरपालिकाले चालु आवको भन्दा बढी बजेट प्रक्षेपण गरेको छ। आगामी बर्षका लागि रु १ अर्ब ५ करोड अनुमानित बजेट नगरसभामा पेस गरेको गुलरिया नगरपालिकाकी उपप्रमुख सावित्रा गौतमले बताइन्। कृषि तथा पशुपंक्षी क्षेत्रको विकास र सुधार गरी उत्पादन र उत्पादकत्व वृद्धि गर्दै रोजगार सिर्जना गर्ने लक्ष्य हाम्रो छ। नगरमा गुणस्तरीय स्वास्थ्य सेवा, शिक्षा, स्थायी भौतिक पूर्वाधार, कोभिड१९ रोकथाम, नियन्त्रण, आय आर्जन वृद्धि गर्नेलगायतका विषयमा नगरले जोड दिएको छ। बर्दियाको बढैयाताल गाउँपालिकामा नगरसभा सुरु हुन सकेको छैन। बाँकी पालिकाहरु आगामी बजेट निर्माणको तर्खरमा जुटेका छन्। गुलरिया नगरपालिकाले वितरणमुखी कार्यक्रमहरुलाई निरुत्साहित गर्दै उत्पादनमुखी बनाउनेतर्फ जोड दिएको प्रमुख प्रशासकिय अधिकृत प्रकाश देवकोटले जानकारी दिए। आन्तरिक, प्रदेस र संघीय सरकारको बजेटबाट आय अनुमान गरी वार्षिक बजेट सुनिश्चित गरेको उनले बताए। नेपालको संविधानको धारा २३० तथा स्थानीय सरकार सञ्चालन ऐन २०७४ को दफा ७१ अनुरुप आगामी बजेटको आय ब्यय प्रस्तुत गरिएको हो। आन्तरिक राजस्व, राजस्व बाँडफाँडबाट प्राप्त हुने रकम र विभिन्न अनुदान रकमबाट अनुमानित बजेट प्रस्तुत गरिएको छ। बर्दिया जिल्ला पूर्वाधार, शिक्षा, स्वास्थ्यलगायत सरसफाईका दृष्टिले पछि पारिएको जिल्ला हो। यहाँका नागरिकका आवश्यकताहलाई प्राथमिकता दिई स्थानीय सरकारहरुले दीगो विकासका लागि प्रभावकारी रुपमा बजेट निनियोजन गर्नुपर्ने स्थानियको भनाइ छ। मधुवन नगरपालिकाले पनि १ अर्ब ५ करोड ६८ लाख २८ हजार रुपैयाँ आगामी बजेट प्रस्तुत गरेको छ। पूर्वाधार, स्वास्थ्य, शिक्षा, सरसफाई, खानेपानी, रोजगारीदेखि हरियालीसम्म नगरको प्राथमिकतामा परेको मधुवन नगरपालिकाका प्रवक्ता मेक बहादुर गुरुङले बताए। राजापुर नगरपालिको पनि बजेट सार्वजनिक गरेको छ। नगरउप्रमुख मनकला कुमारी चौधरीले शिक्षा र स्वास्थ्यलाई प्राथमिकता दिदै १ अर्ब ३ करोड ७४ लाख रुपैयाँ आगामी वर्षको बजेट नगरसभामा प्रस्तुत गरेकी छन्। बारबर्दिया नगरपालिकाको कृषि, शिक्षा, स्वास्थ्य लगायता क्षेत्रमा केन्द्रित हुँदै उपप्रमुखले ८९ करोड ८७ लाख रुपैयाँ बजेट प्रस्ताव पेस गरेङ्कि छद्द्। गेरुवा गाउँपालिकाले पूर्वाधार कृषि, पशु, युवा उद्यमी, स्वास्थ्य, शिक्षा, पढ्दै कमाउँदै लगायत बडघरलाई सक्षम पार्ने नीतिसहित ५४ करोड ५७ लाख रुपैयाँ गाउँसभामा प्रस्तुत गरेको गेरुवा गाउँपालिकाका सुचना अधिकारी प्रकाश शर्माले जानकारी दिए। बाँसगढी नगरपालिकाले पनि कृषि, युवा लगायत स्वास्थ्य, शिक्षा, रोजगार क्षेत्रलाई प्राथमिकतामा राखी ८४ करोड ८९ लाख ९७ हजार रुपैयाँ नगरसभामा पेस गरेको बाँसगढी नगरपालिकाका नगर प्रमुख खडकबहादुर खड्काले बताएका छन्। ठाकुरबाबा नगरपालिकाले पूर्वाधार, कृषि, शिक्षा, पर्यटन, संरक्षण लगायतका क्षेत्रलाई प्राथमिकतामा राखेको छ। बढैयाताल गाउँपालिकामा विवाद सिर्जना भई कार्यपालिकाको बैठक हुन नसक्दा गाउँसभाको उद्घाटन सत्र रोकिएको गाउँपालिका अध्यक्ष हिमालय त्रिपाठीले बताए। सभा सुरु नहुँदा गाउँपालिकाले नीति तथा बजेट प्रस्तुत गर्न पाएको छैन।"
अनेरास्ववियूको बारामा सिठी जुलुस,"सिमरा : मूल्यवृद्धिको विरोधमा नेकपा एमाले निकट अखिल नेपाल राष्ट्रिय स्वतन्त्र विद्यार्थी युनियन(अनेरास्ववियू) ले शनिबार बाराको सिमरामा सिठि जुलुस निकालेको छ। केन्द्रीय कार्यक्रम अन्तर्गत अनेरास्ववियू बाराले सिमरा चोकमा सिठी जुलुस निकालेको हो। पेट्रोलियम पदार्थमा सरकारले मूल्यबृद्धि गरेको र महंगी बढाएको भन्दै अनेरास्ववियूले जुलुसका क्रममा महंगी घटाउन र मूल्यवृद्धि फिर्ता लिन माग गरेको थियो। यसैगरी सिठि जुलुसअघि अनेरास्ववियुको सिमरामा सम्पन्न मधेस प्रदेश बैठकमा जनप्रतिनिधिलाई सम्मान गरिएको थियो। अनेरास्ववियूको विभिन्न जिम्मेवारीमा रही बैशाख ३० गते सम्पन्न स्थानीय निर्वाचनबाट निर्वाचित जनप्रतिनिधिलाई सम्मानित गरिएको हो। सम्मानित हुनेमा निजगढ नगरपालिकाककी उपप्रमुख सोममाया थिङ्, रौतहट चन्द्रपुर नगरपालिका४ का वडाध्यक्ष रवी राना मगर, हरिवन नगरपालिका८ का अध्यक्ष प्रज्वल ढुंगाना, महोत्तरी मनरा सिसवा नगरपालिका१ का अध्यक्ष गोविन्द चौरसियासहित सात जनालाई सम्मान गरेको हो।"
पश्चिम सेती भारतीय कम्पनीलाई,"काठमाडौं : सरकारले ७५० मेगावाट क्षमताको पश्चिम सेती जलविद्युत् आयोजना निर्माणको जिम्मा भारतीय कम्पनीलाई दिएको छ। असार ६ को मन्त्रिपरिषद् बैठकले भारतीय जलविद्युत् कम्पनी एनएचपीसी लिमिटेडलाई पश्चिम सेती निर्माणको जिम्मा दिएको लगानी बोर्डका प्रवक्ता अमृत लम्सालले जानकारी दिए। जेठ २३ मा बसेको बोर्डको ५१औं बैठकले भारतीय कम्पनीलाई दिन सरकार समक्ष सिफारिस गरेको थियो। सरकारको संकेत पाएपछि भारतीय सरकारी कम्पनी एनएचपीसीले जेठको तेस्रो साता लगानी बोर्डमा आवेदन पठाएको थियो। निर्णयका लागि बोर्डले सरकारलाई सिफारिस गरेको थियो। पश्चिम सेती आयोजना अस्ट्रेलियन कम्पनी स्मेक र चिनियाँ कम्पनी थ्री गर्जेजेले लामो समयसम्म होल्ड गरेर राखेका थिए। सम्भाव्यता अध्ययन भएको ४० वर्षपछि पश्चिम सेती निर्माणको जिम्मा पाउनेमा भारतीय कम्पनी तेस्रो नम्बरमा छ। एनएचपीसीलाई बनाउन दिने निर्णयपछि सरकारले वार्ता समिति पनि गठन गरेको छ। बोर्डका प्रमुख कार्यकारी अधिकृत सुशील भट्टको नेतृत्वमा गठित वार्ता समितिमा प्रधानमन्त्री कार्यालय, अर्थ मन्त्रालय, कानुन मन्त्रालय, ऊर्जा मन्त्रालयका सहसचिवहरू, नेपाल विद्युत् प्राधिकरणका कार्यकारी निर्देशक, बोर्डकै सहसचिवलगायत सदस्य छन्। वार्ता समितिको प्रारम्भिक बैठक शुक्रबार नै बसेको छ। पश्चिम सेती आयोजना तयारीको सुरुवात भएको छ, लम्सालले अन्नपूर्ण पोस्ट्सँग भने, अब सम्झौताका लागि ज्ञापनपत्रको ढाँचा बनाउँछांै। त्यसपछि छलफलका लागि भारतीय कम्पनीलाई बोलाइनेछ। एनएचपीसीसँग साउनको पहिलो हप्ताभित्र सम्झौता गर्ने तयारी भइरहेको प्रवक्ता लम्सालले बताए। पश्चिम सेतीसँगै क्यासकेड आयोजना पश्चिम सेती (एसआर६) (४५० मेगावाट) निर्माणको जिम्मा पनि सोही कम्पनीले नै दिने सरकारको तयारी छ। पश्चिम सेती पूर्ण जलाशययुक्त बनाउने वा अर्धजलाशययुक्त बनाउने भन्ने जिम्मा पनि एनएचपीसीलाई नै दिइएको छ। लगानी बोर्डको २०७८ असार ८ गतेको बैठकले पश्चिम सेती र एसआर६ जलविद्युत् परियोजनाको विकास तथा लगानीबारे अध्ययन गर्न राष्ट्रिय योजना आयोगका उपाध्यक्षको संयोजकत्वमा समिति गठन गरेको थियो। उक्त समितिले करिब आठ महिना लगाएर बोर्ड समक्ष प्रतिवेदन पेस गरेको थियो। परियोजना विकासकर्ताले चाहेअनुसार आयोजना बनाउन दिनुपर्ने निष्कर्ष अध्ययन समितिको थियो। उक्त प्रतिवेदनले आयोजनालाई अनुकूलन अवस्थामा अघि बढाउन सुझाव दिएको बोर्डका सहप्रवक्ता रमेश अधिकारीले बताए। पश्चिम सेतीलाई सुरुमा ५५० मेगावाटको जलाशययुक्त आयोजनाको रुपमा परिकल्पना गरिएको थियो। पछिल्ला दिनमा ७५० मेगावाट बनाउने भनिएको छ। जलाशयुक्त बनाउँदा ८ घण्टाको स्टोरेज हुने र अर्धजलाशययुक्त बनाउँदा ४ घण्टाको स्टोरेज क्षमता हुने अध्ययनले देखाएको छ। यो भनेको सुक्खायामको समयमा हुने स्टोरेजको क्षमता हो। जलाशययुक्त बनाउँदा बझाङको देउडा बजार पूरै डुबानमा पर्ने, धेरै घरधुरीलाई स्थानान्तरण गर्नुपर्ने र पुनस्र्थापन खर्च पनि धेरै लाग्ने समितिको प्रतिवेदनले देखाएको बोर्डका परामर्शदाता टिपेन्द्र चन्दले बताए। त्यसबाट ३३५६९८ हेक्टर जमिन डुबान पर्ने देखिन्छ। जसमा २०५९१८ हेक्टर सरकारी र १२९७७९ हेक्टर निजी जमिन पर्छ। समितिको अध्ययनले धेरै ठूलो क्षेत्र डुबानमा पर्ने देखाएपछि जलाशययुक्त बनाउने वा अर्धजलाशययुक्त बनाउने भन्ने जिम्मा आयोजना विकासकर्तालाई नै दिइएको चन्दले बताए। एसआर६ पहिला ३०८ मेगावाटको जलाशययुक्त आयोजना बनाउने भनिएको थियो। हाल ४५० मेगावाटको जलाशययुक्त आयोजनाको कल्पना गरिएको छ। अब ७५० मेगावाटको पश्चिम सेती आयोजना जसले बनाउँछ यो पनि उसले नै पाउने बोर्डले सिफारिस गरेको छ। पश्चिम सेतीको खाका तयार भएपछि एसआर ६ को पनि टुंगो लाग्ने बताइएको छ। एउटै डेभलपरलाई दिँदा माथिको अनुकूलनअनुसार तलको पनि डिजाइन गर्न सक्छ भन्ने कुरा भएको चन्द बताउँछन्। पश्चिम सेती आयोजनाको लगानीको मोडालिटीमा सार्वजनिक निजी साझेदारी (पीपीपी) गर्ने भन्ने प्रस्ताव गरिएको छ। बूढीगण्डकी जस्तै यसलाई पनि सरकारले बनाउन सक्छ कि भनेर अध्ययन भएको थियो। तर, वार्षिक रूपले करिब ३० अर्ब नै छुट्ट्याउनुपर्ने देखियो। यसले गर्दा राज्यको आर्थिक व्यवस्थाले नभ्याउने भयो, परामर्शदाता चन्द बताउँछन्। विद्युत् उत्पादन, प्रसारण र बजारको सुनिश्चितता विकासकर्तालाई नै आयोजनाको निर्माणको जिम्मा पाएको एनएचपीसीले चाहेअनुसार उत्पादित विद्युत् बिक्रीवितरण गर्न सक्नेछ। पश्चिम सेतीका दुई आयोजनाबाट उत्पादित १२ सय मेगावाट आन्तरिक बजारले धान्न नसक्ने अवस्था छ। एनएचपीसी भारतीय सरकारी कम्पनी हो। यसले ७ हजार मेगावाट भारतीय राष्ट्रिय ग्रिडमा विद्युत् जोडेको अनुभव छ। यसका साथै, भारतीय ऊर्जा बजारमा कोइला इन्धनलाई विस्थापित गर्ने र जलविद्युत् ऊर्जाको प्रयोग बढाउने सम्भावना प्रचुर छ भने भारतमा ऊर्जा व्यापारको पूर्वाधार पनि विस्तारित हुँदैछ। तत्कालीन राजा वीरेन्द्र र रानी ऐश्वर्यले फ्रान्स भ्रमणका बेला त्यहाँका कम्पनीलाई नेपालमा पनि जलविद्युत्् आयोजना निर्माण गर्न आग्रह गरेका थिए। त्यसपछि फ्रान्सको सोग्रेह कम्पनी २०३८ सालमा आयोजना अध्ययन गर्न आएको थियो। सोग्रेहले झन्डै ३९ वर्षअघि अध्ययन गरी विद्युत्् उत्पादन गर्न सकिने प्रस्ताव गरेको थियो। त्यतिबेला बढीमा १ सय ५० मेगावाट उत्पादन गर्ने योजना थियो। तर, सोग्रेहले निर्माणको अनुमति पाएन। २०५१ सालमा जलस्रोत मन्त्रालय र स्नोई माउन्टेन इन्जिनियरिङ कम्पनी (स्मेक)बीच तीनवर्षे समयावधिमा आयोजनाको थप अध्ययन र विकास गर्ने समझदारी भएको थियो। उक्त अध्ययनले ७५० मेगावाट उत्पादन हुन सक्ने देखिएको हो। २०५४ मा सरकारले स्मेकलाई निर्माणको अनुमति दियो। तर, स्मेकले अनेक बहानामा काम अघि बढाएन। २०५४ सालमा नै स्मेकले डिटेल इन्जिनियरिङ रिपोर्ट र २०५६ सालमा वातावरणीय प्रभाव मूल्यांकन (ईआईए) पनि तयार पारेको थियो। तर, जिम्मा दिएको करिब १८ वर्षपछि २०६८ सालमा सरकारले स्मेकसँगको सम्झौता तोड्यो। स्मेकमा नयाँ व्यवस्थापन आएपछि यो आयोजनालाई अघि बढाउन नचाहेको पूर्व ऊर्जासचिव अनुप उपाध्याय बताउँछन्। लगानी जुटाउन नसकेको भनेर स्मेक पछि हटेको थियो। सरकारले २०६९ सालमा चाइना थ्री गर्जेजसँग निर्माण सम्झौता गर्यो। यसै वर्ष लगानी बोर्डसँग पनि आयोजना विकासका लागि चिनीयाँ कम्पनीले सम्झौता गरेको थियो। थ्री गर्जेजले पनि अध्ययन गरेको थियो भने नेपाल विद्युत् प्राधिकरणसँग ज्वाइन्ट भेन्चर गरेर अघि बढ्नेसम्मको सहमति भएको उपाध्यय बताउँछन्। पहिला पूर्वपश्चिमको प्रसारण लाइनको क्षमताले धान्दैनथ्यो। आयोजनाको लागत र प्रसारण लाइनको लागतले यो आयोजना ओझलमा पर्र्यो। हाम्रो प्राथमिकतामा पनि परेन। प्रसारण लाइनको लागतमा प्रतिकिलोमिटर ६ करोड लाग्ने अनुमानमा करिब ३ सयदेखि ४ सय किलोमिटर बनाउनुपर्ने हुन्छ। अनि आयोजनाको लागत प्रतिमेगावाट २० करोड रुपैयाँ हुने हुँदा पनि यो नेपालीको कल्पनाभन्दा बाहिर थियो। उनीहरू सबै कुरामा सक्षम मानिन्छन्। उनीहरूले अध्ययन गरे। प्राधिकरणको पार्टनरसिप बनाउने पनि निर्णय भएको थियो। ज्वाइन्ट भेन्चर पनि खोल्ने भने। सरकारको बारम्बारको ताकेतापछि पनि थ्री गर्जेजले आयोजनाको काम अघि बढाउन सकेन। उल्टै चिनीयाँ कम्पनीले नै बजारको सुनिश्चितताको बारेमा सरकारसँग प्रश्न गर्न थाल्यो। तिमीहरू बिजुली कहाँ बेच्छौं, तिमीहरूले हामीलाई बेचेको बिजुलीको पैसा कसरी तिर्छांै। पीपीएको रेटको विषयहरूसँगै विद्युत् प्राधिकरणको क्षमतामा नै शंका गर्यो, उपाध्याय जानकारी दिन्छन्।"
"सडकमा उत्रिऔं भने सत्तामा छौं, नउत्रिऔं जनता मारमा छन् : माधबकुमार नेपाल","काठमाडौं : नेकपा एकीकृत समाजवादीका अध्यक्ष माधबकुमार नेपालले मूल्य वृद्धिका कारण जनता मारमा परेको बताएका छन्। पार्टीको केन्द्रीय कमिटी बैठकलाई सम्बोधन गर्दै नेपालले मूल्य वृद्धि गर्नेमाथि तुरुन्त कारबाही गर्नुपर्ने बताए। उनले भने,सडकमा उत्रीऔं भने सत्तामा आफैँ छौं। नउत्रिऔं मूल्य बढेको छ। मूल्यवृद्धिले जनता आजीत छन्। मूल्य वृद्धि भएको छ भने तुरुन्त छापामार गरेर कारबाही गर्नुपर्छ। पार्टी निर्माण गर्ने भनेको जनता र देशको निम्ति हो। गठबन्धन प्रति केही गुनासा भए पनि गठबन्धन अझै आवश्यक रहेको उनले बताए।"
वाम एकता : एमालेसँग तालमेल गर्न एकीकृत समाजवादीले राख्यो यस्तो शर्त,"काठमाडौं : नेकपा एकीकृत समाजवादीले एमालेसँग तालमेल तथा वामपन्थी एकताका लागि विभिन्न शर्त अघि सारेको छ। शनिबार बसेको केन्द्रीय समिति बैठकले सत्ता गठबन्धनका पाँच दलबाहेकका दलसँग पनि सहकार्य गर्ने निर्णय गरेको हो। पार्टीको उच्च प्राथमिकता सबैसँग सहकार्य गर्ने भएको प्रवक्ता जगन्नाथ खतिवडाले जानकारी दिए। सबै दलसँग सहकार्य गर्न तयार छौं। पाँच दलीय गठबन्धनबाहिरका दलसँग पनि खुला छलफल गर्छौं, प्रवक्ता खतिवडाले भने। प्रवक्ता खतिवडाले देशभक्त वामपन्थीसँग सहकार्यको सम्भावना रहेको पार्टी ठहर गरेको बताए। यसबारेमा छलफल अगाडि बढाउने पार्टीको योजना रहेको उनले सुनाए। देशभक्त, वामपन्थी र लोकतन्त्रको नयाँ ध्रुव सिर्जना गर्न हाम्रो पहलकदमीमा अघि बढ्न सक्छौं भन्ने कुरा भएको छ, प्रवक्ता खतिवडाले भने। एमालेसँग शर्त एकीकृत समाजवादीले नेकपा एमालेसँग पनि सहकार्यका लागि आफूलाई खुला राखेको छ। तर केही शर्तहरुसमेत अघि सारेको छ। सम्मानित नेता झलनाथ खनालले एमालेसँग एकताका लागि चासो देखाएका बेला पार्टीले पनि एमालेसँग सहकार्यका लागि आफूलाई खुला राखेको हो। एमालेबाटै फुटेर बनेको समाजवादीले तालमेल तथा एकताका लागि विभिन्न शर्तहरु तेर्स्याएको हो। जसमा पहिलो शर्त हो, दलको मान्यता दिएर अस्तित्व स्वीकार गर्नु। पहिलो त एमालेले हामीलाई राजनीतिक दलको दर्जा दिएको छैन। पार्टी मानेको छैन, प्रवक्ता खतिवडा भन्छन्, कानुनी र राजनीतिक ढंगले एमालेले एकीकृत समाजवादीलाई दलको मान्यता दिँदैन, अस्तित्व स्वीकार्दैन भने कुनै सम्वाद हुँदैन। एमालेलाई एकता एकीकृत समाजवादी चाहिएको छ भन्ने लागेको छ, सँगै चिया खानुपर्छ भन्ने लागेको छ भने त्यसबेला मात्रै राजनीतिक चियपान सम्भव छ। एकीकृत समाजवादीको दोस्रो शर्त एकीकृत समाजवादीविरुद्ध अदालत दिएको मुद्दा एमालेले फिर्ता लिनुपर्ने रहेको छ। एमालेले हामीलाई अदालतमा दायर गरेको मुद्दा फिर्ता लिएर यो राजनीतिक दल हो, मान्छु भन्ने निर्णयहरु गरेर आउनुपर्यो, प्रवक्ता खतिवडाले भने। त्यसैगरी पार्टी एकताका लागि संसद विघटनलगायत विषयहरुमा आत्मालोचना गरेर प्रष्ट रुपमा आउनुपर्ने अर्को शर्त छ। थप अगाडि बढ्ने हो भने संसद विघटनलगायतका हर्कतहरुबारे प्रस्ट धारणा आउनुपर्यो, उनले भने। प्रवक्ता खतिवडाले राजनीतिक अस्तित्वको स्वीकार्यता नभई राजनीतिक सहकार्य नहुने बताए। अहिले यतिखेर एमालेसँग सम्वाद हाम्रो एजेण्डामा छैन, उनले भने। पारस्परिक लाभका आधारमा तालमेल वा गठबन्धन गर्न आफूहरु तयार रहेको प्रवक्ता खतिवडाको भनाइ छ।"
नागरिकता विधेयक अगाडि बढाउनु हुन्न : चित्रबहादुर केसी,"काठमाडौं : सत्ता गठबन्धनका नेता एवं राष्ट्रिय जनमोर्चाका अध्यक्ष चित्रबहादुर केसीले नागरिकतासम्बन्धी विधेयक अघि बढाउन नहुने बताएका छन्। उनले नागरिकता विधेयक नेपालको हितमा नभएकाले अघि बढाउन नहुने बताए। नेपालमा जनसांख्यिक आक्रमण गरेर नेपालीलाई अल्पमतमा पार्न मिल्दैन। अहिले ल्याएको नागरिकतासम्बन्धी विधेयक पारित गराउने हो भने नेपालका जनता अल्पमतमा पर्ने र अंगिकृत नागरिक (विदेशबाट) नेपाल आएकाहरु बहुमतमा हुनेछन्,' उनले भने। उनले फिजीको उदाहरण दिँदै भने, 'हामीले यो कुरा फिजीमा देखेका छौं। नागरिकतासम्बन्धी पटकपटक सर्वोच्चले पनि निर्णय गरेको छ। सत्ता स्वार्थलाई पूरा गर्नको लागि यस्तो काम गर्नु हुँदैन।' उनले ०७२ को संविधानमा केही त्रुटि भएको त्यसलाई सच्याएर जानुपर्ने बताए। उनले महँगीले नेपाली जनता मारमा परेको बताए। 'सरकारले महँगीविरुद्ध आश्वासनबाहेक केही गर्न सकेन। आज सुन्नमा आएको छ कि पेट्रोल र डिजेलमा भाउ घटाएको छ रे। अब त्यो पनि व्यापारीले कति मान्ने हो, उनले भने।"
नेपालबाट तिब्बत स्वतन्त्रताका लागि लड्ने अमेरिकी सेनाको योजना : गौतम,"काठमाडौं : नेकपा एकता राष्ट्रिय अभियानका संयोजक वामदेव गौतमले एसपीपीमार्फत नेपाल आएर स्वतन्त्र तिब्बतका लागि काम गर्ने अमेरिकी सेनाको योजना रहेको दावी गरेका छन्। ललितपुरमा आयोजित अभियानको राष्ट्रिय भेलालाई सम्बोधन गर्दै संयोजक गौतमले नेपालको भूमि प्रयोग गरी तिब्बतलाई स्वतन्त्र गर्न चीन विरोधी गतिविधि संचालन गर्ने अमेरिकी योजना रहेको आरोप लगाएका हुन्। उनले भने, अमेरिकी सेना आयो भने पहाड, हिमाल सबैतिर जान्छ। त्यसको काउन्टरमा चीन पनि आउँछ। त्यसपछि हामी नेपाली कति मर्छौं मर्छौं। तर अमेरिकी सेनाको सो प्रयासलाई कम्युनिष्टहरुको शक्तिले असम्भव पार्ने उनले बताए।"
सत्ता गठबन्धनले चुनाव जित्न प्रहरी प्रशासनको दुरुपयोग गर्यो : शंकर पोखरेल,"काठमाडौं : नेकपा एमालेका महासचिव शंकर पोखरेले स्थानीय तहको निर्वाचनमा सत्ता गठबन्धनले प्रहरी प्रशासनको दुरुपयोग गरेको बताएका छन्। नेपाल मुस्लिम इत्तेहाद संगठनको कार्यक्रम सम्बोधन गर्दै एमाले महासचिव पोखरेलले स्थानीय चुनावमा गठबन्धनले प्रहरी प्रशासनको चरम दुरुपयोग गरेको बताएका हुन्। पोखरेलले भने, सबैका लागि समान व्यवहार गर्नुपर्ने सीडीओ कार्यालयहरु सत्ता गठबन्धनको विवाद निरुपण गर्ने कार्यालयका रुपमा प्रयोग भएको रीपोर्ट पनि हामीले प्राप्त गर्यौं। कुन ठाउँमा को उम्मेदवार खडा गर्ने भनेर गठबन्धनले सुरक्षा निकायसँग छलफल गरेको पनि कुरा प्राप्त गर्यौं। सत्ता गठबन्धनले चुनावमा प्रहरी प्रशासनको दुरुपयोग गर्यो। उम्मेदवारहरू उठाउँदा सरकारले आफ्ना कार्यकर्तालाई नसोधी सुरक्षा निकायसँग सोधेको पोखरेलले बताए।"
राप्रपा नेपालको सुदूरपश्चिम अध्यक्षमा जोशी,काठमाडौं : राप्रपा नेपालको सुदूरपश्चिम अध्यक्षमा ललित जोशी मनोनित भएका छन्। पार्टीको विधानबमोजिम अध्यक्ष कमल थापाले जोशीलाई सुदूरपश्चिम प्रदेको अध्यक्षमा मनोनित गरेका हुन्। जोशीलाई जिम्मेवारी दिँदै थापाले हिन्दुराष्ट्रको पुनर्स्थापना र राप्रपा नेपाललाई देशको अग्रणी शक्ति बनाउने अभियानमा लाग्न निर्देशन दिएका छन्।
रामकुमारी झाँक्रीले गुगलमा किन खोज्दैछिन् महिलाको हितमा काम गर्ने पार्टीको नाम?,"काठमाडौं : नेकपा एकीकृत समावादीकी नेतृ एवं सहरी विकास मन्त्री रामकुमारी झाँक्री मन्त्री फेर्ने कुराले चर्चामा छिन्। पार्टीले ६ महिना पुगिसकेको भन्दै हालका मन्त्रीलाई फिर्ता बोलाउने निर्णय गरे पनि झाँक्रीले उक्त निर्णय कार्यान्वय नगर्न दबाब दिइरहेकी छन्। उनले प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डलाई भेटेर आफ्नो पार्टीको निर्णय कार्यान्वयन नगराउन दबाब दिइरहेकी छन्। त्यतिमात्र होइन, बहालबावा मन्त्रीसहित दस जनाले पार्टीको निर्णयविरुद्ध ८ बुँदे ज्ञापन पत्रसमेत बुझाएको थियो। दस जनामध्ये ६ जनाले हस्ताक्षर फिर्ता गरे पनि मन्त्री झाँक्रीले मन्त्रीबाट राजीनामा दिने मुडमा छैनन्। बरु पार्टीविरुद्ध विद्रोह गर्ने संकेत उनले दिएकी छन्। केही दिनअघि मन्त्री झाँक्रीले पार्टी अध्यक्ष माधवकुमार नेपालविरुद्ध उनकै निवासमा 'मन्त्री फेर्ने निर्णय' फिर्ता लिन दबाब दिएकी थिइन्। पार्टीप्रति असन्तुष्ट रहेकी उनले महिलाको हक हितमा काम गर्ने पार्टीको नाम इन्टरनेटमा खोजिरहेकी छन्। शनिबार उनले सामाजिक सञ्जालमार्फत् फिलिपिन्सको 'द गब्रियला वुमन्स पार्टी'को सिद्धान्त पढेको उल्लेख गरेकी छन्। उक्त पार्टीले महिला अधिकारको वकालत गर्ने र त्यहाँको सदनमा महिलाको प्रतिनिधित्व गराउने गरेको झाँक्रीले उल्लेख गरेकी छन्। रवि लामिछानेले स्वतन्त्र नामक पार्टी खोलेपछि उक्त पार्टीको नाम राख्न हुने बहसप्रति उनले भनेकी छन्, 'केही दिन अघि रवीजीले नेपाल स्वतन्त्र पार्टी नाम राखेर पार्टी खोलेपछि स्वतन्त्र शब्द राखेर पार्टी बनाउन नहुने भन्ने बहस चलिरहेको छ। नाम, प्रगतिशील सिद्धान्त र कार्यक्रम भएका पार्टीहरूको नामको लिस्ट बनाएर गुगल सर्च गरेँ अनि यो तलको पार्टीको नाम भेटेँ, सिद्धान्त पढेपछि मलाई मन पर्यो। सार्वजनिक बहस गरौं न भन्ने ठानेर रूची हुने साथीहरूको लागि पोष्ट गरेको हुँ।'"
"एकीकृत समाजवादीको निष्कर्ष : मन्त्री हेरफेरमा देउवा र प्रचण्डले खेल्न खोजे, अब पनि ढिला गरे अप्रिय निर्णय लिन्छौं","काठमाडौं : नेकपा एकीकृत समाजवादीले मन्त्री हेरफेरमा प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डले आफ्नो पार्टीभित्र खेल्न खोजेको निष्कर्ष निकालेको छ। शनिबारदेखि राजधानीमा सुरु भएको एकीकृत समाजवादीको केन्द्रीय समिति बैठकले आफ्नो पार्टीभित्रको तनाव व्यवस्थापन गर्ने नाममा देउवा र प्रचण्डले आफूहरुको पार्टीमा खेल्न खोजेको भन्दै खबरदारी गर्ने निष्कर्ष निकालेको हो। एकीकृत समाजवादीले मन्त्री हेरफेरमा अब देउवा र प्रचण्डलाई नपर्खिने र निर्णय कार्यान्वयन नगरेसम्म सत्ता गठबन्धनबाट बाहिरिनेसम्मको अप्रिय निर्णय लिन बाध्य हुने चेतावनीसमेत दिएको छ। मन्त्री हेरफेरका सम्बन्धमा आजसम्म हामीले प्रधानमन्त्री र माओवादी अध्यक्ष प्रचण्डलाई पर्खियौं। अब हामी उहाँलाई पर्खिने छैनौं। तत्काल नयाँ मन्त्रीहरुलाई सपथ गराउनुस्। पार्टीको निर्णयलाई कदर गर्नुस्। अब उप्रान्त पनि ढिलो गर्नुभयो भने हामी यसलाई तपाईंहरुले गरेको अपमान ठान्ने छौं, केन्द्रीय समितिको बैठकपछि प्रवक्ता जगन्ना खतिवडाले भने। उनले अगाडि भने, तपाईहरुले हेलचक्रयाई गर्दा, खेल्न खोज्दा, आफ्नो पार्टीभित्रको आन्तरिक तनाव व्यवस्थापन गर्न समय माग्दा आज हाम्रो पार्टीमा यहाँहरुले खेलेको जस्तो, अप्ठेरो पार्न खोजेजस्तो, हामीलाई लज्जित गर्न खोजेजस्तो देखिएको छ। यो तपाईहरुको कारणले भएको हो। यसलाई हामीलाई अपमान गरेकोजस्तो बुझेका छौं। अब ढिलाई नगर्नुस्। अब धेरै ढिलाइ भयो भने त्यसपछि गरौंला। गठबन्धनबाट बाहिरिनेसम्म सोच्न बाध्य हुनेछौं। प्रवक्ता खतिवडाले हस्ताक्षर फिर्ता लिएका ६ जना सांसदसहित १० जनाले सरकारमा पठाउने मन्त्रीको नाम संशोधन हुनुपर्ने भन्ने कुरामा अहिले सूची संशोधन नहुने बताए। पार्टीले गरेको निर्णय हुबहु कार्यान्वयन हुने उनको भनाइ छ। समयक्रममा नाम थप्नुपर्ने कुरा होला। पार्टी आन्तरिक जीवनको कुरा हो। तर नाम संशोधन गरेर पठाइँदैन, उनले भने। प्रवक्ता खतिवडाले पार्टीसँग बार्गेनिङ गर्ने छुट मन्त्रीलाई नभएको पनि स्पष्ट पारे। भएका साथीले मन्त्रीबाट बिदा लिने र नयाँले मन्त्री लाने कुरामा पार्टीलाई कुनै शर्त मानिँदैन, उनले भने।"
"एकीकृत समाजवादीको नीति : सबैसँग सहकार्य गर्ने, तर कसैको शरण नपर्ने","काठमाडौं : नेकपा एकीकृत समाजवादीले आगामी निर्वाचनमा सबैसँग सहकार्य गर्ने नीति लिने भएको छ। केन्द्रीय समिति बैठकमा राजनीति तथा सांगठनिक प्रतिवेदन प्रस्तुत गर्दै माधव नेपालले आगामी निर्वाचनमा सबै पक्षसँग सहकार्यका लागि पार्टीलाई खुला राख्ने उल्लेख गरेका हुन्। अध्यक्ष नेपालको समीक्षा प्रतिवेदनमा राष्ट्रिय परिस्थिति र अन्तर्राष्ट्रिय परिस्थितिको चर्चा गरिएको छ। स्थानीय तहको निर्वाचनमा प्राप्त गरेको उपलब्धी, भएका कमजोरी र अबका सम्भावनाहरु औल्याएको प्रवक्ता जगन्नाथ खतिवडाले जानकारी दिए। संगठनात्मक जीवन कुन ठाउँमा छ र कसरी अघि बढ्नुपर्छ भनेर औल्याइएको छ। आगामी दिनमा संगठनको कार्ययोजना कस्तो हुने र आगामी निर्वाचनको तयारी कसरी गर्ने भन्ने छ, उनले भने। प्रवक्ता खतिवडाकाअनुसार प्रतिवेदनलाई केन्द्रीय परिषदमा लगेर छलफल चलाएर रायसुझाव संकलन गरिनेछ। सम्मानित नेता झलनाथ खनालले पार्टीलाई कसरी अगाडि बढाउने भनेर दिशाबोध गराउने सम्बोधन गरेका थिए। उनले गठबन्धनको विषयमा प्रकाश पारेका थिए। पार्टीको उच्च प्राथमिकता सबैसँग सहकार्य गर्ने भएको तर कसैको शरण नपर्ने उनले जानकारी गराए। सबै दलसँग सहकार्य गर्न तयार छौं। पाँच बाहिरका दलसँग पनि खुला दलफल गर्छौं, खनालको भनाइ उद्धृत गर्दै प्रवक्ता खतिवडाले भने। प्रवक्ता खतिवडाले देशभक्त वामपन्थीसँग सहकार्यको सम्भावना रहेको समाजवादीले ठहर गरेको बताए। यसबारेमा छलफल अगाडि बढाउने पार्टीको योजना रहेको उनले सुनाए। देशभक्त, वामपन्थी र लोकतन्त्रको नयाँ धुव्र सिर्जना गर्न हाम्रो पहलकदमीमा अघि बढ्न सक्छौं भन्ने कुरा भएको छ, प्रवक्ता खतिवडाले भने। देशको राजनीतिमा देखा परेको नयाँ शक्ति सन्तुलनमा आफूहरुको भूमिका दिनदिनै बढ्दै गएको उनले दाबी गरे। आगामी निर्वाचनबाट हाम्रो जिम्मेवारी अझै बढ्ने र त्यो जिम्मेवारीलाई निर्वाह गर्छौं, उनले भने। हामीले २७ प्रतिशत स्थानीय तह अर्थात ९ हजार सीटमा उम्मेदवारी दिएर ९ लाख २७ हजार मत प्राप्त गर्यौं। ३६ लाख उम्मेदवारी दिएको अझै राम्रो नतिजा आउथ्यो। हाम्रो हैसियत बढ्थ्यो। यसले जनताहरु कलम चिन्हको वरीपरी गोलबन्द हुन चाहेका छन् भन्ने देखायो। त्यसैले संगठन विस्तारमा जानुपर्छ भन्ने हाम्रो निष्कर्ष रहेको छ, उनले भने। पारस्परिक लाभका आधारमा गठबन्धन गर्न आफूहरु तयार रहेको प्रवक्ता खतिवडाले स्पष्ट पारे।"
सिन्धुपाल्चोकमा थुनुवाको मृत्यु,सिन्धुपाल्चोक : थुनामा रहेका एक कैदीको मृत्यु भएको छ। जबरजस्ती करणी र ज्यान मार्ने अभियोगमा पुर्पक्षका लागि थुनामा रहेका पाँचपोखरी थाङ्पाल गाउँपालिका५ का ४९ वर्षीय मइते गोलेको मृत्यु भएको हो। शनिबार बिहान रिङ्गटा लागेर ढलेका गोलेलाई उपचारका लागि चौतारा अस्पताल लगिएको केही समयमै मृत्यु भएको जिल्ला प्रहरी कार्यालयका प्रमुख रामेश्वप्रसाद चौधरीले जानकारी दिए। गत कात्तिक महिनामा प्रहरीले गोलेलाई पक्राउ गरी थुनामा राखेको थियो। मृतकको आफन्त आइपुगेपछि शवपरीक्षण गरिने अस्पतालले जनाएको छ। रासस
बालयौन दुरूपयोग गरेको अभियोगमा एक युवक पक्राउ,झापा : १३ वर्षीया बालिकालाई बालयौन दुरूपयोग गरेको अभियोगमा बुद्धशान्ति गाउँपालिका४ जुनेली बस्ती बस्ने २६ वर्षीय बिजय राईलाई शुक्रबार दिउँसो प्रहरीले पक्राउ गरेको छ। राईले बिहीबार साँझ बालिकालाई बालयौन दुरुपयोग गरेको भन्ने जाहेरी प्राप्त हुनासाथ ईलाका प्रहरी कार्यालय धुलाबारीबाट खटिएको प्रहरीले उनलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको केन्द्रीय प्रहरी समाचार कक्षले जनाएको छ।
नेपाल प्रहरीका परिवारलाई चितवन मेडिकल कलेजमा २५ प्रतिशत छुट,"भरतपुर : नेपाल प्रहरी श्रीमती सङ्घ र चितवन मेडिकल कलेज शिक्षण अस्पताल (सीएमसी)बीच सम्झौता भएको छ। नेपाल प्रहरी, पूर्वप्रहरी र अमर प्रहरीका परिवारका सदस्यलाई अस्पतालमा २५ प्रतिशत छुटसम्बन्धी सम्झौता भएको हो। सम्झौतामा अस्पतालका तर्फबाट निर्देशक प्राडा दयाराम लम्साल र सङ्घका तर्फबाट अध्यक्ष कुसुमलता सिंहले हस्ताक्षर गरेकी छन्। प्रहरी वरिष्ठ उपरीक्षक पोषराज पोखरेल, प्रहरी उपरीक्षक नवराज अधिकारी, अस्पतालका प्रमुख प्रशासक प्रताप देवकोटालगायतको उपस्थितिमा भएको सम्झौतामा उपचार सेवामा २५ प्रतिशत र फार्मेसीमा सात प्रतिशत छुट दिने उल्लेख छ। सम्झौताअनुसार नेपाल प्रहरी र पूर्वप्रहरीसहित उनीहरूका परिवार तथा अमर प्रहरीका परिवारले सङ्घले उपलब्ध गराएको परिचयपत्रका आधारमा सो मेडिकल कलेजमा उपचार गराउँदा यो सुविधा पाउनेछन्। सम्झौताअनुसार सडक दुर्घटना, कस्मेटिक सर्जरी, दाँतको उपचारलगायत प्रहरी कार्यालयमा मुद्दा दर्ता हुने उपचारमा भने यो सम्झौता लागू हुने छैन। यसैगरी नेपाल सरकारको स्वास्थ्य बीमा उपयोग गर्नेहरूलाई पनि यो सम्झौता लागू नहुने अस्पतालका प्रमुख प्रशासक प्रताप देवकोटाले बताए। अस्पतालमा बहिरङ्ग (ओपिडी) र आकस्मिक (इमर्जेन्सी) टिकट लिएपछि मात्रै यो सम्झौता लागू हुने देवकोटाले जानकारी दिए। सङ्घका अध्यक्ष सिंहले सङ्घले नेपालका कुनै पनि क्षेत्रमा स्वास्थ्य शिविर सञ्चालन गर्दा अस्पतालले चिकित्सकसहितको प्राविधिक सहयोग गर्ने सम्झौता भएको बताए। उनले यो सम्झौताले नेपाल प्रहरी, पूर्वप्रहरी र अमर प्रहरी परिवारलाई उपचारमा सहज हुने बताए। उनले अस्पताल परिवारलाई धन्यवादसमेत दिए। सङ्घले नेपालमै पहिलोपटक चितवन मेडिकल कलेजसँग यस्तो सम्झौता गरेको अध्यक्ष सिंहले बताए। नेपालका जुनसुकै ठाउँमा रहेर पनि सङ्घले उपलब्ध गराएको परिचयपत्रसहित उपचारका लागि आएमा यो सुविधा उपयोग गर्न पाइने सिंहको भनाइ छ। यो सम्झौता आगामी साउन १ गतेदेखि २०८१ असार ३० गतेसम्म लागू हुने र पुनः नवीकरण गर्न सकिने जनाइएको छ। प्रमुख प्रशासक देवकोटाले नेपालको मध्यभागमा रहेर अत्याधुनिक उपकरणसहित अतिविशिष्ट सेवासमेत दिँदै आएको अस्पतालप्रति धेरैको विश्वास बढेको बताए। आगामी दिनमा स्वास्थ्य सेवालाई अझै परिस्कृत र सरलीकृत गर्दै उत्कृष्ट सेवा दिँदै जाने प्रतिबद्धता उनले व्यक्त गरे।"
ट्रकले मोटरसाइकललाई ठक्कर दिँदा एक युवतीको मृत्यु,नेपालगन्ज : बाँकेको राप्ती सोनारी गाउँपालिका९ स्थित पूर्वपश्चिम राजमार्गमा ट्रक र मोटरसाइकल ठोक्किँदा एक महिलाको मृत्यु भएको छ। कोहलपुरतर्फ आइरहेको ना५ख ४२०४ नंको ट्रकले भे११प ७०५ नंको मोटरसाइकललाई ठक्कर दिँदा मोटरसाइकलमा सवार बाँकेको बैजनाथ गाउँपालिका२ निवासी २८ वर्षीया दीपिका खत्रीको मृत्यु भएको इलाका प्रहरी कार्यालय कोहलपुरका प्रहरी नायब उपरीक्षक ऐनबहादुर मल्लले जानकारी दिए। उनका अनुसार ट्रकको ठक्करबाट गम्भीर घाइते भएकी दीपिकाको उपचारका क्रममा शिक्षण अस्पताल कोहलपुरमा मृत्यु भएको थियो। दुर्घटनामा मोटरसाइकल चालक दीपिकाका श्रीमान ३५ वर्षीय दिलबहादुर कटुवाल घाइते भएका छन्। ठक्कर दिने ट्रक र चालक नवीन आचार्यलाई प्रहरीले नियन्त्रणमा लिएर अनुसन्धान गरिरहेको इलाका प्रहरी कार्यालय कोहलपुरका प्रहरी नायब उपरीक्षक मल्लले बताए।
शिक्षक र विद्यार्थीलाई प्राथमिक उपचार तथा मेडिकल डेक्स तालिम,"रामेछाप : जिल्लाको सुनापती गाउँपालिकामा आठ कक्षासम्म संचालनमा रहेका विद्यालयका एक जना शिक्षक र विद्यार्थीलाई प्राथमिक उपचार र मेडिकल डेक्स स्थापना तालिम दिइएको छ। दुर्घटना तथा विपदबाट घाइते भएमा तत्काल कसरी प्राथमिक उपचार गर्ने र बिरामीलाई अस्पतालसम्म पुर्याउन सकिन्छ भन्ने उद्धेश्यले तालिम आयोजना गरिएको सामुदायिक विकास समाज महिला तथा बाल सशक्तीकरण स्वास्थ्य तथा सरसफाइ परियोजना रामेछापका संयोजक तिलक कार्कीले जानकारी दिए। घटना भएपछि कसरी घाइते तथा बिरामीको प्राथमिक उपचार गर्न सकिन्छ भनेर अभ्यास गराउन चार दिनको तालिम संचालन गरिएको कार्कीको भनाइ छ। तालिमबाट प्राप्त गरेको प्रमाणपत्रले प्राथमिक उपचार गर्न तीन वर्षसम्म सरकारी मान्यता पाउने पनि कार्कीले बताए। यस्तै नेपाल रेडक्रस सोसाइटी रामेछापका अध्यक्ष शिवकुमार कार्कीले तालिमबाट प्राप्त गरेको ज्ञान र सीपलाई व्यवहारिकरुपमा कार्यान्वयन गर्न आग्रह गरेका छन्। दुर्घटना र विपद जति बेला पनि हुनसक्ने भएकाले तालिममा सहभागी सबै एक जुट भएर समाधानमा लाग्नुपर्नेमा पनि अध्यक्ष कार्कीको भनाई छ। मानिसलाई सर्वप्रथम प्राथमिक उपचार नै आवश्यक पर्ने हुनाले तालिम उपयुक्त रहेको सामुदायिक विकास समाज रामेछापका कार्यकारी निर्देश मिलनकुमार घिसिङले जानकारी दिए। तालिमबाट प्राप्त गरेको सीपले समाजमा ठूलो सहयोग मिल्ने र बिरामी तथा घाइतेले अकालमा ज्यान घुमाउने घटना कम हुने घिसिङले बताए। घिसिङ भन्छन्, ग्रामीण परिवेशमा अस्पताल सुविधा प्रयाप्त नहुने र भएपनि डाक्टर नर्स नहुनु हुनाले यो तालिमले ग्रामीण समाजमा केही जनशक्ति थप भएको छ। नेपाल रेडक्रस सोसाइटी रामेछापको संयोजन, पिएसएफ लग्जेम्बर्ग, टिडिएच जर्मनीको सहयोगमा सामुदायिक विकास समाज महिला तथा बाल सशक्तीकरण स्वास्थ्य तथा सरसफाइ परियोजना रामेछापले आयोजना गरेको तालिममा सुनापती गाउँपालिकाबाट २९ जना शिक्षक र विद्यार्थी सहभागी भएका थिए।"
आइपीओमा सबैको पहुँच पुर्याउन गाउँमै पुगेर खाता,"रसुवा : आइपीओमा सबैको पहुँच पुर्याउनका लागि आइसीएफसी फाइनान्स लिमिटेडले गाउँमा पुगेर खाता खोल्ने कार्यक्रम सञ्चालन गरेको छ। आउँदो सोमबारदेखि रसुवाबासीका लागि रसुवागढी हाइड्रोपावर कम्पनी लिमिटेडले आइपीयो निष्कासन गर्न लागेकाले संस्थाले खाता खोल्ने कार्यलाई गाउँमा नै सञ्चालन गरेको शाखा प्रबन्धक सोमबहादुर तामाङले बताए। जिल्लाको कालिका गाउँपालिका२ कालिकास्थानमा रहेको शाखाले शनिबार नौकुण्ड गाउँपालिका६ मा पुगेर खाता खोल्ने कार्य गरेको छ। संस्थाले दिएको जानकारी अनुसार शनिबार सञ्चालन गरिएको कार्यक्रमबाट १ सय ३८ वटा खाता, १ सय ५० वटा डिम्याट, १ सय ५० वटा मेरो सेयर र १ सय ५० वटै सिआस्बा खोल्ने कार्य गरिएको छ। यस्तै १२ वटाको केवाइसी अपडेट गरिएको छ। रसुवाबासीका लागि रसुवागढीले ६८ लाख ४२ हजार १०० कित्ता सेयर निष्कासन गर्ने छ। यसमा बिक्री प्रबन्धकको काम सिदार्थ क्यापिटलले गर्नेछ। कम्पनीले गोसाइँकुण्ड गाउँपालिका१ थुमन र वडा नम्बर २ टिमुरे, प्रसारण लाइनबाट प्रभावित हुने आमाछोदिङ्मो गाउँपालिका४ गोल्जुङ र वडा नम्बर ५ चिलिमेलाई अति प्रभावित क्षेत्र र गोसाइँकुण्ड गाउँपालिका४ लाङटाङ, ५ स्याफ्रु र ६ धुन्चेलाई प्रभावित तथा बाँकीलाई सामान्य प्रभावित गरी तीन भागमा वर्गीकरण गरिएको छ। निष्कासन गरिएको १० प्रतिशत सेयरमा अति प्रभावित, प्रभावित र सामान्यलाई क्रमशः ४५:१५:१ अनुपातमा सेयर बाँडफाँड गरिएको कम्पनीले जनाएको छ। निष्कासन बन्द छिटोमा असार २७ र ढिलोमा साउन १० गते तोकिएको छ। आइपियोमा न्यूनतम १० कित्ता र अधिकतम ७०० कित्तासम्म आवेदन दिन सकिने छ। आइपियोमा नेपाल धितोपत्र बोर्डबाट स्वीकृत प्राप्त सम्पूर्ण सिआस्बा सदस्य बैंक तथा वित्तीय संस्था र तीनका शाखा कार्यालयबाट आवेदन दिन सकिने छ। विश्वव्यापी फैलिएको कोरोना भाइरस (कोभिड१९) को कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको गोसाइँकुण्ड गाउँपालिका२, टिमुरेमा १११ मेगावट क्षमताको रसुवागढी जलविद्युत् आयोजना निर्माण गरिरहेको छ। यसको ८३ प्रतिशत काम सकिएको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
औषधी ब्यवसायी संघको स्थापना दिवसमा रक्तदान,स्याङ्जा : नेपाल औषधी ब्यवसीय संघको ४९ औं स्थापना दिवस पारेर स्याङ्जामा खुला रक्तदान कार्यक्रम गरिएको छ। औषधी ब्यवसायी संघ स्याङ्जाको आयोजनामा पुतलीबजार नगरपालिका र रेडक्रस सोसाइटी स्याङ्जाको प्राविधिक सहयोगमा पुतलीबजारमा खुला रक्तदान गरिएको हो। पुतलीबजारका २० जनाले रगतदान गरेका छन्। रक्तदान गर्नेमा २ महिला सहित १८ जना पुरुष रहेको औषधी ब्यवसायी संघ स्याङ्जाका अध्यक्ष उर्मिला बस्नेतले जानकारी दिईन। संकलित रगत जिल्ला अस्पताल स्याङ्जामा राखिएको छ। जेठ महिनादेखि जिल्ला अस्पतालमा ब्लड बैंक स्थापना भएको हो। ब्लड बैंक स्थापनापछि जिल्लामा संकलित रगत अस्पतालमा राखिने र आवश्यक पर्ने बिरामीका लागि उपयोग गर्न सहज बनेको ब्यवसायीय संघका जिल्ला उपाध्यक्ष रंगनाथ रेग्मीले बताउँछन्। स्थानीय तहको निर्वाचनबाट नवनिर्वाचित पुतलीबजार नगरप्रमुख तुलसीराम रेग्मीले पहिलो बैठकमा जिल्ला अस्पतालमा ब्लड बैंक स्थापना गर्ने निर्णय गरेका थिए।
भूगोल जोडेका ती पुलहरू,"यी त्यतिबेलाका पुलका कथा हुन्, जतिबेला वारि र पारि गर्ने अर्को उपाय थिएन। पुर्खाहरुले पुल बनाउने उपाय खोजे, बनाए र पछिल्ला पुस्तालाई हरहिसाबले सहज भयो। यी त्यसबेलाका यस्ता पुल हुन् जसले टुटेका सम्बन्धहरूलाई जोड्ने काम गरेका थिए। त्यसबेलाका अमूल्य सम्पदाको अवस्था र आजसम्म पनि तिनले खासगरि ग्रामीण परिवेशमा जीवनचर्यामा खेलेको भूमिकाबारे सहकर्मीहरूको रिपोर्ट : सुदूरपश्चिम प्रदेशका नौ जिल्लामध्ये पाँच जिल्ला भारतका दुई प्रदेशसँग सीमा जोडिएका छन्। कैलाली भारतको उत्तर प्रदेशसँग, कञ्चनपुरको केही भाग उत्तर प्रदेश र केही भाग उत्तराखण्डसँग, डडेलधुरा, बैतडी र दार्चुलाको पूरै भाग भारतको उत्तराखण्डसँग जोडिएको छ। पाँच जिल्लामध्ये कैलालीबाहेकका चार जिल्लाको सिमाना महाकाली नदीले विभाजन गरेको छ। दार्चुलाको लिम्पियाधुराबाट निस्कने महाकाली नदीले दार्चुला, बैतडी, डडेलधुरा र कञ्चनपुरको सीमा विभाजन गरेको छ। ती चार जिल्लाको भारतसँगको कनेक्टिभिटी कञ्चनपुरबनबासा पुल र अरू दुई झोलुंगे पुलले गरेको छ। अंग्रेजका पालाका झोलुंगे पुल बैतडी जिल्लाको दशरथ चन्द नगरपालिकालाई भारतको पिथौरागढ जिल्लासँग जोड्ने नाका झुलाघाट हो। यस ठाउँलाई भारततिर झुलाघाट र नेपालतर्फ जुलाघाट भनिन्छ। झुलाघाट नाकामा देखिने यो झोलुंगे पुल झन्डै डेढ सय वर्ष पुरानो छ। भारतमा शासन गरेका अंग्रेजहरूका पालामा उनीहरूले नै त्यो पुल निर्माण गरेका हुन्। उद्योग वाणिज्य संघ बैतडीका अध्यक्ष नरबहादुर चन्द भन्छन्, अंग्रेजहरूले नेपालको शुद्ध घिउ खान झुलाघाटमा पुल बनाएका हुन्। झुलाघाटको झोलुंगे पुल बनेको कति वर्ष भयो ? त्यसको यकिन तथ्यांक भने छैन। महाकालीमा बनेको झन्डै सय मिटर लामो उक्त पुल कम्तीमा पनि डेढ सय वर्षअघि बनेको बैतडीका प्रमुख जिल्ला अधिकारी राजेन्द्रदेव पाण्डे बताउँछन्। सन् १९४७ मा भारत स्वतन्त्र भयो। अंग्रेज शासकहरूले भारत छोडेको झन्डै ७५ वर्ष भयो, त्यसको पनि ७५ वर्षअघि नै त्यो पुल बनेको हो भनिन्छ प्रमुख जिल्ला अधिकारी पाण्डे भन्छन्। नेपालको अर्गानिक घिउ, अर्गानिक उत्पादनहरू भारतमा लैजान त्यो झोलुंगे पुलको निर्माण गरिएको हो। इस्ट इन्डिया कम्पनीले बनाएको झोलुंगे पुल जीर्ण बन्दै गएपछि बैतडीलगायत सुदूरपश्चिमवासी समस्यामा परेका छन्। यस भेगका पहाडी जिल्लामा आवत्जावत गर्ने झुलाघाट पुरानो प्रवेशद्वार हो। कर्णालीयता यातायातको सुविधा नपुगेका समयमा सुदूर र मध्यपश्चिमका जिल्लाका सर्वसाधारणको राजधानी र भारत पस्ने प्रमुख नाका झुलाघाट नै थियो। जुलाघाटझुलाघाट पुल झुलाघाट झोलुंगे पुल आफैंमा जीर्ण छ। भारततर्फ उसको डबल लेनको पक्की सडक छ। नेपालतर्फ पनि जुलाघाटसम्म पक्की सडक बनिसकेको छ। तर, महाकालीमा पक्की पुल नभएकाले अहिले पनि नेपालका सवारीसाधन न भारत जान सकेका छन्, न त भारतका सवारीसाधन नेपाल आउन नै। नेपाल र भारतका जनताबीच पारिवारिक साइनो पनि छ। बैतडी, दार्चुला, कैलाली र कञ्चनपुरका जनताको त अधिकांशका भारतका गाउँमा बिहेबारी चल्छ। अझ नेपाल देवभूमि भएकाले भारतमा बस्नेले नेपालका देवीदेवतालाई कुल देवता मान्ने गर्छन्। उनीहरू नवरात्रमा नेपाल आउँदा भारतमै आफ्नो साधन छोडेर कष्टकर यात्रा गर्न बाध्य छन्। झोलुंगे पुल विस्थापित गरेर पक्की पुलका लागि पटकपटक सर्भे पनि भयो। बैतडी उद्योग वाणिज्य संघले त एकसूत्रीय माग राख्दै तीन दशकदेखि झुलाघाटमा पक्की पुलको माग गर्दै आएको छ। उसले १० हजार मानिसको हस्ताक्षर संकलन गरी नेपालस्थित भारतीय दूतावासलाई बुझाइसकेको छ। अझ संघले पटकपटक अनशन बसेरसमेत झुलाघाटमा पक्की पुलको माग आएकै छ। संघका अध्यक्ष नरबहादुर चन्दको ससुराली भारतको पिथौरागढमा पर्छ। उनले झुलाघाटमा पक्की पुल नबन्दासम्म, झोलुंगे तरेर ससुराली नजाने कसम खाएका छन्। यो सरकारलाई दबाबका लागि हो, म डेढ दशकदेखि ससुराली गएको छैन, उनले भने। झुलघाटमा पुल नबन्दा भारतको उत्तराखण्ड राज्यका नागरिकसमेत पीडित छन्। भारतको झुलाघाट व्यापार संघका अध्यक्ष सञ्जीव जोशी भन्छन्, झुलाघाटमा पक्की पुल निर्माण नेपालीको मात्रै नभएर सीमावर्ती भारतीय नागरिकको पनि चाहना हो। यो पुल निर्माण भएपछि दुई देशबीचको मित्रता अझ प्रगाढ हुने र उत्तराखण्डको नेपालसँग व्यापार पनि बढ्छ। झुलाघाट नाकामा पुल निर्माणका लागि २०५५ सालदेखि सर्भे मात्रै हुने गरेको सीमा क्षेत्रका बासिन्दा बताउँछन्। सर्भेअनुसार सो पुलको लम्बाइ ९० मिटर छ। २०५६ सालमा बनेको पुलको डीपीआरअनुसार पुल निर्माणका लागि साढे ६ करोड रुपैयाँ लाग्ने अनुमान गरिएको थियो। पञ्चेश्वर परियोजनाको डुबान क्षेत्र पर्ने भएको भन्दै नेपाल र भारतले झुलाघाटमा पक्की पुल बनाइरहेका छैनन्। पाँच हजार मेगावाट क्षमता भनिएको पञ्चेश्वर परियोजना बनेमा झुलाघाट बजार डुबान क्षेत्रमा पर्छ। त्यहाँको बस्ती उठाउनुपर्ने हुन्छ। बस्ती नै डुबानमा पर्ने भएकाले पनि दुई देशले त्यहाँ पक्की पुलमा लगानी नगरेका हुन्। सुदूरपश्चिमको बैतडीमा मात्रै सात भगवतीका मन्दिर छन्। यस्तै, सातैवटा केदारका पनि मन्दिर छन्। भारतबाट दर्शनार्थी आउने गर्छन्। बैतडी धार्मिक पर्यटकका लागि उपयुक्त भूमि हो। झुलाघाटमा पक्की पुल नहुँदा सबै दर्शनार्थी आउन सकेका छैनन्। पहाडी क्षेत्रमा सुविधायुक्त अस्पताल नहुँदा सुदूरका बैतडी, दार्चुला, डँडेलधुरा, बझाङलगायत सर्वसाधारण उपचारका लागि झुलाघाट नाकाबाट भारतीय सहर जाने गर्छन्। सडक सुविधा पुगेको दुई दशक बित्दासमेत यो पुलले पूर्णता नपाउँदा सर्वसाधारणले निकै सास्ती खेप्नु परेको जिल्ला उद्योग वाणिज्य संघका उपाध्यक्ष खिमानन्द भट्टले बताए। झुलाघाटमा पक्की पुलको निर्माण गर्न सके भारतीय बजारमा थुपै्र नेपाली उत्पादन निर्यात गर्न सकिने व्यापारी लक्ष्मीदत्त पाण्डेय बताउँछन्। भन्छन्, झुलाघाटमा पुल बनेमा किसानको स्थानीय उत्पादनले पनि बजार पाउनेछ। उत्पादित तरकारी, मह, चिउरीको घिउलगायत उत्पादन भारत पनि जानेछ। दशरथचन्द नगरपालिकाका प्रमुख नरेन्द्रसिंह थापा दसैंमा सीमावर्ती भारतीय गाउँबाट त्रिपुरासुन्दरी, निंगलासैनी, मेलौलीको दर्शन गर्न पर्याप्त दर्शनार्थी आउन नसकेको बताउँछन्। झुलाघाट पुल नबन्नु भनेको आर्थिक र पर्यटकीय हिसाबले घाटाको कुरा हो, कुनै समय सुदूरपश्चिम प्रदेशको बझाङ, बाजुरा, अछाम र बैतडीको मुख्य व्यापारिक नाकाका रूपमा रहेको झुलाघाट नाका तराईबाट मोटरको पहुँच पहाडी जिल्लामा पुगेसँगै ओझेलमा परेको थियो। बैतडीका सरोकारवाला निकायले पटकपटक झुलाघाटमा मोटर पुल निर्माणका लागि पहल गरे पनि राज्यको ध्यान जान नसकेपछि वाणिज्य संघले रिले अनशन सुरु गरेको अध्यक्ष चन्द बताउँछन्। झुलाघाट नाकामा पक्की पुल निर्माणका लागि बैतडीवासीले दुई दशकदेखि शान्तिपूर्ण रूपमा दबाब दिँदै आएका थिए, उनी भन्छन्, अहिलेसम्म पक्की पुल निर्माण हुने कुनै छाँटकाँट देखिएन। राज्यको ध्यानाकर्षण गर्न रिले अनशन थालेका हौं। दार्चुला पुलघाटको झोलुंगे सुदूरपश्चिमको भारतसँगको आवागमनका लागि दार्चुलाको सदरमुकाम खलंगामा पनि झोलुंगे पुल छ। झुलाघाटमा पुल बनेको केही वर्षपछि दार्चुलामा पुल बनेको प्रदेशसभा सदस्य दार्चुला निवासी गेल्बु बोहरा बताउँछन्। उत्तराखण्डको पिथौरागढ, अल्मोदा, नैनीतालसहित काला पहाडमा मजदुरीका लागि जानेलाई यो पुल वरदान हो। सुदूरपश्चिमका दशरथ चन्द मार्ग, भीमदत्त पन्त राजमार्ग, महाकाली राजमार्ग, जयपृथ्वी सिंह राजमार्गजस्ता आन्तरिक राजमार्गहरू नबन्दासम्म झुलाघाट र दार्चुलाको पुलघाट मुग्लान जानेहरूका लागि मुख्य नाका हुन्। दार्चुलामा नेपालतर्फ दार्चुला र भारततर्फ धारचुला भनिन्छ। यी दुवै सीमा सहर जोड्ने पुल हो, पुलघाटको झोलुंगे। भारततर्फ पनि पक्की सडक छ। नेपालतर्फ सदरमुकाम खलंगासम्म पक्की सडक बनिसकेको छ। तर, झोलुंगे पुलको ठाउँमा दुवै देशले पक्की पुल नबनाएपछि दुई देशको व्यापारमा घाटा भइरहेको छ, दार्चुलाको महाकाली नगरपालिकाका मेयर हंशराज भट्ट भन्छन्। भारतले सदरमुकाम खलंगादेखि चार किलोमिटर दक्षिणमा पर्ने महाकाली नदीमा पक्की पुलको सर्भे गरिसकेको छ। पक्की पुलको निर्माणका लागि भारतीय लोक निर्माण विभागले टेन्डर आह्वानसमेत गरिसकेको छ। यो पुल बनेपछि दोधाराचाँदनी, बनबासाबैराज र दार्चुला गरी महाकाली नदीमा तीनवटा पक्की पुल हुनेछन्। यसअघि भारतले कञ्चनपुरको ब्रम्हदेवमा बनाएको पक्की पुल सञ्चालन गरेको छैन। त्यस पुलबाट सर्वसाधारणलाई आवत्जावत गर्न दिइँदैन। कञ्चनपुरकै बनबासा बैराजमा पनि उसले दिनमा तीनपटक गरी ६ घण्टा मात्र पुलको ढोका खोल्ने गर्छ। बनबासा बैराज पनि भारतमा अंग्रेजहरूको शासनकालकै बेला बनेको हो। अझै सञ्चालनमा छ नुन बोक्ने झोलुंगे पुल वर्षात् सुरु हुनुभन्दा पहिला पश्चिम मकवानपुर र मकवानपुरसँग सीमा जोडिएका धादिङका आधा दर्जन गाउँबाट नुन लिन भैंसे आउनुपथ्र्यो। हेटौंडाबाट करिब १० किलोमिटर उत्तरमा रहेको भैंसेबाट लगेको नुनले वर्षभरि पुर्याउनुपर्ने बाध्यता थियो। तर, नुन लिन जान ठूलो अवरोध थियो, कालीखोला पुल। साविक भार्ता गाविस ६ र कालीटार गाविस ६ (हाल कैलाश गाउँपालिलका ३ र ७ नम्बर वडाबीच) मा पर्ने उक्त खोला पार गर्न ज्यानको बाजी लगाउनुपथ्र्योे। असारदेखि मंसिरसम्म खोला तर्न नसक्दा कालीखोला वारि र पारिको सम्बन्ध टुट्थ्यो। पुर्खाले वर्षौंदेखि भोगेको पीडा २०२९ सालबाट भने समाधान भयो। कालीखोलामा झोलुंगे पुल बनेपछि वर्षात्को समयमा पनि भैंसेसम्म नुन लिन आउन सक्ने भयो, कालिकाटारका ७८ वर्षीय बद्रीलाल रिजाल विगत सम्झँदै भन्छन्, यो पुल नबन्दा धेरैले नुनका लागि खोलामा ज्यान बगाउनु पर्यो। बद्रीलालका बुवा तत्कालीन प्रधानपञ्च मानिकलाल रिजालको सक्रियतामा मकवानपुरमै पहिलो पटक २०२९ सालमा झोलुंगे पुल बनेको थियो। सडक यातायातको पहुँचबाट टाढा रहेको कालिकाटारमा पुलको समाना बोकेर लैजान सम्भव थिएन। हेलिकप्टरबाट सामान लगेर पुल निर्माण गरिएको रिजाल सम्झन्छन्। त्यसबेला हेलिकप्टर हेर्न गाउँलेको भीड लागेको थियो, रिजाल सम्झन्छन्, पुल बनेपछि महिनौंसम्म गाउँलेहरू हेर्न आउँथे। १०४ मिटर लम्बाइ रहेको झोलुंगे पुल निर्माण अमेरिकन इन्जिनियर पहल बेन्जामेनको नेतृत्वमा भएको थियो। त्यसबेला म जम्मा दुई वर्षको थिएँ रे, मनिकलालका नाति नरेन्द्र रिजाल भन्छन्, अमेरिकन इन्जिनियर घरमै बसेर पुल निर्माण सकाएको बुवाले कुरा गर्नुहुन्छ। लट्ठाले अडिएको सस्पेन्सन डिजाइनको यो पुलबाट अझै पनि सर्र्वसाधारण यात्रा गरिरहेका छन्। निकै मिहेनत गरेर बलियो पुल बनाएको देखिन्छ, तत्कालीन जिल्ला विकास समिति मकवानपुरका पुल हेर्ने इन्जिनियर (अवकाश प्राप्त) देवनारायण लामिछाने भन्छन्, मकवानपुरको इतिहासमा यो विकासको फड्को र इतिहास पनि हो। २०७४ सालमा पुल मर्मत गरी सञ्चालन गरिरहेको कैलाश गाउँपालिका अध्यक्ष टंक मोक्तान बताउँछन्। यो पुल लट्ठाको भरमा मात्र चलेको थियो, मर्मत गरेर बिम र तार जाली राख्ने भएको छ, उनी भन्छन्, यस क्षेत्रमा विकासको सुरुआत नै यही पुल निर्माणबाट भएको देखिन्छ। कैलाश गाउँपालिकाअन्तर्गत साविक डाँडाखर्क, भार्ता गाविससँगै, राक्सिराङ गाउँपालिकाका जनता कैलाश गाउँपालिकाको सदरमुकाम कालिकाटार आउन यही पुलको प्रयोग गर्छन्। यो पुल नहुने हो भने अझै पनि विद्यार्थी विद्यालय जान र बिरामीहरूलाई अस्पताल लैजान वर्षात्को समयमा अन्य विकल्प छैन, धुवाङ मावि भार्ताका शिक्षक पासाङ लामा भन्छन्, विगतका यस्ता विकासका नमुना कामबाट अहिलेका जनप्रतिनिधिले सिकेर दीर्घकालीन विकासका काम गर्न सक्नुपर्छ। उनका अनुसार अहिले पनि सात हजारभन्दा बढी यस क्षेत्रका स्थानीयले यो झोलुंगे पुलबाट लाभ लिइरहेका छन्। ऐतिहासिक पुलको ९३ लाख बजेट फ्रिज जिल्लाको करिब तीन सय वर्षको लामो इतिहास बोकेको भिमादको फलामे झोलुंगे पुल बेवारिसे अवस्थामै छ। यो पुल ऐतिहासिक र पुराताŒिवक हिसाबले महŒवपूर्ण मानिन्छ। संरक्षणको चर्चा परिचर्चा भए पनि पुलको काम भने सुरु नै हुन सकेको छैन। १७७८ सालतिर तत्कालीन राजा सुरेन्द्र वीरविक्रम शाह र प्रधानमन्त्री श्री ३ जंगबहादुर राणाका पालामा यस पुलको निर्माण भएको हो। राजा सुरेन्द्रविक्रमले गुठी स्थापना गर्न लालमोहर लगाएको शिलापत्रमा उल्लेख छ। श्रीकृष्ण शाही र ढुण्डीराज शाहीले सात सय रोपनी क्षेत्रफलमा गुठी दर्ता गराएका थिए। त्यही गुठीबाट उनले झोलुंगे पुल निर्माण गरेको तथ्य छ। कमजोर बन्दै गएको लट्ठा चँुडियो भने शतकौं इतिहास बोकेको पुलको अस्तित्व मेटिने त होइन भन्नेमा स्थानीय चिन्तित छन्। २०७४ सालको स्थानीय निर्वाचनपछि भिमाद नगरपालिका र गण्डकी प्रदेश सरकारले पटकपटक गरी ९३ लाख रुपैयाँ विनियोजन गरेको थियो। म्याग्दे गाउँपालिका ५ नम्बर वडा कार्यालयले पनि पहिलो वर्ष एक लाख विनियोजन गरेको थियो। तर, पाँचवर्षे कार्यकाल सकिएर नयाँ जनप्रतिनिधि आइसके पनि भिमादको पहिचान फलामे लट्ठाको झोलुंगे पुलको अवस्था भने उही छ। संरक्षण हुन नसक्दा पुलको महŒव र आकर्षण घट्दै गएको छ। यो पुल तत्कालीन समयमा सेती नदी पार गर्ने एक मात्र माध्यम भए पनि अहिले लट्ठा जीर्ण हँुदै गएको छ। काठका फल्याकहरू कुहिएर झर्दै खाली भइसकेका छन््। भिमाद नगरपालिका ७ र म्याग्दे गाउँपालिका वडा नं ५ लाई जोड्ने योे पुल १६ मिटरको छ। पुलको शिलापत्रअनुसार उत्खनन गरेका काँचो फलामलाई कुँदेर पुलको निर्माण गरिएको हो। पुलमा जडान गरिएका सम्पूर्ण धातु कुनै पनि मेसिन तथा कलकारखानाबाट उत्पादन तथा प्रशोधन नगरी हातको सीप प्रयोग गरिएको देखिन्छ। स्थानीय खानीको फलाम प्रयोग गरी साङ्ले झोलुंगे पुल बनाइएको हुनाले यसको महŒव बढी भएको बूढापाका बताउँछन्। भिमाद नगरपालिका र गण्डकी प्रदेश सरकारले पुल संरक्षण तथा पुनः निर्माण शीर्षकमा हरेक वर्ष आलोपालो बजेटको व्यवस्था गर्दै आएको छ। भिमाद नगरपालिकाले आर्थिक वर्ष २०७५०७६ मा ६० लाख, आव २०७७०७८ मा २० लाख विनियोजन गरेको थियो। त्यस्तै, गत वर्ष गण्डकी प्रदेश भौतिक पूर्वाधार मन्त्रालयबाट १२ लाख विनियोजन भएको भिमाद नगरपालिकाकी सूचना अधिकारी टेकावती ढकालले जानकारी दिइन्। उनले बजेट विनियोजन भए पनि जनशक्ति अभावमा काम हुन नसकेको बताइन्। ऐतिहासिक पुलको विषयमा कसैले पनि हात हाल्न नखोज्दा समस्या भएको छ उनी भन्छिन्। उनका अनुसार हालसम्म नगरले छुट्ट्याएको ८० लाखबाट पुल प्रवेशद्वारमा १० लाखको स्वागत गेट बनाउनुबाहेक पुलकै लागि भने एक रुपैयाँ पनि खर्च हुन सकेको छैन। पुल संरक्षणका लागि नगरपालिकाले प्रदेश सरकारसँग समन्वय गरेर चालू आर्थिक वर्षमा ५१ लाख ४१ हजार रुपैयाँको डीपीआर तयार पारे पनि प्रगति केही हुन सकेको छैन। पूर्वमेयर मेखबहादुर थापा भन्छन्, पुलमा काम गर्ने मान्छे खोज्यौं, तर, पुलको लट्ठा कहाँसम्म पुगेको छ भनेर पत्ता लगाउनै सकेनौं। अहिले पुलमाथि घर बनेको छ, प्राविधिक दृष्टिकोणले पहिचान गर्न कठिन भयो। केही भेउ पाइएन, अनि बजेट फ्रिज भएर गयो। भिमाद नगरपालिकाका नवनिर्वाचित मेयर दधिराज सुवेदी यो पुल ऐतिहासिक पुराताŒिवक धरोहर र गौरवका विषय भएको बताउँछन्। त्यसैले संरक्षण गर्नैपर्छ भनेर पहिलेदेखि नै अभियान चलाएकाले पुरातŒवकसँग समन्वय गरी काम गर्ने बताउँछन्। उनी थप्छन्, पहिला पुराताŒिवक विभागबाट काम गर्ने अनुमति नपाउँदा काम गर्न सकिएन। मर्मत र संरक्षण नगरे भोलिको पुस्ताले कसरी हेर्छ। आफ्नै गाउँको फलामखानीबाट निकालेको, पुर्खाले बनाएको र आफ्नै आरानमा बनाएको, बिनाजोडको साङ्लाले बनेको पुलभन्दा यो कति गौरवको विषय होला ? भिमादकी उपमेयर शारदा खनाल भन्छिन्, यो पुल भिमादको चिनारी र सबैभन्दा ठूलो सम्पत्ति हो। यो दोस्रो कार्यकालमा जसरी पनि पुल संरक्षणको काम सम्पन्न गर्नेछौं। म्याग्दे गाउँपालिका५ का वडाध्यक्ष शिवबहादुर आलेले दुई स्थानीय सरकारबीच समन्वय नहुँदा संरक्षणको काम नभएकोे बताउँछन्। यो पुल हाम्रो पुर्खाको चिनारी हो। संरक्षण गर्नैपर्छ भनेर सुरुको वर्ष एक लाख छुट्ट्याएका थियौं। दुई निकायबीच समन्वय हुन सकेन, उनी भन्छन्। पुलको संरक्षणमा निकै चासो राख्दै आएका स्थानीय ध्रुवकुमार श्रेष्ठलाई नगरपालिकाले पुल संरक्षणका लागि गठित समितिको अध्यक्ष बनायो। प्रदेश तथा केन्द्र सरकारसँग समन्वयका लागि श्रेष्ठ दर्जनांै कार्यालय र मन्त्रालय धाए। विभिन्न कार्यालय धाउँदा पाएको सुझावअनुसार पुलको इस्टिमेन्ट बनाउन उनले नगरपालिकालाई सुझाए। सोहीअनुसार इस्टिमेट पनि बन्यो। तर काम अगाडि नबढ्दा उनी आफैं चकित छन्। भन्छन्, पुलको संरक्षणका लागि धेरै धाइयो, पुरातŒव विभागले स्पष्ट योजना ल्याउन भन्यो। सोहीअनुसार काम गर्र्यौं तर अझै काम बढ्न सकेन। स्थानीय फलामबाट निर्मित पुल देशभरि कतै पहिचान भइसकेको छैन। पुलको दुवै छेउका लट्ठाहरू फलामको साङ्लो तयार पारेर जोडिएको छ। उक्त साङ्लो जमिनमा गाडिएको छ। पुलको साङ्लो निकै आकर्षक छन्। यसले पर्यटकलाई लोभ्याउन सक्छ। सेती नदी माथि मोटरेवल पक्की पुल निर्माणसँगै फलामे साङ्लो झोलुङ्गे पुलको अस्तित्व हराएको हो। श्रीकृष्ण शाहीले पुल नजिकैको परिसरमा शिवजी, नारायण, शंकरेश्वरी महादेव, भगवती मन्दिर, झोलुंगे पुल र दुई वटा कलात्मक धर्मशाला निर्माण गरेका थिए। ढुण्डीराज शाहीले शिवजी मन्दिर निर्माण गरेको तथ्य भेटिन्छ। शिवराज भट्ट धनगढी कृष्ण सारु मगरमकवानपुर राजकुमार आलेतनहुँ"
म्याग्दीको एउटै पालिकामा २१६ पहिरा,"म्याग्दी : म्याग्दीको एउटै गाउँपालिकामा रहेका २१६ पहिरोका कारण बस्ती जोखिममा परेका छन् भने स्थानीयले आफ्नो जिउधनको सुरक्षा नभएको गुनासो गरेका छन्। उत्तरी म्याग्दीको रघुगङ्गा गाउँपालिकाका आठ वटा वडामा साना ठूला गरी २१६ पहिरा रहेका र ती पहिराका कारण बस्ती नै जोखिममा रहेकाले पहिरो रोकथाम तथा नियन्त्रणका लागि पहिराको डिपिआर गरी राष्ट्रिय विपद् जोखिम न्यूनीकरण तथा व्यवस्थापन प्राधिकरणमा पठाइएको गाउँपालिकाले जनाएको छ। 'गाउँपालिकाभित्र २१६ वटा पहिराको डिपिआर गरी राष्ट्रिय विपद् जोखिम न्यूनीकरण तथा व्यवस्थापन प्राधिकरणमा पठाइएका छौँ', रघुगङ्गा गाउँपालिकाका अध्यक्ष भवबहादुर भण्डारीले भने, 'कुइनेमङ्गले८ मा रहेको चौरखानी, चिमखोलाको७ मालाङ, पाखापानी६ रायखोर र दग्नाम४ को पहिरो रोकथामको लागि मुख्य प्राथमिकतामा रहेको छ।' यसैगरी रघुघाट गलेश्वर, तिलकेनी, कुइने, चौरखानी, धुपीचौर, अर्कला, बेग, दुलेपानी, सतिपोखरी, खौरेट, रोटेपानी, रिसिनचौतारी, बुडिचौरलगायतका बस्ती बाढी र पहिराको उच्च जोखिममा रहेका र ती बस्तीको संरक्षणका लागि स्थानीय तहले प्राथमिकताका साथ काम गर्ने र थप बजेटका लागि प्रदेश वा सङ्घ सरकारसँग माग गरेर कार्य अघि बढाइने गाउँपालिकाले जनाएको छ। गाउँपालिकाले सधैँ आश्वासन मात्रै बाड्ने तर काम नगर्ने प्रवृत्तिले गर्दा दर्जन बढी बस्ती बाढी र पहिराको उच्च जोखिममा रहेका स्थानीयवासीसमेत रहनुभएका नेकपा एमाले म्याग्दीका युवा नेता दीपक कार्कीले बताए। कार्कीले भने, 'बर्खा सुरू भएपछि बाढी र पहिरोका कारण सधैँ त्रसित र भयभित रहने यहाँका बासिन्दा रातमा राम्रोसँग निदाउन पनि नपाउने समस्या रहेको छ, गाउँपालिका सधैं आश्वासन बाँड्छ काम गर्दैन।' यसैगरी ५२ घर रहेको रघुगङ्गा ८ चौरखानीमा हाल ३० परिवारको बसोबास छ। पहिरोको त्रासकै कारण आधाले घर छोडेर बेनी, पोखरा, काठमाडौँलगायतका ठाउँमा गएर बसेका छन्। गत वर्ष गाउँको बीचमा ठाडो चिरा परेर गएको पहिराले चौरखानीमा समुदायिक भवन र एउटा घर भत्केका वडासदस्य यामकुमारी घर्तीले बताए। दुई किलोमिटर तल रघुगङ्गा नदीको किनारबाट सुरु भएको पहिरो चौरखानीको शिरमा रहेको पहाडको फेदीमा पुगेको छ। पहिरोले गाउँलाई चिरेर दुई भागमा विभाजन गरेको स्थानीय रैमान छन्त्यालले जानकारी दिए। यस्तै रघुगङ्गा ३ स्थित गलेश्वरको राहुघाट बस्ती पहिरोले पुरिने जोखिममा छ। गलेश्वरपिप्लेभगवतीबेगखोला सडक निर्माणमा गरिएको लापर्बाहीले निम्तिएको पहिरोले पुरिने जोखिम बढेको हो। बस्तीमाथिको पाखोमा जथाभावी सडक खनेपछि पहिरो निम्तिएर गलेश्वपारिको ३० घरपरिवार जोखिममा रहेको स्थानीय मिम थकालीले बताए। बर्सात हुने बित्तिकै यहाँका बासिन्दा राति सुत्न पाएका छैनन्। विकासका नाममा निम्तिएको विनाशका कारण आफ्नो थाकथलो छोड्नुपर्ने अवस्था आएपछि यहाँका स्थानीयवासी चिन्तित बनेका छन्। कमजोर भूभागमा सडक बनाउन डोजरले जथाभावी भत्काउनु र त्यसपछि संरक्षणका पर्खाल र नाली समयममा नबन्दा पूरै पाखो खस्न थालेको छ। वर्षौंदेखि बसेको घर छाडेर हिँड्नुपर्ने अवस्था आउन लागेको छ। यहाँका कतिपय बासिन्दा घर छोडेर गलेश्वर बजारमा भाडामा कोठा लिएर बसेका स्थानीयवासी तिलबहादुर पुनले बताए। दुई वर्ष अघिदेखि बस्तीमाथिको जमिन चर्किएर पहिरो खस्न थालेको थियो। हिउँदमा कुनै निकायले पनि संरक्षणको पहल नगर्दाको परिणाम यस पटकको बर्खामा देखिन थालेको भन्दै स्थानीयवासी आक्रोशित बनेका छन्। वर्षासँगै आउने बाढीले बाटो बन्द हुँदा खाद्यान्नलगायतका सामग्री भरिया लगाएर लानुपर्दा गाउँमा खाद्यान्न सामान महँगो हुँदै गएको छ। बिरामी बोकेर आएका एम्बुलेन्स तथा सवारी साधन भसिने गर्दै आएका छन्। सम्बन्धित निकायबाट पहिरो नियन्त्रण, भलबाढी व्यवस्थापन र बस्ती संरक्षणमा केही काम हुन नसकेका कारण बस्ती जोखिममा छ। बेनीदेखि उत्तरी क्षेत्रको रघुगङ्गा, अन्नपूर्ण गाउँपालिका र मुस्ताङको सीधा यातायातलाई बगिरहने पहिरोले अवरोध बनाउँदै आएको छ। निर्माण व्यवसायीको लापर्बाहीले उत्तरी भेगका जनताले सास्ती खेप्नुपरेको छ। यसैगरी रघुगङ्गा गाउँपालिका३ पिप्ले गलेश्वरका २१ घर जोखिममा परेका छन्। भिरालो पाखोमा सडक खनेपछि पहिरो जाँदा ती घर जोखिममा परेका हुन्। गलेश्वरभगवतीबेग सडक कालोपत्र गर्ने क्रममा भिरालो पाखोमा सडक खनिएको थियो। दुई किलोमिटर सडकखण्ड खनिएको सतीपहरादेखि च्युडीस्वारासम्मको क्षेत्रमा भूक्षय हुन थालेपछि बस्ती जोखिममा परेको हो। चुडीस्वाँरामा दुई वर्षअघिसम्म गाडी गुड्ने सडक थियो तर अहिले त्यसको कुनै नामोनिसान देखिन्न। निर्माणको दुई वर्षसम्म पनि नियामक पूर्वाधार विकास कार्यालय र ठेकेदार कम्पनीले पहिरो रोकथाममा कुनै काम नगर्दा असुरक्षा बढेको स्थानीयले बताएका छन्। गाउँपालिकाभित्र रहेका सबै २१६ वटा पहिरोको डिपिआर गरी राष्ट्रिय विपद् जोखिम न्यूनीकरण तथा व्यवस्थापन प्राधिकरणमा पठाइएको र स्थानीय तहले पनि पहिरो नियन्त्रण तथा रोकथामका लागि उच्च प्राथमिकताका साथ काम गरिरहेको गाउँपालिकाका अध्यक्ष भण्डारीले बताए। रासस"
पौडी खेल्न गएका दुई बालकको डुबेर मृत्यु,धनकुटा : पौडी खेल्न गएका दुई बालकको डुबेर मृत्यु भएको छ। धनकुटा६ स्थित पात्लेखोला किनारामा रहेको धनकुटा एग्रो टुरिज्म फन एण्ड भ्यालीले पर्यटकका लागि बोटिङ गर्न र माछापालनका लागि बनाएको पोखरीमा डुबेर शनिबार दिउँसो दुई बालकको मृत्यु भएको हो। मृत्यु हुनेमा धनकुटा५ का १५ वर्षिय स्वर्णिम राई र धनकुटा२ का १५ वर्षिय उदय राईको मृत्यु भएको प्रहरीले जनाएको छ। पौडी खेल्ने क्रममा पोखरीमा डुबेर घाइते भएका उनीहरुको धनकुटा जिल्ला अस्पतालमा उपचारको क्रममा मृत्यु भएको हो। घरबाट स्वर्णिम र उदयसँगै गएका धनकुटा५ का सन्देश राई भने सकुशल रहेका छन्।
"आज प्रदेश १, गण्डकी र कर्णाली प्रदेशमा भारी वर्षा हुने","काठमाडौं : शनिबार प्रदेश १, गण्डकी र कर्णाली प्रदेशका केही स्थानमा भारी वर्षाको सम्भावना रहेको जल तथा मौसम विज्ञान विभागले जानकारी दिएको छ। देशका बाँकी स्थानमा भने हल्कादेखि मध्यम वर्षाको सम्भावना रहेको छ। आज देशभर सामान्यदेखि पूर्ण बदली रही धेरै स्थानमा मेघ गर्जनटचट्याङसहित हल्कादेखि मध्यम वर्षा हुने सम्भावाना छ । जल तथा मौसम विज्ञान विभागका अनुसार हाल प्रदेश नं १, मधेस प्रदेश, बागमती, गण्डकी, लुम्बिनी र कर्णाली प्रदेशमा मनसुनी वायुको सामान्य प्रभाव छ भने सूदुरपश्चिममा स्थानीय वायु र पश्चिमी वायुको सामान्य प्रभाव छ । उक्त प्रणालीको प्रभावले प्रदेश नं १, बागमती, गण्डकी र लुम्बिनी प्रदेशका धेरै स्थानमा र बाँकी प्रदेशका केही स्थानमा मेघ गर्जनचट्याङसहित हल्कादेखि मध्यम वर्षाको सम्भावना छ । प्रदेश नं १ को एकदुई स्थानमा भारी वर्षाको सम्भावना छ । रातको समयमा पनि सोही मौसमी प्रणाली कायम रहनेछ । आइतबार सामान्यदेखि पूर्ण बदली रही देशभरका पहाडी भूभागका धेरै स्थानमा र बाँकी भूभागका थोरै स्थानमा मेघ गर्जनचट्याङसहित हल्कादेखि मध्यम वर्षाको सम्भावना छ । गण्डकी र कर्णाली प्रदेशका एकदुई स्थानमा भारी वर्षाको सम्भावना रहेको विभागले जनाएको छ । मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम २० दशमलव पाँच डिग्री र अधिकतम तापक्रम २८ दशमलव आठ डिग्री सेल्सियस छ ।"
अर्जुनचौपारीको नीति : सेवासुविधाको १० प्रतिशत लोककल्याणकारी काममा,"स्याङ्जा : भ्रष्टाचारमा शून्य सहनशीलता, जवाफदेहिता र मितव्ययीतालगायतका विभिन्न नीति कार्यक्रम, बजेट पारित गर्दै अर्जुनचौपारीले यसवर्षको सभा सम्पन्न गरेको छ। गाउँपालिकका अध्यक्ष प्रकाश तिवारीले एघारौं सभामा बोल्दै अर्जुनचौपारी बजार क्षेत्रभित्र सडक बत्ती, सीसीटीभी, सार्वजनिक शौचालयको निर्माण गर्नेलगायतका विभिन्न नीति तथा कार्यक्रम सार्वजनिक गरेका हुन्। जनप्रतिनिधिले आफ्ना सेवासुविधाको १० प्रतिशत रकम सामाजिक उत्तरदायित्व कोषमा जम्मा गर्ने र सो रकम लोककल्याणकारी काममा खर्चिने जनाएको छ। पालिकाले जलबराह, पञ्चकन्या मन्दिरकेटिचौरलाई पालिकाको प्रमुख पर्यटकीय गन्तव्यको रुपमा विकास, डहरे देउराली, थाप्ले, एकानन्द गुफा, शिला, रापाकोट कालिका, तामुलेक, रामसीता तालमा ग्रामिण पर्यटन पूर्वाधार निर्माण कार्यलाई अगाडि बढाउने र पदमार्गले जोड्ने योजनालाई पनि पालिकाले क्रमशः अगाडि बढाउँदै लैजानेगरी नीति तथा कार्यक्रममा समावेश गरेको छ। पालिकाको निर्माणाधीन प्रशासकीय भवन सम्पन्नतामा जोड, फोहरमैला प्रशोधन केन्द्र, अति विपन्न परिवारका लागि निःशुल्क स्वास्थ्य बिमा, सबै जातजातीका महिलाको नेतृत्व विकास र परिचालन, दलित उत्थान केन्द्र, रोजगार समन्वय ईकाइ स्थापना, अति विपन्न परिवारको आर्थिक सुधारको लागि बीउ पूँजीको रुपमा प्रत्येक व्यक्तिहरुलाई दुई २ हजार ३ सय रुपैंया उपलब्ध गराइने नीति छ। वैदेशिक रोजगारीबाट फर्किएका तथा यही रहेका युवाका क्षमता अभिबृद्धिगरी हस्तकाला, प्लम्बिङ, बिजुली मर्मत, सिकर्मी, डकर्मी, ड्राइभिङ जस्ता सीप बिकास तालिम उपलब्ध गराउने कार्यलाई पालिकाले प्राथमिकतामा राखेको छ। माध्यमिक तहको शिक्षालाई गुणस्तरीय जीवनोपयोगी र प्रविधिमैत्री बनाइने, सामुदायिक विद्यालयको गुणस्तर सुधारमा विशेष ध्यान, माध्यामिक तहमा वित्तीय साक्षरता शिक्षा संचालन गर्ने पालिकाले लक्ष्य लिएको छ। अर्जुनचौपारी गाउँपालिकाले आर्थिक वर्ष २०७९०८० को लागि ४४ करोड १८ लाख १९ हजार बराबरको बजेट प्रस्ताव पारित गरेको छ। पालिकाका उपाध्यक्ष सपना गुरुङ्द्धारा प्रस्तुत बजेटमध्ये १४ करोड ३३ लाख ८९ हजार रुपैयाँ पुजीगत तर्फ र ७ करोड ३९ लाख ३० हजार रुपैंया चालु खर्च तर्फको छ। आगामी वर्षको अनुमान गरिएको बजेटमा नेपाल सरकारबाट बित्तिय समानिकरण अनुदान ९ करोड चार लाख, राजस्व बाँडफाँडबाट ६ करोड ७८ लाख २५ हजार छ। सशर्त अनुदानमा १८ करोड ४८ लाख, संघिय बिशेष अनुदान २ करोड ३० लाख, प्रदेश सरकारबाट बित्तिय समानिकरण ९८ लाख ३९ हजार, समपुरक अनुदान ५० लाख, शसर्त अनुदान ५० लाख, प्रदेश राजस्व बाडफाड ३७ लाख ५५ हजार, संघ समपुरक ७० लाख, आन्तरिक राजस्वबाट ५५ लाख र अल्यातर्फको ४ करोड खर्च ब्यहोर्ने बजेट छ।"
नदीसँगै बग्छन् सुकुमबासीका सुस्केरा,"काठमाडौं : टहरोभित्र जीवन काट्नेलाई जसरी दुःखको भारीले थिचेको छ, त्यसैगरी छानोलाई ढुंगा र टायरले थिचेको भान छ। गगनचुम्बी महलनजिकै देखिने यस्तै टहरामा बस्छन्, काठमाडौंका गरिब सुकुमबासीहरू। काठमाडौं सहरको बीचबाट बग्छ, बाग्मती नदी। किनारमा लस्करै सानाठूला छाप्रा छन्। इँटा र ब्लकले भित्ता ठडिएका छन् अनि टिनले छाएको छानो। कोही साहुले उठीबास लगाएका कारण बाग्मती किनारको सहारामा आए त कोही बाढीले सताएर गाउँबाट लखेटिएर आइपुगे। कोही केही नभएर काम र मामका खोजीमा सहर पस्ने क्रममा किनाराको सहारामा आइपुगे। यसरी विभिन्न कारणले जोडिएर नदीकिनारसँग साक्षात्कार गर्नेहरूको बाग्मतीसँगको यो सम्बन्ध पनि दशकौं पुरानो भइसकेको छ। भाले बासेपछि झिसमिसे बिहानीमै भारी बोक्न कोही असनको गल्लीतिर धाउँछन् त कोही काम खोज्दै बजार। कोही आँखा मिच्दै आफ्नै टहराको पसल खोल्न हात लम्काउँछन्। बस्तीका कति त परिवारलाई थन्क्याएर कमाउन विदेश पनि गएका छन्। काठमाडौं उपत्यका नदीकिनारहरूमा अधिकांश दलित तथा गरिब विपन्न परिवारको बसोबास छ। नेपाल राष्ट्रिय संयुक्त सुकुमबासी मोर्चाका उपाध्यक्ष राजु तामाङका अनुसार काठमाडौं उपत्यकाको नदीकिनारमा ६३ टोल छन्। जहाँ करिब ४ हजार ६ परिवारका झन्डै ३६ हजारको बसोबास छ। २००७ सालदेखि गोदाबरी नदीकिनारमा सुकुमबासीको बस्ती बसेको तथ्यांक पाइन्छ। २०६० सालसम्म नदीकिनारहरूमा उनीहरूको अन्तिम बसोबास गरेको पाइन्छ। बाग्मती, विष्णुमती, मनोहरा र धोबीखोला किनारमा सुकुमबासीको बाक्लो बस्ती छ। नदीकिनारको दुर्गन्धमा बस्न कसलाई मन हुन्छ र ! जीवनको गोरेटोमा कयौं हन्डर खाँदै मानिस बाग्मतीको किनारमा आइपुगेका छन्। जसलाई पसिना बगाउँदा पनि छाक टार्न धौधौ पर्छ। बिरामी परे उपचार पाउन मुस्किल छ। वर्षात्मा उही बाग्मती नदीले डुबाउँछ, जसले ज्यान ओताउने छाप्रो अड्याउने आडभरोसा दिएको छ। जेनतेन वर्षा कटाउने उनै सुकुमबासीलाई पुसमाघको जाडोले पनि उति नै सताउँछ। फेरि वैशाखजेठको चर्को घामले नदीको ढल गन्हाएर बस्ने कठिन हुन्छ। बस्तीमा न बाटोघाटोको ठेगान छ न त खानेपानीको। बाग्मती नदीकिनारमा करिडोर बनाउने योजनामा छ, अधिकार सम्पन्न बाग्मती सभ्यता एकीकृत विकास समितिको। समितिका सूचना अधिकारी इन्जिनियर कमल अर्याल भन्छन्, सुकुमबासी बस्ती व्यवस्थापन नहुँदा करिडोर विस्तारमा अवरोध पुगेको छ। बस्ती व्यवस्थापनका लागि सुकुमबासीको तथ्यांक संकलन गर्ने काम भइरहेको छ। साहुबाट लखेटिएका वीरबहादुर काठमाडौंको गैरीगाउँको बाग्मती किनारमा बस्छन्, वीरबहादुर परियार। नाम वीरबहादुर भए पनि गाउँको साहुबाट लखेटिएको पात्र हुन्, उनी। उमेरले ६५ वर्ष टेक्दैछन्। बुढेसकालको उनको जीवनले अझै सुकुमबासीको बिल्ला भिरेको छ। उनको सारा जिन्दगी भारी भोक्दै र सन्तान हुर्काउँदैमा बित्यो। सिन्धुपाल्चोकमा जन्मेर काभ्रेमा हुर्केका अनि माम र पसिनाको दामको खोजीमा काठमाडौं पसेको पनि १८ वर्ष भइसकेको छ। उहिले दसैंका बेलामा मात्र भात खान पाइन्थ्यो हामी गरिबले। बाजेले पाँच पाथी साहुसँग धान लियो। बुवाले चुक्ता गर्न सक्नु भएन, उनी भन्छन्, जग्गा त कच्याककुचुक गरेर पाँच रोपनी थियो रे। त्यो पनि साहुले खाइदिहाल्यो। अनि उनको परिवार गरिबीको मारले सिन्धुपाल्चोकबाट लखेटिएछ। काभ्रेको पाँचखालमा सरेपछि उनीहरू भाडामा कोठा लिएर बस्न थाले। ज्याला मजदुरी गरेर तीन सन्तान हुर्काए। आधा कमाइ साहुलाई बुझाउँथें। बाँकी अन्नले परिवारलाई वर्षदिन पुग्दैनथ्यो। साहुले भएभरको जग्गा पनि खाइदिहाल्यो। त्यहाँबाट उठीबास भयो। काभ्रेको पाँचखालमा कोठा लिएर हामी बस्न थाल्यौं। छोराहरू ठूला भएपछि कमाउन काठमाडौं पसे। वीरबहादुर श्रीमती पुतली परियारलाई लिएर उनीहरूसँगै सहर हानिए। वीरबहादुर सिलाइ मेसिन चलाउँछन्। त्यसबाटै जीविका चलाउँछन्। भन्छन्, यही त हो नि टेलरको काम। राम्रोसँग ध्यान दिएर गरे तीन, चार सय दिनमा कमाइ भइजान्छ। उनले सिलाइ काम गरेर तीन छोरा पढाए। खुवाइपियाइ गरेर हुर्काए। उनी भन्छन्, जिन्दगीमा दुःख त कति गरियो कति ? जीवन चलाउन रातभरि इँटा पनि बोकियो। तीनै छोरा अहिले मनोहरा नदीकिनारमा बस्छन्। बाग्मती किनारबाट हामीलाई हटाउने हल्ला सुन्दैछु। कुनै ठाउँमा बसोबास मिलाई दिन्छन् कि ? यही आसमा छौं हामी गरिब त, उनी भन्छन्। नदीकिनारमा बस्दा कस्तो समस्या हुन्छ ? थप्छन्, जसको कर्मै फुटेको छ। त्योभन्दा अरू के हुन्छ ? कहिले गाडी हुत्याएर ल्याउला कि अनि कहिले नदी बहुलाएर आउँला कि ? भन्ने पीरले दिनहरू बित्छन्। उनलाई बाग्मती नदीकिनार बिक्री भइरहेको सुन्दा अचम्म लाग्छ। जसको घर अगाडि नदीकिनारमा खाली ठाउँ छ उसले बस्न खोज्नेसँग रुपैयाँ लिएर टहरो बनाउन दिन्छ। वीरबहादुरले २० हजारमा दुई कोठे टहरो बनाउने जग्गा किनेको सुनाए। वीरबहादुर राजतन्त्रविरुद्धको आन्दोलनमा खाली खुट्टा कति हिँडे कति। चुनावमा पनि नहिँडेका होइनन्। तर, एक टुक्रा जग्गाको लालपुर्जा पनि यो जुनीमा उनको हातमा पर्न सकेको छैन। जनआन्दोलन सम्झिँदै उनी थप्छन्, कति हिँडियो, दुःख पाइयो। मैतीदेवी, कमलपोखरी, सिंहदरबार, राजदरबारसम्म हामी नाराजुलुस गर्दै कयौं दिनको आन्दोलनमा हिँड्यौं। देशमा जो पनि नेता आफ्नै लागि त गर्ने रहेछन् नि भन्ने बुझेका छन् उनले। हाम्रा लागि कसले के नै गर्ने हुन् र ? प्रश्न गर्दै उनी भन्छन्, कसले हेर्छ गरिबलाई ? उनीहरू सरकारी पैसा खाने, ५ तला ६ तला बिल्डिङ बनाउने, बस्ने। नयाँ सरकार आए पनि गरिबलाई के भयो ? केही छैन। सुकुमबासीलाई चिनेर सरकारले न्याय दिनुपर्ने वीरबहादुरको भनाइ छ। हामी सरकारको जनता हौं। कसैलाई काखा, कसैलाई पाखा गर्न मिल्दैन, भन्छन्, सरकारले सबै गरिबलाई राम्रो गर्नु पयो। पुलमुनि र बाटोमा हामी सुत्न मिलेन। हामीलाई जहाँ भए पनि थिति र ठेगानसँग राखिदिनु पयो। पुल विस्तारले नदीकिनारको बास हरि सुवेदीको उमेर त्यस्तै ५० वर्ष जति भएको होला। सिनामंगलस्थित गैरीगाउँमा उनी बस्छन्। उनको घरनजिकै सिनामंगलको पुल भत्कियो। नयाँ पुल विस्तार भयो। अरूलाई आउजाउ गर्न सजिलो त भयो। तर, हरिको भने हरिबिजोग छ। उनी मात्रै होइन, नयाँ पुलसँगैको बाटो विस्तारले उनीसहित ६ परिवारको उठीबास लाग्यो। उनीहरूको बास बाग्मती किनारमा पुग्यो, टिनको छाप्रोमा। अब त उनीहरूको त्यहाँबाट उनी उठीबास लाग्दैछ। किनकि बाग्मती किनारमा करिडोर निर्माण भइरहेको छ। अब हामी कहाँ जाउँ ? नदीकिनारमा सडक विस्तार हुँदैछ, उनी भन्छन्, नदीकिनारमा ढुंगाको वाल निर्माण भइरहेको छ। बाटो बनाउने सुन्दैछु। सरकारको काम त हामीले रोक्दैनौं। तर, हामीलाई सरकारले व्यवस्थापन गर्नुपर्छ। हरिको छिमेकी सुनिता चौधरीको पनि बसोबास गैरीगाउँको बाग्मती किनारमै छ। उनको पनि आफ्नै जग्गा थियो। तर, पुलसँगैको बाटो विस्तारकै क्रममा उनी सुकुमबासी भइन्। सुनिताको छिमेकी समिता बिशंखेको पीडा पनि उही छ। नयाँ पुल विस्तारले अरू सबैले सुख पाए। तर, उनको उठीबास भयो। हाम्रो ६ जनाको परिवार नदीकिनारमा बस्छ। नदीको किनारमा अब बाटो विस्तार हुन्छ रे, कहाँ जाने ? सरकारले हाम्राबारे सोचिदिनु पयो, सुनिताले भनिन्। उनको कुरामा हरिले थपें, खोला किनारमा बस्न त समस्यैसमस्या छ। खोला पूरै दुर्गन्धित छ। बाढी आउँदा डुबाउँछ भन्ने डर। राति गाडी दौडिएर आउँदा गाडीले हान्देला भन्ने पीर। बाढी आउँदा रातभर जाग्राम बस्नु पर्छ। जाडोमा नदीकिनारको बास निकै सकसपूर्ण हुने गरेको उनीहरू बताउँछन्। गीताको पनि उस्तै दुःख बाग्मती किनार। वरिपरि ठूला महल। सिनामंगलबाट पश्चिम छ, बाग्मती नदी। सडकभन्दा दक्षिणतिर टिनले छाएको घर नम्बर ए १३१। जहाँ बस्छिन्, गीता विश्वकर्मा। ६९ वर्षको बुढ्यौली उमेर। पावरवाला चस्मामा अडिएको छ, उनको दृष्टिको सहारा। ५५ वर्षदेखि उनी गैरीगाउँको नदीकिनारमा बस्दै आएकी छन्। तर, सुकुमबासी जीवन। बुढेसकालमा पनि उनलाई थातथलोकै चिन्ता छ। उनको परिवार पुस्तौनी सुकुमबासी हुन्। बसेका ठाउँबाट उठीबास हुने उनलाई चिन्ताले सताएको छ। न राति निद्रा लाग्छ, न दिनमा राम्रोसँग भोक अनि प्यास। गीताले जीवनभर सुकुमबासीको बिल्ला भिरिन्। सरकारले एक टुक्रा जग्गा दिएर पनि बसोबासको टुंगो लगाइदिएन। कयौंपटक उनी आँसुको भेलसँग पौठेजोडी गरेर नयाँ जीवन बाँचेकी छन्। ११ वर्षअघि उनले पति सानुमानलाई गुमाइन्। त्यसअघि सासूससुरा पनि। उनले यही जीवनमा पाँच सन्तानमध्ये दुई गुमाउँदा ठूलो पीडा भोगिन्। सुुकुम्बासीको बिल्ला भिरेरै गरिबले जीवन त्यागे। उनीहरूको बासस्थानको भने सरकारले अझै टुंगो गराउँदैनन्। २० वर्षकी छोरी दीपा र २८ वर्षकी छोरो शनि विश्वकर्मा दुवै बिरामी भएर केएमसी हस्पिटलमा प्राण त्यागे। दुवै बिरामी भएका थिए। कालले खोस्यो। पढ्दै थियो र पढ्दापढ्दै बित्यो, उनले भनिन्, अब हाम्रो छोरोछोरी, नातिनातिना गरी ९ जनाको परिवार छ। घर भत्काए हामी कहाँ जाने ? हामी उहिलेदेखि बसेको। कतिपल्ट भत्काउन आइसक्यो तर सकेको छैन। अब खोइ के हुन्छ ? बाग्मती किनारमा सुकुमबासी मात्रै छैनन्, केही धनीमनी पनि छन्। छानबिन गरेर को को सुकुमबासी छन् ? उनीहरूलाई सरकारले हेर्नुपर्छ, सहयोग गर्नुपर्छ। हुने र नहुने छानबिन गर्नुपर्छ, गीता भन्छिन्, हुनेले पनि सुकुमबासी भनेर बसिदिएका छन्। नहुने त बस्ने नै भए। सुकुमबासी भनिएका धनीका कारण खास सुकुमबासी हामीलाई मर्का परेको छ। बाढीले लेखेटेपछि फेरि नदीकिनारमै दिलकुमारी मगर बाढीबाट लखेटिएर २०५७ सालमा सर्लाहीबाट काठमाडौं आइन्। उनी भन्छिन्, २०५० साल बाग्मतीले घर बगायो। हामी अर्काकै जग्गा जमिनमा बसेका थियौं। जहाँ भए पनि बसेर त खाने हो नि भनेर काठमाडौं आयौं। सरकारले गरिबलाई जग्गा दिएर घर बनाइदिनु पर्ने उनको माग छ। टीकाराम परियारको ६ जनाको परिवार २०४६ सालदेखि बाग्मती किनारमा बस्छन्। गरिबीको चक्कीमा पिसिएका टीकारामका बुवा धनबहादुर मामको खोजीमा सर्लाहीको लालबन्दीबाट काठमाडौं सहर पसेका थिए। सुकुमबासी जीवनमै उनको निधन भयो। थुप्रो भयो नदीकिनारमा बसेको। हाम्रो बस्ने अन्त कतै ठाउँ छैन, उनले भने, जे जे काम भेटिन्छ, त्यही त्यही काम गर्ने हो। ज्याला मजदुरी। एकपटक दसैं मान्दै गर्दा नदीको भेल उनको कोठामा छियो। दसैंमा पनि बाटोमा पाल टाँगेर बसे उनीहरू। भन्छन्, बर्खामा खोलाको बाढी प्रत्येक वर्ष सुकुमबासी बस्तीमा पसेर दुःख दिने गरेको छ। कहीँ कतै नपाएर खोलाछेउमा बसेका छौं। चुनावताका लालपुर्जा दिने भन्दै नेताहरूले सुकुमबासी बस्तीमा आश्वासन बाँडेका छन्। विडम्बना, जितेर गएपछि गाउँ पस्दैनन्। ढलको छेउमा गरिब बस्न बाध्य छौं। तीन खेप भोट हालिसक्यौं। चुनावताका सबै नेताले तपाईंहरूको समस्या समाधान गरिदिन्छौं भन्छन्, उनी भन्छन्, तर, जितेर गएपछि मुख देखाउन आउँदैनन्। के गर्ने ? हामी ठगेको ठगै गर्छन्। आइतीमाया माझी खोलाको पुलमा मकै बिक्री गरेर जीवन चलाउँछिन्। भन्छिन्, नदी बाग्मती किनारमा बसेको २० वर्ष भयो। अब कहाँ जाने ? गैरीगाउँमा बस्ने ३१ वर्षीय सुमन राई पेन्टिङको काम गर्छन्। उनी भन्छन्, सुकुमबासी जीवन बाँच्न अति कठिन हुँदोरहेछ। बस्तीमा नुहाउने पानी पनि छैन, पिउने पानीको कुरो त परैको हो। बसेकै ठाउँमा बास होस् २०५७ सालदेखि गैरीगाउँस्थित सुकुमबासी बस्तीमा सीता थापा बस्दै आएकी छन्। जीवन धान्नै कठिन भएपछि तनहुँबाट उनी बाग्मती किनारमा आएर बसेकी थिइन्। वर्ष दिन काम गर्दा ६ महिना खान नपुग्ने हामी गाउँबाट पेट पाल्न काठमाडौं पसेका थियौं, उनी भन्छिन्, श्रीमान् ज्याला मजदुरी गर्नुहुन्छ। म सानो पसल गरेर खान्छु। थापाले अहिले बसेको ठाउँमा सरकारले व्यवस्थित गरिदिए आफूहरूको राम्रो हुने बताउँछिन्। लालपुर्जा दिएर यहाँको बस्तीलाई यही व्यवस्थित गरिदिनु पर्छ। गरिखाने ठाउँमा हाम्रो व्यवस्थापन गर्नुपर्छ। यहाँबाट चोभारको डाँडामा थुपारिदिए भने के काम ?, उनी थप्छिन्। गैरीगाउँमै बसोबास भयो भने धनीमानीका घरमा भाँडा मोलेर पनि सुकुमबासीले गरिखाने उनको बुझाइ छ। अन्तै टाढा लगेर राख्यो भने के खाने ? एक कोठा किन नहोस्, जहाँ बसेका छौं, त्यही बस्न दिनुपर्छ, उनी सरकारसँग आस गर्छिन्। गैरीगाउँस्थित बाग्मती किनारमा बस्दै आएकी रामकुमारी श्रेष्ठ एकल महिला हुन्। २०४५ सालमा रामेछापबाट काठमाडौं आएकी थिइन्, श्रीमान्सँगै। पाँच वर्षअघि उनका पति खसे। गाउँमा केही छैन हाम्रो। काम गरेर खान नपुगेर सहरमा आयौं। सात जनाको परिवार छ, उनी भन्छिन्, सरकारले अन्त सारिदियो भने कमाएर खान गाह्रो छ। सुकुमबासीको तथ्यांक संकलन गरिँदै नदीमा रिटेनिङ वाल लगाएर खोलाको दुवै किनारमा २०२० मिटर सडक विस्तार गर्न अधिकार सम्पन्न बाग्मती सभ्यता एकीकृत विकास समितिले योजना बनाएको छ। तर, नदीकिनारमा सुकुमबासी बस्ती छ। त्यसैले काम अगाडि नबढेको समितिको भनाइ छ। नदीकिनारमा अव्यस्थित बस्तीले बाग्मती नदी प्रदूषित भइरहेको छ। करिडोर तथा नदीकिनारको ब्युटिफिकेसनको काम हुन सकेको छैन, उनी भन्छन्। बाग्मतीसहितका नदीकिनारमा रहेको बस्तीलाई व्यवस्थित गर्न सहरी विकास मन्त्रालयले २०७८ फागुन १६ गते समिति गठन गरेको थियो। समितिका सदस्य वीरेन्द्र थपलियाको अध्यक्षतामा बनेको ७ सदस्यीय कमिटीलाई समितिको कार्यक्षेत्रभित्रका अव्यवस्थित बसोबासलाई व्यवस्थित गर्न सरोकारवाला पक्षसँग समन्वय गरी प्रारम्भिक खाका तयार गर्ने र दीर्घकालीन निक्र्योल निकाल्न जिम्मा दिएको छ। त्यो समितिले अहिले सुकुमबासीको तथ्यांक संकलन गरिरहेको छ। बाग्मती किनारबाट हामीलाई हटाउने हल्ला सुन्दैछु। कुनै ठाउँमा बसोबास मिलाई दिन्छन् कि ? यही आसमा छौं हामी गरिब त । वीरबहादुर परियार, गैरीगाउँ हुने र नहुने छानबिन गर्नुपर्छ। हुनेले पनि सुकुमबासी भनेर बसिदिएका छन्। नहुने त बस्ने नै भए। सुकुमबासी भनिएका धनीका कारण खास सुकुमबासी हामीलाई मर्का परेको छ। गीता विश्वकर्मा, गैरीगाउँ सुकुमबासी बस्ती व्यवस्थापन नहुँदा करिडोर विस्तारमा अवरोध पुगेको छ। बस्ती व्यवस्थानका लागि सुकुमबासीको तथ्यांक संकलन गर्ने काम भइरहेको छ। कमल अर्याल, इन्जिनियर एवं सूचना अधिकारी, अधिकारसम्पन्न बाग्मती सभ्यता एकीकृत विकास समिति"
बाराको पौडेल हत्या आरोपमा पक्राउ परेका १२ जना पूर्पक्षका लागि कारागार चलान,"सिमराः बाराको जीतपुरसिमरा उपमहानगरपालिका ६ नगौलका राकेश भक्त पौडेलको हत्या आरोपमा पक्राउ परेका १२ जनालाई जिल्ला अदालत बाराले पुर्पक्षका लागि कारागार चलान गरेको छ। गत बैशाख २९ गते मृत अवस्थामा भेटिएका पौडेलको हत्या आरोपमा पक्राउ परेका १३ जनामध्ये १२ जनालाई कारागार चलान र एक नाबालिकलाई बाल सुधार पठाउने आदेश अदालतले दिएको हो। कारागार चलान हुनेमा जीतपुरसिमरा ६ का २६ वर्षीय सन्दिप थापा, ५० वर्षीय चित्रबहादुर क्षेत्री, २४ वर्षीय सुमन लामा, २६ वर्षीय राजु अधिकारी, २६ वर्षीय सुदिप घिमिरे, ५० वर्षीय दुर्गादेवी खत्री, ५० वर्षीय संते बछरा, वडा नं ८ का ४२ वर्षीय खगेन्द्र रिजाल, वडा नं ५ का ३५ वर्षीय उद्धव अधिकारी, वडा नं ३ का अर्जुन चिमरिया, २६ वर्षीय सन्तोष खत्री र वडा नं ३ का ३४ वर्षीय कुमार मगर रहेका छन्। कारागार चलान भएका मध्ये चिमरिया नेकपा माओवादी केन्द्रका मजदुर नेता हुन् भने क्षेत्री नेकपा माओवादी केन्द्रबाट जीतपुरसिमरा ६ को वडा सदस्यका उम्मेदवार हुन्। पौडेलको शव वडा सदस्य उम्मेदवार क्षेत्रीको घरमा भेटिएको थियो। स्थानीय चुनावको अघिल्लो रात भएको उक्त घटनाको अनुसन्धान गर्न सिआईबीको टोली समेत बारा आएको थियो। घटनापछि ईलाका प्रहरी कार्यालय सिमराले घटनाको समयमा उक्त घरमा रहेका सबैलाई पक्राउ गरी अनुसन्धान गर्दै आएको थियो।"
श्रीमतीको हत्या गरेर आफैं प्रहरी कार्यालय पुगेपछि,अर्घाखाँची : आफ्नै श्रीमती २७ वर्षीया सरु भट्टराई भुसालको हत्या गरेको अभियोगमा मालारानी गाउँपालिका२ डाँडाकटेरी बस्ने २७ वर्षीय कमल भुसाल शुक्रबार दिउँसो पक्राउ परेका छन्। घरनजिकै जंगलमा दुवै जना दाउरा काट्न गएको अवस्थामा आफैँले बाँधेको गम्छाको प्रयोग गरी श्रीमतीको हत्या गरेको छु भनि आफैं ईलाका प्रहरी कार्यालय खनमा आएर जानकारी गराएपछि उनलाई प्रहरीले नियन्त्रणमा लिएको हो। यस सम्बन्धमा प्रहरीले आवश्यक अनुसन्धान गरिरहेको केन्द्रीय प्रहरी समाचार कक्षले जनाएको छ।
नेपाल प्रहरी र परिवारलाई चितवन मेडिकल कलेजमा छुट,"चितवन नेपाल प्रहरी श्रीमती संघ र चितवन मेडिकल कलेज शिक्षण अस्पताल (सीएमसी) बीच सम्झौता भएको छ। नेपाल प्रहरी, पूर्वप्रहरी र अमर प्रहरी परिवारका सदस्यहरुलाई अस्पतालमा २५ प्रतिशत छुटसम्बन्धी सम्झौता गरिएको हो। म्झौतामा अस्पतालका तर्फबाट निर्देशक प्रा डा दयाराम लम्साल र सङ्घका तर्फबाट अध्यक्ष कुसुमलता सिंहले हस्ताक्षर गरेका हुन्। प्रहरी वरिष्ठ उपरीक्षक पोषराज पोखरेल, प्रहरी उपरीक्षक नवराज अधिकारी, अस्पतालका प्रमुख प्रशासक प्रताप देवकोटालगायतको उपस्थितिमा भएको सम्झौतामा उपचार सेवाहरुमा २५ प्रतिशत र औषधिमा सात प्रतिशत छुट दिने उल्लेख छ। सम्झौताअनुसार नेपाल प्रहरी र पूर्वप्रहरीसहित उनीहरुका परिवार र अमर प्रहरीका परिवारलाई सङ्घले उपलब्ध गराएको परिचयपत्रका आधारमा चितवन मेडिकल कलेजमा उपचार गराउँदा यो सुविधा उपलब्ध गराइने भएको छ। सम्झौताअनुसार सडक दुर्घटना, कस्मेटिक सर्जरी, दाँतको उपचारलगायत प्रहरी कार्यालयमा मुद्दा दर्ता गर्दा हुने उपचारमा भने यो सम्झौता लागू हुनेछैन। यसैगरी नेपाल सरकारको स्वास्थ्य बीमा उपयोग गर्नेहरुलाई पनि यो सम्झौता लागू नहुने अस्पतालका प्रमुख प्रशासक देवकोटाले बताए। अस्पतालमा बहिरङ्ग (ओपिडी) र आकस्मिक (इमर्जेन्सी)को टिकट लिएपछि मात्रै यो सम्झौता लागू हुने उनले जानकारी दिए। सङ्घका अध्यक्ष सिंहले सङ्घले नेपालका कुनै पनि क्षेत्रमा स्वास्थ्य शिविर सञ्चालन गर्दा अस्पतालले चिकित्सकसहितको प्राविधिक सहयोग गर्ने सम्झौता भएको बताए। उनले यो सम्झौताले नेपाल प्रहरी, पूर्वप्रहरी र अमर प्रहरी परिवारलाई उपचारमा सहज हुने अपेक्षा गरे। सङ्घले नेपालमै पहिलो पटक चितवन मेडिकल कलेजसँग यस्तो सम्झौता गरेको अध्यक्ष सिंहले बताए। नेपालका जुनसुकै ठाउँमा रहेर पनि सङ्घले उपलब्ध गराएको परिचयपत्रसहित उपचारका लागि आएमा यो सुविधा उपयोग गर्न पाइने भएको छ। यो सम्झौता आउँदो साउन १ देखि २०८१ असार ३० गतेसम्म लागू हुने र पुनः नवीकरण गर्न सकिने जनाइएको छ। प्रमुख प्रशासक देवकोटाले नेपालको मध्यभागमा रहेर अत्याधुनिक उपकरणसहित अतिविशिष्ट सेवाहरुसमेत दिँदै आएको अस्पतालप्रति धेरैको विश्वास बढेको बताए। आगामी दिनमा स्वास्थ्य सेवालाई अझै परिस्कृत र सरलीकृत गर्दै उत्कृष्ट सेवा दिँदै जाने प्रतिबद्धता उनले जनाए।"
मिथिलाको नीति : हेल्लो सिस्टर देखि उज्यालो नगरसम्म,"ढल्केवर(धनुषा) : धनुषाको मिथिला नगरपालिकाले अगामी आर्थिक वर्ष २०७९०८० को लागि नीति तथा कार्यक्रम सार्वजानिक गरेको छ। नगरसभाको १० औं अधिवेशनमा मिथिला नगरपालिकाका मेयर महेन्द्र महतोले अगामी आर्थिक वर्ष २०७९०८० को लागि नीति तथा कार्यक्रम प्रस्तुत गरेको छन्। ढल्केवरस्थित कर्बड हलमा मेयर महतोको अध्यक्षतामा आयोजित नगरसभाको उद्घाटन सत्रमा नीति तथा कार्यक्रम प्रस्तुत गरिएको हो। नगरसभामा प्रस्तुत नीति तथा कार्यक्रममा आर्थिक, सामाजिक, पूर्वाधार, वातावरण तथा विपद व्यवस्थापन र सुशासन तथा संस्थागत विकास नीति लगायतको शीर्षकमा विभिन्न क्षेत्रमा नयाँ कार्यक्रमहरु समेटिएको छ। यस वर्ष नगरपालिकाले हाम्रो मिथिला हाम्रो शान : समृद्ध नगर हाम्रो अभियान नारा अघि सारेको छ। नीति कार्यक्रम प्रस्तुत गर्दै मेयर महतोले हाम्रो मिथिला हाम्रो शान : समृद्ध नगर हाम्रो अभियान लाई मूर्तरुप दिन असिमित सम्भावनाहरुलाई सदुपयोग गर्दै सम्मुन्नत नगर निर्माणका लागि यो नीति कार्यक्रमले नगर विकासको लागि कोशेढुंगा सावित हुन्छ भन्नेमा विश्वस्त रहेको बताएका छन्। हेल्लो सिस्टर कार्यक्रमदेखि ढल्केवररानीवास सडकको डिपिआर तयार गर्नेसम्मको नयाँ कार्यक्रमहरु नीति कार्यक्रममा समावेश गरिएको छ। कृषि, शिक्षा, स्वास्थ्य, पर्यटन, पूर्वाधार विकास लगयतको क्षेत्रमा विशेष जोड दिइएको छ। जैविक खेतीलाई प्रोत्साहन गर्न अर्गानिक मलको प्रयोगलाई प्रोत्साहन गरिने, माटोको उर्वाराशक्ती पहिचान गरी सोही अनुसारको खेतीलाई प्रोत्साहन गर्न माटो परिक्षण ल्याबको स्थापना गरिने, स्थानीय उत्पादनको बजार प्रबद्र्धन गर्न ब्राण्डिङ गर्ने नीति लिइने जस्ता बुँदाहरु उल्लेख छ। शिक्षित तथा दक्ष जनशक्ती स्थानीय स्तरमै उत्पादन गर्न स्नातक तहको अध्ययन गर्ने क्याम्पस सञ्चालन गरिने लिइएको मेयर महतोले बताए। प्राविधिक तथा सीपमुलक शिक्षाको अवसर प्रदान गर्न सामुदायिक मावि विद्यालयहरुमा प्राविधिक शिक्षा पठनपाठन हुने कार्यको व्यवस्थापन गरिने उनको कथन छ। हेल्लो सिस्टर कार्यक्रम मार्फत गर्भवती महिलाको नियमित जाँच तथा खोप कार्यक्रमलाई निरन्तरता दिइने मेयर महतोले बताए। नागरिकको स्वास्थ्य सम्बन्धी मौलिक हकलाई सुदृढिकरण गर्न फैमिली हेल्थ प्रोफाइल तयार गर्दै ढल्केवर स्वास्थ्य चौकीमा २४ घण्टे इमर्जेन्शी सेवा संचालन गरिने योजना रहेको उनले सुनाए। १५ शैयाको अस्पताल तथा ढल्केवरमा ट्रमा सेन्टर स्थापना हुने कार्यका लागि संघिय सरकारसँग आवश्यक समन्वय गरिने, मानसिक स्वास्थ्य परामर्श कार्यक्रम संचालन गरिने, स्वास्थ्य चौकीहरुको भौतिक मर्मत तथा क्रमागत रुपमा प्रयोगशाला स्थापना तथा स्तरोन्नती गरिने लगायतको स्वास्थ्य क्षेत्रमा व्यापक सुधारको नीति लिइएको मेयर महतोको भनाई छ। यस्तै मिथिला सागर पोखरीयालाई स्तरोन्नती गरी आम्दानीमुलक बनाइने, पर्यटकिय स्थलहरुको सम्भाव्यता अध्ययन गर्ने कार्यको थालनी गरी धनेश्वर महादेव मन्दिर पर्यटन विकास क्षेत्रको निर्माण गरिने नीति कार्यक्रममा उल्लेख छ। चमिनीमाई, औरही बाबा जस्ता मठमन्दिर, धार्मिक स्थलहरुको डिपिआर गरिने योजना रहेको मेयर महतोले जनाए। एक वडा एक पार्क निर्माण कार्य थालनी गरिने कार्यक्रम पनि रहेको उनले सुनाए। ५७ करोडको बजेट सार्वजानिक अगामी आर्थिक वर्ष २०७९८० का लागि मिथिला नगरपालिकाले अनुमानित ५७ करोडभन्दा बढीको बजेट सार्वजनिक गरेको छ। नगरपालिकाले अगामी आर्थिक वर्षका लागि ५७ करोड ३ लाख ५४ हजारको अनुमानित बजेट नगरसभामा प्रस्तुत गरेको छ। मिथिला नगरपालिकाका मेयर महेन्द्र महतोले प्रस्तुत गरेको अगामी आर्थिक वर्ष २०७९८० का लागि अनुमानित आयव्ययमा संघीय सरकारको समानिकरण र नगद अनुदान तर्फ १५ करोड ४४ लाख, शसर्त अनुदान चालु र नगद तर्फ २२ करोड ५३ लाख, अर्को शसर्त अनुदान चालु र नगद तर्फ २० करोड ४० लाख आय हुने अनुमान गरिएको छ। यस्तै शसर्त अनुदान पुँजीगततर्फ ३ करोड ३५ लाख, समपुरक अनुदान पुँजीगततर्फ १ करोड ५० लाख, विशेष अनुदान २५ लाख अनुमानित आय हुने बताएको छ। यसैगरी प्रदेश सरकारको राजस्व बाँडफाँड तर्फ १२ करोड ३३ लाख ८७ हजार, समानिकरण अनुदान तर्फ १ करोड १२ लाख ६७ हजार, विशेष पुँजीगत अनुदान तर्फ ३० लाख, समपुरक अनुदान तर्फ २० लाख लगायत अन्य गरी जम्मा ५७ करोड ३ लाख ५४ हजारको अनुमानित आय हुने बजेट नगरपालिकाले सार्वजनिक गरेको छ।"
डुबान र पहिरोको चपेटामा पोखरा हेमजाका ६०० घर,"पोखरा : पोखरा २५ हेमजाको सुइँखेतको फाँटमा बनेका घरहरु मुसलधारे वर्षापछि डुबानमा परेका छन्। नजिककै सुइँखेत खोलासमेत बस्तीमा पसेको छ। त्यहाँका करिब ६०० घरमा भलबाढी र पानीको प्रभाव परेको पोखरा २५ का वडाध्यक्ष मोती तिमिल्सिनाले जानकारी दिए। गएराति साढे ११ बजेदेखि घरहरु डुबानमा पर्न थालेको तिमिल्सिनाले बताए। उनका अनुसार मुसलधारे पानीपछि बाढी र पहिरो सुरु भएको थियो। राति नै मानिसहरु आफन्तका घरतिर सर्नुभयो, कोही मन्दिरतिर जानुभयो, उनले भने, घरहरु, कृषि फर्महरुमा क्षति पुग्यो, तर अहिले विस्तारै पानी घट्दै गएको छ।"
कटुवा पेस्तोल र गोलीसहित गोंगबुबाट दुई जना पक्राउ,काठमाडौं : काठमाडौं महानगरपालिका२६ मित्रनगरस्थित नयाँ बसपार्क क्षेत्रको एक क्याफेबाट १ थान कटुवा पेस्तोल र १ थान गोलीसहित दुई जनालाई गएराति प्रहरीले पक्राउ गरेको छ। पक्राउ पर्नेहरूमा नवलपरासी बर्दघाट नगरपालिका१४ घर भएका ३० वर्षीय राजु विक र बाँके खजुरा गाउँपालिका१ घर भएकी २१ वर्षीया अस्मिता विक रहेका छन्। विशेष सूचनाको आधारमा प्रहरी प्रभाग गोंगबुबाट खटिएको प्रहरीले क्याफेमा खानतलासी गर्दा उनीहरूलाई उक्त पेस्तोल र गोलीसहित फेला पारी पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको केन्द्रीय प्रहरी समाचार कक्षले जनाएको छ।
"राखेप सदस्यसचिव घिसिङले खेलाडीलाई भने, समस्या भए आउनुस्, कार्यकक्ष सधैं खुला छ","काठमाडौं : राष्ट्रिय खेलकुद परिषद् सदस्य सचिव टंकलाल घिसिङले खेलाडीका लागि आफ्नो कार्यकक्ष सधैं खुला रहेको बताएका छन्। शनिबार काठमाडौंमा आयोजित रामेछापकाठमाडौं पत्रकार समाजको दोस्रो अधिवेशनलाई सम्बोधन गर्दै उनले खेलाडीलाई प्रशिक्षकको अगाडि समस्या सुनाउन गाह्रो हुने भएकाले आफूलाई भेटेर जानकारी गराउन आह्वान गरेका हुन्। खेलाडी अनुशासित हुन्छन्। खेलाडीले प्रशिक्षक गुरुलाई सम्मान गर्ने भएकाले उहाँहरुको अगाडि समस्या सुनाउन गाह्रो हुनसक्छ, कुरा खुल्दैन। उसले केहि भन्न सक्दैन। घिसिङले थपे, तपाईं खेलाडीलाई मेरो कार्यकक्ष सधैं खुला छ। खेलाडी र खेल क्षेत्रका समस्या राख्न मलाई डाइरेक्ट भेट्न सक्नुहुनेछ। उनले समस्या सानो परेको भएपनि त्यसको असर दीर्घकालिन हुने भएकाले खुलस्त भन्न आग्रह गरे। उनले खेल क्षेत्र सुधारका लागि सुझाव दिन समेत आग्रह गरे। घिसिङले आफ्नो कार्यकालमा खेलकुदले फड्को मार्ने विश्वास व्यक्त गरे। घिसिङले खेलाडीको हितमा समेत ध्यान दिँदै एसियाली खेलकुद र राष्ट्रिय तथा अन्तर्राष्ट्रिय खेलकुदलाई प्राथमिकता दिएर काम गर्ने स्पष्ट पारे। एशियाली खेलकुद लगायत राष्ट्रिय अन्तर्राष्ट्रिय खेलका लागि खेलाडीहरूको स्तर वृद्धि गर्नु आवश्यक छ। खेलाडीलाई चलायमान बनाउनु पर्छ, त्यसका लागि निरन्तर अभ्यास गराउनुपर्छ। राखेप सदस्य सचिव घिसिङले भने, जसरी युद्ध भएपछि आर्मी थपौंला, भर्ति गरौंला, तालिम गरौंला भनेर हुँदैन त्यसरी नै खेलमा फाइट गर्न खेलाडीलाई नियमित अभ्यास आवश्यक पर्छ। त्यसैले भोलिको खेलका लागि आजैबाट लागि पर्नुपर्छ, नियमित अभ्यास तालिम गर्न सकिएन भने जित्न सकिँदैन । त्यसका लागि म उचित व्यवस्थापन र तयारीमा लागेको छु। उनले राष्ट्रिय टीमहरुले नियमित अभ्यास गरिरहेको पनि जानकारी दिए। उनले खेलकुदको विकास बिना मुलुकको आर्थिक विकास र समृद्धि सम्भव नभएको समेत उल्लेख गरे। घिसिङले खेलकुदका संरचना निर्माण गरेर खेल पर्यटनको माध्यमबाट आर्थिक समृद्धि हासिल गर्न सकिने समेत उल्लेख गरे। एक अर्को प्रसंगमा घिसिङले राजधानीबाट नजिक भएर पनि रामेछापको अझै विकास दृष्टिले पछाडि रहेको बताए। उनले विगतमा सडकले नछोएको समयमा जिल्लालाई रामेछापलाई सुगम घोषणा गर्नाले विकासमा पछाडि परेको र संघर्ष गरिरहनु परेको तितो अनुभव सुनाए। उनले जिल्लाको पर्यटकीय क्षेत्रलाई थप प्रचार गर्न समेत आग्रह गरे। रामेछापकाठमाडौं पत्रकार समाजमा नयाँ नेतृत्व रामेछापकाठमाडौं पत्रकार समाजको अध्यक्षमा दीपेन्द्र गुरुङ सर्वसम्मत निर्वाचित भएका छन्। गुरुङको अध्यक्षतामा ९ सदस्यीय नयाँ कार्यसमिति सर्वसम्मत घोषणा गरेको हो। कार्यसमितिको महासचिवमा प्रज्वल पौडेल, उपाध्यक्षमा यसिमा महत, सचिवमा एलिना कार्की, कोषाध्यक्षमा दुर्गा खड्का सर्वसम्मत चयन भएका छन्। त्यसैगरी सदस्यहरुमा घनश्याम श्रेष्ठ, सुवास सुनुवार, पवन बराइली, राजकुमार खाती रहेका छन्। अधिवेशनको अवसरमा समाजले ३ जना पत्रकार र १ समाजसेवीलाई सम्मान गरेको छ। नेपाल पत्रकार महासंघको २६ औं महाधिवेशनबाट निर्वाचित केन्द्रीय सदस्यद्वय माधव पौडेल, ज्ञानप्रसाद पौडेल, नेपाल पत्रकार महासंघ काठमाडौं जिल्ला अध्यक्ष सूर्य सुवेदी र समाजसेवी सोनाम गेल्बु शेर्पालाई राखेप सदस्य सचिव घिसिङले सम्मान प्रदान गरेका हुन्। समाज रामेछापबाट काठमाडौं उपत्यकामा आएर पत्रकारितामा संलग्न व्यवसायिक पत्रकारहरूको साझा संस्था हो। २०७३ साल असोज १ गते पत्रकारहरू भेला भई समाज गठनको निर्णय भएको थियो। समाज २०७४ पुस २४ गते जिल्ला प्रशासन कार्यालय काठमाडौंमा दर्ता भएको छ।"
बाढीले मेलम्चीस्थित फट्टेको पुलमा क्षति,सिन्धुपाल्चोक : शुक्रबार राति आएको बाढीले मेलम्ची नगरपालिका११ स्थित फट्टेको अस्थायी पुलमा क्षति पुगेको छ । बाढीको त्रासले मध्यरातमा हेलम्बु र मेलम्ची आसपासका स्थानीयवासी घर छोडेर सुरक्षित स्थानमा गएका थिए । राति १२ बजे घर छोडेर अग्लो स्थानमा गएर बसेको हेलम्बु२ का प्रभा भण्डारीले बताए। गत वर्ष असार १ गते आएको बाढीले मेलम्चीको पक्की पुल बगाएपछि अस्थायी पुलको रूपमा ह्युमपाइप हालिएको थियो । अस्थायी पुलमा क्षति पुगेसँगै सडक बन्द भएको स्थानीय दशरथ दनुवारले बताए। यसबाट ६ वडाका नागरिक प्रभावित भएका छन् । रासस
रौतामाईको बजेट ५७ करोड बढी,"उदयपुर : उदयपुरको रौतामाई गाउँपालिकामा ५७ करोड बढीको अनुमानित बजेट पेश गरिएको छ। शुक्रबार राति अबेर सम्पन्न ११ औं गाउँसभामा अध्यक्ष बिरेन्द्रकुमार मगरले ५७ करोड ३४ लाख १६ हजार ३ सय ३० रुपैयाँको अनुमानित बजेट पेस गरेका हुन्। बजेटमा ८ वटा वडामा ४ करोड ८० लाख, विषयगत क्षेत्रतर्फ आर्थिक विकासमा १ करोड ७ लाख ९९ हजार, सामाजिक विकासमा १ करोड, भौतिक पूर्वाधारमा ४ करोड ३० लाख, बातावरण तथा विपद व्यवस्थापनमा ५० लाख र सुशासन तथा संस्थागत विकासमा ११ लाख विनियोजन गरिएको छ। त्यसैगरी प्रस्तुत गरिएको नीति तथा कार्यक्रममा उपाध्यक्षसग सुत्केरी भेटघाट कार्यक्रमलाई थप प्रभावकारी बनाउने, प्रभु र मेगा बैंकसँगको समन्वयमा सामाजिक सुरक्षा भत्ता वडाका पायक पर्ने केन्द्रहरुबाट बितरण गरिने, पालिकालाई शुसासन र प्रविधिकमैत्रि बनाईने गरी कार्यक्रम ल्याईने अध्यक्ष मगरले बताए। त्यसैगरी पीछडिएको समुदाय, वर्ग, क्षेत्रलाई विशेष व्यवस्था गरी राज्यको मूल प्रवहामा ल्याईने, पालिकालाई समृद्ध बनाउन कृषि, पशु, पर्यटन, सहकारीलगायत पूर्वाधार विकासमा जोड दिईने गरी कार्यक्रम ल्याईने उपाध्यक्ष भूपेन्द्र थापाले बताए। नीति तथा कार्यक्रममा जनमुखि सार्वजनिक सेवा प्रवाहा गर्ने क्रममा कर्मचारीलाई पुरस्कार र दण्डको व्यवस्था गरिने, शिक्षा र स्वास्थ्यलाई विशेष प्राथमिकतामा राखी प्रविधिमैत्री र गुणस्तरीय बनाईने लक्ष्य लिइएको उनले बताए। गाउँसभाले सामाजिक क्षेत्रतर्फ शिक्षा, स्वास्थ्य, खानेपानी, संस्कृति प्रवृद्धन, खेलकुद तथा मनोरञ्जन, लैङिक समानता तथा सामाजिक समावेशीकरण, पूर्वाधार क्षेत्रतर्फ स्थानीय सडक, पुल तथा झोलुङे पुल, सिँचाई, भवन तथा सहरी विकास, उर्जा लघु तथा साना जलविद्युत (वैकल्पिक उर्जासमेत) लाई लिएको छ।"
सन्धिखर्कले लिफ्टिङ्ग खानेपानीको ६० प्रतिशत महशुल भुक्तानी गरिदिने,"सन्धिखर्क : अर्घाखाँचीको सन्धिखर्क नगरपालिकाले आगामी वर्ष २०७९८० को लागि १ अर्ब ११ करोड ६३ लाख ९० हजार रुपैयाँको बजेट विनियोजन गरेको छ। नगरपालिकाको ११औं नगर सभाबाट सोहि रकम विनियोजन गरिएको नगरप्रमुख कृष्णप्रसाद श्रेष्ठले पत्रकार सम्मेलन मार्फत जानकारी दिए। न्यूनतम विद्युत् महसुलमा २० युनिटभन्दा कम खपत गर्ने सिमान्तकृत समुदायलाई बुझाउनुपर्ने सम्पूर्ण घरपरिवारको विद्युत महसुल नगरपालिकाले भुक्तानी गरिदिने भएको छ। सामुदायिक लिफ्टिङ्ग खानेपानीको महशुल ६० प्रतिशत रकम नगरपालिकाले भुक्तानी गर्ने, नगरपालिकाको कार्यमा रहँदाको अवस्थामा कुनै कारण राज्यकोषबाट तलब भत्ता खाने नगरपालिका कर्मचारी वा शिक्षकको मृत्यु भएमाप्रति परिवार ५० हजार सहयोग उपलब्ध गराउने नगरप्रमुख श्रेष्ठले बताए। आर्थिक विकासमा १० करोड ४२ लाख, सामाजिक विकासमा ६१ करोड ३८ लाख, पूर्वाधार विकासमा २७ करोड ९० लाख, वन वातावरण तथा विपद व्यवस्थापनमा १ करोड १३ लाख र शुसासन तथा संस्थागत विकासमा १० करोड ८० लाख ९० हजार रुपैयाँ बजेट विनियोजन गरिएको नगरपालिकाका प्रमुख प्रशासकीय अधिकृत नारायण अर्यालले जानकारी दिए।"
"काठमाडौंबाट सुर्खेत जाँदै गरेको बस कपिलवस्तुमा दुर्घटना, ८ जना घाइते",कपिलवस्तु : पूर्वपश्चिम राजमार्गअन्तर्गत कपिलवस्तुको शिवराज नगरपालिका चन्द्रौटा नजिकै वनकट्टीमा शनिबार बिहानै बस दुर्घटना भएको छ। काठमाडौंबाट सुर्खेतका लागि छुटेको बस दुर्घटना हुँदा ८ जना सामान्य घाइते भएका छन् । बिहान करिब ६ बजेको समयमा ना८ख १३६ नम्बरको बस सडक छेउमा पल्टिएको हो । ४३ जना सवार उक्त बस तीव्र गतिका कारण आफैं अनियन्त्रित भइ दुर्घटना भएको ट्राफिक प्रहरी कार्यालय चन्द्रोटाले जनाएको छ । रासस
सिन्धुपाल्चोक थुनुवाको हिरासतमै मृत्यु,सिन्धुपाल्चोक : थुनामा रहेका एक कैदीको मृत्यु भएको छ। जबरजस्ती करणी र ज्यान मार्ने अभियोगमा पुर्पक्षका लागि थुनमा रहेका पाँचपोखरी थाङ्पाल गाउँपालिका५ का ४९ वर्षीय मइते गोलेको मृत्यु भएको हो। आज बिहान रिङ्गटा लागेर ढलेका गोलेलाई उपचारका लागि चौतारा अस्पताल लगिएको केही समयमै मृत्यु भएको जिल्ला प्रहरी कार्यालयका प्रमुख रामेश्वप्रसाद चौधरीले जानकारी दिए। गत कात्तिक महिनामा प्रहरीले गोलेलाई पक्राउ गरी थुनामा राखेको थियो। मृतकको आफन्त आइपुगेपछि शवपरीक्षण गरिने अस्पतालले जनाएको छ।
पेट्रोलियम पदार्थको मूल्य घट्यो : अब पेट्रोलको प्रति लिटर १७९ र डिजलको १६३,"काठमाडौं : सरकारले पेट्रोलियम पदार्थको मूल्य घटाएको छ। पेट्रोलियम पदार्थमा लगाइएको कर समायोजन गरेर सरकारले पेट्रोलमा प्रति लिटर २० र डिजलमा २९ रुपैयाँ घटाएको हो। अब पेट्रोल प्रति लिटर १७९ रुपैयाँ र डिजेल प्रति लिटर १६३ रुपैयाँ प्रति लिटर कामय भएको छ। यो निर्णय शनिबार राति १२ बजेदेखि कार्यान्वयनमा आउने उद्योग, वाणिज्य तथा आपूर्तिमन्त्री दिलेन्द्रप्रसाद बडूले पत्रकार सम्मेलनमा जानकारी दिए । यसअघि पेट्रोलको प्रति लिटर १९९ र डिजेलको १९२ रुपैयाँ थियो। सत्ता गठबन्धनको शनिवार बसेको बैठकमा पेट्रोलियम पदार्थमा लागेको कर कम गरेर पेट्रोलियम पदार्थको मूल्य घटाउने सहमति भएको हो। बैठकमा मन्त्रिपरिषद्को बैठक बोलाएर पेट्रोलियम पदार्थमा लगाउँदै आएको कर कम गर्ने र आयल निगमलाई मुल्य घटाउन निर्देशन दिने सहमति भएको हो। संसदको उद्योग तथा वाणिज्य र श्रम तथा उपभोक्ता हित संरक्षण समितिले सरकारले पेट्रोलियम पदार्थमा लाग्दै आइरहेको कर ५० प्रतिशतले घटाउन निर्देशन दिएको थियो। नेपाल आयल निगमले ६ दिनअघि आइतबार मध्यरातमा पेट्रोलियम पदार्थको मूल्य बढाएको थियो। सो समयमा निगमले एकैचोटी पेट्रोलमा २१ रुपैयाँ र डिजेलमा २७ रुपैयाँले बढाएको थियो। मूल्य वृद्धिको चर्को विरोध भइरहेको थियो।"
