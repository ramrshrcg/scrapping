शीर्षक,विवरण
दक्षिण कोरियामा एक दिनमै १ लाख बढीमा कोरोना पुष्टि,सोल : दक्षिण कोरियामा कोरोना भाइरसबाट पछिल्लो एकै दिनमा एक लाख एक हजारभन्दा बढी संक्रमित भएका छन्। सरकारी अधिकारीका अनुसार कोरियामा थप एक लाख एक हजार १४० जना संक्रमित भएका हुन्। अघिल्लो दिनको तुलनामा शुक्रबार संक्रमितको सङ्ख्या घटेको देखिएको छ। अहिलेसम्म कोरोना भाइरसबाट संक्रमितहरुको कुल सङ्ख्या दुई करोड २८ लाख दुई हजार ९८५ पुगेको छ। अघिल्लो दिन एक लाख १३ हजार तीन सय ७१ जना संक्रमित भएको विवरण सार्वजनिक गरिएको थियो। अघिल्लो हप्ता औसतमा एक लाख १४ हजार ७६५ जना संक्रमित भएका थिए। अहिले संक्रमित अवस्थामै रहेकामध्ये ५७५ गम्भीर छन। तीमध्ये नौ जना पछिल्लो एक दिनमा थपिएका हुन्।
नुवाकोटमा सवारी दुर्घटना बढ्यो,"नुवाकोट : काठमाडौसँग जोडिएको नुवाकोटमा सवारी दुर्घटना हुने क्रम बढ्दै गएको छ। सडकमार्गको विस्तारसँगै दुर्घटनाको श्रृंखलासमेत बढिरहेको छ। जिल्लामा निजी सवारीसाधनको संख्या बढ्दै गएको र ग्रामीण क्षेत्रमा सडक सञ्जालको पहुँच बढेसँगै सवारी दुर्घटना हुने क्रम पनि बढिरहेको जिल्ला ट्राफिक प्रहरी कार्यालय नुवाकोटले जनाएको छ। कार्यालयको तथ्यांक अनुसार गत आर्थिक वर्ष २०७८०७९ मा नुवाकोटमा भएका दुर्घटनाहरूमा १४ जनाको मृत्यु भएको छ। मृतकमध्ये १० जना पुरुष, ३ महिला र एक जना बालिका रहेका छन्। आर्थिक वर्ष २०७८७९ मा ८५ सवारी दुर्घटनामा हुँदा ५२ जना गम्भीर घाइते भएका छन्। २ सय ३५ जना सामान्य घाइते भएका छन्। यस्तै आर्थिक वर्ष २०७६०७७ र आव २०७७७८ मा भएको सवारी दुर्घटनामा ११११ जनाको मृत्यु भएको जिल्ला ट्राफिक प्रहरी कार्यालय नुवाकोटले जनाएको छ। पछिल्लो समय निजी सवारीसाधनको संख्या वृद्धि हुनु, ग्रामीण क्षेत्रमा सडक सञ्जालको विस्तार हुनु र सर्वसाधारणमा ट्राफिक नियमसम्बन्धी चेतना भएर पनि हेलचेक्य्राइँ गर्दा सवारी दुर्घटना बढेको ट्राफिक प्रहरीले जनाएको छ। तीव्र गतिमा सवारी चलाउनु र चालकको लापरबाहीका कारण पनि दुर्घटना हुने गरेको जिल्ला ट्राफिक प्रहरी कार्यालय नुवाकोटका प्रमुख गुणनिधि खकुरेलले बताए। उनका अनुसार तिव्र गतिमा सवारीसाधन कुदाउने, जथाभावी ओभरटेक गर्ने, मादक पदार्थ सेवन गरेर सवारीसाधन चलाउने, क्षमताभन्दा बढी यात्रु राख्ने र ट्राफिक नियम पालना नगर्ने प्रवृत्तिका कारण दुर्घटना बढेको छ।"
पछिल्लो २४ घण्टामा देशभर ८ वटा विपद्का घटना,काठमाडौं : पछिल्लो २४ घण्टामा देशका विभिन्न स्थानमा आठवटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा १४ जना घाइते भएका छन्। १५ वटा चौपाया क्षति भएको छ। प्राधिकरणले सार्वजनिक गरेको विवरण अनुसार आगलागीका कारण उक्त क्षति भएको हो। घटनाबाट ३५ लाख रुपैयाँ बराबरको क्षति भएको छ।
क्रोएसिया पठाइदिन्छु भनी रकम ठगी गर्ने पक्राउ,काठमाडौं : नेपाल प्रहरीले क्रोएसिया पठाइदिन्छु भनी रकम ठगी गरेको आरोपमा एक जनालाई पक्राउ गरेको छ। काठमाडौं उपत्यका अपराध अनुसन्धान कार्यालयले आकर्षक तलबमा क्रोएसिया पठाइदिन्छु भनी रकम ठगी गर्ने धनकुटा चौबिसे गाउँपालिका५ घर भई हाल काठमाडौँको भीमसेनगोला बस्ने ३८ वर्षीय शान्तकुमार देवानलाई पक्राउ गरी आज शुक्रबार सार्वजनिक गरेको हो। कार्यालयका सूचना अधिकृत दुर्गाराज रेग्मीले क्रोएसिया पुग्नका लागि प्रतिव्यक्ति सात लाख रुपैयाँ लाग्छ र तलब एक लाख रुपैयाँ हुन्छ भनी विभिन्न व्यक्तिसँग दुई लाख रुपैयाँ रकम लिएर सम्पर्कविहिन भएका देवानलाई काठमाडौंको कागेश्वर मनोहराबाट पक्राउ गरिएको जानकारी दिए। वैदेशिक रोजगार विभागले ठगी गरी फरार देवानलाई पक्राउ गरी उपस्थित गराइदिनुहुन भनी पत्राचार गरेका आधारमा पक्राउ गरिएको हो। पक्राउ परेका देवानलाई आवश्यक अनुसन्धान तथा कारबाहीका लागि वैदेशिक रोजगार विभाग बुद्धनगर पठाएको सूचना अधिकृत रेग्मीले बताए।
अध्यक्ष ओलीको प्रतिवेदनमाथि छलफल गर्न समूह विभाजन,"काठमाडौं : नेकपा (एमाले) का अध्यक्ष केपी शर्मा ओलीबाट प्रस्तुत राजनीतिक प्रतिवेदन र आसन्न निर्वाचनमा उम्मेदवार चयनका लागि प्रस्तावित मापदण्डबारे छलफल गर्न विभिन्न नौ समूह विभाजन गरिएको छ। जारी केन्द्रीय कमिटीको चौथो बैठकको पहिलो दिन आज शुक्रबार समूह विभाजन गरिएको हो। समूहगत छलफलबाट प्राप्त सुझावका आधारमा टोली नेताले गरेको प्रस्तुतिमाथि अध्यक्ष ओलीले अर्को बैठकमा जवाफ दिएपछि प्रतिवेदन पारित हुनेछ। सो पार्टीको केन्द्रीय कार्यालय, च्यासलमा भएको बैठकमा अध्यक्ष ओलीले राजीतिक प्रतिवेदनका विषयमा केन्द्रित रहेर वर्तमान राष्ट्रिय राजनीति, आगामी निर्वाचन, स्थानीय तह निर्वाचनको समीक्षालगायत विषयमा सम्बोधनसहित प्रतिवेदन प्रस्तुत गरेका थिए। सम्बोधनका क्रममा उनले वर्तमान सरकार देश र जनतालाई सेवा गर्ने भावको दिशामा नगएको आरोप लगाउँदै एमालेलाई घेराबन्दी पार्ने प्रयासलाई आउने निर्वाचनबाट असफल बनाइने जिकिर गरे। बैठकमा स्थानीय तह निर्वाचनमा भएका आन्तरिक कमीकमजोरीको छानविनका लागि उपाध्यक्ष विष्णुप्रसाद पौडेलको संयोजकत्वमा गठित समितिको प्रतिवेदन प्रस्तुत र सचिवालय बैठकबाट भएका निर्णयहरूको अनुमोदन हुनेछ। सचिवालयले अध्यक्ष ओलीको संयोजकत्वमा घोषणापत्र मस्यौंदा कार्यदल र निर्वाचन परिचालन कमिटी गठन गरेको थियो। बैठकमा केन्द्रीय कमिटीमा मनोनयन गरिएका चार केन्द्रीय कमिटी सदस्यहरूको शपथ ग्रहण कार्यक्रम सम्पन्न भएको छ। बैठकमा अध्यक्ष राजनीतिक प्रतिवेदन, कार्यविभाजन, सचिवालयका निर्णय अनुमोदन, निर्वाचनमा उम्मेदवारको छनोट प्रक्रियाको मापदण्ड, स्थानीय निर्वाचन छानविन कमिटीको प्रतिवेदनलगायत पेश गर्ने कार्यसूची रहेको छ। बैठकमा सदस्यता अभिलेख व्यवस्थापन, सल्लाहकार परिषद् र तीनै आयोगका प्रतिवेदन, भारत प्रवासको कामका सम्बन्धमा नियमावली, पार्टीका कामसँग सम्बन्धित केही नियम निर्माण तथा समसामयिक प्रस्ताव रहेका छन्। एमालेको केन्द्रीय कमिटीको बैठक शनिबार बिहान साढे १० बजे पुनः बस्नेछ।"
ठूलो परिमाणमा गाँजासहित दुई जना पक्राउ,मकवानपुर : प्रहरीले तीन सय ४० किलोभन्दा बढी गाँजासहित दुई जनालाई नियन्त्रणमा लिएको छ। प्रदेश प्रहरी कार्यालयका अनुसार विषेश सूचनाका आधारमा इलाका प्रहरी कार्यालय भीमफेदीबाट खटिएको प्रहरी टोलीले चेकजाँच गर्दा कैलाश गाउँपालिकाको नामटारबाट हेटौंडा आउँदै गरेको ना ७ ख ३९८७ नम्बरको ट्रकमा दुई सय ५६ किलो र ना ८ ख २७१८ नम्बरको अर्को ट्रकमा ७५ किलो गाँजा बरामद गरेको जानकारी दिएको छ। प्रहरीले २५६ किलो गाँजा फेला परेका ट्रकका चालक भीमफेदी९ महाभिरका ३५ वर्षीय प्रकाश लामालाई ट्रकसहित नियन्त्रणमा लिएको र अर्का ट्रकका चालक भने फरार रहेको प्रहरीले जनाएको छ। त्यस्तै प्रहरीले चितवनबाट वीरगञ्जतर्फ जाँदै गरेको ना ४ ख २२०८ नम्बरको बस चेकजाँच गर्दा रौतहट २७ वर्षीय लखिन्द्र बैठाको साथबाट साढे नौ किलो गाँजा बरामद भएको ञजनाएको छ।
भिजिट भिसामा सिंगापुर हिँडेका पाँच जनालाई अध्यागमनले रोक्यो,"काठमाडौं : सिंगापुर हिँडेका पाँच जनालाई त्रिअबि अध्यागमन कार्यालयले प्रस्थान अनुमति दिन अस्वीकार गरेको छ। भिजिट भिसामा थाइल्यान्ड हुँदै सिंगापुर हिँडेका पाल्पाका मनिष बहादुर लामिछाने, झापाका जनक अधिकारी र कृष्ण चौधरी, रुपन्देहीका चन्द्रबहादुर बगाले र गुल्मीका इन्द्रबहादुर बिस्टलाई अफलोड गरेको अध्यागमन कार्यालयले जनाएको छ। भिजिट भिसामा सिंगापुर हिँडेका उनीहरुले भ्रमणको उद्देश्य स्पष्ट पार्न नसकेको अध्यागमनका कर्मचारीहरुले बताएका छन्। 'भिजिट भिसामा सिंगापुर जान लाग्नुभएका उहाँहरुले भ्रमणको उद्देश्य स्पष्ट पार्न सक्नुभएन। सम्बन्धित कागजात पनि पेस गर्न सक्नुभएन। जसका कारण प्रस्थान अनुमति दिइएन,' एक कर्मचारीले भने। आजमात्रै छ जना भुटानीलाई 'डीपोर्ट' गरिएको थियो। ट्राभल डकुमेन्टमा नेपाल आएका उनीहरुलाई अध्यागमन कार्यालयले थिम्पु नै पठाएको थियो। लगत्तै भुटानको परराष्ट्र मन्त्रालयले ट्राभल एडभाइजरी जारी गर्दै ट्राभल डकुमेन्टमा नेपाल यात्रा नगर्न आग्रह गरेको थियो।"
समानुपातिकतर्फ दल दर्ता सुरु,"काठमाडौं : आगामी मङसिर ४ गते हुने प्रतिनिधिसभा र प्रदेशसभा सदस्य निर्वाचनको समानुपातिक प्रणालीतर्फको दल दर्ता प्रक्रिया सुरु भएको छ। निर्वाचन आयोगका सचिव गोकर्णमणि दुवाडीका अनुसार आज शुक्रबार पहिलो दिन प्रतिनिधिसभातर्फ २९, प्रदेश नं १ मा २५, मधेस प्रदेशमा २७, बागमती प्रदेशमा २६, गण्डकी प्रदेशमा २५, लुम्बिनी प्रदेशमा २६, कर्णाली प्रदेशमा २२ र सुदूरपश्चिम प्रदेशमा २३ दल दर्ता भएका छन्। यो प्रणालीका लागि आयोगले निर्वाचन अधिकृतको कार्यालय आयोगको कार्यालयमा तोकेको छ। आयोगले प्राप्त निवेदनमध्ये प्रतिनिधिसभातर्फ पहिलो हुने, निर्वाचित हुने प्रणालीतर्फ ८७ दलले भाग लिन पाउने गरी क्रम निर्धारण गरिसकेको छ।"
वित्तीय पहुँच तलसम्मै पुगोस्,"गरिबी निवारणसम्बन्धी अन्तर्राष्ट्रिय संस्था अक्स्फाम इन्टरनेसनलले केही समय अघि प्रकाशित गरेको रिपोर्टले भनेको थियो विश्वका एक प्रतिशत अर्बपतिसँगको सम्पत्ति ९२ प्रतिशत जनसंख्यासँग भएको सम्पतिभन्दा बढी छ। नेपालका हकमा मात्रै कस्तो होला ? कसैले अध्ययन अनुसन्धान गरेको छैन। तर, सजिलै भन्न सकिने र नांगो आँखाले देखिने कुरा के हो भने वित्तीय स्रोत, राज्य स्रोत र प्राकृतिक स्रोतमा मुठ्ठीभर मानिसको कब्जा छ। सरकारहरू फेरिए पनि दर्जन हाराहारीका व्यक्ति र समूहको पहुँच र बोलबाला सधैं हुन्छ। सत्ता सधैं उनीहरूले नै चलाइरहेका छन् भन्ने विश्लेषण बेलाबेला आइरहन्छ। देखिन्छ पनि त्यस्तै। त्यसको एउटा उदाहरण हो, बैंक ऋणमा धनीहरूको कब्जा। अर्थात् नेपालका बैंकहरूले गर्ने लगानीमा महŒवपूर्ण अंश तिनै ठूलाबडा व्यावसायिक घरानाको पकड छ। नेपाल राष्ट्र बैंकको गत आर्थिक वर्षको असारसम्मको तथ्यांक हेरौं बैंक तथा वित्तीय संस्थाले ४७ खर्ब ९ अर्ब ३ करोड रुपैयाँबराबर कर्जा प्रवाह गरेका छन्। त्यसमध्ये करिब ६० प्रतिशत ऋण ठूला ऋणीको भागमा छ। त्यसमा पनि सबैभन्दा बढी हिस्सा जगदम्बा ग्रुपको छ। एनसेल, भाटभटेनी ग्रुप, आईएमई ग्रुप, सिजी ग्रुप, विशाल ग्रुप पनि त्यो ऋणको प्रमुख हिस्सेदार हुन्। नेपालमा बैंक तथा वित्तीय संस्थामध्ये अधिकांश निजी क्षेत्रबाट खोलिएका संस्था हुन्। तर, ती संस्थामा भएको पैसा बैंक, वित्तीय संस्थाका संस्थापक लगानीकर्ताले आफ्नै व्यक्तिगत जस्तो ठान्छन्। खासमा बैंक व्यक्तिको होइन र हुँदैन। संस्थापक कोही हुन सक्छ र तर बैंक वित्तीय संस्था भनेका पब्लिक कम्पनी हुन्। जसमा हजारौंको लगानी हुन्छ। अझ लगानीबाहेक बैंक वित्त संस्थामा हुने निक्षेप त त्यो लगानीभन्दा कैयौं गुणा धेरै हुन्छ। त्यो निक्षेप सर्वसाधारणले सुरक्षित रूपमा राख्न दिएको पैसा हो। विश्वव्यापी मान्यता के छ भने बैंक तथा वित्तीय संस्थाको ९० प्रतिशत पैसा सर्वसाधारणको हुन्छ। त्यसैले बैंकको बचतलाई संस्थापक लगानीकर्ता वा कर्मचारीले आफूखुसी कसैलाई काखा र कसैलाई पाखा गरेर लगानी गर्न पाउँदैनन्। पाउनु हुँदैन। संस्थापक लगानीकर्ता कतिपयमा सामन्ती र ठालु प्रवृत्ति यस्तो पनि छ कि आफूले भनेको व्यक्तिलाई ऋण दिन नमानेको कर्मचारी वा प्रमुख कार्यकारी अधिकृत (सीईओ) आँखी हुन्छ, उस्तै परेर जागिरबाट निकालिन्छ। त्यस्तै प्रवृत्तिको उपज हो, देशका प्रमुख घरानाहरूको कब्जा बैंक ऋणमा हुनु। एउटै व्यावसायिक समूहका अनेक भगिनी संस्था हुन्छन्, तिनका नामबाट ऋण लिने अक्कल लगाएर टाठाबाठाले बैंक ऋणमा कब्जा जमाएका छन्। बैंकहरू पनि झन्डैझन्डै सुदखोरजस्तै किन छन् भने सानातिनालाई ऋण पत्याउँदैनन्, ठूलाबडालाई खोजीखोजी पैसा दिन्छन्। सुदखोर किन पनि भने सानातिनाले ऋण नतिरे घरबासै उठाउँछन्, ठूलाबडालाई छिद्र खोजेर उन्मुक्ति दिन्छन्। ठूला बैंकहरूले नपत्याउने भएकै कारण लघुवित्त संस्थाले गाउँघरका किसान र साना व्यवसायीलाई महँगो ब्याजदर ठटाएका छन्। अनि त्यो ऋण तिर्न नसक्दा ती निमुखाहरूले आत्महत्यासमेत गरेका छन्। ठूला बैंकहरूले दिने ऋणका लागि सानातिना मान्छेले प्रक्रिया नै पूरा गर्न सक्दैनन्, अर्काेतिर उनीहरूले माग्ने धितो सुरक्षण पनि गरिब नेपालीसँग कहाँ हुनु ? बैंक ऋणको धितो सुरक्षण नै घरजग्गा जो छ। जस्तो कि भूकम्पपछि पुननिैर्माणका लागि सरकारले सस्तो ब्याजदरको ऋण दिने भन्यो। सरकारले घर बनाउन दिएका ३ लाखमा ऋण थपेर गतिलो आवास बनाउँछु भन्नेले ऋणै लिन सकेनन्। किनभने बैंकहरूले भूकम्प पीडितले राख्ने धितो पत्याएनन्। ठूला बैंक त कस्ता भने सानातिना किसानलाई सस्तो ब्याजदरमा किसानलाई ऋण देऊ भनेर सरकारले अनिवार्य गरिदिँदा पनि बरु त्यसो नगरेर हर्जाना तिर्छन्, तर किसानलाई ऋण दिन दाँतबाट पसिना चुहाउँछन्। त्यसैले त कुल रोजगारमध्ये ६९७८ प्रतिशत रोजगारी सिर्जना गरेको कृषि क्षेत्रमा नेपालका क वर्गका बैंकको लगानी ४ प्रतिशतमात्रै छ। खासमा दुईचार ठूला समूहलाई मात्रै ऋण केन्द्रित गर्नु भनेको जोखिम हो। अर्काे मुख्य कुरा भनेको धनीलाई अझै धेरै धनी बनाउँदै लैजाने र गरिबलाई झन् गरिबै राख्नु हो। नेपालमा पछिल्लो समय धनी र गरिबबीच बढेको खाडलको एउटा महत्त्वपूर्ण कारण यस्तो हो भन्न सकिन्छ। जब कि गरिबी निवारणको एउटा महत्वपूर्ण अस्त्र भनेको वित्तीय पहँुच हो। तर साना किसानहरू र सर्वसाधारणले ऋण पाउन महाभारत हुन्छ भने गरिबी निवारण कसरी हुन्छ ? उद्यमशीलताको विकास कसरी हुन्छ ? राष्ट्र बैंकले बैंक ऋणमा समानुपातिक पहुँचका लागि केही नगरेको होइन, गरेको छ, तर अझै कडाइका साथ काम गर्नुपर्ने आवश्यकता पुष्टि उसकै तथ्यांकले देखाइसकेको छ।"
निर्वाचन कार्यालय उदयपुरले बढायो सक्रियता,"उदयपुर : मंसिर ४ गते हुने प्रतिनिधिसभा सदस्य र प्रदेशसभा सदस्य निर्वाचनलाई निष्पक्ष बनाउन जिल्ला निर्वाचन कार्यालय उदयपुरले निर्वाचनसम्बन्धी गतिबिधि सुरु गरेको छ। कार्यालयले मतदाता नामावलीमा भएका त्रुटीलाई सुधार गर्न दाबीविरोध अद्यावधिक कार्य सुरु गर्न जिल्लास्थित राजनीतिक दल र सरोकारवाला निकायसँग छलफल गरेको हो। खासगरी बसाइसराइ र विवाह गरी अन्यत्र गएकाहरूको दोहोरो मतदाता नामावली हुन सक्ने अवस्थालाई मध्यनजर गरी कार्यालयले एक व्यक्ति एक ठाउँ मतदाता नामावली कार्यक्रमलाई अघि सारेको हो। त्यसैगरी मतदाता नामावली सच्याउने, हटाउने, दावी विरोध, उजुरीलगायतका कार्यलाई पनि समयसीमा तोकेको छ। आयोगले देशैभरी भाद्र १२ गतेदेखि १९ गतेसम्म मतदाता नामावलीमा भएका त्रुटी सच्याउने, नाम हटाउने, उजुरी दिनेलगायतका अभियान सञ्चालन गर्ने जिल्ला निर्वाचन अधिकृत खेमराज कोइरालाले जानकारी दिए। मृत्यु भएकाहरूको लगत कट्टा नहुँदा निर्वाचनका बेला झुक्याएर अर्को व्यक्तिले मतदान गर्न सक्ने भएकाले त्यस्ता क्रियाकलापलाई रोक्न दावी विरोध कार्यक्रम ल्याइएको उनले बताए। मृत्यु भएका, विवाह गरी गएका, बसाइसराइ तथा नागरिकता त्याग गरेकाहरूको लगत कट्टा नहुँदा निर्वाचनको निष्पक्षतामाथि नै प्रश्नचिन्ह उठ्ने गरेकाले समयमा नै मतदाता नामावलीमा दावि विरोध कार्यक्रम सुरु गरिएको उनले बताए। त्यसका लागि स्थानीय तहका वडा कार्यालय सूचना टाँस गर्ने र त्यस अवधिमा सप्रमाण आएका दावी विरोधका आधारमा एक व्यक्तिको एक ठाउँ मात्र कायम हुने गरी नामावाली अद्यावधिक गरिने उनले बताए। कार्यक्रममा बोल्दै जिल्ला न्यायाधीश कृष्णप्रसाद सुवेदीको लोकतन्त्रको सुन्दर पक्ष भनेकै निर्वाचन भएकाले यसलाई व्यवस्थित र मर्यादित बनाउनु पर्ने सुझाव दिए। उनले निर्वाचनलाई निष्पक्षता बनाउने जिम्मा सवै पक्षको भएकाले सहयोग गरिदिन आग्रह गरे। प्रमुख जिल्ला वीरेन्द्रकुमार यादवले मतदाता नामावली अद्यावधिकका लागि मतदातालाई जागरुक बनाउन राजनीतिक दल र संचारकर्मीलाई आग्रह गरे। कार्यक्रममा बोल्ने वक्ताहरूले स्थानीय तहको निर्वाचनमा मतदाता नामावलीमा गम्भीर त्रुटी रहेको बताए। उनीहरूले एकपटक फोटोसहितको मतदाता नामावली बनाएर मतदान गरिसकेको व्यक्ति यसपपटक मतदाता नामावली नभएका कारण बञ्चित हुन पुगेको बताए।"
चुनावी भोजभतेरमा अंकुश लगाउँदै आयोग,"काठमाडौं : चुनाव भड्कलो बन्यो। उम्मेदवारले धान्नै नसक्ने खर्चिलो बन्यो भन्ने मतदाता र उम्मेदवार गुनासो गर्छन्। यसैलाई मध्यनजर गरेर चुनावी खर्चलाई घटाउन निर्वाचन आयोगले नयाँ उपायहरू खोज्दैछ। मंसिर ४ गते हुने प्रदेशसभा र प्रतिनिधिसभाको निर्वाचनमा खोजिएको उपाय कार्यान्वयन गर्ने सोच आयोगको रहेको निर्वाचन अधिकारी बताउँछन्। यसका लागि निर्वाचनलाई निष्पक्ष र विश्वसनीय बनाउन आयोगसँग भएको निर्वाचन आचारसंहिता परिमार्जन गर्न लागिएको छ। आयोगका अनुसार चुनाव प्रचारप्रसार अवधि घटाउनेदेखि घरदैलोमा परिचालन गरिने संख्यालाई पनि नियन्त्रण गर्ने नयाँ व्यवस्था ल्याउन लागिएको छ। उम्मेदवारले मानोनयन गर्दा सम्पत्ति वितरण, निर्वाचन खर्चको स्रोत र आफ्नो पूरा विवरण पनि पेस गर्नुपर्ने आयोगले नयाँ प्रवधान बनाउन लागेको हो। चुनावमा गरिने भीडभाड र भोजभतेरलाई रोक्ने गरी आचारसंहिता बनाउन लागिएको र आचारसंहिता परिमार्जनका एजेण्डामा प्रमुख आयुक्त र सरोकारवाला पक्षसँग पनि छलफल भएको प्रमुख निर्वाचन आयुक्त दिनेशकुमार थपलियाले बताए। निर्वाचनमा हुने खर्च घटाउने गरि आचारसंहितालाई परिमार्जन गरेर मूर्त रूप दिन काम भइरहेको उनको भनाइ छ। जहाँ निर्वाचन बिथोल्न एक्सन हुन्छ त्यहाँ हाम्रो रिएक्सन हुन्छ, उनले भने, अब कुनै पनि ठाउँमा पुनः मतदानको अवस्था आउन दिँदैनौं। सुरक्षा अभावले कुनै पनि निर्वाचन क्षेत्रमा निर्वाचन नबिथोलिने उनले बताए। परिमार्जित आचारसंहितामा उम्मेदवारहरूले प्रचारप्रसारका लागि २५ जनाको संख्यामा मात्रै जानु पर्ने व्यवस्था गर्न लागिएको आयोगका सहप्रवक्ता सूर्यप्रसाद आर्यालले बताए। आमसभामा गरिने मञ्च सजावटमा हुने खर्चलाई मितव्ययी बनाउने आयोगले आचारसंहितमा नयाँ व्यवस्था गर्न लागेको छ। अर्यालले भने, निर्वाचन जितिसकेपछि हुने भोजभातेर रोक्ने तर्फ आयोगले कदम चाल्दैछ। त्यसैगरी, खर्च गर्ने अनुमानित रकमको स्रोत उम्मेदवारी दिँदा नै खुलाउनुपर्ने व्यवस्था राख्न खोजिएको छ। सहप्रवक्ता आर्यालले भने, निर्वाचनको मौनअविधको समय ४८ घण्टाबाट घटाएर २४ घण्टा ल्याउने गृहकार्य भइरहेको छ, उनले भने। चुनाव प्रचारप्रसारको अवधि १५ दिन मात्रै दिने नयाँ व्यवस्था आचारसंहितामा ल्याउन लागिएको छ। प्रचारप्रसारको समय बढी भएको, उम्मेदवारहरूको निर्वाचन खर्च बढेको लगायतका विषयमा दलहरूले आयोगलाई सुझाब दिएका थिए। निर्वाचन चिह्न दिइसकेपछि उम्मेदवारहरू चुनाव प्रचार, प्रसारमा जान्छ, यो व्यवहार नहोला भन्ने दलहरूले सुझाव दिएको उनले बताए। २०७४ को प्रदेशसभा र प्रतिनिधि सभाको निर्वाचनमा एक महिना बढी चुनाव प्रचारप्रसार गर्न आयोगले समय दिएको थियो। निर्वाचन कानुन अनुसार चुनाव प्रचारप्रसारको समय २१ दिन भन्दा बढी हुनु पर्ने भनेको छ। उम्मेदवारलाई चुनाव चिह्न दिइसकेपछि उनीहरूका लागि प्रचारप्रसारको अवधि रहन्छ भने आयोगका लागि मतपत्र छपाईदेखि निर्वाचन व्यवस्थानको यो समय पनि हो। असोजको २२ वा २३ गते तिर मनोनयन दर्ताको तालिका राख्न आयोगले तयारी गरिहेको छ। कात्तिकको १ वा २ गते निर्वाचन चिह्न वितरण गरिनेछ। आयोगले उम्मेदवारका लागि तोकिने निर्वाचन खर्चको सीमाको विषयमा पनि छलफल गरिरहेको छ। २०७४ को प्रदेशसभा सदस्य पदका उम्मेदवारलाई १५ लाख र प्रतिनिधिसभा सदस्य पदका उम्मेदवारले २५ लाख निर्वाचनमा खर्च गर्न पाउने आयोगले सीमा निर्धारण गरेको थियो। अबको निर्वाचनमा कति तोक्ने भन्ने विषयमा पनि आयोगले दलहरूको धारण लिइरहेको छ।"
मुस्ताङमा लटरम्म स्याउ (तस्बिरसहित),"जोमसोम : हिमालपारिको जिल्ला मुस्ताङका फाँटमा लटरम्म स्याउ फलेका छन्। पाकेर राताम्मे स्याउका दानाले हाँगा नुहिएर भुइँसम्मै पुगेको छ। स्याउले भरिभराउ बगैंचाले यहाँ आउने पर्यटकलाई मोहित बनाएको छ। भदौ लागेसँगै मुस्ताङमा पर्यटकको उपस्थिति बाक्लिन थालेको छ। यहाँ आउने आन्तरिक तथा बाह्य पर्यटकले विभिन्न स्थानको स्याउ बगैंचा अवलोकन गर्छन्। फोटो खिच्छन्। टिकटक बनाउँछन्। दैनिक सयभन्दा बढी पर्यटक स्याउ बगैंचामा फोटो खिच्न आउने गरेको घरपझोङ२ का वडाध्यक्ष तथा किसान मानबहादुर हिराचनले बताए। यसवर्ष फल पनि राम्रो छ, उनले भने, गाउँमा छुट्टै रौनक छ। समुद्री सतहदेखि २ हजार ५ सय मिटरभन्दा माथिको उचाइमा स्याउ खेती गरिन्छ। चिसो हावापानी र हिउँले सिञ्चित यहाँको स्याउ गुणस्तरीय तथा स्वादिलो हुने गर्छ। सहर, बजारका स्याउ पारखी मुस्ताङको स्याउ भन्नेबित्तिकै हुरुक्कै हुन्छन्। यहाँको स्याउको पृथक् ब्रान्ड बनिसकेको हिराचनले बताए। बजारमा मुस्ताङको नाम बेचेर अरू ठाउँको स्याउ बिक्री हुने गरेको उनले बताए। स्याउको ब्रान्ड कायम राख्न स्याउ जोन, कृषि ज्ञान केन्द्र र जिसस मुस्ताङले स्याउ टिप्ने कार्यतालिका तोकेका छन्। यस वर्ष पनि भदौ २५ सम्म उच्चघनत्व प्रविधिमा आधारित गाला र किङरुट जातको स्याउ टिप्न पाइने र अन्य जातका स्याउ भदौ २५ गतेपछि टिप्नुपर्ने नियम राखिएको छ। अहिले किसान उच्च घनत्व प्रविधिमा आधारित गाला जातका स्याउ टिप्न व्यस्त छन्। मुस्ताङका पाँचवटै स्थानीय तहमा स्याउ खेती विस्तार भएको छ। गत वर्ष १ हजार ५ सय ४० हेक्टर जमिनमा स्याउ खेती विस्तार भएको थियो। यस वर्ष थप ३५ हेक्टरमा लगाइएको कृषि ज्ञान केन्द्र मुस्ताङले जनाएको छ। ३८ हेक्टर जमिनमा उच्चघनत्व प्रविधिमा आधारित स्याउ खेती विस्तार भएको केन्द्रका प्रमुख प्रकाश बस्ताकोटीले बताए। परम्परागत स्याउले फल दिन दसौं वर्ष लाग्ने र उच्च घनत्वको बिरुवाले लगाएको पहिलो वर्षमै फल दिन्छ। त्यसैले किसानमा उच्च घनत्वको स्याउ खेतीतर्फ आकर्षण बढ्दै गएको बस्ताकोटीले उल्लेख गरे। २०७२ सालमा मनाङ एग्रो फार्मले उच्च घनत्व प्रविधिमा आधारित स्याउ भित्र्याएपछि यो प्रविधि मुस्ताङमा भित्रिएको हो। यो प्रविधि सफल भएको छ। मुस्ताङमा १ हजार ५ सय ३७ हेक्टरमा परम्परागत रैथाने स्याउ लगाइएको छ। खेर गइरहेको बाँझो जग्गा र बगरमा पछिल्लो समय सामूहिक र व्यक्तिगत रूपमा उच्च घनत्व प्रविधिमा आधारित स्याउ खेती गरिएको छ। उच्च घनत्व प्रविधिमा आधारित गाला, फुजी, किङरुट, गोल्डेन डेलिसियस र जोना प्रिन्स गरी पाँच जातका स्याउ बिरुवा रोपिएको ज्ञान केन्द्रले बताएको छ। गण्डकी सरकारले मुस्ताङमा इटालीबाट ल्याइएको ९८ हजार ५ सय थान उच्चघनत्व प्रविधिमा आधारित स्याउका बिरुवा ७५ प्रतिशत अनुदानमा वितरण गरेको छ। यस्तै स्याउ जोन मुस्ताङले पनि १८ हजार ५ सय थान उच्च घनत्वको स्याउ बिरुवा ५० प्रतिशत अनुदानमा वितरण गरिसकेको छ । मुस्ताङमा रैथाने जातका तीन दर्जन प्रजाति स्याउमध्ये रेडडेलिसियस, रोयल डेलिसियस, रिचारेड डेलिसियस र गोल्डेन डेलिसियस जातका स्याउ लगाइएका छन्। यस वर्ष वर्षा कम भएकाले स्याउमा लाग्ने रोग संक्रमण देखिएको छैन। यहाँको स्याउ हरितालिका तिज, दसैं र तिहारका समयमा धेरै बिक्री हुन्छ। बिक्री नभए कोल्ड स्टोरमा राख्नुपर्छ। तर, कोल्ड स्टोर नहुँदा किसान मर्कामा पर्ने गरेका छन्। मुस्ताङमा चालू वर्ष १५ प्रतिशत स्याउ उत्पादन वृद्धि हुने कृषि ज्ञान केन्द्र मुस्ताङले प्रारम्भिक अनुमान गरेको छ । केन्द्रका अनुसार स्याउ उत्पादनको क्षेत्र वृद्धि हुँदै गइरहेको र यस वर्ष मौसम अनुकूलित रहेकाले स्याउ उत्पादन वृद्धि हुने सम्भावना रहेको केन्द्रले जनाएको छ। मुस्ताङका पाँचवटै स्थानीय तह गरी कुल ५ सय ८० हेक्टर जमिनमा लगाइएको स्याउले उत्पादन दिने गरेको जनाइएको छ । मुस्ताङमा स्याउ खरिद गर्न जिल्ला बाहिरका व्यापारीहरू भदौ लागेपछि मुस्ताङ आउने गर्छन्। मुस्ताङमा झन्डै ८० प्रतिशत स्याउ व्यापारीहरूले पोखराकाठमाडांै पुयाउने गर्छन् भने बाँकी स्याउ जिल्लामा खपत हुन्छ। मुस्ताङ आउने पर्यटकले कोसेलीको रूपमा स्याउ खरिद गर्छन्। यस्तै, बगंैचामा खेर गएका र कमसल स्याउहरूको ब्रान्डी, जुस, जाम, सुकुटी आदि बनाउँछन्। मुस्ताङमा स्याउको ब्रान्डी बनाउने ६ वटा डिस्टिलरी सञ्चालनमा छ ।"
क्यान्टिनको खाजाले ३४ विद्यार्थी बिरामी,"झापा : झापाको मेचीनगर नगरपालिका ६ स्थित काँकडभिट्टा माध्यमिक विद्यालय अध्ययनरत ३४ जना विद्यार्थी फुड पोइजनका कारण एकै पटक बिरामी परेका छन्। उनीहरूको मेची अस्पताल भद्रपुरमा उपचार भइरहेको छ। काँकडभिट्टा माविभित्र सञ्चालित क्यानटिन (चमेना गृह)मा खाजा खाएको आधा घण्टापछि विद्यार्थी एकाएक बिरामी पर्न थालेको विद्यालयका प्रधानाध्यापक हरि न्यौपानेले जानकारी दिए। विद्यार्थी बिरामी पर्न थालेपछि उनीहरूलाई तत्काल स्थानीय मेडिकलमा उपचारका लागि लगिएको र थप स्वास्थ्यमा समस्या देखिएपछि मेची अस्पताल ल्याएको प्रधानाध्यापक न्यौपानेले बताए। कक्षा १ देखि ६ सम्मका विद्यार्थीमा फुड पोइजनको लक्षण देखिएको बताउँदै प्रधानाध्यापक न्यौपानेले भने, विद्यार्थीले क्यानटिनमा गएर छोला र मुरै खाएका थिए, टिफिन टाइममा खाजा खाएको केही समयपछि विद्यार्थीको पेट दुख्न थाल्यो। एकैपटक धेरै विद्यार्थी बिरामी भएर अस्पताल पुगेपछि आकस्मिक कक्षका स्वास्थ्यकर्मीलाई उपचार गराउन सकस भएको थियो। विद्यार्थीलाई आकस्मिक कक्षको भुईँमा राखेर पनि स्वास्थ्यकर्मीले उपचार गराउनु परेको थियो। अस्पतालमा ल्याएपछि अहिले सबै विद्यार्थीको स्वास्थ्य अवस्था सामान्य रहेको अस्पतालका मेडिकल अफिसर कृष्णकुमार साहले जानकारी दिए। फुड पोइजनको लक्षण खानाको विषाक्तता, प्रदूषित खाने कुराको मात्रा र संक्रमित ब्याक्टेरियाका कारण हुन्छ। त्यसपछि बान्ता हुने, वाकवाकी लाग्ने, पखाला लाग्ने, पेट दुख्ने लक्षण देखिन्छ। अस्पतालमा आएका विद्यार्थीको पेट दुख्ने बाहेक अन्य लक्षण नदेखिएको मेडिकल अफिसर साहको भनाइ छ। सबै विद्यार्थीको स्वास्थ्य अवस्थामा सामान्य छ। उपचारपछि बेलुका डिस्चार्ज गरिदिएको उनले बताए।"
श्रमिकको उद्धार गर्नुपर्ने मागसहित ज्ञापनपत्र,"साउदी : नेपाली जन प्रगतिशील मञ्च साउदी अरेबियाले नवनियुक्त राजदूत नवराज सुबेदीलाई स्वागत गरेको छ। मञ्चले साउदीमा रहेको श्रमिक समस्या र समसामयिक विषयलाई ध्यानाकर्षण गराउदै ६ बुँदे ज्ञापनपत्र पनि बुझाएको छ। पछिल्लो समयमा साउदी अरेबियामा आएका मजदुरहरू अत्याधिक समस्यामा रहेकाले आफैंले काम दिन नसक्ने सप्लाई कम्पनीका मागपत्र स्वीकृत नगर्ने र मन्त्रीमन्डल क्याबिनेटबाट निर्णय गराउनु पर्ने संगठनले बुझाएको ज्ञापनपत्रमा भनिएको छ। त्यस्तै, पीडित कामदारको न्यायिक उद्धारका लागि नेपाल र साउदी अरेबियाको श्रम कानुनमा टेकेर पाउनुपर्ने न्याय, सुविधा र क्षतिपूर्ति खोज्न दूतावास र वैदेशिक रोजगार विभाग दुवैले अधिकतम सहजिकरण गर्नुपर्ने उल्लेख छ। ज्ञापनपत्रमा पहिलो करारभित्र अलपत्र पर्ने कामदारको सकुशल उद्धार गर्न नसक्ने म्यानपावर कम्पनीको धरौटीबाट कट्टा गरी विभाग र दूतावासले उद्धारमा आउने खर्च व्यहोरी उद्धार गर्नुगर्ने, श्रम स्वीकृति नविकरण गरी आएका पीडित कामदारहरूका हकमा दूतावासले कुटनैतिक पहल गरी यथासक्य रोजगारदाता कम्पनीबाटै नभए वैदेशिक रोजगार बोर्डको कल्याणकारी कोषबाट सहयोग लिइ पीडितको उद्धार गरिदिनुपर्ने ज्ञापनपत्रमा उल्लेख छ। त्यस्तै, अबैध कामदारहरू पुग्नुका कारण पत्ता लगाइ दूतावासले नै कुटनैतिक पहल गरी न्याय दिलाउने तथा श्रम ऐन कानुन ६३६४ लाई कार्यान्वयन गर्दै समस्यामा फसेकालाई उद्धार गर्न म्यानपावर कम्पनीको धरौटीबाट रकम उपलब्ध गराउन सरकारले निर्देशन दिनुपर्ने ज्ञापनपत्रमा उल्लेख गरिएको छ। कार्यक्रममा प्रवास समन्वय कमिटी गल्फ सदस्य तथा नेजप्रम राष्ट्रिय कमिटी साउदी अरबका संरक्षक कमल शाही निर्मलले नवनियुक्त राजदूतलाई सफल कार्यकालको शुभकामना दिए। उनले पछिल्लो समय साउदी अरेबियामा रोजगादाता सप्लायार कम्पनी, कन्ट्र्याक्टिङ कम्पनी तथा मेम्यानपावर व्यावसायीको गैर जिम्मेवारीका कारण धेरै नेपालीहरूले सम्झौता अनुरुपको सेवा सुविधा नपाएको अवस्थामा त्यस्ता कम्पनी र मेनपावरहरूलाई पहिचान गरी भिषा स्विकृती नगर्न, नगराउनको लागि पनि राजदूतको ध्यानाकर्षण गराएका छन्। भौगोलिक हिसाबले विशाल साउदी अरेबिया सीमित स्रोतसाधन र कर्मचारी रहेको नेपाली दूतावासमा प्रत्येक प्रान्तमा घुम्ती शिविर राखेर श्रमिकको समस्या सम्वोधन गर्नसमेत सुझाव दिएका छन्। ज्ञापनपत्र संगठनका कार्यबाहक अध्यक्ष रामचन्द्र वाग्ले नेतृत्वको टोलीले राजदूतलाई नेपाली दूतावास रियादमा बुझाएको छ। नवनियुक्त राजदूतलाई श्रमिकको हकहितका लागि ध्यानाकर्षण गराउने र ज्ञापनपत्र बुझाउने पहिलो संगठन बनेको छ। संगठनले साउदीमा कार्यरत नेपालीहरूको समस्या समाधानका लागि विभिन्न सामाजिक संघसंस्था र दुतावाससँग सहकार्य गर्दै आएको छ।"
वित्तीय पहुँच तलसम्मै पुगोस्,"गरिबी निवारणसम्बन्धी अन्तर्राष्ट्रिय संस्था अक्स्फाम इन्टरनेसनलले केही समय अघि प्रकाशित गरेको रिपोर्टले भनेको थियो विश्वका एक प्रतिशत अर्बपतिसँगको सम्पत्ति ९२ प्रतिशत जनसंख्यासँग भएको सम्पतिभन्दा बढी छ। नेपालका हकमा मात्रै कस्तो होला ? कसैले अध्ययन अनुसन्धान गरेको छैन। तर, सजिलै भन्न सकिने र नांगो आँखाले देखिने कुरा के हो भने वित्तीय स्रोत, राज्य स्रोत र प्राकृतिक स्रोतमा मुठ्ठीभर मानिसको कब्जा छ। सरकारहरू फेरिए पनि दर्जन हाराहारीका व्यक्ति र समूहको पहुँच र बोलबाला सधैं हुन्छ। सत्ता सधैं उनीहरूले नै चलाइरहेका छन् भन्ने विश्लेषण बेलाबेला आइरहन्छ। देखिन्छ पनि त्यस्तै। त्यसको एउटा उदाहरण हो, बैंक ऋणमा धनीहरूको कब्जा। अर्थात् नेपालका बैंकहरूले गर्ने लगानीमा महŒवपूर्ण अंश तिनै ठूलाबडा व्यावसायिक घरानाको पकड छ। नेपाल राष्ट्र बैंकको गत आर्थिक वर्षको असारसम्मको तथ्यांक हेरौं बैंक तथा वित्तीय संस्थाले ४७ खर्ब ९ अर्ब ३ करोड रुपैयाँबराबर कर्जा प्रवाह गरेका छन्। त्यसमध्ये करिब ६० प्रतिशत ऋण ठूला ऋणीको भागमा छ। त्यसमा पनि सबैभन्दा बढी हिस्सा जगदम्बा ग्रुपको छ। एनसेल, भाटभटेनी ग्रुप, आईएमई ग्रुप, सिजी ग्रुप, विशाल ग्रुप पनि त्यो ऋणको प्रमुख हिस्सेदार हुन्। नेपालमा बैंक तथा वित्तीय संस्थामध्ये अधिकांश निजी क्षेत्रबाट खोलिएका संस्था हुन्। तर, ती संस्थामा भएको पैसा बैंक, वित्तीय संस्थाका संस्थापक लगानीकर्ताले आफ्नै व्यक्तिगत जस्तो ठान्छन्। खासमा बैंक व्यक्तिको होइन र हुँदैन। संस्थापक कोही हुन सक्छ र तर बैंक वित्तीय संस्था भनेका पब्लिक कम्पनी हुन्। जसमा हजारौंको लगानी हुन्छ। अझ लगानीबाहेक बैंक वित्त संस्थामा हुने निक्षेप त त्यो लगानीभन्दा कैयौं गुणा धेरै हुन्छ। त्यो निक्षेप सर्वसाधारणले सुरक्षित रूपमा राख्न दिएको पैसा हो। विश्वव्यापी मान्यता के छ भने बैंक तथा वित्तीय संस्थाको ९० प्रतिशत पैसा सर्वसाधारणको हुन्छ। त्यसैले बैंकको बचतलाई संस्थापक लगानीकर्ता वा कर्मचारीले आफूखुसी कसैलाई काखा र कसैलाई पाखा गरेर लगानी गर्न पाउँदैनन्। पाउनु हुँदैन। संस्थापक लगानीकर्ता कतिपयमा सामन्ती र ठालु प्रवृत्ति यस्तो पनि छ कि आफूले भनेको व्यक्तिलाई ऋण दिन नमानेको कर्मचारी वा प्रमुख कार्यकारी अधिकृत (सीईओ) आँखी हुन्छ, उस्तै परेर जागिरबाट निकालिन्छ। त्यस्तै प्रवृत्तिको उपज हो, देशका प्रमुख घरानाहरूको कब्जा बैंक ऋणमा हुनु। एउटै व्यावसायिक समूहका अनेक भगिनी संस्था हुन्छन्, तिनका नामबाट ऋण लिने अक्कल लगाएर टाठाबाठाले बैंक ऋणमा कब्जा जमाएका छन्। बैंकहरू पनि झन्डैझन्डै सुदखोरजस्तै किन छन् भने सानातिनालाई ऋण पत्याउँदैनन्, ठूलाबडालाई खोजीखोजी पैसा दिन्छन्। सुदखोर किन पनि भने सानातिनाले ऋण नतिरे घरबासै उठाउँछन्, ठूलाबडालाई छिद्र खोजेर उन्मुक्ति दिन्छन्। ठूला बैंकहरूले नपत्याउने भएकै कारण लघुवित्त संस्थाले गाउँघरका किसान र साना व्यवसायीलाई महँगो ब्याजदर ठटाएका छन्। अनि त्यो ऋण तिर्न नसक्दा ती निमुखाहरूले आत्महत्यासमेत गरेका छन्। ठूला बैंकहरूले दिने ऋणका लागि सानातिना मान्छेले प्रक्रिया नै पूरा गर्न सक्दैनन्, अर्काेतिर उनीहरूले माग्ने धितो सुरक्षण पनि गरिब नेपालीसँग कहाँ हुनु ? बैंक ऋणको धितो सुरक्षण नै घरजग्गा जो छ। जस्तो कि भूकम्पपछि पुननिैर्माणका लागि सरकारले सस्तो ब्याजदरको ऋण दिने भन्यो। सरकारले घर बनाउन दिएका ३ लाखमा ऋण थपेर गतिलो आवास बनाउँछु भन्नेले ऋणै लिन सकेनन्। किनभने बैंकहरूले भूकम्प पीडितले राख्ने धितो पत्याएनन्। ठूला बैंक त कस्ता भने सानातिना किसानलाई सस्तो ब्याजदरमा किसानलाई ऋण देऊ भनेर सरकारले अनिवार्य गरिदिँदा पनि बरु त्यसो नगरेर हर्जाना तिर्छन्, तर किसानलाई ऋण दिन दाँतबाट पसिना चुहाउँछन्। त्यसैले त कुल रोजगारमध्ये ६९७८ प्रतिशत रोजगारी सिर्जना गरेको कृषि क्षेत्रमा नेपालका क वर्गका बैंकको लगानी ४ प्रतिशतमात्रै छ। खासमा दुईचार ठूला समूहलाई मात्रै ऋण केन्द्रित गर्नु भनेको जोखिम हो। अर्काे मुख्य कुरा भनेको धनीलाई अझै धेरै धनी बनाउँदै लैजाने र गरिबलाई झन् गरिबै राख्नु हो। नेपालमा पछिल्लो समय धनी र गरिबबीच बढेको खाडलको एउटा महत्त्वपूर्ण कारण यस्तो हो भन्न सकिन्छ। जब कि गरिबी निवारणको एउटा महत्वपूर्ण अस्त्र भनेको वित्तीय पहँुच हो। तर साना किसानहरू र सर्वसाधारणले ऋण पाउन महाभारत हुन्छ भने गरिबी निवारण कसरी हुन्छ ? उद्यमशीलताको विकास कसरी हुन्छ ? राष्ट्र बैंकले बैंक ऋणमा समानुपातिक पहुँचका लागि केही नगरेको होइन, गरेको छ, तर अझै कडाइका साथ काम गर्नुपर्ने आवश्यकता पुष्टि उसकै तथ्यांकले देखाइसकेको छ।"
एमाले केन्द्रीय कमिटीको बैठक आज : चुनावी रणनीति बनाउन ११ एजेन्डा तय,"काठमाडौं : नेकपा एमाले चुनाव केन्द्रित भएको छ। चुनावी रणनीति बनाउन एमालेको पोलिटब्युरो बैठक बिहीबार ललितपुरस्थित पार्टी कार्यालय च्यासलमा अध्यक्ष केपी शर्मा ओलीले बैठकलाई सम्बोधन गर्दै राजनीतिक प्रतिवेदनमा उल्लेख भएका राष्ट्रिय राजनीति तथा अन्तर्राष्ट्रिय परिस्थिति र आगामी आमनिर्वाचनका विषयमा प्रकाश पारे। साथै, उनले आज (शुक्रबार) बस्ने केन्द्रीय कमिटीको बैठकमा अध्यक्षको राजनीतिक प्रतिवेदन प्रस्तुत गर्नेछन्। बैठकले केन्द्रीय कमिटीमा प्रस्तुत हुने विषयहरू तय गरेको छ। केन्द्रीय कमिटीको बैठकमा प्रस्तुत हुने ११ को वटा एजेन्डा पारित गरेको छ। एमालेको केन्द्रीय कमिटीको बैठक १० र ११ गते हुन गइरहेको छ। चुनावको तयारी, थपिएका चार जना केन्द्रीय सदस्यको शपथ र कार्यविभाजन, सचिवालयले गरेका निर्णयहरूको अनुमोदन, उम्मेदवार छनोट प्रक्रिया र मापदण्ड, स्थानीय चुनाव भएको अन्तर्घातबारे छानबिन गर्न बनेको कार्यदलको प्रतिवेदन पेस गर्ने पनि एजेन्डा रहेको प्रचार विभाग प्रमुख एवं उपमहासचिव पृथ्वीसुब्बा गुरुङले बताए। अध्यक्ष ओलीको राजनीतिक प्रतिवेदन पेस गर्ने पहिलो एजेन्डा छ। मनोनित गरेका केन्द्रीय सदस्यहरूलाई शपथ गराएर बैठकमा सहभागी गराउने दोस्रो, पार्टी सचिवालयले गरेका निर्णयहरू पेस गर्ने तेस्रो एजेन्डा रहेको छ भने उम्मेदवार छनोटको मापदण्ड र प्रक्रिया चौथो एजेन्डा बनेको प्रचार विभाग प्रमुख गुरुङले बताए। त्यस्तै, पाँचौ एजेन्डामा स्थानीय निर्वाचनका सम्बन्धमा छानबिन गर्न उपाध्यक्ष विष्णु पौडेल नेतृत्वको छानबिन समितिको प्रतिवेदन पेस गर्ने र छैठौं एजेन्डामा दोहोरिएका पार्टी संगठित सदस्यलाई व्यवस्थापन गर्ने रहेको छ। केन्द्रीय सल्लाहकार परिषद् र तीन आयोगको रिपोर्ट अनुमोदन गर्ने सातौं एजेन्डा र भारत प्रवासको नियमावली पास गर्ने आठौं एजेन्डा बनाएको एमालेले पार्टी विभाग परिचालनका सम्बन्धमा केही नियमहरू पारित गर्ने एजेन्डा तय गरेको छ। त्यसैगरी, मनोनित केन्द्रीय कमिटीका सदस्यको कार्यविभाजन पनि एमाले केन्द्रीय कमिटी बैठकले गर्नेछ। ११ औं एजेन्डाका रूपमा समसामयिक राजनीतिक प्रतिवेदन पारित गर्ने रहेको गुरुङले बताए। उनका अनुसार बैठकमा निर्वाचनका लागि उम्मेदवार छनोट गर्ने प्रक्रिया र मापदण्डबारे छलफल भएको छ। उम्मेदवार सिफारिस गर्न पाँचवटा मापदण्ड बनाएको हो। पहिलो, पार्टी नीतिप्रति प्रतिबद्ध रहेको हुनुपर्ने छ। दोस्रो, लोकप्रिय, जनतामा प्रभाव पार्न सक्ने हुनुपर्छ। तेस्रो, आन्दोलनमा योगदान गरेको, निष्ठावान, पार्टीलाई सहयोग गरेको हुनुपर्छ। चौथो, सन्तुलित, समानुपातिक र सबै क्षेत्र, वर्गबाट सहभागी हुनुपर्छ र पाँचौ, निर्वाचन कानुनअनुसार योग्य व्यक्ति हुनुपर्छ।"
कुमार खड्गविक्रमले ३६ वर्षअघि हडपेका थिए सार्वजनिक जग्गा,"काठमाडौं : तत्कालीन राजपरिवारका ज्वाइँ कुमार खड्गविक्रम शाहले २०४३ सालमा ठूलो मात्रामा सरकारी सार्वजनिक जग्गा हडपेको खुलेको छ। जनकपुरधामस्थित रत्नसागर मन्दिर र पिडारी चोक क्षेत्रमा पर्ने ८ बिघा १० कठ्ठा १२ धुर गुठी संस्थान र मालपोतका कर्मचारीलाई प्रलोभनमा पारी आफ्नो नाममा पारेको अख्तियार दुरुपयोग अनुसन्धान आयोगको अध्ययनले देखाएको छ। उक्त घटनाको ३६ वर्षपछि बिहीबार शाहसहित ३१ जनाविरुद्ध अख्तियारले विशेष अदालतमा भ्रष्टाचार मुद्दा चलाएको छ। तत्कालीन जनकपुर गुठी तहसिल तथा खर्च कार्यालयका तत्कालीन प्रमुख मधुप्रसाद बस्ताकोटी, मालपोत कार्यालय धनुषाका तत्कालीन नायबसुब्बा यमुनाप्रसाद पंजियार र मालपोतकै तत्कालीन खरिदार जगदेव कामतीलाई प्रतिवादी बनाइएको छ। उनीहरू चारै जनालाई २९ करोड ८८ लाख ८१ हजार ४ सय ३७ रुपैयाँ ५० का दरले बिगो कायम गरिएको छ। शाहबाहेक तीन जनालाई जरिवाना र कैद सजायको माग अख्तियारले गरेको छ। शाह भने नारायणहिटी दरबार हत्याकाण्ड २०५८ जेठ १९ मा मारिएका थिए। उनको मृत्यु भइसकेको हुँदा अपराधीसँगै अपराध मर्दछ भन्ने फौजदारी न्यायको सर्वमान्य सिद्धान्त रहेको अख्तियारको आरोपपत्रमा उल्लेख छ। यस्तै, मुलुकी फौजदारी कार्यविधि संहिता २०७४ को दफा १३३ र १५८ समेतको कानुनी व्यवस्थाबमोजिम उनलाई कैद र जरिवानाको सजाय हुन नसक्ने जनाइएको छ। तर, भ्रष्टाचार निवारण ऐन २०५९ को दफा ४६ तथा मुलुकी फौजदारी कार्यविधि संहिता २०७४ को दफा १३३ र १५८ बमोजिम मरेको व्यक्तिको हकमा समेत सरकारी वा निजी बिगो, क्षतिपूर्ति वा रकम भराउन सकिने कानुनी व्यवस्था रहेकोले, आरोपपत्रमा लेखिएको छ, साबिक भ्रष्टाचार निवारण ऐन, २०१७ को दफा ८ र प्रचलित भ्रष्टाचार निवारण ऐन, २०५९ को दफा ८ को उपदफा (४) बिगो रु २९,८८,८१,४३७।५० (अक्षरेपी उनन्तीस करोड अठासी लाख एकासी हजार चार सय सैंतीस रुपैयाँ पचास पैसा) निजको नाममा नै हाल रहेको कुनै सम्पत्तिबाट वा निजको नामबाट निजको हकवालाको नाममा सम्पत्ति गएको भए निजको हकवालसमेतबाट असुलउपर हुन मागदाबी लिइएको छ। तत्कालीन श्री ५ को सरकारका नाममा नापनक्सा भएको मसानघाट, बाटो र गौचरणको सरकारी सार्वजनिक जग्गा गुठी संस्थान र मालपोतका कर्मचारीको मिलेमतोमा पञ्चायतकालमै शाहको नाममा पास गरेको तथ्य खुलेको हो। अख्तियारमा उजुरी परेपछि भएको छानबिनका क्रममा २०४३ सालमै उक्त जग्गा गुठी लगत कायम गरी शाहको नाममा पुर्जा बनाएको भेटिएको छ। राजपरिवारको प्रभाव र प्रलोभनमा पारी सार्वजनिक जग्गालाई गुठी लगत कायम गरी शाहको नाममा पुर्जा बनाइदिएको अनुसन्धानमा देखिएको अख्तियारले जनाएको छ। अख्तियारका अनुसार धनुषाको साबिकको पिडारी गाविस५ का कित्ता नम्बर १३२ को २ बिघा १९ धुर, कित्ता नम्बर १३३ को १ बिघा ८ कठ्ठा १४ धुर, कित्ता नम्बर १३४ को १ बिघा ६ कठ्ठा ८ धुर, कित्ता नम्बर १३५ को २ बिघा १३ कठ्ठा १४ धुर र कित्ता नम्बर ६ को १ बिघा १ कठ्ठा ७ धुर अहिले अरू व्यक्तिका नाममा छन्। २०४३ सालमा तत्कालीन प्रमुख मालपोत अधिकृत शशीनारायणलाल दास, नायबसुब्बा यमुनाप्रसाद पंजियार र खरिदार जगदेव कामतीको संलग्नतामा मालपोत कार्यालय धनुषा जनकपुरधामले शाहको नाममा नामसारी गरी दर्ता गरेपछि सार्वजनिक जग्गा व्यक्तिमा सरेको हो। अख्तियारका सहसचिव एवं प्रवक्ता श्यामप्रसाद भण्डारीका अनुसार व्यक्तिविशेषका नाममा दर्ता कायम, नापनक्सा, हालसाबिक गर्ने गराउने गरी पत्राचार गर्ने, निर्णय गर्नका लागि गलत रायसहित टिप्पणी पेस गर्ने तथा स्वीकृत दिनेसमेतमा गैरकानुनी क्रियाकलापमा संलग्न भएको भेटिएको छ। बस्ताकोटीले सरकारको नाममा रहेको सार्वजनिक जग्गा शाहको नाममा दर्ता कायम हुने गरी मालपोत कार्यालय धनुषालाई पत्र लेखेको अनुसन्धानमा पाइएको छ। बस्ताकोटीविरुद्ध अख्तियारले उनीसँग २९ करोड ८८ लाख ८१ हजार बिगो मागदाबी गरेको छ। मालपोत कार्यालय धनुषाका तत्कालीन नायबसुब्बा यमुनाप्रसाद पंजियारविरुद्ध सरकारी स्वामित्वको जग्गा व्यक्तिको नाममा दर्ता गराएको आरोप छ। उनीसँग पनि २९ करोड ८८ लाख ८१ हजार बिगो मागदाबी गरिएको छ। मालपोत कार्यालय धनुषाका तत्कालीन खरिदार जगदेव कामतीसँग पनि २९ करोड ८८ लाख ८१ हजार बिगो मागदाबी गरिएको छ। शाहका नामबाट अन्य व्यक्तिका नाममा जग्गा नामसारी भएको पाइएको छ। दिवसविक्रम शाह, विभाकुमारी यादव, राजकिशोर महासेठ, विमलादेवी, विजयकुमार मण्डल, चन्द्रकलाकुमारी देवी, त्रिफुलाकुमारी देवी, ललितादेवी यादव, नृपेन्द्र सिंह, रामपिनी साहलाई अख्तियारले प्रतिवादी बनाएको छ। यस्तै सज्ञानदेवी, पुष्पा सिंह, लक्ष्मी नारायण मि श्रा, नितुकुमारी झा, शर्मिला कुमारी, रणुकुमारी राय, नबलकिशोर यादव, जयकुमार गोइत, रिता देवी, सिकलीदेवी यादव, नविनकुमार झा, मनीषाकुमारी झा, मीना कर्ण, विपेन्द्रकुमार मि श्र, राधिकादेवी यादव, मोमिना वेगम र गजेन्द्र ठाकुरविरुद्ध पनि मुद्दा दायर गरिएको छ। शाहको नामबाट ती जग्गा जनकपुरका २७ जनाको नाममा नामसारी भएको अख्तियारले जनाएको छ। शाहको नाममा कायम गरिएपछि उक्त जग्गा बेचिबिखन भएको देखिन्छ। उनीहरूको नाममा रहेको सरकारी जग्गा जफत गरी सरकारकै नाममा कायम गराउन मागदाबी गरिएको छ। २०४३ सालमा राजाको प्रत्यक्ष शासन थियो। २०२५ असार ३० गते धनुषाको साबिक पिडारी ५ स्थित कित्ता नम्बर १३२ को २ बिघा १९ धुर र १३५ को २ बिघा १३ कठ्ठा ४ धुर पर्ती जग्गा गौचरणको नाममा नापी भएको थियो। त्यस्तै कित्ता नम्बर १३३ को १ बिघा ८ कठ्ठा १४ धुर जग्गा मसानघाट, कित्ता नम्बर १३४ को १ बिघा ६ कठ्ठा ८ धुर बाटोको नाम नापी भएको देखिन्छ। सोही गाविसको कित्ता नम्बर ६ को धानखेत १ बिघा १ कठ्ठा ७ धुर पनि २०२५ सालमा नै नापी गर्दा तत्कालीन श्री ५ को सरकारको नाममा कायम गरिएको थियो। पञ्चायतका अधिकारप्राप्त वडा सदस्य रामचन्द्र पाण्डेले यो प्रमाणित गरेको नापी कार्यालयको अभिलेखमा देखिन्छ। साबिक फिल्डबुकमा सरकारी सार्वजनिक जनाई कहीं कतै गुठीअन्तर्गतको जग्गा रहेको भनी उल्लेख थिएन। उक्त जग्गाहरू तत्कालीन जनकपुर गुठी तहसिल तथा खर्च कार्यालयका प्रमुख बस्ताकोटीले शाहका नाममा स्रेस्ता कायम गरिदिने मालपोत कार्यालय, धनुषालाई आफ्नो क्षेत्राधिकार नभएको विषयमा निर्णय गरी पत्राचार गरेका थिए। साबिक फिल्डबुकमा पर्ती, गौचरण, मसानघाट जनाइएका जग्गाहरू र किनं ६ क्षेफ११७ को जग्गाधनीको महल खाली रही कैफियतमा यो जग्गा फुलगेन साह सुडीको नम्बरी हो, सर्जमिनमा अनुपस्थित भएको भनी जनाइएको थियो। उक्त जग्गा तत्कालीन जनकपुर गुठी तहसिल तथा खर्च कार्यालयका प्रमुख बस्ताकोटीको दस्तखत भएको पत्र र गुठी संस्थान केन्द्रिय कार्यालयको आदेशानुसार कुमार खड्ग विक्रम शाहको नाममा दर्ता भएको देखिन्छ। अख्तियारले नापी कार्यालयबाट प्राप्त प्लट रजिस्टर तथा फिल्डबुक उतार किताब, अनुसन्धानको क्रममा संलग्न व्यक्तिको बयानसमेत लिएको थियो। त्यस आधारमा साबिक स्रोत तथा फिल्डमा समेत सरकारी तथा सार्वजनिक रूपमा प्रयोगमा रहेको जग्गाको २०४४४५ मा पुनः नाप नक्सा गर्दाको समयमा नापी गोश्वाराबाट खटिएको टोली प्रमुख चौमानसिंह थापा, निरीक्षक सीताराम साह र अमिन शिवकुमार मण्डलसमेतको टोलीले मालपोत कार्यालय, धनुषाको निर्णयलाई आधार मानी साविकमा सरकारी सार्वजनिक जनिएको जग्गालाई व्यक्तिविशेषको नाममा नाप नक्सा गरेको प्रस्ट देखिने अख्तियारले जनाएको छ। २०४३ साउन २८ को मालपोत कार्यालय, धनुषाको निर्णयलाई आधार मानी तत्कालीन प्रमुख मालपोत अधिकृत सूर्यकान्त झा, नायबसुब्बा हेमनाथ ढकाल र खरिदार गयाप्रसाद ठाकुरको प्रत्यक्ष संलग्नतामा मालपोत कार्यालय, धनुषाबाट २०५६ पुस १५ गते कुमार खड्गविक्रम शाहको नाममा हालसाबिक, दर्ता कायम गरेको अख्तियारले जनाएको छ। उनको हत्यापछि २०५८ असार २५ गते शाहको नामबाट दिवसविक्रम शाहको नाममा एकलौटी नामसारी दर्ता गर्ने गरी निर्णय भएको देखिन्छ। तत्कालीन मालपोत अधिकृत सोमनाथ भट्टराई, खरिदारद्वय नारायणबहादुर थापा र राजु उप्रेतीको प्रत्यक्ष संलग्नतामा मालपोत कार्यालय, धनुषा, जनकपुरधामको २०६१ साउन २५ मा दिवश विक्रम शाहको नाममा हालसाविक नामसारी दर्ता गर्ने गरी निर्णय गरेको अख्तियारले उल्लेख गरेको छ। यो जग्गा गुठीको नाम रहेको देखिँदैन। परापूर्वकालदेखि नै पर्तीको रूपमा रहेको बताइएको छ। गुठी संस्थानको २०२४ असोज २४ गतेको तत्कालिन जनकपुर मेनेजरी कार्यालयलाई लेखेको पत्रको बुँदा नंबर २ मा समेत रत्न सागर अस्थान तालुकको २००८ सालमा हवाई फिल्ड बनाउन सुरु भएको अन्तै बनी काम नलाग्ने भै पर्ती रहेको उल्लेख छ। मालपोत कार्यालय, धनुषाबाट गरिएको फिल्ड निरीक्षण तथा स्थलगत सर्जमिन मुचुल्का समेतबाट उपरोक्त जग्गा सार्वजनिक भोगचलनमा नै रहेको देखिन्छ। त्यहाँ रहेका विद्यालय, कवर्डहल, मसानघाट, बजार, फुटबल खेलकुद मैदान आदीबाट सार्वजनिक जग्गा रहेको प्रष्ट हुन्छ। मिसिल संलग्न फिल्डबुकमा कित्ता नंबर १३१ मा पर्ती ऐलानी उल्लेख छ। १३२ मा मसानघाट, १३३ मा बाटो र १३४ मा पर्ती उल्लेख छ। २०२५ असार ३० मा फिल्डबुकमा समेत सार्वजनिक सरोकारको जग्गा उल्लेख भएको देखिन्छ। साथै गुठी संस्थान सभाको २०२५ साल जेठ २८ गतेको बैठकको निर्णय नं२ मा रत्नसागर स्थान तालुकको जग्गा लेखिएको छ। तर, उक्त जग्गा पर्ती गौचरण नै रहेको र रत्नसागर स्थान तालुक भित्रको जग्गा नभई सार्वजनिक सरोकारको पर्ती गौचरण नै रहेको उल्लेख छ।"
गठबन्धनको प्राथमिकता सिट बाँडफाँट : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले आगामी संघ र प्रदेशको निर्वाचनलाई मध्यनजर गर्दै संख्या बाँडफाँटलाई मुख्य बनाएर काम भइरहेको बताएका छन्। धरानमा आयोजित प्रदेश नम्बर १ को पार्टी केन्द्रीय सदस्य तथा प्रदेश पदाधिकारीहरुसँगको संयुक्त बैठकमा प्रशिक्षण दिँदै प्रचण्डले गठबन्धनमा संख्या बाँडफाँटलाई मुख्य बनाएर काम भैरहेको र केही दिनमै टुगिंने बताएका हुन्। प्रचण्डले भने, 'अब हामी यही गठबन्धनमा जान्छौं भन्ने स्पष्ट गरिसकेका छौं। गठबन्धनमा संख्या बाँड्फाँटलाई मुख्य बनाएर काम भइरहेको छ। जसले जहाँ जितेको हो त्यो ठाउँ उसकै पहिलो हक लाग्ने भनिएको छ। निर्वाचन क्षेत्रमा अहिले, कहाँ, कस्को,कस्तो अवस्था छ भन्ने बुझ्ने काम भइरहेको छ। केही दिनमै यो काम सकिन्छ।' पार्टीमा दुई अतिवादी प्रवृति देखा परेको उनले बताए। उनले भने, 'एउटा बडो क्रान्तिकारी कुरा गर्ने तर दक्षिणपन्थीसँग आत्मसमर्पण गर्न जाने, अर्को यी सबै हिँडिदिएपछि एक्लै मनपरि गर्न पाइन्थ्यो भन्ने संक्रिणतावादी प्रवृत्ति पार्टीमा देखा परेका छन। यी प्रवृतिका विरुद्ध हामी लगातार लँडिरहेका छौं।' पार्टीभित्र जे जस्तो भएपनि आउने संघ र प्रदेशको निर्वाचनमा पार्टी र गठबन्धनको आधिकारिक उम्मेदवारलाई जिताई छाड्ने संकल्प गर्न जरुरी रहेको बताए। प्रचण्डले भने, 'हामीले स्थानीय तहमा कतिपय स्थानमा आफूलाई मन नपरेको उम्मेदवार हराइयो। त्यहाँ व्यक्तिको आत्मसन्तुष्टि त भयो तर पार्टीले हार्यो। त्यो अब नहोस् हामी सचेत बनौं। गल्ती गर्नेलाई छानबिन समितिले दिएको सुझावअनुसार कारबाही गरिन्छ।' पार्टीमा उम्मेदवार छनौटको तरिका संस्थागत रूपमा गरिने उनको भनाइ छ। प्रचण्डले भने, 'अब प्रदेशबाट संघ र प्रदेशको उम्मेदवार १, २, ३ गरेर ३ जना उम्मेदवारको सिफारिस संस्थागत गर्नुस। स्थानीय तहको टिकट वितरणमा कतिपय स्थानमा मनोमानी भएको छ त्यसलाई गम्भीर रूपमा लिनुपर्दछ।'"
निहारिकालाई मधेस सरकारले पाँच लाख सहयोग गर्ने,जनकपुर : मधेस प्रदेश सरकारले न्यायका लागि सङ्घर्ष गरिरहेकी निहारिका राजपुतलाई पाँच लाख सहयोग प्रदान गर्ने निर्णय गरेको छ। मधेस प्रदेश सरकारको शुक्रबार बसेको मन्त्रिपरिषद् बैठकले न्यायका लागि सङ्घर्ष गरिरहेकी निहारिकालाई पाँच लाख सहयोग गर्ने निर्णय गरेको सरकारका प्रवक्ता तथा अर्थमन्त्री शैलेन्द्रप्रसाद साहले जानकारी दिए। मन्त्री साहले निहारिकालाई कानुनी लडाइँका लागि मुख्य न्यायाधिवक्ता दीपेन्द्र झाको सिफारिसमा सो रकम सहयोग गरिएको जानकारी दिए। उनले न्यायाधिवक्ता कार्यालयबाट निहारिकालाई आवश्यक सहयोगसमेत प्रदान गरिने जानकारी दिए।
संघमा सिट दिन नसकिएका दललाई प्रदेशमा प्राथमिकता,काठमाडौं : सत्तारूढ गठबन्धनको कार्यदलमा प्रदेश तहमा चुनावी सिट बाँडफाँटका विषयमा छलफल भएको छ। बालुवाटारमा शुक्रबार बसेको कार्यदल बैठकले प्रदेश तहमा गठबन्धन दलहरू बीचको सिट बाँडफाँटमा विषयमा छलफल गरेको हो। बैठकमा प्रदेश तहमा दलहरूले आआफ्नै दावी गरेको सञ्चारमन्त्री ज्ञानेन्द्र बहादुर कार्कीले जानकारी दिए। प्रदेश तहको सिट बाँडफाँटमा संघमा दावी गरेका तर सिट दिन नसकिएका दललाई प्राथमिकता दिने गरि मोडालिटीमा समझदारी बनेको उनको भनाइ छ। उनले छिटै कार्यदलले शीर्ष तहलाई प्रतिवेदन बुझाउने जानकारी दिए। त्यस्तै उनले निर्वाचनको साझा अवधारणा पनि कार्यदलले नै बनाउने धारणा राखे। देशलाई स्थिरता र समृद्धितर्फ लैजान पनि पनि गठबन्धन बनेको भन्दै उनले साझा अवधारणा बनाएर चुनावमा जाने जानकारी दिए।
स्वास्थ्य मन्त्री खापुङ वीर अस्पताल भर्ना,"काठमाडौं : स्वास्थ्य तथा जनसंख्या मन्त्री भवानी खापुङ वीर अस्पतालमा भर्ना भएका छन्। स्वास्थ्यमा समस्या आएपछि खापुङ शुक्रबार अस्पतालमा भर्ना भएका हुन्। अस्पतालका निर्देशक डा भुपेन्द्र बस्नेतका अनुसार खापुङलाई आज अस्पतालमा भर्ना गरिएको हो। उनले अन्नपूर्णसँग भने, वाकवाकी हुने र रिगंटा लागेपछि मन्त्रीज्यु अस्पताल आउनुभएको हो। स्वास्थ्य अवस्था सामान्य छ। उहाँको स्वास्थ्य परीक्षण भएको छ, रीपोर्ट आउन बाँकी छ। उहाँलाई चिकित्सकको निगरानीमा राखिने छ। खापुङ पछिल्लो एक हप्तायता गृह जिल्ला तेह्रथुम थिए। उनी हिजोमात्रै काठमाडौं फर्किएका हुन्। काठमाडौं फर्किएलगत्तै खापुङको स्वास्थ्यमा समस्या आएको हो।"
समानुपातिकतर्फ दल दर्ता सुरु,"काठमाडौं : आगामी मङसिर ४ गते हुने प्रतिनिधिसभा र प्रदेशसभा सदस्य निर्वाचनको समानुपातिक प्रणालीतर्फको दल दर्ता प्रक्रिया सुरु भएको छ। निर्वाचन आयोगका सचिव गोकर्णमणि दुवाडीका अनुसार आज शुक्रबार पहिलो दिन प्रतिनिधिसभातर्फ २९, प्रदेश नं १ मा २५, मधेस प्रदेशमा २७, बागमती प्रदेशमा २६, गण्डकी प्रदेशमा २५, लुम्बिनी प्रदेशमा २६, कर्णाली प्रदेशमा २२ र सुदूरपश्चिम प्रदेशमा २३ दल दर्ता भएका छन्। यो प्रणालीका लागि आयोगले निर्वाचन अधिकृतको कार्यालय आयोगको कार्यालयमा तोकेको छ। आयोगले प्राप्त निवेदनमध्ये प्रतिनिधिसभातर्फ पहिलो हुने, निर्वाचित हुने प्रणालीतर्फ ८७ दलले भाग लिन पाउने गरी क्रम निर्धारण गरिसकेको छ।"
एमाले केन्द्रीय कमिटी बैठक : केपी ओलीले प्रस्तुत गरे राजनीतिक प्रतिवेदन,"काठमाडौं : नेकपा एमालेको केन्द्रीय कमिटी बैठकमा पार्टी अध्यक्ष केपी शर्मा ओलीले राजनीतिक प्रतिवेदन पेस गरेका छन्। पार्टी कार्यालयमा बसेको बैठकको पहिलो दिन पार्टी अध्यक्षको राजनीतिक प्रतिवेदनका साथै सल्लाहकार परिषद्को प्रतिवेदन, अनुशासन आयोगको प्रतिवेदन, लेखा आयोग र निर्वाचन आयोगको तर्फबाट प्रतिवेदन पेस गरिएको हो। त्यस्तै बैठकमा आगामी निर्वाचनमा उम्मेदवार चयनका लागि तयार गरिएको मापदण्डको प्रस्ताव पनि पेस गरिएको छ। निर्वाचनमा भएका अन्तर्घात् छानविन गर्नका लागि गठित कार्यदलले प्रतिवेदनका बारेमा जानकारी गराएको प्रचार विभाग उपप्रमुख विष्णु रिजालले जानकारी दिए। त्यस्तै पार्टीको तेस्रो केन्द्रीय कमिटी बैठकपछि भएका निर्णयहरुलाई पनि बैठकले अनुमोदन गरेको छ। बैठकले पार्टी कामलाई अघि बढाउनका लागि नियमावली बनाउन खगराज अधिकारीको संयोजकत्वमा कार्यदल गठन गरेको छ भने केन्द्रीय सदस्यमा मनोनित भएका चार जनालाई सपथ र कार्यविभाजन गरिएको रिजालले बताए। उनले सबै घेराबन्दीलाई चिर्दै एमालेलाई बहुमतमा पुर्याउन र निर्वाचनको रणनीतिबारे बैठकले गम्भीररुपमा छलफल गर्ने जिकिर गरे। सबै प्रतिवेदनमाथि छलफल गरी सुझाव पेस गर्न विभिन्न ९ वटा समिति बनाइएको रिजालले जानकारी दिए। एमाले केन्द्रीय कमिटी शनिबार बिहान साढे १० बजे पुन बस्ने र ९ वटा समितिले आफ्नो सुझाव प्रतिवेदन पेस गर्ने एमालेले जनाएको छ।"
"अध्यागमनले ६ भुटानीलाई विमानस्थलबाटै थिम्पु फर्कायो, भुटानले जारी गर्यो यस्तो ट्राभल एडभाइजरी","काठमाडौं : नेपालको अध्यागमनले ६ जना भुटानी नागरिकलाई प्रवेश नदिएपछि भुटानको विदेश मन्त्रालयले एडभाइजरी जारी गरेको छ। त्रिभुवन विमानस्थलस्थित अध्यागमन कार्यालयले बिहीबार ट्राभल डकुमेन्ट (टीडी)मा नेपाल प्रवेश गर्न खोज्ने ६ जना भुटानी नागरिकलाई 'इन्ट्री रिफ्युज्ड' गरेको थियो। ट्राभल डकुमेन्टमा नेपाल प्रवेश गर्न खोजेपछि अध्यागमनका अधिकारीहरुले उनीहरुलाई भुटान नै फिर्ता पठाएको हो। लगत्तै त्यहाँको पराष्ट्र मन्त्रालयले ट्राभल डकुमेन्टमा नेपाल भ्रमण नगर्न आफ्ना नागरिकलाई आग्रह गरेको छ। ट्राभल डकुमेन्टमा नेपालको अध्यागमनले भिसा जारी गर्दैन। त्रिअवी अध्यागमनले भुटानी नागरिकहरु साङ्गे वाङ्मो, ठाकुर कुमारी क्षेत्री, तेन्जिन छोइङ ल्हामो, साङ्गा दोर्जी, किङ्गा छोदेन र कुसाङ् क्षेत्रीलाई आगमन अनुमति नदिई फिर्ता पठाएको हो। अध्यागमनका एक अधिकारीले अन्नपूर्णसँग भने, भुटानीहरु ट्राभल डकुमेन्टमा नेपाल प्रवेश गर्न आएका थिए। नेपालले ट्राभल डकुमेन्टमा भिसा जारी गर्दैन। त्यसैले उहाँहरुलाई फर्काइदिएका हौं। त्रिअवी अध्यागमन कार्यालयले भुटानी नागरिकलाई इन्ट्री रिफ्युज्ड गरेसँगै त्यहाँको विदेश मन्त्रालयले ट्राभल एडभाइजरी जारी गर्दै ट्राभल डकुमेन्टमा नेपाल भ्रमण नगर्न आग्रह गरेको छ। भुटानको विदेश मन्त्रालयले बिहीबार नै ट्राभल एडभाइजरी जारी गरेको थियो। भुटानको परराष्ट्र मन्त्रालयले आफ्ना नागरिकले नेपाल भ्रमण गर्नुपरेमा भारतको नयाँ दिल्लीस्थित नेपाली दूतावासबाट भिसा लिएरमात्र नेपाल भ्रमण गर्न आग्रह गरेको छ। नेपाल भ्रमणमा जाने आफ्ना नागरिकलाई भिसा प्राप्तीका लागि दिल्लीस्थित नेपाली दूतावाससँग समन्वय गर्ने भुटानको पराष्ट्र मन्त्रालयले जनाएको छ। थिम्पुस्थित परराष्ट्र मन्त्रालयले आफ्ना सबै दूतावास र नियोगहरुमा समेत ट्राभल डकुमेन्टमा नेपाल भ्रमण नगर्न भन्दै पत्राचार गरेको छ। ट्राभल डकुमेन्टमा अस्ट्रेलिया, जापान र थाइल्याण्ड जाने भुटानी नागरिकहरुलाई हालसम्म कुनै समस्या नपरेको त्यहाँको परराष्ट्र मन्त्रालयले जनाएको छ। विना अवरोध जुनसुकै मुलुक भ्रमण गर्न सक्ने भुटानी नागरिकको अधिकार भएको भन्दै त्यहाँको परराष्ट्र मन्त्रालयले आफ्ना ६ जना नागरिकले नेपाल जाने क्रममा व्यहोरेको असुविधाप्रति क्षमा मागेको छ।"
"कांग्रेसले समानुपातिक सांसदलाई नदोहोर्याउने, २० गतेभित्र उम्मेदवारको सिफारिस पठाउन निर्देशन","काठमाडौं : नेपाली कांग्रेसले अघिल्लो निर्वाचनमा समानुपातिकतर्फ निर्वाचित भएका प्रतिनिधिसभा र प्रदेशसभा सदस्यहरुलाई नदोहोर्याउने निर्णय गरेको छ। महामन्त्री गगन थापाले चार तहलाई गरेको परिपत्रमा समानुपातिकतर्फ ०७४ मा निर्वाचित व्यक्तिलाई पुनः समानुपातिकतर्फ नै उम्मेदवार बनाउन सिफारिस नगर्न निर्देशन दिएका हुन्। '२०७४ सालको निर्वाचनमा प्रतिनिधिसभा सदस्य र प्रदेशसभा सदस्य पदमा समानुपातिकतर्फबाट निर्वाचित भएको व्यक्तिको नाम पार्टी विधानको धारा ३३ (२) बमोजिम आगामी मंसिर ४ गते हुने निर्वाचनको समानुपातिकतर्फको उम्मेदवारका लागि सिफारिस नगर्ने,' परिपत्रमा भनिएको छ। त्यस्तै कम्तिमा एक महिलासहित बढीमा दुईजनाको नाम प्रतिनिधिसभाको समानुपातिक उम्मेदवारका लागि भदौ १६ गतेभित्र जिल्ला कार्य समितिमा सिफारिस गर्नुपर्ने भएको छ। सिफारिस गर्ने बैठकमा सहमति हुन नसकेमा बहुमतबाट निर्णय गर्न सकिने परिपत्रमा उल्लेख छ। तर एकभन्दा बढी प्रतिनिधिसभा निर्वाचन क्षेत्र भएको जिल्लाको हकमा भदौ १८ गतेसम्म समय तोकिएको छ। एकमात्र निर्वाचन क्षेत्र भएको जिल्लाको हकमा पनि पनि भदौ १८ भित्र उम्मेदवारको नाम कार्य समितिमा पठाउन भनिएको छ। प्रदेश कार्यसमितिले भदौ २० गतेभित्र आफ्नो रायसमेत समावेश गरी केन्द्रमा पठाउनुपर्ने परिपत्रमा उल्लेख छ।"
अध्यक्ष ओलीको प्रतिवेदनमाथि छलफल गर्न समूह विभाजन,"काठमाडौं : नेकपा (एमाले) का अध्यक्ष केपी शर्मा ओलीबाट प्रस्तुत राजनीतिक प्रतिवेदन र आसन्न निर्वाचनमा उम्मेदवार चयनका लागि प्रस्तावित मापदण्डबारे छलफल गर्न विभिन्न नौ समूह विभाजन गरिएको छ। जारी केन्द्रीय कमिटीको चौथो बैठकको पहिलो दिन आज शुक्रबार समूह विभाजन गरिएको हो। समूहगत छलफलबाट प्राप्त सुझावका आधारमा टोली नेताले गरेको प्रस्तुतिमाथि अध्यक्ष ओलीले अर्को बैठकमा जवाफ दिएपछि प्रतिवेदन पारित हुनेछ। सो पार्टीको केन्द्रीय कार्यालय, च्यासलमा भएको बैठकमा अध्यक्ष ओलीले राजीतिक प्रतिवेदनका विषयमा केन्द्रित रहेर वर्तमान राष्ट्रिय राजनीति, आगामी निर्वाचन, स्थानीय तह निर्वाचनको समीक्षालगायत विषयमा सम्बोधनसहित प्रतिवेदन प्रस्तुत गरेका थिए। सम्बोधनका क्रममा उनले वर्तमान सरकार देश र जनतालाई सेवा गर्ने भावको दिशामा नगएको आरोप लगाउँदै एमालेलाई घेराबन्दी पार्ने प्रयासलाई आउने निर्वाचनबाट असफल बनाइने जिकिर गरे। बैठकमा स्थानीय तह निर्वाचनमा भएका आन्तरिक कमीकमजोरीको छानविनका लागि उपाध्यक्ष विष्णुप्रसाद पौडेलको संयोजकत्वमा गठित समितिको प्रतिवेदन प्रस्तुत र सचिवालय बैठकबाट भएका निर्णयहरूको अनुमोदन हुनेछ। सचिवालयले अध्यक्ष ओलीको संयोजकत्वमा घोषणापत्र मस्यौंदा कार्यदल र निर्वाचन परिचालन कमिटी गठन गरेको थियो। बैठकमा केन्द्रीय कमिटीमा मनोनयन गरिएका चार केन्द्रीय कमिटी सदस्यहरूको शपथ ग्रहण कार्यक्रम सम्पन्न भएको छ। बैठकमा अध्यक्ष राजनीतिक प्रतिवेदन, कार्यविभाजन, सचिवालयका निर्णय अनुमोदन, निर्वाचनमा उम्मेदवारको छनोट प्रक्रियाको मापदण्ड, स्थानीय निर्वाचन छानविन कमिटीको प्रतिवेदनलगायत पेश गर्ने कार्यसूची रहेको छ। बैठकमा सदस्यता अभिलेख व्यवस्थापन, सल्लाहकार परिषद् र तीनै आयोगका प्रतिवेदन, भारत प्रवासको कामका सम्बन्धमा नियमावली, पार्टीका कामसँग सम्बन्धित केही नियम निर्माण तथा समसामयिक प्रस्ताव रहेका छन्। एमालेको केन्द्रीय कमिटीको बैठक शनिबार बिहान साढे १० बजे पुनः बस्नेछ।"
समानुपातिक तर्फको निर्वाचनमा भाग लिन निवेदन दर्ता,काठमाडौं : नेकपा (एमाले) ले आगामी प्रतिनिधि सभा तथा प्रदेश सभा निर्वाचनका लागि समानुपातिक तर्फको निर्वाचनमा भाग लिन आज शुक्रबार निर्वाचन आयोगमा निवेदन दर्ता गराएको छ। आयोगले समानुपातिक तर्फको निर्वाचनमा भाग लिन चाहने राजनीतिक दलहरूलाई आयोगमा निवेदन दिन आह्वान गरेको थियो। सो बमोजिम एमालेले आज पहिलो दिन नै प्रतिनिधि सभा सदस्य र सातै प्रदेशमा समानुपातिक तर्फको प्रदेश सभा सदस्यको निर्वाचनमा भाग लिन आयोगमा छुट्टाछुट्टै निवेदन दर्ता गराएको छ। दल दर्ताका लागि पार्टी अध्यक्ष केपी शर्मा ओलीको अख्तियारी प्राप्त गरी निर्वाचन विभागका सचिव केदार कोइरालाले आयोगमा निवेदन दर्ता गराएका हुन्।
आगामी निर्वाचनले लोकतन्त्रलाई थप मजबुत बनाउँछ : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले पञ्चायतकालको कठिन अवस्थामा लोकतान्त्रिक मूल्यमान्यताका लागि योगदान गर्नेको भूमिकाको सम्मान गरिने बताएका छन्। प्रजातान्त्रिक विचार समाजले आज शुक्रबार प्रधानमन्त्री निवास बालुवाटारमा आयोजना गरेको लोकतान्त्रिक योद्धा सम्मान कार्यक्रमलाई सम्बोधन गर्दै उनले पञ्चायतकालमा प्रजातन्त्र पुनःस्थापनाका लागि पत्रकारिताका माध्यमबाट होमनाथ दाहाल र राजनीतिक परिवर्तनका लागि जनजागरणका माध्यमबाट कमल चित्रकारले गरेको योगदान अविस्मरणीय रहेको बताएका हुन्। राष्ट्रपुकार साप्ताहिकले पञ्चायतकालमा लोकतान्त्रिक गतिविधि, लोकतन्त्रवादीमाथि भएको अन्याय बाहिर ल्याएर प्रजातन्त्र पुनःस्थापनाका लागि सहयोग गरेको थियो, त्यो पत्रिकाको प्रकाशन र सम्पादनको काम दाहालले गर्नुभएको थियो। उहाँले त्यसबेला नडराइकन चलाएको कलमले प्रजातन्त्र पुनःस्थापनाका लागि भूमिका खेलेको छ, काठमाडौँ नगरपालिकाका तत्कालीन प्रमुख चित्रकारले हामीजस्ता युवालाई राजनीतिक संस्कार सिकाउनुभएको थियो। समाजमा लोकतान्त्रिक मूल्यमान्यताका बारेमा जागरण फैल्याउनुभएको थियो,' प्रधानमन्त्री देउवाले भने। आगामी प्रतिनिधिसभा र प्रदेशसभा निर्वाचनले लोकतान्त्रिक मूल्यमान्यताको संस्थागत विकासमा योगदान गर्ने विश्वास पनि उनले व्यक्त गरे। जनता लोकतन्त्र रक्षाका लागि जुट्ने प्रधानमन्त्री देउवाको विश्वास छ।"
'निर्वाचनलाई जनसघंर्षको कडीको रूपमा सदुपयोग गरौं',"काठमाडौं : नेकपा एमालेले वर्तमान सत्ता गठबन्धनलाई राजनीतिक अस्थिरताको माध्यमको संज्ञा दिएको छ। एमालेको जारी केन्द्रीय कमिटी बैठकमा पार्टी अध्यक्ष केपी शर्मा ओलीले प्रस्तुत गरेको राजनीतिक प्रतिवेदनमा यो गठबन्धन राजनीतिक अस्थिरताका लागि माध्यम बनिरहेको उल्लेख छ। अध्यक्ष ओलीले सरकारका कारण जनतामा निराशा, असन्तुष्टि र आक्रोश बढ्दै गएको बताए। उनले भने, 'यो कुनै पनि बेला हाम्रा राजनीतिक उपलब्धी कै सम्बन्धमा जोखिमपूर्ण हुनसक्ने, गठबन्धन सरकारलाई निर्वाचनमार्फत् विस्थापित गरेर लोकतान्त्रिक गणतन्त्र, जननिर्मित संविधान र सामाजिक न्याय तथा समाजवाद व्यवस्थाजस्ता उपलब्धीको रक्षाका लागि आगामी निर्वाचनलाई जनसंघर्षको कडीका रूपमा सदुपयोग गर्न हामी आमजनतामा आह्वान गर्दछौं।' गठबन्धन सरकारको जग नै असंवैधानिक रहेको प्रतिवेदनमा उल्लेख छ। प्रतिवेदनमा भनिएको छ, 'गठबन्धन दिशाहीन छ र यो सिद्धान्तहीन, नीतिविहीन र अवसरवादी जमात मात्रै हो स्वार्थ, पदीय कुण्ठा र साधनस्रोतको दोहन यसको एकमात्र उद्देश्य हो।' कुनै राजनीतिक स्थायित्वका लागि गठबन्धन गरिएको नभई बाँडीचुँडी खाने सत्ता स्वार्थमा टिकेको अवसरवादी भागबन्डा भएको बताए। आफूलाई 'कम्युनिष्ट' भनेर दावा गर्ने कतिपय समूहहरू कम्युनिष्ट आन्दोलनलाई समाप्त पार्ने दक्षिणपन्थी शक्तिहरू र बाह्य शक्ति केन्द्रहरूको औजारमा स्खलित हुनपुगेको प्रतिवेदनमा उल्लेख छ। अध्यक्ष ओलीले पदको कुण्ठा, सत्ता स्वार्थ र अवसरवादी चिन्तनका कारण कतिपय समूहहरू गठबन्धनमा प्रयोग हुनु दुर्भाग्यपूर्ण रहेको बताए।"
जनमत सिर्जना गर्ने गरी निर्वाचनको तयारीमा जुट्न ओलीको निर्देशन,"काठमाडौं : नेकपा एमालेका अध्यक्ष केपी शर्मा ओलीले देश र लोकतन्त्रको पक्षमा जनमत सिर्जना गर्ने गरि निर्वाचनको तयारीमा जुट्न निर्देशन दिएका छन्। शुक्रबार केन्द्रीय कमिटी बैठकलाई सम्बोधन ओलीले देशलाई समृद्ध र सुखी नेपाली बनाउनका लागि प्रतिबद्ध भएर जनतामाझ जानुपर्ने धारणा राखेका हुन्। उनले एमालेले गरेका काम र आगामी योजनालाई लिएर जनतामाझ जानुपर्ने आवश्यकता रहेको बताए। उनले मंसिर ४ गते हुने संघ र प्रदेश निर्वाचनलाई शान्ति पूर्ण र भयरहित वातावरणमा सम्पन्न गर्नुपर्ने प्रष्ट्याए। भयरहित वातावरणमा निर्वाचन गर्न सरकारसँग वार्ता र कुराकानी, दबाब र निर्वाचनसँग सम्बन्धित निकायसँग छलफल गर्ने धारणा राखे। उनले एमालेलाई चौतर्फी घेराबन्दीमा पार्न खोज्ने षडयन्त्रलाई असफल बनाएरै छाड्ने बताए। ओलीले अस्तित्व नै मेटाउँछौ भन्दै एमालेलाई घेराबन्दीमा पार्न खोज्ने षडयन्त्रलाई असफल बनाएर विजयको सुनिश्चित गर्दै अघि बढ्ने दाबी गरे। बैठकमा अध्यक्ष ओलीले राष्ट्रिय तथा अन्तर्राष्ट्रिय परिस्थिति, राष्ट्रिय राजनीतिक, संगठानिक विषय लगायतका विषय समेटेर राजनीतिक प्रतिवेदन प्रस्तुत गरे। बैठकले निर्वाचनमा उम्मेदवारको छनोट प्रक्रियाको मापदण्ड, स्थानीय निर्वाचन छानविन कमिटीको प्रतिवेदनलगायत पेश, सदस्यता अभिलेख व्यवस्थापन, सल्लाहकार परिषद् र तीनै आयोगका प्रतिवेदन, भारत प्रवासको कामका सम्बन्धमा नियमावली लगायतका विषय टुङ्गो लगाउने एमालेले जनाएको छ। एमाले केन्द्रीय कमिटी बैठक दुई दिनसम्म चल्ने छ।"
एमालेले भन्यो बहुमतका लागि करिब १६ प्रतिशत मत अपुग छ,"काठमाडौं : नेकपा एमालेले बहुमतका लागि १६ प्रतिशत मत अपुग रहेको बताएको छ। पार्टी अध्यक्ष केपी शर्मा ओलीले प्रस्तुत गरेको राजनीतिक प्रतिवेदनमा बहुमतका लागि करिब १६ प्रतिशत मत अपुग रहेको उल्लेख छ। प्रतिवेदनमा भनिएको छ, 'बहुमतका लागि आवश्यक पर्ने करिब १६ प्रतिशत मत अपुग छ। त्यसलाई वृद्धि गर्न सकिन्छ र यसका लागि ठोस योजनाका साथ अगाडि बढ्ने।' मत वृद्धिका लागि मतदाता नामावली अद्यावधिक गर्ने र दोहोरिएका नामहरू हटाउन निर्वाचन आयोगको ध्यानाकर्षण र पहल गर्ने एमालेको योजना छ। प्रतिवेदनमा भनिएको छ, 'आम जनसमुदायमा पार्टीका नीति र एजेन्डाको व्यापक प्रचार गर्नुपर्ने देखिन्छ। एमाले सरकारले गरेका कामको सशक्त प्रचार गर्नुपर्छ। आफ्नो शक्ति र सामर्थ्यमाथि आत्मविश्वास बढाउनुपर्ने देखिन्छ।' गठबन्धनको मनोवैज्ञानिक भयबाट मुक्त हुनुपर्ने प्रतिवेदनमा उल्लेख छ। अध्यक्ष ओलीले मुलुकमा पुँजीवादका पक्षधर र समाजवादका पक्षधर शक्तिहरूबीच ध्रुवीकरण आवश्यक रहेको बताए। राजनीतिक ध्रुवीकरणको प्रक्रियालाई तीव्रता दिँदै अन्य पार्टीबाट सक्दो प्रवेश गराउने नीति लिने भनिएको छ। प्रतिवेदनमा भनिएको छ, 'खास गरी निर्वाचन क्षेत्रको शक्ति सन्तुलनका आधारमा प्रतिस्पर्धाको अवस्था रहेको ठाउँमा जीत सुनिश्चित गर्न र हामी अगाडि रहेको ठाउँमा जीतलाई कायम गर्न पार्टी प्रवेशका ठोस र मूर्त योजनाहरू बनाइ कार्यान्वयन गर्ने।'"
चुनावी भोजभतेरमा अंकुश लगाउँदै आयोग,"काठमाडौं : चुनाव भड्कलो बन्यो। उम्मेदवारले धान्नै नसक्ने खर्चिलो बन्यो भन्ने मतदाता र उम्मेदवार गुनासो गर्छन्। यसैलाई मध्यनजर गरेर चुनावी खर्चलाई घटाउन निर्वाचन आयोगले नयाँ उपायहरू खोज्दैछ। मंसिर ४ गते हुने प्रदेशसभा र प्रतिनिधिसभाको निर्वाचनमा खोजिएको उपाय कार्यान्वयन गर्ने सोच आयोगको रहेको निर्वाचन अधिकारी बताउँछन्। यसका लागि निर्वाचनलाई निष्पक्ष र विश्वसनीय बनाउन आयोगसँग भएको निर्वाचन आचारसंहिता परिमार्जन गर्न लागिएको छ। आयोगका अनुसार चुनाव प्रचारप्रसार अवधि घटाउनेदेखि घरदैलोमा परिचालन गरिने संख्यालाई पनि नियन्त्रण गर्ने नयाँ व्यवस्था ल्याउन लागिएको छ। उम्मेदवारले मानोनयन गर्दा सम्पत्ति वितरण, निर्वाचन खर्चको स्रोत र आफ्नो पूरा विवरण पनि पेस गर्नुपर्ने आयोगले नयाँ प्रवधान बनाउन लागेको हो। चुनावमा गरिने भीडभाड र भोजभतेरलाई रोक्ने गरी आचारसंहिता बनाउन लागिएको र आचारसंहिता परिमार्जनका एजेण्डामा प्रमुख आयुक्त र सरोकारवाला पक्षसँग पनि छलफल भएको प्रमुख निर्वाचन आयुक्त दिनेशकुमार थपलियाले बताए। निर्वाचनमा हुने खर्च घटाउने गरि आचारसंहितालाई परिमार्जन गरेर मूर्त रूप दिन काम भइरहेको उनको भनाइ छ। जहाँ निर्वाचन बिथोल्न एक्सन हुन्छ त्यहाँ हाम्रो रिएक्सन हुन्छ, उनले भने, अब कुनै पनि ठाउँमा पुनः मतदानको अवस्था आउन दिँदैनौं। सुरक्षा अभावले कुनै पनि निर्वाचन क्षेत्रमा निर्वाचन नबिथोलिने उनले बताए। परिमार्जित आचारसंहितामा उम्मेदवारहरूले प्रचारप्रसारका लागि २५ जनाको संख्यामा मात्रै जानु पर्ने व्यवस्था गर्न लागिएको आयोगका सहप्रवक्ता सूर्यप्रसाद आर्यालले बताए। आमसभामा गरिने मञ्च सजावटमा हुने खर्चलाई मितव्ययी बनाउने आयोगले आचारसंहितमा नयाँ व्यवस्था गर्न लागेको छ। अर्यालले भने, निर्वाचन जितिसकेपछि हुने भोजभातेर रोक्ने तर्फ आयोगले कदम चाल्दैछ। त्यसैगरी, खर्च गर्ने अनुमानित रकमको स्रोत उम्मेदवारी दिँदा नै खुलाउनुपर्ने व्यवस्था राख्न खोजिएको छ। सहप्रवक्ता आर्यालले भने, निर्वाचनको मौनअविधको समय ४८ घण्टाबाट घटाएर २४ घण्टा ल्याउने गृहकार्य भइरहेको छ, उनले भने। चुनाव प्रचारप्रसारको अवधि १५ दिन मात्रै दिने नयाँ व्यवस्था आचारसंहितामा ल्याउन लागिएको छ। प्रचारप्रसारको समय बढी भएको, उम्मेदवारहरूको निर्वाचन खर्च बढेको लगायतका विषयमा दलहरूले आयोगलाई सुझाब दिएका थिए। निर्वाचन चिह्न दिइसकेपछि उम्मेदवारहरू चुनाव प्रचार, प्रसारमा जान्छ, यो व्यवहार नहोला भन्ने दलहरूले सुझाव दिएको उनले बताए। २०७४ को प्रदेशसभा र प्रतिनिधि सभाको निर्वाचनमा एक महिना बढी चुनाव प्रचारप्रसार गर्न आयोगले समय दिएको थियो। निर्वाचन कानुन अनुसार चुनाव प्रचारप्रसारको समय २१ दिन भन्दा बढी हुनु पर्ने भनेको छ। उम्मेदवारलाई चुनाव चिह्न दिइसकेपछि उनीहरूका लागि प्रचारप्रसारको अवधि रहन्छ भने आयोगका लागि मतपत्र छपाईदेखि निर्वाचन व्यवस्थानको यो समय पनि हो। असोजको २२ वा २३ गते तिर मनोनयन दर्ताको तालिका राख्न आयोगले तयारी गरिहेको छ। कात्तिकको १ वा २ गते निर्वाचन चिह्न वितरण गरिनेछ। आयोगले उम्मेदवारका लागि तोकिने निर्वाचन खर्चको सीमाको विषयमा पनि छलफल गरिरहेको छ। २०७४ को प्रदेशसभा सदस्य पदका उम्मेदवारलाई १५ लाख र प्रतिनिधिसभा सदस्य पदका उम्मेदवारले २५ लाख निर्वाचनमा खर्च गर्न पाउने आयोगले सीमा निर्धारण गरेको थियो। अबको निर्वाचनमा कति तोक्ने भन्ने विषयमा पनि आयोगले दलहरूको धारण लिइरहेको छ।"
एमाले केन्द्रीय कमिटीको चौथो बैठक सुरु,"काठमाडौं : नेकपा एमालेको केन्द्रीय कमिटी चौथो बैठक सुरु भएको छ। निर्वाचनको रणनीति बनाउन एमालेको केन्द्रीय कमिटी बैठक शुक्रबार ललितपुरस्थित पार्टी कार्यालय च्यासलमा बसेको हो। दुई दिनसम्म चल्ने बैठकमा अध्यक्ष केपी शर्मा ओलीले सम्बोधन गर्दै राजनीतिक प्रतिवेदनमा उल्लेख भएका राष्ट्रिय राजनीति तथा अन्तर्राष्ट्रिय परिस्थिति र आगामी आमनिर्वाचनका विषयमा निर्देशन दिनेछन्। केन्द्रीय कमिटीको बैठकमा ११ वटा एजेन्डा रहेका छन्। चुनावको तयारी, थपिएका चार जना केन्द्रीय सदस्यको शपथ र कार्यविभाजन, सचिवालयले गरेका निर्णयहरूको अनुमोदन, उम्मेदवार छनोट प्रक्रिया र मापदण्ड, स्थानीय चुनाव भएको अन्तर्घातबारे छानबिन गर्न बनेको कार्यदलको प्रतिवेदन पेस गर्ने एजेन्डा रहेको छ। प्रचार विभाग प्रमुख एवं उपमहासचिव पृथ्वीसुब्बा गुरुङका अनुसार अध्यक्ष ओलीको राजनीतिक प्रतिवेदन पेस गर्ने पहिलो एजेन्डा छ। मनोनित गरेका केन्द्रीय सदस्यहरूलाई शपथ गराएर बैठकमा सहभागी गराउने दोस्रो, पार्टी सचिवालयले गरेका निर्णयहरू पेस गर्ने तेस्रो एजेन्डा रहेको छ भने उम्मेदवार छनोटको मापदण्ड र प्रक्रिया चौथो एजेन्डा बनेको छ। त्यस्तै, पाँचौ एजेन्डामा स्थानीय निर्वाचनका सम्बन्धमा छानबिन गर्न उपाध्यक्ष विष्णु पौडेल नेतृत्वको छानबिन समितिको प्रतिवेदन पेस गर्ने र छैठौं एजेन्डामा दोहोरिएका पार्टी संगठित सदस्यलाई व्यवस्थापन गर्ने रहेको छ। केन्द्रीय सल्लाहकार परिषद् र तीन आयोगको रिपोर्ट अनुमोदन गर्ने सातौं एजेन्डा र भारत प्रवासको नियमावली पास गर्ने आठौं एजेन्डा बनाएको एमालेले पार्टी विभाग परिचालनका सम्बन्धमा केही नियमहरू पारित गर्ने एजेन्डा तय गरेको छ। त्यसैगरी, मनोनित केन्द्रीय कमिटीका सदस्यको कार्यविभाजन पनि एमाले केन्द्रीय कमिटी बैठकले गर्नेछ। ११ औं एजेन्डाका रूपमा समसामयिक राजनीतिक प्रतिवेदन पारित गर्ने रहेको गुरुङले बताए। उनका अनुसार बैठकमा निर्वाचनका लागि उम्मेदवार छनोट गर्ने प्रक्रिया र मापदण्डबारे छलफल भएको छ। उम्मेदवार सिफारिस गर्न पाँचवटा मापदण्ड बनाएको हो। पहिलो, पार्टी नीतिप्रति प्रतिबद्ध रहेको हुनुपर्ने छ। दोस्रो, लोकप्रिय, जनतामा प्रभाव पार्न सक्ने हुनुपर्छ। तेस्रो, आन्दोलनमा योगदान गरेको, निष्ठावान, पार्टीलाई सहयोग गरेको हुनुपर्छ। चौथो, सन्तुलित, समानुपातिक र सबै क्षेत्र, वर्गबाट सहभागी हुनुपर्छ र पाँचौ, निर्वाचन कानुनअनुसार योग्य व्यक्ति हुनुपर्छ।"
राष्ट्रपतिको गतिविधि अस्वभाविक : प्रचण्ड,"विराटनगर : नेकपा (माओवादी केन्द्र)का अध्यक्ष पुष्पकमल दाहाल प्रचण्डले राष्ट्रपति विद्यादेवी भण्डारीको पछिल्लो गतिविधिलाई अस्वभाविक रहेको टिप्पणी गरेका छन्। नागरिकता विधेयकका विषयलाई लिएर नेपाली सेनाका पूर्वउच्च पदस्थलाई राष्ट्रपतिले भेट्नु स्वभाविक नदेखिएको उनको भनाइ छ। सेनाका पूर्वउच्च पदस्थलाई भेट्नु स्वभाविक देखिएन। यसले मुलुकका घटना क्रमलाई तरंगित पारेको छ, प्रचण्डले भने, तर कुनै राजनीतिक संकट भने ल्याउँदैन। राष्ट्रपतिको गतिविधि स्वभाविक पक्कै हैन। विराटनगर विमानस्थलमा शुक्रबार संचारकर्मीसँग संक्षिप्त कुराकानी गर्दै उनले नागरिक विधेयक राष्ट्रिय सभाबाट सर्वसम्मत रुपमा पारित हुने विश्वास व्यक्त गरे। राष्ट्रिय सभाबाट विधेयक सर्वसम्मत पारित हुन्छ, उनले भने, राष्ट्रपतिले पनि प्रमाणीकरण गर्नु हुनेछ। उनले आगामी निर्वाचनमा गठबन्धन लचिलो, जिम्मेवार र उदार भएर अघि बढ्नुपर्ने पनि बताए। गठबन्धनभित्र सिट बाँडफाँटको विषय आगामी १५ गतेभित्रै टुंगिने प्रचण्डको दाबी छ। १६५ निर्वाचन क्षेत्रमै गठबन्धन हुन्छ। त्यसभित्रै मिलाउनुपर्ने छ। यसका लागि कार्यदलले समेत काम गरिरहेको छ, उनले भने, कुन क्षेत्रमा कहाँकसले जित्ने सम्भावना छ भन्ने हेर्नुपर्ने हुन्छ। सम्भावनाका आधारमा गठबन्धन हुन्छ। अहिले नै हार्ड एण्ड फास्ट गर्नु हुँदैन। गठबन्धनभित्र कसैले पनि आफ्नो गोरुको बाह्रै टक्का गर्न नहुने उनको भनाइ छ। बाहिर चर्चा भएजस्तो गठबन्धनमा जटिलता नरहेको प्रचण्डको दाबी छ। हामी सबै कुरा मिलाएर सहमतिमा अघि बढ्छौं, उनले भने, कार्यदलले करिब करिब टुंग्याउने हिसाबमा काम गरिरहेको छ।"
एमाले केन्द्रीय कमिटीको बैठक आज : चुनावी रणनीति बनाउन ११ एजेन्डा तय,"काठमाडौं : नेकपा एमाले चुनाव केन्द्रित भएको छ। चुनावी रणनीति बनाउन एमालेको पोलिटब्युरो बैठक बिहीबार ललितपुरस्थित पार्टी कार्यालय च्यासलमा अध्यक्ष केपी शर्मा ओलीले बैठकलाई सम्बोधन गर्दै राजनीतिक प्रतिवेदनमा उल्लेख भएका राष्ट्रिय राजनीति तथा अन्तर्राष्ट्रिय परिस्थिति र आगामी आमनिर्वाचनका विषयमा प्रकाश पारे। साथै, उनले आज (शुक्रबार) बस्ने केन्द्रीय कमिटीको बैठकमा अध्यक्षको राजनीतिक प्रतिवेदन प्रस्तुत गर्नेछन्। बैठकले केन्द्रीय कमिटीमा प्रस्तुत हुने विषयहरू तय गरेको छ। केन्द्रीय कमिटीको बैठकमा प्रस्तुत हुने ११ को वटा एजेन्डा पारित गरेको छ। एमालेको केन्द्रीय कमिटीको बैठक १० र ११ गते हुन गइरहेको छ। चुनावको तयारी, थपिएका चार जना केन्द्रीय सदस्यको शपथ र कार्यविभाजन, सचिवालयले गरेका निर्णयहरूको अनुमोदन, उम्मेदवार छनोट प्रक्रिया र मापदण्ड, स्थानीय चुनाव भएको अन्तर्घातबारे छानबिन गर्न बनेको कार्यदलको प्रतिवेदन पेस गर्ने पनि एजेन्डा रहेको प्रचार विभाग प्रमुख एवं उपमहासचिव पृथ्वीसुब्बा गुरुङले बताए। अध्यक्ष ओलीको राजनीतिक प्रतिवेदन पेस गर्ने पहिलो एजेन्डा छ। मनोनित गरेका केन्द्रीय सदस्यहरूलाई शपथ गराएर बैठकमा सहभागी गराउने दोस्रो, पार्टी सचिवालयले गरेका निर्णयहरू पेस गर्ने तेस्रो एजेन्डा रहेको छ भने उम्मेदवार छनोटको मापदण्ड र प्रक्रिया चौथो एजेन्डा बनेको प्रचार विभाग प्रमुख गुरुङले बताए। त्यस्तै, पाँचौ एजेन्डामा स्थानीय निर्वाचनका सम्बन्धमा छानबिन गर्न उपाध्यक्ष विष्णु पौडेल नेतृत्वको छानबिन समितिको प्रतिवेदन पेस गर्ने र छैठौं एजेन्डामा दोहोरिएका पार्टी संगठित सदस्यलाई व्यवस्थापन गर्ने रहेको छ। केन्द्रीय सल्लाहकार परिषद् र तीन आयोगको रिपोर्ट अनुमोदन गर्ने सातौं एजेन्डा र भारत प्रवासको नियमावली पास गर्ने आठौं एजेन्डा बनाएको एमालेले पार्टी विभाग परिचालनका सम्बन्धमा केही नियमहरू पारित गर्ने एजेन्डा तय गरेको छ। त्यसैगरी, मनोनित केन्द्रीय कमिटीका सदस्यको कार्यविभाजन पनि एमाले केन्द्रीय कमिटी बैठकले गर्नेछ। ११ औं एजेन्डाका रूपमा समसामयिक राजनीतिक प्रतिवेदन पारित गर्ने रहेको गुरुङले बताए। उनका अनुसार बैठकमा निर्वाचनका लागि उम्मेदवार छनोट गर्ने प्रक्रिया र मापदण्डबारे छलफल भएको छ। उम्मेदवार सिफारिस गर्न पाँचवटा मापदण्ड बनाएको हो। पहिलो, पार्टी नीतिप्रति प्रतिबद्ध रहेको हुनुपर्ने छ। दोस्रो, लोकप्रिय, जनतामा प्रभाव पार्न सक्ने हुनुपर्छ। तेस्रो, आन्दोलनमा योगदान गरेको, निष्ठावान, पार्टीलाई सहयोग गरेको हुनुपर्छ। चौथो, सन्तुलित, समानुपातिक र सबै क्षेत्र, वर्गबाट सहभागी हुनुपर्छ र पाँचौ, निर्वाचन कानुनअनुसार योग्य व्यक्ति हुनुपर्छ।"
"जतिसुकै घेराबन्दी भएपनि एमालेले चुनाव जित्नैपर्छ, हार्न मिल्दैन : ओली","काठमाडौ : नेकपा एमाले अध्यक्ष केपी शर्मा ओलीले एमालेले चुनाव हार्न नमिल्ने बताएका छन्। शुक्रबार एमालेको केन्द्रीय कमिटी बैठकलाई सम्बोधन गर्दै जनताको समर्थनबाट एमालेले जित्नै पर्ने बताएका हुन्। ओलीले भने, जनताको शक्ति सशक्त ढंगले अघि बढेको छ। जनताको समर्थनबाट जित्नैपर्छ। एमालेले चुनाव हार्न मिल्दैन। इतिहासका निर्माता जनता हुन् भनेर बुझ्नुपर्ने ओलीको भनाई छ। ओलीले भने, एमाले विजयीको यात्रामा लम्किनुपर्छ। यस्तो बेलामा हाम्रो अगाडि संघ र प्रदेशको निर्वाचन हुँदैछ। निर्वाचनलाई स्वतन्त्र निष्पक्ष बनाउन प्रभावकारी भुमिका खेल्नुपर्छ। ओलीले समृद्ध नेपाल सुखी नेपालीको यात्रा सफल बनाउन आवश्यक रहेको स्पष्ट पारे। उनले भने, जतिसुकै घेराबन्दी भएपनि हामीले चुनाव जित्नैपर्छ। दुई दिनसम्म चल्ने बैठकमा अध्यक्ष केपी शर्मा ओलीले राजनीतिक प्रतिवेदनमा उल्लेख भएका राष्ट्रिय राजनीति तथा अन्तर्राष्ट्रिय परिस्थिति र आगामी आमनिर्वाचनका विषयमा निर्देशन दिएका छन्। केन्द्रीय कमिटीको बैठकमा प्रस्तुत हुने ११ वटा एजेन्डा प्रस्तुत भएको छ। चुनावको तयारी, थपिएका चार जना केन्द्रीय सदस्यको शपथ र कार्यविभाजन, सचिवालयले गरेका निर्णयहरूको अनुमोदन, उम्मेदवार छनोट प्रक्रिया र मापदण्ड, स्थानीय चुनाव भएको अन्तर्घातबारे छानबिन गर्न बनेको कार्यदलको प्रतिवेदन पेस गर्ने पनि एजेन्डा रहेको छ।"
नागरिकता विधेयकमा यस्ता छन् एमालेका ७ बुँदे धारणा,"काठमाडौं : नेकपा एमालेले नागरिकता विधेयक सम्बन्धमा ७ बुँदे धारणा सार्वजनिक भएको छ। एमालेको जारी चौथो केन्द्रीय कमिटी बैठकमा अध्यक्ष केपी शर्मा ओलीले राजनीतिक प्रतिवेदन प्रस्तुत गर्दै विवादित नागरिकता विधेयकमा सात बुँदे धारणा राखेका हुन् । राष्ट्रपति विद्यादेवी भण्डारीले १५ बुँदे सन्देशसहित पुनर्विचार गर्न फिर्ता पठाएको नेपाल नागरिकता (पहिलो संशोधन) विधेयक प्रतिनिधिसभाले हुबहु पारित गरेपछि थप बहस सुरु भएको छ। एमालेको राजनीतिक प्रतिवेदनमा संविधानमा नागरिकता सम्बन्धमा गरिएका व्यवस्था कार्यान्वयन गर्न संशोधनमात्र पर्याप्त नभएकाले संसदबाट नयाँ ऐन निर्माण गरिनुपर्ने उल्लेख छ। ओलीले प्रस्तुत गरेको राजनीतिक प्रतिवेदनमा वैवाहिक अङ्गीकृतहरूका हकमा निश्चित समयको अन्तरालपछि मात्रै नागरिकता पाउने र त्यस अवधिसम्म निजलाई बसोबासका लागि परिचय पत्र वितरण गर्ने र व्यवसायलगायत कामका लागि सहज तुल्याइनुपर्ने उल्लेख छ। प्रतिनिधिसभाको बैठकमा गृहमन्त्री बालकृष्ण खाँणले उक्त विधेयक पारित गरियोस् भनी प्रस्ताव राखेपछि मतविभाजन गरिएको थियो। प्रमुख प्रतिपक्षी एमालेले मतविभाजन माग गरेपछि सभामुख अग्निप्रसाद सापकोटाले मतदान गराएका हुन्। पक्षमा १ सय ३५ मत खसेको थियो भने विपक्षमा ६० मत। बैठकमा १ सय ९५ सांसद सहभागी थिए। प्रमुख प्रतिपक्ष दल एमालेका नेताहरुले नेपाली नागरिकसँग वैवाहिक सम्बन्ध कायम गरेकी विदेशी महिलालाई एक हातले सिन्दुर र अर्को हातले नागरिकता दिने व्यवस्था अहिलेको विधेयकले गर्न लागेको र यसले राष्ट्रियता नै खतरामा पर्ने बताउँदै आएका छन्। नागरिकता विधेयक पुन : राष्ट्रिय सभाबाट पारित गर्न बाँकी रहेको छ। यी हुन् एमालेले प्रस्तुत गरेका सात बुँदा क) नेपालको संविधानमा नागरिकता सम्बन्धमा गरिएका व्यवस्था कार्यान्वयन गर्न संशोधनमात्र पर्याप्त छैन । तसर्थ, संसदबाट नयाँ ऐन निर्माण गरिनुपर्छ । ख) यसका लागि विगतमा संसदमा प्रस्तुत गरिएको नागरिकता विधेयक र सम्बन्धित समितिमा यस सम्बन्धमा भएका छलफल र निष्कर्षहरूलाई आधार बनाइनुपर्छ । ग) जन्मका आधारमा नागरिकता पाएका या जन्मसिद्ध नागरिकका सन्तानले बिना व्यवधान तत्काल नागरिकता पाउनुपर्छ । घ) गैरआवासीय नेपालीहरूलाई संविधानको भावनाबमोजिम आर्थिक, सामाजिक र सांस्कृतिक अधिकारसहितको नागरिकता प्रदान गरिनुपर्छ । ङ) बैबाहिक अङ्गीकृतहरूका हकमा निश्चित समयको अन्तरालपछि मात्रै नागरिकता पाउने र त्यस अवधिसम्म निजलाई बसोबासका लागि परिचय पत्र वितरण गर्ने र व्यवसायलगायत कामका लागि सहज तुल्याइनुपर्छ । च) लैङ्गिक समानता, आमाको आत्मसम्मान, आमाको नाममा नागरिकता पाउने संवैधानिक प्रबन्धको कार्यान्वयन, प्रादेशिक र लैङ्गिक पहिचानलगायत प्रश्नमा राष्ट्रपतिज्यूबाट उठाइएका गम्भीर प्रश्नमा गहन छलफल हुनुपर्छ र सहमति निर्माण गरिनुपर्छ । छ) कतिपय प्रश्नमा प्रतिनिधिसभा नियमावली अनुसार जनताको सुझाव लिने समेत व्यवस्था गरिनुपर्छ ।"
"बालेनलाई समर्थन गर्दै झाँक्रीले भनिन्, दबाब आएपछि हटाउन सकिएन","काठमाडौं : नेकपा एकीकृत समाजवादीकी सचिव तथा पूर्व शहरी विकास मन्त्री रामकुमारी झाँक्री दबाब आएकाले अनाधिकृत संरचना नहटाएको बताएकी छन् । उनले बागमती करिडोरको संरचना हटाउने तयारी गरेपनि निर्वाचनको समय नजिक आएकाले नगरौ भन्ने दबाब आएपछि स्थगित गरेको जानकारी दिएकी हुन्। काठमाडौंका मेयर बालेन्द्र शाहलाई समर्थन गर्दै उनले मलाई जस्तो दलीय दवाब बालेनलाई हुनु नहुने झाक्रीको भनाइ छ। उनले स्थानीय चुनावपछि २०७९ जेठ २ गतेबाट फेरि संरचना हटाउन सुरू गरेको बताइन्। 'मैले बागमति करिडोरका ४१ वटा अतिक्रमित संरचना हटाईसकेको थिएँ।' उनले भनिन्, 'मेरो कार्यकाल लामो रहेन। मेयर बालेनजी र मैले केही योजना बनाएका थियौं।' सुकुम्वासीको नाममा अतिक्रमण भएका स्थानहरूलाई खाली गर्ने कामको योजना बनेको उल्लेख गरिन्।"
महाभियोग सिफारिस समितिले भन्यो  प्रधानन्यायाधीशविरुद्ध प्रमाण भए ३ दिनभित्र दिनू,"काठमाडौं : प्रतिनिधिसभाको महाभियोग सिफारिस समितिले निलम्बित प्रधानन्यायाधीश चोलेन्द्रशमशेर जबराको आरोपबारे प्रमाण दिन अनुरोध गरेको छ। बिहीबार एक सूचना प्रकाशित गर्दै महाभियोग लगाइएको आरोपसँग सम्बन्धित विषयमा प्रमाण, कागजात तथा जानकारी समितिमा उपलब्ध गराइदिन सरोकार राख्ने निकाय वा व्यक्तिलाई सार्वजनिक सूचना प्रकाशन गरेको हो। समितिले जबराविरुद्ध कुनै प्रमाण, कागजात तथा जानकारी भए ३ दिनभित्र समितिमा आइपुग्ने गरी पठाइदिन अनुरोध गरेको हो। जबरामाथि भ्रष्टाचार गरेको, न्यायिक नेतृत्वमा अक्षमअसफल भएको, संवैधानिक नियुक्ति र मन्त्रिमण्डलमा भागबन्डालगायतको आरोप छ । समितिले १५ भदौमा प्रधानन्यायाधी जबरालाई जबरालाई सोधपुछका लागि बोलाउन लागेको छ। महाभियोगका विषयमा आफ्ना धारणा राख्न जबरालाई बोलाउने निर्णय भएको समिति ज्येष्ठ सदस्य रामबहादुर विष्टले बताए। गत फागुन १ गते सत्ता रुढ दलका सांसदहरूले जबराविरुद्ध संसद्मा महाअभियोगको प्रस्ताव दर्ता गराएका थिए। कांग्रेसका तर्फबाट तत्कालीन सचेतक पुष्प भुसाल, माओवादी केन्द्रका प्रमुख सचेतक देवप्रसाद गुरुङ, नेकपा एकीकृत समाजवादीका प्रमुख सचेतक जीवनराज श्रेष्ठ प्रस्तावकसहित ३ दलका ९५ सांसदको समर्थनमा संसदमा महाभियोग प्रस्ताव दर्ता गरिएको थियो। महाअभियोग दर्ता भएसँगै जबरा निलम्बनमा परेका थिए। संसद्ले प्रधानन्यायाधीश जबरामाथि लगाइएको महाभियोगमाथि छानबिन गर्न फागुन २२ मा नेपालको संविधानको धारा १०१ को उपधारा (२) तथा प्रतिनिधि सभा नियमावली, २०७५ को नियम १६१ बमोजिम प्रतिनिधि सभाका एक चौथाई भन्दा बढी सदस्यहरूले महाभियोग प्रस्ताव पेस भएकोमा सो महाभियोग प्रस्ताव सम्बन्धमा नेपालको संविधानको धारा १०१ को उपधारा (३) र (४) तथा प्रतिनिधि सभा नियमावली, २०७५ को नियम १६२ बमोजिम प्रतिनिधि सभाबाट महाभियोग सिफारिस समिति गठन भएको छ। समितिमा एकवाल मियाँ, कल्याणीकुमारी खड्का, कृष्णभक्त पोखरेल, प्रमोद साह, मीनबहादुर विश्वकर्मा, यशोदा गुरुङ सुवेदी, रामबहादुर विष्ट, रेखा शर्मा, लालबाबु पण्डित, विष्णुप्रसाद पौडेल र डा शिवमाया तुम्बाहाङ्फे सदस्य छन्। समितिमा ज्येष्ठ सदस्य रामबहादुर विष्ट रहेका छन्।"
नुवाकोटमा सवारी दुर्घटना बढ्यो,"नुवाकोट : काठमाडौसँग जोडिएको नुवाकोटमा सवारी दुर्घटना हुने क्रम बढ्दै गएको छ। सडकमार्गको विस्तारसँगै दुर्घटनाको श्रृंखलासमेत बढिरहेको छ। जिल्लामा निजी सवारीसाधनको संख्या बढ्दै गएको र ग्रामीण क्षेत्रमा सडक सञ्जालको पहुँच बढेसँगै सवारी दुर्घटना हुने क्रम पनि बढिरहेको जिल्ला ट्राफिक प्रहरी कार्यालय नुवाकोटले जनाएको छ। कार्यालयको तथ्यांक अनुसार गत आर्थिक वर्ष २०७८०७९ मा नुवाकोटमा भएका दुर्घटनाहरूमा १४ जनाको मृत्यु भएको छ। मृतकमध्ये १० जना पुरुष, ३ महिला र एक जना बालिका रहेका छन्। आर्थिक वर्ष २०७८७९ मा ८५ सवारी दुर्घटनामा हुँदा ५२ जना गम्भीर घाइते भएका छन्। २ सय ३५ जना सामान्य घाइते भएका छन्। यस्तै आर्थिक वर्ष २०७६०७७ र आव २०७७७८ मा भएको सवारी दुर्घटनामा ११११ जनाको मृत्यु भएको जिल्ला ट्राफिक प्रहरी कार्यालय नुवाकोटले जनाएको छ। पछिल्लो समय निजी सवारीसाधनको संख्या वृद्धि हुनु, ग्रामीण क्षेत्रमा सडक सञ्जालको विस्तार हुनु र सर्वसाधारणमा ट्राफिक नियमसम्बन्धी चेतना भएर पनि हेलचेक्य्राइँ गर्दा सवारी दुर्घटना बढेको ट्राफिक प्रहरीले जनाएको छ। तीव्र गतिमा सवारी चलाउनु र चालकको लापरबाहीका कारण पनि दुर्घटना हुने गरेको जिल्ला ट्राफिक प्रहरी कार्यालय नुवाकोटका प्रमुख गुणनिधि खकुरेलले बताए। उनका अनुसार तिव्र गतिमा सवारीसाधन कुदाउने, जथाभावी ओभरटेक गर्ने, मादक पदार्थ सेवन गरेर सवारीसाधन चलाउने, क्षमताभन्दा बढी यात्रु राख्ने र ट्राफिक नियम पालना नगर्ने प्रवृत्तिका कारण दुर्घटना बढेको छ।"
माछा मार्न थापेको जालमा अजिङ्गर,"झापा : स्थानीयले माछा मार्न थापेको जालमा अजिङ्गर फेला परेको छ। झापा गाउँपालिका ७ स्थित सानो माई खोलामा अन्दाजी २० केजी तौलको अजिङ्गर फेला परेको हो। स्थानीय सोम मुर्मु, सोम हेमरम, आसिक मुर्मु, लुखिराम मुर्मु र सुनिल मुर्मुले सानो माईमा माछा मार्न जाल थापेका थिए। उनीहरूले थापेको जालमा बिहीबार बेलुका ९ बजे अजिङ्गर परेको र सो अजिङ्गरलाई जालमै पोको पारेर घर ल्याएका थिए। स्थानीयले शुक्रबार बिहान पन्थापाडा प्रहरी चौकीलाई खबर गरी स्थानीय रानी सामुदायिक वन उपभोक्ता समितिलाई अजिङ्गर जिम्मा लगाएको छ। रानी वनले उक्त अजिङ्गरको संरक्षण गर्ने जनाएको छ। यसअघि पनि रानी सामुदायिक वनले आफ्नो परिसर भित्रको खोरमा दुईवटा अजिङ्गर राखेको थियो। तर, दुवै अजिङ्गर खोरबाट फुत्केर भागेको स्थानीय बताउँछन्।"
"नदीजन्य वस्तुको ठेक्का भएन, उत्खनन् पनि रोकिएन","बेनी : सर्वोच्च अदालतको २०७८ असार २९ गतेको अन्तरिम आदेश अनुसार स्थानीय तहहरूले कालीगण्डकी नदीबाट ढुंगा, गिट्टी र बालुवा उत्खनन गर्न ठेक्का प्रक्रिया अघि बढाएका छैनन्। असार १५ देखि भदौ १५ गतेसम्म नदीजन्य पदार्थ उत्खनन् गर्न नपाउने नियम छ। तर म्याग्दी, पर्वत र बागलुङ भएर बग्ने कालीगण्डकी नदीको बगर क्षेत्रबाट नदीजन्य वस्तुको चोरी हुँदा स्थानीय तहको आम्दानीको स्रोत गुमेको छ। सर्वोच्चको आदेश र कानुनी व्यवस्थाविपरीत पर्वत, बागलुङ र म्याग्दीस्थित कालीगण्डकी नदी किनारबाट बर्खायाममा बालुवा उत्खनन भएको कालीगण्डकी बचाउ अभियानका आरके आदिप्त गिरीले बताए। कुश्मा, बागलुङ र बेनी नगरपालिका, जलजला, रघुगंगा र अन्नपूर्ण गाउँपालिकाले वार्षिक करोडौं राजस्व गुमाएका छन्। सर्वोच्चको आदेशका कारण कालीगण्डकीमा ठेक्का लगाउन नपाएको र चोरी हुँदा राजस्व गुमेको बेनी नगरपालिकाका प्रमुख सुरत केसीले बताए। 'नदीजन्य वस्तुको चोरीमा प्रयोग भएका उपकरणलाई जरिवाना र निकालिएको वस्तु लिलाम गरेर गत वर्ष ४१ लाख रुपैयाँ आम्दानी भएको थियो,' उनले भने 'अनुगमन गरेर नदीजन्य वस्तु उत्खननमा प्रयोग भएका डोजर सिल गरेको सूचना पाएपनि जिल्ला अनुगमन समितिले बाँकी प्रक्रियाका लागि हामीलाई बुझाएको छैन। नगरपालिका आफैंले अनुगमन गरेर बेवारिसे बालुवा लिलाम र जरिवाना गर्छौं।' रातोपहिरो, बगुवाखोला र आनन्दबगरमा घाट बनाएर बालुवा निकाल्न प्रयोग भएका डोजरलाई नियन्त्रणमा लिएर जरिवाना तथा थुपारिएको बालुवा जफत गरी जिल्ला अनुगमन समितिले बुझाउने प्रतिक्षामा रहेको नगर प्रमुख केसीले बताए। गत वर्ष सुरक्षा निकायले साथ दिँदा नदीजन्य वस्तु चोरी गर्नेलाई जरिवाना गरेर ८० लाख रुपैयाँ बढी राजस्व उठाएकोमा यसपाली जरिवाना गर्न नसकिएको जलजला गाउँकार्यपालिकाका प्रवक्ता हरिविकास जिसीले बताए। जलजला गाउँपालिकाले ८ ठाउँमा यसपालीको बर्खा सुरु भएयता दुई लाख ५३ हजार ३७६ घनमिटर नदीजन्य वस्तु निकालेका व्यवसायीहरूलाई २५ लाख ७५ हजार ८०६ रुपैयाँ जरिवाना तोकेको छ। साउन तेस्रो हप्ता जिल्ला अनुगमन समिति पर्वतले कुश्मा नगरपालिका र जलजला गाउँपालिकामा नदी दोहनमा प्रयोग भएका चारवटा डोजरलाई सिल गरेको थियो। बर्खामा बाढीले बगाएर ल्याएको बालुवा थुपार्न नदीभित्र खाडल बनाएका छन्। छोटो समयमा धेरै, कम लागतमा बढी गहिराइमा पुगेर बालुवा निकाल्न पाइने लोभले कानुनले नदिएपनि डोजर प्रयोग गरेका हुन्। ठेक्का सम्झौतामा मजदुर परिचालन गरेर उत्खनन् गर्ने भनिएपनि व्यवहारमा डोजरको प्रयोग गरेका छन्। डोजरको जथाभावी प्रयोग गरेर उत्खनन् गर्दा पर्यावरणीय असर, कटान र बाढीको जोखिम बढेको, जलचरको बासस्थान नासिएको, मानव सम्भयतासँग जोडिएको कालीगण्डकी नदीको अस्तित्व संकटमा पर्ने अभियान्ता गिरीले बताए। जलजला७ लस्तिको ओम दक्षिणकाली क्रसर उद्योगका सञ्चालक बिप्लप हमालले विकास आयोजनाका लागि आवश्यक पर्ने कच्चा पदार्थ आपूर्ति स्थानीय स्तरमै नदीजन्य वस्तुको सहज व्यवस्थापन गर्नुको साटो अनुगमन र नीतिगत कमजोरीको फाइदा उठाएर आफ्नो स्वार्थ पूरा नभएपछि दुःख दिइने गरेको गुनासो गरे।"
क्रोएसिया पठाइदिन्छु भनी रकम ठगी गर्ने पक्राउ,काठमाडौं : नेपाल प्रहरीले क्रोएसिया पठाइदिन्छु भनी रकम ठगी गरेको आरोपमा एक जनालाई पक्राउ गरेको छ। काठमाडौं उपत्यका अपराध अनुसन्धान कार्यालयले आकर्षक तलबमा क्रोएसिया पठाइदिन्छु भनी रकम ठगी गर्ने धनकुटा चौबिसे गाउँपालिका५ घर भई हाल काठमाडौँको भीमसेनगोला बस्ने ३८ वर्षीय शान्तकुमार देवानलाई पक्राउ गरी आज शुक्रबार सार्वजनिक गरेको हो। कार्यालयका सूचना अधिकृत दुर्गाराज रेग्मीले क्रोएसिया पुग्नका लागि प्रतिव्यक्ति सात लाख रुपैयाँ लाग्छ र तलब एक लाख रुपैयाँ हुन्छ भनी विभिन्न व्यक्तिसँग दुई लाख रुपैयाँ रकम लिएर सम्पर्कविहिन भएका देवानलाई काठमाडौंको कागेश्वर मनोहराबाट पक्राउ गरिएको जानकारी दिए। वैदेशिक रोजगार विभागले ठगी गरी फरार देवानलाई पक्राउ गरी उपस्थित गराइदिनुहुन भनी पत्राचार गरेका आधारमा पक्राउ गरिएको हो। पक्राउ परेका देवानलाई आवश्यक अनुसन्धान तथा कारबाहीका लागि वैदेशिक रोजगार विभाग बुद्धनगर पठाएको सूचना अधिकृत रेग्मीले बताए।
ठूलो परिमाणमा गाँजासहित दुई जना पक्राउ,मकवानपुर : प्रहरीले तीन सय ४० किलोभन्दा बढी गाँजासहित दुई जनालाई नियन्त्रणमा लिएको छ। प्रदेश प्रहरी कार्यालयका अनुसार विषेश सूचनाका आधारमा इलाका प्रहरी कार्यालय भीमफेदीबाट खटिएको प्रहरी टोलीले चेकजाँच गर्दा कैलाश गाउँपालिकाको नामटारबाट हेटौंडा आउँदै गरेको ना ७ ख ३९८७ नम्बरको ट्रकमा दुई सय ५६ किलो र ना ८ ख २७१८ नम्बरको अर्को ट्रकमा ७५ किलो गाँजा बरामद गरेको जानकारी दिएको छ। प्रहरीले २५६ किलो गाँजा फेला परेका ट्रकका चालक भीमफेदी९ महाभिरका ३५ वर्षीय प्रकाश लामालाई ट्रकसहित नियन्त्रणमा लिएको र अर्का ट्रकका चालक भने फरार रहेको प्रहरीले जनाएको छ। त्यस्तै प्रहरीले चितवनबाट वीरगञ्जतर्फ जाँदै गरेको ना ४ ख २२०८ नम्बरको बस चेकजाँच गर्दा रौतहट २७ वर्षीय लखिन्द्र बैठाको साथबाट साढे नौ किलो गाँजा बरामद भएको ञजनाएको छ।
पछिल्लो २४ घण्टामा देशभर ८ वटा विपद्का घटना,काठमाडौं : पछिल्लो २४ घण्टामा देशका विभिन्न स्थानमा आठवटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा १४ जना घाइते भएका छन्। १५ वटा चौपाया क्षति भएको छ। प्राधिकरणले सार्वजनिक गरेको विवरण अनुसार आगलागीका कारण उक्त क्षति भएको हो। घटनाबाट ३५ लाख रुपैयाँ बराबरको क्षति भएको छ।
"किताबमा सिद्धान्त पढे, व्यवहारमा पसल चलाए","पोखरा : पसलमा एकजना अर्धवैंशे आइन्। सोधिन्, कुन किताब राम्रो छ। पसलले अक्मकाउँदै सेतो धर्तीतिर औंला सोझ्याए। ग्राहक महिलाले लेखक अमर न्यौपानेले नै लेखेको करोडौं कस्तूरी र सेतोधर्तीमध्ये कुन ठिक होला भनेर फेरि सोधिन्। पसलले आफूलाई सेतो धर्ती मन परेको सुनाए। फेरि थपेमेरो साथीले चाहिँ यो (औंलाले करोडौं कस्तूरी देखाउँदै) सिफारिस गरेको थियो। त्यसपछि महिलाले त्यही किताब किनिन्। पसलमै रहेका अर्काले बिल प्याडमा कलम घुमाउँदै ग्राहकको हजुरको नाम? भन्दै सोधे। उनले भनिन्, गीता केसी। पसलले ग्राहकबीच संवाद र किताब किनबेचको यो दृश्य बजारको कुनै किताब पसलमा देखिएको होइन। पसलमा विद्यार्थी थिए। ग्राहक चाहिँ अभिभावक। सैनिक आवासीय महाविद्यालय पोखरामा वाणिज्य मेला आयोजना गरिएको थियो। वाणिज्य विषयमा १२ कक्षा पढिरहेका विद्यार्थीले मेलामा पसल चलाइरहेका थिए। ७ कक्षामा पढ्ने आफ्नी छोरीको स्कुलको मेलामा पुगेकी थिइन् घारीपाटनकी गीता केसी। मेलामा किताब पसल मात्रै थिएन। किराना पसल पनि थियो। चिसो पेय पदार्थहरूको पसल थियो। साढे ११ बजे सुरु भएको मेलाको किराना पसलमा थुप्रै सामान थिए तर १ घन्टामै पसलका सामान सबै बिक्री भए। चिसो पेयपदार्थको पसलमा पनि सामान पुर्याउन धौधौ थियो। पसल पसल चलाइरहेकाहरू मम पकाउँदै बिक्री गर्न व्यस्त थिए। तरकारी पसलमा भेटिइन् सविना केसी। तरकारीहरू मण्डीमा पुगेर थोकमा किनेको र खुद्रा मूल्यमा बिक्री गरिरहेको सुनाइन्। कतिपय तरकारी चाहिँ गाउँघरतिर विद्यार्थीले नै मगाएका थिए। सैनिक महाविद्यालयले वाणिज्य संकाय पढिरहेका विद्यार्थीलाई आफैंले व्यापार गर्न जान्ने बनाउन मेलाको चाँजो मिलाएको थियो। मेलाका संयोजक तथा विद्यालयको प्लस टु संयोजक उपेन्द्र पौडेलका अनुसार कुनकुन सामान किन्ने, कहाँ गएर किन्ने र कसरी बिक्री गर्ने भन्ने सबै काम विद्यार्थी आफैंले गरेका हुन्। 'कतिपय सामान बिक्री नभए फिर्ता हुने गरी र कतिपय पहिल्यै पैसा तिरेर विद्यार्थी आफैंले डिल गरेर ल्याए,' उनले भने। विद्यालयका प्राचार्य राजेन्द्र लाखेका अनुसार पढेको कुरा व्यवहारमा अभ्यास गराउने उद्देश्यले विद्यार्थीलाई वाणिज्य मेलाको अवसर दिइएको हो। शिक्षक पौडेलले सैद्धान्तिक ज्ञान लिइसकेपछि विद्यार्थी आफैंले उद्योग, व्यापार, बजारीकरण गर्न जानून भनेर सबै जिम्मेवारी विद्यार्थीलाई दिएर मेला गरिएको जानकारी दिए। 'आवश्यक ठाउँमा समन्वय त विद्यालयले पक्कै गर्यो,' उनले भने। सौन्दर्य सामग्रीको पसल चलाएका विद्यार्थी पुष्पा शर्मा, रोजिना लामिछाने, धनिच्छा गुरुङ, सुविना श्रेष्ठ र कृतिका केसीले ४५ हजार रुपैयाँ लगानी गरेको जानकारी दिए। मेलामा पसल राख्ने भनेर कतिपय सामान उनीहरूले हेटौंडादेखि अनलाइनबाट पनि मगाएका थिए। 'हामी आफैंले हातै बनाएका नेक्लेस र ब्रेसलेट पनि छन्,' पसलमा भएका सामान देखाउँदै पुष्पाले भनिन्। मम पसलमा भेटिएकी नम्रता पौडेल सालको पातको टपरीमा मम बेच्ने सुरसारमा थिइन्। रेडिमेड मम, टपरी, चटनी, सिन्का लगायत सामान छुट्टाछुट्टै ठाउँबाट किनेर जुटाएको अनुभव नम्रता र उनका साथीहरूले हाँसिल गरेका थिए। सैनिक महाविद्यालय नेपाली सेनाको कल्याणकारी कोषबाट सञ्चालित छ। मेलाको उद्घाटन नेपाली सेनाको मध्यकमाण्डका महासेनानी मोहन बञ्जाराले गरेका थिए। मेलामा इन्सोरेन्स, विद्युतीय स्कुटरलगायत गरी २२ स्टल थिए। मेलामा पसल चलाएर भएको नाफाबाट विद्यार्थीले विद्यालयको ब्याच टिसर्ट लगायत सामग्री किन्न खर्च गर्ने शिक्षक नवराज बरालले जानकारी दिए।"
"सशस्त्र प्रहरीका व्यारकेमा अब विद्युतीय चुलो, १७ स्थानमा चार्जिङ स्टेसन स्थापना गरिने","काठमाडौं : संस्थागतरुपमा नै विद्युतीय सवारी साधनको प्रवर्द्धन र चुलोको अभियान चलाउँदै आएको नेपाल विद्युत् प्राधिकरणले आज पुनःअर्को एक सङ्गठित संस्थासँग समझदारी गरेको छ। प्राधिकरण र सशस्त्र प्रहरीबलबीच विद्युतीय चुलो प्रयोगका लागि समझदारीपत्रमा हस्ताक्षर भएको छ। सशस्त्र प्रहरी प्रधान कार्यालय हलचोकमा आज आयोजित कार्यक्रममा सशस्त्र प्रहरी बलका तर्फबाट महानिरीक्षक राजु अर्याल र प्राधिकरणका तर्फबाट कार्यकारी निर्देशक कुलमान घिसिङले समझदारीपत्रमा हस्ताक्षर गरे। समझदारीअनुसार सशस्त्र प्रहरीका ब्यारेकमा सञ्चालित भान्सा (मेस) हरुमा भइरहेको एलपी ग्यासको प्रयोगलाई विस्थापित गर्न क्रमिकरुपमा इन्डक्सन चुलो प्रयोग गरिनेछ। प्राधिकरणले इन्डक्सन चुलो प्रयोगका लागि विद्युत् खम्बा थप गर्ने, ठूला क्षमताका ट्रान्सफर्मर राख्नेलगायतका आवश्यक भौतिक पूर्वाधार बनाइदिने छ। कार्यक्रममा महानिरीक्षक अर्यालले देशभर उपस्थित सशस्त्र प्रहरीको जनशक्तिलाई मेस व्यवस्थापन गर्दा ठूलो परिमाणमा ग्यास प्रयोग भइरहेकाले यसको सट्टामा विद्युतीय चुलो प्रयोग गर्न पाउनुलाई ठूलो अवसरका रुपमा लिइएको बताए। 'स्वदेशमै उत्पादन भएको विद्युत्मार्फत् इन्डक्सन चुलो प्रयोगबाट एकातर्फ आन्तरिक ऊर्जा खपत बढ्छ भने अर्कोतर्फ इन्धन आयात कम गर्न सकिन्छ,' उनले भने, 'यसबाट इन्धन आयातमा भइरहेको विदेशी मुद्राको खर्चले सिर्जना गरेको सोधानान्तर घाटालाई कम भई राष्ट्रिय अर्थतन्त्रमासमेत सकारात्मक प्रभाव पर्छ।' विद्युतीय चुलोको प्रयोगबाट सङ्गठनलाई मात्र नभई देशलाई नै फाइदा पुग्ने अर्यालले उल्लेख गरे। प्राधिकरणका कार्यकारी निर्देशक घिसिङले सशस्त्र प्रहरीको मेसमा विद्युतीय चुलोको प्रयोग गरिनु आन्तरिकरुपमा विद्युत् खपत बढाउने महत्वपूर्ण कदम भएको बताए। 'देशमा उत्पादित हरित विद्युत् यहीँ खर्च गर्न सक्यौँ भने पेट्रोलियम पदार्थको आयातमा वार्षिकरुपमा खर्च भइरहेको रु चार खर्बभन्दा बढी बचाउन सकिन्छ, त्यसले विद्युतीय गाडीको प्रयोग गरौँ, विद्युतीय चुलोमा खाना पकाएर विद्युत्को खपत बढाऔँ,' उनले भने। विद्युतीय गाडी प्रयोग गर्दा पेट्रोलियम पदार्थबाट चल्नेभन्दा धेरै कम खर्च लाग्छ, विद्युतीय उपकरणको प्रयोग गरी खाना पकाउँदा ग्यासबाटभन्दा धेरै सस्तो पर्छ, विद्युत् आपूर्तिलाई भरपर्दो र गुणस्तरीय बनाउन पूर्वाधार निर्माणको काम अभियानकैरुपमा गरिरहेको उनको भनाइ छ। सशस्त्र प्रहरी बलका देशभर आठ बाहिनी, ४४ गण,४४ गुल्म, दुई सय २२ बिओपी, १४ तालिम केन्द्र रहेका छन्। प्रत्येक कार्यालयमा तीनवटासम्म मेश सञ्चालित छन्। खाना पकाउन प्रयोग हुने ग्यासमा वार्षिक झण्डै रु ४० करोड बराबरको खर्च हुने गरेको छ। १७ स्थानबाट चार्जिङ स्टेसन स्थापना गरिने सशस्त्र प्रहरी बल र प्राधिकरणबीच विद्युतीय सवारी चार्जिङ स्टेसन निर्माण तथा सञ्चालनसम्बन्धी समझदारीपत्रमा पनि हस्ताक्षर भएको छ। समझदारीअनुसार, सशस्त्र प्रहरी कल्याणकारी सेवा केन्द्रद्वारा हाल सञ्चालित दुई वटा पेट्रोलपम्प र सशस्त्र प्रहरीका कार्यालयका १५ उपयुक्त स्थान गरी १७ ठाउँमा चार्जिङ स्टेसन स्थापना गरिने छ। चार्जिङ स्टेसन दीर्घकालीनरुपमा कल्याणकारी कोष मातहत सञ्चालन हुनेछन्। प्राधिकरण र नेपाल प्रहरीबीच २५ ठाउँमा चार्जिङ स्टेसन स्थापना गर्न यस अघि नै समझदारीपत्रमा हस्ताक्षर भइसकेको छ। समझदारीअनुसार, प्राधिकरणले आफ्नै खर्चमा चार्जिङ स्टेसनका सम्पूर्ण उपकरण खरिद तथा पूर्वाधार निर्माण गर्नेछ। उपकरणहरुको मर्मत तथा नियमित सर्भिसिङसमेत प्राधिकरणले नै गर्ने छ। सशस्त्र प्रहरीले पूर्वाधार निर्माणका लागि उपयुक्त स्थान उपलब्ध गराउने छ र निर्माण भएपछि चार्जिङ स्टेसनको सञ्चालन तथा सुरक्षा गर्ने छ। चार्जिङ स्टेसन तेस्रो व्यक्तिसंस्थालाई सञ्चालन गर्न दिन नपाउने व्यवस्था गरिएको छ। चार्जिङ स्टेसन सञ्चालन गर्दा प्राधिकरणले समयानुकूल निर्धारण गरेको दरमा सर्वसाधारणलाई समेत सर्वसुलभ रुपमा उपयोग गर्न पाउने व्यवस्था गर्नुपर्ने छ। सवारी साधन चार्ज गर्दा उपभोक्ताले तिर्ने महसुल प्राधिकरणले सङ्कलन गर्नेछ। विद्युत् वितरण विनियमावलीको व्यवस्थाबमोजिम विद्युत महसुल दरको शुल्कमा हुने कूल नाफाको ५० प्रतिशत रकम चार्जिङ स्टेसनको सञ्चालन तथा व्यवस्थापन खर्चको रुपमा सशस्त्र प्रहरीको कल्याणकारी केन्द्रले पाउने छ। प्राधिकरणले विद्युतीय सवारी साधनको प्रयोगलाई प्रोत्साहन गर्न देशैभरि ५१ स्थानमा छिट्टो चार्ज गर्नसक्ने अत्याधुनिक चार्जिङ स्टेसन निर्माण गरिरहेको छ। प्राधिकरणले निर्माण गरिरहेका हरेक चार्जिङ स्टेसनमा १४२ किलोवाट क्षमताको चार्जर, त्यसमा विद्युत् आपूर्तिका लागि ५० केभीएको ट्रान्सफर्मर,अनलाइन विलिङ प्रणालीको जडान गरिने छ। चार्जिङ स्टेसनमा छिटो चार्ज गर्न मिल्ने ६०६० किलोबाटका डिसी र २२ किलोवाटका एसी चार्जरहरु राखिने छन्। यसबाट ठूला बससहित तीन वटा सवारी साधनले एक साथ चार्ज गर्न सकिने छ। तीन सयभन्दा बढी चार्जरलाई सेवा दिन सक्ने गरी प्राधिकरणको डाटा सेन्टरमा चार्जिङ स्टेसनको सफ्टवेयर राखिने छ। ५० वटै स्टेसनको कन्ट्रोल काठमाडौँबाट हुनेछ। सवारी साधनको चार्ज गरिसकेपछि ग्राहकले क्यूआर कोड र मोवाइल एपमार्फत बिलको भुक्तानी गर्न सक्नेछन्।"
भिजिट भिसामा सिंगापुर हिँडेका पाँच जनालाई अध्यागमनले रोक्यो,"काठमाडौं : सिंगापुर हिँडेका पाँच जनालाई त्रिअबि अध्यागमन कार्यालयले प्रस्थान अनुमति दिन अस्वीकार गरेको छ। भिजिट भिसामा थाइल्यान्ड हुँदै सिंगापुर हिँडेका पाल्पाका मनिष बहादुर लामिछाने, झापाका जनक अधिकारी र कृष्ण चौधरी, रुपन्देहीका चन्द्रबहादुर बगाले र गुल्मीका इन्द्रबहादुर बिस्टलाई अफलोड गरेको अध्यागमन कार्यालयले जनाएको छ। भिजिट भिसामा सिंगापुर हिँडेका उनीहरुले भ्रमणको उद्देश्य स्पष्ट पार्न नसकेको अध्यागमनका कर्मचारीहरुले बताएका छन्। 'भिजिट भिसामा सिंगापुर जान लाग्नुभएका उहाँहरुले भ्रमणको उद्देश्य स्पष्ट पार्न सक्नुभएन। सम्बन्धित कागजात पनि पेस गर्न सक्नुभएन। जसका कारण प्रस्थान अनुमति दिइएन,' एक कर्मचारीले भने। आजमात्रै छ जना भुटानीलाई 'डीपोर्ट' गरिएको थियो। ट्राभल डकुमेन्टमा नेपाल आएका उनीहरुलाई अध्यागमन कार्यालयले थिम्पु नै पठाएको थियो। लगत्तै भुटानको परराष्ट्र मन्त्रालयले ट्राभल एडभाइजरी जारी गर्दै ट्राभल डकुमेन्टमा नेपाल यात्रा नगर्न आग्रह गरेको थियो।"
"नक्सा देखाउँदै, अनधिकृत संरचना भत्काउँदै","काठमाडौं : उहाँले आफ्नै नक्सा मलाई माग्नुभयो। मैले अफिस गएर नक्सा र डोजर लिएर गएँ मैले के बिराएँ ? अब उपरान्त यस्तो गर्न नपरोस्, सबैले आफैं बुझेर अवैधानिक रूपमा बनाइएको संरचना हटाइदिनुहोला। नक्सा जसरी पास भएको छ। त्यहीअनुसार बनाइदिनु होला। बिहीबार दिउसो काठमाडौं महानगरका मेयर बालेन्द्र शाहले सामाजिक सञ्जालमा लेखेको स्टाटस हो, यो। अनधिकृत रूपमा बनेका संरचना हटाउन उनले बाध्य भएर डोजर चलाउनुपरेको बताएका छन्। अन्डरग्राउण्ड पार्किङलाई अरू प्रयोजनमा नलगाउन भनेर महानगरले ३५ दिने सूचना जारी गरेको बताउँदै महानगरको सूचना नमान्नेविरुद्ध मेयर शाह फिल्डमै उत्रिएका छन्। बिहीबार दिउँसो बबरमहलस्थित अल्फाबिटा हाउसको पार्किङ एरियामा व्यवसाय सञ्चालन गरेको पाइएपछि नक्सासहित उनी त्यहाँ पुगेका थिए। अल्फाबिटा हाउसले सडकपेटीमा पार्किङ गराएको, नक्साविपरीत संरचना बनाएको र पार्किङको ठाउँमा पसल सञ्चालन गरेको पाइएपछि अल्फाबिटाका निर्देशक द्विराज शर्मा र मेयर बालेन्द्रबीच भनाभनसमेत परेको थियो। निर्देशक शर्माले अल्फाबिटाले नक्सा पासअनुसार नै संरचना बनाएको बताएपछि मेयर शाहले नगरपालिका पुगेर नक्सा निकालेर पुनः डोजरसहित अल्फाबिटा पुगेका थिए। बिहीबार अल्फाबिटाको अनधिकृत संरचना महानगरले भत्काएको छ। काठमाडौं महानगरले अन्डरग्राउन्ड पर्किङलाई अन्य प्रयोजनमा प्रयोग नगर्न र प्रयोगमा भएको भए हटाउन भन्दै ३५ दिने सूचना जारी गरेको थियो। सूचनाको म्याद सकिएकै दिन महानगरले बानेश्वर, कोटेश्वर क्षेत्रमा संरचना हटाउन सुरु गरेको थियो। बुधबार काठमाडौं मल, न्युरोडको आरबी कम्प्लेक्सलगायतका भवनको पार्किङ एरियामा डोजर चलाइएको थियो। शुक्रबार भने मेयर बालेन्द्र आफैं नक्सा लिएर अल्फाबिटामा पुगेका थिए। चाडपर्वको मुखमै पसल भएको एरिया महानगरले भत्काउँदा व्यवसायी भने आक्रोशित देखिए पनि स्थानीयवासी भने खुसी देखिएको छन्। युवाहरूको ठूलो झुण्डले शाहलाई साथ दिइरहेको देखिन्थ्यो। मेयरसँगै काठमाडौं उपत्यका ट्राफिक महाशाखा प्रमुख डीआईजी मीरा चौधरी टोलीसहित उपस्थित जनाएकी थिइन्। मेयर शाहले पार्किङ भनेर नक्सा पास भएका तर अन्य रूपमा प्रयोगमा आएका संरचनाहरूको खोजी, अनुगमन र कारबाही सुरु हुने बताएका छन्। यसका साथै पार्किङको अभावमा सडकमा सवारीसाधन पार्किङ गर्नुपर्ने बाध्यता हटाउन सहरको वास्तविक समस्या थाहा पाउन र नायँ योजना बनाउन सहज हुने बताएका छन्। कारबाहीभन्दा पनि महानगरप्रतिको जिम्मेवारीले पनि उपत्यकावासी सबैलाई सजक हुन आग्रह गरेका छन्। कीर्तिपुर नगरपालिकाले पनि चलायो डोजर कीर्तिपुर नगरपालिकाले पनि शुक्रबार मापदण्ड नपुर्याइ बनाइएका संरचनामा डोजर लगाएको छ। कीर्तिपुर नगरपालिकाको भवन रहेको स्थान नजिकै रहेको संरचनामा शुक्रबार दिउँसो डोजर चलेको छ। नगरपालिकाका कानुन शाखा प्रमुख सुजिन्द्र महर्जनका अनुसार पालिका भवन छेउमा रहेको एक घरले मापदण्ड पूरा नगरी बाटो नै छेकिने गरी सिमेन्ट संरचना बनाएपछि भत्काउन पटकपटक आग्रह गरिएको थियो। स्थानीय जय महर्जनले बाटोको भागै मेटिनेगरी संरचना निर्माण गरेका थिए। उक्त संरचनामा फोटोकपी, प्रिन्टलगायतका पसल सञ्चालनमा थिए। मापदण्ड पूरा नगरेको संरचना हटाउन पटकपटक छलफल गरेका हौं। लिखित रूपमै समय दिएका हौं। समय सकिएको ३ दिन भइसक्दा पनि संरचना घरधनीले नभत्काएपछि डोजर लगाउन बाध्य भयौं, महर्जनले भने। उक्त संरचनामा डोजर लगाउँदै गर्दा घरधनी महर्जनले डोजरमै चढेर अवरोध गरेका थिए। फिल्डमै उत्रिएर अवरोध गरेका थिए। नगर परिसरमा उपस्थित भएका प्रहरी र नगर प्रहरीले घरधनीलाई रोकेका थिए। काठमाडौं महानगरको नगर प्रहरी प्रमुख रोजनाथ पाण्डेले सहरका सडक खाली गर्नु महानगरको जिम्मेवारी भएको बताए। उनले उपत्यकावासी सवैलाई महानगरको नियम मान्न आग्रह गरेका छन्। एक प्रयोजनमा निर्माण गर्ने, अर्को प्रयोजनमा प्रयोग गर्ने छुट कसैलाई पनि छैन। गलत काम घरधनीले गरेको हो भने क्षतिपूर्ति पनि उनीहरूसँगै माग्नुपर्छ। यसका लागि महानगरले समन्वयकारी भूमिका खेल्नेछ, उनी भन्छन्, कागजात हेरेर, भेरिफाइ भएर मात्रै पसल सञ्चालन र लगानी गर्नुपर्यो नि। विभिन्न सञ्चार माध्यममा सूचना दिएर म्याद जारी गर्दा पनि घरधनीले थाहा पाइनँ भनेर भन्नु लज्जास्पद भएको बताउँदै पसल सञ्चालकलाई परेको हानिको क्षतिपूर्ति उनीहरूले नै दिनुपर्ने नैतिक दायित्व भएको पाण्डेले बताए।"
बालेनको एक्सनपछि राहदानी विभागले खोल्यो बेसमेन्टमा पार्किङ,"काठमाडौं : काठमाडौं महानगरपालिकाका मेयर बालेन्द्र शाहको एक्सनपछि राहदानी विभागले सेवाग्राहीका लागि पार्किङ खुला गराएको छ। विभागले शुक्रबार सार्वजनिक सूचना जारी गर्दै आगामी आइतबारदेखि पार्किङ खुला गरिने जानकारी गराएको हो। सूचनामा भनिएको छ, 'साविकमा यस विभागको बेसमेन्ट राहदानी आवेदकहरूका लागि होल्डीङ यरियाका रूपमा प्रयोग हुँदै आएकामा अबदेखि सेवाग्राहीका लागि पार्किङस्थलका रूपमा प्रयोग हुन काठमाडौं महानगरपालिकाले विभागको बेसमेन्ट खाली गराएकाले भदौ १२ गते आइतबारदेखि उक्त बेसमेन्ट सेवाग्राहीका लागि पार्किङस्थलका रूपमा प्रयोग हुने व्यहोरा सम्बन्धित सबैको जानकारीका लागि अनुरोध छ।' राहदानी विभाग बाहिरको सडकमा अनावश्यक भिडभाड नगर्न पनि सूचनामा भनिएको छ। काठमाडौं महानगरपालिकाले आजै राहदानी विभागको पार्किङमा रहेका अवैध संरचना हटाएको थियो। विभागको अन्डर ग्राउण्ड पार्किङलाई वेटिङ रुमका रूपमा प्रयोग भएपछि त्यहाँ भएका संरचनाहरू हटाइएको हो। शुक्रबार दिउँसो नगर बल प्रहरी, महानगरीय ट्राफिक प्रहरीसँगको सहकार्यमा त्रिपुरेश्वरस्थित राहदानी विभाग पुगेको थियो। विभागको पार्किङका लागि बनाइएको बेसमेन्टमा कार्यालय राखिएको थियो।"
तीज विकृतिमा प्रशासनको नजर,"झापा : पछिल्लो समयमा हरितालिका तीज पर्वका नाममा विकृतिविसंगति बढ्न थालेको छ। आधुनिक समाजमा तीजको महत्वलाई जुन रूपले व्याख्या गरिए पनि हिन्दु नारीहरूले पौराणिक कालदेखि अवलम्वन गर्दै आएको धार्मिक परम्परा हो। तर, अहिले आएर कथित सहर बजारमा साउनको आरम्भसँगै भडकलो तथा उत्ताउलो पहिरनसहित दिनहुँजसो पार्टी प्यालेसमा हुने भोज भत्तेर, पहिरन गरगहना र अस्वभाविक शृंगारपटारले तीज भडकलो बन्न थालेको छ। यसैलाई मध्यनजर गरेर जिल्ला प्रशासन कार्यालय झापाले तीज पर्वका नाममा बढेको विकृतिविसंगति रोक्न पहल सुरु गरेको छ। प्रशासनले तामझाम, तडकभडक र खर्चिलो हुने गरी तीज कार्यक्रमको आयोजना गरे कानुन बमोजिम कारवाही हुने चेतावनी दिएको छ। प्रमुख जिल्ला अधिकारी छविलाल रिजालले एक सूचना जारी गरी प्रचलित कानुनको विपरीत हुने गरी कोही कसैले अनावश्यक तामझाम, तडकभडक र खर्चिलो हुने गरी तीज कार्यक्रमको आयोजना गरेगराएमा कारवाही बताएका हुन्। सामाजिक व्यवहार (सुधार) ऐन, २०३३ र सामाजिक व्यवहार सुधार नियमावलीले धार्मिक, सामाजिक तथा साँस्कृतिक पर्वहरू मनाउने विषयलाई व्यवस्थित र नियमित गरेको छ। तसर्थ आफ्नो परम्परा एवं सामाजिक रीतिरिवाजलाई निरन्तरता दिने तथा संवद्र्धन गर्ने बाहेक अन्य कुनै पनि खालका खर्चिला तथा महँगा तीजसँग सम्बन्धित कार्यक्रम सञ्चालन नगर्ननगराउन सम्पूर्ण जिल्लावासीहरूमा प्रजिअ रिजालले अनुरोध गरेका छन्। उनले पर्व मनाउने नाममा अनावश्यक तडकभडक र फजुल खर्च नियन्त्रण गरी असल संस्कारको विकास गर्दै जाने काममा राजनीतिक दल, नागरिक समाज, पेसागत संघ संस्था, सञ्चारकर्मी र महिला सञ्जाल तथा सम्पूर्ण जिल्लावासीबाट सहयोगको अपेक्षा गरेका छन्।"
वृद्धालाई कुटपिट गरेको घटना बाहिर ल्याउने बालक सम्मानित,"अछाम : जिल्ला प्रहरी कार्यालय अछामले बुधबार वृद्धामाथि कुटपिट हुँदै गरेको भिडियो सार्वजनिक गर्ने बालकलाई सम्मान गरेको छ। प्रहरीले घरभित्र भएको हिंसालाई बाहिर ल्याई दोषीलाई कानुनी दायरामा ल्याउन महत्वपूर्ण सहयोग गरेको भन्दै ११ वर्षीय दिपेन्द्र न्यौपानेलाई सम्मान गरेको हो। आज शुक्रबार सुदूरपश्चिम प्रदेशका आन्तरिक मामिला तथा कानुन मन्त्री डा रणबहादुर रावलले कदर स्वरूप सम्मान दिपेन्द्रलाई सम्मान गरेका हुन्। दिपेन्द्रलाई मन्त्री रावलले हौसला प्रदान गर्दे फूलमाला, दोसल्ला र सम्मानपत्रका साथ सम्मान गरे। बुधबार पञ्चदेवल बिनायक नगरपालिका६ तोलीका ५३ वर्षीया जैसरा न्यौपानेमाथि कुटपिट भएको भिडियो सार्वजनिक भएको थियो। जैसराकी आफ्नै बुहारी र देवरानीले लछारपछार गरी शारीरिक तथा मानसिक रूपमा अपमानजनक र अमानवीय व्यवहार गरेको भिडियो सामाजिक सञ्जालमा भाइरल भएको थियो। त्यो घटना प्रत्यक्ष देखिरहेका दिपेन्द्रले भिडियो खिचेका थिए। दिपेन्द्र पीडित वृद्धाको भतिज हुन्। बुबा लक्ष्मण न्यौपानेको मोबाइलबाट भिडियो खिचेर उनले बुबाकै म्यासेन्जरमार्फत् आफन्तहरूलाई पठाएका थिए। त्यसपछि उनका आफन्तहरूले फेसबुकमार्फत भिडियो सार्वजनिक गरेका अनुसन्धानको क्रममा खुल्न आएको प्रहरीले बताएको छ। भिडियोको बारेमा जानकारी पाएपछि प्रहरीले तत्काल देवीसरा र धर्मा न्यौपानेलाई पक्राउ गरी अनुसन्धान थालेको प्रहरी निरीक्षक तथा सूचना अधिकारी कैलाश विष्टले जानकारी दिए। उनले भने, 'एकजना बालकले हिंसाको घटना बाहिर ल्याउन महत्वपूर्ण योगदान गरेका छन्। त्यसैले हामीले उनको हौसला बढाउनका लागि र उनले गरेको कामलाई सम्मान गरेका छौं। दिपेन्द्रलाई परिवारको जिम्मा लगाउछौं।'"
साउदीको जेलमा रहेका छोरा छुटाउन परिवारको गुहार,"धनकुटा : चौविसे गाउँपालिका ४ का २९ वर्षीय दिनेश कार्की जरिवाना रकम तिर्न नसक्दा १३ महिनादेखि साउदीमा जेलजीवन बिताइरहेका छन्। दिनेशका परिवारले जेलमा रहेका छोरालाई छुटाएर नेपाल ल्याउनका लागि पहल गरिदिन सरकार समक्ष अनुरोध समेत गरेका छन्। वैदेशिक रोजगारीको सिलसिलामा पाँच वर्षअघि उनी साउदीको अल हवाला फर ट्रेनिङ एण्ड इन्डस्ट्री कम्पनीमा ट्रेलर चालकको रूपमा काम गर्न त्यहाँ पुगेका थिए। तर कम्पनीले श्रम सम्झौंता अनुसारको सेवा सुविधा नदिएपछि उनी बाहिरै अवैध रूपमा काम गर्न थाले। बाहिर काम गर्ने सिलसिलामा सवारी दुर्घटना भएपछि सुरक्षाकर्मीले पक्राउ गरेको उनले टेलिफोन मार्फत् जानकारी दिए। 'मसँग ड्राइभिङ अनुमति पत्र लगायत सबै काजगात भए पनि अवैध रूपमा बसेका कारण कागजातले काम दिएन' उनले भने 'अहिले त्यहाँको प्रशासनले ५७ हजार रियाल क्षतिपूर्ति बापतको जरिवाना भरेको छ, त्यो तिर्न नसक्दा १३ महिनादेखि जेलमै रहेको छु।' पहिले ठूलो जेलमा थिए। तर अहिले सानो जेलमा स्थानान्तरण गरेका कारण आफू परिवारसँग सम्पर्कमा रहेको उनले बताए। उनले भने, 'आफू कहिले छुट्ने भन्ने टुंगो छैन। प्रहरीले जरिवाना रकम नतिरेसम्म छुट्दैनस् भनेका छन्।' जेल परेपछि नेपाली राजदूतावाससँग पनि कुरा गरेको उनले बताए। 'मैले पनि सम्पर्क गरे। प्रहरी आफैंले पनि राजदूतावासमा सम्पर्क राखेको थियो। राजदूतावाससँग आफूले सहयोगका लागि अनुरोध गरेपनि सहयोग गर्न नसकिने कुरा बताए', उनले भने। सहयोग जुटाएर आफैं निस्कनु भन्ने जवाफ पाएको उनले बताए। यस्तो केशमा धेरै जना फस्ने गर्छन्। सबैलाई सहयोग गर्न सकिँदैन भनेको उनले दुखेसो पोखे। राजदूतावासको प्रतिनिधिसँग तीन पटक भेटघाट भएको उनले बताए। कार्कीको घर चौविसे गाउँपालिका४ स्थित फलामेटारको तमोर किनारमा छ। उनको घरमा अहिले बुबा गणेशबहादुर कार्की र आमा दुर्गा कुमारी कार्की मात्रै वस्छन्। बुबा शारीरिक रूपमा असक्त छन्। १५ वर्ष अघि लडेको कारण सामान्य तरिकाले हिँडडुल गर्न सक्दैनन्। छोरा जेलमा परेको खबर सुनेदेखि भोक निन्द्रा हराएको दिनेशका आमा दुर्गाकुमारीले बताइन्। 'एक वर्षभन्दा बढी छोरासँग सम्पर्क थिएन। किन टाढियो भनेर मनमा सधै खुल्दुली भइरहन्थ्यो। पछि छिमेकी भाई महेन्द्रले फोनमा कुरा गराइदिँदा सबै कुरा थाहा भयो,' उनले भनिन्। छोरा कतिबेला घर आइपुग्ला भन्ने प्रतिक्षामा रहेको उनले बताइन्। उनी भन्छिन् 'आर्थिक अवस्था कमजोर छ। त्यत्रो क्षतिपूर्ति तिर्न सक्ने अवस्था छैन। विदेशमा अलपत्र परेका नेपालीहरुको उद्धार सरकारले गर्ने गरेको सुनेको थिएँ। हाम्रो छोराको पनि उद्धारमा सरकारले सहयोग गरिदिन्छ भन्ने आसा छ।' कार्कीका तीन दाजु भाई मध्ये दुई वर्ष अघि जेठा दाई र १ महिना अघि माइला दाई वैदेशिक रोजगारका लागि विदेश गएका छन्। घर सहित १५ रोपनी जग्गा छ। उब्जाउ खेत तमोर नदीको बाढीले पुरिदिएको छ। कार्की परिवारको तीन छोरा मध्ये साउदी जेलमा रहेका दिनेश कान्छा छोरा हुन्। उनका परिवार आर्थिक रूपमा विपन्न रहेको छिमेकी महेन्द्र न्यौपानेले बताए।"
तस्करीको गहुँ लोड गरिएको ट्रक सशस्त्रको नियन्त्रणमा,विराटनगर : तस्करीको गहुँ लोड गरिएको ट्रक सशस्त्र प्रहरीले मोरङको रतुवामाई नगरपालिका१ हडियाडाँडाबाट नियन्त्रणमा लिएको छ। भारतको सोनापुरबाट हडियाडाँडातर्फ आउँदै गरेको को १ ख ४२२१ नम्बरको ट्रक नियन्त्रणमा लिइएको सशस्त्र प्रहरी बल मोरङका प्रमुख एसपी राजकुमार लामिछानेले जानकारी दिए। उनका अनुसार ट्रकबाट दुई सय १० बोरा गहुँ बरामद भएको छ। बोरामा प्याक गरेर ट्रकमा लोड गरेको अवस्थामा १० हजार पाँच सय किलोग्राम गहुँ बरामद भएको जानकारी लामिछानेले दिए। उनका अनुसार गहुँ चार लाख ७२ हजार पाँच सय र ट्रक १५ लाख मूल्य बराबरको छ। ट्रक र गहुँ गरेर १९ लाख ७२ हजार पाँच सय रूपैयाँ बराबरको मूल्यांकन गरिएको हो। सशस्त्र प्रहरीको बीओपी बरडंगाबाट खटिएको टोलीले ट्रक चालक सुनवर्षी नगरपालिका४ का ४८ वर्षीय इन्द्रवेव राजवंशीलाई पनि पक्राउ गरेको छ। ट्रक र गहुँसहित चालकलाई आवश्यक कारबाहीका लागि बिहीबार विराटनगर भन्सार कार्यालयमा बुझाइएको जानकारी एसपी लामिछानेले जानकारी दिए।
कपिलवस्तुमा गोली प्रहार गरी हत्या,कपिलवस्तु : अपरिचत व्यक्तिको गोली प्रहारबाट कपिलवस्तुको मायादेवी गाउँपालिका ६ मदरहवा गाउँमा एक जनाको मृत्यु भएको छ। मृत्यु हुनेमा स्थानीय ५५ वर्षीय घुरहु भनिने राम समुझ पासी रहेको प्रहरीले जनाएको छ। गोली प्रहारबाट घाइते भएका पासीलाई उपचारका लागि तौलिहवा अस्पताल लैजाने क्रममा बाटोमै मृत्यु भइसकेको कपिलवस्तु अस्पतालले जनाएको छ। मृतक पासीको बाँया तिघ्रामा गोली लागेको थियो। प्रहरी उपरीक्षक प्रेम बहादुर बस्नेत कमाण्डको प्रहरी टोली घटनास्थल पुगेर अनुसन्धान सुरु गरेका छन्।
निर्वाचन कार्यालय उदयपुरले बढायो सक्रियता,"उदयपुर : मंसिर ४ गते हुने प्रतिनिधिसभा सदस्य र प्रदेशसभा सदस्य निर्वाचनलाई निष्पक्ष बनाउन जिल्ला निर्वाचन कार्यालय उदयपुरले निर्वाचनसम्बन्धी गतिबिधि सुरु गरेको छ। कार्यालयले मतदाता नामावलीमा भएका त्रुटीलाई सुधार गर्न दाबीविरोध अद्यावधिक कार्य सुरु गर्न जिल्लास्थित राजनीतिक दल र सरोकारवाला निकायसँग छलफल गरेको हो। खासगरी बसाइसराइ र विवाह गरी अन्यत्र गएकाहरूको दोहोरो मतदाता नामावली हुन सक्ने अवस्थालाई मध्यनजर गरी कार्यालयले एक व्यक्ति एक ठाउँ मतदाता नामावली कार्यक्रमलाई अघि सारेको हो। त्यसैगरी मतदाता नामावली सच्याउने, हटाउने, दावी विरोध, उजुरीलगायतका कार्यलाई पनि समयसीमा तोकेको छ। आयोगले देशैभरी भाद्र १२ गतेदेखि १९ गतेसम्म मतदाता नामावलीमा भएका त्रुटी सच्याउने, नाम हटाउने, उजुरी दिनेलगायतका अभियान सञ्चालन गर्ने जिल्ला निर्वाचन अधिकृत खेमराज कोइरालाले जानकारी दिए। मृत्यु भएकाहरूको लगत कट्टा नहुँदा निर्वाचनका बेला झुक्याएर अर्को व्यक्तिले मतदान गर्न सक्ने भएकाले त्यस्ता क्रियाकलापलाई रोक्न दावी विरोध कार्यक्रम ल्याइएको उनले बताए। मृत्यु भएका, विवाह गरी गएका, बसाइसराइ तथा नागरिकता त्याग गरेकाहरूको लगत कट्टा नहुँदा निर्वाचनको निष्पक्षतामाथि नै प्रश्नचिन्ह उठ्ने गरेकाले समयमा नै मतदाता नामावलीमा दावि विरोध कार्यक्रम सुरु गरिएको उनले बताए। त्यसका लागि स्थानीय तहका वडा कार्यालय सूचना टाँस गर्ने र त्यस अवधिमा सप्रमाण आएका दावी विरोधका आधारमा एक व्यक्तिको एक ठाउँ मात्र कायम हुने गरी नामावाली अद्यावधिक गरिने उनले बताए। कार्यक्रममा बोल्दै जिल्ला न्यायाधीश कृष्णप्रसाद सुवेदीको लोकतन्त्रको सुन्दर पक्ष भनेकै निर्वाचन भएकाले यसलाई व्यवस्थित र मर्यादित बनाउनु पर्ने सुझाव दिए। उनले निर्वाचनलाई निष्पक्षता बनाउने जिम्मा सवै पक्षको भएकाले सहयोग गरिदिन आग्रह गरे। प्रमुख जिल्ला वीरेन्द्रकुमार यादवले मतदाता नामावली अद्यावधिकका लागि मतदातालाई जागरुक बनाउन राजनीतिक दल र संचारकर्मीलाई आग्रह गरे। कार्यक्रममा बोल्ने वक्ताहरूले स्थानीय तहको निर्वाचनमा मतदाता नामावलीमा गम्भीर त्रुटी रहेको बताए। उनीहरूले एकपटक फोटोसहितको मतदाता नामावली बनाएर मतदान गरिसकेको व्यक्ति यसपपटक मतदाता नामावली नभएका कारण बञ्चित हुन पुगेको बताए।"
स्रोत नखुलेको रकमसहित एक जना पक्राउ,"झापा : झापामा स्रोत नखुलेको १३ लाख ६० हजार नेपाली रुपैयाँसहित एक जना पक्राउ परेका छन्। पक्राउ पर्नेमा झापा गाउँपालिका १ स्थित लसुना बोर्डर घर भएका ५४ वर्षीय तेजबहादुर गणेश रहेको प्रहरी कार्यालय झापाले जनाएको छ। विशेष सूचनाका आधारमा इलाका प्रहरी कार्यालय कुमरखोदबाट प्रहरी नायव निरीक्षक प्रवीण भट्टराई नेतृत्वको खटिएको टोलीले शुक्रबार बिहान पौने १२ बजे झापा १ लसुना बोर्डर नजिकैबाट गणेशलाई रकमसहित पक्राउ गरेको हो। प्रहरी टोली देख्न साथ गणेश आफ्नो घरतिर भाग्न खोज्दा पक्राउ परेको प्रहरीले जनाएको छ। प्रहरी उनको साथबाट १००० दरको ९०० वटा नोट, ५०० दरको ८०० वटा नोट र १०० दरको ६०० वटा नोट फेला पारेको छ। पक्राउ परेका उनलाई रकमसहित आवश्यक अनुसन्धानका लागि राजश्व कार्यालय पठाइने डीएसपी वसन्त पाठकले जानकारी दिए।"
कालिकोटमा गाउँमै सामाजिक सुरक्षा भत्ता,"कालिकोट : जिल्लाको रास्कोट नगरपालिका७ निवासी ९३ वर्षीया थुनकला शाही शान्निगाडमा बस्छिन्। उनी शान्निगाडबाट रास्कोट नगरपालिकाको केन्द्रमा हिँडेर जान सक्दिनन्। गाडीमा ४५ मिनेट लाग्छ। राष्कोट नगरपालिकाले आर्थिक वर्ष २०७५०७६ बाट सामाजिक सुरक्षा भत्ता बैंकमार्फत वितरण गर्न थालेपछि उनलाई भत्ता लिनै सकस थियो। अहिले थुनकलालाई सामाजिक सुरक्षा भत्ता लिन सहज भएको छ। नगरपालिकाले गाउँमै आएर हातैमा भत्ता दिन थालेपछि उनी खुसी छिन्। रास्कोट नगरपालिका१ बाट गाउँमै आएर भत्ता दिन थालेको छ। नगर प्रमुख धर्मराज शाही, उपप्रमुख मनिराज बराल र वडाध्यक्ष तपेन्द आचार्य लगायतको उपस्थितिमा जेष्ट नागरिक, अपांग र एकल महिलालाई हातमै भत्तावापतको नगद रकम हस्तान्तरण गरे। बैंकमा गएर लाइन लागेर भत्ता लिनु पर्दा लाभग्राही मर्कामा रहेका थिए। नगरपालिकाले वडामै गएर नगद हातमा दिँदा खुशी भएका छन। कालिकोटका नौंवटै पालिकाले गाउँमै सामाजिक सुरक्षा भत्ता दिन सुरुवात गरेका छन्। वर्षातको समयमा गाउँबाट प्रशासनिक केन्द्रमा आउन घण्टौं लाग्ने, जेष्ठ नागरिकहरुलाई बैकमा सेवा लिन आउने समस्या भएकाले गाउँमै पुगेर भत्ता वितरण गर्ने निर्णय गरिएको रास्कोट नगरपालिका प्रमूख त्रर्मराज शाहीले बताए। उनले भने, 'नगरपालिका भित्रका जेष्ठ नागरिक र अपांङ्गता भएका नागरिकहरूलाई भत्ता लिन समस्या थियो। सुशासनका लागि बैंकमार्फत सामाजिक सुरक्षा भत्ता वितरण थालिएपनि सुविधा नभएकाले पुनः गाउँमै गएर सामाजिक सुरक्षा भत्ता दिन थालेका हौं।' बैकबाट रकम भुक्तानी गर्ने कुरा पारदर्शिता र आर्थिक सुशासनका हिसाबले धेरै उपयुक्त छ। तर भत्ताको रकम बैंकमा आएर लिन टाढाबाट आउने व्यक्तिलाई सकस छ। सहज छैन्। सरकारले लागू गरेको सामाजिक सुरक्षा कार्यक्रमअन्तर्गत विभिन्न प्रकारका सामाजिक सुरक्षा भत्ता तोकिएका लाभग्राहीले बैंक खातामार्फत पाउने व्यवस्था गरिएको छ। तर जेष्ठ तथा शारीरिक रूपमा अशक्त सेवाग्राहीको अप्ठ्यारालाई मध्यनजर गर्दै गाउँमै भत्ता वितरण गर्ने व्यवस्था मिलाइएको सान्नीत्रिवेणी गाउँपालिका उपाध्यक्ष पार्वती सिंहले बताइन्। जनप्रतिनिधि, पालिकाका कर्मचारी र बैंक कर्मचारी गाउँमा पुगेर भत्ता वितरण गर्न थालेका छन्। बर्खाको समयमा बैंकको लाइन बस्नुपर्ने, बाटोमा सास्ती खेप्नुपर्ने समस्याहरूलाई मध्यनजर गर्दै गाउँगाउँमा पुगेर भत्ता वितरण गर्दा स्थानीय निकै खुसी भएका छन्।"
श्रमिकको उद्धार गर्नुपर्ने मागसहित ज्ञापनपत्र,"साउदी : नेपाली जन प्रगतिशील मञ्च साउदी अरेबियाले नवनियुक्त राजदूत नवराज सुबेदीलाई स्वागत गरेको छ। मञ्चले साउदीमा रहेको श्रमिक समस्या र समसामयिक विषयलाई ध्यानाकर्षण गराउदै ६ बुँदे ज्ञापनपत्र पनि बुझाएको छ। पछिल्लो समयमा साउदी अरेबियामा आएका मजदुरहरू अत्याधिक समस्यामा रहेकाले आफैंले काम दिन नसक्ने सप्लाई कम्पनीका मागपत्र स्वीकृत नगर्ने र मन्त्रीमन्डल क्याबिनेटबाट निर्णय गराउनु पर्ने संगठनले बुझाएको ज्ञापनपत्रमा भनिएको छ। त्यस्तै, पीडित कामदारको न्यायिक उद्धारका लागि नेपाल र साउदी अरेबियाको श्रम कानुनमा टेकेर पाउनुपर्ने न्याय, सुविधा र क्षतिपूर्ति खोज्न दूतावास र वैदेशिक रोजगार विभाग दुवैले अधिकतम सहजिकरण गर्नुपर्ने उल्लेख छ। ज्ञापनपत्रमा पहिलो करारभित्र अलपत्र पर्ने कामदारको सकुशल उद्धार गर्न नसक्ने म्यानपावर कम्पनीको धरौटीबाट कट्टा गरी विभाग र दूतावासले उद्धारमा आउने खर्च व्यहोरी उद्धार गर्नुगर्ने, श्रम स्वीकृति नविकरण गरी आएका पीडित कामदारहरूका हकमा दूतावासले कुटनैतिक पहल गरी यथासक्य रोजगारदाता कम्पनीबाटै नभए वैदेशिक रोजगार बोर्डको कल्याणकारी कोषबाट सहयोग लिइ पीडितको उद्धार गरिदिनुपर्ने ज्ञापनपत्रमा उल्लेख छ। त्यस्तै, अबैध कामदारहरू पुग्नुका कारण पत्ता लगाइ दूतावासले नै कुटनैतिक पहल गरी न्याय दिलाउने तथा श्रम ऐन कानुन ६३६४ लाई कार्यान्वयन गर्दै समस्यामा फसेकालाई उद्धार गर्न म्यानपावर कम्पनीको धरौटीबाट रकम उपलब्ध गराउन सरकारले निर्देशन दिनुपर्ने ज्ञापनपत्रमा उल्लेख गरिएको छ। कार्यक्रममा प्रवास समन्वय कमिटी गल्फ सदस्य तथा नेजप्रम राष्ट्रिय कमिटी साउदी अरबका संरक्षक कमल शाही निर्मलले नवनियुक्त राजदूतलाई सफल कार्यकालको शुभकामना दिए। उनले पछिल्लो समय साउदी अरेबियामा रोजगादाता सप्लायार कम्पनी, कन्ट्र्याक्टिङ कम्पनी तथा मेम्यानपावर व्यावसायीको गैर जिम्मेवारीका कारण धेरै नेपालीहरूले सम्झौता अनुरुपको सेवा सुविधा नपाएको अवस्थामा त्यस्ता कम्पनी र मेनपावरहरूलाई पहिचान गरी भिषा स्विकृती नगर्न, नगराउनको लागि पनि राजदूतको ध्यानाकर्षण गराएका छन्। भौगोलिक हिसाबले विशाल साउदी अरेबिया सीमित स्रोतसाधन र कर्मचारी रहेको नेपाली दूतावासमा प्रत्येक प्रान्तमा घुम्ती शिविर राखेर श्रमिकको समस्या सम्वोधन गर्नसमेत सुझाव दिएका छन्। ज्ञापनपत्र संगठनका कार्यबाहक अध्यक्ष रामचन्द्र वाग्ले नेतृत्वको टोलीले राजदूतलाई नेपाली दूतावास रियादमा बुझाएको छ। नवनियुक्त राजदूतलाई श्रमिकको हकहितका लागि ध्यानाकर्षण गराउने र ज्ञापनपत्र बुझाउने पहिलो संगठन बनेको छ। संगठनले साउदीमा कार्यरत नेपालीहरूको समस्या समाधानका लागि विभिन्न सामाजिक संघसंस्था र दुतावाससँग सहकार्य गर्दै आएको छ।"
राजस्व चुहावट नियन्त्रण गर्न थप योजना,"भैरहवा : राजस्व चुहावट नियन्त्रणमा रूपन्देही प्रशासन थप योजना अघि सारेको छ। जिल्ला राजस्व चुहावट नियन्त्रण समिति रूपन्देहीको बैठकले यसका लागि विभिन्न योजना निर्माण गरेको छ। समितिको बैठकले चाडपर्वको बेला हुन सक्ने चोरीपैठारी नियन्त्रणका लागि भन्सार कार्यालयले गस्ती परिचालनलाई थप प्रभावकारी बनाउने, आन्तरिक राजस्व कार्यालयले बजार अनुगमनलाई चुस्त तथा तीव्र बनाउने, सुरक्षा निकायहरूले नियमित एवं आकस्मिक गस्ती परिचालन गर्ने निर्णय गरेको छ। राजस्व अनुसन्धान कार्यालयले सुराकी समेत परिचालन गरी अनुसन्धान कार्यलाई थप विस्तार गर्ने निर्णय गरेको रूपन्देहीका प्रमुख जिल्ला अधिकारी भरतमणि पाण्डेले जानकारी दिए। त्यस्तै दशगजा नजिकै लाग्ने फरेनिया हाटबजारमा चोरीपैठारी तथा राजस्व चुहावटको उच्च जोखिमका कारण आउजाउमा लगाइएको रोकलाई निरन्तरता दिने बैठकले निर्णय गरेको छ। यस्तै बैठकले समितिको पूर्व बैठकका निर्णयहरूको कार्यान्वयन र नियन्त्रणका लागि गरिएका प्रयास एवं चोरी निकासीपैठारी अभियोगमा दर्ता भएको मुद्दाको सम्बन्धमा समेत समीक्षा गरेको छ। 'राजस्व चुहावट नियन्त्रणका लागि रूपन्देही प्रशासन निरन्तर लागिरहेको थियो' प्रमुख जिल्ला अधिकारी पाण्डेले भने, 'अब थप कडा रूपमा हामी प्रस्तुत हुनेछौँ।' उनले राजस्व चुहावट नियन्त्रणका लागि भन्सार, आन्तिरक राजस्व, राजस्व अनुसन्धान, सुरक्षा निकायलाई थप प्रभावकारी रूपमा काम गर्न निर्देशन दिइएको बताए। रुपन्देही प्रहरी (जनपद) ले मात्र विगत ६ महिनामा एक करोड ५१ लख २५ हजार बढी मूल्य बराबरको नाकाबाट राजस्व छली गरेर ल्याउँदै गरेको विभिन्न साम्रगी बरामद गरी आवश्यक कारबाहीका लागि भैरहवा भन्सार कार्यालयमा बुझाएको जनाएको छ। यस बाहेक अन्य कार्यालयहरूले राजस्व चुहावट नियन्त्रण गर्दै आएका छन्। पछिल्लो समय रूपन्देहीमा नाकाबाट चोरी निकासीपैठारी रोकिएको छ। नेपाल प्रहरी, सशस्त्र प्रहरी, भन्सार लगायतका निकायले चोरी निकासीपैठारीका लागि नियन्त्रण अभियान चलाएका छन्। जसअनुसार थप कडाइका लागि रूपन्देही प्रहरीका एसपी रविन्द्र रेग्मी, सशस्त्र प्रहरी २७ नम्बर गण रूपन्देहीका एसपी गगन पाण्डे लगायतले बिहिबार भारतीय सीमा सुरक्षा बल (एसएसबी) का अधिकारीहरूसँग छलफल समेत गरेका छन्। 'हामीले विगतदेखि नै चोरी निकासीपैठारी नियन्त्रण गर्दै आएका छौँ, त्यसमा हजुरहरूको सहयोग पनि आवश्यक देखिएको छ', भारतीय सुरक्षा अधिकारीहरूसगँको छलफलमा रूपन्देहीका एसपी रविन्द्र रेग्मीको भनाइलाई उद्धत गर्दै स्रोतले भन्यो, 'त्यसमा भारतीय सुरक्षा अधिकारीहरू पनि सकारात्मक देखिएका छन्।'"
अखिल (क्रान्तिकारी) ले बनायो धादिङको च्यात्रामा विद्यालय,"काठमाडौं : विप्लव नेतृत्वको नेकपा निकट विद्यार्थी संगठन अखिल (क्रान्तिकारी) ले आधारभूत विद्यालय निर्माण गरेको छ। धादिङको बेनिघाटरोराङ्ग गाउँपालिका वडा नम्बर १ र २ को सिमानास्थित तामाङ बस्ती रहेको च्यात्रा गाउँमा प्रज्वल स्मृति नमुना आधारभूत विद्यालय निर्माण गरेको हो। सो कार्यक्रममा नेकपाका महासचिव विप्लवले शुभकामना सन्देशमार्फत र नेकपाका केन्द्रीय सदस्य सन्देश पौडेलको प्रमुख आतिथ्यता र अखिल (क्रान्तिकारी) अध्यक्ष प्रकाश शाहीको अध्यक्षतामा सम्पन्न भएको छ। धादिङ जिल्लाको अति विकट बस्तीमा यसभन्दा पहिले विद्यालय थिएन र बालबालिकाहरू शिक्षाबाट बन्चित थिए। नजिकको विद्यालय पनि तीन घण्टाको दूरीमा रहेको र भिरालो बाटो भएकाले बालबालिकाहरू पढ्ने अवसरबाट बन्चित थिए। नेपाल कम्युनिस्ट पार्टीका नेता कार्यकर्ता प्रतिबन्धको समयमा अभियानका क्रममा त्यस क्षेत्रमा जाँदा विद्यालय नै नभएकोले विप्लवको निर्देशनमा नेकपा र अखिल क्रान्तिकारीको पहलमा विद्यालय निर्माण भएको हो। त्यस गाउँमा करिब २५ घरधुरी रहेका छ्न्। गाउँमा करिब ५० को संख्यामा बालबालिका रहेको अखिल (क्रान्तिकारी) जनाएको छ। यसभन्दा पहिले बालबालिका विद्यालय जाने अवस्था नभएको अखिल (क्रान्तिकारी) का अध्यक्ष प्रकाश शाहीले बताए। अखिल (क्रान्तिकारी )ले आफैं लगानी, श्रमदान र स्थानीयसँगको सहकार्यमा चार कोठे विधालय भवनको निर्माण सम्पन्न गरेको हो। विद्यालयमा पढाइ सुरु भएको छ। क्रान्तिकारीले विद्यालयलाई आवश्यक फर्निचर, खेलकुद सामग्री र शैक्षिक सामग्री उपलब्ध गराएको छ। अहिले विद्यालयमा ३० जना विद्यार्थी भर्ना भएको विधालयका शिक्षिका अस्मिता घलानले बताइन्।"
दुबईबाट डाइपरमा सुन लुकाएर ल्याउने कविता पक्राउ,काठमाडौं : भित्री बस्त्रमा ७७० ग्राम सुन लुकाएर ल्याउने एक महिला पक्राउ परेकी छन्। फ्लाई दुबईको उडानबाट काठमाडौं आएकी भक्तपुर८ सुकुलढोका बस्ने ५६ वर्षीया कविता श्रेष्ठ पक्राउ परेको त्रिभुवन विमानस्थल प्रहरीले जनाएको छ। प्रहरीका अनुसार श्रेष्ठले डाइपरमा सुनजस्तो देखिने अर्धठोस बस्तु लुकाइ छिपाइ ल्याएकी थिइन्। प्रहरीले श्रेष्ठलाई आवश्यक अनुसन्धान एवं कारबाहीको लागि त्रिभुवन विमानस्थल भन्सार कार्यालय गौचरमा बुझाइएको छ।
कुबेलामा गण्डकीका मुख्यमन्त्री पोखरेलसहित जम्बो टोली मुस्ताङमा,"जोमसोम : मुख्यमन्त्री कृष्णचन्द्र नेपाली पोखरेलसहित गण्डकी प्रदेश सरकारका एक दर्जन बढी जम्बो टोली शुक्रबार हिमाली जिल्ला मुस्ताङ आइपुगेको छ। आसन्न संघीय तथा प्रादेशिक निर्वाचनको मिति घोषणा भइसकेको अवस्थामा कार्यकाल सकिँदै गर्दा गण्डकीका मुख्यमन्त्री पोखरेलसहितको जम्बो टोली मुस्ताङ आइपुगेका हुन्। मुख्यमन्त्री पोखरेलसहित प्रदेश आन्तरिक मामिला मन्त्री दोबाटे विक, मुख्य मन्त्रीका राजनीतिक सल्लाहाकार खड्गबहादुर कमाल, मुख्य मन्त्री तथा मन्त्रिपरिषद् कार्यालयका सचिव रामप्रसाद आचार्य र प्रदेश सभा सदस्य बिष्णुप्रसाद लामिछानेसहितको टोली मुस्ताङ आइपुगेको हो। टोलीले शुक्रबार बिहान हतारहतार प्रसिद्ध धार्मिकस्थल मुक्तिनाथ मन्दिरको दर्शन गरी जोमसोम फर्किएको थियो। यसअघि जिल्ला प्रशासन कार्यालयको समन्वयमा शुक्रबार जिसस सभाहलमा बिहान १० बजे तय गरिएको पूर्वनिर्धारित कार्यक्रममा समेत मुख्य मन्त्री पोखरेल एक घण्टा ढिला गरी पुगे। शुक्रबारनै उत्तरी कोरला नाकाको भ्रमण गर्ने कार्यतालिका रहेको मुख्य मन्त्रीका प्रेस संयोजक भरत कोइरालाले जानकारी दिए। टोलीले मुस्ताङमा आर्थिक, सामाजिक र भौतिक विकासमा भइरहेको प्रगति, समस्या चुनौती र समाधानका विषयमा जोमसोममा जिल्लास्थित कार्यालय प्रमुख र जनप्रतिनिधिहरूको धारणा बुझ्न अन्तरक्रिया कार्यक्रमको आयोजना गरेको थियो। मुख्य मन्त्री पोखरेललाई मुस्ताङ प्रहरीले सलामी अर्पण गरेको थियो। टोलीको मुस्ताङ भ्रमण बेमौसमे बाजा जस्तै भएको मुस्ताङका संघीय सांसद प्रेमप्रसाद तुलाचनले बताए। जोमसोममा आयोजित मुख्यमन्त्री सम्मिलित कार्यक्रममा सहभागी सांसद तुलाचनले मुख्यमन्त्री र मुस्ताङका कार्यालय प्रमुख र जनप्रतिनिधिसँग छलफल तथा अन्तरक्रिया भएको जानकारी दिए। 'उहाँ मुख्यमन्त्री भएको धेरै समय भइसक्यो, तर कार्यकाल सकिँदै गर्दा उहाँ मुस्ताङ आउनुभयो, सांसद तुलाचनले भने,' निर्वाचिनको मिति घोषणा भइसकेको छ, यो बेला उहाँको मुस्ताङको भ्रमण कुनै सार्थकता छैन।' सांसद तुलाचनले गण्डकी प्रदेशले नीति तथा कार्यक्रम बजेट ल्याइसकेको र यो बेलाको भ्रमणले मुस्ताङको विकासमा कुनै योगदान नदिने दावी गरे। मुस्ताङको वस्तुगत अवस्था बुझ्ने र कोरला नाका र मुक्तिनाथ भ्रमण गर्ने उद्देश्यले मात्र मुख्यमन्त्री पोखरेलको टोली मुस्ताङ आएको सांसद तुलाचनले उल्लेख गरे। यता, मुख्यमन्त्री तथा मन्त्रिपरिषद् कार्यालयका सचिव रामप्रसाद आचार्यले मुख्यमन्त्रीको मुस्ताङ भ्रमण पूर्व घोषित कार्यतालिका भएकाले ढिलै भएपनि मुस्ताङ आएको जानकारी दिए। 'मुख्यमन्त्री पोखरेल पहिल्यै मुस्ताङ आउन खोज्नु भएको थियो, विभिन्न कारण र व्यस्तताले उहाँ आउन पाउनु भएको थिएन, सचिव आचार्यले भने, मुस्ताङका समस्या र चुनौतीलाई सम्बोधन हुन गरी मुख्यमन्त्री यहाँ पाल्नु भएको हो, यो भ्रमणमा शंका गर्नु हुँदैन।' यसअघि जिसस सभाहलमा आयोजित कार्यक्रममा मुख्यमन्त्री पोखरेलले जिल्लास्थित कार्यालय प्रमुखहरूलाई सरकारी कार्यसम्पादन सेवामैत्री बनाउन निर्देशन दिएका छन्। मुख्यमन्त्री पोखरेलले प्रादेशिक अधिकारलाई संघीय सरकारले नियमन गर्न खोजेको आरोप लगाए। आन्तरिक मामिला मन्त्री दोबाटे विकले प्रदेशअन्तर्गतका १६ वटा प्रहरी चौकी भवन बनाउन टेन्डर भइ काम अघि बढाएको र कतिपय सम्पन्न भइसकेको जानकारी दिए। चालु वर्ष प्रदेश प्रहरी अस्पताल बनाउन बजेट विनियोजन भएको मन्त्री विकले बताए। 'प्रदेशभर जम्मा ७ सय प्रहरी र २२ सय सशस्त्र प्रहरी छन्, मन्त्री दोबाटेले भने, 'यो प्रदेशका लागि अपुग हो, प्रदेश प्रहरी संयाजन र दरबन्दी कायम गर्न संघको ध्यानाकर्षण गराएका छौं।' उनले जिल्लामा हुने विपदका घटनामा प्रहरी, प्रशासन र स्थानीय तहले मुचुल्का उठाएर जानकारी गराएर विपद् सहयोगका लागि प्रदेशले बजेट उपलब्ध गराउने उल्लेख गरे। मुस्ताङका संघीय सांसद तुलाचनले नेपाल एक चीन नीतिप्रति प्रतिवद्ध हुन नसकेसम्म कोरलानाका नखुल्ने दावी गरे। उनले कोभिडका कारण विगत तीन वर्षदेखि कोरला व्यापार मेला ठप्प रहेको र त्यसका लागि आफूले पटक पटक पहल गरेको जनाए।"
क्यान्टिनको खाजाले ३४ विद्यार्थी बिरामी,"झापा : झापाको मेचीनगर नगरपालिका ६ स्थित काँकडभिट्टा माध्यमिक विद्यालय अध्ययनरत ३४ जना विद्यार्थी फुड पोइजनका कारण एकै पटक बिरामी परेका छन्। उनीहरूको मेची अस्पताल भद्रपुरमा उपचार भइरहेको छ। काँकडभिट्टा माविभित्र सञ्चालित क्यानटिन (चमेना गृह)मा खाजा खाएको आधा घण्टापछि विद्यार्थी एकाएक बिरामी पर्न थालेको विद्यालयका प्रधानाध्यापक हरि न्यौपानेले जानकारी दिए। विद्यार्थी बिरामी पर्न थालेपछि उनीहरूलाई तत्काल स्थानीय मेडिकलमा उपचारका लागि लगिएको र थप स्वास्थ्यमा समस्या देखिएपछि मेची अस्पताल ल्याएको प्रधानाध्यापक न्यौपानेले बताए। कक्षा १ देखि ६ सम्मका विद्यार्थीमा फुड पोइजनको लक्षण देखिएको बताउँदै प्रधानाध्यापक न्यौपानेले भने, विद्यार्थीले क्यानटिनमा गएर छोला र मुरै खाएका थिए, टिफिन टाइममा खाजा खाएको केही समयपछि विद्यार्थीको पेट दुख्न थाल्यो। एकैपटक धेरै विद्यार्थी बिरामी भएर अस्पताल पुगेपछि आकस्मिक कक्षका स्वास्थ्यकर्मीलाई उपचार गराउन सकस भएको थियो। विद्यार्थीलाई आकस्मिक कक्षको भुईँमा राखेर पनि स्वास्थ्यकर्मीले उपचार गराउनु परेको थियो। अस्पतालमा ल्याएपछि अहिले सबै विद्यार्थीको स्वास्थ्य अवस्था सामान्य रहेको अस्पतालका मेडिकल अफिसर कृष्णकुमार साहले जानकारी दिए। फुड पोइजनको लक्षण खानाको विषाक्तता, प्रदूषित खाने कुराको मात्रा र संक्रमित ब्याक्टेरियाका कारण हुन्छ। त्यसपछि बान्ता हुने, वाकवाकी लाग्ने, पखाला लाग्ने, पेट दुख्ने लक्षण देखिन्छ। अस्पतालमा आएका विद्यार्थीको पेट दुख्ने बाहेक अन्य लक्षण नदेखिएको मेडिकल अफिसर साहको भनाइ छ। सबै विद्यार्थीको स्वास्थ्य अवस्थामा सामान्य छ। उपचारपछि बेलुका डिस्चार्ज गरिदिएको उनले बताए।"
डोजर लिएर बालेन राहदानी विभागमा,"काठमाडौं : काठमाडौं महानगरपालिकाका मेयर बालेन्द्र शाहले अनधिकृत संरचना हटाउने अभियानलाई शुक्रबार पनि जारी राखेका छन्। शुक्रबार बालेनसहितको टोली त्रिपुरेश्वरस्थित राहदानी विभाग पुगेको छ। महानगरले अनाधिकृत संरचना भत्काउन ३५ दिने सूचना जारी गरेको थियो। तर, कार्यान्वयन नभएपछि महानगर एक्सनमा उत्रिएको छ। यसअघि बिहीबार नयाँ बानेश्वरस्थित अल्फाबिटाले अनधिकृतरूपमा बनाएको संरचना महानगरपालिकाले भत्काएको थियो। नक्साविपरीत संरचना बनाएको भन्दै महानगरपालिकाका मेयर शाहको नेतृत्वको संरचना भत्काएको हो। अल्फाबिटाले अनधिकृतरूपमा फार्मेसी सञ्चालन गर्दै आएको थियो। ३५ दिने सूचना टाँस गर्दा पनि संरचना हटाउन नमानेपछि बालेन्द्र दलबलसहित बिहीबार अल्फाबिटा पुगेका थिए। त्यहाँ पुग्दा सञ्चालकले नक्सा देखाउन आग्रह गरेका थिए।"
नक्कली मदिरा उत्पादन गरी बिक्रीवितरण गर्ने पाँच पक्राउ,"काठमाडौं : प्रहरीले नक्कली मदिरा उत्पादन गरि बिक्रीवितरण गर्ने गिरोहका पाँच जनालाई पक्राउ गरेको छ। पक्राउ पर्नेमा हरि वली, भगवान बस्नेत, बिशाल वली, मनोज खत्री र गोपी श्रेष्ठ रहेका छन्। जिल्ला प्रहरी परिसर काठमाडौंले शुक्रबार पत्रकार सम्मेलन गर्दै बरामद भएका विभिन्न ब्राण्डका नक्कली मदिरासहित पक्राउ परेकाहरूलाई सार्वजनिक गरेको हो। कोटेश्वरमा विभिन्न ब्राण्डका नक्कली मदिराको बिक्रीवितरण हुने गरेको सूचनाका आधारमा अनुसन्धान गर्दा हरि वली भन्ने व्यक्तिको संलग्नता पाइएको र निजको डेराबाट डबल ब्ल्याक, ब्ल्याक लेबल लगायतका मदिराहरू चार कार्टुन सिल प्याक गरिएको अवस्थामा भेटिएको प्रहरीले जनाएको छ। उनीसँग सोधपुछ गर्दा नक्कली मदिरा उत्पादन गर्ने मुख्य व्यक्ति र अन्य तीन जनाको पहिचान भएको थियो। फ्याक्ट्री भक्तपुरको दुवाकोटमा रहेको खुलेपछि उत्पादनकर्ता भगवान बस्नेत समेतलाई नियन्त्रणमा लिएर फ्याक्ट्रीमा प्रहरीले छापा मारेको थियो। छापा मार्दा ठूलो परिमाणको नक्कली मदिरा बरामद भएको प्रहरी परिसर काठमाडौंका प्रमुख प्रहरी वरिष्ठ उपरीक्षक भरत बहादुर बोहोराले जानकारी दिए। उक्त मदिरा नाइट क्लव, मदिराका डिलर, डान्सवारमा माग हुने र उत्पादन गरी बिक्रीका लागि पठाइने गरेको प्रहरीले जनाएको छ। पक्राउ लाई कालोबजारी तथा केही अन्य सामाजिक अपराध तथा सजाय ऐन कसुरमा जिल्ला प्रशासन कार्यालय काठमाडौंबाट सात दिन म्याद थप गरी अनुसन्धान भइरहेको प्रहरीले जानकारी दिएको छ।"
वेटिङ रुममा प्रयोग भएको राहदानी विभागको पार्किङ खाली गराइयो,"काठमाडौं : काठमाडौं महानगरपालिकाले राहदानी विभागको पार्किङमा रहेका अवैध संरचना हटाएको छ। विभागको अन्डर ग्राउण्ड पार्किङमलाई वेटिङ रुमका रूपमा प्रयोग भएपछि त्यहाँ भएका संरचनाहरू हटाएको हो। शुक्रबार दिउँसो नगर बल प्रहरी, महानगरीय ट्राफिक प्रहरीसँगको सहकार्यमा त्रिपुरेश्वरस्थित राहदानी विभाग पुगेको थियो। विभागको पार्किङका लागि बनाइएको बेसमेन्टमा कार्यालय राखिएको पाइएको छ। जसकारण सवारी पार्किङ अव्यवस्थित बनेको छ। सेवाग्राहीलाई विभाग परिसरमा पार्किङको सुविधा नहुँदा ट्राफिक व्यवस्थापन सकस बन्दै गएको छ। काठमाडौं महानगर प्रहरी बलका प्रमुख राजुनाथ पाण्डेले विभागको बेसमेन्टमा पार्किङ नभएको बताए। उनले भने, 'पार्किङ अन्य प्रयोजनमा प्रयोग भएको पाइयो। त्यहि भएर महानगरको टोली विभाग पुगेको हो।' महानगरले त्यस स्थानमा राखेका कुर्सीहरू हटाउन निर्देशन दिएको छ। अन्डरग्राउड पार्किङमा रहेका कुर्सीहरु महानगरले हटाएको छ। विभागले बनाएको बेसमेन्ट अन्य प्रयोजन अर्थात सेवाग्राही बस्ने स्थानका रूपमा प्रयोग गरिएको छ। महानगरले अनाधिकृत संरचना भत्काउन ३५ दिने सूचना जारी गरेको थियो। यसअघि बिहीबार नयाँ बानेश्वरस्थित अल्फाबिटाले अनधिकृतरूपमा बनाएको संरचना काठमाडौं महानगरपालिकाले भत्काएको थियो। नक्साविपरित संरचना बनाएको भन्दै महानगरपालिकाका मेयर बालेन्द्र साहको नेतृत्वको संरचना भत्काएको हो। अल्फाबिटाले अनधिकृतरूपमा फार्मेसी सञ्चलान गर्दै आएको थियो। ३५ दिने सूचना टाँस गर्दा पनि संरचना हटाउन नमानेपछि बालेन्द्र दलबलसहित बिहीबार अल्फाबिटा पुगेका थिए। त्यहाँ पुग्दा सञ्चालकले नक्सा देखाउन आग्रह गरेका थिए।"
मुस्ताङमा लटरम्म स्याउ (तस्बिरसहित),"जोमसोम : हिमालपारिको जिल्ला मुस्ताङका फाँटमा लटरम्म स्याउ फलेका छन्। पाकेर राताम्मे स्याउका दानाले हाँगा नुहिएर भुइँसम्मै पुगेको छ। स्याउले भरिभराउ बगैंचाले यहाँ आउने पर्यटकलाई मोहित बनाएको छ। भदौ लागेसँगै मुस्ताङमा पर्यटकको उपस्थिति बाक्लिन थालेको छ। यहाँ आउने आन्तरिक तथा बाह्य पर्यटकले विभिन्न स्थानको स्याउ बगैंचा अवलोकन गर्छन्। फोटो खिच्छन्। टिकटक बनाउँछन्। दैनिक सयभन्दा बढी पर्यटक स्याउ बगैंचामा फोटो खिच्न आउने गरेको घरपझोङ२ का वडाध्यक्ष तथा किसान मानबहादुर हिराचनले बताए। यसवर्ष फल पनि राम्रो छ, उनले भने, गाउँमा छुट्टै रौनक छ। समुद्री सतहदेखि २ हजार ५ सय मिटरभन्दा माथिको उचाइमा स्याउ खेती गरिन्छ। चिसो हावापानी र हिउँले सिञ्चित यहाँको स्याउ गुणस्तरीय तथा स्वादिलो हुने गर्छ। सहर, बजारका स्याउ पारखी मुस्ताङको स्याउ भन्नेबित्तिकै हुरुक्कै हुन्छन्। यहाँको स्याउको पृथक् ब्रान्ड बनिसकेको हिराचनले बताए। बजारमा मुस्ताङको नाम बेचेर अरू ठाउँको स्याउ बिक्री हुने गरेको उनले बताए। स्याउको ब्रान्ड कायम राख्न स्याउ जोन, कृषि ज्ञान केन्द्र र जिसस मुस्ताङले स्याउ टिप्ने कार्यतालिका तोकेका छन्। यस वर्ष पनि भदौ २५ सम्म उच्चघनत्व प्रविधिमा आधारित गाला र किङरुट जातको स्याउ टिप्न पाइने र अन्य जातका स्याउ भदौ २५ गतेपछि टिप्नुपर्ने नियम राखिएको छ। अहिले किसान उच्च घनत्व प्रविधिमा आधारित गाला जातका स्याउ टिप्न व्यस्त छन्। मुस्ताङका पाँचवटै स्थानीय तहमा स्याउ खेती विस्तार भएको छ। गत वर्ष १ हजार ५ सय ४० हेक्टर जमिनमा स्याउ खेती विस्तार भएको थियो। यस वर्ष थप ३५ हेक्टरमा लगाइएको कृषि ज्ञान केन्द्र मुस्ताङले जनाएको छ। ३८ हेक्टर जमिनमा उच्चघनत्व प्रविधिमा आधारित स्याउ खेती विस्तार भएको केन्द्रका प्रमुख प्रकाश बस्ताकोटीले बताए। परम्परागत स्याउले फल दिन दसौं वर्ष लाग्ने र उच्च घनत्वको बिरुवाले लगाएको पहिलो वर्षमै फल दिन्छ। त्यसैले किसानमा उच्च घनत्वको स्याउ खेतीतर्फ आकर्षण बढ्दै गएको बस्ताकोटीले उल्लेख गरे। २०७२ सालमा मनाङ एग्रो फार्मले उच्च घनत्व प्रविधिमा आधारित स्याउ भित्र्याएपछि यो प्रविधि मुस्ताङमा भित्रिएको हो। यो प्रविधि सफल भएको छ। मुस्ताङमा १ हजार ५ सय ३७ हेक्टरमा परम्परागत रैथाने स्याउ लगाइएको छ। खेर गइरहेको बाँझो जग्गा र बगरमा पछिल्लो समय सामूहिक र व्यक्तिगत रूपमा उच्च घनत्व प्रविधिमा आधारित स्याउ खेती गरिएको छ। उच्च घनत्व प्रविधिमा आधारित गाला, फुजी, किङरुट, गोल्डेन डेलिसियस र जोना प्रिन्स गरी पाँच जातका स्याउ बिरुवा रोपिएको ज्ञान केन्द्रले बताएको छ। गण्डकी सरकारले मुस्ताङमा इटालीबाट ल्याइएको ९८ हजार ५ सय थान उच्चघनत्व प्रविधिमा आधारित स्याउका बिरुवा ७५ प्रतिशत अनुदानमा वितरण गरेको छ। यस्तै स्याउ जोन मुस्ताङले पनि १८ हजार ५ सय थान उच्च घनत्वको स्याउ बिरुवा ५० प्रतिशत अनुदानमा वितरण गरिसकेको छ । मुस्ताङमा रैथाने जातका तीन दर्जन प्रजाति स्याउमध्ये रेडडेलिसियस, रोयल डेलिसियस, रिचारेड डेलिसियस र गोल्डेन डेलिसियस जातका स्याउ लगाइएका छन्। यस वर्ष वर्षा कम भएकाले स्याउमा लाग्ने रोग संक्रमण देखिएको छैन। यहाँको स्याउ हरितालिका तिज, दसैं र तिहारका समयमा धेरै बिक्री हुन्छ। बिक्री नभए कोल्ड स्टोरमा राख्नुपर्छ। तर, कोल्ड स्टोर नहुँदा किसान मर्कामा पर्ने गरेका छन्। मुस्ताङमा चालू वर्ष १५ प्रतिशत स्याउ उत्पादन वृद्धि हुने कृषि ज्ञान केन्द्र मुस्ताङले प्रारम्भिक अनुमान गरेको छ । केन्द्रका अनुसार स्याउ उत्पादनको क्षेत्र वृद्धि हुँदै गइरहेको र यस वर्ष मौसम अनुकूलित रहेकाले स्याउ उत्पादन वृद्धि हुने सम्भावना रहेको केन्द्रले जनाएको छ। मुस्ताङका पाँचवटै स्थानीय तह गरी कुल ५ सय ८० हेक्टर जमिनमा लगाइएको स्याउले उत्पादन दिने गरेको जनाइएको छ । मुस्ताङमा स्याउ खरिद गर्न जिल्ला बाहिरका व्यापारीहरू भदौ लागेपछि मुस्ताङ आउने गर्छन्। मुस्ताङमा झन्डै ८० प्रतिशत स्याउ व्यापारीहरूले पोखराकाठमाडांै पुयाउने गर्छन् भने बाँकी स्याउ जिल्लामा खपत हुन्छ। मुस्ताङ आउने पर्यटकले कोसेलीको रूपमा स्याउ खरिद गर्छन्। यस्तै, बगंैचामा खेर गएका र कमसल स्याउहरूको ब्रान्डी, जुस, जाम, सुकुटी आदि बनाउँछन्। मुस्ताङमा स्याउको ब्रान्डी बनाउने ६ वटा डिस्टिलरी सञ्चालनमा छ ।"
कुमार खड्गविक्रमले ३६ वर्षअघि हडपेका थिए सार्वजनिक जग्गा,"काठमाडौं : तत्कालीन राजपरिवारका ज्वाइँ कुमार खड्गविक्रम शाहले २०४३ सालमा ठूलो मात्रामा सरकारी सार्वजनिक जग्गा हडपेको खुलेको छ। जनकपुरधामस्थित रत्नसागर मन्दिर र पिडारी चोक क्षेत्रमा पर्ने ८ बिघा १० कठ्ठा १२ धुर गुठी संस्थान र मालपोतका कर्मचारीलाई प्रलोभनमा पारी आफ्नो नाममा पारेको अख्तियार दुरुपयोग अनुसन्धान आयोगको अध्ययनले देखाएको छ। उक्त घटनाको ३६ वर्षपछि बिहीबार शाहसहित ३१ जनाविरुद्ध अख्तियारले विशेष अदालतमा भ्रष्टाचार मुद्दा चलाएको छ। तत्कालीन जनकपुर गुठी तहसिल तथा खर्च कार्यालयका तत्कालीन प्रमुख मधुप्रसाद बस्ताकोटी, मालपोत कार्यालय धनुषाका तत्कालीन नायबसुब्बा यमुनाप्रसाद पंजियार र मालपोतकै तत्कालीन खरिदार जगदेव कामतीलाई प्रतिवादी बनाइएको छ। उनीहरू चारै जनालाई २९ करोड ८८ लाख ८१ हजार ४ सय ३७ रुपैयाँ ५० का दरले बिगो कायम गरिएको छ। शाहबाहेक तीन जनालाई जरिवाना र कैद सजायको माग अख्तियारले गरेको छ। शाह भने नारायणहिटी दरबार हत्याकाण्ड २०५८ जेठ १९ मा मारिएका थिए। उनको मृत्यु भइसकेको हुँदा अपराधीसँगै अपराध मर्दछ भन्ने फौजदारी न्यायको सर्वमान्य सिद्धान्त रहेको अख्तियारको आरोपपत्रमा उल्लेख छ। यस्तै, मुलुकी फौजदारी कार्यविधि संहिता २०७४ को दफा १३३ र १५८ समेतको कानुनी व्यवस्थाबमोजिम उनलाई कैद र जरिवानाको सजाय हुन नसक्ने जनाइएको छ। तर, भ्रष्टाचार निवारण ऐन २०५९ को दफा ४६ तथा मुलुकी फौजदारी कार्यविधि संहिता २०७४ को दफा १३३ र १५८ बमोजिम मरेको व्यक्तिको हकमा समेत सरकारी वा निजी बिगो, क्षतिपूर्ति वा रकम भराउन सकिने कानुनी व्यवस्था रहेकोले, आरोपपत्रमा लेखिएको छ, साबिक भ्रष्टाचार निवारण ऐन, २०१७ को दफा ८ र प्रचलित भ्रष्टाचार निवारण ऐन, २०५९ को दफा ८ को उपदफा (४) बिगो रु २९,८८,८१,४३७।५० (अक्षरेपी उनन्तीस करोड अठासी लाख एकासी हजार चार सय सैंतीस रुपैयाँ पचास पैसा) निजको नाममा नै हाल रहेको कुनै सम्पत्तिबाट वा निजको नामबाट निजको हकवालाको नाममा सम्पत्ति गएको भए निजको हकवालसमेतबाट असुलउपर हुन मागदाबी लिइएको छ। तत्कालीन श्री ५ को सरकारका नाममा नापनक्सा भएको मसानघाट, बाटो र गौचरणको सरकारी सार्वजनिक जग्गा गुठी संस्थान र मालपोतका कर्मचारीको मिलेमतोमा पञ्चायतकालमै शाहको नाममा पास गरेको तथ्य खुलेको हो। अख्तियारमा उजुरी परेपछि भएको छानबिनका क्रममा २०४३ सालमै उक्त जग्गा गुठी लगत कायम गरी शाहको नाममा पुर्जा बनाएको भेटिएको छ। राजपरिवारको प्रभाव र प्रलोभनमा पारी सार्वजनिक जग्गालाई गुठी लगत कायम गरी शाहको नाममा पुर्जा बनाइदिएको अनुसन्धानमा देखिएको अख्तियारले जनाएको छ। अख्तियारका अनुसार धनुषाको साबिकको पिडारी गाविस५ का कित्ता नम्बर १३२ को २ बिघा १९ धुर, कित्ता नम्बर १३३ को १ बिघा ८ कठ्ठा १४ धुर, कित्ता नम्बर १३४ को १ बिघा ६ कठ्ठा ८ धुर, कित्ता नम्बर १३५ को २ बिघा १३ कठ्ठा १४ धुर र कित्ता नम्बर ६ को १ बिघा १ कठ्ठा ७ धुर अहिले अरू व्यक्तिका नाममा छन्। २०४३ सालमा तत्कालीन प्रमुख मालपोत अधिकृत शशीनारायणलाल दास, नायबसुब्बा यमुनाप्रसाद पंजियार र खरिदार जगदेव कामतीको संलग्नतामा मालपोत कार्यालय धनुषा जनकपुरधामले शाहको नाममा नामसारी गरी दर्ता गरेपछि सार्वजनिक जग्गा व्यक्तिमा सरेको हो। अख्तियारका सहसचिव एवं प्रवक्ता श्यामप्रसाद भण्डारीका अनुसार व्यक्तिविशेषका नाममा दर्ता कायम, नापनक्सा, हालसाबिक गर्ने गराउने गरी पत्राचार गर्ने, निर्णय गर्नका लागि गलत रायसहित टिप्पणी पेस गर्ने तथा स्वीकृत दिनेसमेतमा गैरकानुनी क्रियाकलापमा संलग्न भएको भेटिएको छ। बस्ताकोटीले सरकारको नाममा रहेको सार्वजनिक जग्गा शाहको नाममा दर्ता कायम हुने गरी मालपोत कार्यालय धनुषालाई पत्र लेखेको अनुसन्धानमा पाइएको छ। बस्ताकोटीविरुद्ध अख्तियारले उनीसँग २९ करोड ८८ लाख ८१ हजार बिगो मागदाबी गरेको छ। मालपोत कार्यालय धनुषाका तत्कालीन नायबसुब्बा यमुनाप्रसाद पंजियारविरुद्ध सरकारी स्वामित्वको जग्गा व्यक्तिको नाममा दर्ता गराएको आरोप छ। उनीसँग पनि २९ करोड ८८ लाख ८१ हजार बिगो मागदाबी गरिएको छ। मालपोत कार्यालय धनुषाका तत्कालीन खरिदार जगदेव कामतीसँग पनि २९ करोड ८८ लाख ८१ हजार बिगो मागदाबी गरिएको छ। २७ जनाबाट जग्गा जफत गर्नुपर्ने शाहका नामबाट अन्य व्यक्तिका नाममा जग्गा नामसारी भएको पाइएको छ। दिवसविक्रम शाह, विभाकुमारी यादव, राजकिशोर महासेठ, विमलादेवी, विजयकुमार मण्डल, चन्द्रकलाकुमारी देवी, त्रिफुलाकुमारी देवी, ललितादेवी यादव, नृपेन्द्र सिंह, रामपिनी साहलाई अख्तियारले प्रतिवादी बनाएको छ। यस्तै सज्ञानदेवी, पुष्पा सिंह, लक्ष्मी नारायण मि श्रा, नितुकुमारी झा, शर्मिला कुमारी, रणुकुमारी राय, नबलकिशोर यादव, जयकुमार गोइत, रिता देवी, सिकलीदेवी यादव, नविनकुमार झा, मनीषाकुमारी झा, मीना कर्ण, विपेन्द्रकुमार मि श्र, राधिकादेवी यादव, मोमिना वेगम र गजेन्द्र ठाकुरविरुद्ध पनि मुद्दा दायर गरिएको छ। शाहको नामबाट ती जग्गा जनकपुरका २७ जनाको नाममा नामसारी भएको अख्तियारले जनाएको छ। शाहको नाममा कायम गरिएपछि उक्त जग्गा बेचिबिखन भएको देखिन्छ। उनीहरूको नाममा रहेको सरकारी जग्गा जफत गरी सरकारकै नाममा कायम गराउन मागदाबी गरिएको छ। कसरी गयो शाहका नाममा जग्गा ? २०४३ सालमा राजाको प्रत्यक्ष शासन थियो। २०२५ असार ३० गते धनुषाको साबिक पिडारी ५ स्थित कित्ता नम्बर १३२ को २ बिघा १९ धुर र १३५ को २ बिघा १३ कठ्ठा ४ धुर पर्ती जग्गा गौचरणको नाममा नापी भएको थियो। त्यस्तै कित्ता नम्बर १३३ को १ बिघा ८ कठ्ठा १४ धुर जग्गा मसानघाट, कित्ता नम्बर १३४ को १ बिघा ६ कठ्ठा ८ धुर बाटोको नाम नापी भएको देखिन्छ। सोही गाविसको कित्ता नम्बर ६ को धानखेत १ बिघा १ कठ्ठा ७ धुर पनि २०२५ सालमा नै नापी गर्दा तत्कालीन श्री ५ को सरकारको नाममा कायम गरिएको थियो। पञ्चायतका अधिकारप्राप्त वडा सदस्य रामचन्द्र पाण्डेले यो प्रमाणित गरेको नापी कार्यालयको अभिलेखमा देखिन्छ। साबिक फिल्डबुकमा सरकारी सार्वजनिक जनाई कहीं कतै गुठीअन्तर्गतको जग्गा रहेको भनी उल्लेख थिएन। उक्त जग्गाहरू तत्कालीन जनकपुर गुठी तहसिल तथा खर्च कार्यालयका प्रमुख बस्ताकोटीले शाहका नाममा स्रेस्ता कायम गरिदिने मालपोत कार्यालय, धनुषालाई आफ्नो क्षेत्राधिकार नभएको विषयमा निर्णय गरी पत्राचार गरेका थिए। साबिक फिल्डबुकमा पर्ती, गौचरण, मसानघाट जनाइएका जग्गाहरू र किनं ६ क्षेफ११७ को जग्गाधनीको महल खाली रही कैफियतमा यो जग्गा फुलगेन साह सुडीको नम्बरी हो, सर्जमिनमा अनुपस्थित भएको भनी जनाइएको थियो। उक्त जग्गा तत्कालीन जनकपुर गुठी तहसिल तथा खर्च कार्यालयका प्रमुख बस्ताकोटीको दस्तखत भएको पत्र र गुठी संस्थान केन्द्रिय कार्यालयको आदेशानुसार कुमार खड्ग विक्रम शाहको नाममा दर्ता भएको देखिन्छ। अख्तियारले नापी कार्यालयबाट प्राप्त प्लट रजिस्टर तथा फिल्डबुक उतार किताब, अनुसन्धानको क्रममा संलग्न व्यक्तिको बयानसमेत लिएको थियो। त्यस आधारमा साबिक स्रोत तथा फिल्डमा समेत सरकारी तथा सार्वजनिक रूपमा प्रयोगमा रहेको जग्गाको २०४४४५ मा पुनः नाप नक्सा गर्दाको समयमा नापी गोश्वाराबाट खटिएको टोली प्रमुख चौमानसिंह थापा, निरीक्षक सीताराम साह र अमिन शिवकुमार मण्डलसमेतको टोलीले मालपोत कार्यालय, धनुषाको निर्णयलाई आधार मानी साविकमा सरकारी सार्वजनिक जनिएको जग्गालाई व्यक्तिविशेषको नाममा नाप नक्सा गरेको प्रस्ट देखिने अख्तियारले जनाएको छ। २०४३ साउन २८ को मालपोत कार्यालय, धनुषाको निर्णयलाई आधार मानी तत्कालीन प्रमुख मालपोत अधिकृत सूर्यकान्त झा, नायबसुब्बा हेमनाथ ढकाल र खरिदार गयाप्रसाद ठाकुरको प्रत्यक्ष संलग्नतामा मालपोत कार्यालय, धनुषाबाट २०५६ पुस १५ गते कुमार खड्गविक्रम शाहको नाममा हालसाबिक, दर्ता कायम गरेको अख्तियारले जनाएको छ। उनको हत्यापछि २०५८ असार २५ गते शाहको नामबाट दिवसविक्रम शाहको नाममा एकलौटी नामसारी दर्ता गर्ने गरी निर्णय भएको देखिन्छ। तत्कालीन मालपोत अधिकृत सोमनाथ भट्टराई, खरिदारद्वय नारायणबहादुर थापा र राजु उप्रेतीको प्रत्यक्ष संलग्नतामा मालपोत कार्यालय, धनुषा, जनकपुरधामको २०६१ साउन २५ मा दिवश विक्रम शाहको नाममा हालसाविक नामसारी दर्ता गर्ने गरी निर्णय गरेको अख्तियारले उल्लेख गरेको छ। परापूर्वकालदेखि नै पर्ती जग्गा यो जग्गा गुठीको नाम रहेको देखिँदैन। परापूर्वकालदेखि नै पर्तीको रूपमा रहेको बताइएको छ। गुठी संस्थानको २०२४ असोज २४ गतेको तत्कालिन जनकपुर मेनेजरी कार्यालयलाई लेखेको पत्रको बुँदा नंबर २ मा समेत रत्न सागर अस्थान तालुकको २००८ सालमा हवाई फिल्ड बनाउन सुरु भएको अन्तै बनी काम नलाग्ने भै पर्ती रहेको उल्लेख छ। मालपोत कार्यालय, धनुषाबाट गरिएको फिल्ड निरीक्षण तथा स्थलगत सर्जमिन मुचुल्का समेतबाट उपरोक्त जग्गा सार्वजनिक भोगचलनमा नै रहेको देखिन्छ। त्यहाँ रहेका विद्यालय, कवर्डहल, मसानघाट, बजार, फुटबल खेलकुद मैदान आदीबाट सार्वजनिक जग्गा रहेको प्रष्ट हुन्छ। मिसिल संलग्न फिल्डबुकमा कित्ता नंबर १३१ मा पर्ती ऐलानी उल्लेख छ। १३२ मा मसानघाट, १३३ मा बाटो र १३४ मा पर्ती उल्लेख छ। २०२५ असार ३० मा फिल्डबुकमा समेत सार्वजनिक सरोकारको जग्गा उल्लेख भएको देखिन्छ। साथै गुठी संस्थान सभाको २०२५ साल जेठ २८ गतेको बैठकको निर्णय नं२ मा रत्नसागर स्थान तालुकको जग्गा लेखिएको छ। तर, उक्त जग्गा पर्ती गौचरण नै रहेको र रत्नसागर स्थान तालुक भित्रको जग्गा नभई सार्वजनिक सरोकारको पर्ती गौचरण नै रहेको उल्लेख छ। पिडारी चोकस्थित करिब ८ विगाहा र रत्नसागर मन्दिरको नामको १० विगाहा जग्गासमेत दिवश विक्रम शाहले आफ्ना नाममा पास गरी सार्वजनिक जग्गा भोगचलन गरेको भन्ने उजुरी मालपोत कार्यालय धनुषाको २०४३ साल साउनको निर्णयमा साविक पिडारी गाविस ५ को कित्ता नं १३२, १३३, १३४, १३५ र ६ क्षेत्रफलमो क्रमशः २०१९, १०१४, १६८, २१३४ र ११७ गरी जम्मा क्षेत्रफल ८१०१२ बिगाहा जग्गा गुठी कार्यालयको सिफारीस बमोजिम लालपुर्जा उपलब्ध गराउन मालपोत कार्यालय, धनुषामा २०४३ साउन २८ मा निवेदन पेश गरेकोमा उल्लेखित जग्गा जनकपुर गुठी तहसिल तथा खर्च कार्यालय जनकपुरधामको चनं३७५ २०४३ साउन २८ को पत्रबाट गुठी संस्थान केन्द्रिय कार्यालयको २०४३ साल साउन २८ को आदेशानुसार कुमार खड्ग बिक्रम शाहको नाममा लगत कायम गरी मालपोत बुझिलिने भनि २०४३ साल साउन २८ को निर्णयानुसार लगत कायम गरी आर्थिक वर्ष ०४३०४४ को मालपोत समेत बुझिलिई श्रेष्ता कायम भएकोले कुमार खड्ग बिक्रम शाहका नाममा जग्गाधनी प्रमाण पूर्जा बनाईदिन मालपोत कार्यालय, धनुषामा लेखि पठाएको कुमार खड्ग बिक्रम शाहको नाममा जग्गाधनी दर्ता प्रमाण पूर्जा श्रेष्ता कायम गर्न मिति २०४३ साल साउन २८ मा निर्णय भएकोमा उक्त उल्लेखित जग्गा कुमार खडग बिक्रम शाहको नाममा कायम गर्नेगरी निर्णय गर्दा नेपाल सरकारको नामको श्रेष्ता खारेज गर्नेगरी निर्णय गरी नेपाल सरकारको स्वामित्वमा रहेको सरकारी, सार्वजनिक जग्गाहरू अनाधिकृत र बदनियतसाथ व्यक्तिको नाममा स्वामित्व श्रृजना गरी सरकारी, सार्वजनिक सम्पत्तिको हानीनोक्सानी गरेको भ्रष्टाचारजन्य कार्यको वारदात स्थापित हुन आयो। गुठी संस्थान संचालक समितीको निर्णयानुसार कुमार खड्ग विक्रम शाहको नाममा गुठी रैतानी नम्बरीमा दर्ता भई बुवा कुमार खड्ग विक्रम शाहको मृत्यु पश्चात उक्त जग्गा मेरो नाममा नामसारी भएको हो र उक्त जग्गा सार्वजनिक नभएको हुँदा मेरो नाममा भएकोले नेपाल सरकारको नाममा कायम हुनुपर्ने होइन भन्ने समेत व्यहोराको दिवश विक्रम शाहको बयान। सुरु नापी हुँदा कायम भएका क्षेत्रीय किताबमा उल्लेखित जग्गाको विरह महलमा पर्ति, गौचरण, बाटो, मसानघाट उल्लेख भएको देखिंदा उक्त जग्गा मध्ये कित्ता नंबर १३३ र १३४ मालपोत ऐन, २०३४ को दफा २ को (ख ३) बमोजिम सार्वजनिक जग्गा र कित्ता नं १३२ र १३५ को जग्गा मालपोत ऐन, २०३४ को दफा २ को (ख २) बमोजिम सरकारी जग्गा भएको देखिंदा उल्लेखित जग्गाहरू सरकारी सार्वजनिक जग्गाको रूपमा नापनक्सा भई सरकारी सार्वजनिक जग्गा भएको तथ्य निर्विवाद रूपमा पुष्टि हुन आयो। तत्कालिन श्री ५ को सरकारको नाममा श्रेष्ता बनिसकेको र कित्ता नं६ को जग्गा कसैको नाममा दर्ता रहेको नदेखिएको भन्ने समेत व्यहोरा खुलाई मोठ रोक्का भिडेको देखिएबाट उक्त जग्गा कसैको नाममा दर्ता नभएको भएता पनि गुठी कार्यालयको नाममा दर्ता कायम रहेको समेत कहिं कतैबाट देखिन नआई उल्लिखित जग्गाहरू सरकारी तथा सार्वजनिक जग्गा रहेको प्रष्ट हुँदाहुँदै तत्कालिन गुठी तहसिल तथा खर्च कार्यालय तथा मालपोत कार्यालय धनुषाका तत्कालिन कर्मचारीहरूले सरकारी सार्वजनिक प्रकृतिको जग्गा व्यक्ति विशेषको नाममा कायम हुने गरी दुषित निर्णय गरेको प्रष्ट हुन आयो।"
अमेरिका लैजाने भन्दै पैसा उठाउनेहरू पक्राउ,"काठमाडौं : नेपालबाटै ग्रिनकार्डसहित अमेरिका पठाइदिने भनी करोडौं रकम असुल्ने प्रेसिडेन्सियल इमिग्रेसन प्रालिका तीन सञ्चालक पक्राउ परेका छन्। अन्नपूर्ण पोस्ट्मा बुधबार अमेरिका सपनामा भ्रमपूर्ण व्यापार शीर्षकमा समाचार आएपछि प्रहरीले कम्पनीको गैरीधारास्थित कार्यालयमा त्यही दिन छापा मारेको होे। पक्राउ पर्नेमा कन्सल्टेन्सीका सञ्चालक ३५ वर्षका परविन राई, डेपुटी डाइरेक्टरद्वय ४६ वर्षका ओमकार गुप्ता र ३४ वर्षका सञ्जय तामाङ छन्। संखुवासभा सिलिचोङ गाउँपालिका२ का राई काठमाडौं सरस्वतीनगर, नवलपरासी रामग्राम नगरपालिका३ परासी बजारका गुप्ता गोठाटार र इलाम सूर्याेदय नगरपालिका११ करफोकका तामाङ बसुन्धारामा बस्दै आएका थिए। तीनै जनालाई शिक्षा ऐन, २०२८ र ठगीसम्बन्धी कसुरमा थप अनुसन्धान तथा कारबाहीका लागि जिल्ला प्रहरी परिसर टेकु पठाइएको उपत्यका अपराध अनुसन्धान कार्यालयका प्रवक्ता कृष्ण कोइरालाले बताए। उनका अनुसार उक्त कन्सल्टेन्सीका केही कागजपत्र नियन्त्रणमा लिइएको छ। प्रेसिडेन्सियल इमिग्रेसनका गतिविधि शंकास्पद देखिएपछि प्रहरीले निगरानी थालेको थियो। यो कन्सल्टेन्सीले शैक्षिक परामर्श दिने भनी कम्पनी दर्ता गरेको भए पनि शिक्षा मन्त्रालयको शैक्षिक परामर्श शाखाबाट कुनै पनि अनुमति लिएको नदेखिएको अनुसन्धानबाट खुलेको छ। कम्पनी दर्ता गर्दाको उद्देश्यविपरीत वैदेशिक रोजगारका लागि जापान, क्यानडा, तथा अमेरिकाको ग्रिनकार्ड शतप्रतिशत ग्यारेन्टीका साथ उपलब्ध गराउने भनी ठगी गर्दै आएको जनाइएको छ। अदक्ष कामदारका रुपमा अमेरिका जान इमिग्रेन्ट भिसा र ग्रिनकार्डको प्रक्रियाका लागि दुई वर्ष समय र ५० लाखसम्म पैसा लाग्ने भनी दुईतीन वर्षदेखि करोडौं रकम ठगी गर्दै आएको प्रहरीले जनाएको छ। यो कन्सल्टेन्सीले ९९९ प्रतिशतमा अमेरिकाको ग्रिनकार्ड नेपालमै उपलब्ध गराउने भन्दै पैसा असुल्दै आएको थियो। तर, अहिलेसम्म एक जना पनि पठाउन नसकेको उक्त कम्पनीले भिसा प्रक्रियाकै लागि दुईदेखि तीन वर्षसम्म लाग्ने बताउँदै आएको पाइएको थियो। सेवाग्राही बनी पुगेको अन्नपूर्ण पोस्ट्को टोलीलाई गुप्ताले अहिलेसम्म करिब ५० जनाबाट २५ लाखका दरले करिब १३ करोड रुपैयाँ उठाएको जानकारी दिएका थिए। उनले भनेका थिए, सबैले यसरी ढुक्क भएर पैसा लगानी गर्नुभएको छ। तपाईं पनि लगानी गरिहाल्नुस्। काम ९९९ प्रतिशत हुन्छ। अफिस पुग्ने जोकोहीलाई एउटा अनलाइन साइट देखाएर भिसा प्रक्रियाबारे बुझाउने गुप्ताले अफिसमा अमेरिकाको झन्डासमेत प्रयोग गरेका थिए। विदेश सपनामा ठगी धन्दा अमेरिका लैजाने भन्दै पैसा उठाउनेहरू पक्राउ"
