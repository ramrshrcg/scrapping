शीर्षक,विवरण
डीपीआरमा कमिसनको गन्ध,"कुनै पनि योजना निर्माण कार्य गर्नुपूर्व सम्भाव्यता अध्ययन, विस्तृत परियोजना प्रतिवेदन (डीपीआर) र गुरुयोजना अध्ययन प्रतिवेदन निर्माण गरिन्छ। सरकारी निकायबाट गरिने कामहरूका लागि यी कार्य गर्नु अनिवार्य सर्त हो। डीपीआरलगायत सम्भाव्यता अध्ययन र गुरुयोजना अध्ययनको काममा सरकारी निकायले प्रायः परामर्शदाताबाट सहयोग लिने गरेको छ। नयाँ काम गर्नुपूर्व डीपीआरलगायत सम्भाव्यता अध्ययनको काम गर्नैपर्ने प्रावधानका कारण सरकारी निकायले योजनाको उचित छनोट नगरी धमाधम यसो गर्ने गरेको छ। सबैभन्दा धेरै डीपीआरको काम हुने गरेको छ। यसको उदाहरणको रूपमा बागमती प्रदेशको भौतिक पूर्वाधार मन्त्रालयले तयार पारेको डीपीआरलाई लिन सकिन्छ। महालेखा परीक्षकको कार्यालयले नै बागमती प्रदेश प्रमुखको कार्यालयमा बुझाएको प्रतिवेदनमा मन्त्रालयले आर्थिक वर्ष २०७५०७६ देखि २०७७०७८ सम्ममात्र ४ सय १५ वटा डीपीआर बनाएकोमा दुई सयवटा कार्यान्वयनमै नआएको उल्लेख छ। ती डीपीआर तयार पार्न प्रदेश सरकारले ४० करोड रुपैयाँ खर्च गरेको छ। बनाएका डीपीआरअनुसार काम नभएकाबारे त प्रश्न त छँदैछ। त्यसमाथि डीपीआर निर्माणका लागि पनि मन्त्रालयदेखि मातहतका निकायहरूले राज्यको नीतिनियम छल्दै कमसल काम गरेको देखिन्छ। सार्वजनिक खरिद ऐन, २०६३ को दफा ८(२) मा प्रतिस्पर्धा सीमित हुनेगरी टुक्रा खरिद गर्न नहुने व्यवस्था छ। तर यो प्रावधान छलेर टेन्डरमार्फत गर्नुपर्ने डीपीआर निर्माणको कामसमेत बजेटलाई टुक्रा पारेर खरिद गर्नु नीतिगत भ्रष्टाचार हो। उक्त मन्त्रालयले आर्थिक वर्ष २०७७०७८ मा विभिन्न कार्यक्रमको सम्भाव्यता अध्ययन, डीपीआर, गुरुयोजना अध्ययन प्रतिवेदनलगायत परामर्श सेवामा ८७ प्याकेज बनाई ११ करोड ८९ लाख ७७ हजार खर्च गरेको छ। उक्त लगानीमा १ सय ४९ योजनाको डीपीआर प्रतिस्पर्धा सीमित हुनेगरी टुुक्राटुक्रा पारी अधिकांश परामर्शदातासँग जम्मा एक प्रतिशत वा सोभन्दा घटी अंकमा सम्झौता गरिएको छ। यसरी मन्त्रालयले बोलपत्र नगरी परामर्श सेवा खरिद गर्दा अघिल्लो आर्थिक वर्षमा मात्र करिब ५ करोड ९५ लाख ९६ हजार थप व्ययभार परेको महालेखाको प्रतिवेदनमा छ। सार्वजनिक खरिद नियमावलीमा सार्वजनिक निकायले २० लाखभन्दा बढीको खरिद गर्दा खुला बोलपत्रको माध्यमबाट गर्नुपर्ने व्यवस्था रहे पनि नियमको व्यवस्था विपरीत काम भएको छ। त्यसको उदाहरण काठमाडौं उपत्यका चक्रपथको एउटै कामलाई चार प्याकेज बनाई ६९ लाख ५९ हजार र पुष्पलाल प्रदेश चक्रपथको कार्यलाई तीन प्याकेजमा ५५ लाख ५० हजार भुक्तानी हुनु हो। त्यसमाथि कामै सुरु नभएको योजनाको समेत दोहोर्याएर डीपीआर निर्माणको काम भएको छ। आखिर किन यति धेरै डीपीआर निर्माणलाई सरकारी निकायहरूले प्राथमिकता दिने गरेको छ त ? शंकालु प्रश्न स्वाभाविक हो। प्राविधिक विषय भएकाले धेरैलाई डीपीआर भित्रको आन्तरिक विषय थाहा नहुने समस्या छ छँदैछ। त्यसमाथि डीपीआर निर्माण गर्दैमा कार्यान्वयनमा अनिवार्य जानुपर्ने प्रावधान छैन। कमिसनको लोभमा प्रत्येक वर्ष कार्यान्वयनमा समेत नआउने नयाँनयाँ योजनाको डीपीआर तयार पार्ने गरेको आरोप सरकारी निकायमाथि लाग्ने गरेको छ। बागमती प्रदेशको भौतिक पूर्वाधार विकास मन्त्रालयले डीपीआर गरेर थन्क्याएका दुई सय योजनाले यो आरोपलाई पुष्टि गर्न मद्दत पुगेको छ। डीपीआर गर्दा अपनाएको खरिद प्रक्रियामाथि महालेखाले उठाएको प्रश्न गम्भीर विषय हो। संघीय सरकारदेखि स्थानीय तहसम्म बर्सेनि अर्बौं रुपैयाँ डीपीआरको नाममा खर्च भइरहँदा त्यसको उपलब्धिबारे पनि समीक्षा गर्ने बेला भएको छ। जुनसुकै सरकारी निकायमा पनि डीपीआर निर्माणलाई प्राथमिकता दिने र उक्त योजना कार्यान्वयन गर्नेबारे चासो नदिने रोग छ। डीपीआर गर्नुपूर्व उक्त योजनाको लागि स्रोत सुनिश्चित गरेर मात्र काम अघि बढाउनुपर्ने हो। तर डीपीआर भएका योजनाहरूमा समेत लगानीको सुनिश्चितता छैन। डीपीआर भएका योजनाहरू पनि सबै कार्यान्वयनमा जाने उपयुक्त योजनाहरू छैनन्। त्यसैले सरकारी रकमको दुरुपयोग गर्दै भइरहेको यस्ता बदमासी रोक्न तीनै तहको सरकार गम्भीर हुन जरुरी छ। विशेषतः नयाँ संरचना भएकाले प्रदेश सरकारले आम जनताको मन जित्ने गरी नयाँनयाँ योजनाको काम अघि बढाउनुपर्ने हो। तर, यसरी डीपीआर बनाउँदै थन्क्याउँदै जाँदा आम नागरिकको प्रदेश सरकारप्रतिको वितृष्णा झन् बढ्दै जाने देखिन्छ। यस्ता प्रवृत्तिको अन्त्य गर्न स्रोत सुनिश्चित गरेर मात्र डीपीआरलगायत सम्भाव्यता अध्ययनको काम गर्ने र सम्भाव्यता अध्ययन भएका योजनाहरूको काम सकिएपछि मात्र नयाँ कामको डीपीआर र सम्भाव्यता अध्ययनको काम अघि बढाउन जरुरी छ। अन्यथा डीपीआर र सम्भाव्यता अध्ययनकै नाममा बर्सेनि राज्यको अर्बौं रुपैयाँ खेर गइरहनेछ।"
स्रोत नखुलेको साढे ४९ लाखसहित धावा प्रक्राउ,"काठमाडौं : स्रोत नखुलेको साढे ४९ लाखसहित एक जना पक्राउ परेका छन्। काठमाडौं६ भृकुटीचोकबाट ४९ लाख ५० हजार ५० रुपैयाँसहित २४ वर्षीय धावा घ्याल्चेन प्रक्राउ परेका हुन्। प्रहरी प्रभाग कपनबाट खटिएका प्रमुख प्रहरी सहायक निरीक्षक नवराज सापकोटा नेतृत्वको टोलीले उनीसँग रहेको झोलाबाट ३२ लाख ५० रुपैयाँ र उनको कोठामा खानतलासी गर्दा थप १७ लाख ५० हजार रुपैयाँ बरामद गरेको थियो। 'एनएस पल्सर मोटरसाईलबाट आएका धावा घ्याल्चेन शंकास्पद अवस्थामा फेला परेका थिए। कागजात माग्दा भाग्न खोजेपछि तत्कालै नियन्त्रणमा लिएका थियौं। उनीसँग रहेको झोलाभित्र ३२ लाख रुपैयाँ थियो। स्रोत माग्दा देखाउन सक्नुभएन,' उनले भने। प्रहरीले गोरखा घर भएका धावालाई बा९९प ७२०४ नम्बरको मोटरसाइकलसहित नियन्त्रणमा लिएको थियो। रकमको स्रोत खुलाउन नसकेपछि धावालाई नियन्त्रणमा लिइ अनुसन्धान गरिरहेको ट्राफिक प्रहरी प्रभाग कपनले जनाएको छ।"
राजनीतिक विचारधाराको भ्रष्टीकरण,"राजनीतिको सीधा सम्बन्ध राज्यसत्ता र सरकारका अंगनिकायहरूको कार्य सञ्चालन गर्नुसँग रहन्छ। सामान्यतः राजनीतिलाई राज्यको मूलनीतिको रूपमा चित्रण गरिन्छ। प्रसिद्ध ग्रिक दार्शनिक प्लेटो (ईशापूर्व ४२७३४७) ले उनको पुस्तक रिपब्लिकामा राजनीतिलाई आदर्श राज्यसँग जोडेर व्याख्या गरेका छन्। उनको काल्पनिकीको आदर्श राज्यमा कानुनी शासन, शासकको आदर्शात्मक भूमिका, उपयुक्त शिक्षा र साम्यवाद विशेषलाई उच्च महत्त्व दिइएको छ। दलीय व्यवस्थामा सबैजसो राजनीतिक दलले अलगअलग विचारधारा, सिद्धान्त र दर्शनप्रति विश्वास गर्छन्। उनीहरूले आफ्ना राजनीतिक दृष्टिकोण र आदर्शात्मक विचारधारालाई कार्यान्वयनमा बल पुग्ने किसिमका कार्यनीति, रणनीति तथा कार्यक्रमहरू तय गर्छन्। नेपालका राजनीतिक दलहरूले पनि फरकफरक राजनीतिक विचारधारालाई अँगालेको र सोहीअनुसारका कार्यक्रमहरू तय गरेको बताउँदै आएका छन्। नेपालमा बीसौं शताब्दीको मध्यदेखि राणा शासनलाई उन्मूलन गर्ने र प्रजातन्त्र स्थापना गर्ने मुख्य लक्ष्यलाई केन्द्रमा राखेर राजनीतिक दलहरू खुल्ने क्रम सुरु भए। त्यसताका मुलुक जहानियाँ निरंकुश व्यवस्था, परम्परागत सामाजिकसांस्कृतिक परिवेश, अविकास तथा अशिक्षाको दुष्चक्रभित्र कैद थियो। यद्यपि बाह्य विश्वसँगको सम्पर्कबाट टाढै रहनु परे पनि अधिकांश राजनीतिक नेतृत्वपंक्ति पार्टीगत विचारधारात्मक दृष्टिकोणप्रति भने स्पष्ट र पूर्णतः दृढ थियो। चालीसको दशकको अन्त्यसम्मै राजनीतिक दलहरू राजनीतिक आदर्श र विचारधाराप्रति निष्ठापूर्वक चट्टान झैं उभिरहे। प्रजातन्त्रको पुनस्र्थापनापश्चात् सत्तारोहणको उपक्रमसँगै दलहरूमा राजनीतिक सिद्धान्त, विचारधारा र दृष्टिकोणप्रति तीव्र गतिमा स्खलन सुरु हुन थाल्यो। प्रजातान्त्रिक समाजवादको भजन गाउँदै सबैभन्दा बढी सत्तागमन गरेको नेपाली कांग्रेसमा सत्ताशक्ति हडप्नकै खातिर पचासको दशकको सुरुआतमा पार्टीभित्रै गुटगत दरार पैदा भयो। पार्टीमा सन्त नेता मानिने कृष्णप्रसाद भट्टराई र सभापति गिरिजाप्रसाद कोइरालाबीचको अन्तरद्वन्द्वबाट विकसित भएको मनभेद संस्थागत रूपमै भुईं तहसम्म पुग्यो। कांग्रेसभित्र विकसित भएको उक्त आन्तरिक मतान्तर केवल सत्ता हत्याउनसँग सम्बन्धित अवैध गुटबन्दी मात्रै थियो। छत्तिसे र बहत्तरेका नाममा गरिएको कित्ताकाट सैद्धान्तिक, वैचारिक र कार्यक्रमप्रतिको असहमतिको विषय थिएन। अहिले पनि नेपाली कांग्रेसभित्र नयाँ संस्करण र नयाँ स्वरूपमा विचारहीन चरम् गुटबन्दी झन्झन् फस्टाउँदो क्रममै रहेको छ। कांग्रेसले राजनीतिक विचारधाराको रूपमा प्रजातान्त्रिक समाजवादलाई स्वीकार्दै आए पनि त्यो के हो ? कसरी प्राप्त गर्ने ? त्यस्तो राज्यको चरित्र कस्तो हुनेछ ? भन्ने सम्बन्धमा सतही कुरा गर्दै आएको छ। त्यसबारे पार्टीका घोषणापत्र र दस्तावेजहरूमा विस्तृत सैद्धान्तिक व्याख्या गरिएको छैन। कांग्रेसको आधिकारिक वेबपेजमा देशको आर्थिकसामाजिक रूपान्तरणका निम्ति प्रजातान्त्रिक समाजवाद नै पार्टीको विचारधारा हुने सन्दर्भ बाहेक थप खुलाइएको छैन। सायद कांग्रेसले भन्दै आएको प्रजातान्त्रिक समाजवाद पुँजीवादमार्फत प्राप्त हुने लोककल्याणकारी राज्यसत्ता नै होला। जहाँ निजी सम्पत्तिको अस्तित्वलाई राज्यले स्वीकार गरेको होस्। यसरी हामीकहाँ कांग्रेसजस्तो मुलुककै पुरानो राजनीतिक शक्तिको विचारधाराबारे अनुमान लगाउनुपर्ने विडम्बनापूर्ण स्थिति छ। नेपाली कांग्रेसका संस्थापक नेता बीपी कोइरालाद्वारा बीसौं शताब्दीको मध्यमा उल्लिखित प्रजातान्त्रिक समाजवादबारे उनका शिष्यहरू के कत्ति प्रष्ट होलान्, उनीहरू नै जानून्। कांग्रेसभित्र बौद्धिक व्यक्तित्वका रूपमा चिनिने मनमोहन भट्टराई, प्रदीप गिरी र नरहरि आचार्यहरूले समेत कम्युनिस्टहरूले भन्ने गरेको वैज्ञानिक समाजवाद र उनीहरूले जप्दै आएको प्रजातान्त्रिक समाजवादका बारेमा स्पष्ट भेद छुट्ट्याएको पाइँदैन। मानांै, लोककल्याणकारी राज्यसत्ताको स्थापना नै कांग्रेसको गन्तव्य रहेछ। यदि त्यसो हो भने लामो समयसम्म राज्यको नेतृत्व गरिरहँदा उसले लोककल्याणकारी राज्यको स्थापनामा बल पुग्ने कार्यक्रमहरू किन ल्याएन ? कांग्रेसले उदारवादी आर्थिक नीतिलाई ग्रहण गर्नेभन्दा बाहेक पुँजीवादी अर्थतन्त्रको विकास र विस्तारका लागि दीर्घकालीन महत्त्व राख्ने प्रभावकारी कदम चालेको देखिँदैन। देशमा सत्ताको नेतृत्वमा रहेर होस् वा संयुक्त सरकारमा सहभागी भएर नै किन नहोस्, तीन दशकभन्दा बढी कांग्रेस सरकारमा रह्यो। तर उसले आत्मनिर्भर अर्थतन्त्रको विकासका निम्ति आन्तरिक पुँजीको परिचालन र बाह्य पुँजी भित्र्याएर अधिकतम रोजगारीको सिर्जना गर्नेतर्फ ध्यान नै दिएन। स्थानीय, राष्ट्रिय र बहुराष्ट्रिय उद्योगहरूको स्थापना, विकास र विस्तार तथा कृषिको उत्पादकत्व वृद्धिका लागि यान्त्रिकीकरण एवं व्यवसायीकरण गर्नुपर्ने दायित्वबाट पनि उसैगरी बिमुख भयो। चालीसको दशकको अन्त्यसम्मै राजनीतिक दलहरू राजनीतिक आदर्श र विचारधाराप्रति निष्ठापूर्वक चट्टानझैं उभिरहे। प्रजातन्त्रको पुनस्र्थापनापछि सत्ताारोहणको उपक्रमसँगै तिनमा राजनीतिक सिद्धान्त, विचारधारा र दृष्टिकोणप्रति तीव्र गतिमा स्खलन सुरु हुन थाल्यो। गुणस्तरीय शिक्षा तथा स्वास्थ्य सेवा, आवासविहीनका लागि आवास, कमजोर वर्गका निम्ति खाद्यान्नको प्रबन्धलगायत सबालमा कांग्रेस नेतृत्वको शासनकालमा राज्यको न्यूनतम उपस्थितिसमेत कहीँ कतै देखिएन। बरू त्यसविपरीत उसले पञ्चायतकालमा राजाको प्रत्यक्षअप्रत्यक्ष पहलमा खोलिएका कयौं राष्ट्रिय उद्योगहरूको क्षमता वृद्धि गर्नुको सट्टा कौडीको मूल्यमा निजीकरण गर्ने कार्य गर्यो। फगत सत्ता प्राप्ति र निरन्तरताका निम्ति जस्तोसुकै सम्झौता गर्न तयार हुनु उसको मूल चरित्र नै बन्यो। कांग्रेसले प्रजातान्त्रिक समाजवादको जति दुहाइ दिए पनि सामन्तवादलाई प्रश्रय दिन र दलाल अर्थतन्त्रको विकास गर्नमै आफ्नो सम्पूर्ण शक्ति खर्चेको बारे दुनियाँ स्पष्ट छ। रोचक पक्ष त के छ भने नेकपा (माओवादी) संसद््को पहिलो दल हुँदै गर्दा नेकपा (एमाले)सँग सत्ता सहकार्य गर्ने र नेकपा (एमाले) पहिलो ठूलो दल बन्दै गर्दा माओवादीसँगै सत्ता सयर गर्दै आयो। बीपीको विचारद्वारा दीक्षित कांग्रेसले सत्ताका निम्ति राजनीतिक विचारधाराको त्याग गर्ने कार्य पक्कै सुहाउँदो विषय होइन। सत्ताका निम्ति राजनीतिक विचारधारालाई दाउमा राख्ने कार्य सिद्धान्तहीनताको पराकाष्ठा मात्रै नभई सैद्धान्तिक अराजकता नै हो। हुन त सामन्तवादको जगमा खडा भएको र राजतन्त्रको छत्रछायामा हुर्किएको कांग्रेसले सत्ताभोगका निम्ति राजनीतिक विचारधारा र निष्ठाको अवमूल्यन गर्नु आश्चर्यलाग्दो विषय नै भएन। संसद् विघटनपश्चात् सर्वोच्चको फैसलासँगै गठन भएको वामलोकतान्त्रिक गठबन्धन सरकारले बजेट निर्माण, नागरिकता विधेयक र एमसीसीजस्ता महŒवपूर्ण सवालमा निम्त्याएको अवाञ्छित कार्यले कांग्रेसभित्र रहेको राजनीतिक विचारधाराको अवसानलाई दर्शाउँछ। नेपालका मुख्य कम्युनिस्ट पार्टीहरूको चरित्र पनि रूपमा कांग्रेसभन्दा फरक रहे पनि सारमा खास भिन्न देखिँदैन। नेकपा (एमाले) र नेकपा (माओवादी केन्द्र) मुख्य दुई कम्युनिस्ट पार्टीले वैज्ञानिक समाजवादी राज्यसत्तालाई आफ्नो मूल गन्तव्य मान्दै आएका छन्। राजनीतिक विचारधाराका दृष्टिकोणले नेकपा (एमाले) ले माक्र्सवादलेनिनवादको जगमा टेकेर नेपाली समाजको विशिष्टतामा मदन भण्डारीद्वारा विकसित जनताको बहुदलीय जनवादलाई आफ्नो राजनीतिक सिद्धान्तको रूपमा अँगाल्दै आएको छ। नेकपा (एमाले)ले दलीय राजनीतिलाई पचासको दशकदेखि नै यही सैद्धान्तिक वैचारिक मार्गबाट अघि बढाउँदै आएको छ। यद्यपि २०५१ सालमा मनमोहन अधिकारी नेतृत्वकोे नेपालको पहिलो कम्युनिस्ट सरकारले आफ्नो गाउँ, आफैं बनाऔं र सामाजिक सुरक्षाजस्ता महŒवपूर्ण कार्यक्रमहरू लागू गरेभन्दा बाहेक एमालेले अन्य त्यस्ता प्रभावकारी ठोस कार्यक्रम सञ्चालन गरेको छैन। जसले समाजवादी व्यवस्थाका आधारहरू तय गर्न मद्दत गरून्। सत्ताकै खातिर नेपाली कांग्रेसजस्तो सामन्तवादीयथास्थितिवादी पार्टी नेतृत्वको सरकारमा एमाले सहभागी हुँदै आएको छ। रक्तपातपूर्ण क्रान्तिमा विश्वास गर्दै आएको दक्षिणपन्थी अवसरवादी माओवादी केन्द्रसँग पार्टी एकता नै गर्यो। यदाकदा राप्रपाजस्तो पुनरुत्थानवादी पश्चगमनकारी शक्तिसँग सहकार्यको हात बढाउँदै आएको छ। यस प्रवृत्तिले एमालेमा रहेको वैचारिकसैद्धान्तिक विचलनलाई मात्रै उजागर गर्दैन कि उसको सत्ता लोलुपतालाई पनि दर्शाउँछ। मुलुकमा समाजवादी व्यवस्थाको स्थापना नहुँदासम्म उदार अर्थतन्त्रलाई स्वीकार गर्न बाध्य रहेको बताउने नेकपा (एमाले)ले राष्ट्रिय पुँजीको विकास गरेको छ। साथै आत्मनिर्भर राष्ट्रिय अर्थतन्त्र निर्माणमा जोड दिने पार्टी नीति लिएको छ। तर पनि त्यसअनुरूपका खास कार्यक्रम सञ्चालन गरेको छैन। त्यसो हुँदा एमाले पनि सैद्धान्तिक वैचारिक विचलनको दिशामा रहेको बुझ्न कठिन छैन। अर्कोतर्फ, दसवर्षे सशस्त्र विद्रोहपश्चात् शान्तिपूर्ण संसदीय राजनीतिलाई स्वीकारेको माओवादी केन्द्र पनि माओ विचारधारालाई राजनीतिक दर्शनको रूपमा स्वीकार्दै आएको दावा गर्छ। संसद्वादलाई अस्वीकार गर्दागर्दै उसले १५ वर्षभन्दा बढीको समय बुर्जुवा सत्ताकै तर मारेर व्यतित गरिसकेको छ। त्यसका बाबजुद संसद्वाद संसदीय राजनीतिलाई उपयोग गर्ने रणनीति मात्रै हो भन्ने नैतिक साहस प्रचण्ड माओवादीलाई कसरी पलाएको होला, त्यो उनीहरूले नै जान्ने कुरा रह्यो। सत्ता, शक्ति र सम्पत्तिको मोहजालमा परेको माओवादी संसद्वादबाट सम्भवतः पछि हट्न सक्ने अवस्था देखिँदैन। माओवादीले पटकपटक सत्ताको बागडोर सम्हाल्दा पनि उत्पीडित, गरिब, किसान र मजदुर वर्गको मुक्ति हुने जनवादी कार्यक्रमहरू ल्याउन किन रुचि देखाएन ? उल्टै सत्ता मोहनीमा भुलेर राजनीतिक विचारधाराका दृष्टिले नजिकको वर्ग मित्रलाई दुश्मन करार गर्न पुग्यो। कुनै समय संसद्मा बहुमत प्राप्त माओवादी उत्पीडित तथा गरिब जनताका मुद्दाहरूबाट समयक्रमसँगै कोसौं टाढा मात्रै पुगेको छैन कि माक्र्सवादी दर्शनसँगै पूर्णतः सम्बन्धविच्छेद गरिसकेको छ। वर्ग शत्रुलाई मित्र स्वीकारेर सत्ताप्रति लिप्त हुँदै आएको नेकपा (माओवादी केन्द्र) दलीय आदर्श र विचारधाराबाट पूर्णतः च्यूत भइसकेकोमा सायदै कसैको विमति होला। यसरी पचासको दशकको सुरुआतीदेखि दलहरूमा सवार भएको सत्ताभोक असीको दशकसम्म आइपुग्दा झन्झन् बढ्दै गयो। तर उनीहरूमा राजनीतिक विचारधाराप्रतिको संकल्प र प्रतिबद्धतामा चाहिँ ह्वात्तै ह्रास आयो। दलहरूमा विकास भएका यस्ता विकृत व्यवहारले वैचारिक सैद्धान्तिक र निष्ठाको राजनीति चाहनेहरूका हकमा भयंकर पीडा थोपरिदियो। नेपालका दलहरूले राजनीतिक विचारधारालाई सत्ताभोग, राज्यको ढुकुटी एवं स्रोतको चरम् दोहन, अपराधको राजनीतकिरण र जनतामाथि दमन तथा लुटको अस्त्रको रूपमा निरन्तर प्रयोग गर्दै आएका छन्। प्लेटोका आदर्श राज्यमा हुनुपर्ने भनिएका विशेषताहरूको विल्कुल विपरीत अभ्यास नेपालमा हुँदै आएको छ। जहाँ न्याय प्रणाली यत्ति धेरै विकृत बनाइएको छ कि जसको खुलेआम किनबेच हुन्छ। शासकहरू देश र जनताप्रति रत्तिभर उत्तरदायी छैनन्। विश्वविद्यालयहरूलाई बेरोजगार उत्पादनका कारखाना बनाइएको छ। धनीगरिबबीच बढ्दै गएको व्यापक असमानताको खाडल पुर्नै नसक्ने अवस्थामा पुगेको छ। राजनीतिक दलहरूबाटै विचारधारा र दर्शनको दुहाइ दिँदै लोकतान्त्रिक गणतन्त्रमा कुकृत्य, भ्रष्टाचार र अपराधहरूको ग्राफ बढ््दै जानु चिन्ताको विषय हो। नेपाली जनता यिनै सैद्धान्तिक रूपमा विचलित र व्यावहारिक रूपमा गैरजिम्मेवार राजनीतिक दलहरूलाई पचासको दशकदेखि निरन्तर झेल्न अभिशप्त छन्। अन्त्यमा, राजनीतिक विचारधारात्मक दृष्टिकोण बेगरको सत्ता स्वार्थकेन्द्रित कार्यले मुलुकलाई सही दिशा प्रदान गर्ने सामथ्र्य राख्दैन। ढोंगी राजनीतिले दलहरूलाई सत्ताभोगको अवसर प्रदान गरे पनि दीर्घकालमा जनतामा राजनीति प्रणाली, पार्टी र विचारधाराप्रति नै घृणाभाव पैदा गराउने खतरा हुन्छ। हालैको स्थानीय निर्वाचनमा दलहरूको विरुद्ध र विकल्पमा देखिएको स्वतन्त्र राजनीतिको उदय पार्टीहरूले देखावटी रूपमा अवलम्बन गरेका विचारधारा एवं सत्तामोहप्रतिको कटाक्ष र व्यंग्यको मिश्रित प्रतिफल हो। सत्ता र शक्ति हत्याउन गरिने पाखण्ड राजनीतिले देश र जनताको हित गर्न सक्तैन। खासमा दलहरूमा देखिएको सैद्धान्तिक वैचारिक भ्रष्टीकरण समुन्नत, समतामूलक र न्यायमा आधारित आदर्शात्मक राज्यको परिकल्पना गर्नेहरूका निम्ति चरम लज्जाको विषय बन्न गएको छ। उनीहरू राजनीतिक सिद्धान्त, प्रतिबद्धता र व्यवहारका बीचमा देखिएको आकाश पातालको फरकले जनताको नजरमा नांगिँदै गए। यसरी दलहरूमा आएको आदर्श र मूल्यमान्यताप्रतिको विचलनले राजनीतिक मूल्य, हजारौं सहिदहरूको रगत तथा लोकतन्त्रको चरित्रमाथि मात्रै प्रश्न उठाइदिएको छैन। यसले प्लेटोको आदर्श राज्य र माक्र्स, माओ तथा बीपीहरूले परिकल्पना गरेका विचारधारात्मक दृष्टिकोणहरूको चीरहरण हुन पुगेको छ।"
डीपीआरमा कमिसनको गन्ध,"कुनै पनि योजना निर्माण कार्य गर्नुपूर्व सम्भाव्यता अध्ययन, विस्तृत परियोजना प्रतिवेदन (डीपीआर) र गुरुयोजना अध्ययन प्रतिवेदन निर्माण गरिन्छ। सरकारी निकायबाट गरिने कामहरूका लागि यी कार्य गर्नु अनिवार्य सर्त हो। डीपीआरलगायत सम्भाव्यता अध्ययन र गुरुयोजना अध्ययनको काममा सरकारी निकायले प्रायः परामर्शदाताबाट सहयोग लिने गरेको छ। नयाँ काम गर्नुपूर्व डीपीआरलगायत सम्भाव्यता अध्ययनको काम गर्नैपर्ने प्रावधानका कारण सरकारी निकायले योजनाको उचित छनोट नगरी धमाधम यसो गर्ने गरेको छ। सबैभन्दा धेरै डीपीआरको काम हुने गरेको छ। यसको उदाहरणको रूपमा बागमती प्रदेशको भौतिक पूर्वाधार मन्त्रालयले तयार पारेको डीपीआरलाई लिन सकिन्छ। महालेखा परीक्षकको कार्यालयले नै बागमती प्रदेश प्रमुखको कार्यालयमा बुझाएको प्रतिवेदनमा मन्त्रालयले आर्थिक वर्ष २०७५०७६ देखि २०७७०७८ सम्ममात्र ४ सय १५ वटा डीपीआर बनाएकोमा दुई सयवटा कार्यान्वयनमै नआएको उल्लेख छ। ती डीपीआर तयार पार्न प्रदेश सरकारले ४० करोड रुपैयाँ खर्च गरेको छ। बनाएका डीपीआरअनुसार काम नभएकाबारे त प्रश्न त छँदैछ। त्यसमाथि डीपीआर निर्माणका लागि पनि मन्त्रालयदेखि मातहतका निकायहरूले राज्यको नीतिनियम छल्दै कमसल काम गरेको देखिन्छ। सार्वजनिक खरिद ऐन, २०६३ को दफा ८(२) मा प्रतिस्पर्धा सीमित हुनेगरी टुक्रा खरिद गर्न नहुने व्यवस्था छ। तर यो प्रावधान छलेर टेन्डरमार्फत गर्नुपर्ने डीपीआर निर्माणको कामसमेत बजेटलाई टुक्रा पारेर खरिद गर्नु नीतिगत भ्रष्टाचार हो। उक्त मन्त्रालयले आर्थिक वर्ष २०७७०७८ मा विभिन्न कार्यक्रमको सम्भाव्यता अध्ययन, डीपीआर, गुरुयोजना अध्ययन प्रतिवेदनलगायत परामर्श सेवामा ८७ प्याकेज बनाई ११ करोड ८९ लाख ७७ हजार खर्च गरेको छ। उक्त लगानीमा १ सय ४९ योजनाको डीपीआर प्रतिस्पर्धा सीमित हुनेगरी टुुक्राटुक्रा पारी अधिकांश परामर्शदातासँग जम्मा एक प्रतिशत वा सोभन्दा घटी अंकमा सम्झौता गरिएको छ। यसरी मन्त्रालयले बोलपत्र नगरी परामर्श सेवा खरिद गर्दा अघिल्लो आर्थिक वर्षमा मात्र करिब ५ करोड ९५ लाख ९६ हजार थप व्ययभार परेको महालेखाको प्रतिवेदनमा छ। सार्वजनिक खरिद नियमावलीमा सार्वजनिक निकायले २० लाखभन्दा बढीको खरिद गर्दा खुला बोलपत्रको माध्यमबाट गर्नुपर्ने व्यवस्था रहे पनि नियमको व्यवस्था विपरीत काम भएको छ। त्यसको उदाहरण काठमाडौं उपत्यका चक्रपथको एउटै कामलाई चार प्याकेज बनाई ६९ लाख ५९ हजार र पुष्पलाल प्रदेश चक्रपथको कार्यलाई तीन प्याकेजमा ५५ लाख ५० हजार भुक्तानी हुनु हो। त्यसमाथि कामै सुरु नभएको योजनाको समेत दोहोर्याएर डीपीआर निर्माणको काम भएको छ। आखिर किन यति धेरै डीपीआर निर्माणलाई सरकारी निकायहरूले प्राथमिकता दिने गरेको छ त ? शंकालु प्रश्न स्वाभाविक हो। प्राविधिक विषय भएकाले धेरैलाई डीपीआर भित्रको आन्तरिक विषय थाहा नहुने समस्या छ छँदैछ। त्यसमाथि डीपीआर निर्माण गर्दैमा कार्यान्वयनमा अनिवार्य जानुपर्ने प्रावधान छैन। कमिसनको लोभमा प्रत्येक वर्ष कार्यान्वयनमा समेत नआउने नयाँनयाँ योजनाको डीपीआर तयार पार्ने गरेको आरोप सरकारी निकायमाथि लाग्ने गरेको छ। बागमती प्रदेशको भौतिक पूर्वाधार विकास मन्त्रालयले डीपीआर गरेर थन्क्याएका दुई सय योजनाले यो आरोपलाई पुष्टि गर्न मद्दत पुगेको छ। डीपीआर गर्दा अपनाएको खरिद प्रक्रियामाथि महालेखाले उठाएको प्रश्न गम्भीर विषय हो। संघीय सरकारदेखि स्थानीय तहसम्म बर्सेनि अर्बौं रुपैयाँ डीपीआरको नाममा खर्च भइरहँदा त्यसको उपलब्धिबारे पनि समीक्षा गर्ने बेला भएको छ। जुनसुकै सरकारी निकायमा पनि डीपीआर निर्माणलाई प्राथमिकता दिने र उक्त योजना कार्यान्वयन गर्नेबारे चासो नदिने रोग छ। डीपीआर गर्नुपूर्व उक्त योजनाको लागि स्रोत सुनिश्चित गरेर मात्र काम अघि बढाउनुपर्ने हो। तर डीपीआर भएका योजनाहरूमा समेत लगानीको सुनिश्चितता छैन। डीपीआर भएका योजनाहरू पनि सबै कार्यान्वयनमा जाने उपयुक्त योजनाहरू छैनन्। त्यसैले सरकारी रकमको दुरुपयोग गर्दै भइरहेको यस्ता बदमासी रोक्न तीनै तहको सरकार गम्भीर हुन जरुरी छ। विशेषतः नयाँ संरचना भएकाले प्रदेश सरकारले आम जनताको मन जित्ने गरी नयाँनयाँ योजनाको काम अघि बढाउनुपर्ने हो। तर, यसरी डीपीआर बनाउँदै थन्क्याउँदै जाँदा आम नागरिकको प्रदेश सरकारप्रतिको वितृष्णा झन् बढ्दै जाने देखिन्छ। यस्ता प्रवृत्तिको अन्त्य गर्न स्रोत सुनिश्चित गरेर मात्र डीपीआरलगायत सम्भाव्यता अध्ययनको काम गर्ने र सम्भाव्यता अध्ययन भएका योजनाहरूको काम सकिएपछि मात्र नयाँ कामको डीपीआर र सम्भाव्यता अध्ययनको काम अघि बढाउन जरुरी छ। अन्यथा डीपीआर र सम्भाव्यता अध्ययनकै नाममा बर्सेनि राज्यको अर्बौं रुपैयाँ खेर गइरहनेछ।"
बढ्दै निक्षेपको ब्याज,"काठमाडौं : बैंक तथा वित्तीय संस्थाले निक्षेपको ब्याजदर बढाउने भएका छन्। नेपाल राष्ट्र बैंकले मौद्रिक नीतिमार्फत बढाएका नीतिगत दर कार्यान्वयनमा ल्याउन भनेपछि ब्याजदर बढ्ने भएको हो। राष्ट्र बैंकले बुधबार एकीकृत निर्देशन संशोधन गर्दै नीतिगत दर थपेको हो। यसअन्तर्गत बैंकले भदौ १२ देखि अनिवार्य नगद अनुपातलाई ४ प्रतिशतमा राख्नु पर्नेछ। यसअघि ३ प्रतिशत थियो। यसैगरी, वैधानिक तरलता अनुपात (एसएलएफ) वाणिज्य बैंकलाई १२ प्रतिशत, विकास बैंक र वित्त कम्पनीलाई १० प्रतिशत कायम गर्नुपर्ने भएको छ। सो व्यवस्था भने पुस मसान्तदेखि लागू हुने भनिएको छ। सामान्यतया बैंकले निक्षेपमा दिने ब्याजदर मासिक रूपमा मात्र परिवर्तन गर्न सक्छन्। आगामी महिनाका लागि निक्षेपमा (स्वदेशी तथा विदेशी मुद्रा) लागू हुने ब्याजदरसम्बन्धी सूचना नेपाली महिना सुरु हुनुपूर्व प्रकाशित गरिसक्नुपर्छ। तर, राष्ट्र बैंकले तय गर्ने बैंक दर तथा नीतिगत दर परिवर्तन भएमा तत्काल ब्याजदर परिवर्तन गरी प्रकाशन गर्न सकिने भनेको छ। यसले बैंकिङको ५० अर्ब थप रकम बिनाप्रतिफल राष्ट्र बैंकको खातामा जाने नबिल बैंकका डेपुटी सीईओ मनोज ज्ञवालीको भनाइ छ। बैंकिङको मुनाफामा नकारात्मक असर पर्ने र सरकारको ऋणपत्रको ब्याजमा भार थपिने उनले बताए। यस्तै, बैंक विज्ञ अनलराज भट्टराई बैंकदरलगायत सबै बढ्नाले ब्याजदर बढ्ने बताउँछन्। यस्ले कर्जाको ब्याजदर बढ्छ। तरलता व्यवस्थापन त हुन्छ। बैंकले मुद्रा प्रदायक (मनी मार्केट)मा कडाइ गरेको छ। यसले कर्जाको माग कम गराउने देखिन्छ, उनले भने। यसैगरी केन्द्रीय बैंकले बैंकदर साढे ८ प्रतिशत पुर्याएको छ। जबकि गत आवमा ७ प्रतिशत मात्रै थियो। यद्यपि लामो समयदेखि बजारमा तरलता (लगानीयोग्य पुँजी) अभावका कारण सरकारी ऋणपत्रको ब्याजदर नै १० प्रतिशत नाघिसकेका बेला यो वृद्धि अपेक्षित नै भएको बैंकरहरू बताउँछन्। पूर्वगभर्नर चिरञ्जीवी नेपाल बैंकसँग अझैै पैसा ब्याक हुने बताए। राष्ट्र बैंकले खुला बजार स्थिरीकरण कोषको व्यवस्था गर्ने भएको छ। स्थायी तरलता सुविधामा सीमा कुल निक्षेपको एक प्रतिशत र बढीमा ६ दिन तोकिएको छ। राष्ट्र बैंकले निजी क्षेत्रलाई सूचना प्रविधि पार्क तथा औद्योगिक पार्क निर्माण गर्न कर्जा प्रवाह गर्दा सस्तो ब्याजदर पर्ने व्यवस्था गरेको छ। यसअनुसार अब सो प्रयोजनका लागि कर्जा दिँदा बैंकले आधार दरमा दुई प्रतिशत बिन्दुसम्म प्रिमियम थप गरी ब्याजदर निर्धारण गर्नु पर्नेछ। यसअघि यो व्यवस्था थिएन। यस्तै, दुई करोड रुपैयाँसम्मको खाद्यान्न उत्पादन, पशुपक्षी, मत्स्यपालन, निर्यातजन्य उद्योग, शतप्रतिशत स्वदेशी कच्चा पदार्थमा आधारित उत्पादनमूलक उद्योग, हस्तकला तथा सीपमूलक व्यवसाय एवम् उद्यम व्यवसाय (आयातसम्बन्धी व्यवसायबाहेक) सञ्चालनका लागि कर्जा प्रवाह गर्दा आधार दरमा दुई प्रतिशतसम्म मात्र थप गरी ऋणको ब्याज तोक्न निर्देशन दिएको छ। २० लाखसम्म कर्जा प्रवाह गर्दा सडक नभएको खेतीयोग्य जमिनलाई पनि बैंक तथा वित्तीय संस्थाले धितोका रूपमा स्वीकार गर्न सक्नेछन्। प्रत्येक शाखाले यस प्रकारको कर्जासम्बन्धी निवेदन प्राप्त भएको ७ कार्य दिनभित्र स्वीकृत गर्नुपर्ने र स्वीकृत हुन नसक्ने भएमा सो को स्पष्ट कारण उल्लेख गरी ग्राहकलाई लिखित जानकारी दिनु पर्नेछ। यससँगै, बैंक तथा वित्तीय संस्थाले लघुवित्तलाई विपन्न वर्ग कर्जाअन्तर्गत थोक कर्जा प्रवाह गर्दा आधार दरमा दुई प्रतिशत बिन्दुसम्म मात्र प्रिमियम थप गरी ब्याजदर निर्धारण गर्नु पर्नेछ। यसैगरी, बैंक तथा वित्तीय संस्थाबाट अधिकतम पाँच करोडसम्म कर्जा उपयोग गरेका उद्यम व्यवसायले २०७९ असार मसान्तसम्म तिर्नुपर्ने कर्जाको साँवा तथा ब्याज २०७९ असोज मसान्तसम्म भुक्तानी गरेमा थप हर्जाना नलाग्ने व्यवस्था मिलाउन भनिएको छ। राष्ट्र बैंकले घरजग्गा धितो कर्जामा कडाइ गरेको छ। घरजग्गा धितो राखी नयाँ कर्जा प्रवाह गर्दा, कर्जा थप वा कर्जा नवीकरण गर्दा कर्जा र सोको धितो सुरक्षणको चलनचल्तीको मूल्यबीचको अनुपात काठमाडौं उपत्यकाभित्र ३० प्रतिशत कायम गर्नु पर्नेछ। अन्य स्थानको हकमा बढीमा ४० प्रतिशतसम्म मात्र कायम गर्नु पर्नेछ। वाणिज्य बैंक एकापसमा गाभिने तथा प्राप्ति प्रक्रियामा सहभागी भई २०७९ पुस मसान्तभित्र एकीकृत कारोबार सञ्चालन गरेमा एक वर्षभित्र थप सुविधा तथा छुट दिने व्यवस्था गरेको छ । काठमाडौं उपत्यका बाहिर तीन वटा शाखा खोली सञ्चालनमा ल्याएपश्चात् एकीकृत कारोबार गरेको मितिले एक वर्षसम्म काठमाडौं उपत्यकामा एक शाखा खोल्न यस बैंकको स्वीकृति लिनुपर्ने छैन। मार्जिन प्रकृतिको सेयर धितो कर्जाको एकल ग्राहक कर्जा सीमा अब एउटै बैंकबाट १२ करोडसम्म लिन पाइनेछ।"
बेटी पढाऊको साइकलमा भ्रष्टाचार,"काठमाडौं : मधेस प्रदेश सरकारले सञ्चालन गरेको मुख्यमन्त्री बेटी पढाऊ, बेटी बचाऊ कार्यक्रममा ठूलो भ्रष्टाचार भएको तथ्य बाहिर आएको छ। कार्यक्रमअन्तर्गत ब्रान्ड नखुलेका कमसल तथा गुणस्तरहीन लेडिज साइकल खरिद गरेर छात्रालाई वितरण गरेको पाइएको छ। प्रदेश सरकारले ओम सत्य सार्ई प्रालि वीरगन्जसँग अम्बिका ब्रान्डका १७ हजार २ सय ३८ साइकल आपूर्ति गर्ने सम्झौता गरेको थियो। तर, १६ हजार ३८ थान ब्रान्ड नखुलेका कमसल तथा गुणस्तरहीन लेडिज साइकल खरिद गरिएको पाइएको छ। सम्झौता अनुसारका १२ सय मात्रै अम्बिका ब्रान्डका साइकल खरिदको भएको अख्तियारले गरेको अनुसन्धानबाट खुलेको छ। सीडीई भगवान झा, सहलेखापाल राजाराम मण्डल, भण्डारजिन्सी शाखा प्रमुख अधिकृत छैटौं रामस्वार्थ महतो, भण्डार शाखा खरिदार जितमोहनकुमार दास, ओमसत्य साई प्रालि वीरगन्ज पर्सा र उक्त कम्पनीका म्यानेजिङ डाइरेक्टर रेनु अग्रवाललाई प्रतिवादी बनाइएको छ। त्यस्तै खरिद प्रक्रियामा संलग्न ४ कर्मचारीलाई पनि अख्तियारले मुद्दा दायर गरेको छ। बोलपत्र मूल्यांकन समितिका पदाधिकारी सदस्य उपसचिव दिलिपकुमार प्रधान (अध्यक्ष), अधिकृत आठौं सुरेन्द्रकुमार कर्ण (सदस्य सचिव), सहलेखपाल राजाराम मण्डल(सदस्य) र सीडीई भगवान दासलाई खरिद प्रक्रियामा अनियमितता भएको आरोपमा मुद्दा दायर गरिएको छ। साइकल खरिद प्रक्रिया सुरु गर्दादेखि भुक्तानी कार्यसम्म संलग्न कर्मचारी र साइकल आपूर्तिकर्ताले नेपाल सरकारप्रदेश सरकारलाई बदनियतपूर्व हिनामिना एवं हानी नोक्सानी गरेको पुष्टि भएपछि उनीहरूविरुद्ध मुद्दा दायर गरिएको उनले बताए। तत्कालीन प्रदेश नम्बर २ को मुख्यमन्त्री बेटी पढाऊ बेटी बचाऊ कार्यक्रममा अनियमितता भएको, साइकलको कम्पनी नखुलाई साइकल किनी ३ महिनादेखि गोदाममा राखिएको भन्ने उजुरी परेको थियो। यस विषयमा अख्तियारले अनुसन्धान गर्दा भ्रष्टाचार पुष्टि भएको अख्तियारको आरोप पत्रमा उल्लेख छ। सार्वजनिक खरिद ऐन २०६३, नियमावली २०६४ र सार्वजनिक खरिद अनुगमन निर्देशिकामा भएका प्रावधानको पालना नगरी सम्झौताअनुसार अम्बिका ब्रान्डका साइकल आपूर्ति हुनुपर्नेमा सम्झौताविपरीत ब्रान्ड नखुलेका कमसल तथा गुणस्तरहीन लेडिज साइकल खरिद गरिएको अख्तियारको अनुसन्धानबाट खुलेको छ। तत्कालीन प्रदेश सचिव भुसालले प्रमाणित गरेको भण्डार दाखिला प्रतिवेदन गलत तबरबाट तयार गरिएको र गलत लिखत भएकाले सझौताबमोजिमको साइकल प्राप्त हुनुपर्नेमा ब्रान्ड नखुलेको साइकल स्वीकार गरी गतल स्टोर दाखिला तयार गरी भुक्तानी गरेको पाइएको छ। प्रदेश सचिव भुसालविरुद्ध भ्रष्टाचार निवारण ऐन, २०५९ को दफा ८(१) तथा दफा ९ अनुसारको थप कसुरसमेत गरेको देखिएकाले भ्रष्टाचार निवारण ऐन, २०५९ को दफा ९ बमोजिमसमेत कैद सजाय र जरिवाना गर्ने मागदाबी लिइएको छ। यस्तै जलस्रोत तथा सिँचाइ विकास डिभिजन कार्यालय जनकपुरका तत्कालीन प्रमुख सीडीई भगवान झाले तत्कालीन मूल्यांकन समितिको सदस्यसमेत रहेर फरक गुणस्तरको साइकल ल्याउनमा भूमिका खेलेको अख्तियारको आरोपपत्रमा उल्लेख छ। उनीमाथि पनि समान १० करोड ३३ लाख ७५८ रुपैयाँ बिगो मागदाबी गरिएको छ। दासविरुद्ध भ्रष्टाचार निवारण ऐनको दफा ८(१) तथा दफा १५ अनुसार कैद तथा सजायको मागदाबी गरिएको छ। उनले आपूर्तिकर्तासँग खरिद सम्झौता गर्दा आफूलाई प्रत्यायोजित नै नभएको अधिकारको प्रयोग गरेको पनि पाएको छ। सहलेखापाल राजाराम मण्डललाई सम्झौताभन्दा फरक ब्रान्ड नखुलेका साइकल आपूर्ति हुँदासमेत भुक्तानी कार्यमा संलग्न रही गलत मनसायले भुक्तानी दिएको आरोप छ। उनीविरुद्ध १० करोड ३३ लाख ७५८ बिगोसहित भ्रष्टाचार निवारण ऐन २०५९ को दफा ८(१) अनुसार कार्यबाहीको माग गरिएको छ। त्यस्तै भण्डार तथा जिन्सी शाखा प्रमुख राम स्वार्थ महतोविरुद्ध जिन्सीभण्डार शाखाको प्रमुख भएको तथा तयार गरिएको दाखिला प्रतिवेदनको जाँच गर्ने कार्यमा संलग्न रही गलत लिखत राख्ने कार्य गरेको आरोप पत्रमा उल्लेख छ। भण्डार शाखाका खरिदार जित मोहनकुमार दासमाथि भण्डार दाखिला प्रतिवेदनमा बदनियतसाथ बोलपत्रमा उल्लेख भएको कम्पनी ब्रान्ड उल्लेख नगरी लेडिज साइकल भनी उल्लेख भएकोमा प्रदेश सरकारलाई हानी पुर्याउने बदनियतले गलत लिखत तयार गरेको आरोप छ। महतो र दासविरुद्ध भ्रष्टाचार निवारण ऐन २०५९ दफा ९ बमोजिम पनि कैद सजाय र जरिवाना माग दाबी भएको छ। ओम सत्य साईप्रालि र म्यानेजिङ डाइरेक्टर अग्रवालविरुद्ध प्रदेश सरकारलाई हानी नोक्सानी पार्ने काममा भूमिका खेलेको पाइएकाले १० करोड ३३ लाख ७५८ बिगोसहित भ्रष्टाचार निवारण ऐन २०५९ को दफा ८(४) बमोजिम सजायको मागदाबी भएको छ। यस्तै साइकल खरिदबारेकै अर्को मुद्दामा बोलपत्र मूल्यांकन समितिका पदाधिकारी तथा सदस्यहरू उपसचिव दिलिपकुमार प्रधान, अधिकृत सुरेन्द्रकुमार कर्ण, सहलेखापाल राजाराम मण्डलमाथि मापदण्ड नपुग्दासमेत बदनियतपूर्ण भूमिका खेलेकाले दोषी किटान गरिएको छ। उनीहरूविरुद्ध भ्रष्टाचार निवारण ऐन २०५९ को दफा १९(२) बमोजिम कैद सजाय तथा जरिवानाको मागदाबी गरिएको छ। यो मुद्दामा सीडीई भगवान झाले आफूसँग हुँदै नभएको अधिकार प्रयोग गरेको पाइएको अख्तियारको भनाइ छ। उनीविरुद्ध भ्रष्टाचार निवारण ऐन २०५९ को दफा १९(२) र दफा १५ बमोजिम सजायको माग दाबी गरिएको छ। कोको मुछिए ?१तत्कालीन प्रदेश सचिव यमप्रसाद भुसाल २सीडीई भगवान झा३सहलेखापाल राजाराम मण्डल४ भण्डारजिन्सी शाखा प्रमुख अधिकृत छैटौं रामस्वार्थ महतो५भण्डार शाखा खरिदार जितमोहन कुमार दास६ओमसत्य साई प्रालि वीरगन्ज पर्सा ७ ओम सत्य प्रालिका म्यानेजिङ डाइरेक्टर रेनु अग्रवाल अर्को मुद्दामा : खरिद प्रक्रियामा संलग्न ८ बोलपत्र मूल्यांकन समितिका पदाधिकारी सदस्य उपसचिव दिलिपकुमार प्रधान(अध्यक्ष)९अधिकृत आठौं सुरेन्द्रकुमार कर्ण (सदस्य सचिव)१०सहलेखपाल राजाराम मण्डल (सदस्य) ११ सीडीई भगवान दास"
उद्धार र व्यवस्थापनमा समस्या,"उदयपुर : एघार महिनाअघि गृहमन्त्री बालकृष्ण खाँण सप्तकोसी नदीले पुर्याएको क्षति अवलोकन गर्न बेलका नगरपालिका आसपासका क्षेत्रमा आउँदा स्थानीयवासी पीडाका बीच निकै खुसी थिए। खेतीयोग्य जमिन डुबान र कटानको पीडामा त छँदै थियो, कति बेला कोसीले ओत लाग्ने घर बगाउला भन्ने चिन्ता थियो। त्यसका बावजुद मुलुकको गृहमन्त्री सवारले त्यो पीडाको समाधान हुन्छ भन्ने उनीहरूमा आशा थियो। अझ गृहमन्त्री खाँणले सहयोग गर्ने प्रतिबद्धताले उनीहरूमा थप आशा पलायो। तर, उनीहरूमा पलाएको त्यो आस, आशमै सीमित रह्यो। अन्ततः पुरानो सँगै अझ धेरै समस्या थपियो। दुई दिनदेखि झमझम पानी परिरहेकै थियो। सधैंको पानी यस्तै हो भन्दै ११ बजे राति छोराछोरीको साथ लिएर बेलका नपा ६ की चन्द्रमाया श्रेष्ठ सुतिन्। बिहान ४ बजे छरछिमेकमा कोलाहल मच्चिएको सुनेर हत्तनपत्त उठिन। केको आवाज आयो भन्दै बाहिर निस्कन लाग्दा उनको घरभित्र सप्तकोसीको धमिलो पानी पसिसकेको थियो। काखमा रहेको नानी र परिवारलाई कसरी उद्धार गर्ने भन्ने उनमा चिन्ता थियो। झ्यालबाट चियाउँदा छिमेकी एक महिनाकी सुत्केरी अनिता श्रेष्ठ पनि कराइरहेकी थिइन्। बेलका नगरपालिका८ डुम्रिबोटेको लाहुरेखोंजबाट सप्तकोसीले धार परिवर्तन गरेपछि सात महिनाको नानी काखमा च्यापेर उद्धारको सहरा खोजिरहेकी मनमाया श्रेष्ठ, अर्की सुत्केरी सुस्मिता कार्की, करुणा श्रेष्ठ र हिरा श्रेष्ठलगायतका १ हजार ५ सय परिवारको बिचल्ली भएको थियो। लामो समयपछि कोसी पुरानै धारमा फर्किएपछि बेलकाको वडा नम्बर १, २, ३, ८, ९ र सुनसरीको बरहा क्षेत्र नगरपालिका६ र ९ का गरी झन्डै ६ हजार सर्वसाधरणले यतिबेला सहयोग मागिरहेका छन्। करुणाले भनिन्, नेताहरू आफू कुर्सीमा पुग्न जनतालाई सधैं भर्याङ बनाउँदा रहेछन्। उनले थपिन, मन्त्रीज्यूको आश्वासनले हामी निकै उत्साहित थियौं। तर, त्यो उत्साह बालुवामा पानी लगाए जस्तै भयो, यसले के देखाउँछ भने नेताहरू बोलीमा पक्क रहेनछन् भन्ने प्रष्ट भयो। कोसीको भेलमा प्रहरीको सहायताबाट ढुंगा तर्दै गरेकी सुस्मिता कार्कीले गर्भ अवस्थामा समेत पीडा खेप्नु परेको बताइन्। उनले आफू त जसोतसो भाग्यौ, साना बालबच्चा र दुई जिउ भएकाहरू भाग्नका लागि निकै सकस भएको बताइन्। कोसीको ठूलो भङ्गालो बस्तीमा पसेपछि डुबानमा परेका स्थानीय विस्थापित बनेका छन्। उनीहरू घर छाडेर उच्च स्थानको खोजी गर्दै भाग्न बाध्य छन्। उनीहरूलाई तीनै तहका सरकारको पहलमा नेपाल प्रहरी, सशस्त्र प्रहरी र नेपाली सेनाको टोलीले उद्धार गरिरहेको छ। उदयपुरका प्रमुख जिल्ला अधिकारी वीरेन्द्रकुमार यादवकाअनुसार जिल्ला विपद् व्यवस्थापन समितिको सिंगो टिम दिनभर डुबानमा परेकाहरूको उद्धारमा खटिएको छ। दिनभरमा करिब ९ सय घरपरिवारलाई सुरक्षित स्थानमा सारिएको उनले बताए। बाँकीको बिहीबार बिहानैदेखि उद्धार कार्य सुरु गरिने बताए। उद्धारमा स्थानीय स्तरमा बनेका डुंगा, रबरको डुंगा, ट्र्याक्टर, सुरक्षा निकायका सवारी साधनहरू प्रयोग भएका छन्। बेलका नगर प्रमुख अशोक कार्कीले उच्च सतर्कता अपनाउँदाअपनाउँदै सप्तकोसी बस्तीमा पसेपछि ठूलो विपत्ति आइपरेको बताए। उद्धार गरिएकाहरू अधिकांश आफन्तको र बाँकी रहेकाहरूलाई विद्यालय, सामुदायिक वन समूह र सार्वजनिक संरचनामा तत्कालका लागि राखिएको उनले बताए। पानीले घर डुबाउन थालेपछि लगाएको लुगाबाहेक सबै छाडेर भागेको स्थानीय लंकशेर राईले बताए। गाउँमा कोलाहल मच्चिन थालेपछि सुरक्षित स्थानका लागि घर नै छोडेर भागेको उनले बताए। कोसीबाट हालसम्म मानवीय क्षति नभए पनि सुत्केरी, गर्भवती, वृद्धवृद्धा र अपांगहरू थप पीडामा परेको नगरपालिकाका उपप्रमुख जिरा राईले बताइन्। राईका अनुसार कोसी प्रभावित बेलकाका५ वटा वडामा २५ सय घरधुरीका करिब ७ हजार सर्वसाधारण बस्दै आएका छन्। भंगालोको पानी जम्दै जाँदा डुबान क्षेत्र पनि बढ्दै गएको छ। यसले थप क्षति र जोखिम बढाइरहेको प्रजिअ यादवले बताए। सप्तरी र सुनसरीको केही भूभागसमेत डुबानको उच्चजोखिममा रहेको उनले बताए। यसैबीच कटान क्षेत्र तथा डुबान क्षेत्रमा प्रदेश नम्बर १ का आन्तरिक मामिला मन्त्री केदार कार्की, भौतिक तथा पूर्वाधार मन्त्री हिमाल कार्कीको टोलीले निरीक्षण गरेका छन्। स्थानीय नेपाली कांग्रेसका नेता सुशील सेढाईंले कोसी कटान राजनीतिक गर्ने थलो भएको बताएका छन्। उनले यसको दिगो समाधानभन्दा पनि कटान गरेपछि संरक्षणका नाममा राजनीतिक गर्ने परम्पराले थप जटिल बन्दै गएको बताए।"
कर्मयोगी वीर,"काठमाडौं : एउटा संयोग नै मान्नु पर्छ, जब देशमा माओवादीको सशस्त्र संघर्ष सुरु भयो, वीरबहादुर तामाङले पनि काठमाडौं छाडे। काठमाडौंको गोकर्णेश्वर१ सुन्दरीजल नयाँपाटीका स्थायी बासिन्दा वीरबहादुर त्यतिबेला उसुका स्वयंमसेवक प्रशिक्षक थिए। आफ्नै गाउँमा प्रशिक्षण गराउँदै आएका उनले पोखरा र लमजुङमा पनि उसुको प्रशिक्षण गराउनु पर्ने भयो। उनी प्रशिक्षणका लागि पोखरा र लमजुङतर्फ हिँडेसँगै देशमा माओवादीको सशस्त्र संघर्ष सुरु भयो। जसले घर बाहिर हिँड्दा पनि डराइडराइ हिँड्नु पर्ने अवस्था आयो। दुर्गम गाउँहरूमा माओवादीको दबदबा निकै बढ्यो। तर, वीरबहादुर माओवादी द्वन्द्वको परवाह नगरी पोखरा र लमजुङको अग्सवर्ग एकेडेमीमा उसुको प्रशिक्षण गराउँथे। उनको एकेडेमीमा डेढ सयभन्दा बढी खेलाडी थिए। एकेडेमीमा लाठी, तरबार र किक बक्सिङको नियमित प्रशिक्षण हुन्थ्यो। खेलाडी र प्रशिक्षकले कालो पोसाक उफाङ लगाउँथे। स्कुलका विद्यार्थीलाई कालो पोसाकमा खेलाउने गरेको कुरा माओवादीहरूले पनि थाहा पाए। त्यसपछि उनीहरू हरेक दिन खेल खेलाउने मान्छे खोज्दै आउन थाले। माओवादीले खोज्न थालेपछि डरैडरमा प्रशिक्षण गराउनुपर्ने अवस्था आयो। पटक पटक उनलाई खोज्न माओवादीहरू स्कुलमा आउँथे। कालो लुगा लगाएर खेलाउने को हो हँ ? भन्दै खोज्दै आउन थाले। त्यसपछि लुकीलुकी सिकाउनुको विकल्प नै भएन, वीरबहादुर भन्छन्, माओवादीले धेरै दुःख दिन थालेपछि परिवारबाट पनि काम छाडेर घर फर्किन दबाब आयो। माओवादी र परिवारको दबाब झेलेरै केही समय निरन्तर रुपमा काममा खटिरहें। तर, भार्लेटार चौकीमा आक्रमण भएपछि भने त्यहाँ बस्न सकिँदैन भनेर घर फर्किएँ। त्यसपछि उनले आफ्नै घरछेउमा प्रशिक्षण सुरु गरे। आफैले खेल्ने ठाउँ बनाए। आफै खटिएर खेलाडीहरूलाई प्रशिक्षण गराउन थाले। उनले त्यतिबेला सुरु गरेको ठाउँमा अहिले पनि खेलाडीले प्रशिक्षण गरिरहेका छन्। वीरबहादुर तामाङ २०४६ सालदेखि खेलकुदमा सक्रिय भएका हुन्। उनी ब्रुसुलीको फिल्म खुबै हेर्थे। ब्रुसुलीको कलाकौशल देखेर नै उनलाई पनि खेलकुदप्रति रुची बढ्यो। उनी ब्रुसुलीले जस्तै कला देखाउन चाहन्थे। मार्सल आर्ट्स उनलाई निकै मन पर्ने खेल थियो। उनको घरनजिकै केही समय अघिदेखि शैलेन्द्र श्रेष्ठले उसु खेलाउँथे। उनले पनि केही समय त्यहीं सिके। त्यसपछि उनी दशरथ रंगशाला पुगे। त्यहाँ प्रणिलध्वज कार्की, कर्मा लामा, चिरन सापकोटा, रामगोपाल महर्जन, चन्द्र लामा, गोपाल श्रेष्ठलगायतले उसु सिकाउँथे। उनलाई ताइचीमा विशेष रुची थियो। सान्सौ पनि कहिलेकाहिँ खेल्थे। तर, ताइची गर्दा निकै खुसी हुन्थे। म सानैदेखि ब्रुसुलीको फ्यान थिएँ। त्यही कारण ताइची गर्दा उनले गरेका कलाकौशललाई सम्झन्थें, उनी भन्छन्। वीरबहादुरले उसुको प्रशिक्षण मात्रै लिएनन्, थुप्रै जिल्ला तथा क्षेत्रीय स्तरका प्रतियोगितामा प्रतिस्पर्धा पनि गरे। केही प्रतियोगितामा उत्कृष्ट प्रदर्शन गर्दै पदक पनि जित्न सफल भए। आफूले खेल्दाखेल्दै उनले प्रशिक्षण पनि सुरु गरेका थिए। २०५० सालदेखि विभिन्न विद्यालयमा उसुको प्रशिक्षण दिन्थे। त्यही क्रममा २०५२ सालमा स्वयंमसेवक प्रशिक्षकका रुपमा पोखरा र लमजुङमा प्रशिक्षण गराउन पुगेका थिए। उनले लमजुङ र पोखरामा प्रशिक्षण मात्रै गराएनन्, २०५४ सालदेखि तीन संस्करणसम्म उसु च्याम्पियनसिपको आयोजना पनि गरे। उक्त प्रतियोगितामा पश्चिमाञ्चल विकास क्षेत्रका खेलाडीहरूको उल्लेख्य सहभागिता रहन्थ्यो। त्यही प्रतियोगिताले खेलकुदमा लाग्न त्यहाँका खेलाडीहरूलाई हौसला प्रदान गरेको थियो। २०६० सालपछि वीरबहादुरले सुन्दरीजलमै क्वान स्थापना गरेर प्रशिक्षण सुरु गरेर खेलाडी उत्पादनमा सक्रिय भए। करिब १९ वर्षअघि सुरु गरेको त्यो क्वान अहिले पनि सञ्चालन भइरहेको छ। क्वानबाट खेलाडी उत्पादन पनि भइरहेको छ। मैले सुरु गरेको क्वान अहिले पनि चलिरहेको छ। खेलाडीहरूले नियमित प्रशिक्षण गरिरहेका छन्। यो देख्दा खुसी लाग्छ, वीरबहादुर भन्छन्। वीरबहादुरले प्रशिक्षकसँगै राष्ट्रिय रेफ्रीको भूमिका पनि निर्वाह गरे। अन्तर्राष्ट्रिय रेफ्री प्रशिक्षणका लागि आफ्नै खर्चमा चीन जान खोजेका थिए। तर, त्यतिबेला उसु संघले उनलाई जान दिएन। स्वयंमसेवक प्रशिक्षकले अन्तर्राष्ट्रिय रेफ्रीको प्रशिक्षण गर्न नमिल्ने भन्दै उनलाई संघले रोकेको वीरबहादुर बताउँछन्। संघको जिम्मेवार तहमा नपुगेसम्म खेलाडी, प्रशिक्षक र निर्णायकको क्षमता अभिवृद्धि गर्न नसकिने देखेपछि उनले संघमा सक्रिय हुने योजना बनाए। त्यही योजना अनुरुप २०६३ सालमा उनी नेपाल उसु संघको उपाध्यक्षमा मनोनीत भए। आङडेन्डी शेर्पाको अध्यक्षतामा बनेको तदर्थ समितिमा उनले उपाध्यक्षको भूमिका निर्वाह गरेका थिए। उनी संघको नेतृत्व तहमा पुगेसँगै सुर्खेतमा राष्ट्रिय रेफ्री तथा राष्ट्रिय निर्णायक सेमिनार सञ्चालन गर्न महत्वपूर्ण भूमिका निर्वाह गरेका थिए। अहिले पनि हरेक दुईदुई वर्षको अन्तरालमा राष्ट्रिय तथा अन्तर्राष्ट्रिय निर्णायक सेमिनार सञ्चालन हुँदै आएको छ। उनकै पहलमा रेफ्रीहरूलाई अन्तर्राष्ट्रिय सेमिनारमा सहभागी गराउने प्रचलन पनि सुरु भएको थियो। तदर्थ समितिमा उपाध्यक्षको भूमिका निर्वाह गरेका वीरबहादुर अधिवेशनमार्फत चुनिएको कार्यसमितिमा सहअध्यक्ष भए। सहअध्यक्षको भूमिकामा पनि उनले उसुको विकास र विस्तारमा महत्वपूर्ण योगदान पुर्याए। चीनबाट खेल सामग्री ल्याउन र अन्तर्राष्ट्रिय सम्बन्ध विस्तारमा उनले पुर्याएको योगदान महत्वपूर्ण मानिन्छ। वल्र्ड उसु महासंघलगायतका निकायसँगको सम्बन्ध विस्तारमा पनि उनी सक्रिय रुपमा लागेका थिए। उसुको विकास र विस्तारमा सक्रिय रहेकै कारण चार वर्ष अघि भएको अधिवेशनबाट उनले उसु महासंघको नेतृत्व सम्हाल्ने अवसर पाएका थिए। उनकै नेतृत्वमा १३औं दक्षिण एसियाली खेलकुद (साग) मा नेपालले उसुमा ऐतिहासिक सफलता हासिल गरेको थियो। घरेलु भूमिमा भएको १३औं सागमा उसुले पाँच स्वर्ण जितेको थियो। यस बाहेक पनि नेपाली उसु खेलाडीले विभिन्न अन्तर्राष्ट्रिय प्रतियोगिताहरूमा उत्कृष्ट प्रदर्शन गर्दै आइरहेका छन्। वीरबहादुरको नेतृत्व घरेलु उसु महासंघले मात्र पाएको छैन। उनले दक्षिण एसियाली उसु महासंघको उपाध्यक्षको भूमिका पनि निर्वाह गर्दै आएका छन्। खेलाडी, प्रशिक्षक हुँदै संघको नेतृत्वसमेत गरिरहेका वीरबहादुरले उसुसँगै नेटबलको नेतृत्व पनि गर्ने अवसर पाएका थिए। नेपालमा नेटबललाई स्थापित बनाउन उनले विशेष भूमिका निर्वाह गरेका थिए। उनकै कार्यकालमा हङकङमा एसियन स्तरको रेफ्री तथा प्रशिक्षक सेमिनारमा नेपालले सहभागिता जनाएको थियो। यस्तै श्रीलंकामा आयोजना भएको एसियन नेटबल च्याम्पियनसिपमा नेपालले पहिलो पटक सहभागिता जनाएको थियो। यसैगरी ब्रुनाईमा आयोजना भएको एसियन जुनियर नेटबल च्याम्पियनसिपमा पनि नेपाली टोलीले सहभागिता जनाएको थियो भने नेपालमा दुई पटक नेटबल वर्कसप आयोजना पनि गरिएको थियो। वीरबहादुर पछिल्लो समय कलाकारिता क्षेत्रमा पनि आफ्नो परिचय बनाउँदै छन्। उनले अभिनय थालेको करिब ६७ वर्ष भइसकेको छ। सुरुमा म्युजिक भिडियोमार्फत अभिनय जीवन सुरु गरेका उनले सन् २०१८ मा चलचित्र नै निर्माण गरेका थिए। तामाङ भाषाको चलचित्र तिल्दा निर्माणसँगै उनले अभिनय पनि गरेका थिए। आफ्नो कला, संस्कृति जोगाउन र जनतालाई सुसुचित गराउन चलचित्र निर्माण गरेको वीरबहादुर बताउँछन्। तामाङ समुदायको कला संस्कृति, भाषा, भेषभुषा संरक्षणसँगै जनतालाई सुसुचित गराउन चलचित्र निर्माण गरेको हुँ,वीरबहादुर भन्छन्। वीरबहादुरले चलचित्रमा अभिनय गर्नुअघि म्युजिक भिडियोहरूमा काम गरेका थिए। उनले सात वटा म्युजिक भिडियोमा काम गरिसकेका छन्। वीरबहादुर गायक पनि हुन्। उनले आफ्नै शब्द र संगीतमा केही लिएर आको गीत गाएका छन्। उनी अरु तीन वटा गीत रेकर्डिङको तयारीमा छन्। दुई वटा एकल गीत हो भने एउटा गीतमा पछिल्लो पुस्ताकी चर्चित गायिका प्रिति आलेसँग रेकर्ड गर्न लागेका छन्। यी सबै गीतमा शब्द तथा संगीत वीरबहादुरकै छ। वीरबहादुर सामाजिक सेवामा पनि उक्तिकै सक्रिय छन्। रोटरी क्लबमा विगत १२ वर्षदेखि आवद्ध भएर सामाजिक काममा सक्रिय रहँदै आएका उनी लायन्स क्लबमार्फत पनि सामाजिक कामलाई अगाडि बढाइरहेका छन्।"
"कोसी पुरानै बाटोमा, २० हजार सर्वसाधारण विस्थापित","सप्तकोसी नदीमा आएको बाढीले धार परिवर्तन गरेर बस्तीमा पस्दा सुनसरी र उदयपुरका २० हजारभन्दा बढी सर्वसाधारण विस्थापित भएका छन्। अविरल वर्षापछि मंगलबार रातिबाट आएको बाढी पश्चिमतर्फको अस्थायी बाँध भत्काएर बस्तीमा पसेको छ। बाढीले सुनसरीको बराहक्षेत्र नगरपालिका र उदयपुरको बेलका नगरपालिकाका सयौं परिवारको बिचल्ली भएको छ। चतरा पुलमुनिको डुम्रीबोटेबाट पश्चिमतर्फ धार परिवर्तन गरेर कोसीको बाढी बस्ती परेको हो। पानीको बहाव उच्च भए पनि भारतले कोसी ब्यारेजका सबै ढोका समयमा नखोलेका कारण बाढीले श्रीलंका टापुको मानव बस्ती र खेती योग्य जमिन तहसनहस बनाएको छ। बाढीले सुनसरीको बराहक्षेत्र नगरपालिका६ र ९ को श्रीलंका टापुका ५ सय घरपरिवारका २ हजार ५ सय जना विस्थापित भएको सुनसरीका प्रमुख जिल्ला अधिकारी इन्द्रदेव यादवले बताए। उनले विस्थापित सबैलाई सुरक्षित स्थानतर्फ सारिएको जानकारी दिए। कटान तीव्र बनाएको कोसीको बाढी उदयपुरको बेलका नगरपालिकाको १, २, ३, ८ र ९ नम्बर वडामा समेत प्रवेश गरेको छ। यस क्षेत्रका २ हजार ३ सय घरपरिवारका १८ हजार सर्वसाधारण विस्थापित भएको बेलकाका मेयर अशोक कार्कीले जानकारी दिए। उनले विस्थापित भएकाहरूलाई सुरक्षित ठाउँमा स्थानान्तरण गर्दै वडा नम्बर ८ को सामुदायिक भवन, कोसी मावि, रामपुरको खसीबाख्रा संकलन केन्द्र, रेडक्रस भवन, जनता माविलगायतका स्थानमा राखिएको बताए। मेयर कार्कीले बेलकाका धेरै सर्वसाधारण बाढी प्रभावित भएकाले सुरक्षाकर्मीको सहयोगमा उद्धार कार्य जारी राखिएको जानकारी दिएका छन्। बाढीका कारण फसेका सर्वसाधारणको उद्धार गर्दै सुरक्षाकर्मी। उनका अनुसार बाढीले थुप्रै घरहरू डुबाउनुका साथै खेतबारीमा लगाएको धान र तरकारी नष्ट गरेको छ। भारतले ब्यारेजका ढोका नखोलेकै कारण ३९ वर्षपछि कोसी पश्चिमतर्फ फर्किएको बराहक्षेत्र६ श्रीलंका टापुका बद्री राईले बताए। तत्काल नियन्त्रणमा लिन सम्भव नभए जनधनको ठूलो क्षति हुने उनको भनाइ छ। स्थानीयका अनुसार २०४० सालसम्म अहिले बाँध भत्काएर प्रवेश गरेकै ठाउँ अर्थात् पश्चिमतिरबाटै सप्तकोसी नदी बग्थ्यो। त्यसपछि धार परिवर्तन गरेर पूर्वतर्फ हानियो। धार परिवर्तन गरेर पूर्वतर्फबाट कोसी बग्न थालेपछि पश्चिममा बस्ती बसेको हो। अहिले कोसी पुरानै धारमा फर्किएको स्थानीयले बताए। बुधबार बिहान नहुँदै सप्तकोसी नदीमा आएको बाढीले धार परिवर्तन गर्यो। सधैँ पूर्वतर्फ बहने कोसी अहिले पश्चिमतिरबाट बग्न थालेको छ। जहाँ बस्ती थियो। २०४० सालपछि पुनः पहिलेकै बाटोमा आएको कोसीले बस्ती डुबाउँदा सुनसरी र उदयपुरका २० हजार बढी सर्वसाधारण विस्थापित भएका छन्। समयमा कोसी ब्यारेजको बाँधका ढोका नखोल्दा यस्तो अवस्था आएको स्थानीय जनप्रतिनिधि बताउँछन्। श्रीलंका टापुका ५ सय सर्वसाधारण अभै सुरक्षित स्थानमा पुगेका छैन। बारम्बार दोहोरिने यो समस्याको चाँडै निकास खोज्नुपर्ने विज्ञ बताउँछन्। अर्का स्थानीय विक्रम पाण्डेले कोसीको बाढी श्रीलंका टापु प्रवेश गरेपछि यहाँका बासिन्दा सुरक्षित स्थानतर्फ गएको बताए। घरमा भएका भाँडावर्तन, लत्ताकपडा लिएर चौपाया डोर्याउँदै घर छाडेर स्थानीय सुरक्षित स्थानमा गएको उनले बताए। उनका अनुसार बाढी डुम्रीबोटे हुँदै सिसौलीघाट, धौरी टापु, चिलिमे, श्रीलंका टापुतर्फ प्रवेश गरेपछि सयौं घर उच्च जोखिममा परेका छन्। भारतले कोसीको दुवैतर्फ तटबन्ध निर्माण गर्नुपर्ने भए पनि पूर्वतर्फमात्र तटबन्ध निर्माण गरेको छ। तटबन्ध निर्माण नगरेका कारण कोसीले पश्चिमतर्फ कटान गरेको स्थानीय सन्तोष चन्द्रवंशीले बताए। नेपालभारत सरकारले गरेको कोसी सम्झौताअनुसार दुवैतर्फ तटबन्ध निर्माण गर्नुपर्ने र कोसीले विस्थापित गरेका सर्वसाधारणको क्षतिको मूल्यांकनअनुसार क्षतिपूर्ति दिनुपर्ने भए पनि भारतले कोसी सम्झौताको पालना नगर्दा बर्सेनि आसपासका क्षेत्रमा बसोबास गर्ने सर्वसाधारणले धनसम्पत्ति, घरखेत र आफन्त गुमाउनु परेको चन्द्रवंशीको भनाइ छ। बराह क्षेत्रका मेयर कार्कीले कोसी फुटेर पश्चिमतर्फ प्रवेश गर्दा सर्वसाधारणको बिचल्ली भएको बताए। उनले बाढी प्रभावित क्षेत्रका बासिन्दालाई सुरक्षित स्थानतर्फ सकुशल सारिएको बताए। कोसी ब्यारेजका सबै ढोका तत्काल नखोलिए श्रीलंका टापुका बासिन्दाको ज्यान जोखिममा पर्ने कार्कीले बताए। ब्यारेजका सबै ढोका खोल्न र नदी नियन्त्रण गर्न स्थानीयले सरकारसँग माग गरेका छन्। स्थानीय प्रशासनले नेपाली सेना, प्रहरी र सशस्त्र प्रहरी परिचालन गरे पनि कटान नियन्त्रणमा सम्भव हुन सकिरहेको छैन। विस्थापित भएकालाई सुरक्षित स्थानतर्फ सारिए पनि सर्वसाधारणका गाईभैंसी, गोरु, राँगा, खसीबाख्रा, कुखुरा र सुंगुरहरू अलपत्र परेका छन्। धेरैले पालेका कुखुरा र सुँगुर बाढीमा परेर मरेका छन्। बाढीले घरपालुवा जनावर र पन्छी मर्दा स्थानीयलाई ठूलो नोक्सानी भएको छ। बाढी बस्तीमा पसेपछि घरपालुवा चौपायालाई सुरक्षित स्थानमा लैजाँदै सर्वसाधारण। बाँध फोडेर कोसी बस्तीमा पसेपछि प्रदेश १ का आन्तरिक मामिला तथा कानुनमन्त्री केदार कार्की, प्रदेश १ का नेपाल तथा सशस्त्र प्रहरी प्रमुख, सुनसरी र उदयपुरका प्रमुख जिल्ला अधिकारीलगायतले बाढी प्रभावित क्षेत्रको स्थलगत अनुगमन गरेका छन्। अनुगमन टोलीले विस्थापितहरूको उद्धारलाई प्रभावकारी बनाउन सुरक्षा निकायलाई निर्देशन दिएको छ। महिनादिन अगाडि पनि यस क्षेत्रमा कोसीले तीव्र कटान गरेको थियो। कटानलगत्तै गृहमन्त्री बालकृष्ण खाँड हेलिकप्टरमा कोसीको निरीक्षण गर्न आए पनि उनी रमित हेरेर फर्किका थिए। कोसीले महिनादिन अगाडि नै विधंश मच्चाउँदासमेत यस क्षेत्रबाट निर्वाचन जितेका सूचना तथा सञ्चारमन्त्री ज्ञानेन्द्रबहादुर कार्की (सुनसरी क्षेत्र नम्बर ४) र परराष्ट्रमन्त्री डा नारायण खड्का (उदयपुर क्षेत्र नम्बर १) ले कोसी नियन्त्रणको पहल नगरेको स्थानीयको आरोप छ। सप्तकोसीले पश्चिमको अस्थायी तटबन्ध भत्काएर कटान गर्दासमेत भारतले कोसी ब्यारेजका सबै ढोका खोल्न अटेर गरेको छ। सुनसरी प्रशासनको आग्रहलाई समेत बेवास्था गर्दै भारतले कोसी ब्यारेजका ढोका खोल्न नमानेको हो। सप्तकोसीमा सोमबारदेखि पानीको बहाव बढिरहेको छ। सप्तकोसीमा बुधबार पानीको बहाव बुधबार साँझ साढे ६ बजे प्रतिसेकेन्ड २ लाख ४३ हजार १८० क्युसेक छ। पानी अझै बढ्ने क्रममा छ। समाचार तयार पार्दा सम्ममा ५६ ढोकामध्ये ४६ ढोका खोलिएकोे सुनसरी प्रशासनले जनाएको छ। कोसी परियोजनाका भारतीय अधिकारीहरूले सप्तकोसी नदीको नेपाली भूभागमा गर्नुपर्ने काममा बेवास्ता गर्दा सर्वसाधारणको उठिबास भएको छ। वर्षायाम सुरु हुनेबित्तिकै सुनसरीको बराहक्षेत्र नगरपालिका३ को चिलीया टापु र ९ को गरैया टापुमा कटान हुन थालेको थियो। तत्काल रोकथाम नगरिए ५ सय परिवारको उठिबास हुने भन्दै नियन्त्रणका लागि नगरपालिकाले पत्राचार गरेको थियो। सप्तकोसी नदीमा आएको बाढीले डुबानमा परेका सर्वसाधारणको बुधबार उद्धार गर्दै सुरक्षाकर्मी। नेपालस्थित कोसी परियोजनाको कामको सम्पूर्ण लेखाजोखा राख्ने सम्पर्क तथा भूआर्जन कार्यालयमा असार ६ गते नै नगरपालिकाले पत्राचार गरेको हो। कार्यालयले नगरपालिकाले पठाएको पत्रको आधारमा परियोजनाअन्तर्गतको बाढी नियन्त्रण एवं जलनिस्सरण जल संसाधन विभाग वीरपुरलाई असार २३ गते पत्राचारसमेत गरेको थियो। स्थानीयको मागअनुसार भूआर्जन कार्यालयले एक महिनाअघि नै सुनसरीका कार्यालय प्रमुखहरूले निर्णय गरेको पत्र पनि भारतीय अधिकारीलाई पठाएको थियो। तर, परियोजनाका भारतीय अधिकारीको बेवास्ताले नियन्त्रणको कुनै काम नहुँदा कटानका कारण सयौं घरपरिवार विस्थापित हुनु परेको छ। स्थानीयको मागअनुसार परियोजनाका अधिकारीले बाँध मर्मत सम्भारको काम नगर्दा सुनसरीको बराहक्षेत्र नगरपालिका र उदयपुरको बेलका नगरपालिकाका सयौं घरपरिवार विस्थापित भएका हुन्। बराहक्षेत्रको पश्चिम र उदयपुरको दक्षिणतर्फ कटान तीव्र पार्दै सप्तकोसी बस्तीमा परेको छ। कार्यालयका सम्पर्क तथा भूआर्जन अधिकृत प्रमोद पौड्यालले वीरपुरस्थित बाढी नियन्त्रण एवं जलनिस्सरण जल संसाधन विभागमा पत्र पठाइएको जानकारी दिए। हालसम्म कुनै काम भएन। काम भएको भए स्थिति नियन्त्रणमा नै हुने थियो, उनले भने। बाढीले ठूलो क्षति पुर्याएको छ। विस्थापितहरूको उद्धारलाई प्रभावकारी बनाउन प्रदेश सरकारले सुरक्षा निकायलाई निर्देशन दिएको छ। यस्तो अवस्था आउनबाट रोक्न अब प्रदेश सरकारले केही सोच्नेछ। केदार कार्की, आन्तरिक मामिला तथा कानुनमन्त्री, प्रदेश १ सप्तकोसीमा पानीको बहाव उच्च भए पनि भारतले कोसी ब्यारेजका सबै ढोका समयमा नखोल्दा यस्तो समस्या आएको हो। विस्थापित सबैलाई सुरक्षित स्थानतर्फ सारिएको छ। इन्द्रदेव यादव, प्रमुख जिल्ला अधिकारी, सुनसरी बाढीले थुप्रै घरहरू डुबाउनुका साथै हजारौं सर्वसाधारण विस्थापित बनेका छन्। सुरक्षाकर्मीको सहयोगमा उद्धार कार्य जारी छ। बाँकी रहेका स्थानबाट बिहीबार पनि उद्धार गछौं। अशोक कार्की, बेलका नगरपालिका बहुचर्चित नेपालभारत कोसी सम्झौता१९५४ को मर्म र भावनाविपरीत कोसी परियोजनाका भारतीय अधिकारीले नेपाली भूभागमा काम गर्ने गर्दा बेलाबखत सास्ती खेप्नु परेको गुनासो स्थानीयको छ। सम्झौताअनुसार सप्तकोसी नदीको नेपाली भूभागमा हुने कामको विवरण राख्न विराटनगरमा सम्पर्क भूआर्जन कार्यालय स्थापना गरे तापनि अन्य विषयमा परियोजनाअन्तर्गतको बाढी नियन्त्रण एवं जलनिस्सरण जल संसाधन विभाग वीरपुरले बेवास्ता गर्ने गरेको छ। उक्त कार्यालयले काम गरे पनि नेपाली अधिकारीहरूसँग सल्लाह र जानकारी लिने गरिएको छैन। आवश्यकताअनुसार मर्मत र सम्भारको काम नगर्दा कटानको सामना गर्नु परेको कोसी पीडित संघर्ष समितिका वरिष्ठ सहसंयोजक ज्योति झाले बताए। सम्झौताअनुसार नेपाली भूभागमा हुने सबैको लेखाजोखा राख्नुको साथै हरेक कामको विवरण कार्यालयमा हुनुपर्ने हो। सुनसरीमा भइरहेको कटानबारे स्थानीयहरूले लिखित जानकारी भूआर्जन कार्यालयलाई गराएका छन्। तर, उदयपुरमा भइरहेको कटानबारे कुनै जानकारी छैन। अधिकृत पौड्यालले भने, सुनसरीबाट स्थानीयले मागपत्र पठाए, तर उदयपुरबाट कुनै जानकारी आएन। वीरपुरबाट पनि कुनै जानकारी दिइएन। हामीले पठाएको पत्रअनुसार वीरपुरबाट काम पनि भएन। भारतले आफूखुसी काम गर्दा सप्तकोसीले प्राकृतिक बहाव परिवर्तन गरेका कारण नेपालले ठूलो क्षति बेहोर्नु परेको स्थानीयको गुनासो छ। केही वर्षअघि भारतले सप्तकोसी नदीको दक्षिणपश्चिमस्थित सप्तरीको हनुमाननगर कंकालीनी नगरपालिकाको भारदहदेखि गोबरगाडा हुँदै कुनौली बोर्डरसम्म र कोसीको उत्तरपश्चिम श्रीलंका टप्पुदेखि उदयपुरको तल्लो भागमा पाइलट च्यानल आफूखुसी निर्माण गरेको थियो। सम्झौताअनुसार सबै कामको जानकारी नेपालतर्फ दिनुपर्ने हुन्छ। रत्नप्रसाद आचार्य धरान, भरत खड्काउदयपुर, जितेन्द्रनारायण ठाकुरविराटनगर :"
आजको मन्त्रिपरिषद् बैठकले निर्वाचनको मिति घोषणा गर्ने,"काठमाडौं : सत्तारूढ गठबन्धनबीच मंसिर ४ मा प्रतिनिधिसभा र प्रदेशसभाको निर्वाचन गर्ने सहमति भएको छ। सत्तारुढ गठबन्धन दलको बुधबार प्रधानमन्त्री निवास बालुवाटारमा बसेको बैठकले बिहीबार बस्ने मन्त्रिपरिषद् बैठकबाट मंसिर ४ गतेका लागि प्रतिनिधिसभा र प्रदेशसभाको निर्वाचन तोक्ने विषयमा सहमति गरेका हुन्। यसअघि प्रतिनिधिसभा र प्रदेशसभा निर्वाचनका विभिन्न मितिका विषयमा गठबन्धनका नेताहरूबीच छलफल हुँदै आएको थियो। अन्ततः मंसिर ४ गते नै गर्ने भन्ने विषयमा सबै दलहरूबीच समझदारी बनेर मिति घोषणा गर्ने तयारी गरिएको गठबन्धनमै सहभागी राष्ट्रिय जनमोर्चा पार्टीका दुर्गा पौडेलले बताइन्। उनले भनिन्, प्रतिनिधिसभा र प्रदेश सभाको निर्वाचन कहिले गर्ने भन्ने विषयमा छलफल हुँदै आएको थियो। मंसिर ४ गते नै निर्वाचन गर्ने भन्ने विषयमा करिब सहमति जुटेको छ। उनका अनुसार बिहीबार बस्ने भनिएको मन्त्रिपरिषद्को बैठकले निर्वाचनको मिति घोषणा गर्ने छ। प्रतिनिधिसभा र प्रदेशसभाको चुनावको विषयमा मन्त्रिपरिषद्ले निर्णय गर्छ भन्दै नेपाली कांग्रेसका वरिष्ठ नेता रामचन्द्र पौडेलले करिबकरिब सहमति भएको बताए। बिहीबार बस्ने मन्त्रिपरिषद्को बैठकबाट र ढिलाइ भए अर्को बैठकबाट निर्वाचनको मितिबारे निर्णय हुने उनको भनाइ छ। बैठकले संसद्को कार्यकालबारे पनि सामान्य छलफल गरेको गठबन्धनकै एक नेताले बताए। गठबन्धनमा सहभागी एक शीर्ष नेताका अनुसार चुनावको मिति निर्वाचन आयोगले सिफारिस गरेको मिति हो। सोही मितिअनुसार मन्त्रिपरिषद्बाट निर्णय हुन्छ। निर्वाचनका विषयमा सिंगो गठबन्धन दल निर्वाचन आयोगसँग स्थानीयतहको चुनाव लगत्तैदेखि परामर्शमा थियो। सोहीअनुसार आयोगले नै सिफारिस गरेको मितिमा चुनाव घोषणा गर्न लागेको हो। प्रधानमन्त्री र सरकारका मन्त्रीहरूले चुनावको तयारी र मिति घोषणाबारे सत्तासाझेदार दलसँगै विज्ञहरूसँग छलफल गरेरै मिति घोषणा गरेको हो। आयोगका सूचना अधिकारी सूर्यप्रसाद अर्यालले सरकारले मंसिर ४ मै निर्वाचनको मिति तोक्ने कुरा पनि आश्चर्यजनक नभएको बताए। उनले भने, सरकारले कानुनी परामर्श गर्दा हामीले सबै हिसाबले २ मंसिरमा प्रदेश र प्रतिनिधिसभा सदस्यको निर्वाचन गर्न सिफारिस गरेका थियौं। सरकारले मंसिर ४ मा गरौं भन्ने प्रस्ताव गरेपछि हामीले त्यसमा पनि सहमति भएको हो। प्रतिनिधिसभा र प्रदेशसभा सदस्यको पदावधि २०७९ मंसिर २२ गते पूरा हुने आयोगको निष्कर्ष छ। कार्यकाल सम्पन्न हुने मितिलाई आधार मान्दा २२ मंसिरभित्र निर्वाचन भइसक्नुपर्ने सूचना अधिकारीको भनाइ छ। २०७४ सालमा पहिलो चरणमा मंसिर १० गते ३२ जिल्ला र दोस्रो चरणमा मंसिर २१ गते ४५ जिल्लामा प्रतिनिधिसभा सदस्य र प्रदेश सभा सदस्यको निर्वाचन भएको थियो।"
राजनीति छाडौं कि भन्ने लाग्छ : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले राजनीति छाड्ने संकेत गरेका छन्। उनले परिस्थितिका कारण मात्रै राजनीति छाड्न नसकेको स्पष्ट पारे। 'कहिलेकाहीँ त राजनीति छाडौं कि भन्ने लाग्छ। तर परिस्थितिले छाड्न दिएको छैन,' राजधानीमा आयोजित किताब विमोचन कार्यक्रममा उनले भने। अध्यक्ष नेपालले मंसिर ४ गते हुने निर्वाचनमा पनि आफू उम्मेदवार बन्नैपर्ने भएको बताए। नउठे डरायो कि भन्ने बुझाइ हुनसक्ने उनको भनाइ छ। 'मंसिर ४ गते हुने चुनावमा नउठ्ने कुरा पनि भएन। डराएछ कि क्या हो माधव नेपाल भन्ने हुनसक्छ,' उनले भने। उनले आगामी निर्वाचनमा जित्नैपर्ने बताए। उनले विजयको शंख बजाएर जनताका बीच आउनुपर्ने बताए।"
बाढी पीडितका लागि सरकारले राहत र उचित व्यवस्थापन गर्छ : परराष्ट्रमन्त्री खड्का,काठमाडौं : परराष्ट्रमन्त्री डा नारायण खड्काले सप्तकोशी नदीमा आएको बाढी पीडितका लागि केन्द्रीय सरकारले राहत र उचित व्यवस्थापन गर्ने बताए। बिहीबार सप्तकोशी नदी पुरानै धारमा फर्किएर डुवानमा परेका उदयपुरका बिभिन्न स्थान र कोसी कटान क्षेत्रको निरिक्षण गर्दै मन्त्री खड्काले बाढी पीडितका लागि सरकारले उचित प्रबन्ध गर्ने बताएका हु्न। उनले बाढीका कारण हजारौं विस्थापित हुनुपरेको र अब नदीको वहाव कम भएपछि बाध बाध्ने काम सुरु हुने जानकारी दिए। कोसीको कटानले उदयपुरको बेलका नगरपालिका र सुनसरीको बराहक्षेत्र नगरपालिकाको श्रीलंका टापु जलमग्न हुँदा २० हजार भन्दा बढी सर्वसाधारण विस्थापित भएका छन्।
कृष्णहरी पुष्करलाई अर्थसचिवको जिम्मा,काठमाडौं : सरकारले अर्थमन्त्रालयको सचिवमा कृष्णहरी पुष्करलाई जिम्मेवारी दिने निर्णय गरेको छ। बिहीबार बसेको मन्त्रिपरिषद् बैठकले राजश्व सचिवसमेत रहेका पुष्करलाई अर्थसचिवको जिम्मेवारी दिने निर्णय गरेको एक मन्त्रीले अन्नपूर्णलाई जानकारी दिए। यसअघि अर्थसचिव रहेका मधुकुमार मरासिनीलाई प्रधानमन्त्री तथा मन्त्रिपरिषद् कार्यालयमा सरुवा गरिएको छ। पुष्करलाई अर्थसचिव समेत हेर्नेगरी जिम्मेवारी दिइएको हो। केही समययता अर्थमन्त्री जनार्दन शर्मा र सचिव मरासिनीबीच टकराव उत्नपन्न भएपछि अर्थमन्त्रालयमा उपस्थित भएका थिएनन्।
निर्वाचन सफल बनाउन अर्जुन दृष्टि लगाएर काम गर्छौं : प्रमुख निर्वाचन आयुक्त,"काठमाडौं : प्रमुख निर्वाचन आयुक्त दिनेशकुमार थपलियाले मंसिर ४ गते तोकिएको निर्वाचन सफल बनाउन अर्जुन दृष्टि लगाएर काम गर्ने बताएका छन् । आयोगको नियमित पत्रकार सम्मेलनमा प्रमुख आयुक्तले समय अवधिकै कारण कुनै किसिमको अफ्ठेरो नपर्ने बताए। उनले भने, 'मंसिर ४ गतेको दिनलाई अर्जुन दृष्टि लगाएर काम गर्छौं । आवश्यक तयारी गरिसकेका छौं । समय अवधिकै कारण कुनै किसिमको अफ्ठेरो पर्ने छैन । ' उनले दसैंलगत्तै उम्मेदवारी दिने योजना रहेको बताए। उनले भने, 'प्रतिनिधि सभा र प्रदेश सभाको कार्यकालको व्याख्या आयोगले गर्ने होइन । आउँदो मंसिर २१ गते पदावधि समाप्त हुन्छ भनेर दस्तावेज पठाएका थियौं । दसैंलगत्तै उम्मेदवारी दिने योजनामा छौं । उम्मेदवारी दिएपछि निजहरुको पद स्वतः सकिएको मानिनुपर्छ भन्ने आयोगको स्पष्ट धारणा छ ।'"
"निर्वाचन घोषणा ठीक, संसद यथावत राख्नु गलत अभ्यास","काठमाडौं : संविधानविद् डा भीमार्जुन आचार्यले प्रतिनिधि सभा र प्रदेश सभाको एकै चरणमा निर्वाचन गर्ने सरकारको घोषणा ठीक भए पनि मनोनयन दर्ता नभएसम्म संसद यथावत् राख्ने कार्य गलत अभ्यास भएको बताएका छन्। डा आचार्यले मंसिर १० गतेभित्र निर्वाचन सम्पन्न गर्नुपर्नेमा मंसिर ४ गते घोषणा हुनु ठीक भएको बताए। संसदीय परम्परामा संसदको निर्वाचनको मिति तोकिएको दिनबाट नै संसद स्वतः भंग भएको मानिन्छ, अन्नपूर्णसँग कुराकानी गर्दै डा आचार्यले भने, संसद विघटन होइन भंग भएको मानिन्छ। संसद भंग भएसँगै सांसद पनि क्रियाशील हुन पाउँदैनन्। निस्क्रिय भएको मानिन्छ। यो संसदीय परिपाटी हो। डा आचार्य सांसद र सांसद पनि यथावत रहने र प्रतिनिधि सभाको निर्वाचनको घोषणा गर्ने कार्य संसदीय परम्पराको विपरित भएको बताए। निर्वाचन आयोगले प्रतिनिधि सभा र प्रदेश सभा सदस्यहरुको पदावधि मंसिर २१ गते सकिने सुझाव दिएको थियो। प्रमुख निर्वाचन आयुक्त दिनेश कुमार थपलियाले बिहीबार आयोजित पत्रकार सम्मेलनमा बोल्दै ४ मंसिरको चुनावमा उम्मेदवारी दिएपछि प्रतिनिधि सभा र प्रदेश सभाको पदावधि स्वतः समाप्त हुने व्यवस्था गरिने बताए। संवैधानिक कानुनका जानकार डा आचार्यले यो अभ्यास गलत भएको बताए। यो गलत अभ्यास हो। गलत नजिर बसाउँदा त्यो भोलि पनि लागू हुन्छ, उनले भने, यो गलत मान्यता हो। निहित स्वार्थका लागि यस्तो कार्य नगरेको भए हुन्थ्यो।"
'उम्मेदवारी दिएपछि सांसद पद स्वतः सकिन्छ ',काठमाडौंः प्रमुख निर्वाचन आयुक्त दिनेश थपलियाले प्रतिनिधिसभाका सांसद र प्रदेश सभा सदस्यको पद उम्मेदवारी दर्ता गरेपछि स्वतः सकिने बताएका छन् । आयोगले बिहीबार गरेको पत्रकार सम्मेलनमा बोल्दै आयुक्त थपलियाले उम्मेदवारी दिएपछि पद स्वतः सकिएको मानिनुपर्नेमा आयोगको धारणा स्पष्ट रहेको बताएका हुन् । प्रतिनिधि सभा र प्रदेश सभाको कार्यकालको व्याख्या आयोगले गर्ने होइन । आउँदो मंसिर २१ गते पदावधि समाप्त हुन्छ भनेर दस्तावेज पठाएका थियौं । दसैंलगत्तै उम्मेदवारी दिने योजनामा छौं । उम्मेदवारी दिएपछि निजहरुको पद स्वतः सकिएको मानिनुपर्छ भन्ने आयोगको स्पष्ट धारणा छ । सबै उम्मेदवारका लागि समान प्रतिस्पर्धाको वातावरण बनाउन बहालवाला सांसदको पदावधिबारे टुंगो लगाइने उनले बताए । सांसदहरूको पदावधि अन्तर्राष्ट्रिय मूल्य मान्यता अनुरुप हुनुपर्ने प्रमुख आयुक्त थपलियाको भनाइ छ ।
'१०७ दिनभित्र संघ र प्रदेश सभाको निर्वाचन गर्न आयोग सक्षम ',"काठमाडौंः निर्वाचन आयोगले १०७ दिनभित्र प्रतिनिधिसभा र प्रदेश सभाको निर्वाचन गर्न आयोग सक्षम रहेको बताएको छ । आयोगका प्रवक्ता शालिग्राम शर्मा पौडेलले निष्पक्ष निर्वाचन गर्न आयोग प्रतिवद्ध रहेको बताए । उनले भने, 'एकै चरणमा प्रतिनिधि सभा र प्रदेशस भाको निर्वाचन हुन्छ । स्वच्छ, स्वतन्त्र र भयरहीत निर्वाचन हुन्छ । ' निर्वाचन ऐन २०७३ अनुसार १२० दिनभित्र निर्वाचन मिति घोषणा गर्ने कानुनी प्रावधान छ । आजदेखि गणना गर्दा मंसिर ४ सम्म १०७ दिन पुग्नेछ। आयोगको सिफारिसमा सरकारले निर्वाचन मिति तोकेको हो ।"
भोलिदेखि मतदाता नामावली संकलन नहुने,"काठमाडौंः भोलिदेखि मतदाता नामावली संकलन स्थगित हुने भएको छ । सरकारले मंसिर ४ मा निर्वाचन घोषणा गरेसँगै भोलि २० गतेदेखि मतदाता नामावली संकलन नहुने निर्वाचन आयोगले जनाएको हो। आयोगका प्रवक्ता शालिग्राम शर्मा पौडेलले भने, 'प्रदेश निर्वाचन कार्यालय, जिल्ला प्रशासन कार्यालय, इलाका कार्यालय, जिल्ला निर्वाचन कार्यालयबाट भइरहेको मतदाता नामावली संकलन कार्य भोलि २० गतेदेखि स्थगित हुन्छ । अब हामी निर्वाचनमा होमिएका छौं ।'"
गठबन्धन संसदीय मूल्य र मान्यता विपरीत : नेम्वाङ,बुटवल : नेकपा एमालेका उपाध्यक्ष सुवासचन्द्र नेम्वाङले गठबन्धन संसदीय मूल्य र मान्यता विपरीत रहेको बताएका छन्। प्रेस चौतारी रुपन्देहीले बिहीवार बुटवलमा गरेको पत्रकार सम्मेलनमा नेम्वाङले गठबन्धनको क्रियाकलापलाई मंसिर ४ गते हुने निर्वाचनबाट जनताले उचित फैसला गर्ने पनि बताए। सरकारले प्रमुख प्रतिपक्ष दलसँग कुनै छलफलसमेत नगरी छापामार शैलीमा निर्वाचन घोषणा गरेको उनको भनाइ छ। उनले निर्वाचन समयमा नै हुनेमा आशंका देखिएको र एमालेको दबाबपछि नै सरकारले मिति घोषणा गरेको जिकिर गरे। संविधानले मिश्रित निर्वाचन प्रणालीको व्यवस्था गरेको जनाउँदै उनले हरेक गठबन्धन र तालमेल संसदीय मूल्यमान्यताबमोजिम हुनुपर्नेमा त्यसो हुन नसकेको बताए। उनले निर्वाचनमा आफ्ना एजेण्डा लिएर जनताका बीचमा जान एमालेले तयारी गरेको र आउने निर्वाचनमा जनताको आर्शिवाद रहनेमा विश्वस्त रहेको धारणा राखे। पार्टीले निर्वाचनको तयारीका क्रममा विभिन्न प्रदेशमा प्रशिक्षण चलाइरहेको बताउँदै उनले दृढ विश्वासका साथ जनताका बीचमा जाने तयारीमा रहेको उल्लेख गरे।
असोज १९ पछि उम्मेदवारी दर्ता सुरु गरिने,"काठमाडौं : निर्वाचन आयोगले दसैं लगत्तै उम्मेदवारी दर्ता अघि बढाउने भएको छ। आयोगका प्रमुख आयुक्त दिनेशकुमार थपलीयाले प्रतिनिधि सभा र प्रदेश सभा सदस्य निर्वाचनमा दसैंलगत्तै उम्मेदवारी दर्ता गर्ने गरी कार्यतालिका प्रकाशन गर्ने बताएका हुन्। यो वर्ष असोज १९ गते विजया दशमी परेको छ। उनले भने, 'दसैं लगत्तै उम्मेदवारी दर्ता प्रकृया अघि बढाउने योजनामा छौं। उम्मेदवारी दिएपछि प्रतिनिधि सभा र प्रदेश सभा सदस्यको पद स्वतः सकिएको मानिनुपर्छ भन्ने आयोगको स्पष्ट धारणा छ। आयोगले केही दिनमै उम्मेदवारी दर्ता मिति तय गर्नेछ।'"
निर्वाचनमा करिब एक करोड ८६ लाख मतदाता पुग्ने,काठमाडौं : निर्वाचन आयोगले आउँदो निर्वाचनमा करिब १ करोड ८६ लाख मतदाता पुग्ने आँकलन गरेको छ। बिहीबार आयोजित पत्रकार सम्मेलनमा आयोगका प्रमुख निर्वाचन आयुक्त दिनेश कुमार थपलियाले करिब १ करोड ८६ लाख मतदाता पुग्ने प्रारम्भिक अनुमान रहेको बताए। आयोगले सञ्चालन गर्दै आएको मतदाता नामावली संकलन शुक्रबारदेखि स्थगितसमेत गरिएको छ। मतदाता नामावलीको अद्यावधिक तथ्यांक केही दिनमै सार्वजनिक गरिने आयोगले जनाएको छ। गत वैशाख ३० गते सम्पन्न स्थानीय तह निर्वाचनमा १ करोड ७० लाख मतदाता रहेका थिए। संघ र प्रदेशको निर्वाचनमा करिब दस लाख मतादाता थपिनेछन्। सरकारले आजै संघ र प्रदेशको निर्वाचन एकैचरणमा मंसिर ४ गते गर्ने निर्णय गरेको थियो।
"संसदीय समितिमा रावलको प्रश्न एसपीपी फिर्ताको पत्र विदेशी राजदूतले हेर्न हुने, सार्वभौम संसदले हेर्न नहुने?","काठमाडौं : एमाले सांसद भीम रावलले रद्द गरेको भनिएएको अमेरिकी साझेदारी कार्यक्रम (एसपीपी)को पत्र र अमेरीकी सरकारलाई पठाएको चिठीको प्रतिलिपी नदिँदा सरकारप्रति झन् अविश्वास बढेको बताएका छन्। संसद बैठकमा परराष्ट्र मन्त्री नारायण खड्काले एसपीपी पत्र रद्द गरिएको र अमेरीकी सरकारलाई पठाइसकेको भन्दै विश्वस्त हुन सांसदहरुलाई आग्रह गरेका थिए। संसदको राज्यका निर्देशक सिद्धान्त नीति र दायित्वको कार्यान्वयन अनुगमन तथा मूल्यांकन समितिमा रावलले भने, 'सरकारका सम्बन्धीत मन्त्रीले मागेका दस्तावेज किन उपलब्ध गराउनुहुन्न? कानुनी शासन मान्छु भन्ने सरकारले समितिले मागेको कागज दिनुपर्दैन?' उनले अमेरिकी सरकारलाई पत्र पठाएको हो भने संसदलाई पत्र देखाउन माग गरे। 'जनताका प्रतिनिधि रहेको समिति वा संसदलाई सम्मान गर्नुपर्छ। समित र संसद बैठकमार्फत् आधिकारिक जवाफ दिनुपर्छ। संसदीय समितिमा आउन किन हिचकिचाएको? एसपीपी रद्द गरिएको र फिर्ता पठाइएको भनिएको पत्र विदेशी राजदूतले हेर्न हुने नेपाली जनताका प्रतिनिधिले हेर्न नहुने यो कस्तो लोकतन्त्र? संसदीय समितीले सरकारले रद्द गरेको भनिएको अमेरीकी साझेदारी कार्यक्रम (एसपीपी)को पत्र र अमेरिकी सरकारलाई पठाएको चिठीको प्रतिलिपीसहित उपस्थित हुन सरकारलाई निर्देशन दिएको छ। समितिले परराष्ट्र मन्त्री नारायण खड्का, कार्यबाहक प्रधानसेनापति, रक्षा सचिवलाई उपस्थित हुन निर्देशन दिएको हो।"
बेटी पढाऊको साइकलमा भ्रष्टाचार,"काठमाडौं : मधेस प्रदेश सरकारले सञ्चालन गरेको मुख्यमन्त्री बेटी पढाऊ, बेटी बचाऊ कार्यक्रममा ठूलो भ्रष्टाचार भएको तथ्य बाहिर आएको छ। कार्यक्रमअन्तर्गत ब्रान्ड नखुलेका कमसल तथा गुणस्तरहीन लेडिज साइकल खरिद गरेर छात्रालाई वितरण गरेको पाइएको छ। प्रदेश सरकारले ओम सत्य सार्ई प्रालि वीरगन्जसँग अम्बिका ब्रान्डका १७ हजार २ सय ३८ साइकल आपूर्ति गर्ने सम्झौता गरेको थियो। तर, १६ हजार ३८ थान ब्रान्ड नखुलेका कमसल तथा गुणस्तरहीन लेडिज साइकल खरिद गरिएको पाइएको छ। सम्झौता अनुसारका १२ सय मात्रै अम्बिका ब्रान्डका साइकल खरिदको भएको अख्तियारले गरेको अनुसन्धानबाट खुलेको छ। सीडीई भगवान झा, सहलेखापाल राजाराम मण्डल, भण्डारजिन्सी शाखा प्रमुख अधिकृत छैटौं रामस्वार्थ महतो, भण्डार शाखा खरिदार जितमोहनकुमार दास, ओमसत्य साई प्रालि वीरगन्ज पर्सा र उक्त कम्पनीका म्यानेजिङ डाइरेक्टर रेनु अग्रवाललाई प्रतिवादी बनाइएको छ। त्यस्तै खरिद प्रक्रियामा संलग्न ४ कर्मचारीलाई पनि अख्तियारले मुद्दा दायर गरेको छ। बोलपत्र मूल्यांकन समितिका पदाधिकारी सदस्य उपसचिव दिलिपकुमार प्रधान (अध्यक्ष), अधिकृत आठौं सुरेन्द्रकुमार कर्ण (सदस्य सचिव), सहलेखपाल राजाराम मण्डल(सदस्य) र सीडीई भगवान दासलाई खरिद प्रक्रियामा अनियमितता भएको आरोपमा मुद्दा दायर गरिएको छ। साइकल खरिद प्रक्रिया सुरु गर्दादेखि भुक्तानी कार्यसम्म संलग्न कर्मचारी र साइकल आपूर्तिकर्ताले नेपाल सरकारप्रदेश सरकारलाई बदनियतपूर्व हिनामिना एवं हानी नोक्सानी गरेको पुष्टि भएपछि उनीहरूविरुद्ध मुद्दा दायर गरिएको उनले बताए। तत्कालीन प्रदेश नम्बर २ को मुख्यमन्त्री बेटी पढाऊ बेटी बचाऊ कार्यक्रममा अनियमितता भएको, साइकलको कम्पनी नखुलाई साइकल किनी ३ महिनादेखि गोदाममा राखिएको भन्ने उजुरी परेको थियो। यस विषयमा अख्तियारले अनुसन्धान गर्दा भ्रष्टाचार पुष्टि भएको अख्तियारको आरोप पत्रमा उल्लेख छ। सार्वजनिक खरिद ऐन २०६३, नियमावली २०६४ र सार्वजनिक खरिद अनुगमन निर्देशिकामा भएका प्रावधानको पालना नगरी सम्झौताअनुसार अम्बिका ब्रान्डका साइकल आपूर्ति हुनुपर्नेमा सम्झौताविपरीत ब्रान्ड नखुलेका कमसल तथा गुणस्तरहीन लेडिज साइकल खरिद गरिएको अख्तियारको अनुसन्धानबाट खुलेको छ। तत्कालीन प्रदेश सचिव भुसालले प्रमाणित गरेको भण्डार दाखिला प्रतिवेदन गलत तबरबाट तयार गरिएको र गलत लिखत भएकाले सझौताबमोजिमको साइकल प्राप्त हुनुपर्नेमा ब्रान्ड नखुलेको साइकल स्वीकार गरी गतल स्टोर दाखिला तयार गरी भुक्तानी गरेको पाइएको छ। प्रदेश सचिव भुसालविरुद्ध भ्रष्टाचार निवारण ऐन, २०५९ को दफा ८(१) तथा दफा ९ अनुसारको थप कसुरसमेत गरेको देखिएकाले भ्रष्टाचार निवारण ऐन, २०५९ को दफा ९ बमोजिमसमेत कैद सजाय र जरिवाना गर्ने मागदाबी लिइएको छ। यस्तै जलस्रोत तथा सिँचाइ विकास डिभिजन कार्यालय जनकपुरका तत्कालीन प्रमुख सीडीई भगवान झाले तत्कालीन मूल्यांकन समितिको सदस्यसमेत रहेर फरक गुणस्तरको साइकल ल्याउनमा भूमिका खेलेको अख्तियारको आरोपपत्रमा उल्लेख छ। उनीमाथि पनि समान १० करोड ३३ लाख ७५८ रुपैयाँ बिगो मागदाबी गरिएको छ। दासविरुद्ध भ्रष्टाचार निवारण ऐनको दफा ८(१) तथा दफा १५ अनुसार कैद तथा सजायको मागदाबी गरिएको छ। उनले आपूर्तिकर्तासँग खरिद सम्झौता गर्दा आफूलाई प्रत्यायोजित नै नभएको अधिकारको प्रयोग गरेको पनि पाएको छ। सहलेखापाल राजाराम मण्डललाई सम्झौताभन्दा फरक ब्रान्ड नखुलेका साइकल आपूर्ति हुँदासमेत भुक्तानी कार्यमा संलग्न रही गलत मनसायले भुक्तानी दिएको आरोप छ। उनीविरुद्ध १० करोड ३३ लाख ७५८ बिगोसहित भ्रष्टाचार निवारण ऐन २०५९ को दफा ८(१) अनुसार कार्यबाहीको माग गरिएको छ। त्यस्तै भण्डार तथा जिन्सी शाखा प्रमुख राम स्वार्थ महतोविरुद्ध जिन्सीभण्डार शाखाको प्रमुख भएको तथा तयार गरिएको दाखिला प्रतिवेदनको जाँच गर्ने कार्यमा संलग्न रही गलत लिखत राख्ने कार्य गरेको आरोप पत्रमा उल्लेख छ। भण्डार शाखाका खरिदार जित मोहनकुमार दासमाथि भण्डार दाखिला प्रतिवेदनमा बदनियतसाथ बोलपत्रमा उल्लेख भएको कम्पनी ब्रान्ड उल्लेख नगरी लेडिज साइकल भनी उल्लेख भएकोमा प्रदेश सरकारलाई हानी पुर्याउने बदनियतले गलत लिखत तयार गरेको आरोप छ। महतो र दासविरुद्ध भ्रष्टाचार निवारण ऐन २०५९ दफा ९ बमोजिम पनि कैद सजाय र जरिवाना माग दाबी भएको छ। ओम सत्य साईप्रालि र म्यानेजिङ डाइरेक्टर अग्रवालविरुद्ध प्रदेश सरकारलाई हानी नोक्सानी पार्ने काममा भूमिका खेलेको पाइएकाले १० करोड ३३ लाख ७५८ बिगोसहित भ्रष्टाचार निवारण ऐन २०५९ को दफा ८(४) बमोजिम सजायको मागदाबी भएको छ। यस्तै साइकल खरिदबारेकै अर्को मुद्दामा बोलपत्र मूल्यांकन समितिका पदाधिकारी तथा सदस्यहरू उपसचिव दिलिपकुमार प्रधान, अधिकृत सुरेन्द्रकुमार कर्ण, सहलेखापाल राजाराम मण्डलमाथि मापदण्ड नपुग्दासमेत बदनियतपूर्ण भूमिका खेलेकाले दोषी किटान गरिएको छ। उनीहरूविरुद्ध भ्रष्टाचार निवारण ऐन २०५९ को दफा १९(२) बमोजिम कैद सजाय तथा जरिवानाको मागदाबी गरिएको छ। यो मुद्दामा सीडीई भगवान झाले आफूसँग हुँदै नभएको अधिकार प्रयोग गरेको पाइएको अख्तियारको भनाइ छ। उनीविरुद्ध भ्रष्टाचार निवारण ऐन २०५९ को दफा १९(२) र दफा १५ बमोजिम सजायको माग दाबी गरिएको छ। कोको मुछिए ?१तत्कालीन प्रदेश सचिव यमप्रसाद भुसाल २सीडीई भगवान झा३सहलेखापाल राजाराम मण्डल४ भण्डारजिन्सी शाखा प्रमुख अधिकृत छैटौं रामस्वार्थ महतो५भण्डार शाखा खरिदार जितमोहन कुमार दास६ओमसत्य साई प्रालि वीरगन्ज पर्सा ७ ओम सत्य प्रालिका म्यानेजिङ डाइरेक्टर रेनु अग्रवाल अर्को मुद्दामा : खरिद प्रक्रियामा संलग्न ८ बोलपत्र मूल्यांकन समितिका पदाधिकारी सदस्य उपसचिव दिलिपकुमार प्रधान(अध्यक्ष)९अधिकृत आठौं सुरेन्द्रकुमार कर्ण (सदस्य सचिव)१०सहलेखपाल राजाराम मण्डल (सदस्य) ११ सीडीई भगवान दास"
उद्धार र व्यवस्थापनमा समस्या,"उदयपुर : एघार महिनाअघि गृहमन्त्री बालकृष्ण खाँण सप्तकोसी नदीले पुर्याएको क्षति अवलोकन गर्न बेलका नगरपालिका आसपासका क्षेत्रमा आउँदा स्थानीयवासी पीडाका बीच निकै खुसी थिए। खेतीयोग्य जमिन डुबान र कटानको पीडामा त छँदै थियो, कति बेला कोसीले ओत लाग्ने घर बगाउला भन्ने चिन्ता थियो। त्यसका बावजुद मुलुकको गृहमन्त्री सवारले त्यो पीडाको समाधान हुन्छ भन्ने उनीहरूमा आशा थियो। अझ गृहमन्त्री खाँणले सहयोग गर्ने प्रतिबद्धताले उनीहरूमा थप आशा पलायो। तर, उनीहरूमा पलाएको त्यो आस, आशमै सीमित रह्यो। अन्ततः पुरानो सँगै अझ धेरै समस्या थपियो। दुई दिनदेखि झमझम पानी परिरहेकै थियो। सधैंको पानी यस्तै हो भन्दै ११ बजे राति छोराछोरीको साथ लिएर बेलका नपा ६ की चन्द्रमाया श्रेष्ठ सुतिन्। बिहान ४ बजे छरछिमेकमा कोलाहल मच्चिएको सुनेर हत्तनपत्त उठिन। केको आवाज आयो भन्दै बाहिर निस्कन लाग्दा उनको घरभित्र सप्तकोसीको धमिलो पानी पसिसकेको थियो। काखमा रहेको नानी र परिवारलाई कसरी उद्धार गर्ने भन्ने उनमा चिन्ता थियो। झ्यालबाट चियाउँदा छिमेकी एक महिनाकी सुत्केरी अनिता श्रेष्ठ पनि कराइरहेकी थिइन्। बेलका नगरपालिका८ डुम्रिबोटेको लाहुरेखोंजबाट सप्तकोसीले धार परिवर्तन गरेपछि सात महिनाको नानी काखमा च्यापेर उद्धारको सहरा खोजिरहेकी मनमाया श्रेष्ठ, अर्की सुत्केरी सुस्मिता कार्की, करुणा श्रेष्ठ र हिरा श्रेष्ठलगायतका १ हजार ५ सय परिवारको बिचल्ली भएको थियो। लामो समयपछि कोसी पुरानै धारमा फर्किएपछि बेलकाको वडा नम्बर १, २, ३, ८, ९ र सुनसरीको बरहा क्षेत्र नगरपालिका६ र ९ का गरी झन्डै ६ हजार सर्वसाधरणले यतिबेला सहयोग मागिरहेका छन्। करुणाले भनिन्, नेताहरू आफू कुर्सीमा पुग्न जनतालाई सधैं भर्याङ बनाउँदा रहेछन्। उनले थपिन, मन्त्रीज्यूको आश्वासनले हामी निकै उत्साहित थियौं। तर, त्यो उत्साह बालुवामा पानी लगाए जस्तै भयो, यसले के देखाउँछ भने नेताहरू बोलीमा पक्क रहेनछन् भन्ने प्रष्ट भयो। कोसीको भेलमा प्रहरीको सहायताबाट ढुंगा तर्दै गरेकी सुस्मिता कार्कीले गर्भ अवस्थामा समेत पीडा खेप्नु परेको बताइन्। उनले आफू त जसोतसो भाग्यौ, साना बालबच्चा र दुई जिउ भएकाहरू भाग्नका लागि निकै सकस भएको बताइन्। कोसीको ठूलो भङ्गालो बस्तीमा पसेपछि डुबानमा परेका स्थानीय विस्थापित बनेका छन्। उनीहरू घर छाडेर उच्च स्थानको खोजी गर्दै भाग्न बाध्य छन्। उनीहरूलाई तीनै तहका सरकारको पहलमा नेपाल प्रहरी, सशस्त्र प्रहरी र नेपाली सेनाको टोलीले उद्धार गरिरहेको छ। उदयपुरका प्रमुख जिल्ला अधिकारी वीरेन्द्रकुमार यादवकाअनुसार जिल्ला विपद् व्यवस्थापन समितिको सिंगो टिम दिनभर डुबानमा परेकाहरूको उद्धारमा खटिएको छ। दिनभरमा करिब ९ सय घरपरिवारलाई सुरक्षित स्थानमा सारिएको उनले बताए। बाँकीको बिहीबार बिहानैदेखि उद्धार कार्य सुरु गरिने बताए। उद्धारमा स्थानीय स्तरमा बनेका डुंगा, रबरको डुंगा, ट्र्याक्टर, सुरक्षा निकायका सवारी साधनहरू प्रयोग भएका छन्। बेलका नगर प्रमुख अशोक कार्कीले उच्च सतर्कता अपनाउँदाअपनाउँदै सप्तकोसी बस्तीमा पसेपछि ठूलो विपत्ति आइपरेको बताए। उद्धार गरिएकाहरू अधिकांश आफन्तको र बाँकी रहेकाहरूलाई विद्यालय, सामुदायिक वन समूह र सार्वजनिक संरचनामा तत्कालका लागि राखिएको उनले बताए। पानीले घर डुबाउन थालेपछि लगाएको लुगाबाहेक सबै छाडेर भागेको स्थानीय लंकशेर राईले बताए। गाउँमा कोलाहल मच्चिन थालेपछि सुरक्षित स्थानका लागि घर नै छोडेर भागेको उनले बताए। कोसीबाट हालसम्म मानवीय क्षति नभए पनि सुत्केरी, गर्भवती, वृद्धवृद्धा र अपांगहरू थप पीडामा परेको नगरपालिकाका उपप्रमुख जिरा राईले बताइन्। राईका अनुसार कोसी प्रभावित बेलकाका५ वटा वडामा २५ सय घरधुरीका करिब ७ हजार सर्वसाधारण बस्दै आएका छन्। भंगालोको पानी जम्दै जाँदा डुबान क्षेत्र पनि बढ्दै गएको छ। यसले थप क्षति र जोखिम बढाइरहेको प्रजिअ यादवले बताए। सप्तरी र सुनसरीको केही भूभागसमेत डुबानको उच्चजोखिममा रहेको उनले बताए। यसैबीच कटान क्षेत्र तथा डुबान क्षेत्रमा प्रदेश नम्बर १ का आन्तरिक मामिला मन्त्री केदार कार्की, भौतिक तथा पूर्वाधार मन्त्री हिमाल कार्कीको टोलीले निरीक्षण गरेका छन्। स्थानीय नेपाली कांग्रेसका नेता सुशील सेढाईंले कोसी कटान राजनीतिक गर्ने थलो भएको बताएका छन्। उनले यसको दिगो समाधानभन्दा पनि कटान गरेपछि संरक्षणका नाममा राजनीतिक गर्ने परम्पराले थप जटिल बन्दै गएको बताए।"
"मन्त्रिपरिषद्को बैठक आज बस्दै, प्रतिनिधि र प्रदेशसभाको निर्वाचन घोषणा हुने सम्भावना","काठमाडौं : प्रधानमन्त्री शेरबहादुर देउवाले मन्त्रिपरिषद् बैठक आह्वान गरेका छन्। बिहीबार दिउँसो १ बजे प्रधानमन्त्री तथा मन्त्रिपरिषद् कार्यालय सिंहदरबारमा बैठक बस्न लागेको प्रधानमन्त्रीको सचिवालयले जनाएको छ। आजको बैठकले प्रतिनिधिसभा र प्रदेशसभाको निर्वाचनको मिति घोषणा गर्ने सम्भावना रहेको छ। सत्तारुढ गठबन्धन दलको बुधबार बालुवाटारमा बसेको बैठकले बिहीबार बस्ने मन्त्रिपरिषद् बैठकबाट मंसिर ४ गतेका लागि प्रतिनिधिसभा र प्रदेशसभाको निर्वाचन तोक्ने विषयमा सहमति गरेका थिए । बैठकमा संसद्को कार्यकालबारे पनि छलफल भएको थियो। निर्वाचनको मिति निर्वाचन आयोगले सिफारिस गरेको मिति हो। प्रधानमन्त्री र सरकारका मन्त्रीहरूले चुनावको तयारी र मिति घोषणाबारे सत्तासाझेदार दलसँगै विज्ञहरूसँग छलफल गरेरै मिति घोषणा हुन लागेको हो। आयोगका सूचना अधिकारी सूर्यप्रसाद अर्यालले सरकारले मंसिर ४ मै निर्वाचनको मिति तोक्ने कुरा पनि आश्चर्यजनक नभएको बताए। उनले भने, सरकारले कानुनी परामर्श गर्दा हामीले सबै हिसाबले २ मंसिरमा प्रदेश र प्रतिनिधिसभा सदस्यको निर्वाचन गर्न सिफारिस गरेका थियौं। सरकारले मंसिर ४ मा गरौं भन्ने प्रस्ताव गरेपछि हामीले त्यसमा पनि सहमति भएको हो। प्रतिनिधिसभा र प्रदेशसभा सदस्यको पदावधि २०७९ मंसिर २२ गते पूरा हुने आयोगको निष्कर्ष छ। कार्यकाल सम्पन्न हुने मितिलाई आधार मान्दा २२ मंसिरभित्र निर्वाचन भइसक्नुपर्ने सूचना अधिकारीको भनाइ छ। २०७४ सालमा पहिलो चरणमा मंसिर १० गते ३२ जिल्ला र दोस्रो चरणमा मंसिर २१ गते ४५ जिल्लामा प्रतिनिधिसभा सदस्य र प्रदेश सभा सदस्यको निर्वाचन भएको थियो।"
रोपाइँ सकिएपछि २५ सय मेट्रिक टन मल वीरगन्ज आइपुग्यो,"वीरगन्ज : धानबालीका लागि लक्षित गरि नेपाल सरकारले ओमानबाट खरिद गरेको युरिया मल रोपाइँ सकिएपछि मात्र नेपाल भित्रन सुरु भएको छ। नेपाल सरकारले ओमानबाट खरिद गरेको ३० हजार मेट्रिक टन युरिया मलमध्ये पहिलो खेपमा २५ सय अर्थात ५० हजार बोरा मल बिहीबार वीरगन्ज आइपुगेको हो। कोलकत्ता बन्दरगाहबाट २५ सय टन मल बोकेर हिँडेको रेल बिहीबार दिउँसो वीरगन्जस्थित सिर्सिया सुख्खा बन्दरगाह (ड्राइपोर्ट) मा आइपुगेको वीरगन्जस्थित कृषि सामग्री कम्पनी लिमिटेडको प्रादेशिक कार्यालय प्रमुख चन्द्र चौलागाईंले जानकारी दिए। नेपाल सरकारले ग्लोबल टेण्डरमार्फत ओमानबाट खरिद गरेको ३० हजार मेटन युरिया मल आपूर्तिको जिम्मा स्वीस सिंगापुर ओभरसिज इन्टरप्राइजेज लिमिटेडले लिएको छ। चौलागाईंका अनुसार कोलकत्ता बन्दरगाहबाटै थप २५ सय मेट्रिक टन युरिया मल बोकेर हिँडेको अर्को रेल भारतकै बाटोमा रहेको र अबको तीनचार दिनभित्रमा उक्त रेल पनि ड्राइपोर्टमा आइपुग्नेछ। ओमानबाट खरिद गरिएको कूल ३० हजार युरियामध्ये २२ हजार ५ सय मेट्रिक टन मल वीरगन्जकै ड्राइपोर्ट नाका हुँदै भित्रिनेछ भने बाँकी ७ हजार ५ सय मेटन मल विराटनगर नाका हुँदै आउने चौलागाईंले जानकारी दिए। खरिद गरिएको सबै ३० हजार मेट्रिक टन युरिया मल ९ खेपमा गरेर नेपाल भित्रिने उनले बताए। उनले भने, 'अहिले फस्ट लटमा २५ सय टन आएको हो, सबै मल आइपुग्न अबको १२ देखि १५ दिन लाग्छ।' बिहीबार वीरगन्जको सिर्सिया ड्राइपोर्टमा आइ पुगेको २५ सय मेटन (५० हजार बोरा) युरिया मल एक सातापछि मात्रै सम्बन्धित जिल्लाहरुमा वितरणका लागि पठाइने चौलागाँइले जानकारी दिए। त्यसपछि मात्रै किसानहरुले मल पाउने उनले बताए। उनले भने, 'बिहीबार आएको मलको नमूना गुणस्तर परिक्षणका लागि बिहीबार नै काठमाण्डौको प्रयोगशालामा पठाएका छौ, त्यसको रिपोर्ट आउन कम्तिमा चार दिन लाग्छ। त्यसपपछि ड्राइपोर्टबाट मलको भन्सार जाँचपास हुन्छ, त्यसपछि ड्राइपोर्टबाट ट्रकमा कम्पनीको गोदाममा ल्याउँछ। अनि बिक्रीवितरणका लागि सम्बन्धित जिल्लाहरूमा परिचालन हुन्छ, यो सब प्रक्रिया पुर्याउँदा अझ एक हप्ता लाग्न सक्छ। वीरगन्ज स्थित कृषि सामाग्री कम्पनि लिमिटेडको प्रादेशीक कार्यालयले मधेस प्रदेश सहित काठमाण्डौ, काभ्रे, धादिङ, मकवानपुर, सिन्धुली, चितवन, तनहु, पर्वत, नुवाकोट, कास्कीलगायत १६ जिल्लामा रासायनिक मलको आपूर्ति गर्दै आएको छ। कार्यालय प्रमुख चौलागाईंका अनुसार ओमानबाट अहिले खरिद गरि आयात भइरहेको ३० हजार युरिया मलमध्ये मधेस प्रदेशमा ८ हजार ५ सय वितरण गरिनेछ। पर्साका लागि भने ८ सय ५० अर्थात् (१७ हजार बोरा ) र बाराका लागि १ हजार (२० हजार बोरा) युरिया वितरण गरिने चौलागाईंले जानकारी दिए। चौलागाईंका अनुसार वीरगन्जस्थित कम्पनिको गोदाममा अहिले युरिया मलको मौज्दात शुन्य रहेको छ। यस्तै डिएपी मल भने ८ सय ३१ मेटन र पोटास मल १ हजार ५ सय ९७ मेटन मौज्दात रहेको चौलागाँइले जानकारी दिए।"
नेपाल वायुसेवा निगमका कार्यकारी अध्यक्ष अधिकारी बर्खास्त,"काठमाडौं : सरकारले नेपाल वायुसेवा निगमका कार्यकारी अध्यक्ष युवराज अधिकारीलाई बर्खास्त गरेको छ। बिहीबार बसेको मन्त्रिपरिषद बैठकले अधिकारीलाई बर्खास्त गर्ने निर्णय गरेको एक मन्त्रीले अन्नपूर्णलाई जानकारी दिए। कानुनी आधार र औचित्य बाहिर गएर ट्विनअटर विमान भाडामा दिएको, निगमनका पदाधिकारी र कर्मचारीलाई अनुशासनमा राख्न नसकेकोलगायत उनीमाथि आरोप लागेको थियो। यसबारे छानबिन गर्न समिति गठन भएको थियो। छानबिन समितिले अधिकारीलाई बर्खास्त गर्ने प्रस्ताव मन्त्रिपरिषदमा पठाएको थियो। सोही प्रस्तावअनुसार अधिकारीलाई आजको मन्त्रिपरिषद बैठकले बर्खास्त गर्ने निर्णय गरेको हो।"
बझाङमा दुई मतदानस्थल थप र चारको स्थान परिवर्तन गर्न सिफारिस,बझाङ : आगामी संघीय तथा प्रदेश निर्वाचनका लागि बझाङमा दुई मतदानस्थल थप गर्न सिफारिस गरिएको छ । जिल्ला मतदानस्थल केन्द्र पुनरावलोकन सिफारिस समितिको बैठकले मतदानस्थल थप गर्न सिफारिस गरेको हो । प्रमुख जिल्ला अधिकारी बाबुराम अर्यालको अध्यक्षतामा बसेको बैठकले छविसपाथिभेरा गाउँपालिका५ को चन्द्रोदय माध्यमिक विद्यालय खतेडा र केदारस्युँ गाउँपालिका४ को शिक्षोदय माध्यमिक विद्यालय बागथलामा केन्द्र थप गर्न सिफारिस गरेको हो । मतदानस्थल थप गर्न निवेदन आएपछि थपका लागि सिफारिस गरिएको जिल्ला निर्वाचन अधिकारी विमलप्रसाद गौतमले जानकारी दिए । यसका लागि सिफारिस गरिएको मतदानस्थलसँगै जिल्लामा एक सय ३५ मतदानस्थल हुनेछन् । मतदानस्थल केन्द्र पुनरावलोकन सिफारिस समितिले जिल्लाका चार मतदानस्थल मतदातालाई पायक नपर्ने ठाउँमा रहेका र मतदानस्थल भएका विद्यालयमा बाढीपहिराले क्षति पुर्याएपछि मतदानस्थल परिवर्तन गर्न सिफारिस गरिएको जिल्ला निर्वाचन कार्यालयले जनाएको छ । विद्यालयमा पहिराले क्षति गरेपछि विद्यालय भवन नै अन्यत्र सारेकाले मतदानस्थल पनि विद्यालय सरेको ठाउँ वयालपाटा भन्ने ठाउँमा सारेको बताइएको छ ।
मंसिरमा निर्वाचन सफल भए मात्र संसद् विघटन : पूर्वन्यायाधीश केसी,"काठमाडौं : सर्वोच्च अदालतका पूर्वन्यायाधीश बलराम केसीले मन्त्रिपरिषद्ले निर्वाचन घोषणा गरे पनि संसद् यथावत रहने बताएका छन् । सरकारले आगामी मंसिर ४ गते प्रतिनिधिसभा र प्रदेशसभाको निर्वाचन घोषणा गरेको छ। निर्वाचनको मिति घोषणापछि संसद् विघटन हुन्छ कि हुँदैन भन्ने विषय उठिरहेको बेला पूर्वन्यायाधीश केसीले संसद् यथावत रहने बताएका हुन्। 'कथंकदाचित चुनाव भाँडियो भने पनि मुलुक संसदविहीन अवस्थामा रहँदैन, पूर्वन्यायाधीश केसीले अन्नपूर्ण पोष्टसँग भने, 'मन्त्रिपरिषद्ले घोषित मितिमा सफलतापूर्वक निर्वाचन सम्पन्न भएपछि संसद विघटन हुने गरि निर्णय गर्नुपर्छ । त्यसो भएको अवस्थामा कथंकदाचित चुनाव भाँडियो भने पनि मुलुक संसदविहीन अवस्थामा रहँदैन ।' यसबीचमा सरकार छाडा हुन नहुने उनले बताए । नेपालको संविधान धारा ८५ मा प्रतिनिधिसभाको कार्यकाल अगावै विघटन भएकोमा बाहेक प्रतिनिधिसभाको कार्यकाल ५ वर्षको हुने उल्लेख छ । न्यायाधीश केसीका अनुसार, ससद् विघटन हुनु र ५ वर्षे कार्यकाल पूरा हुनु संविधानको आँखामा फरक हो । 'अहिले प्रतिनिधिसभा विघटन नभई कार्यकाल पूरा हुन लागेको अवस्था हो । ५ वर्षे कार्यकालको हिसाब गर्दा ३ सय ६५ दिनलाई पाँच वर्षेले गुणा गरेर निकाल्ने पाँच वर्ष होइन,' उनले भने ।"
प्रधानमन्त्रीको परराष्ट्र सल्लाहकारमा अरुण सुवेदी नियुक्त,काठमाडौं : प्रधानमन्त्री शेरबहादुर देउवाको परराष्ट्र सल्लाहकारमा अरुण सुवेदीलाई नियुक्त भएका छन्। बिहीबार बसेको मन्त्रिपरिषद बैठकले प्रधानमन्त्री देउवाको सल्लाहकारमा सुवेदीलाई नियुक्त गर्ने निर्णय भएको एक मन्त्रीले बताए। उनी राजनीतिक विश्लेषक हुन्।
संघ र प्रदेश निर्वाचनः झण्डै १ लाख म्यादी प्रहरी भर्ना गरिने,"काठमाडौंः सरकारले संघ र प्रदेशको निर्वाचन एकै चरणमा घोषणा गरेसँगै म्यादी प्रहरीको भर्ना खुलाउने तयारी गरेको छ। प्रहरी प्रवक्ता टेकप्रसाद राईले म्यादी प्रहरी भर्नाका लागि प्रकृया अघि बढाइने बताए । उनले अन्नपूर्णसँग भने,' केन्द्रिकृत सुरक्षा योजना बनाएर अघि बढ्छौं । झण्डै १ लाखको हाराहारीमा म्यादी प्रहरी भर्ना खुल्ने सम्भावनाम छ । चुनावको थ्रेटको मुल्याकंन गरेर अघि बढ्छौं । यसअघि स्थानीय तहको चुनावमा १ लाख १९ हजार म्यादी प्रहरी भर्ना भएका थिए। संघ र प्रदेशको निर्वाचन आगामी ४ मंसिरमा हुने भएको छ।"
माओवादीका थुप्रै खराबीले एमालेलाई प्रदूषित गर्यो : विष्णु पौडेल,"काठमाडौं : नेकपा एमालेका उपाध्यक्ष विष्णु पौडेलले विचार र संगठनका हिसाबले एमाले सबैभन्दा ठूलो पार्टी रहेको बताएका छन्। बिहीबार ललितपुरस्तरीय कार्यकर्ता भेला तथा प्रशिक्षणमा बोल्दै उपाध्यक्ष पौडेलले माओवादीका खराब आचरणले एमालेलाई समेत प्रदूषित बनाएको आरोप लगाएका हुन्। 'माओवादीलाई रुपान्तरण गर्छौं र माओवादीलाई रुपान्तरण गरेर एमालेकरण बनाउँछौं भनेको तर, माओवादीका थुप्रै खराबीले एमाले पंक्तिलाई पनि प्रदूषित गर्यो,'उनले भने। नेता पौडेलले स्थानीय तह निर्वाचनमा एमालेलाई हराउन विदेशबाट ठूलो रकम परिचालन गरिएको आरोप लगाए। उनले भने, 'अहिलेसम्म नेपालमा कुनै पनि पार्टीलाई हराउन जिताउनका लागि देशभित्रको पैसा परिचालित गरिएको थियो होला । तर, यसपटक एमालेलाई हराउनका निम्ति बाहिरबाट ठूलो मात्रामा धनराशी ल्याएर खर्च गरियो।' उनले राज्यशक्तिको चरम दुरुपयोग भएको भन्दै आपत्ती जनाए। 'राजशक्तिको चरम दुरुपयोग गरिएको छ। राज्यका प्रशासनिक संरचनाहरुको दुरुपयोग भएको छ। स्रोत साधनको पनि अत्यधिक दुरुपयोग गरिएको छ,'उनले भने,' एमालेसँग प्रतिस्पर्धा गर्ने आँट नभएर सत्तामा सामेल भएका शक्तिहरुले आपसमा गठबन्धन गरेर प्रतिस्पर्धामा उत्रिएका हुन्।' एमालेका विरुद्ध गठबन्धन जन्मिएको उनको भनाइ छ। स्थानीय तह निर्वाचनमा अरु गठबन्धनबाट लडेको तर पार्टीबाट एकमात्रै एमाले भएको उनको भनाइ छ।"
नवलपरासीका प्रमुख उपप्रमुखले खर्च विवरण बुझाएनन्,"परासी : स्थानीय तहमा निर्वाचित भएका नवलपरासीका प्रमुख उपप्रमुख तथा अध्यक्ष उपाध्यक्षहरूले नै निर्वाचन खर्च विवरण बुझाउन अटेर गरेका छन्। जिल्लाका कुनै पनि पालिकाका प्रमुख उपप्रमुख र अध्यक्ष उपाध्यक्षले जिल्ला निर्वाचन कार्यालयमा बुझाउनुपर्ने खर्च विवरण समयमा बुझाएका छैनन्। स्थानीय तह निर्वाचनको अन्तिम नजिता प्रकाशन भएको एक महिनाभित्र उमेदवारी दिने सबैले आआफ्नो निर्वाचन खर्च विवरण निर्वाचन कार्यालयमार्फत् आयोगमा पठाउनुपर्ने कानुनी प्रावधान छ। तर सो समयमा जिल्लाका मुख्य जनप्रतिनिधिहरूले नै विवरण नबुझाएको जिल्ला निर्वाचन कार्यालयका सूचना अधिकारी निश्चल मोक्तानले बताए। तोकिएको समयभन्दा पछि खर्च विवरण बुझाउनेमा तीन पालिकाका प्रमुख उपप्रमुख र अध्यक्ष उपाध्यक्ष छन्। समयपछि बुझाउनुको कुनै अर्थ नरहने निर्वाचन कार्यालयले जनाएको छ। विवरण बुझाउन अटेरी गर्नेमा रामग्राम नगरपालिका प्रमुख धनपद यादव, उपप्रमुख सम्झना चौधरी छन्। त्यसैगरी सुनवल नगरपालिकाका प्रमुख विमला अर्याल, उपप्रमुख सूर्य प्रसाद दुबे, पाल्हीनन्दन गाउँपालिका अध्यक्ष बैजु प्रसाद गुप्ता, उपाध्यक्ष फातिमा अन्सारी खातुन र सरावल गाउँपालिकाका अध्यक्ष सुखाडी चौधरी र उपाध्यक्ष वासमती हरिजन रहेको निर्वाचन कार्यालयले जनाएको छ। अन्य पालिकाका प्रमुखहरूले खर्च विवरण बुझाए पनि समयभित्र नबुझाएकाले कुनै अर्थ नरहने सूचना अधिकारी मोक्तानको भनाइ छ। नवलपरासीका स्थानीय तह निर्वाचनको अन्तिम नजिता जेठ ६ गते आएको हो। असार ६ गतेभित्र विवरण बुझाउनुपर्ने भएपनि समयभित्र १२ जनाले बुझाएका हुन्। अन्य एक सय जनाले तोकिएको समयभन्दा पछि बुझाएको कार्यालयले जनाएको छ। जिल्लामा २१ सय ९ जनाले चुनावमा उम्मेदवारी दिएका थिए। समयभित्र बुझाउनेको मात्र विवरण आयोगमा पठाइएको र अन्यको कार्यालयमा दर्ता मात्र गरिएको मोक्तानले बताए। खर्च विवरण नबुझाउनेलाई कस्तो कारबाही हुन्छ भन्ने आयोगले केही बताएको छैन। तर आयोगले कारबाहीको मापदण्ड बनायो भने समयभन्दा पछि बुझाउनेहरूले उन्मुक्ति नपाउने निर्वाचन कार्यालयले जनाएको छ।"
एमाले जनताको पार्टी नभएर ओलीको निजी पार्टी भयो : उपाध्यक्ष बस्नेत,"धरान : नेपाल कम्युनिस्ट पार्टी एकीकृत समाजवादीका केन्द्रीय उपाध्यक्ष घनेन्द्र बस्नेतले अबको संघ र प्रदेशको चुनावमा एमालेले लज्जास्पद हार बेहोर्ने बताएका छन्। उनले स्थानीय निर्वाचनमा एउटा महानगरपालिका पनि नजितेको भन्दै आगामी चुनावमा जनताले समाप्त पार्ने ठोकुवा गरेका छन्। समाजवादी प्रेस संगठन प्रदेश १ को विस्तारित बैठकलाई सम्बोधन गर्दै उपाध्यक्ष बस्नेतले एमाले जनताको पार्टी नभएर ओलीको निजी पार्टीमा परिणत भएको बताए। ओली निरकुंश, अहंकारी र अनुशासनहीन भएकाले माधव नेपालको नेतृत्वमा बिद्रोह गरेर नेकपा एसको जन्म भएको उनको भनाइ थियो। बस्नेतले नेकपा एस स्थापना हुने बित्तिकै स्थानीय चुनावमा चौथो पार्टी भएकाले अबको चुनावमा दोस्रो पार्टी बन्ने दाबी गरेका छन्। बस्नेतले आगामी निर्वाचनमा गठबन्धन दलहरूमा इमान्दारीता हुनुपर्ने बताए। उनले गठबन्धन दलहरूमा इमान्दारिता भए एमालेले एकसिट पनि जित्न नसक्ने ठोकुवा गरे।"
संघ र प्रदेशको निर्वाचन ४ मंसिरमा गर्ने सरकारको निर्णय,काठमाडौं : सरकारले प्रतिनिधिसभा र प्रदेश सभाको निर्वाचन ४ मंसिर २०७९ मा गर्ने निर्णय गरेको छ। बिहीबार बसेको मन्त्रिपरिषद् बैठकले प्रतिनिधिसभा र प्रदेश सभाको निर्वाचन एकै चरणमा गर्ने निर्णय भएको सरकारका प्रवक्ता ज्ञानेन्द्र बहादुर कार्कीले जानकारी दिएका छन्। निर्वाचन आयोगले भने २ मंसिरमा प्रदेश र प्रतिनिधिसभा सदस्यको निर्वाचन गर्न सिफारिस गरेको थियो। बुधबार सत्तारूढ गठबन्धनबीच मंसिर ४ मा प्रतिनिधिसभा र प्रदेशसभाको निर्वाचन गर्ने सहमति भएको थियो। प्रतिनिधिसभा र प्रदेशसभा सदस्यको पदावधि २०७९ मंसिर २२ गते पूरा हुँदैछ। कार्यकाल सम्पन्न हुने मितिलाई आधार मान्दा २२ मंसिरभित्र निर्वाचन भइसक्नुपर्नेछ। २०७४ सालमा पहिलो चरणमा मंसिर १० गते ३२ जिल्ला र दोस्रो चरणमा मंसिर २१ गते ४५ जिल्लामा प्रतिनिधिसभा सदस्य र प्रदेश सभा सदस्यको निर्वाचन भएको थियो।
"एसपीपीको छलफलमा प्रधानसेनापति र रक्षा सचिव अनुपस्थित, सभापति जैरु भन्छिन् यो गम्भीर विषय हो","काठमाडौं : संसदीय समितिमा प्रधानसेनापति प्रभुराम शर्माको अस्ट्रेलिया भ्रमणको विषयमा प्रश्न उठेको छ। संसदको राज्यका निर्देशक सिद्धान्त नीति र दायित्वको कार्यान्वयन अनुगमन तथा मूल्यांकन समितिमा आइपीएसमा नेपाली सेनाको प्रवेश भएको भन्दै प्रश्न उठेको हो। समितिका सभापति निरुदेवी जैरुले भनिन्, आइपीएसमा नेपाली सेनाको प्रवेशप्रति गम्भीर ध्यानाकर्षण भएको छ। सेनाको प्रमुख आइपीएस कार्यक्रममा जाने कुराको पथ जानकारी समितिलाई आवश्यक परेको हो। सेनाको सचिव, कार्यबाहक प्रधानसेनापति र रक्षा सचिवलाई बोलायौं। तर, उहाँहरु आउनुभएन। यो गम्भीर विषय हो। आइपीएसमा सेनाको प्रमुख कुन हैसियतमा उपस्थित हुनुभयो? समितिको ध्यानाकर्षण भएको छ। समिति सदस्य खेम लोहनीले एसपीपीमा सरकार सहभागी नहुने र रद्द गरिएको पत्र खोइ? भन्दै प्रश्न गरे। उनले भने, एसपीपीमा संलग्न नहुने र रद्द गरिएको पत्रमा के लेखिएको छ भनेर पत्रको प्रतिलिपि खोजी रहेका छौं। सरकारले पत्र नदिनु गैरजिम्मेवारी कुरा हो। राष्ट्र र जनताप्रति छल हो। राष्ट्र र जनतालाई थाहा हुनुपर्छ। समिति सदस्य दुर्गा पौडेलले एसपीपी रद्दको छाँयाप्रति तत्काल उपलब्ध गराउन सरकारसँग माग गरिन्। उनले भनिन्, हामीले एसपीपी सन्दर्भमा सबै सामाग्री माग गरेका थियौं। मिनी संसदलाई अवहेलना गर्ने काम भयो। यसअघि सरकारलाई एसपीपीसँग सम्बन्धित सम्पूर्ण दस्तावेज उपलब्ध गराउन निर्देशन दिइएको थियो।"
एसपीपी रद्धबारे अमेरिकालाई पठाएको पत्रसहित पुन: उपस्थित हुन परराष्ट्र मन्त्रीलाई संसदीय समितिको निर्देशन,"काठमाडौंः संसदीय समितिले सरकारले रद्ध गरेको भनिएको अमेरिकी साझेदारी कार्यक्रम (एसपीपी) पत्र र अमेरिकी सरकारलाई पठाएको पत्रको प्रतिलिपीसहित उपस्थित हुन सरकारलाई निर्देशन दिएको छ । बिहीबार संसदको राज्यका निर्देशक सिद्धान्त नीति र दायित्वको कार्यान्वयन अनुगमन तथा मुल्यांकन समितिले परराष्ट्र मन्त्री नारायण खड्का, कार्यवाहक प्रधानसेनापति, रक्षा सचिवलाई उपस्थित हुन निर्देशन दिएको हो । समिति सभापति निरादेवी जैरुले सरोकारवालालाई तत्काल उपस्थित हुन निर्देशन दिएक हुन्। उनले भनिन्, 'एसपीपी रद्द गरेको पत्र र अमेरिकी सरकारलाई पठाएको दस्तावेज समितिले अध्ययन गर्न खोजेको छ । परराष्ट्र मन्त्री, प्रधानसेनापति, रक्षा सचिवलाई दस्तावेजसहित उपस्थित हुन निर्देशन दिन्छु । ' यसअघि पनि समितिले परराष्ट्रमन्त्रीसहित सरोकारवालालाई पत्रसहित उपस्थित हुन निर्देशन दिएको थियो। तर, परराष्ट्रमन्त्रीले व्यस्तताका कारण उपस्थित हुन नसकेको समितिलाई जानकारी गराएका थिए।"
आजको मन्त्रिपरिषद् बैठकले निर्वाचनको मिति घोषणा गर्ने,"काठमाडौं : सत्तारूढ गठबन्धनबीच मंसिर ४ मा प्रतिनिधिसभा र प्रदेशसभाको निर्वाचन गर्ने सहमति भएको छ। सत्तारुढ गठबन्धन दलको बुधबार प्रधानमन्त्री निवास बालुवाटारमा बसेको बैठकले बिहीबार बस्ने मन्त्रिपरिषद् बैठकबाट मंसिर ४ गतेका लागि प्रतिनिधिसभा र प्रदेशसभाको निर्वाचन तोक्ने विषयमा सहमति गरेका हुन्। यसअघि प्रतिनिधिसभा र प्रदेशसभा निर्वाचनका विभिन्न मितिका विषयमा गठबन्धनका नेताहरूबीच छलफल हुँदै आएको थियो। अन्ततः मंसिर ४ गते नै गर्ने भन्ने विषयमा सबै दलहरूबीच समझदारी बनेर मिति घोषणा गर्ने तयारी गरिएको गठबन्धनमै सहभागी राष्ट्रिय जनमोर्चा पार्टीका दुर्गा पौडेलले बताइन्। उनले भनिन्, प्रतिनिधिसभा र प्रदेश सभाको निर्वाचन कहिले गर्ने भन्ने विषयमा छलफल हुँदै आएको थियो। मंसिर ४ गते नै निर्वाचन गर्ने भन्ने विषयमा करिब सहमति जुटेको छ। उनका अनुसार बिहीबार बस्ने भनिएको मन्त्रिपरिषद्को बैठकले निर्वाचनको मिति घोषणा गर्ने छ। प्रतिनिधिसभा र प्रदेशसभाको चुनावको विषयमा मन्त्रिपरिषद्ले निर्णय गर्छ भन्दै नेपाली कांग्रेसका वरिष्ठ नेता रामचन्द्र पौडेलले करिबकरिब सहमति भएको बताए। बिहीबार बस्ने मन्त्रिपरिषद्को बैठकबाट र ढिलाइ भए अर्को बैठकबाट निर्वाचनको मितिबारे निर्णय हुने उनको भनाइ छ। बैठकले संसद्को कार्यकालबारे पनि सामान्य छलफल गरेको गठबन्धनकै एक नेताले बताए। गठबन्धनमा सहभागी एक शीर्ष नेताका अनुसार चुनावको मिति निर्वाचन आयोगले सिफारिस गरेको मिति हो। सोही मितिअनुसार मन्त्रिपरिषद्बाट निर्णय हुन्छ। निर्वाचनका विषयमा सिंगो गठबन्धन दल निर्वाचन आयोगसँग स्थानीयतहको चुनाव लगत्तैदेखि परामर्शमा थियो। सोहीअनुसार आयोगले नै सिफारिस गरेको मितिमा चुनाव घोषणा गर्न लागेको हो। प्रधानमन्त्री र सरकारका मन्त्रीहरूले चुनावको तयारी र मिति घोषणाबारे सत्तासाझेदार दलसँगै विज्ञहरूसँग छलफल गरेरै मिति घोषणा गरेको हो। आयोगका सूचना अधिकारी सूर्यप्रसाद अर्यालले सरकारले मंसिर ४ मै निर्वाचनको मिति तोक्ने कुरा पनि आश्चर्यजनक नभएको बताए। उनले भने, सरकारले कानुनी परामर्श गर्दा हामीले सबै हिसाबले २ मंसिरमा प्रदेश र प्रतिनिधिसभा सदस्यको निर्वाचन गर्न सिफारिस गरेका थियौं। सरकारले मंसिर ४ मा गरौं भन्ने प्रस्ताव गरेपछि हामीले त्यसमा पनि सहमति भएको हो। प्रतिनिधिसभा र प्रदेशसभा सदस्यको पदावधि २०७९ मंसिर २२ गते पूरा हुने आयोगको निष्कर्ष छ। कार्यकाल सम्पन्न हुने मितिलाई आधार मान्दा २२ मंसिरभित्र निर्वाचन भइसक्नुपर्ने सूचना अधिकारीको भनाइ छ। २०७४ सालमा पहिलो चरणमा मंसिर १० गते ३२ जिल्ला र दोस्रो चरणमा मंसिर २१ गते ४५ जिल्लामा प्रतिनिधिसभा सदस्य र प्रदेश सभा सदस्यको निर्वाचन भएको थियो।"
राजस्व छलि ल्याएको सुर्तीजन्य पदार्थ भण्डारण गरी कारोबार गर्ने चार जना पक्राउ,"काठमाडौं : भारतबाट राजस्व छलेर ल्याएर कच्चा सुर्तीको कारोबार गर्ने चारजना पक्राउ परेका छन्। राजस्व छलेर ल्याउने र भण्डारण गरी कारोबार गर्ने कार्यमा संलग्न रहेको आरोपमा ४ जनालाई बुधबार प्रहरीले पक्राउ गरेको हो। पक्राउ पर्नेहरूमा काठमाडौं बुढानिलकण्ठ नगरपालिका११ बस्ने सिन्धुली तिनपाटन गाउँपालिका६ घर भएका ५६ वर्षीय पोष्टराज गौतम, ललितपुर महानगरपालिका३ धोवीघाट बस्ने मोरङ विराटनगर महानगरपालिका१२ घर भएका ५३ वर्षीय सुरेश पोख्रेल, काठमाडौं महानगरपालिका१४ कुलेश्वर बस्ने सर्लाही बिष्णु गाउँपालिका३ घर भएका ४४ वर्षीय दिनेश चौधरी र काठमाडौं सिनामंगल घर भएका ३८ वर्षीय अरबिन्द अग्रवाल रहेका छन्। काठमाडौं उपत्यकाभित्र केही व्यक्तिहरूले गैरकानूनी रूपमा भारतबाट कच्चा सुर्ती राजस्व छली गरी ल्याई भण्डारण गरी कारोबार गर्ने गरेको विशेष सूचनाको आधारमा प्रहरीले पक्राउ गरेो जनाएको छ। उनीहरूलाई काठमाडौं उपत्यका अपराध अनुसन्धान कार्यालय मिनभवनबाट खटिएको प्रहरीले उक्त कार्यमा संलग्न पोष्टराजलाई काठमाडौं पेप्ससीकोला र दिनेशलाई काठमाडौं कुलेश्वरबाट पक्राउ गरिएको प्रहरीले जनाएको छ। थप अनुसन्धानका क्रममा उनीहरूले भारतबाट राजस्व छली गरी ल्याएको सुर्ती जन्य कच्चा पदार्थ अरबिन्द र सुरेशले संचालन गरेको ललितपुर महानगरपालिका२१ खोकनास्थित न्यू शुभ लक्ष्मी सुर्ती उद्योग तथा उपत्यकाका विभिन्न स्थानमा भण्डारण गरी राखेको खुलेको छ। राजश्व अनुसन्धान विभाग हरिहर भवन ललितपुर तथा काठमाडौं उपत्यका अपराध अनुसन्धान कार्यालयबाट खटिएको संयुक्त टोलीले नख्खुस्थित फुलबारी मार्ग, भैँसेपाटीस्थित पञ्चकन्या मार्गमा रहेको दुईवटा गोदाम र अफिस तलासी गर्दा राजश्व छली गरी राखेका सुर्ती बनाउन प्रयोग हुने कच्चा सुर्ती करिब २० हजार २ सय केजी र तयारी सुर्ती करिब ८ हजार केजी भण्डारण गरी राखेको अवस्थामा फेला पारेको हो। उक्त गोदाम राजस्व अनुसन्धान विभाग र स्थानीय जनप्रतिनिधिको रोहवरमा सिल गरिएको छ। पक्राउ परेका सवै जनालाई आवश्यक अनुसन्धान तथा कारवाहीको लागि राजस्व अनुसन्धान विभाग हरिहर भवन ललितपुर पठाइएको छ।"
दैलेख सुर्खेत सडकखण्ड दुई लेनको बनाउन माग,"दैलेख : कर्णाली प्रदेशको राजधानी वीरेन्द्रनगर सुर्खेतबाट सबैभन्दा नजिकको जिल्ला दैलेख हो। दैलेखबाट प्रदेश राजधानी वीरेन्द्रनगर सुर्खेतसम्मको सडक स्तरोन्नति भने अझै हुन सकेको छैन। प्रदेश राजधानीबाट कर्णालीका अन्य जिल्ला र रारा जाने पर्यटकहरूसमेत यही सडकखण्ड प्रयोग गर्छन्। सडकको अवस्था भने दयनीय छ। दैलेख सुर्खेत सडक खण्डलाई स्तरोन्नति गर्न दैलेख उद्योग वाणिज्य संघले माग गरेको छ। सडक स्तरोन्नतिको माग गर्दै संघका अध्यक्ष कुलबहादुर विक र महासचिव प्रकाश पौडेलले प्रधानमन्त्री शेरबहादुर देउवासमक्ष ज्ञापनपत्रसमेत बुझाएका छन्। संघले दैलेख सुर्खेत सडक खण्डलाई दुई लेनको बनाउनका लागि बजेट विनियोजन गर्न माग गरेको हो। संघले प्रधानमन्त्री समक्ष दैलेख सुर्खेत सडक खण्ड दुई लेनको बनाउनुपर्ने तथा सुर्खेत दैलेख महाबु कालिकोट हुँदै नाक्चे नाङ्ला जोड्ने सडक निर्माण गर्नुपर्ने माग गरेको छ। यस्तै दैलेखमा रहेको पेट्रोलियम पदार्थ अन्वेषण तथा उत्खनन्को कार्य अघि बढिरहेको अवस्थामा कोभिडको कारण रोकिएकोले उक्त कार्यलाई तत्काल सुरु गर्न प्रधानमन्त्रीसँग माग गरिएको संघका अध्यक्ष विकले बताए। संघले प्रधानमन्त्रीलाई ज्ञापनपत्र बुझाउँदै पुष्पलाल मध्यपहाडी राजमार्गको कालोपत्रेको काम यथाशिघ्र द्रुत गतिमा सञ्चालन गर्नुपर्ने, दैलेखमा व्यवस्थित बसपार्क नभएकोले सुविधा सम्पन्न सिटी बसपार्क निर्माण गर्न माग गरेको छ। यस्तै धार्मिक तथा पर्यटकीय स्थलको हिसावले महत्वपूर्ण मानिएको दैलेखको पर्यटन प्रर्वद्धन सम्वर्द्धन तथा आकस्मिक उपचार, दैवि प्रकोपको उद्धारका लागि विमानस्थलको निर्माण गर्न सरकारसमक्ष माग गरिएको संघका महासचिव प्रकाश पौडेलले बताए। दैलेख जिल्लाको कच्चा पदार्थको सम्भाव्यता अध्ययन गरी साना तथा मझौला उद्योग स्थापना गर्न सरकारसँग माग गरिएको महासचिव पौडेलले बताए।"
मुआब्जाको लागि बिहारका सिँचाइ मन्त्रीलाई ज्ञापनपत्र,"विराटनगर : बिहारका जलसंसाधन मन्त्री सञ्जय झालाई बिहीबार ज्ञापनपत्र बुझाइएको छ। सप्तकोसी नदीमा भइरहेको कामको निरीक्षण गर्नका लागि नेपाल आएका उनलाई ज्ञापनपत्र बुझाइएको हो। लामो समयदेखि सप्तकोसी नदीको कटानमा परेको जग्गाको मुआब्जा र बालीको क्षतिपूर्ति तत्काल उपलब्ध गराउन पीडितले ज्ञापनपत्र बु्झाएका बताइएको छ। कोसी बाढी कटान डुवान पीडित संघर्ष समिति सुनसरी, सप्तरी र उदयपुरले तत्काल कोसी सम्झौता अनुसार बाली मुआब्जा र कटानमा परेका जग्गाको क्षतिपूर्ति उपल्ब्ध गराउन ज्ञापनपत्र बुझाएका हुन्। संघर्ष समितिका अध्यक्ष महि नारायण चौधरीले कोसी सम्झौता अनुसार मुआब्जा र क्षतिपूर्ति नदिए आफूलाई पीडित बनाएको मन्त्रीलाई बताएका थिए। पूर्वनिर्धारित कार्यक्रमअनुसार उनी नेपाल आएका हुन्। मन्त्री झाले सप्तकोशीको पूर्वी तटबन्ध हुँदै चतरामा निर्माण भएको पुलको निरीक्षण गरेका छन्। उनको प्राथमिकतामा सप्तकोशी नदीको बाढीले कटान गरेको क्षेत्र परेन। दुई दिनदेखि कोसीमा पानीको बहाव बढेर सुरु भएको कटानले सुनसरी र उदयपुरको दुई स्थानीयका हजारौं स्थानीयबासी विस्थापित भएको स्थानको उनले निरीक्षण गरेनन्। विराटनगरस्थित सम्पर्क सह भुआर्जन कार्यालयका सम्पर्क भुआर्जन अधिकृत प्रमोद पौड्यालका अनुसार पूर्वी तटबन्धमा भएको र भइरहेको कामको निरीक्षण गर्दे सुनसरी र सप्तरीको सीमामा रहेको कोसीको पुल निरीक्षण गर्दे बिहार जाने कार्यक्रम तय भएको छ।"
गाडीका नम्बर प्लेट देखिने सीसीटीभी जडान,"स्याङ्जा : ट्राफिक कार्यालय स्याङ्जाले राजमार्गमा गुड्ने सवारी साधनका नम्बर प्लेट देखिनेगरी सीसीटीभी जडान गरेको छ। जसका कारण ट्राफिक प्रहरीलाई सुक्ष्म अनुसन्धानमा समेत सहज हुने देखिएको छ। कार्यालय भित्रको एउटा कक्षमा बसेर वीपी चोक, सहिदचोक, बाडखोला चोक र ट्राफिक चोकका गतिविधि सजिलै नियाल्न सकिने भएको ट्राफिक प्रमुख मिनबहादुर कुवँरले बताए। दुर्घटना न्यूनीकरण गर्ने उद्देश्यले ट्राफिक कार्यालयलाई स्याङ्जा जिल्ला उद्योग वाणिज्य संघ स्याङ्जाले ३२ इन्चको डिस्प्ले बोर्डसहित वेभ क्यामरा उपलब्ध गराएको संघका अध्यक्ष रविन्द्रमान श्रेष्ठले जानकारी दिए। सिद्धार्थ राजमार्ग अन्तर्गतको स्याङ्जा खण्डमा धेरै घुम्ती हुनुका साथै साँगुरो छ। पोखरा सुनौली जोड्ने राजमार्गमा भारतीय गाडीसमेत चल्ने गर्छन। दैनिक ३ देखि ४ सय वटा सवारी साधन यस खण्डमा गुड्ने गर्छन। वर्षातको समयमा दैनिक ३० देखि ३५ वटा र अन्य समयमा दैनिक ६० देखि ७० वटासम्म भारतीय सवारी साधनहरू ओहोरदोहोर गर्ने गरेको ट्राफिक प्रहरीका सहायक हवल्दार हेमबहादुर मल्लले जानकारी दिए। उच्च प्रविधि सहितको सीसीटीभी जडान गरेर अघिल्लो सातादेखि नियमन गर्दे आएको उनले बताए। कुन सवारी साधन कति बेला आए र गए। कहाँ के भए। कुन नम्बरको गाडी हो भनेर पत्ता लगाउन सहज बनेको ट्राफिक प्रहरीले जनाएको छ। यात्राका क्रममा यात्रुका छुटेका सामान पाउनका लागि सजिलो बनेको छ। मोबाइल, पर्स, छाता, झोलाजस्ता दर्जन भन्दा बढी सामान पत्ता लगाई सम्बन्धित व्यक्तिलाई बुझाइएको कार्यालयले जनाएको छ। जिल्ला प्रहरी कार्यालयमा रहेका १४ स्थानका राखिएका सीसीटीभीमध्ये केहीको मर्मतका लागि जिल्ला उद्योग वाणिज्य संघले सहयोग गरेको छ। ठूला सवारीसाधनका नम्बर प्लेट सजिलै देखिने भएको छ। अब स्कुटर र मोटरसाइकलको समेत देखिने गरी क्वालिटीयुक्त क्यामराका लागि पनि सहयोग गर्ने संघका अध्यक्ष श्रेष्ठले बताए। स्याङ्जामा गत आर्थिक वर्ष २०७८०७९ मा जिल्लाका विभिन्न २७ वटा सवारी दुर्घटना हुँदा ४० जनाले ज्यान गुमाएका छन्। सोही अवधिमा ३३ जना गम्भीर र १५ जना सामान्य घाइते भए। आर्थिक वर्ष २०७७०७८ मा यहाँ १६ वटा सवारी दुर्घटनामा १६ जनाको मृत्यु, २१ जना गम्भीर घाइते र पाँच सामान्य घाइते भए। आर्थिक वर्ष २०७७०७८ मा अघिल्लो भन्दा २४ जना बढीले ज्यान गुमाए। गएको वैशाख ३० गते स्थानीय तहको निर्वाचनका दिन वालिङ१४ अर्खलवासस्थित ग्रामीण सडकमा मतदाता बोकेको जिप दुर्घटना हुँदा १४ जनाको मृत्यु भएको थियो। आर्थिक वर्ष २०७६७७ मा स्याङ्जामा १५ सवारी साधन दुर्घटना हुँदा नौ जनाको मृत्यु भएको थियो। पछिल्लो तीन वर्षको तथ्यांक हेर्दा स्याङ्जामा सवारी दुर्घटनामा परेर मृत्यु र घाइतेको संख्या बढ्दै गएको देखिन्छ। सीमित प्रहरी हुनु, यात्रु तथा चालकको लापरबाही, क्षमता भन्दा बढी यात्रु राख्नु र पुराना र मर्मत नगरिएका सवारी साधन सञ्चालन गर्नु र जथाभावी सडक खन्ने होडबाजीका कारण दुर्घटना बढेको हुन्।"
बर्खे आलु उत्पादन घट्यो,"बेनी : म्याग्दीबाट निकासी हुने प्रमुख कृषि उपज बर्खे आलुको उत्पादन घटेको छ। क्षेत्रफल विस्तार भएपनि रोगकिराको प्रकोपले आलुको उत्पादन घटेको हो। यसपाली बन्दामा लाग्ने क्याबेज सेमिलुपर किरा मुख्य समस्याको रूपमा म्याग्दीका अधिकाशं आलु उत्पादन क्षेत्रमा देखिएको थियो। अन्नपूर्ण गाउँपालिकाको नागी, राम्चे क्षेत्रमा गरिएको स्थानीय जातको आलुमा ऐजेरु रोग पनि देखिएको छ। अन्नपूर्ण गाउँपालिका८ राम्चेका फासबहादुर पुर्जाले गत वर्षको तुलनामा आधा कम आलु फलेको बताए। 'हुर्कने र दाना लाग्ने समयमा किराले पात खाएर बिरुवा नष्ट गरेपछि उत्पादनमा असर पुग्यो,' उनले भने 'गत सालको तुलनामा आधा उत्पादन घट्यो।' गत साल बीस मुरी आलु उत्पादन गरेका कृषकले यसपाली दश मुरी मात्र फलाएका उनले बताए। अन्नपूर्ण८ नागीका कृष्ण पुर्जाले उत्पादनसँगै कृषकहरूको आम्दानी पनि घटेको बताए। बजारमा मागअनुसार आलु पुर्याउन नसकिएको र आम्दानीमा असर परेको पुर्जाले बताए। नागी राम्चेबाट वार्षिक दुई करोड रूपैयाँ मूल्य बराबरको आलु निकासी हुने गरेको थियो। कृषि ज्ञान केन्द्रका अनुसार म्याग्दीमा एक हजार ९५ हेक्टर क्षेत्रफलमा बर्खे र ६२० हेक्टरमा हिउँदे आलु खेती हुने गरेको छ। गत वर्ष १८ हजार १२ मेट्रिक्टन बर्खे र सात हजार २७१ मेट्रिक्टन हिउँदे आलु उत्पादन भएको केन्द्रको तथ्यांक छ। उच्च पहाडी क्षेत्रको चिसो हावापानीमा उत्पादन भएको आलु पोखरा, काठमाडौंलगायत बजार क्षेत्रमा निकासी हुने गरेको थियो। जिल्लाबाट वार्षिक ६ करोड रूपैयाँभन्दा बढी मूल्यको आलु निकासी हुने तथ्यांक छ। उत्पादितमध्ये ७० प्रतिशत अथवा एक हजार मेट्रिक टनभन्दा बढी आलु निकासी हुने गरेको हो। किसानले प्रतिकेजी ५० देखि एक सय रुपैयाँसम्ममा आलु बेच्ने गरेका छन्। व्यापारीले अग्रिम पेस्कि दिएर बारीमा नखन्दै आलु खरिद गर्छन्। अन्नपूर्ण गाउँपालिको शिख, घार, राम्चे, हिस्तान, रघुगंगाको पाखापानी, ठाडाखानी, चिमखोला, कुइनेमंगले, कुइने मंगलाको हिँदी, झाँक्रीपानी, किमचौर, टोड्के, मालिकाको बिम, दिच्याम, धवलागिरीको गुर्जा, मरेनी, बेनीको भकिम्ली, डडुवा, आलु उत्पादन हुने ठाउँ हुन। कृषि ज्ञान केन्द्रका कृषि प्रसार अधिकृत गोविन्द पाण्डेले सेमिलुपर र ऐजेरुका कारण आलुको उत्पादकत्व घटेको बताए। 'बल्क, जोन र पकेटका कार्यक्रमबाट आलु खेतीको क्षेत्रफल विस्तार भएकाले समग्रमा १५ देखि २० प्रतिशत उत्पादन घटेको अनुमान गरेका छौ,' उनले भने 'ऐजेरु देखिएको ठाउँमा आलुको उत्पादकत्वमा असर पुगेको छ।' एकैपटक फैलिएको रोगकिरा रोकथामका लागि आकस्मिक बाली संरक्षण सेवा कार्यक्रमअन्तर्गत निःशुल्क इबामेक्टिन बेन्जोएट, स्पाइनोटेरम विषादी वितरण गरिएको थियो। म्याग्दीमा हाल स्थानीय सेतो, रातो जातको आलु, निलो, कार्डिनल र एमएस ४२ नामक आलु उत्पादन हुने गरेको छ। कृषि तथा पशुपंक्षी विकास मन्त्रालयले प्रधानमन्त्री कृषि आधुनिकीकरण परियोजनाअन्तर्गत म्याग्दीको रघुगंगा गाउँपालिकाको ६, ७ र ८ र अन्नपूर्ण गाउँपालिकाको ५, ६, ७ र ८ नम्बर वडामा गत आर्थिक वर्षदेखि व्यवसायिक कृषि उत्पादन तथा प्रसोधन केन्द्र (जोन) कार्यक्रम सञ्चालन गरेको छ। कृषि ज्ञान केन्द्रमार्फत यसअघि रघुगंगा गाउँपालिका८ कुइनेमंगले, अन्नपूर्ण८ राम्चे र मंगलाको ३, ४ र ५ नम्बर वडामा आलुको व्यवसायिक उत्पादन केन्द्र सञ्चालन भएको थियो। गत आर्थिक वर्षदेखि मालिका गाउँपालिकाको ६ दिच्याम र ७ बिमलाई आलु बल्क कार्यक्रममा समावेश गरिएको कृषि ज्ञान केन्द्रका प्रमुख किरण सिग्देलले बताए। बल्क कार्यक्रममार्फत बिममा आलु रोप्ने मेसिन भित्रिएको छ। बल्कमा आवद्ध कृषकहरूलाई मिनिटेलर, थ्रेसर, मिल, विउ, बोरा छपाई, चिप्स मेकर, स्पेयर, मल्चिङ पलास्टिकलगायतका सामग्री अनुदानमा उपलब्ध गराइएको छ।"
व्यवहारिक र स्थानीय जनताको मनोभावना समेट्न मुक्तिनाथको विधान संशोधन,"जोमसोम : मुक्तिनाथ विकास समितिको विधान संशोधन प्रक्रिया अघि बढेको छ। २०६४ सालमा निर्माण भएको विधान संशोधन गर्न लागिएको हो। हाल कार्यान्वयनमा रहेको विधानले व्यवहारिक र स्थानीय जनताको मनोभावनालाई समेट्न नसकेकाले संशोधन गर्न लागिएको समितिका सदस्य सचिव हरि भुजेलले बताए। हालको समिति क्रियाशील नरहेको र कतिपय विषयमा समितिको विधानले कार्यादेश र मार्गप्रशस्त गर्न नसकेको भन्दै संशोधन गर्न माग उठिरहेको थियो। समितिका अध्यक्ष नेत्रप्रसाद शर्माको अध्यक्षतामा बिहिबार जिल्ला प्रशासन कार्यालय मुस्ताङमा बसेको विकास समिति, सर्वदलीय तथा सर्वपक्षीय बैठकले समितिको विधान संशोधन र अदालतको फैसला कार्यान्वयन लगायत तीनबुँदे निर्णय गरेको हो। मुक्तिनाथ मन्दिरमा चढाइने भेटिको स्वामित्व बारे अझै विवाद छ। कानुनी तवरबाट मन्दिरमा चढाइने नगद तथा जिन्सी भेटी समितिको स्वामित्वमा रहने भन्ने अदालतको आदेशलाई स्थानीयस्तरमा ग्रहण गर्ने सक्ने अवस्था छैन। मुस्ताङमा सडक सञ्जाल नहुँदा मन्दिरमा रहने आनीझुमाहरूलेनै मन्दिरको रेखदेख गर्ने आइरहेको मन्दिरका मुख्य लामा बताउँछन्। अहिले मुक्तिनाथमा ४० जना झुमा छन्। उनीहरूलाई बर्सेनि आलोपालो मन्दिरको भेटी लिने र रेखदेख गर्ने गरिएको छ। मुस्ताङमा सडक सञ्जाल जोडिएसँगै मुक्तिनाथका आम्दानी बढेको भन्दै मन्दिरभित्रको नगद तथा जिन्सीमा नजर परेको मुख्य लामाको भनाइ छ।"
"गस्तीमा रहेका वनरक्षकमाथि आक्रमण, एक जना पक्राउ","विराटनगर : मोरङको सुन्दरहरैँचा नगरपालिका५ मा गस्तीमा रहेका वनरक्षकमाथि बुधबार साँझ आक्रमण भएको छ। सव डिभिजन वन कार्यालय लाटीझोडाका वनरक्षक सञ्जिवकुमार झा र कवीर राईमाथि ६ जनाको समूहमा रहेका युवाहरूले आक्रमण गरेका हुन्। कार्यालयका प्रमुख एवं सहायक वन अधिकृत अमृत पन्तका अनुसार सुनसरी र मोरङको सिमाना भएर बग्ने बूढी खोलाको साझेदारी वन क्षेत्रमा वर्रोको रुख ढलेको सूचना आएको थियो। ढलेको रुख हेर्न र गस्ती गर्न दुईवटा मोटरसाइकलमा वनरक्षकसहित चार जना कर्मचारी गएका थिए। पन्त आफैं गस्तीमा गएका हुन्। गस्ती गरेर फर्कने क्रममा बीचबाटोमा भेट भएका युवाहरूले एक्कासि निहुँ खोजेर आक्रमण गरेको उनले बताए। 'मदिराको नशामा लट्ठ रहेका युवाहरूले सुरुमा कहाँ पुगेर आएको भनेर सोधे। हामीले वनमा गस्ती गरेर आएका हौँ भन्यौं,' पन्तले भने, 'त्यसपछि दोहोरो सवालजवाफ हुनै पाएन। बिना कारण वनरक्षकको अनुहारमा मुक्का प्रहार गर्न थाले।' आक्रमणमा संलग्नहरू घटनास्थलबाट तत्कालै फरार बनेको उनले बताए। उनका अनुसार सुनसरीको इटहरी उपमहानगरपालिका३ खोर्साने खाप घर भएका हिमाल राई र प्रकाश राईले सुरुमा आक्रमण गरेका हुन्। आक्रमणमा हिमाल र प्रकाशलाई उनीहरूसँगै रहेका अन्य युवाहरू इटहरी३ का भेगे मगर, प्रताप राई तथा सुन्दरहरैँचा५ फोकल्याण्ड टापुका रविन मगर र रविन धिमालले सहयोग गरेको पन्तले बताए। घटनामा संलग्नमध्ये ३७ वर्षीय रविन धिमाललाई नियन्त्रणमा लिएर प्रहरीले अनुसन्धान अघि बढाएको छ। अन्य युवा फरार रहेकाले खोजी तीव्र पारिएको प्रहरीले जनाएको छ। घटनामा संलग्नविरुद्ध वन कार्यालयले इलाका प्रहरी कार्यालय बेलबारीमा बिहीबार किटानी जाहेरी दिएको छ। 'गस्ती गरेर फर्कदै गर्दा वनरक्षक र कर्मचारीमाथि आक्रमण गर्नेलाई कारबाहीको माग राखेर प्रहरीमा जाहेरी दिएका छौँ,' पन्तले भने, 'ड्युटीमा हुँदा आक्रमण गर्नेमाथि कारबाही हुनुपर्छ भन्ने हाम्रो माग हो।' स्थानीयले पनि वनका रक्षक र कर्मचारीमाथि आक्रमण भएको स्थान लागुऔषध दुव्र्यसनीको अखडा बनेको गुनासो गरेका छन्। 'दैनिकजसो दर्जनौं युवाहरू आएर लागुऔषध र मदिरा सेवन गर्दै होहल्ला गर्छन्। घरवरपर दुव्र्यसनीको अखडा बनेको छ,' एक स्थानीयले भने, 'दुव्र्यसनीका कारण हामी असुरक्षित भइरहेका छौँ। सम्झाईबुझाई गर्दा हामीमाथि नै आक्रमण गर्लान् भन्ने डर हुन्छ।'"
दुबईबाट आएका दुई जना सुनसहित पक्राउ,"काठमाडौं : प्रहरीले सुनसहित दुई जनालाई पक्राउ गरेको छ। दुबईबाट नेपाल आएका विवेक तिम्सिना र साजन श्रेष्ठलाई सुनसहित पक्राउ गरेको विमानस्थल प्रहरीले जनाएको छ। दुवै जना ८०८० ग्रामको सुनसहित पक्राउ परेका हुन्। 'नेपाल एयरलायन्सको उडानद्वारा दुबईबाट काठमाडौं आगमन भएका यात्रुहरुको गतिविधि शंकास्पद् देखिएकाले विमानस्थल प्रहरीले नियन्त्रणमा लिई चेकजाँच गर्दा बेरुवा औँठीहरु अवैधरुपमा लुकाई छिपाई भन्सार छली गरी लैजान लागेको अवस्थामा फेला परिएको हुँदा अनुसन्धान र कारबाहीका लागि विमानस्थल भन्सार कार्यालय गौचरमा बुझाइएको छ,' प्रहरीले जारी गरेको विज्ञप्तिमा भनिएको छ।"
"रोकिएन सप्तकोसी कटान, बाढी कम भएपछि घर फर्कन थाले विस्थापित","धरान : सप्तकोसी नदीले डुम्रीबोटेबाट पश्चिमतर्फ गरेको कटान नियन्त्रणमा आएको छैन। बुधबार बिहानबाट सुरु भएको कटान २४ घण्टा वितिसक्दा पनि नियन्त्रणमा आएको छैन। सप्तकोसीमा पानीको सतह केही कम भएको छ । कोसी कटान भएर उदयपुरको बेलका नगरपालिका र सुनसरीको बराहक्षेत्र नगरपालिकाको श्रीलंका टापु जलमग्न हुँदा २० हजार सर्वसाधारण विस्थापित भएका छन् । सुरक्षाकर्मीको सहयोगमा विस्थापितलाई सुरक्षित स्थानमा सारिएको छ। बिहीबार पानीको सतह घट्दै गएपछि विस्थापित घर फर्कन थालेको बेलका नगरपलिकाका मेयर अशोक कार्कीले जानकारी दिए। 'हामीले सुरक्षाका कारण तत्काल घर नफर्कन अनुरोध गरिरहेका छौं तर पीडितहरु आफ्नो सम्पती जोगाउन घर फर्किरहनु भएको छ,' उनले भने । कार्कीले बाढी कम भएपछि सबै विस्थापितलाई उचित व्यवस्थापनका साथ घर फर्काउने पहल भइरहेको जानकारी दिएका छन् । सुनसरीका प्रमुख जिल्ला अधिकारी इन्द्रदेव यादवले कोसी कटान नियन्त्रण गर्न सुरक्षा कर्मीलगायतको जनशक्ति परिचालन गरिएको बताएका छन् । उनले डुवान क्षेत्रमा पानीको सतह धेरै कम भएकाले सयमित र सतर्क रहन पीडितहरुलाई आग्रह गरेका छन् । पीडितहरुले घर फर्कने वातावरण मिलाइदिन र उचित क्षतिपूर्ति दिन सरकारसँग माग गरेका छन् ।"
१२ किलो चरेससहित एक जना पक्राउ,बझाङ : बझाङमा १२ किलो लागुऔषध चरेससहित एक जना पक्राउ परेका छन्। पक्राउ पर्नेमा दार्चुला शैल्यशिखर नगरपालिका१ घर भएका ४३ वर्षीय वीरेन्द्रबहादुर खडायत रहेका छन्। खडायतलाई बझाङको वित्थडचिर गाउँपालिका८ बागथलाबाट १२ किलो चरेससहित पक्राउ गरिएको जिल्ला प्रहरी कार्यालय बझाङका प्रमुख डीएसपी ज्ञान बहादुर विष्टले बताए। विशेष सूचनाको आधारमा बझाङ सदरमुकाम चैनपुरबाट महेन्द्रनगरतर्फ जाँदै गरेको सुदूरपश्चिम प्रदेश ०२००१ ख १११९ नम्बरको बसमा सवार उनलाई अस्थायी प्रहरी पोष्ट बागथलामा चेकजाँच गर्दा चरेससहित पक्राउ गरिएको हो। खडायतलाई नियन्त्रणमा लिई थप अनुसन्धान र कारबाहीका लागि जिल्ला प्रहरी कार्यालय बझाङको नियन्त्रणमा राखिएको छ।
सहसचिव बिन्दु विष्ट सचिवमा बढुवा,काठमाडौं : सरकारले सहसचिव दिपक काफ्ले र बिन्दु विष्टलाई सचिव (विशिष्ट श्रेणी) मा बढुवा गरेको छ। काफ्ले र विष्टलाई सचिवमा बढुवा गर्ने निर्णय गरेको एक मन्त्रीले अन्नपूर्णलाई जानकारी दिए। लोकसेवा आयोगले ४ जनालाई सचिव बढुवाका लागि सिफारिस गरेको थियो।
उचित क्षतिपूर्तिको माग राख्दै प्रधानमन्त्रीलाई ज्ञापनपत्र,"झापा : राज्यले उचित क्षतिपूर्ति (मुआब्जा) नदिएको भन्दै दमक क्लिन पार्क संघर्ष समितिले प्रधानमन्त्री शेरबहादुर देउवालाई ज्ञापनपत्र बुझाएको छ। मुआब्जा विवादका कारण लामो समयदेखि आन्दोलनरत रहेका समितिका अध्यक्ष खगेन्द्र भट्टराई, प्रतिनिधिसभा सदस्य महेन्द्राकुमारी लिम्बु, दमक नगरपालिका मेयर राम थापा, उपमेयर रेगिना भट्टराई, माओवादी नेता गगन पुरी, प्रकाश थापा लगायतको टोलीले बालुवाटार पुगेर प्रधानमन्त्री देउवालाई लिखित ज्ञापनपत्र बुझाएका हुन्। यसअघि समितिले २०७८ पुषमा प्रदेश १ का मुख्यमन्त्री राजेन्द्रकुमार राईलाई ज्ञापनपत्र बुझाएका थिए। मुख्यमन्त्रीलाई ज्ञापनपत्र बुझाए पनि माग सम्बोधन नभएपछि समिति प्रधानमन्त्री समक्ष पुगेको हो। 'क्लिन पार्क पीडितको आवाज सुनुवाइ गर्नुपर्ने, पार्कको वास्तविकता सार्वजनिक गर्नुपर्ने, पार्क निर्माणको काम पारदर्शी हुनुपर्ने, पार्क सञ्चालनमा सर्वदलीय समिति गठन गरिनुपर्ने, जग्गाधनीसँग वार्ता गरी क्षतिपूर्तिको समस्या समाधान गर्नुपर्ने, क्लिन पार्कमा केके निर्माण हुने हो त्यसबारे श्वेतपत्र जारी गर्नुपर्ने, नेपाल चीन औद्योगिक पार्क के हो यसको वास्तविकता सबै जनता सामु खुलाउनु पर्छ प्रधानमन्त्रीलाई बुझाएको ज्ञापनपत्र भनिएको छ।' चीन सरकारको लगानीमा बन्दै गरेको दमक नगरपालिका, कमल गाउँपालिका र गौरादह नगरपालिका निर्माण भइरहेको नेपाल चीनमैत्री औद्योगिक पार्क (दमक क्लिन पार्क) निर्माण गर्दा जग्गाधनीलाई उचित मुआब्जा नदिएको र वितरणमा वैज्ञानिकता नभएको भन्दै विभिन्न माग राख्दै संघर्ष समितिले स्थानीय सरकारदेखि जिल्ला प्रशासन कार्यालय झापा हुँदै, प्रदेश सरकारसम्मलाई ध्यानाकर्षणसहित ज्ञापनपत्र बुझाइसकेको समितिका अध्यक्ष खगेन्द्र भट्टराईले जानकारी दिए। सरकारी मुआब्जा मूल्यांकन समितिले स्थानीय बासिन्दासँग छलफल नै नगरी एकलौटी रुपमा जग्गाको मूल्यांकन गरी रकम दिन थाले पनि आन्दोलित बन्न बाध्य भएको उनको भनाइ छ। तत्कालीन सरकारले पार्क निर्माणको क्रममा स्थानीय बासिन्दालाई अन्याय गरेको भन्दै संघीय लोकतान्त्रिक राष्ट्रिय मञ्च र त्यसका घटकले चरणबद्ध आन्दोलनसमेत गरेका थिए। १६ सय हेक्टर (२२ सय बिघा)मा बन्ने सो औद्योगिक पार्कको २०७७ साल फागुन १६ गते तत्कालीन प्रधानमन्त्री केपी शर्मा ओलीले कमल गाउँपालिका७ स्थित झर्काहमा आयोजित भव्य कार्यक्रमका बीच शिलान्यास गरेका थिए।"
बैंकिङ कसुर मुद्दाका फरार एक जना पक्राउ,काठमाडौं : बैंकिङ कसुर मुद्दाका फरार प्रतिवादी पक्राउ परेका छन्। पक्राउ पर्नेमा गोरखाको गोरखा नगरपालिका७ घर भइ हाल काठमाडौं महानगरपालिका१० बानेश्वर बस्दै आएका ४६ वर्षीय दिपक चन्द्र आचार्य रहेका छन्। बैंकिङ कसुर मुद्दामा १९ लाख ५० हजार विगो माग गरिएकोमा उनी फरार रहेका थिए। उनलाई विशेष अनुसन्धान टोलीले बिहीबार काठमाडौंको थापागाउँबाट पक्राउ गरेको हो। थप अनुसन्धानका लागि प्रहरी वृत गौशाला पठाइएको छ।
चिनियाँ दम्पती अपहरण गरेको आरोपमा ६ जना पक्राउ,काठमाडौं : चिनियाँ दम्पतिलाई अपहरण गरेको आरोपमा ६ जना नेपाली पक्राउ परेका छन्। बुधबार राती लैनचौरबाट चिनियाँ दम्पतीलाई अपहरण गरी गोंगबुमा बन्धक बनाएर राखेको आरोपमा ६ जनालाई प्रकाउ गरेको जिल्ला प्रहरी परिसर काठमाडौंले जनाएको छ। उनीहरुमाथि म्याद थप गरी अनुसन्धान अघि बढाइएको छ। चिनियाँ नागरिकबाट ८ लाख रुपैयाँ र २७ थान मोबाइल समेत लुटेर लगेको उनीहरुमाथि आरोप छ। अपहरणमा परेका चिनियाँसँग एक करोड रुपैयाँ फिरौती समेत माग गरिएको बुझिएको प्रहरीले जनाएको छ। अपहरणमा अन्य व्यक्तिको पनि संलग्नता हुनसक्ने भन्दै खोजि भइरहेको प्रहरीले जनाएको छ।
वीर अस्पतालका चिकित्सकद्वारा बिरामीलाई दुर्व्यवहार,"रामेछाप : वीर अस्पतालका कर्मचारीले उपाचरका लागि अस्पताल पुगेका बिरामीलाई दुर्व्यवहार गरेका छन्। उपचारका लागि विगत एक महिनादेखि अस्पताल आएका रामेछापका नवराज विश्वकर्माले आफूमाथि अस्पतालका चिकित्सकले गलत व्यवहार गरेको बताएका छन्। बिहान ११ बजे दाइभाइको साथमा उनी डीटीपीए चेकअपका लागि वीर अस्पताल पुगेका थिए। १ बजेपछि चेकअप नगर्ने भनेका डाक्टरलाई चेकअपको लागि अनुरोध गर्दा गालीगलौज गरेको विश्वकर्माले बताए। तपाईंहरू हुनुहुन्छ। समय मिलाएर गरिदिनु न भन्दा सम्बन्धित फाँटकी एक जना डाक्टरले तिमी मुर्ख हौं। वाइयात हौं। मेरो बाउ पनि मुख्यसचिव छ। चुप लाग भन्दै अंग्रेजी भाषाको प्रयोग गरेर कसले के गर्न सक्छ भन्दै धम्क्याउनु भयो, उनले गुनासो पोखे। गत असार १२ गते रामेछापबाट उपचारका लागि काठमाडौं आएपछि असार १६ गते उनी पहिलोपटक वीर अस्पताल पुगेका थिए। अस्पताल पुगेको पहिलो दिन चिकित्सकको सल्लाहअनुसार अल्ट्रासाउन्ड गरी हेर्दा बायाँतर्फको मिर्गौला सुन्निएको रिपोर्टमा देखियो। तर, मिर्गौला किन सुन्निएको भन्ने कुरा अस्पतालले अझैं पत्ता लगाउन नसकेको उनको दुखेसो छ। स्वास्थ्य मन्त्रालयका प्रवक्ता डा समीरकुमार अधिकारीले भने अस्पतालका कर्मचारीहरूले बिरामीमाथि त्यस्तो व्यवहार गर्नु ठीक नभएको प्रतिक्रिया दिए।"
स्रोत नखुलेको साढे ४९ लाखसहित धावा प्रक्राउ,"काठमाडौं : स्रोत नखुलेको साढे ४९ लाखसहित एक जना पक्राउ परेका छन्। काठमाडौं६ भृकुटीचोकबाट ४९ लाख ५० हजार ५० रुपैयाँसहित २४ वर्षीय धावा घ्याल्चेन प्रक्राउ परेका हुन्। प्रहरी प्रभाग कपनबाट खटिएका प्रमुख प्रहरी सहायक निरीक्षक नवराज सापकोटा नेतृत्वको टोलीले उनीसँग रहेको झोलाबाट ३२ लाख ५० रुपैयाँ र उनको कोठामा खानतलासी गर्दा थप १७ लाख ५० हजार रुपैयाँ बरामद गरेको थियो। 'एनएस पल्सर मोटरसाईलबाट आएका धावा घ्याल्चेन शंकास्पद अवस्थामा फेला परेका थिए। कागजात माग्दा भाग्न खोजेपछि तत्कालै नियन्त्रणमा लिएका थियौं। उनीसँग रहेको झोलाभित्र ३२ लाख रुपैयाँ थियो। स्रोत माग्दा देखाउन सक्नुभएन,' उनले भने। प्रहरीले गोरखा घर भएका धावालाई बा९९प ७२०४ नम्बरको मोटरसाइकलसहित नियन्त्रणमा लिएको थियो। रकमको स्रोत खुलाउन नसकेपछि धावालाई नियन्त्रणमा लिइ अनुसन्धान गरिरहेको ट्राफिक प्रहरी प्रभाग कपनले जनाएको छ।"
९ वर्षदेखि फरार एक जना पक्राउ,झापा : ९ वर्षदेखि फरार रहेका कर्तव्य ज्यान मुद्दाका एक अभियुक्त पक्राउ परेका छन्। पक्राउ पर्नेमा दमक नगरपालिका ५ का ४९ वर्षीय रोशन सुन्दास रहेका प्रहरी कार्यालय झापाका डीएसपी वसन्त पाठकले जानकारी दिए। उनलाई तत्कालीन पुनरावेदन अदालत इलामले २०७० असार ३ गतेको फैसला बमोजिम कर्तव्य ज्यान मुद्दामा एक वर्ष ६ महिना कैद सजाय तोकिएको थियो। सोही दिनदेखि फरार रहेका सुन्दासलाई प्रहरी कार्यालय झापाबाट खटिएको प्रहरी टोलीले बिहीबार पक्राउ गरेको हो। झापा जिल्ला अदालतमा उपस्थित गराइ कैद भुक्तानका लागि उनलाई झापा कारागार भद्रपुर पठाइसकेको प्रहरीले जनाएको छ।
"प्रहरीकै मिलेमतोमा चिनियाँ नागरिकको अपहरण, ६ जना पक्राउ","काठमाडौं : बुधबार राति लैनचौरबाट अपहरणमा परेका चिनियाँ नागरिकको अपहरणमा दुई प्रहरीसहित ६ जनाको संलग्नता रहेको खुलेको छ। जिल्ला प्रहरी परिसरका अनुसार नेपालमा बस्दै आएका चिनियाँ नागरिकको अपहरणमा संलग्न रहेका ६ जनामध्ये २ प्रहरी भएको खुलेको हो। उच्च अदालत पाटनका एक न्यायाधीशका पीएसओ ३७ वर्षीय हल्वल्दार कर्ण गुरुङ र महानगरिय प्रहरी वृत बालाजुका घुमुवा प्रहरी शिव सुनुवारको संग्लनता भेटिएको हो। यस्तै २८ वर्षीय लक्ष्मण गुरुङ, २९ वर्षीय रोहीत मगर, २८ वर्षीय विशाल मगर र २७ वर्षीय विनोद केसी पनि संलग्न रहेका छन्। प्रहरी वृत बालाजुले प्रहरी जवान शिव सुनुवार बालाजु वृतमै कार्यरत रहेको र अहिले अनुसन्धानका लागि जिल्ला प्रहरी परिसर लगिएको पुष्टि गरेको छ। जिल्ला प्रहरी परिसर प्रमुख भरत बहादुर बोहोराका अनुसार अपहरणमा संग्लनलाई म्याद थपका लागि अदालत लगिएको छ। उनीहरूलाई बसपार्कको विजी मल अगाडिबाट प्रक्राउ गरिएको हो। फिरौती रकम लिन आउँदा उनीहरू प्रक्राउ परेका प्रहरीले जनाएको छ। अनुसन्धानमा खटिएका प्रहरीका अनुसार चिनियाँ नागरिकलाई अपहरण गरी मित्रनगरमा रहेको एक लजमा बन्धक बनाएर उनीहरूले १ करोड फिरौती मागेका थिए। मागेको रकममध्ये ५० लाख दिनको लागि चिनियाँ नागरिकको परिवार सहमत भएको थियो। अपहरणमा न्यायाधीशको पिएसओले बोक्ने पेस्तोलको प्रयोग गरिएको थियो। उक्त पेस्तोल पनि प्रहरीले बरामद गरेको छ।"
ट्राफिक नियम पालनामा कडाइ गर्दै प्रहरी,"काठमाडौं : ट्राफिक नियम मिचेर सवारी साधन चलाउदा दुर्घटना बढेको भन्दै उपत्यकामा ट्राफिक प्रहरीले विशेष चेकिङ सुरु गरेको छ। काठमाडौं उपत्यका ट्राफिक प्रहरी कार्यालयका प्रवक्ता राजेन्द्र प्रसाद भट्टका अनुसार बिहिबार गरेको विशेष चेकिङमा मादक पदार्थ सेवन गरेर स्कुलको बस तथा पानीको ट्याकर चलाउने सात जना सवारी चालकसहित २६३ जना कारबाहीमा परेका छन्। जसमा पानी बोक्ने सवारी साधन ७१ वटा, एम्बुलेन्स ५ वटा र अन्य सवारी साधन १८७ वटा ट्राफिक कारबाहीमा परेका हुन्। जसमा हाईड एन्ड सिक मन्टेश्वरी स्कुल सानो भर्याङको प्रदेश ३ ०१ ०२३ च ३३६८ नम्बरको भ्यान चालक बिरेन्द्र तामाङ र फ्लोरोसेन्ट इङ्लिस हायर सेकेन्डरी स्कुल बानियटारको बा २ क ६५७ नम्बरको बस चालक खिम प्रसाद पुनलाई नियन्त्रणमा लिएको हो। उनीहरूले मदिरा सेवन गरी स्कुलको सवारी साधन चलाएको पाइएपछि ट्राफिक प्रहरीले नियन्त्रणमा लिई आवश्यक कारबाहीपश्चात् सम्बन्धित स्कुलका प्रधानाध्यापकलाई जिम्मा लगाएको छ। नम्बर प्लेट नराखी चलाएको एउटा एम्बुलेन्सलाई समेत ट्राफिक प्रहरीले नियन्त्रणमा लिएको काठमाडौं उपत्यका ट्राफिक प्रहरी कार्यालयका प्रवक्ता प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। यसका साथै आरक्षण सिटको कार्यान्वयन नगर्ने ७९ ओटा माइक्रो तथा बसका चालक पनि ट्राफिक कारबाहीमा परेका छन्। काठमाडौं उपत्यका ट्राफिक प्रहरी कार्यालयबाट अनुगमनमा खटिएको टोलीले आरक्षण सिटको कार्यान्वयन नगर्ने सवारी चालकलाई कारबाही गरेको हो। काठमाडौं उपत्यकाको रत्नपार्क, स्वयम्भु, सोख्रखुट्टे, बौद्ध र जावलाखेल क्षेत्रमा चल्ने सार्वजनिक सवारी साधनमा ट्राफिक प्रहरीले अनुगमन गर्दा सवारी साधनमा छुट्याइएका आरक्षण सिटमा सम्बन्धित व्यक्तिहरू नराखेको पाइएकोले कारबाही गरीएको उपत्यका ट्राफिक प्रहरी कार्यालयले जानकारी दिएको छ। महिला, अशक्त तथा जेष्ठ नागरिक भनी छुट्याइएका आरक्षण सिटको कार्यान्वयन भए नभएको सम्बन्धमा ट्राफिक प्रहरीले विशेष अनुगमन टोली बनाएर काठमाडौं उपत्यकामा चल्ने सार्वजनिक सवारी साधनमा चेक गरी कारबाही गरेको हो।"
तनहुँमा भएको रक्तदान कार्यक्रममा २११ पिन्ट रगत संकलन,"तनहुँ : तनहुँमा भएको रक्तदान कार्यक्रममा २११ पिन्ट रगत संकलन भएको छ। लायन्स क्लब अफ शुक्लागण्डकीले दुलेगौडा बजारमा आयोजना गरेको रक्तदान कार्यक्रममा २११ पिन्ट रगत संकलन भएको हो। लायन्सले वार्षिक कार्यक्रम अन्तर्गत रगतको अभावलाई मध्ययनजर गर्दै रक्तदान कार्यक्रम आयोजना गरेको थियो। गण्डकी प्रदेशमा नै यो अहिलेसम्मकै सबैभन्दा धेरै पिन्ट रगत संकलन भएको क्लबले दाबी गरेको छ। रक्त सञ्चार पोखराले ल्याएको २११ ब्लड ब्याग सबै पूरा हुदाँ रक्तदान गर्न आएकाहरू पनि फर्किनु परेको लायन्स क्लबका अध्यक्ष सुमन सापकोटाले बताए। पछिल्लो समय रक्तदान गर्न चाहानेको संख्यामा वृद्धि भएको रक्तसञ्चार केन्द्र पोखराका वरिष्ट प्राविधिक महेन्द्र केसीले जानकारी दिए। आज भएको रक्तदानमा नयाँ रक्तदाताहरूको संख्या बढी रहेको उनको भनाइ छ। शुक्लागण्डकी नगरपालिकाका मेयर कृष्णराज पण्डितले लायन्स क्लबले गरेका मानव सेवाका गतिविधिले मानवीय सचेतना वृद्धि भएको बताए। उनले पहिला रक्तदान गर्न आर्मी र प्रहरी खोज्नुपर्ने अवस्था रहेको स्मरण गराउँदै अहिले रक्तदान गर्न भीड बढ्नुमा लायन्सको भूमिका रहेको बताउँछन्। रक्तदान कार्यक्रममा शुक्लागण्डकी नगरपालिकाका उपप्रमुख खुमबहादुर बिक (राजु), भागवत मञ्जरी राधिका दासी, सञ्चारकर्मी तथा सर्वसाधरण नागरिकले रक्तदान गरेका थिए।"
बेनी जोमसोम सडक ३ दिनपछि खुल्यो,जोमसोम : सोमबारदेखि अवरुद्ध बेनीजोमसोम सडक तीन दिनपछि सञ्चालनमा आएको छ। अविरल वर्षाका कारण म्याग्दी र मुस्ताङको सिमाना काभ्रेभीरमा सुख्खा पहिरो गएको र सोही स्थानको घोप्टे ओढारमा सडक भाँसिएपछि सडक खवरुद्ध भउको थियो। अवरुद्ध सडक भर्खरै सञ्चालनमा आएको बेनीजोमसोम सडकका सुपरभाइजर ईन्द्रसिंह शेरचनले जानकारी दिए। सडक बिहिबार साँझ ५ बजेबाट सञ्चालनमा आएको हो। वर्षाले म्याग्दी र मुस्ताङको सिमाना काभ्रेभीरमा सुख्खा पहिरोले तीन मिटर सडक पुरिएको थियो भने सोही स्थान नजिकको घोप्टेभीरमा करिब ५० मिटर सडक भाँसिएको थियो। सोमबारदेखि अवरुद्ध बेनीजोमसोम सडकअन्तर्गत काभ्रेभीरमा सडक मर्मत तथा सडक सफा गर्न वर्षाले अवरोध भएको थियो। बुधबार मौसममा सुधार आएपछि सडक मर्मत तथा सडक सफा गर्ने काम अघि बढेको थियो। सडक स्तरोन्नतिमा परिचालन गरिएको निमार्ण कन्ट्रक्सनको उपकरण र जनशक्ति परिचालन गरी बेनीजोमसोम सिधा यातायात सञ्चालनमा ल्याइएको सुपरभाइजर शेरचनले जानकारी दिए। काभ्रेभीरमा सडक अवरुद्ध हुँदा म्याग्दीबाट मुस्ताङ र मुस्ताङबाट म्याग्दी जाने दर्जनौं सवारी साधन तथा ट्रकहरू बीचमै अलपत्र परेका थिए। सडक खुलेसँगै अहिले रोकिएका सबै सवारी साधन गन्तव्यमा प्रस्थान गरेको उनले बताए। यसअघि काभ्रेभीरमा सडक अवरुद्ध हुँदा काभ्रेभीरको कालिगण्डकी पारी पैरोथाप्लाको पदमार्ग हुँदै डेढ घण्टा पैदल हिँड्नुपर्ने बाध्यता थियो।
उत्कृष्ट पाँच नाटक छानिए,"काठमाडौं : साँस्कृतिक संस्थानले आयोजना गरेको अनलाइन एकल नाटक प्रतियोगिताको फाइनलका लागि पाँच वटा नाटक छनोट भएका छन। उत्कृष्ट पाँचमा पर्न सफल नाटकमा निर्मल सुवेदीको अधुरो इच्छा, रमिक ठकुरीको गोठको चिया, सुस्मिता श्रेष्ठको बा रा सी, लक्ष्मी पाण्डेको १५ दिन र निशान खत्रीको आरु फुल्यो छन्। घरघरमा रंगमञ्च भन्ने अवधारणाका साथ देश विदेशका प्रतिभावान कलाकारको खोजी गर्न प्रतियोगिता आयोजना गरिएको संस्थानले जनाएको छ। प्रतियोगितामा सहभागी नाटकमध्ये पहिलो चरणमा ११ वटा छनोट भएका थिए। ११ वटा नाटकलाई साँस्कृतिक संस्थानको युट्यब च्यानल र अन्य अनलाइन पोर्टलमा राखिएको थियो। दर्शकबाट सर्वाधिक लाइक र सेयर भएका एवं निर्णायकले दिएको अंकका आधारमा ११ बाट उत्कृष्ट पाँच नाटक छनोट गरिएको संस्थानका महाप्रबन्धक अशोकप्यासी राईले जानकारी दिए। उत्कृष्ट पाँच नाटकलाई साँस्कृतिक संस्थानको मञ्चमा रंगमञ्चीय वातावरणबीच लाइभ प्रस्तुतिमार्फत साउन २२ गते विशेष कार्यक्रमबीच विजेता छनोट गरिने छ। प्रतियोगितामा पहिलो, दोस्रो, तेस्रो हुने नाटकलाई क्रमशः एक लाख, ५० हजार र २५ हजार रुपैयाँ पुरस्कार एवं दुई जनालाई सान्त्वना पुरस्कार स्वरुप १५१५ हजार रुपैयाँ प्रदान गरिने छ। नाट्य क्षेत्रमा भविश्य खोजिरहेका प्रतिभाहरूलाई राष्ट्रिय मञ्च र अवसर प्रदान गर्न अनलाइन एकल नाटक प्रतियोगिता आयोजना गरिएको हो, महाप्रबन्धक राईले भने। नेपाली वा आफ्नो मातृभाषा प्रयोग गर्न सकिने यस प्रतियोगितामा देशको सार्वभौम अखण्डतामाथि आँच आउने, सामाजिक एवं धार्मिक सद््भाव खल्बलिने, कोही व्यक्ति वा समुदायको मानमर्दन हुने, मित्रराष्ट्रप्रति नकारात्मक टिप्पणी गर्ने, राजनीतिक दल वा विचार झल्कनेजस्ता विषय मान्य नहुने प्रावधान राखिएको छ।"
विधेयकले माग सम्बोधन गरेको छैन,"ठाकुरद्वारा : सरकारले संसद्मा दर्ता गराएको बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन २०७१ संशोधनको विधेयकले पीडितको माग सम्बोधन गर्ने खालको नभएको भन्दै द्वन्द्व पीडित र विज्ञले आपत्ति जनाएका छन्। बर्दियाको बारबर्दिया नगरपालिका१० सेम्रहवाका मोतीकुमार चौधरीले भने, यो विधेयक पीडितमैत्री छैन। पीडितलाई केही पैसा वा परिपूरण दिएर द्वन्द्वकालका घटनालाई समाधान गर्न खोजेको जस्तो देखिन्छ। सहिद तथा बेपत्ता परिवार समाज बारबर्दियाका अध्यक्ष चौधरीले सर्वोच्च अदालतले नजीरका रूपमा गरेको फैसलाको मर्मअनुसार आयोगले काम गर्नुपर्ने बताए। सशस्त्र द्वन्द्वका बेला १२ पुस २०५८ मा उनका बुवा सगुनलाल चौधरीलाई नेपाली सेनाले घरबाटै नियन्त्रणमा लिएर बेपत्ता पारेको छ। उनको माग छ, हामीलाई न्याय चाहिएको छ। हाम्रो बुवाको अवस्था राज्यले बताइदिनुपर्छ। अर्का बेपत्ता परिवारका सदस्य निरञ्जनकुमार चौधरीले पनि सरकारले न्याय दिनेभन्दा पनि द्वन्द्वकालका घटनामा पीडितको माग सम्बोधन गर्नबाट पन्छिन खोजेको आरोप लगाए। बारबर्दियामा मात्र ८१ जना द्वन्द्वपीडित छन्। जसमध्ये ३७ जना सहिद र ४४ जना बेपत्ता भएका छन्। पिस विल्डिङ इनिसियटिभ ललितपुर र नेपाल पत्रकार महासंघ बाँके शाखाले आयोजना गरेको पीडितमैत्री मिडिया कभरेज विषयक तालिममा पूर्वप्रधानन्यायधीश कल्याण श्रेष्ठले संक्रमणकालीन न्याय पीडितमैत्री हुनुपर्ने बताएका थिए।"
बलिउड अभिनेता मिथिलेश चतुर्वेदीको निधन,"नयाँ दिल्ली : भारतका चर्चित अभिनेता मिथिलेश चतुर्वेदीको निधन भएको छ। उनको हृदयघातबाट बुधबार राती निधन भएको भारतीय मिडियामा समाचार छ। हृदयघात भएपछि उपचारका लागि गृहनगर लखनउमा लगिएको थियो। उपचारका क्रममा बुधबार राती निधन भएको उनका ज्वाइँ आशिष चतुर्वेदीले सामाजिक सञ्जालमार्फत् जानकारी दिएका छन्। मिथिलेशको निधनको खबरले चलचित्र क्षेत्र शोकमा डुबेको छ। मिथिलेशले आफ्नो करियरमा धेरै ठूला र राम्रा बलिउड फिल्महरूमा अभिनय गरेका छन्। उनले सनी देवलको फिल्म गदर : एक प्रेम कथा,मनोज बाजपेयीको सत्या,शाहहरु खानको अशोका,ताल,बन्टी और बबली, कृष र रेडीमा अभिनय गरेका थिए। फिल्म 'कोही मिल गया'ले उनलाई थप चर्चित बनाएको थियो। सो फिल्ममा उनी ऋतिक रोशनको कम्प्युटर टिचरको भूमिकामा देखिएका थिए।"
डाँस खोला उत्खननको ठेक्का : ठेकेदारलाई नियमविपरीत रकम फिर्ता दिने तयारी,"विराटनगर : मोरङको पथरीशनिश्चरे नगरपालिकाले कोषमा जम्मा भएको रकम डाँस खोलामा नदीजन्य पदार्थ उत्खननको जिम्मा लिएको ठेकेदार कम्पनीलाई नियमविपरीत फिर्ता दिने भएको छ। सम्झौताको शर्तअनुसार उत्खनन गर्न नपाएको भन्दै नगरपालिकाले ठेकेदार कम्पनीलाई सरकारी कोषबाट रकम फिर्ता दिने तयारी थालेपछि विरोध भएको छ। कार्यपालिकाबाट निर्णय गरेर नगरसभाबाट पास गर्दै ६४ लाख रूपैयाँ फिर्ता दिने तयारी गरेपछि नगरपालिकाको आलोचना भएको हो। आर्थिक वर्ष २०७८०७९ का लागि डाँस खोला उत्खनन गर्न मोरङ कानेपोखरीको बी एण्ड बी कन्सट्रक्सनसँग भ्याटबाहेक एक करोड १६ लाख रूपैयाँ बराबरको ठेक्का सम्झौता २०७८ चैत्रमा नगरपालिकाले गरेको थियो। नदीजन्य पदार्थ उत्खननमा स्थानीयले अवरोध गरेका थिए। अवरोधका कारण काम गर्न नपाएको भन्दै ठेकेदार कम्पनीले पनि रकम फिर्ताको माग राखेर नगरपालिकामा निवेदन दिएको थियो। त्यसैलाई आधार बनाउँदै धरौटीवापत कोषमा जम्मा गरेकोमध्ये ६४ लाख नियमविपरीत फिर्ताको तयारी गरेर नगरपालिकाले ठेकेदार कम्पनीलाई सजिलो बनाइदिन लागेको स्रोतले बतायो। स्रोतका अनुसार मानव सिर्जित घटनाले गर्दा काम गर्न नपाएमा मिनाहा माग नगर्ने कवुलीयतनामा ठेकेदार कम्पनीले गरेको थियो। कवुलीयतनामाविपरीत ठेकेदार कम्पनीले रकम फिर्ताको माग राख्दा सहज बनाइदिन नगरपालिका लागेको छ। ठेक्का सम्झौतामा पथरीशनिश्चरे८, ९ र १० मा पर्ने डाँस खोलाको नदीजन्य पदार्थ (ढुंगा, गिट्टी, बालुवा) उत्खनन गर्ने उल्लेख गरिएको छ। सम्झौता अनुसार उत्खनन गर्न नपाएकाले सहजीकरण गरिदिन भन्दै २०७९ वैशाखमा ठेकेदार कम्पनीका तर्फबाट नगरपालिकामा निवेदन परेको थियो। उत्खननका लागि नगरले समेत सहजीकरण गर्न नसकेको निवेदनमा उल्लेख छ। तीनवटा वडाको चार स्थानबाट खोल उत्खनन गर्ने सम्झौता छ। स्थानीयले अवरोध गरेपनि ठेकेदार कम्पनीले भने तीन स्थानबाट आठ लाख ८५ हजार आठ सय ७८ घनफिट नदीजन्य पदार्थ उत्खनन गरेको पाइएको नगरपालिकाले जनाएको छ। कम्पनीले माग गरे बमोजिम नगरबाट प्राविधिक जाँच गर्दा रकम फिर्ता गर्नुपर्ने देखिएपछि कार्यपालिका र नगरसभाले नै रकम फिर्ता दिने निर्णय गरेको मेयर मोहन तुम्बापोले बताए। कानुन अनुसार मिल्ने कि नमिल्ने भन्दा पनि व्यवहारिक समस्या हेरेर कम्पनीलाई रकम फिर्ता दिने निर्णय गरिएको हो। खोला उत्खनन गर्न नपाएपछि कम्पनीलाई मर्का परेको छ, उनले भने, अझ भ्याट रकममा त झन् कम्पनीलाई घाटा भयो। नगरपालिका र कम्पनीको बीचमा भएको सम्झौताको शर्त अनुसार नदीजन्य पदार्थ निकाल्ने वातावरण नबनेको पाइयो। स्थानीयले नदीजन्य पदार्थ निकाल्न रोक लगाउँदा धरौटीवापत जम्मा गरेको रकम फिर्ता गर्नुपर्ने अवस्था आएको तुम्बापोको भनाइ छ। रकम फिर्ता गर्दा कोही पनि अन्यायमा नपर्ने उनको तर्क छ। धरौटी फिर्ताका लागि कम्पनीले पटकपटक माग गरेको रहेछ। निर्वाचित भएर हामी आइसकेपछि यथार्थ कुरा बुझेर निर्णय लिएका हौँ, उनले भने, प्राविधिक मूल्यांकन अनुसार नदीजन्य पदार्थ उठाए अनुसारको रकम कट्टा गरेर फिर्ता गरिने छ। प्राविधिक रिपोर्टका आधारमा निर्णय भएको हो। रकम फिर्ता दिन मिल्ने कि नमिल्ने भनेर लेखा फाँटसँगसमेत राय मागिएको प्रमुख प्रशासकीय अधिकृत लक्ष्मीप्रसाद खरेलले बताए। सम्झौता गर्दाका बखत कन्सट्रक्सनले कुनैपनि बहानामा धरौटी रकम फिर्ता माग्ने छैन भनि कवुलीयतनामा गरेको राय फाँटले पेश गरेको थियो। कवुलीयतनामा पत्र अनुसार रकम फिर्ता गर्न नमिल्ने राय पेश हुँदाहुँदै नगरपालिकाले भने फिर्ताको तयारी गरिरहेको हो। आर्थिक नीति अनुसार रकम फिर्ता गर्न नमिल्ने नगरपालिकाका एक कर्मचारीले बताए। तर मेयरनिकट कन्सट्रक्सनलाई रकम फिर्ता गर्ने निर्णय असार ८ गतेको कार्यपालिका बैठकबाट गरिएको थियो। त्यसलाई असार १० गतेको नगरसभाले पनि पास गरिसकेको पाइएको छ। प्रमुख प्रशासकीय अधिकृत खरेलले नगरसभाबाट भएको निर्णयले कानुनी हैसियत राख्ने र स्थानीय कानुनको मान्यता पाउने बताए। त्यही आधारमा उत्खनन गरेको परिणाम बराबरको मूल्य घटाएर रकम फिर्ता दिने तयारी भइरहेको उनको भनाइ छ। नगरसभाबाटै निर्णय भइसकेपछि त्यसलाई मान्दैनौँ भन्ने आधार रहँदैन। कार्यान्वयन गर्नुपर्ने बाध्यता छ, खरेलले भने, नदीजन्य पदार्थ उत्खननका बेला भएको अवरोध हटाउन स्थानीयसँग एउटा सहमति पनि भयो। उत्खननबाट उठेको राजस्ववापतको आधा रकमले स्थानीय स्तरमा तटबन्ध गरिदिने र विकास निर्माणका काम गर्ने भनिएको थियो। तर अवरोधका कारण उत्खनन गर्न नै नपाएपछि व्यावसायीसमेत मारमा परेको उनले बताए। राजस्व बाँडफाँटअन्तर्गत उत्खननवापत प्राप्त हुने रकममध्ये ६० प्रतिशत नगरपालिकाले राख्ने र ४० प्रतिशत प्रदेश सरकारलाई हस्तान्तरण गर्नुपर्ने हुन्छ। रकम फिर्ता दिने विषयमा गरिएको कार्यपालिकाको र नगरसभाको निर्णय तथा सम्झौता पत्रको प्रमाणित प्रतिलिपि नगरपालिकाले उपलब्ध गराउन मानिरहेको छैन। अध्ययन गर्नलाई दिए पनि प्रतिलिपि दिन नमिल्ने खरेलले बताए। बी एण्ड बी कन्ट्रक्सन प्रोप्राइटर भूपाल श्रेष्ठले भने नगरपालिकासँग भएको सम्झौता अनुसार २५ प्रतिशत पनि काम गर्न नपाएपछि रकम फिर्ताको माग गरिएको बताए। खोला उत्खनन गर्न भ्याट र आयकरसहित एक करोड ३६ लाख नगरपालिकालाई बुझाइएको छ। गाउँलेको विवादले खोला खन्न पाइएन, उनले भने, स्थानीय निर्वाचनअघि नै ठेक्का रद्ध गरिपाउँ भनेर निवेदन दिएका थियौँ। तर नगरपालिकाले काम अघि बढाएन। भ्याट र आयकरवापतको रकम भने राजस्वमा गइसकेको र काम गर्न नपाएको रकम फिर्ता मागिएको श्रेष्ठले बताए। काम गरेको रकम कट्टा गरेर अरु फिर्ता हुनुपर्छ भन्ने हाम्रो माग हो, उनले भने, काम नभएको पैसा फिर्ता माग्न पाउनु हाम्रो अधिकारको विषय हो।"
संकास्पद वस्तु नष्ट गर्न जोमसोमबाट सेनाको टोली तेताङ लेक जाँदै,"जोमसोम : मुस्ताङको वारागुङ मुक्तिक्षेत्र३ तेताङको प्याङ लेकमा संकास्पद वस्तु नष्ट गर्न नेपाली सेनाको टोली जोमसोमबाट तेताङ लेकतर्फ प्रस्थान गरेको जिल्ला प्रशासन कार्यालय मुस्ताङले जनाएको छ। बुधबार इलाका प्रहरी कार्यालय छुसाङको प्रहरी टोलीले सो स्थानमा संकास्पद वस्तु भेटिएपछि नारायण दल गण जोमसोमबाट करिव २५ जनाको बम डिस्पोजल टोली तेताङ लेकमा पठाएको प्रमुख जिल्ला अधिकारी नेत्रप्रसाद शर्माले जानकारी दिए। मुस्ताङ प्रशासनले केन्द्रको समन्वयमा जिल्ला स्थित सुरक्षा निकायसँग आवश्यक छलफल गरी तेताङमा रहेको संकास्पद वस्तु नष्ट गर्न सेनाको बम डिस्पोजल टोली बिहिबार बिहान ५ बजे सो स्थानमा खटाइएको प्रजिअ शर्माले उल्लेख गरे। मंगलबार साँझ करिव ५ बजेको समयमा वारागुङ मुक्तिक्षेत्रको तेताङ स्थित प्याङ लेकमा म्याग्दीका ४ जना युवा संकास्पद वस्तु पड्किएर घाइते भएका थिए। लेकमा बन्दोबस्तीका सामाना लिएर डेढ महिना अघिदेखि जिम्बु टिप्दै गरेका युवाहरुले त्यहाँको ओढार मुनि ढुङ्गामा करिव एक दर्जन संकास्पद वस्तु देखेका थिए। जसमध्ये उनीहरुले ३ वटा संकास्पद वस्तु आफु बसेको ठाउँ लिएर आइ के रहेछ भनी खोली हेर्दा अचानक सो वस्तु पड्किएको थियो। संकास्पद वस्तु पड्किएर म्याग्दीको मालिका गाउँपालिका३ का २२ वर्षीय रेस रोक्कामगर, १९ वर्षीय टिका बुढामगर,२५ वर्षीय तेजेन्द्र रोक्कामगर र २५ वर्षीय दिलिप रोक्कामगर घाइते भएका थिए। घाइते जिम्बु टिप्ने युवाहरुलाई जोमसोममा सामान्य उपचारपछि थप उपचारका लागि बुधबार पोखरा लगिएको थियो। जिम्बु खोज्ने क्रममा संकास्पद वस्तु पड्किएर घाइते भएका मध्ये २५ वर्षीय तेजेन्द्र रोक्कामगरको दुबैतर्फको हातको औलामा क्षति पुगेको थियो। उनको बाँयातर्फको हातको ३ वटा औलासमेत नरहेको अस्पतालले जनाएको छ। रेश रोक्कागमरको दुबै खुट्टाको घुडाँको तलको भाग जलेको थियो। यस्तै,टिका बुढामगरको गर्दन र बाँया खुट्टा जलेको थियो भने दिलिप रोक्कामगरको अनुहारदेखि तलसम्मको भाग जलेको थियो।"
बायाँ इन्जिनमा धुवाँ देखिएपछि श्री एयरलाइन्सको जहाज नेपालगञ्जमा आकस्मिक अवतरण,नेपालगञ्ज : नेपालगञ्जबाट काठमाडौंका लागि उडेको श्री एयरलाइन्सको जहाज नेपालगञ्ज विमानस्थलमा आकस्मिक अवतरण गरिएको छ। आकाशमा उडेको केहीबेरमै जहाजको बायाँ इन्जिनमा धुवाँ देखिएपछि जहाज सोही विमानस्थलमा अवतरण गराइएको नेपालगन्ज विमानस्थलका प्रमुख सुरेश खनालले जानकारी दिए। विमानस्थलका अनुसार जहाज नेपालगञ्ज विमानस्थलबाट बिहान ९ बजेर ४९ मिनेटमा उडेको थियो। १० किलो मिटर उडान भरिसकेपछि बायाँ इन्जिनमा समस्या देखिएपछि ९ बजेर ५६ मिनेटमा सोही विमानस्थलमा अवतरण गराइएको हो। जहाजमा चालक दलका ४ सदस्यसहित ८३ जना यात्रु थिए। जहाजमा सबै यात्रु सकुशल रहेको र सबैलाई बाहिर निकालिएको छ।
उद्धार र व्यवस्थापनमा समस्या,"उदयपुर : एघार महिनाअघि गृहमन्त्री बालकृष्ण खाँण सप्तकोसी नदीले पुर्याएको क्षति अवलोकन गर्न बेलका नगरपालिका आसपासका क्षेत्रमा आउँदा स्थानीयवासी पीडाका बीच निकै खुसी थिए। खेतीयोग्य जमिन डुबान र कटानको पीडामा त छँदै थियो, कति बेला कोसीले ओत लाग्ने घर बगाउला भन्ने चिन्ता थियो। त्यसका बावजुद मुलुकको गृहमन्त्री सवारले त्यो पीडाको समाधान हुन्छ भन्ने उनीहरूमा आशा थियो। अझ गृहमन्त्री खाँणले सहयोग गर्ने प्रतिबद्धताले उनीहरूमा थप आशा पलायो। तर, उनीहरूमा पलाएको त्यो आस, आशमै सीमित रह्यो। अन्ततः पुरानो सँगै अझ धेरै समस्या थपियो। दुई दिनदेखि झमझम पानी परिरहेकै थियो। सधैंको पानी यस्तै हो भन्दै ११ बजे राति छोराछोरीको साथ लिएर बेलका नपा ६ की चन्द्रमाया श्रेष्ठ सुतिन्। बिहान ४ बजे छरछिमेकमा कोलाहल मच्चिएको सुनेर हत्तनपत्त उठिन। केको आवाज आयो भन्दै बाहिर निस्कन लाग्दा उनको घरभित्र सप्तकोसीको धमिलो पानी पसिसकेको थियो। काखमा रहेको नानी र परिवारलाई कसरी उद्धार गर्ने भन्ने उनमा चिन्ता थियो। झ्यालबाट चियाउँदा छिमेकी एक महिनाकी सुत्केरी अनिता श्रेष्ठ पनि कराइरहेकी थिइन्। बेलका नगरपालिका८ डुम्रिबोटेको लाहुरेखोंजबाट सप्तकोसीले धार परिवर्तन गरेपछि सात महिनाको नानी काखमा च्यापेर उद्धारको सहरा खोजिरहेकी मनमाया श्रेष्ठ, अर्की सुत्केरी सुस्मिता कार्की, करुणा श्रेष्ठ र हिरा श्रेष्ठलगायतका १ हजार ५ सय परिवारको बिचल्ली भएको थियो। लामो समयपछि कोसी पुरानै धारमा फर्किएपछि बेलकाको वडा नम्बर १, २, ३, ८, ९ र सुनसरीको बरहा क्षेत्र नगरपालिका६ र ९ का गरी झन्डै ६ हजार सर्वसाधरणले यतिबेला सहयोग मागिरहेका छन्। करुणाले भनिन्, नेताहरू आफू कुर्सीमा पुग्न जनतालाई सधैं भर्याङ बनाउँदा रहेछन्। उनले थपिन, मन्त्रीज्यूको आश्वासनले हामी निकै उत्साहित थियौं। तर, त्यो उत्साह बालुवामा पानी लगाए जस्तै भयो, यसले के देखाउँछ भने नेताहरू बोलीमा पक्क रहेनछन् भन्ने प्रष्ट भयो। कोसीको भेलमा प्रहरीको सहायताबाट ढुंगा तर्दै गरेकी सुस्मिता कार्कीले गर्भ अवस्थामा समेत पीडा खेप्नु परेको बताइन्। उनले आफू त जसोतसो भाग्यौ, साना बालबच्चा र दुई जिउ भएकाहरू भाग्नका लागि निकै सकस भएको बताइन्। कोसीको ठूलो भङ्गालो बस्तीमा पसेपछि डुबानमा परेका स्थानीय विस्थापित बनेका छन्। उनीहरू घर छाडेर उच्च स्थानको खोजी गर्दै भाग्न बाध्य छन्। उनीहरूलाई तीनै तहका सरकारको पहलमा नेपाल प्रहरी, सशस्त्र प्रहरी र नेपाली सेनाको टोलीले उद्धार गरिरहेको छ। उदयपुरका प्रमुख जिल्ला अधिकारी वीरेन्द्रकुमार यादवकाअनुसार जिल्ला विपद् व्यवस्थापन समितिको सिंगो टिम दिनभर डुबानमा परेकाहरूको उद्धारमा खटिएको छ। दिनभरमा करिब ९ सय घरपरिवारलाई सुरक्षित स्थानमा सारिएको उनले बताए। बाँकीको बिहीबार बिहानैदेखि उद्धार कार्य सुरु गरिने बताए। उद्धारमा स्थानीय स्तरमा बनेका डुंगा, रबरको डुंगा, ट्र्याक्टर, सुरक्षा निकायका सवारी साधनहरू प्रयोग भएका छन्। बेलका नगर प्रमुख अशोक कार्कीले उच्च सतर्कता अपनाउँदाअपनाउँदै सप्तकोसी बस्तीमा पसेपछि ठूलो विपत्ति आइपरेको बताए। उद्धार गरिएकाहरू अधिकांश आफन्तको र बाँकी रहेकाहरूलाई विद्यालय, सामुदायिक वन समूह र सार्वजनिक संरचनामा तत्कालका लागि राखिएको उनले बताए। पानीले घर डुबाउन थालेपछि लगाएको लुगाबाहेक सबै छाडेर भागेको स्थानीय लंकशेर राईले बताए। गाउँमा कोलाहल मच्चिन थालेपछि सुरक्षित स्थानका लागि घर नै छोडेर भागेको उनले बताए। कोसीबाट हालसम्म मानवीय क्षति नभए पनि सुत्केरी, गर्भवती, वृद्धवृद्धा र अपांगहरू थप पीडामा परेको नगरपालिकाका उपप्रमुख जिरा राईले बताइन्। राईका अनुसार कोसी प्रभावित बेलकाका५ वटा वडामा २५ सय घरधुरीका करिब ७ हजार सर्वसाधारण बस्दै आएका छन्। भंगालोको पानी जम्दै जाँदा डुबान क्षेत्र पनि बढ्दै गएको छ। यसले थप क्षति र जोखिम बढाइरहेको प्रजिअ यादवले बताए। सप्तरी र सुनसरीको केही भूभागसमेत डुबानको उच्चजोखिममा रहेको उनले बताए। यसैबीच कटान क्षेत्र तथा डुबान क्षेत्रमा प्रदेश नम्बर १ का आन्तरिक मामिला मन्त्री केदार कार्की, भौतिक तथा पूर्वाधार मन्त्री हिमाल कार्कीको टोलीले निरीक्षण गरेका छन्। स्थानीय नेपाली कांग्रेसका नेता सुशील सेढाईंले कोसी कटान राजनीतिक गर्ने थलो भएको बताएका छन्। उनले यसको दिगो समाधानभन्दा पनि कटान गरेपछि संरक्षणका नाममा राजनीतिक गर्ने परम्पराले थप जटिल बन्दै गएको बताए।"
अर्घाखाँचीमा किन कम जन्मिए छोरी ?,"सन्धिखर्क : लुम्बिनी प्रदेशको पहाडी जिल्ला अर्घाखाँचीमा छोराभन्दा छोरी कम जन्मिएको तथ्यांकले देखाएको छ। नेपालको जनसंख्याअनुसार पुरुषभन्दा महिला बढी देखिए पनि पछिल्लो समयमा जिल्लामा छोरी कम जन्मिएको विज्ञहरू बताउँछन्। गत आर्थिक वर्षको साउनदेखि असार मसान्तसम्म अर्थात् आर्थिक वर्ष २०७८७९ मा जिल्लामा १ हजार ४३६ जना बालबालिका जन्मिएकोमा छोरा ७ सय ४६ र छोरी ६ सय ९० रहेको जिल्ला स्वास्थ्य कार्यालय अर्घाखाँचीको जिल्ला स्वास्थ्य कार्यालयका तथ्यांक शाखाका बसन्त पोख्रेलले बताए। उनका अनुसार अवैधानिक रूपमा लिंग पहिचान गरेर छोरा भए राख्ने र छोरी भए गर्भपतन गराउने परिपाटीले छोरीको संख्या कम भएको हो। पछिल्लो २ वर्षको तथ्यांक हेर्दा पनि जन्मिएका छोरीको संख्या कम छ। आव २०७७७८ मा ७ सय ५२ छोरा र ६ सय २१ जना छोरी जन्मिएका छन्। आव २०७६७७ मा कुल १ हजार ३ सय ४० जना बच्चा जन्मिएकोमा ६ सय २२ जना छोरी र ७ सय १८ छोरा रहेको प्रमुख बसन्त पोख्रेलले बताए। जिल्ला स्वास्थ्य कार्यालयलगायत जिल्लाका विभिन्न स्वास्थ्य संस्थामा सुरक्षित गर्भपतनको सुविधा छ। तर, अवैधानिक रूपमा जिल्ला बाहिर गएर भ्रुण परीक्षणपछि गर्भपतन गर्नेहरू बढिरहेका छन्। जिल्लामा कतिले असुरक्षित गर्भपतन गरे भन्ने तथ्यांक नभए पनि जिल्लामा छोरी कम जन्मने तर छोरा बढी जन्मनेको प्रमुख कारण लिंग पहिचानपछिको भ्रुण हत्यालाई नै लिन सकिन्छ। अवैधानिक रूपमा लिंग पहिचान गरी गर्भपतन गर्ने परिपाटी बढेको जनचेतनाको कमी नेपालमा प्रत्येक वर्ष १ लाख ८६ हजार १ सय ४४ जनाले असुरक्षित गर्भपतन गर्ने गरेको कृपा नामक संस्थाले सन् २०१४ मा गरेको सर्वेक्षणले देखाएको छ। नेपालमा प्रतिदिन ५ सय २० र प्रतिघण्टा २१ जानले असुरक्षित गर्भपतन गर्ने गरेको आईपास नेपालका कार्यक्रम अधिकृत आदशी अधिकारीले बताए। संस्थाले सुरक्षित गर्भपतनका विषयमा जिल्लामा जनचेतनामुलक कार्यक्रमहरू गर्दै आएको छ। गत साउनदेखि फागुन मसान्तसम्म ४ सय ७७ जनाले स्वास्थ्य संस्थामा गई सुरक्षित गर्भपतन सेवा लिएका छन्। आव २०७७७८ मा ६ सय ५७ जना र आव २०७६७७ मा ६ सय ५३ जनाले सूचीकृत स्वास्थ्य संस्थामा गई गर्भपतन सेवा लिएको सुरक्षित गर्भपतनको विषयमा काम गर्दै आएको समाजसेवा तथा वातावरण संस्कृति सरंक्षण समूहका कार्यकारी निर्देशक लक्ष्मी पौडेलले बताइन्।सन्धिखर्क नगरपालिकासहित जिल्लाभर छोराको तुलनामा छोरीहरू कम जन्मन थालेपछि छोरी जन्माउने परिवारमा उत्साह थप्न नगरपालिकाले नगर प्रमुख खुत्रुके बचत योजना सुरु गरेको छ। नगरपालिकाले छोरीको खातामा ३ हजार रुपैयाँ जम्मा गर्न सुरु गरेपछि स्थानीय बालिकाका अभिभावक पनि खुसी भएका छन्। अवैधानिक रूपमा भु्रण परीक्षण गरी छोरा भए राख्ने, छोरी भए गर्भपतन गर्नेको संख्या बढेपछि छोरी जन्मिए उनीहरूको खातामा नगरपालिकाले ३ हजार रुपैयाँ राखिदिने भएको हो। सन्धिखर्क नपाका स्थायी बासिन्दा भई स्वास्थ्य संस्थामा आर्थिक वर्षको साउनयता जन्मिएका छोरीको निःशुल्क खाता खोली रकम जम्मा गरिदिने सन्धिखर्कका प्रमुख प्रशासकीय अधिकृत नारायण अर्यालले बताए। सन्धिखर्कमा आव २०७८७९ मा ३४९ छोरा र ३१४ छोरी गरी ६ सय ६३ बालबालिका जन्मिएका सन्धिखर्क नगरपालिकाका स्वास्थ्य शाखा प्रमुख पूर्ण पराजुलीले बताए। आव २०७७७८ मा ५ सय ९८ जना बालबालिका जन्मिए। तीमध्ये २ सय ९१ बालक र २ सय ६७ जना बालिका रहेको नगरपालिकाकाले जनाएको छ। एक वर्षमा जन्मिएका ५ सय ९८ बालबालिकामा छोरीभन्दा २४ जना बढी छोरा रहेको पाइएको छ।"
मुक्तिनाथको भेटी करिव ७ करोड,"जोमसोम : मुस्ताङको मुक्तिनाथ विकास समितिको कोषमा ६ करोड ९१ लाख आर्थिक मौज्याद रहेको छ। जसमध्ये जसमध्ये बैंकमा जम्मा भएको ६ करोड ७२ लाख ७६ हजार, सटही नभएको ११ लाख ४९ हजार र बैंकमा जम्मा भएको ब्याज जोडेर समितिको कोषमा उक्त रकम मौज्याद रहेको हो। मुक्तिनाथ विकास कोष अन्तर्गत आर्थिक वर्ष २०७८०७९ मा नगदी रसिद काटेकोबाट १ करोड ३ लाख २९ हजार रकम जम्मा भएको थियो। यस्तै,गत आर्थिक वर्षको चैत्र ७ गते मुक्तिनाथ विकास समितिको दानपेटीका गणना हुँदा १० लाख ८४ हजार जम्मा भएको थियो भने असारको ६ गते दान पेटिकाको भेटी गणना हुँदा ७ लाख ५३ हजार ७ सय नेपाली रुपैयाँ र ६ लाख ३५ हजार भारतीय रुपैयाँ गरी १७ लाख ६९ हजार रकम दान पेटिकामा संकलन भएको मुक्तिनाथ विकास समितिका सदस्य सचिव हरि भुजेलले जानकारी दिए। मुक्तिनाथ मन्दिरमा नगद रसिद काटेर दान गरेको र त्यहाँ राखिएको भेटी बाकसमा दान गरेको रकम मुक्तिनाथ विकास समितिको कोषमा जम्मा हुन्छ। २०६४ सालको सेरोफेरामा तत्कालीन प्रजिअको अध्यक्षतामा मुक्तिनाथ विकासको तदर्थ समिति गठन गरिएको थियो। तर यो समिति अझै तदर्थ समितिमै सीमित छ। मुक्तिनाथ मन्दिरको विकास ,संरक्षण,व्यवस्थापन र भक्तजनले दान गरेको रकम सही सदुपयोग गराउने उद्देश्यले मुक्तिनाथ विकास समिति गठन गरिएको थियो। तर,समिति गठन भएको विगत ३ वर्ष अघिदेखिबाट मुक्तिनाथको आम्दानी र खर्च सार्वजनिक गर्न थालिएको हो। मुक्तिनाथ रेखदेखका लागि स्थानीय बासिन्दा बेग्लै मुक्तिनाथ स्थानीय संरक्षण समिति पनि गठन भएको छ। २०७६ सालको मंसिरसम्म मुक्तिनाथ विकास समितिको कोषको रकम कुल ४ करोड २४ लाख २५ हजार रहेकोमा अहिले क्रमश: वृद्धि हुँदै झन्डै डेढ करोड रकम थपिएको छ। मुक्तिनाथ विकास समितिले जिल्लाको ५ वटा बैंकमा खाता खोलेर मुक्तिनाथको भेटी जम्मा गरिरहेको समितिका सदस्य सचिव भुजेलले जानकारी दिए। पछिल्लो समय मुक्तिनाथ मन्दिरमा प्रमु बैंकले क्यूआर कोड सेवा सञ्चालन गरेपछि उक्त मन्दिरमा नगद कारोबार विस्थापित गर्दै चन्दा दातालाई सिधैं डिजिटल भुक्तानी मार्फत बैंकको खातामा नगद जम्मा गर्न सहज भएको छ। मुक्तिनाथमा भक्तजनका लागि भेटी दान गर्न ५ वटा बाकस समेत राखिएको छ। त्यहा समितिले एक जना कर्मचारीलाई रसिद मार्फत सहयोग संकलन गर्न कर्मचारी खटाएको छ। मुक्तिनाथ मन्दिरमा एकजना पुजारीसहित ४ जना कर्मचारीको त्यहाँको व्यवस्थापनमा खटाइएको छ। जसमा एकजना रसिद काट्ने कर्मचारी र अन्य २ जना सरसफाईकर्मी खटाइएको सदस्य सचिव भुजेलले उल्लेख गरे। उनीहरुको लागि बर्सेनि ८ लाख १५ हजार खर्च हुने गरेको उनले बताए। मुक्तिनाथ मन्दिरमा कर्मचारीले रसिद काटेको रकम र भेटी बाकसमा चढाइएका पैसा मात्र समितिको कोषमा जम्मा हुने गर्छ। मन्दिर भित्र चढाइएका नगद र गरगहनाहरु समितिको कोषमा जम्मा हुँदैन। मन्दिर भित्र चढाइएको नगद र गरगहना परापूर्वकालदेखि नै त्यहाँ कार्यरत आनीभुमाहरुले संकलन गर्ने गरेका छन्। मुक्तिनाथमा चढाइएको सबै प्रकारको भेटी समितिको कोषमा एकद्वार प्रणालीबाट जम्मा गर्नुपर्ने भन्दै एक दशकअघि उच्च अदालत बाग्लुङमा मुद्धा परेको थियो। अदालतले मन्दिरको सबै प्रकार भेटी समितिले जम्मा गर्ने र त्यहाँका आनी झुमाहरुको वृद्धि विकास र व्यवस्थापनमा अधिकतम सहयोग गर्नुपर्ने फैसला सुनाएको थियो। तर सो फैसला अझै कार्यान्वयनमा आउन सकेको छैन।"
"कोसी पुरानै बाटोमा, २० हजार सर्वसाधारण विस्थापित","सप्तकोसी नदीमा आएको बाढीले धार परिवर्तन गरेर बस्तीमा पस्दा सुनसरी र उदयपुरका २० हजारभन्दा बढी सर्वसाधारण विस्थापित भएका छन्। अविरल वर्षापछि मंगलबार रातिबाट आएको बाढी पश्चिमतर्फको अस्थायी बाँध भत्काएर बस्तीमा पसेको छ। बाढीले सुनसरीको बराहक्षेत्र नगरपालिका र उदयपुरको बेलका नगरपालिकाका सयौं परिवारको बिचल्ली भएको छ। चतरा पुलमुनिको डुम्रीबोटेबाट पश्चिमतर्फ धार परिवर्तन गरेर कोसीको बाढी बस्ती परेको हो। पानीको बहाव उच्च भए पनि भारतले कोसी ब्यारेजका सबै ढोका समयमा नखोलेका कारण बाढीले श्रीलंका टापुको मानव बस्ती र खेती योग्य जमिन तहसनहस बनाएको छ। बाढीले सुनसरीको बराहक्षेत्र नगरपालिका६ र ९ को श्रीलंका टापुका ५ सय घरपरिवारका २ हजार ५ सय जना विस्थापित भएको सुनसरीका प्रमुख जिल्ला अधिकारी इन्द्रदेव यादवले बताए। उनले विस्थापित सबैलाई सुरक्षित स्थानतर्फ सारिएको जानकारी दिए। कटान तीव्र बनाएको कोसीको बाढी उदयपुरको बेलका नगरपालिकाको १, २, ३, ८ र ९ नम्बर वडामा समेत प्रवेश गरेको छ। यस क्षेत्रका २ हजार ३ सय घरपरिवारका १८ हजार सर्वसाधारण विस्थापित भएको बेलकाका मेयर अशोक कार्कीले जानकारी दिए। उनले विस्थापित भएकाहरूलाई सुरक्षित ठाउँमा स्थानान्तरण गर्दै वडा नम्बर ८ को सामुदायिक भवन, कोसी मावि, रामपुरको खसीबाख्रा संकलन केन्द्र, रेडक्रस भवन, जनता माविलगायतका स्थानमा राखिएको बताए। मेयर कार्कीले बेलकाका धेरै सर्वसाधारण बाढी प्रभावित भएकाले सुरक्षाकर्मीको सहयोगमा उद्धार कार्य जारी राखिएको जानकारी दिएका छन्। बाढीका कारण फसेका सर्वसाधारणको उद्धार गर्दै सुरक्षाकर्मी। उनका अनुसार बाढीले थुप्रै घरहरू डुबाउनुका साथै खेतबारीमा लगाएको धान र तरकारी नष्ट गरेको छ। भारतले ब्यारेजका ढोका नखोलेकै कारण ३९ वर्षपछि कोसी पश्चिमतर्फ फर्किएको बराहक्षेत्र६ श्रीलंका टापुका बद्री राईले बताए। तत्काल नियन्त्रणमा लिन सम्भव नभए जनधनको ठूलो क्षति हुने उनको भनाइ छ। स्थानीयका अनुसार २०४० सालसम्म अहिले बाँध भत्काएर प्रवेश गरेकै ठाउँ अर्थात् पश्चिमतिरबाटै सप्तकोसी नदी बग्थ्यो। त्यसपछि धार परिवर्तन गरेर पूर्वतर्फ हानियो। धार परिवर्तन गरेर पूर्वतर्फबाट कोसी बग्न थालेपछि पश्चिममा बस्ती बसेको हो। अहिले कोसी पुरानै धारमा फर्किएको स्थानीयले बताए। बुधबार बिहान नहुँदै सप्तकोसी नदीमा आएको बाढीले धार परिवर्तन गर्यो। सधैँ पूर्वतर्फ बहने कोसी अहिले पश्चिमतिरबाट बग्न थालेको छ। जहाँ बस्ती थियो। २०४० सालपछि पुनः पहिलेकै बाटोमा आएको कोसीले बस्ती डुबाउँदा सुनसरी र उदयपुरका २० हजार बढी सर्वसाधारण विस्थापित भएका छन्। समयमा कोसी ब्यारेजको बाँधका ढोका नखोल्दा यस्तो अवस्था आएको स्थानीय जनप्रतिनिधि बताउँछन्। श्रीलंका टापुका ५ सय सर्वसाधारण अभै सुरक्षित स्थानमा पुगेका छैन। बारम्बार दोहोरिने यो समस्याको चाँडै निकास खोज्नुपर्ने विज्ञ बताउँछन्। अर्का स्थानीय विक्रम पाण्डेले कोसीको बाढी श्रीलंका टापु प्रवेश गरेपछि यहाँका बासिन्दा सुरक्षित स्थानतर्फ गएको बताए। घरमा भएका भाँडावर्तन, लत्ताकपडा लिएर चौपाया डोर्याउँदै घर छाडेर स्थानीय सुरक्षित स्थानमा गएको उनले बताए। उनका अनुसार बाढी डुम्रीबोटे हुँदै सिसौलीघाट, धौरी टापु, चिलिमे, श्रीलंका टापुतर्फ प्रवेश गरेपछि सयौं घर उच्च जोखिममा परेका छन्। भारतले कोसीको दुवैतर्फ तटबन्ध निर्माण गर्नुपर्ने भए पनि पूर्वतर्फमात्र तटबन्ध निर्माण गरेको छ। तटबन्ध निर्माण नगरेका कारण कोसीले पश्चिमतर्फ कटान गरेको स्थानीय सन्तोष चन्द्रवंशीले बताए। नेपालभारत सरकारले गरेको कोसी सम्झौताअनुसार दुवैतर्फ तटबन्ध निर्माण गर्नुपर्ने र कोसीले विस्थापित गरेका सर्वसाधारणको क्षतिको मूल्यांकनअनुसार क्षतिपूर्ति दिनुपर्ने भए पनि भारतले कोसी सम्झौताको पालना नगर्दा बर्सेनि आसपासका क्षेत्रमा बसोबास गर्ने सर्वसाधारणले धनसम्पत्ति, घरखेत र आफन्त गुमाउनु परेको चन्द्रवंशीको भनाइ छ। बराह क्षेत्रका मेयर कार्कीले कोसी फुटेर पश्चिमतर्फ प्रवेश गर्दा सर्वसाधारणको बिचल्ली भएको बताए। उनले बाढी प्रभावित क्षेत्रका बासिन्दालाई सुरक्षित स्थानतर्फ सकुशल सारिएको बताए। कोसी ब्यारेजका सबै ढोका तत्काल नखोलिए श्रीलंका टापुका बासिन्दाको ज्यान जोखिममा पर्ने कार्कीले बताए। ब्यारेजका सबै ढोका खोल्न र नदी नियन्त्रण गर्न स्थानीयले सरकारसँग माग गरेका छन्। स्थानीय प्रशासनले नेपाली सेना, प्रहरी र सशस्त्र प्रहरी परिचालन गरे पनि कटान नियन्त्रणमा सम्भव हुन सकिरहेको छैन। विस्थापित भएकालाई सुरक्षित स्थानतर्फ सारिए पनि सर्वसाधारणका गाईभैंसी, गोरु, राँगा, खसीबाख्रा, कुखुरा र सुंगुरहरू अलपत्र परेका छन्। धेरैले पालेका कुखुरा र सुँगुर बाढीमा परेर मरेका छन्। बाढीले घरपालुवा जनावर र पन्छी मर्दा स्थानीयलाई ठूलो नोक्सानी भएको छ। बाढी बस्तीमा पसेपछि घरपालुवा चौपायालाई सुरक्षित स्थानमा लैजाँदै सर्वसाधारण। बाँध फोडेर कोसी बस्तीमा पसेपछि प्रदेश १ का आन्तरिक मामिला तथा कानुनमन्त्री केदार कार्की, प्रदेश १ का नेपाल तथा सशस्त्र प्रहरी प्रमुख, सुनसरी र उदयपुरका प्रमुख जिल्ला अधिकारीलगायतले बाढी प्रभावित क्षेत्रको स्थलगत अनुगमन गरेका छन्। अनुगमन टोलीले विस्थापितहरूको उद्धारलाई प्रभावकारी बनाउन सुरक्षा निकायलाई निर्देशन दिएको छ। महिनादिन अगाडि पनि यस क्षेत्रमा कोसीले तीव्र कटान गरेको थियो। कटानलगत्तै गृहमन्त्री बालकृष्ण खाँड हेलिकप्टरमा कोसीको निरीक्षण गर्न आए पनि उनी रमित हेरेर फर्किका थिए। कोसीले महिनादिन अगाडि नै विधंश मच्चाउँदासमेत यस क्षेत्रबाट निर्वाचन जितेका सूचना तथा सञ्चारमन्त्री ज्ञानेन्द्रबहादुर कार्की (सुनसरी क्षेत्र नम्बर ४) र परराष्ट्रमन्त्री डा नारायण खड्का (उदयपुर क्षेत्र नम्बर १) ले कोसी नियन्त्रणको पहल नगरेको स्थानीयको आरोप छ। खोलिएन ब्यारेजका ढोका सप्तकोसीले पश्चिमको अस्थायी तटबन्ध भत्काएर कटान गर्दासमेत भारतले कोसी ब्यारेजका सबै ढोका खोल्न अटेर गरेको छ। सुनसरी प्रशासनको आग्रहलाई समेत बेवास्था गर्दै भारतले कोसी ब्यारेजका ढोका खोल्न नमानेको हो। सप्तकोसीमा सोमबारदेखि पानीको बहाव बढिरहेको छ। सप्तकोसीमा बुधबार पानीको बहाव बुधबार साँझ साढे ६ बजे प्रतिसेकेन्ड २ लाख ४३ हजार १८० क्युसेक छ। पानी अझै बढ्ने क्रममा छ। समाचार तयार पार्दा सम्ममा ५६ ढोकामध्ये ४६ ढोका खोलिएकोे सुनसरी प्रशासनले जनाएको छ। भारतीयको बेवास्ताले उठिबास कोसी परियोजनाका भारतीय अधिकारीहरूले सप्तकोसी नदीको नेपाली भूभागमा गर्नुपर्ने काममा बेवास्ता गर्दा सर्वसाधारणको उठिबास भएको छ। वर्षायाम सुरु हुनेबित्तिकै सुनसरीको बराहक्षेत्र नगरपालिका३ को चिलीया टापु र ९ को गरैया टापुमा कटान हुन थालेको थियो। तत्काल रोकथाम नगरिए ५ सय परिवारको उठिबास हुने भन्दै नियन्त्रणका लागि नगरपालिकाले पत्राचार गरेको थियो। सप्तकोसी नदीमा आएको बाढीले डुबानमा परेका सर्वसाधारणको बुधबार उद्धार गर्दै सुरक्षाकर्मी। नेपालस्थित कोसी परियोजनाको कामको सम्पूर्ण लेखाजोखा राख्ने सम्पर्क तथा भूआर्जन कार्यालयमा असार ६ गते नै नगरपालिकाले पत्राचार गरेको हो। कार्यालयले नगरपालिकाले पठाएको पत्रको आधारमा परियोजनाअन्तर्गतको बाढी नियन्त्रण एवं जलनिस्सरण जल संसाधन विभाग वीरपुरलाई असार २३ गते पत्राचारसमेत गरेको थियो। स्थानीयको मागअनुसार भूआर्जन कार्यालयले एक महिनाअघि नै सुनसरीका कार्यालय प्रमुखहरूले निर्णय गरेको पत्र पनि भारतीय अधिकारीलाई पठाएको थियो। उद्धार र व्यवस्थापनमा समस्या तर, परियोजनाका भारतीय अधिकारीको बेवास्ताले नियन्त्रणको कुनै काम नहुँदा कटानका कारण सयौं घरपरिवार विस्थापित हुनु परेको छ। स्थानीयको मागअनुसार परियोजनाका अधिकारीले बाँध मर्मत सम्भारको काम नगर्दा सुनसरीको बराहक्षेत्र नगरपालिका र उदयपुरको बेलका नगरपालिकाका सयौं घरपरिवार विस्थापित भएका हुन्। बराहक्षेत्रको पश्चिम र उदयपुरको दक्षिणतर्फ कटान तीव्र पार्दै सप्तकोसी बस्तीमा परेको छ। कार्यालयका सम्पर्क तथा भूआर्जन अधिकृत प्रमोद पौड्यालले वीरपुरस्थित बाढी नियन्त्रण एवं जलनिस्सरण जल संसाधन विभागमा पत्र पठाइएको जानकारी दिए। हालसम्म कुनै काम भएन। काम भएको भए स्थिति नियन्त्रणमा नै हुने थियो, उनले भने। बाढीले ठूलो क्षति पुर्याएको छ। विस्थापितहरूको उद्धारलाई प्रभावकारी बनाउन प्रदेश सरकारले सुरक्षा निकायलाई निर्देशन दिएको छ। यस्तो अवस्था आउनबाट रोक्न अब प्रदेश सरकारले केही सोच्नेछ। केदार कार्की, आन्तरिक मामिला तथा कानुनमन्त्री, प्रदेश १ सप्तकोसीमा पानीको बहाव उच्च भए पनि भारतले कोसी ब्यारेजका सबै ढोका समयमा नखोल्दा यस्तो समस्या आएको हो। विस्थापित सबैलाई सुरक्षित स्थानतर्फ सारिएको छ। इन्द्रदेव यादव, प्रमुख जिल्ला अधिकारी, सुनसरी बाढीले थुप्रै घरहरू डुबाउनुका साथै हजारौं सर्वसाधारण विस्थापित बनेका छन्। सुरक्षाकर्मीको सहयोगमा उद्धार कार्य जारी छ। बाँकी रहेका स्थानबाट बिहीबार पनि उद्धार गछौं। अशोक कार्की, बेलका नगरपालिका बहुचर्चित नेपालभारत कोसी सम्झौता१९५४ को मर्म र भावनाविपरीत कोसी परियोजनाका भारतीय अधिकारीले नेपाली भूभागमा काम गर्ने गर्दा बेलाबखत सास्ती खेप्नु परेको गुनासो स्थानीयको छ। सम्झौताअनुसार सप्तकोसी नदीको नेपाली भूभागमा हुने कामको विवरण राख्न विराटनगरमा सम्पर्क भूआर्जन कार्यालय स्थापना गरे तापनि अन्य विषयमा परियोजनाअन्तर्गतको बाढी नियन्त्रण एवं जलनिस्सरण जल संसाधन विभाग वीरपुरले बेवास्ता गर्ने गरेको छ। उक्त कार्यालयले काम गरे पनि नेपाली अधिकारीहरूसँग सल्लाह र जानकारी लिने गरिएको छैन। आवश्यकताअनुसार मर्मत र सम्भारको काम नगर्दा कटानको सामना गर्नु परेको कोसी पीडित संघर्ष समितिका वरिष्ठ सहसंयोजक ज्योति झाले बताए। सम्झौताअनुसार नेपाली भूभागमा हुने सबैको लेखाजोखा राख्नुको साथै हरेक कामको विवरण कार्यालयमा हुनुपर्ने हो। सुनसरीमा भइरहेको कटानबारे स्थानीयहरूले लिखित जानकारी भूआर्जन कार्यालयलाई गराएका छन्। तर, उदयपुरमा भइरहेको कटानबारे कुनै जानकारी छैन। अधिकृत पौड्यालले भने, सुनसरीबाट स्थानीयले मागपत्र पठाए, तर उदयपुरबाट कुनै जानकारी आएन। वीरपुरबाट पनि कुनै जानकारी दिइएन। हामीले पठाएको पत्रअनुसार वीरपुरबाट काम पनि भएन। भारतले आफूखुसी काम गर्दा सप्तकोसीले प्राकृतिक बहाव परिवर्तन गरेका कारण नेपालले ठूलो क्षति बेहोर्नु परेको स्थानीयको गुनासो छ। केही वर्षअघि भारतले सप्तकोसी नदीको दक्षिणपश्चिमस्थित सप्तरीको हनुमाननगर कंकालीनी नगरपालिकाको भारदहदेखि गोबरगाडा हुँदै कुनौली बोर्डरसम्म र कोसीको उत्तरपश्चिम श्रीलंका टप्पुदेखि उदयपुरको तल्लो भागमा पाइलट च्यानल आफूखुसी निर्माण गरेको थियो। सम्झौताअनुसार सबै कामको जानकारी नेपालतर्फ दिनुपर्ने हुन्छ। रत्नप्रसाद आचार्य धरान, भरत खड्काउदयपुर, जितेन्द्रनारायण ठाकुरविराटनगर :"
सप्तरीमा करेन्ट लागेर ससुराबुहारीसहित तीन जनाको मृत्यु,सप्तरी : सप्तरीमा बुधबार करेन्ट लागेर ससुराबुहारीसहित तीन जनाको मृत्यु भएको छ । कञ्चनरुप नगरपालिकामा गए राति करेन्ट लागेर दुई जनाको मृत्यु भएको हो । मृत्यु हुनेमा कञ्चनरुप६ का ४० वर्षीय सौदानन्द सरदार र २० वर्षीया अन्जली सरदार छन् । उनीहरु ससुराबुहारी हुन् । इलाका प्रहरी कार्यालय कंचनपुरका प्रहरी नायब उपरीक्षक रामकुमार यादवका अनुसार सात महिनाकी गर्भवती अन्जली आफ्नै आँगनमा मोटर जडान गरिएको ट्युबेलमा पानी लिन जाँदा करेन्ट लागेको हो । अचेत भएकी बुहारीलाई छुटाउन गएका सौदानन्दलाई समेत करेन्ट लागेको थियो । दुवै जनाको घटनास्थलमा नै मृत्यु भएको यादवले बताउनुभयो । यस्तै सप्तरीको राजगढ गाउँपालिका२ कमलपुरमा ५६ वर्षीय शिवशङ्कर साहको समेत करेन्ट लागेर मृत्यु भएको छ । आफ्नै घरको आँगनमा रहेको चापाकलमा जडान गरिएको मोटरमा पानी तान्ने क्रममा उनलाई करेन्ट लागेको हो । रासस
