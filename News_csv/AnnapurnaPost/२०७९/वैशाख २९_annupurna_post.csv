शीर्षक,विवरण
कारागारको सुरक्षामा सेना परिचालन,नुवाकोट : प्रहरीलाई स्थानीय तहको निर्वाचनमा खटाइएपछि नुवाकोट र रसुवा जिल्ला कारागारको सुरक्षामा नेपाली सेना परिचालन गरिएको छ। जिल्ला सुरक्षा समन्वय समितिले अर्को व्यवस्था नगरेसम्म कारागारमा सुरक्षाका लागि सेना खटिएको जनाएको छ। विदुर नगरपालिका वडा नं १ ढुंगेमा रहेको नुवाकोट जिल्ला कारगारमा जवरजंग गणका सहसेनानीको नेतृत्वमा २५ जना सेना परिचालन गरिएको कारगार कार्यालयका प्रमुख जेलर गंगालाल योगीले जानकारी दिए। योगीसमेत निर्वाचनका लागि मतदान केन्द्रमा खटिएका छन्। अरु समय प्रहरीले कारागारको सबै सुरक्षा दिने गरेकोमा हाल दुई जना प्रहरी मात्र रहेका छन्। नुवाकोट जिल्ला कारागारमा हाल १३ महिलासहित १६१ जना बन्दी रहेका छन्। नुवाकोटकै छिमेकी रसुवा कारागारमा पनि निर्वाचनका वेला प्रहरी चुनाव गराउन खटिएपछि कारागारमा सेना खटाइएको छ। धुन्चेमा रहेको जिल्ला कारागारको सुरक्षाका लागि विष्णुदल गणका अधिकृतको नेतृत्वमा नेपाली सेनालाई जिम्मेवारी दिएको छ। नेपाल प्रहरीको समन्वयमा चुनाव अवधिभर रसुवा कारागारको सुरक्षा नेपाली सेनाले गरिरहको सहायक प्रमुख जिल्ला अधिकारी दुर्गा थापाले जानकारी दिइन्। धुन्चेमा रहेको रसुवा कारागारमा विभिन्न मुद्दामा एकसय जना वन्दी रहेका छन्। नुवाकोट र रसुवा दुवै जिल्लाको कारागारको सुरक्षामा नेपाली सेना परिचालन गरिएका हुन्। मतदान केन्द्रमा खटिएका प्रहरीहरु कारागारमा फर्किएर आएपछि मात्र सेना आआफ्नो व्यारेक फर्कनेछन्।
निर्वाचनको वातावरण शान्तिपूर्ण बनाउन गृहको अनुरोध,"काठमाडौं : गृह मन्त्रालयले भोलि शुक्रबार हुन लागेको स्थानीय तह सदस्य निर्वाचनलाई शान्तिपूर्ण वातावरणमा सम्पन्न गर्न आवश्यक सहयोग तथा सहजीकरणका लागि सम्पूर्ण राजनीतिक दल तथा सरोकारवाला पक्षसँग आग्रह गरेको छ। मन्त्रालयले बिहीबार विज्ञप्ति जारी गरी कसैको डर, धाक, धम्की तथा प्रलोभनमा नपरी मतदानमा सरिक भई आफ्नो मताधिकारको प्रयोग गर्न मतदातालाई अनुरोध पनि गरेको छ। यसका बाबजुद कहीँ कतैबाट डर, त्रास, धम्की आएमा तथा असुरक्षा महसुस भएमा नजिकको स्थानीय प्रहरी एकाइ, प्रहरीको नम्बर १००, प्रजिअ वा प्रहरी प्रमुखलाई सम्पर्क गर्न सम्बन्धित सबैमा अनुरोध छ, मन्त्रालयका प्रवक्ता फणिन्द्रमणि पोखरेलद्वारा जारी विज्ञप्तिमा जनाइएको छ। निर्वाचन स्वतन्त्र, निष्पक्ष, शान्तिपूर्ण र भयरहित वातावरणमा सम्पन्न गर्न १० हजार ७५६ वटै मतदानस्थलमा कर्मचारी सुरक्षाकर्मी खटनपटन तथा निर्वाचन सामग्री ढुवानी कार्य सम्पन्न भइसकेको पनि मन्त्रालयले सबैमा जानकरी दिएको छ। मन्त्रालयले स्थानीय तहको निर्वाचनलाई स्वच्छ, निष्पक्ष, भयरहित र विश्वसनीय वातावरणमा सम्पन्न गर्न नेपाली सेना, नेपाल प्रहरी, सशस्त्र प्रहरी बल, राष्ट्रिय अनुसन्धान विभागका सुरक्षाकर्मी समन्वयात्मकरूपमा परिचालन गरी सबै मतदानस्थलमा भरपर्दो सुरक्षा व्यावस्था मिलाइएको जनाएको छ। गृहमन्त्रीको अपिल यसैबीच गृहमन्त्री बालकृष्ण खाणले आम नेपालीहरुलाई निर्भयतापूर्वक विवेकसम्मतरूपले आफ्नो टोल, गाउँ र नगर विकासका लागि सक्षम प्रतिनिधि छनोटका लागि आफ्नो अमूल्य अभिमत प्रदान गर्न मतदातामा अनुरोध गरेका छन्। शुक्रबारै एक अपिल जारी गर्दै गृहमन्त्री खाणले सङ्घीय लोकतान्त्रिक गणतन्त्रलाई जनताको पक्षमा मजबुत पार्न, विधिको शासनलाई सुदृढ गरी निर्वाचनको माध्यमबाट जनतालाई सशक्त बनाउन र जनस्तरसम्म शान्ति, स्थिरता, समृद्धि र सुशासन कायम गरी विकासको प्रतिफल जनताको घर आँगनसम्म पुर्याउनका लागि निर्वाचनमा सक्रियतापूर्वक सहभागी हुन मतदाताहरुमा आग्रह गरेका हुन्।। यहाँको अभिमतले देश र देशवासीको समृद्धिमा सहयोग पुर्याउने छ भन्ने विश्वास लिएको छु, गृहमन्त्री खाणद्वारा जारी अपिलमा भनिएको छ। संविधान निर्माणपश्चात दोस्रो पटक यही वैशाख ३० गते शुक्रबार मुलुकभर एकै चरणमा हुन लागेको स्थानीय तह निर्वाचन सुरक्षा व्यवस्थासम्बन्धी र निर्वाचन आयोगले निर्वाचनसम्बन्धी सम्पूर्ण तयारी पूरा गरिसकेको जनाउँदै उनले सरकार स्वच्छ, निष्पक्ष, धाँधलीरहित र शान्तिपूर्ण वातावरणमा निर्वाचन सम्पन्न गर्न प्रतिबद्ध रहेको उल्लेख गरेका छन्।"
डोटीमा जीप दुर्घटना हुँदा कम्तिमा १० जना घाइते,डोटी : डोटीको शिखर नगरपालिका४ गरूडीमा ना१ज ३१५२ को जीप दुर्घटना हुँदा कम्तिमा १० जना घाइते भएका छन्। शिखर नगरपालिकाको लुवाखडीबाट यात्रु बोकेर शिखर नगरपालिका५ तिजालीतर्फ जान लागेको जीप दुर्घटना भएको हो। बिहीबार बेलुकी करिब ६ बजेतिर दुर्घटना भएको जिल्ला प्रहरी कार्यालयले जानकारी दिएको छ। जीप सडकबाट १५ मिटर तल खसेको छ। जीपमा क्षमताभन्दा बढी यात्रु भएका कारण दुर्घटना भएको बताइएको छ। जीपमा करिब ३० जना यात्रु रहेका जनाइएको छ। यात्रु जीपको छतमा समेत कसेका बसेका थिए। घाइतेहरूको संख्या अझै एकीन हुन नसकेको प्रहरीले जनाएको छ। घाइतेहरूलाई दिपायलस्थित शैलेश्वरी हस्पतालमा लगिएको बताइएको छ। अधिकांश यात्रुहरू शुक्रबार हुने स्थानीय तहको निर्वाचनका लागि भोट हाल्न जिल्ला बाहिरबाट आएका थिए। घाइते यात्रुहरू अधिकांश शिखर नगरपालिका५ तिजालीका रहेका छन्।
"ताप्लेजुङको खोक्लिङ घटना : हत्या गरेको एमालेको आरोप, लासको राजनीति नगर्न गठबन्धनको आग्रह","ताप्लेजुङ : मिक्वाखोला गाउँपालिका१ खोक्लिङमा बुधवार राति मृत भेटिएका बिमल कार्कीलाई पाँच दलीय गठबन्धनका कार्यकर्ताले हत्या गरेको एमाले ताप्लेजुङले आरोप लगाएको छ। पार्टीका जिल्ला अध्यक्ष भुपेन्द्र थेबेले विज्ञप्ति जारी गर्दै कार्की आफ्नो पार्टीको कार्यकर्ता भएको र पॉच दलीय गठवन्धनले हत्या गरेको आरोप लगाएका हुन्। विज्ञप्तिमा कांग्रेससहित पॉच दलीय गठवन्धनका २५२६ जनाले क्रुरतापूर्वक हत्या गरेको एमालेको आरोप छ। गठवन्धनका हतियारधारी लठैतहरुले बाटो ढुकेर, लखेटेर, घेरा हालेर, ढुङगा प्रहार गरेर घिसारेर, काटेर क्रुरतापूर्वक हत्या गरेको घटनाप्रति एमाले घोर भर्त्सना गर्दछ विज्ञप्तिमा भनिएको छ। एमालेले थिङलावुमा विजय लिम्वूलाई मरणासन्न हुनेगरी कुटपिट गरेको, सिरिजंगाका अध्यक्षका उम्मेद्धार सन्तोष चाम्लिङलाई मानसिक तनाव दिएको, फक्ताङलुङ ६ का दिलकुमार लिम्वूको घरमा तथानाम गाली गलौज गरेको दाबी गरेको छ। आफ्ना कार्यकर्तालाई अविचलित नहुन पनि थेवेले आग्रह गरेका छन्। यता ताप्लेजुङ प्रहरी प्रमुख डीएसपी कैलाश राईले युवक मृत्युको विषयमा अनुसन्धान भइरहेको बताए। बाटोभन्दा तीन सय मिटर तल शव भेटिएको छ। लडेको र मृत्यु भएको अवस्थामा देखिएको छ। अनुसन्धानको पाटोबाट हेरिरहेका छौं। पोष्टमार्टमपछि केही तथ्यहरु आउँछन, उनले भने। स्थानीय मान्छेले केही देखे जानेको हुने भएकाले जानकारीका लागि केही मान्छेहरुलाई बोलाइएको उनले बताए। प्रहरी निरीक्षक कुशाराम कार्कीकाअनुसार स्थानीयले नै केही व्याक्तिलाई सोधपुछका लागि आग्रह गरेका हुन्। केही व्यक्तिलाई स्थानीयले नै प्रहरीसामू ल्याइदिनुभयो। उहाँहरुलाई सोधपुछ गरेका हौँ, उनले भने। आरोपप्रति गठबन्धनको ध्यानार्कषण यता गठबन्धनका दलले भने घटनाको विषयलाई लिएर लाशको राजनिति नगर्न आग्रह गरेको छ। गठबन्धनका तर्फबाट कांग्रेस जिल्ला उपसभापति डिल्लीरमण बराल र माओवादी केन्द्र जिल्ला संयोजक विष्णुकुमार हाम्बाङले संयुक्त विज्ञप्ति जारी गर्दै अमर्यादित शब्दको प्रयोग गर्दै दोषारोपण गरेकोप्रति ध्यानार्कषण भएको जनाएका छन्। सत्ता गठबन्धनका लठैतजस्ता अमर्यादित शब्द संजाल प्रयोगगरि अनुसन्धानको क्रममा नै प्रारम्भ नभई दोषारोपण गरेको देख्दा सत्ता गठबन्धन पार्टीहरुको ध्यानार्कषण भएको छ र दुःख लागेको छ। न्यायलाई राजनीतिसित सौदाबाजी गर्न खोजेको देख्दा लाशको राजनीति कोही कसैले नगरौँ। बरु दोषीलाई कारबाही गर्न सहयोग गरौँ, विज्ञप्तिमा भनिएको छ। कार्की होनहार प्रजातन्त्रमा विश्वास राख्ने नव युवा भएको पनि विज्ञप्तिमा दाबी गरिएको छ। बुधबार घर जान भनी दोभान बजारबाट हिंडेका तेल्लावुङ कन्ट्रक्सनका जेसिभि मेसिनका चालक कार्की राति मृत फेला परेका थिए। उनको शव खोक्लिङको खोर्साने भन्ने स्थानमा फेला परेको थियो।"
वर्षा र हावाहुरीको सामना गर्नेगरी नुवाकोटमा मतदान केन्द्रको संरचना निर्माण,"नुवाकोट : स्थानीय तहको निर्वाचनका लागि नुवाकोटमा सबै तयारी पूरा भएको छ। मतदान केन्द्र निर्माण र मतदाता परिचय पत्र वितरण कार्य सकिएको छ। २८७ वटै मतदान केन्द्रको भौतिक संरचना निर्माण कार्य पूरा भएको जिल्ला निर्वाचन कार्यालयले जनाएको छ। पानी पर्न सकने र हावाहुरी आउन सक्ने अवस्थालाई मध्यनजर गर्दै सवै मतदान केन्द्रमा सोही अनुसार संरचना तयार गरिएका जिल्ला निर्वाचन अधिकारी जयप्रसाद गौतमले जानकारी दिए । मतदान गर्नका लागि आधिकारिक पत्र फोटो सहितको मतदाता परिचय पत्र नुवाकोटमा वितरण कार्य सकिएको छ। निर्वाचन आयोगले मतदाता नामावलीको सूचिमा नामा रहेकाहरुलाई मतदाता परिचय पत्रवाहेक नेपाली नागरिकता, राष्ट्रिय परिचय पत्र तथा जग्गाधनी प्रमाणपुर्जा भएकालाईसमेत मतदान गर्न दिने निर्णय गरेको छ। सवै मतदान केन्द्रको भौतिक संरचना निर्माण गरेर नुवाकोटका दुईलाख ३७ हजार चार सय ३४ जना मतदातालाई निर्वाचन प्रक्रियामा समावेश हुने सवै प्रक्रिया पुरा भएको छ। मतपत्र, मतपेटिकालगायत दुई सय ८७ वटै मतदान केन्द्रमा मतदान अधिकृतहरु परिचालन भएसगै परिचय पत्र वितरण गरेर निर्वाचनको प्रक्रिया पुरा गरिएको जिल्ला निर्वाचन कार्यालयले जनाएको छ। विहान ७ वजेदेखि सांझ ५ वजेसम्म मतदान गर्नका लागि आफ्नो मतदान केन्द्रमा आवश्यक सम्पुर्ण तयारी पुरा गरिएको विदुर नगरपालिका वडा नं १ पाण्डेगाउंको इन्द्रायणी आधारभुत विद्यालय क मतदान केन्द्रका मतदान अधिकृत अमृतमणी रिमालले वताए। सर्वपक्षीय वैठक गरेर मतदान केन्द्रलाई शानितपुर्ण वनाउनुका साथै सवै भौतिक पुर्वाधारको तयारी कार्य पुरा गरिएको नुवाकोट आदर्श बहुमुखी क्याम्पस वट्टार ग केन्द्रकी मतदान अधिकृत सीता आचार्यले बताइन्। उनको मतदान केन्द्र महिलामैत्री रहेको छ । सहायक मतदान अधिकृत, सहायक कर्मचारी, कार्यालय सहयोगी तथा सुरक्षाकर्मीसमेत महिला नै रहेका छन् । नुवाकोटको विभिन्न स्थानमा रहेका १० मतदान केन्द्रमा महिलामात्र र्कचारी खटाएर नमूनाको रुपमा महिलामैत्री मतदान केन्द्र कायमम गरिएको मुख्य निर्वाचन अधिकृतको कार्यालय विदुरले जनाएको छ। आफ्नो मतदान केन्द्रको भौतिक संरचना निर्माण पुरा गरिनुका साथै मतदानका सवै सामग्री सुरक्षाका साथ राखिएको पाण्डेगाउंको इन्द्रायणी आधारभुत विद्यालय ख मतदान केन्द्रका मतदान अधिकृत होमनाथ सेढाइले जानकारी दिए। नुवाकोटको १२ र रसुवाको पांच वटै स्थानीय तहमा मतदान नसकेसम्म कर्मचारी मतदान केन्द्रमै खटिने बताइएको छ। निर्वाचन आयोगले नेपालमै पहिलो पटक यस निर्वाचनमा यहि वैशाख २९ गतेसम्म १८ वर्ष उमेर पुगेकाहरुलाई मतदानको अधिकार दिएको छ।"
धनकुटामा मतदान केन्द्रका सबै कर्मचारी महिला,"धनकुटा : स्थानीय तहको शुक्रबार हुने निर्वाचनको लागि जिल्लाको एक मतदान केन्द्रमा कर्मचारीको रुपमा महिला खटिएका छन्। धनकुटा६ स्थित बहुउदेश्यीय सामुदायिक भवनको मतदान स्थलको क मतदान केन्द्रमा सबै महिला कर्मचारी खटिएका हुन्। सो केन्द्रमा मतदान अधिकृतदेखि सहायक मतदान अधिकृत, सहायक कर्मचारी, सुरक्षाकर्मीसम्म महिला कर्मचारी छन्। शिक्षा विकास तथा समन्वय ईकाई प्रमुख मोहन राई मतदान अधिकृतको रुपमा खटिएकी छन्। त्यस्तै सहायक मतदान अधिकृतको रुपमा उच्च अदालत इजलास अधिकृत अस्मिता डाँगी, सहायक कर्मचारीको रुपमा धनकुटा नगरपालिका कम्युनिटी नर्स, वडासचिव मञ्जु कार्की र कार्यालय सहयोगीको रुपमा सावित्री श्रेष्ठ खटिएका छन्। केन्द्रमा ३ जना महिला सुरक्षाकर्मी खटिएका छन्। जिल्लाको सात स्थानीय तहमध्ये ३ नगरपालिका र ४ गाउँपालिका छन्। ११८ मतदान स्थल र १५९ मतदान केन्द्र रहेका छन्। ती केन्द्रहरुमा ७७७ जना कर्मचारी खटिएका छन्। जिल्लामा १ लाख १५ हजार ९६४ मतदाता छन्। निर्वाचनको सुरक्षा मजबुत र प्रभावकारी बनाउन ८५७ म्यादी प्रहरी, ४८९ जना नेपाल प्रहरी, २०८ जना सशस्त्र प्रहरी र ४८६ जना नेपाली सेना परिचालन गरिएको प्रमुख जिल्ला अधिकारी युवराज कटेलले जानकारी दिए। धनकुटा६ स्थित बहुउद्देश्य सामुदायिक भवन आँखा अस्पताल मतदान केन्द्र क मा खटिएका महिला कर्मचारी । तस्बिर : अन्नपूर्ण"
"संविधानसभा सदस्य आले कांग्रेसबाट निलम्बित, ११ जनालाई कारवाही, १५ को राजीनामा स्वीकृत","तनहुँ : नेपाली काङ्ग्रेस तनहुँले संविधानसभा सदस्य झुलबहादुर आलेसहित दुई जनालाई निलम्बन गरेको छ। पार्टीले गठबन्धन गरेको र टिकट नपाएको भन्दै असन्तुष्टि जनाई विभिन्न मितिमा राजिनामा दिएका १५ जनाको राजिनामा स्वीकृत गरेको छ। काँग्रेस तनहुँले स्थानीय तह निर्वाचनमा जिल्लाका विभिन्न पालिकामा स्वतन्त्र उम्मेदवारी दिएकाहरुलाई सहयोग गरेको आरोपमा संविधानसभा सदस्य एवं महासमिति सदस्य आले र नेपाली काङ्ग्रेस रिसिङ गाउँ कार्य समितिका सभापति तिलबहादुर थापालाई कारवाही गरेको हो। नेपाली काङ्ग्रेस केन्द्रीय कार्यालयको वैशाख २२ गतेको प्रेस विज्ञप्ती र काङग्रेसको विधान २०१७ (संशोधन सहितको) धारा ३४ (४) (ख) र (ग) बमोजिम कसुर गरेको हुँदा निर्वाचन अवधिसम्मका लागि निलम्बन गर्ने निर्णय भएको छ। आले र थापालाई रिसिाङमा गाउँपालिकाको स्वतन्त्र अध्यक्षका उम्मेदवार श्रीराम आले र स्वतन्त्र वडा अध्यक्षका उम्मेदवार दुर्गा थापाको प्रचारप्रसारमा सहयोग गरेको आरोप लागेको छ। त्यस्तै, नेपाली काङ्ग्रेस तनहुँले विभिन्न मितिमा राजीनामा पेश गरेका १५ जनाको राजिनामा स्वीकृत गरेको छ। शुक्रबार विज्ञप्ति जारी गर्दे जिल्ला सभापति जितप्रकाश आलेले उनीहरुको राजीनामा शुक्रबारबाटै लागु हुने गरी स्वीकृत गरिएको र निजहरुको पार्टी सदस्यता खारेज गरिएको जनाएका छन्। उनकाअनुसार क्षेत्रीय प्रतिनिधि चुडामणि दाहाल, क्षेत्रीय प्रतिनिधि राजकुमार श्रेष्ठ (राकु), क्रियाशल सदस्य दीर्घ थापा, क्षेत्रीय प्रतिनिधि सूर्यभक्त अधिकारी, व्यास नगर कार्य समिति सदस्य यामबहादुर थापा, जिल्ला कार्य समिति सदस्य विश्व बास्तोला, क्रियाशील सदस्य भोजबहादुर आले, महासमिति सदस्य महेश्वर भट्टराई, क्षेत्रीय प्रतिनिधि श्रीराम आले, वडा सचिव दुर्गाबहादुर थापा, जिल्ला सदस्य भरतकृष्ण श्रेष्ठ, वडा सभापति भरतकुमार श्रेष्ठ, कृष्णबहादुर अधिकारी, वडा सहसचिव आशिष खत्री र क्षेत्रीय प्रतिनिधि केशमाया गुरुङको राजीनामा स्वीकृत भएको छ। यसैगरी पार्टीहित विपरीत गतिविधि गरेको भन्दै अनुशासन समितिले ११ जनालाई पार्टीको सदस्यताबाट निष्काशन गरेको छ। जसमा व्यास नगरपालिका वडा नम्बर २ का सदस्य दिपकराज जोशी (हालको एमाले र जोशी समुह गठबन्धबाट व्यासको मेयर पदका उम्मेदवार), भानु नगरपालिका वडा नम्बर १ का क्रियाशील सदस्य नारायण पन्थ, भानु नगरपालिका वडा नम्बर ११ का सदस्य हस्तबहादुर क्षेत्री, भानु नगर समितिका सचिव सीताराम बानियाँ, आँबुखैरेनी वडा नम्बर २ का क्षेत्रीय प्रतिनिधि कटकबहादुर थापा, आँबुखैरेनी वडा नम्बर ५ का क्षेत्रीय प्रतिनिधि पञ्चबहादुर गुरुङ, म्याग्दे गाउँपालिका वडा नम्बर १ का क्षेत्रीय प्रतिनिधि विष्णुबहादुर थापा, मुक्तिनाथ खनाल, म्याग्दे गाउँपालिका ३ का क्रियाशील सदस्य गङ्गादत्त अधिकारी, सीता अधिकारी र क्षेत्रीय प्रतिनिधि रामचन्द्र श्रेष्ठको सदस्यता निष्काशन गरिएको जनाइएको छ।"
कांग्रेस उम्मेद्वार सवार कार ब्रेक फेल भएर दुर्घटना,"गोरखा : पालुङटार नगरपालिका वडा नम्बर ९ का वडाध्यक्षका उम्मेदवार भेजराज पाण्डे सवार कार पल्टिएको छ। प्रदेश ३०१०२४ च १५४० नंबरको कार बिहीबार दिउँसो मिकोटको कामीडाँडा भन्ने ठाउँमा पल्टेर दुर्घटना भएको प्रहरीले जनाएको छ। रामज्योति आधारभूत विद्यालयको मतदान केन्द्र अवलोकन गरेर फर्कने क्रममा ब्रेक फेल भई कार पल्टिएको कारमा सवार डाक्टर मोदानाथ मरहट्टाले जानकारी दिए। कारमा सवार वडाअध्यक्षका उम्मेद्वार पाण्डे, डाक्टर मरहट्टा र गण्डकी प्रदेश समितिकी सदस्य रविकला खनालको अवस्था समान्य रहेको प्रहरीले जनाएको छ।"
"पूर्वमन्त्री टेकबहादुर बस्नेत चढेको गाडी एम्बुलेन्ससँग ठोकियो, १० जना घाइते",दाङ : नेकपा माओवादी केन्द्रका नेता एवं पूर्वसामान्य प्रशासनमन्त्री टेकबहादुर बस्नेत सवार गाडी दुर्घटनामा परेको छ। दुर्घटनामा परी बस्नेतसहित १० जना घाइते भएका छन् । बस्नेतको टाउकोमा चोट लागेको छ । सल्यानबाट दाङतर्फ आउँदै गरेको बस्नेत सवार बा ८ च ६९२५ नम्बरको बोलेरो र दाङबाट सल्यानतर्फ जाँदै गरेको ना अ प ९४१ नम्बरको एम्बुलेन्ससँग ठोक्किएको इलाका प्रहरी कार्यालय तुलसीपुरले जनाएको छ । तुलसीपुर उपमहानगर ३ राणा गाउँमा बलेरो र एम्बुलेन्स ठोक्किएको हो। घाइते बस्नेतको राप्ती प्रादेशीक अस्पताल तुलसीपुरमा उपचार भइरहेको इलाका प्रहरी कार्यालय तुलसीपुरका प्रमुख श्यामु अर्यालले जानकारी दिए ।
श्रीलंकाको प्रधानमन्त्रीमा रनिल विक्रमासिंघे नियुक्त,"कोलम्बो : श्रीलंकाको नयाँ प्रधानमन्त्रीमा रनिल विक्रमासिंघे नियुक्त भएका छन्। देशलाई आर्थिक संकटबाट बाहिर निकाल्ने प्रयासमा रहेका राष्ट्रपति गोटबाया राजापाक्षेले बिहीबार पूर्वप्रधानमन्त्री रनिल विक्रमासिंघेलाई नयाँ प्रधानमन्त्री नियुक्त गरेका हुन्। २२५ सदस्यीय संसदमा क्रसपार्टी समर्थनमा विक्रमासिंघेले एकता सरकारको नेतृत्व गरेका हुन्। उनलाई राष्ट्रपति गोटबायाले आजै सपथ गराएका छन्। नवनियुक्त प्रधानमन्त्री विक्रमासिंघेलाई शुभकामना दिँदै राष्ट्रपति गोटबायाले ट्वीटरमा लेखेका छन्, हाम्रो देशलाई अत्यन्तै अशान्तिपूर्ण समयमा सञ्चालन गर्ने चुनौतीपूर्ण कार्य गर्न अगाडि बढेका नयाँ प्रधानमन्त्रीलाई शुभकामना। श्रीलंका फेरि बलियो बनाउन उहाँसँग मिलेर काम गर्न म तत्पर छु। राष्ट्रव्यापी विरोध प्रदर्शनको सामना गर्न राष्ट्रपतिले बुधबार राति राष्ट्रको नाममा टेलिभिजनमा सम्बोधन गरेका थिए। म संसदमा बहुमत र जनताको विश्वास जित्ने प्रधानमन्त्रीको नाम घोषणा गर्नेछु टेलिभिजन सम्बोधनमा राजापाक्षेले भनेका थिए। दुई करोड २० लाख जनसंख्या भएको यस देशमा खाद्यान्न, इन्धन र औषधि चर्को अभाव र विद्युतमा स्वतन्त्रताको कारण आर्थिक संकटमा फसेको थियो। महिन्दा राजापाक्षेले सोमबार प्रधानमन्त्री पदबाट राजीनामा दिएका थिए। उनका समर्थकहरूले सरकार विरोधी समर्थकहरूलाई आक्रमण गरेलगत्तै कोलम्बोमा दंगा फैलिएको थियो। केही दिन जारी रहेको यस हिंसामा कम्तीमा नौ जनाको मृत्यु हुनुको साथै अन्य २०० भन्दा बढी घाइते भएका थिए। राजापाक्षेका समर्थकहरुले घरहरूमा आगो लगाएका थिए।"
"स्थानीय तह निर्वाचनको तयारी पूरा, ६६ जनालाई स्पष्टीकरण सोधियो",काठमाडौं : स्थानीय तह निर्वाचनको सबै तयारी पूरा भएको छ। आयोगले निर्वाचनका प्राविधिक व्यवस्थापकीय तथा प्रशासनिक सबै तयारी पूरा भएको जनाएको हो। आयोगका सहप्रवक्ता सूर्यप्रसाद अर्यालले आयोगले अहिलेसम्म निर्वाचन आचारसंहिता उल्लघंन गरेको भन्दै ६६ वटा स्पष्टीकरण सोधेको बताए। ९ जनालाई सचेत गराइएको र एक वटा ध्यानाकर्षण भएको बताए। मतदातालाई अनुचित प्रभावित गर्नेगरी अभिव्यक्ति दिएको भन्दै प्राप्त भएको उजुरीमाथि कारबाही भएको आयोगले जनाएको छ।
पूर्वमन्त्री पोखरेलमाथि दुर्व्यवहार,"महोत्तरी : विरामी भेट्न जाने क्रममा बर्दिवासमा पूर्वमन्त्री एवम् नेकपा माओबादी केन्द्रका नेता गिरीराजमणि पोखरेललाई दुर्व्यवहार गरिएको छ। विहीबार दिउँसोको समयमा बर्दिवास नगरपालिका ३ राजावासका एक विरामीलाई भेट गर्नका लागि जाने क्रममा बाटोमा एक समूहले पूर्वमन्त्री पोखरेललाई दुर्व्यवहार गरेको उनका स्वकीय सचिव मोहन तमाङले बताए। उनकाअनुसार पूर्वमन्त्री पोखरेल सवार रहेको वा १४ च ७९४ नम्बरको गाडीलाई मोटरसाइकल तथा गाडीमा आएका युवाहरुको समूहले दुर्व्यवहार गरेको हो। तमाङले भने, स्वतन्त्रतर्फका उम्मेदवार प्रल्हाद क्षेत्रीका समर्थकहरु बीच बाटोमा गाडी तेर्साएर बिनाकारण विवाद खडा गरिएको थियो। सोही क्रममा ती युवकहरुले पूर्वमन्त्रीलाई उच्श्रृखंल गतिविधि देखाएका थिए। विरामी वा आफन्तलाई भेट गर्न जाने क्रममा ती समूहले आमनवीय गतिविधि देखाए। ईलाका प्रहरी कार्यालय बर्दिवासबाट प्रहरी टोली घटनास्थलमा पुगेर अनुसन्धान थालेको महोत्तरीका प्रहरी उपरीक्षक कृष्णप्रसाद पंगेनीले जानकारी दिए। बर्दिवास नगरपालिका ३ राजवासका रामबहादुर थापालाई भेट गर्न जाने क्रममा सो घटना घटेको हो। फोक्सोको विरामी रहेको थापा केहीदिन अगाडी मात्र काठमाडौंबाट उपचार गरि फर्किएका थिए।"
भरतपुर मतगणनास्थलमा सात फिट अग्लो फलामको बार,"चितवन :भरतपुर महानगरपालिकाको मतगणना स्थलको तयारी गरिएको छ । मतगणना हुने स्थलमा सात फिट अग्लो तार जालीसहितको फलामको बार लगाइएको छ । चितवन उद्योग संघको प्रदर्शनी केन्द्रको ब्लक 'सी' मा मतगणना स्थल तोकिएको छ। मतगणना स्थलमा आठवटा सीसी जडान गरिएको छ । मतपत्रको भण्डारण क्षेत्र , गणनास्थल , प्रतिनिधिसहित सबै निगरानी निर्वाचन आयोगले समेत गर्न मिल्ने गरी सीसी क्यामेरा राखिएको मुख्य निर्वाचन अधिकृतको कार्यालयका सूचना अधिकारी पुरुषोत्तम पौड्यालले बताए । वि सं २०७४ को मत गणनाको क्रममा मत पत्र च्यातिएपछि अहिलेको गणनामा त्यस्तो नहोस् भनेर सबै खालको तयारी गरिएको जनाइएको छ। भरतपुर महानगरमा २९ वडा छन्। जहाँ १ लाख ८५ हजार ७ सय ५२ मतदाता छन्। महानगरमा लागि ६५ मतदान स्थालमा २०२ मतदान केन्द्र रहेको छ। स्थानीय तह निर्वाचनमा भरतपुर महानगरपालिकामा मेयरमा गठबन्धनबाट रेणु दाहाललाई उम्मेदवार बनाएको छ।"
रसुवामा प्रत्येक मतदान केन्द्रमा त्रिपालको व्यवस्था,"रसुवा : स्थानीय तहको शुक्रबार हुने निर्वाचनका लागि जिल्लामा सम्पूर्ण तयारी पूरा भएको छ। मतदानका लागि आवश्यक तयारी पूरा भएको जिल्ला निर्वाचन कार्यालय रसुवाले जनाएको छ। जिल्लामा मतदान केन्द्रमा कर्मचारी खटाउने, निर्वाचन सामग्री मतदान केन्द्रहरूमा पुर्याउने, सुरक्षाकर्मी खटाउने र मतदान केन्द्रको निर्माण गर्ने लगायतका सबै काम सकिएको छ। मतदान गर्नका लागि ३४ वटा मतदानस्थल र ५१ वटा मतदान केन्द्रको निर्माण सकिएको छ। यसपटक वर्षाको सम्भावना भएकाले प्रत्येक मतदान केन्द्रमा त्रिपालको व्यवस्था गरिएको छ। मतदान केन्द्रको निर्माण सकिएको र केही काम मात्र बाँकी रहेको आमाछोदिङ्मो गाउँपालिका४ स्थित पार्वतीकुण्ड मावि मतदान केन्द्रका मतदान अधिकृत सीता गुरुङले बताइन्। निर्वाचनको सबै तयारी सकिएको र बिहान ७ बजेबाट मतदान सुरु गरिने आमाछोदिङ्मो गाउँपालिका२ नेसिङस्थित पार्वतीकुण्ड प्रावि मतदान केन्द्रका सहायक मतदान अधिकृत दीपरमण अधिकारीले बताए। मतदाताहरुको सजिलोको लागि महिला पुरुष छुट्टाछुट्टै रहने लाइन निर्माण, जेष्ठ नागरिक, अशक्त तथा अपाङ्गता भएका व्यक्तिहरु छिटो मतदान गर्ने व्यबस्था मिलाइएको उनको भनाइ छ। निर्वाचनमा खटिएका कर्मचारीले सर्बदलीय बैठक राखेर आवश्यक प्रक्रिया अघि बढाएका छन्। बैठकमा मौन अवधिमा पालना गर्नुपर्ने नियम, आचारसंहिता, उम्मेदवारका प्रतिनिधि, अशक्त तथा अपाङगता भएका व्यक्तिले मतदान गर्न सहज वनाउने लगायत विभिन्न विषयमा छलफल भएको छ। यसैगरी नयाँ मतदाताहरुलाई परिचयपत्र वितरण गर्ने काम पनि भइरहेको छ। निर्वाचनमा २ सय ९४ जना नेपाल प्रहरी, २१९ सशस्त्र प्रहरी र २८८ म्यादी गरी ८ सय १ जना सुरक्षकर्मी परिचालन गरिएको प्रमुख जिल्ला अधिकारी नवराज जैसीले बताए। हामीले मतदान प्रक्रियालाई स्वच्छ, निष्पक्ष तथा भयरहित वातावरणमा सम्पन्न गर्नका लागि सुरक्षा व्यवस्था कडा पारेका छौं, उनले भने, मतदाताले ढुक्क भएर मतदान गर्न पाउँछन्। जिल्लामा निर्वाचनको लागि २ सय ५५ कर्मचारी खटिएका छन्। जिल्लामा ३८ हजार ५ सय ४५ मतदाता रहेका छन्।"
मौन अवधिमा बोले बालेन शाह,"काठमाडौं : काठमाडौं महानगरपालिकाका स्वतन्त्र मेयर उम्मेदवार बालेन शाहले मौन अवधिमा आफूविरुद्ध दुष्प्रचार भएको भन्दै खण्डन गरेका छन्। मंगलबार राति १२ बजेदेखि लागु भएको मौन अवधिमा मौन रहेका शाहले आफूविरुद्ध दुष्प्रचार भएपछि बिहीबार फेसबुकमार्फत खण्डन गरेका हुन्। हामीले कुनै पार्टी प्रवेश गरेको वा कुनै पार्टीका उम्मेदवारलाई समर्थन गरेको जस्ता निराधार हल्लाहरु फैलाउने प्रयास भएकोमा यसलाई हदैसम्म खण्डन गर्दछौँ, उनले भनेका छन्, हामी स्वतन्त्र छौं। शाहले मौन अवधिपूर्व मतदाताहरुको 'घरदैलोमा प्रवेश' गर्ने र मतदाताहरुको नै समर्थन लिनेदिने बाहेक अरु कुनै किसिमका व्यवहारहरु नगरेको प्रष्ट्याएका छन्। निर्वाचनभन्दा अगाडिको मौन अवधिको अर्थ उम्मेदवारहरुले आफ्ना मतदातालाई भन्ने जति भनिसक्ने र मतदाताहरु स्वयंले शान्त भएर उत्तम उम्मेदवार छान्न समय लिने भएको उल्लेख गर्दै शाहले यसरी सहि उम्मेदवारलाई मतदान गर्न सकिने बताएका छन्। लोकतन्त्रको यो उत्तम तरिका भएको उनको भनाइ छ। तर, यहि समयलाई कसैको अस्तित्व, विचार, सन्देश र वास्तविकतामाथि आक्रमण गर्नमा उपयोग गर्नु गैरकानुनी र अलोकतान्त्रिक भएको र मतदाताहरुमाथिको अन्याय पनि भएको शाहले उल्लेख गरेका छन्। यो मतदाताहरुलाई भ्रममा राखेरै भए पनि जित्नै पर्ने सोचको उपज भएको उनको भनाइ छ। यस्ता हल्ला र हल्ला फैलाउने तत्वहरुप्रति सरकार, निर्वाचन आयोग र स्वयम मतदाताहरु सजग रहन शाहले अपिल गरेका छन्।"
निर्वाचनमा स्वास्थ्यकर्मी परिचालन हुँदा स्वास्थ्य सेवा प्रभावित,"काठमाडौंः स्थानीय तहको निर्वाचनमा स्वास्थ्यकर्मीहरु खटिदा केहि जिल्लामा स्वास्थ्य सेवा प्रभावित भएको छ । स्वास्थ्य सेवाजस्तो अति संवेदनशील क्षेत्रका स्वास्थ्यकर्मी परिचालन हुँदा केहि जिल्लामा स्वास्थ्य सेवा नै ठप्प भएको छ । राष्ट्रिय मानव अधिकार आयोगले अब आउने निर्वाचनमा स्वास्थ्य सेवामा कार्यरत कर्मचारीलाई नखटाउन आग्रह गरेको छ । आयोगका कामु सदस्य सचिव मुरारी खरेलले भने,' कतिपय जिल्लामा स्वास्थ्य सेवाका कर्मचारीहरु पनि निर्वाचनमा खटिएको देखियो । सिन्धुलीलगायतका जिल्लामा त स्वास्थ्य सेवा बन्द हुने सूचना नै टाँस भएको देखियो । ल्यावहरु बन्द भएको पाइयो । स्वास्थ्य सेवा नपाउने अवस्था रहेको पनि अनुगमनबाट पायौं । भोलिका दिनमा स्वास्थ्य सेवामा लागेका कर्मचारीलाई खटाउनु हुँदैन भन्ने पनि आयोगको एक खालको निष्कर्ष रहेको छ ।' हुम्ला जिल्लाका अस्पतालका ल्यावका कर्मचारी समेत निर्वाचनमा खटिएको पाइएको छ ।"
"थप ४ जनामा कोरोना संक्रमण, १८ डिस्चार्ज",काठमाडौं : नेपालमा थप ४ जनामा कोरोना संक्रमण देखिएको छ। देशभर गरिएको २ हजार ४ सय ६३ पीसीआर परीक्षणका क्रममा ४ जनामा कोरोना संक्रमण पुष्टि भएको हो । त्यस्तै ३ सय ५४ एन्टीजेन परीक्षणका क्रममा भने कसैमा पनि कोरोना पुष्टि नभएको स्वास्थ्य मन्त्रालयले जनाएको छ । कोरोनाका कारण बिहीबार कसैको मृत्यु नभएको मन्त्रालयले जनाएको छ । आज थप १८ संक्रमित निको भएका छन्। योसहित हालसम्म नेपालमा ९ लाख ६६ हजार ८ सय ५७ जना निको भएका छन् । हाल नेपालमा १ सय ७३ सक्रिय संक्रमित रहेको मन्त्रालयले जनाएको छ ।
"स्वतन्त्र महिला उम्मेदवारका छोरा र पतिबाट युवक कुटिए, प्रहरीले अगाडि बढायो कारवाही","मुगु : छाँयानाथ रारा नगरपालिका१० को वडाध्यक्षमा स्वतन्त्र उम्मेदवारी दिएकी महिला उम्मेदवारका पति, छोरा र ज्वाइँबाट एक जना कुटिएका छन्। भारतबाट मतदान गर्न घर आएका युवकलाई कुटिएका हुन्। स्वतन्त्र उम्मेदवार ४३ बर्षिया नानी बुढा, उनका पति ४७ बर्षीय रामबहादुर बुढा, उनका छोरा बिनोद बुढा, पवन बुढा र छोरी ज्वाइँ हिक्मत सेजुवालले भारतबाट मतदान गर्न दुई दिन अगाडि घर पुगेका सोही वडाका २८ बर्षीय सन्तोष बुढालाई कुटपिट गरेका हुन्। पीडित बुढाले आफू बुधबार राति १० बजे दिदीलाई भेट्न भनेर घरबाट आउँदै गर्दा आफ्नै घरआँगनमा स्वतन्त्र उम्मेदवार बुढाका पति र छोराले बिनाकारण कुटपिट गरेको आरोप लगाएका छन्। बाबु र आमाले समात्ने छोरा ज्वाइँले हात भएको माउजरले टाउको र पिठयुमा आक्रमण गरेको पीडितले बताएका छन्। कुटपिटपछि घाइते भएका बुढालाई राति २ बजे उपचारका लागि जिल्ला अस्पताल ठिनीमा आफन्तले पुर्याएका थिए। माउजरले कुटपिट गरिएका बुढाको अहिले जिल्ला अस्पतालको आकस्मिक कक्षमा उपचार भइरहेको छ। उनको ढाड र शरीरको विभिन्न भागमा माउजरले पिटेका दाग देखिएको उपचारमा संलग्न डाक्टर कर्णराज भामले बताए। कुटपिटपछि पीडित बुढाले स्वतन्त्र उम्मेदवार तथा उनका पति र छोराविरुद्ध जिल्ला प्रहरी कार्यालयमा जाहेरी दिएका छन्। पीडितको घाउ जाँच गरी आवश्यक कानुनी प्रक्रिया अगाडि बढाइने जिल्ला प्रहरी कार्यालयका डीएसपी सुभाष हमालले बताए।"
"प्रधानमन्त्रीको मतदान केन्द्रमा १४ जना शेरबहादुर देउवा, गन्यापधुराभर २१ जना","काठमाडौं : स्थानीय तहको शुक्रबार हुने निर्वाचनका लागि निर्वाचन आयोगले मतदाता अन्तिम नामावली प्रकाशित गरेको छ। नामावलीमा नाम भएका मतदाताले निर्वाचनमा मतदान गर्न पाउनेछन्। मतदान गर्ने दिन नजिकिँदै गर्दा बिहीबार सञ्चारमाध्यममा प्रधानमन्त्री शेरबहादुर देउवासहित शीर्ष नेताले कहाँबाट मतदान गर्दैछन् भन्ने खबरहरु आए। आम मतदातालाई पनि देशका शीर्ष नेताले कहाँ मतदान गर्दैछन् भन्ने चासो हुने नै भयो। सूचनाका आधारमा मतदाताले आयोगको वेवसाइटमा गएर आफैं पनि हेर्न पाए। तर प्रधानमन्त्री देउवाको नामावली हेर्दा धेरै जना झुक्किए। किनकि देउवाकै नाम रहेको मतदान केन्द्रमा मात्रै शेरबहादुर देउवा नाम गरेका १४ जना मतदाता थिए। सामान्य मतदाताले वा शुभेच्छुक, कार्यकर्ता वा आम जनताले देशको प्रधानमन्त्रीको नामावली हेर्दा झुक्किने अवस्था भयो। प्रधानमन्त्रीको वास्तविक मतदाता नम्बर कति हो भन्ने छुट्याउन नसकिने अवस्था भयो। केही सञ्चारमाध्यममा अर्कै देउवाको नम्बर प्रधानमन्त्रीकोमा पर्यो। प्रधानमन्त्रीको नामावली छुट्याउन उनकी पत्नी आरजु राणा देउवाको नामले सहज भयो। त्यसैगरी प्रधानमन्त्रीका आमाबुबाको नामका आधारमा पनि छुट्याउन सकियो। आमाबुबाको नाम प्रसाद सिंहद्रोपती रहेको छ। यसआधारमा प्रधानमन्त्रीको मतदाता नामावली दर्ता नम्बर ३५५२४६१ छ। उनको नाम १३७२औं नम्बरमा छ। देउवाले गृहजिल्ला डडेल्धुराको गन्यापधुरा गाउँपालिकाबाट मतदान गर्दैछन्। मतदान गर्न प्रधानमन्त्री देउवा मंगलबारदेखि डडेलधुरामै छन्। देउवाले मतदान गर्ने गृहपालिका गन्यापधुराको वडा नम्बर १ स्थित असिग्राम मावि रुवाखोला मतदान केन्द्रको नामावलीमा मात्रै १४ जना शेरबहादुर देउवाको नाम देखियो। वडा नम्बर १ मा रहेका दुई मतदान केन्द्रमध्ये असिग्राम माविमा १४ जना शेरबहादुर देउवा मतदाता भेटिए भने सरस्वती मावि भत्काँडामा भने शेरबहादुर देउवा नाम गरेका मतदाता छैनन्। गन्यापधुराको वडा नम्बर २ को गणेश मावि वडाल मतदान केन्द्रमा पनि दुई जना शेरबहादुर देउवा नाम गरेका मतदाता नामावलीमा भेटिए। निर्वाचन आयोगले सार्वजनिक गरेको अन्तिम नामावलीमा यहाँ दुई जना प्रधानमन्त्रीसँग नाम मिल्ने मतदाता छन्। आयोगको सूचीअनुसार वडा नम्बर २ कै अर्को भुवनेश्वरी माध्यामिक विद्यालय पश्याचम्साल मतदान केन्द्रमा शेरबहादुर देउवा नाम गरेका १ जना मतदाता छन्। त्यस्तै वडा नम्बर ३ को आदित्य माध्यामिक विद्यालय नवलपुरमा शेरबहादुर देउवा नाम गरेका दुई जना मतदाता रहेका छन्। वडा नम्बर ३ कै अर्को जनता माध्यामिक विद्यालय सकालमा शेरबहादुर देउवा नाम गरेका दुई जना मतदाता रहेको आयोगले अन्तिम नामावलीले देखाएको छ। वडा नम्बर ४ को भुवनेश्वरी मावि जैसरामा र लाटामाडौं माध्यामिक विद्यालय रुमाइलमा भने शेरबहादुर देउवा नाम गरेका मतदाता छैनन्। वडा नम्बर ५ को दुर्गा प्रावि मोइ कोरायल र सीताराम माध्यामिक विद्यालयमा पनि शेरबहादर देउवा नाम गरेका मतदाता छैनन्। पाँच वडा रहेको गन्यापधुरा गाउँपालिकाका तीन वडामा शेरबहादुर देउवा नाम गरेका कूल २१ मतदाता रहेको आयोगको अन्तिम नामावलीले देखाएको छ। दुई वडामा भने प्रधानमन्त्रीसँग नाम मिल्ने मतदाता छैनन्। जिल्लाभर भने अरु पनि प्रधानमन्त्रीसँग नाम मिल्ने मतदाता हुनसक्ने जिल्ला निर्वाचन कार्यालयले जनाएको छ। प्रधानमन्त्रीसँग नाम मिलेका मतदाताहरुको उमेर समूह २१ देखि ७७ वर्ष रहेको छ। प्रधानमन्त्री देउवाको उमेर ७६ वर्ष रहेको छ। उनीभन्दा पनि एक वर्ष जेठा १३६४औं नम्बरमा रहेका ७७ वर्षीय शेरबहादुर देउवा नाम गरेका एकजना मतदाता आयोगको सूचीमा उल्लेखित छन्। प्रधानमन्त्रीकै पालिकामा तथा मतदान केन्द्रमै धेरै नाम मिल्ने मतदाता हुँदा उनका शुभेच्छुक, समर्थक तथा अन्य क्षेत्रका मानिस झुक्किएको कांग्रेसकै नेता कार्यकर्ता बताउँछन्।"
'काठमाडौंका मेयर उम्मेदवारलाई नै थाहा छैन भोट हाल्ने तरिका',"काठमाडौंः राष्ट्रिय मानव अधिकार आयोगले मतदाता शिक्षा कमजोर हुँदा धेरै मत बदर हुन सक्ने जनाएको छ । आयोगले बिहीबार पत्रकार सम्मेलन गर्दै अधिकांश मतदाता भोट हाल्ने प्रक्रियाबारे अनविज्ञ रहेको जनाएको हो । काठमाडौं भित्रका नगरपालिकाका मेयरका उम्मेदवारहरुले समेत कसरी भोट हाल्ने भन्ने कुरा प्रष्ट जानकारी नभएको आफूहरुको अनुगमनबाट प्राप्त भएको आयोगले जनाएको छ । आयोगका कायममुकायम सचिव मुरारी प्रसाद खरेलले भने, 'मतदाता शिक्षाको अभावका कारण उम्मेदवारहरु समेत भोट हाल्ने बारे अनविज्ञ भए । काठमाडौं भित्रका नगरपालीकाका मेयरका उम्मेदवारहरुले समेत कसरी भोट हाल्ने भन्ने कुरा प्रष्ट जानकारी नभएको हामीले पाएका छौं । मतदाता शिक्षा कमजोर हुँदा धेरै मत बदर हुने देखिएको छ । ' आयोगले अपागंमैत्री मतदान स्थल नहुँदा सहज मतदानको व्यवस्था हुन नसकेको औंल्याएको छ । राजनीतिक दलबाट गरिएका सभामा जनस्वास्थ्यका मापदण्ड पालना नभएको समेत अनुगमनबाट निष्कर्ष निकालेको छ । आयोगले कतिपय जिल्लामा निर्वाचन सामग्री अपर्याप्तता देखिएको, निर्वाचन अभिमुखीकरण अभावका कारण निर्वाचनमा खटिने कर्मचारीलाई अत्यन्तै चाँप भएको जनाएको छ ।"
"धनकुटाका मतगणना स्थलमा फलामको तारजाली, सीसीटीभी क्यामेरा जडान","धनकुटा : स्थानीय तहको शुक्रबार हुने निर्वाचनको मतगणनाका लागि धनकुटा नगरपालिकामा सीसीटीभी क्यामेरा जडान र फलामको तारजाली लगाउने कार्य सम्पन्न गरिएको छ। निर्वाचनको मतपत्र र मतपेटिकाको सुरक्षाका लागि मतदान स्थलमा फलामको तारजाली लगाइएको मुख्य निर्वाचन अधिकृत फणिन्द्रप्रसाद पराजुलीले बताए। उनकाअनुसार धनकुटा नगरपालिकाको लागि सदरमुकामस्थित सामुदायिक भवनमा यसपटक मतगणना गर्ने व्यवस्था मिलाइएको छ। मतगणना स्थलमा सिसीटिभी क्यामेरा र फलामको तारजालीको व्यवस्था गरिएको छ। त्यस्तै जोरपाटी बजारस्थित छथरजोरपाटी गाउँपालिका कार्यालयनजिकै रहेको घरलाई मतगणना स्थल तोकिएको छ। सो घरभित्र मतगणना हुने स्थानमा सीसीटीभी क्यामेरा जडान कार्य सम्पन्न भइसकेको निर्वाचन अधिकृत गोकुलबहादुर निरौलाले बताए। उनकाअनुसार मतपत्र गणना हुने स्थानलाई फलामको तारजालीले घेरिएको छ। साँगुरीगढी गाउँपालिकाको भवनलाई मतगणना स्थल बनाइएको छ। सो भवनभित्रको गणनास्थललाई सीसीटीभी क्यामेराले जडान र तार घेराबार गरिएको निर्वाचन अधिकृत रत्नबहादुर कटुवालले बताए। जिल्लाको चौविसे गाउँपालिका, सहिदभूमि गाउँपालिका, महालक्ष्मी नगरपालिका, पाख्रिवास नगरपालिकाको मत गणनास्थलमा सुरक्षाको लागि सीसीटीभी क्यामेरा र तारजाली लगाइएको छ। धनकुटा नगरपालिकाको लागि सदरमुकामस्थित सामुदायिक भवनमा तयार पारिएको मतगणना स्थल । फोटो : हरिबहादुर लम्जेल, धनकुटा।"
स्थानीय तह निर्वाचनः कुन नेताले कहाँबाट भोट हाल्दैछन् ?,"काठमाडौं : स्थानीय तह निर्वाचनमा मतदान गर्न अधिकांश नेताहरु जिल्ला पुगेका छन् । अधिकांश शीर्ष नेताहरु मत हाल्न गृह जिल्ला पुगेका हुन् । नेपाली कांग्रेसका सभापति शेरबहादुर देउवाले डडेलधुराबाट मत खसाल्दै छन् । उनी मत हाल्न डडेलधुरा पुगिसकेका छन् । उनको मतदान केन्द्र गन्यापधुरा असिग्राम माविस्थित रुवाखोलााम तोकिएको मतदान केन्द्र 'ख' हो। राष्ट्रियसभा अध्यक्ष गणेश तिमिल्सिनाले पर्वतको मोदी गाउँपालिका ७ राम्जाबाटस्थित पशुपति माध्यामिक विद्यालयबाट मतदान गर्दैछन् । सभामुख अग्निप्रसाद सापकोटाले सिन्धुपाल्चोकको चौतारा साँगाचोक गढी नगरपालिका ४ कुविन्डे सेतीदेवी पञ्चकन्या माविबाट मतदान गर्नेछन् । यस्तै, एमाले अध्यक्ष केपी शर्मा ओली भक्तपुरबाट मतदान गर्ने भएका छन् । ओलीले सूर्यविनायक नगरपालिका वडा नं २, बालकोस्थित श्री महेन्द्र शान्ति माध्यमिक विद्यालय मतदान स्थलबाट मतदान गर्ने छन् ।यसअघिको स्थानीय तह निर्वाचनमा पनि ओलीले भक्तपुरबाटै मतदान गरेका थिए । नेकपा माओवादी केन्द्रका अध्यक्ष पुष्पकमल दाहाल प्रचण्ड मतदान गर्न चितवन पुगेका छन् । उनले भरतपुर १४ स्थित शान्तिपुर माडीबाट मतदान गर्नेछन् । नेपाली कांग्रेसका उपसभापति पूर्णबहादुर खड्काले सुर्खेतको गुरुवाकोट नगरपालिका वडा नम्बर ८ को सूर्य ज्योति उच्च माध्यमिक विधालयको मतदान केन्द्रबाट मतदान गर्दैछन् । नेकपा एकीकृत समाजवादीका अध्यक्ष माधवकुमार नेपालले रौतहटको गौर नगरपालिका वडानम्बर २ मा रहेको रामजानकी कन्या मन्दिर मतदान केन्द्रबाट मतदान गर्ने छन् । नेपाली कांग्रेसका उपसभापति धनराज गुरुङले स्याङ्जाको अर्जुनचौंपारीको खाल्टेस्थिति रानीचरी आधारभूत माध्यमिक विद्यालयमा मतदान गर्नेछन् । नेपाल मजदुर किसान पार्टीका अध्यक्ष नारायणमान बिजुक्छेले भक्तपुरको विद्यार्थी निकेतन माध्यमिक विद्यालयबाट मतदान गर्ने भएका छन् । जनमोर्चाका अध्यक्ष चित्रबहादुर केसी रुपन्देहीको तिलोत्तमा नगरपालिकास्थित ९ को चार नम्बरबाट मतदान गर्ने भएका छन् ।नेपाली कांग्रेसका नेता प्रकाशमान सिंहले काठमाडौं महानगरपालिका१६ पकनाजोलस्थित नेपाल युवक मावि केन्द्रबाट मतदान गर्नेछन् । नेपाली कांग्रेसका वरिष्ठ नेता रामचन्द्र पौडेलले तनहुँबाट मतदान गर्ने भएका छन् । शुक्रबार बिहान सात बजेपछि व्यास नगरपालिका२ को सत्यवती मावि केन्द्रबाट मतदान गर्नेछन् । उनी तनहुँ १ बाट प्रतिनिधिसभा निर्वाचन लड्दै आएका छन् । नेपाली कांग्रेसका महामन्त्री गगन थापाले भोलि काठमाडौं महानगरपालिका ३० को मैतीदेवीस्थित मैतीदेवी मन्दिर मतदान केन्द्रबाट मतदान गर्दैछन् । नेपाली कांग्रेसका नेता शेखर कोइरालाले मोरङको विराटनगर महानगरपालिका ७ स्थित आदर्श माध्यमिक विद्यालयको मतदान केन्द्रमा शुक्रबार बिहान ७ बजे नै मतदान गर्ने छन् । उनी अहिले विराटनगरमै छन् । एमाले उपाध्यक्ष सुरेन्द्र पाण्डे र रामबहादुर थापा गृहजिल्ला चितवन पुगेका छन् । महिला बालबालिका तथा जेष्ठ नागरिकमन्त्री उमा रेग्मीले भरतपुर ५ मा राष्ट्रिय आधारभूत विद्यालय तोरीखेतबाट मतदान केन्द्रबाट मतदान गर्नेछिन् । एमाले उपाध्यक्ष विष्णु पौडेल र नेता घनश्याम भुसाल शुक्रबार हुने स्थानीय तह निर्वाचनका लागि गृहनगर बुटवल पुगेका छन् । एमाले महासचिव शंकर पोखरेलले दाङको तुलसीपुरबाट मतदान गर्ने छन् । नेपाली कांग्रेसका महामन्त्री विश्वप्रकाश शर्माले झापाबाट मतदान गर्दै छन्। महामन्त्री शर्माको मतदाता नामावली मेचीनगर नगरपालिका वडा नम्बर ९ मा रहेको छ। शर्माले शुक्रबार मेचीनगरको कविशिरोमणि माध्यमिक विद्यालयको मतदान केन्द्रबाट मतदान गर्दैछन् ।"
मौन अवधिमा छोरीको पक्षमा भोट मागेको भन्दै प्रचण्डलाई आयोगले सोध्यो ८ घन्टे स्पष्टीकरण,"काठमाडौं : निर्वाचन आयोगले नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई ८ घन्टे स्पष्टीकरण सोधेको छ। मौन अवधिमा छोरीको पक्षमा भोट मागेको भन्दै आयोगले ८ घन्टाभित्र लिखित जवाफ पेश गर्न माग गरेको हो। प्रचण्डले बिहीबार बिहान ७:१५ बजे माडी नगरपालिकाको होटल प्याराडाइजमा गठबन्धनका उम्मेदवार र कार्यकर्ताहरुसहित करिब ३० जना व्यक्तिहरुसँग भेटघाट गरेको आरोप आयोगको छ। 'भरतपुर महानगरपालिका वडा नं २६ चनौली र दिव्यनगरमा कार्यकर्ता भेटघाट गरी स्थानीय तह निर्वाचनमा गठबन्धनको तर्फबाट भरतपुर महानगरपालिकामा उम्मेदवार रहनुभएका व्यक्तिको पक्षमा मत मागी आज विहान ९:४० बजे टोली, सुक्ष्म अनुगमन टोली र सुरक्षा निकायसमेतबाट प्राप्त हुन आएको छ,' आयोगको पत्रमा भनिएको छ। प्रचण्डलाई निर्वाचन आचारसंहिताको उल्लंघन भएको अवस्थामा किन कारबाही नगर्ने भन्दै स्पष्टीकरण सोधेको हो। भरतपुर महानगरपालिकामा माओवादी केन्द्रबाट प्रचण्डकी छोरी रेणु दाहाल प्रमुख पदका उम्मेदवार रहेकी छन्।"
काठमाडौं महानगरपालिकाका प्रमुख पदका उम्मेदवारले कहाँबाट गर्दैछन् मतदान ?,"काठमाडौं : काठमाडौं महानगरपालिकाको प्रमुख पदको उम्मेदवारी दिएकी सिर्जना सिंहले वडा नम्बर १६ र केशव स्थापितले वडा नम्बर २८ बाट मतदान गर्ने भएका छन्। सत्ता गठबन्धनको तर्फबाट कामपाको प्रमुखका लागि उम्मेदवारी दिएकी सिंहले कामपाको वडा नम्बर १६ स्थित युवक माविबाट मतदान गर्ने बताइएको छ । नेपाल कम्युनिस्ट पार्टी (एमाले) को तर्फबाट प्रमुख पदको उम्मेदवारी दिएका स्थापितले वडा नम्बर २८ स्थित पद्यकन्या क्याम्पस केन्द्रबाट मतदान गर्ने जनाइएको छ। विवेकशील साझाबाट कामपाको प्रमुखको उम्मेदवारी दिएकी समीक्षा बास्कोटाले कामपा वडा नम्बर ३१ स्थित भ्याली भ्यु मतदान केन्द्र र स्वतन्त्रबाट प्रमुखकै उम्मेदवारी दिएका बालेन साहले वडा नम्बर ९ मा रहेको तीनकुने गैरीगाउँस्थित अन्नपूर्ण केन्द्रबाट मतदान गर्दैछन् । शुक्रबार सम्पन्न हुने स्थानीय तह निर्वाचनका लागि कामपाको लागि १५६ केन्द्र र ३६३ मतदानस्थल तोकिएको छ । त्यसैगरी गठबन्धनकै तर्फबाट उपप्रमुखको उम्मेदवारी दिएका नेकपा (एकीकृत समाजवादी) का रामेश्वर श्रेष्ठले वडा नम्बर १२ र एमालेको तर्फबाट उपप्रमुखको उम्मेदवारी दिएकी सुनिता डङ्गोलले वडा २१ बाट मतदान गर्ने भएका छन्। काठमाडौं महानगरपालिकामा तीन लाख २४२ मतदाता रहेका छन्। वडा नं १६ मा सबैभन्दा धेरै २० हजार १७५ मतदाता छन् । धेरै मतदाता हुने दोस्रोमा वडा नं ३२ हो । यस वडामा १८ हजार ९१३ जना मतदाता छन् । वडा ३१ मा १८ हजार १०७ जना मतदाता छन् । त्यसैगरी वडा नं १ सबैभन्दा कम मतदाता हुने वडा हो । यस वडामा ३ हजार ७२९ मतदाता छन् । वडा नं २३ मा चार हजार ४७७ मतदाता छन् । वडा २० मा ४ हजार ६१४ मतदाता छन् । कामपामा १५६ वटा मतदान केन्द्र तोकिएका छन् । यसमा ३६३ वटा मतदानस्थल छन् वडा ३१ सबैभन्दा धेरै मतदान केन्द्र भएको वडा हो । यसमा ११ केन्द्र छन् । यसैगरी वडा १६ मा १० केन्द्र छन् । यो वडा धेरै केन्द्र भएका वडामध्ये दोस्रोमा पर्छ । वडा ७ र ३२ मा ९९ वटा केन्द्र छन् । सबैभन्दा कम मतदान केन्द्र भएको वडा २३ नं हो । यसमा एउटा मात्र केन्द्र छ । वडा १९, २० र २४ मा २२ वटा मात्र केन्द्र छन् । यसैगरी वडा १, ५, ८, १२, १८ र २९ मा ३३ वटा मतदान केन्द्र छन् । सबैभन्दा धेरै मतदानस्थल भएको वडा १६ हो । यस वडामा २३ वटा बुथ छन् । वडा ३१ र ३२ मा २२२२ वटा मतदानस्थल छन् । धेरै मतदानस्थल भएको तेस्रो वडा १४ नंं हो । यस वडामा २१ वटा मतदानस्थल रहेको जनाइएको छ ।"
यसरी गरौँ मतदान,"काठमाडौंः भोलि शुक्रबार देशभर एकैचरणमा स्थानीय तह सदस्य निर्वाचन हुँदैछ । शुक्रबार बिहान ७ देखि अपराह्न ५ बजेसम्म मतदानको समय तोकिएको छ । मतदाताले आफूले चाहेको उम्मेदवारलाई मतदान केन्द्रमा पुगेर मत दिन सक्नेछन् । ७५३ स्थानीय तहको प्रमुख, उपप्रमुख, अध्यक्ष, उपाध्यक्ष, वडाध्यक्ष, महिला सदस्य, दलित सदस्य र दुई वडा सदस्यलाई यही वैशाख २९ गतेसम्म १८ वर्ष उमेर पुगेका मतदाताले मतदान गर्न पाउने आयोगले जनाएको छ । गाउँपालिका र नगरपालिकामा एकएक जना अध्यक्षप्रमुख र उपाध्यक्षउपप्रमुख निर्वाचित हुनेछन् । यस्तै पालिकाका प्रत्येक वडामा पाँच सदस्यीय वडा समिति निर्वाचत हुनेछ । आयोगका अनुसार देशभर एक करोड ७७ लाख ३३ हजार ७२३ मतदाता रहेका छन् । जसमध्ये ८९ लाख ९२ हजार १० पुरुष र ८७ लाख ४१ हजार ५३० महिला छन् । त्यस्तै १८३ अन्य मतदाता रहेका छन्। एक लाख ४५ हजार ११ जनाले उम्मेदवारी दिएका छन् । जसमध्ये ८९ हजार तीन सय १३ पुरुष र ५५ हजार ६९८ महिला उम्मेदवार रहेका छन् । आयोगले १० हजार ५ सय ५६ मतदानस्थल कायम गरेको छ। २१ हजार ९५५ मतदान केन्द्र रहेका छन् । आयोगका अनुसार निर्वाचनमा ६५ हजार ८६५ जना स्वयमेवक खटिएका छन्। निर्वाचनमा ५ हजार पर्यवेक्षक खटिएको आयोगले जनाएको छ । निर्वाचनमा खटिने कर्मचारीको संख्या एक लाख ९ हजार ८८ रहेको छ । मतदान गर्ने दिन मतदाता फोटोसहितको मतदाता परिचयपत्र लिएर आफ्नो नामावली भएको मतदान केन्द्रमा जानुपर्नेछ । यदि मतदाता परिचयपत्र हराएको भएर नागरिकता लगेर पनि मतदान गर्न सकिने व्यवस्था मिलाइएको निर्वाचन आयोगले जनाएको छ । आयोगले सामाजिक सञ्जाल, रेडियो तथा टेलिभिजनमार्फत मतदानका लागि अपिल गर्दै आएको छ । यस्तै राजनीतिक दल तथा तिनका उम्मेदवारले मतदातालाई नमूना मतपत्रमार्फत बदर नहुने गरी मतदान गर्न सिकाइरहेका छन् । मतदातालाई सहज होस् भनेर निर्वाचन आयोगले सम्पूर्ण जिल्लाका नमूना मतपत्र सार्वजनिक गरिसकेको छ । मतपत्रको पहिलो कोलममा अध्यक्षप्रमुख, दोस्रोमा उपाध्यक्षउपप्रमुख, तेस्रोमा वडाध्यक्ष, चौथोमा महिला वडा सदस्य, पाँचौँमा दलित महिला वडा सदस्य र छैटौँको दुई कोलममा वडा सदस्य दुईजना उम्मेदवारको निर्वाचन चिह्न राखिएको छ । प्रत्येक मतदाताले आफूलाई मन परेका उम्मेदवारको कोठाभित्र स्वतिक छापद्वारा मतसंकेत गर्नुपर्छ । स्वस्तिक छाप र मसी प्रत्येक मतदान केन्द्रमा व्यवस्था गरिएको हुन्छ । मतदाताले अध्यक्षप्रमुख, उपाध्यक्षउपप्रमुख, वडाध्यक्ष, महिला वडा सदस्य, दलित महिला वडा सदस्य र वडा सदस्य दुईजना गरी सात जनालाई मात्र मतदान गर्न पाउँछन् । कुनै एक पदका लागि एकभन्दा बढी चिह्नमा मत संकेत गरे त्यस्तो मत बदर हुने निर्वाचन आयोगले जनाएको छ । दुईवटा चिह्नको बीचमा, कोठा बाहिर र लत्पतिने गरी छाप लगाएमा मत स्वतः बदर हुन्छ ।स्वस्तिक छापको सट्टा औँठा छाप लगाएमा, मतपत्रमा केरमेट गरेमा, कुनै चिह्न कोरेमा, मतदान अधिकृतको हस्ताक्षर नभएको मतपत्र प्रयोग गरेमा र मतपेटिका बाहिर मत खसालेमा त्यस्तो मत बदर हुने आयोगले जनाएको छ । मतदाताले मतदान केन्द्रमा राखिएको गोप्य मतदानस्थलमा गई आफूलाई मन परेको उम्मेदवारको चिह्नमा स्वस्तिक छाप लगाई, छापको मसी नलतपतिने गरी पट्याएर मतपेटिका खसाल्नुपर्छ । कसरी हुन्छ मत बदर सम्बन्धित मतदान अधिकृतको दस्तखत नभएको औँठाछाप लगाई वा आयोगद्वारा निर्धारित स्वस्तिक चिह्नबाहेक अन्य चिह्न वा छाप लगाई मतसंग गरिएको मत संकेत चिह्न नबुझिने गरी लत्पतिएको वा च्यातिएको उम्मेदवारको निर्वाचन चिह्न रहेको कोठामा मत संकेत नगरी अन्यन्त्र मत संकेत गरिएको उम्मेदवार नरहेको निर्वाचन चिह्नमा मत संकेत गरिएको कुनै पनि उम्मेदवारको निर्वाचन चिह्नमा मत सकेत नगरिएको निर्वाचित गर्नुपर्ने संख्या वा बढी उम्मेवारको निर्वाचन चिह्न भएको कोठामा छुट्टाछट्टै मतसंकेत गरिएको मत संकेत नगरी मतदान अधिकृतलाई मतपत्र फिर्ता दिएको आयोगद्वारा निर्धारित मतपत्रबाहेक अन्य मतपत्रद्वारा मतदान गरिएको मतपेटिका भन्दा बाहिर राखिएको जाली मतपत्र"
"दोहोरो अंकले घट्यो सेयर बजार, ११ समूहको सूचक ओरालोतिर","काठमाडौं : लगातार ४ दिन उकालो लागेको सेयर बजार कारोबारको अन्तिम दिन बिहीबार आएर दोहोरो अंकले घटेको छ। यसदिन नेप्से १८६४ अंकले घटेर २३५०४२ विन्दुमा अडिएको छ। २२८ कम्पनीको ५२ लाख २७ हजार ३५९ कित्ता सेयर २ अर्ब ३२ करोड ८४ लाख बढी रुपैयाँमा खरिदबिक्री भयो। आज ४० हजार २३ पटक कारोबार भयो। नेप्से घटेपनि कारोबार रकम भने बढेको छ। अघिल्लो दिन दुई अर्ब १६ करोड ३९ लाख ९० हजार ७४३ रुपैयाँमा सेयर किनबेच भएको थियो। अघिल्लो कारोबार दिन बुधबार नेप्से ५६०६ अंकले बढेर २३६९०६ विन्दुमा पुगेको थियो। सो दिन २२९ कम्पनीको ५३ लाख ३३ हजार १०९ कित्ता सेयर दुई अर्ब १६ करोड ३९ लाख ९० हजार ७४३ रुपैयाँमा किनबेच भएको थियो। आज शिवम् सिमेन्टको सर्वाधिक ११ करोड ६ लाख रुपैयाँको सेयर कारोबार भयो। यस्तै राधि विद्युतको ८ करोड १० लाख, अरुण भ्याली हाइड्रोपावरको ८ करोड ८ लाखमा सेयर कारोबार भयो। आज जलपा लघुवित्त वित्तीयको सेयर मूल्य १० प्रतिशतले बढ्यो।"
"प्रचण्डलाई नरोकेको भन्दै चितवनका सीडीओ, एसपी र प्रदेश डीआईजीलाई स्पष्टीकरण","काठमाडौं : निर्वाचन आयोगले चितवनका प्रमुख जिल्ला अधिकारी, प्रहरी प्रमुख र बागमती प्रदेश प्रहरी प्रमुखलाई स्पष्टीकरण सोधेको छ। नेकपा माओवादी केन्द्रका अध्यक्ष पुष्पकमल दाहाल प्रचण्डलाई मौन अवधिमा चुनाव प्रचार गर्न दिएको, माथिल्लो निकायमा जानकारी नगराएर साथ दिएको भन्दै प्रमुख जिल्ला अधिकारी अस्मान तामाङ, प्रहरी प्रमुख एसपी नवराज अधिकारी र प्रदेश प्रहरी प्रमुख डीआईजी पुजा सिंहलाई ८ घण्टे स्पष्टीकरण सोधेको हो। आयोगले विशेष अनुगमन टोली, सुक्ष्म अनुगमन टोली र सुरक्षा निकायसमेतबाट प्रचण्ड बुधबार राति २ बजे भरतपुर पुगेर बिहीबार विहान ०७:१५ बजे माडी नगरपालिका ५ मा रहेको होटल प्याराडाइजमा गठबन्धनका उम्मेदवार र कार्यकर्ताहरुसहित करिब ३० जना व्यक्तिहरुसँग भेटघाट गरेको भेटिएको उल्लेख गरेको छ। त्यसैगरी भरतपुर महानगरपालिका २६ चनौली र दिव्यनगरमा कार्यकर्ता भेटघाट गरी स्थानीय तह निर्वाचनमा गठबन्धनको तर्फबाट भरतपुरका उम्मेदवारको पक्षमा मत मागेको र विहान ०९:४० बजे भरतपुर महानगरपालिकाका मेयरका उम्मेदवारको निवासमा फर्केको देखिएको भन्दै आयोगले किन नरोकेको भनेर सीडीओसहित सुरक्षा अधिकारीसँग जवाफ मागेको हो। सीडींओ र एसपी जिल्ला आचारसंहिता अनुगमन समितिको पदेन सदस्य रहने र निर्वाचन आचारसंहिता तथा मौन अवधि लागू भइसकेको अवस्थामा निर्वाचन प्रचारप्रसारजस्ता गतिविधि गर्न नदिने जिम्मेवारी हुँदाहुँदै प्रचण्डका गतिविधि रोक्न किन आदेश नदिएको भनेर सोधेको छ। प्रमुख जिल्ला अधिकारीलाई आयोगले सोधेको छ, तपाईलाई प्रचण्ड भरतपुर आएको र मौन अवधिमा निर्वाचन प्रचारप्रसारमा संलग्न भएको जानकारी छ, छैन? प्रचण्ड भरतपुर पुग्दा तपाईले वहाँसँग भेट गरी वहाँको कार्यक्रमबारे जानकारी लिनु भयो, भएन? जिल्लामा प्रहरी स्कर्टिङ्ग लगायतको सुरक्षा उपलब्ध गराउन तहाँबाट आदेश थियो, थिएन? प्रचण्डबाट भरतपुर महानगरका उम्मेदवारको प्रचारप्रसार गर्ने गतिविधि भइरहँदा उक्त गतिविधि रोक्न तपाईंले किन आदेश दिनु भएन? निर्वाचन आचारसंहिता कार्यान्वयनको निम्ति गठित जिल्ला आचारसंहिता अनुगमन समितिको सदस्य भै जिम्मेवारी तोकिए पनि आचारसंहिता उल्लङ्घन हुने कार्य भइरहँदा आवश्यक कारवाही नगरी मौन बस्दा निर्वाचनको स्वच्छता र निष्पक्षतामा गम्भीर प्रश्न उठेकोले तपाईलाई किन कारवाही हुनु नपर्ने हो? भनि आयोगले आठ घण्टाभित्र स्पष्ट जवाफ पेश गर्न भनेको छ। त्यसैगरी आयोगले एसपी अधिकारीलाई सोधेको छ, तपाईंलाई प्रचण्ड भरतपुर आएको र मौन अवधिमा निर्वाचन प्रचारप्रसारमा संलग्न भएको जानकारी छ, छैन? प्रचण्डलाई जिल्लामा प्रहरी स्कर्टिङ्ग लगायतको सुरक्षा उपलब्ध गराउने कार्यमा तपाईको संलग्नता थियो, थिएन? प्रचण्डबाट भरतपुर महानगरका उम्मेदवारको प्रचारप्रसार गर्ने गतिविधि भइरहँदा उक्त गतिविधि भइरहेकोबारे तपाईंको तालुक अड्डामा जानकारी गराउनु भयो, भएन? मौन अवधिमा प्रचण्डबाट निर्वाचन प्रचारप्रसार भइरहँदा तपाईंले उक्त गतिविधि किन रोक्नु भएन? मौन अवधिमा प्रचण्डबाट निर्वाचन प्रचारप्रसार भइरहेकोबारे चितवन जिल्लाका मुख्य निर्वाचन अधिकृतलाई जानकारी गराउनु भयो, भएन? जिल्ला आचारसंहिता अनुगमन समितिको सदस्यका रुपमा आफ्नै उपस्थितिमा आचारसंहिता उल्लंघन हुने कार्य भइरहँदा आवश्यक कारवाही नगरी मौन बस्दा निर्वाचनको स्वच्छता र निष्पक्षतामा गम्भीर प्रश्न उठेकोले निर्वाचन आयोग ऐन, २०७३ को दफा २३ को उपदफा (२) र उपदफा (३) तथा ऐनको दफा ४४ बमोजिम किन कारवाही हुनु नपर्ने हो? भनि ८ घण्टाभित्र स्पष्ट जवाफ पेश गर्न भनेको छ। डीआईजी सिंहलाई भने आयोगले एसपी अधिकारीसँगै गएर प्रचण्डलाई भेटेको जानकारी प्राप्त भएको भन्दै एसपी अधिकारी नै प्रत्यक्ष सुरक्षामा खटिएको र मौन अवधिमा निर्वाचन आचारसंहितामा तदारुकता नदेखाइ आचारसंहिता उल्लंघन भएको देखिएको उल्लेख गरेको छ। सोधेको छ, प्रचण्ड गएराति भरतपुर आइपुगेपश्चात तपाईंले निजसँग भेट गर्नु भयो, भएन? दाहालका राजनीतिक कार्यक्रमबारे तपाईलाई जानकारी थियो, थिएन? आयोगले आफैले आचारसंहिताको तदारुकतापूर्वक कार्यान्वयन हुनुपर्नेमा सिहंले आचारंहिताको उल्लंघन भइरहँदा सो रोक्न आवश्यक कार्यसमेत नगरेकाले निर्वाचनको स्वच्छता र निष्पक्षतामा गम्भीर प्रश्न उठेको उल्लेख गर्दै सोधेको छ, तपाईंलाई निर्वाचन आयोग ऐन, २०७३ को दफा २३ को उपदफा (२) र उपदफा (३) तथा ऐनको दफा ४४ बमोजिम किन कारवाही हुनु नपर्ने हो? आयोगले पत्र प्राप्त भएको समयले आठ घण्टाभित्र स्पष्ट जवाफ पेश गर्न सिंहलाई भनेको छ। यसअघि आयोगले माओवादी अध्यक्ष प्रचण्डलाई आजै ८ घण्टे स्पष्टीकरण सोधेको थियो।"
"कांग्रेस र माओवादी विवादमा प्रहरी हस्तक्षेप, ११ राउन्ड हवाई फायर","मुगु : निर्वाचन हुन एक दिन बाँकी रहँदा सोरु गाउँपालिका३ भिइ गाउँमा कांग्रेस र माओवादी कार्यकर्ताबीच विवाद हुँदा प्रहरीले हस्तक्षेप गरेको छ। विवादपछि कांग्रेस कार्यकर्ताले माओवादीबाट वडाध्यक्षका उम्मेदवारको घर घेराउ गरेपछि दुई समूहबीच झडप हुने अवस्था आएपछि भिड नियन्त्रण गर्न प्रहरीले ११ राउन्ड हवाई फायर गरेको छ। सोरु गाँउपालिका३ मा बुधबार राति ११ बजे कांग्रेसका कार्यकर्ताले सोही वडाको माओवादीबाट उम्मेदवार मनकला रोकायाको घर घेराउ गरी दुई समूहबीच झडप हुने अवस्था सिर्जना भएपछि भिड नियन्त्रण लिन गरु माबि मतदान केन्द्रमा खटिएका प्रहरीले हवाई फायर गरेको स्थानीय प्रशासनले जनाएको छ। जिल्ला प्रहरी कार्यालयका डीएसपी सुभाष हमालले दिएको जानकारीअनुसार माओवादीबाट वडाध्यक्ष उम्मेदवार रोकायाको घरलाई कांग्रेस कार्यकर्ताले घेराउ गरी दुई समूहबीच झडप हुने अवस्था सिर्जना भएपछि प्रहरीले फायर गरेर भिड नियन्त्रणमा लिएको हो। हवाई फायरपछि भिड तितरवितर भए पनि पुन: दुई समूहबीच झडप हुने सम्भावना देखिएपछि सुरक्षाका लागि सोरु गाँउपालिका सोरुकोटबाट नेपाली सेना, जनपद र शस्त्र प्रहरीको थप टोली घटनास्थलमा पठाइएको डीएसपी हमालले बताए। बुधबार दिउँसोबाट दुई पक्षबीच भएका वादविवादले मतदान केन्द्रमा सर्वदलीय बैठकसम्म बस्न सकेको थिएन। राति ११ बजे दुई पक्षबीच भएको विवादले प्रहरीले हवाई फायर गरेपछि नियन्त्रणमा आएपछि आज सर्वपक्षीय बैठक सम्पन्न भएको गुरु माबि मतदान केन्द्रका मतदान अधिकृत यमबहादुर मल्लले बताए।"
"काठमाडौं महानगरमा १५६ केन्द्र र ३६३ मतदानस्थल, वडा नम्बर १६ मा सबैभन्दा बढी मतदाता","काठमाडौं : तीन लाख २४२ मतदाता रहेको काठमाडौं महानगरपालिकामा १५६ मतदान केन्द्र र ३६३ मतदानस्थल तोकिएको छ। भोलि हुने स्थानीय तह निर्वाचनका लागि १५६ केन्द्र र ३६३ मतदानस्थल तोकिएको हो। वडा नं १६ मा सबैभन्दा धेरै २० हजार १७५ मतदाता छन् । धेरै मतदाता हुने दोस्रोमा वडा नं ३२ हो । यस वडामा १८ हजार ९१३ जना मतदाता छन् । वडा ३१ मा १८ हजार १०७ जना मतदाता छन् । त्यसैगरी वडा नं १ सबैभन्दा कम मतदाता हुने वडा हो । यस वडामा ३ हजार ७२९ मतदाता छन् । वडा नं २३ मा चार हजार ४७७ मतदाता छन् । वडा २० मा ४ हजार ६१४ मतदाता छन् । कामपामा १५६ वटा मतदान केन्द्र तोकिएका छन् । यसमा ३६३ वटा मतदानस्थल छन् वडा ३१ सबैभन्दा धेरै मतदान केन्द्र भएको वडा हो । यसमा ११ केन्द्र छन् । यसैगरी वडा १६ मा १० केन्द्र छन् । यो वडा धेरै केन्द्र भएका वडामध्ये दोस्रोमा पर्छ । वडा ७ र ३२ मा ९९ वटा केन्द्र छन् । सबैभन्दा कम मतदान केन्द्र भएको वडा २३ नं हो । यसमा एउटा मात्र केन्द्र छ । वडा १९, २० र २४ मा २२ वटा मात्र केन्द्र छन् । यसैगरी वडा १, ५, ८, १२, १८ र २९ मा ३३ वटा मतदान केन्द्र छन् । सबैभन्दा धेरै मतदानस्थल भएको वडा १६ हो । यस वडामा २३ वटा बुथ छन् । वडा ३१ र ३२ मा २२२२ वटा मतदानस्थल छन् । धेरै मतदानस्थल भएको तेस्रो वडा १४ नंं हो । यस वडामा २१ वटा मतदानस्थल रहेको जनाइएको छ ।"
"मुस्लिम आयोगका अध्यक्ष अन्सारी पक्राउ, प्रहरी भन्छ'पैंसा बाँडेको कुरा गलत हो,उहाँलाई सुरक्षा दिएका हौं'","जनकपुर : जनकपुरधामबाट मुस्लिम आयोगका अध्यक्ष समिम मियाँ अन्सारी पक्राउ परेका छन् । जनकपुरधामको बसपार्कस्थित होटल सीताशरणमा पैसा वितरण गर्दै गरेको आरोपमा अन्सारी पक्राउ परेका हुन्। पक्राउ परेका अन्सारीलाई प्रहरीले जिल्ला प्रहरी कार्यालय धनुषाको कार्यक्षमा राखिएको छ । जिल्ला प्रहरी कार्यालय धनुषाबाट खटिएको टोलीले अध्यक्ष अन्सारीले मौन अवधिको समयमा पैंसा बाडिरहेको भन्ने सूचनाको आधारमा उनलाई जनकपुरधामको सीताशरण होटलको ३०५ नम्बर कोठाबाट पक्राउ गरेको हो । यता जिल्ला प्रहरी कार्यालय धनुषाका प्रहरी नायब उपरीक्षक प्रदीप क्षेत्रीले अध्यक्ष अन्सारीलाई पक्राउ नगरिएको दाबी गरेका छन् । 'यो एकदम गलत समाचार हो , उहाँ जनकपुर भ्रमणको क्रममा होटल सीताशरणमा बस्नु भएको थियो, उहाँलाई बिना कारण नेकपा एमालेका नेता कार्यकर्ताहरुले घेरेपछि हामीले उहाँलाई सकुशल एयरपोर्टसम्म छोडनका लागि सुरक्षा दिएका हौं। डीएसपी क्षेत्रीले भने, 'पैंसा भेटेको कुरा गलत छ, त्यस्तो केही भएको छैन् ।' यता प्रहरी उपरीक्षक वसन्त रजौरेले संवैधानिक आयोगको अध्यक्षलाई चेकजाँच गर्ने अधिकार नरहेको र सुरक्षालाई ध्यानमा राखेर विमानस्थलसम्म प्रहरीको गाडीमा पुर्याएको बताए ।"
भरतपुरको मतगणना अन्तर्राष्ट्रिय प्रदर्शनी केन्द्रमा,"भरतपुर : शुक्रबार हुने स्थानीय तहको निर्वाचनमा भरतपुर महानगरपालिकाको मतगणना अन्तर्राष्ट्रिय औद्योगिक प्रदर्शनी केन्द्रमा गरिने भएको छ। मतगणनाको तयारीको काम भइरहेको मुख्य निर्वाचन अधिकृतको कार्यालयले जनाएको छ। कार्यालयका सूचना अधिकारी पुरुषोत्तम पौडेलका अनुसार केन्द्रको सी ब्लकमा मतगणना गर्ने तयारी गरिएको हो। सो ब्लकमा सिसिटिभि जडानको काम सकिएको छ भने तार जाली लगाउने काम भइरहेको जनाइएको छ। सात समुहमा मतगणना गर्न सकिने गरी तयारी थालिएको पौडेलले जानकारी दिए। 'आयोगले ५ गतेसम्म गणनाको काम सक्न निर्देशन दिएको छ, सोही अनुसार तयारी गरेका छौ', उनले भने। तर, महानगरमा खस्ने मतको अनुपातमा आयोगले तोकेको मितिभन्दा दुई दिन ढिला हुन सक्ने कार्यालयले अनुमान गरेको छ। वि सं २०७४ को मत गणनाको क्रममा मत पत्र च्यातिएपछि अहिलेको गणनामा त्यस्तो नहोस् भनेर सबै खालको तयारी गरिएको पौडेलले बताए। भरतपुर महानगरमा २९ वडा छन्। जहाँ १ लाख ८५ हजार ७ सय ५२ मतदाता छन्। महानगरमा लागि ६५ मतदान स्थालमा २०२ मतदान केन्द्र रहेको छ। विगतको स्थानीय तहको निर्वाचनमा मतगणनाको क्रम भएको घटना दोहोरिन नदिन तीन तहको सुरक्षाकर्मी परिचालनका साथै पर्याप्त कर्मचारी खटाइने प्रमुख जिल्ला अधिकारी अस्मान तामाङ्गले बताए। रासस"
सभामुख सापकोटाले सिन्धुपाल्चोक र राष्ट्रियसभा अध्यक्ष तिमिल्सिनाले पर्वतमा मतदान गर्ने,काठमाडौं : स्थानीय तहको शुक्रबार हुने निर्वाचनमा प्रतिनिधिसभा सभामुख र राष्ट्रियसभा अध्यक्षले गृहजिल्लाबाट मतदान गर्ने भएका छन्। सभामुख सापकोटाले सिन्धुपाल्चोकको चौतारा साँगाचोकगढी नगरपालिका ४ कुविण्डेस्थित सेतीदेवी पञ्चकन्या माध्यमिक विद्यालयमा रहेको केन्द्रबाट मतदान गर्ने उनका प्रेस सल्लाहकार श्रीधर न्यौपानेले जानकारी दिए। त्यसैगरी राष्ट्रियसभा अध्यक्ष गणेशप्रसाद तिमिल्सिनाले पर्वतको राम्जा मतदान केन्द्रबाट मतदान गर्ने भएका छन्। तिमिल्सिनाले गृहजिल्ला पर्वतको मोदी गाउँपालिका७ राम्जास्थित पशुपति माध्यमिक विद्यालयमा रहेको केन्द्रबाट मतदान गर्ने उनका प्रेस विज्ञ अशोक पौडेलले जानकारी दिए।
आजदेखि छ दिन विद्यालय बन्द,"भक्तपुर : सरकारले हरेक शुक्रबार ४ बजेसम्म नै पठनपाठन सञ्चालन गर्ने र बर्खे तथा हिउँदे बिदा घटाएर हप्तामा दुई दिन बिदा दिने निर्णय गरेको छ। सरकारले आगामी जेठ १ गतेदेखि लागू हुने गरी शनिबार र आइतबार दुई दिन सार्वजनिक बिदा दिने निर्णय गरेको छ। शिक्षा मन्त्रालयले यसलाई कार्यान्वयन गराउन शिक्षा विकास तथा समन्वय एकाइ सानोठिमीलाई परिपत्र गरेको छ। शिक्षा मन्त्रालयले बुधबार सरकारी तथा निजी विद्यालयमा पनि हप्तामा दुई दिन सार्वजनिक बिदा दिने निर्णय गरेको थियो। शुक्रबार ४ बजेसम्म नै पठनपाठन गर्ने तथा बर्खे र हिउँदे बिदा घटाएर हप्तामा दुई दिन बिदा दिने व्यवस्था मिलाउन शिक्षामन्त्रीस्तरीय निर्णय गरी बुधबार शिक्षा तथा मानव स्रोत विकास केन्द्र सानोठिमीलाई निर्देशन गरेपछि केन्द्रले ७७ वटै जिल्लाका शिक्षा विकास तथा समन्वय एकाइलाई परिपत्र गरेको हो । केन्द्रले देशका ७७ वटा जिल्ला समन्वय एकाइ तथा देशभरका स्थानीय तह एवं विद्यालयलाई पनि हप्तामा दुई दिन सार्वजनिक बिदा कार्यान्वयन गर्न परिपत्र गरेको केन्द्रका निर्देशक रामचन्द्र शर्माले जानकारी दिए। राष्ट्रिय पाठ्यक्रम प्रारुप २०७६ ले निर्दिष्ट गरेअनुसार पाठ घण्टा र कार्य घण्टामा नघट्ने गरी पठनपाठनका कार्य सञ्चालन गर्न आइतबार बिदा दिँदा अपुग भएका समय हिउँदे, वर्षे र अन्य बिदामा कटाइ पूर्ति गर्ने व्यवस्था गर्ने गरी वार्षिक क्यालेण्डर तयार पार्न स्थानीय सरकारलाई निर्देशन गरेको छ। यस अवधिमा हिउँदे तथा वर्षे बिदा ५० दिनलाई घटाएर ३० दिन बिदा एकैट पटक दिने वा पटक पटक गरी दिने भन्नेबारेमा स्थानीयले तहले क्यालेन्डर बनाउन सक्ने व्यवस्था गरिएको छ। त्यसैगरि आसन्न निर्वाचनका लागि आजदेखि छ दिनसम्म विद्यालय बन्द हुने भएका छन्। निर्वाचनका लागि धेरैजसो सामुदायिक तथा निजी विद्यालयमा मतदान केन्द्र राखिएको, धेरै शिक्षक निर्वाचनमा खटाएको र शिक्षक तथा कक्षा १२ मा अध्ययनरत विद्यार्थी मतदानका लागि गाउँ फर्किने भएकाले आजदेखि अगामी जेठ २ गतेसम्मका लागि विद्यालय बन्द गरिने भएको हो। शिक्षा तथा मानव स्रोत विकास केन्द्रले ७७ वटै शिक्षा विकास तथा समन्वय एकाइलाई मतदान केन्द्र कायम भएका विद्यालयमा २८ गतेदेखि ३० गतेसम्म तीन दिन बिदा दिन निर्देशन दिए पनि शनिबार, १ गते आइतबार तथा २ गते बुद्धजयन्तीको सार्वजनिक बिदा परेकाले छ दिन विद्यालय तथा कार्यालय बन्द हुने भएको हो। रासस"
मतदान गर्न राजनीतिक दलका शीर्ष नेता चितवनमा,"चितवन : भोलि हुने स्थानीय तह सदस्य निर्वाचनमा भोट हाल्न राजनीतिक दलका शीर्ष नेताहरु गृह जिल्ला चितवन आइपुगेका छन्। नेपाल कम्युनिष्ट पार्टी माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एमालेका उपाध्यक्ष सुरेन्द्र पाण्डे र रामबहादुर थापा गृहजिल्ला चितवन आएका हुन्। प्रचण्ड बुधबार चितवन आएका हुन्। उनी चितवनमा मतदानका दिनसम्म बस्ने कार्यक्रम रहेको छ । प्रचण्डको मतदानस्थल भरतपुर महानगरपालिका वडा नम्बर १४ मा रहेको नेपाल प्रहरी स्कुल शान्तिपुर रहेको छ । सो मतदान स्थलमा १ हजार ६ सय ७८ जना मतदाता रहेका छन् । यस्तै, नेकपा एमालेका उपाध्यक्ष सुरेन्द्र पाण्डेले राप्ती नगरपालिकाको वडा नम्बर ५ मा रहेको भण्डाराबाट मतदान गर्दैछन्। उनले भण्डारा अस्पताल मतदान स्थलबाट मतदान गर्नेछन्। सो मतदानस्थलमा ३ हजार ६५ जना मतदाता रहेका छन् । यस्तै, एमालेका अर्का उपाध्यक्ष रामबहादुर थापाले भरतपुर महानगरपालिका वडा नम्बर १० बाट मतदान गर्दैछन्। भरतपुर महानगरपालिका वडा नम्बर १० को नारायणी नमुना माध्यामिक विद्यालयबाट मतदान गर्ने कार्यक्रम रहेको छ । महिला बालबालिका तथा जेष्ठ नागरिक मन्त्री उमा रेग्मीले भरतपुर ५ मा राष्ट्रिय आधारभूत विद्यालय तोरीखेतबाट मतदान केन्द्रबाट मतदान गर्नेछिन । भरतपुरका गठबन्धनका मेयरका उम्मेदवार रेनु दाहालले भरतपुर १४ स्थित सुन्दरबस्तीबाट र एमालेका उम्मेदवार बिजय सुवेदीले भरतपुर १२ स्थित मोहन माविबाट मतदान गर्नेछन्।"
रसुवाका मतदानस्थलमा मोबाइल तथा क्यामेरा लैजान नपाइने,"रसुवा : भोलि हुने स्थानीय तहको निर्वाचनमा मतदान गर्न जाने मतदाताले मोबाइल तथा क्यामेरा लैजान नपाउने भएका छन् । निर्वाचनलाई स्वच्छ, निष्पक्ष, भयरहित तरिकाले सम्पन्न गर्न उक्त व्यवस्था गरिएको हो । जिल्ला प्रशासन कार्यालय रसुवाले बिहीबार एक सूचना जारी सूचनामा भनिएको छ, 'निर्वाचन आचार संहिता २०७८ को दफा १८ (क) बमोजिम मतदानस्थल तथा केन्द्रमा कानुनले निषेध गरेका प्रज्वलनशील ठोस वा तरल पदार्थ, मोबाइल, क्यामेरा साथमा लिएर जान नहुने व्यवस्था भएकाले समस्त रसुवावासी मतदाता तथा सरोकारवालाहरूले सो बमोजिम गर्नुगराउनु हुन हार्दिक अनुरोध छ । जिल्लामा यसपटक ३४ वटा मतदानस्थल निर्धारण गरिएको छ । यी स्थलमा ५१ वटा मतदान केन्द्र निर्धारण गरिएको जिल्ला निर्वाचन कार्यालय रसुवाले जनाएको छ । कार्यालयका अनुसार जिल्लाको उत्तरगया गाउँपालिकामा ६ वटा मतदान स्थल र ११ वटा मतदान केन्द्र, कालिका गाउँपालिकामा ६ वटा मतदान स्थल र ११ वटा मतदान केन्द्र, गोसाइँकुण्ड गाउँपालिकामा ८ वटा मतदान स्थल र ९ वटा मतदान केन्द्र तोकिएको छ । यस्तै, नौकुण्ड गाउँपालिकामा ८ वटा मतदान स्थल र १४ वटा मतदान केन्द्र तथा आमाछोदिङ्मो गाउँपालिकामा ६ वटा मतदान स्थल र ५ वटा मतदान केन्द्र तोकिएको छ । जिल्लामा ३८ हजार ५ सय ४५ मतदाता रहेका छन् । जसमा १९ हजार ६ सय ८९ पुरुष र १८ हजार ८ सय ८५ महिला रहेका छन् ।"
शान्तिमा समाधान,"पछिल्लो समय चोरीका घटना धेरै भएका थिए। राजा कृष्णदेव पनि चोरहरूको चिन्तामा थिए। अदालतमा पनि सबै चिन्तित देखिन्थे। अदालतका प्रमुख एक साँझ अदालतबाट घर फर्किंदै थिए। त्यसैबेला उनले आफ्नो बगैंचाको इनार नजिकैको ठूलो आँपको रूखको पछाडि लुकेका दुईवटा आकृति देखे। मैले तिनीहरूलाई पाठ सिकाउनु पर्छ। घर पुगेपछि उनले सोचे।त्यसपछि उनले घरमा यति ठूलो स्वरले बोले कि चोरहरू चकित भए। उनले पत्नीलाई भनिरहेका थिए,  हाम्रा गहनाहरू घरमा राख्न सुरक्षित छैन। त्यसैले तिमी यी सबै गहनाले फलामको बाकस भर्नू। हामीले यसलाई सुरक्षित राख्नका लागि इनारमा फ्याँक्नुपर्छ। त्यसपछि उनले पत्नीलाई खुसुक्क सुनाए, चोरहरू बगैंचामा लुकेका छन्। चोरहरूले पनि बठ्याई अपनाए। तिनले इनारमा ढुंगा आदि हालेर भरे। बाकस भरिएपछि प्रमुख र उनकी श्रीमतीले सो त्यसलाई इनारमा फ्याँक्छन्। यो यहाँ सुरक्षित हुनेछ उनले पत्नीलाई ठूलो स्वरमा भने। दुई चोरहरू घरको छेउमा कान थापेर निदाए, ननिदाएको बुझ्न पर्खिरहेका थिए। तिनीहरूको योजना थियो कि इनारबाट पानी निकाल्ने। प्रत्येकले इनारबाट पानी निकाल्न पालैपालो काम गर्थे। तिनीहरूको उत्साह चाँडै थकानमा परिणत भयो। तिनीहरूले विश्राम लिने निर्णय गरे। त्यत्तिकैमा कसैले भन्यो, यति नै ! बगैंचालाई सिँचाइ गर्नु थियो तर कसैले गरिदिएछ। जेहोस्, आजको दिन धेरै राम्रो भयो। चोरहरूले मालिकलाई बेल्चा र लट्ठी बोकेको देखे। दुवै छक्क परे। तिनीहरू उठे र भागे। त्यसपछि त्यस ठाउँका जनताले लुटपाट भएको गुनासो गरेनन्। नैतिक शिक्षा : शान्त रहनु र समस्याको समाधान खोज्नु राम्रो हुन्छ।"
भारतमा अभिभवकले नै ११ वर्षीय बालकलाई २ वर्षसम्म २२ कुकुरसँग थुने,"नयाँ दिल्ली : भारतको पुणेको कोंढवा क्षेत्रमा एउटा अचम्मको घटना बाहिर आएको छ । त्यहाँ गएको दुई वर्षदेखि अभिभावकले नै आफ्नो ११ वर्षीय छोरालाई २२ कुकुरसित थुनेका थिए । उनका आमाबाबु प्रायः उनलाई भेट्न भने आउँथे। छिमेकीको उजुरीमा प्रहरीले उक्त फ्ल्याटमा छापा मारेर बालकलाई मुक्त गरेको थियो । प्रहरीले बुधबार राति आरोपी अभिभावकलाई पक्राउ गरेको छ । पुणे पुलिसका वरिष्ठ प्रहरी निरीक्षक सरदार पाटिलले सञ्जय लोधिया र शीतल लोधियालाई गलत तरिकाले बालकलाई घरमा थुनेको आरोपमा पक्राउ गरेको बताए। दुवै कोंढवाको कृष्णाई भवनमा बस्छन् । उनीहरुले आफ्नो घरमा २२ वटा कुकुर पालेका थिए । तीमध्ये अधिकांश सडकबाट ल्याइएका थिए। पाटिलले आरोपी दम्पती घरमा खाना खुवाउनको लागि केही बेर आउनेर केही समय त्यहीँ बसेर फर्किने गरेको बताए। कृष्णाई भवनका केही बासिन्दाले घरको झ्यालमा उभिएर बालकले अनौठो काम गरेको देखेपछि चाइल्ड लाइनकी अनुराधा सहस्रबुद्धेलाई फोन गरेर जानकारी गराए । बालक सामान्यतया बालकनी वा झ्यालमा बस्थे। दिनभर कुकुर भुकेको आवाज सुनिन्थ्यो। विगत एक सातादेखि घरमा दुर्गन्ध आइरहेको थियो, त्यसपछि छिमेकीहरूले चिन्तित हुँदै प्रहरीसामु गुनासो गरे । एउटा बेडरूम भएको घरमा २२ कुकुरहरूसँग थियो बालक उजुरीपछि प्रहरीले चाइल्ड लाइनको सहयोगमा कृष्णाई भवनको फ्ल्याटमा छापा मारेर बालकको उद्धार गरेको छ। पछि उनलाई बाल कल्याण केन्द्र मार्फत बाल सुधार गृहमा पठाइएको छ । साथै आमा र बाबुविरुद्ध बाल न्याय ऐनको धारा २३ र २८ अन्तर्गत मुद्दा दर्ता गरिएको छ । घटनाको सबैभन्दा पीडादायी पक्ष के हो भने बालकलाई २२ कुकुरसहित एक बेडरूमको घरमा बस्न बाध्य पारिएको थियो। बच्चाले कुकुर जस्तै काम गर्न थाल्यो आरोपित दम्पतीलाई कुकुर पाल्ने मनपर्ने अनुसन्धानबाट खुलेको छ । उनीहरु प्राय कुकुरहरू घरमा ल्याउँथे। कुकुरसँग बस्दा बच्चामा यस्तै लक्षणहरू देखा पर्यो। छिमेकीहरूले प्रहरीलाई बच्चाले झ्यालमा बसेर कुकुरले जस्तै व्यवहार गर्ने गरेको बताए। कोरोनाका कारण दुई वर्षदेखि विद्यालय बन्द छन् । विद्यालय सुरु भएपछि बच्चाले विद्यालयका अन्य बालबालिकालाई पनि कुकुरले जसरी टोकेका थिए । यी दाबीहरूको पुष्टि गर्न प्रहरी बिहीबार विद्यालयमा गएर यस विषयमा अनुसन्धान गर्ने प्रहरीको भनाइ छ। बच्चा अत्यन्तै खराब अवस्थामा थियो यस सम्बन्धमा चाइल्ड लाइन संयोजक अपर्णा मोडकले घरबाट बच्चा फेला पर्दा घरको अवस्था निकै नाजुक रहेको बताइन् । पुरै घर फोहोर थियो । कुकुरहरू घरको ओछ्यान माथि र तल सुतेका थिए। यी सबै भुस्याहा कुकुर हुन्। दैनिक भास्कर"
रसुवामा निर्वाचनका लागि ८ सय सुरक्षाकर्मी परिचालन,"रसुवा : भोलि हुने स्थानीय तहको निर्वाचनका लागि जिल्लामा ८ सय सुरक्षाकर्मी परिचालन गरिएको छ । जिल्लामा यसपटक ८ सय १ जना सुरक्षाकर्मी खटिएका छन् । निर्वाचन सुरक्षाका लागि नेपाल प्रहरी, शसस्त्र प्रहरी र म्यादी प्रहरी खटिएका प्रमुख जिल्ला अधिकारी नवराज जैसीले बताए । जिल्लामा २ सय ९४ जना नेपाल प्रहरी, २ सय ८८ जना म्यादी प्रहरी र २ सय १९ जना शसस्त्र प्रहरी परिचालन गरिएको उनको भनाइ छ । सबै सुरक्षाकर्मीले मतदान केन्द्रको सुरक्षा गर्ने, गस्ती गर्ने लगायतका काम गर्ने छन् । जिल्लामा निर्वाचनको लागि २ सय ५५ कर्मचारी खटिएका छन् । यस्तै, ३४ वटा मतदानस्थल र ५१ वटा मतदान केन्द्र रहेको छ । जिल्लामा ३८ हजार ५ सय ४५ मतदाता रहेका छन् ।"
एमाले चितवनले भन्योः गठबन्धनबाटै आर्थिक चलखेल र सार्वजनिक सवारीको दुरुपयोग भयो,"चितवन :नेकपा एमाले चितवनले सत्ता गठबन्धनले सार्वजनिक सवारी साधनको दुरुपयोग र आर्थिक चलखेल गरेको भन्दै निर्वाचन आयोगको ध्यानाकर्षण गराएको छ । एमाले चितवन अध्यक्ष रामप्रसाद न्यौपानेले बिहीबार विज्ञप्ति जारी गर्दै भरतपुर महानगरपालिका भित्र आर्थिक चलखेल गरेको भन्ने सूचना आएको भन्दै आयोगको ध्यानाकर्षण गराएको हो । विज्ञप्तिमा भनिएको छ, पूर्वप्रधानमन्त्री पुष्पकमल दाहाल 'प्रचण्ड', महिला तथा बालबालिकामन्त्री उमा रेग्मी, श्रम तथा रोजगारमन्त्री कृष्णकुमार श्रेष्ठ किसान, मन्त्रिपरिषद्का राज्यमन्त्री उमेश श्रेष्ठलगायतले मौन अवधिको समयमा निर्वाचन आचारसंहिताको कुनै प्रवाह नगरी सरकारी सवारीसाधनको दुरुपयोग गर्दै भरतपुर महानगरपालिका र माडी नगरपालिकाका आम मतदाताको घर घरमा पुगी प्रभावमा पार्ने काम गरेको र मन्त्री किसान श्रेष्ठ र उमेश श्रेष्ठले भरतपुर महानगरपालिकाभित्र आर्थिक चलखेल गरेको भन्ने सूचना आएकोले आवश्यक छानविन गरी सो कार्य तुरुन्त रोक्न नेकपा एमाले चितवन जोडदार माग गर्दछ । राज्य सञ्चालनको जिम्मा लिएका भनिएकाहरुबाटै नेपालको संविधान, नियम, कानुनलाई मिच्दै निर्वाचन आचारसंहिताको उल्लंघन गरेको एमालेको आरोप छ । आचारसंहिता गम्भीर उल्लंघन गर्ने माओवादी केन्द्र र नेपाली कांग्रेसका भरतपुर महानगरपालिका र माडी नगरपालिकाका उम्मेदवारहरुको उम्मेदवारी रद्द गर्ने प्रक्रियासमेत अगाडि बढाउन निर्वाचन आयोगको ध्यानाकर्षण गराएको छ।"
"कैलालीमा एमालेका उम्मेदवारको घरमै पसेर खुकुरी प्रहार, पाँचजना घाइते","धनगढी : कैलालीको गोदावरी नगरपालिका ६ मा नेकपा एमालेबाट वडाध्यक्षका उम्मेदवार जग्गु चौधरीको घरमै पसेर नेपाली कांग्रेसका कार्यकर्ताहरुले खुकुरी प्रहार गरेका छन् । खुकुरी प्रहारबाट वडाध्यक्ष जग्गु चौधरीकी छोरी २३ वर्षीया लक्ष्मी चौधरी, भाइ विन्तीराम चौधरी, भाइ बुहारी बसन्ती चौधरी, भतिजा रविन चौधरी र दिपक कठायत घाइते भएका छन् । बुधबार राति गोदावरी नगरपालिकाको वडा नम्बर ६ बडेहा भन्ने स्थानमा नेकपा एमालेका उम्मेदवार जग्गु चौधरीको घरमै पसेर यस्तो घटना भएको हो । खुकुरी प्रहारबाट उम्मेदवारका भाइ विन्तीराम चौधरी सबैभन्दा बढी घाइते भएका छन् । उनको पाखुरामा खुकुरीको गहिरो चोट लागेको छ । उनलाई उपचारका लाग अत्तरियामा रहेको पदमा अस्पतालमा भर्ना गरिएको छ । घाउ गहिरो भएकाले उनको शल्यक्रिया गरिएको पदमा अस्पतालका डाक्टर नरबहादुर मौनीले बताए । यस्तै, उम्मेदारका भतिजा रविन चौधरीको पनि कान्छी औंला काटिएको छ । 'हामीहरु खाना खाएर सुत्ने तयारीमा थियौं, नेपाली कांग्रेसका युवाहरु प्रकाश ओली, विनोद शाहसहितका १४१५ जना टोली आयो, उनीहरु मदिरा पिएर लठ्ठिएका थिए। एकाएक घरभित्र पसे, जग्गु चौधर कता छ भनेर सोधे, हामीले उनलाई अँध्यारोमा लुकाइ दियौं, अनी मलाई पहिला लठ्ठीले हान्यो, मैले लठ्ठी खोसे, त्यसपछि खुकुरीले घाँटीमा हान्न खोजेका थिए, मैले हातले छेकेपछि हात काटियो,' पदमा अस्पतालमा उपचारत विन्तीराम चौधरीले भने । उनले आफूहरुको जित पक्का भएपछि, कांग्रेसका कायकर्ताहरु आत्तिएर आक्रमणमा उत्रिएको बताए । उम्मेदवार जग्गु चौधरीको छोरीको पिठ्युमा चोट लागेको छ । मलाई भित्रबाट तानेर बाहिर आँगनमा ल्याए, खुकुरीले हान्न खोजेका थिए, म भागेँ, अनी खुकरीको उल्टो भागले हाने। पिठ्युँमा चोट लाग्यो,' लक्ष्मीले भनिन् । कांग्रेसका कार्यकर्ताले खुकुरी प्रहार गरेपछि पीडितको घर पुगेका ईञ्चार्ज लेखराज भट्ट। तस्बिर : अन्नपू्ण बडेहा गाउँमा थारु समुदायको ठूलो बस्ती छ । उनीहरुले घर आँगनमा खाना खाएर बसिरहेको थाहा पाएपछि, कांग्रेसका कायकर्ताको टोली त्यहाँ गएको जनाइएको छ । घरमै पसेर आक्रमण गर्दा पनि प्रहरीले सहयोग नगरेको पीडितले बतााए । प्रहरीलाई खबर गर्यौं, पाँच मिनेटको समयमा पुग्नुपर्ने प्रहरी एक घण्टा ढिलो आयो, अहिले प्रहरी सत्ता पक्षको पक्षपोषण गरिरहेको छ,' घाइते विन्तीरामले भने । उम्मेदवारको घरमै पसेर खुकुरी प्रहार गरेपछि नेकपा एमालेका केन्द्रीय सचिव एवम सुदूरपश्चिम इञ्चार्ज लेखराज भट्ट, पोलिटब्यूरो सदस्य तथा कैलाली ईञ्चार्ज नारदमुनी राना, प्रदेश सचिव धर्मराज पाठक, मेयरका उम्मेदवार गोकर्ण भट्टसहितको टोलीले घाइतेलाई अस्पतालमै पुगेर भेटेका छन् । उनीहरु घाइतेको घर पनि गएका छन् । प्रदेश ईञ्चार्ज भट्टले अहिले एमालेप्रति जनताको आकर्षण देखेर सत्तापक्ष अत्तालिएर आक्रमणमै उत्रिरहेको बताए । सत्ता पक्षले प्रहरी र प्रशासनलाई आफ्नो अनुकूल चलाइ रहेको छ, यस्तै गरियो भने चुनावको निष्पक्षतामा पनि प्रश्न चिन्ह उठ्छ,' उने भने । मंगलबार राति कैलालीकै घोडाघोडी नगरपालिकामा एमालेको तर्फबाट मेयर पदका उम्मेदवार ममताप्रसाद चौधरीको पनि कांग्रेस कार्यकर्ताले घर घेरेका थिए भने बाजुरामा पनि एमालेका कार्यकर्तामाथि आक्रमण भएको नेता भट्टले बताए । आक्रमण गर्नेहरुलाई प्रहरीले अहिलेसम्म पनि पक्राउ भने गरेको छैन । इलाका प्रहरी कार्यालय अत्तरियाका प्रहरी प्रमुख डीएसपी रविन्द्रराज पाण्डेले केही नामहरु पीडितले दिएको र उनीहरुको खोजी भइरहेको बताए । उता त्यही वडामा कांग्रेसको तर्फबाट वडा अध्यक्षका उम्मेदवार जयराज फुलाराले भने त्यहाँ राति भोजभतेर भइरहेको देखेपछि रोक्न खोज्दा झडप भएको बताए । उनले, आक्रमण गर्ने ब्यक्तिहरु आफ्नो वडाका समेत नरहेको बताए ।"
स्थानीय तह निर्वाचन : कोको उम्मेदवारको मृत्यु भयो ?,"काठमाडौं : निर्वाचन आयोगले निर्वाचन कार्यक्रम सञ्चालन गरेपछि ९ जना उम्मेदवारको मृत्यु भएको जनाएको छ। आयोगले शुक्रबार हुने स्थानीय तह निर्वाचनका लागि मनोनयन दर्ता गरेका ९ स्थानीय तहका उम्मेदवारको मृत्यु भएको जनाएको छ। उम्मेदवारको मृत्यु भएपछि आयोगले उक्त स्थानीय तहमा कार्यतालिका संशोधन गरेको थियो। निर्वाचन आयोगका अनुसार कपिलवस्तुको महाराजगंज नगरपालिकामा नेपाली कांग्रेसबाट उपमेयर पदमा उम्मेदवारी दिएकी शुभावती कुर्मी, दाङको तुलसीपुर नगरपालिका१७ मा एमालेबाट उम्मेदवार बनेका वडा अध्यक्षका उम्मेदवार लभरु चौधरीसहित ९ जनाको मृत्यु भएको हो। यी हुन् उम्मेदवार मनोनयन दर्ता भएपछि मृत्यु हुने व्यक्तिहरु मतदान कार्यमा बाधा पुर्याउनेलाई कसरी गरिन्छ गिरफ्तार ?"
मतदान कार्यमा बाधा पुर्याउनेलाई कसरी गरिन्छ गिरफ्तार ?,"काठमाडौं : शुक्रबार हुने स्थानीय तह निर्वाचनको सम्पूर्ण तयारी पूरा भएको निर्वाचन आयोगले जनाएको छ। आयोगका अनुसार शुक्रबार बिहान ७ बजेदेखि बेलुकी ५ बजेसम्म तोकिएको मतदान केन्द्रमा मतदान हुनेछ। स्थानीय तहको निर्वाचनमा ३५ हजार २२१ पदका लागि कूल एक लाख ५३ हजार २२० जनाले उम्मेदवारी दिएका छन्। नेपालमा ६ महानगरपालिका, ११ उपमहानगरपालिका, २७६ नगरपालिका, ४६० गाउँपालिका र ६ हजार ७४३ वडा रहेका छन्। स्थानीय तह निर्वाचन (मतदान) निर्देशिका, २०७८ का अनुसार मतदान सम्बन्धी कार्यमा बाधा पुर्याउनेलाई गिरफ्तार गर्न सकिने छ। निर्देशिकामा मतदान अधिकृतले मतदान कार्यमा अवरोध पुर्याउने व्यक्तिलाई बाहिर जान आदेश दिन सक्ने व्यवस्था छ। आदेश नमान्ने व्यक्तिलाई गिरफ्तार गर्न मतदान अधिकृतले सम्बन्धित सुरक्षाकर्मीलाई आदेश दिनु पर्ने उल्लेख छ। मतदान सम्बन्धी कार्यमा बाधा पुर्याउनेलाई गिरफ्तार गर्न सकिने : (१)मतदान अधिकृतले मतदान कार्यमा बाधा पुर्याउने वा पुर्याउन उद्योग गर्ने वा मद्दत गर्ने वा त्यस्तो कार्य गर्न दुरुत्साहन गर्ने जुनसुकै व्यक्तिलाई त्यस्तो काम नगर्न र सोस्थानबाट बाहिर जान आदेश दिन सक्नेछ। (२) निर्वाचन (कसुर र सजाय) ऐन, २०७३ बमोजिम कसूर मानिने कार्य गर्ने व्यक्तिलाई दवा उपदफा (१) बमोजिमको आदेश नमान्ने व्यक्तिलाई गिरफ्तार गर्न मतदान अधिकृतले सम्बन्धित सुरक्षाकर्मीलाई आदेश दिनु पर्नेछ। (३) उपदफा (२) बमोजिम मतदान अधिकृतले दिएको आदेश सम्बन्धित सुरक्षाकर्मीले पालना गर्नु पर्नेछ। (४) उपदफा (३) बमोजिम दिएको आदेश सुरक्षाकर्मीले पालना नगरेमा मतदान अधिकृतले निर्वाचन अधिकृतलाई छिटो माध्यमबाट जानकारी गराउनेछ र निर्वाचन अधिकृतले त्यस्तो सुरक्षाकर्मीलाई विभागीय कारबाही गर्न तत्काल आयोगमा लेखी पठाउनेछ।"
पार्टीको निर्णय विपरित चुनावमा लागेपछि चितवनमा कांग्रेसका पाँचजना निलम्बन,"चितवन : नेपाली कांग्रेसले पार्टीको नीति विपरित निर्वाचन गतिविधिमा संलग्न रहेको भन्दै चितवनका पाँचजनालाई निलम्बन गरेको छ। पार्टीको निर्देशन एवं पाँच दलीय गठबन्धनका उम्मेदवारविरुद्ध सक्रिय रहेको भन्दै पूर्वसांसद भिमबहादुर श्रेष्ठलगायत ५ जनालाई निलम्बन गरेको हो । निलम्बन हुनेमा नेपाल तरुण दल चितवनका पूर्वअध्यक्ष शम्भु अर्याल , पूर्वसचिव आनन्द राउत , पार्टीका क्षेत्रीय प्रतिनिधि सूर्य बस्नेत र डाक्टर केशब पौडेललाई पार्टीको केन्द्रीय कार्यालयले निलम्बन गरेको हो । विधान विपरित कारबाही गरेको पत्र जिल्ला समिति कार्यालयमा आएको जिल्ला सभापति राजेश्वर खनालले बताए ।"
स्वास्थ्यकर्मीको सुरक्षा सम्बन्धी अध्यादेशको अफिनद्वारा स्वागत,"काठमाडौं : निजी स्वास्थ्य संस्था सञ्चालकहरुको छाता संगठन एशोसिएसन अफ प्राइभेट हेल्थ इन्स्टिच्यूसन अफ नेपाल(अफिन)ले सरकारले आइतबार जारी गरेको स्वास्थ्यकर्मी तथा स्वास्थ्य संस्थाको सुरक्षा सम्बन्धी ऐन २०६६ मा पहिलो संसोधनसहितको अध्यादेशलाई स्वागत गरेको छ। अफिनका अध्यक्ष बसन्त चौधरीले बुधबार एक विज्ञप्ति सार्वजनिक गर्दै चिकित्सक, स्वास्थ्यकर्मी तथा स्वास्थ्य संस्थालाई सुरक्षा प्रत्याभूति गराउने गरी अध्यादेश आएकोमा स्वागत गरेका हुन् । सरकारले यसपटक जेल विथआउट बेल अर्थात धरौटीमा रिहा नहुने व्यवस्थापुर्पक्षका लागि थुनामा पठाउने व्यवस्था)लाई थप कडाईका साथ लागू गर्नुपर्ने निश्कर्षसहित ऐनमा संसोधन गरी अध्यादेश जारी गरेको हो । अध्यादेशमा स्वास्थ्य संस्थामा आगजनी गर्ने, स्वास्थ्य संस्थामा तोडफोड वा अन्य कुनै कार्य गरी हानीनोक्सानी पुर्याउने तथा स्वास्थ्यकर्मी वा स्वास्थ्य संस्थामा कार्यरत कर्मचारीलाई कुटपिट गर्न वा शारीरिक रुपमा चोट पुर्याउने मुद्दामा तत्काल प्राप्त प्रमाणबाट कसूरदार देखिने भएमा वा कसूरदार हो भन्ने विश्वास गर्ने मनासिब आधार भएमा मुद्दा हेर्ने अधिकारीले अभियुक्तलाई पुर्पक्षका लागि थुनामा राख्नेछ भन्ने प्रावधान थप गरिएको छ। पछिल्लो समय सामान्यभन्दा सामान्य समस्या हुँदा पनि चिकित्सक, स्वास्थ्यकर्मी तथा स्वास्थ्य संस्थामाथि आक्रमण हुने अमानवीय र अस्वभाविक घटनाहरु बढ्न थालेका थिए । विज्ञप्तिमा भनिएको छ,अफिन र नेपाल चिकित्सक संघले स्वास्थ्यकर्मी र स्वास्थ्य संस्थामाथि हुने यस्ता घटना बढ्न नदिनका लागि कडा कानूनी व्यवस्था हुनुपर्ने माग उठाइरहेकोमा सरकारले त्यसलाई सम्बोधन गरेको छ । चौधरीले अध्यादेशमा गरिएको उचित र समयसापेक्ष कानूनी व्यवस्थाले देशभर रहेका ३५० भन्दा बढी निजी स्वास्थ्य संस्था तथा त्यसमा कार्यरत ५० हजारभन्दा बढी मेडिकल र प्यारामेडिकल जनशक्तिले निर्भिकतापूर्वक बिरामीहरुको सेवामा समर्पित हुने वातावरण बनेको दाबी पनि गरेका छन् । यो व्यवस्थाले देशको स्वास्थ्य क्षेत्रमा थप लगानी आकर्षित गर्न सक्ने पनि अफिनको विश्वास रहेको छ, विज्ञप्तिमा भनिएको छ ।"
"भारतीय प्रधानमन्त्री मोदीको लुम्बिनी भ्रमण तालिका सार्वजनिक, छिमेकी पहिलो नीतिमा जोड","काठमाडौं : सरकारले भारतीय प्रधानमन्त्री नरेन्द्र मोदीको लुम्बिनी भ्रमण तालिका सार्वजनिक गरेको छ। परराष्ट्र मन्त्रालयले बिहीबार विज्ञप्तिमार्फत मोदीको एक दिने लुम्बिनी भ्रमणको तालिका सार्वजनिक गरेको हो। प्रधानमन्त्री शेरबहादुर देउवाको निमन्त्रणामा मोदी जेठ २ गते बुद्ध जयन्तीका अवसरमा नेपालको औपचारिक भ्रमणमा आउन लागेको मन्त्रालयले जनाएको छ। लुम्बिनी आइसकेपछि मोदीले नेपालका प्रधानमन्त्री देउवासँग मायादेवी मन्दिरमा प्रार्थनामा भाग लिने, लुम्बिनीको विहार क्षेत्रमा बौद्ध संस्कृति र सम्पदा केन्द्रको निर्माणको लागि शिलान्यास गर्ने र पाँच हजार क्षमताको अन्तर्राष्ट्रिय सभाहलमा हुने बुद्धजयन्ती विशेष समारोहलाई सम्बोधन गर्ने कार्यक्रम रहेको छ। भ्रमणका क्रममा मोदीसँग परराष्ट्रमन्त्री डा नारायण खड़काले शिष्टाचार भेट गर्नेछन्। भ्रमणका क्रममा लुम्बिनीमै दुबै प्रधानमन्त्रीबीच नेपालभारत सहयोग र आपसी हितका विषयमा द्विपक्षीय वार्ता र विचार आदानप्रदान हुने मन्त्रालयले जनाएको छ। प्रधानमन्त्री देउवाले भारतीय समकक्षीसहित भ्रमण प्रतिनिधिमण्डलको सम्मानमा दिवाभोजको आयोजना गर्नेछन्। भारतीय प्रधानमन्त्री मोदीको भ्रमणले दुई देशबीच द्विपक्षीय सम्बन्ध र सदियौ पुरानो सामाजिकसांस्कृतिक बन्धनहरुलाई अझै मजबुत बनाउन योगदान गर्ने विश्वास परराष्ट्र मन्त्रालयले लिएको छ। भारतका प्रधानमन्त्रीको रुपमा मोदीको यो पाँचौं नेपाल भ्रमण हो। यसअघि अन्तिमपटक मोदी सन् २०१८ मा नेपाल आएका थिए। भारतीय विदेश मन्त्रालयले पनि बिहीबार विज्ञप्ति जारी गरेर मोदीको लुम्बिनी भ्रमणबारे जानकारी गराएको छ। विदेश मन्त्रालयका प्रवक्ता अरबिन्द बागचीले जारी गरेको विज्ञप्तिमा लुम्बिनी विकास कोषले आयोजना गरेको बुद्धजयन्ती कार्यक्रमलाई प्रधानमन्त्री मोदीले सम्बोधन गर्ने कार्यक्रम रहेको जानकारी दिइएको छ। प्रधानमन्त्री मोदीको भ्रमणले भारतको छिमेकी पहिलो नीतिलाई अगाडि बढाउने तथा भारत र नेपालबीच नियमित उच्चस्तरीय आदानप्रदानको परम्परालाई निरन्तरता दिएको विज्ञप्तिमा भनिएकफो छ। यसले दुवै देशका जनताको साझा सभ्यताको विरासतलाई जोड दिन्छ, भारतले भनेको छ।"
यसरी खटिदैछन् मतदान केन्द्रमा कर्मचारी (फोटोफिचर),"पोखरा : पोखरा ६ तालबाराही मावि बैदाम मतदान केन्द्रमा निर्वाचन अधिकृतलगायत कर्मचारी, सुरक्षाकर्मी जुटेका छन् । मतदान गर्न आउने मतदातालाई व्यवस्थित तरिकाले लाइनमा बस्ने व्यस्था मिलाउन खाल्टो खन्ने, बाँस गाड्ने, डोरी लगाउने काममा उनीहरु व्यस्त छन्। वैशाख ३० गते भोलि स्थानीय तहको निर्वाचन हुँदैछ । यसैको तयारीमा कर्मचारी जुटेका हुन् ।"
भारतमा चार करोड ३१ लाखभन्दा बढी कोरोना सङ्क्रमित,नयाँ दिल्ली : भारतमा २४ घण्टाभित्र अर्थात बुधबार मध्यरातिसम्म थप दुई हजार ८२७ व्यक्तिमा कोरोना संक्रमण देखिएको छ। भारतमा कूल सङ्क्रमतिको सङ्ख्या चार करोड ३१ लाख तेह्र हजार ४१३ पुगेको केन्द्रीय स्वास्थ्य मन्त्रालयले बिहीबार बिहान जानकारी दिएको छ। भारतमा विगत केही महिनायता कोरोना संक्रमण न्यून विन्दुमा पुगेको भए पनि पुनःकेही दिनदेखि नयाँ सङ्क्रमितको सङ्ख्या तीन हजार नाघेको थियो। तर गत मङ्गलबार र बुधबार भने संक्रमितको संख्यामा केही कमी देखिएको छ। २४ घण्टाको समयावधी भएका यी नयाँ सङ्क्रमितमध्ये ९७० राजधानी दिल्लीका छन्। हाल राजधानीमा पाँच हजार २०२ जना सक्रिय सङ्क्रमित छन्। यसका साथै २४ घण्टाको समयमा महामारीका कारण थप २४ को मृत्यु भएपछि भारतमा कोरोनाबाट मृत्य् हुने व्यक्तिको सङ्ख्या पाँच लाख २४ हजार १८१ पुगेको छ । भारतमा अझै पनि सक्रिय सङ्क्रमित १९ हजार ६७ रहेका मन्त्रालयले जानकारी दिएको छ। चौविस घण्टामा तीन हजार २३० संक्रमित कोरोना मुक्त भएका छन्। भारतमा हालसम्म चार करोड २५ लाख ७० हजार १६५ जना सङ्क्रमणमुक्त भएकार अस्पतालबाट डिस्चार्ज भएका छन्। रासस
शोधनान्तर घाटा २ खर्ब ६८ अर्ब,"काठमाडौं : चालू आर्थिक वर्षको नौ महिनामा मुलुकको शोधनान्तर स्थिति २ खर्ब ६८ अर्ब घाटामा गएको छ। जबकि अघिल्लो वर्ष यसै अवधिमा ४२ अर्ब ५४ करोडले बचतमा थियो। मुलुकमा भित्रिनेभन्दा बाहिरिने रकम धेरै भएपछि शोधनान्तर स्थिति घाटामा गएको हो। राष्ट्र बैंकको तथ्यांकअनुसार चालू खाता पनि ५ खर्ब १२ अर्ब ७१ करोडले घाटामा छ। गत आर्थिक वर्षको सोही अवधिमा चालू खाता २ खर्ब १० अर्ब ५१ करोडले घाटामा रहेको थियो। यस अवधिमा खुद प्रत्यक्ष वैदेशिक लगानी ३३७ प्रतिशतले वृद्धि भई १६ अर्ब ५१ करोड रुपैयाँ पुगेको छ। तर गत आव खुद प्रत्यक्ष वैदेशिक लगानी रु१२ अर्ब ३५ करोड रहेको थियो। घट्दै डलरको सञ्चिति विदेशी मुद्रा सञ्चिति पनि क्रमशः घट्दै गएको छ। असारको तुलनामा कुल विदेशी विनिमय सञ्चिति १६५ प्रतिशतले कमी आई चैत्र मसान्तमा ११ खर्ब ६७ अर्ब ९२ करोड रुपैयाँ कायम भएको छ। गत असार मसान्तमा १३ खर्ब ९९ अर्ब ३ करोड रुपैयाँ थियो। गत असारमा ११ अर्ब ७५ करोड रहेको थियो। बैंक तथा वित्तीय संस्था (नेपाल राष्ट्र बैंकबाहेक) सँग रहेको विदेशी विनिमय सञ्चिति २०७८ असार मसान्तमा १ सय ५४ अर्ब ३९ करोड रहेकामा चैत्र मसान्तमा १ सय ४६ अर्ब ४८ करोड कायम भएको छ। ९ महिनाको आयातलाई आधार मान्दा उक्त सञ्चिति ६६ महिनाको वस्तु तथा सेवा आयात धान्न पर्याप्त रहने देखिन्छ। तर गत फागुनमा यस्तो सञ्चिति ६७ महिनालाई धान्न पुग्ने थियो। वस्तुको मात्रै आयात गर्ने हो भने अहिलेको विदेशी विनिमय सञ्चितिले ७४ महिनाको आयात धान्न पुग्ने राष्ट्र बैंकले बताएको छ। राष्ट्र बैंकले बुधबार सार्वजनिक गरेको ९ महिनाको आर्थिक तथा वित्तीय स्थितिलाई हेर्दा मूल्यवृद्धिको चाप झन् बढ्दो छ। विदेशमा रोजगारी गर्न जानेको संख्या बढे पनि विप्रेषण अपेक्षाअनुसार बढ्न सकेको छैन। अर्थतन्त्र संकटतर्फ उन्मुख भनिरहँदा नौ महिनाको तथ्यांकले सुधार भएको देखाउने अपेक्षा गरेका थियौं तर तथ्यांक हेर्दा अर्थतन्त्रका सूचकहरू सुधार हुन लागेको देखिँदैन, अर्थविद् डा डिल्लीराज खनाल भन्छन्, सरकारले आयातमा कडाइ गरे पनि तुलनात्मक रूपमा अझै नियन्त्रणमा आउन सकेको छैन। चालू खाता र भुक्तानी सन्तुलन तथा शोधनान्तर घाटा उच्च नै रहँदा यसको दबाब विदेशी मुद्रा सञ्चितिमा परेको उनले बताए। विप्रेषण घट्दै जानु खतरापूर्ण भएको उनको भनाइ छ। उपभोग्य वस्तुको मूल्य चर्को रूपमा बढ्दै गएको छ। राष्ट्र बैंककै तथ्यांकलाई केलाउँदा बजारमा घिउ तथा तेल, दुग्ध पदार्थ तथा अन्डा, दाल तथा गेडागुडीजस्ता खाद्य तथा पेय पदार्थको मूल्य अत्यधिक बढ्दा समग्रमा मुद्रास्फीति चुलिँदै गएको छ। दिनप्रतिदिनको मूल्यवृद्धिले सर्वसाधारणको ढाड सेकिन थालेको छ। चैत महिनामा वार्षिक बिन्दुगत उपभोक्ता मुद्रास्फीति ७२८ प्रतिशत छ। गत आवको सोही महिनामा यस्तो मुद्रास्फीति ३१० प्रतिशत रहेको थियो। अन्तर्राष्ट्रिय बजारमा पेट्रोलियम पदार्थलगायतको मूल्य बढेकाले समग्रमा महँगी बढेको हो। गत वर्षको तुलनामा चालू आवको ९ महिनामा खाद्य तथा पेयपदार्थ समूहअन्तर्गत घिउ तथा तेलको सबैभन्दा बढी मूल्य बढेको छ। घिउ तथा तेलको मात्रै २८३६ प्रतिशतले मूल्यवृद्धि बढेको छ। यस्तै, दुग्ध पदार्थ तथा अन्डाको मूल्य ११५६ प्रतिशतले बढेको छ। दाल तथा गेडागुडीको महँगी १०५३ प्रतिशतले बढेको छ। यस्तै, सुर्तीजन्य पदार्थको मूल्यवृद्धि ८९१ प्रतिशतले बढेको छ। यस्तै, यातायात, शिक्षा र विविध वस्तु तथा सेवाको पनि मूल्य बढेको छ।"
एमालेका गाउँपालिका अध्यक्षका उम्मेद्वारलाई स्थानीयले घेरे : हाल सशस्त्रको पहरामा,"इलाम : नेकपा एमालेको तर्फबाट सन्दकपुर गाउँपालिका अध्यक्ष पदका उम्मेद्वार उदय राईलाई गाडीसहित मतदाता प्रभावित गर्न गाउँ पसेको भन्दै स्थानीयले घेराबन्दी गरेपछि सशस्त्र प्रहरी बलको स्थानीय इकाइमा राखिएको छ। सन्दकपुर गाउँपालिका ५ जमुनामा राती पुगेका उनलाई स्थानीयले घेराउ गरेर सशस्त्रको जिम्मा लगाएको नेपाली काङ्ग्रेस जिल्ला सदस्य प्रकाश भट्टराईले जानकारी दिए। उनले भने, 'गाडीसहित गाउँमा आएका उनलाई अहिले सशस्त्र प्रहरीको पहरामा राखिएको छ।' अध्यक्षका उम्मेदवार राईसहित वडा सदस्य सिता कार्कीलाई समेत नियन्त्रणमा लिइएको बताइएको छ। ससस्त्र प्रहरी बलले राईलाई सुरक्षाका लागि राखेको बताएको छ। राई निवर्तमान गाउँपालिका अध्यक्ष हुन्। मौन अवधिमा पनि इलाममा आज दिनभरि उम्मेदवारहरू नागरिकको घर दैलोमा पुग्ने क्रम रोकिएको छैन । सामाजिक सञ्जालमा समेत उम्मेदवारको पक्षमा सामग्री शेयर गर्ने क्रम चलिरहेको छ।"
प्री ओपन सेसन : नेप्से ४ ३१ अंकले बढ्यो,काठमाडौं : प्री ओपन सेसनमा नेप्से परिसूचक ४ ३१ अंकले बढेको छ। सो सेसनमा सेन्सेटिभ इण्डेक्स ०५३ अंकले बढ्यो। साढे ४ अंकले बढेर नेप्से २३७३३८ विन्दुमा पुगेको छ। आज यो सेसनमा ३५ कम्पनीको ७ हजार ५२१ कित्ता सेयर ३४ लाख ५३ हजार ३६५ रुपैयाँमा खरिदबिक्री भयो। २८ कम्पनीको मूल्य बढ्यो भने ५ को घट्यो। बाँकी कम्पनीको मूल्य स्थिर रह्यो।
नियम निलम्बन गरी बजेटको छलफल,"काठमाडौं : संघीय संसद्को दुवै सदनको अधिवेशन जेठ ३ गते (मंगलबार) बस्ने भएको छ। संविधानअनुसार जेठ १५ गते सरकारले आगामी आर्थिक वर्षको बजेट संसद्मा सार्वजनिक गर्नुपर्छ। त्यसअघि हुने पूर्वबजेट छलफल, सरकारको नीति तथा कार्यक्रम प्रस्तुत र छलफलका लागि संसद्को अधिवेशन आह्वान गरिएको हो। नियमावलीमा १५ दिन अगाडि प्रिबजेटको तयारी हुनुपर्ने व्यवस्था छ। बजेटअघिको छलफल र नीति तथा कार्यक्रम प्रस्तुत गर्ने प्रचलन छ। संसद् ढिला आह्वान भएकाले नियम निलम्बन गरी छलफल गर्ने तयारी रहेको प्रतिनिधिसभा सचिवालयका प्रवक्ता रोजनाथ पाण्डेले बताए। हाउस ढिलो आह्वान भएकोले १५ दिन नपुग्ने भएपछि निलम्बन गरेर छलफलअघि बढाउने तयारी छ। चुनावकै कारण बैठक आह्वानमा ढिला भएको हुन सक्ने उनको अनुमान छ। विनियोजन तथा अर्थ विधेयकसम्बन्धी कार्यविधि धारा १४२ को नियम ४ को उपनियम (२) बमोजिमको छलफल बैठकमा राजस्व र व्ययको वार्षिक अनुमान प्रस्तुत हुनुभन्दा कम्तिमा पन्ध्र दिन अगावै समाप्त भइसक्नु पर्ने, धारा २५१ मा बाधा अड्काउ फुकाउने अधिकार रहेको उल्लेख छ। यो नियमावलीको प्रयोग गर्दा परेका बाधा अड्काउ फुकाउने र संविधान तथा यस नियमावलीको अधिनमा रही आवश्यक आदेश वा निर्देशन दिने अधिकार सभामुखलाई हुनेछ। त्यस्ता आदेश वा निर्देशन त्यसपछि बस्ने बैठकबाट अनुमोदन गराउनु पर्नेछ। यसरी अनुमोदन भएका आदेश वा निर्देशन यस नियमावलीमा परे सरह मानिनेछन्। प्रवक्ता पाण्डेका अनुसार ११औं बजेट अधिवेशन जेठ ३ गते ४ बजे सुरु हुन्छ। अधिवेशनमा राष्ट्रपति विद्या भण्डारीले बजेट आह्वानको पत्र पढेर सुनाउने भएकी हुन्। अर्थमन्त्री जर्नादन शर्माले विनीयोजन विधेयकको सिद्धान्त र प्राथमिकतासम्बन्धी प्रस्ताव टेब्ुल गर्नेछन्। ४ र ५ बजे प्रिबजेट छलफल हुनेछ। प्राथमिकता सिद्धान्त र प्राथमिकतामा छलफल हुन्छ। त्यसपछि ७ गते नीति तथा कार्यक्रम राष्ट्रपति भण्डारीले प्रस्तुत गर्नेछिन्। नीति तथा कार्यक्रममाथिको संशोधन र छलफल ८, ९, १०, ११ सम्म चलेसँगै प्रक्रियाबाट अघि बढ्नेछ। १२१३ गते अर्थमन्त्री शर्माले आर्थिक सर्वेक्षण प्रस्तुत गर्नेछन् भने १५ गते बजेट प्रस्तुत हुनेछ। यसपछि बजेटको प्राथमिकता, नीति सिद्धान्त विनियोजन विधेयकमा छलफल सुरु हुनेछ भने निर्णयार्थ प्रस्तुत भएर अघि बढ्नेछ।"
खै नो भोट को ठाउँ ?,"काठमाडौं : स्थानीय निर्वाचनको मौन अवधि जारी छ। यसअघि उम्मेदवारले भोट मागे। मतदानका लागि अब नागरिक तयार छन्। आपूलाई मन परेको उम्मेदवार छनोट गर्ने अधिकार नागरिकलाई छ। तर, अझै पनि म भोट दिन्न अर्थात् नो भोट को विकल्प छान्ने अधिकार नेपाली नागरिकले पाएका छैनन्। राइट टु रिजेक्ट अर्थात् मत बहिष्कार गर्नबाट वञ्चित छन्। कुनै पनि पार्टीले उठाएका उम्मेदवार मन नपरे नागरिकलाई कुनै विकल्प दिइएको छैन। मन नपरे पनि भोट हाल्नै पर्ने बाध्यता मतदातालाई छ। राइट टु रिजेक्टका लागि कानुनी लडाइँ नभएको भने होइन। २०७० साल पुस २१ गते सर्वोच्च अदालतका न्यायाधीश कल्याण श्रेष्ठ र प्रकाश बस्तीको इजलासले निर्वाचनसम्बन्धी कानुनमा राइट टु रिजेक्टको व्यवस्थाका लागि सरकारका नाममा आदेश दिएको थियो। अधिवक्ता भाइराजा राई, भद्रप्रसाद नेपाल र विकास लकाई खड्काले दायर गरेको रिटमा फैसला गर्दै निर्देशनात्मक आदेश जारी भएको थियो। तर, आदेश अझै कार्यान्वयनका छैन। यसलाई न सरकारले वास्ता गरेको छ, न आयोगले नै। त्यस समयको आदेशमा भनिएको छ, अब हुने संसदीय वा स्थानीय स्वायत्त शासन ऐनअन्तर्गतका निकायहरूसम्बन्धी निर्वाचनहरूमा कायम भएका उम्मेदवारहरूमध्ये कसैप्रति पनि समर्थन छैन भनी मत जाहेर गर्ने कुरालाई स्थान दिई निर्वाचन प्रक्रियामा व्यवस्था गरी सो अनुरूप मतपत्र ढाँचामा समेत समावेश गरी निर्वाचन सम्पन्न गर्न र यसका लागि आवश्यक कानुन निर्माण गर्न निर्देशनात्मक आदेश जारी हुने ठहर्छ। तर, त्यसपछि पनि संघ, प्रदेश र तहका निर्वाचन भए। मतपत्र छापिए। तर, आदेशको कार्यान्वयन गर्दै न कानुन बने, न त मतपत्र नै। मतपत्रमा राइट टु रिजेक्ट विकल्प समावेश गर्न सर्वोच्चले आदेश गरेको ९ वर्ष पुग्दा पनि आदेशको बेवास्ता गरिएको छ। राइट टु रिजेक्ट को किन दिइएन अधिकार ? निर्वाचन आयोगका प्रवक्ता सूर्यप्रसाद अर्याल सरकारले कानुन निर्माण नगरेकाले यो प्रावधान राख्न नसकिएको बताउँछन्। कानुन बनेको छैन। कानुनमा जस्तो व्यवस्था छ, हामीले त्यसैअनुसार चुनाव गराउने हो, अर्यालले भने। मतपत्रमा नो भोट विकल्प राख्नको लागी निर्वाचन आयोग तयार रहेको बताउँदै प्रवक्ता अर्यालले थपे, सम्बन्धित पक्षले आवश्यक कानुन बनाउन तत्परता नदेखाउँदा हामी अझै पनि पुरानै अवस्थामा छौं। कानुन संसद्ले बनाउने हो। यसमा राजनीतिक दलको तत्परता आवश्यक हुन्छ। दल र नेताकै बेवास्ताका कारण यो आदेश कार्यान्वयन नभएको आयोगको भनाइ छ। कानुनी पूर्वाधार भएन। दलहरूमा प्रतिबद्धता हुन जरुरी छ। सबै दल सहमत हुनुपयो। अनि मात्रै यो व्यवस्थालाई कार्यान्वय गराउन सकिन्छ, प्रवक्ता अर्याल भन्छन्। यस्तो विकल्प राख्दा अनपेक्षित रिजल्ट आउने डरका कारण पनि दलहरू कानुन निर्माणमा नलागेको उनको आशंका छ। तत्कालीन रिटमा आदेश जारी गर्ने पूर्व प्रधानन्यायाधीश कल्याण श्रेष्ठ अहिलेको समयमा राइट टु रिजेक्टको अधिकार निकै अपरिहार्य भएको बताउँछन्। भन्छन्, राइट टु रिजेक्ट भनेको कुनै पदका लागि विभिन्न पार्टीको उम्मेदवारसँगै नो भोटको पनि विकल्प हुनुपर्छ भन्ने हो। जस्तै अध्यक्षका लागि राम, श्याम, हरि, रीता उठेका छन् भने पाँचांै नम्बरमा नो भोट अर्थात् कुनैलाई पनि हैन जस्तो पनि विकल्प हुनुपर्छ भन्ने हो। कुनै मतदातालाई मतपत्रमा उल्लेखित उम्मेदवार कोही पनि मन परेन भने नो भोटमा मत हाल्न पाउने अधिकार छ। यसलाई गम्भीरताका साथ लिनु पर्छ। नो भोट भएको विकल्पमा धेरै मत खस्यो भने दलहरूले नयाँ उम्मेदवार उठाएर पुनः निर्वाचन गराउनुपर्ने दायित्व सिर्जना हुने पूर्व प्रधानन्यायाधीश श्रेष्ठ बताउँछन्। यो अधिकारले गर्दा राजनीतिक पार्टीलाई राम्रा उम्मेदवार छान्नको लागि दबाब सिर्जना हुने उनले बताए। भन्छन्, दलहरूले उठाएको व्यक्ति रिजेक्ट होलान् भन्ने डरले नै यो आदेश कार्यान्वयनमा नगएको होला। मन पराउने अधिकार सँगै मन नपराउने अधिकार पनि त छ। छान्ने अधिकार जस्तै नछान्ने अधिकार पनि छ। आफूलाई उम्मेदवार मन परेन भने भोट दिन्न भन्ने मतपत्रमा विकल्प हुनुपर्ने कुरामा अदालत सहमत भयो। तर, सरोकारवालाको प्राथमिकतामा यो विषय परेन। निर्वाचनको बेला र अन्य बेला पनि मतदाताले मतपत्रमै जाहेर गरेर उम्मेदवार बहिष्कार गर्न पाउने अधिकार कार्यान्वयनका लागि आवाज उठ्ने गर्छ। तर, सरकारले यसबारे सुनुवाइ गरेको छैन। राइट टु रिजेक्टको एजेन्डा जनताले मन पराए पनि राजनीतिक दलहरूको प्राथमिकतामा नपरेका कारण कानुन नबनेको तर्क गर्छन् अधिवक्ता भरतकुमार लकाई। नेपाल बार काउन्सिलको सदस्यसमेत रहेका लकाई भन्छन्, जुन देशमा प्रजातन्त्रको अभ्यास हुन्छ त्यहाँ भोटिङ सिस्टम चलेको हुन्छ। बहुदलीय सिस्टममा दलले आफूलाई अनुकूल हुने व्यक्तिलाई उम्मेदवार बनाउँछन्। जनतालाई सोधेर उम्मेदवार बनाउने त होइन। लकाईका अनुसार, पार्टीको सदस्यता लिएका मतदाताले पार्टीको निर्णय मान्नेपर्ने बाध्यता हुने हुँदा राजनीतिक दलमा आबद्ध नभएका व्यक्तिले मन परेका व्यक्तिलाई मात्रै भोट दिने अधिकार छ। एक नागरिकको हिसाबले स्वविवेक प्रयोग गर्न पाउने अधिकार छ। नागरिकको स्वविवेकीय अधिकारको संरक्षणको लागि पनि नो भोटको विकल्प हुनुपर्छ। क नभए ख, ख नभए गलाई भोट दिनैपर्ने बाध्यता नागरिकलाई बनाउनु हुँदैन। राइट टु रिजेक्ट, अर्थात् नो भोटको अधिकारले राजनीतिक दलमा जनतालाई मनपर्ने उम्मेदवार उठाउनु पर्छ भन्ने म्यासेज जाने अधिवक्ता लकाईको तर्क छ। अदालतको अवहेलना गरेको भन्दै सर्वोच्चमा पुनः रिट सर्वोच्च अदालतले मतपत्रमा नो भोटको व्यवस्था गर्नको लागि आवश्यक कानुन बनाउनु भनेर आदेश दिएको नौ वर्ष भयो। यतिका समय भइसक्दा पनि कानुन नबनाएको भन्दै अधिवक्ता भद्रप्रसाद नेपालले वैशाख १५ गते सर्वोच्च अदालतमा पुन रिट दर्ता गराए। यो रिटमा सुनुवाइ गर्दै गत वैशाख २२ गते न्यायाधीश कुमार रेग्मीको इजलासले विपक्षीको नाममा आदेश जारी गरेको छ। आदेशमा भनिएको छ, अदालतको अवहेलनासम्बन्धी रिटमा के कसो भएको हो ? निवेदक मागबमोजिम अवहेलनामा सजाय किन नहुनु पर्ने हो ? सोको आधार, कारणसहित यो आदेश प्राप्त भएको मितिले समयभित्रै लिखित जवाफ पेस गर्नू। सर्वोच्च अदालतका प्रवक्ता विमल पौडेलका अनुसार राइट टु रिजेक्टसम्बन्धी आदेश कार्यान्वयन गर्न तत्कालीन सरकारले अध्यादेश तथा ऐनको मस्यौदा विधेयक बनाएर पेस पनि गरेको थियो। संसद्मा पेस भएको यो विधेयक संसद्बाट पास हुन सकेन। नागरिकले भोट हाल्ने अधिकार र जनप्रतिनिधि छान्ने प्रक्रिया फरकफरक हो भन्छन् अधिवक्ता स्वागत नेपाल। भन्छन्, अहिले जति पनि प्रतिनिधि उठेका छन्, उनीहरू जनताले उठाएका होइनन्। राजनीतिक दलले उठाएका हुन्। पार्टीहरूले उनीहरूलाई फाइदा पुग्ने गलत व्यक्तिहरूलाई भोट हाल्नै पर्छ भनेर ह्विप जारी गर्न मिल्दैन। खराब काम गर्ने, गलत चारित्रिक व्यवहार भएका व्यक्तिलाई उठाउँदा पार्टीभित्रका सही मानिसलाई नै त्यस्ता व्यक्ति मन पर्दैन। यस्ता व्यक्तिलाई भोट हाल्दिन भन्ने विकल्प खै ? पाटीले उठाएकै भरमा जबर्जस्ती भोट हाल्नै पर्ने बाध्यता बन्द हुनुपर्छ। यसका लागि मतपत्रमै राइट टु रिजेक्टको व्यवस्था हुनुपर्छ।"
श्रीलंकामा एक साताभित्र नयाँ प्रधानमन्त्रीको निर्वाचन हुने,"कोलम्बो : हिंसात्मक प्रदर्शनका बीच हाल श्रीलंकामा कर्फ्यू लगाइएको छ। हिंसा गर्नेहरूलाई गोली चलाउने अनुमति दिइएको छ। यसैबीच श्रीलंकाका राष्ट्रपति गोटाबाया राजापाक्षेले देशको नाममा सम्बोधन गरेका छन्। जसमा उनले छिट्टै नयाँ सरकार बन्ने बताएका छन्। उनले अबको एक साताभित्र नयाँ प्रधानमन्त्री र मन्त्रिपरिषद् चयन गर्ने बताए। राष्ट्रपति गोटबायाले जसको बहुमत हुन्छ उसैको सरकार बन्ने बताए। यससँगै क्याबिनेट मन्त्री पनि छनोट हुने उनको भनाइ छ। मुलुकको बिग्रँदै गएको अवस्थालाई मध्यनजर गर्दै राष्ट्रपतिले हिंसामा नलाग्न र आन्दोलन नगर्न जनतालाई अपील गरेका छन्। श्रीलंकाका राष्ट्रपति राजापाक्षेले सदनलाई थप अधिकार दिन संसदमा संवैधानिक संशोधन पेश गरिने बताएका छन्। हिंसाको छानबिन हुने राष्ट्रपति राजापाक्षेले सरकार बनेपछि श्रीलङकामा स्थायित्व आउने बताए। यसका लागि सबै दलसँग छलफल गरी उपयुक्त कदम चालिने जानकारी दिए। उनले अहिले जनता र सम्पत्ति जोगाउन सबैको साथ आवश्यक रहेको बताए। हिंसाबारे बोल्दै गोटाबायाले भने, 'गत सातादेखि सुरु भएको हिंसाको म निन्दा गर्दछु। यस विषयमा छानबिन गर्न आदेश जारी गरिएको छ। हिंसा, हत्या, आगजनी, तोडफोड लगायतका कार्यलाई न्यायोचित मान्न सकिँदैन।' श्रीलंकाका पूर्वप्रधानमन्त्री महिन्दा राजापाक्षेविरुद्ध उग्र प्रदर्शन भएको थियो। त्यसपछि उनका समर्थकलाई पनि निशाना बनाइएको थियो। राजीनामा दिएपछि महिन्दा राजापाक्षेलाई सुरक्षा कवचमा रहेको त्रिन्कोमालीको नौसेना बेसमा लगिएको छ। देशको सुरक्षा सुनिश्चित गर्न सुरक्षा बलहरू सशस्त्र सवारी साधनमा गस्ती गरिरहेका छन्। श्रीलंकाको रक्षा मन्त्रालयले सेना, वायुसेना र नौसेनाका कर्मचारीहरूलाई सार्वजनिक सम्पत्ति लुट्ने वा अरूलाई क्षति पुर्याउने जोसुकैलाई गोली हान्न आदेश दिएको छ। श्रीलंका अहिलेसम्मकै सबैभन्दा खराब आर्थिक संकटबाट गुज्रिरहेको छ। सरकारले यसलाई सम्बोधन गर्न नसकेको भन्दै देशव्यापी विरोध प्रदर्शन भएको छ। विपक्षी दलहरुले पूर्वप्रधानमन्त्री महिन्दा राजापाक्षेलाई पक्राउ गर्न माग गरिरहेका छन्। हालसम्म श्रीलङ्कामा भएको झडपमा दुई प्रहरी अधिकारीसहित नौ जनाको मृत्यु भएको छ। २५० भन्दा बढी घाइते भएका छन्। सोही क्रममा सत्तारुढ दलका धेरै नेताहरुको सम्पतिमा आगजनी भएको थियो। एबीपी न्युज"
दैलेखका सबै मतगणनास्थलमा मापसे जाँच गरिने,"दैलेख : संविधान जारी भएपछि दोस्रोपटक हुन लागेको स्थानीय तह निर्वाचनको तयारी अन्तिम चरणमा पुगेको छ। दैलेखका ११ वटै पालिकामा रहेका मतदान स्थल र मतदान केन्द्रमा कर्मचारी र सुरक्षाकमीको टोलीले आवश्यक व्यवस्थापन गरिरहेका छन्। पालिकाका प्रमुख अध्यक्ष, उपप्रमुख उपाध्यक्ष, वडाध्यक्ष र सदस्य चुन्न भोलि बैशाख ३० गते मतदान हुँदैछ। मतदान सकिएपछि हुने मतगणनाका लागि समेत आवश्यक व्यवस्थापनको काम भइरहेका छन्। दैलेखमा यसपटक मतगणनास्थलमा मादकपदार्थ सेवन गरे नगरेको परीक्षण गरिने भएको छ। ११ वटै स्थानीय तहमा हुने मतगणना स्थलमा मादकपदार्थ सेवन गरे नगरेको अनिवार्य परीक्षण गरिने जिल्ला प्रहरी कार्यालय दैलेखका डीएसपी भुवनेश्वरप्रसाद साहले बताए। गतगणनास्थलभित्र छिर्ने प्रहरीदेखि मत गणक, एजेण्ट लगायत सबैलाई मादक पदार्थ सेवन गरे नगरेको परीक्षण गरिने डीएसपी साहले जानकारी दिए। त्यसका लागि मादक पदार्थ सेवन गरे नगरेको जाँच गर्ने उपकरण ब्रेथलाइजर ल्याइएको छ। ४० हजारदेखि १ लाख २० हजारसम्मका मेसिनहरु ल्याइएको उनले बताए। प्रहरीको मोबाइल टोलीले जिल्लाका ११ वटै स्थानमा रहेका मतगणना स्थलमा चेकजाँच गर्ने डीएसपी साहको भनाइ छ। जो सुकै होस् मदिरा सेवन गरे नगरेको जाँचपछि मात्र मतगणना स्थलमा छिर्ने व्यवस्था गरेका छौँ, ' डीएसपी साहले भने, परीक्षणमा मदिरा सेवन गरेको पाइएमा जो सुकै होस् प्रवेश निषेध गर्न निर्देशन दिएका छौं। दैलेखका प्रमुख जिल्ला अधिकारी हरि प्याकुरेलले स्थानीय निर्वाचनलाई शान्तिपूर्ण र भयरहित वातावरणमा सम्पन्न गर्न आवश्यक सम्पूर्ण व्यवस्थापन गरिएको बताए। उनले मतगणनास्थलमा मादक पदार्थ सेवन गरे नगरेको जाँच गर्ने उपकरण ब्रेथलाइजरको समेत व्यवस्थापन गरिएको बताए। मतगणना स्थलमा सिसि क्यामरा पनि जडान गरिएको छ, प्रमुख जिल्ला अधिकारी प्याकुरेलले भने।"
मोरङमा कांग्रेस र एमालेका कार्यकर्ताबीचको झडपमा युवा संघका अध्यक्ष घाइते,"विराटनगर : स्थानीय तह निर्वाचनमा मतदान गर्ने समय नजिकिँदै गइरहेको बेलामा मोरङको कानेपोखरी गाउँपालिका२ दलेलीमा बुधबार राति कांग्रेस र एमालेका कार्यकर्ताबीच झडप भएको छ। राति १०:३० बजेतिर भएको झडपमा परेर एमाले भातृ संगठन राष्ट्रिय युवा संघ मोरङका अध्यक्ष नवीन पौडेल घाइते भएका छन्। कानेपोखरी६ घर भएका पौडेलको टाउकोमा चोट लागेको छ। उनीमाथि बाँसले प्रहार गरिएको प्रहरीले जनाएको छ। प्रहरीका अनुसार कांग्रेस र एमालेका कार्यकर्ताबीच दलेली बजारनजिकको विपन्न बस्तीमा जम्काभेट भएको थियो। त्यस क्रममा विवाद बढेपछि दुई पक्षबीच झडप भएको प्रहरीले जनाएको छ। प्रहरीले दुवै पक्ष मतदातालाई प्रभावित पार्नका लागि विपन्न बस्तीमा छिरेको हुनसक्ने जनाएको छ। इलाका प्रहरी कार्यालय पथरीबाट पुगेको टोलीले घटना स्थलबाट एउटा मोटरसाइकल नियन्त्रणमा लिएको छ। मोरङ प्रहरी प्रमुख एसपी शान्तिराज कोइरालाले दुवै समूहले निर्वाचन आचारसंहिता र मौन अवधिको उल्लंघन गरेको बताए। घटनाका बारेमा विभिन्न कोणबाट अनुसन्धान थालिएको उनको भनाइ छ। आचारसंहिता उल्लंघन गर्दै दुवै समूह गाउँमा प्रवेश गरेको पाइएको छ, प्रहरी स्रोतले भन्यो, दुवै पक्ष मतदातालाई प्रभावित पार्नका लागि पैसा बोकेर गएको हुनसक्ने अनुमान गरिएको छ। एसपी कोइरालाले घटनामा संलग्नको खोजी तीव्र पारिएको जानकारी दिए। आचारसंहिता उल्लंघनमा कानुन अनुसार कारबाही हुने भए पनि भौतिक आक्रमणमै उत्रिएको पाइएपछि घटनाका बारेमा गम्भीर ढंगले अनुसन्धान थालिएको उनको भनाइ छ। एमाले कानेपोखरीका अध्यक्ष एवं कानेपोखरी२ को वडाध्यक्षका उम्मेदवार सुशील बुढाथोकीले बाटोमा हिँड्दै गरेको अवस्थामा एमाले कार्यकर्तामाथि आक्रमण गरिएको बताए। पैसा बाँड्नका लागि कांग्रेसका कार्यकर्ता गाउँ छिरेको सूचना आएको थियो। हामीले प्रहरीलाई खबर गर्यौं। प्रहरी आइपुग्न ढिला भयो, उनले भने, त्यसपछि बुझ्नका लागि हामी बस्तीमा गयौं। त्यहाँ पुग्दा कसैलाई पनि देखेनौं। फर्किएर आउने क्रममा बाटो ढुकेर बसेका कांग्रेसका कार्यकर्ताले आक्रमण गरेका हुन्। कांग्रेसका तर्फबाट कानेपोखरी गाउँपालिकामा अध्यक्षका उम्मेदवार रहेका सञ्जय भट्टराईले दुई पक्षबीच झडप भए पनि कसले घटना गराएको हो भन्ने थाहा नभएको बताए। गाउँ पुगेका युवाहरुबीच झडप भएको भन्ने कुरा आएको छ, उनले भने, घटनाको कारण के हो र घटना कसले गरायोभन्ने थाहा छैन। घटनाका बारेमा प्रहरी चौकीमा अहिले छलफल जारी रहेको र घटनालाई मेलमिलापको माध्यमबाट टुंग्याइने भट्टराईले बताए। स्थानीय तह निर्वाचनलाई लिएर यसअघि पनि कानेपोखरीमा कांग्रेस एमालेका कार्यकर्ताबीच विवाद भएको थियो।"
गोरखामा मौन अवधिमा कांग्रेस र माओवादी कार्यकर्ताबीच झडप,"गोरखा : मौन अवधिमा चुनावी गतिविधि गरिरहेका कांग्रेस र माओवादी कार्यकर्ताबीच बुधबार राति झडप भएको छ । अजीरकोट गाउँपालिका १ घ्याच्चोकमा राति १० बजेतिर भएको झडपमा माओवादीका दुईजना घाइते भएको प्रहरीले जनाएको छ । कुटाकुट हुँदा स्थानीय बेलबहादुर गुरुङको दुईवटा दाँत भाँचिएको छ भने अर्का विष्णु भुजेल पनि घाइते भएका प्रहरीले जनाएको छ । बुधबार बिहान मतदानकेन्द्रमा भएको सर्वदलीय बैठकमा विवाद भएको विषयमा राति मापसे गरी थप विवाद हुँदा कुटाकुट भएको बुझिएको प्रहरी उपरीक्षक केदार खनालले जानकारी दिए । जाहेरी दिन्छु भन्ने मौखिक खबर आएको छ तर, अहिलेसम्म जाहेरी आएको छैन,' उनले भने ।"
नेपाल कम्युनिस्ट पार्टी (बहुमत)ले भन्यो : संयोजक बास्तोलालाई रिहाइ गर्नू,"काठमाडौं : नेपाल कम्युनिस्ट पार्टी (बहुमत)ले संयोजक धर्मेन्द्र बास्तोला 'कञ्चन'को रिहाइको माग गरेको छ। आज बिहान ४:०० बजे दाङको भालुबाङमा नेपाल प्रहरीले गिरफ्तार गरेपछि विज्ञप्ति जारी गर्दै गम्भीर ध्यानाकर्षण भएको जनाएको छ। कञ्चन पोखराबाट प्रशिक्षण बाँकेस्थित घरमा जाँदै गर्दा बुटवलमा बम विस्फोट गराइनु र उहाँलाई गिरफ्तार गर्नु सुनियोजित षड्यन्त्र रहेको विज्ञप्तिमार्फत केन्द्रीय कार्यालयका सुदर्शनले बताएका छन्। उनले बास्तोलालाई तुरुन्त रिहा नगरिए देशव्यापी रुपमा हुने सङ्घर्षको जिम्मेवार नहुने उल्लेख गरेका छन्। यही वैशाख २१ देखि २३ सम्म चितवनमा सम्पन्न विशेष राष्ट्रिय भेलाबाट नेपाल कम्युनिस्ट पार्टीको पुनर्गठन गरी नेपाल कम्युनिस्ट पार्टी (बहुमत) बनेको कुरा सर्वविदितै छ। त्यसले आफ्नो स्पष्ट कार्यक्रम, कार्यदिशा र कार्यनीति पारित गरेको छ। जारी विज्ञप्तिमा भनिएको छ, यसले संसदीय व्यवस्थाको भण्डाफोर गर्दै वैज्ञानिक समाजवादको बाटोमा अघि बढ्ने र स्थानीय निर्वाचन सन्दर्भमा पार्टीले चुनावमा भाग नलिने तथा देशभक्त र जनपक्षीय उम्मेदवारलाई सहयोग गर्न सकिने नीति लिएको छ। बुटवल घटनाको जिम्मा नेपाल नेतृत्वको नेपाल कम्युनिस्ट पार्टी (माओवादी) ले लिइसकेको र बहुमत पार्टीले कुनै पनि विस्फोटनजन्य र सशस्त्र बहिष्कार गर्ने नीति नलिएको विज्ञप्तिमा उल्लेख छ। पोखराबाट नेपालगञ्ज जाने क्रममा बास्तोलासहितको ३ जनालाई प्रहरीले दाङको भालुवाङबाट पक्राउ गरेको एसपी सुरेश काफ्ले जानकारी दिए। प्रहरीले उनीहरुलाई नियन्त्रणमा लिएर इलाका प्रहरी कार्यालय भालुवाङमा राखेको छ। केहि दिन अगाडि मात्र बास्तोलाले नेत्रविक्रम चन्द विप्लवको नेतृत्वमा रहेको नेपाल कम्युनिष्ट पार्टी विभाजन गरेर नेकपा बहुमत गठन गरेका छन्। बास्तोला उक्त पार्टीको संयोजक हुन्। नेकपा बहुमतका संयोजक धर्मेन्द्र बास्तोला पक्राउ"
रामेछापमा एमाले र राप्रपा कार्यकर्ताद्वारा कांग्रेस वडाध्यक्ष उमेदवारमाथि खुकुरी प्रहार,रामेछाप : रामेछापको उमाकुण्ड गाउँपालिका वडा नं ३ का वडाध्यक्षका उमेदवार रमेश सुनुवारमाथि गएराती खुकुरी प्रहार भएको छ। नेपाली कांग्रेसको तर्फबाट उमेदवार बनेका सुनुवारलाई कुँबुकास्थलीमा नेकपा एमाले र राप्रपाका कार्यकर्ताहरुले सुनुवारलाई खुकुरी प्रहार गरेका हुन्। खुकुरी प्रहारबाट सुनुवार गम्भीर घाइते भएका नेपाली कांग्रेसको तर्फबाट उमाकुण्ड गाउँपालिका अध्यक्षका उमेदवार जीतबहादुर काटुवालले जानकारी दिए। मौन अवधिमा सुनुवार बसिरहेको ठाउँ पछाडिबाट आएर झुक्याएर खुकुरी प्रहार गरेको पनि कटुवालले जानकारी दिए। गम्भीर घाइते सुनुवारलाई उपचारका लागि वडा नं २ बाम्तीको बाम्ति अस्पतालमा लगिएको छ। पबित्र सुनुवारको नेतृत्वमा आएका केही अराजक समूहले सुनुवारमाथि खुकुरी प्रहार गरेको प्रहरीले जनाएको छ। आक्रमणकारीको नेतृत्व गर्ने सुनुवारसहित केही कार्यकर्ता प्रहरीले नियन्त्रणमा लिएको छ। घटनाबारे अनुसन्धान गर्न प्रहरी टोली घटनास्थल पठाइसकेको प्रहरीले जनाएको छ।
"मोरङको मिक्लाजुङमा शक्तिशाली विष्फोट, शंकास्पद वस्तु फेला","विराटनगर : स्थानीय तह निर्वाचनको सम्मुखमा मोरङको दुर्गम मिक्लाजुङ गाउँपालिकामा बुधबार राति शक्तिशाली विष्फोट भएको छ। बम विष्फोट गराइएको हुनसक्ने प्रहरीको अनुमान छ। प्रहरीका अनुसार विष्फोट गराइएको स्थानको पहिचान हुन बाँकी छ। मिक्लाजुङ१ को सरस्वती आधारभूत विद्यालयका शिक्षक मदन श्रेष्ठका अनुसार राति ११ देखि १२ बजेको बीचमा विष्फोटको ठूलो आवाज आएको थियो। रातको समयमा कहाँ विष्फोट गराइएको हो भन्ने यकिन भइसकेको छैन, उनले भने, विष्फोटको घटनापछि स्थानीय त्रसित बनेका छन्। यसैबीच मिक्लाजुङ१ बर्खेमा बिहीबार बिहान बमजस्तो देखिने शंकास्पद वस्तु फेला परेको छ। विद्यालयबाट लगभग ५० मिटर दूरीको सडकमा प्रेसर कुकर फेला परेको हो। खतरा भनेर लेखिएको र तारहरु बाहिर निकालेर सडकमा छाडिएको अवस्थामा प्रेसर कुकर भेटिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार कुकर भेटिएको सडकमा दुईवटा बाँस पनि तेस्र्याइएको छ। शंकास्पद वस्तु भेटिएको जानकारी आउनसाथ नेपाली सेनाको बम डिस्पोजल टोलीलाई खबर गरेर प्रहरीले घटनास्थलाई सुरक्षित राखेको श्रेष्ठले बताए। अहिले सेनाको टोली घटनास्थलतर्फ जाँदै छ। सडकमा शंकास्पद तरिकाले राखिएको प्रेसर कुकर देखेपछि स्थानीयले प्रहरीलाई खबर गरेका हुन्। प्रहरीका अनुसार उक्त वस्तु भेटिएको स्थान मिक्लाजुङको रमितेबाट लगभग १२ किलोमिटर पूर्वतर्फ पर्छ। उक्त स्थान उर्लाबारीबाट भने ३२ किलोमिटर उत्तरमा पर्छ। बर्खे भन्ने स्थानमा राति विष्फोट गराइएको प्रारम्भिक अनुसन्धानबाट खुलेको छ, प्रहरी स्रोतले भन्यो, त्यही ठाउँ आसपासमा भोलिपल्ट बिहान बमजस्तो देखिने प्रेसर कुकर भेटिएको छ। प्रहरीले निर्वाचन विरोधी समूहले विष्फोट गराएको र सडकमा शंकास्पद वस्तु राखेको हुनसक्ने अनुमान गरेको छ।"
ताप्लेजुङमा एक युवक मृत फेला,ताप्लेजुङ : मिक्वाखोला गाउँपालिका१ खोक्लिङमा एक युवक मृत भेटिएका छन्। स्थानीय बिमल कार्की दुम्जा भिरमा मृत भेटिएका हुन्। उनको शव गए राती फेला परेको जिल्ला प्रहरी कार्यालय ताप्लेजुङका सुचना अधिकारी प्रहरी निरीक्षक कुशाराम कार्कीले जानकारी दिए। कार्कीका अनुसार बिमल रातीसम्म पनि घर नआएपछि परिवार सहित स्थानीयले खोज्न सुरु गरेको थिए। हान्द्रुङबाट उकालो जाने बाटोमा जुत्ता र झोला साथै बाटोमुनि भिरमा उनलाई मृत भेटिएपछि आफन्तले प्रहरीलाई खबर गरेका थिए। घटनास्थलमा ईलाका प्रहरी कार्यलय दोभानका प्रहरी निरीक्षक सहितको टोली बिहानै पुगेको थियो। यता जिल्ला प्रहरी कार्यलय ताप्लेजुङबाट पनि थप अनुसन्धानका लागि प्रहरी निरीक्षकको नेतृत्वमा टोली घटनास्थल पुगेको छ। घटनाका बारेमा सुक्ष्म अनुसन्धान गरिरहेको प्रहरी निरीक्षक कार्कीले बताए। बिमल स्काभेटर चालक हुन्। चुनावका लागि उनि मतदान गर्न गाउँ फर्किने क्रममा मृत भेटिएका हुन्। घटनाबारे थप विवरण आउन बाँकी रहेको छ।
काभ्रेमा चार दिन टिपर नचल्ने,"काभ्रे : शुक्रबार हुने स्थानीय तहको निर्वाचनलाई थप व्यवस्थित बनाउन काभ्रेपलाञ्चोक जिल्लामा चार दिनसम्म टिपर सञ्चालनमा रोक लगाइएको छ। जिल्ला प्रशासन कार्यालयले निर्वाचनलाई ध्यानमा राखेर बिहीबार बिहान ६ बजेदेखि आगामी जेठ १ गते राति १२ बजेसम्मका लागि राति सञ्चालन हुँदै आएको टिपर स्थानीय तह निर्वाचनलाई ध्यानमा राखी बन्द गर्ने निर्णय गरिएको सहायक प्रमुख जिल्ला अधिकारी अमरदीप सुनुवारले बताए। त्यससँगै निर्वाचर्नलाई स्वच्छ, स्वतन्त्र, निष्पक्ष शान्तिपूर्ण, सुरक्षित र भयरहित बातावरणमा सम्पन्न गराउन निर्वाचन आयोगको निर्णयानुसार मतदानका दिन जिल्लाभर अत्यावश्यक सेवाबाहेकका अन्य सबै प्रकारका सवारीसाधन बन्द गरिने जनाइएको छ। त्यस्तै उक्त कार्यालयले निर्वाचनको बेला सुरक्षा व्यवस्थालाई ध्यानमा राखी यही वैशाख २६ गतेदेखि ३१ गतेसम्मका लागि मदिरा बिक्री वितरणमा रोक लगाइसकेको छ। तोकिएको समयसम्म जिल्लाभर मादक पदार्थ बिक्री वितरण र उपभोगलाई पूर्णरूपमा निषेध गरिएको हो। जिल्लामा १३ वटा स्थानीय तहका १८९ मतदानस्थल ३८१ वटा मतदान केन्द्रबाट मतदाताले मतदान गर्दैछन्। रासस"
"उत्तर कोरियामा लकडाउन, पहिलो पटक कोरोना संक्रमण पुष्टि",प्योङयाङ : उत्तर कोरियामा पहिलोपटक कोरोना संक्रमणको आधिकारिक पुष्टि भएको छ। संक्रमण पुष्टि भएसँगै देशभर कडा लकडाउन घोषणा गरिएको छ। देशको सरकारी मिडियाका अनुसार राजधानी प्योङयाङमा कोरोनाको ओमिक्रोन भेरियन्टको केस फेला परेको छ। यद्यपी कति जना संक्रमित भएका छन् भन्ने जानकारी भने दिइएको छैन। केसीएनएका अनुसार यो सबैभन्दा ठूलो आपतकाल हो जसले देशको क्वारेन्टाइन नियमहरू अपर्याप्त साबित गरेको छ। भविष्यमा आउन सक्ने समस्याको लागि तयार रहन सकियोस् भनेर किम जोङ विशेषज्ञहरूसँग आकस्मिक बैठक गर्दैछन् । उत्तर कोरियाबाट पहिलो पटक कोरोना संक्रमणको खबर आए पनि यो संक्रमण लामो समयदेखि रहेको हुनुपर्ने विज्ञहरुको भनाइ छ। उत्तर कोरियाले आफ्नो देशमा हालसम्म कोभिडभ्याक्सिन कार्यक्रम सञ्चालन गरेको छैन। चीनले बनाएको सिनोभाक र रुसले बनाएको एस्ट्राजेनेका भ्याक्सिनको प्रस्तावलाई पनि अस्वीकार गरेको थियो। उत्तर कोरियाले कोरोना महामारीको प्रारम्भिक चरणदेखि नै आफ्नो सीमाना बन्द गरेको थियो। जसका कारण मुलुकले गम्भीर आर्थिक अवस्था झेल्नुपरेको थियो। नाका बन्द हुँदा खाद्यान्न आपूर्ति बन्द भएको थियो। महामारीको प्रारम्भिक चरणमा देशमा कोरोनाका धेरै केसहरु रहेकोमा आशंका गरिएको धेरै रिपोर्टहरु आएका थिए। छिमेकी मुलुक दक्षिण कोरिया र चीनमा कोरोनाका बिरामी देखिए पनि उत्तर कोरियामा कसरी संक्रमित देखिएनन् भन्नेमा आश्चर्य व्यक्त गरिएको छ। यतिबेला चीन फेरि एकपटक बढ्दो कोरोना संक्रमणसँग जुझिरहेको छ। बीबीसी
"देशमा निर्वाचन, एयरपोर्टमा विदेश जानेको भीड","काठमाडौं : पाँच वर्षका लागि घरदैलोको सरकार छान्ने दिन हो, शुक्रबार। तर, मुखको चुनाव छोडेर हजारौं युवा बुधबार विदेश उडे। अन्तर्राष्ट्रिय विमानस्थलको टर्मिनल भवन विदेश जाने युवाले भरिभराउ थियो। भोट हाल्ने मन हुँदाहुँदै पनि देश छोड्नुपर्दा उनीहरू खिन्न देखिन्थे। देशमै रोजगारी भइदिएको भए मतदानको अधिकारबाट वञ्चित हुनु पर्दैनथ्यो पीडा र आक्रोशको एउटै स्वर सुनिन्थ्यो। बिदाइमा पुगेका आफन्तलाई समेत चुनावको रन्कोले खासै छोएको देखिन्नथ्यो। बुधबार दिउँसो ३ बजे दोलखाका रामेश्वर थापा विदेसिनेहरूको भीडमा मिसिँदै थिए। रामेश्वरलाई बिदाइ गर्न पुगेकी थिइन्, जीवनसंगिनी मनिता शिवाकोटी। काखमा १६ महिनाकी छोरी मयुरा खेल्दै थिइन्। अनि, मनिताबाट छोरीलाई काखमा लिएर रामेश्वरले जीवनसंगिनीसँग सेल्फी खिचे। मोबाइलमा सेभ गरे। छोरीलाई उचाले। गालामा चुप्पा गरे। उनका आँखामा टिल्पिल आँसु देखिन्थ्यो। छोरीलाई अँगाल्दै भने, बाबा छिट्टै आउँछ, हस् छोरी। हात हल्लाउँदै टर्मिनल भवनतिर लागे। उनी कोरिया जान लागेका रहेछन्। मुखैको स्थानीय निर्वाचनले उनको यात्रालाई रोक्न सकेन। देशमै रोजगारी पाएको भए किन कोही विदेसिनु पथ्र्यो, मनिताले अन्नपूर्णसँग भनिन्, नेताहरू गाउँमा भोट माग्दैछन्। तर, गरिबका सन्तानहरू रोजीरोटी खोज्दै विदेश जानु परेको छ। कोरिया जान बुधबार दिउँसो विमानस्थल पुगेका दोलखाका रामेश्वर थापा, श्रीमती र १६ महिने छोरीको साथमा रामेश्वर मात्रै होइन् चुनावकै मुखमा धनुषाको क्षिरेश्वर नगरपालिका९ इच्छापुरका रञ्जयकुमार दास पनि साउदी उडे। १७ वर्षकै उमेरमा उनी पैसा कमाउन खाडी भाँसिएका थिए। केही महिना अघि मात्रै उनी स्वदेश फर्केका थिए। तर, स्वदेशमा केही नदेखेपछि उनी चुनावलाई बिर्सेर विदेशको बाटो तताउन बाध्य भए। चुनावमा नेतालाई भोट दिएर केही हुनेवाला छैन, उनले भने, बरु विदेश गएर परिवार पाल्न सकिन्छ। यत्रा युवाहरू किन परदेश जान्छन् ? सबैलाई थाहा छ। गाउँमा उनको दुई बिघा जमिन छ। तर, सिँचाइको अभाव छ। समयमा मलखाद पाइँदैन। अनि, कसरी अन्न उब्जिन्छ ? उनको प्रश्न छ, यसो भएपछि कसरी परिवार पाल्ने ? सरकारले किसानको समस्या सुन्दैन। उनको १२ जनाको परिवार छ। खेतीपातीबाट छाक टार्न मुस्किल हुने गरेको उनले बताए। अध्यागमन विभागका अनुसार एक महिनाको अवधिमा १ लाख ७ हजार ६ सय ६७ जना विदेसिएका छन्। कक्षा ९ मा पढाइ छोडेर रञ्जय विदेश गएका थिए। ३२ वर्षको उमेरका भए। तर, खाडीमा पसिना बगाउने बाध्यता टरेको छैन। घर बनाउँदा लागेको ९ लाख ऋण तिर्न उनी बुधबार फेरि खाडीतिर लागे। पढेलेखेका युवाहरू त गाडी चलाउन खाडीतिर गइरहेका छन्, उनले भने, पढेर पनि गाडी नै चलाउनु पर्ने भए किन पढ्ने ? म नपढेको मान्छे पनि विदेशमा गाडी नै चलाउने गरेको छु। गाउँमा चुनावी चहलपहल भए पनि आफू विदेसिनु बाध्यता रहेको उनले बताए। देशमा उद्योगधन्दा खुलेको भए, रोजगारीका अवसर भएको भए युवाले विदेश जानु पर्दैनथ्यो, उनले भने, यही काम पाइन्छ भने युवाहरू दुःख गर्न किन विदेश जान्छन् ? देशमा जग्गाजमिन बाँझो राखेर युवाशक्ति सबै विदेश गइरहेको उनी बताउँछन्। देशमा उत्पादन नहुँदा विदेशबाट कमाएर ल्याएको पैसा चामल, दाल, तरकारी, मरमसला किन्दा विदेशमै गइरहेको छ, उनले भने। मतदानबाट आफू वञ्चित भए पनि अरूलाई भने सचेत भएर मतदान गर्न उनले आग्रह गरे। हामीले त भोट हाल्न पाएनौं, उनले भने, भोट हालेर राम्रो नेता चुन्नुहोला। जसले गाउँमा रोजगारी दिन सकून। गाउँको विकास गरून्। भोजभतेरकै भरमा भोट नबेच्न उनले अनुरोध पनि गरे। गरिबहरू लोभमा पर्छन्, नेताहरूले भोट किनेर चुनाव जित्छन्, उनले भने, त्यसैले हामी जस्ताको भविष्य अन्धकार भयो। खाडी जानु परेको छ। मनाङका ३९ वर्षीय डम्बरबहादुर गुरुङ दुबई जाँदै थिए। दोस्रो पटक विदेश उड्न लागेका थिए उनी। डेढ लाख ऋण काढेर दुबई भासिनु परेको पीडा सुनाए। गाउँमा नेताहरू झूटो बोलेर झुक्याउँछन्, उनले भने, विदेश जाँदा एजेन्टले छक्काउँछ, परदेश पुग्दा अर्काको सेवा गर्नुपर्छ। गरिबको कर्म नै फुटेको हुन्छ। भोट हाल्न नपाई विदेसिनु परेकोमा गुरुङ खुसी थिएनन्। भोट खसाल्ने मन त छ तर, के गर्ने ? उनले भने, हामीलाई आफ्नै परिस्थितिले घेरेको छ। चुनावताका नेताहरू घामझै गाउँमा झुल्किने गरे पनि जितेपछि जनतालाई मान्छे नै होइन जस्तो व्यवहार गर्ने गरेको उनले दुःखेसो पोखे। भोट माग्न आउँदा यो गर्छु, त्यो गर्छु भन्छन्, उनले भने, जितेपछि केही गर्दैनन्। गाउँमा पाँच रोपनी पाखोबारी छ। पानी लाग्दैन। बाली हुँदैन। के खाने ? त्यसैले परदेश हिँडेको। सोलुखुम्बुका फणीन्द्र गिरी देशले राजनेता नपाउँदा युवाहरूले देश छोड्नु परिरहेको बताउँछन्। ४० वर्षीय फणीन्द्र गिरी भोट हाल्न छोडेर बहराइन उडेका छन्। सरकार चलाउने नेता नै हामीले गतिलो पाएनौं, उनले भने, गठबन्धन भनेको छ, देश खाँको छ। बाँडीचुँडी खाएको छ। जनताको अवस्था कस्तो छ ? यसअघि निर्वाचित स्थानीय तहका पदाधिकारीले समेत जनताका दुःख पीडा नबुझेको उनको आरोप छ। गाउँमा देशको राजधानी गयो भनेको छ, त्यही लुटेर खाएको छ, उनले आक्रोश पोखे, पाँच वर्षमा गाउँमा के विकास हुनु ? छोटे राजाहरूको धाकधम्की छ। हामी जस्तालाई सास्ती नै सास्ती छ। घुस नदिए केही काम बन्दैन। भोट नहाल्ने अवस्थाको सिर्जना नेताहरूले नै गरिरहेको उनको आरोप छ। भोट हाल्ने मन छ तर, के गर्ने ? उनको प्रश्न छ, हामी गरिबलाई हेर्ने सरकार भएन। देशमै रोजगारी भएको भए चुनावमा भोट हाल्न पाइन्थ्यो नि। कैलालीका २५ वर्षीय दीपेन्द्र चौधरी पढाइ छोडेर बुधबार कोरिया उडे। कामको खोजीमा विदेश जाँदा उनको पढाइ कक्षा १२ मै रोकिन पुगेको छ। पाँच लाख ऋण काढेर कोरिया जान लागेको उनले बताए। हाम्रो देश बेरोजगारीको कारखाना भयो, चौधरीले अन्तर्राष्ट्रिय विमानस्थल परिसरमा भने, यहाँ रोजगारी पाउनै मुस्किल छ। भोकै बस्नुभन्दा त विदेश गएकै राम्रो नि। विदेश जान विमानस्थलमा लाइनमा बालबालिकासहित बसेका युवा दोलखा कालिञ्चोकका कुबेर पाण्डे श्रम बेच्न कोरिया उडेका छन्। चुनावले खान दिँदैन, उनले भने, हामीले भविष्य बनाउनै पर्छ। देशमा गरिखाने बाटो सबै बन्द छ। नेताहरूका कारण देशमा युवाहरू बस्ने वातावरण नबनेको दुःखेको पोख्दै उनी विदेसिए। यो पार्टी भन्यो। त्यो पार्टी भन्यो। जनता लडायो। डिग्री पढेर पनि सर्टिफिकेट सिरानीमा छ, उनले आक्रोश पोखे, यहाँ, के गरेर बस्ने ? उम्मेदवार मन नपरेका कारण आफूलाई भोट हाल्न मन नलागेको उनको भनाइ छ। आफूले चाहेको जस्तो उम्मेदवार नपाएको उनले बताए। कहिल्यै राजनीति नगरेकाहरू सोर्सफोर्स र पैसामा टिकट किन्छन्, उनले भने, राम्रा नेताले टिकट पाउँदैनन्। पैसामा चुनाव जित्नेहरू भ्रष्टाचार गर्छन्। अनि त्यस्तालाई किन भोट हाल्ने ? नेताहरू परिवारवादमा फसेको उनको गुनासो छ। पहिला राजाको छोरो राजा नै हुने चलन थियो, उनले भने, अहिले नेताका छोराछोरीले नै चुनाव जित्नुपर्छ भन्ने विकृति गाउँमा हावी भएको छ। पार्टी नेताहरूको पेवा बने। आम नेता तथा कार्यकर्ता निराश छन्। उनका अनुसार असारको बेलामा जताततै रोड खनिदिन्छ। बर्खामा पहिरो जन्छ। गाउँबस्ती सबै पहिरोमा पर्छ। डोजरे विकासमा सबै बजेट चट भइरहेको छ। कहाँ कमिसन आउँछ त्यतै नेताको ध्यान छ। उद्यमशीलतामा लगानी छैन, कुबेर भन्छन्, गाउँमा सरकार त आयो तर, जनताको सरकार अझै आएन। छोरालाई बिदाइ गर्न विमानस्थल पुगेका अभिभावक। मतदाताहरू देशप्रेमी नेता खोजिरहेको बताउँदै उनी भन्छन्, जसले भ्रष्टाचार नगरोस्, युवाहरूलाई स्वदेशमै राख्ने योजना ल्याओस्। जवसम्म युवाहरूको शरीरमा शक्ति र नाडीमा रगत हुन्छ तबसम्म मात्रै विदेशले पत्याउने हो। बुढेसकाल लागेपछि फेरि देशमै फर्किनु पर्ने बाध्यता रहने उनी बताउँछन्। त्यसैले देश बनाउन युवा शक्तिलाई स्वदेशमै राख्ने वातावरण निर्माण गर्नु पर्छ, उनी भन्छन्, विदेश भनेको पसिना बेचेर पैसा कमाउने ठाउँ हो। प्लटु सक्नेबितिकै युवा पुस्तामा विदेश गइहाल्ने होडबाजी छ। नेपालमा उसले आफ्नो भविष्य अन्धकारमय देख्छन्। यहाँ युवाहरूलाई देशमा भविष्य देखाइदिने मान्छे पनि भएन, उनी भन्छन्, भविष्यलाई दाउमा राखेर यसपालि भोट हाल्न सकिएन। हतार भयो। ठीकै छ अर्को चुनावमा भोट हालौंला। बिहीबार साउदी उड्ने तयारीमा छन् सिरहाको मिर्चैयाका २९ वर्षीय दुर्गानन्द यादव। गाउँका सरकार देखियो तर, गाउँलेको जीवन रूपान्तरण गर्ने सरकारको आभास नपाएको उनी सुनाउँछन्। गाउँको विकास त भयो तर, गरिबको जीवन रूपान्तरण गर्ने विकास भएन, उनी सुनाउँछन्, एउटा सडकै विकास भएर हुँदैन। शिक्षा, स्वास्थ्य, रोजगार सबै क्षेत्रको विकास हुन जरुरी छ। उनका अनुसार विदेश जाँदा परिवार नै अभिभावकविहीन हुने गरेका छन्। विदेश जाँदा पैसा त कमाइन्छ तर, परिवारमा कलह भएर भताभुंग हुने डरलाग्दो रूप देखा परेको छ। विदेश गएपछि घरमा कस्तो समस्या आउँछ जो विदेशमा छन् उनीहरूलाई मात्रै थाहा छ। उसले खुलेर कसैलाई व्यक्त पनि गर्न सक्दैन। गाउँ रोजगारी उपलब्ध भएको भए विदेश गएर दुःख गर्नु पर्दैन। चुनावको बेला गाउँमा भोट पनि हाल्न मौका भेटिन्थ्यो, दुर्गानन्द भन्छन्, असक्षम नेताहरूको धेरै झुन्ड भयो। हाम्रो देशमा राजनेता भएन। पान खाएर थुके जस्तै विकास बजेट छरेर विकासे योजना बनाउँछ। सरकारले देश बनाउन नसोचेको बेला कामदारले विदेशबाट कमाएर भए पनि बस्ने घर बनाइरहेकोे उनी बताउँछन्। चुनावमा नेतालाई भोट दिएर केही हुनेवाला छैन। विदेश गएर परिवार पाल्न सकिन्छ। यत्रा युवाहरू किन परदेश जान्छन् ? सबैलाई थाहा छ। गाउँमा दुई बिघा जमिन छ। तर, सिँचाइको अभाव छ। यसो भएपछि कसरी परिवार पाल्ने ? सरकारले किसानको समस्या सुन्दैन। रञ्जयकुमार दास, क्षिरेश्वर नगरपालिका ९, धनुषा चुनावले खान दिँदैन। हामीले भविष्य बनाउनै पर्छ। देशमा गरिखाने बाटो सबै बन्द छ। नेताहरूका कारण देशमा युवाहरू बस्ने वातावरण छैन। यो पार्टी भन्यो। त्यो पार्टी भन्यो। जनता लडायो। डिग्री पढेर पनि सर्टिफिकेट सिरानीमा छ। यहाँ, के गरेर बस्ने ? कुबेर पाण्डे, कालिञ्चोक, दोलखा गाउँमा नेताहरू झूटो बोलेर झुक्याउँछन्। विदेश जाँदा एजेन्टले छक्काउँछन्। परदेश पुग्दा अर्काको सेवा गर्नुपर्छ। गरिबको कर्म नै फुटेको हुन्छ। भोट खसाल्ने मन त छ तर, के गर्ने ? हामीलाई आफ्नै परिस्थितिले घेरेको छ। डम्बरबहादुर गुरुङ, मनाङ हाम्रो देश बेरोजगारीको कारखाना भयो। यहाँ रोजगारी पाउनै मुस्किल छ। भोकै बस्नुभन्दा त विदेश गएकै राम्रो। कामको खोजीमा विदेश जाँदा मैले कक्षा १२ मा नै पढाइ रोक्नु पर्यो। पाँच लाख ऋण काढेर कोरिया जाँदैछु। चुनावले जीवन फेर्दैन। दीपेन्द्र चौधरी, कैलाली तस्बिर : दिपेन श्रेष्ठ"
समावेशिताका सकस,"वैशाख ३० गते हुने दोस्रो पटकको स्थानीय निर्वाचनले सिमान्तकृतलाई समेट्न सकेको छैन। तथ्यांकहरूले यसको पुष्टि गरेका छन्। नेपालको संविधानले गरेको परिकल्पना पूरा हुन नसकेको अवस्था हो यो। संवैधानिक ग्यारेन्टी भएकाले यसबाट आदिवासी, जनजाति, मुस्लिम र मधेसीहरूले यो निर्वाचनमा धेरै आशा गरेका थिए। संविधानमा केही कमी, कमजोरी छन्, कार्यान्वयन तहमा अलि बढी होलान्। तर पनि कम्तीमा केही कुराहरू तोकेर आएको छ, समेट्ने प्रयास भएको छ। तोकिएको कुरा भएन भने पनि ऐन कानुन बनाउँदा संरक्षण गरिनेछ भन्दा पनि सान्त्वना मिलेको छ। संविधानको धारा १८ र ३८ मा महिलाको हकसम्बन्धी व्यवस्था गरिएको छ। संविधान छ नि भन्ने आत्मसन्तुष्टि हुँदो रहेछ। तर पनि यो परिस्थिति किन र कसरी सिर्जना भयो ? प्रस्तावनामा सबै कुराहरू छर्लंग छ। तर व्यवहारमा त्यो भइरहेको छैन। विगतमा विभेद कायम थियो, न्यायपूर्ण समाज थिएन। महिला माथि चरम विभेद थियो। महिलाभित्र पनि महिलाकै लागि अर्को विभेद थियो। अवसर पाए पनि माथिल्लो जातिमा धेरै अवसर सीमित हुन्थे। तल्लो जातिसम्म पुग्नै पाउँदैनथियो। त्यसो त अहिलेको संविधानले यी सबै कुरालाई समेटेकै छ। संविधानबमोजिम स्थानीय निर्वाचन हो भने यसलाई कसरी हेरिन्छ बुझ्न जरुरी छ। स्थानीय चुनाव स्थानीय सरकारको जग हो। देश बनाउने नै हो भने सबै जातजाति धर्म वर्ग लिंगका आधारमा स्थानीय तहमा आउनुपर्छ। देश बनाउने र देशमा समानताको परिकल्पना गर्न स्थानीय तहबाटै आउनुपर्छ। किनकि देश निर्माणको कुरा तलै छलफल होस्। सबै जातजातिको स्थानीय तहमै धर्म, संस्कृति धरोहर होस्। उसले आफूलाई नजिकबाट हेर्न चिन्न पाओस्। यी सबै कुरालाई समेट्नकै लागि स्थानीय सरकारको परिकल्पना गरिएको हो। जसलाई संविधानमै सुनिश्चित गरिएको छ। संविधानले ग्यारेन्टी गरे पनि निर्वाचनका लागि गरिएको गठबन्धनका कारण माहोल नियन्त्रण बाहिर छ। अहिलेको निर्वाचन २०७४ सालको जस्तो निर्वाचन छैन, परिकल्पना गर्न पनि गाह्रो छ। जस्तै २०७४ सालको निर्वाचनले १० जना मुस्लिम ल्याएको थियो भने २०७९ ले २० जना ल्याउनु पथ्र्यो। ४ जना थारू थिए भने ८ जना हुनुपर्ने हो। यसैगरी, २० जना महिला थिए अब यसपटक ४० जना समेट्न सक्नु पथ्र्यो। जस्तै, स्थानीय तहमा २ जना पुरुष प्रमुख उपप्रमुख थिए भने यसपटक दुवै महिलालाई किन नदिने ? २०७४ को आँकडालाई बढाउनुको साटो किन घटाइयो ?। एउटा अर्को उदाहरण, जुन हामी देख्दै आएका पनि छौं। डा रामवरण यादवले दुई कार्यकाल राष्ट्रपति खानुभयो। विद्यादेवी भण्डारी पनि दुई कार्यकालमै हुनुहुन्छ। नन्दबहादुर पुनः पासाङ पनि दुई कार्यकाल खाँदै हुनुहुन्छ। पासाङको ठाउँमा अब महिला उपराष्ट्रपति पनि आउनु पर्यो। कुनै बेला यी दुवै पद पुरुषले खानु भएकै थियो। अहिले दुवै पदमा महिलालाई दिए पनि हुन्छ। पछिल्लो सन्दर्भ निर्वाचनमा भने सबैभन्दा प्रमुख कमजोरी गठबन्धन वा यसमा आबद्ध दलहरूकै हो। अर्को कमजोरी निर्वाचन आयोगको हो। त्यसपछिको कमजोरी राजनीतिक दलभित्र रहेका भगिनी संगठनहरूको। तिनीहरूको महाकमजोरी देखिन्छ। आखिर संविधानमा लेखेका कुरा यिनै राजनीतिक दलले लेखेका हुन्। अनि तिनै भगिनी संगठनमा तिनै राजनीतिक दलका प्रतिनिधि छन्। यिनीहरूले किन भन्न सकेनन् ? दुवै पदमा पुरुष नउठाउनु हामी यो हुन दिँदैनौं भन्न आखिर किन सकेनन् ? यो संविधानको बर्खिलाप हो भने किन भन्न नसकेको ? किन अधिकार दिनुपर्छ भन्ने यिनीहरूको आवाज दबियो ? बदलियो ? लाग्छ, भोलिका दिनमा यिनीहरू कुन मुखले फेरि मलाई भोट देऊ भन्न सक्छन् ? कुन मुखले भोट माग्छन् होला ? भोट माग्न त पुग्छन् नै किनकि नेपालमा भोटको राजनीति चाखलाग्दो छ। अहिले पनि हामी हेर्न सक्छौं। सचेत वर्गको भोट कति पो छ र ? १० प्रतिशत होला। बाँकी खामभित्रको कुरा जस्तै हो। यहाँ सबै गुटका ठेकेदार छन्। भगिनी सम्बन्ध भनेको गुटको ठेकेदारको जस्तै हो। यो भोटका ठेकेदारहरूको अन्त्य कहिले होला भन्ने लागेको छ। नेपालको अहिलेको अवस्था हेर्ने हो भने महिलाको भोटको संख्या धेरै छ। धेरै भोटमा सचेत भोट कति छ ? आँखा चिम्म गरेर लगाउने भोट कति छ ? अहिले पनि महिला आफ्नो भोटको निर्णय गर्न सक्दैनन्। उनीहरू त्यो अवस्थामा पुग्नै सकेका छैनन्। पुरुष वा मूल मान्छेले जे भन्यो, जुनमा भन्यो, त्यसैमा भोट हाल्छन्। जबसम्म महिला आफैं निर्णय गरेर भोट हाल्न सक्दैनन्, हाल्दैनन्। यो समस्या समाधान हुन गाह्रो छ। जसले जे बोले र जे गरे पनि हुन्छ ? सबैले आआफ्नो क्षेत्रबाट मनन् गर्न ढिला भइसकेको छ। कार्यकर्ताले पनि ठूला पार्टी र राजनीतिक दलको हनुमान हुनु भएन। हामी लोकतान्त्रिक यो शासन व्यवस्थामा समानता र समतामूलक समाजको कल्पना गर्दै आएका छौं। लाग्छ यो सबैको सपना हो। एउटा मुस्लिम महिला र अर्को ब्राह्मण महिलालाई समान देखिनुपर्यो। यसका लागि जुन अवसर ब्राह्मण महिलाले पाउँछिन् त्यही अवसर मुस्लिमले पनि पाउनु पर्यो। उसले जे हक पाउँछ, सोही हकको अधिकार अरूले पनि राख्छ, राख्न पाउनु पर्छ। यी कुराहरूमा हामी कहाँनेर किन चुक्दै छौं ? भन्ने कुरा विश्लेषण गर्नुपर्छ। देशकै लोकतन्त्र सुदृढ गर्ने मूल एजेन्डा भनेको निर्वाचन हो। निर्वाचन प्रणालीबाट हरेक समुदायको प्रतिनिधित्व गरेर समान रूपमा आउँछन् भने त्यसले दिगो विकासमा ठूलो फड्को मार्छ। जब निर्वाचित भएर आउन सक्दैनन् भने राजनीतिक, सामाजिक र आर्थिक अवस्थामा बाटो नै फरक हुन सक्छ। त्यो सबैभन्दा कमजोरी पाटो हुन सक्छ। नेपाली राजनीति परिवारवादमा जकडिएको छ। त्यहाँ नातावाद हावी भएको छ। परिवारका सदस्यका लागि पद सुरक्षित गर्नुपर्ने अर्को दुःखद् पाटो छ। उदाहरणका लागि उम्मेदवारलाई भाइले सघाएको छ र ऊ पदमा पुग्यो भने उसले भाइका लागि पद सुरक्षित गर्छ। परिवारवाद र नातावाद हाम्रो देशको राजनीतिमा धेरै फस्टाएको कुरा हो। देशमा जति पनि जनता छन्, परिवारवादका कारण जनताले फाइदा लिन सकेका छैनन्। परिवारवादको सोच शदीयौंदेखि चल्दै आएको छ। राणाका पालामा पनि त्यही गरे शाहका पालामा पनि त्यही भयो। तुलना गरौं उनमा र यिनमा के फरक रह्यो ? यिनीहरूले कर्तव्यको नारा किन दिए ? लोकतन्त्रको नारा किन दिए ? यिनीहरू नै परिवारवादमा फस्छन् भने लोकतन्त्र भन्नुको अर्थ के रह्यो ? किन लोकतन्त्र ल्याइयो ? लोकतन्त्रको मर्म के हो ? लोकतन्त्र ल्याउने नारा वर्गीय राजनीति गर्नेहरूकै थियो होइन र ? वर्गीय मुक्ति दिलाउने जसले प्रतिबद्धता जाहेर गरेका थिए, तिनीहरूले नै नारा दिएका थिए कि हामी जातिवाद र नातावाद तोड्छौं भनेर। अहिले नारा उल्टियो उनीहरूलाई नै अहिले भाइ प्यारो छ। श्रीमती प्यारो छ अनि छोरीबुहारी। परिवार र नातावादका विविध खाले समस्या दलभित्रै छन्। शीर्षनेता नै त्यसमा अल्झिरहेका छन्, रुमलिएका छन्। त्यसैले उनीहरूबाटै यसको समाधान गरिनुपर्छ। दलहरूमै पहिला र अहिलेमा के सुधार भयो ? हाम्रा प्रतिबद्धता के थिए ? हामी के गरिरहेका छौं ? सम्बन्धितले मम भन्नुपर्ने बेला आएको छ। आखिर यी कुराको सुधार गर्न कुनै देशका नेता आउने त होइनन्। यो त कस्तो भयो भने अत्यन्तै गाह्रो प्रश्न अनि सरल जवाफ। राजनीतिक दलले मम भनेर सुधार्नेतर्फ लाग्नु पर्यो। उदाहरणका लागि शेरबहादुर देउवा कहिलेसम्म प्रधानमन्त्री हुने ? कहिलेसम्म पार्टीको सभापति भइरहने, त्यस्तै प्रचण्ड, ओली कहिलेसम्म सधैं केन्द्रमा भइरहने ? अरूले अवसर कहिले पाउने उपेन्द्र यादव पार्टी गठनदेखि केन्द्रसम्म छन्। उपेन्द्रलाई छोरो प्यारो छ। प्यारो भनेर विराटनगरको उपमेयरमा उठाइरहने ? प्रचण्डलाई छोरी प्यारो छ भनेर के सधैंभरि भरतपुरको मेयर दिइरहने ? केपी ओलीले मेरा सन्तान छैनन् भन्ने। अनि तिनकै पालामा भ्रष्टाचारको सूची देखिने ? यस्तैयस्तै कुराले देशलाई समृद्ध हुनबाट रोकिरहेको छ। जनताले लोकतन्त्रको प्रत्याभूति गर्न पाएका छैनन्। स्थानीय तहमा सिंहदरबार भनिए पनि महसुस हुन सकेको छैन। राजनीतिक खिचातानीले समानता ल्याउन सकेन न समावेशीले पूर्णता पाएको छ। संविधानमा भएका कुरा पनि कार्यान्वयन हुन नसक्नु कति दुर्भाग्यपूर्ण कुरो होला ? जसरी पनि जित्नुपर्छ भन्ने दबाबमा महिला, दलित, मुस्लिम, अल्पसंख्यक र सिमान्तकृत अवसरबाट वञ्चित भएका छन्। आखिर किन र कसरी यस्तो हँुदैछ ? जसले जे बोले र जे गरे पनि हुन्छ ? सबैले आआफ्नो क्षेत्रबाट मनन् गर्न ढिला भइसकेको छ। कार्यकर्ताले पनि ठूला पार्टी र राजनीतिक दलको हनुमान हुनु भएन। स्वविवेक र मूल्यांकन गरेर अगाडि बढनुपर्छ। अन्सारी राष्ट्रिय मानवअधिकार आयोगकी पूर्वसदस्य हुन् ।"
डोटीमा बस दुर्घटना : ३० जना घाइते,"डोटी : डोटीमा बस दुर्घटना हुँदा ३० जना घाइते भएका छन्। धनगढीबाट बाजुरा जाँदै गरेको मालिका यातायातको सुपप्र ०१ ००१ ख ३१०८ नम्बरको बस दुर्घटना भएको हो। बस डोटीको पूर्वीचौकी गाउँपालिका ४ सानागाउँमा बिहीबार बिहान ६ बजेतिर दुर्घटनामा परेको जिल्ला प्रहरी कार्यालय डोटीका प्रहरी नायव उपरीक्षक भोला भट्टले जानकारी दिए। शुक्रबार हुने स्थानीय तहको निर्वाचनका लागि मतदान गर्न भारत लगायत तराईका जिल्ला कैलाली र कञ्चनपुरबाट घर फर्किने यात्रु बोकेको बस दुर्घटनामा परेको हो। घाइतेहरूको उद्धारमा प्रहरी, नेपाली सेना, निर्वाचनका लागि पालिकामा खटिएका निर्वाचन अधिकृत प्रकाशबहादुर भण्डारी, स्थानीय बासी लगाएतका खटिएका छन्। प्रहरीका अनुसार घाइतेहरु मध्ये १६ जनाको जिल्ला अस्पताल डोटीमा उपचार भइरहेको छ भने १३ जनाको स्थानीय क्लिनिकमा उपचार भइरहेको छ। गम्भीर घाइते एक जनालाई धनगढीका लागि रिफर गरिएको छ। बस चालक फरार रहेको र उनको खोजी कार्य भइरहेको डिएसपी भट्टले जानकारी दिए। घटनाको बारेमा प्रहरीले थप अनुसन्धान गरिरहेको छ। बस सडकबाट करिब १५२० मिटर तल खसेको जनाइएको छ।"
सामान्य सोधपुछपछि नेकपा बहुमतका संयोजक बास्तोलालाई प्रहरीले छोड्यो,"दाङ : नेकपा बहुमत पार्टीका संयोजक धर्मेन्द्र बास्तोला रिहाइ भएका छन्। बास्तोलालाई प्रहरीले सामान्य सोधपुछपछि छाडेको हो। पोखराबाट नेपालगञ्ज जाने क्रममा बास्तोलासहित ३ जनालाई प्रहरीले दाङको भालुवाङबाट बिहीबार बिहान पक्राउ गरेको थियो। प्रहरीले उनीहरुलाई नियन्त्रणमा लिएर इलाका प्रहरी कार्यालय भालुवाङमा राखेको थियो। सम्पर्कमा आउने गरी बास्तोलालाई नेता प्रकाश शाहीको जिम्मा लगाइएको एसपी सुरेश काफ्ले अन्नपूर्णलाई जानकारी दिए। उनले भने,' बास्तोलाले चुनाव विथोल्ने आफ्नो पार्टीको नियत नभएको बताएपछि कागज गराएर विद्यार्थी नेता शाहीको जिम्मा लगाइएको हो।' प्रहरी हिरासतबाट छुटेपछि बास्तोलाले अन्नपूर्णसँग भने,' प्रहरीले सामान्य सोधपुछ गरेर छाडिदियो।' केहि दिन अगाडि मात्र बास्तोलाले नेत्रविक्रम चन्द विप्लवको नेतृत्वमा रहेको नेपाल कम्युनिष्ट पार्टी विभाजन गरेर नेकपा बहुमत गठन गरेका छन्। बास्तोला सो पार्टीको संयोजक हुन्।"
"जहाँ भोट हाल्न अशक्त र वृद्ध हिँड्नुपर्छ, ३ घण्टा","एकातिर सवारीसाधनको प्रयोगमा रोक, अर्कोतर्फ मतदान केन्द्र टाढा। वृद्धवृद्धा, अशक्त, अपांग र सुत्केरी महिलालाई मतदान केन्द्रसम्म पुग्न सकस छ। मतदानको मिति नजिकिँदै जाँदा कसरी केन्द्रसम्म पुग्ने उनीहरूको चिन्ता छ। हिमाली र पहाडी जिल्लामा तीनचार घण्टा पैदल हिँडेर मतदान केन्द्रसम्म पुग्नुपर्ने बाध्यता। तराई र सुगमस्थलमा सवारी प्रयोगमा रोक लगाइएका कारण यो वर्गलाई समस्या पर्ने देखिन्छ। गोरखा चुमनुब्री२ हिनाङका ७० वर्षीय सोनाम ल्हामो शुक्रबार मतदान केन्द्रसम्म कसरी पुग्ने चिन्ता गर्छन्। मतदान केन्द्र पुग्न तीन घण्टा हिँड्नुपर्छ। न त कुनै सवारीसाधन, न त मतदान केन्द्रसम्म पुग्न अरू कुनै सुविधा नै छ। गाउँमा वृद्धवृद्धा मात्रै छन्। हिनाङका २० घरका मतदाता भोट हाल्न ल्हो पुग्नुपर्छ। तीन घण्टा हिँडेर हामी बूढाबूढीले कसरी मतदान गर्ने ? सोनामले भने। चुमनुब्री२ स्यालाका एक सय घरधुरीका मतदाता पनि एक घण्टा हिँडेर ल्हो पुग्नुपर्ने बाध्यता रहेको स्थानीय छिरिङ धार्के बताउँछन्। ल्हो मात्र होइन, चुमनुब्री गाउँपालिका नै सडक सञ्जालले जोडिएको छैन। त्यसैले दिनभरिको कामको माया मारेर दुईतीन घण्टा पैदल हिँडेर भोट हाल्न जानुपर्ने अवस्था छ। स्थानीय छिरिङ धार्चे भन्छन्, भर्जमका करिब २० घरका बासिन्दा भोट हाल्नकै लागि डेढ घण्टा हिँड्नुपर्छ। ङिनका ३० घरका बासिन्दा मतदान गर्न एक घण्टा पैदल धाउनुपर्छ। ल्हीका करिब ६० घरका मतदाता पनि मतदान केन्द्रमा पुग्न एक घण्टा कस्सिएर हिँड्नुपर्छ। गपका करिब पाँचघरका बासिन्दाको मतदान केन्द्र दुर्गममा छ। क्वाकमा रहेको मतदान केन्द्र पुग्न यहाँका बासिन्दा दुई घण्टा हिँड्नुपर्ने बाध्यता रहेको स्थानीय थार्पा लामा बताउँछन्। गपबाट कोही क्वाकमा जान्छन्, कोही छाकमा जान्छन्, उनी भन्छन्, छाकमा भोट हाल्न जान यहाँका मतदाता डेढ घण्टा हिँड्ने गर्छन्। त्यस्तै ड्याङका मतदातालाई बिही केन्द्रमा भोट हाल्न जान साढे दुई घण्टा लाग्ने उनको भनाइ छ। त्यहाँ करिब १५ घरधुरीको बसोबास छ। त्यस्तै रानाका १० घरपरिवारलाई बिही केन्द्रमा भोट हाल्न जान डेढ घण्टा हिँड्नुपर्ने लामा बताउँछन््। सबैभन्दा टाढा सेराङका मतदाता भोट हाल्न क्य्राक जानका लागि तीनसाढे तीन घण्टा लाग्ने उनी बताउँछन््। यहाँ विशेषगरी लामा गुरुहरूको बसोबास छ। मतदान गर्न जानकै लागि साढे दुईदेखि तीन घण्टासम्म हिँड्नुपर्ने भएपछि मतदान गर्न जान कठिन हुने हिनाङका वृद्धवृद्धाको गुनासो छ। हामी माने घुमेर बस्ने बूढाबूढीहरू भोट हाल्न टाढा पर्यो, सोनाम ल्हामो भन्छिन््, घरको काम गर्न नसकेर गुम्बाको छेउछाउ आएर बसेका छौं। भोट हाल्न तीन घण्टा हिँडेर कसरी जाने ? मतदान केन्द्र निर्धारण गर्दा बस्तीबाट कतिसम्म टाढा हुनुपर्ने भन्ने मापदण्ड नबनाउँदा यस्तो समस्या आएको जिल्ला निर्वाचन कार्यालयका प्रमुख टेकबहादुर कोइरालाको भनाइ छ। एउटा वडामा कम्तीमा एउटा मतदान केन्द्र हुनुपर्ने भन्ने चाहिँ भयो, उनले भने, एउटा मतदानस्थलमा एक हजार जनाभन्दा धेरै मतदाता भए केन्द्र दुई, तीन, चारवटासम्म बनाउन सकिने भयो, तर टाढा नजिकको भन्नेको हकमा केही व्यवस्था भएन। सुदूरका दुर्गममा पनि सास्ती कैलालीको चुरे गाउँपालिका र मोहन्याल गाउँपालिकाको भूभाग पहाडी क्षेत्र हो। मोहन्याल गाउँपालिका२ का स्थानीय अढाई घण्टा हिँडेर मतदानस्थल पुग्छन्। महेन्द्र मावि कोल्तडीका प्रधानाध्यापक कमल देवकोटा भन्छन्, वडा नम्बर २ फिसल्लेका मतदाताहरूले अढाई घण्टा हिँडेर मतदानस्थल पुग्नुपर्ने बाध्यता छ। सडक नहुँदा अपांगता भएका र ज्येष्ठ नागरिकलाई दुईतीन घण्टा बोकेर मतदानस्थलसम्म पुर्याउने गरिएको देवकोटाले बताए। यस्तै वडा नम्बर २ कै नामावली गाउँका मतादाताले पनि महेन्द्र माविमा रहेको मतदानस्थल पुग्न दुई घण्टा हिँड्नुपर्छ। २ कै नारंगे गाउँबाट मतदानस्थल पुग्न पौने २ घण्टा लाग्ने प्रधानाध्यापक देवकोटाले बताए। यस्तै मोहन्याल गाउँपालिकाकै राजकाँडा, जुतेसुली, मालचाना र नौलाकोटका मतदाताले पनि दुई घण्टा हिँडेर कुइनेमा रहेको अरनिको निमाविमा जानुपर्ने बाध्यता छ। स्थानीय वीरेन्द्र रावल भन्छन्, ज्येष्ठ नागरिक र अपांगता भएका व्यक्तिहरू मतदानबाट वञ्चित हुन्छन्। यस्तो गर्मीमा आफैं मतदानस्थल जान त सकस छ, तर मान्छे बोकेर कसरी लैजानु ? अछामको मेल्लेख गाउँपालिका४ कुस्कोटका ५४ वर्षीया किथ्य साउदले भोट हाल्न बासुकी मावि नागामाडौं पुग्नुपर्छ। उनी अशक्त छन््। उनी आफैं मतदानस्थल पुग्न सक्दैनन्। भोट हाल्ने ठाउँसम्म कसरी पुग्ने भन्ने चिन्ता हुन्छ, उनले भने, अरूले लगिदिए भोट हाल्न जान्छु। कुस्कोटकै ६५ वर्षीया गोपा साउदलाई पनि निर्वाचनका बेला सधैं मतदान केन्द्रसम्म पुग्नै सकस हुन्छ। आफूजस्ता नसक्नेहरूका लागि नजिकै भोट हाल्ने व्यवस्था मिलाइदिए हुन्थ्यो उनी भन्छिन्। साँफेबगर नगरपालिका४ की ७६ वर्षीया भ्युउलादेवी दमाई गत वर्ष मतदान गर्न जाँदा भएको दुःख सम्झिन्छिन्। भोट हाल्न पार्टीका कार्यकर्ताले बोकेर लग्ने गरे पनि फर्किने बेला वास्ता नगर्दा दुःख पाइएको उनले बताइन्। भोट हाल्न जाने बेला जसले पनि लगिदिन्छन्, फर्किने बेला भने कसैले पनि वास्ता गर्दैनन्, उनले भनिन्। मतदानस्थल टाढा हुँदा वृद्धवृद्धा, अशक्त, अपांग, गर्भवती, सुत्केरीलाई निकै गाह्रो हुने गरेको छ। अछामको तुर्माखाँद गाउँपालिका२ भुलुको सूर्य मावि, वडा नम्बर ३ भैरवस्थानको भैरवी मावि, चौरपाटी गाउँपालिका२ सोकटको दसपल्लेपानी मावि, रामारोशन५ को यशोदा मावि, मेल्लेख गाउँपालिका२ को नन्दामाता मावि डाँडासिरी, वडा नम्बर ४ को बासुकी मावि र पञ्चदेवल विनायक नगरपालिका८ को कुइकाले मावि, वडा नम्बर ९ कालेकाँडाको भवानी माविमा मतदातालाई पुग्न २ देखि सवा २ घण्टा समय लाग्छ। दार्चुलाको व्यास गाउँपालिकाका केही मतदानस्थल तीन घण्टाको दूरीमा छन्। वडा नं ४ मा रहेको सम्पाल मावि सुन्सेरामा दुई वटा मतदान केन्द्र छन्। केही गाउँका मतदातालाई उक्त केन्द्रमा पुग्न तीन घण्टा समय लाग्ने गरेको स्थानीय बताउँछन्। बूढापाका र अशक्तहरूलाई पिठ्युँमा बोकेर मतदानस्थल पुर्याइने गरिएको सम्पाल मावि सुन्सेराका शिक्षक पदमराज भट्टले बताए। शिवराज भट्ट धनगढी,शिव उप्रेती गोरखा, गीता कुँवरअछाम, सुन्दर सिंह धामीदार्चुला"
मोदी भ्रमणमा द्विपक्षीय भेटवार्ता हुने,"लुम्बिनी भैरहवा : भारतीय प्रधानमन्त्री नरेन्द्र मोदीको लुम्बिनी भ्रमणको तयारी तीव्र पारिएको छ। २५६६औं बुद्धजयन्तीको अवसरमा जेठ २ गते उनले लुम्बिनी भ्रमण गर्नेछन्। यो मोदीको चौथो नेपाल भ्रमण हो। भ्रमणका विषयमा परराष्ट्र मन्त्रालयले औपचारिक जानकारी नदिए पनि लुम्बिनीमा तयारी तीव्र्र पारिएको छ। नजिकै रहेको उत्तर प्रदेशको कुशीनगरबाट हेलिकप्टर चढेर मोदी लुम्बिनी आइपुग्ने बताइएको छ। त्यसका लागि लुम्बिनीमा चारवटा हेलिप्याड बनाइँदैछ। मायादेवी मन्दिरको सरसफाइ गरी रंगरोगनसहित चिटिक्क पारिएको छ। मायादेवी मन्दिरमा पूजाअर्चनाबाट मोदीको नेपाल भ्रमणको कार्यक्रम सुरु हुनेछ। प्रधानमन्त्री शेरबहादुर देउवाको हालै भारत भ्रमणको क्रममा समकक्षी मोदीले नेपाल भारत सम्बन्ध उदाहरणीय रहेको बताएका थिए। त्यसपछि अहिले मोदीको लुम्बिनी भ्रमणले पनि दुई देशको सम्बन्धमा सुधार हुने अपेक्षा गरिएको छ। यसअघि मोदी नेपाल आउँदा जनकपुर र मुक्तिनाथधामको भ्रमण गरेका थिए। लुम्बिनी भ्रमणको कार्यक्रम अन्तिम अवस्थामा स्थगित गरिए पनि अहिले लुम्बिनीका लागि मात्रै आउन लागेका छन्। आए मोदीका सुरक्षाकर्मी बुधबार मात्रै दिल्लीबाट भारतीय वायुसेना कोइलुसियन आईसी७६ एमडी विमानमा मोदीका सुरक्षार्की लुम्बिनी आएका छन्। उनको सुरक्षार्थ स्पेसल प्रोटेक्सन ग्रुप (एसपीजी) को ४५ जनाको टोली गौतमबुद्ध अन्तर्राष्ट्रिय विमानस्थलमा अवतरण गरेर लुम्बिनी पुगेका छन्। एसपीजीका वरिष्ठ सुरक्षा अधिकारी रवि कुमारको नेतृत्वमा ४५ जनाको टोली साना हतियार, सुरक्षा सामग्री र लगेजसहित आएका हुन्। यसका अलावा मोदीको सुरक्षार्थ थप सुरक्षाकर्मीसमेत आउनेछन्। भारतीय प्रधानमन्त्री मोदी र सुरक्षाकर्मीले प्रयोग गर्ने चार वटा विशेष गाडीसमेत उक्त विमानमा ल्याइएका छन्। भारतीय वायुसेनाको विमान भने सुरक्षाकर्मी र गाडी छाडेर दिल्ली फर्किएको छ। सुरक्षा संयन्त्र सक्रिय मोदीको भ्रमण तय भएपछि लुम्बिनीमा भारतीय सुरक्षा अधिकारीहरूको आवत्जावत बाक्लिएको छ। मुलुकका चारवटै सुरक्षा निकायहरू नेपाली सेना, राष्ट्रिय अनुसन्धान विभाग, सशस्त्र प्रहरी र नेपाल प्रहरी लुम्बिनीको सुरक्षामा निकै सक्रिय छन्। यस्तो छ भ्रमण तालिका सुरक्षा स्रोतका अनुसार प्रधानमन्त्री मोदी भारतको कुशीनगर जिल्लामा निर्माण भएको कुशीनगर अन्तर्राष्ट्रिय विमानस्थलको उद्घाटन गरेर हेलिकप्टरमार्फत दिउँसो १२ बजे लुम्बिनी आउनेछन्। म्युजियम नजिकै रहेको हेलिप्याडमा उनी सवार हेलिकप्टर अवतरण हुनेछ। बुद्धजयन्तीको अवसरमा आयोजना हुने कार्यक्रममा भाग लिन प्रधानमन्त्री शेरबहादुर देउवासमेत लुम्बिनी आउनेछन्। जेठ २ गते गौतमबुद्ध अन्तर्राष्ट्रिय विमानस्थलको उद्घाटन कार्यक्रम छ। मोदीले लुम्बिनीमा मायादेवी मन्दिरमा पूजाआजा र ध्यान गर्नेछन्। त्यसपछि सन् २०१४ मा नेपालमा भारतका लागि तत्कालीन राजदूत रञ्जित रेले मायादेवी मन्दिर परिसरमा (मन्दिरदेखि ३० मिटर पर) वृक्षरोपण गरेको बोधिवृक्षमा पानी सिञ्चित गर्ने कार्यक्रम छ। यसअघि मोदीको लुम्बिनी भ्रमण स्थगित भएपछि उनले वृक्षरोपणका लागि बोधिवृक्ष पठाएका थिए। त्यसपश्चात पुनः पर्सा चोक, लोखडिया चोक हँुदै नौ नम्बर गेटभित्र रहेको प्लटमा भारतले अन्तर्राष्ट्रिय बुद्धिष्ट कन्फेडेरेसन (आईबीसी) मार्फत निर्माण गर्न लागेको बिहारको शिलान्यास गर्नेछन्। दिउँसो पाँच हजार क्षमताको अन्तर्राष्ट्रिय सभाहलमा हुने बुद्धजयन्ती कार्यक्रममा सहभागी हुनेछन्। मोदीदेउवा बैठक भारतीय प्रधानमन्त्री मोदी होटल पवन प्यालेसको स्विट रुम मा विश्रामका लागि जाने तालिका छ। उक्त होटल पूरै खाली गराइएको छ। भारतीय सुरक्षा टोलीले उक्त होटललाई केही दिन अघिदेखि नै निगरानीमा राखेका छन्। देउवा र मोदीबीच त्यही होटलमा भेटवार्ता हुनेछ। बैठकमा कुनै विषयको सम्झौता हस्ताक्षर हुने बताइए पनि बैठकका एजेन्डाहरू सार्वजनिक भने गरिएको छैन। बैठकपश्चात् संयुक्त रूपमा पत्रकार सम्मेलन गरिने बताइएको छ। मोदीले होटलमा करिब एकदेखि डेढ घण्टा बिताउनेछन्। होटलमा कार्यक्रम सकिएपछि दुवैजना बुद्ध जयन्तीको अवसरमा निर्माण सम्पन्न सभाहलमा आयोजित कार्यक्रममा जानेछन्। त्यहाँ मोदीले सम्बोधन गर्ने कार्यक्रम तय भएको छ। त्यसपश्चात् सोही साँझ भारत फर्किने तालिका छ। हालसम्म कार्यक्रम तालिका यही हो र यहीअनुसार सबै तयारी भइरहेको छ, स्रोतले अन्नपूर्णसँग भन्यो, तर भीभीआईपी भ्रमण भएकोले अन्तिम अवस्थामा कार्यक्रम फेरबदल पनि हुने सम्भावना रहन्छ। मोदीको भ्रमणबारे लुम्बिनी विकास कोष र सुरक्षा अधिकारीहरूले औपचारिक रूपमा कुनै जानकारी दिन चाहेका छैनन्। बुद्ध सर्किट प्राथमिकतामा भारतीय प्रधानमन्त्री नरेन्द्र मोदीको भ्रमणका क्रममा लुम्बिनीको विकासमा भारतको सहयोग र बुद्घसर्किट विकासका विषयमा छलफल हुने भएको छ। नेपाल र भारतबीचमा बौद्ध धर्मसम्बन्धी ऐतिहासिक स्थान जोड्न २०७१ मै बुद्ध परिक्रमा पथ (बौद्ध सर्किट) बनाउनेमा दुई देशबीच सहमति भएको थियो। तर, अहिलेसम्म अघि बढ्न सकेको छैन।"
"संस्कृति, पर्यटन तथा नागरिक उड्डयनमन्त्री आलेलाई निर्वाचन आयोगले सोध्यो स्पष्टीकरण","काठमाडौं : निर्वाचन आयोगले संस्कृति, पर्यटन तथा नागरिक उड्डयनमन्त्री प्रेमबहादुर आलेलाई २४ घण्टे स्पष्टीकरण सोधेको छ। निर्वाचन आचारसंहिता उल्लङ्घन हुने गरी क्रियाकलाप गरेपछि मन्त्री आलेलाई २४ घण्टे स्पष्टीकरण सोधेको हो। मन्त्री आलेविरुद्ध आयोगमा डोटीको जोरायल गाउँपालिकामा नेकपा (एकीकृत समाजवादी) र नेकपा (माओवादी केन्द्र) को संयुक्त आयोजनामा वैशाख २६ मा भएको चुनावी सभामा पार्टीका लागि मत मागेको, मतदाता भड्काउन भ्रमात्मक भाषण दिएको, तडकभडक गर्दै भोजभत्तेर गरेको, मतदातालाई रकम बाँडेको, गाउँपालिकामा नेकपा (एमाले) का अध्यक्षका उम्मेदवार दुर्गादत्त ओझाको चरित्र हत्या गर्ने खालका सम्पादित भिडियोहरू सार्वजनिक स्थलमा राखेको, गुण्डागर्दी गर्दै अराजक टिम परिचालन गरी ज्यान मार्ने धम्की दिएको आदि व्यहोरासहितको उजुरी प्राप्त भएको थियो। आयोगले निर्वाचन आचारसंहिता, २०७८ को विभिन्न दफाविरुद्ध हुने गरी के कसो भएको हो र कारवाही किन गर्नु नपर्ने हो ? भन्ने प्रश्नसहित स्पष्टीकरण मागेको छ। यस अगाडि निर्वाचन आयोगले नेकपा माओवादी केन्द्रका अध्यक्ष पुष्पकमल दाहाल प्रचण्डलाई पनि २४ घण्टे स्पष्टीकरण सोधेको थियो। जनताको प्रतिस्पर्धात्मक बहुदलीय लोकतान्त्रिक शासन प्रणालीमा कुनै अमुक उम्मेदवारको हारजितले देश नै दुर्घटनामा पर्ने हुन्छ, हुँदैन? बालिग स्वतन्त्र मताधिकारको प्रयोग गर्न पाउने हकलाई संकुचन गर्छ, गर्दैन? भनेर २४ घण्टाभित्र जवाफ मागेको छ। आयोगले प्रचण्ड र आरजुलाई संविधानको धारा ४८, नागरिक कर्व्य अन्तर्गत खण्ड (ख) मा भएको संविधान र कानुनको पालना गर्नु प्रत्येक नागरिकको कर्तव्य भएको व्यवस्था पनि स्मरण गराएको छ। हरेक राजनीतिक दल, यसका नेता तथा कार्यकर्ता र नागरिकको व्यवहार तथा अभिव्यक्ति संविधान र प्रचलित कानून सम्मत हुनुपर्छ भन्नेमा कुनै दुविधा हुन सक्दैन,आयोगले भनेको छ।"
मोटरसाइकल दुर्घटना हुँदा एक जनाको मृत्यु,विराटनगर : दुईवटा मोटरसाइकल ठोक्किएर दुर्घटना हुँदा मोरङमा बुधबार राति एक जनाको मृत्यु भएको छ । दुई जना घाइते भएका छन् । मोरङ ट्राफिक प्रमुख प्रहरी निरीक्षक राजकुमार कार्कीका अनुसार सुन्दरहरैँचा नगरपालिका९ आदर्श चोकमा उत्तरबाट दक्षिणतर्फ आउँदै गरेको को ३५ प ७१३८ र विपरीत दिशातर्फ जाँदै गरेको प्रदेश १०२०४४ प ६३४२ नम्बरको मोटरसाइकल ठोक्किएर दुर्घटना भएको हो । साँझ ७:३० बजेतिर भएको दुर्घटनामा ६३४२ नम्बरको मोटरसाइकलका चालक सुन्दरहरैँचा९ का ३५ वर्षीय नवराज राईको मृत्यु भएको उनले बताए । कार्कीका अनुसार दुर्घटनामा परेर गम्भीर घाइते भएका राईको उपचारका क्रममा विराटनगरको गोल्डेन अस्पतालमा राति ८:४५ बजेतिर मृत्यु भएको हो । दुर्घटनामा अर्को मोटरसाइकलका चालक सुन्दरहरैँचा११ का २८ वर्षीय विमल इजम र पछाडि सवार सुन्दरहरैँचा९ का ३२ वर्षीय इन्द्रकुमार लिम्बू घाइते भएका छन् । समान्य अवस्थाका घाइतेको विराटनगरस्थित न्युरो अस्पतालमा उपचार भइरहेको छ । दुवै मोटरसाइकलका चालकको साथमा सवारी चालक अनुमति पत्र (लाइसेन्स) फेला नपरेको प्रहरीले जनाएको छ । प्रहरीका अनुसार तीव्र गतिका कारण दुर्घटना भएको प्रारम्भिक अनुसन्धानबाट खुलेको छ ।
नेकपा बहुमतका संयोजक धर्मेन्द्र बास्तोला पक्राउ,"दाङ : नेकपा बहुमत पार्टीका संयोजक धर्मेन्द्र बास्तोला पक्राउ परेका छन्। पोखराबाट नेपालगञ्ज जाने क्रममा बास्तोलासहितको ३ जनालाई प्रहरीले दाङको भालुवाङबाट पक्राउ गरेको एसपी सुरेश काफ्ले जानकारी दिए। प्रहरीले उनीहरुलाई नियन्त्रणमा लिएर इलाका प्रहरी कार्यालय भालुवाङमा राखेको छ। केहि दिन अगाडि मात्र बास्तोलाले नेत्रविक्रम चन्द विप्लवको नेतृत्वमा रहेको नेपाल कम्युनिष्ट पार्टी विभाजन गरेर नेकपा बहुमत गठन गरेका छन्। बास्तोला उक्त पार्टीको संयोजक हुन्। बास्तोला नेतृत्वले पार्टीले निर्वाचन बहिष्कार गरेको छ भने विप्लव नेतृत्वले अघोषित रुपमा निर्वाचनमा भाग लिएको छ। प्रहरीले निर्वाचन बहिस्कार गर्ने समूहलाई निगरानी गरिरहेको छ। विप्लवका नेता धर्मेन्द्र बास्तोला र हेमन्तप्रकाश ओली निलम्बित पदमुक्त भएका धर्मेन्द्र बास्तोलाले भनेः केन्द्रीय सदस्यसँगको छलफलपछि निर्णय लिन्छौं महासचिव विप्लव नेकपाबाट निष्काशित, संयोजकमा धर्मेन्द्र बास्तोला अन्ततः फुट्यो विप्लव नेकपा, धर्मेन्द्रको संयोजकत्वमा नेकपा (बहुमत) विप्लवको पार्टी फुटाएर नेपाल कम्युनिस्ट पार्टी (बहुमत) नेकपा (बहुमत) ले भन्यो : विप्लवले संसदवाद र विचलनवादको बाटो रोजेपछि नयाँ पार्टी गठन गर्यौं"
सच्चा प्रतिनिधि छानौ,"स्थानीय तहमा जनप्रतिनिधि छनोट गर्ने दिन हो, भोलि। भोलिले हाम्रो भोलि अर्थात् भविष्य निर्धारण हुनेछ। हामी कस्ता व्यक्तिलाई आफ्ना प्रतिनिधि बनाउँछौं, त्यसैअनुसारको सेवासुविधा स्थानीय सरकारबाट पाउँछौं। ख्याल गर्नुपर्ने कुरा धेरै छन्। प्रत्येक मतदाताको मत अमूल्य छ। त्यही अमूल्य मतकै आधारमा कसैको जित वा कसैको हार हुन्छ। अर्थात्, आफ्नो भविष्यको हार र जितको निर्णय मतदाताकै हातमा छ। भ्रष्ट आचारको व्यक्तिलाई जनप्रतिनिधि बनायौं भने दुःख आफैंलाई हुन्छ। गाउँ र नगर अनि देशैलाई हुन्छ। गएको पाँच वर्षमा सबैभन्दाधेरै भ्रष्टाचार कहीँ भयो भने त्यो स्थानीय तहमा भयो भन्ने सरकारी तथ्यांकहरूले नै देखाइरहेका छन्। अख्तियारमा उजुरीको चाङ स्थानीय तहकै भ्रष्टाचारको धेरै छ। उजुरी आफैंमा भ्रष्टाचारको प्रमाण होइन, तर हावा नचली पात हल्लिन्न नि। अख्तियारले प्रमाण जुटाएर दायर गरेका मुद्दामा पनि स्थानीय तहसँग सम्बन्धित नै धेरै छन्। अख्तियारमा परेको कुल उजुरीको ३३ प्रतिशत त स्थानीय तहको छ। अख्तियारले पछिल्लो एक वर्ष मात्रै ३२ जनाविरुद्ध विशेष अदालतमा मुद्दा चलाउँदा पाँच जना पालिका प्रमुख रहे। पाँच जना जनप्रतिनिधि घुससहित सप्रमाण पक्राउ परेका थिए। गएका पाँच वर्षमा प्रदेश १ मा मात्रै ४८ जना प्रतिनिधिविरुद्ध उजुरी परेको छ। ४५ जनाविरुद्ध मुद्दा चलेको छ। जनप्रतिनिधिले पालिकाहरूको प्राकृतिक स्रोतको दुरुपयोग गरेको देखिन्छ। राज्यको स्रोतको हिनामिनामा पनि मुछिएका छन्। भ्रष्टाचारदेखि बलात्कारसम्मका फौजदारी मुद्दामा परेका छन्। हामीले देख्यौं थुप्रै पालिका प्रमुख र वडा प्रमुखहरूले आफ्नो लगानीको डोजरलाई काम दिन योजना बनाए। अध्यक्ष हुन त सके सकेनन्, डोजाराध्यक्ष भए। राजनीति त खासमा जनताको सेवा हो। विकृत राजनीतिको उपज के भने सेवाभन्दा मेवाका लागि आकर्षितहरू जनप्रतिनिधि बन्ने ध्याउन्नमा छन्। मतदाताले चिन्नुपर्ने भनेकै त्यस्तो ध्याउन्नका उम्मेदवारलाई हो र उनीहरूलाई मत नदिने हो। त्यस्ता उम्मेदवारलाई जिताउनु त वास्तवमा आफ्नै घुँडामा बञ्चरो प्रहार गर्नु सरह हो। योजनामा अनियमितता, नातागोतालाई नियुक्ति जनप्रतिनिधिहरूबाट भएका अर्काेथरी कमजोरी र गल्ती हुन्। त्यसमा पनि मतदाता चनाखो हुनुपर्छ। जुनसुकै पार्टीबाट निर्वाचित भए पनि जनप्रतिनिधि साझा हुनुपर्छ। योजना बाँडफाँटमा जहाँ आवश्यकता छ, त्यहाँ छुट्टयाउनुपर्छ न कि आफूलाई भोट दिएकाहरूको ठाउँमा योजना दिने अन्त नदिने गर्नु हुँदैन। तर, सबै जनप्रतिनिधि साझा बन्न सकेनन्। पक्षपात गर्ने खालमा पनि देखिए। स्थानीय सरकारमा गरिनुपर्ने नियुक्तिमा योग्यता र क्षमताभन्दा नातागोता हेर्ने जनप्रतिनिधि आउनु हुँदैन। कसैले चुनाव जित्नु तिनका आफन्तलाई जागिर दिनका लागि होइन। जनताको सेवाका लागि हो। जनताको सेवाका लागि आवश्यक जनशक्ति योग्यता र क्षमताका आधारमा नियुक्ति गर्नका लागि हो। राजनीतिमा इमान हरायो भने त्यो बेइमानी हुन्छ। निष्ठा हरायो भने त त्यो राजनीति हुनै सक्दैन। नैतिकता, जवाफदेहिता, पारदर्शिता, निष्ठा र कर्मजस्ता गुण जनप्रतिनिधिमा चाहिन्छ। चुनाव अघि एउटा आचरण र जितेपछि अर्काे रूपरंग अनि व्यवहार देखाउने पनि भेटिन सक्छन्। त्यसको पूर्वानुमान र विश्लेषण पनि जरुरी छ। जो पैसा खर्च गरेर भोट किन्न आउँछ, ठूलाठूला आश्वासन दिन्छ, त्यस्ताको नियत पक्कै सही हुँदैन। चुनावमा पैसा खर्च गर्नेले निर्वाचित भइसकेपछि भ्रष्टाचार गर्छ र अनियमितता गर्छ भन्ने अनुमान गर्न सकिन्छ। चुनाव इमान्दारी, क्षमता र प्रतिबद्धताले जित्नुपर्छ न कि धनबल र बाहुबलले। त्यस्ता उम्मेदवार नचुनौं जसले जनताभन्दा आफ्नै हित बढी गरोस्। पालिका र राज्यकै स्रोतको दुरुपयोग गरोस्। भोलि एक दिनको सदुपयोग गर्यौं भने अबको पाँच वर्ष सुशासन पाउन सकिन्छ।"
मौन रहेनन् बाबुराम,"गोरखा : सत्ता गठबन्धनको भावनाविपरीत गृह नगर पालुङटारमा एमालेसँग चुनावी तालमेल गरेका जसपाका संघीय परिषद् अध्यक्ष डा बाबुराम भट्टराईले मौन अवधिको अनुशासन सीमा पनि उल्लंघन गरेका छन्। कुनै पनि विधिद्वारा भोट माग्न नपाइने मौन अवधिको संहिता नाघ्दै उनले बुधबार चुनावी कार्यक्रमलाई निरन्तरता दिए। मंगलबार राति १२ बजेदेखि मौन अवधि लागू भए पनि उनले विभिन्न वडामा पुगेर चुनावी सभा आयोजना गरिरहेको जसपा इतर पार्टीहरूको आरोप छ। बुधबार बिहान पालुङटार१ का बेलबास, भैंसेपानी, खुर्पाजुङ, कोलकाटे, जोर्ती चौतारामा १२ बजेसम्म चुनावी कोणसभा गर्दै हिँड्नुभएको हो, स्थानीय माओवादी कार्यकर्ता गेमलाल श्रेष्ठले भने, उहाँको अघिपछि दर्जनौं नेता, कार्यकर्ताहरू पनि थिए। भाषण पनि चलेको थियो। चुनावी कार्यक्रममा हिँडेकाले १ बजेदेखि आयोजना गरिएको मतदान केन्द्र स्तरको बैठकमा जसपाको सहभागिता ढिला भएको उनको भनाइ छ। संविधान निर्माणका बेला मस्यौदा समितिका संयोजकसमेत रहेका नेता भट्टराईले चुनावी आचारसंहिता उल्लंघन गरेको कांग्रेसका स्थानीय नेताहरूले पनि आलोचना गरेका छन्। उनको साथमा धर्मपत्नी तथा जसपा नेतृ हिसिला यमी पनि सरिक छन्। यस अवधिमा मतदातालाई प्रभाव पार्ने, दबाब दिने वा कुनै पनि प्रकारले भोट माग्नसमेत रोक लगाएको छ। तर, उहाँहरू भने निर्धक्क साथ पालुङटारका बस्तीबस्ती पुगेर मतदातासँग भोट मागिरहनु भएको छ, कांग्रेसका एक नेताले भने। मौन अवधि सुरु भएकै दिनमा घरदैलो गरेको र चुनावी सभालाई सम्बोधन गरिरहेको तस्बिर आफैंले सामाजिक सञ्जालहरू फेसबुक र ट्वीटरमा समेत पोस्ट गरेका छन्। संघीय परिषद् अध्यक्ष भट्टराई र उनका कार्यकर्ताले निर्वाचनको आचारसंहिता उल्लंघन गरेको बारे लिखित र मौखिक उजुरी बारम्बार परिरहेको सो नगरपालिकाका निर्वाचन अधिकृत गोकर्णराज पन्तले बताए। २८ गते निर्वाचनसम्बन्धी कार्यक्रम गरेको भनेर लिखित उजुरी आएको छ, उनले भने, यसलाई हामी मुख्य निर्वाचन अधिकृतको कार्यालय र निर्वाचन आयोगमा फर्वाड गर्छौँ। जसपाविरुद्ध यस्ता उजुरी बारम्बार पर्ने गरेको उनले बताए। कहिले राति १२ बजेसम्म चुनावी कार्यक्रम गरेको भनेर उजुरी पर्ने, कहिले मतदातालाई प्रभावित पार्ने, प्रलोभनमा पार्ने गरेको भनेर पनि उजुरी आइरहेको निर्वाचन अधिकृतको कार्यालयले जनाएको छ। बारम्बार उजुरी आइरहन्छ। बारम्बार लिखित, मौखिक स्पष्टीकरण सोधिरहन्छौं। अबदेखि यस्तो गर्दैनौं भनेर प्रतिबद्धता पनि जनाइरहनुहुन्छ, उनले भने, पूर्वप्रधानमन्त्री जत्तिको मान्छेले पनि यसरी बारम्बार आचारसंहिता उल्लंघन गर्नुहुन्नथ्यो। हामी सचेत पनि गराएकै हौं। यहाँ यस्तै चलिरहेको छ। पालुङटार आफ्नो गृह पालिका भएकाले कुनै पनि हालतमा यहाँको नेतृत्व हात पार्ने योजनासहित भट्टराई विगत एक सातादेखि यहाँ सघन चुनावी कार्यक्रमका सक्रिय छन्।"
सच्चा प्रतिनिधि छानौ,"स्थानीय तहमा जनप्रतिनिधि छनोट गर्ने दिन हो, भोलि। भोलिले हाम्रो भोलि अर्थात् भविष्य निर्धारण हुनेछ। हामी कस्ता व्यक्तिलाई आफ्ना प्रतिनिधि बनाउँछौं, त्यसैअनुसारको सेवासुविधा स्थानीय सरकारबाट पाउँछौं। ख्याल गर्नुपर्ने कुरा धेरै छन्। प्रत्येक मतदाताको मत अमूल्य छ। त्यही अमूल्य मतकै आधारमा कसैको जित वा कसैको हार हुन्छ। अर्थात्, आफ्नो भविष्यको हार र जितको निर्णय मतदाताकै हातमा छ। भ्रष्ट आचारको व्यक्तिलाई जनप्रतिनिधि बनायौं भने दुःख आफैंलाई हुन्छ। गाउँ र नगर अनि देशैलाई हुन्छ। गएको पाँच वर्षमा सबैभन्दाधेरै भ्रष्टाचार कहीँ भयो भने त्यो स्थानीय तहमा भयो भन्ने सरकारी तथ्यांकहरूले नै देखाइरहेका छन्। अख्तियारमा उजुरीको चाङ स्थानीय तहकै भ्रष्टाचारको धेरै छ। उजुरी आफैंमा भ्रष्टाचारको प्रमाण होइन, तर हावा नचली पात हल्लिन्न नि। अख्तियारले प्रमाण जुटाएर दायर गरेका मुद्दामा पनि स्थानीय तहसँग सम्बन्धित नै धेरै छन्। अख्तियारमा परेको कुल उजुरीको ३३ प्रतिशत त स्थानीय तहको छ। अख्तियारले पछिल्लो एक वर्ष मात्रै ३२ जनाविरुद्ध विशेष अदालतमा मुद्दा चलाउँदा पाँच जना पालिका प्रमुख रहे। पाँच जना जनप्रतिनिधि घुससहित सप्रमाण पक्राउ परेका थिए। गएका पाँच वर्षमा प्रदेश १ मा मात्रै ४८ जना प्रतिनिधिविरुद्ध उजुरी परेको छ। ४५ जनाविरुद्ध मुद्दा चलेको छ। जनप्रतिनिधिले पालिकाहरूको प्राकृतिक स्रोतको दुरुपयोग गरेको देखिन्छ। राज्यको स्रोतको हिनामिनामा पनि मुछिएका छन्। भ्रष्टाचारदेखि बलात्कारसम्मका फौजदारी मुद्दामा परेका छन्। हामीले देख्यौं थुप्रै पालिका प्रमुख र वडा प्रमुखहरूले आफ्नो लगानीको डोजरलाई काम दिन योजना बनाए। अध्यक्ष हुन त सके सकेनन्, डोजाराध्यक्ष भए। राजनीति त खासमा जनताको सेवा हो। विकृत राजनीतिको उपज के भने सेवाभन्दा मेवाका लागि आकर्षितहरू जनप्रतिनिधि बन्ने ध्याउन्नमा छन्। मतदाताले चिन्नुपर्ने भनेकै त्यस्तो ध्याउन्नका उम्मेदवारलाई हो र उनीहरूलाई मत नदिने हो। त्यस्ता उम्मेदवारलाई जिताउनु त वास्तवमा आफ्नै घुँडामा बञ्चरो प्रहार गर्नु सरह हो। योजनामा अनियमितता, नातागोतालाई नियुक्ति जनप्रतिनिधिहरूबाट भएका अर्काेथरी कमजोरी र गल्ती हुन्। त्यसमा पनि मतदाता चनाखो हुनुपर्छ। जुनसुकै पार्टीबाट निर्वाचित भए पनि जनप्रतिनिधि साझा हुनुपर्छ। योजना बाँडफाँटमा जहाँ आवश्यकता छ, त्यहाँ छुट्टयाउनुपर्छ न कि आफूलाई भोट दिएकाहरूको ठाउँमा योजना दिने अन्त नदिने गर्नु हुँदैन। तर, सबै जनप्रतिनिधि साझा बन्न सकेनन्। पक्षपात गर्ने खालमा पनि देखिए। स्थानीय सरकारमा गरिनुपर्ने नियुक्तिमा योग्यता र क्षमताभन्दा नातागोता हेर्ने जनप्रतिनिधि आउनु हुँदैन। कसैले चुनाव जित्नु तिनका आफन्तलाई जागिर दिनका लागि होइन। जनताको सेवाका लागि हो। जनताको सेवाका लागि आवश्यक जनशक्ति योग्यता र क्षमताका आधारमा नियुक्ति गर्नका लागि हो। राजनीतिमा इमान हरायो भने त्यो बेइमानी हुन्छ। निष्ठा हरायो भने त त्यो राजनीति हुनै सक्दैन। नैतिकता, जवाफदेहिता, पारदर्शिता, निष्ठा र कर्मजस्ता गुण जनप्रतिनिधिमा चाहिन्छ। चुनाव अघि एउटा आचरण र जितेपछि अर्काे रूपरंग अनि व्यवहार देखाउने पनि भेटिन सक्छन्। त्यसको पूर्वानुमान र विश्लेषण पनि जरुरी छ। जो पैसा खर्च गरेर भोट किन्न आउँछ, ठूलाठूला आश्वासन दिन्छ, त्यस्ताको नियत पक्कै सही हुँदैन। चुनावमा पैसा खर्च गर्नेले निर्वाचित भइसकेपछि भ्रष्टाचार गर्छ र अनियमितता गर्छ भन्ने अनुमान गर्न सकिन्छ। चुनाव इमान्दारी, क्षमता र प्रतिबद्धताले जित्नुपर्छ न कि धनबल र बाहुबलले। त्यस्ता उम्मेदवार नचुनौं जसले जनताभन्दा आफ्नै हित बढी गरोस्। पालिका र राज्यकै स्रोतको दुरुपयोग गरोस्। भोलि एक दिनको सदुपयोग गर्यौं भने अबको पाँच वर्ष सुशासन पाउन सकिन्छ।"
शोधनान्तर घाटा २ खर्ब ६८ अर्ब,"काठमाडौं : चालू आर्थिक वर्षको नौ महिनामा मुलुकको शोधनान्तर स्थिति २ खर्ब ६८ अर्ब घाटामा गएको छ। जबकि अघिल्लो वर्ष यसै अवधिमा ४२ अर्ब ५४ करोडले बचतमा थियो। मुलुकमा भित्रिनेभन्दा बाहिरिने रकम धेरै भएपछि शोधनान्तर स्थिति घाटामा गएको हो। राष्ट्र बैंकको तथ्यांकअनुसार चालू खाता पनि ५ खर्ब १२ अर्ब ७१ करोडले घाटामा छ। गत आर्थिक वर्षको सोही अवधिमा चालू खाता २ खर्ब १० अर्ब ५१ करोडले घाटामा रहेको थियो। यस अवधिमा खुद प्रत्यक्ष वैदेशिक लगानी ३३७ प्रतिशतले वृद्धि भई १६ अर्ब ५१ करोड रुपैयाँ पुगेको छ। तर गत आव खुद प्रत्यक्ष वैदेशिक लगानी रु१२ अर्ब ३५ करोड रहेको थियो। विदेशी मुद्रा सञ्चिति पनि क्रमशः घट्दै गएको छ। असारको तुलनामा कुल विदेशी विनिमय सञ्चिति १६५ प्रतिशतले कमी आई चैत्र मसान्तमा ११ खर्ब ६७ अर्ब ९२ करोड रुपैयाँ कायम भएको छ। गत असार मसान्तमा १३ खर्ब ९९ अर्ब ३ करोड रुपैयाँ थियो। गत असारमा ११ अर्ब ७५ करोड रहेको थियो। बैंक तथा वित्तीय संस्था (नेपाल राष्ट्र बैंकबाहेक) सँग रहेको विदेशी विनिमय सञ्चिति २०७८ असार मसान्तमा १ सय ५४ अर्ब ३९ करोड रहेकामा चैत्र मसान्तमा १ सय ४६ अर्ब ४८ करोड कायम भएको छ। ९ महिनाको आयातलाई आधार मान्दा उक्त सञ्चिति ६६ महिनाको वस्तु तथा सेवा आयात धान्न पर्याप्त रहने देखिन्छ। तर गत फागुनमा यस्तो सञ्चिति ६७ महिनालाई धान्न पुग्ने थियो। वस्तुको मात्रै आयात गर्ने हो भने अहिलेको विदेशी विनिमय सञ्चितिले ७४ महिनाको आयात धान्न पुग्ने राष्ट्र बैंकले बताएको छ। राष्ट्र बैंकले बुधबार सार्वजनिक गरेको ९ महिनाको आर्थिक तथा वित्तीय स्थितिलाई हेर्दा मूल्यवृद्धिको चाप झन् बढ्दो छ। विदेशमा रोजगारी गर्न जानेको संख्या बढे पनि विप्रेषण अपेक्षाअनुसार बढ्न सकेको छैन। अर्थतन्त्र संकटतर्फ उन्मुख भनिरहँदा नौ महिनाको तथ्यांकले सुधार भएको देखाउने अपेक्षा गरेका थियौं तर तथ्यांक हेर्दा अर्थतन्त्रका सूचकहरू सुधार हुन लागेको देखिँदैन, अर्थविद् डा डिल्लीराज खनाल भन्छन्, सरकारले आयातमा कडाइ गरे पनि तुलनात्मक रूपमा अझै नियन्त्रणमा आउन सकेको छैन। चालू खाता र भुक्तानी सन्तुलन तथा शोधनान्तर घाटा उच्च नै रहँदा यसको दबाब विदेशी मुद्रा सञ्चितिमा परेको उनले बताए। विप्रेषण घट्दै जानु खतरापूर्ण भएको उनको भनाइ छ। उपभोग्य वस्तुको मूल्य चर्को रूपमा बढ्दै गएको छ। राष्ट्र बैंककै तथ्यांकलाई केलाउँदा बजारमा घिउ तथा तेल, दुग्ध पदार्थ तथा अन्डा, दाल तथा गेडागुडीजस्ता खाद्य तथा पेय पदार्थको मूल्य अत्यधिक बढ्दा समग्रमा मुद्रास्फीति चुलिँदै गएको छ। दिनप्रतिदिनको मूल्यवृद्धिले सर्वसाधारणको ढाड सेकिन थालेको छ। चैत महिनामा वार्षिक बिन्दुगत उपभोक्ता मुद्रास्फीति ७२८ प्रतिशत छ। गत आवको सोही महिनामा यस्तो मुद्रास्फीति ३१० प्रतिशत रहेको थियो। अन्तर्राष्ट्रिय बजारमा पेट्रोलियम पदार्थलगायतको मूल्य बढेकाले समग्रमा महँगी बढेको हो। गत वर्षको तुलनामा चालू आवको ९ महिनामा खाद्य तथा पेयपदार्थ समूहअन्तर्गत घिउ तथा तेलको सबैभन्दा बढी मूल्य बढेको छ। घिउ तथा तेलको मात्रै २८३६ प्रतिशतले मूल्यवृद्धि बढेको छ। यस्तै, दुग्ध पदार्थ तथा अन्डाको मूल्य ११५६ प्रतिशतले बढेको छ। दाल तथा गेडागुडीको महँगी १०५३ प्रतिशतले बढेको छ। यस्तै, सुर्तीजन्य पदार्थको मूल्यवृद्धि ८९१ प्रतिशतले बढेको छ। यस्तै, यातायात, शिक्षा र विविध वस्तु तथा सेवाको पनि मूल्य बढेको छ।"
"जहाँ भोट हाल्न अशक्त र वृद्ध हिँड्नुपर्छ, ३ घण्टा","एकातिर सवारीसाधनको प्रयोगमा रोक, अर्कोतर्फ मतदान केन्द्र टाढा। वृद्धवृद्धा, अशक्त, अपांग र सुत्केरी महिलालाई मतदान केन्द्रसम्म पुग्न सकस छ। मतदानको मिति नजिकिँदै जाँदा कसरी केन्द्रसम्म पुग्ने उनीहरूको चिन्ता छ। हिमाली र पहाडी जिल्लामा तीनचार घण्टा पैदल हिँडेर मतदान केन्द्रसम्म पुग्नुपर्ने बाध्यता। तराई र सुगमस्थलमा सवारी प्रयोगमा रोक लगाइएका कारण यो वर्गलाई समस्या पर्ने देखिन्छ। गोरखा चुमनुब्री२ हिनाङका ७० वर्षीय सोनाम ल्हामो शुक्रबार मतदान केन्द्रसम्म कसरी पुग्ने चिन्ता गर्छन्। मतदान केन्द्र पुग्न तीन घण्टा हिँड्नुपर्छ। न त कुनै सवारीसाधन, न त मतदान केन्द्रसम्म पुग्न अरू कुनै सुविधा नै छ। गाउँमा वृद्धवृद्धा मात्रै छन्। हिनाङका २० घरका मतदाता भोट हाल्न ल्हो पुग्नुपर्छ। तीन घण्टा हिँडेर हामी बूढाबूढीले कसरी मतदान गर्ने ? सोनामले भने। चुमनुब्री२ स्यालाका एक सय घरधुरीका मतदाता पनि एक घण्टा हिँडेर ल्हो पुग्नुपर्ने बाध्यता रहेको स्थानीय छिरिङ धार्के बताउँछन्। ल्हो मात्र होइन, चुमनुब्री गाउँपालिका नै सडक सञ्जालले जोडिएको छैन। त्यसैले दिनभरिको कामको माया मारेर दुईतीन घण्टा पैदल हिँडेर भोट हाल्न जानुपर्ने अवस्था छ। स्थानीय छिरिङ धार्चे भन्छन्, भर्जमका करिब २० घरका बासिन्दा भोट हाल्नकै लागि डेढ घण्टा हिँड्नुपर्छ। ङिनका ३० घरका बासिन्दा मतदान गर्न एक घण्टा पैदल धाउनुपर्छ। ल्हीका करिब ६० घरका त्यस्तै ड्याङका मतदातालाई बिही केन्द्रमा भोट हाल्न जान साढे दुई घण्टा लाग्ने उनको भनाइ छ। त्यहाँ करिब १५ घरधुरीको बसोबास छ। त्यस्तै रानाका १० घरपरिवारलाई बिही केन्द्रमा भोट हाल्न जान डेढ घण्टा हिँड्नुपर्ने लामा बताउँछन््। सबैभन्दा टाढा सेराङका मतदाता भोट हाल्न क्य्राक जानका लागि तीनसाढे तीन घण्टा लाग्ने उनी बताउँछन््। यहाँ विशेषगरी लामा गुरुहरूको बसोबास छ। मतदान गर्न जानकै लागि साढे दुईदेखि तीन घण्टासम्म हिँड्नुपर्ने भएपछि मतदान गर्न जान कठिन हुने हिनाङका वृद्धवृद्धाको गुनासो छ। हामी माने घुमेर बस्ने बूढाबूढीहरू भोट हाल्न टाढा पर्यो, सोनाम ल्हामो भन्छिन््, घरको काम गर्न नसकेर गुम्बाको छेउछाउ आएर बसेका छौं। भोट हाल्न तीन घण्टा हिँडेर कसरी जाने ? मतदान केन्द्र निर्धारण गर्दा बस्तीबाट कतिसम्म टाढा हुनुपर्ने भन्ने मापदण्ड नबनाउँदा यस्तो समस्या आएको जिल्ला निर्वाचन कार्यालयका प्रमुख टेकबहादुर कोइरालाको भनाइ छ। एउटा वडामा कम्तीमा एउटा मतदान केन्द्र हुनुपर्ने भन्ने चाहिँ भयो, उनले भने, एउटा मतदानस्थलमा एक हजार जनाभन्दा धेरै मतदाता भए केन्द्र दुई, तीन, चारवटासम्म बनाउन सकिने भयो, तर टाढा नजिकको भन्नेको हकमा केही व्यवस्था भएन। कैलालीको चुरे गाउँपालिका र मोहन्याल गाउँपालिकाको भूभाग पहाडी क्षेत्र हो। मोहन्याल गाउँपालिका२ का स्थानीय अढाई घण्टा हिँडेर मतदानस्थल पुग्छन्। महेन्द्र मावि कोल्तडीका प्रधानाध्यापक कमल देवकोटा भन्छन्, वडा नम्बर २ फिसल्लेका मतदाताहरूले अढाई घण्टा हिँडेर मतदानस्थल पुग्नुपर्ने बाध्यता छ। सडक नहुँदा अपांगता भएका र ज्येष्ठ नागरिकलाई दुईतीन घण्टा बोकेर मतदानस्थलसम्म पुर्याउने गरिएको देवकोटाले बताए। यस्तै वडा नम्बर २ कै नामावली गाउँका मतादाताले पनि महेन्द्र माविमा रहेको मतदानस्थल पुग्न दुई घण्टा हिँड्नुपर्छ। २ कै नारंगे गाउँबाट मतदानस्थल पुग्न पौने २ घण्टा लाग्ने प्रधानाध्यापक देवकोटाले बताए। यस्तै मोहन्याल गाउँपालिकाकै राजकाँडा, जुतेसुली, मालचाना र नौलाकोटका मतदाताले पनि दुई घण्टा हिँडेर कुइनेमा रहेको अरनिको निमाविमा जानुपर्ने बाध्यता छ। स्थानीय वीरेन्द्र रावल भन्छन्, ज्येष्ठ नागरिक र अपांगता भएका व्यक्तिहरू मतदानबाट वञ्चित हुन्छन्। यस्तो गर्मीमा आफैं मतदानस्थल जान त सकस छ, तर मान्छे बोकेर कसरी लैजानु ? अछामको मेल्लेख गाउँपालिका४ कुस्कोटका ५४ वर्षीया किथ्य साउदले भोट हाल्न बासुकी मावि नागामाडौं पुग्नुपर्छ। उनी अशक्त छन््। उनी आफैं मतदानस्थल पुग्न सक्दैनन्। भोट हाल्ने ठाउँसम्म कसरी पुग्ने भन्ने चिन्ता हुन्छ, उनले भने, अरूले लगिदिए भोट हाल्न जान्छु। कुस्कोटकै ६५ वर्षीया गोपा साउदलाई पनि निर्वाचनका बेला सधैं मतदान केन्द्रसम्म पुग्नै सकस हुन्छ। आफूजस्ता नसक्नेहरूका लागि नजिकै भोट हाल्ने व्यवस्था मिलाइदिए हुन्थ्यो उनी भन्छिन्। साँफेबगर नगरपालिका४ की ७६ वर्षीया भ्युउलादेवी दमाई गत वर्ष मतदान गर्न जाँदा भएको दुःख सम्झिन्छिन्। भोट हाल्न पार्टीका कार्यकर्ताले बोकेर लग्ने गरे पनि फर्किने बेला वास्ता नगर्दा दुःख पाइएको उनले बताइन्। भोट हाल्न जाने बेला जसले पनि लगिदिन्छन्, फर्किने बेला भने कसैले पनि वास्ता गर्दैनन्, उनले भनिन्। मतदानस्थल टाढा हुँदा वृद्धवृद्धा, अशक्त, अपांग, गर्भवती, सुत्केरीलाई निकै गाह्रो हुने गरेको छ। अछामको तुर्माखाँद गाउँपालिका२ भुलुको सूर्य मावि, वडा नम्बर ३ भैरवस्थानको भैरवी मावि, चौरपाटी गाउँपालिका२ सोकटको दसपल्लेपानी मावि, रामारोशन५ को यशोदा मावि, मेल्लेख गाउँपालिका२ को नन्दामाता मावि डाँडासिरी, वडा नम्बर ४ को बासुकी मावि र पञ्चदेवल विनायक नगरपालिका८ को कुइकाले मावि, वडा नम्बर ९ कालेकाँडाको भवानी माविमा मतदातालाई पुग्न २ देखि सवा २ घण्टा समय लाग्छ। दार्चुलाको व्यास गाउँपालिकाका केही मतदानस्थल तीन घण्टाको दूरीमा छन्। वडा नं ४ मा रहेको सम्पाल मावि सुन्सेरामा दुई वटा मतदान केन्द्र छन्। केही गाउँका मतदातालाई उक्त केन्द्रमा पुग्न तीन घण्टा समय लाग्ने गरेको स्थानीय बताउँछन्। बूढापाका र अशक्तहरूलाई पिठ्युँमा बोकेर मतदानस्थल पुर्याइने गरिएको सम्पाल मावि सुन्सेराका शिक्षक पदमराज भट्टले बताए। शिवराज भट्ट धनगढी,शिव उप्रेती गोरखा, गीता कुँवरअछाम, सुन्दर सिंह धामीदार्चुला"
खै नो भोट को ठाउँ ?,"काठमाडौं : स्थानीय निर्वाचनको मौन अवधि जारी छ। यसअघि उम्मेदवारले भोट मागे। मतदानका लागि अब नागरिक तयार छन्। आपूलाई मन परेको उम्मेदवार छनोट गर्ने अधिकार नागरिकलाई छ। तर, अझै पनि म भोट दिन्न अर्थात् नो भोट को विकल्प छान्ने अधिकार नेपाली नागरिकले पाएका छैनन्। राइट टु रिजेक्ट अर्थात् मत बहिष्कार गर्नबाट वञ्चित छन्। कुनै पनि पार्टीले उठाएका उम्मेदवार मन नपरे नागरिकलाई कुनै विकल्प दिइएको छैन। मन नपरे पनि भोट हाल्नै पर्ने बाध्यता मतदातालाई छ। राइट टु रिजेक्टका लागि कानुनी लडाइँ नभएको भने होइन। २०७० साल पुस २१ गते सर्वोच्च अदालतका न्यायाधीश कल्याण श्रेष्ठ र प्रकाश बस्तीको इजलासले निर्वाचनसम्बन्धी कानुनमा राइट टु रिजेक्टको व्यवस्थाका लागि सरकारका नाममा आदेश दिएको थियो। अधिवक्ता भाइराजा राई, भद्रप्रसाद नेपाल र विकास लकाई खड्काले दायर गरेको रिटमा फैसला गर्दै निर्देशनात्मक आदेश जारी भएको थियो। तर, आदेश अझै कार्यान्वयनका छैन। यसलाई न सरकारले वास्ता गरेको छ, न आयोगले नै। त्यस समयको आदेशमा भनिएको छ, अब हुने संसदीय वा स्थानीय स्वायत्त शासन ऐनअन्तर्गतका निकायहरूसम्बन्धी निर्वाचनहरूमा कायम भएका उम्मेदवारहरूमध्ये कसैप्रति पनि समर्थन छैन भनी मत जाहेर गर्ने कुरालाई स्थान दिई निर्वाचन प्रक्रियामा व्यवस्था गरी सो अनुरूप मतपत्र ढाँचामा समेत समावेश गरी निर्वाचन सम्पन्न गर्न र यसका लागि आवश्यक कानुन निर्माण गर्न निर्देशनात्मक आदेश जारी हुने ठहर्छ। तर, त्यसपछि पनि संघ, प्रदेश र तहका निर्वाचन भए। मतपत्र छापिए। तर, आदेशको कार्यान्वयन गर्दै न कानुन बने, न त मतपत्र नै। मतपत्रमा राइट टु रिजेक्ट विकल्प समावेश गर्न सर्वोच्चले आदेश गरेको ९ वर्ष पुग्दा पनि आदेशको बेवास्ता गरिएको छ। निर्वाचन आयोगका प्रवक्ता सूर्यप्रसाद अर्याल सरकारले कानुन निर्माण नगरेकाले यो प्रावधान राख्न नसकिएको बताउँछन्। कानुन बनेको छैन। कानुनमा जस्तो व्यवस्था छ, हामीले त्यसैअनुसार चुनाव गराउने हो, अर्यालले भने। मतपत्रमा नो भोट विकल्प राख्नको लागी निर्वाचन आयोग तयार रहेको बताउँदै प्रवक्ता अर्यालले थपे, सम्बन्धित पक्षले आवश्यक कानुन बनाउन तत्परता नदेखाउँदा हामी अझै पनि पुरानै अवस्थामा छौं। कानुन संसद्ले बनाउने हो। यसमा राजनीतिक दलको तत्परता आवश्यक हुन्छ। दल र नेताकै बेवास्ताका कारण यो आदेश कार्यान्वयन नभएको आयोगको भनाइ छ। कानुनी पूर्वाधार भएन। दलहरूमा प्रतिबद्धता हुन जरुरी छ। सबै दल सहमत हुनुपयो। अनि मात्रै यो व्यवस्थालाई कार्यान्वय गराउन सकिन्छ, प्रवक्ता अर्याल भन्छन्। यस्तो विकल्प राख्दा अनपेक्षित रिजल्ट आउने डरका कारण पनि दलहरू कानुन निर्माणमा नलागेको उनको आशंका छ। तत्कालीन रिटमा आदेश जारी गर्ने पूर्व प्रधानन्यायाधीश कल्याण श्रेष्ठ अहिलेको समयमा राइट टु रिजेक्टको अधिकार निकै अपरिहार्य भएको बताउँछन्। भन्छन्, राइट टु रिजेक्ट भनेको कुनै पदका लागि विभिन्न पार्टीको उम्मेदवारसँगै नो भोटको पनि विकल्प हुनुपर्छ भन्ने हो। जस्तै अध्यक्षका लागि राम, श्याम, हरि, रीता उठेका छन् भने पाँचांै नम्बरमा नो भोट अर्थात् कुनैलाई पनि हैन जस्तो पनि विकल्प हुनुपर्छ भन्ने हो। कुनै मतदातालाई मतपत्रमा उल्लेखित उम्मेदवार कोही पनि मन परेन भने नो भोटमा मत हाल्न पाउने अधिकार छ। यसलाई गम्भीरताका साथ लिनु पर्छ। नो भोट भएको विकल्पमा धेरै मत खस्यो भने दलहरूले नयाँ उम्मेदवार उठाएर पुनः निर्वाचन गराउनुपर्ने दायित्व सिर्जना हुने पूर्व प्रधानन्यायाधीश श्रेष्ठ बताउँछन्। यो अधिकारले गर्दा राजनीतिक पार्टीलाई राम्रा उम्मेदवार छान्नको लागि दबाब सिर्जना हुने उनले बताए। भन्छन्, दलहरूले उठाएको व्यक्ति रिजेक्ट होलान् भन्ने डरले नै यो आदेश कार्यान्वयनमा नगएको होला। मन पराउने अधिकार सँगै मन नपराउने अधिकार पनि त छ। छान्ने अधिकार जस्तै नछान्ने अधिकार पनि छ। आफूलाई उम्मेदवार मन परेन भने भोट दिन्न भन्ने मतपत्रमा विकल्प हुनुपर्ने कुरामा अदालत सहमत भयो। तर, सरोकारवालाको प्राथमिकतामा यो विषय परेन। निर्वाचनको बेला र अन्य बेला पनि मतदाताले मतपत्रमै जाहेर गरेर उम्मेदवार बहिष्कार गर्न पाउने अधिकार कार्यान्वयनका लागि आवाज उठ्ने गर्छ। तर, सरकारले यसबारे सुनुवाइ गरेको छैन। राइट टु रिजेक्टको एजेन्डा जनताले मन पराए पनि राजनीतिक दलहरूको प्राथमिकतामा नपरेका कारण कानुन नबनेको तर्क गर्छन् अधिवक्ता भरतकुमार लकाई। नेपाल बार काउन्सिलको सदस्यसमेत रहेका लकाई भन्छन्, जुन देशमा प्रजातन्त्रको अभ्यास हुन्छ त्यहाँ भोटिङ सिस्टम चलेको हुन्छ। बहुदलीय सिस्टममा दलले आफूलाई अनुकूल हुने व्यक्तिलाई उम्मेदवार बनाउँछन्। जनतालाई सोधेर उम्मेदवार बनाउने त होइन। लकाईका अनुसार, पार्टीको सदस्यता लिएका मतदाताले पार्टीको निर्णय मान्नेपर्ने बाध्यता हुने हुँदा राजनीतिक दलमा आबद्ध नभएका व्यक्तिले मन परेका व्यक्तिलाई मात्रै भोट दिने अधिकार छ। एक नागरिकको हिसाबले स्वविवेक प्रयोग गर्न पाउने अधिकार छ। नागरिकको स्वविवेकीय अधिकारको संरक्षणको लागि पनि नो भोटको विकल्प हुनुपर्छ। क नभए ख, ख नभए गलाई भोट दिनैपर्ने बाध्यता नागरिकलाई बनाउनु हुँदैन। राइट टु रिजेक्ट, अर्थात् नो भोटको अधिकारले राजनीतिक दलमा जनतालाई मनपर्ने उम्मेदवार उठाउनु पर्छ भन्ने म्यासेज जाने अधिवक्ता लकाईको तर्क छ। सर्वोच्च अदालतले मतपत्रमा नो भोटको व्यवस्था गर्नको लागि आवश्यक कानुन बनाउनु भनेर आदेश दिएको नौ वर्ष भयो। यतिका समय भइसक्दा पनि कानुन नबनाएको भन्दै अधिवक्ता भद्रप्रसाद नेपालले वैशाख १५ गते सर्वोच्च अदालतमा पुन रिट दर्ता गराए। यो रिटमा सुनुवाइ गर्दै गत वैशाख २२ गते न्यायाधीश कुमार रेग्मीको इजलासले विपक्षीको नाममा आदेश जारी गरेको छ। आदेशमा भनिएको छ, अदालतको अवहेलनासम्बन्धी रिटमा के कसो भएको हो ? निवेदक मागबमोजिम अवहेलनामा सजाय किन नहुनु पर्ने हो ? सोको आधार, कारणसहित यो आदेश प्राप्त भएको मितिले समयभित्रै लिखित जवाफ पेस गर्नू। सर्वोच्च अदालतका प्रवक्ता विमल पौडेलका अनुसार राइट टु रिजेक्टसम्बन्धी आदेश कार्यान्वयन गर्न तत्कालीन सरकारले अध्यादेश तथा ऐनको मस्यौदा विधेयक बनाएर पेस पनि गरेको थियो। संसद्मा पेस भएको यो विधेयक संसद्बाट पास हुन सकेन। नागरिकले भोट हाल्ने अधिकार र जनप्रतिनिधि छान्ने प्रक्रिया फरकफरक हो भन्छन् अधिवक्ता स्वागत नेपाल। भन्छन्, अहिले जति पनि प्रतिनिधि उठेका छन्, उनीहरू जनताले उठाएका होइनन्। राजनीतिक दलले उठाएका हुन्। पार्टीहरूले उनीहरूलाई फाइदा पुग्ने गलत व्यक्तिहरूलाई भोट हाल्नै पर्छ भनेर ह्विप जारी गर्न मिल्दैन। खराब काम गर्ने, गलत चारित्रिक व्यवहार भएका व्यक्तिलाई उठाउँदा पार्टीभित्रका सही मानिसलाई नै त्यस्ता व्यक्ति मन पर्दैन। यस्ता व्यक्तिलाई भोट हाल्दिन भन्ने विकल्प खै ? पाटीले उठाएकै भरमा जबर्जस्ती भोट हाल्नै पर्ने बाध्यता बन्द हुनुपर्छ। यसका लागि मतपत्रमै राइट टु रिजेक्टको व्यवस्था हुनुपर्छ।"
"देशमा निर्वाचन, एयरपोर्टमा विदेश जानेको भीड","काठमाडौं : पाँच वर्षका लागि घरदैलोको सरकार छान्ने दिन हो, शुक्रबार। तर, मुखको चुनाव छोडेर हजारौं युवा बुधबार विदेश उडे। अन्तर्राष्ट्रिय विमानस्थलको टर्मिनल भवन विदेश जाने युवाले भरिभराउ थियो। भोट हाल्ने मन हुँदाहुँदै पनि देश छोड्नुपर्दा उनीहरू खिन्न देखिन्थे। देशमै रोजगारी भइदिएको भए मतदानको अधिकारबाट वञ्चित हुनु पर्दैनथ्यो पीडा र आक्रोशको एउटै स्वर सुनिन्थ्यो। बिदाइमा पुगेका आफन्तलाई समेत चुनावको रन्कोले खासै छोएको देखिन्नथ्यो। बुधबार दिउँसो ३ बजे दोलखाका रामेश्वर थापा विदेसिनेहरूको भीडमा मिसिँदै थिए। रामेश्वरलाई बिदाइ गर्न पुगेकी थिइन्, जीवनसंगिनी मनिता शिवाकोटी। काखमा १६ महिनाकी छोरी मयुरा खेल्दै थिइन्। अनि, मनिताबाट छोरीलाई काखमा लिएर रामेश्वरले जीवनसंगिनीसँग सेल्फी खिचे। मोबाइलमा सेभ गरे। छोरीलाई उचाले। गालामा चुप्पा गरे। उनका आँखामा टिल्पिल आँसु देखिन्थ्यो। छोरीलाई अँगाल्दै भने, बाबा छिट्टै आउँछ, हस् छोरी। हात हल्लाउँदै टर्मिनल भवनतिर लागे। उनी कोरिया जान लागेका रहेछन्। मुखैको स्थानीय निर्वाचनले उनको यात्रालाई रोक्न सकेन। देशमै रोजगारी पाएको भए किन कोही विदेसिनु पथ्र्यो, मनिताले अन्नपूर्णसँग भनिन्, नेताहरू गाउँमा भोट माग्दैछन्। तर, गरिबका सन्तानहरू रोजीरोटी खोज्दै विदेश जानु परेको छ। कोरिया जान बुधबार दिउँसो विमानस्थल पुगेका दोलखाका रामेश्वर थापा, श्रीमती र १६ महिने छोरीको साथमा रामेश्वर मात्रै होइन् चुनावकै मुखमा धनुषाको क्षिरेश्वर नगरपालिका९ इच्छापुरका रञ्जयकुमार दास पनि साउदी उडे। १७ वर्षकै उमेरमा उनी पैसा कमाउन खाडी भाँसिएका थिए। केही महिना अघि मात्रै उनी स्वदेश फर्केका थिए। तर, स्वदेशमा केही नदेखेपछि उनी चुनावलाई बिर्सेर विदेशको बाटो तताउन बाध्य भए। चुनावमा नेतालाई भोट दिएर केही हुनेवाला छैन, उनले भने, बरु विदेश गएर परिवार पाल्न सकिन्छ। यत्रा युवाहरू किन परदेश जान्छन् ? सबैलाई थाहा छ। गाउँमा उनको दुई बिघा जमिन छ। तर, सिँचाइको अभाव छ। समयमा मलखाद पाइँदैन। अनि, कसरी अन्न उब्जिन्छ ? उनको प्रश्न छ, यसो भएपछि कसरी परिवार पाल्ने ? सरकारले किसानको समस्या सुन्दैन। उनको १२ जनाको परिवार छ। खेतीपातीबाट छाक टार्न मुस्किल हुने गरेको उनले बताए। अध्यागमन विभागका अनुसार एक महिनाको अवधिमा १ लाख ७ हजार ६ सय ६७ जना विदेसिएका छन्। कक्षा ९ मा पढाइ छोडेर रञ्जय विदेश गएका थिए। ३२ वर्षको उमेरका भए। तर, खाडीमा पसिना बगाउने बाध्यता टरेको छैन। घर बनाउँदा लागेको ९ लाख ऋण तिर्न उनी बुधबार फेरि खाडीतिर लागे। पढेलेखेका युवाहरू त गाडी चलाउन खाडीतिर गइरहेका छन्, उनले भने, पढेर पनि गाडी नै चलाउनु पर्ने भए किन पढ्ने ? म नपढेको मान्छे पनि विदेशमा गाडी नै चलाउने गरेको छु। गाउँमा चुनावी चहलपहल भए पनि आफू विदेसिनु बाध्यता रहेको उनले बताए। देशमा उद्योगधन्दा खुलेको भए, रोजगारीका अवसर भएको भए युवाले विदेश जानु पर्दैनथ्यो, उनले भने, यही काम पाइन्छ भने युवाहरू दुःख गर्न किन विदेश जान्छन् ? देशमा जग्गाजमिन बाँझो राखेर युवाशक्ति सबै विदेश गइरहेको उनी बताउँछन्। देशमा उत्पादन नहुँदा विदेशबाट कमाएर ल्याएको पैसा चामल, दाल, तरकारी, मरमसला किन्दा विदेशमै गइरहेको छ, उनले भने। मतदानबाट आफू वञ्चित भए पनि अरूलाई भने सचेत भएर मतदान गर्न उनले आग्रह गरे। हामीले त भोट हाल्न पाएनौं, उनले भने, भोट हालेर राम्रो नेता चुन्नुहोला। जसले गाउँमा रोजगारी दिन सकून। गाउँको विकास गरून्। भोजभतेरकै भरमा भोट नबेच्न उनले अनुरोध पनि गरे। गरिबहरू लोभमा पर्छन्, नेताहरूले भोट किनेर चुनाव जित्छन्, उनले भने, त्यसैले हामी जस्ताको भविष्य अन्धकार भयो। खाडी जानु परेको छ। मनाङका ३९ वर्षीय डम्बरबहादुर गुरुङ दुबई जाँदै थिए। दोस्रो पटक विदेश उड्न लागेका थिए उनी। डेढ लाख ऋण काढेर दुबई भासिनु परेको पीडा सुनाए। गाउँमा नेताहरू झूटो बोलेर झुक्याउँछन्, उनले भने, विदेश जाँदा एजेन्टले छक्काउँछ, परदेश पुग्दा अर्काको सेवा गर्नुपर्छ। गरिबको कर्म नै फुटेको हुन्छ। भोट हाल्न नपाई विदेसिनु परेकोमा गुरुङ खुसी थिएनन्। भोट खसाल्ने मन त छ तर, के गर्ने ? उनले भने, हामीलाई आफ्नै परिस्थितिले घेरेको छ। चुनावताका नेताहरू घामझै गाउँमा झुल्किने गरे पनि जितेपछि जनतालाई मान्छे नै होइन जस्तो व्यवहार गर्ने गरेको उनले दुःखेसो पोखे। भोट माग्न आउँदा यो गर्छु, त्यो गर्छु भन्छन्, उनले भने, जितेपछि केही गर्दैनन्। गाउँमा पाँच रोपनी पाखोबारी छ। पानी लाग्दैन। बाली हुँदैन। के खाने ? त्यसैले परदेश हिँडेको। सोलुखुम्बुका फणीन्द्र गिरी देशले राजनेता नपाउँदा युवाहरूले देश छोड्नु परिरहेको बताउँछन्। ४० वर्षीय फणीन्द्र गिरी भोट हाल्न छोडेर बहराइन उडेका छन्। सरकार चलाउने नेता नै हामीले गतिलो पाएनौं, उनले भने, गठबन्धन भनेको छ, देश खाँको छ। बाँडीचुँडी खाएको छ। जनताको अवस्था कस्तो छ ? यसअघि निर्वाचित स्थानीय तहका पदाधिकारीले समेत जनताका दुःख पीडा नबुझेको उनको आरोप छ। गाउँमा देशको राजधानी गयो भनेको छ, त्यही लुटेर खाएको छ, उनले आक्रोश पोखे, पाँच वर्षमा गाउँमा के विकास हुनु ? छोटे राजाहरूको धाकधम्की छ। हामी जस्तालाई सास्ती नै सास्ती छ। घुस नदिए केही काम बन्दैन। भोट नहाल्ने अवस्थाको सिर्जना नेताहरूले नै गरिरहेको उनको आरोप छ। भोट हाल्ने मन छ तर, के गर्ने ? उनको प्रश्न छ, हामी गरिबलाई हेर्ने सरकार भएन। देशमै रोजगारी भएको भए चुनावमा भोट हाल्न पाइन्थ्यो नि। कैलालीका २५ वर्षीय दीपेन्द्र चौधरी पढाइ छोडेर बुधबार कोरिया उडे। कामको खोजीमा विदेश जाँदा उनको पढाइ कक्षा १२ मै रोकिन पुगेको छ। पाँच लाख ऋण काढेर कोरिया जान लागेको उनले बताए। हाम्रो देश बेरोजगारीको कारखाना भयो, चौधरीले अन्तर्राष्ट्रिय विमानस्थल परिसरमा भने, यहाँ रोजगारी पाउनै मुस्किल छ। भोकै बस्नुभन्दा त विदेश गएकै राम्रो नि। विदेश जान विमानस्थलमा लाइनमा बालबालिकासहित बसेका युवा दोलखा कालिञ्चोकका कुबेर पाण्डे श्रम बेच्न कोरिया उडेका छन्। चुनावले खान दिँदैन, उनले भने, हामीले भविष्य बनाउनै पर्छ। देशमा गरिखाने बाटो सबै बन्द छ। नेताहरूका कारण देशमा युवाहरू बस्ने वातावरण नबनेको दुःखेको पोख्दै उनी विदेसिए। यो पार्टी भन्यो। त्यो पार्टी भन्यो। जनता लडायो। डिग्री पढेर पनि सर्टिफिकेट सिरानीमा छ, उनले आक्रोश पोखे, यहाँ, के गरेर बस्ने ? उम्मेदवार मन नपरेका कारण आफूलाई भोट हाल्न मन नलागेको उनको भनाइ छ। आफूले चाहेको जस्तो उम्मेदवार नपाएको उनले बताए। कहिल्यै राजनीति नगरेकाहरू सोर्सफोर्स र पैसामा टिकट किन्छन्, उनले भने, राम्रा नेताले टिकट पाउँदैनन्। पैसामा चुनाव जित्नेहरू भ्रष्टाचार गर्छन्। अनि त्यस्तालाई किन भोट हाल्ने ? नेताहरू परिवारवादमा फसेको उनको गुनासो छ। पहिला राजाको छोरो राजा नै हुने चलन थियो, उनले भने, अहिले नेताका छोराछोरीले नै चुनाव जित्नुपर्छ भन्ने विकृति गाउँमा हावी भएको छ। पार्टी नेताहरूको पेवा बने। आम नेता तथा कार्यकर्ता निराश छन्। उनका अनुसार असारको बेलामा जताततै रोड खनिदिन्छ। बर्खामा पहिरो जन्छ। गाउँबस्ती सबै पहिरोमा पर्छ। डोजरे विकासमा सबै बजेट चट भइरहेको छ। कहाँ कमिसन आउँछ त्यतै नेताको ध्यान छ। उद्यमशीलतामा लगानी छैन, कुबेर भन्छन्, गाउँमा सरकार त आयो तर, जनताको सरकार अझै आएन। छोरालाई बिदाइ गर्न विमानस्थल पुगेका अभिभावक। मतदाताहरू देशप्रेमी नेता खोजिरहेको बताउँदै उनी भन्छन्, जसले भ्रष्टाचार नगरोस्, युवाहरूलाई स्वदेशमै राख्ने योजना ल्याओस्। जवसम्म युवाहरूको शरीरमा शक्ति र नाडीमा रगत हुन्छ तबसम्म मात्रै विदेशले पत्याउने हो। बुढेसकाल लागेपछि फेरि देशमै फर्किनु पर्ने बाध्यता रहने उनी बताउँछन्। त्यसैले देश बनाउन युवा शक्तिलाई स्वदेशमै राख्ने वातावरण निर्माण गर्नु पर्छ, उनी भन्छन्, विदेश भनेको पसिना बेचेर पैसा कमाउने ठाउँ हो। प्लटु सक्नेबितिकै युवा पुस्तामा विदेश गइहाल्ने होडबाजी छ। नेपालमा उसले आफ्नो भविष्य अन्धकारमय देख्छन्। यहाँ युवाहरूलाई देशमा भविष्य देखाइदिने मान्छे पनि भएन, उनी भन्छन्, भविष्यलाई दाउमा राखेर यसपालि भोट हाल्न सकिएन। हतार भयो। ठीकै छ अर्को चुनावमा भोट हालौंला। बिहीबार साउदी उड्ने तयारीमा छन् सिरहाको मिर्चैयाका २९ वर्षीय दुर्गानन्द यादव। गाउँका सरकार देखियो तर, गाउँलेको जीवन रूपान्तरण गर्ने सरकारको आभास नपाएको उनी सुनाउँछन्। गाउँको विकास त भयो तर, गरिबको जीवन रूपान्तरण गर्ने विकास भएन, उनी सुनाउँछन्, एउटा सडकै विकास भएर हुँदैन। शिक्षा, स्वास्थ्य, रोजगार सबै क्षेत्रको विकास हुन जरुरी छ। उनका अनुसार विदेश जाँदा परिवार नै अभिभावकविहीन हुने गरेका छन्। विदेश जाँदा पैसा त कमाइन्छ तर, परिवारमा कलह भएर भताभुंग हुने डरलाग्दो रूप देखा परेको छ। विदेश गएपछि घरमा कस्तो समस्या आउँछ जो विदेशमा छन् उनीहरूलाई मात्रै थाहा छ। उसले खुलेर कसैलाई व्यक्त पनि गर्न सक्दैन। गाउँ रोजगारी उपलब्ध भएको भए विदेश गएर दुःख गर्नु पर्दैन। चुनावको बेला गाउँमा भोट पनि हाल्न मौका भेटिन्थ्यो, दुर्गानन्द भन्छन्, असक्षम नेताहरूको धेरै झुन्ड भयो। हाम्रो देशमा राजनेता भएन। पान खाएर थुके जस्तै विकास बजेट छरेर विकासे योजना बनाउँछ। सरकारले देश बनाउन नसोचेको बेला कामदारले विदेशबाट कमाएर भए पनि बस्ने घर बनाइरहेकोे उनी बताउँछन्। चुनावमा नेतालाई भोट दिएर केही हुनेवाला छैन। विदेश गएर परिवार पाल्न सकिन्छ। यत्रा युवाहरू किन परदेश जान्छन् ? सबैलाई थाहा छ। गाउँमा दुई बिघा जमिन छ। तर, सिँचाइको अभाव छ। यसो भएपछि कसरी परिवार पाल्ने ? सरकारले किसानको समस्या सुन्दैन।रञ्जयकुमार दास, क्षिरेश्वर नगरपालिका ९, धनुषा गाउँमा नेताहरू झूटो बोलेर झुक्याउँछन्। विदेश जाँदा एजेन्टले छक्काउँछन्। परदेश पुग्दा अर्काको सेवा गर्नुपर्छ। गरिबको कर्म नै फुटेको हुन्छ। भोट खसाल्ने मन त छ तर, के गर्ने ? हामीलाई आफ्नै परिस्थितिले घेरेको छ।डम्बरबहादुर गुरुङ, मनाङ तस्बिर : दिपेन श्रेष्ठ"
सच्चा प्रतिनिधि छानौ,"स्थानीय तहमा जनप्रतिनिधि छनोट गर्ने दिन हो, भोलि। भोलिले हाम्रो भोलि अर्थात् भविष्य निर्धारण हुनेछ। हामी कस्ता व्यक्तिलाई आफ्ना प्रतिनिधि बनाउँछौं, त्यसैअनुसारको सेवासुविधा स्थानीय सरकारबाट पाउँछौं। ख्याल गर्नुपर्ने कुरा धेरै छन्। प्रत्येक मतदाताको मत अमूल्य छ। त्यही अमूल्य मतकै आधारमा कसैको जित वा कसैको हार हुन्छ। अर्थात्, आफ्नो भविष्यको हार र जितको निर्णय मतदाताकै हातमा छ। भ्रष्ट आचारको व्यक्तिलाई जनप्रतिनिधि बनायौं भने दुःख आफैंलाई हुन्छ। गाउँ र नगर अनि देशैलाई हुन्छ। गएको पाँच वर्षमा सबैभन्दाधेरै भ्रष्टाचार कहीँ भयो भने त्यो स्थानीय तहमा भयो भन्ने सरकारी तथ्यांकहरूले नै देखाइरहेका छन्। अख्तियारमा उजुरीको चाङ स्थानीय तहकै भ्रष्टाचारको धेरै छ। उजुरी आफैंमा भ्रष्टाचारको प्रमाण होइन, तर हावा नचली पात हल्लिन्न नि। अख्तियारले प्रमाण जुटाएर दायर गरेका मुद्दामा पनि स्थानीय तहसँग सम्बन्धित नै धेरै छन्। अख्तियारमा परेको कुल उजुरीको ३३ प्रतिशत त स्थानीय तहको छ। अख्तियारले पछिल्लो एक वर्ष मात्रै ३२ जनाविरुद्ध विशेष अदालतमा मुद्दा चलाउँदा पाँच जना पालिका प्रमुख रहे। पाँच जना जनप्रतिनिधि घुससहित सप्रमाण पक्राउ परेका थिए। गएका पाँच वर्षमा प्रदेश १ मा मात्रै ४८ जना प्रतिनिधिविरुद्ध उजुरी परेको छ। ४५ जनाविरुद्ध मुद्दा चलेको छ। जनप्रतिनिधिले पालिकाहरूको प्राकृतिक स्रोतको दुरुपयोग गरेको देखिन्छ। राज्यको स्रोतको हिनामिनामा पनि मुछिएका छन्। भ्रष्टाचारदेखि बलात्कारसम्मका फौजदारी मुद्दामा परेका छन्। हामीले देख्यौं थुप्रै पालिका प्रमुख र वडा प्रमुखहरूले आफ्नो लगानीको डोजरलाई काम दिन योजना बनाए। अध्यक्ष हुन त सके सकेनन्, डोजाराध्यक्ष भए। राजनीति त खासमा जनताको सेवा हो। विकृत राजनीतिको उपज के भने सेवाभन्दा मेवाका लागि आकर्षितहरू जनप्रतिनिधि बन्ने ध्याउन्नमा छन्। मतदाताले चिन्नुपर्ने भनेकै त्यस्तो ध्याउन्नका उम्मेदवारलाई हो र उनीहरूलाई मत नदिने हो। त्यस्ता उम्मेदवारलाई जिताउनु त वास्तवमा आफ्नै घुँडामा बञ्चरो प्रहार गर्नु सरह हो। योजनामा अनियमितता, नातागोतालाई नियुक्ति जनप्रतिनिधिहरूबाट भएका अर्काेथरी कमजोरी र गल्ती हुन्। त्यसमा पनि मतदाता चनाखो हुनुपर्छ। जुनसुकै पार्टीबाट निर्वाचित भए पनि जनप्रतिनिधि साझा हुनुपर्छ। योजना बाँडफाँटमा जहाँ आवश्यकता छ, त्यहाँ छुट्टयाउनुपर्छ न कि आफूलाई भोट दिएकाहरूको ठाउँमा योजना दिने अन्त नदिने गर्नु हुँदैन। तर, सबै जनप्रतिनिधि साझा बन्न सकेनन्। पक्षपात गर्ने खालमा पनि देखिए। स्थानीय सरकारमा गरिनुपर्ने नियुक्तिमा योग्यता र क्षमताभन्दा नातागोता हेर्ने जनप्रतिनिधि आउनु हुँदैन। कसैले चुनाव जित्नु तिनका आफन्तलाई जागिर दिनका लागि होइन। जनताको सेवाका लागि हो। जनताको सेवाका लागि आवश्यक जनशक्ति योग्यता र क्षमताका आधारमा नियुक्ति गर्नका लागि हो। राजनीतिमा इमान हरायो भने त्यो बेइमानी हुन्छ। निष्ठा हरायो भने त त्यो राजनीति हुनै सक्दैन। नैतिकता, जवाफदेहिता, पारदर्शिता, निष्ठा र कर्मजस्ता गुण जनप्रतिनिधिमा चाहिन्छ। चुनाव अघि एउटा आचरण र जितेपछि अर्काे रूपरंग अनि व्यवहार देखाउने पनि भेटिन सक्छन्। त्यसको पूर्वानुमान र विश्लेषण पनि जरुरी छ। जो पैसा खर्च गरेर भोट किन्न आउँछ, ठूलाठूला आश्वासन दिन्छ, त्यस्ताको नियत पक्कै सही हुँदैन। चुनावमा पैसा खर्च गर्नेले निर्वाचित भइसकेपछि भ्रष्टाचार गर्छ र अनियमितता गर्छ भन्ने अनुमान गर्न सकिन्छ। चुनाव इमान्दारी, क्षमता र प्रतिबद्धताले जित्नुपर्छ न कि धनबल र बाहुबलले। त्यस्ता उम्मेदवार नचुनौं जसले जनताभन्दा आफ्नै हित बढी गरोस्। पालिका र राज्यकै स्रोतको दुरुपयोग गरोस्। भोलि एक दिनको सदुपयोग गर्यौं भने अबको पाँच वर्ष सुशासन पाउन सकिन्छ।"
मौन रहेनन् बाबुराम,"गोरखा : सत्ता गठबन्धनको भावनाविपरीत गृह नगर पालुङटारमा एमालेसँग चुनावी तालमेल गरेका जसपाका संघीय परिषद् अध्यक्ष डा बाबुराम भट्टराईले मौन अवधिको अनुशासन सीमा पनि उल्लंघन गरेका छन्। बुधबार बिहान पालुङटार१ का बेलबास, भैंसेपानी, खुर्पाजुङ, कोलकाटे, जोर्ती चौतारामा १२ बजेसम्म चुनावी कोणसभा गर्दै हिँड्नुभएको हो, स्थानीय माओवादी कार्यकर्ता गेमलाल श्रेष्ठले भने, उहाँको अघिपछि दर्जनौं नेता, कार्यकर्ताहरू पनि थिए। भाषण पनि चलेको थियो। चुनावी कार्यक्रममा हिँडेकाले १ बजेदेखि आयोजना गरिएको मतदान केन्द्र स्तरको बैठकमा जसपाको सहभागिता ढिला भएको उनको भनाइ छ। यस अवधिमा मतदातालाई प्रभाव पार्ने, दबाब दिने वा कुनै पनि प्रकारले भोट माग्नसमेत रोक लगाएको छ। तर, उहाँहरू भने निर्धक्क साथ पालुङटारका बस्तीबस्ती पुगेर मतदातासँग भोट मागिरहनु भएको छ, कांग्रेसका एक नेताले भने। मौन अवधि सुरु भएकै दिनमा घरदैलो गरेको र चुनावी सभालाई सम्बोधन गरिरहेको तस्बिर आफैंले सामाजिक सञ्जालहरू फेसबुक र ट्वीटरमा समेत पोस्ट गरेका छन्। संघीय परिषद् अध्यक्ष भट्टराई र उनका कार्यकर्ताले निर्वाचनको आचारसंहिता उल्लंघन गरेको बारे लिखित र मौखिक उजुरी बारम्बार परिरहेको सो नगरपालिकाका निर्वाचन अधिकृत गोकर्णराज पन्तले बताए। २८ गते निर्वाचनसम्बन्धी कार्यक्रम गरेको भनेर लिखित उजुरी आएको छ, उनले भने, यसलाई हामी मुख्य निर्वाचन अधिकृतको कार्यालय र निर्वाचन आयोगमा फर्वाड गर्छौँ। जसपाविरुद्ध यस्ता उजुरी बारम्बार पर्ने गरेको उनले बताए। कहिले राति १२ बजेसम्म चुनावी कार्यक्रम गरेको भनेर उजुरी पर्ने, कहिले मतदातालाई प्रभावित पार्ने, प्रलोभनमा पार्ने गरेको भनेर पनि उजुरी आइरहेको निर्वाचन अधिकृतको कार्यालयले जनाएको छ। बारम्बार उजुरी आइरहन्छ। बारम्बार लिखित, मौखिक स्पष्टीकरण सोधिरहन्छौं। अबदेखि यस्तो गर्दैनौं भनेर प्रतिबद्धता पनि जनाइरहनुहुन्छ, उनले भने, पूर्वप्रधानमन्त्री जत्तिको मान्छेले पनि यसरी बारम्बार आचारसंहिता उल्लंघन गर्नुहुन्नथ्यो। हामी सचेत पनि गराएकै हौं। यहाँ यस्तै चलिरहेको छ। पालुङटार आफ्नो गृह पालिका भएकाले कुनै पनि हालतमा यहाँको नेतृत्व हात पार्ने योजनासहित भट्टराई विगत एक सातादेखि यहाँ सघन चुनावी कार्यक्रमका सक्रिय छन्।"
काठमाडौं महानगरपालिकाका प्रमुख पदका उम्मेदवारले कहाँबाट गर्दैछन् मतदान ?,"काठमाडौं : काठमाडौं महानगरपालिकाको प्रमुख पदको उम्मेदवारी दिएकी सिर्जना सिंहले वडा नम्बर १६ र केशव स्थापितले वडा नम्बर २८ बाट मतदान गर्ने भएका छन्। सत्ता गठबन्धनको तर्फबाट कामपाको प्रमुखका लागि उम्मेदवारी दिएकी सिंहले कामपाको वडा नम्बर १६ स्थित युवक माविबाट मतदान गर्ने बताइएको छ । नेपाल कम्युनिस्ट पार्टी (एमाले) को तर्फबाट प्रमुख पदको उम्मेदवारी दिएका स्थापितले वडा नम्बर २८ स्थित पद्यकन्या क्याम्पस केन्द्रबाट मतदान गर्ने जनाइएको छ। विवेकशील साझाबाट कामपाको प्रमुखको उम्मेदवारी दिएकी समीक्षा बास्कोटाले कामपा वडा नम्बर ३१ स्थित भ्याली भ्यु मतदान केन्द्र र स्वतन्त्रबाट प्रमुखकै उम्मेदवारी दिएका बालेन साहले वडा नम्बर ९ मा रहेको तीनकुने गैरीगाउँस्थित अन्नपूर्ण केन्द्रबाट मतदान गर्दैछन् । शुक्रबार सम्पन्न हुने स्थानीय तह निर्वाचनका लागि कामपाको लागि १५६ केन्द्र र ३६३ मतदानस्थल तोकिएको छ । त्यसैगरी गठबन्धनकै तर्फबाट उपप्रमुखको उम्मेदवारी दिएका नेकपा (एकीकृत समाजवादी) का रामेश्वर श्रेष्ठले वडा नम्बर १२ र एमालेको तर्फबाट उपप्रमुखको उम्मेदवारी दिएकी सुनिता डङ्गोलले वडा २१ बाट मतदान गर्ने भएका छन्। काठमाडौं महानगरपालिकामा तीन लाख २४२ मतदाता रहेका छन्। वडा नं १६ मा सबैभन्दा धेरै २० हजार १७५ मतदाता छन् । धेरै मतदाता हुने दोस्रोमा वडा नं ३२ हो । यस वडामा १८ हजार ९१३ जना मतदाता छन् । वडा ३१ मा १८ हजार १०७ जना मतदाता छन् । त्यसैगरी वडा नं १ सबैभन्दा कम मतदाता हुने वडा हो । यस वडामा ३ हजार ७२९ मतदाता छन् । वडा नं २३ मा चार हजार ४७७ मतदाता छन् । वडा २० मा ४ हजार ६१४ मतदाता छन् । कामपामा १५६ वटा मतदान केन्द्र तोकिएका छन् । यसमा ३६३ वटा मतदानस्थल छन् वडा ३१ सबैभन्दा धेरै मतदान केन्द्र भएको वडा हो । यसमा ११ केन्द्र छन् । यसैगरी वडा १६ मा १० केन्द्र छन् । यो वडा धेरै केन्द्र भएका वडामध्ये दोस्रोमा पर्छ । वडा ७ र ३२ मा ९९ वटा केन्द्र छन् । सबैभन्दा कम मतदान केन्द्र भएको वडा २३ नं हो । यसमा एउटा मात्र केन्द्र छ । वडा १९, २० र २४ मा २२ वटा मात्र केन्द्र छन् । यसैगरी वडा १, ५, ८, १२, १८ र २९ मा ३३ वटा मतदान केन्द्र छन् । सबैभन्दा धेरै मतदानस्थल भएको वडा १६ हो । यस वडामा २३ वटा बुथ छन् । वडा ३१ र ३२ मा २२२२ वटा मतदानस्थल छन् । धेरै मतदानस्थल भएको तेस्रो वडा १४ नंं हो । यस वडामा २१ वटा मतदानस्थल रहेको जनाइएको छ ।"
"स्वतन्त्र महिला उम्मेदवारका छोरा र पतिबाट युवक कुटिए, प्रहरीले अगाडि बढायो कारवाही","मुगु : छाँयानाथ रारा नगरपालिका१० को वडाध्यक्षमा स्वतन्त्र उम्मेदवारी दिएकी महिला उम्मेदवारका पति, छोरा र ज्वाइँबाट एक जना कुटिएका छन्। भारतबाट मतदान गर्न घर आएका युवकलाई कुटिएका हुन्। स्वतन्त्र उम्मेदवार ४३ बर्षिया नानी बुढा, उनका पति ४७ बर्षीय रामबहादुर बुढा, उनका छोरा बिनोद बुढा, पवन बुढा र छोरी ज्वाइँ हिक्मत सेजुवालले भारतबाट मतदान गर्न दुई दिन अगाडि घर पुगेका सोही वडाका २८ बर्षीय सन्तोष बुढालाई कुटपिट गरेका हुन्। पीडित बुढाले आफू बुधबार राति १० बजे दिदीलाई भेट्न भनेर घरबाट आउँदै गर्दा आफ्नै घरआँगनमा स्वतन्त्र उम्मेदवार बुढाका पति र छोराले बिनाकारण कुटपिट गरेको आरोप लगाएका छन्। बाबु र आमाले समात्ने छोरा ज्वाइँले हात भएको माउजरले टाउको र पिठयुमा आक्रमण गरेको पीडितले बताएका छन्। कुटपिटपछि घाइते भएका बुढालाई राति २ बजे उपचारका लागि जिल्ला अस्पताल ठिनीमा आफन्तले पुर्याएका थिए। माउजरले कुटपिट गरिएका बुढाको अहिले जिल्ला अस्पतालको आकस्मिक कक्षमा उपचार भइरहेको छ। उनको ढाड र शरीरको विभिन्न भागमा माउजरले पिटेका दाग देखिएको उपचारमा संलग्न डाक्टर कर्णराज भामले बताए। कुटपिटपछि पीडित बुढाले स्वतन्त्र उम्मेदवार तथा उनका पति र छोराविरुद्ध जिल्ला प्रहरी कार्यालयमा जाहेरी दिएका छन्। पीडितको घाउ जाँच गरी आवश्यक कानुनी प्रक्रिया अगाडि बढाइने जिल्ला प्रहरी कार्यालयका डीएसपी सुभाष हमालले बताए।"
"प्रधानमन्त्रीको मतदान केन्द्रमा १४ जना शेरबहादुर देउवा, गन्यापधुराभर २१ जना","काठमाडौं : स्थानीय तहको शुक्रबार हुने निर्वाचनका लागि निर्वाचन आयोगले मतदाता अन्तिम नामावली प्रकाशित गरेको छ। नामावलीमा नाम भएका मतदाताले निर्वाचनमा मतदान गर्न पाउनेछन्। मतदान गर्ने दिन नजिकिँदै गर्दा बिहीबार सञ्चारमाध्यममा प्रधानमन्त्री शेरबहादुर देउवासहित शीर्ष नेताले कहाँबाट मतदान गर्दैछन् भन्ने खबरहरु आए। आम मतदातालाई पनि देशका शीर्ष नेताले कहाँ मतदान गर्दैछन् भन्ने चासो हुने नै भयो। सूचनाका आधारमा मतदाताले आयोगको वेवसाइटमा गएर आफैं पनि हेर्न पाए। तर प्रधानमन्त्री देउवाको नामावली हेर्दा धेरै जना झुक्किए। किनकि देउवाकै नाम रहेको मतदान केन्द्रमा मात्रै शेरबहादुर देउवा नाम गरेका १४ जना मतदाता थिए। सामान्य मतदाताले वा शुभेच्छुक, कार्यकर्ता वा आम जनताले देशको प्रधानमन्त्रीको नामावली हेर्दा झुक्किने अवस्था भयो। प्रधानमन्त्रीको वास्तविक मतदाता नम्बर कति हो भन्ने छुट्याउन नसकिने अवस्था भयो। केही सञ्चारमाध्यममा अर्कै देउवाको नम्बर प्रधानमन्त्रीकोमा पर्यो। प्रधानमन्त्रीको नामावली छुट्याउन उनकी पत्नी आरजु राणा देउवाको नामले सहज भयो। त्यसैगरी प्रधानमन्त्रीका आमाबुबाको नामका आधारमा पनि छुट्याउन सकियो। आमाबुबाको नाम प्रसाद सिंहद्रोपती रहेको छ। यसआधारमा प्रधानमन्त्रीको मतदाता नामावली दर्ता नम्बर ३५५२४६१ छ। उनको नाम १३७२औं नम्बरमा छ। देउवाले गृहजिल्ला डडेल्धुराको गन्यापधुरा गाउँपालिकाबाट मतदान गर्दैछन्। मतदान गर्न प्रधानमन्त्री देउवा मंगलबारदेखि डडेलधुरामै छन्। देउवाले मतदान गर्ने गृहपालिका गन्यापधुराको वडा नम्बर १ स्थित असिग्राम मावि रुवाखोला मतदान केन्द्रको नामावलीमा मात्रै १४ जना शेरबहादुर देउवाको नाम देखियो। वडा नम्बर १ मा रहेका दुई मतदान केन्द्रमध्ये असिग्राम माविमा १४ जना शेरबहादुर देउवा मतदाता भेटिए भने सरस्वती मावि भत्काँडामा भने शेरबहादुर देउवा नाम गरेका मतदाता छैनन्। गन्यापधुराको वडा नम्बर २ को गणेश मावि वडाल मतदान केन्द्रमा पनि दुई जना शेरबहादुर देउवा नाम गरेका मतदाता नामावलीमा भेटिए। निर्वाचन आयोगले सार्वजनिक गरेको अन्तिम नामावलीमा यहाँ दुई जना प्रधानमन्त्रीसँग नाम मिल्ने मतदाता छन्। आयोगको सूचीअनुसार वडा नम्बर २ कै अर्को भुवनेश्वरी माध्यामिक विद्यालय पश्याचम्साल मतदान केन्द्रमा शेरबहादुर देउवा नाम गरेका १ जना मतदाता छन्। त्यस्तै वडा नम्बर ३ को आदित्य माध्यामिक विद्यालय नवलपुरमा शेरबहादुर देउवा नाम गरेका दुई जना मतदाता रहेका छन्। वडा नम्बर ३ कै अर्को जनता माध्यामिक विद्यालय सकालमा शेरबहादुर देउवा नाम गरेका दुई जना मतदाता रहेको आयोगले अन्तिम नामावलीले देखाएको छ। वडा नम्बर ४ को भुवनेश्वरी मावि जैसरामा र लाटामाडौं माध्यामिक विद्यालय रुमाइलमा भने शेरबहादुर देउवा नाम गरेका मतदाता छैनन्। वडा नम्बर ५ को दुर्गा प्रावि मोइ कोरायल र सीताराम माध्यामिक विद्यालयमा पनि शेरबहादर देउवा नाम गरेका मतदाता छैनन्। पाँच वडा रहेको गन्यापधुरा गाउँपालिकाका तीन वडामा शेरबहादुर देउवा नाम गरेका कूल २१ मतदाता रहेको आयोगको अन्तिम नामावलीले देखाएको छ। दुई वडामा भने प्रधानमन्त्रीसँग नाम मिल्ने मतदाता छैनन्। जिल्लाभर भने अरु पनि प्रधानमन्त्रीसँग नाम मिल्ने मतदाता हुनसक्ने जिल्ला निर्वाचन कार्यालयले जनाएको छ। प्रधानमन्त्रीसँग नाम मिलेका मतदाताहरुको उमेर समूह २१ देखि ७७ वर्ष रहेको छ। प्रधानमन्त्री देउवाको उमेर ७६ वर्ष रहेको छ। उनीभन्दा पनि एक वर्ष जेठा १३६४औं नम्बरमा रहेका ७७ वर्षीय शेरबहादुर देउवा नाम गरेका एकजना मतदाता आयोगको सूचीमा उल्लेखित छन्। प्रधानमन्त्रीकै पालिकामा तथा मतदान केन्द्रमै धेरै नाम मिल्ने मतदाता हुँदा उनका शुभेच्छुक, समर्थक तथा अन्य क्षेत्रका मानिस झुक्किएको कांग्रेसकै नेता कार्यकर्ता बताउँछन्।"
"ताप्लेजुङको खोक्लिङ घटना : हत्या गरेको एमालेको आरोप, लासको राजनीति नगर्न गठबन्धनको आग्रह","ताप्लेजुङ : मिक्वाखोला गाउँपालिका१ खोक्लिङमा बुधवार राति मृत भेटिएका बिमल कार्कीलाई पाँच दलीय गठबन्धनका कार्यकर्ताले हत्या गरेको एमाले ताप्लेजुङले आरोप लगाएको छ। पार्टीका जिल्ला अध्यक्ष भुपेन्द्र थेबेले विज्ञप्ति जारी गर्दै कार्की आफ्नो पार्टीको कार्यकर्ता भएको र पॉच दलीय गठवन्धनले हत्या गरेको आरोप लगाएका हुन्। विज्ञप्तिमा कांग्रेससहित पॉच दलीय गठवन्धनका २५२६ जनाले क्रुरतापूर्वक हत्या गरेको एमालेको आरोप छ। गठवन्धनका हतियारधारी लठैतहरुले बाटो ढुकेर, लखेटेर, घेरा हालेर, ढुङगा प्रहार गरेर घिसारेर, काटेर क्रुरतापूर्वक हत्या गरेको घटनाप्रति एमाले घोर भर्त्सना गर्दछ विज्ञप्तिमा भनिएको छ। एमालेले थिङलावुमा विजय लिम्वूलाई मरणासन्न हुनेगरी कुटपिट गरेको, सिरिजंगाका अध्यक्षका उम्मेद्धार सन्तोष चाम्लिङलाई मानसिक तनाव दिएको, फक्ताङलुङ ६ का दिलकुमार लिम्वूको घरमा तथानाम गाली गलौज गरेको दाबी गरेको छ। आफ्ना कार्यकर्तालाई अविचलित नहुन पनि थेवेले आग्रह गरेका छन्। यता ताप्लेजुङ प्रहरी प्रमुख डीएसपी कैलाश राईले युवक मृत्युको विषयमा अनुसन्धान भइरहेको बताए। बाटोभन्दा तीन सय मिटर तल शव भेटिएको छ। लडेको र मृत्यु भएको अवस्थामा देखिएको छ। अनुसन्धानको पाटोबाट हेरिरहेका छौं। पोष्टमार्टमपछि केही तथ्यहरु आउँछन, उनले भने। स्थानीय मान्छेले केही देखे जानेको हुने भएकाले जानकारीका लागि केही मान्छेहरुलाई बोलाइएको उनले बताए। प्रहरी निरीक्षक कुशाराम कार्कीकाअनुसार स्थानीयले नै केही व्याक्तिलाई सोधपुछका लागि आग्रह गरेका हुन्। केही व्यक्तिलाई स्थानीयले नै प्रहरीसामू ल्याइदिनुभयो। उहाँहरुलाई सोधपुछ गरेका हौँ, उनले भने। आरोपप्रति गठबन्धनको ध्यानार्कषण यता गठबन्धनका दलले भने घटनाको विषयलाई लिएर लाशको राजनिति नगर्न आग्रह गरेको छ। गठबन्धनका तर्फबाट कांग्रेस जिल्ला उपसभापति डिल्लीरमण बराल र माओवादी केन्द्र जिल्ला संयोजक विष्णुकुमार हाम्बाङले संयुक्त विज्ञप्ति जारी गर्दै अमर्यादित शब्दको प्रयोग गर्दै दोषारोपण गरेकोप्रति ध्यानार्कषण भएको जनाएका छन्। सत्ता गठबन्धनका लठैतजस्ता अमर्यादित शब्द संजाल प्रयोगगरि अनुसन्धानको क्रममा नै प्रारम्भ नभई दोषारोपण गरेको देख्दा सत्ता गठबन्धन पार्टीहरुको ध्यानार्कषण भएको छ र दुःख लागेको छ। न्यायलाई राजनीतिसित सौदाबाजी गर्न खोजेको देख्दा लाशको राजनीति कोही कसैले नगरौँ। बरु दोषीलाई कारबाही गर्न सहयोग गरौँ, विज्ञप्तिमा भनिएको छ। कार्की होनहार प्रजातन्त्रमा विश्वास राख्ने नव युवा भएको पनि विज्ञप्तिमा दाबी गरिएको छ। बुधबार घर जान भनी दोभान बजारबाट हिंडेका तेल्लावुङ कन्ट्रक्सनका जेसिभि मेसिनका चालक कार्की राति मृत फेला परेका थिए। उनको शव खोक्लिङको खोर्साने भन्ने स्थानमा फेला परेको थियो।"
मौन अवधिमा बोले बालेन शाह,"काठमाडौं : काठमाडौं महानगरपालिकाका स्वतन्त्र मेयर उम्मेदवार बालेन शाहले मौन अवधिमा आफूविरुद्ध दुष्प्रचार भएको भन्दै खण्डन गरेका छन्। मंगलबार राति १२ बजेदेखि लागु भएको मौन अवधिमा मौन रहेका शाहले आफूविरुद्ध दुष्प्रचार भएपछि बिहीबार फेसबुकमार्फत खण्डन गरेका हुन्। हामीले कुनै पार्टी प्रवेश गरेको वा कुनै पार्टीका उम्मेदवारलाई समर्थन गरेको जस्ता निराधार हल्लाहरु फैलाउने प्रयास भएकोमा यसलाई हदैसम्म खण्डन गर्दछौँ, उनले भनेका छन्, हामी स्वतन्त्र छौं। शाहले मौन अवधिपूर्व मतदाताहरुको 'घरदैलोमा प्रवेश' गर्ने र मतदाताहरुको नै समर्थन लिनेदिने बाहेक अरु कुनै किसिमका व्यवहारहरु नगरेको प्रष्ट्याएका छन्। निर्वाचनभन्दा अगाडिको मौन अवधिको अर्थ उम्मेदवारहरुले आफ्ना मतदातालाई भन्ने जति भनिसक्ने र मतदाताहरु स्वयंले शान्त भएर उत्तम उम्मेदवार छान्न समय लिने भएको उल्लेख गर्दै शाहले यसरी सहि उम्मेदवारलाई मतदान गर्न सकिने बताएका छन्। लोकतन्त्रको यो उत्तम तरिका भएको उनको भनाइ छ। तर, यहि समयलाई कसैको अस्तित्व, विचार, सन्देश र वास्तविकतामाथि आक्रमण गर्नमा उपयोग गर्नु गैरकानुनी र अलोकतान्त्रिक भएको र मतदाताहरुमाथिको अन्याय पनि भएको शाहले उल्लेख गरेका छन्। यो मतदाताहरुलाई भ्रममा राखेरै भए पनि जित्नै पर्ने सोचको उपज भएको उनको भनाइ छ। यस्ता हल्ला र हल्ला फैलाउने तत्वहरुप्रति सरकार, निर्वाचन आयोग र स्वयम मतदाताहरु सजग रहन शाहले अपिल गरेका छन्।"
यसरी गरौँ मतदान,"काठमाडौंः भोलि शुक्रबार देशभर एकैचरणमा स्थानीय तह सदस्य निर्वाचन हुँदैछ । शुक्रबार बिहान ७ देखि अपराह्न ५ बजेसम्म मतदानको समय तोकिएको छ । मतदाताले आफूले चाहेको उम्मेदवारलाई मतदान केन्द्रमा पुगेर मत दिन सक्नेछन् । ७५३ स्थानीय तहको प्रमुख, उपप्रमुख, अध्यक्ष, उपाध्यक्ष, वडाध्यक्ष, महिला सदस्य, दलित सदस्य र दुई वडा सदस्यलाई यही वैशाख २९ गतेसम्म १८ वर्ष उमेर पुगेका मतदाताले मतदान गर्न पाउने आयोगले जनाएको छ । गाउँपालिका र नगरपालिकामा एकएक जना अध्यक्षप्रमुख र उपाध्यक्षउपप्रमुख निर्वाचित हुनेछन् । यस्तै पालिकाका प्रत्येक वडामा पाँच सदस्यीय वडा समिति निर्वाचत हुनेछ । आयोगका अनुसार देशभर एक करोड ७७ लाख ३३ हजार ७२३ मतदाता रहेका छन् । जसमध्ये ८९ लाख ९२ हजार १० पुरुष र ८७ लाख ४१ हजार ५३० महिला छन् । त्यस्तै १८३ अन्य मतदाता रहेका छन्। एक लाख ४५ हजार ११ जनाले उम्मेदवारी दिएका छन् । जसमध्ये ८९ हजार तीन सय १३ पुरुष र ५५ हजार ६९८ महिला उम्मेदवार रहेका छन् । आयोगले १० हजार ५ सय ५६ मतदानस्थल कायम गरेको छ। २१ हजार ९५५ मतदान केन्द्र रहेका छन् । आयोगका अनुसार निर्वाचनमा ६५ हजार ८६५ जना स्वयमेवक खटिएका छन्। निर्वाचनमा ५ हजार पर्यवेक्षक खटिएको आयोगले जनाएको छ । निर्वाचनमा खटिने कर्मचारीको संख्या एक लाख ९ हजार ८८ रहेको छ । मतदान गर्ने दिन मतदाता फोटोसहितको मतदाता परिचयपत्र लिएर आफ्नो नामावली भएको मतदान केन्द्रमा जानुपर्नेछ । यदि मतदाता परिचयपत्र हराएको भएर नागरिकता लगेर पनि मतदान गर्न सकिने व्यवस्था मिलाइएको निर्वाचन आयोगले जनाएको छ । आयोगले सामाजिक सञ्जाल, रेडियो तथा टेलिभिजनमार्फत मतदानका लागि अपिल गर्दै आएको छ । यस्तै राजनीतिक दल तथा तिनका उम्मेदवारले मतदातालाई नमूना मतपत्रमार्फत बदर नहुने गरी मतदान गर्न सिकाइरहेका छन् । मतदातालाई सहज होस् भनेर निर्वाचन आयोगले सम्पूर्ण जिल्लाका नमूना मतपत्र सार्वजनिक गरिसकेको छ । मतपत्रको पहिलो कोलममा अध्यक्षप्रमुख, दोस्रोमा उपाध्यक्षउपप्रमुख, तेस्रोमा वडाध्यक्ष, चौथोमा महिला वडा सदस्य, पाँचौँमा दलित महिला वडा सदस्य र छैटौँको दुई कोलममा वडा सदस्य दुईजना उम्मेदवारको निर्वाचन चिह्न राखिएको छ । प्रत्येक मतदाताले आफूलाई मन परेका उम्मेदवारको कोठाभित्र स्वतिक छापद्वारा मतसंकेत गर्नुपर्छ । स्वस्तिक छाप र मसी प्रत्येक मतदान केन्द्रमा व्यवस्था गरिएको हुन्छ । मतदाताले अध्यक्षप्रमुख, उपाध्यक्षउपप्रमुख, वडाध्यक्ष, महिला वडा सदस्य, दलित महिला वडा सदस्य र वडा सदस्य दुईजना गरी सात जनालाई मात्र मतदान गर्न पाउँछन् । कुनै एक पदका लागि एकभन्दा बढी चिह्नमा मत संकेत गरे त्यस्तो मत बदर हुने निर्वाचन आयोगले जनाएको छ । दुईवटा चिह्नको बीचमा, कोठा बाहिर र लत्पतिने गरी छाप लगाएमा मत स्वतः बदर हुन्छ ।स्वस्तिक छापको सट्टा औँठा छाप लगाएमा, मतपत्रमा केरमेट गरेमा, कुनै चिह्न कोरेमा, मतदान अधिकृतको हस्ताक्षर नभएको मतपत्र प्रयोग गरेमा र मतपेटिका बाहिर मत खसालेमा त्यस्तो मत बदर हुने आयोगले जनाएको छ । मतदाताले मतदान केन्द्रमा राखिएको गोप्य मतदानस्थलमा गई आफूलाई मन परेको उम्मेदवारको चिह्नमा स्वस्तिक छाप लगाई, छापको मसी नलतपतिने गरी पट्याएर मतपेटिका खसाल्नुपर्छ । कसरी हुन्छ मत बदर सम्बन्धित मतदान अधिकृतको दस्तखत नभएको औँठाछाप लगाई वा आयोगद्वारा निर्धारित स्वस्तिक चिह्नबाहेक अन्य चिह्न वा छाप लगाई मतसंग गरिएको मत संकेत चिह्न नबुझिने गरी लत्पतिएको वा च्यातिएको उम्मेदवारको निर्वाचन चिह्न रहेको कोठामा मत संकेत नगरी अन्यन्त्र मत संकेत गरिएको उम्मेदवार नरहेको निर्वाचन चिह्नमा मत संकेत गरिएको कुनै पनि उम्मेदवारको निर्वाचन चिह्नमा मत सकेत नगरिएको निर्वाचित गर्नुपर्ने संख्या वा बढी उम्मेवारको निर्वाचन चिह्न भएको कोठामा छुट्टाछट्टै मतसंकेत गरिएको मत संकेत नगरी मतदान अधिकृतलाई मतपत्र फिर्ता दिएको आयोगद्वारा निर्धारित मतपत्रबाहेक अन्य मतपत्रद्वारा मतदान गरिएको मतपेटिका भन्दा बाहिर राखिएको जाली मतपत्र"
पूर्वमन्त्री पोखरेलमाथि दुर्व्यवहार,"महोत्तरी : विरामी भेट्न जाने क्रममा बर्दिवासमा पूर्वमन्त्री एवम् नेकपा माओबादी केन्द्रका नेता गिरीराजमणि पोखरेललाई दुर्व्यवहार गरिएको छ। विहीबार दिउँसोको समयमा बर्दिवास नगरपालिका ३ राजावासका एक विरामीलाई भेट गर्नका लागि जाने क्रममा बाटोमा एक समूहले पूर्वमन्त्री पोखरेललाई दुर्व्यवहार गरेको उनका स्वकीय सचिव मोहन तमाङले बताए। उनकाअनुसार पूर्वमन्त्री पोखरेल सवार रहेको वा १४ च ७९४ नम्बरको गाडीलाई मोटरसाइकल तथा गाडीमा आएका युवाहरुको समूहले दुर्व्यवहार गरेको हो। तमाङले भने, स्वतन्त्रतर्फका उम्मेदवार प्रल्हाद क्षेत्रीका समर्थकहरु बीच बाटोमा गाडी तेर्साएर बिनाकारण विवाद खडा गरिएको थियो। सोही क्रममा ती युवकहरुले पूर्वमन्त्रीलाई उच्श्रृखंल गतिविधि देखाएका थिए। विरामी वा आफन्तलाई भेट गर्न जाने क्रममा ती समूहले आमनवीय गतिविधि देखाए। ईलाका प्रहरी कार्यालय बर्दिवासबाट प्रहरी टोली घटनास्थलमा पुगेर अनुसन्धान थालेको महोत्तरीका प्रहरी उपरीक्षक कृष्णप्रसाद पंगेनीले जानकारी दिए। बर्दिवास नगरपालिका ३ राजवासका रामबहादुर थापालाई भेट गर्न जाने क्रममा सो घटना घटेको हो। फोक्सोको विरामी रहेको थापा केहीदिन अगाडी मात्र काठमाडौंबाट उपचार गरि फर्किएका थिए।"
"संविधानसभा सदस्य आले कांग्रेसबाट निलम्बित, ११ जनालाई कारवाही, १५ को राजीनामा स्वीकृत","तनहुँ : नेपाली काङ्ग्रेस तनहुँले संविधानसभा सदस्य झुलबहादुर आलेसहित दुई जनालाई निलम्बन गरेको छ। पार्टीले गठबन्धन गरेको र टिकट नपाएको भन्दै असन्तुष्टि जनाई विभिन्न मितिमा राजिनामा दिएका १५ जनाको राजिनामा स्वीकृत गरेको छ। काँग्रेस तनहुँले स्थानीय तह निर्वाचनमा जिल्लाका विभिन्न पालिकामा स्वतन्त्र उम्मेदवारी दिएकाहरुलाई सहयोग गरेको आरोपमा संविधानसभा सदस्य एवं महासमिति सदस्य आले र नेपाली काङ्ग्रेस रिसिङ गाउँ कार्य समितिका सभापति तिलबहादुर थापालाई कारवाही गरेको हो। नेपाली काङ्ग्रेस केन्द्रीय कार्यालयको वैशाख २२ गतेको प्रेस विज्ञप्ती र काङग्रेसको विधान २०१७ (संशोधन सहितको) धारा ३४ (४) (ख) र (ग) बमोजिम कसुर गरेको हुँदा निर्वाचन अवधिसम्मका लागि निलम्बन गर्ने निर्णय भएको छ। आले र थापालाई रिसिाङमा गाउँपालिकाको स्वतन्त्र अध्यक्षका उम्मेदवार श्रीराम आले र स्वतन्त्र वडा अध्यक्षका उम्मेदवार दुर्गा थापाको प्रचारप्रसारमा सहयोग गरेको आरोप लागेको छ। त्यस्तै, नेपाली काङ्ग्रेस तनहुँले विभिन्न मितिमा राजीनामा पेश गरेका १५ जनाको राजिनामा स्वीकृत गरेको छ। शुक्रबार विज्ञप्ति जारी गर्दे जिल्ला सभापति जितप्रकाश आलेले उनीहरुको राजीनामा शुक्रबारबाटै लागु हुने गरी स्वीकृत गरिएको र निजहरुको पार्टी सदस्यता खारेज गरिएको जनाएका छन्। उनकाअनुसार क्षेत्रीय प्रतिनिधि चुडामणि दाहाल, क्षेत्रीय प्रतिनिधि राजकुमार श्रेष्ठ (राकु), क्रियाशल सदस्य दीर्घ थापा, क्षेत्रीय प्रतिनिधि सूर्यभक्त अधिकारी, व्यास नगर कार्य समिति सदस्य यामबहादुर थापा, जिल्ला कार्य समिति सदस्य विश्व बास्तोला, क्रियाशील सदस्य भोजबहादुर आले, महासमिति सदस्य महेश्वर भट्टराई, क्षेत्रीय प्रतिनिधि श्रीराम आले, वडा सचिव दुर्गाबहादुर थापा, जिल्ला सदस्य भरतकृष्ण श्रेष्ठ, वडा सभापति भरतकुमार श्रेष्ठ, कृष्णबहादुर अधिकारी, वडा सहसचिव आशिष खत्री र क्षेत्रीय प्रतिनिधि केशमाया गुरुङको राजीनामा स्वीकृत भएको छ। यसैगरी पार्टीहित विपरीत गतिविधि गरेको भन्दै अनुशासन समितिले ११ जनालाई पार्टीको सदस्यताबाट निष्काशन गरेको छ। जसमा व्यास नगरपालिका वडा नम्बर २ का सदस्य दिपकराज जोशी (हालको एमाले र जोशी समुह गठबन्धबाट व्यासको मेयर पदका उम्मेदवार), भानु नगरपालिका वडा नम्बर १ का क्रियाशील सदस्य नारायण पन्थ, भानु नगरपालिका वडा नम्बर ११ का सदस्य हस्तबहादुर क्षेत्री, भानु नगर समितिका सचिव सीताराम बानियाँ, आँबुखैरेनी वडा नम्बर २ का क्षेत्रीय प्रतिनिधि कटकबहादुर थापा, आँबुखैरेनी वडा नम्बर ५ का क्षेत्रीय प्रतिनिधि पञ्चबहादुर गुरुङ, म्याग्दे गाउँपालिका वडा नम्बर १ का क्षेत्रीय प्रतिनिधि विष्णुबहादुर थापा, मुक्तिनाथ खनाल, म्याग्दे गाउँपालिका ३ का क्रियाशील सदस्य गङ्गादत्त अधिकारी, सीता अधिकारी र क्षेत्रीय प्रतिनिधि रामचन्द्र श्रेष्ठको सदस्यता निष्काशन गरिएको जनाइएको छ।"
मौन अवधिमा छोरीको पक्षमा भोट मागेको भन्दै प्रचण्डलाई आयोगले सोध्यो ८ घन्टे स्पष्टीकरण,"काठमाडौं : निर्वाचन आयोगले नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई ८ घन्टे स्पष्टीकरण सोधेको छ। मौन अवधिमा छोरीको पक्षमा भोट मागेको भन्दै आयोगले ८ घन्टाभित्र लिखित जवाफ पेश गर्न माग गरेको हो। प्रचण्डले बिहीबार बिहान ७:१५ बजे माडी नगरपालिकाको होटल प्याराडाइजमा गठबन्धनका उम्मेदवार र कार्यकर्ताहरुसहित करिब ३० जना व्यक्तिहरुसँग भेटघाट गरेको आरोप आयोगको छ। 'भरतपुर महानगरपालिका वडा नं २६ चनौली र दिव्यनगरमा कार्यकर्ता भेटघाट गरी स्थानीय तह निर्वाचनमा गठबन्धनको तर्फबाट भरतपुर महानगरपालिकामा उम्मेदवार रहनुभएका व्यक्तिको पक्षमा मत मागी आज विहान ९:४० बजे टोली, सुक्ष्म अनुगमन टोली र सुरक्षा निकायसमेतबाट प्राप्त हुन आएको छ,' आयोगको पत्रमा भनिएको छ। प्रचण्डलाई निर्वाचन आचारसंहिताको उल्लंघन भएको अवस्थामा किन कारबाही नगर्ने भन्दै स्पष्टीकरण सोधेको हो। भरतपुर महानगरपालिकामा माओवादी केन्द्रबाट प्रचण्डकी छोरी रेणु दाहाल प्रमुख पदका उम्मेदवार रहेकी छन्।"
"स्थानीय तह निर्वाचनको तयारी पूरा, ६६ जनालाई स्पष्टीकरण सोधियो",काठमाडौं : स्थानीय तह निर्वाचनको सबै तयारी पूरा भएको छ। आयोगले निर्वाचनका प्राविधिक व्यवस्थापकीय तथा प्रशासनिक सबै तयारी पूरा भएको जनाएको हो। आयोगका सहप्रवक्ता सूर्यप्रसाद अर्यालले आयोगले अहिलेसम्म निर्वाचन आचारसंहिता उल्लघंन गरेको भन्दै ६६ वटा स्पष्टीकरण सोधेको बताए। ९ जनालाई सचेत गराइएको र एक वटा ध्यानाकर्षण भएको बताए। मतदातालाई अनुचित प्रभावित गर्नेगरी अभिव्यक्ति दिएको भन्दै प्राप्त भएको उजुरीमाथि कारबाही भएको आयोगले जनाएको छ।
स्थानीय तह निर्वाचनः कुन नेताले कहाँबाट भोट हाल्दैछन् ?,"काठमाडौं : स्थानीय तह निर्वाचनमा मतदान गर्न अधिकांश नेताहरु जिल्ला पुगेका छन् । अधिकांश शीर्ष नेताहरु मत हाल्न गृह जिल्ला पुगेका हुन् । नेपाली कांग्रेसका सभापति शेरबहादुर देउवाले डडेलधुराबाट मत खसाल्दै छन् । उनी मत हाल्न डडेलधुरा पुगिसकेका छन् । उनको मतदान केन्द्र गन्यापधुरा असिग्राम माविस्थित रुवाखोलााम तोकिएको मतदान केन्द्र 'ख' हो। राष्ट्रियसभा अध्यक्ष गणेश तिमिल्सिनाले पर्वतको मोदी गाउँपालिका ७ राम्जाबाटस्थित पशुपति माध्यामिक विद्यालयबाट मतदान गर्दैछन् । सभामुख अग्निप्रसाद सापकोटाले सिन्धुपाल्चोकको चौतारा साँगाचोक गढी नगरपालिका ४ कुविन्डे सेतीदेवी पञ्चकन्या माविबाट मतदान गर्नेछन् । यस्तै, एमाले अध्यक्ष केपी शर्मा ओली भक्तपुरबाट मतदान गर्ने भएका छन् । ओलीले सूर्यविनायक नगरपालिका वडा नं २, बालकोस्थित श्री महेन्द्र शान्ति माध्यमिक विद्यालय मतदान स्थलबाट मतदान गर्ने छन् ।यसअघिको स्थानीय तह निर्वाचनमा पनि ओलीले भक्तपुरबाटै मतदान गरेका थिए । नेकपा माओवादी केन्द्रका अध्यक्ष पुष्पकमल दाहाल प्रचण्ड मतदान गर्न चितवन पुगेका छन् । उनले भरतपुर १४ स्थित शान्तिपुर माडीबाट मतदान गर्नेछन् । नेपाली कांग्रेसका उपसभापति पूर्णबहादुर खड्काले सुर्खेतको गुरुवाकोट नगरपालिका वडा नम्बर ८ को सूर्य ज्योति उच्च माध्यमिक विधालयको मतदान केन्द्रबाट मतदान गर्दैछन् । नेकपा एकीकृत समाजवादीका अध्यक्ष माधवकुमार नेपालले रौतहटको गौर नगरपालिका वडानम्बर २ मा रहेको रामजानकी कन्या मन्दिर मतदान केन्द्रबाट मतदान गर्ने छन् । नेपाली कांग्रेसका उपसभापति धनराज गुरुङले स्याङ्जाको अर्जुनचौंपारीको खाल्टेस्थिति रानीचरी आधारभूत माध्यमिक विद्यालयमा मतदान गर्नेछन् । नेपाल मजदुर किसान पार्टीका अध्यक्ष नारायणमान बिजुक्छेले भक्तपुरको विद्यार्थी निकेतन माध्यमिक विद्यालयबाट मतदान गर्ने भएका छन् । जनमोर्चाका अध्यक्ष चित्रबहादुर केसी रुपन्देहीको तिलोत्तमा नगरपालिकास्थित ९ को चार नम्बरबाट मतदान गर्ने भएका छन् ।नेपाली कांग्रेसका नेता प्रकाशमान सिंहले काठमाडौं महानगरपालिका१६ पकनाजोलस्थित नेपाल युवक मावि केन्द्रबाट मतदान गर्नेछन् । नेपाली कांग्रेसका वरिष्ठ नेता रामचन्द्र पौडेलले तनहुँबाट मतदान गर्ने भएका छन् । शुक्रबार बिहान सात बजेपछि व्यास नगरपालिका२ को सत्यवती मावि केन्द्रबाट मतदान गर्नेछन् । उनी तनहुँ १ बाट प्रतिनिधिसभा निर्वाचन लड्दै आएका छन् । नेपाली कांग्रेसका महामन्त्री गगन थापाले भोलि काठमाडौं महानगरपालिका ३० को मैतीदेवीस्थित मैतीदेवी मन्दिर मतदान केन्द्रबाट मतदान गर्दैछन् । नेपाली कांग्रेसका नेता शेखर कोइरालाले मोरङको विराटनगर महानगरपालिका ७ स्थित आदर्श माध्यमिक विद्यालयको मतदान केन्द्रमा शुक्रबार बिहान ७ बजे नै मतदान गर्ने छन् । उनी अहिले विराटनगरमै छन् । एमाले उपाध्यक्ष सुरेन्द्र पाण्डे र रामबहादुर थापा गृहजिल्ला चितवन पुगेका छन् । महिला बालबालिका तथा जेष्ठ नागरिकमन्त्री उमा रेग्मीले भरतपुर ५ मा राष्ट्रिय आधारभूत विद्यालय तोरीखेतबाट मतदान केन्द्रबाट मतदान गर्नेछिन् । एमाले उपाध्यक्ष विष्णु पौडेल र नेता घनश्याम भुसाल शुक्रबार हुने स्थानीय तह निर्वाचनका लागि गृहनगर बुटवल पुगेका छन् । एमाले महासचिव शंकर पोखरेलले दाङको तुलसीपुरबाट मतदान गर्ने छन् ।नेपाली कांग्रेसका महामन्त्री विश्वप्रकाश शर्माले झापाबाट मतदान गर्दै छन्। महामन्त्री शर्माको मतदाता नामावली मेचीनगर नगरपालिका वडा नम्बर ९ मा रहेको छ। शर्माले शुक्रबार मेचीनगरको कविशिरोमणि माध्यमिक विद्यालयको मतदान केन्द्रबाट मतदान गर्दैछन् ।"
"प्रचण्डलाई नरोकेको भन्दै चितवनका सीडीओ, एसपी र प्रदेश डीआईजीलाई स्पष्टीकरण","काठमाडौं : निर्वाचन आयोगले चितवनका प्रमुख जिल्ला अधिकारी, प्रहरी प्रमुख र बागमती प्रदेश प्रहरी प्रमुखलाई स्पष्टीकरण सोधेको छ। नेकपा माओवादी केन्द्रका अध्यक्ष पुष्पकमल दाहाल प्रचण्डलाई मौन अवधिमा चुनाव प्रचार गर्न दिएको, माथिल्लो निकायमा जानकारी नगराएर साथ दिएको भन्दै प्रमुख जिल्ला अधिकारी अस्मान तामाङ, प्रहरी प्रमुख एसपी नवराज अधिकारी र प्रदेश प्रहरी प्रमुख डीआईजी पुजा सिंहलाई ८ घण्टे स्पष्टीकरण सोधेको हो। आयोगले विशेष अनुगमन टोली, सुक्ष्म अनुगमन टोली र सुरक्षा निकायसमेतबाट प्रचण्ड बुधबार राति २ बजे भरतपुर पुगेर बिहीबार विहान ०७:१५ बजे माडी नगरपालिका ५ मा रहेको होटल प्याराडाइजमा गठबन्धनका उम्मेदवार र कार्यकर्ताहरुसहित करिब ३० जना व्यक्तिहरुसँग भेटघाट गरेको भेटिएको उल्लेख गरेको छ। त्यसैगरी भरतपुर महानगरपालिका २६ चनौली र दिव्यनगरमा कार्यकर्ता भेटघाट गरी स्थानीय तह निर्वाचनमा गठबन्धनको तर्फबाट भरतपुरका उम्मेदवारको पक्षमा मत मागेको र विहान ०९:४० बजे भरतपुर महानगरपालिकाका मेयरका उम्मेदवारको निवासमा फर्केको देखिएको भन्दै आयोगले किन नरोकेको भनेर सीडीओसहित सुरक्षा अधिकारीसँग जवाफ मागेको हो। सीडींओ र एसपी जिल्ला आचारसंहिता अनुगमन समितिको पदेन सदस्य रहने र निर्वाचन आचारसंहिता तथा मौन अवधि लागू भइसकेको अवस्थामा निर्वाचन प्रचारप्रसारजस्ता गतिविधि गर्न नदिने जिम्मेवारी हुँदाहुँदै प्रचण्डका गतिविधि रोक्न किन आदेश नदिएको भनेर सोधेको छ। प्रमुख जिल्ला अधिकारीलाई आयोगले सोधेको छ, तपाईलाई प्रचण्ड भरतपुर आएको र मौन अवधिमा निर्वाचन प्रचारप्रसारमा संलग्न भएको जानकारी छ, छैन? प्रचण्ड भरतपुर पुग्दा तपाईले वहाँसँग भेट गरी वहाँको कार्यक्रमबारे जानकारी लिनु भयो, भएन? जिल्लामा प्रहरी स्कर्टिङ्ग लगायतको सुरक्षा उपलब्ध गराउन तहाँबाट आदेश थियो, थिएन? प्रचण्डबाट भरतपुर महानगरका उम्मेदवारको प्रचारप्रसार गर्ने गतिविधि भइरहँदा उक्त गतिविधि रोक्न तपाईंले किन आदेश दिनु भएन? निर्वाचन आचारसंहिता कार्यान्वयनको निम्ति गठित जिल्ला आचारसंहिता अनुगमन समितिको सदस्य भै जिम्मेवारी तोकिए पनि आचारसंहिता उल्लङ्घन हुने कार्य भइरहँदा आवश्यक कारवाही नगरी मौन बस्दा निर्वाचनको स्वच्छता र निष्पक्षतामा गम्भीर प्रश्न उठेकोले तपाईलाई किन कारवाही हुनु नपर्ने हो? भनि आयोगले आठ घण्टाभित्र स्पष्ट जवाफ पेश गर्न भनेको छ। त्यसैगरी आयोगले एसपी अधिकारीलाई सोधेको छ, तपाईंलाई प्रचण्ड भरतपुर आएको र मौन अवधिमा निर्वाचन प्रचारप्रसारमा संलग्न भएको जानकारी छ, छैन? प्रचण्डलाई जिल्लामा प्रहरी स्कर्टिङ्ग लगायतको सुरक्षा उपलब्ध गराउने कार्यमा तपाईको संलग्नता थियो, थिएन? प्रचण्डबाट भरतपुर महानगरका उम्मेदवारको प्रचारप्रसार गर्ने गतिविधि भइरहँदा उक्त गतिविधि भइरहेकोबारे तपाईंको तालुक अड्डामा जानकारी गराउनु भयो, भएन? मौन अवधिमा प्रचण्डबाट निर्वाचन प्रचारप्रसार भइरहँदा तपाईंले उक्त गतिविधि किन रोक्नु भएन? मौन अवधिमा प्रचण्डबाट निर्वाचन प्रचारप्रसार भइरहेकोबारे चितवन जिल्लाका मुख्य निर्वाचन अधिकृतलाई जानकारी गराउनु भयो, भएन? जिल्ला आचारसंहिता अनुगमन समितिको सदस्यका रुपमा आफ्नै उपस्थितिमा आचारसंहिता उल्लंघन हुने कार्य भइरहँदा आवश्यक कारवाही नगरी मौन बस्दा निर्वाचनको स्वच्छता र निष्पक्षतामा गम्भीर प्रश्न उठेकोले निर्वाचन आयोग ऐन, २०७३ को दफा २३ को उपदफा (२) र उपदफा (३) तथा ऐनको दफा ४४ बमोजिम किन कारवाही हुनु नपर्ने हो? भनि ८ घण्टाभित्र स्पष्ट जवाफ पेश गर्न भनेको छ। डीआईजी सिंहलाई भने आयोगले एसपी अधिकारीसँगै गएर प्रचण्डलाई भेटेको जानकारी प्राप्त भएको भन्दै एसपी अधिकारी नै प्रत्यक्ष सुरक्षामा खटिएको र मौन अवधिमा निर्वाचन आचारसंहितामा तदारुकता नदेखाइ आचारसंहिता उल्लंघन भएको देखिएको उल्लेख गरेको छ। सोधेको छ, प्रचण्ड गएराति भरतपुर आइपुगेपश्चात तपाईंले निजसँग भेट गर्नु भयो, भएन? दाहालका राजनीतिक कार्यक्रमबारे तपाईलाई जानकारी थियो, थिएन? आयोगले आफैले आचारसंहिताको तदारुकतापूर्वक कार्यान्वयन हुनुपर्नेमा सिहंले आचारंहिताको उल्लंघन भइरहँदा सो रोक्न आवश्यक कार्यसमेत नगरेकाले निर्वाचनको स्वच्छता र निष्पक्षतामा गम्भीर प्रश्न उठेको उल्लेख गर्दै सोधेको छ, तपाईंलाई निर्वाचन आयोग ऐन, २०७३ को दफा २३ को उपदफा (२) र उपदफा (३) तथा ऐनको दफा ४४ बमोजिम किन कारवाही हुनु नपर्ने हो? आयोगले पत्र प्राप्त भएको समयले आठ घण्टाभित्र स्पष्ट जवाफ पेश गर्न सिंहलाई भनेको छ। यसअघि आयोगले माओवादी अध्यक्ष प्रचण्डलाई आजै ८ घण्टे स्पष्टीकरण सोधेको थियो।"
निर्वाचनको वातावरण शान्तिपूर्ण बनाउन गृहको अनुरोध,"काठमाडौं : गृह मन्त्रालयले भोलि शुक्रबार हुन लागेको स्थानीय तह सदस्य निर्वाचनलाई शान्तिपूर्ण वातावरणमा सम्पन्न गर्न आवश्यक सहयोग तथा सहजीकरणका लागि सम्पूर्ण राजनीतिक दल तथा सरोकारवाला पक्षसँग आग्रह गरेको छ। मन्त्रालयले बिहीबार विज्ञप्ति जारी गरी कसैको डर, धाक, धम्की तथा प्रलोभनमा नपरी मतदानमा सरिक भई आफ्नो मताधिकारको प्रयोग गर्न मतदातालाई अनुरोध पनि गरेको छ। यसका बाबजुद कहीँ कतैबाट डर, त्रास, धम्की आएमा तथा असुरक्षा महसुस भएमा नजिकको स्थानीय प्रहरी एकाइ, प्रहरीको नम्बर १००, प्रजिअ वा प्रहरी प्रमुखलाई सम्पर्क गर्न सम्बन्धित सबैमा अनुरोध छ, मन्त्रालयका प्रवक्ता फणिन्द्रमणि पोखरेलद्वारा जारी विज्ञप्तिमा जनाइएको छ। निर्वाचन स्वतन्त्र, निष्पक्ष, शान्तिपूर्ण र भयरहित वातावरणमा सम्पन्न गर्न १० हजार ७५६ वटै मतदानस्थलमा कर्मचारी सुरक्षाकर्मी खटनपटन तथा निर्वाचन सामग्री ढुवानी कार्य सम्पन्न भइसकेको पनि मन्त्रालयले सबैमा जानकरी दिएको छ। मन्त्रालयले स्थानीय तहको निर्वाचनलाई स्वच्छ, निष्पक्ष, भयरहित र विश्वसनीय वातावरणमा सम्पन्न गर्न नेपाली सेना, नेपाल प्रहरी, सशस्त्र प्रहरी बल, राष्ट्रिय अनुसन्धान विभागका सुरक्षाकर्मी समन्वयात्मकरूपमा परिचालन गरी सबै मतदानस्थलमा भरपर्दो सुरक्षा व्यावस्था मिलाइएको जनाएको छ। गृहमन्त्रीको अपिल यसैबीच गृहमन्त्री बालकृष्ण खाणले आम नेपालीहरुलाई निर्भयतापूर्वक विवेकसम्मतरूपले आफ्नो टोल, गाउँ र नगर विकासका लागि सक्षम प्रतिनिधि छनोटका लागि आफ्नो अमूल्य अभिमत प्रदान गर्न मतदातामा अनुरोध गरेका छन्। शुक्रबारै एक अपिल जारी गर्दै गृहमन्त्री खाणले सङ्घीय लोकतान्त्रिक गणतन्त्रलाई जनताको पक्षमा मजबुत पार्न, विधिको शासनलाई सुदृढ गरी निर्वाचनको माध्यमबाट जनतालाई सशक्त बनाउन र जनस्तरसम्म शान्ति, स्थिरता, समृद्धि र सुशासन कायम गरी विकासको प्रतिफल जनताको घर आँगनसम्म पुर्याउनका लागि निर्वाचनमा सक्रियतापूर्वक सहभागी हुन मतदाताहरुमा आग्रह गरेका हुन्।। यहाँको अभिमतले देश र देशवासीको समृद्धिमा सहयोग पुर्याउने छ भन्ने विश्वास लिएको छु, गृहमन्त्री खाणद्वारा जारी अपिलमा भनिएको छ। संविधान निर्माणपश्चात दोस्रो पटक यही वैशाख ३० गते शुक्रबार मुलुकभर एकै चरणमा हुन लागेको स्थानीय तह निर्वाचन सुरक्षा व्यवस्थासम्बन्धी र निर्वाचन आयोगले निर्वाचनसम्बन्धी सम्पूर्ण तयारी पूरा गरिसकेको जनाउँदै उनले सरकार स्वच्छ, निष्पक्ष, धाँधलीरहित र शान्तिपूर्ण वातावरणमा निर्वाचन सम्पन्न गर्न प्रतिबद्ध रहेको उल्लेख गरेका छन्।"
"कैलालीमा एमालेका उम्मेदवारको घरमै पसेर खुकुरी प्रहार, पाँचजना घाइते","धनगढी : कैलालीको गोदावरी नगरपालिका ६ मा नेकपा एमालेबाट वडाध्यक्षका उम्मेदवार जग्गु चौधरीको घरमै पसेर नेपाली कांग्रेसका कार्यकर्ताहरुले खुकुरी प्रहार गरेका छन् । खुकुरी प्रहारबाट वडाध्यक्ष जग्गु चौधरीकी छोरी २३ वर्षीया लक्ष्मी चौधरी, भाइ विन्तीराम चौधरी, भाइ बुहारी बसन्ती चौधरी, भतिजा रविन चौधरी र दिपक कठायत घाइते भएका छन् । बुधबार राति गोदावरी नगरपालिकाको वडा नम्बर ६ बडेहा भन्ने स्थानमा नेकपा एमालेका उम्मेदवार जग्गु चौधरीको घरमै पसेर यस्तो घटना भएको हो । खुकुरी प्रहारबाट उम्मेदवारका भाइ विन्तीराम चौधरी सबैभन्दा बढी घाइते भएका छन् । उनको पाखुरामा खुकुरीको गहिरो चोट लागेको छ । उनलाई उपचारका लाग अत्तरियामा रहेको पदमा अस्पतालमा भर्ना गरिएको छ । घाउ गहिरो भएकाले उनको शल्यक्रिया गरिएको पदमा अस्पतालका डाक्टर नरबहादुर यस्तै, उम्मेदारका भतिजा रविन चौधरीको पनि कान्छी औंला काटिएको छ । 'हामीहरु खाना खाएर सुत्ने तयारीमा थियौं, नेपाली कांग्रेसका युवाहरु प्रकाश ओली, विनोद शाहसहितका १४१५ जना टोली आयो, उनीहरु मदिरा पिएर लठ्ठिएका थिए। एकाएक घरभित्र पसे, जग्गु चौधर कता छ भनेर सोधे, हामीले उनलाई अँध्यारोमा लुकाइ दियौं, अनी मलाई पहिला लठ्ठीले हान्यो, मैले लठ्ठी खोसे, त्यसपछि खुकुरीले घाँटीमा हान्न खोजेका थिए, मैले हातले छेकेपछि हात काटियो,' पदमा अस्पतालमा उपचारत विन्तीराम चौधरीले भने । उनले आफूहरुको जित पक्का भएपछि, कांग्रेसका कायकर्ताहरु आत्तिएर आक्रमणमा उत्रिएको बताए । उम्मेदवार जग्गु चौधरीको छोरीको पिठ्युमा चोट लागेको छ । मलाई भित्रबाट तानेर बाहिर आँगनमा ल्याए, खुकुरीले हान्न खोजेका थिए, म भागेँ, अनी खुकरीको उल्टो भागले हाने। पिठ्युँमा चोट लाग्यो,' लक्ष्मीले भनिन् । कांग्रेसका कार्यकर्ताले खुकुरी प्रहार गरेपछि पीडितको घर पुगेका ईञ्चार्ज लेखराज भट्ट। तस्बिर : अन्नपू्ण बडेहा गाउँमा थारु समुदायको ठूलो बस्ती छ । उनीहरुले घर आँगनमा खाना खाएर बसिरहेको थाहा पाएपछि, कांग्रेसका कायकर्ताको टोली त्यहाँ गएको जनाइएको छ । घरमै पसेर आक्रमण गर्दा पनि प्रहरीले सहयोग नगरेको पीडितले बतााए । प्रहरीलाई खबर गर्यौं, पाँच मिनेटको समयमा पुग्नुपर्ने प्रहरी एक घण्टा ढिलो आयो, अहिले प्रहरी सत्ता पक्षको पक्षपोषण गरिरहेको छ,' घाइते विन्तीरामले भने । उम्मेदवारको घरमै पसेर खुकुरी प्रहार गरेपछि नेकपा एमालेका केन्द्रीय सचिव एवम सुदूरपश्चिम इञ्चार्ज लेखराज भट्ट, पोलिटब्यूरो सदस्य तथा कैलाली ईञ्चार्ज नारदमुनी राना, प्रदेश सचिव धर्मराज पाठक, मेयरका उम्मेदवार गोकर्ण भट्टसहितको टोलीले घाइतेलाई अस्पतालमै पुगेर भेटेका छन् । उनीहरु घाइतेको घर पनि गएका छन् । प्रदेश ईञ्चार्ज भट्टले अहिले एमालेप्रति जनताको आकर्षण देखेर सत्तापक्ष अत्तालिएर आक्रमणमै उत्रिरहेको बताए । सत्ता पक्षले प्रहरी र प्रशासनलाई आफ्नो अनुकूल चलाइ रहेको छ, यस्तै गरियो भने चुनावको निष्पक्षतामा पनि प्रश्न चिन्ह उठ्छ,' उने भने । मंगलबार राति कैलालीकै घोडाघोडी नगरपालिकामा एमालेको तर्फबाट मेयर पदका उम्मेदवार ममताप्रसाद चौधरीको पनि कांग्रेस कार्यकर्ताले घर घेरेका थिए भने बाजुरामा पनि एमालेका कार्यकर्तामाथि आक्रमण भएको नेता भट्टले बताए । आक्रमण गर्नेहरुलाई प्रहरीले अहिलेसम्म पनि पक्राउ भने गरेको छैन । इलाका प्रहरी कार्यालय अत्तरियाका प्रहरी प्रमुख डीएसपी रविन्द्रराज पाण्डेले केही नामहरु पीडितले दिएको र उनीहरुको खोजी भइरहेको बताए । उता त्यही वडामा कांग्रेसको तर्फबाट वडा अध्यक्षका उम्मेदवार जयराज फुलाराले भने त्यहाँ राति भोजभतेर भइरहेको देखेपछि रोक्न खोज्दा झडप भएको बताए । उनले, आक्रमण गर्ने ब्यक्तिहरु आफ्नो वडाका समेत नरहेको बताए ।"
निर्वाचनमा स्वास्थ्यकर्मी परिचालन हुँदा स्वास्थ्य सेवा प्रभावित,"काठमाडौंः स्थानीय तहको निर्वाचनमा स्वास्थ्यकर्मीहरु खटिदा केहि जिल्लामा स्वास्थ्य सेवा प्रभावित भएको छ । स्वास्थ्य सेवाजस्तो अति संवेदनशील क्षेत्रका स्वास्थ्यकर्मी परिचालन हुँदा केहि जिल्लामा स्वास्थ्य सेवा नै ठप्प भएको छ । राष्ट्रिय मानव अधिकार आयोगले अब आउने निर्वाचनमा स्वास्थ्य सेवामा कार्यरत कर्मचारीलाई नखटाउन आग्रह गरेको छ । आयोगका कामु सदस्य सचिव मुरारी खरेलले भने,' कतिपय जिल्लामा स्वास्थ्य सेवाका कर्मचारीहरु पनि निर्वाचनमा खटिएको देखियो । सिन्धुलीलगायतका जिल्लामा त स्वास्थ्य सेवा बन्द हुने सूचना नै टाँस भएको देखियो । ल्यावहरु बन्द भएको पाइयो । स्वास्थ्य सेवा नपाउने अवस्था रहेको पनि अनुगमनबाट पायौं । भोलिका दिनमा स्वास्थ्य सेवामा लागेका कर्मचारीलाई खटाउनु हुँदैन भन्ने पनि आयोगको एक खालको निष्कर्ष रहेको छ ।' हुम्ला जिल्लाका अस्पतालका ल्यावका कर्मचारी समेत निर्वाचनमा खटिएको पाइएको छ ।"
पार्टीको निर्णय विपरित चुनावमा लागेपछि चितवनमा कांग्रेसका पाँचजना निलम्बन,"चितवन : नेपाली कांग्रेसले पार्टीको नीति विपरित निर्वाचन गतिविधिमा संलग्न रहेको भन्दै चितवनका पाँचजनालाई निलम्बन गरेको छ। पार्टीको निर्देशन एवं पाँच दलीय गठबन्धनका उम्मेदवारविरुद्ध सक्रिय रहेको भन्दै पूर्वसांसद भिमबहादुर श्रेष्ठलगायत ५ जनालाई निलम्बन गरेको हो । निलम्बन हुनेमा नेपाल तरुण दल चितवनका पूर्वअध्यक्ष शम्भु अर्याल , पूर्वसचिव आनन्द राउत , पार्टीका क्षेत्रीय प्रतिनिधि सूर्य बस्नेत र डाक्टर केशब पौडेललाई पार्टीको केन्द्रीय कार्यालयले निलम्बन गरेको हो । विधान विपरित कारबाही गरेको पत्र जिल्ला समिति कार्यालयमा आएको जिल्ला सभापति राजेश्वर खनालले बताए ।"
"मुस्लिम आयोगका अध्यक्ष अन्सारी पक्राउ, प्रहरी भन्छ'पैंसा बाँडेको कुरा गलत हो,उहाँलाई सुरक्षा दिएका हौं'","जनकपुर : जनकपुरधामबाट मुस्लिम आयोगका अध्यक्ष समिम मियाँ अन्सारी पक्राउ परेका छन् । जनकपुरधामको बसपार्कस्थित होटल सीताशरणमा पैसा वितरण गर्दै गरेको आरोपमा अन्सारी पक्राउ परेका हुन्। पक्राउ परेका अन्सारीलाई प्रहरीले जिल्ला प्रहरी कार्यालय धनुषाको कार्यक्षमा राखिएको छ । जिल्ला प्रहरी कार्यालय धनुषाबाट खटिएको टोलीले अध्यक्ष अन्सारीले मौन अवधिको समयमा पैंसा बाडिरहेको भन्ने सूचनाको आधारमा उनलाई जनकपुरधामको सीताशरण होटलको ३०५ नम्बर कोठाबाट पक्राउ गरेको हो । यता जिल्ला प्रहरी कार्यालय धनुषाका प्रहरी नायब उपरीक्षक प्रदीप क्षेत्रीले अध्यक्ष अन्सारीलाई पक्राउ नगरिएको दाबी गरेका छन् । 'यो एकदम गलत समाचार हो , उहाँ जनकपुर भ्रमणको क्रममा होटल सीताशरणमा बस्नु भएको थियो, उहाँलाई बिना कारण नेकपा एमालेका नेता कार्यकर्ताहरुले घेरेपछि हामीले उहाँलाई सकुशल एयरपोर्टसम्म छोडनका लागि सुरक्षा दिएका हौं। डीएसपी क्षेत्रीले भने, 'पैंसा भेटेको कुरा गलत छ, त्यस्तो केही भएको छैन् ।' यता प्रहरी उपरीक्षक वसन्त रजौरेले संवैधानिक आयोगको अध्यक्षलाई चेकजाँच गर्ने अधिकार नरहेको र सुरक्षालाई ध्यानमा राखेर विमानस्थलसम्म प्रहरीको गाडीमा पुर्याएको बताए ।"
रसुवामा निर्वाचनका लागि ८ सय सुरक्षाकर्मी परिचालन,"रसुवा : भोलि हुने स्थानीय तहको निर्वाचनका लागि जिल्लामा ८ सय सुरक्षाकर्मी परिचालन गरिएको छ । जिल्लामा यसपटक ८ सय १ जना सुरक्षाकर्मी खटिएका छन् । निर्वाचन सुरक्षाका लागि नेपाल प्रहरी, शसस्त्र प्रहरी र म्यादी प्रहरी खटिएका प्रमुख जिल्ला अधिकारी नवराज जैसीले बताए । जिल्लामा २ सय ९४ जना नेपाल प्रहरी, २ सय ८८ जना म्यादी प्रहरी र २ सय १९ जना शसस्त्र प्रहरी परिचालन गरिएको उनको भनाइ छ । सबै सुरक्षाकर्मीले मतदान केन्द्रको सुरक्षा गर्ने, गस्ती गर्ने लगायतका काम गर्ने छन् । जिल्लामा निर्वाचनको लागि २ सय ५५ कर्मचारी खटिएका छन् । यस्तै, ३४ वटा मतदानस्थल र ५१ वटा मतदान केन्द्र रहेको छ । जिल्लामा ३८ हजार ५ सय ४५ मतदाता रहेका छन् ।"
"भारतीय प्रधानमन्त्री मोदीको लुम्बिनी भ्रमण तालिका सार्वजनिक, छिमेकी पहिलो नीतिमा जोड","काठमाडौं : सरकारले भारतीय प्रधानमन्त्री नरेन्द्र मोदीको लुम्बिनी भ्रमण तालिका सार्वजनिक गरेको छ। परराष्ट्र मन्त्रालयले बिहीबार विज्ञप्तिमार्फत मोदीको एक दिने लुम्बिनी भ्रमणको तालिका सार्वजनिक गरेको हो। प्रधानमन्त्री शेरबहादुर देउवाको निमन्त्रणामा मोदी जेठ २ गते बुद्ध जयन्तीका अवसरमा नेपालको औपचारिक भ्रमणमा आउन लागेको मन्त्रालयले जनाएको छ। लुम्बिनी आइसकेपछि मोदीले नेपालका प्रधानमन्त्री देउवासँग मायादेवी मन्दिरमा प्रार्थनामा भाग लिने, लुम्बिनीको विहार क्षेत्रमा बौद्ध संस्कृति र सम्पदा केन्द्रको निर्माणको लागि शिलान्यास गर्ने र पाँच हजार क्षमताको अन्तर्राष्ट्रिय सभाहलमा हुने बुद्धजयन्ती विशेष समारोहलाई सम्बोधन गर्ने कार्यक्रम रहेको छ। भ्रमणका क्रममा मोदीसँग परराष्ट्रमन्त्री डा नारायण खड़काले शिष्टाचार भेट गर्नेछन्। भ्रमणका क्रममा लुम्बिनीमै दुबै प्रधानमन्त्रीबीच नेपालभारत सहयोग र आपसी हितका विषयमा द्विपक्षीय वार्ता र विचार आदानप्रदान हुने मन्त्रालयले जनाएको छ। प्रधानमन्त्री देउवाले भारतीय समकक्षीसहित भ्रमण प्रतिनिधिमण्डलको सम्मानमा दिवाभोजको आयोजना गर्नेछन्। भारतीय प्रधानमन्त्री मोदीको भ्रमणले दुई देशबीच द्विपक्षीय सम्बन्ध र सदियौ पुरानो सामाजिकसांस्कृतिक बन्धनहरुलाई अझै मजबुत बनाउन योगदान गर्ने विश्वास परराष्ट्र मन्त्रालयले लिएको छ। भारतका प्रधानमन्त्रीको रुपमा मोदीको यो पाँचौं नेपाल भ्रमण हो। यसअघि अन्तिमपटक मोदी सन् २०१८ मा नेपाल आएका थिए। भारतीय विदेश मन्त्रालयले पनि बिहीबार विज्ञप्ति जारी गरेर मोदीको लुम्बिनी भ्रमणबारे जानकारी गराएको छ। विदेश मन्त्रालयका प्रवक्ता अरबिन्द बागचीले जारी गरेको विज्ञप्तिमा लुम्बिनी विकास कोषले आयोजना गरेको बुद्धजयन्ती कार्यक्रमलाई प्रधानमन्त्री मोदीले सम्बोधन गर्ने कार्यक्रम रहेको जानकारी दिइएको छ। प्रधानमन्त्री मोदीको भ्रमणले भारतको छिमेकी पहिलो नीतिलाई अगाडि बढाउने तथा भारत र नेपालबीच नियमित उच्चस्तरीय आदानप्रदानको परम्परालाई निरन्तरता दिएको विज्ञप्तिमा भनिएकफो छ। यसले दुवै देशका जनताको साझा सभ्यताको विरासतलाई जोड दिन्छ, भारतले भनेको छ।"
सभामुख सापकोटाले सिन्धुपाल्चोक र राष्ट्रियसभा अध्यक्ष तिमिल्सिनाले पर्वतमा मतदान गर्ने,काठमाडौं : स्थानीय तहको शुक्रबार हुने निर्वाचनमा प्रतिनिधिसभा सभामुख र राष्ट्रियसभा अध्यक्षले गृहजिल्लाबाट मतदान गर्ने भएका छन्। सभामुख सापकोटाले सिन्धुपाल्चोकको चौतारा साँगाचोकगढी नगरपालिका ४ कुविण्डेस्थित सेतीदेवी पञ्चकन्या माध्यमिक विद्यालयमा रहेको केन्द्रबाट मतदान गर्ने उनका प्रेस सल्लाहकार श्रीधर न्यौपानेले जानकारी दिए। त्यसैगरी राष्ट्रियसभा अध्यक्ष गणेशप्रसाद तिमिल्सिनाले पर्वतको राम्जा मतदान केन्द्रबाट मतदान गर्ने भएका छन्। तिमिल्सिनाले गृहजिल्ला पर्वतको मोदी गाउँपालिका७ राम्जास्थित पशुपति माध्यमिक विद्यालयमा रहेको केन्द्रबाट मतदान गर्ने उनका प्रेस विज्ञ अशोक पौडेलले जानकारी दिए।
स्थानीय तह निर्वाचन : कोको उम्मेदवारको मृत्यु भयो ?,"काठमाडौं : निर्वाचन आयोगले निर्वाचन कार्यक्रम सञ्चालन गरेपछि ९ जना उम्मेदवारको मृत्यु भएको जनाएको छ। आयोगले शुक्रबार हुने स्थानीय तह निर्वाचनका लागि मनोनयन दर्ता गरेका ९ स्थानीय तहका उम्मेदवारको मृत्यु भएको जनाएको छ। उम्मेदवारको मृत्यु भएपछि आयोगले उक्त स्थानीय तहमा कार्यतालिका संशोधन गरेको थियो। निर्वाचन आयोगका अनुसार कपिलवस्तुको महाराजगंज नगरपालिकामा नेपाली कांग्रेसबाट उपमेयर पदमा उम्मेदवारी दिएकी शुभावती कुर्मी, दाङको तुलसीपुर नगरपालिका१७ मा एमालेबाट उम्मेदवार बनेका वडा अध्यक्षका उम्मेदवार लभरु चौधरीसहित ९ जनाको मृत्यु भएको हो। यी हुन् उम्मेदवार मनोनयन दर्ता भएपछि मृत्यु हुने व्यक्तिहरु"
रसुवाका मतदानस्थलमा मोबाइल तथा क्यामेरा लैजान नपाइने,"रसुवा : भोलि हुने स्थानीय तहको निर्वाचनमा मतदान गर्न जाने मतदाताले मोबाइल तथा क्यामेरा लैजान नपाउने भएका छन् । निर्वाचनलाई स्वच्छ, निष्पक्ष, भयरहित तरिकाले सम्पन्न गर्न उक्त व्यवस्था गरिएको हो । जिल्ला प्रशासन कार्यालय रसुवाले बिहीबार एक सूचना जारी सूचनामा भनिएको छ, 'निर्वाचन आचार संहिता २०७८ को दफा १८ (क) बमोजिम मतदानस्थल तथा केन्द्रमा कानुनले निषेध गरेका प्रज्वलनशील ठोस वा तरल पदार्थ, मोबाइल, क्यामेरा साथमा लिएर जान नहुने व्यवस्था भएकाले समस्त रसुवावासी मतदाता तथा सरोकारवालाहरूले सो बमोजिम गर्नुगराउनु हुन हार्दिक अनुरोध छ । जिल्लामा यसपटक ३४ वटा मतदानस्थल निर्धारण गरिएको छ । यी स्थलमा ५१ वटा मतदान केन्द्र निर्धारण गरिएको जिल्ला निर्वाचन कार्यालय रसुवाले जनाएको छ । कार्यालयका अनुसार जिल्लाको उत्तरगया गाउँपालिकामा ६ वटा मतदान स्थल र ११ वटा मतदान केन्द्र, कालिका गाउँपालिकामा ६ वटा मतदान स्थल र ११ वटा मतदान केन्द्र, गोसाइँकुण्ड गाउँपालिकामा ८ वटा मतदान स्थल र ९ वटा मतदान केन्द्र तोकिएको छ । यस्तै, नौकुण्ड गाउँपालिकामा ८ वटा मतदान स्थल र १४ वटा मतदान केन्द्र तथा आमाछोदिङ्मो गाउँपालिकामा ६ वटा मतदान स्थल र ५ वटा मतदान केन्द्र तोकिएको छ । जिल्लामा ३८ हजार ५ सय ४५ मतदाता रहेका छन् । जसमा १९ हजार ६ सय ८९ पुरुष र १८ हजार ८ सय ८५ महिला रहेका छन् ।"
भरतपुरको मतगणना अन्तर्राष्ट्रिय प्रदर्शनी केन्द्रमा,"भरतपुर : शुक्रबार हुने स्थानीय तहको निर्वाचनमा भरतपुर महानगरपालिकाको मतगणना अन्तर्राष्ट्रिय औद्योगिक प्रदर्शनी केन्द्रमा गरिने भएको छ। मतगणनाको तयारीको काम भइरहेको मुख्य निर्वाचन अधिकृतको कार्यालयले जनाएको छ। कार्यालयका सूचना अधिकारी पुरुषोत्तम पौडेलका अनुसार केन्द्रको सी ब्लकमा मतगणना गर्ने तयारी गरिएको हो। सो ब्लकमा सिसिटिभि जडानको काम सकिएको छ भने तार जाली लगाउने काम भइरहेको जनाइएको छ। सात समुहमा मतगणना गर्न सकिने गरी तयारी थालिएको पौडेलले जानकारी दिए। 'आयोगले ५ गतेसम्म गणनाको काम सक्न निर्देशन दिएको छ, सोही अनुसार तयारी गरेका छौ', उनले भने। तर, महानगरमा खस्ने मतको अनुपातमा आयोगले तोकेको मितिभन्दा दुई दिन ढिला हुन सक्ने कार्यालयले अनुमान गरेको छ। विगतको स्थानीय तहको निर्वाचनमा मतगणनाको क्रम भएको घटना दोहोरिन नदिन तीन तहको सुरक्षाकर्मी परिचालनका साथै पर्याप्त कर्मचारी खटाइने प्रमुख जिल्ला अधिकारी अस्मान तामाङ्गले बताए। रासस"
मतदान गर्न राजनीतिक दलका शीर्ष नेता चितवनमा,"चितवन : भोलि हुने स्थानीय तह सदस्य निर्वाचनमा भोट हाल्न राजनीतिक दलका शीर्ष नेताहरु गृह जिल्ला चितवन आइपुगेका छन्। नेपाल कम्युनिष्ट पार्टी माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एमालेका उपाध्यक्ष सुरेन्द्र पाण्डे र रामबहादुर थापा गृहजिल्ला चितवन आएका हुन्। प्रचण्ड बुधबार चितवन आएका हुन्। उनी चितवनमा मतदानका दिनसम्म बस्ने कार्यक्रम रहेको छ । प्रचण्डको मतदानस्थल भरतपुर महानगरपालिका वडा नम्बर १४ मा रहेको नेपाल प्रहरी स्कुल शान्तिपुर रहेको छ । सो मतदान स्थलमा १ हजार ६ सय ७८ जना मतदाता रहेका छन् । यस्तै, नेकपा एमालेका उपाध्यक्ष सुरेन्द्र पाण्डेले राप्ती नगरपालिकाको वडा नम्बर ५ मा रहेको भण्डाराबाट मतदान गर्दैछन्। उनले भण्डारा अस्पताल मतदान स्थलबाट मतदान गर्नेछन्। सो मतदानस्थलमा ३ हजार ६५ जना मतदाता रहेका छन् । यस्तै, एमालेका अर्का उपाध्यक्ष रामबहादुर थापाले भरतपुर महानगरपालिका वडा नम्बर १० बाट मतदान गर्दैछन्। भरतपुर महानगरपालिका वडा नम्बर १० को नारायणी नमुना माध्यामिक विद्यालयबाट मतदान गर्ने कार्यक्रम रहेको छ । महिला बालबालिका तथा जेष्ठ नागरिक मन्त्री उमा रेग्मीले भरतपुर ५ मा राष्ट्रिय आधारभूत विद्यालय तोरीखेतबाट मतदान केन्द्रबाट मतदान गर्नेछिन । भरतपुरका गठबन्धनका मेयरका उम्मेदवार रेनु दाहालले भरतपुर १४ स्थित सुन्दरबस्तीबाट र एमालेका उम्मेदवार बिजय सुवेदीले भरतपुर १२ स्थित मोहन माविबाट मतदान गर्नेछन्।"
मोरङमा कांग्रेस र एमालेका कार्यकर्ताबीचको झडपमा युवा संघका अध्यक्ष घाइते,"विराटनगर : स्थानीय तह निर्वाचनमा मतदान गर्ने समय नजिकिँदै गइरहेको बेलामा मोरङको कानेपोखरी गाउँपालिका२ दलेलीमा बुधबार राति कांग्रेस र एमालेका कार्यकर्ताबीच झडप भएको छ। राति १०:३० बजेतिर भएको झडपमा परेर एमाले भातृ संगठन राष्ट्रिय युवा संघ मोरङका अध्यक्ष नवीन पौडेल घाइते भएका छन्। कानेपोखरी६ घर भएका पौडेलको टाउकोमा चोट लागेको छ। उनीमाथि बाँसले प्रहार गरिएको प्रहरीले जनाएको छ। इलाका प्रहरी कार्यालय पथरीबाट पुगेको टोलीले घटना स्थलबाट एउटा मोटरसाइकल नियन्त्रणमा लिएको छ। मोरङ प्रहरी प्रमुख एसपी शान्तिराज कोइरालाले दुवै समूहले निर्वाचन आचारसंहिता र मौन अवधिको उल्लंघन गरेको बताए। घटनाका बारेमा विभिन्न कोणबाट अनुसन्धान थालिएको उनको भनाइ छ। आचारसंहिता उल्लंघन गर्दै दुवै समूह गाउँमा प्रवेश गरेको पाइएको छ, प्रहरी स्रोतले भन्यो, दुवै पक्ष मतदातालाई प्रभावित पार्नका लागि पैसा बोकेर गएको हुनसक्ने अनुमान गरिएको छ। एसपी कोइरालाले घटनामा संलग्नको खोजी तीव्र पारिएको जानकारी दिए। आचारसंहिता उल्लंघनमा कानुन अनुसार कारबाही हुने भए पनि भौतिक आक्रमणमै उत्रिएको पाइएपछि घटनाका बारेमा गम्भीर ढंगले अनुसन्धान थालिएको उनको भनाइ छ। एमाले कानेपोखरीका अध्यक्ष एवं कानेपोखरी२ को वडाध्यक्षका उम्मेदवार सुशील बुढाथोकीले बाटोमा हिँड्दै गरेको अवस्थामा एमाले कार्यकर्तामाथि आक्रमण गरिएको बताए। पैसा बाँड्नका लागि कांग्रेसका कार्यकर्ता गाउँ छिरेको सूचना आएको थियो। हामीले प्रहरीलाई खबर गर्यौं। प्रहरी आइपुग्न ढिला भयो, उनले भने, त्यसपछि बुझ्नका लागि हामी बस्तीमा गयौं। त्यहाँ पुग्दा कसैलाई पनि देखेनौं। फर्किएर आउने क्रममा बाटो ढुकेर बसेका कांग्रेसका कार्यकर्ताले आक्रमण गरेका हुन्। कांग्रेसका तर्फबाट कानेपोखरी गाउँपालिकामा अध्यक्षका उम्मेदवार रहेका सञ्जय भट्टराईले दुई पक्षबीच झडप भए पनि कसले घटना गराएको हो भन्ने थाहा नभएको बताए। गाउँ पुगेका युवाहरुबीच झडप भएको भन्ने कुरा आएको छ, उनले भने, घटनाको कारण के हो र घटना कसले गरायोभन्ने थाहा छैन। घटनाका बारेमा प्रहरी चौकीमा अहिले छलफल जारी रहेको र घटनालाई मेलमिलापको माध्यमबाट टुंग्याइने भट्टराईले बताए। स्थानीय तह निर्वाचनलाई लिएर यसअघि पनि कानेपोखरीमा कांग्रेस एमालेका कार्यकर्ताबीच विवाद भएको थियो।"
एमाले चितवनले भन्योः गठबन्धनबाटै आर्थिक चलखेल र सार्वजनिक सवारीको दुरुपयोग भयो,"चितवन :नेकपा एमाले चितवनले सत्ता गठबन्धनले सार्वजनिक सवारी साधनको दुरुपयोग र आर्थिक चलखेल गरेको भन्दै निर्वाचन आयोगको ध्यानाकर्षण गराएको छ । एमाले चितवन अध्यक्ष रामप्रसाद न्यौपानेले बिहीबार विज्ञप्ति जारी गर्दै भरतपुर महानगरपालिका भित्र आर्थिक चलखेल गरेको भन्ने सूचना आएको भन्दै आयोगको ध्यानाकर्षण गराएको हो । विज्ञप्तिमा भनिएको छ, पूर्वप्रधानमन्त्री पुष्पकमल दाहाल 'प्रचण्ड', महिला तथा बालबालिकामन्त्री उमा रेग्मी, श्रम तथा रोजगारमन्त्री कृष्णकुमार श्रेष्ठ किसान, मन्त्रिपरिषद्का राज्यमन्त्री उमेश श्रेष्ठलगायतले मौन अवधिको समयमा निर्वाचन आचारसंहिताको कुनै प्रवाह नगरी सरकारी सवारीसाधनको दुरुपयोग गर्दै भरतपुर महानगरपालिका र माडी नगरपालिकाका आम मतदाताको घर घरमा पुगी प्रभावमा पार्ने काम गरेको र मन्त्री किसान श्रेष्ठ र उमेश श्रेष्ठले भरतपुर महानगरपालिकाभित्र आर्थिक चलखेल गरेको भन्ने सूचना आएकोले आवश्यक छानविन गरी सो कार्य तुरुन्त रोक्न नेकपा एमाले चितवन जोडदार माग गर्दछ । राज्य सञ्चालनको जिम्मा लिएका भनिएकाहरुबाटै नेपालको संविधान, नियम, कानुनलाई मिच्दै निर्वाचन आचारसंहिताको उल्लंघन गरेको एमालेको आरोप छ । आचारसंहिता गम्भीर उल्लंघन गर्ने माओवादी केन्द्र र नेपाली कांग्रेसका भरतपुर महानगरपालिका र माडी नगरपालिकाका उम्मेदवारहरुको उम्मेदवारी रद्द गर्ने प्रक्रियासमेत अगाडि बढाउन निर्वाचन आयोगको ध्यानाकर्षण गराएको छ।"
यसरी खटिदैछन् मतदान केन्द्रमा कर्मचारी (फोटोफिचर),"पोखरा : पोखरा ६ तालबाराही मावि बैदाम मतदान केन्द्रमा निर्वाचन अधिकृतलगायत कर्मचारी, सुरक्षाकर्मी जुटेका छन् । मतदान गर्न आउने मतदातालाई व्यवस्थित तरिकाले लाइनमा बस्ने व्यस्था मिलाउन खाल्टो खन्ने, बाँस गाड्ने, डोरी लगाउने काममा उनीहरु व्यस्त छन्। वैशाख ३० गते भोलि स्थानीय तहको निर्वाचन हुँदैछ । यसैको तयारीमा कर्मचारी जुटेका हुन् ।"
"काठमाडौं महानगरमा १५६ केन्द्र र ३६३ मतदानस्थल, वडा नम्बर १६ मा सबैभन्दा बढी मतदाता","काठमाडौं : तीन लाख २४२ मतदाता रहेको काठमाडौं महानगरपालिकामा १५६ मतदान केन्द्र र ३६३ मतदानस्थल तोकिएको छ। भोलि हुने स्थानीय तह निर्वाचनका लागि १५६ केन्द्र र ३६३ मतदानस्थल तोकिएको हो। वडा नं १६ मा सबैभन्दा धेरै २० हजार १७५ मतदाता छन् । धेरै मतदाता हुने दोस्रोमा वडा नं ३२ हो । यस वडामा १८ हजार ९१३ जना मतदाता छन् । वडा ३१ मा १८ हजार १०७ जना मतदाता छन् । त्यसैगरी वडा नं १ सबैभन्दा कम मतदाता हुने वडा हो । यस वडामा ३ हजार ७२९ मतदाता छन् । वडा नं २३ मा चार हजार ४७७ मतदाता छन् । वडा २० मा ४ हजार ६१४ मतदाता छन् । कामपामा १५६ वटा मतदान केन्द्र तोकिएका छन् । यसमा ३६३ वटा मतदानस्थल छन् वडा ३१ सबैभन्दा धेरै मतदान केन्द्र भएको वडा हो । यसमा ११ केन्द्र छन् । यसैगरी वडा १६ मा १० केन्द्र छन् । यो वडा धेरै केन्द्र भएका वडामध्ये दोस्रोमा पर्छ । वडा ७ र ३२ मा ९९ वटा केन्द्र छन् । सबैभन्दा कम मतदान केन्द्र भएको वडा २३ नं हो । यसमा एउटा मात्र केन्द्र छ । वडा १९, २० र २४ मा २२ वटा मात्र केन्द्र छन् । यसैगरी वडा १, ५, ८, १२, १८ र २९ मा ३३ वटा मतदान केन्द्र छन् । सबैभन्दा धेरै मतदानस्थल भएको वडा १६ हो । यस वडामा २३ वटा बुथ छन् । वडा ३१ र ३२ मा २२२२ वटा मतदानस्थल छन् । धेरै मतदानस्थल भएको तेस्रो वडा १४ नंं हो । यस वडामा २१ वटा मतदानस्थल रहेको जनाइएको छ ।"
मतदान कार्यमा बाधा पुर्याउनेलाई कसरी गरिन्छ गिरफ्तार ?,"काठमाडौं : शुक्रबार हुने स्थानीय तह निर्वाचनको सम्पूर्ण तयारी पूरा भएको निर्वाचन आयोगले जनाएको छ। आयोगका अनुसार शुक्रबार बिहान ७ बजेदेखि बेलुकी ५ बजेसम्म तोकिएको मतदान केन्द्रमा मतदान हुनेछ। स्थानीय तहको निर्वाचनमा ३५ हजार २२१ पदका लागि कूल एक लाख ५३ हजार २२० जनाले उम्मेदवारी दिएका छन्। नेपालमा ६ महानगरपालिका, ११ उपमहानगरपालिका, २७६ नगरपालिका, ४६० गाउँपालिका र ६ हजार ७४३ वडा रहेका छन्। स्थानीय तह निर्वाचन (मतदान) निर्देशिका, २०७८ का अनुसार मतदान सम्बन्धी कार्यमा बाधा पुर्याउनेलाई गिरफ्तार गर्न सकिने छ। निर्देशिकामा मतदान अधिकृतले मतदान कार्यमा अवरोध पुर्याउने व्यक्तिलाई बाहिर जान आदेश दिन सक्ने व्यवस्था छ। आदेश नमान्ने व्यक्तिलाई गिरफ्तार गर्न मतदान अधिकृतले सम्बन्धित सुरक्षाकर्मीलाई आदेश दिनु पर्ने उल्लेख छ। (१)मतदान अधिकृतले मतदान कार्यमा बाधा पुर्याउने वा पुर्याउन उद्योग गर्ने वा मद्दत गर्ने वा त्यस्तो कार्य गर्न दुरुत्साहन गर्ने जुनसुकै व्यक्तिलाई त्यस्तो काम नगर्न र सोस्थानबाट बाहिर जान आदेश दिन सक्नेछ। (२) निर्वाचन (कसुर र सजाय) ऐन, २०७३ बमोजिम कसूर मानिने कार्य गर्ने व्यक्तिलाई दवा उपदफा (१) बमोजिमको आदेश नमान्ने व्यक्तिलाई गिरफ्तार गर्न मतदान अधिकृतले सम्बन्धित सुरक्षाकर्मीलाई आदेश दिनु पर्नेछ।(३) उपदफा (२) बमोजिम मतदान अधिकृतले दिएको आदेश सम्बन्धित सुरक्षाकर्मीले पालना गर्नु पर्नेछ। (४) उपदफा (३) बमोजिम दिएको आदेश सुरक्षाकर्मीले पालना नगरेमा मतदान अधिकृतले निर्वाचन अधिकृतलाई छिटो माध्यमबाट जानकारी गराउनेछ र निर्वाचन अधिकृतले त्यस्तो सुरक्षाकर्मीलाई विभागीय कारबाही गर्न तत्काल आयोगमा लेखी पठाउनेछ।"
'काठमाडौंका मेयर उम्मेदवारलाई नै थाहा छैन भोट हाल्ने तरिका',"काठमाडौंः राष्ट्रिय मानव अधिकार आयोगले मतदाता शिक्षा कमजोर हुँदा धेरै मत बदर हुन सक्ने जनाएको छ । आयोगले बिहीबार पत्रकार सम्मेलन गर्दै अधिकांश मतदाता भोट हाल्ने प्रक्रियाबारे अनविज्ञ रहेको जनाएको हो । काठमाडौं भित्रका नगरपालिकाका मेयरका उम्मेदवारहरुले समेत कसरी भोट हाल्ने भन्ने कुरा प्रष्ट जानकारी नभएको आफूहरुको अनुगमनबाट प्राप्त भएको आयोगले जनाएको छ । आयोगका कायममुकायम सचिव मुरारी प्रसाद खरेलले भने, 'मतदाता शिक्षाको अभावका कारण उम्मेदवारहरु समेत भोट हाल्ने बारे अनविज्ञ भए । काठमाडौं भित्रका नगरपालीकाका मेयरका उम्मेदवारहरुले समेत कसरी भोट हाल्ने भन्ने कुरा प्रष्ट जानकारी नभएको हामीले पाएका छौं । मतदाता शिक्षा कमजोर हुँदा धेरै मत बदर हुने देखिएको छ । ' आयोगले अपागंमैत्री मतदान स्थल नहुँदा सहज मतदानको व्यवस्था हुन नसकेको औंल्याएको छ । राजनीतिक दलबाट गरिएका सभामा जनस्वास्थ्यका मापदण्ड पालना नभएको समेत अनुगमनबाट निष्कर्ष निकालेको छ । आयोगले कतिपय जिल्लामा निर्वाचन सामग्री अपर्याप्तता देखिएको, निर्वाचन अभिमुखीकरण अभावका कारण निर्वाचनमा खटिने कर्मचारीलाई अत्यन्तै चाँप भएको जनाएको छ ।"
"पूर्वमन्त्री टेकबहादुर बस्नेत चढेको गाडी एम्बुलेन्ससँग ठोकियो, १० जना घाइते",दाङ : नेकपा माओवादी केन्द्रका नेता एवं पूर्वसामान्य प्रशासनमन्त्री टेकबहादुर बस्नेत सवार गाडी दुर्घटनामा परेको छ। दुर्घटनामा परी बस्नेतसहित १० जना घाइते भएका छन् । बस्नेतको टाउकोमा चोट लागेको छ । सल्यानबाट दाङतर्फ आउँदै गरेको बस्नेत सवार बा ८ च ६९२५ नम्बरको बोलेरो र दाङबाट सल्यानतर्फ जाँदै गरेको ना अ प ९४१ नम्बरको एम्बुलेन्ससँग ठोक्किएको इलाका प्रहरी कार्यालय तुलसीपुरले जनाएको छ । तुलसीपुर उपमहानगर ३ राणा गाउँमा बलेरो र एम्बुलेन्स ठोक्किएको हो। घाइते बस्नेतको राप्ती प्रादेशीक अस्पताल तुलसीपुरमा उपचार भइरहेको इलाका प्रहरी कार्यालय तुलसीपुरका प्रमुख श्यामु अर्यालले जानकारी दिए ।
भरतपुर मतगणनास्थलमा सात फिट अग्लो फलामको बार,"चितवन :भरतपुर महानगरपालिकाको मतगणना स्थलको तयारी गरिएको छ । मतगणना हुने स्थलमा सात फिट अग्लो तार जालीसहितको फलामको बार लगाइएको छ । चितवन उद्योग संघको प्रदर्शनी केन्द्रको ब्लक 'सी' मा मतगणना स्थल तोकिएको छ। मतगणना स्थलमा आठवटा सीसी जडान गरिएको छ । मतपत्रको भण्डारण क्षेत्र , गणनास्थल , प्रतिनिधिसहित सबै निगरानी निर्वाचन आयोगले समेत गर्न मिल्ने गरी सीसी क्यामेरा राखिएको मुख्य निर्वाचन अधिकृतको कार्यालयका सूचना अधिकारी पुरुषोत्तम पौड्यालले बताए । वि सं २०७४ को मत गणनाको क्रममा मत पत्र च्यातिएपछि अहिलेको गणनामा त्यस्तो नहोस् भनेर सबै खालको तयारी गरिएको जनाइएको छ। भरतपुर महानगरमा २९ वडा छन्। जहाँ १ लाख ८५ हजार ७ सय ५२ मतदाता छन्। महानगरमा लागि ६५ मतदान स्थालमा २०२ मतदान केन्द्र रहेको छ। स्थानीय तह निर्वाचनमा भरतपुर महानगरपालिकामा मेयरमा गठबन्धनबाट रेणु दाहाललाई उम्मेदवार बनाएको छ।"
"संस्कृति, पर्यटन तथा नागरिक उड्डयनमन्त्री आलेलाई निर्वाचन आयोगले सोध्यो स्पष्टीकरण","काठमाडौं : निर्वाचन आयोगले संस्कृति, पर्यटन तथा नागरिक उड्डयनमन्त्री प्रेमबहादुर आलेलाई २४ घण्टे स्पष्टीकरण सोधेको छ। निर्वाचन आचारसंहिता उल्लङ्घन हुने गरी क्रियाकलाप गरेपछि मन्त्री आलेलाई २४ घण्टे स्पष्टीकरण सोधेको हो। मन्त्री आलेविरुद्ध आयोगमा डोटीको जोरायल गाउँपालिकामा नेकपा (एकीकृत समाजवादी) र नेकपा (माओवादी केन्द्र) को संयुक्त आयोजनामा वैशाख २६ मा भएको चुनावी सभामा पार्टीका लागि मत मागेको, मतदाता भड्काउन भ्रमात्मक भाषण दिएको, तडकभडक गर्दै भोजभत्तेर गरेको, मतदातालाई रकम बाँडेको, गाउँपालिकामा नेकपा (एमाले) का अध्यक्षका उम्मेदवार दुर्गादत्त ओझाको चरित्र हत्या गर्ने खालका सम्पादित भिडियोहरू सार्वजनिक स्थलमा राखेको, गुण्डागर्दी गर्दै अराजक टिम परिचालन गरी ज्यान मार्ने धम्की दिएको आदि व्यहोरासहितको उजुरी प्राप्त भएको थियो। आयोगले निर्वाचन आचारसंहिता, २०७८ को विभिन्न दफाविरुद्ध हुने गरी के कसो भएको हो र कारवाही किन गर्नु नपर्ने हो ? भन्ने प्रश्नसहित स्पष्टीकरण मागेको छ। यस अगाडि निर्वाचन आयोगले नेकपा माओवादी केन्द्रका अध्यक्ष पुष्पकमल दाहाल प्रचण्डलाई पनि २४ घण्टे स्पष्टीकरण सोधेको थियो। जनताको प्रतिस्पर्धात्मक बहुदलीय लोकतान्त्रिक शासन प्रणालीमा कुनै अमुक उम्मेदवारको हारजितले देश नै दुर्घटनामा पर्ने हुन्छ, हुँदैन? बालिग स्वतन्त्र मताधिकारको प्रयोग गर्न पाउने हकलाई संकुचन गर्छ, गर्दैन? भनेर २४ घण्टाभित्र जवाफ मागेको छ। आयोगले प्रचण्ड र आरजुलाई संविधानको धारा ४८, नागरिक कर्व्य अन्तर्गत खण्ड (ख) मा भएको संविधान र कानुनको पालना गर्नु प्रत्येक नागरिकको कर्तव्य भएको व्यवस्था पनि स्मरण गराएको छ। हरेक राजनीतिक दल, यसका नेता तथा कार्यकर्ता र नागरिकको व्यवहार तथा अभिव्यक्ति संविधान र प्रचलित कानून सम्मत हुनुपर्छ भन्नेमा कुनै दुविधा हुन सक्दैन,आयोगले भनेको छ।"
एमालेका गाउँपालिका अध्यक्षका उम्मेद्वारलाई स्थानीयले घेरे : हाल सशस्त्रको पहरामा,"इलाम : नेकपा एमालेको तर्फबाट सन्दकपुर गाउँपालिका अध्यक्ष पदका उम्मेद्वार उदय राईलाई गाडीसहित मतदाता प्रभावित गर्न गाउँ पसेको भन्दै स्थानीयले घेराबन्दी गरेपछि सशस्त्र प्रहरी बलको स्थानीय इकाइमा राखिएको छ। सन्दकपुर गाउँपालिका ५ जमुनामा राती पुगेका उनलाई स्थानीयले घेराउ गरेर सशस्त्रको जिम्मा लगाएको नेपाली काङ्ग्रेस जिल्ला सदस्य प्रकाश भट्टराईले जानकारी दिए। उनले भने, 'गाडीसहित गाउँमा आएका उनलाई अहिले सशस्त्र प्रहरीको पहरामा राखिएको छ।' अध्यक्षका उम्मेदवार राईसहित वडा सदस्य सिता कार्कीलाई समेत नियन्त्रणमा लिइएको बताइएको छ। ससस्त्र प्रहरी बलले राईलाई सुरक्षाका लागि राखेको बताएको छ। राई निवर्तमान गाउँपालिका अध्यक्ष हुन्। मौन अवधिमा पनि इलाममा आज दिनभरि उम्मेदवारहरू नागरिकको घर दैलोमा पुग्ने क्रम रोकिएको छैन । सामाजिक सञ्जालमा समेत उम्मेदवारको पक्षमा सामग्री शेयर गर्ने क्रम चलिरहेको छ।"
"देशमा निर्वाचन, एयरपोर्टमा विदेश जानेको भीड","काठमाडौं : पाँच वर्षका लागि घरदैलोको सरकार छान्ने दिन हो, शुक्रबार। तर, मुखको चुनाव छोडेर हजारौं युवा बुधबार विदेश उडे। अन्तर्राष्ट्रिय विमानस्थलको टर्मिनल भवन विदेश जाने युवाले भरिभराउ थियो। भोट हाल्ने मन हुँदाहुँदै पनि देश छोड्नुपर्दा उनीहरू खिन्न देखिन्थे। देशमै रोजगारी भइदिएको भए मतदानको अधिकारबाट वञ्चित हुनु पर्दैनथ्यो पीडा र आक्रोशको एउटै स्वर सुनिन्थ्यो। बिदाइमा पुगेका आफन्तलाई समेत चुनावको रन्कोले खासै छोएको देखिन्नथ्यो। बुधबार दिउँसो ३ बजे दोलखाका रामेश्वर थापा विदेसिनेहरूको भीडमा मिसिँदै थिए। रामेश्वरलाई बिदाइ गर्न पुगेकी थिइन्, जीवनसंगिनी मनिता शिवाकोटी। काखमा १६ महिनाकी छोरी मयुरा खेल्दै थिइन्। अनि, मनिताबाट छोरीलाई काखमा लिएर रामेश्वरले जीवनसंगिनीसँग सेल्फी खिचे। मोबाइलमा सेभ गरे। छोरीलाई उचाले। गालामा चुप्पा गरे। उनका आँखामा टिल्पिल आँसु देखिन्थ्यो। छोरीलाई अँगाल्दै भने, बाबा छिट्टै आउँछ, हस् छोरी। हात हल्लाउँदै टर्मिनल भवनतिर लागे। उनी कोरिया जान लागेका रहेछन्। मुखैको स्थानीय निर्वाचनले उनको यात्रालाई रोक्न सकेन। देशमै रोजगारी पाएको भए किन कोही विदेसिनु पथ्र्यो, मनिताले अन्नपूर्णसँग भनिन्, नेताहरू गाउँमा भोट माग्दैछन्। तर, गरिबका सन्तानहरू रोजीरोटी खोज्दै विदेश जानु परेको छ। कोरिया जान बुधबार दिउँसो विमानस्थल पुगेका दोलखाका रामेश्वर थापा, श्रीमती र १६ महिने छोरीको साथमा रामेश्वर मात्रै होइन् चुनावकै मुखमा धनुषाको क्षिरेश्वर नगरपालिका९ इच्छापुरका रञ्जयकुमार दास पनि साउदी उडे। १७ वर्षकै उमेरमा उनी पैसा कमाउन खाडी भाँसिएका थिए। केही महिना अघि मात्रै उनी स्वदेश फर्केका थिए। तर, स्वदेशमा केही नदेखेपछि उनी चुनावलाई बिर्सेर विदेशको बाटो तताउन बाध्य भए। चुनावमा नेतालाई भोट दिएर केही हुनेवाला छैन, उनले भने, बरु विदेश गएर परिवार पाल्न सकिन्छ। यत्रा युवाहरू किन परदेश जान्छन् ? सबैलाई थाहा छ। गाउँमा उनको दुई बिघा जमिन छ। तर, सिँचाइको अभाव छ। समयमा मलखाद पाइँदैन। अनि, कसरी अन्न उब्जिन्छ ? उनको प्रश्न छ, यसो भएपछि कसरी परिवार पाल्ने ? सरकारले किसानको समस्या सुन्दैन। उनको १२ जनाको परिवार छ। खेतीपातीबाट छाक टार्न मुस्किल हुने गरेको उनले बताए। अध्यागमन विभागका अनुसार एक महिनाको अवधिमा १ लाख ७ हजार ६ सय ६७ जना विदेसिएका छन्। कक्षा ९ मा पढाइ छोडेर रञ्जय विदेश गएका थिए। ३२ वर्षको उमेरका भए। तर, खाडीमा पसिना बगाउने बाध्यता टरेको छैन। घर बनाउँदा लागेको ९ लाख ऋण तिर्न उनी बुधबार फेरि खाडीतिर लागे। पढेलेखेका युवाहरू त गाडी चलाउन खाडीतिर गइरहेका छन्, उनले भने, पढेर पनि गाडी नै चलाउनु पर्ने भए किन पढ्ने ? म नपढेको मान्छे पनि विदेशमा गाडी नै चलाउने गरेको छु। गाउँमा चुनावी चहलपहल भए पनि आफू विदेसिनु बाध्यता रहेको उनले बताए। देशमा उद्योगधन्दा खुलेको भए, रोजगारीका अवसर भएको भए युवाले विदेश जानु पर्दैनथ्यो, उनले भने, यही काम पाइन्छ भने युवाहरू दुःख गर्न किन विदेश जान्छन् ? देशमा जग्गाजमिन बाँझो राखेर युवाशक्ति सबै विदेश गइरहेको उनी बताउँछन्। देशमा उत्पादन नहुँदा विदेशबाट कमाएर ल्याएको पैसा चामल, दाल, तरकारी, मरमसला किन्दा विदेशमै गइरहेको छ, उनले भने। मतदानबाट आफू वञ्चित भए पनि अरूलाई भने सचेत भएर मतदान गर्न उनले आग्रह गरे। हामीले त भोट हाल्न पाएनौं, उनले भने, भोट हालेर राम्रो नेता चुन्नुहोला। जसले गाउँमा रोजगारी दिन सकून। गाउँको विकास गरून्। भोजभतेरकै भरमा भोट नबेच्न उनले अनुरोध पनि गरे। गरिबहरू लोभमा पर्छन्, नेताहरूले भोट किनेर चुनाव जित्छन्, उनले भने, त्यसैले हामी जस्ताको भविष्य अन्धकार भयो। खाडी जानु परेको छ। मनाङका ३९ वर्षीय डम्बरबहादुर गुरुङ दुबई जाँदै थिए। दोस्रो पटक विदेश उड्न लागेका थिए उनी। डेढ लाख ऋण काढेर दुबई भासिनु परेको पीडा सुनाए। गाउँमा नेताहरू झूटो बोलेर झुक्याउँछन्, उनले भने, विदेश जाँदा एजेन्टले छक्काउँछ, परदेश पुग्दा अर्काको सेवा गर्नुपर्छ। गरिबको कर्म नै फुटेको हुन्छ। भोट हाल्न नपाई विदेसिनु परेकोमा गुरुङ खुसी थिएनन्। भोट खसाल्ने मन त छ तर, के गर्ने ? उनले भने, हामीलाई आफ्नै परिस्थितिले घेरेको छ। चुनावताका नेताहरू घामझै गाउँमा झुल्किने गरे पनि जितेपछि जनतालाई मान्छे नै होइन जस्तो व्यवहार गर्ने गरेको उनले दुःखेसो पोखे। भोट माग्न आउँदा यो गर्छु, त्यो गर्छु भन्छन्, उनले भने, जितेपछि केही गर्दैनन्। गाउँमा पाँच रोपनी पाखोबारी छ। पानी लाग्दैन। बाली हुँदैन। के खाने ? त्यसैले परदेश हिँडेको। सोलुखुम्बुका फणीन्द्र गिरी देशले राजनेता नपाउँदा युवाहरूले देश छोड्नु परिरहेको बताउँछन्। ४० वर्षीय फणीन्द्र गिरी भोट हाल्न छोडेर बहराइन उडेका छन्। सरकार चलाउने नेता नै हामीले गतिलो पाएनौं, उनले भने, गठबन्धन भनेको छ, देश खाँको छ। बाँडीचुँडी खाएको छ। जनताको अवस्था कस्तो छ ? यसअघि निर्वाचित स्थानीय तहका पदाधिकारीले समेत जनताका दुःख पीडा नबुझेको उनको आरोप छ। गाउँमा देशको राजधानी गयो भनेको छ, त्यही लुटेर खाएको छ, उनले आक्रोश पोखे, पाँच वर्षमा गाउँमा के विकास हुनु ? छोटे राजाहरूको धाकधम्की छ। हामी जस्तालाई सास्ती नै सास्ती छ। घुस नदिए केही काम बन्दैन। भोट नहाल्ने अवस्थाको सिर्जना नेताहरूले नै गरिरहेको उनको आरोप छ। भोट हाल्ने मन छ तर, के गर्ने ? उनको प्रश्न छ, हामी गरिबलाई हेर्ने सरकार भएन। देशमै रोजगारी भएको भए चुनावमा भोट हाल्न पाइन्थ्यो नि। कैलालीका २५ वर्षीय दीपेन्द्र चौधरी पढाइ छोडेर बुधबार कोरिया उडे। कामको खोजीमा विदेश जाँदा उनको पढाइ कक्षा १२ मै रोकिन पुगेको छ। पाँच लाख ऋण काढेर कोरिया जान लागेको उनले बताए। हाम्रो देश बेरोजगारीको कारखाना भयो, चौधरीले अन्तर्राष्ट्रिय विमानस्थल परिसरमा भने, यहाँ रोजगारी पाउनै मुस्किल छ। भोकै बस्नुभन्दा त विदेश गएकै राम्रो नि। विदेश जान विमानस्थलमा लाइनमा बालबालिकासहित बसेका युवा दोलखा कालिञ्चोकका कुबेर पाण्डे श्रम बेच्न कोरिया उडेका छन्। चुनावले खान दिँदैन, उनले भने, हामीले भविष्य बनाउनै पर्छ। देशमा गरिखाने बाटो सबै बन्द छ। नेताहरूका कारण देशमा युवाहरू बस्ने वातावरण नबनेको दुःखेको पोख्दै उनी विदेसिए। यो पार्टी भन्यो। त्यो पार्टी भन्यो। जनता लडायो। डिग्री पढेर पनि सर्टिफिकेट सिरानीमा छ, उनले आक्रोश पोखे, यहाँ, के गरेर बस्ने ? उम्मेदवार मन नपरेका कारण आफूलाई भोट हाल्न मन नलागेको उनको भनाइ छ। आफूले चाहेको जस्तो उम्मेदवार नपाएको उनले बताए। कहिल्यै राजनीति नगरेकाहरू सोर्सफोर्स र पैसामा टिकट किन्छन्, उनले भने, राम्रा नेताले टिकट पाउँदैनन्। पैसामा चुनाव जित्नेहरू भ्रष्टाचार गर्छन्। अनि त्यस्तालाई किन भोट हाल्ने ? नेताहरू परिवारवादमा फसेको उनको गुनासो छ। पहिला राजाको छोरो राजा नै हुने चलन थियो, उनले भने, अहिले नेताका छोराछोरीले नै चुनाव जित्नुपर्छ भन्ने विकृति गाउँमा हावी भएको छ। पार्टी नेताहरूको पेवा बने। आम नेता तथा कार्यकर्ता निराश छन्। उनका अनुसार असारको बेलामा जताततै रोड खनिदिन्छ। बर्खामा पहिरो जन्छ। गाउँबस्ती सबै पहिरोमा पर्छ। डोजरे विकासमा सबै बजेट चट भइरहेको छ। कहाँ कमिसन आउँछ त्यतै नेताको ध्यान छ। उद्यमशीलतामा लगानी छैन, कुबेर भन्छन्, गाउँमा सरकार त आयो तर, जनताको सरकार अझै आएन। छोरालाई बिदाइ गर्न विमानस्थल पुगेका अभिभावक। मतदाताहरू देशप्रेमी नेता खोजिरहेको बताउँदै उनी भन्छन्, जसले भ्रष्टाचार नगरोस्, युवाहरूलाई स्वदेशमै राख्ने योजना ल्याओस्। जवसम्म युवाहरूको शरीरमा शक्ति र नाडीमा रगत हुन्छ तबसम्म मात्रै विदेशले पत्याउने हो। बुढेसकाल लागेपछि फेरि देशमै फर्किनु पर्ने बाध्यता रहने उनी बताउँछन्। त्यसैले देश बनाउन युवा शक्तिलाई स्वदेशमै राख्ने वातावरण निर्माण गर्नु पर्छ, उनी भन्छन्, विदेश भनेको पसिना बेचेर पैसा कमाउने ठाउँ हो। प्लटु सक्नेबितिकै युवा पुस्तामा विदेश गइहाल्ने होडबाजी छ। नेपालमा उसले आफ्नो भविष्य अन्धकारमय देख्छन्। यहाँ युवाहरूलाई देशमा भविष्य देखाइदिने मान्छे पनि भएन, उनी भन्छन्, भविष्यलाई दाउमा राखेर यसपालि भोट हाल्न सकिएन। हतार भयो। ठीकै छ अर्को चुनावमा भोट हालौंला। बिहीबार साउदी उड्ने तयारीमा छन् सिरहाको मिर्चैयाका २९ वर्षीय दुर्गानन्द यादव। गाउँका सरकार देखियो तर, गाउँलेको जीवन रूपान्तरण गर्ने सरकारको आभास नपाएको उनी सुनाउँछन्। गाउँको विकास त भयो तर, गरिबको जीवन रूपान्तरण गर्ने विकास भएन, उनी सुनाउँछन्, एउटा सडकै विकास भएर हुँदैन। शिक्षा, स्वास्थ्य, रोजगार सबै क्षेत्रको विकास हुन जरुरी छ। उनका अनुसार विदेश जाँदा परिवार नै अभिभावकविहीन हुने गरेका छन्। विदेश जाँदा पैसा त कमाइन्छ तर, परिवारमा कलह भएर भताभुंग हुने डरलाग्दो रूप देखा परेको छ। विदेश गएपछि घरमा कस्तो समस्या आउँछ जो विदेशमा छन् उनीहरूलाई मात्रै थाहा छ। उसले खुलेर कसैलाई व्यक्त पनि गर्न सक्दैन। गाउँ रोजगारी उपलब्ध भएको भए विदेश गएर दुःख गर्नु पर्दैन। चुनावको बेला गाउँमा भोट पनि हाल्न मौका भेटिन्थ्यो, दुर्गानन्द भन्छन्, असक्षम नेताहरूको धेरै झुन्ड भयो। हाम्रो देशमा राजनेता भएन। पान खाएर थुके जस्तै विकास बजेट छरेर विकासे योजना बनाउँछ। सरकारले देश बनाउन नसोचेको बेला कामदारले विदेशबाट कमाएर भए पनि बस्ने घर बनाइरहेकोे उनी बताउँछन्। चुनावमा नेतालाई भोट दिएर केही हुनेवाला छैन। विदेश गएर परिवार पाल्न सकिन्छ। यत्रा युवाहरू किन परदेश जान्छन् ? सबैलाई थाहा छ। गाउँमा दुई बिघा जमिन छ। तर, सिँचाइको अभाव छ। यसो भएपछि कसरी परिवार पाल्ने ? सरकारले किसानको समस्या सुन्दैन।रञ्जयकुमार दास, क्षिरेश्वर नगरपालिका ९, धनुषा गाउँमा नेताहरू झूटो बोलेर झुक्याउँछन्। विदेश जाँदा एजेन्टले छक्काउँछन्। परदेश पुग्दा अर्काको सेवा गर्नुपर्छ। गरिबको कर्म नै फुटेको हुन्छ। भोट खसाल्ने मन त छ तर, के गर्ने ? हामीलाई आफ्नै परिस्थितिले घेरेको छ।डम्बरबहादुर गुरुङ, मनाङ तस्बिर : दिपेन श्रेष्ठ"
मोदी भ्रमणमा द्विपक्षीय भेटवार्ता हुने,"लुम्बिनी भैरहवा : भारतीय प्रधानमन्त्री नरेन्द्र मोदीको लुम्बिनी भ्रमणको तयारी तीव्र पारिएको छ। २५६६औं बुद्धजयन्तीको अवसरमा जेठ २ गते उनले लुम्बिनी भ्रमण गर्नेछन्। यो मोदीको चौथो नेपाल भ्रमण हो। भ्रमणका विषयमा परराष्ट्र मन्त्रालयले औपचारिक जानकारी नदिए पनि लुम्बिनीमा तयारी तीव्र्र पारिएको छ। नजिकै रहेको उत्तर प्रदेशको कुशीनगरबाट हेलिकप्टर चढेर मोदी लुम्बिनी आइपुग्ने बताइएको छ। त्यसका लागि लुम्बिनीमा चारवटा हेलिप्याड बनाइँदैछ। मायादेवी मन्दिरको सरसफाइ गरी रंगरोगनसहित चिटिक्क पारिएको छ। मायादेवी मन्दिरमा पूजाअर्चनाबाट मोदीको नेपाल भ्रमणको कार्यक्रम सुरु हुनेछ। प्रधानमन्त्री शेरबहादुर देउवाको हालै भारत भ्रमणको क्रममा समकक्षी मोदीले नेपाल भारत सम्बन्ध उदाहरणीय रहेको बताएका थिए। त्यसपछि अहिले मोदीको लुम्बिनी भ्रमणले पनि दुई देशको सम्बन्धमा सुधार हुने अपेक्षा गरिएको छ। यसअघि मोदी नेपाल आउँदा जनकपुर र मुक्तिनाथधामको भ्रमण गरेका थिए। लुम्बिनी भ्रमणको कार्यक्रम अन्तिम अवस्थामा स्थगित गरिए पनि अहिले लुम्बिनीका लागि मात्रै आउन लागेका छन्। बुधबार मात्रै दिल्लीबाट भारतीय वायुसेना कोइलुसियन आईसी७६ एमडी विमानमा मोदीका सुरक्षार्की लुम्बिनी आएका छन्। उनको सुरक्षार्थ स्पेसल प्रोटेक्सन ग्रुप (एसपीजी) को ४५ जनाको टोली गौतमबुद्ध अन्तर्राष्ट्रिय विमानस्थलमा अवतरण गरेर लुम्बिनी पुगेका छन्। एसपीजीका वरिष्ठ सुरक्षा अधिकारी रवि कुमारको नेतृत्वमा ४५ जनाको टोली साना हतियार, सुरक्षा सामग्री र लगेजसहित आएका हुन्। यसका अलावा मोदीको सुरक्षार्थ थप सुरक्षाकर्मीसमेत आउनेछन्। भारतीय प्रधानमन्त्री मोदी र सुरक्षाकर्मीले प्रयोग गर्ने चार वटा विशेष गाडीसमेत उक्त विमानमा ल्याइएका छन्। भारतीय वायुसेनाको विमान भने सुरक्षाकर्मी र गाडी छाडेर दिल्ली फर्किएको छ। मोदीको भ्रमण तय भएपछि लुम्बिनीमा भारतीय सुरक्षा अधिकारीहरूको आवत्जावत बाक्लिएको छ। मुलुकका चारवटै सुरक्षा निकायहरू नेपाली सेना, राष्ट्रिय अनुसन्धान विभाग, सशस्त्र प्रहरी र नेपाल प्रहरी लुम्बिनीको सुरक्षामा निकै सक्रिय छन्। सुरक्षा स्रोतका अनुसार प्रधानमन्त्री मोदी भारतको कुशीनगर जिल्लामा निर्माण भएको कुशीनगर अन्तर्राष्ट्रिय विमानस्थलको उद्घाटन गरेर हेलिकप्टरमार्फत दिउँसो १२ बजे लुम्बिनी आउनेछन्। म्युजियम नजिकै रहेको हेलिप्याडमा उनी सवार हेलिकप्टर अवतरण हुनेछ। बुद्धजयन्तीको अवसरमा आयोजना हुने कार्यक्रममा भाग लिन प्रधानमन्त्री शेरबहादुर देउवासमेत लुम्बिनी आउनेछन्। जेठ २ गते गौतमबुद्ध अन्तर्राष्ट्रिय विमानस्थलको उद्घाटन कार्यक्रम छ। मोदीले लुम्बिनीमा मायादेवी मन्दिरमा पूजाआजा र ध्यान गर्नेछन्। त्यसपछि सन् २०१४ मा नेपालमा भारतका लागि तत्कालीन राजदूत रञ्जित रेले मायादेवी मन्दिर परिसरमा (मन्दिरदेखि ३० मिटर पर) वृक्षरोपण गरेको बोधिवृक्षमा पानी सिञ्चित गर्ने कार्यक्रम छ। यसअघि मोदीको लुम्बिनी भ्रमण स्थगित भएपछि उनले वृक्षरोपणका लागि बोधिवृक्ष पठाएका थिए। त्यसपश्चात पुनः पर्सा चोक, लोखडिया चोक हँुदै नौ नम्बर गेटभित्र रहेको प्लटमा भारतले अन्तर्राष्ट्रिय बुद्धिष्ट कन्फेडेरेसन (आईबीसी) मार्फत निर्माण गर्न लागेको बिहारको शिलान्यास गर्नेछन्। दिउँसो पाँच हजार क्षमताको अन्तर्राष्ट्रिय सभाहलमा हुने बुद्धजयन्ती कार्यक्रममा सहभागी हुनेछन्। भारतीय प्रधानमन्त्री मोदी होटल पवन प्यालेसको स्विट रुम मा विश्रामका लागि जाने तालिका छ। उक्त होटल पूरै खाली गराइएको छ। भारतीय सुरक्षा टोलीले उक्त होटललाई केही दिन अघिदेखि नै निगरानीमा राखेका छन्। देउवा र मोदीबीच त्यही होटलमा भेटवार्ता हुनेछ। बैठकमा कुनै विषयको सम्झौता हस्ताक्षर हुने बताइए पनि बैठकका एजेन्डाहरू सार्वजनिक भने गरिएको छैन। बैठकपश्चात् संयुक्त रूपमा पत्रकार सम्मेलन गरिने बताइएको छ। मोदीले होटलमा करिब एकदेखि डेढ घण्टा बिताउनेछन्। होटलमा कार्यक्रम सकिएपछि दुवैजना बुद्ध जयन्तीको अवसरमा निर्माण सम्पन्न सभाहलमा आयोजित कार्यक्रममा जानेछन्। त्यहाँ मोदीले सम्बोधन गर्ने कार्यक्रम तय भएको छ। त्यसपश्चात् सोही साँझ भारत फर्किने तालिका छ। हालसम्म कार्यक्रम तालिका यही हो र यहीअनुसार सबै तयारी भइरहेको छ, स्रोतले अन्नपूर्णसँग भन्यो, तर भीभीआईपी भ्रमण भएकोले अन्तिम अवस्थामा कार्यक्रम फेरबदल पनि हुने सम्भावना रहन्छ। मोदीको भ्रमणबारे लुम्बिनी विकास कोष र सुरक्षा अधिकारीहरूले औपचारिक रूपमा कुनै जानकारी दिन चाहेका छैनन्। बुद्ध सर्किट प्राथमिकतामा भारतीय प्रधानमन्त्री नरेन्द्र मोदीको भ्रमणका क्रममा लुम्बिनीको विकासमा भारतको सहयोग र बुद्घसर्किट विकासका विषयमा छलफल हुने भएको छ। नेपाल र भारतबीचमा बौद्ध धर्मसम्बन्धी ऐतिहासिक स्थान जोड्न २०७१ मै बुद्ध परिक्रमा पथ (बौद्ध सर्किट) बनाउनेमा दुई देशबीच सहमति भएको थियो। तर, अहिलेसम्म अघि बढ्न सकेको छैन।"
खै नो भोट को ठाउँ ?,"काठमाडौं : स्थानीय निर्वाचनको मौन अवधि जारी छ। यसअघि उम्मेदवारले भोट मागे। मतदानका लागि अब नागरिक तयार छन्। आपूलाई मन परेको उम्मेदवार छनोट गर्ने अधिकार नागरिकलाई छ। तर, अझै पनि म भोट दिन्न अर्थात् नो भोट को विकल्प छान्ने अधिकार नेपाली नागरिकले पाएका छैनन्। राइट टु रिजेक्ट अर्थात् मत बहिष्कार गर्नबाट वञ्चित छन्। कुनै पनि पार्टीले उठाएका उम्मेदवार मन नपरे नागरिकलाई कुनै विकल्प दिइएको छैन। मन नपरे पनि भोट हाल्नै पर्ने बाध्यता मतदातालाई छ। राइट टु रिजेक्टका लागि कानुनी लडाइँ नभएको भने होइन। २०७० साल पुस २१ गते सर्वोच्च अदालतका न्यायाधीश कल्याण श्रेष्ठ र प्रकाश बस्तीको इजलासले निर्वाचनसम्बन्धी कानुनमा राइट टु रिजेक्टको व्यवस्थाका लागि सरकारका नाममा आदेश दिएको थियो। अधिवक्ता भाइराजा राई, भद्रप्रसाद नेपाल र विकास लकाई खड्काले दायर गरेको रिटमा फैसला गर्दै निर्देशनात्मक आदेश जारी भएको थियो। तर, आदेश अझै कार्यान्वयनका छैन। यसलाई न सरकारले वास्ता गरेको छ, न आयोगले नै। त्यस समयको आदेशमा भनिएको छ, अब हुने संसदीय वा स्थानीय स्वायत्त शासन ऐनअन्तर्गतका निकायहरूसम्बन्धी निर्वाचनहरूमा कायम भएका उम्मेदवारहरूमध्ये कसैप्रति पनि समर्थन छैन भनी मत जाहेर गर्ने कुरालाई स्थान दिई निर्वाचन प्रक्रियामा व्यवस्था गरी सो अनुरूप मतपत्र ढाँचामा समेत समावेश गरी निर्वाचन सम्पन्न गर्न र यसका लागि आवश्यक कानुन निर्माण गर्न निर्देशनात्मक आदेश जारी हुने ठहर्छ। तर, त्यसपछि पनि संघ, प्रदेश र तहका निर्वाचन भए। मतपत्र छापिए। तर, आदेशको कार्यान्वयन गर्दै न कानुन बने, न त मतपत्र नै। मतपत्रमा राइट टु रिजेक्ट विकल्प समावेश गर्न सर्वोच्चले आदेश गरेको ९ वर्ष पुग्दा पनि आदेशको बेवास्ता गरिएको छ। निर्वाचन आयोगका प्रवक्ता सूर्यप्रसाद अर्याल सरकारले कानुन निर्माण नगरेकाले यो प्रावधान राख्न नसकिएको बताउँछन्। कानुन बनेको छैन। कानुनमा जस्तो व्यवस्था छ, हामीले त्यसैअनुसार चुनाव गराउने हो, अर्यालले भने। मतपत्रमा नो भोट विकल्प राख्नको लागी निर्वाचन आयोग तयार रहेको बताउँदै प्रवक्ता अर्यालले थपे, सम्बन्धित पक्षले आवश्यक कानुन बनाउन तत्परता नदेखाउँदा हामी अझै पनि पुरानै अवस्थामा छौं। कानुन संसद्ले बनाउने हो। यसमा राजनीतिक दलको तत्परता आवश्यक हुन्छ। दल र नेताकै बेवास्ताका कारण यो आदेश कार्यान्वयन नभएको आयोगको भनाइ छ। कानुनी पूर्वाधार भएन। दलहरूमा प्रतिबद्धता हुन जरुरी छ। सबै दल सहमत हुनुपयो। अनि मात्रै यो व्यवस्थालाई कार्यान्वय गराउन सकिन्छ, प्रवक्ता अर्याल भन्छन्। यस्तो विकल्प राख्दा अनपेक्षित रिजल्ट आउने डरका कारण पनि दलहरू कानुन निर्माणमा नलागेको उनको आशंका छ। तत्कालीन रिटमा आदेश जारी गर्ने पूर्व प्रधानन्यायाधीश कल्याण श्रेष्ठ अहिलेको समयमा राइट टु रिजेक्टको अधिकार निकै अपरिहार्य भएको बताउँछन्। भन्छन्, राइट टु रिजेक्ट भनेको कुनै पदका लागि विभिन्न पार्टीको उम्मेदवारसँगै नो भोटको पनि विकल्प हुनुपर्छ भन्ने हो। जस्तै अध्यक्षका लागि राम, श्याम, हरि, रीता उठेका छन् भने पाँचांै नम्बरमा नो भोट अर्थात् कुनैलाई पनि हैन जस्तो पनि विकल्प हुनुपर्छ भन्ने हो। कुनै मतदातालाई मतपत्रमा उल्लेखित उम्मेदवार कोही पनि मन परेन भने नो भोटमा मत हाल्न पाउने अधिकार छ। यसलाई गम्भीरताका साथ लिनु पर्छ। नो भोट भएको विकल्पमा धेरै मत खस्यो भने दलहरूले नयाँ उम्मेदवार उठाएर पुनः निर्वाचन गराउनुपर्ने दायित्व सिर्जना हुने पूर्व प्रधानन्यायाधीश श्रेष्ठ बताउँछन्। यो अधिकारले गर्दा राजनीतिक पार्टीलाई राम्रा उम्मेदवार छान्नको लागि दबाब सिर्जना हुने उनले बताए। भन्छन्, दलहरूले उठाएको व्यक्ति रिजेक्ट होलान् भन्ने डरले नै यो आदेश कार्यान्वयनमा नगएको होला। मन पराउने अधिकार सँगै मन नपराउने अधिकार पनि त छ। छान्ने अधिकार जस्तै नछान्ने अधिकार पनि छ। आफूलाई उम्मेदवार मन परेन भने भोट दिन्न भन्ने मतपत्रमा विकल्प हुनुपर्ने कुरामा अदालत सहमत भयो। तर, सरोकारवालाको प्राथमिकतामा यो विषय परेन। निर्वाचनको बेला र अन्य बेला पनि मतदाताले मतपत्रमै जाहेर गरेर उम्मेदवार बहिष्कार गर्न पाउने अधिकार कार्यान्वयनका लागि आवाज उठ्ने गर्छ। तर, सरकारले यसबारे सुनुवाइ गरेको छैन। राइट टु रिजेक्टको एजेन्डा जनताले मन पराए पनि राजनीतिक दलहरूको प्राथमिकतामा नपरेका कारण कानुन नबनेको तर्क गर्छन् अधिवक्ता भरतकुमार लकाई। नेपाल बार काउन्सिलको सदस्यसमेत रहेका लकाई भन्छन्, जुन देशमा प्रजातन्त्रको अभ्यास हुन्छ त्यहाँ भोटिङ सिस्टम चलेको हुन्छ। बहुदलीय सिस्टममा दलले आफूलाई अनुकूल हुने व्यक्तिलाई उम्मेदवार बनाउँछन्। जनतालाई सोधेर उम्मेदवार बनाउने त होइन। लकाईका अनुसार, पार्टीको सदस्यता लिएका मतदाताले पार्टीको निर्णय मान्नेपर्ने बाध्यता हुने हुँदा राजनीतिक दलमा आबद्ध नभएका व्यक्तिले मन परेका व्यक्तिलाई मात्रै भोट दिने अधिकार छ। एक नागरिकको हिसाबले स्वविवेक प्रयोग गर्न पाउने अधिकार छ। नागरिकको स्वविवेकीय अधिकारको संरक्षणको लागि पनि नो भोटको विकल्प हुनुपर्छ। क नभए ख, ख नभए गलाई भोट दिनैपर्ने बाध्यता नागरिकलाई बनाउनु हुँदैन। राइट टु रिजेक्ट, अर्थात् नो भोटको अधिकारले राजनीतिक दलमा जनतालाई मनपर्ने उम्मेदवार उठाउनु पर्छ भन्ने म्यासेज जाने अधिवक्ता लकाईको तर्क छ। सर्वोच्च अदालतले मतपत्रमा नो भोटको व्यवस्था गर्नको लागि आवश्यक कानुन बनाउनु भनेर आदेश दिएको नौ वर्ष भयो। यतिका समय भइसक्दा पनि कानुन नबनाएको भन्दै अधिवक्ता भद्रप्रसाद नेपालले वैशाख १५ गते सर्वोच्च अदालतमा पुन रिट दर्ता गराए। यो रिटमा सुनुवाइ गर्दै गत वैशाख २२ गते न्यायाधीश कुमार रेग्मीको इजलासले विपक्षीको नाममा आदेश जारी गरेको छ। आदेशमा भनिएको छ, अदालतको अवहेलनासम्बन्धी रिटमा के कसो भएको हो ? निवेदक मागबमोजिम अवहेलनामा सजाय किन नहुनु पर्ने हो ? सोको आधार, कारणसहित यो आदेश प्राप्त भएको मितिले समयभित्रै लिखित जवाफ पेस गर्नू। सर्वोच्च अदालतका प्रवक्ता विमल पौडेलका अनुसार राइट टु रिजेक्टसम्बन्धी आदेश कार्यान्वयन गर्न तत्कालीन सरकारले अध्यादेश तथा ऐनको मस्यौदा विधेयक बनाएर पेस पनि गरेको थियो। संसद्मा पेस भएको यो विधेयक संसद्बाट पास हुन सकेन। नागरिकले भोट हाल्ने अधिकार र जनप्रतिनिधि छान्ने प्रक्रिया फरकफरक हो भन्छन् अधिवक्ता स्वागत नेपाल। भन्छन्, अहिले जति पनि प्रतिनिधि उठेका छन्, उनीहरू जनताले उठाएका होइनन्। राजनीतिक दलले उठाएका हुन्। पार्टीहरूले उनीहरूलाई फाइदा पुग्ने गलत व्यक्तिहरूलाई भोट हाल्नै पर्छ भनेर ह्विप जारी गर्न मिल्दैन। खराब काम गर्ने, गलत चारित्रिक व्यवहार भएका व्यक्तिलाई उठाउँदा पार्टीभित्रका सही मानिसलाई नै त्यस्ता व्यक्ति मन पर्दैन। यस्ता व्यक्तिलाई भोट हाल्दिन भन्ने विकल्प खै ? पाटीले उठाएकै भरमा जबर्जस्ती भोट हाल्नै पर्ने बाध्यता बन्द हुनुपर्छ। यसका लागि मतपत्रमै राइट टु रिजेक्टको व्यवस्था हुनुपर्छ।"
सामान्य सोधपुछपछि नेकपा बहुमतका संयोजक बास्तोलालाई प्रहरीले छोड्यो,"दाङ : नेकपा बहुमत पार्टीका संयोजक धर्मेन्द्र बास्तोला रिहाइ भएका छन्। बास्तोलालाई प्रहरीले सामान्य सोधपुछपछि छाडेको हो। पोखराबाट नेपालगञ्ज जाने क्रममा बास्तोलासहित ३ जनालाई प्रहरीले दाङको भालुवाङबाट बिहीबार बिहान पक्राउ गरेको थियो। प्रहरीले उनीहरुलाई नियन्त्रणमा लिएर इलाका प्रहरी कार्यालय भालुवाङमा राखेको थियो। सम्पर्कमा आउने गरी बास्तोलालाई नेता प्रकाश शाहीको जिम्मा लगाइएको एसपी सुरेश काफ्ले अन्नपूर्णलाई जानकारी दिए। उनले भने,' बास्तोलाले चुनाव विथोल्ने आफ्नो पार्टीको नियत नभएको बताएपछि कागज गराएर विद्यार्थी नेता शाहीको जिम्मा लगाइएको हो।' प्रहरी हिरासतबाट छुटेपछि बास्तोलाले अन्नपूर्णसँग भने,' प्रहरीले सामान्य सोधपुछ गरेर छाडिदियो।' केहि दिन अगाडि मात्र बास्तोलाले नेत्रविक्रम चन्द विप्लवको नेतृत्वमा रहेको नेपाल कम्युनिष्ट पार्टी विभाजन गरेर नेकपा बहुमत गठन गरेका छन्। बास्तोला सो पार्टीको संयोजक हुन्।"
दैलेखका सबै मतगणनास्थलमा मापसे जाँच गरिने,"दैलेख : संविधान जारी भएपछि दोस्रोपटक हुन लागेको स्थानीय तह निर्वाचनको तयारी अन्तिम चरणमा पुगेको छ। दैलेखका ११ वटै पालिकामा रहेका मतदान स्थल र मतदान केन्द्रमा कर्मचारी र सुरक्षाकमीको टोलीले आवश्यक व्यवस्थापन गरिरहेका छन्। पालिकाका प्रमुख अध्यक्ष, उपप्रमुख उपाध्यक्ष, वडाध्यक्ष र सदस्य चुन्न भोलि बैशाख ३० गते मतदान हुँदैछ। मतदान सकिएपछि हुने मतगणनाका लागि समेत आवश्यक व्यवस्थापनको काम भइरहेका छन्। दैलेखमा यसपटक मतगणनास्थलमा मादकपदार्थ सेवन गरे नगरेको परीक्षण गरिने भएको छ। ११ वटै स्थानीय तहमा हुने मतगणना स्थलमा मादकपदार्थ सेवन गरे नगरेको अनिवार्य परीक्षण गरिने जिल्ला प्रहरी कार्यालय दैलेखका डीएसपी भुवनेश्वरप्रसाद साहले बताए। गतगणनास्थलभित्र छिर्ने प्रहरीदेखि मत गणक, एजेण्ट लगायत सबैलाई मादक पदार्थ सेवन गरे नगरेको परीक्षण गरिने डीएसपी साहले जानकारी दिए। त्यसका लागि मादक पदार्थ सेवन गरे नगरेको जाँच गर्ने उपकरण ब्रेथलाइजर ल्याइएको छ। ४० हजारदेखि १ लाख २० हजारसम्मका मेसिनहरु ल्याइएको उनले बताए। प्रहरीको मोबाइल टोलीले जिल्लाका ११ वटै स्थानमा रहेका मतगणना स्थलमा चेकजाँच गर्ने डीएसपी साहको भनाइ छ। जो सुकै होस् मदिरा सेवन गरे नगरेको जाँचपछि मात्र मतगणना स्थलमा छिर्ने व्यवस्था गरेका छौँ, ' डीएसपी साहले भने, परीक्षणमा मदिरा सेवन गरेको पाइएमा जो सुकै होस् प्रवेश निषेध गर्न निर्देशन दिएका छौं। दैलेखका प्रमुख जिल्ला अधिकारी हरि प्याकुरेलले स्थानीय निर्वाचनलाई शान्तिपूर्ण र भयरहित वातावरणमा सम्पन्न गर्न आवश्यक सम्पूर्ण व्यवस्थापन गरिएको बताए। उनले मतगणनास्थलमा मादक पदार्थ सेवन गरे नगरेको जाँच गर्ने उपकरण ब्रेथलाइजरको समेत व्यवस्थापन गरिएको बताए। मतगणना स्थलमा सिसि क्यामरा पनि जडान गरिएको छ, प्रमुख जिल्ला अधिकारी प्याकुरेलले भने।"
नेपाल कम्युनिस्ट पार्टी (बहुमत)ले भन्यो : संयोजक बास्तोलालाई रिहाइ गर्नू,"काठमाडौं : नेपाल कम्युनिस्ट पार्टी (बहुमत)ले संयोजक धर्मेन्द्र बास्तोला 'कञ्चन'को रिहाइको माग गरेको छ। आज बिहान ४:०० बजे दाङको भालुबाङमा नेपाल प्रहरीले गिरफ्तार गरेपछि विज्ञप्ति जारी गर्दै गम्भीर ध्यानाकर्षण भएको जनाएको छ। कञ्चन पोखराबाट प्रशिक्षण बाँकेस्थित घरमा जाँदै गर्दा बुटवलमा बम विस्फोट गराइनु र उहाँलाई गिरफ्तार गर्नु सुनियोजित षड्यन्त्र रहेको विज्ञप्तिमार्फत केन्द्रीय कार्यालयका सुदर्शनले बताएका छन्। उनले बास्तोलालाई तुरुन्त रिहा नगरिए देशव्यापी रुपमा हुने सङ्घर्षको जिम्मेवार नहुने उल्लेख गरेका छन्। यही वैशाख २१ देखि २३ सम्म चितवनमा सम्पन्न विशेष राष्ट्रिय भेलाबाट नेपाल कम्युनिस्ट पार्टीको पुनर्गठन गरी नेपाल कम्युनिस्ट पार्टी (बहुमत) बनेको कुरा सर्वविदितै छ। त्यसले आफ्नो स्पष्ट कार्यक्रम, कार्यदिशा र कार्यनीति पारित गरेको छ। जारी विज्ञप्तिमा भनिएको छ, यसले संसदीय व्यवस्थाको भण्डाफोर गर्दै वैज्ञानिक समाजवादको बाटोमा अघि बढ्ने र स्थानीय निर्वाचन सन्दर्भमा पार्टीले चुनावमा भाग नलिने तथा देशभक्त र जनपक्षीय उम्मेदवारलाई सहयोग गर्न सकिने नीति लिएको छ। बुटवल घटनाको जिम्मा नेपाल नेतृत्वको नेपाल कम्युनिस्ट पार्टी (माओवादी) ले लिइसकेको र बहुमत पार्टीले कुनै पनि विस्फोटनजन्य र सशस्त्र बहिष्कार गर्ने नीति नलिएको विज्ञप्तिमा उल्लेख छ। पोखराबाट नेपालगञ्ज जाने क्रममा बास्तोलासहितको ३ जनालाई प्रहरीले दाङको भालुवाङबाट पक्राउ गरेको एसपी सुरेश काफ्ले जानकारी दिए। प्रहरीले उनीहरुलाई नियन्त्रणमा लिएर इलाका प्रहरी कार्यालय भालुवाङमा राखेको छ। केहि दिन अगाडि मात्र बास्तोलाले नेत्रविक्रम चन्द विप्लवको नेतृत्वमा रहेको नेपाल कम्युनिष्ट पार्टी विभाजन गरेर नेकपा बहुमत गठन गरेका छन्। बास्तोला उक्त पार्टीको संयोजक हुन्।"
नेकपा बहुमतका संयोजक धर्मेन्द्र बास्तोला पक्राउ,दाङ : नेकपा बहुमत पार्टीका संयोजक धर्मेन्द्र बास्तोला पक्राउ परेका छन्। पोखराबाट नेपालगञ्ज जाने क्रममा बास्तोलासहितको ३ जनालाई प्रहरीले दाङको भालुवाङबाट पक्राउ गरेको एसपी सुरेश काफ्ले जानकारी दिए। प्रहरीले उनीहरुलाई नियन्त्रणमा लिएर इलाका प्रहरी कार्यालय भालुवाङमा राखेको छ। केहि दिन अगाडि मात्र बास्तोलाले नेत्रविक्रम चन्द विप्लवको नेतृत्वमा रहेको नेपाल कम्युनिष्ट पार्टी विभाजन गरेर नेकपा बहुमत गठन गरेका छन्। बास्तोला उक्त पार्टीको संयोजक हुन्। बास्तोला नेतृत्वले पार्टीले निर्वाचन बहिष्कार गरेको छ भने विप्लव नेतृत्वले अघोषित रुपमा निर्वाचनमा भाग लिएको छ। प्रहरीले निर्वाचन बहिस्कार गर्ने समूहलाई निगरानी गरिरहेको छ।
गोरखामा मौन अवधिमा कांग्रेस र माओवादी कार्यकर्ताबीच झडप,"गोरखा : मौन अवधिमा चुनावी गतिविधि गरिरहेका कांग्रेस र माओवादी कार्यकर्ताबीच बुधबार राति झडप भएको छ । अजीरकोट गाउँपालिका १ घ्याच्चोकमा राति १० बजेतिर भएको झडपमा माओवादीका दुईजना घाइते भएको प्रहरीले जनाएको छ । कुटाकुट हुँदा स्थानीय बेलबहादुर गुरुङको दुईवटा दाँत भाँचिएको छ भने अर्का विष्णु भुजेल पनि घाइते भएका प्रहरीले जनाएको छ । बुधबार बिहान मतदानकेन्द्रमा भएको सर्वदलीय बैठकमा विवाद भएको विषयमा राति मापसे गरी थप विवाद हुँदा कुटाकुट भएको बुझिएको प्रहरी उपरीक्षक केदार खनालले जानकारी दिए । जाहेरी दिन्छु भन्ने मौखिक खबर आएको छ तर, अहिलेसम्म जाहेरी आएको छैन,' उनले भने ।"
मौन रहेनन् बाबुराम,"गोरखा : सत्ता गठबन्धनको भावनाविपरीत गृह नगर पालुङटारमा एमालेसँग चुनावी तालमेल गरेका जसपाका संघीय परिषद् अध्यक्ष डा बाबुराम भट्टराईले मौन अवधिको अनुशासन सीमा पनि उल्लंघन गरेका छन्। बुधबार बिहान पालुङटार१ का बेलबास, भैंसेपानी, खुर्पाजुङ, कोलकाटे, जोर्ती चौतारामा १२ बजेसम्म चुनावी कोणसभा गर्दै हिँड्नुभएको हो, स्थानीय माओवादी कार्यकर्ता गेमलाल श्रेष्ठले भने, उहाँको अघिपछि दर्जनौं नेता, कार्यकर्ताहरू पनि थिए। भाषण पनि चलेको थियो। चुनावी कार्यक्रममा हिँडेकाले १ बजेदेखि आयोजना गरिएको मतदान केन्द्र स्तरको बैठकमा जसपाको सहभागिता ढिला भएको उनको भनाइ छ। यस अवधिमा मतदातालाई प्रभाव पार्ने, दबाब दिने वा कुनै पनि प्रकारले भोट माग्नसमेत रोक लगाएको छ। तर, उहाँहरू भने निर्धक्क साथ पालुङटारका बस्तीबस्ती पुगेर मतदातासँग भोट मागिरहनु भएको छ, कांग्रेसका एक नेताले भने। मौन अवधि सुरु भएकै दिनमा घरदैलो गरेको र चुनावी सभालाई सम्बोधन गरिरहेको तस्बिर आफैंले सामाजिक सञ्जालहरू फेसबुक र ट्वीटरमा समेत पोस्ट गरेका छन्। संघीय परिषद् अध्यक्ष भट्टराई र उनका कार्यकर्ताले निर्वाचनको आचारसंहिता उल्लंघन गरेको बारे लिखित र मौखिक उजुरी बारम्बार परिरहेको सो नगरपालिकाका निर्वाचन अधिकृत गोकर्णराज पन्तले बताए। २८ गते निर्वाचनसम्बन्धी कार्यक्रम गरेको भनेर लिखित उजुरी आएको छ, उनले भने, यसलाई हामी मुख्य निर्वाचन अधिकृतको कार्यालय र निर्वाचन आयोगमा फर्वाड गर्छौँ। जसपाविरुद्ध यस्ता उजुरी बारम्बार पर्ने गरेको उनले बताए। कहिले राति १२ बजेसम्म चुनावी कार्यक्रम गरेको भनेर उजुरी पर्ने, कहिले मतदातालाई प्रभावित पार्ने, प्रलोभनमा पार्ने गरेको भनेर पनि उजुरी आइरहेको निर्वाचन अधिकृतको कार्यालयले जनाएको छ। बारम्बार उजुरी आइरहन्छ। बारम्बार लिखित, मौखिक स्पष्टीकरण सोधिरहन्छौं। अबदेखि यस्तो गर्दैनौं भनेर प्रतिबद्धता पनि जनाइरहनुहुन्छ, उनले भने, पूर्वप्रधानमन्त्री जत्तिको मान्छेले पनि यसरी बारम्बार आचारसंहिता उल्लंघन गर्नुहुन्नथ्यो। हामी सचेत पनि गराएकै हौं। यहाँ यस्तै चलिरहेको छ। पालुङटार आफ्नो गृह पालिका भएकाले कुनै पनि हालतमा यहाँको नेतृत्व हात पार्ने योजनासहित भट्टराई विगत एक सातादेखि यहाँ सघन चुनावी कार्यक्रमका सक्रिय छन्।"
"जहाँ भोट हाल्न अशक्त र वृद्ध हिँड्नुपर्छ, ३ घण्टा","एकातिर सवारीसाधनको प्रयोगमा रोक, अर्कोतर्फ मतदान केन्द्र टाढा। वृद्धवृद्धा, अशक्त, अपांग र सुत्केरी महिलालाई मतदान केन्द्रसम्म पुग्न सकस छ। मतदानको मिति नजिकिँदै जाँदा कसरी केन्द्रसम्म पुग्ने उनीहरूको चिन्ता छ। हिमाली र पहाडी जिल्लामा तीनचार घण्टा पैदल हिँडेर मतदान केन्द्रसम्म पुग्नुपर्ने बाध्यता। तराई र सुगमस्थलमा सवारी प्रयोगमा रोक लगाइएका कारण यो वर्गलाई समस्या पर्ने देखिन्छ। गोरखा चुमनुब्री२ हिनाङका ७० वर्षीय सोनाम ल्हामो शुक्रबार मतदान केन्द्रसम्म कसरी पुग्ने चिन्ता गर्छन्। मतदान केन्द्र पुग्न तीन घण्टा हिँड्नुपर्छ। न त कुनै सवारीसाधन, न त मतदान केन्द्रसम्म पुग्न अरू कुनै सुविधा नै छ। गाउँमा वृद्धवृद्धा मात्रै छन्। हिनाङका २० घरका मतदाता भोट हाल्न ल्हो पुग्नुपर्छ। तीन घण्टा हिँडेर हामी बूढाबूढीले कसरी मतदान गर्ने ? सोनामले भने। चुमनुब्री२ स्यालाका एक सय घरधुरीका मतदाता पनि एक घण्टा हिँडेर ल्हो पुग्नुपर्ने बाध्यता रहेको स्थानीय छिरिङ धार्के बताउँछन्। ल्हो मात्र होइन, चुमनुब्री गाउँपालिका नै सडक सञ्जालले जोडिएको छैन। त्यसैले दिनभरिको कामको माया मारेर दुईतीन घण्टा पैदल हिँडेर भोट हाल्न जानुपर्ने अवस्था छ। स्थानीय छिरिङ धार्चे भन्छन्, भर्जमका करिब २० घरका बासिन्दा भोट हाल्नकै लागि डेढ घण्टा हिँड्नुपर्छ। ङिनका ३० घरका बासिन्दा मतदान गर्न एक घण्टा पैदल धाउनुपर्छ। ल्हीका करिब ६० घरका त्यस्तै ड्याङका मतदातालाई बिही केन्द्रमा भोट हाल्न जान साढे दुई घण्टा लाग्ने उनको भनाइ छ। त्यहाँ करिब १५ घरधुरीको बसोबास छ। त्यस्तै रानाका १० घरपरिवारलाई बिही केन्द्रमा भोट हाल्न जान डेढ घण्टा हिँड्नुपर्ने लामा बताउँछन््। सबैभन्दा टाढा सेराङका मतदाता भोट हाल्न क्य्राक जानका लागि तीनसाढे तीन घण्टा लाग्ने उनी बताउँछन््। यहाँ विशेषगरी लामा गुरुहरूको बसोबास छ। मतदान गर्न जानकै लागि साढे दुईदेखि तीन घण्टासम्म हिँड्नुपर्ने भएपछि मतदान गर्न जान कठिन हुने हिनाङका वृद्धवृद्धाको गुनासो छ। हामी माने घुमेर बस्ने बूढाबूढीहरू भोट हाल्न टाढा पर्यो, सोनाम ल्हामो भन्छिन््, घरको काम गर्न नसकेर गुम्बाको छेउछाउ आएर बसेका छौं। भोट हाल्न तीन घण्टा हिँडेर कसरी जाने ? मतदान केन्द्र निर्धारण गर्दा बस्तीबाट कतिसम्म टाढा हुनुपर्ने भन्ने मापदण्ड नबनाउँदा यस्तो समस्या आएको जिल्ला निर्वाचन कार्यालयका प्रमुख टेकबहादुर कोइरालाको भनाइ छ। एउटा वडामा कम्तीमा एउटा मतदान केन्द्र हुनुपर्ने भन्ने चाहिँ भयो, उनले भने, एउटा मतदानस्थलमा एक हजार जनाभन्दा धेरै मतदाता भए केन्द्र दुई, तीन, चारवटासम्म बनाउन सकिने भयो, तर टाढा नजिकको भन्नेको हकमा केही व्यवस्था भएन। कैलालीको चुरे गाउँपालिका र मोहन्याल गाउँपालिकाको भूभाग पहाडी क्षेत्र हो। मोहन्याल गाउँपालिका२ का स्थानीय अढाई घण्टा हिँडेर मतदानस्थल पुग्छन्। महेन्द्र मावि कोल्तडीका प्रधानाध्यापक कमल देवकोटा भन्छन्, वडा नम्बर २ फिसल्लेका मतदाताहरूले अढाई घण्टा हिँडेर मतदानस्थल पुग्नुपर्ने बाध्यता छ। सडक नहुँदा अपांगता भएका र ज्येष्ठ नागरिकलाई दुईतीन घण्टा बोकेर मतदानस्थलसम्म पुर्याउने गरिएको देवकोटाले बताए। यस्तै वडा नम्बर २ कै नामावली गाउँका मतादाताले पनि महेन्द्र माविमा रहेको मतदानस्थल पुग्न दुई घण्टा हिँड्नुपर्छ। २ कै नारंगे गाउँबाट मतदानस्थल पुग्न पौने २ घण्टा लाग्ने प्रधानाध्यापक देवकोटाले बताए। यस्तै मोहन्याल गाउँपालिकाकै राजकाँडा, जुतेसुली, मालचाना र नौलाकोटका मतदाताले पनि दुई घण्टा हिँडेर कुइनेमा रहेको अरनिको निमाविमा जानुपर्ने बाध्यता छ। स्थानीय वीरेन्द्र रावल भन्छन्, ज्येष्ठ नागरिक र अपांगता भएका व्यक्तिहरू मतदानबाट वञ्चित हुन्छन्। यस्तो गर्मीमा आफैं मतदानस्थल जान त सकस छ, तर मान्छे बोकेर कसरी लैजानु ? अछामको मेल्लेख गाउँपालिका४ कुस्कोटका ५४ वर्षीया किथ्य साउदले भोट हाल्न बासुकी मावि नागामाडौं पुग्नुपर्छ। उनी अशक्त छन््। उनी आफैं मतदानस्थल पुग्न सक्दैनन्। भोट हाल्ने ठाउँसम्म कसरी पुग्ने भन्ने चिन्ता हुन्छ, उनले भने, अरूले लगिदिए भोट हाल्न जान्छु। कुस्कोटकै ६५ वर्षीया गोपा साउदलाई पनि निर्वाचनका बेला सधैं मतदान केन्द्रसम्म पुग्नै सकस हुन्छ। आफूजस्ता नसक्नेहरूका लागि नजिकै भोट हाल्ने व्यवस्था मिलाइदिए हुन्थ्यो उनी भन्छिन्। साँफेबगर नगरपालिका४ की ७६ वर्षीया भ्युउलादेवी दमाई गत वर्ष मतदान गर्न जाँदा भएको दुःख सम्झिन्छिन्। भोट हाल्न पार्टीका कार्यकर्ताले बोकेर लग्ने गरे पनि फर्किने बेला वास्ता नगर्दा दुःख पाइएको उनले बताइन्। भोट हाल्न जाने बेला जसले पनि लगिदिन्छन्, फर्किने बेला भने कसैले पनि वास्ता गर्दैनन्, उनले भनिन्। मतदानस्थल टाढा हुँदा वृद्धवृद्धा, अशक्त, अपांग, गर्भवती, सुत्केरीलाई निकै गाह्रो हुने गरेको छ। अछामको तुर्माखाँद गाउँपालिका२ भुलुको सूर्य मावि, वडा नम्बर ३ भैरवस्थानको भैरवी मावि, चौरपाटी गाउँपालिका२ सोकटको दसपल्लेपानी मावि, रामारोशन५ को यशोदा मावि, मेल्लेख गाउँपालिका२ को नन्दामाता मावि डाँडासिरी, वडा नम्बर ४ को बासुकी मावि र पञ्चदेवल विनायक नगरपालिका८ को कुइकाले मावि, वडा नम्बर ९ कालेकाँडाको भवानी माविमा मतदातालाई पुग्न २ देखि सवा २ घण्टा समय लाग्छ। दार्चुलाको व्यास गाउँपालिकाका केही मतदानस्थल तीन घण्टाको दूरीमा छन्। वडा नं ४ मा रहेको सम्पाल मावि सुन्सेरामा दुई वटा मतदान केन्द्र छन्। केही गाउँका मतदातालाई उक्त केन्द्रमा पुग्न तीन घण्टा समय लाग्ने गरेको स्थानीय बताउँछन्। बूढापाका र अशक्तहरूलाई पिठ्युँमा बोकेर मतदानस्थल पुर्याइने गरिएको सम्पाल मावि सुन्सेराका शिक्षक पदमराज भट्टले बताए। शिवराज भट्ट धनगढी,शिव उप्रेती गोरखा, गीता कुँवरअछाम, सुन्दर सिंह धामीदार्चुला"
आजदेखि छ दिन विद्यालय बन्द,"भक्तपुर : सरकारले हरेक शुक्रबार ४ बजेसम्म नै पठनपाठन सञ्चालन गर्ने र बर्खे तथा हिउँदे बिदा घटाएर हप्तामा दुई दिन बिदा दिने निर्णय गरेको छ। सरकारले आगामी जेठ १ गतेदेखि लागू हुने गरी शनिबार र आइतबार दुई दिन सार्वजनिक बिदा दिने निर्णय गरेको छ। शिक्षा मन्त्रालयले यसलाई कार्यान्वयन गराउन शिक्षा विकास तथा समन्वय एकाइ सानोठिमीलाई परिपत्र गरेको छ। शिक्षा मन्त्रालयले बुधबार सरकारी तथा निजी विद्यालयमा पनि हप्तामा दुई दिन सार्वजनिक बिदा दिने निर्णय गरेको थियो। शुक्रबार ४ बजेसम्म नै पठनपाठन गर्ने तथा बर्खे र हिउँदे बिदा घटाएर हप्तामा दुई दिन बिदा दिने व्यवस्था मिलाउन शिक्षामन्त्रीस्तरीय निर्णय गरी बुधबार शिक्षा तथा मानव स्रोत विकास केन्द्र सानोठिमीलाई निर्देशन गरेपछि केन्द्रले ७७ वटै जिल्लाका शिक्षा विकास तथा समन्वय एकाइलाई परिपत्र गरेको हो । केन्द्रले देशका ७७ वटा जिल्ला समन्वय एकाइ तथा देशभरका स्थानीय तह एवं विद्यालयलाई पनि हप्तामा दुई दिन सार्वजनिक बिदा कार्यान्वयन गर्न परिपत्र गरेको केन्द्रका निर्देशक रामचन्द्र शर्माले जानकारी दिए। राष्ट्रिय पाठ्यक्रम प्रारुप २०७६ ले निर्दिष्ट गरेअनुसार पाठ घण्टा र कार्य घण्टामा नघट्ने गरी पठनपाठनका कार्य सञ्चालन गर्न आइतबार बिदा दिँदा अपुग भएका समय हिउँदे, वर्षे र अन्य बिदामा कटाइ पूर्ति गर्ने व्यवस्था गर्ने गरी वार्षिक क्यालेण्डर तयार पार्न स्थानीय सरकारलाई निर्देशन गरेको छ। यस अवधिमा हिउँदे तथा वर्षे बिदा ५० दिनलाई घटाएर ३० दिन बिदा एकैट पटक दिने वा पटक पटक गरी दिने भन्नेबारेमा स्थानीयले तहले क्यालेन्डर बनाउन सक्ने व्यवस्था गरिएको छ। त्यसैगरि आसन्न निर्वाचनका लागि आजदेखि छ दिनसम्म विद्यालय बन्द हुने भएका छन्। निर्वाचनका लागि धेरैजसो सामुदायिक तथा निजी विद्यालयमा मतदान केन्द्र राखिएको, धेरै शिक्षक निर्वाचनमा खटाएको र शिक्षक तथा कक्षा १२ मा अध्ययनरत विद्यार्थी मतदानका लागि गाउँ फर्किने भएकाले आजदेखि अगामी जेठ २ गतेसम्मका लागि विद्यालय बन्द गरिने भएको हो। शिक्षा तथा मानव स्रोत विकास केन्द्रले ७७ वटै शिक्षा विकास तथा समन्वय एकाइलाई मतदान केन्द्र कायम भएका विद्यालयमा २८ गतेदेखि ३० गतेसम्म तीन दिन बिदा दिन निर्देशन दिए पनि शनिबार, १ गते आइतबार तथा २ गते बुद्धजयन्तीको सार्वजनिक बिदा परेकाले छ दिन विद्यालय तथा कार्यालय बन्द हुने भएको हो। रासस"
धनकुटामा मतदान केन्द्रका सबै कर्मचारी महिला,"धनकुटा : स्थानीय तहको शुक्रबार हुने निर्वाचनको लागि जिल्लाको एक मतदान केन्द्रमा कर्मचारीको रुपमा महिला खटिएका छन्। धनकुटा६ स्थित बहुउदेश्यीय सामुदायिक भवनको मतदान स्थलको क मतदान केन्द्रमा सबै महिला कर्मचारी खटिएका हुन्। सो केन्द्रमा मतदान अधिकृतदेखि सहायक मतदान अधिकृत, सहायक कर्मचारी, सुरक्षाकर्मीसम्म महिला कर्मचारी छन्। शिक्षा विकास तथा समन्वय ईकाई प्रमुख मोहन राई मतदान अधिकृतको रुपमा खटिएकी छन्। त्यस्तै सहायक मतदान अधिकृतको रुपमा उच्च अदालत इजलास अधिकृत अस्मिता डाँगी, सहायक कर्मचारीको रुपमा धनकुटा नगरपालिका कम्युनिटी नर्स, वडासचिव मञ्जु कार्की र कार्यालय सहयोगीको रुपमा सावित्री श्रेष्ठ खटिएका छन्। केन्द्रमा ३ जना महिला सुरक्षाकर्मी खटिएका छन्। जिल्लाको सात स्थानीय तहमध्ये ३ नगरपालिका र ४ गाउँपालिका छन्। ११८ मतदान स्थल र १५९ मतदान केन्द्र रहेका छन्। ती केन्द्रहरुमा ७७७ जना कर्मचारी खटिएका छन्। जिल्लामा १ लाख १५ हजार ९६४ मतदाता छन्। निर्वाचनको सुरक्षा मजबुत र प्रभावकारी बनाउन ८५७ म्यादी प्रहरी, ४८९ जना नेपाल प्रहरी, २०८ जना सशस्त्र प्रहरी र ४८६ जना नेपाली सेना परिचालन गरिएको प्रमुख जिल्ला अधिकारी युवराज कटेलले जानकारी दिए। धनकुटा६ स्थित बहुउद्देश्य सामुदायिक भवन आँखा अस्पताल मतदान केन्द्र क मा खटिएका महिला कर्मचारी । तस्बिर : अन्नपूर्ण"
"धनकुटाका मतगणना स्थलमा फलामको तारजाली, सीसीटीभी क्यामेरा जडान","धनकुटा : स्थानीय तहको शुक्रबार हुने निर्वाचनको मतगणनाका लागि धनकुटा नगरपालिकामा सीसीटीभी क्यामेरा जडान र फलामको तारजाली लगाउने कार्य सम्पन्न गरिएको छ। निर्वाचनको मतपत्र र मतपेटिकाको सुरक्षाका लागि मतदान स्थलमा फलामको तारजाली लगाइएको मुख्य निर्वाचन अधिकृत फणिन्द्रप्रसाद पराजुलीले बताए। उनकाअनुसार धनकुटा नगरपालिकाको लागि सदरमुकामस्थित सामुदायिक भवनमा यसपटक मतगणना गर्ने व्यवस्था मिलाइएको छ। मतगणना स्थलमा सिसीटिभी क्यामेरा र फलामको तारजालीको व्यवस्था गरिएको छ। त्यस्तै जोरपाटी बजारस्थित छथरजोरपाटी गाउँपालिका कार्यालयनजिकै रहेको घरलाई मतगणना स्थल तोकिएको छ। सो घरभित्र मतगणना हुने स्थानमा सीसीटीभी क्यामेरा जडान कार्य सम्पन्न भइसकेको निर्वाचन अधिकृत गोकुलबहादुर निरौलाले बताए। उनकाअनुसार मतपत्र गणना हुने स्थानलाई फलामको तारजालीले घेरिएको छ। साँगुरीगढी गाउँपालिकाको भवनलाई मतगणना स्थल बनाइएको छ। सो भवनभित्रको गणनास्थललाई सीसीटीभी क्यामेराले जडान र तार घेराबार गरिएको निर्वाचन अधिकृत रत्नबहादुर कटुवालले बताए। जिल्लाको चौविसे गाउँपालिका, सहिदभूमि गाउँपालिका, महालक्ष्मी नगरपालिका, पाख्रिवास नगरपालिकाको मत गणनास्थलमा सुरक्षाको लागि सीसीटीभी क्यामेरा र तारजाली लगाइएको छ। धनकुटा नगरपालिकाको लागि सदरमुकामस्थित सामुदायिक भवनमा तयार पारिएको मतगणना स्थल । फोटो : हरिबहादुर लम्जेल, धनकुटा।"
वर्षा र हावाहुरीको सामना गर्नेगरी नुवाकोटमा मतदान केन्द्रको संरचना निर्माण,"नुवाकोट : स्थानीय तहको निर्वाचनका लागि नुवाकोटमा सबै तयारी पूरा भएको छ। मतदान केन्द्र निर्माण र मतदाता परिचय पत्र वितरण कार्य सकिएको छ। २८७ वटै मतदान केन्द्रको भौतिक संरचना निर्माण कार्य पूरा भएको जिल्ला निर्वाचन कार्यालयले जनाएको छ। पानी पर्न सकने र हावाहुरी आउन सक्ने अवस्थालाई मध्यनजर गर्दै सवै मतदान केन्द्रमा सोही अनुसार संरचना तयार गरिएका जिल्ला निर्वाचन अधिकारी जयप्रसाद गौतमले जानकारी दिए । मतदान गर्नका लागि आधिकारिक पत्र फोटो सहितको मतदाता परिचय पत्र नुवाकोटमा वितरण कार्य सकिएको छ। निर्वाचन आयोगले मतदाता नामावलीको सूचिमा नामा रहेकाहरुलाई मतदाता परिचय पत्रवाहेक नेपाली नागरिकता, राष्ट्रिय परिचय पत्र तथा जग्गाधनी प्रमाणपुर्जा भएकालाईसमेत मतदान गर्न दिने निर्णय गरेको छ। सवै मतदान केन्द्रको भौतिक संरचना निर्माण गरेर नुवाकोटका दुईलाख ३७ हजार चार सय ३४ जना मतदातालाई निर्वाचन प्रक्रियामा समावेश हुने सवै प्रक्रिया पुरा भएको छ। मतपत्र, मतपेटिकालगायत दुई सय ८७ वटै मतदान केन्द्रमा मतदान अधिकृतहरु परिचालन भएसगै परिचय पत्र वितरण गरेर निर्वाचनको प्रक्रिया पुरा गरिएको जिल्ला निर्वाचन कार्यालयले जनाएको छ। विहान ७ वजेदेखि सांझ ५ वजेसम्म मतदान गर्नका लागि आफ्नो मतदान केन्द्रमा आवश्यक सम्पुर्ण तयारी पुरा गरिएको विदुर नगरपालिका वडा नं १ पाण्डेगाउंको इन्द्रायणी आधारभुत विद्यालय क मतदान केन्द्रका मतदान अधिकृत अमृतमणी रिमालले वताए। सर्वपक्षीय वैठक गरेर मतदान केन्द्रलाई शानितपुर्ण वनाउनुका साथै सवै भौतिक पुर्वाधारको तयारी कार्य पुरा गरिएको नुवाकोट आदर्श बहुमुखी क्याम्पस वट्टार ग केन्द्रकी मतदान अधिकृत सीता आचार्यले बताइन्। उनको मतदान केन्द्र महिलामैत्री रहेको छ । सहायक मतदान अधिकृत, सहायक कर्मचारी, कार्यालय सहयोगी तथा सुरक्षाकर्मीसमेत महिला नै रहेका छन् । नुवाकोटको विभिन्न स्थानमा रहेका १० मतदान केन्द्रमा महिलामात्र र्कचारी खटाएर नमूनाको रुपमा महिलामैत्री मतदान केन्द्र कायमम गरिएको मुख्य निर्वाचन अधिकृतको कार्यालय विदुरले जनाएको छ। आफ्नो मतदान केन्द्रको भौतिक संरचना निर्माण पुरा गरिनुका साथै मतदानका सवै सामग्री सुरक्षाका साथ राखिएको पाण्डेगाउंको इन्द्रायणी आधारभुत विद्यालय ख मतदान केन्द्रका मतदान अधिकृत होमनाथ सेढाइले जानकारी दिए। नुवाकोटको १२ र रसुवाको पांच वटै स्थानीय तहमा मतदान नसकेसम्म कर्मचारी मतदान केन्द्रमै खटिने बताइएको छ। निर्वाचन आयोगले नेपालमै पहिलो पटक यस निर्वाचनमा यहि वैशाख २९ गतेसम्म १८ वर्ष उमेर पुगेकाहरुलाई मतदानको अधिकार दिएको छ।"
शान्तिमा समाधान,"पछिल्लो समय चोरीका घटना धेरै भएका थिए। राजा कृष्णदेव पनि चोरहरूको चिन्तामा थिए। अदालतमा पनि सबै चिन्तित देखिन्थे। अदालतका प्रमुख एक साँझ अदालतबाट घर फर्किंदै थिए। त्यसैबेला उनले आफ्नो बगैंचाको इनार नजिकैको ठूलो आँपको रूखको पछाडि लुकेका दुईवटा आकृति देखे। मैले तिनीहरूलाई पाठ सिकाउनु पर्छ। घर पुगेपछि उनले सोचे।त्यसपछि उनले घरमा यति ठूलो स्वरले बोले कि चोरहरू चकित भए। उनले पत्नीलाई भनिरहेका थिए,  हाम्रा गहनाहरू घरमा राख्न सुरक्षित छैन। त्यसैले तिमी यी सबै गहनाले फलामको बाकस भर्नू। हामीले यसलाई सुरक्षित राख्नका लागि इनारमा फ्याँक्नुपर्छ। त्यसपछि उनले पत्नीलाई खुसुक्क सुनाए, चोरहरू बगैंचामा लुकेका छन्। चोरहरूले पनि बठ्याई अपनाए। तिनले इनारमा ढुंगा आदि हालेर भरे। बाकस भरिएपछि प्रमुख र उनकी श्रीमतीले सो त्यसलाई इनारमा फ्याँक्छन्। यो यहाँ सुरक्षित हुनेछ उनले पत्नीलाई ठूलो स्वरमा भने। दुई चोरहरू घरको छेउमा कान थापेर निदाए, ननिदाएको बुझ्न पर्खिरहेका थिए। तिनीहरूको योजना थियो कि इनारबाट पानी निकाल्ने। प्रत्येकले इनारबाट पानी निकाल्न पालैपालो काम गर्थे। तिनीहरूको उत्साह चाँडै थकानमा परिणत भयो। तिनीहरूले विश्राम लिने निर्णय गरे। त्यत्तिकैमा कसैले भन्यो, यति नै ! बगैंचालाई सिँचाइ गर्नु थियो तर कसैले गरिदिएछ। जेहोस्, आजको दिन धेरै राम्रो भयो। चोरहरूले मालिकलाई बेल्चा र लट्ठी बोकेको देखे। दुवै छक्क परे। तिनीहरू उठे र भागे। त्यसपछि त्यस ठाउँका जनताले लुटपाट भएको गुनासो गरेनन्। नैतिक शिक्षा : शान्त रहनु र समस्याको समाधान खोज्नु राम्रो हुन्छ।"
रसुवामा प्रत्येक मतदान केन्द्रमा त्रिपालको व्यवस्था,"रसुवा : स्थानीय तहको शुक्रबार हुने निर्वाचनका लागि जिल्लामा सम्पूर्ण तयारी पूरा भएको छ। मतदानका लागि आवश्यक तयारी पूरा भएको जिल्ला निर्वाचन कार्यालय रसुवाले जनाएको छ। जिल्लामा मतदान केन्द्रमा कर्मचारी खटाउने, निर्वाचन सामग्री मतदान केन्द्रहरूमा पुर्याउने, सुरक्षाकर्मी खटाउने र मतदान केन्द्रको निर्माण गर्ने लगायतका सबै काम सकिएको छ। मतदान गर्नका लागि ३४ वटा मतदानस्थल र ५१ वटा मतदान केन्द्रको निर्माण सकिएको छ। यसपटक वर्षाको सम्भावना भएकाले प्रत्येक मतदान केन्द्रमा त्रिपालको व्यवस्था गरिएको छ। मतदान केन्द्रको निर्माण सकिएको र केही काम मात्र बाँकी रहेको आमाछोदिङ्मो गाउँपालिका४ स्थित पार्वतीकुण्ड मावि मतदान केन्द्रका मतदान अधिकृत सीता गुरुङले बताइन्। निर्वाचनको सबै तयारी सकिएको र बिहान ७ बजेबाट मतदान सुरु गरिने आमाछोदिङ्मो गाउँपालिका२ नेसिङस्थित पार्वतीकुण्ड प्रावि मतदान केन्द्रका सहायक मतदान अधिकृत दीपरमण अधिकारीले बताए। मतदाताहरुको सजिलोको लागि महिला पुरुष छुट्टाछुट्टै रहने लाइन निर्माण, जेष्ठ नागरिक, अशक्त तथा अपाङ्गता भएका व्यक्तिहरु छिटो मतदान गर्ने व्यबस्था मिलाइएको उनको भनाइ छ। निर्वाचनमा खटिएका कर्मचारीले सर्बदलीय बैठक राखेर आवश्यक प्रक्रिया अघि बढाएका छन्। बैठकमा मौन अवधिमा पालना गर्नुपर्ने नियम, आचारसंहिता, उम्मेदवारका प्रतिनिधि, अशक्त तथा अपाङगता भएका व्यक्तिले मतदान गर्न सहज वनाउने लगायत विभिन्न विषयमा छलफल भएको छ। यसैगरी नयाँ मतदाताहरुलाई परिचयपत्र वितरण गर्ने काम पनि भइरहेको छ। निर्वाचनमा २ सय ९४ जना नेपाल प्रहरी, २१९ सशस्त्र प्रहरी र २८८ म्यादी गरी ८ सय १ जना सुरक्षकर्मी परिचालन गरिएको प्रमुख जिल्ला अधिकारी नवराज जैसीले बताए। हामीले मतदान प्रक्रियालाई स्वच्छ, निष्पक्ष तथा भयरहित वातावरणमा सम्पन्न गर्नका लागि सुरक्षा व्यवस्था कडा पारेका छौं, उनले भने, मतदाताले ढुक्क भएर मतदान गर्न पाउँछन्। जिल्लामा निर्वाचनको लागि २ सय ५५ कर्मचारी खटिएका छन्। जिल्लामा ३८ हजार ५ सय ४५ मतदाता रहेका छन्।"
कांग्रेस उम्मेद्वार सवार कार ब्रेक फेल भएर दुर्घटना,"गोरखा : पालुङटार नगरपालिका वडा नम्बर ९ का वडाध्यक्षका उम्मेदवार भेजराज पाण्डे सवार कार पल्टिएको छ। प्रदेश ३०१०२४ च १५४० नंबरको कार बिहीबार दिउँसो मिकोटको कामीडाँडा भन्ने ठाउँमा पल्टेर दुर्घटना भएको प्रहरीले जनाएको छ। रामज्योति आधारभूत विद्यालयको मतदान केन्द्र अवलोकन गरेर फर्कने क्रममा ब्रेक फेल भई कार पल्टिएको कारमा सवार डाक्टर मोदानाथ मरहट्टाले जानकारी दिए। कारमा सवार वडाअध्यक्षका उम्मेद्वार पाण्डे, डाक्टर मरहट्टा र गण्डकी प्रदेश समितिकी सदस्य रविकला खनालको अवस्था समान्य रहेको प्रहरीले जनाएको छ।"
कारागारको सुरक्षामा सेना परिचालन,नुवाकोट : प्रहरीलाई स्थानीय तहको निर्वाचनमा खटाइएपछि नुवाकोट र रसुवा जिल्ला कारागारको सुरक्षामा नेपाली सेना परिचालन गरिएको छ। जिल्ला सुरक्षा समन्वय समितिले अर्को व्यवस्था नगरेसम्म कारागारमा सुरक्षाका लागि सेना खटिएको जनाएको छ। विदुर नगरपालिका वडा नं १ ढुंगेमा रहेको नुवाकोट जिल्ला कारगारमा जवरजंग गणका सहसेनानीको नेतृत्वमा २५ जना सेना परिचालन गरिएको कारगार कार्यालयका प्रमुख जेलर गंगालाल योगीले जानकारी दिए। योगीसमेत निर्वाचनका लागि मतदान केन्द्रमा खटिएका छन्। अरु समय प्रहरीले कारागारको सबै सुरक्षा दिने गरेकोमा हाल दुई जना प्रहरी मात्र रहेका छन्। नुवाकोट जिल्ला कारागारमा हाल १३ महिलासहित १६१ जना बन्दी रहेका छन्। नुवाकोटकै छिमेकी रसुवा कारागारमा पनि निर्वाचनका वेला प्रहरी चुनाव गराउन खटिएपछि कारागारमा सेना खटाइएको छ। धुन्चेमा रहेको जिल्ला कारागारको सुरक्षाका लागि विष्णुदल गणका अधिकृतको नेतृत्वमा नेपाली सेनालाई जिम्मेवारी दिएको छ। नेपाल प्रहरीको समन्वयमा चुनाव अवधिभर रसुवा कारागारको सुरक्षा नेपाली सेनाले गरिरहको सहायक प्रमुख जिल्ला अधिकारी दुर्गा थापाले जानकारी दिइन्। धुन्चेमा रहेको रसुवा कारागारमा विभिन्न मुद्दामा एकसय जना वन्दी रहेका छन्। नुवाकोट र रसुवा दुवै जिल्लाको कारागारको सुरक्षामा नेपाली सेना परिचालन गरिएका हुन्। मतदान केन्द्रमा खटिएका प्रहरीहरु कारागारमा फर्किएर आएपछि मात्र सेना आआफ्नो व्यारेक फर्कनेछन्।
डोटीमा जीप दुर्घटना हुँदा कम्तिमा १० जना घाइते,डोटी : डोटीको शिखर नगरपालिका४ गरूडीमा ना१ज ३१५२ को जीप दुर्घटना हुँदा कम्तिमा १० जना घाइते भएका छन्। शिखर नगरपालिकाको लुवाखडीबाट यात्रु बोकेर शिखर नगरपालिका५ तिजालीतर्फ जान लागेको जीप दुर्घटना भएको हो। बिहीबार बेलुकी करिब ६ बजेतिर दुर्घटना भएको जिल्ला प्रहरी कार्यालयले जानकारी दिएको छ। जीप सडकबाट १५ मिटर तल खसेको छ। जीपमा क्षमताभन्दा बढी यात्रु भएका कारण दुर्घटना भएको बताइएको छ। जीपमा करिब ३० जना यात्रु रहेका जनाइएको छ। यात्रु जीपको छतमा समेत कसेका बसेका थिए। घाइतेहरूको संख्या अझै एकीन हुन नसकेको प्रहरीले जनाएको छ। घाइतेहरूलाई दिपायलस्थित शैलेश्वरी हस्पतालमा लगिएको बताइएको छ। अधिकांश यात्रुहरू शुक्रबार हुने स्थानीय तहको निर्वाचनका लागि भोट हाल्न जिल्ला बाहिरबाट आएका थिए। घाइते यात्रुहरू अधिकांश शिखर नगरपालिका५ तिजालीका रहेका छन्।
"कांग्रेस र माओवादी विवादमा प्रहरी हस्तक्षेप, ११ राउन्ड हवाई फायर","मुगु : निर्वाचन हुन एक दिन बाँकी रहँदा सोरु गाउँपालिका३ भिइ गाउँमा कांग्रेस र माओवादी कार्यकर्ताबीच विवाद हुँदा प्रहरीले हस्तक्षेप गरेको छ। विवादपछि कांग्रेस कार्यकर्ताले माओवादीबाट वडाध्यक्षका उम्मेदवारको घर घेराउ गरेपछि दुई समूहबीच झडप हुने अवस्था आएपछि भिड नियन्त्रण गर्न प्रहरीले ११ राउन्ड हवाई फायर गरेको छ। सोरु गाँउपालिका३ मा बुधबार राति ११ बजे कांग्रेसका कार्यकर्ताले सोही वडाको माओवादीबाट उम्मेदवार मनकला रोकायाको घर घेराउ गरी दुई समूहबीच झडप हुने अवस्था सिर्जना भएपछि भिड नियन्त्रण लिन गरु माबि मतदान केन्द्रमा खटिएका प्रहरीले हवाई फायर गरेको स्थानीय प्रशासनले जनाएको छ। जिल्ला प्रहरी कार्यालयका डीएसपी सुभाष हमालले दिएको जानकारीअनुसार माओवादीबाट वडाध्यक्ष उम्मेदवार रोकायाको घरलाई कांग्रेस कार्यकर्ताले घेराउ गरी दुई समूहबीच झडप हुने अवस्था सिर्जना भएपछि प्रहरीले फायर गरेर भिड नियन्त्रणमा लिएको हो। हवाई फायरपछि भिड तितरवितर भए पनि पुन: दुई समूहबीच झडप हुने सम्भावना देखिएपछि सुरक्षाका लागि सोरु गाँउपालिका सोरुकोटबाट नेपाली सेना, जनपद र शस्त्र प्रहरीको थप टोली घटनास्थलमा पठाइएको डीएसपी हमालले बताए। बुधबार दिउँसोबाट दुई पक्षबीच भएका वादविवादले मतदान केन्द्रमा सर्वदलीय बैठकसम्म बस्न सकेको थिएन। राति ११ बजे दुई पक्षबीच भएको विवादले प्रहरीले हवाई फायर गरेपछि नियन्त्रणमा आएपछि आज सर्वपक्षीय बैठक सम्पन्न भएको गुरु माबि मतदान केन्द्रका मतदान अधिकृत यमबहादुर मल्लले बताए।"
ताप्लेजुङमा एक युवक मृत फेला,ताप्लेजुङ : मिक्वाखोला गाउँपालिका१ खोक्लिङमा एक युवक मृत भेटिएका छन्। स्थानीय बिमल कार्की दुम्जा भिरमा मृत भेटिएका हुन्। उनको शव गए राती फेला परेको जिल्ला प्रहरी कार्यालय ताप्लेजुङका सुचना अधिकारी प्रहरी निरीक्षक कुशाराम कार्कीले जानकारी दिए। कार्कीका अनुसार बिमल रातीसम्म पनि घर नआएपछि परिवार सहित स्थानीयले खोज्न सुरु गरेको थिए। हान्द्रुङबाट उकालो जाने बाटोमा जुत्ता र झोला साथै बाटोमुनि भिरमा उनलाई मृत भेटिएपछि आफन्तले प्रहरीलाई खबर गरेका थिए। घटनास्थलमा ईलाका प्रहरी कार्यलय दोभानका प्रहरी निरीक्षक सहितको टोली बिहानै पुगेको थियो। यता जिल्ला प्रहरी कार्यलय ताप्लेजुङबाट पनि थप अनुसन्धानका लागि प्रहरी निरीक्षकको नेतृत्वमा टोली घटनास्थल पुगेको छ। घटनाका बारेमा सुक्ष्म अनुसन्धान गरिरहेको प्रहरी निरीक्षक कार्कीले बताए। बिमल स्काभेटर चालक हुन्। चुनावका लागि उनि मतदान गर्न गाउँ फर्किने क्रममा मृत भेटिएका हुन्। घटनाबारे थप विवरण आउन बाँकी रहेको छ।
रामेछापमा एमाले र राप्रपा कार्यकर्ताद्वारा कांग्रेस वडाध्यक्ष उमेदवारमाथि खुकुरी प्रहार,रामेछाप : रामेछापको उमाकुण्ड गाउँपालिका वडा नं ३ का वडाध्यक्षका उमेदवार रमेश सुनुवारमाथि गएराती खुकुरी प्रहार भएको छ। नेपाली कांग्रेसको तर्फबाट उमेदवार बनेका सुनुवारलाई कुँबुकास्थलीमा नेकपा एमाले र राप्रपाका कार्यकर्ताहरुले सुनुवारलाई खुकुरी प्रहार गरेका हुन्। खुकुरी प्रहारबाट सुनुवार गम्भीर घाइते भएका नेपाली कांग्रेसको तर्फबाट उमाकुण्ड गाउँपालिका अध्यक्षका उमेदवार जीतबहादुर काटुवालले जानकारी दिए। मौन अवधिमा सुनुवार बसिरहेको ठाउँ पछाडिबाट आएर झुक्याएर खुकुरी प्रहार गरेको पनि कटुवालले जानकारी दिए। गम्भीर घाइते सुनुवारलाई उपचारका लागि वडा नं २ बाम्तीको बाम्ति अस्पतालमा लगिएको छ। पबित्र सुनुवारको नेतृत्वमा आएका केही अराजक समूहले सुनुवारमाथि खुकुरी प्रहार गरेको प्रहरीले जनाएको छ। आक्रमणकारीको नेतृत्व गर्ने सुनुवारसहित केही कार्यकर्ता प्रहरीले नियन्त्रणमा लिएको छ। घटनाबारे अनुसन्धान गर्न प्रहरी टोली घटनास्थल पठाइसकेको प्रहरीले जनाएको छ।
मोटरसाइकल दुर्घटना हुँदा एक जनाको मृत्यु,विराटनगर : दुईवटा मोटरसाइकल ठोक्किएर दुर्घटना हुँदा मोरङमा बुधबार राति एक जनाको मृत्यु भएको छ । दुई जना घाइते भएका छन् । मोरङ ट्राफिक प्रमुख प्रहरी निरीक्षक राजकुमार कार्कीका अनुसार सुन्दरहरैँचा नगरपालिका९ आदर्श चोकमा उत्तरबाट दक्षिणतर्फ आउँदै गरेको को ३५ प ७१३८ र विपरीत दिशातर्फ जाँदै गरेको प्रदेश १०२०४४ प ६३४२ नम्बरको मोटरसाइकल ठोक्किएर दुर्घटना भएको हो । साँझ ७:३० बजेतिर भएको दुर्घटनामा ६३४२ नम्बरको मोटरसाइकलका चालक सुन्दरहरैँचा९ का ३५ वर्षीय नवराज राईको मृत्यु भएको उनले बताए । कार्कीका अनुसार दुर्घटनामा परेर गम्भीर घाइते भएका राईको उपचारका क्रममा विराटनगरको गोल्डेन अस्पतालमा राति ८:४५ बजेतिर मृत्यु भएको हो । दुर्घटनामा अर्को मोटरसाइकलका चालक सुन्दरहरैँचा११ का २८ वर्षीय विमल इजम र पछाडि सवार सुन्दरहरैँचा९ का ३२ वर्षीय इन्द्रकुमार लिम्बू घाइते भएका छन् । समान्य अवस्थाका घाइतेको विराटनगरस्थित न्युरो अस्पतालमा उपचार भइरहेको छ । दुवै मोटरसाइकलका चालकको साथमा सवारी चालक अनुमति पत्र (लाइसेन्स) फेला नपरेको प्रहरीले जनाएको छ । प्रहरीका अनुसार तीव्र गतिका कारण दुर्घटना भएको प्रारम्भिक अनुसन्धानबाट खुलेको छ ।
काभ्रेमा चार दिन टिपर नचल्ने,"काभ्रे : शुक्रबार हुने स्थानीय तहको निर्वाचनलाई थप व्यवस्थित बनाउन काभ्रेपलाञ्चोक जिल्लामा चार दिनसम्म टिपर सञ्चालनमा रोक लगाइएको छ। जिल्ला प्रशासन कार्यालयले निर्वाचनलाई ध्यानमा राखेर बिहीबार बिहान ६ बजेदेखि आगामी जेठ १ गते राति १२ बजेसम्मका लागि राति सञ्चालन हुँदै आएको टिपर स्थानीय तह निर्वाचनलाई ध्यानमा राखी बन्द गर्ने निर्णय गरिएको सहायक प्रमुख जिल्ला अधिकारी अमरदीप सुनुवारले बताए। त्यससँगै निर्वाचर्नलाई स्वच्छ, स्वतन्त्र, निष्पक्ष शान्तिपूर्ण, सुरक्षित र भयरहित बातावरणमा सम्पन्न गराउन निर्वाचन आयोगको निर्णयानुसार मतदानका दिन जिल्लाभर अत्यावश्यक सेवाबाहेकका अन्य सबै प्रकारका सवारीसाधन बन्द गरिने जनाइएको छ। त्यस्तै उक्त कार्यालयले निर्वाचनको बेला सुरक्षा व्यवस्थालाई ध्यानमा राखी यही वैशाख २६ गतेदेखि ३१ गतेसम्मका लागि मदिरा बिक्री वितरणमा रोक लगाइसकेको छ। तोकिएको समयसम्म जिल्लाभर मादक पदार्थ बिक्री वितरण र उपभोगलाई पूर्णरूपमा निषेध गरिएको हो। जिल्लामा १३ वटा स्थानीय तहका १८९ मतदानस्थल ३८१ वटा मतदान केन्द्रबाट मतदाताले मतदान गर्दैछन्। रासस"
"मोरङको मिक्लाजुङमा शक्तिशाली विष्फोट, शंकास्पद वस्तु फेला","विराटनगर : स्थानीय तह निर्वाचनको सम्मुखमा मोरङको दुर्गम मिक्लाजुङ गाउँपालिकामा बुधबार राति शक्तिशाली विष्फोट भएको छ। बम विष्फोट गराइएको हुनसक्ने प्रहरीको अनुमान छ। प्रहरीका अनुसार विष्फोट गराइएको स्थानको पहिचान हुन बाँकी छ। मिक्लाजुङ१ को सरस्वती आधारभूत विद्यालयका शिक्षक मदन श्रेष्ठका अनुसार राति ११ देखि १२ बजेको बीचमा विष्फोटको ठूलो आवाज आएको थियो। रातको समयमा कहाँ विष्फोट गराइएको हो भन्ने यकिन भइसकेको छैन, उनले भने, विष्फोटको घटनापछि स्थानीय त्रसित बनेका छन्। यसैबीच मिक्लाजुङ१ बर्खेमा बिहीबार बिहान बमजस्तो देखिने शंकास्पद वस्तु फेला परेको छ। विद्यालयबाट लगभग ५० मिटर दूरीको सडकमा प्रेसर कुकर फेला परेको हो। खतरा भनेर लेखिएको र तारहरु बाहिर निकालेर सडकमा छाडिएको अवस्थामा प्रेसर कुकर भेटिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार कुकर भेटिएको सडकमा दुईवटा बाँस पनि तेस्र्याइएको छ। शंकास्पद वस्तु भेटिएको जानकारी आउनसाथ नेपाली सेनाको बम डिस्पोजल टोलीलाई खबर गरेर प्रहरीले घटनास्थलाई सुरक्षित राखेको श्रेष्ठले बताए। अहिले सेनाको टोली घटनास्थलतर्फ जाँदै छ। सडकमा शंकास्पद तरिकाले राखिएको प्रेसर कुकर देखेपछि स्थानीयले प्रहरीलाई खबर गरेका हुन्। प्रहरीका अनुसार उक्त वस्तु भेटिएको स्थान मिक्लाजुङको रमितेबाट लगभग १२ किलोमिटर पूर्वतर्फ पर्छ। उक्त स्थान उर्लाबारीबाट भने ३२ किलोमिटर उत्तरमा पर्छ। बर्खे भन्ने स्थानमा राति विष्फोट गराइएको प्रारम्भिक अनुसन्धानबाट खुलेको छ, प्रहरी स्रोतले भन्यो, त्यही ठाउँ आसपासमा भोलिपल्ट बिहान बमजस्तो देखिने प्रेसर कुकर भेटिएको छ। प्रहरीले निर्वाचन विरोधी समूहले विष्फोट गराएको र सडकमा शंकास्पद वस्तु राखेको हुनसक्ने अनुमान गरेको छ।"
डोटीमा बस दुर्घटना : ३० जना घाइते,"डोटी : डोटीमा बस दुर्घटना हुँदा ३० जना घाइते भएका छन्। धनगढीबाट बाजुरा जाँदै गरेको मालिका यातायातको सुपप्र ०१ ००१ ख ३१०८ नम्बरको बस दुर्घटना भएको हो। बस डोटीको पूर्वीचौकी गाउँपालिका ४ सानागाउँमा बिहीबार बिहान ६ बजेतिर दुर्घटनामा परेको जिल्ला प्रहरी कार्यालय डोटीका प्रहरी नायव उपरीक्षक भोला भट्टले जानकारी दिए। शुक्रबार हुने स्थानीय तहको निर्वाचनका लागि मतदान गर्न भारत लगायत तराईका जिल्ला कैलाली र कञ्चनपुरबाट घर फर्किने यात्रु बोकेको बस दुर्घटनामा परेको हो। घाइतेहरूको उद्धारमा प्रहरी, नेपाली सेना, निर्वाचनका लागि पालिकामा खटिएका निर्वाचन अधिकृत प्रकाशबहादुर भण्डारी, स्थानीय बासी लगाएतका खटिएका छन्। प्रहरीका अनुसार घाइतेहरु मध्ये १६ जनाको जिल्ला अस्पताल डोटीमा उपचार भइरहेको छ भने १३ जनाको स्थानीय क्लिनिकमा उपचार भइरहेको छ। गम्भीर घाइते एक जनालाई धनगढीका लागि रिफर गरिएको छ। बस चालक फरार रहेको र उनको खोजी कार्य भइरहेको डिएसपी भट्टले जानकारी दिए। घटनाको बारेमा प्रहरीले थप अनुसन्धान गरिरहेको छ। बस सडकबाट करिब १५२० मिटर तल खसेको जनाइएको छ।"
