शीर्षक,विवरण
चुनाव खर्चमा चतुर्याइँ,"गएको स्थानीय निर्वाचनका उम्मेदवार जतिजतिले चुनाव खर्च निर्वाचन आयोगमा बुझाए, त्यो पत्यारिलो लाग्दैन। आयोगले जुन सीमा तोकिदिएको थियो, त्यसैभित्र रहेर खर्च विवरण उम्मेदवारहरूले बुझाएका छन्। अझ एक लाखभन्दा बेसी उम्मेदवारले त खर्च विवरण अझै बुझाएका छैनन्। जबकि निर्वाचन नतिजा आएको ३० दिनभित्र खर्च विवरण बुझाउनुपर्ने कानुनी व्यवस्था छ। त्यो कानुन पालना नगर्नेलाई जरिवाना हुन्छ, अर्काे चुनाव लड्न पनि पाउँदैनन्। त्यति गर्दा पनि खर्च विवरण बुझाउन अटेर गर्नु विधिको शासनलाई नमान्नु हो। जसले विवरण बुझाएका छन्, ओपन सेक्रेट छ कि इमान्दारीपूर्वक खर्च उल्लेख गरेका छैनन्। आयोगले दिएको सीमाको रीत पूरा गरेर कानुनको पालनामात्रै गरेका छन्। ओपन सेक्रेट कुरा के हो भने चुनावमा खर्च धेरै भयो, विवरण चाहिँ थोरैको बुझाइयो। यो कुराको पुष्टि शीर्ष तहकै नेताहरूको सार्वजनिक मन्तव्यहरूबाट पनि भइरहेको छ। नेकपा माओवादी केन्द्रका अध्यक्ष पुष्पकमल दाहालले गाउँपालिका अध्यक्षको उम्मेदवारले १० करोड खर्च गरेको अभिव्यक्ति दिँदा निर्वाचन आयोगले उनलाई प्रष्टीकरण सोधेको छ, तर कसले कहाँ कसरी त्यतिका विधि खर्च गर्यो भन्ने खोजेको छैन। निर्वाचनका उम्मेदवारले करोडौं करोड खर्च गरेका हुन्छन् भन्ने धेरैलाई लाग्छ। प्रचारप्रसार, कार्यकर्ता परिचालन र मतदातालाई खर्चपानी व्यवस्थाका लागि त्यतिका पैसा खर्च भइरहेको छ भन्ने छ। तर, त्यसको दसी कतै भेटिन्न र कोही पनि कारबाहीमा पर्दैनन्। पहिलो त कतिपयले उम्मेदवारको टिकट पाउनै पार्टी वा नेतालाई पैसा बुझाउँछन्। अर्थात् टिकट किन्छन्। कतिपयले मत खरिद गर्न पैसा बाँड्छन्। सिधै भोटलाई नोटमा साट्नेमात्रै नभई घुमाउरो तरिकाले युवा क्लब, आमा समूह वा विभिन्न समुदायका नाममा पैसा बाँड्छन्। सारी नै बाँडेका घटना पनि चुनावका बेला सार्वजनिक भए। पछिल्लो समय भने कार्यकर्ता परिचालन वा युवापंक्ति परिचालनका लागि उनीहरूको दिनदिनको खर्चपानी र व्यक्तिगत रूपमै खर्चका लागि पैसा बाँड्ने गरेको आरोप उम्मेदवारहरूमाथि लाग्दै आएको छ। लिनेले लिएँ नभन्ने र दिनेले दिएँ नभन्ने हुँदा त्यस्तो आरोपलाई पुष्टि गर्ने आधार भेटिन्न। सबै तैं चुपमै चुप हुन्छन्। जसले धेरै पैसा खर्च गर्न सक्छ, उसैले चुनाव जित्ने विकृति प्रत्येक चुनावमा बढ्दै गएको छ। निर्वाचनमा उम्मेदवारले आफ्नो योग्यता, क्षमता, सिद्धान्त, इमान र निष्ठाका आधारमा मत लिनुपर्ने हो। मतदाताले पनि उम्मेदवारका तिनै गुण अवगुणका आधारमा मत दिनुपर्ने हो। मतदाताहरू पनि आफ्नो अमूल्य मत पैसामा बिक्री गर्ने प्रवृत्तिको सिकार हुनु झन् बढी दुःखद् छ। आफ्नो गाउँ नगर र देशको नीति निर्माण गर्ने व्यक्ति चुन्ने आधार पैसा बनाउनु लोकतन्त्रका लागि अत्यन्तै घातक कुरा हो। पैसाले उम्मेदवारीको टिकट किन्ने र बेच्ने प्रवृत्तिले निष्ठाको राजनीति गर्नेहरूले चुनाव लड्ने कल्पनै गर्न नसक्ने अवस्था आएको छ। त्यसले नै लोकतन्त्रलाई सिद्धान्तभन्दा बढी धनबल हावी भएको छ। जब कि लोकतन्त्रमा जनताको मत सबैभन्दा अमूल्य हुनुपर्छ र हुन्छ। तर यहाँ त दिनप्रतिदिन पैसा नै प्रमुख हुँदैछ। यसले अन्ततः हाम्रो निर्वाचनलाई खर्चिलो बनायो भन्नेभन्दा पनि बढी चिन्ता लोकतन्त्रप्रति देखाएको छ। लोकतन्त्रमा जनता र तिनको मत बलियो हुनुपर्छ न कि उम्मेदवारको पैसा। सँगसँगै हरेक निर्वाचनमा सरकारको खर्च पनि प्रत्येकपटक बढेको बढ्यै छ। विश्वकै ठूलो लोकतन्त्र भनिने भारतमा भन्दा नेपालमा सरकारले निर्वाचनमा प्रतिमत हुने खर्च ६ गुणाले बढी छ। अर्थात् भारतमा प्रतिमत खर्च भारु सात सय हुन्छ भने नेपालमा पाँच हजार रुपैयाँ छ। त्यसो त लोकतन्त्र आफैंमा महँगो व्यवस्था हुँदै हो। त्यसो भनेर निर्वाचन नै नगर्ने वा नहुने तानाशाही व्यवस्थाको वकालत गर्न सकिन्न, स्वीकार्न सकिन्न। तर अनियन्त्रित खर्च भने लोकतन्त्रको पनि माग होइन। निर्वाचनमा उम्मेदवारहरूका सिद्धान्त, विचार, व्यवहार, एजेन्डा, मुद्दा र तिनका योजना नै जितहारको प्रमुख कारण हुने वातावरण नबनाई लोकतन्त्र बलियो हुन सक्दैन।"
"निमाको फड्को, फोटोकपीदेखि ईलर्निङसम्म","काठमाडौं : फोटोकपी सेन्टरबाट सुरु भएको निमा प्रकाशन ईलर्निङसम्म आइपुगेको छ। ३५औं वसन्त पार गर्दा निमाले प्रकाशन क्षेत्रमा छुट्टै पहिचान बनाउन सफल भएको छ। विद्यार्थी, अभिभावक र शिक्षकको समेतको मन जित्न सफल भएको छ। हरिमान प्रधानले २०४५ सालमा पुतलीसडक अगाडि निमा फोटोकपी सेन्टर स्थापना गरेका थिए। फोटोकपी मेसिन राखेपछि पद्मकन्या, शंकरदेव, त्रिचन्द्रलगायत आसपासका विद्यार्थी आउन थाले। प्रधानले फोटोकपी मेसिन खरिद, घरभाडा तथा अन्य खर्चसमेत ६० हजार लगानी गरेका थिए। टाढाटाढाबाट विद्यार्थीहरू प्रश्नपत्र लिन आउन थाले। पुराना प्रश्नपत्र बिक्री गर्ने भएकाले फ्रन्ट डेस्क अगाडि ओल्ड इज गोल्ड लेखेका थिए। ओल्ड इज गोल्ड उनको ब्रान्ड बन्न पुग्यो। पुराना प्रश्नपत्र पाइन्छ भन्ने थाहा पाएपछि महेन्द्रनगरदेखिका विद्यार्थी आए, प्रधान भन्छन्, त्यसपछि शिक्षा क्याम्पस ताहाचल, आरआरलगायत कलेजका शिक्षकसँग सम्पर्क गरी प्रश्नपत्र खोजेँ। गणित, शिक्षा, अंग्रेजी, अर्थशास्त्र, लेखा विषयका प्रश्नपत्र फोटोकपी गरेर बेच्न थालेँ। भ्याइनभ्याइँ भएपछि उनले २०४६ सालमै अर्को फोटोकपी मेसिन थपे। फाइदा नभए पनि प्रतिक्रियाले हौस्याइरहेको थियो। ओल्ड इज गोल्ड पुस्तक निकाले। त्यसपछि विद्यार्थीलाई आधा सस्तोमा बिक्री गर्न थाले। पहिला ४० रुपैयाँ पर्नेमा विद्यार्थीले १५ रुपैयाँमै पाउन थाले। यसले निमाको लोकप्रियता झनै बढायो। आईएबीए, आईकम, आईएडबीएडको प्रश्नपत्र पुस्तकका रूपमा निकालेर बिक्री गरे। २०४९ सालमा गेस पेपर पनि निकाल्न थाले। सुरुमा लेटर प्रेसबाट पुस्तक निकालेका प्रधान अपसेट प्रेसले सहज बनाएको बताउँछन्। गेस पेपरले धेरै विद्यार्थीलाई सहज बनाएको सम्झन्छन्, उनी। गेस पेपरले आक्रमक बजार लिएसँगै निमाले गाइड र म्यानुअल बुक पनि निकालें, उनले भने, अनि शंकरदेव र पीके क्याम्पसबाट अर्थशास्त्रका पुस्तक र प्राक्टिस बुक पनि निकालेको थिएँ। निमा एकेडेमीका प्रमुख कार्यकारी अधिकृत निश्चल प्रधानका अनुसार निमाले २०७७ देखि कक्षा ११० को पाठ्यपुस्तक निकाल्न सुरु गरेको थियो। वर्षांैदेखिको भरोसा जित्न सकेकोमा हामीलाई गर्व र आत्मसन्तुष्टि छ प्रधानले भने। ओल्ड इज गोल्डबाट विद्यार्थीलाई गृहकार्य दिन, अभ्यास गराउन सजिलो भएको शिक्षकले प्रतिक्रिया दिँदा खुसी लागेको प्रधान बताउँछन्। प्राक्टिस बुकमा च्याप्टरवाइज हरेक विषयको प्रश्न राखिदिँदा शिक्षकलाई टर्मिनल प्रश्न बनाउन सजिलो भएको प्रधानले बताए। कतिपयले निमाको पुस्तक पढेर विद्यार्थीले टेक्स्ट बुक नपढेको आरोप लगाए पनि वास्तविकता त्यस्तो नभएको प्रधान बताउँछन्। भन्छन्, ट्युसन, कोचिङ पढ्न नपाएका विद्यार्थीलाई हाम्रो गेसपेपर पढेर आफ्नो कमजोरी पत्ता लगाउन र सुधार्न पाएका छन्। निमाले परीक्षा सुरु हुनभन्दा केही महिनाअघि मात्रै गेस पेपर निकाल्छ। ओल्ड इज गोल्डबाट आइडिया लिन नसकेकालाई गेसपेपरले परीक्षामा सहज बनाएको छ। २०७२ र २०७६ मा प्रकाशन बन्द गर्न सरकारले अवरोध सिर्जना गरेको थयो। यसमा भने उनलाई अझै चित्त दुखाइ छ। २०७५ सालमै निमा एकेडेमीमार्फत ईलर्निङ सुरु गरेको छ। अध्ययनको दायरा फराकिलो पार्न र पुस्तकमा पढेका नयाँनयाँ कुरा खोज्न इलर्निङमा प्रवेश गरेको प्रधान बताउँछन्। निमाको भिडियो हेरेर पढ्न सकिने, नबुझ्नेका लागि टेक्स्ट मेटेरियल, एनिमेसन र कलरफुल चित्र उपलब्ध छन्। प्राक्टिसका लागि क्विज र गेम पनि राखिएको छ। पुस्तक पढ्न गाह्रो मान्नेले समेत डिजिटल एजुकेसनमा चासो दिइरहेकाले डिजिटलतर्फ अघि बढेको निमाले जनाएको छ। घोकेर होइन, हाँसीहाँसी बुझेर पढोस् भन्ने हाम्रो उद्देश्य छ प्रधान भन्छन्। शिक्षा प्रणालीमा सुधार ल्याउन योजना रहेको उनले सुनाए।"
भारतीयलाई पश्चिम सेतीको डीपीआर अनुमति,"काठमाडौं : सुदूर पश्चिमस्थित संयुक्त पश्चिमसेती आयोजना निर्माणका गर्न विस्तृत आयोजना प्रतिवेदन (डीपीआर) तयारका लागि सम्झौता भएको छ। डीपीआर तयार गर्न भारतीय सरकारी कम्पनी एनएचपीसी लिमिटेडलाई जिम्मा दिइएको हो। प्रधानमन्त्री शेरबहादुर देउवाको उपस्थितिमा लगानी बोर्ड नेपालका प्रमुख कार्यकारी अधिकृत सुशील भट्ट र एनएचपीसीका अध्यक्ष तथा प्रबन्ध निर्देशक अभय कुमार (एके) सिंहबीच बिहीबार सम्झौता भएको हो। नेपाल सरकार र भारतीय पक्षबीच सम्झौता भएको छ। मन्त्रिपरिषद बैठकले साउन २३ मा समझदारीको मस्यौदा स्वीकृत गरेको थियो। बोर्डले सम्झौतासँगै ७५० मेगावाटको पश्चिम सेती जलविद्युत् आयोजना र ४५० मेगावाटको सेती ननी६ गरी दुवै आयोजनाको सर्वेक्षण अनुमति प्रदान गरेको छ। यसपछि आयोजनाको लागत, आयोजना निर्माणको समय, जडित क्षमता लगायतका विषयमा अध्ययन हुने छ। समझदारी अनुसार एनएचपीसीले पश्चिम सेती आयोजनाको अध्ययन अनुमतिपत्र लिन मितिले ४५ दिनभित्र तथा सेती नदी६ को अनुमतिपत्र लिन ६ महिनाभित्रमा आवेदन दिनु पर्नेछ। एनएचपीसीले अनुमतिपत्र लिएको २ वर्षभित्रमा संयुक्त आयोजनाको विस्तृत अध्ययन प्रतिवेदन तयार गरी बोर्डमा पेस गर्नुपर्नेछ। उक्त डीपीआरमा जलाशयुक्त बनाउने वा अर्थजलाशययुक्त बनाउने भन्ने भारतीय कम्पनीले नै निर्णय गर्ने छ। साथै, आयोजनाका लागि आवश्यक प्रसारणलाइन, परियोजनाको अनुमानित लागत अनुमान,अध्ययन, निर्माण सुरु तथा निर्माण सम्पन्न हुने समय र कार्ययोजना, बजार सुनिश्चितता, वित्तीय स्रोतको उपलब्धता,परियोजना कार्यान्वयनको तरिका पनि समावेश गर्नुपर्ने छ। आयोजना विकास सम्झौता (पीडीए) का लागि दुई पक्षबीच वार्ता गर्न लगानी बोर्डले सहजीकरण गर्ने समझदारीमा उल्लेख छ। कार्यक्रमलाई सम्बोधन गर्दै प्रधानमन्त्री शेरबहादुर देउवाले भारतीय कम्पनीले दुवै आयोजना समयमा नै अध्ययन गरी निर्माण प्रक्रिया शुरु गर्नेविश्वास व्यक्त गरे। आयोजना अध्ययन गर्ने क्रममा सरोकारवाला सबै तहका सरकार, सम्बन्धित निकाय र स्थानीय जनताको सक्रिय साथ सहयोगको अपेक्षा प्रधानमन्त्रीको छ। पश्चिम सेती परियोजना राष्ट्रिय गौरवको परियोजना भएको बताउँदै यी परियोजनाहरूको लाभ सबै नेपाली जनतालाई हुने प्रधानमन्त्री देउवाको भनाइ थियो। सुदूर पश्चिमका प्रभावित क्षेत्रका जनतालाई त लाभ हुने नै भयो। त्यस क्षेत्रको आर्थिक क्रियाकलापमा सुधार आउने छ, उनले थपे। मन्त्रिपरिषद्को असार ६ गतेको बैठकले भारतीय सरकारी कम्पनीलाई निर्माणको जिम्मा दिने निर्णय गरेको थियो। गत जेठ २३ गते बसेको बोर्डको ५१ औं बैठकले पश्चिम सेती भारतीय कम्पनीलाई दिने सम्बन्धमा सरकार समक्ष प्रस्ताव पेश गरेको थियो। लगानी बोर्डको गत साउन २३ गते बसेको ५२औं बैठकले यी आयोजना एनएचपिसीलाई निर्माण गर्न दिने निर्णय गरेको थियो। लगानी बोर्डले यी दुई जलविद्युत् आयोजनाको २६२ मेगावाट (कुल जडित क्षमताको २१९ प्रतिशत) विद्युत् नेपालले निःशुल्क प्राप्त गर्ने गरी भारतीय कम्पनीलाई निर्माण गर्न दिने निर्णय गरेको थियो। आन्तरिक लगानीमा निर्माण गर्न नसकिने र चिनियाँ कम्पनीले बनाउँदा भारतले बिजुली नकिन्ने भएकाले भारतलाई नै निर्माणको जिम्मा दिइने संकेत प्रधानमन्त्री शेरबहादुर देउवाले स्थानीय तह प्रचारप्रसारको क्रममा अभिव्यक्ति दिएका थिए। जेठ २ गते भारतीय प्रधानमन्त्री नरेन्द्र मोदीको नेपाल भ्रमणका क्रममा पनि प्रधानमन्त्री देउवाले यो मुद्दा उठाएका थिए। नेपाल सरकारको समर्थनपछि भारतीय सरकारी कम्पनी एनएचपीसीले जेठको तेस्रो साता लगानी बोर्डलाई पश्चिम सेती निर्माणको सम्बन्धमा आवेदन पठाएको थियो। एनएचपीसी लिमिटेड, गभर्मेन्ट अफ इन्डिया इन्टरप्राइजेजले उक्त परियोजना वार्ताद्वारा कार्यान्वयन गर्नका लागि दिएको निवेदनका सम्बन्धमा नेपाल सरकार मन्त्रिपरिषद् समक्ष निणर््ायका लागि सिफारिस गरिने भनि बोर्ड बैठकमा निर्णय भएको थियो। अस्ट्रेलियन कम्पनी स्मेक र चिनियाँ कम्पनी थ्री गर्जेजेले बनाउन नसकेको आयोजना भारतीय सरकारी कम्पनीले बनाउने इच्छा देखाएपछि सरकारले आयोजना निर्माणको जिम्मा एनएचपीसीलाई दिने भएको हो। सम्भाव्यता अध्ययन भएको ४० वर्षपछि पश्चिम सेती निर्माणको जिम्मा पाउने भारतीय कम्पनी तेस्रो कम्पनी बनेको छ।"
अंश विवादमा एसिड आक्रमण,"दाङ : कर्णाली प्रदेशको सल्यान जिल्लामा भाइभाइबीच जग्गा बाँडफाँटको विषयमा विवाद हुँदा एसिड प्रयोग भएको छ। दाजुभाइबीचको जग्गासम्वन्धी विवादले भाइबुहारीमा एसिड प्रयोग गरेर आक्रमण भएको हो। जग्गाको भागबण्डा विवाद नमिलेपछि सल्यानको दार्मा गाउँपालिका३ चम्पुटाकुराका हिरालाल रावत (हिरू)ले आफ्नै सहोदर भाइबुहारीमाथि एसिड प्रहार गरे। जिल्ला प्रहरी कार्यालय सल्यानका अनुसार जग्गा भागवण्डाको कुरा नमिल्दा ६६ वर्षीय हिरालालले आफ्नै भाइबुहारीमाथि एसिड प्रहार गरेका हुन्। भाइबुहारीसँगै अर्का एकजना व्यक्तिलाई पनि एसिड प्रयोग भएको प्रहरीको भनाइ छ। जसबाट तीनजना घाइते भएका छन्। एसिड प्रहारबाट भीमबहादुर रावत, उनकी श्रीमती र भीमबहादुरको घरमा सामान पुर्याउन आएका एकजना गरी तीनजना घाइते भएको जिल्ला प्रहरी कार्यलयका प्रमुख सुमित खड्काले बताए। दैनिक काम गर्ने भीमबहादुरका दम्पती काम सकेर बेलुका घर फर्किएपछि दाइले उनीहरूमाथि एसिड प्रहार गरेको प्रहरीको अनुसन्धानमा खुल्न आएको छ। प्रहरी प्रमुख खड्काका अनुसार जग्गाकै विषयमा धेरै पहिलेदेखि नै विवाद हुँदै आएको थियो। पहिलेदेखिको विवाद रहेछ, जग्गाको कुराले पटकपटक झगडा समेत हुने गरेको खुल्न आएको छ, उनले भनेजग्गा भागबण्डा गर्ने कुरा नमिलेपछि रिस पोख्नकै लागि एसिड प्रहार गरेको भन्ने छ, के कसरी भयो भन्ने कुरामा हामी अनुसन्धान गर्दै छौँ, अनुसन्धान पछि थप कारणहरू पनि थाहा होला। उनका अनुसार पहाडी क्षेत्रमा खोटो संकलन गर्नेहरूले संकलन र भण्डारको क्रममा एसिडको प्रयोग गर्छन्। सोही प्रयोजनका लागि पहाडी क्षेत्रमा स्थानीयले एसिड राख्छन्। खोटो संकलनका लागि प्रयोग गरिने एसिड हिरालालले दुरुपयोग गरेको देखिएको छ। बुवाआमाको नाममा रहेको जग्गालाई हापकित्ता गर्दा कुरा नमिलेपछि परिवारमा विवाद सिर्जना भएको पूर्ववडाअध्यक्ष स्थानीय सेतुराम रोकायले जानकारी दिए। रोकायले व्यवसाय र जग्गाकै कारणले दाइले भाइबुहारीमाथि एसिड प्रहार गरेको देखिएको छ। स्थानीय रोकायका अनुसार उनीहरूको बुवाआमाको नाममा ८ रोपनी जग्गा दर्ता छ। उक्त जग्गा सडक छेउमा रहेको र सोही जग्गाको हापकित्ताको विषयमा दाजुभाइबीच कुरा नमिल्दा विवाद भएको छ। दाइ हिरालालको कस्मेटिक पसल छ। भाइको कपडा पसल छ। घटना हुनुभन्दा ५ दिन अघिदेखि हिरालालले लगातार मादक पदार्थ सेवन गरिरहेका थिए। परिवारमा बिहान बेलुका झगडा गर्थे। मापसे सेवन गरी व्यापार व्यवसाय र जग्गाको विषयलाई लिएर भाइसँग झगडा गर्ने गरेको रोकायले जानकारी दिए। हिरालालका ५ भाइमध्ये उनी जेठा हुन्। माइलाको मृत्यु भइसकेको छ। एसिड प्रहार भई घाइते भएका भिमबहादुर साइला हुन्। स्थानीयहरूका अनुसार हिरालालले आफ्नो पसलमा गएका ग्राहकहरू भाइको पसलमा गएको भन्दै मापसे सेवन गरी पटकपटक भाइको परिवारसँग झगडा गर्थे। एसिड प्रहारबाट घाइते भएका भिमबहादुरका दम्पतीको अहिले नेपालगञ्जमा उपचार भइरहेको उनीहरूले बताए। एसिड प्रहारका घटनाहरू तराई तथा सहरी क्षेत्रमा बढी हुने गरेको सुनिन्थ्यो। तर, पहाडी तथा हिमाली क्षेत्रमा भने एसिडको घटना संभवतः यो पहिलो हो।"
स्याङ्जामा भलिबल रेफ्री प्रशिक्षण,"स्याङ्जा : स्याङ्जामा जिल्लास्तरीय भलिबल रेफ्री तालिम सुरु भएको छ। यहाँका निर्णायकलाई भलिबल खेलसम्बन्धी पूर्ण जानकार गराउने उद्देश्यले प्रशिक्षण सञ्चालन गरिएको हो। जिल्ला भलिबल संघ र जिल्ला भलिबल रेफ्री कमिसन स्याङ्जाको आयोजनामा चारदिने भलिबल रेफ्री प्रशिक्षण सञ्चालन गरिएको हो। रेफ्री प्रशिक्षणको उद्घाटन गर्दै गण्डकी प्रदेशका युवा तथा खेलकुदमन्त्री राजीव गुरुङले नवौं राष्ट्रिय खेलकुद प्रतियोगितामा उत्कृष्ट नतिजा ल्याउन सुझाव दिए। असोज २८ देखि गण्डकी प्रदेशमा सुरु हुने प्रतियोगितामा समावेश ३६ वटा खेलमध्ये केही खेलहरू कास्की बाहेकका जिल्लामा पनि गर्न सकिने उनले बताए। धेरै वर्षपछि पोखरामा प्रतियोगिता सञ्चालन गर्न पाएको अवसरलाई उपयोग गर्नसमेत उनले सझाव दिए। प्रतियोगितालाई लक्षित गर्दै पहाडी तथा हिमाली भेगमा खेलाडीलाई प्रशिक्षित गराउनेगरी प्रदेश सरकारले तयारी सुरु गरिसकेको उनले बताए। प्रदेशअन्तर्गतका ११ वटै जिल्लामा खेल मैदान, खेलाडीलाई भूगोल सुहाउँदो खेलमा प्रशिक्षण, रोजगारयुक्त खेलमा जोड, अपांगता भएका ब्यक्तिलाईसमेत खेलमा सहभागी गराउनेगरी योजना अघि बनाएका छौं, मन्त्री गुरुङ्ले भने। कार्यक्रममा प्रदेश खेलकुद परिषद्का उपाध्यक्ष ध्वजकुमार गुरुङ, प्रमुख जिल्ला अधिकारी राजु पौडेल, अन्तर्राष्ट्रिय रेफ्री गौतमराज लासिवा, जिल्ला भलिबल संघ स्याङ्जाका अध्यक्ष वीरेन्द्र खड्कालगायतले सबै जिल्ला र तहमा सहज रुपमा खेलाउन सकिने भलिबल भएकाले यस खेल सम्बन्धमा खेलाडी तथा रेफ्रीलाई आआफ्नो जिम्मेवारी र कर्तब्य बुझाउन प्रशिक्षण आवश्यक रहेकोमा जोड दिएका थिए। सहभागी वक्ताले तालिममा सिकेको सीपलाई ब्यवहारमा उतारी अनुशासनमा रही खेलकुदका कर्ममा जुट्न समेत सुझाव दिएका थिए। प्रशिक्षण कार्यक्रममा तनहुँ, पर्वत र स्याङ्जाका एक सय जना सहभागी छन्। भदौ ४ गतेसम्म सञ्चालन हुने तालिममा गौतमराज लासिवाले प्रशिक्षण दिनेछन्।"
करातेका २ प्रशिक्षकविरुद्ध बलात्कार मुद्दा,"विराटनगर : सामूहिक बलात्कारको आरोपमा विराटनगरबाट पक्राउ परेका करातेका दुई जना प्रशिक्षकविरुद्ध बिहीबार जिल्ला अदालत मोरङमा मुद्दा दर्ता भएको छ। जिल्ला सरकारी वकिल कार्यालय मोरङले करातेका प्रशिक्षक विराटनगर महानगरपालिका३ घर भएका ५० वर्षीय विनोद राउत र विराटनगर४ का ५० वर्षीय सुरज भनिने अमर सुवेदीविरुद्ध जबरजस्ती करणी मुद्दा दायर गरेको हो। अदालतका सूचना अधिकारी हेमबहादुर बुढाथोकीले राउत र सुवेदीलाई प्रतिवादी बनाइएको मुद्दा दर्ता भएको जानकारी दिए। १५ वर्ष कैद सजायको मागदाबीसहित वकिल कार्यालयले मुद्दा दायर गरेको हो। सुरज भनिने असर सुवेदी र विनोद राउत क्षेत्रीले १८ वर्ष पूरा भएकी पीडित साँकेतिक नाम विराटनगर१७ लाई सामूहिक रूपमा जबरजस्ती करणी गरेको अभियोगपत्रमा उल्लेख छ। मुलुकी अपराध संहिताको दफा २१९ को उपदफा १ र २ बमोजिम कसूर गरेकाले निज प्रतिवादीहरूलाई सोही संहीताको दफा २१९ को उपदफा ३ को देहाय (ङ) बमोजिम ७ वर्षदेखि १० वर्षसम्म कैद सजाय हुने तथा सामूहिक करणीतर्फ सोही संहिताको दफा २१९ (७) बमोजिम पाँच वर्षसम्म कैद सजाय थप हुनुका साथै निज प्रतिवादीहरूलाई मुलकी अपराध संहिता २०७४ को दफा २१९ को उपदफा (३ क) को खण्ड ग बमोजिम तीन लाख जरिवाना गरी उक्त जरिवाना रकम पीडित राहत कोषमा जम्मा गरी पाउनसमेतको मागदाबी लिई अभियोगपत्र पेस गरिएको छ, अभियोग पत्रमा भनिएको छ। सरकारी वकिलको कार्यालयले दर्ता गरेको अभियोग पत्रमा भने दुवै अभियुक्तले जबरजस्ती करणी गरेको अस्वीकार गरेका छन्। तर, पीडितको बयान र अनुसन्धानका क्रममा संकलन गरिएको प्रमाणले सामूहिक करणी गरेको देखिने सरकारी वकिल कार्यालयको दाबी छ। अभियुक्तसँग आगामी आइतबार अदालतले बयान लिने छ। बयान सकिएसँगै वादी नेपाल सरकार र प्रतिवादी पक्षका कानुन व्यवसायीबीच थुनछेक बहस भएपछि मुद्दामा अदालतबाट आदेश आउने सूचना अधिकारी बुढाथोकीले बताए। उनका अनुसार अदालतबाट प्रतिवादीलाई पुर्पक्षका लागि थुनामा पठाउने अर्थात् धरौटीमा वा साधारण तारेखमा छाड्नेमध्ये एउटा आदेश आउने छ। सुनसरीको इटहरी घर भई विराटनगरको विराट हेल्थ कलेजमा अध्ययनरत १९ वर्षीया छात्रालाई सामूहिक बलात्कार गरेको आरोपमा राउत र सुवेदी गत साउन ८ गते पक्राउ परेका हुन्।"
"स्यानिटरी प्याड कमसल, समस्यामा छात्रा","कालिकोटको पञ्चदेव माविका छात्राका लागि खाँडाचक्र नगरपालिकाले दिएको स्यानिटरी प्याड गोदाममै थन्किएको छ। कतिपय त मुसाले खाएको पाइएको छ। महिनावारी हुँदा छात्रालाई विद्यालय नियमित आउन सहज होस् भनेर निःशुल्क उपलब्ध सामान विद्यालय प्रशासन र विद्यालयका नर्सको लापरबाहीले प्रयोगमै नआएको हो। जुन ९ बोरा पूरा र खोलिएको अवस्थामा दुई बोरा आधाआधा छ। यी प्याड वर्षायाममा पानी पसेर भिजेका छन्। बोराभित्रै पसेको मुसाले टुक्राटुक्रा पारेको छ। गोदामको साँचो भने विद्यालय नर्सले घरमा राखेर उनी बिदामा छिन्। कक्षा १० का छात्राहरू विद्यालयबाट स्यानिटरी प्याड नपाएको गुनासो गर्छन्। भन्छन्, विद्यालयमा न प्रधानाध्यापक नियमित आउँछन् न विद्यालय नर्स नै। हामीलाई प्याड चाइयो भने कसलाई भन्नु ? अन्य शिक्षकहरूसँग माग्न सकिँदैन। नर्ससँग प्याड माग्न सहज हुन्थ्यो। उहाँ विद्यालय नै आउनुहुन्न। एक छात्रा कक्षा ९ बाट अहिलेसम्म प्याड नपाएको सुनाउँछिन्। भन्छिन्, छात्रवृत्ति पनि पाएका छैनौं। शिक्षकहरू आधा मात्रै नियमित आउँछन्। प्रधानाध्यापक पनि नियमित नआउने भएकाले विद्यालय प्रशासन कमजोर छ। यसले हामीले पाउने सेवा र शिक्षण सिकाइमा असर गरेको छ। विद्यालयमा प्याड नपाएकै कारण मेडिकलबाट किनेर प्रयोग गर्ने गरेको ती विद्यार्थी बताउँछिन्। उनका अनुसार कतिपय त घरमा पुरानो कपडा धोएर प्याडका रूपमा प्रयोग गर्ने गरेका छन्। प्रधानाध्यापक सबराज बमले आफू कामविशेषले सुर्खेततिर रहेको बताए। विद्यालयमा स्यानिटरी प्याड नर्सले बाँड्नुभएको छ। यो पटक उहाँ पनि बिरामी भनेर बिदामा बस्नुभएको हो, बमले भने, उहाँ नियमित आउनुहुन्न। समयसमयमा आउनुहुन्छ। नर्स रचना खत्रीले आफू नियमित विद्यालय आउने गरेको बताइन्। विद्यालय प्रशासन कमजोर छ। अधिकांश विद्यार्थी १ बजेपछि बस्दैनन्, खत्रीले भनिन्, मैले स्यानिटरी प्याड बाँडेको छु। छात्राले मागेपछि दिने हो। नमागेपछि कसरी आफैं महिनावारी भएको थाहा पाएर दिऊँ ? भिटामिन, जुकाको औषधि, आइरन वितरण गर्दा होस् या अन्य समयमा पनि आफू विद्यालय जाने गरेको उनको दाबी छ। खाँडाचक्र नगरपालिकाले प्याड खरिदमै घोटाला गरेको पाइएको छ। होलसेल प्रतिप्याकेट २६ देखि ३० रुपैयाँ पर्नेमा ४५ रुपैयाँ ९५ पैसामा किनेको भेटिएको हो। जुन बजारको होलसेल मूल्यभन्दा १५ देखि १९ रुपैयाँसम्म बढी हो। नगरपालिकाको स्वास्थ्य शाखाले २०७८ माघ २ गते खरिद गरेको प्याड आधारभूत र माध्यमिक विद्यालयमा वितरण गरिएको थियो। स्वास्थ्य शाखा प्रमुख रवीन्द्र सेजुवाल सरकारले तोकेको मापदण्डभित्र रहेर प्याड खरिद गरिएको बताउँछन्। खाँडाचक्रभित्रका ११ माध्यमिक र ८ आधारभूत गरी १९ विद्यालयमा प्याड वितरण गरेका छौं, सेजुवाल भन्छन्, कोटेसन मागेर सबैभन्दा कम दर भएकै सप्लायर्सबाट प्याड खरिद गरिएको हो। ११ माविमा नगरबाटै नर्स खटाइएको उनको भनाइ छ। विद्यालयमा नियमित सेवा दिएपछि मात्र नगरले तलब दिने हो, उनी भन्छन्। जाजरकोटमा स्थानीय तहले निःशुल्क उपलब्ध गराउने प्याड गुणस्तरहीन रहेको पाइएको छ। लम्बाइ, चौडाइ सानो, पातलो भएकाले जुन कामका लागि दिइएको हो सो काम नगरेको छात्राहरूको गुनासो छ। निःशुल्क वितरण गरिने प्याडले राम्रोसँग रगत सोस्न सक्दैन। समस्या परेको छ, खलंगास्थित त्रिभुवन माविको कक्षा १० मा अध्ययनरत बिनु विक भन्छिन्। शिक्षिका रेखा शाह निःशुल्क दिनु राम्रो कुरा भए पनि झारा टार्ने काम राम्रो नभएको बताउँछिन्। भन्छिन्, नगरपालिकाले गत वर्ष खरिद गरेर विद्यालयलाई दिएको प्याड र अहिले सप्लायर्समार्फत विद्यालयले खरिद गरेको प्याडको गुणस्तर कमजोर छ। बजारमा राम्रो गुणस्तरको प्याड पाइन्छ। बढी रगत बगे विद्यालयमा बाँडिने प्याडले रोक्नै सक्दैन। निकै पातलो छ। बरु थोरै दिएर राम्रो दिए हुन्थ्यो। नगरपालिकाले अघिल्लो वर्ष टेन्डर गरेर खरिद गरेको थियो। गत आवदेखि आफैंले किन्न खातामा रकम निकासा गरेको थियो। त्रिभुवन माविमा भवानी मेडिकल सप्लायर्स नेपालगगन्जले १२ हजार ९ सय ३७ थान ३५ रुपैयाँ ३९ पैसाका दरले भुक्तानी लिएको छ। यस्तै धेरै विद्यालयमा यही सप्लायर्सले सामान पठाएको छ। लुम्बिनी प्रदेशका अधिकांश विद्यालयमा वितरण गरिने निःशुल्क प्याडको पनि गुणस्तरमा आशंका उब्जिएको छ। बजारमा पाइनेभन्दा विद्यालयले दिएको प्याड पातलो भएको छात्रा आइसा विक बताउँछिन्। बजारको लगाउँदा अलि मोटो हुन्थ्यो। यहाँको पातलो छ, बुटवल१९ स्थित नहरपुर माविमा अध्ययनरत विक भन्छिन्, मागेको बेला शिक्षकहरूले दिनुहुन्छ। फोकल शिक्षक लीलावती काफ्ले प्रयोग भएका प्याडको व्यवस्थापन चुनौती बन्दै गएको बताउँछिन्। डिस्पोज गर्ने ठाउँ छैन, काफ्ले भन्छिन्, छात्राले प्रयोग भएका प्याड प्लास्टिकमा जम्मा गर्छन् र फोहोर बोक्ने गाडीले लैजान्छ। कहिलेकाहीँ शौचालयको साइफोनमा राख्ने गर्दा समस्या देखिएको उनको भनाइ छ । यहाँ प्याड प्रयोग गर्ने छात्रा ८ सयभन्दा बढी छन्। रूपन्देहीको सियारी गाउँपालिकाले २०७७७८ मा वितरण गरेको प्याडको गुणस्तरमा विद्यालयहरूले शंका गरे। अर्को वर्ष उक्त कम्पनीको प्याड खरिद नगरिएको गाउँपालिकाको शिक्षा युवा तथा खेलकुद शाखा प्रमुख सुधीर पौडेलको भनाइ छ। सबै छात्रालाई मिल्ने प्याड नभएको गुनासो आएको उनी सुनाउँछन्। कम दरमा खरिद गर्ने प्रक्रियाले कम गुणस्तरको सामान आउने जोखिम रहेको उनको बुझाइ छ। लम्बाइ छोटो भएको गुनासो आइरहेको माण्डवी मावि माण्डवी गाउँपालिका नयाँगाउँ प्यूठानका प्रधानाध्यापक मेघराज पौडेल बताउँछन्। कक्षा ५ देखि १२ सम्मका ५ सय छात्राले प्याड प्रयोग गर्दै आएका छन्। गाउँपालिकाले तल्लो कक्षाका छात्रालाई सानो र माथिल्लो कक्षाकालाई ठूलो साइजको खरिद गरे प्रभावकारी हुने थियो, पौडेल भन्छन् । रेसुंगा नगरपालिकाले गत वर्ष मापदण्डविपरीतको सामान पठाएको शिद्धबाबा मावि तम्घासका फोकल पर्सन शान्ति नेपालीको भनाइ छ। सरकारले २ सय ४० देखि २६० एमएमसम्मको लम्बाइ तोकेको छ, नेपाली भन्छिन्, हाम्रो स्कुलमा आएको प्याड २ सय ३० एमएमको मात्र थियो। नगरपालिकाका शिक्षा शाखाका अधिकृत विष्णु ज्ञवाली गुनासो आइसकेपछि विस्तृत अध्ययन गरेर गुणस्तरयुक्त प्याड खरिद गरिएको दाबी गर्छन्। मकवानपुरका विद्यालयमा कतै नियमित उपलब्ध नहुने त कतै विद्यार्थीले लिनै नमान्ने समस्या रहेको पाइएको छ। विद्यालयमा छात्राको नियमितता र उनीहरूको ड्रपआउट दर कम गराउने गरी सरकारले ल्याएको कार्यक्रम सरोकारवालाको गैरजिम्मेवारीपूर्ण भूमिकाले प्रभावकारी हुन नसकेको हो। स्कुलमा अहिले छैन। दुईचार दिनमा आउँछ भन्नुभएको छ, बकैया८ स्थित जनजागृति माविमा अध्ययनरत सविना सिंगारले भन्छिन्, स्कुलमा हुँदा पनि अफिसमा गएर लिनुपर्छ। गाह्रो हुन्छ। वैशाखमा ल्याएपछि बिदाको समय भएकाले केही समय नल्याइएको र हाल पुनः वितरण थालेको विद्यालयकी प्रधानाध्यापक भवानी तिमल्सिनाको भनाइ छ। बकैया५ स्थित प्रभात माविकी छात्रा डोल्मा पाख्रिन पनि विद्यालयमा दुई महिनादेखि प्याड नभएको बताउँछिन्। सकिएको भन्नुहुन्छ, दुुई महिनादेखि पाएको छैन, उनी भन्छिन्। बकैया४ स्थित महेन्द्र माविमा भने नियमित रूपमा वितरण भइरहेको कक्षा १० मा अध्ययनरत सुष्मा चौलागाईंको भनाइ छ। सानो र मोटो साइजको हुँदा भने असहज भएको उनी बताउँछिन्। सरकारले तोकेको मापदण्डअनुसार नै गाउँपालिकाले प्याड खरिद गरेको बकैयाका स्वास्थ्य शाखा प्रमुख फटिकरमण प्याकुरेलको भनाइ छ। सरकारले २४० देखि २६० एमएमको प्याडलाई मान्यता दिएको छ। हामी त्यहीअनुसार खरिद प्रक्रियामा गयौं, प्याकुरेल भन्छन् । विद्यार्थीको अवस्था हेरेर सरकारले मापदण्ड निर्धारण गर्ने हो भने २६० देखि २९० एमएमको मापदण्ड हुनुपर्ने उनको भनाइ छ। महिनावारी हुँदा असहज हुने भएपछि छात्राले बिदा बस्नुपर्ने, कतिपयले पढाइ नै छोड्ने देखिएको थियो। त्यसपछि सरकारले पाँच वर्षअघि निःशुल्क प्याड वितरण कार्यक्रम ल्याएको थियो। विराटनगरस्थित सामुदायिक विद्यालयका छात्राले महानगरपालिकाले दिएको निःशुल्क प्याड प्रयोग गर्न छोडेका छन्। त्यस्ता प्याड गुणस्तरहीन पाइएपछि उनीहरूले बजारबाटै खरिद गर्ने गरेका छन्। बजारमा पाइनेभन्दा छोटो र कम मोटाइको रहेको उनीहरूले बताएका छन्। विराटनगर७ स्थित सत्यनारायण माविमा अध्ययनरत छात्रा क्रिस्टी चौधरी भन्छिन्, प्याड निःशुल्क पाइए पनि गुणस्तरयुक्त छैन। ३ देखि ४ घण्टाको अन्तरमा प्याड परिवर्तन गरिरहनुपर्छ। लम्बाइ छैन, लिक हुन्छ। स्यानिटरी प्याड कार्यविधि २०७७ मा न्यूनतम लम्बाइ २४०, चौडाइ ६० देखि ७५ र मोटाइ १५ एमएम हुनुपर्ने उल्लेख छ। तर, महानगरले दिएको प्याडको लम्बाइ २३० एमएमको छ। उक्त प्याड अन्यको तुलनामा कम गुणस्तरको रहेको विराटनगरस्थित सत्यनारायण माविमा कार्यरत स्टाफ नर्स मन्दिरा घतानीको भनाइ छ। साना ठूला विद्यार्थीलाई एकै साइजको प्याड दिन थालेपछि यसले थप समस्या निम्त्यिाएको विद्यालयका शिक्षिकाहरू बताउँछन्। महिनावारी हुँदा भएको असुविधाका कारण अझै धेरै छात्रा घर नै बस्ने गरेको उनीहरूको अनुभव छ। विद्यार्थीलाई कम मूल्यको, कम गुणस्तरको प्याड दिएर महानगरले भ्रष्टाचार गर्न खोजेको विराटनगरस्थित पोखरिया माविका प्रधानाध्यापक खेमराज भट्टराई बताउँछन्। मापदण्ड निर्धारण सही ढंगले नभएको उनको आरोप छ। भन्छन्, विद्यालयमा त ठीकै छ। तर, घर जाँदा बाटोमा कतै कसैलाई अप्ठ्यारो भयो भने त्यसको जिम्मा कसले लिने ? विद्यालयहरूले भरेको माग फारामका आधारमा महानगरले अन्तिमपटक २०७७ पुस १९ गते प्याड वितरण गरेको थियो। नगरभित्रका ५६ सामुदायिक विद्यालयलाई प्याड वितरण गरिएकोमा अहिलेसम्म सबै प्रयोग भइसकेका छैनन्। कोभिड महामारीका बेला विद्यालय बन्द हुँदा प्याडको खपत नभएपछि महानगरसँग पनि केही मौज्दात बाँकी छ। २०७८०७९ मा महानगरले नयाँ मापदण्डअनुसारको थप १५ हजार ५ सय थान खरिद गरेको छ। कुल ८ लाख ८३ हजार ५ सय रुपैयाँमा खरिद गरिएको उक्त प्याड पनि गोदाममा थन्क्याइएको छ। महानगरले खरिद गरेको प्याड नयाँ मापदण्डअनुसारकै रहेको महानगरका शिक्षा महाशाखा प्रमुख दुर्गाप्रसाद खतिवडा बताउँछन्। बजारमा २३० देखि ३१२ एमएमसम्मका बिक्री भइरहेको छ्। यद्यपि, महानगरले सस्तो ४५ रुपैयाँ प्रतिप्याकेटका दरले बिक्री हुने प्याड विद्यालयलाई वितरण गरिरहेको छ। महिनावारीका कारण छात्रा घरमै बस्नुपर्ने गुनासो बढेपछि ५ वर्षअघि सरकारले निःशुल्क प्याड वितरणको कार्यक्रम सुरु गरेको थियो। हिमालपारिको चुमनुब्री गाउँपालिका२ स्यालाको ल्हो माविका छात्राले गाउँपालिकाले दिने गरेको स्यानिटरी प्याड पाएका छैनन्। महिनावारी हुने उमेरका ८० भन्दा धेरै छात्रा अध्ययन गर्ने यहाँ स्यानिटरी प्याड वितरण नभएको विद्यालयले जनाएको छ। गौरीशंकर आधारभूत विद्यालयका विद्यार्थीले पनि गाउँपालिकाले दिनुपर्ने प्याड पाउन सकेका छैनन्। गाउँपालिकाले अहिलेसम्म स्यानिटरी प्याड पठाएको थाहा पाएको छैन, प्रधानाध्यापक योजबहादुर गुरुङ भन्छन्, तल्लो भेगतिर पालिकाले बाँड्छ भन्ने थाहा पाएपछि यहाँ पनि मिसहरूले मगाउनुपर्छ भनेर आवाज उठाउनुभएको छ। गाउँपालिकाले बुद्ध माविबाहेक अन्य विद्यालयमा प्याड नबाँडेको पाइएको छ। यहाँका बुद्ध आवासीय प्रावि छेकम्पार, सिद्धगणेश आधारभूत विद्यालय चुम्चेत, नुब्री आधारभूत विद्यालय र श्रृङ्गी गुम्बा आधारभूत विद्यालय सेराङमा महिनावारी हुने उमेरका छात्राहरू पढ्छन्। गतवर्ष त यहाँ बाँडेको थियो। यस वर्ष त अहिलेसम्म बाँडेको छैन, वुद्ध माविकी शिक्षिका पार्वता रेग्मी भन्छिन्, यहाँ महिनावारी हुने उमेरका २ सय ७५ जनाभन्दा धेरै छात्रा छन्। तर, स्यानिटरी प्याडको समस्या छ। प्याड व्यवस्थापन गर्ने ठाउँको अभावले विद्यालयको वातावरण नै बिग्रिएको उनको गुनासो छ। यहाँ किनेर पनि स्यानिटरी प्याड लगाउने चलन छ, उनी भन्छिन्, तर उचित व्यवस्थापन नहुँदा वातावरण प्रदूषित छ। हामी त वाक्क भएका छौं। ल्हो माविमा भने चाहेर पनि छात्राहरूले लगाउन नपाएको विद्यालयले जनाएको छ। गाउँका पसलहरूमा यस्ता सामग्री उपलब्ध नहुने र विद्यालयले वितरण गर्न नसक्दा छात्राहरू समस्यामा छन्। बुद्ध माविबाहेक अरू विद्यालयमा यो वर्षदेखि वितरण गर्ने गाउँपालिकाको शिक्षा शाखा प्रमुख बलराम पाठक बताउँछन्। परार खरिद गरेको प्याड पोहोर बुद्ध माविमा पठाइयो। अब यस वर्ष जेठमा खरिद गरेर राखेका छौं। बाटोको समस्याले गर्दा ढुवानी गर्न नसकेर रोकिएको हो, पाठक भन्छन् । बिस्नप्रसाद न्यौपानेकालिकोट शिव उप्रेतीगोरखाराजेन्द्र कार्कीजाजरकोटगंगा खड्काबुटवलशुभलक्ष्मी विकहेटौंडाराकेश कर्णविराटनगर"
किशोरी आमाहरू,"जनकपुरधाम : १५ वर्षको उमेरमा वैवाहिक बन्धनमा बाँधिएकी मनिषा सदा १८ वर्ष नपुग्दै आमा बनिन्। महोत्तरीको गौशाला नगरपालिका६ फुलकाहा घर भएकी सदाले ३ महिनाअघि गाउँमै छोरी जन्माइन्। सामाजिक परम्पराअनुसार नै रजय सदासँग विवाह गरेकी मनिषाले पेटमा सन्तान हुँदा स्वास्थ्य चौकी जाने वा चिकित्सकको नियमित सल्लाह लिने जस्तो केही सुविधा पाइनन्। घरमै सासूआमाले आफूले बच्चा पाउँदा भोगेका दुःखसुख सुनाउँदै अनुभवकै आधारमा मनिषाको पनि सुत्केरी गराएकी थिइन्। मनिषाकै छिमेकी सबिता सदा पनि २० वर्ष नपुग्दै दुई सन्तानकी आमा छिन्। १६ वर्षको उमेरमा पहिलो छोरी पाएकी सबिताको अर्को डेढ वर्षकी कान्छी छोरी काखमा छिन्। गाउँमै मजदुरी गरेर जीविकोपार्जन गर्ने श्रीमान्ले उनलाई छोरीहरूको पालनपोषणमा खासै समय दिएका छैनन्। मजदुरीको भरमा जेनतेन छाक टार्ने सबिताले दुई छोरी पाउँदा न त गर्भवती अवस्थामा राम्रो हेरचाह पाउन सकिन् न त अहिले नै उनले पौष्टिक खानेकुरा खान पाएकी छन्। त्यस्तै, औरही नगरपालिका टिम्कियाकी १९ वर्षीया संगीता सदाकी काखमा १ वर्षका छोरा छ। बच्चा पूर्ण रूपमा हुर्कन नपाउँदै संगीता २ जिउकी भएकी छन्। १७ वर्षको उमेरमा विवाह गरेकी संगीतालाई बच्चाको जन्मान्तरको सम्बन्धमा जानकारीसमेत छैन। २० वर्षीया ललितादेवी सदा २ सन्तानकी आमा भइसकेकी छन्। विवाह भएको ५ वर्ष नपुग्दै उनी दुई छोराहरूको स्याहारसुहार जसोतसो आफैंले गरेको बताइन्। एक त सुकुमबासी त्यसमाथि गृहणी भएपछि बच्चाको स्याहारसुहार अनि घरपरिवार चलाउन आर्थिक रूपमा धेरै नै कठिनाइ हुने गरेको उनले अनुभव सुनाइन्। उनी भन्छिन्, दिनभरि २ बच्चाको रेखदेखमा समय खर्चिएपछि आफूले श्रीमान्लाई आर्थिक तवरले सहयोग गर्ने परिस्थिति छैन। श्रीमान् एक्लैको आम्दानीले घरखर्च टार्न साह्रै गाह्रो भएको छ। जसोतसो घरपरिवार र बालबच्चाको पालनपोषण गर्दै आएको छु। मधेसमा मुसहर, डोम, मेस्तर, चमार र प्रायःजसो दलित वर्गमा महिलाहरूको विवाह बच्चैमा हुने र किशोरावस्थासम्म पुग्दा बच्चाको आमा बनिसकेका हुन्छन्। मधेसमा आर्थिक वर्ष २०७८०७९ मा २५ हजार २१५ जना महिलाले २० वर्षभन्दा कम उमेरमै बच्चा पाएका छन्। प्रदेश स्वास्थ्य निर्देशनालयको तथ्यांकअनुसार प्रदेशका आठै जिल्लामा ७८ हजार १७५ जना महिलाले बच्चा पाएकोमा किशोरी आमा बन्नेको संख्या ३२ प्रतिशतभन्दा बढी छ।निर्देशनालयको तथ्यांकअनुसार यस अवधिमा सप्तरीमा ८ हजार १९२ जना महिला आमा बने। जसमध्ये १ हजार ४१५ जना २० वर्षमुनिका थिए। त्यसैगरी, सिरहामा २ हजार २२२, धनुषामा २ हजार ९५८, महोत्तरीमा ३ हजार २८७, सर्लाहीमा ३ हजार ८१७ जना महिलाले २० वर्ष नपुग्दै सन्तान जन्माएका छन्। त्यसैगरी, रौतहटमा ३ हजार ५४, बारामा २ हजार ३५३ र पर्सामा ६ हजार १०६ जना महिलाले किशोरावस्थामै बच्चा जन्माएका हुन्। बालविवाह रोक्नकै लागि संघीय सरकार, प्रदेश सरकार र स्थानीय तहका सरकार तथा दर्जनौं गैरसरकारी संघ संस्थाहरूको आर्थिक लगानीमा थुप्रै जनचेतनामूलक कार्यक्रमहरू सञ्चालन हुँदै आए पनि मधेसको पछिल्लो तथ्यांकले बालविवाह खासै न्यूनीकरण हुन नसकेको छर्लङ्ग पार्छ। नेपालको मुलुकी ऐनमा विवाहको लागि केटा र केटीको उमेर २० वर्ष तोकिएको छ। नेपालको संविधानले बाल विवाहलाई बालअधिकार हननका रूपमा उल्लेख गरी दण्डनीय अपराधको रूपमा समेत स्वीकार गरेको अधिवक्ता रेखा झा बताउँछिन्। बालविवाह कानुनी रूपमै अपराध भए पनि हाम्रो समाजमा बालकको तुलनामा संख्यात्मक रूपमा बालिकाहरूको विवाह १८ वर्ष नपुग्दै हुने र उनीहरूले सानै उमेरमा बच्चा जन्माउने समस्या विकराल छ। हामीकहाँ सामाजिक एवं साँस्कृतिक मान्यता, लैंगिक विभेद, गरीबी, अशिक्षा, असुरक्षा जस्ता कारणहरू मुख्य छन्, अधिवक्ता झा भन्छिन्। महिला अधिकारकर्मी रोजलिन बछारका अनुसार अशिक्षा र कम आयस्रोत भएका परिवारमा बालबालिकाहरू सानै उमेरमा विवाह गरेको पाइन्छ। उनी भन्छिन्, कम उमेरमा बिहे भएर बच्चा पाएका आमाहरूबाट जन्मिएका सन्तानहरू पनि शारीरिक रूपमा कमजोर हुने गरेको पाइन्छन्। अधिकांश यस्ता कलिला उमेरमा बच्चा पाउने आमाहरूको स्वास्थ्य जाँच वा पोषणयुक्त आहारबाट वञ्चित हुन्छन्।"
"युवालाई प्रचण्डको निर्देशन : 'रिल्याक्स' गर्ने समय होइन, माओवादीलाई जिताउने गरी लाग्नुहोस्","काठमाडौंः नेकपा (माओवादी केन्द्र) का अध्यक्ष पुष्पकमल दाहाल प्रचण्डले आगामी निर्वाचनलाई अर्जुनदृष्टि बनाएर अघि बढ्न युवाहरुलाई निर्देशन दिएका छन् । पार्टी निकट युवा संगठन वाईसीएलको अधिवेशनलाई सम्बोधन गर्दै प्रचण्डले परिवर्तनको पक्षलाई बिजयी बनाउन केन्द्रित भएर लाग्न निर्देशन दिएका हुन् । प्रचण्डले भने, पार्टीमा युवाहरुको प्रतिनिधित्व कम्तिमा २० प्रतिशत हुनुपर्ने वैधानिक व्यवस्था गरेका छौं । युवाहरुको बाहुल्य हुँदै गएको छ केन्द्रीय समितिमा । अर्को कुरा चुनावी महासंग्राम आएको छ । युवाहरुले महत्वपूर्ण भूमिका खेल्नुपर्नेछ । अर्जुनदृष्टि परिवर्तनको पक्षलाई बिजयी बनाउन केन्द्रित भएर लाग्नुहुनेछ । प्रचण्डले युवाहरु 'रिल्याक्स' गर्ने ठाउँमा नरहेको बताए । प्रचण्डले भने, म विशेषरुरुपमा तपाईं युवाहरुलाई अपिल गर्न चाहन्छु । हामी २१ औं शताब्दीको समाजवादी क्रान्तिको चरणमा छौं । क्रान्ति विकसित र परिमार्जित हुनसक्छ । बामपन्थीहरुलाई एकताबद्ध गर्न र कम्युनिष्ट आन्दोलनलाई शक्तिशाली बनाई समाजवादको यात्रामा अघि बढ्ने गरी छलफल चलाएका छौं । परिवर्तन विरोधीहरुलाई परास्त गर्न आवश्यक रहेको उनको भनाइ छ। सुशासन र विकास नै अहिलेको आवश्यकता रहेको भन्दै त्यसतर्फ केन्द्रित हुन युवालाई आग्रह गरे ।"
सांसदका लागि ल्याइएको पूर्वाधार विशेष कार्यक्रम रोक्न निर्वाचन आयोगको निर्देशन,"काठमाडौं : प्रदेशसभा र प्रतिनिधिसभाको निर्वाचन घोषणा भएपछि निर्वाचन क्षेत्र पूर्वाधार विशेष कार्यक्रम सञ्चालन गर्न खोजेपछि निर्वाचन आयोगले प्रदेश नं १ र गण्डकी प्रदेश सभालाई स्पष्टीकरण सोधेको छ। तत्काल उक्त कार्यक्रम सञ्चालन नगर्न आयोगले तीन बुँदे निर्देशन दिएको छ भने ५ बुँदे स्पष्टीकरण पनि सोधेको छ। सरकारले मंसिर ४ गते प्रतिनिधिसभा सदस्य तथा प्रदेशसभा सदस्य पदको निर्वाचन मिति तोकिसकेको छ। यस अवस्थामा प्रदेशसभाको कार्यकाल सकिन लागेका बेला निर्वाचन क्षेत्र पूर्वाधार विशेष कार्यक्रममार्फत् बजेट दिन एवं कार्यविधि बनाएर सांसदलाई योजना छनौट गर्न लगाइएको र योजना बाँड्ने तयारीबारे आयोगलाई जानकारी प्राप्त भएको थियो। आसन्न निर्वाचनका प्रक्रियाहरु सुरु भइसकेको छ। यो अवस्थामा निर्वाचनको निष्पक्षतालाई असर पुग्नेगरी कुनै पनि कार्यक्रम सञ्चालन गर्नु स्वभाविक मान्न सकिँदैन, आयोगका प्रवक्ता शालिग्राम शर्मा पौडेलले प्रेस विज्ञप्ति जारी गर्दै भने, अझ वितरणमुखी कार्यक्रमले त निर्वाचनको स्वच्छतामै प्रश्न उठाउनसक्ने देखिन्छ। प्रतिनिधिसभा सदस्य तथा प्रदेशसभा सदस्य निर्वाचन घोषणा भई निर्वाचन कार्यक्रम प्रकाशन भइसकेको तथा प्रतिनिधिसभा सदस्य तथा प्रदेशसभा सदस्यको पदावधि सकिन लागेको अवस्थामा प्रदेश निर्वाचन क्षेत्र पूर्वाधार विशेष कार्यक्रमको नामबाट छोटो अवधिमा योजना र बजेट वितरण गर्ने गरी किन कार्यक्रम सुरु गर्नु परेको हो?, आयोगले प्रदेश सभालाई सोधेको स्पष्टीकरणमा भनिएको छ, आयोगबाट निर्वाचन आचारसंहिता लागू हुने मिति सन्निकट रहेको अवस्थामा प्रदेश सरकारले लागू गर्न खोजेको यस कार्यक्रमले निर्वाचनको निष्पक्षतामा असर गर्दैन भन्ने के निश्चितता छ? प्रदेश सरकारबाट प्रदेश निर्वाचन क्षेत्र पूर्वाधार विशेष कार्यक्रम (सञ्चालन) कार्यविधि, २०७९ बमोजिमका प्रक्रिया अगाडि बढाइएको अवस्था भए उक्त कार्यविधिबमोजिम अघि बढाइएका प्रक्रियाबारे आयोगलाई तत्काल जानकारी गराउन निर्देशन दिएको छ। जानकारी गराएर विपद्को अवस्था बाहेक मतदातालाई प्रभावित पार्ने कुनै काम नगर्न प्रदेश सभा र प्रदेश सरकारलाई आयोगले निर्देशन दिएको छ।"
'नागरिकता विधेयकमा संसदले लोकतान्त्रिक संस्कार देखाएन',"काठमाडौं : राष्ट्रपति विद्यादेवी भण्डारीले सन्देशसहित फिर्ता गरेको नागरिकता (पहिलो संशोधन) विधेयक, २०७९ को प्रतिनिधि सभामा बुँदागत छलफल नगरी पारित गर्नु संसदीय अभ्यास विपरित भएको विज्ञहरुले बताएका छन्। संविधानविद् डा भीमार्जुन आचार्यले विधेयक जस्ताको तस्तै पारित गरेर फिर्ता पठाउनु असंसदीय अभ्यास भएको बताए। राष्ट्रपतिको सन्देशमा जनताले उठाएका कुरा पनि छन्। त्यसमाथि प्रतिनिधि सभामा छलफल गर्न के आपत्ति थियो र? डा आचार्यले अन्नपूर्णसँग भने, हिंजो संसदले जे गर्यो। त्यो गलत अभ्यास भयो। संसद र दलहरुमा अहंकार देखियो। यसअघि संसदका दुवै सदनबाट पास भइसकेको विधेयक सभामुख अग्निप्रसाद सापकोटाले १५ साउनमा प्रमाणीकरणका लागि राष्ट्रपति भण्डारीसमक्ष पठाएका थिए। तर ,राष्ट्रपति भण्डारीले संघीय संसद्बाट पुनर्विचार हुन आवश्यक देखिएको जनाउँदै नेपालको संविधानको धारा ११३ को उपधारा (३) बमोजिम सन्देशसहित प्रतिनिधिसभामा पठाएकी थिइन्। विधेयक सन्देशसहित फिर्ता पठाउँदा राष्ट्रपति संवैधानिक मर्यादा र औचित्यभित्रै रहनु भएको छ, पूर्वकानुन मन्त्री आचार्यले भने,संसदीय प्रणालीको नियन्त्रण र सन्तुलन पद्धतिको अपेक्षा नै यही हो। राष्ट्रपति भण्डारीले आइतबार फिर्ता पठाएको विधेयकलाई बिहीबार प्रतिनिधि सभाले जस्ताको तस्तै पारित गरेको छ। पूर्वकानुन मन्त्री एवं वरिष्ठ अधिवक्ता निलाम्बर आचार्यले नागरिकताजस्तो संवेदनशील विषयलाई हलुका किसिमले लिन नहुने बताए। विधेयक सन्देशसहित फिर्ता पठाउँदा राष्ट्रपति संवैधानिक मर्यादा र औचित्यभित्रै रहनु भएको छ, आचार्यले भने,संसदीय प्रणालीको नियन्त्रण र सन्तुलन पद्धतिको अपेक्षा नै यही हो। पूर्व सभामुख एवं बरिष्ठ अधिवक्ता दमननाथ ढुंगानाले राष्ट्रपति भण्डारीले फर्काइदिएको विधेयकको पर्याप्त वा उचित समय दिएर खुला मनले बुँदाबुँदा छलफल हुनुपर्ने बताए। बुँदाबुँदा छलफल गरी हर दृष्टिकोणबाट पुनर्विचार गर्नैपर्थ्यो, पूर्व सभामुखसमेत रहेका ढुंगानाले भने, प्रतिनिधिसभाले त्यसो गरेको देखिएन। तुजुकजस्तो भयो। लोकतान्त्रिक संस्कार विकासबारे निरासा बढायो।"
प्रदिप गिरीको स्वास्थ्य अवस्था गम्भीर,"काठमाडौं : नेपाली कांग्रेसका नेता तथा सांसद प्रदिप गिरीको स्वास्थ्य अवस्था गम्भीर बनेको छ। ललितपुरस्थित मेडिसिटी अस्पतालमा उपचारत गिरीको स्वास्थ्य अवस्था गम्भीर रहेको अस्पताल स्रोतले जनाएको छ। अस्पतालका एक चिकित्सकले अन्नपूर्णलाई भने ,' क्यान्सरको अन्तिम चरणमा हुनुहुन्छ। उहाँको अवस्था 'क्रिटिकल' छ।' चिकित्सकका अनुसार गिरीलाई परिवारका सदस्यबाहेक अन्यलाई भेट्न दिइएको छैन। उनी घाँटीको क्यान्सरसम्बन्धी समस्याबाट पीडित छन्। पछिल्लो केही दिनयता गिरीलाई निमोनियाले समेत च्यापेको छ। गिरी झन्डै एकमहिनादेखि उपचारत छन्। उनले यसअघि भारतमा समेत उपचार गराएका थिए। आजै दिउँसो कांग्रेस नेता बिमलेन्द्र निधि अस्पतालमै पुगेर गिरीको स्वास्थ्य अवस्थाबारे बुझेका छन्। अस्पतालबाट फर्केर गिरीको स्वास्थ्य लाभको कामना गरेका छन्। निधिले भनेका छन्,' मेडिसिटीमा दोस्रो पटक प्रदिप गिरीलाई भेटेर बाटोमा फर्किदैछु। स्तब्ध र निरिह छु। ईश्वरी चमत्कारका लागि प्रार्थना गर्दछु। सबैले प्रार्थना गरौं।'"
राष्ट्रपतिद्वारा कृष्ण मन्दिरमा पूजाआजा,काठमाडौं : राष्ट्रपति विद्यादेवी भण्डारीले श्रीकृष्ण जन्माष्टमीका अवसरमा पाटनस्थित कृष्ण मन्दिरमा भगवान् श्रीकृष्णको पूजा एवं दर्शन गरेकी छन्। प्रत्येक वर्ष भाद्र कृष्ण जन्माष्टमीका दिन राष्ट्राध्यक्षले पाटन कृष्ण मन्दिरमा पूजा एवं दर्शन गर्ने परम्परा रहिआएको छ। सो अवसरमा राष्ट्रपति भण्डारीले मन्दिरका पुजारीबाट फूल एवं प्रसाद ग्रहण गरिन्। सत्रौँ शताब्दीमा राजा सिद्धिनरसिंह मल्लका पालामा निर्माण भएको उक्त मन्दिरमा श्रीकृष्ण जन्माष्टमीका दिन विशेष मेला लाग्ने गर्छ। किंवदन्तीअनुसार महादेव मन्दिर बनाउन राखिएको जग्गामा सपनामा भगवान् कृष्णले मन्दिर बनाउन भनेपछि राजा सिद्धिनरसिंहले खन्न लगाउँदा जमीनमुनि कृष्णको मन्दिर फेला परेको थियो। त्यसपछि तल कृष्ण र माथि शिव मन्दिर स्थापना गरिएको संस्कृतिविद्हरुको भनाइ छ।
एकीकृत समाजवादीमा उम्मेदवार छनोटको गृहकार्य सुरु,"काठमाडौं : नेपाल कम्युनिष्ट पार्टी (एकीकृत समाजवादी)ले आगामी मङ्सिर ४ मा हुने प्रतिनिधिसभा र प्रदेशसभाको निर्वाचनमा पार्टीको तर्फबाट उम्मेदवारको सिफारिस एवं छनोट गर्न यही भदौ १० गतेभित्र जिल्ला कमिटीमा सिफारिस गरिसक्न निर्देशन दिएको छ। प्रतिनिधिसभा निर्वाचन क्षेत्र तथा प्रदेशसभा निर्वाचन क्षेत्र समन्वय कमिटीले निर्धारित समयमा गरेको सिफारिसलाई सम्बन्धित जिल्ला कमिटीले भदौ १२ गतेभित्र प्रदेश कमिटीमा सिफारिस गर्नुपर्ने छ। पार्टीका महासचिव डा बेदुराम भुसालका अनुसार ती सिफारिस भएका नामलाई प्रदेश कमिटीले भदौ १५ गतेभित्र केन्द्रमा सिफारिस गर्ने र केन्द्रीय कमिटीले भदौ २० गतेभित्र उम्मेदवारको अन्तिम निर्णय गरिने छ। केन्द्रले उम्मेदवार छनोटका लागि औपचारिक तथा अनौपचारिकरुपमा प्रक्रिया सुरु गरिसकेको छ। पार्टीको कार्यदिशा, नीति र कार्यक्रमप्रति प्रतिवद्ध रहेको नेता तथा कार्यकर्तालाई उम्मेदवार बनाइने छ। पार्टी सङ्गठन निर्माणमा सक्रिय भूमिका खेलेका र योगदान गरेको, पार्टी र क्रान्तिप्रतिको निष्ठा र अनुशासनमा दृढ, आर्थिक एवं नैतिक आचरण राम्रो रहेको, जनतामा स्थापित एवं लोकप्रिय, स्वच्छ छवि भएको र सुशासनको पक्षपाति, कार्यक्षमता राम्रो भएको तथा सक्रिय र समावेशीताको सिद्धान्तअनुसार उम्मेदवार छनोट गरिने छ। प्रतिनिधिसभाको सदस्यमा प्रत्यक्ष तथा समानुपातिकतर्फको उम्मेदवार बनाउनका लागि पार्टीको प्रतिनिधिसभा निर्वाचन क्षेत्रीय समन्वय कमिटीले कम्तीमा एक महिलासहित बढीमा चारजनाको नाम जिल्ला कमिटीमा सिफारिस गर्न गृहकार्य भइरहेको छ। जिल्ला कमिटीले ती चार जनामध्येबाट कम्तीमा एक महिलासहित बढीमा तीनजनाको नाम प्रदेश कमिटीमा सिफारिस गर्ने छ। प्रदेश कमिटीले उक्त तीन जनाप्रतिको आफ्नो धारणासहित केन्द्रमा पठाउन तथा केन्द्रीय कमिटीले मातहत कमिटीबाट सिफारिस भइ आएका तीन जनामध्येबाट प्रत्यक्ष वा समानुपातिकतर्फको उम्मेदवार बनाउन निर्णय गर्ने पार्टी केन्द्रीय प्रचार विभाग सदस्य कृतु भण्डारीले जानकारी दिइन्। प्रदेशसभाको सदस्यमा प्रत्यक्ष तथा समानुपातिकतर्फ उम्मेदवार बनाउनका लागि पार्टीको प्रदेशसभा निर्वाचन क्षेत्रीय समन्वय कमिटीले नाम सिफारिस गर्ने छ। उनका अनुसार पार्टी संगठनमा योग्य र सक्षम नेता भए पनि पार्टी गठबन्धनमा आबद्ध रहेकाले त्यसको भावनाअनुसार फरकरफरक भूगोलमा उम्मेदवार छनोट गर्नुपर्ने छ। एकमात्र निर्वाचन क्षेत्र भएको जिल्लामा जिल्ला कमिटीले नै प्रतिनिधिसभा निर्वाचन क्षेत्रीय समन्वय कमिटीको काम गर्ने छ। कुनै जिल्लामा निर्वाचन क्षेत्रीय समन्वय कमिटी नबनेको भए एक हप्ताभित्र उक्त कमिटी गठन गरी सिफारिससम्बन्धी काम गर्न परिपत्र गरेको छ। विशेष प्रदेश र विशेष जिल्ला कमिटीले पनि समानुपातिक उम्मेदवारका लागि एक महिला र एक पुरुषको नाम सिफारिस गर्नसक्ने छन्। केन्द्रीय कमिटीले मातहत कमिटीबाट सिफारिस भई आएका र केन्द्रको अभिलेखमा रहेका नामबाट छनोट गरी बन्दसूची तयार गर्ने छ। उम्मेदवारसम्बन्धी निर्णय सकेसम्म कमिटीको पूर्ण बैठकबाट गर्ने, पूर्ण बैठक बस्न सम्भव नभएमा सचिवालयको बैठकबाट पनि टुंगो लगाउने नीति छ। कुनै निर्णय विवादित भएमा एक तह माथिल्लो कमिटीले छानबिन गरी फैसला गर्ने छ। पार्टीका जनवर्गीय संगठनले विभिन्न रचनात्मक कार्य गरी देशभर पार्टीका पक्षमा जनमत सिर्जना गर्न चुनावी अभियान सुरु गरी प्रचारसमेत थालेको छ। उम्मेदवार छनोट भएपछि घरदैलोलगायत प्रचारप्रसार कार्य गरिने छ।"
नागरिकता विधेयकमा राष्ट्रपतिले राजनीति गरेको भन्नु पूर्वाग्रह हो : भीमार्जुन आचार्य,"संवैधानिक कानुनका जानकार डा भीमार्जुन आचार्य प्रष्ट वक्ताका रूपमा चिनिन्छन्। प्रतिनिधि सभाले बिहीबार नेपाल नागरिकता (पहिलो संशोधन) विधेयक,२०७९ जस्ताको तस्तै पारित गरेको विषयलाई डा आचार्य संसदीय अभ्यास विपरित भएको तर्क गर्छन्। नेपाल नागरिकता विधेयकमा रहेका प्रावधान र राष्ट्रपति विद्यादेवी भण्डारीबाट प्रमाणीकरण भएमा पर्न सक्ने दीर्घकालीन प्रभाव लगायतका विषयमा डा आचार्यसँग अन्नपूर्णकर्मी दिनेश गौतमले गरेको कुराकानीको सम्पादित अंशः राष्ट्रपति विद्यादेवी भण्डारीद्वारा पुनर्विचार गर्न फिर्ता पठाइएको नेपाल नागरिकता (पहिलो संशोधन) विधेयकलाई संसदको तल्लो सदन प्रतिनिधिसभाले जस्ताको तस्तै पारित गरेको छ। यसलाई संसदीय अभ्यासमा कसरी लिन सकिन्छ? यो असंसदीय अभ्यास हो। संसद र दलहरुमा अहंकार देखियो। राष्ट्रप्रमुखको मान्यता (प्रोटोकल) हुन्छ। संविधानमा नलेखिएको होला तर संसदीय अभ्यासमा एक खालको मान्यता हुन्छ। राष्ट्रप्रमुखले कुनै विधेयकमाथि पुनर्विचार गर्न भन्दै सन्देश पठाउने सामान्य चलन हो। भारत, बेलायतमा पनि हुन्छ। अमेरिकामा पनि हुन्छ। नेपालको संविधानमा पनि लेखिएको छ। प्रतिशोध र बदलावको भावनामा गठबन्धनले काम गरेको देखियो। राष्ट्रपतिले एमालेको स्वार्थमा काम गरेको भन्ने तर्क गठबन्धन दलले गरेको पाइयो। त्यसको बदला लिनुपर्छ भनेर नै काम गरेको देखियो। यस खालको बदलाभावले त कसरी अरुभन्दा फरक भएको पाइयो र? राष्ट्रपतिले १५ बुँदे सन्देशसहित फिर्ता पठाए पनि सदनले हुबहु विधेयक फिर्ता पठाउनसक्ने संवैधानिक व्यवस्था पनि त छ नि? संविधानको धारा ११३ (४) अनुसार संसदलाई दुई विकल्प छ। संशोधन गर्नसक्ने ठाउँ पनि छ। जस्ताको तस्तै पारित गरेर राष्ट्रपति समक्ष पठाउनसक्ने व्यवस्था पनि छ। तर, धेरै प्रश्नहरु उठेका छन्। ती प्रश्नहरुको केही पनि अर्थ हुँदैन भनेर संसदले कहाँ भन्न पाउँछ? हामीसँग संविधानमा व्यवस्था छ भन्ने आधारमा प्रश्नहरुको नजरअन्दाज गर्नु ठीक भएन। संसद भनेको त नागरिकको विचार, इच्छालाई प्रतिनिधित्व गर्ने थलो पनि त हो। राष्ट्रपतिको सन्देश वा कुरामा संसदको सहमति नहुन पनि त सक्छ नि? राष्ट्रपतिद्वारा व्यक्त सबै कुरामा सहमति नहुन सक्छ। तर, राष्ट्रपतिको सन्देशमा जनताले उठाएका कुरा पनि छन्। त्यसमाथि छलफल गर्न के आपत्ति थियो र? हिजो संसदले जे गर्यो। त्यो गलत अभ्यास भयो। राष्ट्रपतिले प्रमाणीकरण नगर्नुका खास कारणहरु केके हुन सक्छन्? राष्ट्रपतिको सन्देशलाई हेर्दा पनि मुख्यरुपमा दुईतीनवटा कारणहरु पत्ता लगाउन सकिन्छ। एउटा कारण त स्वयं संसदले पनि स्वीकारेको कुरा हो कि सबै प्रक्रियाहरु अवलम्बन गरिएको छैन। जस्तो फास्ट ट्रयाकको नाम दिइयो। संसदको नियमावलीबमोजिम समितिमा छलफल गर्नुपर्ने थियो। संवेदनशील विषय भएकाले नागरिक तहमा पनि छलफल गराउने कुरा नियमावलीमा पनि लेखिएको छ। यसमा पनि बेवास्ता गरियो। फास्ट ट्रयाकका नाममा केही गर्न दिइएन। संशोधन प्रस्ताव परेका थिए। त्यसउपर पनि अर्थपूर्ण छलफल गराइएन। संसदभित्रका प्रक्रियामा पनि केही कमीकमजोरी भएका थिए। दोस्रो कुरा, नागरिकताका सम्बन्धमा आम नागरिकको चासो थियो। तमाम नागरिकले विभिन्न कोणबाट प्रश्न उठाएका थिए। विधेयकलाई समर्थन गर्ने र प्रश्न गर्ने पनि थिए। राष्ट्रपतिले सन्देशसहित पुनर्विचार गर्न फिर्ता पठाउनुमा दोस्रो कारण यो पनि होला। खासगरी वैवाहिक अंगीकृत नागरिकताको प्रावधान हेर्ने हो भने विवाह गरेर आएको भोलिपल्टै नागरिकता पाउने राखिएको छ। जुन राष्ट्रको अहितसँग जोडिएको छ। यो तेस्रो कारण होला। यिनै सन्दर्भमा नै राष्ट्रपतिले राष्ट्र र संविधानको नाममा गरौँ भनेर नै सन्देशसहित पठाएको हुनसक्छ। भारतमा हेर्ने हो भने सात वर्षको समयसीमा राखेका छन्। भुटानमा पनि वैवाहिक अंगीकृत नागरिकताको सन्दर्भमा विवाह गरेर आएको व्यक्तिले सन्तान जन्मेर नागरिकता पाउन योग्य भएमा मात्र वैवाहिक सम्बन्ध भएको महिलाले वैवाहिक अंगीकृत नागरिकता पाउन योग्य मानिन्छ। कतिपयले त राष्ट्रपतिले राजनीति गरेको टिप्पणी पनि गरेका छन् नि? विगतका घटनाहरुलाई यदाकदा त्यस्तो गरेको पनि देखिन्छ। तर, यो नागरिकता विधेयकमा राजनीति गरेको भन्ने ठाउँ छैन। संविधानमा धारा ११३ (३) हेर्ने हो भने पनि स्पष्ट हुन्छ। प्रमाणीकरणका लागि पेस भएको (अर्थ विधेयकबाहेक) अन्य विधेयकमा पुनर्विचार हुन आवश्यक छ भन्ने लागेमा त्यस्तो विधेयक पेस भएको १५ दिनभित्र सन्देशसहित उत्पत्ति भएको संसदमा फिर्ता पठाउनसक्ने व्यवस्था संविधानको धारा ११३ (३)मा उल्लेख नै छ। नागरिकता विधेयकको सन्दर्भमा राष्ट्रपतिले राजनीति गरेको भन्नु पूर्वाग्रह हो। सांसदहरुले अवसर गुमाउनुभयो। अहंकार प्रदर्शन गर्नुभयो। संसदमा दलीय इगो देखिएको हो? प्रतिशोध र बदलावको भावनामा गठबन्धनले काम गरेको देखियो। राष्ट्रपतिले एमालेको स्वार्थमा काम गरेको भन्ने तर्क गठबन्धन दलले गरेको पाइयो। त्यसको बदला लिनुपर्छ भनेर नै काम गरेको देखियो। यस खालको बदलाभावले त कसरी अरुभन्दा फरक भएको पाइयो र? विगतमा राष्ट्रपतिका केही कमीकमजोरीलाई हामीले पनि त्यो बेला गलत भएको भनेर बोलेका थियौं नि। तर, विगतको त्यो प्रसंगलाई जोडेर राष्ट्रपतिको ठीक कामलाई बेठिक भन्ने वा नटेरेजस्तो गर्ने अधिकार संसददललाई हुँदैन। धेरै नै आपत्तिजनक कुरा हो। यसको हिसाबकिताब निर्वाचनको समयमा मतदाताले गर्नुपर्यो। नागरिकता विधेयकलाई दलहरुले आगामी निर्वाचनमा एजेण्डा बन्ने सम्भावना कत्तिको छ? खासगरी गठबन्धनवालाहरुले बहादुरी गरेको भन्दै विदेशीलाई प्रगति बुझाउने र त्यसबापत फाइदा लिने कोसिस गर्लान्। यो कार्य जनता र देशको हितभन्दा पनि अमुक बाह्य शक्तिलाई खुसी पार्न गरेको हुन भनि मतदाताले बुझ्नुपर्यो। यसको अर्थ नागरिकताको कानुन बन्नु हुँदैन भन्न खोजिएको होइन। नेपाली नागरिकको बीचमा कुनै विभेद् गर्न पाइँदैन। नागरिकता नपाएकाले पाउनुपर्छ भन्ने कुरामा विवाद नै छैन। विदेशीलाई नागरिकताको हकमा मात्र कुरा हो। नेपालको भूराजनीतिमा यसमा उद्धार हुनसक्ने ठाउँ नै छैन। प्रतिनिधिसभामा बहुमतले पारित गरे पनि माथिल्लो सदन राष्ट्रिय सभामा छलफल हुन बाँकी नै छ। राष्ट्रियसभाले रोक्न पनि त सक्छ नि? रोक्न सक्छ। राष्ट्रिय सभाले आफूलाई सार्वभौम छु भन्ने बुझेको छ भने रोक्न नसक्ने कुरै हुँदैन। विदेशीहरुको बाहूल्यता भयो वा संख्या बढ्यो भने किन खलल नपुग्नु? खास नेपालीहरु अल्पमतमा परे भने धेरै ठूलो असर गर्छ। दीर्घकालमा नेपालको अस्मिता, स्वाधीनता, अखण्डतालगायतका कुरामा गम्भीर असर गर्छ। वैवाहिक अंगीकृत नागरिकताका सन्दर्भमा विश्वका अन्य मुलुकमा के कस्तो व्यवस्था छन्? अहिले हामीले जे गर्न खोजेका छौं, त्यस्तो व्यवस्था अन्य मुलुकमा छैन। नागरिकताको सन्दर्भमा सबैभन्दा उद्धार भएको मुलुकमा पनि यस्तो अंगिकार गरिएको छैन। भारतमा हेर्ने हो भने सात वर्षको समयसीमा राखेका छन्। भुटानमा पनि वैवाहिक अंगीकृत नागरिकताको सन्दर्भमा विवाह गरेर आएको व्यक्तिले सन्तान जन्मेर नागरिकता पाउन योग्य भएमा मात्र वैवाहिक सम्बन्ध भएको महिलाले वैवाहिक अंगीकृत नागरिकता पाउन योग्य मानिन्छ। नेपालको भूराजनीतिक हेर्ने हो भने विभिन्न मुलुकबाट शरणार्थीको रुपमा बसोबास गरेको पाइन्छ। त्यस्तो खालको नागरिकताको व्यवस्था राख्दा नेपालको राष्ट्रिय स्वाधीनता कहाँ पुग्ला? के होला तपाईँ अनुमान गर्नुहोस्। यति गम्भीर विषयमा नेताहरुले जुन काम गरे त्यो राष्ट्रघात हो। नालायकीपन हो। अदूरदर्शिता हो। अहिलेका नेताहरु मरेर जालान्। तर सन्तानहरु मुलुकमा त बस्लान् नि। उनीहरुको नागरिक हैसियत के होला? त्यसैले यो धेरै नै गम्भीर विषय हो। मधेसमा रहेका लाखौं नेपालीले नागरिकता नपाएको अवस्था पनि त छ नि? मधेस होस् वा हिमाल र पहाडमा बस्ने नेपाली होउन्। वास्तविक नेपालीलाई नागरिकता दिन संविधान, कानुनले रोकेको छैन। कुनै अमुक व्यक्तिले नागरिकता पाएको छैन भने त्यो प्रशासनिक कठिनाईले हुनसक्छ। त्यसलाई प्रशासनिक तवरबाट नै समाधान गर्न सकिन्छ। कानुनमा भएर पनि नागरिकता नदिने व्यक्तिलाई कानुनी कारबाही पनि गर्न सकिन्छ। तर, अहिले जुन विधेयक ल्याइएको छ त्यो राष्ट्रमाथि घात हो। यसलाई स्वीकार्न सकिँदैन। त्यसो भए नागरिकता विधेयकमा भएका प्रावधानले राष्ट्रिय एकता वा सद्भावसहिष्णुतामा खलल पुग्छ, होइन? विदेशीहरुको बाहूल्यता भयो वा संख्या बढ्यो भने किन खलल नपुग्नु? खास नेपालीहरु अल्पमतमा परे भने धेरै ठूलो असर गर्छ। दीर्घकालमा नेपालको अस्मिता, स्वाधीनता, अखण्डतालगायतका कुरामा गम्भीर असर गर्छ। अब राष्ट्रपतिले 'होल्ड' गर्नसक्ने अवस्था हुन्छ कि हुँदैन? संविधानमा लिखितरुपमा 'होल्ड' गर्ने कुरा उल्लेख त छैन। यो कुरा आम व्यक्तिलाई बुझाउन अलि गाह्रो होला। तर, संवैधानिक कानुनका सिद्धान्त, शास्त्रलाई हेर्ने हो भने राष्ट्रपतिसमक्ष त्यो हदसम्म अधिकार नहुने भन्ने हुँदैन। तर, संविधानको शब्दहरु हेर्ने हो भने होल्ड गर्ने देखिँदैन। राष्ट्रपतिले कि स्वीकार्ने हो। कि त विमति भयो भने आफू पदबाट अलग हुने हो। त्यो राष्ट्रपतिको निजी कुरा हो। त्यसैले शास्त्रले होल्ड गर्नसक्ने सम्मको कुरालाई ठाउँ दिन्छ। तर, लेखिएको संविधानको प्रावधान वा शब्दले होल्ड गर्ने ठाउँ दिँदैन। दुवै सदनले पारित गरेर पठाएमा प्रमाणीकरण गर्नुपर्ने नै हुन्छ।"
सभामुख सापकोटाद्वारा नेता गिरिको स्वास्थ्य लाभको कामना,काठमाडौं : सभामुख अग्निप्रसाद सापकोटाले प्रतिनिधिसभाका सदस्य एवं समाजवादी चिन्तक प्रदीप गिरिको स्वास्थ्यलाभको कामना गरेका छन्। ललितपुरस्थित मेडिसिटी अस्पतालमा उपचाररत नेपाली कांग्रेसका नेता गिरिको स्वास्थ्य अवस्था गम्भीर रहेको जनाइएको छ। सभामुख सापकोटाले बिहीबार साँझ अस्पताल पुगेर स्वास्थ्य अवस्थाबारे जानकारी लिएको उल्लेख गर्दै सघन उपचारमा रहेका गिरिको ट्वीटमार्फत शीघ्र स्वास्थ्य लाभको कामना गरेका हुन्।
कर्मचारी व्यवस्थापन गर्न सरकारलाई निर्वाचन आयोगको पाँच बुँदे निर्देशन,"काठमाडौं : निर्वाचन आयोगले आगामी ४ मंसिरमा हुने प्रतिनिधि सभा र प्रदेश सभा निर्वाचनलाई स्वच्छ, स्वतन्त्र, निष्पक्ष र मितव्ययी रुपमा सम्पन्न गर्न गराउन आवश्यक कर्मचारी व्यवस्थापनका सम्बन्धमा नेपाल सरकारलाई पाँच बुँदे निर्देशन दिएको छ। आयोगले आसन्न निर्वाचनका सन्दर्भमा आयोगबाट भएका निर्णयहरुलाई तीनै तहका सरकार र सो अन्तरगतका निकाय,सार्वजनिक संस्थान,विकास समिति बोर्ड, आयोग,कोष र प्रतिष्ठान,केन्द्र,प्राधिकरण तथा शैक्षिक संस्थाले उच्च प्राथमिकता दिइ तत्काल कार्यान्वयन गर्नगराउन निर्देशन दिएको आयोगका प्रवक्ता शालिग्राम शर्मा पौडेलले बताए। निर्वाचन प्रयोजनका लागि संघीय निजामती सेवा वा प्रदेश निजामती सेवा वा स्थानीय तहको स्थायी कर्मचारी वा स्थायी शिक्षकलाई अनिवार्यरुपमा खटाउनुपर्ने भएकाले जिल्ला स्तर तथा स्थानीय तहमा संरचना भएका नेपाल सरकार, प्रदेश सरकार वा नेपाल सरकार वा प्रदेश सरकारको स्वामित्व वा नियन्त्रणमा रहेको वा नेपाल सरकारको अनुदानमा संचालित संस्थाको स्वीकृत संगठन संरचना तथा दरबन्दी अनुसारका कर्मचारी पद रिक्त नहुनेगरी २०७९ भदौ २० गतेभित्र अनिवार्यरुपमा पदस्थापन गरी खटाउने व्यवस्था मिलाउन निर्देशन दिएको हो। यस्तै आयोगले जनशक्ति व्यवस्थापनका लागि भदौ २० गते अगावै संघ, प्रदेश र स्थानीय तहमा काजरकामकाजका लागि खटिएका कर्मचारीलाई अन्यत्र खटाइएको भए पदाधिकारी रहेकै कार्यालयमा काज फिर्ता गर्ने वा त्यस्तो स्थानमा स्वीकृत दरबन्दीको पद र तहअनुसारको कर्मचारी सरुवा र पदस्थापन गरी अनिवार्यरुपमा पदपूर्ति गर्ने व्यवस्था गर्न पनि भनेको छ। आयोगले निर्वाचनको काममा खटिने कर्मचारीहरु बाहेक मिति २०७९ भाद्र २० गतेसम्ममा संघ,प्रदेश र स्थानीय तहमा स्वीकृत दरबन्दीको तह र पदनाम बमोजिम सरुवापदस्थापन भएका कर्मचारीहरुको निर्वाचन नभएसम्म अन्यत्र कामकाज गर्न काजमा पठाउने र सरुवा नगर्ने व्यवस्था गर्न भनेको छ। आयोगले जारी गरेको विज्ञप्तिमा आसन्न निर्वाचन प्रयोजनका लागि केन्द्र, प्रदेश तथा जिल्ला स्तरमा कार्यरत नेपाल सरकार, प्रदेश सरकार र स्थानीय तह वा नेपाल सरकार वा प्रदेश सरकारको स्वामित्व वा नियन्त्रणमा रहेको वा सरकारको अनुदानमा सञ्चालित संघ,संस्था,निकाय वा कार्यालयमा कार्यरत सम्पूर्ण कर्मचारी आवश्यकता अनुसार निर्वाचनमा परिचालन गर्नुपर्ने हुँदा तोकिएको ढाँचामा कर्मचारीहरुको यथार्थ विवरण अध्यावधिक गरी राख्ने र सम्बन्धित प्रदेश तथा जिल्ला निर्वाचन कार्यालयबाट माग गरेको बखत तुरुन्त उपलब्ध गराउने व्यवस्था गराउन उल्लेख छ।"
चुनावपछि माधब र बाबुरामसँग पार्टी एकता हुन्छ : प्रचण्ड,"गोरखा : नेकपा (माओवादी केन्द्र) का अध्यक्ष पुष्पकमल दाहाल प्रचण्डले माधव नेपाल र बाबुराम भट्टराईको पार्टीसँग पार्टी एकता हुने बताएका छन्। नेपाल जेसिजको क्षेत्र 'ख' सम्मेलन उद्घाटन गर्न शुक्रबार गोरखा आएका उनले नेकपा (एकीकृत समाजवादी) र नेपाल समाजवादी पार्टीसँग पार्टी एकता गर्ने तयारी भएको बताएका हुन्। 'बाबुरामजी र हामी फेरि एकै ठाउँमा उभिने भइयो। यो गोरखाका लागि पनि विशेष महत्वको कुरा हो', उनले भने, 'चुनावपछि पार्टी एकता हुनै नै स्थिति छ। नेकपा एससँग पार्टी एकता संयोजन समिति बन्छ, किनकि माओवादीले पहिल्यै निर्णय गरेको छ। समाजवादीले पनि अस्ति निर्णय गरेको हुनाले पार्टी एकता हुन्छ। संयोजन समिति चाहिँ चुनावअघि नै बन्छ।' गठबन्धन बच्ने र चुनाव जित्नेलाई मुख्य आधार बनाएर सिट बाँडफाँट हुने भन्दै उनले गठबन्धन बचाउने ढंगले सिटबाडफाँट हुने उनले बताए। 'सिट बाँडफाँटको विषय सहज ढंगले नै गइराखेको छ', उनले भने, 'केही दिनभित्र बाँडफाँटको विषय टुंगिन्छ। हामीले मुख्य आधार गठबन्धनलाई नै बनाउँछौँ। अरूलाई भन्दा विशेष गठबन्धन बचाउने र चुनाव जित्नेलाई मुख्य आधार बनाइन्छ। तर अब हेर्दाखेरि त २०७४ को मत परिणाम र स्थानीय चुनावको मत परिणामलाई पनि हेर्ने कुरा हुन्छ। जे जे भए पनि गठबन्धन बचाउने ढंगले हुन्छ।' यसअघि कार्यकर्ता प्रशिक्षण कार्यक्रममा बोल्दै उनले सिट बाँडफाँटका लागि कार्य दलले गरिरहेको काम सकारात्मक दिशातिर रहेको उनको भनाइ छ। 'हामी गठबन्धन गरेरै जान्छौँ। तपाईंहरूलाई थाहा छ, कार्यदल बनाएका छौँ। कार्यदलले लगातार काम गरिरहेको छ। त्यो सकारात्मक दिशातिर छ, मिल्ने दिशातिर नै छ', उनले भने, 'सम्भवतः केही दिनभित्र कुन पार्टीले कति सिट प्राप्त गर्न उचित हुन्छ भनेर सिटसंख्या निर्धारण गर्छौँ। त्यसपछि कुनकुन संघीय निर्वाचन क्षेत्र र प्रादेशिक निर्वाचन क्षेत्र कुनकुन पार्टीलाई भनेर टुंग्याउँछौँ।' स्थानीय चुनावमा जस्तो हतारो र चटारो गरी अन्तिम समयसम्म नटुंगिने र टुंगिएपछि मान्छेलाई सम्झाउन पनि नभ्याइने गरी काम नगर्ने उनले बताए। आफू दुई पटकसम्म प्रधानमन्त्री भएको हिसाबले हालै सम्पन्न भएको स्थानीय चुनावमा सबै ठाउँमा आफैंले चुनाव जिते जस्तो लागेको उनले बताए।"
सिट बाँडफाँड गर्न बनेको कार्यदलले गर्यो शीर्ष नेतालाई ब्रिफिङ,काठमाडौं : मंसिर ४ गते हुने संघ र प्रदेशको चुनावका लागि तालमेलको मोडालिटी बनाउन गठित गठबन्धनको कार्यदलले अहिलेसम्म भएका प्रगति विवरण शीर्ष नेताहरुलाई बुझाएको छ। प्रधानमन्त्री निवास बालुवाटारमा शुक्रबार बसेको बैठकमा कार्यदलमा हालसम्म भएका छलफलका प्रगति विवरण शीर्ष नेताहरुलाई बुझाइएको कांग्रेस नेता एवं सञ्चारमन्त्री ज्ञानेन्द्र बहादुर कार्कीले जानकारी दिए। बैठकमा कार्यदलले बुझाएको प्रगति विवरणमा छलफल भएको र शीर्ष नेताहरुबाट छिट्टै कार्यसम्पादन गर्न निर्देशन प्राप्त भएको कार्कीले बताए। शीर्ष नेताहरुले तालमेलको खाकामा साझा अवधारणा बनाउन पनि कार्यदललाई निर्देशन दिएको उनले बताए। कार्कीले कार्यदलले तयार गरेको तालमेलको आधारका सबै विवरणका बारेमा जानकारी गराएको र चाँडै काम सम्पन्न गर्ने जानकारी दिए। कार्कीले तालमेललाई निष्कर्षमा पुर्याउने बाटोमा कार्यदल अघि बढेको धारणा राखे। प्रतिनिधिसभा र प्रदेश सभा दुवैको सिट बाँडफाँट एकैपटक हुने उनको भनाइ छ।
पेरिसडाँडामा माओवादी केन्द्रको स्थायी समिति बैठक,"काठमाडौं : नेकपा माओवादी केन्द्रको स्थायी समिति बैठक सुरु भएको छ। पार्टी कार्यालय पेरिसडाँडामा केही समयअघि सुरु भएको बैठकमा पार्टी अध्यक्ष पुष्पकमल दाहाल 'प्रचण्ड' ले पदाधिकारीको नाम प्रस्ताव गर्ने भएका छन्। संभवत: आजको बैठकले पदाधिकारीको टुंगो लगाउने नेताहरुले बताएका छन्। बुधबार बसेको पार्टीको बैठकले पदाधिकारीबाहेक सबै समितिको टुंगो लगाइसकेको छ। पार्टीको महासचिवमा देव गुरुङको नाममा लगभग सहमति जुटेको छ। त्यस्तै, उपाध्यक्षमा स्थायी कमिटी सदस्यहरु दिनानाथ शर्मा, कृष्णबहादुर महरा, गणेश साह, पम्फा भुसाल र हरिबोल गजुरेलको नाम अनुमोदन भएको छ। उपमहासचिवमा भने वर्षमान पुन, जनार्दन शर्मासँगै गिरिराजमणि पोखरेलको नाम अनुमोदन भएको छ। वर्षमान पुन र जनार्दन शर्मा महासचिवका दावेदार भए पनि दुवैबीच सहमति नभएपछि प्रचण्डले उपमहासचिव बनाएको बताइएको छ। गत पुस १८ मा सम्पन्न भएको महाधिवेशनले २३६ जना केन्द्रीय सदस्यको नाम अनुमोदन गरेको थियो। केन्द्रीय कमिटी २९९ सदस्यीय हुने भनिए पनि बाँकी सदस्यहरु मनोनयन हुन बाँकी रहेको थियो। त्यस्तै पोलिटब्युरो, स्थायी कमिटी र पदाधिकारीसमेत मनोनयन हुन सकेको थिएन। महाधिवेशनपछि माओवादी अध्यक्ष र वरिष्ठ उपाध्यक्षमा नारायणकाजी श्रेष्ठ चयन भएका थिए।"
"माओवादी केन्द्रले आजपनि पदाधिकारी टुंगो लगाउन सकेन, बैठक फेरि भोलि बस्ने","काठमाडौं : आज बिहान बसेको नेकपा माओवादी केन्द्रको स्थायी समिति बैठकले पदाधिकारीको टुंगो लगाउन सकेन। बैठकपछि माओवादी केन्द्रका प्रवक्ता कृष्णबहादुर महराले भोलि (शनिबार) बैठक बसेर पदाधिकारीको टुंगो लगाउने बताए। पदाधिकारी टुंगो लगाउन शुक्रबार बिहान १० बजेतिर माओवादी केन्द्रको स्थायी समिति बैठक बसेको थियो। अझै पनि पदाधिकारी चयनमा विवाद कायमै रहेकाले माओवादी केन्द्रले भोलिसम्म थप गृहकार्य गर्ने भएको हो। पार्टी महासचिवमा देव गुरुङको नाममा सहमति जुटेको बताइएपनि त्यसको समेत टुंगो लगाएको छैन। बुधबार बसेको पार्टीको बैठकले पदाधिकारीबाहेक सबै समितिको टुंगो लगाइसकेको छ। त्यस्तै, उपाध्यक्षमा स्थायी कमिटी सदस्यहरु दिनानाथ शर्मा, कृष्णबहादुर महरा, गणेश साह, पम्फा भुसाल र हरिबोल गजुरेलको नाम अनुमोदन भएको बताइएको छ। उपमहासचिवमा भने वर्षमान पुन, जनार्दन शर्मासँगै गिरिराजमणि पोखरेलको नाममा लगभग सहमति जुटेको नेताहरुले बताएका छन्। वर्षमान पुन र जनार्दन शर्मा महासचिवका दावेदार भए पनि दुवैबीच सहमति नभएपछि प्रचण्डले उपमहासचिव बनाएको बताइएको छ। गत पुस १८ मा सम्पन्न भएको महाधिवेशनले २३६ जना केन्द्रीय सदस्यको नाम अनुमोदन गरेको थियो। केन्द्रीय कमिटी २९९ सदस्यीय हुने भनिए पनि बाँकी सदस्यहरु मनोनयन हुन बाँकी रहेको थियो। त्यस्तै पोलिटब्युरो, स्थायी कमिटी र पदाधिकारीसमेत मनोनयन हुन सकेको थिएन। महाधिवेशनपछि माओवादी अध्यक्ष र वरिष्ठ उपाध्यक्षमा नारायणकाजी श्रेष्ठ चयन भएका थिए।"
"अस्थायी, करार र ज्यालादारी कर्मचारीलाई स्थायी बनाउन पहल गर्छु : प्रचण्ड","काठमाडौंः नेकपा माओवादी केन्द्रका अध्यक्ष पुष्पकमल दाहाल प्रचण्डले अस्थायी,करार र ज्यालादारी कर्मचारीलाई स्थायी बनाउन पहल गर्ने बताएका छन् । अखिल नेपाल सरकारी अस्थायी, करार तथा ज्यालादारी कर्मचारी श्रमिक संघको चौथो राष्ट्रिय सम्मेलनको शुक्रबार राजधानीमा उद्घाटन गर्दै अध्यक्ष प्रचण्डले अस्थायी,करार र ज्यालादारी कर्मचारीको तलब भत्ता वृद्धि गर्न पहल गरिने बताएका हुन् । उनले भने, '६० हजार जति अस्थायी करार र ज्यालादारी कर्मचारी हुनुहुन्छ । हामीहरु श्रमिकहरुको हकहितका निम्ति सदैव प्रतिवद्ध छौं । निजामति सेवा ऐनलाई संशोधन गरेर तपाईंहरुका माग सम्बोधन गर्न लाग्नेछु । म प्रधानमन्त्री हुँदा तपाईँहरुको माग सम्बोधन गर्न पहल गरेको थिए ।' गठबन्धनभित्र निजामति सेवालाई अन्तिम रुप दिएर पारित गर्ने प्रकृयामा रहेको प्रचण्डको भनाइ छ । प्रचण्डले समावेशी लोकतन्त्र, सामाजिक न्याय र सुरक्षालाई दृढका साथ कार्यान्वयन गरिने बताए । श्रमिकको हकहित र न्यायका लागि लड्ने उनले बचन दिए।"
नागरिकतासम्बन्धी समस्या समाधान गर्ने अवसर गुम्दै छ,"संसद्को एउटा सदन प्रतिनिधिसभाले राष्ट्रपतिको सन्देशमा छलफल गराएका समाचारहरू हेरें। माथिल्लो सदन राष्ट्रियसभामा छलफल हुन बाँकी नै छ। तसर्थ, हुबहु आउला भनिहाल्न हतारो हुने लाग्दालाग्दै पनि संसद्मा बहुमत होल्ड गर्ने दलहरूले त्यतै लैजान खोजेको चाहिँ देखिन्छ। यही रूपमा लागू हुँदा यस विधेयकले नागरिकताका धेरै समस्या हल गर्दैन। वर्तमान संविधानले २०७२ सालमा जन्मसिद्ध नागरिकता हटाउँदा आएको समस्यालाई यसले एक हदसम्म सम्बोधन गर्छ। तर, स्वघोषणाको नामबाट यसले एउटा अलग्गै वर्ग खडा गर्छ। जसले कालान्तरमा ठूलो समस्या थप्ने निश्चित छ। यसको समीक्षा नगरे इतिहासदेखिकै नागरिकता समस्या समाधान गर्ने अवसर गुम्दैछ। संसद्बाट पारित भई आएको कुनै पनि विधेयक पुनर्विचार हुनुपर्छ भन्ने लागेमा संविधानको धारा ११३ (३) ले त्यस्तो विधेयक उत्पत्ति भएको सदनमा सन्देशसहित फिर्ता गर्ने अधिकार राष्ट्रपतिलाई प्रदान गरेको छ। सबै विधेयक यसरी फिर्ता हुँदैनन्। संविधानले दिएको १५ दिनको समयसीमाभित्र विधेयकप्रति राष्ट्रपति विश्वस्त हुन नसकेमा त्यसको आधारसहित फिर्ता पठाउन मिल्छ। यसलाई विधि निर्माणको लोकतान्त्रिक र संवैधानिक प्रक्रियाका रूपमा लिनुपर्छ। कानुन निर्माणको प्रक्रियामा राष्ट्रप्रमुख र व्यवस्थापिकाबीच स्थापित वैधानिक अन्तरक्रियात्मक सम्बन्धका रूपमा पनि यसलाई लिन सकिन्छ। यसरी विधेयक फिर्ता जानु पनि कानुन बन्ने प्रक्रिया नै हो। प्रश्न उठेका विषयको यथाशक्य छिटो समाधान खोजेर नागरिकता ऐन बन्नुपर्छ। नागरिकता विधेयकलाई प्रतिनिधिसभामा पुनर्विचारका लागि फिर्ता गर्नुपर्ने चारवटा ठोस आधार देखिन्छन्। पहिलो, संविधानको धारा १० (२) ले नेपालमा प्रादेशिक पहिचानसहितको एकल संघीय नागरिकता हुने व्यवस्था गरेको छ। हामीलाई थाहा छ मुलुक संघीयतामा प्रवेश गरिसकेको छ, प्रदेशहरू पूर्णतः सक्रिय छन्। केवल एउटा प्रदेशको नामकरण बाँकी छ। हाम्रा अन्य कानुनी मान्यता र अभ्यासहरू संघीयताबमोजिम सक्रिय हुँदै जाँदा नागरिकताबारे संविधानमा भएको यस व्यवस्थालाई बिर्सन मिल्ने देखिएन। दोस्रो, आमाको नाममा नागरिकता प्राप्त गर्ने संविधानको व्यवस्थालाई विधेयकमा प्रस्ताव गरिएको स्वघोषणासम्बन्धी प्रावधानले खण्डित र दण्डित गर्ने देखियो। यसबाट संविधानमा उल्लिखित मौलिक हकका पाँचवटा धाराहरू प्रत्यक्ष रूपले प्रभावित हुने भए। आमाको सम्मान, गरिमा, गोपनीयता, निजी जीवन, सन्तानको जन्मबारे प्रकाशमा ल्याउनै नमिल्ने विषयमा स्वघोषणाबाट प्रवेश गर्दा नागरिकको सम्मानपूर्वक बाँच्न पाउने हकसम्बन्धी संविधानको धारा १६, गोपनीयताको हकसम्बन्धी धारा २८, समानताको हकसम्बन्धी धारा १८, महिलाको हकसम्बन्धी धारा ३८ र बालबालिकाको हकसम्बन्धी धारा ३९ हनन् हुन सक्ने देखियो। त्यसै हुनाले राष्ट्रपतिले ठोस रूपमा संसद्लाई सन्देश पठाउनुभएको छ। तेस्रो, २०७८ जेठ ९ गते राष्ट्रपतिद्वारा जारी भएको नागरिकतासम्बन्धी अध्यादेश निष्क्रिय गराउने आदेश दिँदा सर्वोच्च अदालतले भनेको छ लामो समयसम्म संसद्मा विधेयक विचाराधीन हुँदाहुँदै त्यसको विषयवस्तु छलफल नगराई अध्यादेश ल्याउन मिल्दैन। अध्यादेशविरुद्धको रिट खारेज भए पनि सर्वोच्चले उल्लेख गरेको विधेयकमा छलफल गराउन र साझा प्रतिवेदन तयार गर्न संसद्को राज्यव्यवस्था तथा सुशासन समितिले आफ्नो समय र ऊर्जा खर्च गरिसकेको छ। त्यसपछि त्यसलाई रद्दीको टोकरीमा फालिदिनु उपयुक्त भएन, संसदीय मान्यता अनुकूल भएन। सर्वोच्चले त्यसबेला प्रस्ट देखाएको बाटो यस विधेयकका सन्दर्भमा अझै वैधानिक छ। चौथो, वर्तमान संविधानअन्तर्गत बन्ने पहिलो कानुन भएकाले नागरिकता प्राप्तिसम्बन्धी पुराना व्यवस्थाहरू, कानुन र परम्परालाई समग्रमा अध्ययन गरी ७० वर्षदेखि थाती रहेका नागरिकता समस्या समाधान हुने गरी कानुन बन्नुपथ्र्यो। यस विधेयकले केही समस्यालाई समाधान गर्ने तर आमाको हकमा झन् ठूलो समस्या थप्ने देखिएकाले सन्देशसहित फिर्ता गरिएको हो। नयाँ समस्या नथप्ने भएको भए सायद फिर्ता नहुन सक्थ्यो। किनभने नागरिकता ऐन चाहिएको छ। नागरिकताले हरेक नागरिकको जीवनलाई छुन्छ। त्यसैले यसपल्ट नागरिकता कानुनको बहसमा जनताको ठूलो सहभागिता छ। संसद््बाट विधेयक प्रमाणीकरणका लागि आउनु अघिदेखि नै जनस्तरबाट राष्ट्रपति कार्यालयमा धेरै सुझाव प्राप्त भएका थिए। लाग्छ, संसद्मा पनि त्यही रूपमा सुझावहरू गएको हुनुपर्छ। हाम्रो देशमा सिभिक एजुकेसन बढिरहेको द्योतकका रूपमा पनि यसलाई लिन सकिन्छ। जहाँसम्म राजनीतिक दलहरूको प्रश्न छ, उनीहरूको विचार र दृष्टिकोणमा विविधता हुन्छ, हुनु पनि पर्छ। यसलाई धेरै ध्रवका रूपमा हेर्नुभन्दा पनि लोकतन्त्रमा स्वाभाविक रूपले उपस्थित हुने विविधताका रूपमा लिनुपर्छ। यसको परिणाम मुलुक र जनताको हितमा हुने विषय मुख्य हुन्छ, बाँकी गौण। स्वागत वा विरोध प्रधान होइन। समाजमा एउटा विषयमा धेरै प्रकारका दृष्टिकोण हुन सक्छन्। राष्ट्रपतिले मुलुकको हित, संविधान, लोकतान्त्रिक अभ्यास र हाम्रो शासन व्यवस्थाले निर्माण गरेका मान्यताअनुसार कार्य गर्दा त्यसले क्रियाप्रतिक्रिया जन्माउन सक्छ। ती सबैको मूल्यांकन इतिहासलाई छोडिदिनु उपयुक्त हुन्छ। नागरिकता विधेयक फिर्ता गर्ने निर्णय राष्ट्रपतिको स्वविवेक हो। जुन संविधानसम्मत् छ। यसमा कुनै पार्टी विशेषप्रति अनुराग वा वितराग प्रस्तुत गर्नुपर्ने कारण केही पनि छैन। सम्मानित संसद्लाई प्रतिनिधिसभामार्फत निवेदित सन्देश हेर्नुभयो भने त्यसलाई तपाईंले अत्यन्त गहन तथा राष्ट्राध्यक्षको उचाइ र गरिमा अनुकूल पाउनुहुन्छ। त्यसमा कुनै राजनीतिक अर्थ निहित छैन। सन्देश पूर्णरूपमा नागरिकताको विषयमा मात्रै केन्द्रित छ। देशमा पटकपटक नागरिकता कानुनहरू बन्दै आए पनि नागरिकता प्राप्तिका समस्या किन समाधान भएनन् भन्ने बृहत् विवेचना सन्देशमा छ। यसलाई हामीले त्यही रूपमा ग्रहण गर्नुपर्छ। यसलाई स्पष्ट रूपले बुझ्न हामीले संविधानलाई शिरमा राख्नुपर्छ। संविधानको धारा ११३ मा विधेयक प्रमाणीकरणसम्बन्धी व्यवस्था छ। अर्थ विधेयकबाहेक संसद्बाट पारित कुनै पनि विधेयक राष्ट्रपतिले १५ दिनभित्र अध्ययन गरी प्रमाणीकरण गर्न वा सोही अवधिमा पुनर्विचारका लागि संसद्को सम्बन्धित सदनमा फिर्ता पठाउन मिल्छ। विधेयकको उत्पत्ति संसद्मा हुन्छ र ऐन बन्न राष्ट्राध्यक्षसमक्ष पेस हुन्छ। अध्यादेशबारेको व्यवस्था संविधानको धारा ११४ मा स्पष्ट छ। मन्त्रिपरिषद्मा उत्पत्ति भई प्रधानमन्त्रीको सिफारिसमा राष्ट्राध्यक्षबाट जारी हुने अध्यादेशको परीक्षण संसद्बाट हुन्छ। यसरी संसद्बाट पारित ऐनको परीक्षण राष्ट्राध्यक्षबाट हुन सक्ने, राष्ट्राध्यक्षबाट जारी अध्यादेशको परीक्षण संसद्मा हुने प्रक्रिया नै कानुन बन्ने लोकतान्त्रिक विधि हो। राष्ट्रपतिसँग अध्यादेश फिर्ता गर्ने स्वविवेकीय अधिकार नभए पनि होल्ड गर्न पाइने परम्परा छ। फिर्ता गर्दा प्रधानमन्त्रीको सिफारिसअनुसार मात्रै हुने अभ्यास हामीले स्थापित गरेका छौं। विधेयक फिर्ता गर्ने अधिकार राष्ट्राध्यक्षबाट सकेसम्म कम प्रयोग हुँदै आएको छ। मान्यता पनि त्यही हो। सार्वभौम जनताका प्रतिनिधिको थलो भएको हुनाले संसद््को निर्णय नै अन्तिम हुन्छ। दलहरू राजनीतिक संस्था भएकाले टिप्पणी त्यसैअनुसार हुनु स्वाभाविक हो। राष्ट्रपतिका लागि संसद्ले गर्ने निर्णय मात्रै संवैधानिक महत्त्वको हुन्छ। संविधानले तय गरिदिएको सीमाभित्र बसेर कार्य गर्ने संस्थाहरूमाथि राजनीतिक टिप्पणी सकेसम्म नभएको राम्रो हुन्छ। लोकतान्त्रिक संस्थाहरू बलियो हुनसके मात्र हाम्रो संविधान र यसले निर्माण गरेको प्रणाली बलियो हुन सक्छ। अघि पनि चर्चा गरियो। मूलतः राष्ट्रपतिले संविधानसँग तादात्म्यतासम्बन्धी जुन गम्भीर सन्देश संसद्लाई पठाउनुभएको छ, त्यसलाई दलहरूको राजनीतिक निर्णयले प्रत्युत्तर दिन सक्दैन। नागरिकता जस्तो संवेदनशील विषयमा संसद्का सबै पक्षको साझा दृष्टिकोण निर्माण हुनुपर्छ। संसद्ले विवेकपूर्ण निर्णय गर्ने ठाउँ प्रशस्त छन्। त्यहाँ पनि दुई सदनहरू छन्। कदाचित हुबहु आए पनि राष्ट्रपतिको सन्देशले उठाएका सवालहरू यथावत् रहनेछन्। यसबाट नागरिकताको समस्या समाधान हुँदैन, नयाँ मुद्दाहरू थपिन्छन्। यसमा टक्करको प्रश्न नै छैन। राष्ट्रपतिको सन्देश सम्मानित संसद्लाई हो। गठबन्धनलाई होइन। संसद्का माननीय सदस्यहरूको विवेक प्रयोगका लागि उहाँको विनम्र आह्वान हो। हरेक नेपाली जनता देशभक्त छन्। नागरिकताको प्रश्न जनताको जीवन सहज बनाउन, संविधानप्रदत्त अधिकारको उपभोग गर्न तथा देशको अग्रगतिमा योगदान गर्नसँग सम्बन्धित छ। यसमा राष्ट्रवाद जोडिरहनु पर्दैन। उहाँहरूले बेवास्ता गर्नु भएको भन्ने लाग्दैन। छलफल गरिरहनुभएको भन्ने सञ्चारमाध्यमहरूले नै प्रकाशन प्रसारण गरिरहेका छन्। राष्ट्रपतिको पत्र प्रतिनिधिसभामा प्रस्तुत भइसकेको छ। सन्देश पनि टेबल हुन्छ र छलफल हुन्छ भन्ने विश्वास छ। गम्भीर राष्ट्रिय सरोकारको मुद्दामा संसद् हलुका रूपले प्रस्तुत हुन मिल्दैन। पहिलो त स्वघोषणा किन र केका लागि भन्ने स्पष्ट हुनुपर्छ। आमाको नामबाट नागरिकता लिँदा सन्तान र आमाले बाबुका बारेमा अलगअलग स्वघोषणा गर्ने र त्यस्तो स्वघोषणामा उलेख भएको व्यहोरा झूटा ठहरिएमा दुवैलाई सजाय हुने प्रावधान राखिएको छ। यसो भन्नुको अर्थ के भयो भने मानौं कुनै एउटा सन्तान अन्यायपूर्ण सम्बन्धका कारण जन्मियो। त्यस सन्तानलाई नेपालको नागरिकता दिलाउन आमाले उसको बाबु को थियो र कसरी जन्म भयो भन्ने तथ्य घोषणा गर्नुपर्ने भयो। सन्तानले पनि त्यस्तै घोषणा गर्नुपर्ने भयो। यसले व्यक्तिको निजी जीवन तथा प्रकाशमा ल्याउन नमिल्ने कारणहरू राज्यका निकायमा अभिलेख रहने भए। भोलि त्यसको दुरुपयोग हुन सक्ने पक्ष एकातिर छ भने अर्कोतिर यसले आमा र सन्तान दुबैलाई आजीवन अपमानबोध गराउँछ। यस्तो व्यवस्था अन्यायपूर्ण छ। यसले अघि माथि उल्लेख भएका मौलिक हकसम्बन्धी विभिन्न प्रावधानको उल्लंघन गर्छ। संविधानले सुनिश्चित गरेको मौलिक हक ऐन बनाएर खोस्न वा सीमित गर्न मिल्दैन। यसलाई संसद्ले आफ्नो जिम्मेवारी पूरा नगरेको चाहिँ भन्नुपर्छ। आफ्नो पाँच वर्ष कार्यकाल सकिन लाग्दा हो नागरिकता विधेयक ल्याउने ? पहिल्यै ल्याउनु पर्दैन ? त्यत्रो समय राज्यव्यवस्था तथा सुशासन समितिमा प्रतिवेदन राखेपछि पहिल्यै छलफल गराउनु पर्दैन ? राष्ट्रपतिले सन्देशमा स्पष्टै भन्नुभएको छ कानुन बनाउन ढिलो भैसक्यो, समय थोरै भएकाले विधेयक छिटो सच्याएर ल्याउनुहोस्। संसद्ले जनता र देशप्रतिको दायित्वबोध गर्न सक्नुपर्छ। समितिको प्रतिवेदनमा राष्ट्रपतिको कुनै पोजिसन छैन। मिनी संसद् पनि भनिने समितिमा त्यत्रो छलफल भएको प्रतिवेदन संसद्कै सम्पत्ति हो। त्यसलाई छलफल गर्ने, स्वीकार वा अस्वीकार गर्ने जिम्मेवारी पनि संसद्कै हो। राष्ट्रपतिको सन्देश कति मात्रै हो भने उक्त प्रतिवेदन किन स्वीकार गर्न सकिएन भन्ने विषयमा सार्वभौम जनताले जानकारी पाउनुपर्छ। संसद्मा कुनै विधेयक दर्ता हुने, त्यसमा तीन वर्ष छलफल हुने, प्रतिवेदन बन्ने अनि अन्त्यमा त्यो प्रतिवेदन हठात् फिर्ता हुने कार्यको व्याख्या जनताले नपाउँदा संसदीय प्रणाली र प्रतिनिधित्वको मान्यता खण्डित हुन्छ। यस्तो कार्यको पुष्टि कतैबाट पनि हुन सक्दैन। संविधानको धारा १० उपधारा २ मा लेखिएको नागरिकतासम्बन्धी व्यवस्थालाई विधेयकले छोएको थिएन। संविधान र अन्य सबैजसो कानुनले देश संघीयतामा गइसकेको स्पष्ट गरेको भए पनि प्रस्तावित नागरिकता कानुन संविधान अनुकूल नदेखिएकाले त्यसको स्मरण राष्ट्रपतिले संसद्लाई गराउनुभएको हो। तत्कालीन सरकारहरूले गठन गरेका नागरिकता समस्या समाधान सुझाव आयोग र त्यसको कार्यान्वयन गर्न बनेको समितिको प्रतिवेदनसमेतका आधारमा २०५६ सालमा प्रतिनिधिसभाले नागरिकता विधेयक पारित गरेको थियो। त्यसलाई राष्ट्रियसभाले अस्वीकृत गरिदियो। राष्ट्रियसभा छल्न त्यसलाई सभामुखद्वारा अर्थ विधेयकका रूपमा प्रमाणित गरी राजासमक्ष लालमोहरका लागि पठाइएको रहेछ। २०४७ को संविधानले राजालाई कुनै पनि विधेयकको संवैधानिकता जाँच गर्न सर्वोच्च अदालतको राय लिने सक्ने अधिकार दिएको थियो। त्यसैअनुसार विधेयक अदालतमा पठाएपछि त्यो अघि बढेन। नागरिकता समस्या समाधानका लागि इतिहासका यी घटनाहरूले दिने शिक्षा आजको लागि के कति उपयुक्त हुन सक्छन् भन्ने कुरा हो। एकदमै सरल छ। प्रस्तावित विधेयकले कतै खलल पार्दैन। नागरिकताको विषय जनताको हित र मुलुकको एकतासँग जोडिएको हुनाले नागरिकताबारे हालका समस्यालाई त्यही उचाइबाट पहिल्याउँदै एकमुष्ट समाधान खोजियो भने मात्रै मुलुक र जनताप्रतिको दायित्व पूरा हुन्छ भनिएको हो। २०३२ सालमा गरिएको संविधान संशोधनमा नेपाली उत्पत्तिको व्यक्तिको हकमा दुई वर्ष, नेपाली नागरिकसँग वैवाहिक सम्बन्ध भएको विदेशी स्वास्नीमानिसको हकमा कम्तीमा पाँच वर्ष र सोबाहेक अरूको हकमा कम्तीमा १५ वर्षको अवधिसम्म नेपालमा बसोबास गरेको सर्त पूरा भएपछि अंगीकृत नागरिकता प्राप्त हुन सक्ने प्रावधान छ। तर, यो व्यवस्था पाँच वर्ष मात्रै लागू भयो। जनमतसंग्रहलगत्तै २०३७ सालको संशोधनबाट फेरि यो व्यवस्था २०१९ सालमै फक्र्यो। राजा सर्वेसर्वा हुने व्यवस्थामा पनि अंगीकृत नागरिकताको कठोर प्रावधान टिकेन। अर्कोतिर, हामीले पञ्चायतविरुद्ध संघर्ष गरेर त्यो व्यवस्था फाले पनि नागरिकतामा चाहिँ सुधारिएको पञ्चायतकै प्रावधान २०४७ सालको संविधानले कायम राख्यो। किन त ? खोजी हुनुपर्छ भनिएको हो। यसमा पनि राष्ट्रपतिको पोजिसन छैन। अध्ययन, अनुसन्धान र विश्लेषणबाट कुनै नयाँ तथ्य फेला परेको खण्डमा त्यसले नागरिकताको प्राप्तिमा हुने कानुनी सुधारलाई सहयोग गर्न सक्छ भनिएको छ। यसअन्तर्गत २००९ सालमा जारी पहिलो नागरिकता ऐनदेखि हालसम्मकै विषय छन्। कानुन नयाँ बनाउँदै जाने, समस्या पनि थपिँदै जाने हुनु भएन भन्न खोजिएको हो। यस प्रश्नको जवाफ संविधानको धारा २८९ ले प्रस्ट दिएको छ। यसबारेको विवाद पनि त्यही धाराले २०७२ सालमै निरूपण गरिसकेको छ। राष्ट्रपति संविधानको पालक र संरक्षक भएकाले उहाँको धारणा संविधानमा जे छ, त्यही नै हो। आमाको नाममा नागरिकताको विषयमा त राष्ट्रपति नहँुदै उहाँले वकालत गर्दै आउनु भएको थियो तर अहिले आएर भने किन यसमा आपत्ति ? आमाको नाममा नागरिकता दिने विषयमा राष्ट्रपतिको विमति हुने कुरै भएन। उहाँले आमाको आत्मसम्मान, गोपनीयता र गरिमा उच्च राखेर नागरिकता दिने व्यवस्था गर्न संसद्लाई सन्देश पठाउनु भएको छ। सन्तानलाई नागरिकता दिलाउने क्रममा आमा र सन्तान दुवैलाई गौरवबोध गराउनु राज्यको दायित्व हो भन्ने उहाँको सन्देश हो। राष्ट्रपतिको सन्देशले हाम्रो देशका हरेक आमाहरूको हृदयलाई छोएको, बुझेको र सम्मान गरेको छ। यसमा धेरै सन्दर्भ सामग्री उपलब्ध छन्। यसबारे संसद्ले अध्ययन गरेर एउटा साझा धारणा निर्माण गर्नु उपयुक्त हुन्छ। कठोर, मध्यम वा खुकुलो जेसुकै व्यवस्था भए पनि त्यो नेपाली जनताको भावनाबमोजिम हुनुपर्छ। त्यस्तो व्यवस्थाले हिमाल, पहाड र तराईको जनमनलाई बुझ्नुपर्छ। त्यसो भएमा यसबारेको विवाद सदाका लागि अन्त्य हुन्छ। संविधानको धारा ११३ (४) ले यस बारेमा स्पष्ट व्यवस्था गरेको छ। के बुझ्नुपर्छ भने संसद्लाई विधेयकबारे राष्ट्रपतिले पठाउने सन्देश एउटा बृहत् मार्गदर्शन हो। कानुनको निर्माण जनताका प्रतिनिधिबाट मात्रै हुन सक्छ। अहिले हामीले केवल संसद्को विवेक मात्र अपेक्षा गर्न सकिन्छ। राष्ट्रपति संस्था मुलुकको विवेक अभिव्यक्त हुने अन्तिम केन्द्र भएकाले हाम्रो धारणा पनि त्यसै अनुकूल हुनुपर्छ। संसद्ले जेसुकै निर्णय गरे पनि राष्ट्रपतिले पठाउनु भएको सन्देश नेपाली नागरिकता कानुनको अध्ययन र इतिहासमा एउटा मार्गदर्शक दस्तावेजका रूपमा सधैं रहनेछ। अब यो सन्देश जनताको सम्पत्ति भइसकेको छ। प्रस्तुति : सुरेन्द्र काफ्ले"
माओवादी केन्द्रमा पदाधिकारी टुंग्याउनै सकस,"काठमाडौंः नेकपा माओवादी केन्द्रलाई पदाधिकारी टुंग्याउन सकस भएको छ । शीर्ष नेताहरुको आआफ्नो दावीका कारण पदाधिकारी अझै टुगिंएको छैन । माओवादी केन्द्रको आज बसेको स्थायी समिति बैठकमा पोलिटव्यूरो, स्थायी समिति र पदाधिकारीबारे सामान्य छलफल भएपनि निर्णय हुन सकेन । अहिलेसम्म पदाधिकारी कति सदस्यीय हुने निर्क्योल भइसकेको छैन । माओवादी केन्द्रका एक स्थायी समिति सदस्यले भने, 'आज(शुक्रबार)को बैठकमा अध्यक्ष कमरेड प्रचण्डले स्थायी समिति र पोलिटव्यूरो सदस्यहरुको प्रस्तावित नाम पेश गर्नुभयो । ती नामबारे छलफल भइरहेको छ । जारी स्थायी समिति बैठकमा २१ जनाको पदाधिकारी बनाउने तयारी भइरहेको एक नेताले बताए । उपमहासचिव ७ जना र सचिवमा ९ जना रहने लगभग सहमति जुटेको ती नेताले बताए । अध्यक्ष १, वरिष्ठ उपाध्यक्ष १, उपाध्यक्ष १, महासचिव १ र कोषाध्यक्ष १ जना बनाइने योजना छ। २०७८ पुस ११ मा सम्पन्न केन्द्रीय समिति बैठकले १५ जना पदाधिकारी बनाउने निर्णय गरेको थियो । जसमा १ अध्यक्ष, १ वरिष्ठ उपाध्यक्ष, ६ उपाध्यक्ष, १ महासचिव, २ जना उपमहासचिव, ३ जना सचिव र १ जना कोषाध्यक्ष रहने निर्णय भएको थियो । बैठकपछि पार्टी प्रवक्ता कृष्णबहादुर महराले पदाधिकारीको विषयमा छलफल भएपनि निष्कर्ष निस्कन बाँकी रहेको बताए । उनले भने, आजको बैठकमा बोल्ने अधिकांश स्थायी समिति सदस्यले पदाधिकारी टुंग्याएर चुनावमा जानुपर्ने धारणा राख्नुभयो । यद्यपी ठोस निर्णय भने हुन सकेन । स्थायी समिति बैठकमा देवप्रसाद गुरुङ, वर्षमान पुन, जनार्दन शर्माप्रभाकर गिरिराजमणि पोखरेल, हरिबोल गजुरेल, शक्ति बस्नेत र पम्फा भुसालले महासचिवमा दावी गरेका छन् । जनार्दन र वर्षमान महासचिवका प्रमुख दावेदार हुन् । उनीहरुले नमाने देव गुरुङलाई महासचिव बनाउने गरी छलफल अघि बढेको छ । महासचिवमा दावी गरेका केही शीर्ष नेतालाई उपाध्यक्ष र उपमहासचिवमा लैजाने तयारी माओवादी केन्द्रको छ। यस्तै, उपाध्यक्षमा गणेश शाह र दिनानाथ शर्माको पनि चर्चा छ। अहिलेसम्म वरिष्ठ उपाध्यक्षमा नारायणकाजी श्रेष्ठबाहेक अन्य पदाधिकारीबारे निक्र्योल भएको छैन । माओवादी केन्द्रका एक नेताले भने,तत्कालका लागि पुराना नेतालाई व्यवस्थापन गर्न पदाधिकारी बनाउने अध्यक्षज्यूको योजना छ । निर्वाचनपछि विशेष महाधिवेशन गरेर पदाधिकारी चयन गर्ने सोचमा हुनुहुन्छ । माओवादी केन्द्रका स्थायी समिति सदस्य खगराज भट्टले पदाधिकारी चयन छिट्टै हुने बताए । उनले भने, स्थायी समिति बैठकमा पदाधिकारीसहित पोलिटव्यूरो र स्थायी समितिलाई पूर्णता दिनेबारे तीव्र छलफल भइरहेको छ । प्रस्ताव पनि प्रस्तुत भएको छ । छिट्टै टुंगो लाग्ला गत पुस १८ मा सम्पन्न भएको माओवादी केन्द्रको महाधिवेशनले केन्द्रीय समिति सदस्य संख्या २९९ बनाउने निर्णय गरेको थियो ।"
कानुन बनाउन ढिलाइ हुँदा नागरिकता दिन सकिएन : गृहमन्त्री,"काठमाडौं : गृहमन्त्री बालकृष्ण खाणले कानुन बनाउन ढिलाइ हुँदा नागरिकता नपाएकाहरुलाई नागरिकता उपलब्ध गराउन नसकेको बताएका छन्। श्रीकृष्ण जन्माअष्टमीको अवसरमा काठमाडौंमा आयोजित चैतन्य झाँकी प्रवचन कार्यक्रममा गृहमन्त्री खाणले अब यो समस्याको चाँडै समाधान हुने बताए। २०७२ सालमा संविधान बनेपनि समयमै कानुन बनाउन नसक्दा नागरिकता उपलब्ध गराउन नसकेको उनको भनाइ छ। मन्त्री खाणले नागरिकता नपाएका युवाहरूलाई नागरिकता दिने उद्देश्यसहित नेपाल नागरिकता (पहिलो संशोधन) विधेयक २०७९ ल्याएको बताए। उनले बिहीबार प्रतिनिधि सभाबाट बहुमतले पारित भएको नागरिकता ऐनको संशोधन विधेयकले राष्ट्रियतालाई बलियो बनाउने बताए। मन्त्री खाणले नेपाली नागरिकता भएका आमा बाबुका नागरिकता पाउन नसकेका छोराछोरीलाई नागरिकता दिलाउन ल्याइएको विधेयकले राष्ट्रियता बलियो बनाउने विश्वास व्यक्त गरे। उनले भने,' नेपाली नागरिकता भएका बाबु आमाका छोराछोरीलाई नेपाली नागरिकता दिनुपर्ने थियो । तर, २०७२ सालमा संविधान जारी भएपछि कानुन बनाउन नसकिएकाले नागरिकता दिन सकिएको थिएन । त्यसैले सरकारले नागरिकता पाउन नसकेका नेपाली बाबु आमाका छोराछोरीलाई नागरिकता दिन विधेयक अगाडि बढाएको हो।' उनले विधेयकमाथि अनावश्यक चर्चापरिचर्चा नगर्न आग्रह गरे। चुनावमा लोकप्रियता कमाउन केही व्यक्तिहरुले विधेयकमाथि अनावश्यक हल्ला फिजाएको आरोप उनको छ।"
प्रसूति तथा स्त्रीरोग अस्पताल विशिष्टीकृत स्वास्थ्य संस्था : राष्ट्रपति,"काठमाडौं :राष्ट्रपति विद्यादेवी भण्डारीले परोपकार प्रसूति तथा स्त्रीरोग अस्पताल महिला तथा स्त्रीरोगसम्बन्धी देशको विशिष्टीकृत स्वास्थ्य संस्थाको रुपमा स्थापित भएको बताएकी छन् । परोपकार प्रसूति तथा स्त्रीरोग अस्पतालको ६३ औँ वार्षिकोत्सव कार्यक्रम तथा बृहत् स्तनपान व्यवस्थापन केन्द्रको उद्घाटन कार्यक्रममा उनले अस्पतालले ६३ वर्षदेखि महिला तथा नवजात शिशुलाई निरन्तररुपमा सेवा प्रदान गरेर मातृ मृत्यु दर र शिशु मृत्यु दर घटाउन महत्वपूर्ण योगदान पुर्याएको बताइन्। राष्ट्रपति भण्डारीले अस्पतालले प्रसूति तथा स्त्री रोगका साथै नवजाज शिशुसम्बन्धी सरल र कम खर्चिलो, सुविधायुक्त तथा गुणस्तरीय सेवा उपलब्ध गराउँदै आएको बताइन । छ दशकअघि ४० शैय्याबाट सुरु भएको यस अस्पतालले हाल चार सय ७९ शैय्याबाट सेवा दिइरहेकोमा खुसी व्यक्त गरिन्। उनले अस्पतालको आफ्नो पहलमा ह्युमन मिल्क बैंक अमृत कोषको स्थापनाले गरिनुलाई मातृ तथा शिशु स्वास्थ्य सेवाको क्षेत्रका एक ऐतिहासिक थालिनेका रुपमा पाएको बताइन्। 'दूध दान गर्नु पुरानो अभ्यासको रुपमा रहेको छ,' उनले भनिनि, 'अमृत कोषले सुव्यवस्थित र संस्थागत रुपमा आमाहरुबाट दान गरिएको दूधको सङ्कलन, प्रशोधन र भण्डारणले गरी आवश्यक पर्ने शिशुलाई वितरण गर्ने छ ।' अमृत कोषको स्थापनाबाट नेपालका मातृ तथा शिशुमृत्यु दर घटाउन महत्वपूर्ण योगदान पुर् याउनुका साथै स्तनपान महत्वबारे जनचेतना जगाउने विश्वास व्यक्त गरिन्। यस अस्पतालले प्रदान गर्दै आएको विशिष्टीकृत स्वास्थ्य सेवा विशेष गरी प्रसूतिसम्बन्धी सेवालाई मुलुकका विभिन्न ठाउँमा पुर्याउन पहल गर्नु पनि प्रशंसनीय रहेको उनको भनाइ रहेको छ । अस्पताललाई प्रविधिमैत्री बनाउन उपलब्ध गराएको अत्याधुनिक प्रविधिको प्रयोगबाट सेवाग्राहीलाई सुलभ र गुणस्तरीय सेवा प्रदान गर्न अस्पताल व्यवस्थापन सक्रिय रहेको महशुस भएको उनले बताइन्। स्वास्थ्य सेवाका विशिष्ट आवश्यकताको पहिचान गरी सोहीअनुरुपको जनशक्तिको तयार गर्न मुलुकको सामु विद्यमान चुनौती रहेको उनको भनाइ छ । 'स्वास्थ्य क्षेत्रको जनशक्ति विकासमा अल्पकालीन र दीर्घकालीन योजना निर्माण गर्न अस्पतालको अनुभव, कार्य क्षेत्र र सेवा विस्तारबाट सहयोग प्राप्त हुनेछ,' उनले भनिन्, 'नेपाल सरकारका सम्बन्ध संस्थाले यसतर्फ आवश्यक पहल र समन्यव गर्न विशेष ध्यान दिने मैले अपेक्षा गरेको छु ।' कार्यक्रममा स्वास्थ्य तथा जनसङ्ख्या राज्यमन्त्री हीराचन्द्र केसीले सातवटै प्रदेश र ७७ जिल्लामा प्रसूति सेवा विस्तार गर्न थालिएको जानकारी दिए। उनले नेपालमा पनि निकट भविष्यमा स्वास्थ्यका अत्याधुनिक उपकरण ल्याएर उपचार गर्ने जानकारी दिए। अस्पतालका निर्देशक डा अमिरबाबु श्रेष्ठले उच्च मातृ मृत्युदर र शिशु मृत्युदरलाई कम गर्नका लागि अस्पतालले महत्वपूर्ण भूमिका खेलेको बताए । उनका अनुसार आर्थिक वर्ष २०७८७९ मा कूल ३३ हजार आठ सय ५५ महिला भर्ना भएकोमा प्रसूतितर्फ २६ हजार छ सय पाँच र स्त्रीरोगतर्फ चार हजार नौ सय ३० को उपचार तथा २४ हजार तीन सय ६९ गर्भवती महिलाको प्रसूतिबाट २४ हजार पाँच सय ९३ शिशुको जन्म भएको छ । उनले नवजात शिशुको स्वास्थ्यलाई ख्याल गर्दै अस्पतालमा पूर्ण स्तनपान नीति लागू गरिएको र यस वर्ष अस्पतालले सरकारबाट तोकिएको विभिन्न २० सूचाङ्क पूर्ण हासिल गरी मातृशिशुमैत्री अस्पतालको रुपमा मान्यता पाएको बताए। सोही अवसरमा राष्ट्रपति भण्डारीले बृहत् स्तनपान व्यवस्थापन केन्द्र ह्युमन मिल्क बैंक अमृत कोषको पनि उद्घाटन गरिन् । निर्देशक श्रेष्ठले अमृत कोषबाट सुत्केरी आमाबाट सुरक्षितरुपमा दान गरी दूध सङ्कलन, प्रशोधन, परीक्षण र भण्डारण गरी आवश्यक शिशुलाई दूध उपलब्ध गराइने बताए । ह्युमन मिल्क बैंकबाट आमाको दूधबाट बञ्चित शिशु प्रत्यक्ष लाभान्भित हुने अस्पतालका डा कल्पना उपाध्याय सुवेदीले जानकारी दिइन्। विसं २०१६ श्रीकृष्ण जन्माष्टमीको दिन ४० शैयाबाट स्थापना भएको अस्पतालमा अहिले चार सय ७९ शैया रहेको छ । नेपाल सरकार र जर्मनी सरकारको सहयोगमा अस्पतालले तारकेश्वर र चन्द्रागिरी नगरपालिकामा ५०र ५० शैयाको प्रसूति तथा नवजात शिशु अस्पतालको निर्माणको सम्झौता सम्पन्न भई निर्माणको प्रक्रिया अगाडि बढेको अस्पतालका निर्देशक डाश्रेष्ठले जानकारी दिए। रासस"
"फुड पोइजनले एकै घरका पाँच जना बिरामी, एकको अवस्था गम्भीर","नुवाकोट : नुवाकोटको वेलकोटगढी नगरपालिका१३ मदानपुर डाँडाकटेरीमा फुड पोइजन हुँदा एकै घरका पाँच जना बिरामी परेका छन्। जसमध्ये एक जनाको अवस्था गम्भीर छ। स्थानीय सरोज पाण्डेका पाँच छोराछोरी फुड पोइजनका कारण बिरामी परेका छिमेकी जनक सेढाइले जानकारी दिए। १४ वर्षीय सहदेव पाण्डेको अवस्था गम्भीर भएपछि त्रिवि शिक्षण अस्पताल महाराजगन्जमा लगेर उपचार भइरहेको छ। ९ वर्षीय जुम्ल्याहा रामलक्ष्मण पाण्डे, छोरी १६ वर्षिया लक्ष्मी र अर्की एक जना छोरी रहेका छन्। चार जनाको भने नुवाकोट जिल्ला अस्पताल त्रिशूलीमा उपचार भइरहेको छ। खानामा फुड पोइजन हुँदा उनीहरू बिरामी परेका चिकित्सकले बताएका छन्। घरमा बुधबार बेलुकी बाँकी रहेको भात बिहीबार भुटेर खाएपछि उनीहरूमा वान्ता आउने तथा डायरिया हुने समस्या देखिएको थियो। बासी भातमा अखाद्य वस्तु मिसिएर बालबालिकाहरूमा झाडावान्ता हुने समस्या आएपछि घरपरिवार तथा छिमेकीले अस्पताल पुर्याएका थिए।"
पछिल्लो २४ घण्टामा देशभर १० वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा १० वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा एक जना घाइते भएका छन्। चारवटा पशुचौपाया क्षति भएको छ। प्राधिकरणले सार्वजनिक गरेको विवरण अनुसार चार स्थानमा आगलागी, तीन स्थानमा पहिरो, एक स्थानमा चट्याङ, एक स्थानमा डुङ्गा दुर्घटना र एक स्थानमा बाढीका घटना भएका छन्। घटनाबाट ६ करोड ४ लाख रुपैयाँ बराबरको क्षति भएको छ।"
मोटरसाइकल दुर्घटनामा महिलाको मृत्यु,सप्तरी : सप्तरीको हनुमाननगर कङ्कालनी नगरपालिका५ जोगिनियामा मोटरसाइकल दुर्घटनामा परी एक महिलाको मृत्यु भएको छ। मोटरसाइकलको पछाडि सवार सप्तरीको राजविराज नगरपालिका९ मलेठ की ४० वर्षीया अनुराधा मेहताको मृत्यु भएको प्रहरी नायब उपरीक्षक माधवप्रसाद काफ्लेले जानकारी दिए। भारदहबाट राजविराजतर्फ आउँदै गरेको प्रदेश २०१००१ प ७६२ नंको मोटरसाइकल आफैँ अनियन्त्रित भई दुर्घटना भएको थियो। दुर्घटनामा परी घाइते भएकी उनको पनि छिन्नमस्ता अस्पताल राजबिराजमा उपचारका क्रममा मृत्यु भएको जिल्ला प्रहरी कार्यालयले जनाएको छ। घटनाबारे अनुसन्धान भइरहेको प्रहरीले जनाएको छ।
१० लाख मूल्य बराबरको कपडा बरामद,मलंगवा : सर्लाहीको हरिवनबाट सशस्त्र प्रहरीले बिल बिजक नभएको दश लाख मूल्य बराबरको कपडा बरामद गरेको छ। महोत्तरीको गौशलाबाट काठमाडौं जादैं गरेको प्र३०१००६ ख ०७४४ नम्बरको बस चेकजाँच गर्ने क्रममा बिल बिजक नभएको कपडा बरामद गरिएको सशस्त्र प्रहरी बल नं १० गण सर्लाहीका सशस्त्र प्रहरी उपरीक्षक भरत खानियाले जानकारी दिएका छन्। बिल बिजक नभएको बेबारिसे अवस्थामा रहेको २५ सय थान टिसर्ट बरामद गरिएको सशस्त्र प्रहरी उपरीक्षक खानियाले जानकारी दिएका छन्। बरामद गरिएको टिसर्टको अन्दाजी मूल्य १० लाख रहेको प्रहरीले जनाएको छ। बरामद गरिएको कपडा जिल्ला भन्सार कार्यालय मलंगवा सर्लाहीमा बुझाइएको प्रहरीले जनाएको छ।
निर्माण सुरु भएको ३७ वर्षसम्म परीक्षण उडानमै सीमित,"कालिकोट : २०४२ सालबाट निर्माण कार्य थालिएको सुनथराली विमानस्थलमा २०७३ माघ २९ गते परीक्षण उडान भयो। निर्माण सुरु भएको ३३ वर्षपछि तत्कालीन पर्यटनमन्त्री जीवनबहादुर शाहीको पालामा परीक्षण उडान गरिएको थियो। पर्यटन तथा नागरिक उड्यान मन्त्रालय, विमानस्थल निर्माण आयोजना र निर्माण व्यवसायीको लापरबाहीका कारण उडानमै सीमित भएको हो। परीक्षण उडान हुँदा नरहरीनाथ मात्र नभई जिल्लाभरका नागरिकले खुसीयाली मनाएका थिए। विमानस्थलमा विमान अवतरण हुँदा हजारौँ मानिसहरूको मानव सागर नै उर्लिएको थियो। परीक्षण उडान भएको वर्षदिनमा नियमित उडान गर्ने भनिएको थियो। तर ६ वर्ष बितिसक्दा पनि नियमित उडान भएको छैन। हाल उक्त विमानस्थलमा धावनमार्गको सुधार, रिपिटर टावर, घेरबार र भवनसमेत निर्माण भइसकेको विमानस्थल आयोजना कार्यालयले जनाएको छ। आयोजनाका सुपरभाइजर गणेश बिष्टले भने, 'विमानस्थलमा कालोपत्रे गर्न बाँकी छ। वर्षायाम लागेसँगै लगातार पानी पर्दा काममा अवरोध भएको छ। झण्डै एक महिनादेखि काम रोकिएको छ। घाम लाग्न थालेपछि नियमित काम भएमादुई महिनामा कालोपत्रेको काम सकिन्छ।' एक हप्ता थप मार्किङ गरेपछि नियमित उडानका लागि सबै तयारी पूरा हुन्छ। २०७५ साल साउनमा विमानस्थल कालोपत्रे गर्नका लागि ठेक्का भएको थयो। स्याम एण्ड संकर जेभीले ठेक्का लिएको छ। यातायात सेवा नहुँदा काम सुरु हुन ढिलो भएको थियो। गाउँपालिकाले लालिघाटदेखि गाउँपालिका जोड्ने सडकको ट्याक खोलेपछि मात्र काम थालियो। निर्माण कम्पनीसँग २०७७ सालको असार मसान्तसम्म कालोपत्रे गर्नुपर्ने सम्झौता थियो। विमानस्थल निर्माणकै क्रममा धेरै मजदुरहरूले ज्यान गुमाएका छन्। माओवादी द्वन्द्व भईरहेका बेला २०५८ सालमा धादिङ जोगीमाराका १७ जनासहित ३५ जना मजदुरको मृत्यु भएको थियो। १८ जना कोटबाडाकै स्थानीय थिए। उनीहरूलाई त्यसै विमानस्थलमा गाडियो। त्यहीं चिहानमाथि अहिले विमानस्थल निर्माण भइरहेको छ। हत्याकाण्डमा छोरा गुमाएकी स्थानीय विर्खा बुढाले भनिन्, 'छोराको रगत बगेको विमानस्थलमा जहाज उडेको देखेर मर्ने मन छ। सुनथरालीमा परीक्षण उडान भएको ६ वर्ष बित्दा पनि विमानस्थल निर्माण कार्य पुरा नहुनु र नियमित उडान नहुनुले आफूहरूलाई पिरोलिरहेको छ।' स्थानीय बिर्खबहादुर बिष्टले सुनथाली विमानस्थलबाट जहाज चड्ने सपना अधुरै रहेको बताए। उनले भने, 'हामी युवा अवस्थाका थियौँ। यहाँ विमानस्थल निर्माणको काम सुरु भएको थियो। म बुढो भइसके यहाँ जहाज आउदैन। विमानस्थलमा परीक्षण उडान भनेर एक पटक मात्र चिलगाडी आएको थियो। तर फेरी फर्किएन्।' नियमित उडान भएमा पर्यटकीयस्थलका रूपमा रहेको रामारोशन, बाजुरा र कालिकोटको सिमानामा रहेको त्रिवेणी पाटन, बडिमालिकाको पर्यटन प्रवर्द्धनमा सहयोग पुग्ने गाउँपालिका अध्यक्ष नगेन्द्र बिष्टले बताए। उनले भने, 'नियमित उडान गर्न र छिटो छरितो निर्माण कार्य सम्पन्न गर्नका लागि गाउँपालिकाको तर्फबाट दबाब दिँदै आएका छौँ। विमानस्थल निर्माण पञ्चायतकालदेखि बहुदलीय व्यवस्थाको नारा मात्र बन्यो। तर विमानस्थल समयमा बनेन।'"
शून्य लागतमा मलेसिया,"काठमाडौं : मलेसियाको माई टेक र एसेम्ब्ली एसडिएन बिएसडिले शून्य लागतमा नेपाली कामदार लैजाने भएका छन्। वैदेशिक रोजगारीमा जान लाग्ने सम्पूर्ण प्रक्रियाको खर्च दिएर श्रमिक लैजान लागेका हुन्। माई टेक र एसेम्ब्ली एसडिएन बिएसडिले श्रमिक लैजानका लागि नेपालको व्हाईट हर्ष रिक्रुटमेन्ट प्राली मेनपावरसँग सम्झौता गरेका छन्। शुक्रबारदेखि आइतबारसम्म अन्तर्वार्तामार्फत श्रमिक छनोट गर्ने तयारी भएको छ। माई टेक र एसेम्ब्ली एसडिएन बिएसडिका तर्फबाट एच आर निर्देशक माईकल लि र व्हाईट हर्ष रिक्रुटमेन्ट प्राली मेनपावरका तर्फबाट अध्यक्ष सागर गिरि र सिईओ राजन श्रेस्ठले हस्ताक्षर गरे। मलेसियाको यो कम्पनीले पहिलो चरणमा एक हजार श्रमिक लैजाने छ। त्यसपछि थप १ हजार श्रमिक लैजाने तयारी एच आर निर्देशक माईकल लिले बताए। 'कामदारको सुरक्षा र स्वास्थ्यका बारेमा हामी अत्यन्त सजक रहेका छौँ' उनले भने 'नेपाली श्रमिक र मलेसियाका श्रमिककाबीचमा पारिश्रमिक तथा अवसरमा कुनै विभेद हुँदैन।' रेस्पोन्सिबल विजनेश एलाइन्स (आरबिए) मा आवद्ध एच आर निर्देशक माईकल लिको मलेसियालगायतका देशमा विविध उद्योग छ। मलेसियामा मात्रै दुई उद्योग चार प्लाण्ट छन्। यो कम्पनीमा विभिन्न देशका ३ हजार श्रमिक कार्यरत छन्। एच आर निर्देशक माईकल लिले श्रमिकको आरामदायी बसोबासका लागि आफ्नै अपार्टमेन्ट रहेको बताए। खाना भने श्रमिकले नै व्यवस्था गर्नुपर्ने छ। नेपाली कामदार इमान्दार, परिश्रमी र छिटो भाषा सिक्न सक्ने भएकाले नेपालीलाई नै पहिलो रोजाइमा राखिएको उनले बताए। यो कम्पनीमा नेपाली श्रमिकलाई न्यूनतम एक हजार ५०० मलेसियन रिङ्गेट तलबका साथै भत्ता, बोनस, ओभरटाइमका साथै वार्षिक बिदाको व्यवस्था छ। व्हाईट हर्ष रिक्रुटमेन्ट प्राली मेनपावरका अध्यक्ष सागर गिरीले शून्य लागतमा कामदार पठाउने नमूना मेनपावर बनाउने लक्ष्यसहित कम्पनीले काम गरिरहेको बताए। मेनपावरका सीईओ राजन श्रेस्ठले कामदारबाट कुनै पनि पैसा नउठाउने बताए। मेनपावरमा कुनै एजेण्ट वा मिडिलमेन नहुने र इथिकल रिक्रुटमेण्ट रहेको दावी गरे। सन् २०२० देखि शून्य लागतमा श्रमिक पठाउँदै आएको छ।"
नागरिकता विधेयक हुबहु पारित,"काठमाडौं : राष्ट्रपति विद्यादेवी भण्डारीले १५ बुँदे सन्देशसहित पुनर्विचार गर्न फिर्ता पठाएको नेपाल नागरिकता (पहिलो संशोधन) विधेयक प्रतिनिधिसभाले हुबहु पारित गरेको छ। प्रतिनिधिसभाको बिहीबारको बैठकमा गृहमन्त्री बालकृष्ण खाँणले उक्त विधेयक पारित गरियोस् भनी प्रस्ताव राखेपछि मतविभाजन गरिएको थियो। प्रमुख प्रतिपक्षी एमालेले मतविभाजन माग गरेपछि सभामुख अग्निप्रसाद सापकोटाले मतदान गराएका हुन्। पक्षमा १ सय ३५ मत खसेको थियो भने विपक्षमा ६० मत। बैठकमा १ सय ९५ सांसद सहभागी थिए। बैठकमा राष्ट्रपतिको सन्देश र विधेयकका विषयमा बिहान ११ बजेदेखि छलफल चलेको थियो। सत्तापक्षका सांसदले राष्ट्रपतिले विधेयक फिर्ता पठाएकोमा विरोध जनाएका थिए। एमाले सांसदले राष्ट्रपतिको अपमान गर्न नहुने उल्लेख गर्दै विधेयकमा वैवाहिक अंगीकृतको सन्दर्भमा विदेशी महिलालाई विवाह गरेको सात वर्षपछि नागरिकता दिने व्यवस्था राख्नुपर्ने माग गरेका थिए। विधेयकमाथिको छलफलका क्रममा सत्ता पक्ष र प्रतिपक्षका ७७ भन्दा बढी सांसदले विचार व्यक्त गरेका थिए। दुवै सदन (प्रतिनिधिसभा र राष्ट्रियसभा)बाट पारित भएको विधेयक १५ साउनमा सभामुख अग्निप्रसाद सापकोटाले राष्ट्रपतिसमक्ष प्रमाणीकरणका लागि पठाएका थिए। राष्ट्रपति भण्डारीले वैवाहिक अंगीकृत, प्रादेशिक पहिचान, महिलाको आत्मसम्मानलगायत विषय उल्लेख गर्दै विधेयकलाई पुनर्विचार गर्न साउन २९ गते फिर्ता गरेकी थिइन्। सम्माननीय राष्ट्रपति श्रीमती विद्यादेवी भण्डारीज्यूसमक्ष प्रतिनिधिसभाका सम्माननीय सभामुखज्यूबाट प्रमाणित भई नेपालको संविधानको धारा ११३ को उपधारा (२) बमोजिम प्रमाणीकरणका लागि पेस हुन आएको नेपाल नागरिकता ऐन, २०६३ लाई संशोधन गर्न बनेको विधेयकमा नेपालको संविधानबमोजिम नागरिकता प्राप्तिसम्बन्धी विषयमा संघीय संसद्बाट पुनर्विचार हुन आवश्यक देखिएकाले,राष्ट्रपति कार्यालयका प्रवक्ता सागर आचार्यले जारी गरेको विज्ञप्तिमा लेखिएको थियो, नेपालको संविधानको धारा ११३ को उपधारा (३) बमोजिम सन्देशसहित यो विधेयक सम्माननीय राष्ट्रपतिज्यूले प्रतिनिधिसभामा फिर्ता पठाउनुभएको छ। विधेयक फिर्तासम्बन्धी पत्र साउन ३० गते बसेको प्रतिनिधिसभा बैठकमा पेस गरिएको थियो। संविधानको धारा ११३ मा विधेयक प्रमाणीकरणको व्यवस्था छ। उपधारा (१) मा धारा १११ बमोजिम प्रमाणीकरणका लागि राष्ट्रपतिसमक्ष पेस गरिने विधेयक उत्पत्ति भएको सदनको सभामुख वा अध्यक्षले प्रमाणित गरी पेस गर्नुपर्ने उल्लेख छ। तर, अर्थ विधेयकका हकमा अर्थ विधेयक हो भनी सभामुखले प्रमाणित गर्नुपर्छ। उपधारा (२) मा प्रमाणीकरणका लागि राष्ट्रपतिसमक्ष पेस भएको विधेयक पन्ध्र दिनभित्र प्रमाणीकरण गरी त्यसको सूचना यथासम्भव चाँडो दुवै सदनलाई दिनुपर्ने जनाइएको छ। तर, अर्थ विधेयकबाहेक अन्यमा पुनर्विचार हुनु आवश्यक छ भन्ने राष्ट्रपतिलाई लागे त्यस्तो विधेयक पेस भएको पन्ध्र दिनभित्र सन्देशसहित उत्पत्ति भएको सदनमा फिर्ता पठाउने व्यवस्था उपधारा ३ ले गरेको छ। उपधारा (४) मा राष्ट्रपतिले कुनै विधेयक सन्देशसहित फिर्ता गरेमा त्यस्तो विधेयकमाथि दुवै सदनले पुनर्विचार गरी त्यस्तोे विधेयक प्रस्तुत रूपमा वा संशोधनसहित पारित गरी पुनः पेस गरेमा त्यसरी पेस भएको पन्ध्र दिनभित्र राष्ट्रपतिले प्रमाणीकरण गर्ने उल्लेख छ।"
मुक्तिनाथमा दोस्रो पक्षलाई चन्दा संकलन गर्न अनुमति,"जोमसोम : पवित्र धार्मिकस्थल मुक्तिनाथमा दोस्रो पक्षले चन्दा संकलन गर्न पाउने भएका छन्। मुक्तिनाथ विकास समितिले बैठकमा निर्णय नगरी मौखिक सहमतिको भरमा दोस्रो पक्षलाई चन्दा संकलनका लागि अनुमति दिएको छ। अहिले दुईथरी व्यक्तिले भक्तजनबाट चन्दा संकलन गरिरहेका छन्। यसअघि समितिले खटाएको कर्मचारीले मात्र रसिद काटेर चन्दा संकलन गर्ने गरेका थिए। यस वर्षदेखि सीमित समयका लागि दोस्रो पक्षलाई समेत रसिद काटेर चन्दा संकलन गर्न पाउने अख्तियार मुक्तिनाथ विकास समितिले दिएको छ। समितिका सदस्य सचिव हरि बहादुर भुजेलका अनुसार २०२० दिनमा समितिलाई रिपोटिङ गर्ने सम्झौता गरी तत्काल निकास दिन चन्दा संकलन गर्न दिने अख्तियार दिइएको हो। मुक्तिनाथ सिढी बाटोको रकम भुक्तानी तथा सिढी बाटो थप स्तरोन्नतिका लागि समितिको नाम र छाप प्रयोग गर्ने गरी नियन्त्रित खाता तयार गरिएको उनले बताए। सदस्य सचिव भुजेलले भने, 'बाटोको सम्झौताभन्दा बढी खर्च भएकाले रकम अपुग भएर भुक्तानीमा समस्या आयो, त्यसैलाई सुल्झाउन समितिले वैधानिक रूपले नै दोस्रो पक्षलाई चन्दा संकलन गर्न दिने अधिकार दिएको हो।' सिढी बाटो समस्या सुल्झाउन मुक्तिनाथ विकास समिति र स्थानीय संरक्षण समितिबीच मौखिक सहमति भएको उनको भनाइ छ। समितिको बैठकमा दोस्रो पक्षलाई लिखित चन्दा संकलन गर्न दिने निर्णय नभएको उनले बताए। यसप्रकारका समस्या र बाधा फुकाउ समस्या अरू धार्मिक स्थलमा पनि रहेको उल्लेख गर्दै उनले समितिकै निगरानीमा चन्दा संकलन गरेको र त्यसले समस्याको निकास दिने बताए। मुक्तिनाथ मन्दिर जाने रेलिङ सिंढी बाटो बनाउन आव २०७६०७७ मा कालिगण्डकी करिडोर (बेनीजोमसोमकोरला) सडक आयोजनाले १ करोड रुपैयाँ विनियोजन गर्यो। तर सडक डिभिजन, कालिगण्डकी करिडोर र मुक्तिनाथ विकास समितिले मुक्तिनाथ जाने सिंढीको डिपिआर गरेन। सडक डिभिजनले हचुवाको भरमा ठेक्का आह्वान गर्यो। खिङ्गा कन्ट्रक्सनले ६८ लाखमा ठेक्का सम्झौता गर्यो। सुरुवाती चरणमा सिंढी बाटो कसरी निर्माण गर्ने विषयमा स्थानीय र मुक्तिनाथ विकास समितिबीच विवाद उत्पन्न भयो। ठेक्का सम्झौताको केही महिनापछि सिंढी बाटो निर्माणबारे सहमति भयो। सहमतिमा मुक्तिनाथको तल्लो गेटदेखि उपल्लो गेटसम्म सिधै सिंढी बाटो लैजाने निर्णय भयो। कुल ३०५ मिटर सिंढी बाटो सिधै लैजादै गर्दा सम्झौताभन्दा बढी परिमाण वृद्धि भई लागत बढ्यो। तर, बाटोको परिणाम र लागत बढेपनि कन्ट्रक्सनले कामलाई निरन्तरता दियो। परिमाण र लागत वृद्धि भई ९० लाख बढी खर्च भयो। स्थानीय संरक्षण समिति, कन्ट्रक्सन, सांसद र राजनितिक दलका प्रतिनिधिले मुक्तिनाथ विकास समितिलाई बाटोको परिमाण बढी भई बढी भएको कामको रकम दिन माग गरे। तर, सिंढी बाटोको परिमाण बढेको भिओ सडक डिभिजन र मुक्तिनाथ विकास समितिसँग स्वीकृत नगरी काम गरेकाले खरिद नियमावली प्रक्रिया विपरीत भएकाले समितिले कोषको रकम दिन इन्कार गर्यो। कन्ट्रक्सनले बाटोको परिमाण र लागत बढेको भिओ दावी पेश सम्वन्धित निकायमा नगरेकाले सिंढी बाटो निर्माणको थप बजेट भुक्तानीमा समस्या आएको हो। सिंढी बाटोको लागतभन्दा परिमाण बढ्न गई बढी काम भएको भएपनि खरिद नियमावलीको प्रक्रियामा नगएकाले समितिले रकम दिन ईन्कार गरेको हो। निर्माण कन्ट्रक्सनले सम्झौता भन्दा करिब ९० लाखको बढी काम भएको र सोको भुक्तानी पाउनुपर्ने अडान राखेको छ। मुक्तिननाथ विकास समितिको खातामा करिब ६ करोड रकम मौज्याद छ। तर ,समितिले उक्त रकम खरिद नियमावली विपरीत सिंढी बाटोका लागि रकम दिन नमिल्ने अडान राखेको थियो। तर, समितिकै नाममा मुक्तिनाथमा अहिले दुई थरी व्यक्तिले चन्दा संकलन रसिद काटेका छन्। समिति भन्दा बाहिर मन्दिरमा चढ्ने र चढाइने नगद तथा जिन्सी त्यहाँ रहेका आनी झुमा लिन्छन्। पुजारीले पनि आफूलाई आएको भेटी आफैँ राख्छन्।"
अर्घाखाँचीमा रोपाइँ जात्रा,"सन्धिखर्क : अर्घाखाँचीको छत्रदेव गाउँपालिका ६ ठूलापोखरामा रोपाइँ पर्व मनाइएको छ। श्रीकृष्ण जन्माष्टिमा मनाइने रोपाइँ जात्रामा 'रोपाइँमा धान रोपे झैं' गरी नाच्ने गाउने गरिन्छ। खेतालाहरू जम्मा भएर बाजा गाजाका साथ ज्युला असारे गीत गाउँदै र नाँच्दै रमाइलो गर्ने गरिन्छ। द्वापर युगमा भगवान श्रीकृष्णको जन्म भएको खुशीयालीमा यो पर्व मनाउन थालिएको स्थानीय बृद्ध तुल्सीराम पौडेलले बताए। अघिअघि भगवान श्रीकृष्णको रथ, त्यसपछि सजावट गरेर सिंगारिएका राधाकृष्ण, शिव भगवान। गणेश, हनुमान बनाएर भजन कृतन गर्दै हिँड्ने चलन छ। जस्को पछिपछि पञ्चेबाजाको तालमा असारे वाली गीत गाउँदै रोपाइँ गरेको अभिनय गर्दै छमछमी नाच्ने गरिन्छ। चौवास्थित राधाकृष्ण मन्दिरबाट जात्रा निकालिएको हो। देशका अन्य जिल्लाहरूमा गाईजात्रा पर्वको भोलिपल्ट रोपाइँ जात्रा गरिए पनि अर्घाखाँचीमा कृष्ण जन्माष्टमीमा हुने गरेको पण्डित नविन पौडेलले बताए। रोपाइँ जात्रा असारमा धानको रोपाइँ गरी सकेपछि मनाइन्छ। यो नेवार संस्कृतिबाट सुरू भएको हो। धान रोप्ने काम सकिएको खुशीयालीमा यो जात्रा मनाइन्छ। यो जात्रामा रोपाइँ जात्रा मनाउने चलन मल्लकालबाट चलिआएको हो। उतिखेरको समृद्ध राज्यहरूमा कृषिलाई विशेष प्राथमिकता दिँदै राजा प्रताप मल्लले रोपाइँ जात्राको सुरुवात गरेको मानिन्छ।"
विद्यालय भवन हस्तान्तरण,"गुलरिया : बर्दियाको बारबर्दिया नगरपालिका३ स्थित बेलवाबज्जामा रहेको नेपाल राष्ट्रिय माध्यमिक विद्यालयलाई सुविधा सम्पन्न भवन हस्तान्तरण गरिएको छ। प्लान इन्टरनेशनल नेपालसँगको साझेदारीमा स्याक नेपालद्वारा निर्माण गरिएको ६ कोठे भवन औपचारिक कार्यक्रमका बीच विद्यालयलाई हस्तान्तरण गरिएको हो। दुई तले आधुनिक विद्यालय भवनको महिला, बालबालिका तथा जेष्ठ नागरिक मन्त्री उमा रेग्मीले उद्घाटन गरिन्। सिस्टर परियोजनामार्फत १ करोड २० लाख २६ हजार ३५० रुपैयाँ र बारबर्दिया नगरपालिकाले ९ लाख रुपैयाँ गरी कुल १ करोड २९ लाख २६ हजार ३५० रुपैयाँको लागतमा निर्माण गरिएको स्याक नेपाल बाँकेका अध्यक्ष शिवलाल पाण्डेले बताए। अपांगमैत्री शौचालय, शुद्ध पिउने पानी, चिल्ड्रेन पार्क सहितको नवनिर्मित भवनबाट विद्यालयलाई शैक्षिक उन्नयनमा ठूलो कोशेढुँगा हुने विद्यालयका प्रधानाध्यापक मुकुन्द प्रसाद पौडेलले बताएका छन्। प्लान इन्टरनेशनल नेपालकी क्षेत्रीय प्रबन्धक मिना पराजुलीले अब बालमैत्री कक्षा सञ्चालन, बाललबालिकाको सिकाइ, उपलब्धी दरको तथ्याङ्क, भयरहित वातावरणमा पठनपाठनलगायतका क्षेत्रमा सुधार हुने बताइन्। संस्थाले विभिन्न निकायसँग साझेदारी गर्दै जनमैत्री कार्यक्रममार्फत ग्रामीण क्षेत्रमा भूकम्प सुरक्षित, बालमैत्री, अपागंतामैत्री संरचना निर्माण कार्य गरेकोमा संस्थालाई बर्दियाका प्रमुख जिल्ला अधिकारी बन्धुप्रसाद वास्तोलाले धन्यवाद दिए। उनले विद्यालय भवनको दिगो सुरक्षाका लागि शिक्षक, अभिभावक, विद्यार्थी सबैले ध्यान दिनुपर्ने बताए। विद्यालयमा मर्मत कोषको समेत व्यवस्था गरिदिन दातृ निकायलाई प्रजिअ बास्तोलाले अनुरोध गरे। नवनिर्मित संरचनाले बालबालिकाको सिकाइमा प्रत्यक्ष लाभ पुग्ने उनको भनाइ छ। विद्यालय व्यवस्थापन समितिका अध्यक्ष सुकै थारु र प्रधानाध्यापक पौडेलले हस्तान्तरण पत्र बुझ्दै विद्यालय भवन निर्माण कार्यमा सहयोग पुर्याउने बारबर्दिया नगरपालिका, प्लान इन्टरनेशनल नेपाल, सामाजिक सचेतन सरोकार मञ्च (स्याक) नेपाल बाँकेलाई प्रशंसापत्र प्रदान गरेका छन्। त्यस्तै परियोजना समयमा सम्पन्न गर्न सहयोगी भूमिका खेलेका परियोजना प्रमख लक्ष्मी प्रसाद शर्मा, रामबहादुर रावल, फोकल व्यक्ति कैलाश मान श्रेष्ठ र प्लान इन्टरनेशनल नेपालका इन्जिनियर राजु खत्री र निर्माण कम्पनीलाई सम्मानपत्र प्रदान गरिएको छ।"
रासन घोटालामा मुछिएपछि एसपी विष्ट काठमाडौं तानिए,"काठमाडौं : सशस्त्र प्रहरी बल ४४ नम्बर गण दार्चुलाका गणपति एसपी त्रिभुवन विष्टलाई जिम्मेवारीबाट हटाइएको छ। सशस्त्र प्रहरी संगठनले विष्टलाई जिम्मेवारी मुक्त गरेको हो। आफू मातहतका सुरक्षाकर्मीलाई विदामा छाडेर राशनमा अनियमितता गरेको आरोप लागेका एसपी विष्टको जिम्मेवारी खोसिएको सशस्त्र प्रहरी संगठनले बताएको छ। सशस्त्र प्रहरी बद नेपाल, नम्बर७ बैद्यनाथ बाहिनी मुख्यालय कैलालीका प्रमुख डीआइजी दुर्गा भट्टराईका अनुसार ४४ नम्बर गणका गणपति विष्टले एकैपटका धेरै कर्मचारीलाई विदामा पठाएको कागजात फेला परेको छ। आवश्यक छानविनका लागि उनलाई हेडक्वाटर तानिएको जानकारी दिए। 'उनीमाथिको आरोप छानविन गरी कारबाहीको लागि जिम्मेवारी मुक्त गरिएको हो। उनीविरुद्ध लागेको आरोप विषयमा छानबिन भइरहेको छ। विष्टले रासनमा अनियमितता गरे भन्ने आरोप छ। तर पुष्टि भएको छैन। गणले बुझाएको कागजातमा २३९ मध्ये १४५ जनालाई विदा दिइएको प्रमाण भने भेटिएको छ,' डीआइजी भट्टराईले अन्नपूर्णसँग भने। कार्यालयमा भएका कर्मचारीमध्ये १० देखि १५ प्रतिशतसम्म मात्रै एकपटकमा विदामा छाड्न सकिने प्रावधान छ। तर, ठूलो संख्यामा सुरक्षाकर्मीलाई विदामा राखेर एसपी विष्टले राशनमा अनियमितता गरेको आरोप लागेको छ। राशन तथा विदामा अनियमितता गरेको आरोप लागेपछि छानबिनका लागि सशस्त्र प्रहरी वरिष्ठ उपरीक्षक (एसएसपी) पुरुषोत्तम थापाको नेतृत्वमा समिति गठन गरिएको छ। समितिले एसपी विष्टलाई विभागीय कारबाही गर्न सिफारिस गरेपछि उनलाई हेडक्वार्टर तानेर जिम्मेवारीबाट हटाइएको हो। यसअघि एसपी विष्टले राशनमा घोटालासम्बन्धी सूचना चुहाएको आरोपमा वरिष्ठ हवल्दार नरेशसिंह साहुमाथि कारबाही अगाडि बढाइएको थियो। हालः उनी मुद्दाको पुर्पक्षका लागि डिल्लीबजार कारागारमा थुनामा छन्। साहुमाथि संगठनका गोप्य सूचना मिडियालाई लिक गराएको आरोप लागेको छ। राशन अनियमितताको मात्रै नभएर हतियारजस्तो संवेदनशील विषयको सूचनासमेत चुहाएको आरोप उनीमाथि लागेको हो। तर, हवल्दारले उपस्थित र अनुपस्थित कर्मचारीको विवरणमात्रै मिडियालाई उपलब्ध गराएका थिए। सञ्चारमाध्यमलाई सूचना दिएको भन्दै हवल्दार नरेशसिंह विरुद्ध सशस्त्र प्रहरी विशेष अदालतमा गत असार २२ गते मुद्दा दायर गरिएको थियो। असार २४ गते भएको थुनछेक बहसका क्रममा अदालतले उनलाई पुपक्षको लागि थुनामा पठाउने आदेश दिएको थियो। रासन र हाजीरीको मात्रै सूचना दिएका शाहुलाई नम्बर ४४ गण हेडक्वाटर दार्चुलाको आन्तरिक गोप्य सूचना तथा हातहतियार गोलीगठ्ठाको आन्तरिक जनशक्ति विवरण खुल्ने गरी सूचना प्रकाशित गर्न लगाइएको भन्दै विशेष अदालतमा अभियोगपत्र दायर भएको थियो। अभियोगपत्रमा सर्वस्वसहित जन्मकैदको माग गरिएको छ। संगठनभित्रकै कमजोरी र रासन रोगको भण्डाफोर गर्ने हवल्दारविरुद्ध संगठन लागेर जन्मकैदको माग गर्दै अभियोगपत्र दायर गरेपछि सशस्त्र प्रहरी संगठप्रति धेरैले प्रश्न उठाएका छन्।"
किशोरी आमाहरू,"जनकपुरधाम : १५ वर्षको उमेरमा वैवाहिक बन्धनमा बाँधिएकी मनिषा सदा १८ वर्ष नपुग्दै आमा बनिन्। महोत्तरीको गौशाला नगरपालिका६ फुलकाहा घर भएकी सदाले ३ महिनाअघि गाउँमै छोरी जन्माइन्। सामाजिक परम्पराअनुसार नै रजय सदासँग विवाह गरेकी मनिषाले पेटमा सन्तान हुँदा स्वास्थ्य चौकी जाने वा चिकित्सकको नियमित सल्लाह लिने जस्तो केही सुविधा पाइनन्। घरमै सासूआमाले आफूले बच्चा पाउँदा भोगेका दुःखसुख सुनाउँदै अनुभवकै आधारमा मनिषाको पनि सुत्केरी गराएकी थिइन्। मनिषाकै छिमेकी सबिता सदा पनि २० वर्ष नपुग्दै दुई सन्तानकी आमा छिन्। १६ वर्षको उमेरमा पहिलो छोरी पाएकी सबिताको अर्को डेढ वर्षकी कान्छी छोरी काखमा छिन्। गाउँमै मजदुरी गरेर जीविकोपार्जन गर्ने श्रीमान्ले उनलाई छोरीहरूको पालनपोषणमा खासै समय दिएका छैनन्। मजदुरीको भरमा जेनतेन छाक टार्ने सबिताले दुई छोरी पाउँदा न त गर्भवती अवस्थामा राम्रो हेरचाह पाउन सकिन् न त अहिले नै उनले पौष्टिक खानेकुरा खान पाएकी छन्। त्यस्तै, औरही नगरपालिका टिम्कियाकी १९ वर्षीया संगीता सदाकी काखमा १ वर्षका छोरा छ। बच्चा पूर्ण रूपमा हुर्कन नपाउँदै संगीता २ जिउकी भएकी छन्। १७ वर्षको उमेरमा विवाह गरेकी संगीतालाई बच्चाको जन्मान्तरको सम्बन्धमा जानकारीसमेत छैन। २० वर्षीया ललितादेवी सदा २ सन्तानकी आमा भइसकेकी छन्। विवाह भएको ५ वर्ष नपुग्दै उनी दुई छोराहरूको स्याहारसुहार जसोतसो आफैंले गरेको बताइन्। एक त सुकुमबासी त्यसमाथि गृहणी भएपछि बच्चाको स्याहारसुहार अनि घरपरिवार चलाउन आर्थिक रूपमा धेरै नै कठिनाइ हुने गरेको उनले अनुभव सुनाइन्। उनी भन्छिन्, दिनभरि २ बच्चाको रेखदेखमा समय खर्चिएपछि आफूले श्रीमान्लाई आर्थिक तवरले सहयोग गर्ने परिस्थिति छैन। श्रीमान् एक्लैको आम्दानीले घरखर्च टार्न साह्रै गाह्रो भएको छ। जसोतसो घरपरिवार र बालबच्चाको पालनपोषण गर्दै आएको छु। मधेसमा मुसहर, डोम, मेस्तर, चमार र प्रायःजसो दलित वर्गमा महिलाहरूको विवाह बच्चैमा हुने र किशोरावस्थासम्म पुग्दा बच्चाको आमा बनिसकेका हुन्छन्। मधेसमा आर्थिक वर्ष २०७८०७९ मा २५ हजार २१५ जना महिलाले २० वर्षभन्दा कम उमेरमै बच्चा पाएका छन्। प्रदेश स्वास्थ्य निर्देशनालयको तथ्यांकअनुसार प्रदेशका आठै जिल्लामा ७८ हजार १७५ जना महिलाले बच्चा पाएकोमा किशोरी आमा बन्नेको संख्या ३२ प्रतिशतभन्दा बढी छ।निर्देशनालयको तथ्यांकअनुसार यस अवधिमा सप्तरीमा ८ हजार १९२ जना महिला आमा बने। जसमध्ये १ हजार ४१५ जना २० वर्षमुनिका थिए। त्यसैगरी, सिरहामा २ हजार २२२, धनुषामा २ हजार ९५८, महोत्तरीमा ३ हजार २८७, सर्लाहीमा ३ हजार ८१७ जना महिलाले २० वर्ष नपुग्दै सन्तान जन्माएका छन्। त्यसैगरी, रौतहटमा ३ हजार ५४, बारामा २ हजार ३५३ र पर्सामा ६ हजार १०६ जना महिलाले किशोरावस्थामै बच्चा जन्माएका हुन्। बालविवाह रोक्नकै लागि संघीय सरकार, प्रदेश सरकार र स्थानीय तहका सरकार तथा दर्जनौं गैरसरकारी संघ संस्थाहरूको आर्थिक लगानीमा थुप्रै जनचेतनामूलक कार्यक्रमहरू सञ्चालन हुँदै आए पनि मधेसको पछिल्लो तथ्यांकले बालविवाह खासै न्यूनीकरण हुन नसकेको छर्लङ्ग पार्छ। नेपालको मुलुकी ऐनमा विवाहको लागि केटा र केटीको उमेर २० वर्ष तोकिएको छ। नेपालको संविधानले बाल विवाहलाई बालअधिकार हननका रूपमा उल्लेख गरी दण्डनीय अपराधको रूपमा समेत स्वीकार गरेको अधिवक्ता रेखा झा बताउँछिन्। बालविवाह कानुनी रूपमै अपराध भए पनि हाम्रो समाजमा बालकको तुलनामा संख्यात्मक रूपमा बालिकाहरूको विवाह १८ वर्ष नपुग्दै हुने र उनीहरूले सानै उमेरमा बच्चा जन्माउने समस्या विकराल छ। हामीकहाँ सामाजिक एवं साँस्कृतिक मान्यता, लैंगिक विभेद, गरीबी, अशिक्षा, असुरक्षा जस्ता कारणहरू मुख्य छन्, अधिवक्ता झा भन्छिन्। महिला अधिकारकर्मी रोजलिन बछारका अनुसार अशिक्षा र कम आयस्रोत भएका परिवारमा बालबालिकाहरू सानै उमेरमा विवाह गरेको पाइन्छ। उनी भन्छिन्, कम उमेरमा बिहे भएर बच्चा पाएका आमाहरूबाट जन्मिएका सन्तानहरू पनि शारीरिक रूपमा कमजोर हुने गरेको पाइन्छन्। अधिकांश यस्ता कलिला उमेरमा बच्चा पाउने आमाहरूको स्वास्थ्य जाँच वा पोषणयुक्त आहारबाट वञ्चित हुन्छन्।"
३ दिनमा फालियो ६७१ टिपर फोहोर,"नुवाकोट : नुवाकोटको बन्चरेडाँडामा तेस्रो दिन बिहीबार पनि प्रहरी परिचालन गरी फोहोर विसर्जन गरिएको छ। काठमाडौं उपत्यकाको फोहोर लगातार ३ दिनदेखि स्थानीयवासीको अवरोधका बाबजुद पनि बिहीबार २ सय ९७ थान ट्रिपरमा फोहोर विसर्जन गरिएको हो। बिहीबार १५० नेपाल प्रहरी र १५० जना सशस्त्र प्रहरी गरी ३ सय सुरक्षाकर्मी परिचालन गरिएको थियो। प्रहरीको सुरक्षाका साथ ३ दिनसम्म ६७१ थान ट्रिपरमा ल्याइएको फोहोर विसर्जन गरिएको नुवाकोट प्रहरीले जनाएको छ। बन्चरेडाँडामा मंगलबारदेखि लगातार प्रहरी परिचालन गरेर दैनिक सयौं थान ट्रिपरमा ल्याइएका फोहोर विर्सजन गरिँदै आएको छ। विभिन्न माग राखेर स्थानीयवासीले २ महिनादेखि बन्चरेडाँडामा फोहोर विर्सजन कार्य रोकिनुपर्ने माग गर्दै आएका छन्। स्थानीयवासीले फोहोरको वैज्ञानिक नियन्त्रण, रोग तथा संक्रमण नियन्त्रण, मानवीय स्वास्थ्य सुरक्षा, औषधि उपचारलगायतका आवाज उठाउँदै फोहोर व्यवस्थापनमा अवरोध भएपछि प्रहरी प्रशासनको सहयोगमा लगातार दैनिक रूपमा सयौं गाडी फोहोर बन्चरेडाँडामा लगिएको होे। स्थानीयले फोहोर विर्सजनमा अवरोध गरेपछि प्रहरीले मंगलबारदेखि नै बल प्रयोग गरेको थियो। प्रहरीले फोहोर विर्सजनमा अवरोध तथा तोडफोड गरेको आरोपमा स्थानीय एक युवकलाई नियन्त्रणमा लिइएको छ। ती युवकलाई पक्राउ गरेर नुवाकोट जिल्ला अदालतमा कारबाहीका लागि मुद्दा दायर गरिएको प्रहरी नायब उपरीक्षक रुपक खड्काले बताए। स्थानीयवासीले ती युवकलाई बिनासर्त रिहा गरिनुपर्ने माग गरेका छन्। उनीहरूले बन्चरेडाँडामा फोहोर फाल्न रोकिनुपर्ने माग गर्दै आइरहेका छन्। फोहोर प्रभावित स्थानीयलाई उपेक्षा गरेर बन्चरेडाँडामा जबरजस्ती फोहोर फालिएको जनाउँदै स्थानीयले विरोध गर्दै आएका छन्। नेपाल प्रहरी र सशस्त्र प्रहरीका अधिकृतसहित तीन सय सुरक्षाकर्मी परिचालन गरिएका छन्। स्थानीयवासीको अवरोध २ महिनादेखि कायमै रहेकाले प्रहरीको स्कर्टिङमा सयौं गाडीलाई बञ्चरेडाँडामा पुयाइएको हो। बञ्चरेडाँडास्थित फोहोर विर्सजन स्थलमा पर्ने सडक मर्मतको काम पूरा नगरी फोहोर लैजान थालिएको र फोहर बोक्ने गाडीमा लिच्चड ट्यांकी अर्थात् फोहोरको लेदो रहने भाँडो व्यवस्था नगरिएको भन्दै स्थानीयवासीले विरोध तथा आन्दोलन गरेका हुन्। फोहोर र त्यसबाट निस्कने लिच्चडले गाउँ नै दुर्गन्धित पारेको स्थानीयवासीको भनाइ छ। यसअघि फोहोर बोकेका गाडीबाट लिच्चड बग्न नदिने, फोहोरलाई पुर्ने, दुर्गन्ध फैलिन नदिन औषधि छर्कने जस्ता सम्झौता भए पनि त्यो पालना नभएको स्थानीयको भनाइ छ। स्थानीयवासीले फोहोर व्यवस्थापनमा राखिएको स्थानीयको माग र दीर्घकालीन अवस्थाबारे प्रक्रियागत रूपमा समाधान गर्दै लगिनुपर्ने बताएका छन्। बन्चरेडाँडा नुवाकोटको ओखरपौवा र धादिङको धुनीबेंसी नपाको सिमानामा छ।"
७० नम्बरमै ट्रायल पास,"ढल्केवर(धनुषा) : महोत्तरीको बर्दिबासस्थित यातायात व्यवस्था सेवा कार्यालयको ट्रायल सेन्टरमा प्रयोगात्मक परीक्षा भइरहेको बेला सर्लाही हरिवनका सुलभ सिंह डराएका थिए। मोटरसाइकलको ट्रायल परीक्षामा घुमाउरो आठमा एकपल्ट खुट्टा भुईमा टेकिसकेपनि उनलाई कसैले रोकेनन्। ट्राफिकको सिट्टी पनि बजेन। उनी अघि बढ्दै गर्दा घुम्तीमा उनको मोटरसाइकलमा साइड लाइट पनि बलेन। उनले उकालो ओरालो राम्रै तरिकाले कटाए। उबडखाबड बाटो पनि मज्जाले कटाए। तर सुलभको मनमा डर भने त्यतिकै थियो। कारण उनले घुमाउरो आठमा खुट्टा भुईंमा टेकिसकेका थिए। तर, परीक्षापछि मोटरसाइकलबाट निराश हुँदै ओर्लिएका सुलभलाई यातायातका कर्मचारीहरूले 'ल बधाई छ, तपाईं पास हुनुभयो' भनेपछि उनको खुशीको सीमै रहेन। उनले ८० अंक ल्याएर पास भएको परीक्षामा खटिएका कर्मचारीले बताए। 'धन्न ७० प्रतिशतवाला सिस्टम लागू भएछ र पास भएँ। नत्र यसपटक कुनै चान्स थिएन,' खशीले गद्गद् हुँदै सुलभले अन्नपूर्णसँग भने। महोत्तरीको बर्दिबासस्थित यातायात व्यवस्था सेवा कार्यालयले भदौं १ गतेदेखि सवारी चालक अनुमतिपत्र परीक्षा सञ्चालन कार्यविधि निर्देशिका, २०७७ लागू गरेको छ। साउन ३० गते मधेस प्रदेशको भौतिक पूर्वाधार विकास मन्त्रालयले बर्दिबास यातायात कार्यालयलाई भदौं ७ गतेसम्म उक्त निर्देशिका लागू गर्न परिपत्र गरेको थियो। मधेस प्रदेशको पहिलो परीक्षणका रूपमा सवारी चालक अनुमतिपत्र परीक्षा सञ्चालन कार्यविधि निर्देशिका, २०७७ कार्यान्वयनमा ल्याएको यातायात व्यवस्था सेवा कार्यालय बर्दिबास महोत्तरीका प्रमुख पोषण थापाले बताए। अब ट्रायल परीक्षामा ७० नम्बर ल्याए पास हुने उनले बताए। 'पहिला सामान्य सामान्य त्रुटी हुँदा पनि फेल गरिन्थ्यो। अब केही अवसर मिलेको छ। त्यस्तो सानातिना कुराबाट सेवाग्राही मुक्ति पाएका छन्। अहिले सबै सेवाग्राही सन्तुष्ट छन्,' प्रमुख थापाले भने। सर्लाहीको हरिवन नगरपालिकाकी स्वेक्षा निरौलाले ७० प्रतिशत ल्याएर उत्तीर्ण हुने प्रावधानले परिक्षार्थीमा कन्फिडेन्ट लेभल बढेको बताइन्। 'यो व्यवस्थाले सेवाग्राहीमा हौसला बढेको छ। यसले गर्दा अब बढी संख्यामा ट्रायल पास हुन्छ कि जस्तो लागेको छ,' उनले भनिन्। निर्देशिका कार्यान्वयनमा आएपछि ट्रायल परीक्षा विगतभन्दा लचिलो भएको जिल्ला ट्राफिक प्रहरी कार्यालय बर्दिबास महोत्तरीका प्रहरी निरीक्षक उदय सिंह सिद्धपतिले बताए। यो व्यवस्थाले सेवाग्राहीलाई केही सहज हुने उनको बुझाई छ। भौतिक पूर्वाधार विकास मन्त्रालय मधेस प्रदेशका सचिव दिपक कुमार दासले भदौ महिना भित्रै प्रदेशका सबै यातायात कार्यालयमा कार्यविधि लागू गरिने बताए। मधेस प्रदेशमा ६ वटा यातायात कार्यालय छ। जसमध्ये लाहान, जनकपुर, बर्दिबास र वीरगञ्ज गरी ४ वटा कार्यालयबाट लाइसेन्स जारी भइरहेको छ। बर्दिबासलाई ७ गतेसम्ममा उक्त कार्यविधि लागू गर्न परिपत्र गरेका थियौं,' सचिव दासले भने 'तर भदौ १ गतेबाट नै सुरु गर्दिनु भो। कार्यालय प्रमुखलाई विशेष धन्यवाद।' कार्यविधिमा यस्तो छ नियम निर्देशिका अनुसार मोटरसाइकल तथा स्कुटर चालकले प्रयोगात्मक परीक्षाका लागि ७ चरण पास गर्नुपर्नेछ। जसमा घुमाउरो आठ परीक्षण, साँघुरो फलेक, घुम्ती परीक्षण, ट्राफिक लाइट परीक्षण, स्पिड ब्रेकर परीक्षण, उकालो परीक्षण र व्यवहारगत पक्षको समग्र परीक्षण गर्नुपर्नेछ। प्रयोगात्मक परीक्षणको हरेक चरणको अंकभार फरकफरक निर्धारण गरिएको छ। घुमाउरो आठको अंकभार २० अंक छ। जसमा घुमाउरो आठको एकपटकसम्म रेखा छोएमा र एक पटकसम्म खुट्टाले भुइँमा टेकेमा १० अंक घट्नेछ तर परीक्षार्थी फेल नहुने निर्देशिकामा उल्लेख छ। घुमाउरो आठमा एक पटकभन्दा बढी अंकित रेखा छोएमा, टायर रेखाभन्दा बाहिर गएमा, एक पटकभन्दा बढी खुट्टाले भुइँ टेकेमा, ठीक दिशाबाट वा ठीक तरिकाबाट आठ आकार नबनाएमा, सवारीको स्टार्ट बन्द भएमा अनुत्तीर्ण (फेल) भएको घोषणा गरिनेछ। साँघुरो फलेकको अंकभार १० रहेको छ। यसमा १० अंक नै अनिवार्य ल्याउनुपर्नेछ। यहाँ खुट्टाले भुइँमा टेकेमा, फलेकको लम्बाइ पार गर्नु अगावै सवारी फलेकबाट बाहिर निस्केमा स्वतः फेल हुनेछ। त्यस्तै युटर्नको अंकभार १० रहेको छ। टर्निङमा इन्डिकेटर लाइट नबालेमा १० अंक नै घट्नेछ। युटर्नमा अंकित रेखा छोएमा पनि फेल हुनेछ। ट्राफिक संकेत (लाइट)को अंकभार १५ रहेको छ। ट्राफिक लाइटको पालना नगरे १५ नम्बर नै काटिनेछ। कार्यविधि अनुसार बम्प्स अर्थात स्पिड ब्रेकरको अंकभार १५ रहेको छ। स्पिड ब्रेकरमा एक पटकसम्म खुट्टाले भुइँमा टेकेमा ५ र एकपटक सवारी स्टार्ट बन्द भएमा ५ नम्बर घट्नेछ। स्पिड ब्रेकरमा एक पटकभन्दा बढी भुइँमा टेकेमा वा सवारी स्टार्ट बन्द भएमा फेल हुनेछ। त्यस्तै, र्याम्प अर्थात उकालोको अंकभार २० रहेको छ। उकालोमा कुनै गल्ती भए फेल हुनेछ। उकालोमा तोकिएको रेखा नाघी सवारी रोकेमा वा सवारी नरोकी अगाडि बढेमा फेल हुनेछ। रोकिएको अवस्थाबाट सवारी अगाडि बढाउँदा सवारीको पछाडिको टायर ६ इन्चभन्दा बढी पछि सरेमा, उकालो पार गरी ओरालोबाट झर्ने क्रममा तोकिएको रेखा नाघी सवारी रोकेमा वा सवारी नरोकी अगाडि बढेमा र सवारीको स्टार्ट बन्द भएमा फेल हुनेछ। परीक्षार्थीको व्यवहारगत पक्षको समग्र मूल्यांकनमा सवारी चलाउनुपूर्व सवारीको ब्रेक, टायर र ऐनाहरूको सामान्य निरीक्षण नगरेमा ३ अंक घट्नेछ। हेलमेटका लक नलगाई सवारी चलाएमा ४ अंक र अस्वाभाविक गतिमा वा असंयमित रुपमा सवारी चलाएमा ३ अंक घट्नेछ।"
"सवारी दुर्घटनामा एक जनाको मृत्यु, १० घाइते",काठमाडौं : बाँकेको बैजनाथ गाउँपालिका५ मा आज भएको सवारी दुर्घटना १ जनाको मृत्यु भएको छ भने १० जना घाइते भएका छन्। भे १ क २१९६ नम्बरको मिनी ट्रक र भे १ ज ४४९ नम्बरको म्याजिक ठक्कर खाई भे ११ प २८०० नम्बरको मोटरसाइकलमा ठोक्किँदा दुर्घटना भएको हो। मृत्यु हुनेमा म्याजिक चालक बर्दियाको बासगढी नगरपालिका४ बस्ने ४५ वर्षीय राम बहादुर कुँवर रहेका छन्। नेपालगञ्ज मेडिकल कलेज कोहलपुरमा उपचारको क्रममा उनको मृत्यु भएको हो। दुर्घटनामा परी घाइते भएका सबैको सोही अस्पतालमै उपचार भइरहेको छ। तीनैवटा सवारी साधनसहित ट्रक चालकलाई प्रहरीले नियन्त्रणमा लिएको छ।
मोटरसाइकल दुर्घटनामा महिलाको मृत्यु,सप्तरी : सप्तरीको हनुमाननगर कङ्कालनी नगरपालिका५ जोगिनियामा मोटरसाइकल दुर्घटनामा परी एक महिलाको मृत्यु भएको छ। मोटरसाइकलको पछाडि सवार सप्तरीको राजविराज नगरपालिका९ मलेठ की ४० वर्षीया अनुराधा मेहताको मृत्यु भएको प्रहरी नायब उपरीक्षक माधवप्रसाद काफ्लेले जानकारी दिए। भारदहबाट राजविराजतर्फ आउँदै गरेको प्रदेश २०१००१ प ७६२ नंको मोटरसाइकल आफैँ अनियन्त्रित भई दुर्घटना भएको थियो। दुर्घटनामा परी घाइते भएकी उनको पनि छिन्नमस्ता अस्पताल राजबिराजमा उपचारका क्रममा मृत्यु भएको जिल्ला प्रहरी कार्यालयले जनाएको छ। घटनाबारे अनुसन्धान भइरहेको प्रहरीले जनाएको छ।
"स्यानिटरी प्याड कमसल, समस्यामा छात्रा","कालिकोटको पञ्चदेव माविका छात्राका लागि खाँडाचक्र नगरपालिकाले दिएको स्यानिटरी प्याड गोदाममै थन्किएको छ। कतिपय त मुसाले खाएको पाइएको छ। महिनावारी हुँदा छात्रालाई विद्यालय नियमित आउन सहज होस् भनेर निःशुल्क उपलब्ध सामान विद्यालय प्रशासन र विद्यालयका नर्सको लापरबाहीले प्रयोगमै नआएको हो। जुन ९ बोरा पूरा र खोलिएको अवस्थामा दुई बोरा आधाआधा छ। यी प्याड वर्षायाममा पानी पसेर भिजेका छन्। बोराभित्रै पसेको मुसाले टुक्राटुक्रा पारेको छ। गोदामको साँचो भने विद्यालय नर्सले घरमा राखेर उनी बिदामा छिन्। कक्षा १० का छात्राहरू विद्यालयबाट स्यानिटरी प्याड नपाएको गुनासो गर्छन्। भन्छन्, विद्यालयमा न प्रधानाध्यापक नियमित आउँछन् न विद्यालय नर्स नै। हामीलाई प्याड चाइयो भने कसलाई भन्नु ? अन्य शिक्षकहरूसँग माग्न सकिँदैन। नर्ससँग प्याड माग्न सहज हुन्थ्यो। उहाँ विद्यालय नै आउनुहुन्न। एक छात्रा कक्षा ९ बाट अहिलेसम्म प्याड नपाएको सुनाउँछिन्। भन्छिन्, छात्रवृत्ति पनि पाएका छैनौं। शिक्षकहरू आधा मात्रै नियमित आउँछन्। प्रधानाध्यापक पनि नियमित नआउने भएकाले विद्यालय प्रशासन कमजोर छ। यसले हामीले पाउने सेवा र शिक्षण सिकाइमा असर गरेको छ। विद्यालयमा प्याड नपाएकै कारण मेडिकलबाट किनेर प्रयोग गर्ने गरेको ती विद्यार्थी बताउँछिन्। उनका अनुसार कतिपय त घरमा पुरानो कपडा धोएर प्याडका रूपमा प्रयोग गर्ने गरेका छन्। प्रधानाध्यापक सबराज बमले आफू कामविशेषले सुर्खेततिर रहेको बताए। विद्यालयमा स्यानिटरी प्याड नर्सले बाँड्नुभएको छ। यो पटक उहाँ पनि बिरामी भनेर बिदामा बस्नुभएको हो, बमले भने, उहाँ नियमित आउनुहुन्न। समयसमयमा आउनुहुन्छ। नर्स रचना खत्रीले आफू नियमित विद्यालय आउने गरेको बताइन्। विद्यालय प्रशासन कमजोर छ। अधिकांश विद्यार्थी १ बजेपछि बस्दैनन्, खत्रीले भनिन्, मैले स्यानिटरी प्याड बाँडेको छु। छात्राले मागेपछि दिने हो। नमागेपछि कसरी आफैं महिनावारी भएको थाहा पाएर दिऊँ ? भिटामिन, जुकाको औषधि, आइरन वितरण गर्दा होस् या अन्य समयमा पनि आफू विद्यालय जाने गरेको उनको दाबी छ। खाँडाचक्र नगरपालिकाले प्याड खरिदमै घोटाला गरेको पाइएको छ। होलसेल प्रतिप्याकेट २६ देखि ३० रुपैयाँ पर्नेमा ४५ रुपैयाँ ९५ पैसामा किनेको भेटिएको हो। जुन बजारको होलसेल मूल्यभन्दा १५ देखि १९ रुपैयाँसम्म बढी हो। नगरपालिकाको स्वास्थ्य शाखाले २०७८ माघ २ गते खरिद गरेको प्याड आधारभूत र माध्यमिक विद्यालयमा वितरण गरिएको थियो। स्वास्थ्य शाखा प्रमुख रवीन्द्र सेजुवाल सरकारले तोकेको मापदण्डभित्र रहेर प्याड खरिद गरिएको बताउँछन्। खाँडाचक्रभित्रका ११ माध्यमिक र ८ आधारभूत गरी १९ विद्यालयमा प्याड वितरण गरेका छौं, सेजुवाल भन्छन्, कोटेसन मागेर सबैभन्दा कम दर भएकै सप्लायर्सबाट प्याड खरिद गरिएको हो। ११ माविमा नगरबाटै नर्स खटाइएको उनको भनाइ छ। विद्यालयमा नियमित सेवा दिएपछि मात्र नगरले तलब दिने हो, उनी भन्छन्। जाजरकोटमा स्थानीय तहले निःशुल्क उपलब्ध गराउने प्याड गुणस्तरहीन रहेको पाइएको छ। लम्बाइ, चौडाइ सानो, पातलो भएकाले जुन कामका लागि दिइएको हो सो काम नगरेको छात्राहरूको गुनासो छ। निःशुल्क वितरण गरिने प्याडले राम्रोसँग रगत सोस्न सक्दैन। समस्या परेको छ, खलंगास्थित त्रिभुवन माविको कक्षा १० मा अध्ययनरत बिनु विक भन्छिन्। शिक्षिका रेखा शाह निःशुल्क दिनु राम्रो कुरा भए पनि झारा टार्ने काम राम्रो नभएको बताउँछिन्। भन्छिन्, नगरपालिकाले गत वर्ष खरिद गरेर विद्यालयलाई दिएको प्याड र अहिले सप्लायर्समार्फत विद्यालयले खरिद गरेको प्याडको गुणस्तर कमजोर छ। बजारमा राम्रो गुणस्तरको प्याड पाइन्छ। बढी रगत बगे विद्यालयमा बाँडिने प्याडले रोक्नै सक्दैन। निकै पातलो छ। बरु थोरै दिएर राम्रो दिए हुन्थ्यो। नगरपालिकाले अघिल्लो वर्ष टेन्डर गरेर खरिद गरेको थियो। गत आवदेखि आफैंले किन्न खातामा रकम निकासा गरेको थियो। त्रिभुवन माविमा भवानी मेडिकल सप्लायर्स नेपालगगन्जले १२ हजार ९ सय ३७ थान ३५ रुपैयाँ ३९ पैसाका दरले भुक्तानी लिएको छ। यस्तै धेरै विद्यालयमा यही सप्लायर्सले सामान पठाएको छ। लुम्बिनी प्रदेशका अधिकांश विद्यालयमा वितरण गरिने निःशुल्क प्याडको पनि गुणस्तरमा आशंका उब्जिएको छ। बजारमा पाइनेभन्दा विद्यालयले दिएको प्याड पातलो भएको छात्रा आइसा विक बताउँछिन्। बजारको लगाउँदा अलि मोटो हुन्थ्यो। यहाँको पातलो छ, बुटवल१९ स्थित नहरपुर माविमा अध्ययनरत विक भन्छिन्, मागेको बेला शिक्षकहरूले दिनुहुन्छ। फोकल शिक्षक लीलावती काफ्ले प्रयोग भएका प्याडको व्यवस्थापन चुनौती बन्दै गएको बताउँछिन्। डिस्पोज गर्ने ठाउँ छैन, काफ्ले भन्छिन्, छात्राले प्रयोग भएका प्याड प्लास्टिकमा जम्मा गर्छन् र फोहोर बोक्ने गाडीले लैजान्छ। कहिलेकाहीँ शौचालयको साइफोनमा राख्ने गर्दा समस्या देखिएको उनको भनाइ छ । यहाँ प्याड प्रयोग गर्ने छात्रा ८ सयभन्दा बढी छन्। रूपन्देहीको सियारी गाउँपालिकाले २०७७७८ मा वितरण गरेको प्याडको गुणस्तरमा विद्यालयहरूले शंका गरे। अर्को वर्ष उक्त कम्पनीको प्याड खरिद नगरिएको गाउँपालिकाको शिक्षा युवा तथा खेलकुद शाखा प्रमुख सुधीर पौडेलको भनाइ छ। सबै छात्रालाई मिल्ने प्याड नभएको गुनासो आएको उनी सुनाउँछन्। कम दरमा खरिद गर्ने प्रक्रियाले कम गुणस्तरको सामान आउने जोखिम रहेको उनको बुझाइ छ। लम्बाइ छोटो भएको गुनासो आइरहेको माण्डवी मावि माण्डवी गाउँपालिका नयाँगाउँ प्यूठानका प्रधानाध्यापक मेघराज पौडेल बताउँछन्। कक्षा ५ देखि १२ सम्मका ५ सय छात्राले प्याड प्रयोग गर्दै आएका छन्। गाउँपालिकाले तल्लो कक्षाका छात्रालाई सानो र माथिल्लो कक्षाकालाई ठूलो साइजको खरिद गरे प्रभावकारी हुने थियो, पौडेल भन्छन् । रेसुंगा नगरपालिकाले गत वर्ष मापदण्डविपरीतको सामान पठाएको शिद्धबाबा मावि तम्घासका फोकल पर्सन शान्ति नेपालीको भनाइ छ। सरकारले २ सय ४० देखि २६० एमएमसम्मको लम्बाइ तोकेको छ, नेपाली भन्छिन्, हाम्रो स्कुलमा आएको प्याड २ सय ३० एमएमको मात्र थियो। नगरपालिकाका शिक्षा शाखाका अधिकृत विष्णु ज्ञवाली गुनासो आइसकेपछि विस्तृत अध्ययन गरेर गुणस्तरयुक्त प्याड खरिद गरिएको दाबी गर्छन्। कतै नियमित छैन, कतै लिनै समस्या मकवानपुरका विद्यालयमा कतै नियमित उपलब्ध नहुने त कतै विद्यार्थीले लिनै नमान्ने समस्या रहेको पाइएको छ। विद्यालयमा छात्राको नियमितता र उनीहरूको ड्रपआउट दर कम गराउने गरी सरकारले ल्याएको कार्यक्रम सरोकारवालाको गैरजिम्मेवारीपूर्ण भूमिकाले प्रभावकारी हुन नसकेको हो। स्कुलमा अहिले छैन। दुईचार दिनमा आउँछ भन्नुभएको छ, बकैया८ स्थित जनजागृति माविमा अध्ययनरत सविना सिंगारले भन्छिन्, स्कुलमा हुँदा पनि अफिसमा गएर लिनुपर्छ। गाह्रो हुन्छ। वैशाखमा ल्याएपछि बिदाको समय भएकाले केही समय नल्याइएको र हाल पुनः वितरण थालेको विद्यालयकी प्रधानाध्यापक भवानी तिमल्सिनाको भनाइ छ। बकैया५ स्थित प्रभात माविकी छात्रा डोल्मा पाख्रिन पनि विद्यालयमा दुई महिनादेखि प्याड नभएको बताउँछिन्। सकिएको भन्नुहुन्छ, दुुई महिनादेखि पाएको छैन, उनी भन्छिन्। बकैया४ स्थित महेन्द्र माविमा भने नियमित रूपमा वितरण भइरहेको कक्षा १० मा अध्ययनरत सुष्मा चौलागाईंको भनाइ छ। सानो र मोटो साइजको हुँदा भने असहज भएको उनी बताउँछिन्। सरकारले तोकेको मापदण्डअनुसार नै गाउँपालिकाले प्याड खरिद गरेको बकैयाका स्वास्थ्य शाखा प्रमुख फटिकरमण प्याकुरेलको भनाइ छ। सरकारले २४० देखि २६० एमएमको प्याडलाई मान्यता दिएको छ। हामी त्यहीअनुसार खरिद प्रक्रियामा गयौं, प्याकुरेल भन्छन् । विद्यार्थीको अवस्था हेरेर सरकारले मापदण्ड निर्धारण गर्ने हो भने २६० देखि २९० एमएमको मापदण्ड हुनुपर्ने उनको भनाइ छ। महिनावारी हुँदा असहज हुने भएपछि छात्राले बिदा बस्नुपर्ने, कतिपयले पढाइ नै छोड्ने देखिएको थियो। त्यसपछि सरकारले पाँच वर्षअघि निःशुल्क प्याड वितरण कार्यक्रम ल्याएको थियो। छात्राले प्रयोग गर्नै छाडे निःशुल्क प्याड विराटनगरस्थित सामुदायिक विद्यालयका छात्राले महानगरपालिकाले दिएको निःशुल्क प्याड प्रयोग गर्न छोडेका छन्। त्यस्ता प्याड गुणस्तरहीन पाइएपछि उनीहरूले बजारबाटै खरिद गर्ने गरेका छन्। बजारमा पाइनेभन्दा छोटो र कम मोटाइको रहेको उनीहरूले बताएका छन्। विराटनगर७ स्थित सत्यनारायण माविमा अध्ययनरत छात्रा क्रिस्टी चौधरी भन्छिन्, प्याड निःशुल्क पाइए पनि गुणस्तरयुक्त छैन। ३ देखि ४ घण्टाको अन्तरमा प्याड परिवर्तन गरिरहनुपर्छ। लम्बाइ छैन, लिक हुन्छ। स्यानिटरी प्याड कार्यविधि २०७७ मा न्यूनतम लम्बाइ २४०, चौडाइ ६० देखि ७५ र मोटाइ १५ एमएम हुनुपर्ने उल्लेख छ। तर, महानगरले दिएको प्याडको लम्बाइ २३० एमएमको छ। उक्त प्याड अन्यको तुलनामा कम गुणस्तरको रहेको विराटनगरस्थित सत्यनारायण माविमा कार्यरत स्टाफ नर्स मन्दिरा घतानीको भनाइ छ। साना ठूला विद्यार्थीलाई एकै साइजको प्याड दिन थालेपछि यसले थप समस्या निम्त्यिाएको विद्यालयका शिक्षिकाहरू बताउँछन्। महिनावारी हुँदा भएको असुविधाका कारण अझै धेरै छात्रा घर नै बस्ने गरेको उनीहरूको अनुभव छ। विद्यार्थीलाई कम मूल्यको, कम गुणस्तरको प्याड दिएर महानगरले भ्रष्टाचार गर्न खोजेको विराटनगरस्थित पोखरिया माविका प्रधानाध्यापक खेमराज भट्टराई बताउँछन्। मापदण्ड निर्धारण सही ढंगले नभएको उनको आरोप छ। भन्छन्, विद्यालयमा त ठीकै छ। तर, घर जाँदा बाटोमा कतै कसैलाई अप्ठ्यारो भयो भने त्यसको जिम्मा कसले लिने ? विद्यालयहरूले भरेको माग फारामका आधारमा महानगरले अन्तिमपटक २०७७ पुस १९ गते प्याड वितरण गरेको थियो। नगरभित्रका ५६ सामुदायिक विद्यालयलाई प्याड वितरण गरिएकोमा अहिलेसम्म सबै प्रयोग भइसकेका छैनन्। कोभिड महामारीका बेला विद्यालय बन्द हुँदा प्याडको खपत नभएपछि महानगरसँग पनि केही मौज्दात बाँकी छ। २०७८०७९ मा महानगरले नयाँ मापदण्डअनुसारको थप १५ हजार ५ सय थान खरिद गरेको छ। कुल ८ लाख ८३ हजार ५ सय रुपैयाँमा खरिद गरिएको उक्त प्याड पनि गोदाममा थन्क्याइएको छ। महानगरले खरिद गरेको प्याड नयाँ मापदण्डअनुसारकै रहेको महानगरका शिक्षा महाशाखा प्रमुख दुर्गाप्रसाद खतिवडा बताउँछन्। बजारमा २३० देखि ३१२ एमएमसम्मका बिक्री भइरहेको छ्। यद्यपि, महानगरले सस्तो ४५ रुपैयाँ प्रतिप्याकेटका दरले बिक्री हुने प्याड विद्यालयलाई वितरण गरिरहेको छ। महिनावारीका कारण छात्रा घरमै बस्नुपर्ने गुनासो बढेपछि ५ वर्षअघि सरकारले निःशुल्क प्याड वितरणको कार्यक्रम सुरु गरेको थियो। जहाँका छात्राले पाएनन् प्याड हिमालपारिको चुमनुब्री गाउँपालिका२ स्यालाको ल्हो माविका छात्राले गाउँपालिकाले दिने गरेको स्यानिटरी प्याड पाएका छैनन्। महिनावारी हुने उमेरका ८० भन्दा धेरै छात्रा अध्ययन गर्ने यहाँ स्यानिटरी प्याड वितरण नभएको विद्यालयले जनाएको छ। गौरीशंकर आधारभूत विद्यालयका विद्यार्थीले पनि गाउँपालिकाले दिनुपर्ने प्याड पाउन सकेका छैनन्। गाउँपालिकाले अहिलेसम्म स्यानिटरी प्याड पठाएको थाहा पाएको छैन, प्रधानाध्यापक योजबहादुर गुरुङ भन्छन्, तल्लो भेगतिर पालिकाले बाँड्छ भन्ने थाहा पाएपछि यहाँ पनि मिसहरूले मगाउनुपर्छ भनेर आवाज उठाउनुभएको छ। गाउँपालिकाले बुद्ध माविबाहेक अन्य विद्यालयमा प्याड नबाँडेको पाइएको छ। यहाँका बुद्ध आवासीय प्रावि छेकम्पार, सिद्धगणेश आधारभूत विद्यालय चुम्चेत, नुब्री आधारभूत विद्यालय र श्रृङ्गी गुम्बा आधारभूत विद्यालय सेराङमा महिनावारी हुने उमेरका छात्राहरू पढ्छन्। गतवर्ष त यहाँ बाँडेको थियो। यस वर्ष त अहिलेसम्म बाँडेको छैन, वुद्ध माविकी शिक्षिका पार्वता रेग्मी भन्छिन्, यहाँ महिनावारी हुने उमेरका २ सय ७५ जनाभन्दा धेरै छात्रा छन्। तर, स्यानिटरी प्याडको समस्या छ। प्याड व्यवस्थापन गर्ने ठाउँको अभावले विद्यालयको वातावरण नै बिग्रिएको उनको गुनासो छ। यहाँ किनेर पनि स्यानिटरी प्याड लगाउने चलन छ, उनी भन्छिन्, तर उचित व्यवस्थापन नहुँदा वातावरण प्रदूषित छ। हामी त वाक्क भएका छौं। ल्हो माविमा भने चाहेर पनि छात्राहरूले लगाउन नपाएको विद्यालयले जनाएको छ। गाउँका पसलहरूमा यस्ता सामग्री उपलब्ध नहुने र विद्यालयले वितरण गर्न नसक्दा छात्राहरू समस्यामा छन्। बुद्ध माविबाहेक अरू विद्यालयमा यो वर्षदेखि वितरण गर्ने गाउँपालिकाको शिक्षा शाखा प्रमुख बलराम पाठक बताउँछन्। परार खरिद गरेको प्याड पोहोर बुद्ध माविमा पठाइयो। अब यस वर्ष जेठमा खरिद गरेर राखेका छौं। बाटोको समस्याले गर्दा ढुवानी गर्न नसकेर रोकिएको हो, पाठक भन्छन् । बिस्नप्रसाद न्यौपानेकालिकोट शिव उप्रेतीगोरखा राजेन्द्र कार्कीजाजरकोट गंगा खड्काबुटवल शुभलक्ष्मी विकहेटौंडा राकेश कर्णविराटनगर"
गाई अनुसन्धान केन्द्र सञ्चालनको तयारी,"महोत्तरी : महोत्तरीमा गाई अनुसन्धान केन्द्र सञ्चालन गरिने भएको छ। राष्ट्रिय सरकारी बोर्डले सञ्चालन गरेको निगौल गाई गौशालालाई केन्द्रका रूपमा विकास गर्ने प्रक्रिया अगाडि बढाइएको छ। गौशाला नगरपालिका३ नवराजपुरस्थित केन्द्रलाई कृषि विश्वविद्यालयको समन्वयनमा सञ्चालनमा ल्याउने गरी तयारी थालिएको छ। संस्थाको आर्थिक सवलीकरण गर्ने र पशु विज्ञानको पठनपाठन गराउनका लागि भूमि व्यवस्था, सहकारी तथा गरिबी निवारणमन्त्री शशि श्रेष्ठसँग औपचारिक छलफल गरिएको गौशालाका नगरप्रमुख डा दिपेन्द्र महतोले बताए। बोर्डका सहअध्यक्ष मित्रराज दवाडी र पूर्वमन्त्री एवम् सांसद गिरीराजमणि पोखरेल सहभागी कार्यक्रमले संस्थालाई थप सवलीकरण गर्नका लागि सकारात्मक निर्णयहरु भएको नगरप्रमुख डा महतोले जानकारी दिए। नगरप्रमुख डा महतोले भने, 'चारवटा विषयमा छलफल भएको थियो। योजना कार्यान्वयनमा आएपछि नगरपालिकाले नाफामा पाउने रकम नगरको गरिबी निवारणमा खर्च गरिने, स्थानीय स्तरमा उपलब्ध हुने जनशक्तिलाई पहिलो प्राथमिकता दिइने, गौशाला नगरपालिकाका लागि शैक्षिक कोटामा विशेष आरक्षणको व्यवस्था हुनुपर्ने, गौशाला नगरपालिकासँग समन्वय गर्नुपर्ने विषयमा छलफल भएको हो।' त्यस्तै विश्वविद्यालयले कार्यक्रम मोडालिटी तय गरेर थप छलफल गरी योजना कार्यान्वयनमा लैजाने विषयमा छलफल भएको नगरपालिकाले जनाएको छ।"
उपत्यकाको फोहर व्यवस्थान गर्न १० दिन लाग्ने,"काठमाडौं : दुई महिनादेखि काठमाडौं उपत्यकामा थुप्रिएको फोहर व्यवस्थापनका लागि कम्तीमा १० दिन लाग्ने भएको छ। पटकपटक सिसडोल र बञ्चरेडाँडाका स्थानीयले विभिन्न माग राखेर फोहर व्यवस्थापनमा अवरोध गरेपछि उपत्यकाको फोहर दुई महिनादेखि व्यवस्थापन हुन सकेको छैन। सहरका चोक, गल्लीमा लामो समयदेखि फोहर थुप्रिएको छ। साविक बमोजिम फोहर व्यवस्थापनका लागि स्थानीयले अवरोध नगरे र पानी परेर बाटो बन्द नभए आगामी १० दिनमा सबै फोहर व्यवस्थापन हुने काठमाडौं महानगरपालिकाका प्रमुख बालेन्द्र साहको सचिवालय सदस्य सुनिल लम्सालले जानकारी दिए। उनका अनुसार अहिले पनि काठमाडौँ उपत्यकाको १८ स्थानीय तहमा ८ हजार टिप्पर फोहर व्यवस्थापन गर्नुपर्ने छ। विना अवरोध नियमित फोहर व्यवस्थापन गर्न सकेको अवस्थामा सबै फोहर व्यवस्थापनमा सो समय लाग्नेछ। फोहर व्यवस्थापनको सम्बन्धमा बुधबार काठमाडौं, धादिङ र नुवाकोटका प्रमुख जिल्ला अधिकारी, सिसडोल र बञ्चरेडाँडाका स्थानीयबीच भएको चार बुँदे सहमतिपछि बिहीबारबाट साविक बमोजिम फोहर व्यवस्थापन कार्य हुन थालेको हो। पछिल्लो सम्झौताअनुसार फोहरको गाडीबाट लिच्चड चुहाउन पाइने छैन। तर कामपासँग अहिले लिच्चड ट्याङ्क भएको ७५ टिपर छन्। ती टिपरले दैनिक दुई टिप गर्नेछन् भने एक सय ५० वटा लिच्चड ट्याङ्क भएका टिपर भाडामा लिएर प्रयोग गर्ने तयारी रहेको सचिवालय सदस्य लम्सालले बताए। सहमतिपछि बिहीबारबाट नै दुई महिनादेखि टेकु ट्रान्सफर स्टेसनमा थुपारिएको फोहर व्यवस्थापनको काम पनि सुरु भएको छ। उक्त स्थानमा पनि अझै पाँच सय टिपर फोहर रहेको बताइएको छ। लामो समयदेखि उपत्यकाको १८ स्थानीय तहको फोहर अन्तिम व्यवस्थापनस्थलसम्म लान नपाएपछि कामपाले टेकुमा थुपारी प्लास्टिकले छोपेर राखेको थियो। हाल सञ्चालनमा रहेका फोहर बोक्ने टिपरको सङ्ख्यामा वृद्धि गरी केही दिनमा नै दैनिक तीन सय गाडीले फोहर विसर्जन गर्ने तयारी रहेको छ। अहिले उपत्यकाको विभिन्न स्थानमा अस्तव्यस्त रूपमा रहेको फोहरको विसर्जन हुने वित्तिकै बञ्चरेडाँडामा लगिने सबै फोहर पूर्ण रूपमा वर्गीकरण भएर मात्रै लाने जनाइएको छ। घरबाट फोहर उठाउँदा स्रोतमै वर्गीकरण गर्ने विषयलाई महत्वका साथ हेर्ने र तोकिएको बारअनुसार फोहरको वर्गीकरण नभए यसअघि भनेझै कारबाही प्रक्रिया अघि बढाइने कामपाले चतावनी दिएको छ। लामो समयसम्म रोकिएको फोहर व्यवथापनका लागि नेपाल टिपर तथा ट्रक व्यवसायी समिति र समानान्तर निर्माण सेवालगायत संस्थाले काठमाडौंको फोहर अन्तिम व्यवस्थापनस्थलसम्म लानका लागि निःशुल्क सेवा प्रदान गरेका छन्। बिहीबार एक हजार आठ सय टिपर फोहर बोकेर ल्याण्डफिल साइट पुगेका थिए। समानान्तर निर्माण सेवाले पनि पूर्ण निःशुल्क सेवा दिने गरी ३० वटा टिपर उपलब्ध गराएको समितिका सचिवालय सदस्य रत्नमणि पाठकले जानकारी दिए। फोहर व्यवस्थापनका लागि अवरोध गर्ने शृङ्खलामा सहयोग गर्न आएका सहयोगीप्रति आभार प्रकट गर्दै कामपाका प्रमुख साहले फोहर व्यवस्थापन कार्यलाई वातावरण र जनस्वास्थ्यमैत्री बनाउने प्रयासमा सबैले जोड दिन आवश्यक रहेको बताएका छन्। उपत्यकाको फोहर व्यवस्थापनको सवालमा सिसडोल, बञ्चरेडाँडाका स्थानीयबीच पटक पटक सहमति भएको छ। पटकपटकको सहमति कार्यान्वयन नगरेको भन्दै स्थानीयले समय समयमा अवरोध गर्दै गर्दा काठमाडौंमा फोहोरको डङ्गुर थुप्रने गरेको छ। सहमतिपछि पनि स्थानीयले अवरोध गर्ने गरेकाले हालको सम्झौता दीर्घकालीन नभएको भन्दै कामपाले अन्य स्थानमा फोहर व्यवस्थापन स्थान पहिचानको काम भने जारी राखेको छ।"
उपभोक्तालाई शुद्ध र स्वच्छ पानी वितरण गर्न सहमति,"झापा : नेपाल खानेपानी संस्थान भद्रपुरले दूषित पानी वितरण गरेको भन्दै आक्रोशित बनेका उपभोक्ताहरू संस्थानको कार्यालयमा डेलिगेशन गएका छन्। 'भद्रपुर खानेपानी संस्थानद्वारा दूषित पानी वितरण, स्वास्थ्यमाथि खेलबाड' भन्ने शीर्षकमा अन्नपूर्ण समाचार प्रकाशन भएपछि बिहीबार नगरका सचेत उपभोक्ताको एक टोली कार्यालय प्रमुख रामकुमार श्रेष्ठलाई भेट्न कार्यालय पुगेका थिए। संस्थानले पटकै पिच्छे नगरका उपभोक्ताहरूलाई फोहोर, धमिलो र लेदो मिसावटजस्तो पानी वितरण गर्दै आएको बारेमा उनीहरूले कार्यालय प्रमुख श्रेष्ठको ध्यानाकर्षण गराएका थिए। दुवै पक्षबीच भएको छलफलले अबदेखि यस्तो गल्ती नदोहोरिने कार्यालय प्रमुख श्रेष्ठले प्रतिबद्धता जनाएका स्थानीय उपभोक्ता दीपक तिम्सिनाले जानकारी दिए। दुवै पक्षबीच ७ बुँदे प्रतिबद्धतासहितको लिखित सहमति पनि भएको छ। अब उपरान्त खानेपानीमा कुनै किसिमको हेलचेक्र्याइँ हुन नदिने, पाइप लाइनमा कुनै समस्या आए वा टंयाङकी अथवा पाइप सरसफाइ गर्नु परे तुरुन्तै उपभोक्तालाई जानकारीमुलक सूचना प्रवाह गर्ने, १० दिनभित्रमा पानीको ल्याब टेस्ट गरी विराटनगर पठाई पानीको शुद्धता मापन गरी उपभोक्तालाई जानकारी गराउने सहमति भएको छ। यसैगरी नगरभित्रका केही स्थानहरूमा सार्वजनिक धाराहरू जडान गर्ने, संस्थानको क्षेत्र अधिकारभित्र पर्ने सबै तिर खानेपानी पुर्याउने, नियमित रूपमा कर्मचारीहरूले उपभोक्तासँग सूचना लिने र नमुना परीक्षण गर्ने र धेरै पुराना पाइपहरू भएको ठाउँमा नयाँ पाइप जडान गरिने लिखित सहमति भएको नेकपा (माओवादी केन्द्र) का नगर अध्यक्ष शिवकुमार राजभण्डारीले जानकारी दिए। गत आइतबार भद्रपुर ८ स्थित सगरमाथा चोकको कल्भर्टमुनि अज्ञात समूहले ४ इन्चको खानेपानीको पाइप फुटाइदिएको थियो। संस्थानको कर्मचारीले सोमबार त्यही पाइप मर्मत गरी बेलुका पानी छाड्दा फोहोर, धमिलो र लेदो मिसिएको पानी आएको थियो। त्यसपछि उपभोक्ताहरू संस्थानको लापरबाहीविरुद्ध एकजुट भएर कार्यालयसम्म पुगेका हुन्।"
रथयात्राका लागि ९६० प्रहरी खटिने,"विराटनगर : विराटनगरमा निकालिने ५४औं संस्करणको राधाकृष्ण रथयात्रालाई भयरहित वातावरणमा सम्पन्न गर्न मोरङ प्रहरीले विशेष सुरक्षा रणनीति अवलम्बन गर्ने भएको छ। रथयात्रालाई सुरक्षित र मर्यादित बनाउन प्रहरीले सुरक्षाकर्मी परिचालन, निगरानी र आन्तरिक व्यवस्थापन लगायतका सुरक्षा रणनीति कार्यान्वयन गर्ने भएको हो। शनिबार निकालिने रथयात्राका लागि विराटनगरमा नेपाल प्रहरी, सशस्त्र प्रहरी र ट्राफिक प्रहरीको संयुक्त टोली परिचालन गरिने मोरङ प्रहरीले जनाएको छ। प्रहरीका अनुसार रथयात्रामा नेपाल प्रहरीको सात सय, ट्राफिक प्रहरीको एक सय र सशस्त्रको एक सय ६० जना जनशक्ति सहित ९६० जना स्वयंमसेवकसमेत परिचालन गरिने मोरङका प्रहरी प्रवक्ता डिएसपी दीपक श्रेष्ठले बताए। रथयात्राको रुटमा पर्ने बिजुलीका तारहरू व्यवस्थापन गर्न विद्युत प्राधिकरणका प्राविधिक जनशक्तिलाई पनि तयारी अवस्थामा राखिने उनले जानकारी दिए। कोभिड संक्रमणको जोखिमलाई दृष्टिगत गर्दै रथयात्राका दिन मोरङ प्रहरीले मास्क र स्यानिटाईजरको प्रयोग लगायतका स्वास्थ्य मापदण्डमा समेत कडाई गर्ने जनाएको छ। रथयात्रामा आसपासका जिल्ला र सीमावर्ती क्षेत्रका सर्वसाधारणहरूको सहभागिता रहने भएकाले आवश्यक स्वास्थ्य सर्तकता अपनाउन प्रहरीले आग्रह गरेको छ। भारतबाट आउने सर्वसाधारणका निम्ति नाकामै खोपकार्ड चेकजाँचको प्रबन्ध मिलाइएको प्रहरीले जनाएको छ। प्रहरीका अनुसार रथयात्रामा बढी भीडभाड हुने भएकाले सुनचाँदीका गरगहना र बहुमुल्य वस्तुको प्रयोग नगर्न समेत आह्वान गरिएको छ। डिएसपी दीपक श्रेष्ठले भने, 'सुरक्षा व्यवस्थालाई मध्यनजर गर्दै सीसीटीभीबाट निगरानीको व्यवस्था मिलाइएको छ। तीन जना डिएसपीसहित हामी फिल्डमा खटिन्छौं।' यसपटकको रथयात्राले भने विराटनगरको विभिन्न भाग परिक्रमा गर्दै ९ किलोमिटरको दूरी तय गर्ने जनाइएको छ।"
भक्तपुरमा नारायण दीप यात्रा (फोटो फिचर),"काठमाडौं : भक्तपुरमा नारायण दीप यात्रा (मतयाः) सम्पन्न भएको छ। शुक्रवार दत्तात्रयमा अवस्थित नारायण मन्दिरबाट बालकदेखि युवाहरुले हात, टाउको र काँधमा दीप राखेर नगर परिक्रममा गर्दै मतयाःमा सहभागी भएका थिए। दीपेन श्रेष्ठको फोटो फिचर हेर्नुस्:"
करातेका २ प्रशिक्षकविरुद्ध बलात्कार मुद्दा,"विराटनगर : सामूहिक बलात्कारको आरोपमा विराटनगरबाट पक्राउ परेका करातेका दुई जना प्रशिक्षकविरुद्ध बिहीबार जिल्ला अदालत मोरङमा मुद्दा दर्ता भएको छ। जिल्ला सरकारी वकिल कार्यालय मोरङले करातेका प्रशिक्षक विराटनगर महानगरपालिका३ घर भएका ५० वर्षीय विनोद राउत र विराटनगर४ का ५० वर्षीय सुरज भनिने अमर सुवेदीविरुद्ध जबरजस्ती करणी मुद्दा दायर गरेको हो। अदालतका सूचना अधिकारी हेमबहादुर बुढाथोकीले राउत र सुवेदीलाई प्रतिवादी बनाइएको मुद्दा दर्ता भएको जानकारी दिए। १५ वर्ष कैद सजायको मागदाबीसहित वकिल कार्यालयले मुद्दा दायर गरेको हो। सुरज भनिने असर सुवेदी र विनोद राउत क्षेत्रीले १८ वर्ष पूरा भएकी पीडित साँकेतिक नाम विराटनगर१७ लाई सामूहिक रूपमा जबरजस्ती करणी गरेको अभियोगपत्रमा उल्लेख छ। मुलुकी अपराध संहिताको दफा २१९ को उपदफा १ र २ बमोजिम कसूर गरेकाले निज प्रतिवादीहरूलाई सोही संहीताको दफा २१९ को उपदफा ३ को देहाय (ङ) बमोजिम ७ वर्षदेखि १० वर्षसम्म कैद सजाय हुने तथा सामूहिक करणीतर्फ सोही संहिताको दफा २१९ (७) बमोजिम पाँच वर्षसम्म कैद सजाय थप हुनुका साथै निज प्रतिवादीहरूलाई मुलकी अपराध संहिता २०७४ को दफा २१९ को उपदफा (३ क) को खण्ड ग बमोजिम तीन लाख जरिवाना गरी उक्त जरिवाना रकम पीडित राहत कोषमा जम्मा गरी पाउनसमेतको मागदाबी लिई अभियोगपत्र पेस गरिएको छ, अभियोग पत्रमा भनिएको छ। सरकारी वकिलको कार्यालयले दर्ता गरेको अभियोग पत्रमा भने दुवै अभियुक्तले जबरजस्ती करणी गरेको अस्वीकार गरेका छन्। तर, पीडितको बयान र अनुसन्धानका क्रममा संकलन गरिएको प्रमाणले सामूहिक करणी गरेको देखिने सरकारी वकिल कार्यालयको दाबी छ। अभियुक्तसँग आगामी आइतबार अदालतले बयान लिने छ। बयान सकिएसँगै वादी नेपाल सरकार र प्रतिवादी पक्षका कानुन व्यवसायीबीच थुनछेक बहस भएपछि मुद्दामा अदालतबाट आदेश आउने सूचना अधिकारी बुढाथोकीले बताए। उनका अनुसार अदालतबाट प्रतिवादीलाई पुर्पक्षका लागि थुनामा पठाउने अर्थात् धरौटीमा वा साधारण तारेखमा छाड्नेमध्ये एउटा आदेश आउने छ। सुनसरीको इटहरी घर भई विराटनगरको विराट हेल्थ कलेजमा अध्ययनरत १९ वर्षीया छात्रालाई सामूहिक बलात्कार गरेको आरोपमा राउत र सुवेदी गत साउन ८ गते पक्राउ परेका हुन्।"
कर्मचारीलाई बलात्कारको प्रयास गर्ने सहकारीका म्यानेजर पक्राउ,महोत्तरी : संस्थाकै कर्मचारीलाई बलात्कार गर्ने प्रयास गरेको आरोपमा प्रहरीले महोत्तरीको गौशालाबाट एकजना सहकारीका म्यानेजरलाई पक्राउ गरेको छ। पक्राउ पर्नेमा प्रभु वचत तथा ऋण सहकारी संस्थाका म्यानेजर सोनमा गाउँपालिका वडा नं ७ का ३८ वर्षीय शत्रोहन यादव रहेका छन् । मंगलबार म्यानेजर यादवले सोही संस्थामा कार्यरत कर्मचारीलाई खाता खोल्नुपर्ने भन्दै घरमा बोलाएर बलात्कारको प्रयास गरेका प्रहरीले जानकारी दिए । युवतीले त्यहाँबाट भागेर ईलाका प्रहरी कार्यालय गौशालामा उजुरी दिएकफ थिइन्। बिहीबार यादवलाई पक्राउ गरेको प्रहरीले जनाएको छ । यादवले यसअघि पनि बैंकमा कार्यरत युवतीहरुलाई जबर्जस्ती करणीको प्रयास गरेका थिए ।
सरकार श्रमिकमैत्री भएन,"काठमाडौं : सरकारले ट्रेड युनियन कांग्रेससँग गरेको सहमति कार्यान्वयन हुन नसकेको मजदुर अभियन्ता तथा सरोकार पक्षले गुनासो गरेका छन्। तत्कालीन कांग्रेस सभापति सुशील कोइराला प्रधानमन्त्री भएका बेला २०७० भाद्र ९ मा सरकार र ट्रेड युनियन कांग्रेसबीच ७ बुँदे सहमति भएको थियो। उक्त सात बुँदे सहमतिमा सामाजिक सुरक्षा कोष मात्रै अहिलेसम्ममा कार्यान्वयनमा आएको छ। कांग्रेसको नेतृत्वमा रहेको अहिलेको सरकार श्रमिकमैत्री नभएको आरोप छ। सत्ताको नेतृत्वकर्ता दल कांग्रेसले मजदुरका मुद्दाप्रति विमुख भएको भन्दै ट्रेड युनियन कांग्रेसका नेताहरूले चिन्ता व्यक्त गरेका छन्। पार्टीमा मजदुरलाई गनिने भनेको निर्वाचनको मुखमा हो। अब मंसिर ४ को निर्वाचन घोषणा गरिराख्दा टिकट लिने स्वार्थले उद्योगपति र व्यवसायी हाबी भएका छन्। मजदुरलाई भोट लिने माध्यमका रूपमा मात्र प्रयोग गरिन्छ, ट्रेड युनियन कांग्रेसका संस्थापक नेता तथा मजदुर अभियन्ता लक्ष्मणबहादुर बस्नेतले भने, श्रमिकका आवाज राख्ने मूल थलो संसद् भए पनि मजदुरबाट प्रतिनिधित्व गराउने पक्षमा दल सकरात्मक छैनन्। समावेशी आधारमा प्रतिनिधि चयन हुने व्यवस्था अनुसार क्लष्टरअनुसार मजदुरको प्रतिनिधित्व पनि संसद्मा हुनुपर्छ। श्रमिकका आवाज राख्ने मूल थलो संसद् भए पनि मजदुरबाट प्रतिनिधित्व गराउने पक्षमा दल सकरात्मक छैनन् लक्ष्मणबहादुर बस्नेत संस्थापक नेता ट्रेड युनियन कांग्रेस श्रमिकका मुद्दा बलियो बनाउन कांग्रेसले नीति अधिवेशन तुरून्तै राखेर मजदुरका विषयलाई विधानमा समेटेर लैजानुपर्ने माग पनि बस्नेतले राखेका छन्। उनले भने, मजदुरका समस्या सुनाउने थलो नीति महाधिवेशन हो। हामीले पनि श्रमिकका समस्या त्यहीँ सुनाउँला भन्ने थियो। तर, कांग्रेसले नीति महाधिवेशनको मिति नै तोक्न सकेको छैन। नीति महाधिवेशनसँग कांग्रेस किन डराएको ? रेमिट्यान्स बढ्दा खुसी र घट्दा दुःखी हुने सरकारले उनै श्रमिकका मुद्दामा भने बेवास्ता गरेको बस्नेतको गुनासो छ। ट्रेड युनियन कांग्रेसका अध्यक्ष पुष्कर आचार्यले मजदुर आन्दोलन अगुवा तत्कालीन कांगे्रस नेता गिरिजाप्रसाद कोइरालाको देहवासनसँगै श्रमिकले असली अभिभावकत्व गुमाएको महसुस भएको बताए। उनले भने, अहिलेको कांग्रेसले श्रमिकका मुद्दा बिर्सेका कारण महाधिवेशनमा समेत मजदूरका मुद्दा उठाउन सकेन। अन्तरिम संविधानमा राखिएको श्रम आयोगसमेत वर्तमान संविधानबाट हटाइएको विषय उठाउँदै ट्रेड युनियन कांग्रेसका उपाध्यक्ष अजयकुमार राईले भने, अन्तरिम संविधानमा श्रम आयोगको व्यवस्था गरिएको थियो। संविधान बनाउने बेलामा उद्योगपतिहरू श्रम आयोगको विरुद्धमा बोले। सरकारले रोजगारदाताको कुरा सुनेर श्रम आयोगको व्यवस्था संविधानमा राखिएन। नेपाल ट्रेड युनियन कांग्रेसले २ दशकभन्दा अघिदेखि उठान गरेको योगदानमा आधारित सामाजिक सुरक्षा कार्यक्रम केही हदसम्म लागू भए पनि संगठित रूपमा रहेका र स्वरोजगारका लागि उक्त कार्यक्रम लागू हुन नसकेको परिप्रेक्ष्यमा सम्पूर्ण श्रमजिवी र स्वरोजगारहरूका लागि यो कार्यक्रम लागू गराउन कांग्रेसले विशेष पहल गरिनुपर्ने पनि सरोकारवालाहरूले कुरा राखेका छन्। संविधानमा व्यवस्था भएको युवा, किसान र श्रमिकको क्लस्टर निर्माण गरी नीति निर्माण तहमा प्रतिनिधित्व गराउने व्यवस्था हुँदा पनि राजनीतिक दलहरूले बेवास्ता गरेको बताउँदै उपाध्यक्ष राईले भने, निर्वाचन आयोगले अध्ययन पूरा गरे पनि राजनीतिक दलहरूको इच्छाशक्तिको अभावले त्यस्ता क्लस्टरहरू निर्माण हुन सकिरहेका छैनन्। त्यसैले युवा, किसान र श्रमिकको क्लष्टर निर्माण गर्न राजनीतिक सहमति जुटाइ प्रतिनिधित्वको व्यवस्था मिलाउन कांग्रेसले अग्रता लिनुपर्छ।"
अंश विवादमा एसिड आक्रमण,"दाङ : कर्णाली प्रदेशको सल्यान जिल्लामा भाइभाइबीच जग्गा बाँडफाँटको विषयमा विवाद हुँदा एसिड प्रयोग भएको छ। दाजुभाइबीचको जग्गासम्वन्धी विवादले भाइबुहारीमा एसिड प्रयोग गरेर आक्रमण भएको हो। जग्गाको भागबण्डा विवाद नमिलेपछि सल्यानको दार्मा गाउँपालिका३ चम्पुटाकुराका हिरालाल रावत (हिरू)ले आफ्नै सहोदर भाइबुहारीमाथि एसिड प्रहार गरे। जिल्ला प्रहरी कार्यालय सल्यानका अनुसार जग्गा भागवण्डाको कुरा नमिल्दा ६६ वर्षीय हिरालालले आफ्नै भाइबुहारीमाथि एसिड प्रहार गरेका हुन्। भाइबुहारीसँगै अर्का एकजना व्यक्तिलाई पनि एसिड प्रयोग भएको प्रहरीको भनाइ छ। जसबाट तीनजना घाइते भएका छन्। एसिड प्रहारबाट भीमबहादुर रावत, उनकी श्रीमती र भीमबहादुरको घरमा सामान पुर्याउन आएका एकजना गरी तीनजना घाइते भएको जिल्ला प्रहरी कार्यलयका प्रमुख सुमित खड्काले बताए। दैनिक काम गर्ने भीमबहादुरका दम्पती काम सकेर बेलुका घर फर्किएपछि दाइले उनीहरूमाथि एसिड प्रहार गरेको प्रहरीको अनुसन्धानमा खुल्न आएको छ। प्रहरी प्रमुख खड्काका अनुसार जग्गाकै विषयमा धेरै पहिलेदेखि नै विवाद हुँदै आएको थियो। पहिलेदेखिको विवाद रहेछ, जग्गाको कुराले पटकपटक झगडा समेत हुने गरेको खुल्न आएको छ, उनले भनेजग्गा भागबण्डा गर्ने कुरा नमिलेपछि रिस पोख्नकै लागि एसिड प्रहार गरेको भन्ने छ, के कसरी भयो भन्ने कुरामा हामी अनुसन्धान गर्दै छौँ, अनुसन्धान पछि थप कारणहरू पनि थाहा होला। उनका अनुसार पहाडी क्षेत्रमा खोटो संकलन गर्नेहरूले संकलन र भण्डारको क्रममा एसिडको प्रयोग गर्छन्। सोही प्रयोजनका लागि पहाडी क्षेत्रमा स्थानीयले एसिड राख्छन्। खोटो संकलनका लागि प्रयोग गरिने एसिड हिरालालले दुरुपयोग गरेको देखिएको छ। बुवाआमाको नाममा रहेको जग्गालाई हापकित्ता गर्दा कुरा नमिलेपछि परिवारमा विवाद सिर्जना भएको पूर्ववडाअध्यक्ष स्थानीय सेतुराम रोकायले जानकारी दिए। रोकायले व्यवसाय र जग्गाकै कारणले दाइले भाइबुहारीमाथि एसिड प्रहार गरेको देखिएको छ। स्थानीय रोकायका अनुसार उनीहरूको बुवाआमाको नाममा ८ रोपनी जग्गा दर्ता छ। उक्त जग्गा सडक छेउमा रहेको र सोही जग्गाको हापकित्ताको विषयमा दाजुभाइबीच कुरा नमिल्दा विवाद भएको छ। दाइ हिरालालको कस्मेटिक पसल छ। भाइको कपडा पसल छ। घटना हुनुभन्दा ५ दिन अघिदेखि हिरालालले लगातार मादक पदार्थ सेवन गरिरहेका थिए। परिवारमा बिहान बेलुका झगडा गर्थे। मापसे सेवन गरी व्यापार व्यवसाय र जग्गाको विषयलाई लिएर भाइसँग झगडा गर्ने गरेको रोकायले जानकारी दिए। हिरालालका ५ भाइमध्ये उनी जेठा हुन्। माइलाको मृत्यु भइसकेको छ। एसिड प्रहार भई घाइते भएका भिमबहादुर साइला हुन्। स्थानीयहरूका अनुसार हिरालालले आफ्नो पसलमा गएका ग्राहकहरू भाइको पसलमा गएको भन्दै मापसे सेवन गरी पटकपटक भाइको परिवारसँग झगडा गर्थे। एसिड प्रहारबाट घाइते भएका भिमबहादुरका दम्पतीको अहिले नेपालगञ्जमा उपचार भइरहेको उनीहरूले बताए। एसिड प्रहारका घटनाहरू तराई तथा सहरी क्षेत्रमा बढी हुने गरेको सुनिन्थ्यो। तर, पहाडी तथा हिमाली क्षेत्रमा भने एसिडको घटना संभवतः यो पहिलो हो।"
"निमाको फड्को, फोटोकपीदेखि ईलर्निङसम्म","काठमाडौं : फोटोकपी सेन्टरबाट सुरु भएको निमा प्रकाशन ईलर्निङसम्म आइपुगेको छ। ३५औं वसन्त पार गर्दा निमाले प्रकाशन क्षेत्रमा छुट्टै पहिचान बनाउन सफल भएको छ। विद्यार्थी, अभिभावक र शिक्षकको समेतको मन जित्न सफल भएको छ। हरिमान प्रधानले २०४५ सालमा पुतलीसडक अगाडि निमा फोटोकपी सेन्टर स्थापना गरेका थिए। फोटोकपी मेसिन राखेपछि पद्मकन्या, शंकरदेव, त्रिचन्द्रलगायत आसपासका विद्यार्थी आउन थाले। प्रधानले फोटोकपी मेसिन खरिद, घरभाडा तथा अन्य खर्चसमेत ६० हजार लगानी गरेका थिए। टाढाटाढाबाट विद्यार्थीहरू प्रश्नपत्र लिन आउन थाले। पुराना प्रश्नपत्र बिक्री गर्ने भएकाले फ्रन्ट डेस्क अगाडि ओल्ड इज गोल्ड लेखेका थिए। ओल्ड इज गोल्ड उनको ब्रान्ड बन्न पुग्यो। पुराना प्रश्नपत्र पाइन्छ भन्ने थाहा पाएपछि महेन्द्रनगरदेखिका विद्यार्थी आए, प्रधान भन्छन्, त्यसपछि शिक्षा क्याम्पस ताहाचल, आरआरलगायत कलेजका शिक्षकसँग सम्पर्क गरी प्रश्नपत्र खोजेँ। गणित, शिक्षा, अंग्रेजी, अर्थशास्त्र, लेखा विषयका प्रश्नपत्र फोटोकपी गरेर बेच्न थालेँ। भ्याइनभ्याइँ भएपछि उनले २०४६ सालमै अर्को फोटोकपी मेसिन थपे। फाइदा नभए पनि प्रतिक्रियाले हौस्याइरहेको थियो। ओल्ड इज गोल्ड पुस्तक निकाले। त्यसपछि विद्यार्थीलाई आधा सस्तोमा बिक्री गर्न थाले। पहिला ४० रुपैयाँ पर्नेमा विद्यार्थीले १५ रुपैयाँमै पाउन थाले। यसले निमाको लोकप्रियता झनै बढायो। आईएबीए, आईकम, आईएडबीएडको प्रश्नपत्र पुस्तकका रूपमा निकालेर बिक्री गरे। २०४९ सालमा गेस पेपर पनि निकाल्न थाले। सुरुमा लेटर प्रेसबाट पुस्तक निकालेका प्रधान अपसेट प्रेसले सहज बनाएको बताउँछन्। गेस पेपरले धेरै विद्यार्थीलाई सहज बनाएको सम्झन्छन्, उनी। गेस पेपरले आक्रमक बजार लिएसँगै निमाले गाइड र म्यानुअल बुक पनि निकालें, उनले भने, अनि शंकरदेव र पीके क्याम्पसबाट अर्थशास्त्रका पुस्तक र प्राक्टिस बुक पनि निकालेको थिएँ। निमा एकेडेमीका प्रमुख कार्यकारी अधिकृत निश्चल प्रधानका अनुसार निमाले २०७७ देखि कक्षा ११० को पाठ्यपुस्तक निकाल्न सुरु गरेको थियो। वर्षांैदेखिको भरोसा जित्न सकेकोमा हामीलाई गर्व र आत्मसन्तुष्टि छ प्रधानले भने। ओल्ड इज गोल्डबाट विद्यार्थीलाई गृहकार्य दिन, अभ्यास गराउन सजिलो भएको शिक्षकले प्रतिक्रिया दिँदा खुसी लागेको प्रधान बताउँछन्। प्राक्टिस बुकमा च्याप्टरवाइज हरेक विषयको प्रश्न राखिदिँदा शिक्षकलाई टर्मिनल प्रश्न बनाउन सजिलो भएको प्रधानले बताए। कतिपयले निमाको पुस्तक पढेर विद्यार्थीले टेक्स्ट बुक नपढेको आरोप लगाए पनि वास्तविकता त्यस्तो नभएको प्रधान बताउँछन्। भन्छन्, ट्युसन, कोचिङ पढ्न नपाएका विद्यार्थीलाई हाम्रो गेसपेपर पढेर आफ्नो कमजोरी पत्ता लगाउन र सुधार्न पाएका छन्। निमाले परीक्षा सुरु हुनभन्दा केही महिनाअघि मात्रै गेस पेपर निकाल्छ। ओल्ड इज गोल्डबाट आइडिया लिन नसकेकालाई गेसपेपरले परीक्षामा सहज बनाएको छ। २०७२ र २०७६ मा प्रकाशन बन्द गर्न सरकारले अवरोध सिर्जना गरेको थयो। यसमा भने उनलाई अझै चित्त दुखाइ छ। २०७५ सालमै निमा एकेडेमीमार्फत ईलर्निङ सुरु गरेको छ। अध्ययनको दायरा फराकिलो पार्न र पुस्तकमा पढेका नयाँनयाँ कुरा खोज्न इलर्निङमा प्रवेश गरेको प्रधान बताउँछन्। निमाको भिडियो हेरेर पढ्न सकिने, नबुझ्नेका लागि टेक्स्ट मेटेरियल, एनिमेसन र कलरफुल चित्र उपलब्ध छन्। प्राक्टिसका लागि क्विज र गेम पनि राखिएको छ। पुस्तक पढ्न गाह्रो मान्नेले समेत डिजिटल एजुकेसनमा चासो दिइरहेकाले डिजिटलतर्फ अघि बढेको निमाले जनाएको छ। घोकेर होइन, हाँसीहाँसी बुझेर पढोस् भन्ने हाम्रो उद्देश्य छ प्रधान भन्छन्। शिक्षा प्रणालीमा सुधार ल्याउन योजना रहेको उनले सुनाए।"
"आज श्रीकृष्ण जन्माष्टमी पर्व, देशभर मनाइँदै","काठमाडौं : वैदिक सनातन धर्मावलम्बीले श्रीकृष्ण जन्माष्टमी पर्व शुक्रबा् देशभर भगवान् श्रीकृष्णको पूजाआराधना गरी श्रद्धाभक्तिपूर्वक मनाउँदैछन् । ज्ञानयोग, कर्मयोग र भक्तियोगका प्रणेता भगवान् श्रीकृष्णको जन्म द्वापरयुगमा भाद्रकृष्ण अष्टमीको मध्यरातमा भएकाले आजको दिनलाई श्रीकृष्ण जन्माष्टमी र रातलाई मोहरात्री भनिन्छ । यस दिन देशभरिका कृष्णमन्दिरमा भगवान् श्रीकृष्णको पूजाआराधना, प्रवचन, भजनकीर्तन गर्नाका साथै विशेष गरी महिला, पुरुष व्रत गरी रातभर जाग्राम बस्ने प्रचलन छ । अन्याय, अत्याचार र राक्षसी प्रवृत्तिबाट सम्पूर्ण मानवको रक्षा गर्न भगवान् विष्णुको आठौँ अवतारका रूपमा जन्मिएका श्रीकृष्णले आजीवन सत्यको पक्षमा रही सत्कर्मका लागि मानव समुदायलाई प्रेरित गरेका जनविश्वास छ । कुरुक्षेत्रमा कौरवहरूसँगको लडाइँमा संलग्न पाण्डवमध्येका अर्जुनलाई उपदेश दिने क्रममा स्वयम् श्रीकृष्णका मुखारविन्दबाट व्यक्त श्रीमद्भागवतगीता पवित्र ग्रन्थ मानिन्छ । छोटकरीमा गीता नामले समेत चिनिने यो ग्रन्थ विश्वमै सबैभन्दा बढी भाषामा अनुवाद भएको विश्वास गरिन्छ । बाल्यकालदेखि नै आफ्ना विचित्र लीला देखाएका श्रीकृष्णले पुतना, कंश, जरासन्ध र शिशुपालजस्ता दानवी प्रवृत्तिको संहार गरेका पौराणिक ग्रन्थमा उल्लेख छ । यस अवसरमा आज पाटनको मङ्गलबजारस्थित प्रसिद्ध कृष्णमन्दिरमा ठूलो मेला लाग्दछ । यसैगरी राजधानीको उत्तरपूर्वी भेगस्थित कागेश्वरी मनोहरा नगरपालिकामा रहेको नवतनधाममा पनि भक्तजनको भीड लाग्छ । उत्तरी भेगस्थित बूढानीलकण्ठमा रहेको श्रीकृष्ण भावनामृत सङ्घको कार्यालयमा रहेको कृष्ण मन्दिरमा पनि भक्तजनको भीड लाग्ने गरेको छ । यसै उपलक्ष्यमा काठमाडौंका विभिन्न धार्मिक सङ्घसंस्थाद्वारा श्रीकृष्णको झाँकीसहित शोभायात्रा तथा रथयात्रा निकाल्ने चलन छ । यस पर्वका अवसरमा विगतमा काटिएको सार्वजनिक बिदालाई सरकारले फेरि निरन्तरता दिएको छ ।"
सुपारीको अनुसन्धान गर्न बाटो खुल्यो,"विराटनगर : भारततिर तस्करी गर्न लागिएको आशंका गर्दै प्रहरीले विराटनगरबाट बरामद गरेको आठ ट्रक सुपारीका सम्बन्धमा उच्च अदालत विराटनगरले अन्तरिम आदेश दिन अस्वीकार गरेको छ। कायम मुकायम मुख्य न्यायाधीश सत्यमोहन जोशी थारु र न्यायाधीश किरणकुमारी गुप्ताको संयुक्त इजलासले बिहीबार सुनुवाइ गर्दै अन्तरिम आदेश जारी गर्न नपर्ने ठहर गरेको हो। अदालतका सूचना अधिकारी ओमराज सुवेदीका अनुसार अन्तरिम आदेश जारी नभएपछि राजस्व अनुसन्धान कार्यालयलाई सुपारीका सम्बन्धमा अनुसन्धान अघि बढाउन बाटो खुलेको छ। सुपारी नेपालको उत्पादन हो या हैन भन्ने यकिन नभएको अवस्थामा पक्राउ गरिएका सुपारीका ट्रक अहिले नै छाड्दा अनुसन्धान प्रभावित हुने ठहर गर्दै अदालतले अन्तरिम आदेश नदिएको सुवेदीको भनाइ छ। उनका अनुसार नेपाल सरकारको आधिकारिक निकायको परीक्षण प्रतिवेदन नभएकोले सुपारी तत्काल निर्यात गर्न नसक्ने अदालतको ठहर छ। प्राविधिक परीक्षण बिना सुपारी निर्यात गर्न दिन नमिल्ने भन्दै अदालतले अन्तरिम आदेश दिन इन्कार गरेको सुवेदीले बताए। यथास्थितिमै सुपारी निर्यात गर्न दिने हो भने कानुनतः कारबाही प्रभावित हुने देखिएकोले निवेदकको माग बमोजिम अन्तरिम आदेश दिन नपर्ने ठहर अदालतको छ। सुपारी नेपालकै हो वा हैन भन्ने यकिन गर्ने नेपाल सरकारको आधिकारिक निकायको जाँचबुझ तथा परीक्षण प्रतिवेदन समेत संलग्न नरहेको आदेशमा उल्लेख छ। आदेशमा विराटनगर भन्सार कार्यालयले जाँचपास गर्दा पनि त्यसको आधिकारिकता प्रमाणित नगरेको भनिएको छ। निवेदकको माग बमोजिम ट्रकमा गरिएको शिलबन्दी नतोडिने हो र यथास्थितिमै उक्त ट्रकको माल वस्तु छाडि निर्यात गर्न दिने हो भने कानुनी अनुसन्धान र कारबाही प्रभावित हुने र कारबाहीको कार्य अपूर्ण हुन जाने समेत देखिँदा निवेदकको निवेदन माग बमोजिम अन्तरिम आदेश जारी गर्न मिलेन, उच्च अदालतको आदेशमा भनिएको छ, निवेदन मागका अन्य कुराको हकमा लिखित जवाफ परेपछि निर्णय हुँदाका बखत बोलिने नै हुँदा २०७९४२९ मा जारी अल्पकालीन अन्तरिम आदेशलाई निरन्तर दिइरहनु परेन। यो आदेशको जानकारी विपक्षीहरूलाई दिई नियमानुसार गर्नू। यसअघि गत आइतबार न्यायाधीश मिलनकुमार राईको इजलासले सुपारीको शिलबन्दी तत्काल नखोल्न अल्पकालीन अन्तरिम आदेश जारी गरेको थियो। शिलबन्दी यथास्थितिमा राख्न आदेश दिँदै अदालतले निवेदक पक्ष तथा निवेदनमा उल्लेख भएका विपक्षीलाई छलफलका लागि बोलाएको थियो। दुवै पक्षलाई साउन ३१ गते छलफलका लागि बोलाए पनि भन्सार विभागले तत्काल अदालतको म्याद बुझ्न नमानेपछि छलफल बिहीबारलाई सरेको हो। दुई पक्षीय छलफलपछि सुनुवाइ गर्दै अदालतले सुपारी नेपालको उत्पादन हो वा हैन भन्ने यकिन गर्नुपर्ने भनेको छ। इन्डोनेसियालगायतका तेस्रो मुलुकबाट आयात भएको सुपारीलाई नेपाली उत्पादन भन्दै भारततर्फ निर्यातको तयारी भइरहेका बेला प्रहरीले गत साउन ५ गते राति विराटनगर महानगरपालिका१८ बाट नियन्त्रणमा लिएको थियो। प्रहरीले आवश्यक अनुसन्धान र कारबाहीका लागि राजस्व अनुसन्धान कार्यालय इटहरीको जिम्मा लगायो। त्यसपछि सुपारीका निर्यातकर्ता विराटनगर महानगरपालिका९ को मनकामना ट्रेडर्सका सञ्चालक नवीन घिमिरेले साउन २६ गते उत्प्रेषण परमादेश प्रतिषेध माग गर्दै उच्च अदालतमा रिट दायर गरेका थिए। शिलबन्दी नखोलिकन सुपारी छाड्नुपर्ने माग गर्दै दायर रिटमा जिल्ला प्रहरी कार्यालय मोरङ, भन्सार विभाग, भन्सार कार्यालय विराटनगर र राजस्व अनुसन्धान कार्यालय इटहरीलाई विपक्षी बनाइएको थियो। अवैध निर्यात गर्ने पक्षसँग मिलेर सेटिङमा सुपारी छाड्ने तयारी भइरहेका बेला अदालतले अन्तरिम आदेश दिन अस्वीकार गरेको हो। निवेदकको पक्षमा अदालतले आदेश जारी नगरेपछि अब राजस्वले सुपारीको अनुसन्धान अघि बढाउनुपर्ने भएको छ। स्रोतका अनुसार कारोबारी दीपक पोखरेलको समूहले सरकारी कोटामार्फत इन्डोनेसियाबाट आयात गरेर नेपालमा उत्पादन गरिएको झुटो कागजात तयार पारी भारततर्फ निर्यात गर्न खोज्दै गर्दा मोरङ प्रहरीले सुपारी नियन्त्रणमा लिएको हो। प्रहरीले कारबाही र अनुसन्धानका लागि बुझाए पनि आफ्ना निकायबाहेक भारतीय भन्सारले लगाएको शिलबन्दी खोल्न नसक्ने दाबी गरेर राजस्वले कारबाहीको प्रक्रियालाई टार्दै आएको थियो। सुपारीमा राजस्वको भूमिका पनि शंकास्पद देखिएको छ। प्रहरीले बुझाएको सुपारी अहिले राजस्व अनुसन्धान कार्यालय इटहरीको परिसरमै थन्किएको छ। अहिलेसम्म छानबिन र कारबाहीको प्रक्रिया अघि बढाइएको छैन। सुपारी नेपालमा उत्पादन भएको हो कि हैन भनेर परीक्षणका लागि पनि पठाइएन। स्रोतका अनुसार निर्यातकर्तासँग सेटिङ मिलाएर छाड्ने तयारी भइरहेको थियो। तर, त्यो प्रयास सफल भएन। स्रोतका अनुसार सरोकारवाला निकायसँग सेटिङ मिलाएर तस्करीमा संलग्नहरू सुपारी छुटाउन दौडधूप गर्दै अदालतसम्म पुगेका हुन्। नेपालमा उत्पादन भएको सुपारी मात्रै भारत निर्यात गर्न पाइन्छ। तेस्रो मुलुकबाट आयात गरेर सुपारी लैजान पाइँदैन। तर, खुला सीमाको फाइदा उठाउँदै प्रक्रिया पूरा गरेजस्तो देखाएर तस्करीमार्फत भारत पुर्याउने गरिएको छ। भारततर्फ तस्करी गर्नकै लागि बर्सेनि ठूलो परिणाममा सुपारी आयात हुने गरेको छ। सुपारी नेपालमा उत्पादन भएको भनी नेपाल उद्योग वाणिज्य संघ झापाले २०७२ कात्तिक १ गते उत्पत्तिको प्रमाणपत्र जारी गरेको तर तत्काल खरिद बिक्रीताका त्यसको परीक्षण यकिन गर्ने कुनै प्रतिवेदन संलग्न नरहेको अदालतको आदेशमा भनिएको छ। ७ वर्षअघिको उत्पत्तिको प्रमाणपत्र देखाएर सुपारी भारत कटाउन खोजिएकाले तस्करी प्रष्ट हुने स्रोतले बतायो। प्रहरीले नियन्त्रणमा लिएको आठवटा ट्रकमा दुई लाख १९ हजार पाँच सय ९६ किलो सुपारी लोड छ। दुई हजार छ सय ७८ बोरा सुपारी नेपाली आठ करोड ६३ लाख ८१ हजार पाँच सय ६८ रूपैयाँ र भारतीय मूल्य पाँच करोड ३९ लाख ८८ हजार चार सय ८० रुपैयाँ बराबरको छ।"
कहिले बनिसक्छ शीतभण्डार ?,"झापा : नगर क्षेत्रका कृषिजन्य व्यवसायीलाई लक्षित गरी जनप्रतिनिधिविहीन भएको बेलामा ठेक्का लागेको भद्रपुरको कोल्ड स्टोरेज (शीतभण्डार) जनप्रतिनिधि आए पनि अझै सञ्चालनमा आउन सकेको छैन। १५ महिनामा बन्ने कोल्ड स्टोरेज १४० महिना बित्न लाग्दासमेत भद्रपुर नगरपालिका लाचार देखिएको छ। भारत सरकारको नेपालस्थित भारतीय दूतावासले झापाको सदरमुकाम भद्रपुर नगरमा कोल्ड स्टोरेज बनाउनका लागि बजेट छुट्ट्याएका थिए। त्यसपछि भद्रपुर नगरपालिकाले टेन्डर आह्वान गरी ठेक्का प्रक्रियामार्फत कोल्ड स्टोरेज बनाउने प्रक्रिया अघि बढाएको थियो। कुल ४ करोड ७८ लाख ७३ हजार २ सय ५८ रुपैयाँ ९० पैसाको लागत इस्टिमेटमा सुनौला खिम्ती कन्स्ट्रक्सन कम्पनी काठमाडौंले ४ करोड १३ लाख ३७ हजार ३ सय ७४ रुपैयाँ ९६ पैसा (भ्याटसहित)मा १५ महिनामा काम सम्पन्न गर्ने गरी नगरपालिकासँग सम्झौता गरेको थियो। सम्झौताअनुसार निर्माण कम्पनीले सन् २०१० डिसेम्बर ३० अर्थात् २०६७ पूस १५ गते काम सुरु गरेको थियो। कम्पनीले १५ महिना २९ मार्च २०१२ मा अर्थात् २०६८ चैत्र १६ गतेसम्ममा काम सम्पन्न गर्नुपर्ने हो। तर, निर्माण व्यवसायी, नगरपालिकाका जनप्रतिनिधि र कर्मचारीको चरम लापरबाहीले कोल्ड स्टोरेज अहिलेसम्म सञ्चालनमा आउन नसकेको स्थानीयले गुनासो गरेका छन्। स्टोरेजको काम सुरु भएदेखि नगरपालिकामा ८ जना प्रमुख प्रशासकीय अधिकृत फेरबदल भइसकेका छन्। राजनीतिक खिचातानी र कमिसनको चक्करले कोल्ड स्टोरेज अझै सञ्चालनमा आउन नसकेको झापा उद्योग वाणिज्य संघका वाणिज्य उपाध्यक्ष सन्तोष धमलाले आरोप लगाए। उनले भने, कोल्ड स्टोरेज हुँदा व्यवसायीले ठूलो मात्रामा कृषिजन्य सामग्री खरिद गरेर ल्याउँथे, अहिले थोरै सामान ल्याउँदा उनीहरूलाई खर्च बढ्नुका साथै तरकारी तथा फलफूल कुहिन्छ भन्ने समस्या छ। कोल्ड स्टोरेज अति आवश्यक रहेको बताउँदै कैलाश फलफूल पसलका सुनील साहले भने, अहिले फलफूल थोरै मात्रा ल्याउनु परेको छ, धेरै ल्याउँदा गोदाममै कुहिहाल्छ, कहाँ लगेर राख्नु ? समयमा सञ्चालनमा नआउँदा कोल्ड स्टोरेज अहिले खण्डहरसँगै गाईबस्तु चर्ने गोठमा परिणत भएको छ। जडान गरिएका आवश्यक मेसिनरी औजारहरूमा खिया लाग्न थालिसकेका छन्। नगरपालिकाका इन्जिनियर योगेन्द्र रञ्जितकारले कोल्ड स्टोरेजको काम सकिइसकेको र सञ्चालनको अन्तिम चरणमा रहेको बताए। भवनको अन्तिम मूल्यांकनको काम हुँदैछ, कृषक समूहसँग छलफल गरी भदौभित्र सञ्चालनमा ल्याउने तयारीमा छौं, इन्जिनियर रञ्जितकारले भने। नगरपालिकाका प्रमुख गणेश पोखरेलले कोल्ड स्टोरेज हस्तान्तरणको अवस्थामा पुगिसकेको बताए। टेन्डर प्रक्रियादेखि विवाद नगरपालिकाले इस्टिमेट गर्दादेखि नै कोल्ड स्टोरेजमा विवाद देखिएको थियो। भारतीय दूतावासले कोल्ड स्टोरेज निर्माण गर्न सहयोग गर्ने भएपछि भद्रपुरका उद्योगीहरूले कोल्ड स्टोरेज आफूहरूको हातबाट नफुत्किओस् भनेर हतारहतार नेपालभारत मैत्री संघमा आबद्ध भएकामध्ये पनि सीमित व्यक्तिहरूलाई समाविष्ट गरी कृषक समूह नामको प्राइभेट कम्पनी दर्ता गराएका थिए। उद्योगीलाई मात्र सेयर सदस्य बनाइएको सो कृषक समूहलाई भारतीय दूतावासले सहयोग नगर्ने र वास्तविक कृषि पेसामा लागेका कृषकहरूको समूहलाई मात्र मान्यता दिने भएपछि तिनै उद्योगीहरूले पुनः भद्रपुर कृषक समूह नामक गैरसरकारी संस्था दर्ता गराएका थिए। उद्योगीहरूले गैरसरकारी संस्था दर्ता गराए पनि दूतावासले स्थानीय निकाय मार्फत मात्रै सहयोग गर्ने भएपछि कृषि समूह नामको सिन्डिकेटले जग्गा उपलब्ध गराएर भए पनि कोल्ड स्टोरेजमाथि आफ्नो आधिपत्य कायम राख्न भद्रपुर१ मा झन्डै एक बिगाहा जग्गा खरिद गरी कोल्ड स्टोरेज बनाउन कृषक समूह र नगरपालिकाले भारतीय दूतावासमा लबिङ गरेको थियो। दूतावासले इस्टिमेट अनुसार कोल्ड स्टोरेज निर्माण गर्न रकम उपलब्ध गराउने भएपछि कृषक समूहको जग्गामा निर्माण गरिने, दूतावासको आर्थिक सहयोग र नगरपालिकाको प्राविधिक सहयोग रहने गरी त्रिपक्षीय सहमति भएको थियो। नगरपालिकाले टेन्डर स्वीकृत गर्ने समयमा अंश भागलाई लिएर सर्वदलीय संयन्त्र र नगरपालिकाका बीचमा पनि विवाद भएको थियो। दलहरू पार्टीको हैसियत अनुसारको भाग लाग्नु पर्ने अडानमा थिए। वार्ता मिलेपछि नगरपालिकाका तत्कालीन कार्यकारी अधिकृत मदन घिमिरेले सुटुक्क कोल्ड स्टोरेजको शिलान्यास गरेका थिए।"
रथयात्राको तयारी तीव्र,"विराटनगर : कोभिड महामारीका कारण पछिल्लो पटक विधिमा मात्रै सीमित भएको राधाकृष्ण रथयात्रा यसपटक पूर्ववत रुपमै भव्यताका साथ निकाल्ने तयारी भएको छ। कृष्ण जन्माष्टमीको भोलिपल्ट भदौ ४ गते निकालिने धार्मिक एवं ऐतिहासिक महत्व बोकेको राधाकृष्ण रथयात्राको तयारी तीव्र बनाइएको छ। दक्षिण एसियाकै दोस्रो ठूलो रथयात्रा सञ्चालन गर्न शान्ति सुरक्षा, रुट व्यवस्थापन र सजावटलगायतका कामलाई तीव्र पारिएको आयोजक समितिले जनाएको छ। समितिका अनुसार स्वयंसेवक व्यवस्थापन र स्वास्थ्य सुरक्षाको आवश्यक तयारीलगायतका कामहरू भने सम्पन्न भइसकेको विराटनगर१ स्थित राधाकृष्ण मन्दिर व्यवस्थापन समितिका सदस्य कृष्ण कार्कीले जानकारी दिए। कोरोना महामारीका कारण प्रशासनले लगाएको बन्देजका कारण राधाकृष्ण रथयात्राको पछिल्लो दुई शृंखला खटयात्रामै सीमित भएको थियो। प्रशासनको अनुमतिपछि यसपटक केही परिवर्तित स्वरुपसहित रथयात्रा निकाल्ने तयारी गरिएको छ। यस वर्षको रथयात्रा झाँकीरहित हुने बताइएको छ। यसपटक स्वयंमसेवकको संख्यामा पनि कटौती गरिएको छ। कोरोना महामारीपूर्व महिला र पुरुष गरी पाँच सय स्वयंमसेवक परिचालन हुँदै आएकोमा यसपटक दुई सय स्वयंसेवक परिचालनको तयारी गरिएको आयोजक समितिले जनाएको छ। समितिका अनुसार यसपटक रथयात्राको रुट पनि परिवर्तन गरिएको छ। विगतका वर्षहरूमा विराटनगरस्थित तिनपैनी चोकबाट निस्किएर गोल्छाचोक, जलजला चोक, ट्राफिक चोक, हिमालय रोड, महेन्द्र चोक, शनिमन्दिर, भृकुटी चोक, बरगाछी हुँदै विराटनगरको मुख्य बजार क्षेत्र परिक्रमा गर्दै पुनः मन्दिरमा पुगेर रथयात्रा समापन हुने गरेको थियो। तर, यस पटक रथयात्रा ट्राफिक चोकबाट रोडशेषसमेत परिक्रमा गरेर महेन्द्र चोक हुँदै पुनः पुरानै रुट समात्ने छ। हिमालय रोडमा संरचना निमार्णसहित ब्युटीफिकेसनको काम गरिएकाले रथयात्राको रुट परिवर्तन गरिएको हो। रथयात्रालाई सुरक्षित र मर्यादित बनाउन मोरङ प्रशासनले यस वर्ष पनि उल्लेख्य मात्रामा सुरक्षाकर्मी परिचालन गर्ने जानकारी दिएको छ। प्रशासनका अनुसार रथयात्रामा नेपाल प्रहरी र सशस्त्र प्रहरीलाई संयुक्त रुपमा परिचालन गरिनेछ। कोभिड महामारीको जोखिमलाई दृष्टिगत गर्दै सीमावर्ती क्षेत्रहरूमा पनि आवश्यक कडाइ गरिने मोरङका प्रमुख जिल्ला अधिकारी काशीराज दाहालले बताए। १९८९ सालबाट सुरु भएको खटयात्रालाई २०२५ सालदेखि विराटनगरमा रथयात्रा गरिँदै आएको छ। यस वर्षको रथयात्रा ५४औं संस्करणको हो। यसपटकको रथयात्राले भने विराटनगरको विभिन्न भाग परिक्रमा गर्दै नौ किलोमिटरको दूरी तय गर्नेछ।"
"तनहुँमा करेन्ट लागेर बाबु र छोराको मृत्यु, आमा घाइते",तनहुँ : जिल्लाको शुक्लागण्डकी नगरपालिका२ कोत्रेस्थित गुवेखोलामा माछा मार्ने क्रममा करेन्ट लागी दुई जनाको मत्यु भएको छ । विद्युतीय तारको प्रयोग गरी माछा मार्ने क्रममा दुई जनाको मृत्यु भएको र एक जना घाइते भएको जिल्ला प्रहरी कार्यालय तनहुँले जनाएको छ । मृत्यु हुनेमा पाल्पाको निस्ती गाउँपालिका५ घर भइ हाल कोत्रेमा बंगुर फार्ममा काम गर्दै २२ वर्षका चित्रबहादुर ब्याम्बो र उनका ९ महिनाका छोरा आदी ब्याम्बो रहेका जिल्ला प्रहरी कार्यालयका प्रहरी नायव निरीक्षक युवराज खड्काले जानकारी दिए । उनका अनुसार अचानक करेन्ट लागि तीनैजना गम्भीर घाइते भएका थिए। बाबुछोराको उपचारको क्रममा बिहीबार साँझ ७:३० बजे मृत्यु भएको हो । १९ वर्षया दिलमाया ब्याम्बो भने घाइते भएकी छन्। उनको गण्डकी मेडिकल कलेज पोखरामा उपचार भइरहेको छ ।
४ महिनादेखि मुस्ताङ जिल्ला अस्पताल नेतृत्वविहीन,"जोमसोम: मुस्ताङको जोमसोममा रहेको एक मात्र जिल्ला अस्पताल विगत ४ महिनादेखि नेतृत्वविहीन अवस्थामा छ । आर्थिक वर्ष २०७८०७९ को फागुन ११ गते गण्डकी प्रदेशको सिफारिसमा अध्यक्ष पदमा पदभार ग्रहण गरेकी घरपझोङ२ माफाकी कमला लालचनले राजिनामा दिएकी थिईन् । त्यसपछि मुस्ताङ अस्पतालको अध्यक्ष पद खाली छ । नेपाली कांग्रेसमा आवद्ध मार्फाकी समाजसेवी लालचनलाई गण्डकी प्रदेस सरकारले अस्पताल व्यवस्थापन समितिको अध्यक्ष पदमा नियुक्त गरेको थियो । स्थानीय तह सदस्य निर्वाचन २०७९ मा उम्मेदवार बन्ने भएपछि लालचनले समितिको अध्यक्ष पदबाट राजीनामा दिएकी थिइन् । उनी नेपाली कांग्रेसको घरपझोङ गाउँपालिकाको कमिटी कोषाध्यक्ष पदमा थिइन ।स्थानीय निर्वाचनमा कांग्रेस त्यागेर राप्रपामा पार्टी प्रवेश गरेकी थिइन् । यसअघि मुस्ताङ जिल्ला अस्पताल व्यवस्थापन समितिको अध्यक्षमा संविधान सभा सदस्य चन्द्रबहादुर गुरुङले नेतृत्व सम्हालेका थिए । उनको ३ वर्षीय कालकाल पूरा भएसंगै मार्फाकी लालचन अध्यक्ष बनेकी थिइन् । मार्फाकी लालचनले समितिको अध्यक्ष पदमा राजिनामा दिएको ४ महिना बितिसक्दा समेत मुस्ताङ जिल्ला अस्पतालले नेतृत्व गर्ने नयाँ अध्यक्ष पाउन सकेको छैन । अस्पतालका निमित्त मेडिकल सुपरिटेन्डन विशाल तिवारीले अस्पताल व्यवस्थापन समितिको अध्यक्ष प्रदेशले चाँडै नियुक्त गर्ने गृहकार्य भइरहेको जानकारी दिए ।अस्पतालको नेतृत्व ४ महिनादेखि रिक्त छ,नयाँ नेतृत्व आओस भन्ने हाम्रो सोच हो, निमिक्त मेसु तिवारीले भने,'प्रदेशले अध्यक्ष तोकेपछि नयाँ वा पुरानै समितिलाई निरन्तरता दिने भन्ने अध्यक्षको सो विवेकमा भर पर्छ । लामो समयदेखि मुस्ताङ जिल्ला अस्पताल नेतृत्वविहीन रहँदा अस्पताल दिने सेवा सुविधा तथा महत्वपूर्ण निर्णयहरु गर्न अप्ठ्यारो परेको छ । कुनै पनि अस्पतालको अध्यक्ष पदमा बहाल हुने व्यक्ति ३० वर्ष उमेर पुरा भएको र निजको शैक्षिक योग्यता स्नाकोत्तर उर्तिर्ण भएको हुनुपर्छ । संघीयतापछि मुस्ताङ जिल्ला अस्पताल गण्डकी प्रदेशको स्वामित्वमा छ । गण्डकी प्रदेशका अस्पताल व्यवस्थापन समिति गठन आदेश निर्देशिका २०७५ अनुसार प्रदेशको सिफारिसमा जिल्लामा रहेका अस्पतालको अध्यक्ष चयन गर्ने जिम्मा प्रदेश सरकारले लिएको छ । प्रदेश सरकारले स्वास्थ्य वा सामाजिक क्षेत्रमा उल्लेखनीय योगदान पुर्याएका प्रतिष्ठित व्यक्तिलाई मन्त्रालयले अध्यक्ष पदमा नियुक्त गर्छ । कार्यविधिमा कुनै पनि जिल्ला अस्पतालको अध्यक्ष पदमा रहने व्यक्तिको शैक्षिक योग्यता अस्पताल व्यवस्थापन गठन आदेश कार्यविधिमा स्थानीय तहको अध्यक्ष वा उपाध्यक्ष,उद्योग वाणिज्य संघ , जिल्लाका प्रतिष्ठित व्यक्ति सदस्यमा रहन पाउने प्रावधान छ । यस्तै,अस्पतालको सदस्य सचिवमा अस्पतालका मेसु हुन्छन् ।"
किशोरकिशोरी झुण्डिएको अवस्थामा मृत फेला,बैतडी : दुईजना रुखमा झुन्डिएको अवस्थामा मृत फेला परेका छन् । सिगास गाउँपालिका ५ रातापोडका अन्ताजी २२ वर्षीय केशव दमाइ र अन्ताजी १८ वर्षीया किशोरी रमिता विक खैरकोटमा रहेको भुवनेश्वरी मावि नजिक रुखमा सलको पासो लगाएको अवस्थामा मृत फेला परेको घटनास्थलमा पुगेका इलाका प्रहरी कार्यालय पाटनका प्रहरी निरीक्षक कमल प्रशाद चौधरीले जानकारी दिए । दुवैजनाको शव पोष्टमाटमको लागि पाटन ल्याइँदैछ। दुवैजना प्रेम सम्बन्धमा रहेको स्थानीय नरेन्द्र साउदले बताए ।मृतक रमिता भुवनेश्वरी माविमा कक्षा १० मा अध्यानरत थिइन् । स्थानीयहरुले बिहीबार साँझ दुवैजना रुखमा झुण्डिएको अवस्थामा देखेपछि प्रहरीलाई खबर थिए । थप अनुसन्धान भइरहेको प्रहरीले जनाएको छ ।
थारू समुदाय अस्टिम्की मनाउँदै,"काठमाडौं : राजधानीवासी थारूहरूले आज (शुक्रबार) अस्टिम्की पर्व मनाउने भएका छन्। काठमाडौंमा रहेका थारू संघसंस्थाहरूको संयुक्त आयोजनामा हुने कार्यक्रमका लागि मूल आयोजक समिति बनाइएको छ। यसपटक थारू कलाकार मञ्चले अस्टिम्की कार्यक्रमको संयोजन गर्दैछ। थारु कलाकार मञ्चका अध्यक्ष विनय वैद्यका अनुसार अष्टिम्की भृकुटीमण्डपस्थित पर्यटल बोर्डमा मनाइने छ। प्रमुख अतिथिसमेत रहने सहरी विकासमन्त्री मेटमणि चौधरी मध्यान्ह १२ बजे कार्यक्रमको उद्घाटन गर्ने मूल आयोजक समितिले जनाएको छ। कार्यक्रममा अष्टिम्की पर्वको इतिहास र महत्वबारे जानकारी दिइनेछ। यसपटक पराम्परागत रूपमा थारुहरूको डेहरी (भकारी)मा चित्र कुँदेर अष्टिम्की टिक्ने तयारी रहेको वैद्यले बताए। यसअघिका वर्षमा हामीले सादा पोस्टरमा चित्र कुँदेर अस्टिम्की टिक्ने गर्थ्यौं। यसपटक थारू परम्पराअनुसार डेहरीमा चित्र कुँदेर टिक्ने तयारी छ, उनले भने। कार्यक्रममा देशभरिका राष्ट्रिय थारू कलाकारहरूको उपस्थिति रहने र थारू कला, साहित्य, संस्कृतिको क्षेत्रमा योगदान पुर्याउनेलाई सम्मानसमेत गर्ने बताएको छ।"
तस्बिरमा हेर्नुहोस् राधाकृष्णका अनेक रुप,ललितपुर : श्रीकृष्णजन्माष्टमीपर्वका अवसरमा देशभरका श्रीकृष्ण मन्दिरमा भक्तजनको उल्लेख्य उपस्थिति रहेको छ। पाटन मंगलबजारस्थित कृष्ण मन्दिरमा बिहानैदेखि भक्तजनको भीड लागेको छ। भदौ कृष्ण अष्टमी अर्थात् श्रीकृष्ण जन्माष्टमीपर्वका अवसरमा भगवान्को दर्शन तथा पूजा गर्न भक्तजन पाटन पुगेका हुन्।भक्तजनहरुको सजिलोका लागि स्वयंसेवक खटाइएको छ। महिला र पुरुषको छुट्टाछुट्टै लाइनको व्यवस्था गरिएको छ । मन्दिरभित्र मोबाइल तथा क्यामेरा लैजान निषेध गरिएको छ । कृष्ण भगवान्को उपासनामा दर्शनार्थीले भजनकीर्तन तथा नाचगान गरिरहेका छन्। महिला र पुरुषको छुट्टाछुट्टै लाइनको व्यवस्था गरिएको छ । वैदिक सनातन धर्मावलम्बीले श्रीकृष्ण जन्माष्टमी पर्वका अवसरमा आज देशभर भगवान् श्रीकृष्णको पूजाआराधना गरी श्रद्धाभक्तिपूर्वक मनाइरहेका छन्। अष्टमीको मध्यरातमा श्रीकृष्णको जन्म हुने भएकाले खुसीयालीमा भाद्र कृष्ण नवमीका दिन रथयात्रा गर्ने चलन रहिआएको छ।
भेडेटारमा दशकपछि खानेपानी,"धनकुटा : निर्माण सुरु भएको दशकपछि पर्यटकीय स्थल भेडेटारमा लिफ्ट प्रणालीबाट खानेपानी पुगेको छ। २०६९ सालमा दुई वर्षभित्र सक्ने लक्ष्यसहित निर्माण थालिएको थियो। तर, बजेट अभावकै कारण आयोजना निर्माणले गति लिन सकेन। पौने ४ करोड लागतको आयोजनामा खानेपानी तथा सरसफाइ डिभिजन कार्यालय (प्रदेश सरकार) को ८० र भेडेटारवासीको २० प्रतिशत लागत साझेदारी छ। भेडेटार बजारदेखि १ हजार ७ सय मिटर तल रहेको शिरिसे, शौर्य र बोझेनी गरी तीन वटा मुहानका पानीलाई साउनेमा संकलन गरी लिफ्ट प्रणालीबाट ल्याइएको भेडेटार खानेपानी उपभोक्ता तथा सरसफाइ समितिका सचिव आशिष राईले बताए। उनका अनुसार खोलामा संकलन भएको पानीलाई दुई स्थानबाट लिफ्ट गरिएको छ। पहिलो लिफ्ट साउनेदेखि ७ सय ५० मिटर उचाइको खर्कडाँडासम्म ल्याइएको छ। खर्कडाँडादेखि ९ सय ६० मिटरको उचाइमा रहेको रमिते डाँडामा ल्याइएको छ। साउने र खर्कडाँडामा ५०५० हजार लिटर क्षमताको ट्यांकी निर्माण गरिएको छ। त्यस्तै, माथिल्लो भाग रमितेडाँडामा पनि एकएक लाख लिटर क्षमताको दुई वटा ट्यांकी निर्माण गरिएको छ। संकलन भएको पानीलाई सबै घरधुरीलाई पुग्ने गरी वितरण गरिनेछ। अहिले १ सय ६० घरधुरी मात्रै समेटिएको छ। अब चाँडै नै नयाँ एक सय घरधुरी समेटिनेछन्। खानेपानी आयोजनाबाट भेडेटार बजारसहित कान्फेक, कार्कीछाप, साँगुरीलगायत स्थानका तीन सयभन्दा बढी घरधुरी लाभान्वित हुनेछन्। बजेट अभावकै कारण तोकिएको समयभित्र आयोजना सम्पन्न हुन नसकेको खानेपानी कार्यालय धनकुटाका निमित्त डिभिजन प्रमुख राजकुमार मण्डलले बताए। भेडेटारलगायत आसपासका क्षेत्रमा सानाठूला गरी डेढ सयभन्दा बढी होटलहरू सञ्चालनमा छन्। व्यवसायीहरूले प्रतिलिटर दुई रुपैयाँ लिटरसम्म पर्ने ट्यांकरको पानी किनेर होटल चलाउनुपर्ने बाध्यता थियो। अब खानेपानी अभावबाट छुटकारा मिल्ने भेडेटारका होटल व्यवसायी विष्णुराज श्रेष्ठको भनाइ छ। भेडेटारलगायत आसपासका पर्यटकीय क्षेत्रमा केही वर्षयता देखिएको खानेपानी समस्या समाधान हुने साँगुरीगढी गाउँपालिका अध्यक्ष जितेन्द्र राईले बताए।"
स्याङ्जामा भलिबल रेफ्री प्रशिक्षण,"स्याङ्जा : स्याङ्जामा जिल्लास्तरीय भलिबल रेफ्री तालिम सुरु भएको छ। यहाँका निर्णायकलाई भलिबल खेलसम्बन्धी पूर्ण जानकार गराउने उद्देश्यले प्रशिक्षण सञ्चालन गरिएको हो। जिल्ला भलिबल संघ र जिल्ला भलिबल रेफ्री कमिसन स्याङ्जाको आयोजनामा चारदिने भलिबल रेफ्री प्रशिक्षण सञ्चालन गरिएको हो। रेफ्री प्रशिक्षणको उद्घाटन गर्दै गण्डकी प्रदेशका युवा तथा खेलकुदमन्त्री राजीव गुरुङले नवौं राष्ट्रिय खेलकुद प्रतियोगितामा उत्कृष्ट नतिजा ल्याउन सुझाव दिए। असोज २८ देखि गण्डकी प्रदेशमा सुरु हुने प्रतियोगितामा समावेश ३६ वटा खेलमध्ये केही खेलहरू कास्की बाहेकका जिल्लामा पनि गर्न सकिने उनले बताए। धेरै वर्षपछि पोखरामा प्रतियोगिता सञ्चालन गर्न पाएको अवसरलाई उपयोग गर्नसमेत उनले सझाव दिए। प्रतियोगितालाई लक्षित गर्दै पहाडी तथा हिमाली भेगमा खेलाडीलाई प्रशिक्षित गराउनेगरी प्रदेश सरकारले तयारी सुरु गरिसकेको उनले बताए। प्रदेशअन्तर्गतका ११ वटै जिल्लामा खेल मैदान, खेलाडीलाई भूगोल सुहाउँदो खेलमा प्रशिक्षण, रोजगारयुक्त खेलमा जोड, अपांगता भएका ब्यक्तिलाईसमेत खेलमा सहभागी गराउनेगरी योजना अघि बनाएका छौं, मन्त्री गुरुङ्ले भने। कार्यक्रममा प्रदेश खेलकुद परिषद्का उपाध्यक्ष ध्वजकुमार गुरुङ, प्रमुख जिल्ला अधिकारी राजु पौडेल, अन्तर्राष्ट्रिय रेफ्री गौतमराज लासिवा, जिल्ला भलिबल संघ स्याङ्जाका अध्यक्ष वीरेन्द्र खड्कालगायतले सबै जिल्ला र तहमा सहज रुपमा खेलाउन सकिने भलिबल भएकाले यस खेल सम्बन्धमा खेलाडी तथा रेफ्रीलाई आआफ्नो जिम्मेवारी र कर्तब्य बुझाउन प्रशिक्षण आवश्यक रहेकोमा जोड दिएका थिए। सहभागी वक्ताले तालिममा सिकेको सीपलाई ब्यवहारमा उतारी अनुशासनमा रही खेलकुदका कर्ममा जुट्न समेत सुझाव दिएका थिए। प्रशिक्षण कार्यक्रममा तनहुँ, पर्वत र स्याङ्जाका एक सय जना सहभागी छन्। भदौ ४ गतेसम्म सञ्चालन हुने तालिममा गौतमराज लासिवाले प्रशिक्षण दिनेछन्।"
