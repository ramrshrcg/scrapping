शीर्षक,विवरण
चिकित्सकको लापरवाहीमा संसदीय छानविन हुने,"जनकपुरधाम : मधेश स्वास्थ्य विज्ञान प्रतिष्ठान अन्तर्गतको प्रादेशिक अस्पताल जनकपुरधाममा चिकित्सकको गम्भीर लापरवाही गरेको समाचार प्रकाशन भएपछि घटनाको छानविन हुने भएको छ। अस्पतालले बिरामीलाई चेकजाँच बिनै पित्तथैलीको शल्यक्रिया गर्दा बिरामीको ज्यान नै जोखिममा परेको समाचारमा मधेश प्रदेशसभाको विशेष समय लिएर प्रदेशसभा सदस्यहरुले आवाज उठाएपछि घटनाको छानविन हुने भएको हो। बिरामीले झण्डै चार महिना अघि गराएको चेकजाँचको आधारमा चिकित्सकले पित्तथैली पत्थरीको शल्यक्रिया गर्दा बिरामीको ज्यान जोखिममा परेको समाचार प्रकाशन प्रसारण भएको थियो। २०७८ फाल्गुन २८ गते बिरामीले अल्ट्रासाउण्डमा गराएको रिपोर्टको आधारमा नै चिकित्सकले शल्यक्रिया गरेको गम्भीर लापरवाही भेट्टिएको भन्दै सांसदहरुले छानविन माग गरेका हुन्। चार महिना अघि व्यक्तिगत (सेल्फ) रुपमा भिडियो एक्सरे (अल्ट्रासाउण्ड) गराएको र सोही आधारमा डा अमरेश कर्णले भर्ना गरी डा राजेश साह र डा आश्विनी यादवले शल्यक्रिया गरेका थिए। महोत्तरीको जलेश्वर नगरपालिका २ घर भई हाल जनकपुरधाम उपमहानगरपालिका भाडा कोठा लिएर बस्दै आएकी विभा चौधरीको शल्यक्रिया गरेपछि अवस्था नाजुक हुँदा जेकजाँच गर्दा चार महिनाको गर्भवती भएको जानकारी प्राप्त भएको थियो। सोही विषयमा संसदमा उपेन्द्र महतो, रानीशर्मा तिवारी र मनिष सुमनले आवाज उठाएपछि सभामुखले छानविन गर्न निर्देशन दिएका हुन्। सभामुख सरोजकुमार यादवले महिला बालबालिका तथा समाजिक न्याय समितिलाई छानविन गरी १५ दिनभित्र प्रतिवेदन बुझाउन निर्देशन दिएका छन्। समितिका सभापति जयनूल राईनले बुधवार समितिको बैठक डाकेको र आवश्यक निर्णय बैठकबाटै लिइने अन्नपूर्णलाई बताए। राईनले, भोलिबाटै छानविनमा खटिएर बिरामीको अवस्था बुझ्नेदेखि लिएर चिकित्सकको लापरवाहीलाई मिहिन ढंगले छानविन गरी १५ दि भित्र प्रतिवेदन बुझाउने तयारी थालेको छु। यता शल्यक्रियामा संलग्न चिकित्सक मध्ये डा राजेश साह, आश्विनी यादव र शल्यक्रियाका लागि भर्ना गराएका डा अमरेश कर्णले मध्ये तीनै जनाले आफ्नो शल्यक्रियामा आफ्नो कुनै संलग्नता नरहेको दाबी गर्दै आएका छन्। उनीहरु एक चिकित्सकले अर्कोलाई दोषी देखाएर उम्किन खोजिरहेका छन्। बिरामी चौधरीको अवस्था हाल नाजुक रहेको र १६ गते एयर एम्बुलेन्सबाट काठमाण्डौं स्थित मेडिसिटी हस्पिटलमा उपचाररत छिन्। चिकित्सकलाई उद्दृत गर्दै बिरामीका श्रीमान राजेश चौधरीले अवस्था अझ जटिल बन्दै गएको बताए।"
धनकुटाकी हिमादेवी ४ महिनाका लागि सांसद मनोनित,विराटनगर : धनकुटाकी हिमादेवी बस्नेत (भट्टराई) लगभग ४ महिनाका लागि प्रदेश १ को सांसद बनेकी छन्। प्रदेशसभाको कार्यकाल सकिन ४ महिना बाँकी रहँदा नेकपा (एमाले)ले उनलाई समानुपातिक सांसद बनाएको हो। एमालेबाट सांसद मनोनित भएकी उनले मंगलबार पद तथा गोपनीयताको शपथ लिएकी छन्। प्रदेशसभा सचिवालयमा आयोजित कार्यक्रममा प्रदेशसभा सदस्यका रूपमा हिमादेवीलाई सभामुख प्रदीपकुमार भण्डारीले शपथग्रहण गराएका हुन्। सरकारी सहीछाप र दस्तखत कीर्ते मुद्दामा दोषी ठहर भएपछि तत्कालीन सांसद गुलेफुन खातुनले एक साताअघि राजीनामा दिएकी थिइन्। गुलेफुनको राजीनामा स्वीकृत भएसँगै रिक्त रहेको स्थानमा हिमादेवी मनोनित भएकी हुन्। गुलेफुन अल्पसंख्यक कोटाबाट सांसद बनेकी थिइन्। हिमालाई भने खसआर्य कोटाबाट सांसद बनाइएको छ। निर्वाचन आयोगले उनलाई समानुपातिक सांसद भएको पत्र सोमबार दिएको थियो। आयोगले प्रदेश प्रमुखलाई पत्र पठाएर हिमा प्रदेशसभा सदस्य नियुक्त भएको जानकारी गराएको थियो भने प्रदेशसभा सचिवालयलाई बोधार्थ पठाएको थियो। सोही पत्रलाई आधार मानेर उनलाई शपथ गराइएको हो। सरकारी सहीछाप र दस्तखत किर्ते मुद्दामा दोषी प्रमाणित भएकी गुलेफुनले १ वर्ष कैद सजाय भुक्तान गर्नुपर्ने हुन्छ। अदालतले उनलाई १ वर्ष कैद र १४ हजार ५ सय रूपैयाँ जरिवानाको फैसला गरेको थियो।
मन्त्रिपरिषद् बैठकमा कांग्रेसका मन्त्रीले मागे अर्थमन्त्रीको राजीनामा,"काठमाडौं : नेपाली कांग्रेसबाट सरकारमा प्रतिनिधित्व गर्ने मन्त्रीहरुले अर्थमन्त्री जनार्दन शर्माको राजीनामा मागेका छन्। मंगलबार दिउँसो प्रधानमन्त्री तथा मन्त्रिपरिषद्को कार्यालयमा बसेको क्याविनेट बैठकमा कांग्रेसबाट प्रतिनिधित्व गर्ने मन्त्रीहरुले अर्थमन्त्री शर्मालाई राजीनामा दिन आग्रह गरेका हुन्। बजेट निर्माण प्रक्रियामा अनाधिकृत व्यक्तिको संलग्नता, करको दर हेरफेरमा मुछिएका मन्त्री शर्माको चौतर्फी राजीनामाको माग उठिरहेका बेला मन्त्रिपरिषद्मा समेत राजीनामा दिनुपर्ने कुरा उठेको हो। बैठकमा कांग्रेसका केही मन्त्रीले चौतर्फी रुपमा प्रश्न उठिसकेकाले अर्थमन्त्री शर्माले राजीनामा दिनुपर्ने धारणा राखेको एक मन्त्रीले जानकारी दिए।"
रामेछाप बस दुर्घटना : मृतक १३ यात्रुमध्ये १२ जनाको सनाखत,"रामेछाप : जिल्लाको सुनापति गाउँपालिका वडा नं ५ लुभुघाट नजिकैको बेलडाडाँमा मंगलबार भएको बस दुर्घटनामा मृत्यु हुनेको संख्या १३ जना पुगेको छ। रामेछापको डोग्माबाट काठमाडौंतर्फ जाँदै गरेको बा २ ख ८३९६ नम्बरको यात्रुवाहक बस बेलडाँडाबाट करिब तीन सय मिटर तल खसेको थियो। उक्त दुर्घटनामा परि २० जना घाइते भएका छन्। घाइतेहरुलाई उपचारका लागि धुलिखेल अस्पताल र काठमाडौं पठाइएको जिल्ला प्रहरी कार्यालयले जनाएको छ। २० जना घाइते मध्येका गम्भीर ४ जनालाई उपचारका लागि हेलिकोप्टरबाट काठमाडौं लगिएको र अन्यलाई एम्बुलेन्सबाट धुलिखेल अस्पताल पुर्याइएको रामेछापका प्रहरी प्रमुख राजकुमार थिनले बताए। बसमा ३३ जना यात्रुहरु सवार भएको प्रहरीले जनाएको छ। दुर्घटना स्थलमा सवैभन्दा पहिला घाइतेको उद्धारका लागि लुभुघाट प्रहरी चौकीका प्रहरी र स्थानीय बासिन्दा पुगेका थिए। दुर्घटना स्थलमा थप सहयोगका लागि जिल्ला प्रहरी कार्यालयबाट डीएसपीको नेतृत्वमा टोली त्यसतर्फ गएको थियो। दुर्घटनामा मृत्यु हुने मध्ये ९ जनाको घट्नास्थलमा र अन्य ४ जनाको उपचारका क्रममा धुलिखेल अस्पतालमा मृत्यु भएको हो। मृत्यु हुनेहरुमा सुनापति गाउँपालिका५ खनियापनीका ४० वर्षीय ठूला तामाङ, सोही वडाका वर्ष ३६ का खड्गबहादुर विक, सुनापति गाउँपालिका४ बेथानका समृता तामाङ, काभ्रे पाँचखाल नगरपालिका८ का २५ बर्षीय कमल तामाङ, सोही वडाका वर्ष १८ का सुदीप बजगाईं, सुनापति गाउँपालिका५ कै २२ वर्षीय विपना तामाङ, काभ्रे मण्डनदेउपुर गाउँपालिका९ का शिवलक्ष्मी मानन्धर, सुनापति गाउँपालिका५ का वर्ष ३६ की सन्जु आलेमगर, काभ्रे पाँचखाल नगरपालिका८ का ४० बर्षीय तुलबहादुर विक रहेका छन्। प्रहरीकाअनुसार उनीहरुको घटनास्थलमै मृत्यु भएको हो। यसैबीच दुर्घटनामा परी घाइते भएर उपचारका लागि धुलिखेल पठाइएका चार जनाको पनि उपचारको क्रममा निधन भएको छ। अस्पतालमा निधन हुनेहरुमा सुनापति गाउँपालिका५ का ४५ बर्षीय रामबहादुर श्रेष्ठ, सोही वडाका २४ बर्षीय बृद्ध तामाङ र बर्ष ६० का नेमा तामाङ रहेको प्रहरीले जनाएको छ। अस्पतालमा मृत्यु भएका एक जनाको भने सनाखत हुन बाँकी रहेको छ। मृतकहरुको पोष्टमार्टमका लागि प्रक्रिया अगाडि बढाइएको प्रहरीले जनाएको छ। बस ब्रेक फेल भएका कारण दुर्घटना भएको हुन सक्ने प्रहरीको अनुमान रहेको छ।"
शिक्षकको ज्योति पुस्तकमा,"काठमाडौं : ५२ वर्षे शिक्षण पेशाको अनुभवलाई समेटी लखिएको कर्तव्यनिष्ठ शिक्षक रमेश पाण्डेको आत्मावृतान्त एउटा शिक्षक विमोचन भएको छ। कलेज अफ अप्लाइड बिजनेसमा शिक्षक पाण्डेका तत्कालीन विद्यार्थी एवं पूर्वमुख्य सचिव लिलामणि पौडेल र लेखक पाण्डेका दाई मोहनबहादुर पाण्डेले संयुक्तरुपमा एउटा शिक्षक को विमोचन गरे। पुस्तकको विमोचनपछि बोल्दै पूर्वमुख्य सचिव पौडेलले पेशागत इमान्दारिता, अनुशासन र कर्तव्यनिष्ठ शिक्षक रमेश पाण्डेको विद्यार्थी हुन पाएकोमा गर्व महशुस भएको बताए। शिक्षालाई व्यापार बनाउनु हुन्न भन्ने आफ्नो दृढ संकल्पमा अनवरत लागि परेका शिक्षक पाण्डेले पेशालाई कमाउने भाँडो कहिल्यै नबनाएको पौडेलको भनाइ थियो। रमेश सरको विद्यार्थी हुनेहरु त भाग्यमानी थिए नै सरको कक्षामा बस्न नपाउनेहरुका लागि पुस्तक अवसर र मार्गदर्शक बन्नेछ। पुस्तकका लेखक रमेश पाण्डेले जीवनमा असल शिक्षकको अभिभारा पूरा गर्ने प्रयास गरेको बताए। २०३६ सालको राजनीतिक अस्थिरतामा शंकरदेव क्याम्पसको क्याम्पस प्रमुख भएको सम्झना गर्दै पाण्डेले क्याम्पसको पठनपाठनलाई स्तरीय बनाउन गरिएका योजनाहरु कार्यान्वयनमा विद्यार्थीबाट ठूलो साथ पाएको बताए। जीवनमा धेरैलाई कृतज्ञता दिनुपर्ने थियो, घरघर पुगेर दिन सकिएन भन्दै पाण्डेले एउटा शिक्षकको माध्यामबाट त्यो आकांक्षा पुरा गरेको छु उनले भने। एउटा शिक्षकको लेखन संयोजन र प्रकाशन घोस्ट राइटिङ नेपालले गरेको हो। घोस्ट राइटिङका अध्यक्ष कमल ढकालले रमेश सरको अनुभव र भोगाइलाई पाठकमाझ ल्याइ एउटा शिक्षकको उदाहरणीय व्यक्तित्व झल्काउन पाएकोमा खुसी लागेको बताए। नेपालको शिक्षा क्षेत्रको सुधारका लागि अनवरत लागेका पाण्डे समाजका लागि प्रेरणादायी शिक्षक मानिन्छन्। सफलता असफलतालाई गौण मानी विद्यार्थीलाई दिने ज्ञानमा केन्द्रित रहने पाण्डे अहिले पनि कक्षा कोठामै भेटिन्छन्। विद्यार्थी केन्द्रित शिक्षण सिकाई पद्धतिलाई अबलम्बन गराउन शिक्षक पाण्डेले नेपालका विभिन्न शैक्षिक संस्थामा गरेको योगदानलाई पुस्तकमा समेटिएको छ। शंकरदेव क्याम्पसमा क्याम्पस प्रमुखको भूमिकामा रहँदा शिक्षक पाण्डेले त्रिभुवन विश्वविद्यालयको शैक्षिक कार्यक्रम तथा उत्तरपुस्तिका जाँच्ने गरेका थिए। त्रिभुवन विश्वविद्यालयको सेवाबाट सेवा निवृत भएपछि पनि पाण्डेले शिक्षामा ल्याउन खोजेको रुपान्तरणलाई कलेज अफ अप्लाई बिजनेस क्याबको स्थापना गरी निरन्तर प्रयोगमा ल्याएका छन्। पाण्डे जीवनको ७८औं वसन्त लागिसक्दासमेत क्याब कलेजको प्रिन्सीपलको भूमिकामा क्रियाशील छन्।"
एकैदिन ९० जनामा कोरोना भाइरस संक्रमण पुष्टि,"काठमाडौं : नेपालमा एकैदिन थप ९० जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट परीक्षण गराएका ३११२ नमूनामा ९० नमूनाको परीक्षण रिपोर्ट पोजिटिभ आएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट १९४४ र एन्टिजेन विधिबाट ११६८ नमूनाको परीक्षण गरिएको थियो। जसमध्ये पीसीआरबाट ७३ र एन्टीजेनबाट १७ जनामा संक्रमण देखिएको हो। मंगलबार थप २० जना कोरोनामुक्त भएका छन्। आज कोरोनाबाट कसैको पनि मृत्यु नभएको मन्त्रालयले जनाएको छ। यस्तै, पछिल्लो २४ घन्टमा १ लाख ११ हजार ५३१ जनाले कोरोनाविरुद्धको खोप लगाएका छन्। हाल ४०१ जना कोरोना सक्रिय संक्रमित रहेको मन्त्रालयले जनाएको छ। पछिल्लो एक हप्तालाई आंकलन गर्दा दैनिक ५५ जनालाई कोरोना संक्रमण देखिएको छ। कोरोना संक्रमितको संख्या बढेको भन्दै मन्त्रालयले स्वास्थ्यका मापदण्ड अपनाउन आग्रह गरेको छ। स्वास्थ्य मन्त्रालयका सचिव डा रोशन पोखरेलले कोरोना रोकथामका लागि मास्कको समूचित प्रयोग, व्यक्तिगत सरसफाइ र भौतिक दूरी कायम गर्न आग्रह गरेका छन्।"
"कांग्रेस पदाधिकारी बैठक : अर्थमन्त्रीको त्रुटिमा प्रधानमन्त्रीको निगरानी, निर्वाचन विधेयकमा छलफल","काठमाडौं : नेपाली कांग्रेसको पदाधिकारी बैठक मंगलबार सानेपास्थित पार्टी कार्यालयमा बसेको छ। प्रवक्ता प्रकाशशरण महतकाअनुसार बैठकमा निर्वाचनसम्बन्धी कानुनी व्यवस्थाका विषय, प्रस्तावित मस्यौदा, निर्वाचन आयोगको चासोको विषय, निर्वाचन विधेयकका विषयमा पार्टीका तर्फबाट स्पष्ट गर्नुपर्ने विषयमा प्रारम्भिक छलफल भएको छ। 'यसमा विज्ञ साथीहरुको सुझाव आयो,' उनले भने। प्रवक्ता महतले भ्रातृ संगठनको विधानलाई अन्तिम रुप दिनेबारे छलफल भएको पनि बताए। 'आउने २७ गते बस्ने केन्द्रीय समिति बैठकबाट पारित गर्ने निर्णय भएको छ। आवेदन दिएका भ्रातृ र शुभेच्छुक संस्थालाई मान्यता दिन सकिने निष्कर्ष निकालिएको छ। केन्द्रीय समितिले स्थानीय तहको निर्वाचन समीक्षा पनि गरिनेछ,' उनले भने। बैठकपछि सञ्चारकर्मीसँग कुरा गर्दै प्रवक्ता महतले अर्थमन्त्री जनार्दन शर्माका विषयमा सत्यतथ्य बुझेर प्रधानमन्त्री शेरबहादुर देउवाले निर्णय लिनसक्ने बताए। सबै मन्त्रीले आफ्नो जिम्मेवारी उच्च कर्तव्य निष्ठताका निर्वाह गर्नुपर्ने र चुक भएको भए प्रधानमन्त्रीले हेरिरहेको बताए। प्रवक्ता महतले मन्त्रीका गतिविधिहरू र अर्थमन्त्रीको त्रुटि प्रधानमन्त्री देउवाले पनि नजिकबाट निगरानी गरिरहेको बताए। आन्तरिक छलफलबाटै यो विवादको समाधान निस्किने उनको भनाइ छ। कानुन र नियमलाई मिचेर हुने काम अक्षम्य हुन्छ। त्यस्तो भएको छ भने प्रधानमन्त्रीले गम्भीरतापूर्वक लिएर निर्णय गर्नुहुन्छ। छानविनबाट टुंगो लाग्ला। उठेका कुरालाई पार्टी र प्रधानमन्त्रीले गम्भीरताका साथ लिनुभएको छ। चाँडै निष्कर्षमा पुग्छौं, उनले भने।"
नक्कली नोटसहित फर्पिङबाट दुई जना पक्राउ,"काठमाडौं : फर्पिङ चेक पोइन्टमा नक्कली नोटसहित दुई जनालाई प्रहरीले पक्राउ गरेको छ। दक्षिणकाली नगरपालिका ५ फर्पिङ चेक पोइन्टमा जाँच गर्ने क्रममा सर्लाहीका प्रमोद ठाकुर र गंगाकुमार यादवलाई प्रहरीले पक्राउ गरेको हो। उनीहरु सर्लाहीबाट काठमाडौ आउँदै गर्दा पक्राउ परेका हुन्। उनीहरुको साथबाट सिरियल नं झ ७३६३६७०३, झ १९७९१४४४ र झ ३७५३०६६९ नंको हजार दरको नेपाली नक्कली रुपैयाँ २७ थान नियन्त्रणमा लिएको जिल्ला प्रहरी परिसर काठमाडौंले जनाएको छ। उनीहरुमाथि मुलुकी अपराध सहिंताको मुद्रासम्बन्धी कसूरमा जिल्ला अदालतबाट सात दिनको म्याद थप अनुमति लिएर कीर्तिपुर वृत्तले अनुसन्धान गरिरहेको काठमाडौंका प्रहरी प्रवक्ता प्रवक्ता निरञ्जन दत्त भट्टले जानकारी दिए।"
उपत्यकाको सुरक्षा व्यवस्था केन्द्रकै मातहतमा राख्न सुझाव,"काठमाडौं : सांसदहरुले काठमाडौं उपत्यकाको सुरक्षा व्यवस्था केन्द्रकै मातहतमा राख्न सुझाव दिएका छन्। सिंहदरबारमा मंगलबार बसेको प्रतिनिधिसभाअन्तर्गतको राज्य व्यवस्था तथा सुशासन समितिको बैठकमा नेपाल प्रहरी र प्रदेश प्रहरी कार्य सञ्चालन सुपरिवेक्षण र समन्वय ऐन, २०७६ लाई संशोधन गर्न बनेको विधेयकमाथि छलफल गर्दै अधिकांश सांसदहरुले यस्तो सुझाव दिएका हुन् । सुरक्षा संवेदनशिलतालाई मध्यनजर गर्दै उपत्यकाको सुरक्षा व्यवस्था केन्द्रकै मातहतमा राख्नुपर्ने उनीहरुको भनाइ छ । बैठकमा माओवादीका केहि सांसदहरुले भने मुलुक संघीयतामा गइसकेकाले उपत्यकाको सुरक्षा पनि प्रदेशलाई नै दिँदा उपयुक्त हुने धारणा राखेका थिए । बैठकमा कांग्रेस सांसद डिला संग्रौलाले ललितपुर र भक्तपुरको सुरक्षाको जिम्मा संघले राख्ने व्यवस्था उचित रहेको बताइन्। उनले मुलुकको राजधानी काठमाडौ उपत्यका भएकाले सुरक्षा संवेदनशिलतालाई संघीयतासँग जोडेर प्रदेशको अधिकार खोसियो भन्न नमिल्ने धारणा राखिन्। एमाले सांसद खगराज अधिकारीले विदेशी अपराधको सम्भावनालाई समेत ख्याल गरेर राजधानीको सुरक्षाको जिम्मा केन्द्रले जिम्मा लिनुपर्ने बताए। त्यस्तै, माओवादी सांसद यशोदा सुवेदी गुरुङले प्रदेश प्रहरीको अधिकार क्षेत्रलाई हस्तक्षेप गर्न नहुने बताइन्। उपत्यकाको सुरक्षाको विषय भनेर प्रदेशको अधिकार कटौती गर्न नहुने उनको भनाइ छ। बैठकमा गृहमन्त्री बालकृष्ण खाँणले सुरक्षा संवेदनशीलतालाई ध्यानमा राखेर उपत्यकाको सुरक्षा जिम्मा संघीय प्रहरीलाई दिन लागेको जानकारी दिए। उनले अन्तर्राष्ट्रिय परिदृश्यलाई मध्यनजर र भीभीआईपीको आगमनले पनि केन्द्रको सुरक्षा मजबुद बनाउनुपर्ने धारणा राखे। त्यस्तै, बैठकमा सांसदहरुले अध्यागमनको विषयमा गम्भीर हुनुपर्ने र यस क्षेत्रको सुरक्षा प्रहरीलाई दिनुपर्ने धारणा राखेका थिए ।"
पेस्तोलसहित व्यापारी पक्राउ,मलंगवा : सर्लाहीको हरिवन नगरपालिकाकाबाट पेस्तोलसहित एक स्थानीय व्यापारी पक्राउ परेका छन्। पक्राउ पर्नेमा हरिवन नगरपालिका वडा नं ११ का छोटेलाल दास रहेको जिल्ला प्रहरी कार्यालयले जनाएको छ। दासले सोही स्थानमा संचालन गरेको किराना पसलमा प्लाष्टिकको झोलामा लुकाई राखेको अवस्थामा पेस्तोल बरामद भएको सर्लाहीका प्रहरी नायव उपरीक्षक माधवप्रसाद बुढाथोकीले जानकारी दिए। पसलमा पेस्तोल राखेको बिशेष सुराकी आएपछि प्लाष्टिकको झोलामा लुकाई छिपाई राखेको अवस्थामा एक थान कटुवा पेस्तोल र त्यसमा लाग्ने गोली १ राउण्ड बरामद भएको प्रहरीले जनाएको छ। पेस्तोल बरामद भएपछि दासलाई नियन्त्रणमा लिई आवश्यक अनुसन्धान भइरहको प्रहरीले जनाएको छ।
स्मार्ट स्ट्रिट लाइट का लागि सिद्धार्थनगर र विद्युत प्राधिकरणबीच सम्झौता,"भैरहवा : रुपन्देहीको सिद्धार्थनगर नगरपालिका (भैरहवा) लाई उज्यालो बनाउन र रात्रकालिन समयमा नगरको सौन्दर्यता बढाउनका लागि नगरमा स्मार्ट स्ट्रिट लाइट जडान हुने भएको छ। नगरको विभिन्न चोक र सडकहरुमा स्मार्ट स्ट्रिट लाईट जडानका लागि सोमबार सिद्धार्थनगर नगरपालिका र नेपाल विद्युत प्राधिकरणबीच सम्झौता पत्रमा हस्ताक्षर भएको छ। पत्रमा सिद्धार्थनगर नगरपालिकाको तर्फबाट नगरपालिकाका प्रमुख ईस्तियाक अहमद खान र विद्युत प्राधिकरणको तर्फबाट उर्जा, दक्षता तथा चुहावट नियन्त्रण विभाग प्रमुख श्रीराम पोखरेलले हस्ताक्षर गरेका छन्। अझै पनि नगरको अधिकांश सडकमा सडकबत्ति नहुदाँ नगरवासीलाई रातीको समयमा हिड्डुल गर्न समस्या छ। स्मार्ट स्ट्रिट लाईट जडानले रातिको समयमा नागरिकहरुको सुरक्षित यात्रा र नगरको सौन्दर्यता समेत बढ्ने नगरपालिकाको विश्वास छ। नगरको बुद्ध चोक, देवकोटा चोक, बेलहिया चोक, मिलन चोक लगायत २७ स्थानमा स्मार्ट स्ट्रिट लाईट जडान हुने सिद्धार्थनगर नगरपालिकाका योजना प्रमुख जीवन अर्यालले बताए। उनकाअनुसार चोक चोकमा ठूल्ठूला लाइट अन्य सडकहरुमा सडक बत्ति जडान हुनेछ। नगर क्षेत्रमा जडान हुने लाइटहरु विद्युत प्राधिकरणको ६० प्रतिशत र नगरपालिकाको ४० प्रतिशत लगानीमा रहने सिद्धार्थनगर नगरपालिकाका प्रमुख प्रशासकीय अधिकृत तुल्सीराम मरासिनीले बताए। उनकाअनुसार सबै लाइटहरु विद्युत प्राधिकरणले जडान गरिदिने छ। जसका लागि प्राधिकरणले ठेक्का प्रक्रिया समेत अघि बढाएकोले छिट्टै नै लाइट जडान हुनेछ। जडान हुने सडक बत्ति कम विद्युत खपत हुने खालको हुनेछन् उनले भने, हाल बजार क्षेत्रको सडकमा लगाइएका बत्तिहरु विद्युतले रिपलेस गरेर आर्कषक बत्ति लगाउने छ। स्मार्ट स्ट्रिट लाइट जडानले नगरपालिकाको विकासमा एउटा ईट्टा थपिएको सिद्धार्थनगर नगरपालिकाका प्रमुख इस्तियाक अहमद खानले बताए। उनले नगरपालिकामा विभिन्न योजना समानन्तर रुपमा संचालन हुने भएकोले लाइट जडानले अन्य योजनालाई पनि टेवा पुग्ने बताए। उनले नगरमा स्मार्ट स्ट्रिट लाईट जडानले साँझरातिको समय हिड्डुल गर्न सहज हुनुका साथै नगरको सौन्दर्यकरणमा समेत टेवा पुग्ने बताए। निर्वाचित भए देखि नै नगरको विकासका लागि लागिरहेको छु उनले भने, निर्वाचन अघि नगरवासीसगँ गरेको बाचा अनुसार बिस्तारै सबै काम गर्नेछु। उनले नगरको विकासका लागि नगरपालिका कार्यालयले मात्रै नभई नगरवासीको पनि साथ र सहयोग आवश्यक रहेको बताए। निर्वाचित भएको डेढ महिनामा उनले फोहोर व्यवस्थापन, छाडा चौपाया व्यवस्थापन, वृक्षारोपण, लाइट जडान, पूर्वाधार विकासलगायतका लागि तीव्र रुपमा कार्यहरु अघि बढाएका छन्। नेपाली कांग्रेसका सिद्धार्थनगर नगरपालिकाका सभापति कोशिस खड्काले नगर प्रमुख निर्वाचित भएदेखि नगरवासीको हितमा काम गरिरहेको र छिट्टै नै नगरपालिकाको मुहार फेरिने बताए। उनले नगरको विकासमा नगरवासीको साथ र सहयोग रहे सिद्धार्थनगर मुलुकमै नमुना नगरपालिका बन्ने बताए।"
अश्लील सामाग्री प्रसारण गरेको अभियोगमा युट्युबर पक्राउ,काठमाडौं : नेपाल प्रहरीको साइबर ब्यूरोले युट्युब च्यानलमार्फत अश्लील शिर्षक राखेर अश्लिलता झल्कने सामाग्री प्रसारण गर्ने एक युट्युबरलाई पक्राउ गरेको छ। फोर रियल टिभी ( ) नामक युट्युब च्यानलमार्फत अश्लील शीर्षक राखेर समाजमा अश्लिलता फैलाउने किसिमका भिडियोहरु प्रसारण गरेको अभियोगमा नुवाकोट घर भई काठमाडौं बौद्ध तीनचुले बस्ने २२ वर्षीय प्रवेश लामालाई ब्यूरोले अदालतबाट अनुमति लिएर नियन्त्रणमा लिएको हो। लामालाई युट्युबलगायत सामाजिक सञ्जालमार्फत अश्लील सामग्री प्रसारण गरेर विद्युतीय कारोबार ऐन २०६३ अन्तर्गतको कसुर गरेकाले नियन्त्रणमा लिइएको ब्यूरोका एसएसपी नबिन्द अर्यालले जानकारी दिए। नियन्त्रणमा रहेका लामामाथि काठमाडौं जिल्ला अदालतबाट पाँच दिल म्याद थप गरेर अनुसन्धान भइरहेको उनले बताए।
बजेट निर्माण प्रक्रियामा भएको अनियमितताबारे छानविन गर्न पूर्वउपाध्यक्षहरुको माग,"काठमाडौं : राष्ट्रिय योजना आयोगका पूर्वउपाध्यक्षहरुले बजेट निर्माण प्रक्रियामा भएको अनियमितताबारे छानविन गर्न माग गरेका छन्। बजेट निर्माण प्रक्रियामा अनाधिकृत व्यक्तिको संलग्नता र करको दर हेरफेरले अर्थमन्त्री जनार्दन शर्माको चौतर्फी राजीनामाको माग भइरहेका बेला पूर्वउपाध्यक्षहरु पृथ्वीराज लिगल, जगदीशचन्द्र पोखरेल, युवराज खतिवडा, दिनेशचन्द्र देवकोटा, गोविन्दराज पोखरेल र पुष्प कँडेलले संयुक्त वक्तव्यमार्फत छानविनको माग गरेका हुन्। संकटोन्मुख अर्थतन्त्रलाई उकास्न आवश्यक कदम चाल्न उनीहरुले सरकारको ध्यानाकर्षणसमेत गराएका छन्। अहिलेको संकटोन्मुख अर्थतन्त्रको सामना गर्न ठोस योजनाका साथ अघि बढ्न अनुरोध गर्दछौं, वक्तव्यमा भनिएको छ, बजेट निर्माणमा उठेका प्रश्नहरुमाथि यथोचित छानबिन गर्न मन्त्रिपरिषद्, संसद् र संवैधानिक निकायसमक्ष माग गर्दछौं। बजेट निर्माण अनुशासनहीन क्रियाकलाप भएको विषयमा चौतर्फी प्रश्न उठेको भन्दै उनीहरुले यथोचित निकास दिन अपील गरेका छन्।"
काठमाडौं महानगर : इन्धन खर्च साढे ३ करोड थप गर्ने प्रस्ताव पारित,काठमाडौंः काठमाडौं महानगरपालिकाले इन्धन खर्च बढाएको छ । काठमाडौं महानगरको नगर कार्यपालिकाले इन्धन खर्च साढे ३ करोड थप गर्ने प्रस्ताव पारित गरेको हो । महानगरपालिकाको पाँचौ कार्यपालिकाको बैठकमा इन्धन खर्च बढाउने प्रस्ताव लगिएको थियो । चालु आर्थिक वर्ष २०७८०७९ मा इन्धनका लागि १० करोड बजेट विनियोजन भएको थियो । सो बजेट अपुगे भएपछि इन्धन खर्च बढाउने प्रस्ताव कार्यपालिकामा लगिएको थियो ।
नागरिकता विधेयक फिर्ता लिने सरकारको निर्णय,काठमाडौं : सरकारले नागरिकता विधेयक फिर्ता लिने निर्णय गरेको छ। मन्त्रिपरिषद्को मंगलबार बसेको बैठकले नागरिकता विधेयक फिर्ता लिने निर्णय गरेको हो। सो विधेयक दुई वर्षदेखि प्रतिनिधिसभामा विचाराधीन अवस्थामा थियो। यस्तै बैठकले स्वास्थ्य तथा जनसंख्या मन्त्रालय समन्वय महाशाखा प्रमुख डा संगीता कौशल मिश्रलाई १२औं तहमा बढुवा गर्ने निर्णय गरेको एक मन्त्रीले जानकारी दिए।
आलुको बोराबाट झण्डै ८४ लाख रुपैयाँ बरामद,जनकपुरधाम : धनुषाबाट झण्डै एक करोड नेपाली रुपैयाँसहित दुई जना पक्राउ परेका छन्। श्रोत नखुलेको ८३ लाख भन्दा बढी रकमसहित दुई जना युवकलाई सशस्त्र प्रहरीले पक्राउ गरेको हो। मंगलबार दिउँसो जनकनन्दनी गाउँपालिका १ इनर्वा चेक प्वाइन्टको सीमा इलाकामा आलुको बोरामा ल्याउँदै गरेको ८३ लाख ६४ हजार ५ सय रुपैयाँ बरामद गरिएको हो। धनुषाको जनकनन्दनी गाउँपालिका ५ उदाह बस्ने ३६ वर्षीय ईश्वर मण्डल र १९ वर्षीय राजेश मण्डललाई श्रोत नखुलेको ८३ लाख ६४ हजार ५ सय रुपैयाँसहित नियन्त्रणमा लिएको सशस्त्र प्रहरी बल नेपाल नं ८ गणले जनाएको छ। सशस्त्र प्रहरी प्रहरी निरीक्षक शम्भु कटुवालको कमाण्डमा खटेको प्रहरी टोलीले भारतबाट ज ७ प ५००७ नम्बरको मोटरसाइकलमा आलुको बोरामा पोको बनाएर राखेर आइरहेका बोरालाई शंकाको आधारमा चेकजाँच गर्दा श्रोत नखुलेको रकम बरामद भएको हो। आवश्यक अनुसन्धान तथा कारवाहीको लागि दुबै जनालाई नगद र मोटरसाइकलसहित जिल्ला भन्सार कार्यालय जनकपुरमा बुझाइने सशस्त्र प्रहरीले जनाएको छ।
विनोद शाही मुत्यु प्रकरण : मंगलसेन आसपास निषेधित क्षेत्र घोषणा,"अछाम : अछामको मंगलसेनमा निषेधित क्षेत्र घोषणा गरिएको छ। पञ्चदेवल विनायक४ का १६ वर्षीय विनोद शाहीको मुत्यु प्रकरणलाई लिएर प्रदर्शनले उग्ररुप लिन थालेपछि निषेधित क्षेत्र घोषणा गरिएको हो। जिल्ला प्रशासन कार्यालयले सूचना जारी गर्दे मंगलसेनको दरबार क्षेत्र, जिल्ला अदालत, जिल्ला सरकारी वकिल कार्यालय, बैरागी धारा, बस काउन्टर, मंगलसेन नगरपालिकाको कार्यालय र कृषि ज्ञान केन्द्र आसपासको जीप काउन्टर क्षेत्रभित्र कुनै पनि विरोधका कार्यक्रम नगर्न भनेको छ। विनायक घटनाका विषयलाई कर्मचारीलाई पटकपटक धम्की दिने, कार्यालयमा तोडफोड, दैनिक कार्यालयको कामकाजमा बाधा अवरोध हुने भएकाले निषेधित क्षेत्र घोषणा गरिएको प्रमुख जिल्ला अधिकारी विश्वराज मरासेनीद्वारा जारी सूचनामा उल्लेख गरिएको छ। आन्दोलन र प्रदर्शनका कारण घटना अनुसन्धानमा बाधा पुगेको भन्दै निषेधित क्षेत्र घोषणा गरिएको जनाइएको छ। विनोद मृत्यु प्रकरणमा मुछिएकी पञ्चदेवल बिनायक नगरपालिकाका मेयर अम्बिका चलाउने लगायत ७ जनाको सोमबार अदालतमा पेसी थियो। स्थानीयहरुले गरेको प्रर्दशनका कारण पेसीमा सुनुवाइ हुन सकेन।"
दश दिन ढिलोगरि आयो सोनमा गाउँपालिकाको बजेट,"महोत्तरी : निर्धारित समयभन्दा १० दिन ढिलो गरि सोनमा गाउँपालिकाको कार्यालयले ४३ करोडभन्दा रकमको अनुमानित बजेट ल्याएको छ। मंगलवार गाँउपालिकाको छैठौ गाउँसभाकाबीच अध्यक्ष विशेश्वरप्रसाद यादवले आर्थिक बर्ष २०७९०८० को लागि ४३ करोड ९८ लाख ४३ हजार बराबरको अनुमानित कार्यनीति प्रस्तुत गरेका हुन्। गाउँसभाबीच अध्यक्ष यादवले प्रस्तुत गरेको बजेटमा आन्तरिक स्रोतमार्फत एक करोड, संघीय सरकारको राजश्व बाँडफाँटमार्फत १० करोड २६ लाख ९ हजार, संघीय सरकारको समानीकरण अनुदानमार्फत १२ करोड ८६ लाख, संघीय सरकारको सशर्त अनुदानमार्फत १५ करोड २८ लाख रुपैयाँ रहेको छ। त्यस्तै प्रदेश सरकारको वितीय समानीकरणमार्फत ८३ लाख ३४ हजार, प्रदेश सरकारको विशेष अनुदानमार्फत ३० लाख, प्रदेश सरकारको सम्पूरक अनुदानमार्फत २० लाख, सडकबोर्डमार्फत २५ लाख र गत आर्थिक वर्षको संचित रकम तीन करोड गरि सो बजेट विनियोजन गरिएको गाउँपालिकाको कार्यालयले जनाएको छ। स्वास्थ्यलाई विशेष प्राथामिकतामा राखि विनियोजन गरिएको बजेटमा शिक्षा, कृषिले पहिलो प्राथामिकता पाएको गाउँपालिका अध्यक्ष यादवले बताए। यस पालिकालाई थप व्यवस्थित बनाउनका निम्ति संघीय र प्रदेश सरकारको साथै अन्य हरेक सरोकारवाला निकायसँग समन्वयन गरिनेछ। यसको साथै पालिकाभरिमा जनमैत्री विकासको लहर छाएर सुशासनको प्रत्याभुति ल्याउनेछु, उनले भने। नीतिगत बजेट नै अधु्रो: वडाध्यक्ष यादव अबेला गरि ल्याएको बजेट अधुरो रहेको गाउँपालिका वडा नम्बर १ का वडाध्यक्ष अशोककुमार यादवले बताए। यस बजेटप्रति हामीहरुको प्रत्यक्ष रुपमा असन्तुष्टि रहेको छ। यसलाई संशोधन नगरेसम्म हामीहरुको असहमति रहिरहनेछ, उनले भने। शिक्षा नीतिमा अध्यक्षलाई बिना कारण जोडिनु, किसानलाई उपलब्ध गराउने सेवा सुविधा, बजेटमा आर्थिक पारदर्शी नरहेकोले यसलाई संशोधन गर्नुपर्ने आवश्यक रहेको यादवको भनाइ छ।"
विनोद शाही मृत्यु प्रकरण : मेयर चलाउनेमाथि मुद्दा नचलाउने निर्णय,"अछाम : पञ्चदेवल विनायक नगरपालिका४ का १६ वर्षीय विनोद शाहीको हत्या आरोपमा मुछिएकी मेयर अम्बिका चलाउने माथि मुद्दा नचल्ने भएको छ। पन्चदेवल विनायक नगरपालिकाकी मेयर अम्बिका चलाउनेसहित तीन जनामाथि मुद्दा नचल्ने भएको हो। विनोद शाहीको हत्या आरोपमा कांग्रेसबाट निर्वाचित मेयर चलाउने सहित १२ जनाको नाममा किटानी जाहेरी दर्ता भएको थियो। प्रहरीले गरेको अनुसन्धानमा मेयर अम्बिका, नेत्रबहादुर शाही र रामबहादुर शाही हत्यामा संलग्न भएको कुनै पनि प्रमाण नभएको पाइएपछि मुद्दा नचल्ने निर्णय भएको सरकारी वकिल कौशल ढुंगानाले जानकारी दिए। घटनामा तीनै जनाको संलग्नता भएको कुनै प्रमाण नभएको प्रतिवेदन फाइल सरकारी वकिल कार्यालयमा बुझाएको थियो।"
खेल्न हिँडेको छोरालाई अर्कै महिलाले उठाएर लगेको १५ दिनपछि भेट्दा,"जनकपुरधाम : जन्माएर तीन वर्ष जेनतेन आफू दुःख कष्ट सहेर लालनपालन गरेको तीन वर्षीय छोरो घरबाट खेल्न निस्किएर एकाएक हराएपछि एक आमा १५ दिनदेखि निन्द्रा र भोक हराएर छटपटाई रहेकी थिइन्। तर मंगलबार दिउँसो हराएको बच्चा १५ दिनपछि काँखमा राख्न पाउँदा राधा देवी चौधरीको खुसीको सीमा नै रहेन्। आँखाबाट बररररर खुसीका बलिद्र धाराहरु खसिरहेको थियो। आमाको मायाले बच्चालाई चुमिरहेकी थिइन्। १५ दिनपछि भेटिएका छोरा सोहन अक्क न बक्क बोल्दा आमाको मन अझ दुखिरहेको स्पष्ट देखिन्थ्यो। छोरीसँग खेल्दाखेल्दै एकाएक हराएको बच्चालाई काँखमा लिएर राधाले १५ दिनदेखि आफ्नो बच्चा खोज्दै रोईकराई गरेको पीडा बिर्सने प्रयास गर्दै थिइन्। ३ वर्षसम्म कोखमा राखेर मेहनत मजदुरी गरेर हुर्किएको छोरा एकाएक हराएपछि उनको होस् हवास उडेको थियो। घरबाट खेल्न गएको छोरा वेपत्ता भएको १५ दिनपछि राधा खुसी हुन पाएकी हुन् । म १५ दिन देखि घरमै राईकराई गर्दै मेरो छोरालाई ल्याइदेऊ भन्दै थिएँ। मंगलवार अचानक आएर बच्चा भेटिएको खबर पाएपछि जिल्ला प्रहरी कार्यालयमा आएको हुँ। जाउँ भेट्न भन्नुभयो, सुरुमा त मैले विश्वास नै गरिन, खुशी हुँदै उनले भनिन्, अरुले जे भने पनि मलाई चाहिँ मेरो बच्चा ढिलो चाँडो मैले पाउँछु भन्ने आशा थियो, म यति धेरै खुशी छु कि यो खुशी व्यक्त गर्ने शब्द नै छैन। खुशीका आँसु बगाउँदै चौधरीले भनिन्, प्रहरी सरहरुले गर्नुभएको सहयोगले आज मेरो बच्चा भेटियो, वहाँहरु मेरो लागि भगवान भएर आउनु भो। मेरो हराएको बच्चालाई नदेखेको १५ दिन भैसक्यो, मन अशान्त थियो। खाना रुच्दैन्थ्यो, निन्द्रा आउँदैन्थ्यो। तर धन्य मेरो बच्चा प्रहरी सरहरुले खोजेर ल्याइदिनु भयो! जिल्ला प्रहरी कार्यालयको परिसरमा मंगलबार दिउँसो साढे ४ बजे बच्चालाई लिएर प्रहरी उपरीक्षक बसन्त रजौरे काँखमा बोकेर गाडीबाट ओर्लिएसँगै उनकी आमा धुरुधुरु रुन थालिन्। मेरो राजा, मेरो बाबु कहाँ थियौं भन्दै भक्कानो छोडेर रुन थालिन्। यतिकैमा उनलाई भेला भएका मानिसहरुले सम्झाउँदै सम्हाले। बालकको बुवा हरिओम चौधरी र छरछिमेकीसहित उपस्थित भएकी राधाले छोरा भेट्टिएकोमा खुशी व्यक्त गर्दै छोरा चोर्नेविरुद्ध कडा भन्दा कडा कारवाहीको माग गरिन् । जनकपुरधाम उपमहानगरपालिका ७ भ्रमरपुरा चोक स्थित डेरा गरी बस्ने बालक सोहनलाई खेलिरहेको बेलामा लिएर भागेको एसपी रजौरेले बताए। रजौरेले हराएको सूचना प्राप्त हुनासाथ प्रहरी नायव उपरीक्षकदेखि प्रहरी निरीक्षक विक्रम साहको नेतृत्वमा छुट्टाछुट्टै टोली खटाएर घटनाको सुक्ष्म अनुसन्धान गरेर निष्कर्षमा पुगिएको बताए। जनकपुरको हाइवे र जलेश्वर राजमार्गमा करिब ५० भन्दा बढी सीसीटीभी फुटेज चेक गर्यौं। फुटेजमा बच्चा लग्दै गरेको भिडियो प्राप्त भएपछि थप जिम्मेवारी थपियो। बच्चा लिएर जाने महिलाको खोजतलास गर्ने क्रममा झण्डै ५० जनाको सादा पोशाकका टोली खटाएर हाम्रो टोलीले खोज्यो तर भेटाएन। अन्ततः प्रहरी इन्टेलिजेन्सको आधारमा महोत्तरीको पिपरामा गाउँपालिका ४ की ५५ वर्षीया मैथुन खातुनले अपरिचित बच्चा ल्याएको खबर पाउनासाथ अनुसन्धानले गति लिएर आज बच्चालाई सकुसश उद्धार गर्यौं, पत्रकार सम्मेलनमा अभियुक्त सार्वजनिक गर्दै एसपी रजौरेले भने। महोत्तरीको पिपरा गाउँपालिका ४ सहोडवा प्रहरी चौकी र जिल्ला प्रहरी कार्यालय धनुषाको संयुक्त टोलीले बच्चासहित बच्चा अपहरण गर्ने ५५ वर्षिया खातुनलाई पक्राउ गरेको हो। प्रारम्भिक अनुसन्धानबाट खातुनको छोरा नभएको र छोरीको विहे भएर गैसकेकाले एक्लै बस्ने गरेको पाइएको छ। पक्राउ परेकी खातुनमाथि अपहरण तथा शरीर बन्धक मुद्दामा थप अनुसन्धान अगाडि बढाइने प्रहरीले जनाएको छ।"
धनुषा र बाराको बाल हेल्प लाइन तथा खोजतलास केन्द्रलाई फर्निचर प्रदान,"जनकपुर : मधेस प्रदेश महिला बालबालिका युवा तथा खेलकुद मन्त्रालयले धनुषा र बाराका हेल्प लाइन तथा खोजतलास केन्द्रलाई फर्निचरलगायत सामग्री उपलब्ध गराएको छ। बालबालिका खोजतलास प्रदेश समन्वय केन्द्र १०४ जनकपुर, बाल हेल्प लाइन १०९८ धनुषा र बाल हेल्प लाइन १०९८ बाराको कार्यालयलाई मंगलबार महिला बालबालिका युवा तथा खेलकुद मन्त्री वीरेन्द्र प्रसाद सिंहले फर्निचरलगायत सामग्री हस्तान्तरण गरेका हुन्। बालबालिकाका क्षेत्रमा प्रभावकारी तरिकाले काम गर्न सहज होस् भन्ने उदेश्यले सामग्री वितरण गरिएको मन्त्री सिंहले बताए। मन्त्रालयले बालबालिकासम्बन्धी काम गर्ने कार्यालयहरुलाई अफिस दराज, अफिस टेबल, कुर्सी, टिभी, साउन्ड सिस्टम, पानी फिल्टरलगायत विभिन्न सामाग्री उपलब्ध गराएको हो।"
"मोरङको जहदामा जन्तीमाथि आक्रमण, दुईजना घाइते",विराटनगर : मोरङको जहदा गाउँपालिका२ मा बाटो छेकेर जन्तीमाथि आक्रमण गरिएको छ । मोरङको सुनवर्षी नगरपालिका९ डाइनियाबाट आएका जन्तीमाथि स्थानीय ६७ जना युवाहरुको समूहले बाटोमा अवरोध गर्दै गए राती १ बजेतिर आक्रमण गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार बेहुला सुनवर्षी नगरपालिका९ डाइनियाका बिकी सिंहलाई लिएर जहदा२ मझारे टोलका बुधन मण्डलको घरमा बेहुली लिन जाँदै गरेका जन्तीमाथि आक्रमण गरिएको हो । बेहुलीको घर पुग्न लगभग डेढ किलोमिटरजति बाँकी हुँदा बाटैमा गाडी राकेर आक्रमण भएको प्रहरीले जनाएको छ । प्रहरीका अनुसार आक्रमणमा परेर जन्ती आएका सुनवर्षी९ का अन्दाजी २३ वर्षीय मिथलेश झा र रोहित सिंह घाइते भएका छन् । दुवैजनाको विराटनगरस्थित कोसी अस्पतालमा उपचार भइरहेको डीएसपी श्रेष्ठले बताए । घटनामा को १८ प ७५४१ नम्बरको एउटा मोटरसाइकलमा आगजनी गरिएको छ । आगजनीबाट मोटरसाइकल पूर्णरूपमा जलेको प्रहरीले जनाएको छ । प्रहरीले घटनामा संलग्न भाएको आशंकामा जहदा२ का विकास मण्डललाई नियन्त्रणमा लिएको छ । अन्य युवाहरु फरार रहेको र खोजी तीव्र पारिएको जानकारी डीएसपी श्रेष्ठले दिए । उनका अनुसार जन्तीमाथि आक्रमण भए पनि बिहेमा भने कुनै असर पुगेन । बेहुला पनि सकुशल रहेको र बिहे सकिएपछि बेहुली लिएर जन्ती टोली सुनवर्षीतिर फर्किसकेको प्रहरीले जनाएको छ ।
"बोक्सीको आरोपमा कुटपिट, एक जना पक्राउ",संखुवासभा : ३४ वर्षीया महिलालाई बोक्सीको आरोप लगाई कुटपिट गरेको अभियोगमा धर्मदेवी नगरपालिका२ तामाफोक बस्ने ३७ वर्षीय मोहन बहादुर कार्कीलाई सोमबार प्रहरीले पक्राउ गरेको छ। झारफुक गर्न आएकी ती महिलालाई असार १४ गते बोक्सीको आरोप लगाई आफूलाई धामी बताउने कार्कीले कुटपिट गरी घाइते बनाएको भन्ने जानकारी प्राप्त हुनासाथ प्रहरी चौकी मुढेशनिश्चरेबाट खटिएको प्रहरीले उनलाई पक्राउ गरेको हो। घाइतेको स्थानीय स्वास्थ्य केन्द्रमा उपचार भइरहेको छ। यस सम्बन्धमा प्रहरीले थप अनुसन्धान गरिरहेको छ।
"गठबन्धनभित्र समस्या हुनु स्वभाविक हो, सामान्य रुपमा लिनुपर्छ : देउवा","काठमाडौं : प्रधानमन्त्री शेरबहादुर देउवाले गठबन्धनबीचको समस्यालाई सामान्य रुपमा लिनुपर्ने बताएका छन्। मंगलबार गिरिजाप्रसाद कोइराला श्रमिक स्मृति भवन अनामनगरमा निर्माण गरिएको कोइरालाको शालिक अनावरण गर्दै कांग्रेस सभापति देउवाले आफ्नै पार्टीभित्र पनि समस्या हुने गरेको भन्दै विभिन्न पार्टी मिलेर बनेको गठबन्धनभित्र समस्या हुनु स्वभाविक भएको बताएका हुन्। प्रधानमन्त्री देउवाले हतियार उठाएर सशस्त्र विद्रोह सुरु गरेको माओवादीलाई शान्ति प्रक्रियामा ल्याउन गिरिजाप्रसाद कोइरालाले खेलेको भूमिकाको स्मरण गरे । कठिन राजनीतिक आरोह, अवरोह पार गरेका कोइरालाले नेपालमा लोकतन्त्र स्थापना गर्न महत्वपूर्ण भूमिका खेलेको उनले बताए । प्रधानमन्त्री देउवाले कोइरालाले मजदूर आन्दोलन सुरु गर्नुभएको विराटनगरस्थित जुटमिलमा ऐतिहासिक सङ्ग्रहालय बनाउन सरकार सकारात्मक रहेको धारणा राखे। कार्यक्रममा कांग्रेस उपसभापति धनराज गुरुङले संविधानको रक्षाका लागि आजका दिनमा गठबन्धनलाई सही ढङ्गले अगाडि बढाउनुपर्ने उल्लेख गरे । उपसभापति गुरुङले स्वर्गीय कोइराला कुशल सङ्गठनकर्ता भएको स्मरण गरे। हतियार उठाएर हिडेँका पार्टीलाई गिरिजाले शान्ति प्रक्रियामा ल्याउनुभयो : देउवा"
बैतडीका तीन पालिकामा विद्युतीय भुक्तानी सेवा सुरु,"बैतडी : बैतडीका तीन स्थानीय तहले विद्युतीय भुक्तानी सुरु गरेका छन्। जिल्लाको दशरथचन्द नगरपालिका, शिवनाथ र दोगडाकेदार गाउँपालिकाले विद्युतीय भुक्तानी सुरु गरेका हुन्। स्थानीय सञ्चित कोष व्यवस्थापन प्रणाली (सूत्र)मार्फत् भुक्तानी प्रणालीको सुरुआत तथा विद्युतीय भुक्तानी गर्न सुरु गरिएको दोगडाकेदार गाउँपालिकाका लेखा अधिकृत पदम कार्कीले जानकारी दिए। चेकमार्फत् कारोबार झन्झटिलो हुँदै आएकामा अब भुक्तानी गर्नुपर्ने रकम सिधै भुक्तानी लिनेको खातामा जम्मा हुनेछ। महालेखा नियन्त्रक कार्यालयले आगामी साउन १ गतेदेखि सबै स्थानीय तहहरुलाई विद्युतीय भुक्तानी प्रणालीमा जान निर्देश गरिसकेकामा यहाँका तीन पालिकाले एक महिना अगावै विद्युतीय भुक्तानी सुरु गरेको हो। अब चेकमा त्रुटि हुने, हस्ताक्षर नमिल्ने तथा चेक लिनकै लागि पालिका धाउनुपर्ने समस्याको समेत अन्त्य भएको दोगडाकेदार गाउँपालिकाका प्रमुख प्रशासकीय अधिकृत भानुभक्त भट्टले बताए। विद्युतीय भुक्तानी सुरु भएसँगै उपभोक्ताहरुले अब भुक्तानीका लागि चेक लिनुपर्ने बाध्यताको अन्त्य हुनाका साथै पारदर्शिता र सुशासन कायम गर्न सहयोग मिल्ने शिवनाथ गाउँपालिकाका अध्यक्ष कर्णसिंह साउँदको विश्वास रहेको छ। उनले भने, 'विद्युतीय भुक्तानी प्रणालीले सुशासन, वित्तीय अनुशासन र उत्तरदायित्व कायम गर्न सघाउ पुग्छ, चेकबाट हुने कारोबारको तुलनामा विद्युतीय कारोबार छिटोछरितो हुनाका साथै प्रक्रियागत झन्झट कम गरी कम जनशक्तिबाट प्रभावकारी काम गर्न सकिने विश्वास लिएका छौं।' जिल्लाका अन्य स्थानीय तहहरुले पनि विद्युतीय भुक्तानी सेवा सुरु गर्ने तयारी भइरहेको जनाएका छन्।"
एकै परिवारका ६ जनाको हत्या गर्ने ४ जनालाई आजीवन कैदको फैसला,"विराटनगर : संखुवासभाको मादी नगरपालिका१ स्थित उम्लिङको खोला गाउँमा एकै परिवारका ६ जनाको हत्यामा संलग्नलाई अदालतले आजीवन कैद सजायको फैसला सुनाएको छ। चैनपुरस्थित जिल्ला अदालत संखुवासभाका न्यायाधीश शान्तिप्रसाद आचार्यको इजलासले ६ जनाको हत्यामा संलग्नमध्ये ४ जनालाई आजीवन कारावासको सजाय हुने फैसला गरेको हो। हत्यामा भने ५ जना संलग्न थिए। ४ जनालाई आजीवन कारावासको फैसला भएको श्रेस्तेदार केदारप्रसाद गौतमले जानकारी दिए। उनका अनुसार १ जनाको हकमा भने उमेर नपुगेको र नाबालक रहेकाले २५ वर्षलाई आधार मानेर दुईतिहाइ कैद हुने फैसला भएको छ। गौतमका अनुसार आजीवन कारावासको सजाय सुनाइएकाहरुले जीवित रहेसम्म जेलमा बस्नुपर्ने हुन्छ। अदालतले सोमबार ५ जनालाई कसुरदार ठहर गर्दै मुद्धाको किनारा लगाएको उनले बताए। मृतक परिवारको राहत कोषमा ४ जनाले प्रतिव्यक्ति २२ लाख रूपैयाँ क्षतिपूर्ति रकमसमेत जम्मा गर्नुपर्ने फैसला अदालतले गरेको छ। एकै परिवारका ६ जनाको हत्या गरिएको घटनामा संलग्न ४९ वर्षीय रणबहादुर कार्की, छोराहरु २८ वर्षीय लोकबहादुर र १७ वर्षीय नरेश तथा ४७ वर्षीय खड्गबहादुर कार्की र उनका छोरा २८ वर्षीय हस्तबहादुर कार्कीविरुद्ध कर्तव्य ज्यान मुद्दा चलाइएको थियो। तीमध्ये रणबहादुर, लोकबहादुर, खड्गबहादुर र हस्तबहादुरलाई आजीवन कारावासको सजाय भएको हो। फैसला अनुसार नरेशले भने १६ वर्ष ८ महिना मात्रै कैद सजाय भुक्तान गर्नुपर्ने हुन्छ। उनीविरुद्ध कर्तव्य ज्यानसँगै चोरी मुद्दा पनि चलाइएको थियो। हत्या गरेपछि मृतकको साथमा भएको मोबाइल नरेशले लिएर गएका थिए । त्यही अभियोगमा उनीविरुद्ध चोरी मुद्दा चलाइएको हो। चोरी मुद्दामा पनि अदालतले कसुरदार ठहर गर्दै १ वर्ष कैदको सजाय सुनाएको छ । तर बालक भएकाले चोरीमा पनि उनले दुईतिहाइ मात्रै कैद भुक्तान गर्नुपर्ने अदालतले जनाएको छ। खोला गाउँका ५५ वर्षीय तेजबहादुर कार्की, उनकी आमा पार्वती कार्की, श्रीमती कमला, बुहारी ३२ वर्षीया रञ्जना कार्की, नातिनातिना ८ वर्षका विपिन र ५ वर्षीया गोमा कार्कीको २०७८ साल भदौ २१ गते बिहान सामूहिक हत्या भएको थियो । हत्यामा संलग्नहरु तेजबहादुरकै पारिवारिक नाता सम्बन्धका व्यक्तिहरु हुन्।"
फेरि ओरालोतिर सेयर बजार : ४६ अंकले बजार घट्दा २ अर्ब ९६ करोड कारोबार,"काठमाडौं : दुई दिन निरन्तर उकालो लागेको सेयर बजार मंगलबार ४६ अंकले ओरालो लागेको छ। यसदिन नेप्से परिसूचक ४६०८ अंकले घटेर २०३०५९ विन्दुमा बन्द भएको छ। आज २२९ कम्पनीको ८६ लाख १३ हजार ४८९ कित्ता सेयर २ अर्ब ९६ करोड ८४ लाख ८५ हजार २२४ रुपैयाँमा खरिदबिक्री भयो। नेप्से घटेसँगै कारोबार रकम सोमबारको तुलनामा घटेको छ। सोमबार ४ अर्ब ३४ करोड ९२ लाख ७३ हजार ५९३ रुपैयाँमा सेयर खरिद बिक्री भएको थियो। सो दिन २३४ कम्पनीको १ करोड ९ लाख ८१ कित्ता सेयर किनबेच भएको थियो। आइतबार २३१ कम्पनीको ६२ लाख २७ हजार ६९२ कित्ता सेयर दुई अर्ब ४८ करोड ४ लाख ७३ हजार ९९९ रुपैयाँमा खरिदबिक्री भएको थियो। सो दिन नेप्से परिसूचक ५७६१ अंकले बढेर २०८६३८ विन्दुमा बन्द भएको थियो। नेप्से बढेसँगै कारोबार रकममा वृद्धि भएको थियो। यसदिन सेन्सेटिभ इन्डेक्स ८७१ अंकले घटेर ३८७२३ विन्दुमा झरेको छ। दोहोरो अंकले घटेको सेयर बजारमा दुई कम्पनीको सेयर मूल्यमा सकारात्मक सर्किट लाग्यो। सीवाईसी नेपाल लघुवित्त वित्तीयको १० प्रतिशतले र ङादी ग्रुपको ९९७ प्रतिशतले सेयर मूल्य बढेको हो। यसैगरी आँधीखोला लघुवित्त वित्तीयको ९६१ प्रतिशतले मूल्य बढ्यो। यसदिन कारोबारमा आएका १३ वटै समूहको सूचक राताम्मे भएको छ। ट्रेडिङ समूहको सूचक सबैभन्दा बढी ३८८ प्रतिशतले ओरालो लाग्यो। फाइनान्सको ३५३, अदर्शको ३८३ र इन्भेस्टमेन्ट समूहको ३३१ प्रतिशतले मूल्य घट्यो। यसगरी,होटल्स एन्ड जुरिजमको २८६ प्रतिशतले मूल्य घट्दा डेभलपमेन्ट बैंकको २८४, हाइड्रो पावरको २१८, नन लाइफ इन्स्योरेन्सको २८२, मनु एन्ड प्रोको २७३, माइक्रोफाइनान्सको २४८, लाइफ इन्स्योरेन्सको २१२ प्रतिशतले सूचक घट्यो। बैंकिङको १२४ र म्युचुअल फन्डको सूचक १२ प्रतिशतले ओरालो लाग्यो। कारोबार रकमका आधारमा यसदिन सानिमा बैंक अग्रस्थानमा रह्यो। सो बैंकको ३० करोड बढीको सेयर कारोबार भयो। अरुण कावेलीको ११ करोड र शिवम् सिनेम्टको १० करोड बढीको कारोबार गरी क्रमस दोस्रो र स्थानमा रहे।"
सामसुङको ग्यालेक्सी एफ१३ नेपाली बजारमा,"काठमाडौं : सामसुङले आजदेखि नेपाली बजारमा ग्यालेक्सी एफ१३ नामक स्मर्टफोनको बिक्री वितरण सुरु गरेको छ। ग्यालेक्सी एफ सेरिजको यो नयाँ उत्पादन युवा लक्षित रहेको समसुङले जनाएको छ। उपभोक्ताहरुलाई हरेक दृष्टिकोणबाट उत्कृष्टता प्रदान गर्दै अद्भूतपूर्ण शैली र अनुभव दिलाउने कम्पनीको दाबी छ। 'ग्यालेक्सी एफ१३ उपभोक्ताको आवश्यकतालाई ध्यानमा राखेर डिजाइन गरएिको हो। निर्वाध मनोरञ्जनका लागि उत्तम साझेदार हुन अर्थपूर्ण आविष्कारहरूले भरएिको छ। यस फोनमा इमर्सभि अवलोकन अनुभवका लागि फुल एचडी प्लस डस्प्लिे, ६००० एमएच ब्याट्री र कनेक्टभिटीका लागि पहिलो अटो डाटा स्वचिङि रहेको छ,' सामसुङ नेपालका निर्देशक प्रणय रत्न स्थापतिले भने। स्मार्टफोनमा ८ जीबी र्याम र र्याम प्लस विशेषता रहेको छ। यसले गेमिङका लागि धेरै सहयोग पुग्ने कम्पनीको दाबी छ। यसमा अक्टाकोर एक्जीनस ८५० प्रोसेसरबाट शक्ति प्रदत्त छ। स्मार्ट फोनमा एक टिबीसम्म स्टोरेज क्षमता बढाउन सकिन्छ। स्मार्टफोनमा ५० मेगापिक्सलसहितको ट्रिपल क्यारा रहेको छ। अल्ट्रा वाइड क्यामराको सहयोगले १२३ डिग्रीको दृश्यहरु कैद गर्न सकिने र रोमाञ्चक पोट्रेट सटहरु पनि खिच्न सकिने कम्पनीको दाबी छ। त्यस्तै सेल्फी क्यामेरा ८ मेगापिक्सलको रहेको छ। वाटरफल ब्लु, सनराइज कप्पर र नाइटस्ककाई ग्रीन कलरमा उपलब्ध स्मार्टफोनको मूल्य नेपाली बजारमा ४१२८ जीबीको २३,९९९ रुपैयाँ कायम गरिएको छ।"
"अर्थमन्त्रीज्यू, सीसीटीभी फुटेज गायब गर्ने को हो ? (फोटोफिचर)","काठमाडौंः बजेट निर्माण प्रकृयामा अर्थमन्त्री जनार्दन शर्माले अनाधिकृत व्यक्तिको प्रवेश गराएको भन्दै काठमाडौंमा प्रदर्शन भएको छ । नेकपा एमाले निकट राष्ट्रिय युवा संघले काठमाडौंमा प्रदर्शन गरेको हो । उनीहरुले 'अर्थमन्त्री ज्यू, सीसीटीभी फुटेज गायब गर्ने को हो ?, 'सेतो जुंगा, कालो मन, सीसीटीभी फुटाउने मै हो भन' लेखिएको व्यानर बोकेर नारा लगाएका थिए । अन्नपूर्ण पोस्ट्ले जेठ ३० गतेको अंकमा 'मध्य राती बजेटमा जब चुकुल लाग्यो' भन्ने शीर्षकमा समाचार प्रकाशित भएपछि अर्थमन्त्री शर्माको आलोचना भइरहेको छ।"
मन्त्रिपरिषद्को बैठक बस्दै,"काठमाडौंः मन्त्रिपरिषद् बैठक बस्दैछ । अहिले ३ बजे सिंहदरबारमा मन्त्रिपरिषद्को बैठक बस्न लागेको हो । शहरी विकास मन्त्री मेटमणी चौधरीले मन्त्रिपरिषद्को नियमित बैठक बस्न लागेको अन्नपूर्णलाई जानकारी दिए । उनले भने,'अहिले केहीबरमा बैठक बस्दैछ। यो बैठक नियमित हो।' अर्थमन्त्री जनार्दन शर्माको बजेट निर्माण प्रक्रियामा चर्को आलोचना भएपछि प्रधानमन्त्री शेरबहादुर देउवाले बैठक बोलाएका हुन्।"
सकियो मिलनको डबिङ,"काठमाडौं : आगामी कार्तिक पहिलो साता प्रदर्शन हुने तयारी गरेको नेपाली चलचित्र मिलनको डबिङ सकिएको छ। ६ महिनाअघि छायांकन सकिएको चलचित्रको डबिङको सम्पूर्ण काम सकिएको निर्माण टिमले जनाएको छ। चलचित्रमा कुशल शाह ठकुरी, सलोन बस्नेत, शिल्पा थापा, शिशिर वाङ्देल, विशाल पहाडी, जानुका पौडेललगायतका कलाकारको मुख्य भूमिका रहेको छ। प्रेम कथामा आधारित चलचित्र मिलनमा कुशल, सलोन र शिल्पाको त्रिकोणात्मक प्रेम कहानी देख्न पाइने चलचित्रका निर्देशक टेक पौरखी राईले जानकारी दिए। यसअघि निर्देशक राईले मट्टीमाला र माया पिरिम चलचित्र निर्देशन गरिसकेका छन्। चलचित्रको लेखन पनि निर्देशक राईकै छ। चलचित्रका मुख्य अभिनेता चकलेटी लभर ब्वाय कुशल शाह ठकुरीले यसै चलचित्रबाट डेब्यु गर्दैछन्। यस्तै, अभिनेत्री शिल्पा थापाको पनि यो पहिलो चलचित्र हो। शिल्पा टिकटक स्टारसमेत हुन्। तीन वटा गीत समावेश चलचित्रमा कविराज गहतराजको कोरियोग्राफी छ भने प्रताप दास, कौसल खड्का, कृष्ण केसी, प्रविशा अधिकारी, अस्मिता अधिकारी र बबिना किरातीको स्वर छ। काठमाडौं र कालिञ्चोकमा छायांकन गरिएको चलचित्रको निर्माता प्रविन थापा हुन्। राहुल राईको छायांकन रहेको चलचित्रलाई तारा थापाले सम्पादन गरेका छन्। चलचित्रको पोस्टप्रोडक्सनको काम क्लासिक सिनेमाले गरेको छ।"
बजेट निर्माण प्रकृयाको सीसीटीभी फुटेज सार्वजनिक गर्न माग गर्दै प्रदर्शन,"काठमाडौंः अर्थमन्त्री जनार्दन शर्माको बर्खास्तीको माग गर्दै काठमाडौंमा प्रदर्शन भएको छ । प्रदर्शनकारीहरुले काठमाडौंको नयाँ बानेश्वरमा प्रदर्शन गरेका हुन् । नेकपा एमाले निकट राष्ट्रिय युवा संघले 'अर्थमन्त्री राजीनामा दे', 'अर्थमन्त्रीलाई बर्खास्त गर' भन्दै नाराबाजी गरेका छन् । उनीहरुले बजेट निर्माण प्रकृयाका क्रममा भएको गतिविधिको सीसी टीभी फुटेज सार्वजनिक गर्न माग गरेका छन् । अर्थमन्त्री शर्माले बजेट निर्माण प्रकृयामा अनाधिकृत व्यक्तिलाई संलग्न गराएको भन्दै सदनदेखि सडकसम्म चर्को आलोचना भइरहेको छ ।"
"काठमाडौंमा थप दुई जनामा हैजा, संक्रमितको संख्या १९ पुग्यो","काठमाडौं : काठमाडौं उपत्यकामा थप दुई जनामा हैजा भेटिएको छ। योसँगै काठमाडौंमा हैजा संक्रमण पुष्टि हुनेको संख्या १९ पुगेको छ। स्वास्थ्य तथा जनसङ्ख्या मन्त्रालय इपिडिमियोलोजी तथा रोग नियन्त्रण महाशाखाका निर्देशक डा चुमनलाल दासका अनुसार कागेश्वरी मनहरा नगरपालिकामा दुई बालकमा हैजा पुष्टि भएको हो। डा चुमनलाल दासकाअनुसार कागेश्वरी मनहरा नगरपालिका६ का ४ र ६ वर्षका बालकमा हैजा भेटिएको हो। उनले ती दुवै बालक स्थानीय अस्पतालमा उपचारपछि घर फर्किएको बताए। यसअघि शुक्रबार काठमाडौंको कीर्तिपुर, कागेश्वरी मनोहरा र टेकुमा ११ जनामा संक्रमण देखिएको थियो। स्वास्थ्य सेवा विभाग इपिडिमियोलोजी तथा रोग नियन्त्रण महाशाखाका निर्देशक डा चुमनलाल दासले प्राय सबैमा दुषित पानीका कारण हैजा देखिएको अन्नपूर्णलाई जानकारी दिए। काठमाडौं उपत्यका खानेपानी लिमिटेड (केयुकेएल)ले वितरण गरेको केही ठाउँको पानीमा पनि इकोलाई भेटिएको छ। इपिडिमियोलोजी तथा रोग नियन्त्रण महाशाखाले हैजा रोगको रोकथाम तथा नियन्त्रणको लागि सतर्क रहन आम नागरिकलाई आग्रह गरेको छ। हैजासम्बन्धी कुनै पनि लक्षण देखिएमा तुरुन्तै नजिकको स्वास्थ्य संस्थामा सम्पर्क राख्न र गर्मी तथा वर्षायाममा वशेष गरी झाडापखालाका, हैजा तथा पानी जन्य रोगहरू फैलने हुँदा सम्पूर्ण सरोकारवालाहरू सजग र सतर्क रहन भनेको छ।"
डोटी खेलकुद विकास समितिको अध्यक्षमा शाही,"डोटी : खेलकुद विकास समिति डोटीको अध्यक्षमा प्रकाश शाही नियुक्त भएका छन्। अध्यक्ष शाहीले एक कार्यक्रमका बिच खेलकुद विकास समिति डोटीको कार्यालयमा पदभार ग्रहण गरेका छन्। यसअघि आइतबार सुदूरपश्चिम प्रदेशका सामाजिक विकास मन्त्री गोबिन्द राज बोहराले मन्त्रालयमै अध्यक्ष शाहीलाई पद तथा गोपनियताको सपथ खुवाएका थिए। शाही लामो समय फुटबलमा आबद्ध रहँदै आएका थिए। उनी नेपाली कांग्रेसको कोटाबाट अध्यक्षमा नियुक्त भएका हुन्। बिगतका वर्षमा डोटी खेलकुद समितिमा नेकपा एमाले तथा नेकपा माओबादी केन्द्रको कोटाबाट अध्यक्ष हुँदै आएका थिए। करिब २५३० वर्षपछि नेपाली कांग्रेसको कोटाबाट शाही अध्यक्ष बनेका हुन्। पदभार ग्रहण कार्यक्रममा बोल्दै अध्यक्ष शाहीले डोटीको खेलकुदको विकासका लागि आफू हरदम लागिरहने बताए। हामी नेतृत्वमा आएपछि कुनै पनि पार्टी भनेर लाग्नु हुँदैन, शाहीले भने, 'खेलकुदको विकासका लागि सबैसँग समन्वय गरेर, सबैको सल्लाह अनुसार नै अगाडि बढ्ने छु। खेलकुदलाई उचाइईमा लैजान जस्तोसुकै सहयोग गर्न तयार रहेको शिखर नगरपालिकाका प्रमुख दीर्घबहादुर बलायरले बताए। खेलकुद विकास समितिका निवर्तमान अध्यक्ष नरेश मलासीले डोटीमा खेलकुलको विकासका लागि नयाँ अध्यक्षसँगै काँधमा काँध मिलाएर अगाडि बढ्ने बताए।"
पदाधिकारी छनौटको प्रस्ताव प्रस्तुत गर्ने जिम्मा प्रचण्डलाई,"काठमाडौं : नेकपा माओवादी केन्द्रको पदाधिकारी छनौटको प्रस्ताव प्रस्तुत गर्ने जिम्मा पार्टी अध्यक्ष पुष्पकमल दाहाल प्रचण्डलाई दिइएको छ। केन्द्रीय कार्यालयको मंगलबार विहान बसेको विस्तारित बैठकले पदाधिकारी, पोलिटब्यूरो र स्थायी कमिटी सदस्यको प्रस्ताव तयार पार्ने जिम्मा अध्यक्ष प्रचण्डलाई दिएको हो। पार्टीका केन्द्रीय सदस्य एवम् प्रचण्डका स्वकीय सचिव रमेश मल्लले पदाधिकारीको नाम केन्द्रीय समितिमा प्रस्तुत गर्ने जिम्मा अध्यक्षलाई दिएको जानकारी दिए। केन्द्रीय समितिको बैठक बुधबार बस्दैछ।"
निर्मोहीको भावनाको सँगालो,"काठमाडौं : स्वर्गीय शंकर पाठक निर्मोहीको कविता संग्रह भावनाको सँगालो बजारमा आएको छ। हालै आयोजित एक कार्यक्रमका बिच निर्मोहीको कविता संग्रहको विमोचन गरिएको हो। समीक्षक डा मित्रबन्धु पौडेलले कृतिभित्र रहेका एक सय ७३ वटा रचनामा गीत, गजल र कविताहरू रहेको बताए। उनले हिमाल, पहाड र तराईको समावेशी स्वरूपले पाठकलाई पुस्तकभित्रको रस्वस्वादन अनुभूति हुने बताए। पुस्तकमा २०५७ सालदेखि २०६० सालसम्मका रचनाहरू समावेश गरिएका छन्। जुन रचना विभिन्न माध्यमबाट पाठक समक्ष पुगिसकेका छन् भने कतिपय पुस्तकमा नयाँ रचनाहरू समावेश गरिएको छ। अर्का समीक्षक प्रभा बरालले कवितामा विभिन्न ठाउँको परिवेश तथा परिस्थितिलाई समावेश गरी कविता लेखिएको बताए। कविको कवित्वपन थाहा पाउन कृति पढ्नुपर्नेमा उनले जोड दिए। तुलसी दिवसले कोभिडका कारण कृतिकार कविलाई गुमाउनु परेको खबर बताउँदै निर्मोही जीवनमा केही नयाँ काम गर्ने योजना बनाउना साथ गरिहाल्न व्यक्ति भएको बताए। यसैगरी कार्यक्रमका प्रमुख अतिथि प्रा रामकुमार पाँडेले कृतिले कविलाई जिवन्त बनाएको बताए।"
भाषा तथा संस्कृतिको हकलाई मौलिक हकको रुपमा स्थापित गर्न सरकार प्रतिबद्ध : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले भाषा तथा संस्कृतिको हकलाई मौलिक हकको रुपमा स्थापित गर्न सरकार प्रतिबद्ध रहेको बताएका छन्। मंगलबार काठमाडौंमा नेपाल सङ्गीत तथा नाट्य प्रज्ञा प्रतिष्ठानको १२औँ प्रज्ञा सभा उद्घाटन गर्दै प्रधानमन्त्री देउवाले नेपालमा बसोबास गर्ने प्रत्येक नेपाली समुदायलाई आफ्नो भाषा, लिपि, संस्कृति, सांस्कृतिक सभ्यता र सम्पदाको सम्वर्द्धन र संरक्षण गर्ने हक हुने बिषयलाई संविधानले सुनिश्चित गरेको भन्दै त्यसको पूर्ण कार्यान्वयन हुने बताएका हुन्। उनले सङ्गीत नाट्यजस्ता कला आफैँमा राष्ट्रका अमूल्य सिर्जना भएको र तिनले राष्ट्रको गौरव बढाउनुका साथै आमजीवनमा सिर्जनशीलताको सञ्चार गर्ने गरेको जिकिर गरे। नाट्य प्रज्ञाप्रतिष्ठानले नाट्य, नृत्य, सङ्गीतका माध्यमबाट राष्ट्रको उत्थानका निमित्त खेल्ने हरेक भूमिकामा सरकारको सधैँ साथ र सहयोग रहने उनको भनाइ छ। प्रधानमन्त्री देउवाले लोकतन्त्रको स्थापना र सम्वर्द्धनमासमेत कलाकार र साहित्यकारको अमूल्य योगदान रहेको धारणा राखे। कार्यक्रममा संस्कृति, पर्यटन तथा नागरिक उड्डयनमन्त्री जीवनराम श्रेष्ठले नेपालको कला, साहित्य, नाट्य क्षेत्र, संस्कृतिको विकास र प्रवद्र्धनको निम्ति आफूले सक्दो पहल गर्ने बताए। त्यस्तै नेपाल ललितकता प्रज्ञाप्रतिष्ठानका कुलपति केके कर्मचार्यले नेपाली साहित्य क्षेत्रको विकासमा सबै लाग्नुपर्ने जिकिर गरे।"
"रामेछापमा दुर्घटनामा परेको बस अघिल्लो दिन ब्रेक फेल भएको थियो, सामान्य कसकास गरेर यात्रु बोक्न तयार गरिएको थियो",काठमाडौं : रामेछापको सुनापाती गाउँपालिकास्थित लुभुघाटमा मंगलबार बिहान भएको बस दुर्घटनामा नौजनाले ज्यान गुमाए । रामेछापको उक्त दुर्घटनामा कच्ची सडकको ठूलो घुम्तीबाट बस मोडिन नपाई एक्कासी भीरबाट खसेर तल्लो सडकमा बजारिँदा नौ यात्रुको ज्यान गएको हो। दुर्घटनाको यकिन कारण त खुलिसकेको छैन तर प्रारम्भिक अनुसन्धानबाट भने बसको अवस्था ठिक नभएको भन्ने खुलेको छ । सुनापाती गाउँपालिकाका अध्यक्ष ठूलोकान्छा तामाङका अनुसार उक्त गाडी अघिल्लो दिन पनि ब्रेक फेल हुँदा सामान्य कसकास गरेर यात्रु बोक्न तयार पारिएको थियो । तर बसको अवस्था राम्ररी जाँच नहुँदा दुर्घटना भएको प्रारम्भिक अनुमान छ । बिहान झन्डै ७ बजेतिर रामेछापको सुनापती गाउँपालिकाको केन्द्र हिलेदेवीबाट काठमाडौं आउँदै गरेको बा ३ ख ८३९६ नंको यात्रुवाहक बस जिल्लाको सुनापती गाउँपालिका५ र खाँडादेवी गाउँपालिका१ स्थित सिमानामा दुर्घटना भएको हो । दुर्घटनास्थल दुई गाउँपालिकाको सीमामा पर्ने भए पनि सुनापाती५ कै क्षेत्र लुभुघाटमा भएको खाँडादेवी गाउँपालिकाका अध्यक्ष ज्ञानकुमार श्रेष्ठले बताए। हिँडेको केही घन्टापछि बस दुर्घटनामा परेको बताइएको छ । गाउँलेको भनाइ उद्धृत गर्दै सुनापाती गाउँपालिकाका अध्यक्ष तामाङले माथिदेखि नै बस हल्लिदै आएको र त्यहाँको ठूलो घुम्तीमा मोड्न नसकी बस सिधै खसेको बताए। उनका अनुसार घटनास्थल रामेछापको जिल्ला सदरमुकाम मन्थलीबाट झन्डै ६३ किलोमिटरमा छ । दुर्घटना भएको स्थलबाट मध्यपहाडी राजमार्ग भेट्न केही सय मिटरको मात्रै दूरी थियो । दुर्घटनामा मृत्य भएका नौमध्ये चार महिला र पाँच पुरुष छन् । उनीहरुको पहिचान खुलेको छैन । दुर्घटनामा अन्य २३ यात्रु घाइते भएको रामेछापका प्रमुख जिल्ला अधिकारी दीपककुमार पहाडीले जानकारी दिएका छन्। तीनजना घाइतेलाई हेलिकोप्टरबाट काठमाडौँ र अन्य घाइतेलाई उपचारका लागि धुलिखेल अस्पताल पठाइएको प्रजिअ पहाडीले जानकारी दिए। बस सडकबाट झन्डै ३०३५ मिटर तल खसेर तल्लो सडकमा पुगेको थियो। रासस
भक्तपुरमा बसले मोटरसाइकललाई ठक्कर दिँदा एक जनाको मृत्यु,भक्तपुर : भक्तपुरको गठ्ठाघरमा बसले मोटरसाइकललाई ठक्कर दिँदा मोटरसाइकलमा सवार एक जनाको मृत्यु भएको छ। जिल्ला प्रहरी कार्यालय भक्तपुरका प्रवक्ता राजु पाण्डेकाअनुसार मंगलबार दिउँसो २ बजेतिर दुर्घटना भएको हो। दुर्घटनामा मृत्यु हुने युवकको परिचय खुल्ने कागजात फेला नपरेको बताउँदै पाण्डेले मृतक बर्गर हाउस गठ्ठाघरमा काम गर्ने जानकारी प्राप्त भएको बताए। अन्दाजी २२ बर्षको जस्तो देखिने मृतकका आफन्त अहिलेसम्म सम्पर्कमा आएका छैनन्। एउटै साइडबाट गैरहेको मोटरसाइकललाई बसले पछाडिबाट ठक्कर दिएको थियो। ठक्करबाट मोटरसाइकलमा सवार युवकको घटनास्थलमै मृत्यु भएको थियो। मोटरसाइकललाई बा ४ ख २२१२ नम्बरको बसले ठक्कर दिएको थियो। मोटरसाइकल चालकको भक्तपुर अन्तर्राष्ट्रिय अस्पतालमा उपचार भैरहेको छ। अनुसन्धानका लागि बसका चालकलाई प्रहरीले नियन्त्रणमा लिएको छ। घटनाबारे अनुसन्धान भैरहेको छ।
जसले गरे सातामै दुईपटक सगरमाथा आरोहण,"सिन्धुली : सिन्धुलीका नरबहादुर अस्तानीले सातामै दुईपटक विश्वको सर्वोच्च शिखर सगरमाथा आरोहण गरेर कीर्तिमान कायम गरेका छन् । जिल्लाको मरिण गाउँपालिका२ रातामाटाका अस्तानीले एक सातामै दुईपटक सगरमाथा आरोहण गरेका हुन् । उनले गत जेठ ७ र १३ गते गरी एक सातामा २ पटक सर्वोच्च शिखर सगरमाथाको आरोहण गरेको मरिण गाउँपालिकाका अध्यक्ष विमर्श मोक्तान प्रख्यात जानकारी दिए । एक सातामै दुईपटक सगरमाथाको आरोहण गरेर विश्वकिर्तिमान राख्ने अस्तानीलाई मरिण गाउँपालिकाले सम्मान समेत गरेको छ । अस्तानीलाई गाउँपालिकाको तर्फबाट ५० हजार नगद सहित सम्मान गरिएको गाउँपालिकाका अध्यक्ष प्रख्यातको भनाइ छ । सर्वोच्च शिखर सगरमाथाको आरोहण गरेर विश्वमै किर्तिमान कामय गरेका अस्तानीले जन्मुभूमिको समेत उल्लेखनीय नाम राख्न सफल भएपछि गाउँपालिकाले थप हौसलास्वरुप सम्मान गरेको हो,' उनले भने । सम्मान कार्यक्रममा अस्तानीले आफू विद्यालयमा अध्ययन गर्दा देखिनै सगरमाथा आरोहण गर्ने सपना बोकेकाले सफलता प्राप्त गरेको बताए । मैले विद्यालयमा पढ्दा देखिनै एकदिन सगरमाथ चढ्छु भन्ने सपना बोकेको थिए । ११ वर्षको मेहेनत पछि सफलता हाँसिल गरेको छु,' उनले भने ।"
काठमाडौंमा दुई महिला मृत फेला,काठमाडौं : काठमाडौं जिल्लामा दुई महिला मृत फेला परेका छन्। दक्षिणकाली नगरपालिका२ ग्वाल्दह बस्ने ५० वर्षीया पार्वती परियार आफ्नै कोठामा सोमबार मृत अवस्थामा फेला परेकी छन्। यस्तै बुढानिलकण्ठ नगरपालिका१० कपन डेरा गरी बस्ने मोरङ घर भएकी ६४ वर्षीया सबिता खड्का गिरी आफ्नै कोठामा सोमबार मृत अवस्थामा फेला परेको केन्द्रीय प्रहरी समाचार कक्षले जनाएको छ। यस सम्बन्धमा प्रहरीले आवश्यक अनुसन्धान गरिरहेको छ।
समयमा काम नसके भुक्तानी रोकिने,"विराटनगर : विराटनगर महानगरपालिकाले योजनाको काम तोकिएको समयमा नसक्ने ठेकेदारको भुक्तानी रोक्ने तयारी थालेको छ। पटकपटक म्याद थप्दा पनि विभिन्न बहाना देखाउँदै समयमा काम नसक्ने ठेकेदारको भुक्तानी रोक्ने तयारी गरेको हो। आयोजनाले गति लिन नसकेपछि मेयर नागेश कोइराला नेतृत्वमा प्राविधिकसहित सोमबारदेखि महानगरले अनुगमन थालेको छ। त्यस क्रममा ठेकेदारलाई समयसीमाभित्र निर्माण सम्पन्न गर्ने प्रतिबद्धतासमेत जनाउन लगाइएको छ। विराटनगर महानगरभित्र निर्माणाधीन भवन, वीरेन्द्र सभागृह र हिमालय रोडमा निर्माण भइरहेको संरचनाको काम तीव्र पार्न ताकेता गरिएको मेयर कोइरालाले बताए। समयभित्र सम्पन्न नगर्ने ठेकेदारको भुक्तानी रोक्का गर्छौं, उनले भने, विकास आयोजना समयमै सम्पन्न हुनुपर्छ भन्ने कुरामा कुनै सम्झौता हुन सक्दैन। वीरेन्द्र सभागृहको संरचना अपांगतामैत्री बनाएर दृष्टिविहीनका लागि छुट्टै व्यवस्था गरिने उनको भनाइ छ। सभागृह पुनर्निर्माण ६ महिनाभित्र सकिने उपमेयर शिल्पा निराला कार्कीले बताइन्। हिमालय रोडको संरचना ८० प्रतिशत सम्पन्न भइसकेको उनको भनाइ छ। वीरेन्द्र सभागृह २१ करोड लागतमा पुनर्निर्माण भइरहेको छ।"
डोटीमा भालुको आक्रमणबाट एकजना गम्भीर घाइते,"डोटी : डोटीमा भालुको आक्रमणबाट एक जना घाइते भएका छन्। पूर्वीचौकी गाउँपालिका वडा नम्बर १ खिरसैनका ५० वर्षीय नरबहादुर खड्कालाई मंगलबार बिहान घर नजिकै भालुले आक्रमण गरेको प्रहरीले जनाएको छ। बिहानै पिसाब फेर्न घर बाहिर निस्किने क्रममा भालुले आक्रमण गरेको परिवार स्रोतले जनाएको छ। भालुको आक्रमणबाट खड्काको टाउको, नाक, कानमा गहिरो चोट लागेको छ। उपचारका लागि जिल्ला अस्पतालमा ल्याइएको भए पनि उपचार हुन नसक्दा थप उपचारका लागि उनलाई धनगढी रेफर गरिएको छ। उक्त क्षेत्रमा भालुको त्रास बढ्दै आएको छ। यसभन्दा पहिला पनि पटक पटक स्थानीयहरुलाई भालुले आक्रमण गर्दै आएको थियो।"
"अर्थमन्त्री शर्माबारे खुमलटारमा छलफल, दबाबमा प्रचण्ड","काठमाडौं : अर्थमन्त्री जनार्दन शर्माले बजेट निर्माण प्रक्रियामा अनाधिकृत व्यक्तिलाई समावेश गरेको विषय पेचिलो बन्दै गएको छ। नेकपा माओवादी केन्द्रभित्रै अर्थमन्त्री शर्माको तीव्र आलोचना भइरहेको छ। सत्ता गठबन्धन दल भित्रपनि अर्थमन्त्री शर्माको कार्यशैलीलाई लिएर शीर्ष नेताहरु विभाजित बनेका हुन्। अर्थमन्त्री शर्माले असार १४ गते राति पूर्वनायबसुब्बा रघुनाथ घिमिरेसहित खेताला विज्ञराखेर बजेटमा चलखेल गरेको घटनाको खुलासा ३० जेठमा अन्नपूर्ण पोस्ट्ले गरेको थियो। जबकि करका दर र दायरा परिवर्तन गर्दा अर्थमन्त्रीका सल्लाहकारलाई पनि राख्न पाइँदैन। तर, उक्त परिपाटी लत्याउँदै पूर्वनासु घिमिरेलाई राखेर केही व्यापारिक घरानालाई फाइदा र केहीलाई बेफाइदा हुने गरी चलखेल भएको थियो। त्यसबारे अन्नपूर्ण पोस्ट्ले मध्यराति बजेटमा जब चुकुल लाग्यो शीर्षक समाचार प्रकाशन गरेपछि मन्त्री शर्माको चर्को विरोध भइरहेको छ। तत्काल सीसीटीभी हेर्न पाउनुपर्ने माग संसद्मै उठ्यो। तर, अर्थमन्त्रीले त्यसलाई टार्दै आएका छन्। मन्त्रालयमा जडान भएको सीसीटीभीको क्षमता र जडान भएको क्यामेराको आधारमा बढीमा १३ दिनपछि सीसीटीभी फुटेज अर्थमन्त्रालयले मेटाएको पत्र सार्वजनिक भएको छ। उपभोक्ता हित संरक्षण मञ्चका तर्फबाट सचिव जयप्रसाद पौडेलले अनाधिृकत व्यक्ति प्रवेश गरेको दिन रातीको सीसीटीभी फुटेज माग्दा मेटिएको जवाफ मन्त्रालयबाट आएपछि अर्थमन्त्री शर्मा थप विवादित बनेका छन्। अर्थमन्त्री शर्माले सो घटनाबारे आफ्ना पार्टीका नेता कार्यकर्ताले उठाएको प्रश्नको जवाफ दिन पनि पन्छिन थालेका छन्। कांग्रेस महामन्त्री गगन थापाले प्रतिनिधि सभाको सोमबारको बैठकपछि संञ्चारकर्मीसँग अर्थमन्त्री शर्माले तत्काल राजीनामा दिनुपर्ने नत्र प्रधानमन्त्री शेरबहादुर देउवाले आफ्नो अधिकार प्रयोग गर्नुपर्ने अभिव्यक्ति दिएका थिए। अर्थमन्त्री शर्माको कार्यशैलीका कारण पार्टी बदनाम हुने भन्दै केन्द्रीय तहका नेताहरुले सरकारबाट फिर्ता बोलाउन पार्टी अध्यक्ष पुष्पकमल दाहाल 'प्रचण्ड'लाई दबाब दिन थालेका छन्। मंगलबार बिहानसमेत प्रचण्डले नेताहरु देव गुरुङ, पम्फा भुसाल, देवेन्द्र पौडेललगायतका नेताहरुलाई खुमलटार बोलाएर अर्थमन्त्री शर्माको विषयमा छलफल गरेको स्रोतले बताएको छ। अर्थमन्त्रीमाथि माओवादीमै छानबिन माग माओवादी केन्द्रको बैठक बुधबारसम्मका लागि स्थगित सो बैठकमा अर्थमन्त्री शर्मालाई फिर्ता बोलाएर पार्टी जोगाउने कि पार्टीलाई थप संकटतर्फ लैजाने भन्ने विषय पार्टी नेतृत्वको हातमा रहेको नेताहरुले बताएका थिए। नेताहरुले पार्टीलाई हुने सम्भावित क्षतिबाट जोगाउन अर्थमन्त्री शर्मालाई तत्काल हटाउन अध्यक्ष प्रचण्डलाई सुझाव दिएको स्रोतले बताएको छ। स्रोतका अनुसार प्रचण्ड स्वयम् अर्थमन्त्री शर्मालाई सरकारबाट हटाउन चाहन्छन् तर पार्टी र गठबन्धनको आन्तरिक समिकरणले कठिनाइ भइरहेको स्रोतको दावी छ। 'प्रचण्ड थप दबाबमा हुनुहुन्छ। माओवादी केन्द्रका एक नेताले अन्नपूर्णसँग भने, प्रचण्ड निवासमा बिहान अर्थमन्त्रीबारे छलफल भएको छ। सत्ता सहयात्री दलका शिर्ष नेताहरुले नै प्रश्न उठाएपछि यस विषयमा अध्यक्ष प्रचण्ड गम्भीर हुनुभएको छ। प्रधानमन्त्री देउवाले माओवादी केन्द्रका अध्यक्षसँग अर्थमन्त्री शर्माको विषयलाई लिएर पटकपटक छलफल गरेको बालुवाटार स्रोतले बताएको छ। प्रधानमन्त्री देउवा र अध्यक्ष प्रचण्ड दुवै जना अर्थमन्त्री शर्मालाई सरकारमा निरन्तरता दिन चाहँदैनन्। तर केही व्यवसायीक घरनाको दबाबमा प्रधानमन्त्री देउवा र अध्यक्ष प्रचण्डले अर्थमन्त्री शर्माबारे निर्णय लिन नसकेको स्रोतले बताएको छ।"
ठेकेदार पतिले भुक्तानी नपाएसम्म सबै भुक्तानी रोक्न पालिका अध्यक्षको उर्दी,"दैलेख : स्थानीय तहको निर्वाचनअघि जिल्लाको भैरबी गाउँपालिकामा नेपाली कांग्रेसको तर्फबाट अध्यक्षको उम्मेदवार बनेकी रीताकुमारी शाहीले मतदातासमक्ष तमसुकमा सहिछाप गरिन्। गाउँपालिकाको अध्यक्षमा शाही नै निर्वाचित भइन्। निर्वाचित भएपछि उनले मतदातासँग गरेको जनकरारपत्र अर्थात् तमसुक कार्यकक्षमै राखिन्। तमसुकमा दोस्रो बुँदामा भनिएको छ, 'म आफ्नो कार्यकालभरी नातावाद, कृपावाद र व्यक्तिगत स्वार्थलाई आफू र आफ्नो पदीय अधिकारभन्दा धेरै टाढा राखेर निस्वार्थरुपमा जनताको सेवामा खटिनेछु। मतदातासँग गरेको तमसुकमा उल्लेख भएको यही बुँदाको ठीक विपरित गाउँपालिका अध्यक्ष शाहीले आफ्नो पतिले गरेको कामको भुक्तानी नपाउन्जेल गाउँपालिकाबाट सबै भुक्तानी रोक्न उर्दी जारी गरेकी छन्। उनका पति बखतबहादुर शाहीले गाउँपालिकाको प्रिफ्याव भवन निर्माण गरेका थिए। अध्यक्षका पति शाहीले आर्थिक वर्ष २०७५०७६ मा मालिका कन्ट्रक्सनको नामबाट ५४ दिनमा काम सक्नेगरी गाउँपालिकाको प्रिफ्याव भवन निर्माण गर्न ८८ लाखमा सम्झौता गरेका थिए। ५४ दिनमा सक्नुपर्ने भवन निर्माणको कामले चार वर्षसम्म पनि पूर्णता पाउन सकेको छैन। कन्ट्रक्सनलाई गाउँपालिकाबाट १५ लाख रुपैयाँ दिइसकिएको छ। गाउँपालिका अध्यक्ष शाहीले सोमबार श्रीमानले गरेको कामको भुक्तानी नभएसम्म अन्य भुक्तानीसमेत रोक्न प्रमुख प्रशासकीय अधिकृतसहितका कर्मचारीलाई उर्दी जारी गरेकी हुन्। अध्यक्ष शाहीले आफ्ना श्रीमानको बाँकी रकम भुक्तानी दिन नसक्ने भए पालिकाबाट कसैलाई पनि एक रुपैयाँ भुक्तानी नदिन भन्दै आदेश दिएकी छन्। गाउँपालिकाका प्रमुख प्रशासकीय अधिकृत पूर्णबहादुर विकलाई आज असार २१ गतेबाट हाजिरी नगर्नसमेत अध्यक्ष शाहीले आदेश दिएकी छन्। हाजिर नगर्न चेतावनीपछि प्रशासकीय अधिकृत विकले विदा मागेका थिए। जसका कारण सोमबार गाउँपालिकाबाट हुने भुक्तानी लगायतका काम ठप्प भयो। असार मसान्त सकिन ११ दिन बाँकी रहेका बेला पालिकामा अध्यक्ष शाहीको हस्तक्षेपले काम गरेका तर भुक्तानी नपाएका सर्वसाधारणहरु मर्कामा परेका छन्। आर्थिक वर्ष २०७५०७६ बाट सुरु भएको कामको फाइल खोजेर गाउँपालिकाको फ्रिफ्याव भवन निर्माणमा देखिएको समस्या समाधान गर्न खोजिरहेको थिएँ, अध्यक्षज्युले हाजिरी नगर्न भनेपछि विदामा बस्ने निर्णय गरेको हुँ। राति उहाँका नजिकका व्यक्तिहरुले फोन गरेर धम्कीसमेत दिनुभयो, प्रमुख प्रशासकीय अधिकृत विकले भने। उनले गाउँपालिका अध्यक्षले कार्यालयमा आउनुहोस्, थप छलफल गरेर समस्या समाधान गरौँला भनेपछि आज मंगलवार कार्यालयमा आएको जानकारी दिए। भवन इस्टीमेटअनुसार नभएको, भवन निर्माणको सम्झौता एकातिर, ठेक्का कबोल अंक अर्कोतिर भएको, १३ महिनादेखि बैंक ग्यारेण्टी सकिएको र ऐन विपरित बारम्बार म्याद थप गर्दा पनि भवन सम्पन्न नहुँदै रकम भुक्तानी दिन अध्यक्ष शाहीले प्रमुख प्रशासकीय अधिकृत पूर्णबहादुर विकलाई दबाब दिएको गाउँपालिकाका एक कर्मचारीले बताए। गाउँपालिका अध्यक्ष शाहीले यसअघिको सरकारको पालामा गाउँपालिकाको प्रशासनिक भवन निर्माणलगायतका सम्पन्न भएका अन्य योजनाको यसै असार मसान्तमा रकम भुक्तानीको प्रक्रिया मिलाई निर्माण व्यवसायी तथा मजदुरहरुको पक्षमा उभिएको बताइन्। उनले जारी गरेको प्रेस विज्ञप्तिमा दोहोरो सम्झौता हुन गएका योजनाको विषयमा प्रश्नसहितको समस्या निरुपण गर्न प्रमुख प्रशासकीय अधिकृत समक्ष प्रश्न सुझाव र निर्देशन दिएको उल्लेख छ। उनले गाउँपालिकाबाट हुने सबै कामहरु निष्पक्ष र न्यायोचित ढंगले नियमितरुपमा सुरु गर्न प्रमुख प्रशासकीय अधिकृतसहित कर्मचारीहरुलाई आग्रह गरेकी छन्।"
आमाछोरा तीन दिनदेखि त्रिशुलीमा बेपत्ता,"नुवाकोट : नुवाकोटको ढोडेनीबाट त्रिशुली नदीले बगाएर तीन दिनदेखि आमाछोरा बेपत्ता भएका छन्। दुवै जनाको खोजी कार्य भइरहेको छ। विदुरदेखि १५ किलोमिटर दक्षिणमा रहेको बिदुर नगरपालिका ३ ढोडेनी घर भएका आमाछोरालाई त्रिशुली नदीले बगाउँदा शनिबार दिउँसोदेखि बेपत्ता भएकोमा खोजी कार्य जारी भइरहेको जिल्ला प्रहरी कार्यालय नुवाकोटले जनाएको छ। स्थानीय पूर्णलाल श्रेष्ठको छोरा र उनकी श्रीमती त्रिशुलीले बगाएर दुई दिनदेखि बेपत्ता रहेकामा खोजी कार्य जारी रहेको प्रहरी नायव उपरीक्षक रुपक खड्काले जानकारी दिए। ७ वर्षीय युनिक श्रेष्ठ नदी किनारमा खेल्ने क्रममा त्रिशुली नदीले बगाएसँगै उनलाई बचाउन गएकी नजिकै काम गरिरहेकी आमालाइसमेत त्रिशुलीले बगाएकोमा दुई दिन वितदासमेत उनीहरुको वास्तविक अवस्थाको पहिचान हुन नसकेको खड्काले जानकारी दिए। नदीले बगाएपछि छोरालाई बचाउन गएकी ३२ वर्षीय सन्जिता श्रेष्ठलाई समेत त्रिशुली नदीले सिर्खाली भन्ने स्थानबाट बगाई बेपत्ता बनाएकोमा खोजी कार्य जारी रहेको खड्काले बताए। उनका अनुसार नदीले बगाएको जानकारी आउनासाथ नेपाल प्रहरी, सशस्त्र प्रहरी बल र विपत ब्यवस्थापन वेसक्याम्प नुवाकोटको टोली उक्त नदीमा पुगेर खोजतलास कार्य भइरहेको छ।"
कांग्रेस पदाधिकारी बैठक बस्दै,काठमाडौं : नेपाली कांग्रेसको पदाधिकारी बैठक आज बस्दै छ। सानेपास्थित पार्टी कार्यालयमा दिउँसो १ बजे बैठक बस्ने मुख्य सचिव कृष्णप्रसाद पौडेलले जानकारी दिए। पौडेलका अनुसार बैठकमा समसमायिक राजनीतिक विषयमा छलफल हुने छ। बैठकले असार २७ गते बस्ने केन्द्रीय समितिको बैठकका लागि एजेण्डासमेत तय गर्ने बताइएको छ।
सामसुङको ग्यालेक्सी एफ१३ नेपाली बजारमा,"काठमाडौं : सामसुङले आजदेखि नेपाली बजारमा ग्यालेक्सी एफ१३ नामक स्मर्टफोनको बिक्री वितरण सुरु गरेको छ। ग्यालेक्सी एफ सेरिजको यो नयाँ उत्पादन युवा लक्षित रहेको समसुङले जनाएको छ। उपभोक्ताहरुलाई हरेक दृष्टिकोणबाट उत्कृष्टता प्रदान गर्दै अद्भूतपूर्ण शैली र अनुभव दिलाउने कम्पनीको दाबी छ। 'ग्यालेक्सी एफ१३ उपभोक्ताको आवश्यकतालाई ध्यानमा राखेर डिजाइन गरएिको हो। निर्वाध मनोरञ्जनका लागि उत्तम साझेदार हुन अर्थपूर्ण आविष्कारहरूले भरएिको छ। यस फोनमा इमर्सभि अवलोकन अनुभवका लागि फुल एचडी प्लस डस्प्लिे, ६००० एमएच ब्याट्री र कनेक्टभिटीका लागि पहिलो अटो डाटा स्वचिङि रहेको छ,' सामसुङ नेपालका निर्देशक प्रणय रत्न स्थापतिले भने। स्मार्टफोनमा ८ जीबी र्याम र र्याम प्लस विशेषता रहेको छ। यसले गेमिङका लागि धेरै सहयोग पुग्ने कम्पनीको दाबी छ। यसमा अक्टाकोर एक्जीनस ८५० प्रोसेसरबाट शक्ति प्रदत्त छ। स्मार्ट फोनमा एक टिबीसम्म स्टोरेज क्षमता बढाउन सकिन्छ। स्मार्टफोनमा ५० मेगापिक्सलसहितको ट्रिपल क्यारा रहेको छ। अल्ट्रा वाइड क्यामराको सहयोगले १२३ डिग्रीको दृश्यहरु कैद गर्न सकिने र रोमाञ्चक पोट्रेट सटहरु पनि खिच्न सकिने कम्पनीको दाबी छ। त्यस्तै सेल्फी क्यामेरा ८ मेगापिक्सलको रहेको छ। वाटरफल ब्लु, सनराइज कप्पर र नाइटस्ककाई ग्रीन कलरमा उपलब्ध स्मार्टफोनको मूल्य नेपाली बजारमा ४१२८ जीबीको २३,९९९ रुपैयाँ कायम गरिएको छ।"
"नेपाली वेभ सिरिज 'आरती' छायांकनमा, मैथली र भोजपुरीमा पनि डबिङ हुने","रौतहट : नेपाली वेभ सिरिज 'आरती' रौतहटमा छायांकन हुँदैछ। यस सिरिज आशिष कुमार दासको निर्माणमा रोशन दासको कथा, निर्देशन रहेको छ भने नितेश घतानको छाँयाकन रहनुका साथै हिक्मत शर्माको स्कृनप्ले रहेको छ। रेज इन्टरटेन्मेन्टको ब्यानरमा बन्दै गरेको उक्त सिरिजमा नेपालमा निर्माण भैरहेका चलिचित्र र सिरिजभन्दा फरक कथा र परिवेश समेटिएको निर्देशक दास बताउँछन्। विशेषत् यसमा समेटिएको दृश्य र कथाहरु तराईमा बसोवास गर्ने आम मानिसको जीवनसँग मेल खाने भएकाले उत्साहपूर्वक सफलता पाउनेमा आफू आशावादी रहेको बताउँछन् निर्देशक दास। सिरिजमा नयाँ तथा पुराना कलाकारहरुको अभिनय रहेको छ। कलाकारहरुमा राज पौडेल, गीता श्री, नूतन, मनिशा गिरी, हरि कंडेल, खेमराज कोइराला, सपना शर्मा, शिव कुर्मी, कृष्ण खडका, बिक्कि शाहा, जय मङगल पासवान, दिप नारायण शर्मा, अनमोल दास लगायतका कलाकारको अभिनय रहेको छ। निर्देशक दासलाई खेमराज कोइरालाले सहनिर्देशन गरिरहेका छन्। यसमा रुपा मानन्धरको मेकअप रहेको छ। निर्देशक दासका अनुसार यो सिरिजको कथा सामाजको ऐना हो। उक्त यो वेभ सिरिज मैथिली र भोजपुरीमा समेत डबिङ गरी अन्तर्राट्रिय बजारमा वितरण गरिने निर्माता दास बताउँछ्न्।"
"गोरखामा ११ महिनापछि मल आयो, हारालुछ","गोरखा : बिगत ११ महिनादेखि मलको चरम अभाव खेपिरहेका गोरखाका किसानले मल पाएपछि हारालुछ गरेर मल लगेका छन्। सदरमुकामको शक्तिचोकस्थित अनिता एग्रोभेट पसलका पसलेले मल झिकाएपछि किसानहरु मल लिनका लागि दौडादौड गरेका थिए। बोराका बोरा मल आए पनि आवश्यकता र आपूर्तिको सन्तुलन नमिल्दा व्यापारीले किसानहरुलाई पाँचपाँच किलो मात्र मल दिएका छन्। पाँच किलो मल हात्तीको मुखमा जीरा हुने भन्दै किसानहरुले असन्तुष्टि जनाएका छन्। घन्टौं लाइन बसेर उनीहरुले पाँचपाँच किलोका दरले मल पाएका छन्। पर्याप्त मल नपाउँदा खेतीबाली गर्न समस्या भइरहेको गोरखा नगरपालिका७ नयाँबजारका स्थानीय डिलबहादुर श्रेष्ठले बताए। एक जनाले पाँच केजी मात्र पाउने रहेछ। त्योभन्दा बढी लान पाइँदैन रे। यति मलले के पुग्ला र खै, उनले दुखेसो गरे, यसमा कुखुराको वा गाईबस्तुको मल हालेर पनि पुग्दैन। यो मल भिटामिन जस्तो हो, मकैमा मल हाल्यो भने मकैमा ठूलो घोका लाग्छ र धानमा पनि बाला लामो फल्छ। यदि मल नहालेमा मकै धानको बोट नै सानो हुने र घोगा तथा बाला सानो हुने उनले बताए। गत साउनमा मल लिन आए यता ११ महिनापछि बल्ल मल लिन आएको तर नपाएको उनको गुनासो छ। हातमा पैसा लिएर मल खोज्न हिँड्दा पनि कतै एक दानो मल पाइएन। अघिल्लो वर्षको साउनमा मल बाँडेको थियो। त्यसपछि ११ महिना पछि आज मल लिन आएको छु, ११ महिनासम्म जनताले मल पनि नपाएको उनले बताए। यस्तै लक्ष्मी बजारका चन्द्रसिंह बस्नेत पनि मल लिन लाइनमा बसिसरहेको थिए। पाँच केजी मल लिन एक डेण्ढ घण्टादेखि लाइनमा बसेको उनले बताए। सोमबार बाँडेको मल नपुग्ने बताउँदै अरु मल मिसाएर हाल्नुपर्ने उनको भनाइ छ। बस्नेतको जग्गा दश रोपनीभन्दा बढी रहेको तर एग्रोभेटबाट बाँडिएको मल जम्मा दुई रोपनीलाई मात्र पुग्ने बताए। त्यस्तै मल पाउनकै लागि लाइनमा कुरेर बस्नु परेको तर पर्याप्त मल नपाएको ठिँगुरेस्वाराका स्थानीय सिता कुँवरले बताइन्। मल पाउनकै लागि दिनै खेर फालेर यहाँ आउन परेको छ। तर मल जम्मा पाँच किलो पाउने रहेछ। यसले त केही पुग्दैन। हाम्रो चार रोपनीभन्दा बढी जमिन छ। पाँच केजी मलले जम्मा दुई रोपनीलाई हुन्छ, उनले भनिन्। मल नपाउँदा बालीनाली राम्रो नहुने उनको भनाइ छ। गोरखा नगरपालिका वडा नं ५, ६ र ८ नम्बर वडाका कृषकहरुलाई अनिता एग्रोभेटबाट मल वितरण हुँदै आएको छ। सोमबार यहाँ डिएपी र युरिया मल ४०४० बोरा प्राप्त भएको सो एग्रोभेटका प्रोपाइटर रामशरण कोइरालाले बताए। उनका अनुसार सोमबार मात्र करिब २ सय १० जनाभन्दा बढीले मल लिएर गएका छन्। सरकार मल कम पठाएको छ। त्यसैले सबैलाई पुर्याउने गरी प्रत्येक व्यक्तिलाई पाँचपाँच केजीका दरले मल वितरण गर्दै आएका छौँ। यहाँको तीन वटा वडाका लागि यो धेरै अपुग हो, उनले भने। युरिया मल एक केजीका २५ र डिएपी मल एक केजीलाई ५५ रुपैयाँको दरले वितरण गर्दै आएको उनले बताए। ११ महिनापछि पहिलो पटक मल आएको तर किसानलाई चाहिने जति मल नआएको उनको भनाइ छ। तीन वटाका लागि युरिया मल ४ हजार दुई सय बोरा, डिएपी मल २ हजार एक सय बोरा र पोटास मल ११ सय बोरा आवश्यक पर्ने उनले बताए। सरकारले समयमै मल नपठाउनु र पर्याप्त मल नपठाउँदा किसानहरु मर्कामा पर्ने गरेको उनले बताए। अब कहिले आउने ठेगान नभए पनि उनले बताए ।"
माओवादी केन्द्रको बैठक बुधबारसम्मका लागि स्थगित,काठमाडौं : माओवादी केन्द्रको केन्द्रीय समिति बैठक स्थगित भएको छ। प्रज्ञा भवन कमलादीमा ११ बजेका लागि बोलाइएको बैठक भोलिसम्मका लागि स्थगित भएको प्रवक्ता कृष्णबहादुर महराले जानकारी दिए। उनका अनुसार बैठक बुधबार दिउँसो १ बजे बस्ने छ। स्थगित गर्नुपर्ने कारण भने खुलाइएको छैन। आइतबारदेखि सुरु भएको बैठकमा अध्यक्ष पुष्पकमल दाहाल प्रचण्डले बैठकका एजेण्डा र राजनीतिक प्रतिवेदन प्रस्तुत गरेका थिए। सोमबार भने प्रदेश इन्चार्जहरुले पार्टीको पछिल्लो अवस्था र आगामी कार्यदिशाबारे धारणा राखेका थिए। सोमबारको बैठकमा माओवादी पार्टी कमजोर हुँदै गएको र एमालेसँग पुनः वाम एकता गर्नुपर्ने माग नेताहरुले गरेका थिए। पार्टी अध्यक्ष प्रचण्डले छलफलमा उठेका प्रश्नको जवाफ दिने सूची आज रहेको थियो।
देउताको तस्बिर भएको पत्रिकामा कुखुराको मासु बेच्ने पक्राउ,"नयाँ दिल्ली : उत्तर प्रदेशको सम्भलमा हिन्दू देवताहरूको तस्बिर भएको पत्रिकामा कुखुराको मासु बेचेको र प्रहरी टोलीमाथि आक्रमण गरेको आरोपमा एक व्यक्तिलाई पक्राउ गरिएको छ। केही मानिसहरुले आइतबार तालिब हुसैन नामका एक व्यक्तिले आफ्नो पसलमा हिन्दू देवीदेवताको तस्बिरसहित अखबारमा बेरिएको कुखुरा बिक्री गरिरहेको उजुरी गरेका थिए। प्रहरी टोली पसलमा पुगेपछि तालिब हुसैनले उनीहरूमाथि छुरी प्रहार गरेका थिए। तालिब हुसैनलाई आईपीसीको धारा १५३ए, २९५ए र ३०७ अन्तर्गत मुद्दा लगाइएको छ। यस विषयमा अनुसन्धान भइरहेको सम्भल प्रहरीले जनाएको छ। बीबीसी"
"अमेरिकामा स्वतन्त्रता दिवस मनाउन निकालिएको परेडमा गोली चल्यो : ६ जनाको मृत्यु, २४ घाइते","सिकागो : अमेरिकाको सिकागो नजिकैको हाइल्याण्ड पार्कमा सोमबार अमेरिकी स्वतन्त्रता दिवसको अवसरमा निकालिएको परेडमा एक बन्दुकधारीले अन्धाधुन्ध गोली चलाउँदा ६ जनाको मृत्यु भएको छ। सो आक्रमणमा २४ जना घाइते भएका छन्। हाईल्याण्ड पार्क प्रहरी प्रमुखले आक्रमणमा संलग्न २२ वर्षीय संदिग्धलाई पक्राउ गरिएको बताएका छन्। प्रहरीले एक राइफल समेत बरामद गरेको छ। राष्ट्रपति जो बाइडेनले विज्ञप्ति जारी गर्दै शोक व्यक्त गरेका छन्। उनले आक्रमणपछि हाइल्याण्ड पार्कका जनतालाई सहयोग गर्न स्थानीय प्रशासनलाई पूर्ण सहयोग गर्न आफू तयार रहेको बताएका छन्। राष्ट्रपति बाइडेनले परेड शुटिङको घटनाबारे थाहा पाएर आफू स्तब्ध भएको बताए। उनले अमेरिकामा बन्दुक हिंसा विरुद्धको लडाई जारी राख्ने बताए। हाइल्यान्ड पार्कका प्रहरी प्रमुख लु जोगम्यानले पक्राउ परेका २२ वर्षीय रोबर्ट इक्रिमोको भएको बताए। प्रहरीले आक्रमणकारीको पहिचान कसरी भयो भन्ने कुरा बताउन अस्वीकार गरेको छ। परेड सुरु भएको १० मिनेटमै फायरिङ सुरु भएको थियो। अमेरिकामा गत महिना पनि टेक्सास, बफेलो सुपरमार्केटलगायत धेरै ठाउँमा गोली चलेको थियो। बीबीसी"
हतियार उठाएर हिडेँका पार्टीलाई गिरिजाले शान्ति प्रक्रियामा ल्याउनुभयो : देउवा,"काठमाडौं : प्रधानमन्त्री शेरबहादुर देउवाले पञ्चायती व्यवस्था हटाएर बहुदलिय व्यवस्था ल्याउन कोइरालाले भूमिका खेलेको बताएका छन् । मंगलबार स्व गिरिजाप्रसाद कोइरालाको शालिक अनावरण कार्यक्रममा देउवाले कठिन राजनीतिक मोड पार गर्दै कोइरालाले कांग्रेस र देशलाई योगदान दिएको बताएका हुन्। उनले लोकतान्त्रिक गणतन्त्र स्थापना गर्न समेत कोइरालाले महत्वपूर्ण भूमिका खेलेको बताए । देउवाले हतियार उठाएर हिडेँका पार्टीलाई पनि शान्ति प्रक्रियामा ल्याएको कोइरालाले ल्याएको बताए। उनले भने, उहाँले सहमति र सहकार्यमा गरेर राजनीति अगाडि बढाउनुपर्छ भन्ने मान्यता राख्नुहुन्थ्यो, त्यो अहिलेपनि सान्दर्भिक छ।"
संघीयताको सान्दर्भिकता,"विडम्बना जहाँ सरकार चाहिने हो त्यहाँ भेटिँदैन। जहाँ नभेटिनुपर्ने हो त्यहाँ भेटिन्छ। नेपालमा संघीयता बलिदानीपूर्ण संघर्षको प्रतिफल हो। विभिन्न जातीय, क्षेत्रीय, समुदायगत र राजनीतिक आन्दोलनको बलमा यसको स्थापना भयो। स्थापनाको समयदेखि नै यसमा बहस पैरवी चल्यो। पक्ष र विपक्षमा मतहरू प्रकट भए। संघीयतामा जानै हुन्न भन्ने मत पनि थियो, अहिले पनि छ। तर, त्यो मत झिनो छ। निर्णायक छैन। संघीयतालाई गलत भन्नु प्राप्त उपलब्धि उल्ट्याउन खोज्नु हो। यसको औचित्यलाई अस्वीकार गर्नु प्रतिगामी विचार हो। यो आलेखको उद्देश्य संघीयताको विरोध गर्नु होइन। त्यसको औचित्यमाथि सैद्धान्तिक प्रश्न उठाउनु पनि होइन। सिद्धान्ततः संघीय प्रणाली मुलुकको आवश्यकता हो। संघीयताको माध्यमबाट राष्ट्रिय एकता अझ सुदृढ हुनुका साथै आमनागरिकको हकअधिकार स्थापना र प्रचलनमा थप सहजता हुन्छ भन्ने दृढ मान्यता हिजो थियो। त्यो आज पनि कायमै छ। यही मान्यताका आधारमा व्यक्तिगतरूपमा पनि हिजो यसको पक्षमा जनमत निर्माणका साथै अभियान सञ्चालनमा सहभागिता रह्यो। सशक्त आवाज उठाउने र बलियो वकालत गर्ने काम भयो। संघीयता स्थापनापछि त्यसको रक्षा गर्न क्रियाशील रहनु पनि यसका पक्षधरको दायित्व हो। तर, विकृतिलाई ढाकछोप गरेर अस्तित्वको रक्षा गर्न सकिँदैन भन्ने सत्यलाई भने आत्मसात् गर्नैपर्छ। वास्तवमा कुनै पनि वस्तुको औचित्य स्थापनाले मात्र सिद्ध गर्न सक्दैन। जन्मनु नै जीवनको सार्थकता होइन। उत्पत्ति मात्रले अस्तित्व स्थापित गर्दैन। वस्तुको सान्दर्भिकता उसको कामले प्रमाणित गर्नु पर्छ। यस कोणबाट हेर्दा संघीयताले सान्दर्भिकता पुष्टि गर्न निकै सकस भइरहेको महसुस हुन्छ। लगभग पाँच वर्षको यो अवधिमा कुनै पनि प्रदेशको अभ्यास उत्साहजनक रहेन। कार्यसञ्चालनको विधि र व्यवहार सकारात्मक हुन सकेन। यसैले पनि प्रदेशसभा र प्रदेश सरकारहरूमाथि अहिले गम्भीर प्रश्न उठेको हो। सबैजसो प्रदेशसभा र प्रदेश सरकारहरूमा विधिको शासन शून्यजस्तै छ। नीतिगत अराजकता र आर्थिक विचलन व्याप्त छ। राज्यकोष र प्रकृतिक स्रोतसाधनको दोहन चलिरहेको छ। कमिसन, भ्रष्टाचार, नातावाद, कृपावाद आमसंस्कृति बनिरहेको छ। सुशासनको सबैभन्दा कुरूप अनुहार अहिले प्रदेशमा देखिएको छ। अराजक शासनशैली र कमजोर सेवा प्रवाहले संघीय प्रणालीलाई नै बदनाम गरेको छ। संघीयताको औचित्य, अस्तित्व र सान्दर्भिकतामाथि गम्भीर प्रश्न खडा गरेको छ। संविधानले जेठ १५ गते संघीय संसद्को संयुक्त बैठकमा संघीय सरकारका अर्थमन्त्रीले बजेट पेस गर्ने अनिवार्य व्यवस्था गर्यो। यसैगरी, प्रदेश अर्थमन्त्रीले असार १ गते प्रदेशसभामा प्रदेशको वार्षिक बजेट पेस गर्ने कानुनी व्यवस्था गरियो। यसैअनुसार प्रदेश सरकारले बजेट पेस गर्ने प्रक्रिय विगतमा जस्तै यस वर्ष पनि पुरा भएको छ। तर, विडम्बना कतिपय प्रदेशसभाले बजेट पारित गरिसक्दा पनि गण्डकी प्रदेशमा बजेटमाथि छलफलसमेत हुन सकेन। संसदीय अभ्यासमा सत्तापक्ष कुनै पनि सरकारी विधेयक र संसदीय प्रक्रियालाई अघि बढाउन अग्रसर हुने विपक्षीले त्यसमा आलोचना र कतिपय बेला अवरोध गर्ने आमप्रचलन हो। यस्तो प्रचलनविपरीत गण्डकी प्रदेशमा बजेटमाथि छलफल गराउन विपक्षीले पत्रकार सम्मेलन नै गरेर सार्वजनिक रूपमा समेत माग गरे। तर, प्रदेश सरकार संसद्बाट भागिरह्यो। मुख्यमन्त्री नै संसद्मा बजेटमाथि छलफल गराउन पन्छिए। मुख्यमन्त्री र अर्थमन्त्रीबीचमै बजेटमा मतभिन्नता रहेको प्रकाशमा आएको छ। परिवर्तनका एजेन्डालाई संस्थागत गर्न समग्र राज्यप्रणाली र संघीयताको प्रवद्र्धनका निम्ति विशेषगरी प्रदेश संरचनाले आफ्नो भूमिका र कार्यशैलीमा पुनरावलोकन गर्न जरुरी छ। मन्त्रिपरिषद्को निर्णय एउटा बजेट अर्कै आएको भनाइ छ। मुख्यमन्त्रीको निर्देशन र मन्त्रिपरिषद्को निर्णय विपरीत मन्त्री हिँड्नु र मुख्यमन्त्री निरीह बन्नु विडम्बना हो। बजेटमा सांसद विकास कोषअन्तर्गत ७२ करोड छुट्ट्याउने सहमतिसँगै प्रदेशसभाको बैठक चालू हुने अवस्था बने पनि यो स्थितिले प्रदेशलाई बदनाम गराएको छ। गण्डकी सरकारकै खेलकुद मन्त्रीले कर्मचारी पिटेको, पीएलाई मन्त्रीको कार्यवाहक दिएको प्रकरण पनि प्रकाशमा आएको हो। प्रदेशसभाका सदस्यको थुनछेक, संसदीय दलले एकअर्कालाई कारबाही गरेका दोहोरो निर्णय, फ्लोर क्रस, सभासदस्यको खारेजी आदि प्रकरण पनि भए। प्रदेश सरकारको कमजोर सेवाप्रवाह त सधैं प्रश्नमा छँदैछ। बजेटको यो अराजक अवस्था अरू प्रदेशमा छैन। तर, अन्य विषय भने योभन्दा संगीनरूपमा उठिरहेका छन्। बागमती प्रदेश अहिले मुख्यमन्त्री परिवर्तनका सन्दर्भमा अराजक बनेको छ। सत्तापक्षकै सांसदहरू मुख्यमन्त्रीविरुद्ध कुनै पनि बेला प्रयोग गर्नेगरी हस्ताक्षरको फाइल बोकेर केन्द्रीय नेताहरूको ढोका ढक्ढक्याउँदै हिँडिरहेका छन्। मुख्यमन्त्रीविरुद्ध संकलित हस्ताक्षरको सूचीमा बहालवाला मन्त्री पनि सामेल छन्। सरकारविरुद्धको हस्ताक्षरमा सहभागी हुने सरकारमा पनि रहिरहने अवस्था संसदीय परम्परामा कहीँ पनि कल्पना गरिन्न। यो राजनीतिक विकृति र अराजकताको पराकाष्ठा हो। अर्कोतिर प्रदेशसभामा विश्वास गुमाएको स्पष्ट भए पनि राजीनामा नदिने अडानमा मुख्यमन्त्री रहने स्थिति पनि अकल्पनीय हो। मुख्यमन्त्रीले कि राजीनामा दिनुपर्छ कि विश्वासको मत लिनुपर्छ। यसरी प्रदेशलाई अनिर्णयको अवस्थामा पुर्याउँदा शासकीय अवस्था कस्तो होला सहजै अनुमान गर्न सकिन्छ। यस्तो अवस्थाले अन्योल बढाउनुका साथै ब्रह्मलुट मच्चाउने निश्चित छ। प्रदेश १ सरकार कार्यकाल सकिने समय आइसक्दा पनि प्रदेशको नामकरण गर्न सकिरहेको छैन। प्रदेशसभा र विपक्षीको तर्फबाट केही पहलकदमी भए पनि सरकारले जिम्मेवारीबोध गरेको समेत देखिएको छैन। सरकारको कार्यशैली हेर्दा उस्तै बिजोग देखिन्छ। डेलिभरी केही छैन। नागरिकको हित र प्रदेशको समृद्धिको ठोस प्रयत्नसमेत भएको छैन। मिलिजुली सरकार छ। मुख्यमन्त्री निरीह छन्। मन्त्रीहरू अराजक छन्। कडी कमजोर छ। लामो अन्योलपछि जसोतसो बनेको सरकार फेरि परिवर्तनको संघारमा रहेको बताइन्छ। यसले जनतामा कस्तो सन्देश प्रवाह हुन्छ ? कर्मचारीतन्त्रले कसरी काम गर्छ ? सबैले बुझ्न सक्ने कुरा हो। लुम्बिनी सरकारको हविगत उस्तै छ। मन्त्रीहरूमा अराजकता छाएको छ भने प्रदेशसभा अकर्मण्य बनेको छ। विकृतिका शृंखला एकपछि अर्को सार्वजनिक भइरहेका छन्। सरकार परिवर्तनको हल्लाबाट यो पनि अछुतो छैन। लामो अन्योल चिरेर बनेको कर्णाली सरकार फेरि परिवर्तनको संघारमा छ। चुनावको मुखमा पनि पालो पुर्याउने खेलमा प्रदेश नेतृत्व छ। सत्तापक्षबीचकै अराजकता र अस्थिर सम्बन्धको कारण बेलाबेलामा विचित्रको अवस्था यहाँ पनि देखिएको छ। लामो समयसम्म पदमा टिकिरहन सफल हुनेमध्येका एक सुदूरपश्चिमका मुख्यमन्त्री हुन्। तर, समीकरणको अन्योल र परिवर्तनको हावा छेक्दै बढी समय खर्च हुने स्थितिबाट यो प्रदेश पनि मुक्त छैन। बागमती प्रदेशसँगको सट्टापट्टामा पर्ने पछिल्लो हल्लाले नयाँ अन्योल सिर्जना भएको छ। नीतिगत अराजकता, कमजोर कार्यसम्पादन, अराजक मन्त्रीजस्ता सन्दर्भ त यहाँको पुरानो रोग नै हो। मधेस प्रदेशमा मुख्यमन्त्रीको निरन्तरता तुलनात्मकरूपमा बलियो अवस्थामै छ। तर, सबैभन्दा बढी आर्थिक विकृति र मन्त्रिपरिषद् भित्रकै अराजकताको कारण मधेस सरकारको बदनामी अन्यत्रभन्दा बढी रहनु यहाँको यथार्थ हो। संघीयताको निम्ति सबैभन्दा बढी कुर्वानी गरेको दाबी गर्ने प्रदेशले शासकीय दृष्टिले संघीयताको नमुना प्रदर्शन गर्न सक्नुपथ्र्यो। तर, उल्टै विकृतिको अखडा बन्न पुग्यो। संघीयताको निम्ति यो अर्को विडम्बना हो। जसको हातमा शासन छ, उसमा न नागरिकप्रतिको जिम्मेवारीबोध छ न कुनै उत्तारदायित्व। औपचारिकतामा सीमित हुँदै गरेको लोकतन्त्र जनतन्त्र हैन, लुटतन्त्रमा परिणत हुँदै गएको छ। संघीयताको सैद्धान्तिक अवधारणा र संवैधानिक प्रबन्धले प्रदेश सरकारलाई पूर्णतः स्वायत्त र सुदृढ गरे पनि अभ्यास त्यसअनुसार हुन सकेन। आफ्नो नाभीमा कस्तुरी छ, तर त्यसैको खोजीमा जीवनभर भौतिरिँदै हिँड्ने मृगजस्तो बनेका छन् प्रदेश सरकारहरू। प्रदेश सरकारको गठन पुनर्गठनको अधिकार प्रदेश सभामा छ। सम्बन्धित संसदीय दल यसको निम्ति स्वतन्त्र छन्। तर, त्यो अधिकारको प्रयोग गर्ने ल्याकत उनीहरूसँग छैन। अधिकार भए पनि निर्णय गर्न सक्तैनन्। फलतः केन्द्र सरकार र केन्द्रीय नेतृत्वको आदेशमा प्रदेश सरकार गठन, पुनर्गठन र सञ्चालन भइरहेका छन्। आमनागरिकलाई सेवा दिनेभन्दा केन्द्रीय नेतृत्वलाई खुसी बनाउने ध्याउन्न प्रदेश नेतृत्वमा छ। यसले गर्दा प्रदेश संरचना राजनीतिक रोजगारी सिर्जना गर्ने र आर्थिक बोझ थोपर्ने अखडाजस्तो मात्र बन्न पुगेको छ। यसले प्रदेशको सान्दर्भिकतामा बहस सिर्जना गरेको मात्र छैन, परिवर्तनका एजेन्डामाथि समेत गम्भीर प्रश्न खडा गरेको छ। पछिल्लो परिवर्तनका पाँच प्रमुख उपलब्धि लोकतन्त्र, गणतन्त्र, संघीयता, समावेशिता र सामाजिक न्याय हुन्। यी पाँचै उपलब्धि एकआपसमा अन्योन्याश्रित छन्। एकअर्काका परिपूरक छन्। तर, यिनको अलगअलग अस्तित्व पनि छ। सामूहिक अस्तित्व सामूहिक रूपमा पुष्टि गर्नु पर्नेछ भने अलग अस्तित्वलाई अलगरूपमा। अहिले यी हरेक उपलब्धिको औचित्य र सान्दर्भिकतामाथि प्रश्न उठेको छ। सिद्धान्ततः प्रणालीको विकल्प खोज्ने तहको कुनै प्रश्न छैन। तर, कार्यप्रणाली माथिको गुनासोले प्रणालीकै औचित्य र सान्दर्भिकतामा बहस खडा गरिदिएको छ। त्यसको संकेत नागरिकको अभिव्यक्तिमा प्रकट भइरहेको छ। असन्तुष्टि, गुनासा र आक्रोशमा देखिइरहेको छ। स्थानीय निर्वाचनमा एक तहको अभिव्यक्ति प्रकट भएको छ। संघ र प्रदेशको निर्वाचनमा त्यसको अर्को शृंखला देखिने सम्भावना छ। अहिलेसम्म यो अभिव्यक्ति प्रणालीमा सुधारको निम्ति हो। तर, त्यसलाई अन्देखा गर्दै जाने हो भने त्यसको मार प्रणालीमै पर्न जाने जोखिम बढ्दैछ। लोकतन्त्र शासनको केन्द्रमा नागरिक रहने प्रणाली हो। लोकतन्त्रले राज्यको नीति निर्माण र कार्यान्वयनमा नागरिकको सहभागिता र निर्णायकत्व माग गर्छ। सहभागितामूलक लोकतन्त्र हाम्रो लोकतन्त्रको विशेषता हो। संवैधानिक सर्वोच्चता, विधिको शासन, आवधिक निर्वाचन, स्वतन्त्र प्रेस, सशक्त नागरिक समाज यसका आधार हुन्। नागरिकको दैनिक जीवनमा लोकतन्त्र अनुदित हुन सक्नुपर्छ। सही सेवाप्रवाह बिनाको सरकार अर्थहीन हुन्छ। तर, विडम्बना जहाँ सरकार चाहिने हो त्यहाँ भेटिँदैन। जहाँ नभेटिनुपर्ने हो त्यहाँ भेटिन्छ। खेतीको सिजनमा मल बिजन चाहिन्छ। त्यहाँ सरकार भेटिन्न। शैक्षिक सत्र सुरु हुँदा पाठ्यपुस्तक बोकेर सरकार पुग्नुपर्ने हो, पुग्दैन। विकास, सुशासन, समृद्धि हरेक सरकारको प्राथमिकता हुनुपर्ने हो। तर, त्यो छैन। सेवा प्रवाहमा सरकारको अनुहार देखिनुपर्ने हो, देखिन्न। महँगी, कुशासन, कमिसन जहाँ सरकार नदेखिनुपर्ने हो, त्यहीँ देखिन्छ। जसको हातमा शासन छ, उसमा न नागरिकप्रतिको जिम्मेवारीबोध छ न कुनै उत्तरदायित्व। फलतः लोकतन्त्र औपचारिकतामा सीमित हुँदैछ। लोकतन्त्र जनतन्त्र हैन, लुटतन्त्रमा परिणत हुँदै गएको छ। यसले नेतृत्वप्रति वितृष्णा र दलीय प्रणालीप्रति असन्तुष्टि बढाइरहेको छ। परिणामतः समावेशिता कमजोर बन्दै छ भने सामाजिक न्याय मर्दै गएको छ। संघीयता बदनाम भएको छ। समग्रमा लोकतन्त्र, गणतन्त्र र संघीयताको औचित्यमाथि प्रश्न उठाउनेलाई बल पुर्याउने काम भैरहेको छ। परिवर्तनका एजेन्डालाई संस्थागत गर्न समग्र राज्यप्रणाली र संघीयताको प्रवद्र्धनका निम्ति विशेषगरी प्रदेश संरचनाले आफ्नो भूमिका र कार्यशैलीमा पुनरावलोकन गर्न जरुरी छ।"
"बजेट सक्ने चटारो, असारे विकासमा हतारो","जनकपुरधाम : मधेस प्रदेशमा आर्थिक वर्षको अन्त्यमा हतारहतारमा विकास बजेट खर्च गर्ने विगतकै प्रवृत्ति यसपटक पनि दोहोरिएको छ। यस्तो अवस्थामा आफ्ना नातागोता र कार्यकर्तालाई उपभोक्ता समिति र ठेक्कापट्टामार्फत आयोजनाको जिम्मा दिँदा बजेट दुरुपयोग हुने गरेको छ। मधेस सरकारअन्तर्गतको जिल्ला प्राविधिक कार्यालय धनुषामा अहिले भुक्तानी लिन आउनेहरूको तँछाडमछाड छ। सबैभन्दा बढी तनाव निर्वाचन क्षेत्र विकास कार्यक्रमअन्तर्गतका योजना र मुख्यमन्त्री स्वच्छता अभियान कार्यक्रमअन्तर्गतका योजनाहरू सम्पन्न गराउन र बिल भर्पाइ पेस गर्न भइरहेको अधिकृत दीपक ठाकुर बताउँछन्। त्यस्तै, धनुषा र महोत्तरी दुई जिल्लामा भौतिक पूर्वाधार मन्त्रालयअन्तर्गतका योजना सम्पन्न गराउनुपर्ने छ। प्रदेशसभा सदस्यहरूमार्फत सम्पन्न हुने निर्वाचन क्षेत्र विकास कार्यक्रमअन्तर्गतका ५ सय र भौतिक पूर्वाधार मन्त्रालयअन्तर्गतको २ सय गरी जम्मा ७ सय योजनाहरू सञ्चालन भएका छन्। तीमध्ये अधिकांश योजना यही असार मसान्तमा सुरु भई हतारहतार सक्ने काम भइरहेको छ। धनुषाको नगराइन नगरपालिकाको नगराइन गाउँको दक्षिणतिर अवस्थित ६ लेन सडक छेउको पोखरीमा पक्की घाट निर्माण भइरहेको छ। चालू आर्थिक वर्षको ११ महिनासम्म घाट निर्माणमा कुनै चासो नदेखाएको मधेस सरकारले असार लागे लगत्तै ६० लाख रुपैयाँको लागतमा पोखरी सौन्दर्यीकरणको नाममा घाट बनाउन थालेको छ। वर्षायाममा जेनतेन भइरहेको काम गुणस्तरहीन हुने सम्भावना पर्याप्त रहेको नगराइन२ का वडा सदस्य प्रतीप चौधरी बताउँछन्। सरकारी तवरबाट खर्च हुने बजेटलाई जेनतेन खर्चिनुभन्दा तिनको सदुपयोग गर्नु आवश्यक छ, चौधरी भन्छन्, विकासे बजेट असारमा सक्ने चटारोले रकमको दुरुपयोग बढाउनुसँगै गुणस्तरसमेत प्रभावित गरेको हुन्छ। विकास निर्माण गुणस्तरीय भए नभएको बहस गर्ने मुख्य थलो प्रदेशसभा हो। त्यसको अगाडि ४४ लाख लागतमा मुख्यमन्त्री स्वच्छता अभियानअन्तर्गत उपभोक्ता समितिले पोखरीको घाट निर्माण थालेको छ। हतारमा भइरहेको घाट निर्माण गुणस्तरीय नरहेको स्थानीयहरूले गुनासो छ। असार २३ गतेसम्म रकम निकासाका लागि काम सम्पन्न गरी बिल फस्र्यौंटका लागि पेस गरिसक्नुपर्ने हुनाले दिनरात नभनी काम भइरहेका छन्। जसमा अधिकांश अनुत्पादक र कामै नलाग्ने रहेका छन्। तालिम, गोष्ठीमा खन्याइँदै पैसा वर्षभरि कछुवा गतिमा हिँडेको मधेसमा अहिले बजेट सक्ने हतारोमा तालिम, गोष्ठी र सभा सम्मेलनमा पैसा खन्याइँदै छ। परिणाममुखी कार्यक्रमहरू गर्नुको साटो अनावश्यक कार्यक्रममा रकम खर्चिएका उदाहरण मधेसमा प्रशस्त छन्। मधेस सरकारको भूमि व्यवस्था, कृषि तथा सहकारी मन्त्रालयका कर्मचारीलाई आइतबार भ्याइनभ्याइ थियो। आर्थिक वर्ष सकिनै लाग्दा मन्त्रालयलाई बजेट सिध्याउन भ्याइनभ्याइ भएपछि मन्त्री, सचिव र कर्मचारीहरू तालिम, अन्तरक्रिया र गोष्ठीमा सहभागी हुन दिनभरि व्यस्त थिए। बजेट सक्नकै लागि मन्त्रालयबाट एकै दिनमा तीनवटासम्म छलफल, गोष्ठी र अन्तरक्रिया सकाइएको छ। भूमि व्यवस्था, कृषि तथा सहकारीमन्त्री विजयकुमार यादव र राज्यमन्त्री योगेन्द्र यादव लक्ष्मीनियाँ गाउँपालिकास्थित बाबाको ढावामा आइतबार सहकारी संघसंस्था तथा सरोकारवालाहरूसँगको अन्तरक्रियामा व्यस्त थिए। अर्कोतर्फ भने मन्त्रालयकी सचिव डा नम्रता सिंघ महोत्तरीको बर्दिबासमा प्रदेशस्तरीय कृषि पत्रकारितासम्बन्धी अभिमुखीकरण कार्यक्रममा प्रमुख अतिथिका रूपमा पुगिन्। सहकारीसम्बन्धी कार्यक्रम सक्न हतार गरेका मन्त्री यादव आफ्नो मन्तव्य राखेर हतारहतार जनकपुरको एक होटेलमा आइतबारै प्रादेशिक दुग्ध विकाससम्बन्धी मन्त्रालयकै कार्यक्रममा प्रमुख अतिथि बनेर सहभागी भए। आफ्नो नजिकका संघसंस्थालाई तालिम, गोष्ठी र अन्तरक्रिया कार्यक्रमको लाखौं बजेट उपलब्ध गराएर असार मसान्तमा हतारहतार कार्यक्रम गर्ने कृषि मन्त्रालयका यी ३ कार्यक्रमहरू उदाहरण मात्रै हुन्। प्रदेश सरकारका अधिकांश मन्त्रालय र मन्त्रीहरू अहिले यस्तै उद्घाटन र समापन कार्यक्रमहरूमा व्यस्त छन्। मधेस सरकारको महिला, बालबालिका युवा तथा खेलकुद मन्त्रालयले असार १५ र १६ गते समुन्नत मधेस प्रदेशका लागि साझा अठोट नाराका साथ पहिलो मधेस प्रदेश युवा महोत्सव २०७९ सम्पन्न गर्यो। १४ लाख रुपैंया लगानीमा भएको यस सम्मेलनमा मधेस मन्थन, मधेस जागरण, मधेस हटिया, सांस्कृतिक साँझ, मधेसको मानलगायतका विषयमा चर्चापरिचर्चा गर्ने र घोषणापत्र सार्वजनिक जस्ता कार्यक्रमहरू निर्धारण गरिएको थियो। आठै जिल्लाका युवाहरूलाई सहभागी गराउने उद्देश्य लिएर कार्यक्रम सञ्चालन गरिए पनि कार्यक्रममा स्कुले विद्यार्थीहरूको सहभागिताबाहेक खासै उपलब्धिमूलक कामहरू भएनन्। मुख्यमन्त्री लालबाबु राउतले निकै तामझामका साथ उद्घाटन गरेको सम्मेलन बजेट सकाउनमै सीमित भएको आरोप स्थानीयहरूको छ। प्रदेश सरकारले तालिम, गोष्ठी र छलफलको कार्यक्रममै जेठ मसान्तसम्ममा १७ करोड २५ लाख खर्चेको कोष तथा लेखा नियन्त्रक मधेस प्रदेश कार्यालयले जनाएको छ। प्रदेश सरकार मात्र नभई स्थानीय तहहरूमा पनि बजेट सक्न उस्तै हतार छ। नगराइन नगरपालिका कार्यालयले लक्षित वर्गको लागि भन्दै छुट्याएको ५२ लाख रुपैयाँबाट अहिले अगरबत्ती, गुडिया बनाउने तालिमदेखि लिएर कोभिडबाट बच्न अपनाउनुपर्ने उपाय जस्ता छलफल र गोष्ठी सञ्चालन गरिएका छन्। वर्षभरि योजनाबद्ध कार्य सञ्चालन नगरी बसेको नगरपालिकाले असारमा बजेट सक्नकै लागि उपलब्धिविहीन कार्यक्रमहरू सञ्चालन गरेको छ। नगराइन२ जटहीमा अहिले सात दिने अगरबत्ती बनाउने तालिम सञ्चालन भइरहेको छ। तालिममा ४० जना महिलाको सहभागिता छ। तालिम लिइरहेका अधिकांश महिलाहरूको चाहाना उद्योग, व्यवसाय गर्ने वा रोजगारी पाउने भए पनि उनीहरूले अहिले लिएको तालिमबाट त्यस्तो सम्भावना देखेका छैनन्। अगरबत्ती बनाउने तालिममा सहभागी रतीयादेवी साह भन्छिन्, यो तालिम त हामी लिइरहेका छौं। तर, यसबाट के हुन्छ भन्ने कुरा हामीलाई थाहा छैन। योभन्दा राम्रो त बरु कुनै उद्योग सञ्चालन गरिएको भए हुन्थ्यो। हामी त्यहाँ अगरबत्ती बनाएर वा अन्य काम गरेर जीविका चलाउँथ्यौं। यो त काम न काजको तालिम लिनकै लागि मात्र तालिम जस्तो भयो। नगरपालिकालाई पनि यस्ता तालिम, गोष्ठीबाट प्राप्त उपलब्धीको कुनै लेखाजोखा छैन। नगराइन नगर प्रमुख विनयकुमार यादव भन्छन्, पहिलो चरणमा त सिप सिकाउने हो। पछि रोजगारीको अवसर पनि सिर्जना गर्नेछौं। चालू आवको ११ महिनामा ४ अर्ब ७८ करोड ९६ लाख पुँजीगत खर्च गरेको प्रदेश सरकारले असारभित्रै थप ६ अर्ब खर्च गर्ने अनुमान छ। खुद्रे योजनामा अर्बौं खर्च मधेस मानव विकास सूचकांकमा निकै पछाडि छ। शिक्षा, स्वास्थ्य र रोजगारीको अभावले खाडी मुलुक ताक्ने युवाहरूको अधिक संख्या पनि यसै प्रदेशमा छ। तर, प्रदेशमा समृद्धि र विकासका लागि ठोस लगानी गर्नुपर्नेमा प्रदेशसभा सांसदहरूले निर्वाचन क्षेत्र विकास कार्यक्रमअन्तर्गतको अर्बौं रकम अनुत्पादक र खुद्रे योजनाहरूमा बाँडेर खर्चि रहेका छन्। प्रदेशसभाबाट प्रत्यक्ष निर्वाचित सांसदहरूलाई जनही ३ करोड र समानुपातिक सांसदहरूलाई १ करोडका दरले निर्वाचनक्षेत्र विकास कार्यक्रमका लागि बजेट उपलब्ध गराइन्छ। चालू आवमा सांसदहरूलाई यसअन्तर्गत २ अर्ब १९ करोड रुपैयाँ बाँडिएको छ। तर, सांसदहरूले सो रकम कार्यकर्तालाई खुसी पार्न र आफ्ना आसेपासेलाई रोजगारी दिनकै लागि खर्चेको देखिन्छ। प्रदेशसभा सांसदहरूको योजनामा ७५ प्रतिशत मठ, मन्दिर, धर्मशाला र मस्जिदहरूको जिर्णोद्धार र सौन्दर्यीकरणका योजनाहरू रहेका छन् भने त्यसबाहेक २५ प्रतिशतमा बाटो ढलान, शौचालय निर्माण, तालिम, गोष्ठी र अन्य कार्यक्रम छन्। ३ देखि ५ लाखका र बढीमा २५ देखि ३० लाखम्मका निकै ससाना लगानीका खुद्रे योजनाहरू बनाएर कार्यकर्तालाई बाँड्ने काम गरिएको छ। खुद्रे योजनामा लगानी गर्नु साटो ठोस योजनाहरू बनाएर प्रदेशको शिक्षा, स्वास्थ्य र रोजगारीको अवसर सिर्जना गर्ने खालका काम निर्वाचन क्षेत्र विकास कार्यक्रमको बजेटमार्फत भएको भए त्यसले समग्र प्रदेशको विकासमा मलजल गर्ने थियो, वरिष्ठ सञ्चारकर्मी नित्यानन्द मण्डल भन्छन्, अहिलेसम्म प्रदेश सरकारले गरेका लगानीहरू खासै उपलब्धीमुलक छैनन्। मधेसमा हाल कुल सांसद संख्या १०१ रहेको छ। प्रदेशसभा स्थापना हुँदा उक्त संख्या १०७ रहे पनि एकीकृत नेकपा माओवादीका ३ जना सांसद निलम्बनमा परेका थिए भने नेपाली कांग्रेसका एक र जनता समाजवादी पार्टीका १ जना गरी २ स्थानीय निर्वाचनमा उम्मेदवार बनेपछि उनीहरूले प्रदेशसभाबाट राजीनामा दिएका थिए। सांसद डिम्पल झाको मृत्यु भएपछि हाल मधेसको सदस्य संख्या १०१ मात्र छ। जसमध्ये ४२ समानुपातिक सांसद र ५९ जना प्रत्यक्ष निर्वाचित छन्। असारे खर्च विकासको बाधक भोगेन्द्र झा  उपाध्यक्ष, प्रदेश नीति तथा योजना आयोग असारे विकास भन्ने उक्ति पहिलेपहिले त सुन्थेँ मात्रै तर अहिले नीति तथा योजना अयोगमा आएपछि हेर्न र भोग्न पनि थालेको छु। यो संघदेखि स्थानीय तहसम्म चलि आएको नराम्रो परम्परा झै भएको छ। यो प्रवृत्ति निकै गलत छ। यसले एकातर्फ स्रोतको दुरुपयोग भइरहेको छ भने अर्कोतर्फ यस्ता गतिविधिले हुन सक्ने विकासलाई पनि बाधा पुर्याएकोे छ। गुणस्तरहीन संरचनाहरू खडा भइरहेका छन्। जसको भविष्य छैन। यसको एउटा प्रमुख कारण राजनीतिक प्रतिबद्धता नहुनु हो भने अर्को प्रशासन बेलगाम हुनु हो। अर्थात् देशमा सही रूपमा नीति नियम अनूरुप कुनै कामै भइरहेको छैन। साउनमा बजेट स्वीकृत भइसकेपछि भदौ, असोजसम्म डीपीआएर गराइसक्नु पर्छ। तर, हामी कहाँ यो प्रक्रिया कात्तिकबाट मात्र सुरु हुन्छ। माघ, फागुनसम्म बल्लतल्ल डीपीआरको काम सकिन्छ। हुँदाहुँदै जेठ, असार आइपुग्छ र अन्त्यमा बजेट सक्न तछाडमछाड गरेर कामहरू गर्ने गरिन्छ। यो निकै गलत प्रवृत्ति हो । यसको नियन्त्रण आवश्यक छ। सरकारले आफ्नो प्रगति देखाउनकै लागि यसरी हतारमा बजेट खर्चेका हुन्छन्। तर, प्रगति देखाउने यो मापन पनि गलत हो। प्रगति भौतिक र वित्तीय गरी २ किसिमका हुन्छन्। यस्तो अवस्थामा यी दुवै प्रगति देखाउनुपर्ने भएकोले अनावश्यक रूपमा योजना बाँडफाँट हुन्छ र बिना उपलब्धिको बजेट खर्च हुन्छ। पहिले संघ सरकारमा भएको यो रोग अहिले प्रदेश र स्थानीय तहसम्म सरेको छ। राम्रो कामको सिको नगर्ने तर, नराम्रो कामको सिको गर्ने प्रवृत्तिकै उपज असारे विकास रहेको जस्तो मलाई लाग्छ।"
"रामेछापमा बस दुर्घटना हुँदा ९ जनाको मृत्यु, २४ घाइते",रामेछाप : रामेछापको बेथानबाट काठमाडौं जाँदै गरेको यात्रुबाहक बस दुर्घटना हुँदा ९ जनाको मृत्यु भएको छ। मंगलबार बिहान बा ३ ख ८३९६ नम्बरको अरनिको यातायातको बस खाँडादेवी गाउँपालिका१ लुभुघाट नजिकै दुर्घटना भएको डीएसपी राजकुमार थिङले जानकारी दिए। उनका अनुसार ४ जना महिला र ५ जना पुरुषको मृत्यु भएको हो। उनीहरुको पहिचान खुल्न बाँकी रहेको छ। दुर्घटनामा घाइते भएकामध्ये २४ जनालाई उपचारको लागि धुलिखेल अस्पतालतर्फ पठाइएको छ। प्रहरी टोलीले उद्धार कार्य जारी राखेको उनले बताए।
रामेछापको लुभुघाटमा बस दुर्घटना,काठमाडौं : रामेछापको बेथानबाट काठमाडौं आउँदै गरेको यात्रुबाहक बस लुभुघाटमा दुर्घटना भएको छ। मंगलबार बिहान काठमाडौं आउँदै गरेको बा ३ ख ८३९६ नम्बरको अरनिको यातायातको बस खाँडादेवी गाउँपालिका १ लुभुघाटमा दुर्घटना भएको जिल्ला प्रहरी कार्यालय रामेछापले जनाएको छ। दुर्घटनामा घाइतेको स्थानीयले उद्दार गरिरहेका छन् । घटनास्थलतर्फ प्रहरीको टोली परिचालन भइसकेको जिल्ला प्रहरी कार्यालयले जानकारी दिएको छ। विस्तृत विवरण आउन बाँकी रहेको छ।
"चट्याङ लागेर गुल्मीमा एक जनाको मृत्यु, एक घाइते",गुल्मी : चट्याङ लागेर गुल्मीमा एक जनाको मृत्यु भएको छ भने एक जना घाइते भएका छन्। जिल्लाको मदाने गाउँपालिका१ अग्लुङका १४ वर्षीय चन्द्र विष्टको मृत्यु भएको जिल्ला प्रहरी कार्यालय गुल्मीले जनाएको छ। प्रहरीका अनुसार मृतककी भाउजू ४२ वर्षीय संगिता विष्ट चट्याङ लागेर घाइते भएकी छन्। बिहान ४ बजे परेको चट्याङका कारण विष्टको मृत्यु भएको जिल्ला प्रहरी कार्यालय गुल्मीका प्रहरी निरीक्षक श्याम प्रकाश यादवले जानकारी दिए। अविरल वर्षाका कारण जिल्लाका विभिन्न ठाउँमा गएको पहिरो र चट्याङले घर र पशु चौपायाँमा क्षति पुर्याएको प्रहरीले जनाएको छ।
समलिङ्गी जोडीले गरे बंगाली संस्कार अनुसार विवाह : परिवार र साथीहरु खुसीसाथ सामेल,"कोलकाता : कोलकाताका एक समलिङ्गी जोडीले बंगाली परम्परा अनुसार विवाह गरेका छन् । उनीहरुको विवाह समारोहमा नजिकका साथीभाइ र परिवारका सदस्यहरु पनि सहभागी भएका छन्। अभिषेक रे र चैतन्य शर्माका विवाहका तस्विरहरु सामाजिक सञ्जालमा भाइरल भएका छन् । चैतन्यले आफ्नो इन्स्टाग्राम स्टोरीमा विवाहका धेरै तस्विर सेयर गरेका छन् । यो जोडीलाई मानिसहरुले सामाजिक सञ्जालमा धेरै बधाइ दिइरहेका छन् । तस्बिरमा दुवैको खुसी प्रस्ट देख्न सकिन्छ। उनीहरु एलजीबीटीक्यु समुदायको लागि काम गर्छन् विवाहमा अभिषेकले धोती र कुर्ता लगाएका थिए भने चैतन्यले शेरवानी लगाएका थिए। चैतन्यले आफ्नो इन्स्टाग्राम स्टोरीमा विवाहका धेरै तस्विर शेयर गरेका छन् । फेसन डिजाइनर अभिषेक रेले कोलकातामा एलजीबीटीक्यु समुदायका लागि काम गर्ने आफ्नो पार्टनर चैतन्य शर्मासँग एक समारोहमा विवाह गरेका हुन्। भारतको पहिलो समलिङ्गी विवाह ३० डिसेम्बर २०१७ मा भएको थियो । आईआईटी ऋषिले भियतनामका विन्हसँग विवाह गरेका थिए। गत वर्ष डिसेम्बरमा पनि हैदराबादमा एक समलिङ्गी जोडीले विवाह गरेका थिए। सुप्रियो चक्रवर्ती र अभय दाङले हैदरावादको बाहिरी इलाकामा रहेको रिसोर्टमा औँठी साटासाट गरे र विवाह गरेका थिए। तेलंगानाको राजधानी हैदराबादमा भएको विवाहको निकै चर्चा भएको थियो । दिल्लीका अभय डांगे (३४) र पश्चिम बंगालका सुप्रियो चक्रवर्ती (३१) आठ वर्षदेखि एकअर्कालाई डेट गरिरहेका थिए। ३१ वर्षीय सुप्रियो चक्रवर्ती र ३४ वर्षीय अभय डांगे आठ वर्षअघि सामाजिक सञ्जाल प्लानेट्रोमियोमा भेटेका थिए। दुवैले अक्टोबरमा विवाहको घोषणा गरेका थिए । दिल्लीका अभय डांगे सफ्टवेयर विकास प्रबन्धक हुन् । उनी हैदराबादको एक बहुराष्ट्रिय कम्पनीमा काम गर्छन्। इन्गेजमेन्ट पनि हैदराबादमै भएको थियो । यो विवाहमा दुवैको परिवार र साथीभाइको उपस्थिति थियो । बिहेमा आएका कतिपयले बिस्तारै मानिसको सोचमा परिवर्तन भइरहेको बताएका छन् । समारोहमा बंगाली र पञ्जाबी परम्परा अनुसार हल्दी, मेहेन्दी र संगीत भएको थियो। विवाहपछि सुप्रियो चक्रवर्तीले भने, हामी धेरै खुसी छौं र खुशी हुन कसैको अनुमति चाहिँदैन भन्ने विशेष सन्देश पनि दिएका छौं ।' दैनिक भास्कर"
नवलपरासी कांग्रेसका गुटविरुद्ध समिति गठन,परासी : नेपाली कांग्रेस नवलपरासीमा रहेका दुई गुटका विरुद्ध कार्यकर्ताहरुले छुट्टै समिति गठन गरेका छन्। जिल्लामा देखिएका गुटका विरुद्ध खबरदारी गर्दै पार्टीलाई एक ढिंका गराउनका लागि दबाब दिन समिति गठन गरेको कार्यकर्ताहरुको भनाइ छ। पार्टीका पुराना कार्यकर्ताहरुले गोपिगञ्जमा भेला राखेर समिति गठन गरेका हुन्। क्षेत्र नं १ का कांग्रेस नेता अशोक जंग राणाको संयोजकत्वमा गठन गरिएको सात सदस्यीय समितिको नाम कांग्रेस चिन्तन समुह तदर्थ समितिराखेको छ। पाँच सदस्यीय सल्लाहकार समिति समेत गठन गरिएको छ। जिल्लामा प्रतिनिधिसभा सदस्य एंव केन्द्रीय सदस्य देबेन्द्रराज कँडेल र संविधानसभा सदस्य एंव नेपाली कांग्रेस लुम्बिनी प्रदेशका महामन्त्री विक्रम खनालको दुई गुट छ। यी दुई गुटका नेताहरु आफ्नो निहित स्वार्थमा लागेका कारण इमान्दार कार्यकर्तालाई जहिले पनि पछि पारेको उनीहरुको ठहर छ। पार्टीभन्दा पनि आफ्नो गुटमा नलागे अवसर नै नदिने परिपाटी दुई नेतामा देखिएको भन्दै उनीहरुलाई खबरदारी गर्ने र अनुशासन विपरीत भएका कामलाई सुधार गर्न लागि समिति गठन गरेको समितिका सदस्य उमा गिरीले बताए। गुटमा नलागेका कारण १४ औं महाधिवेशनमा वडादेखि केन्द्रीय प्रतिनिधि र सदस्यमा समेत पुराना कार्यकर्ताहरुलाई नराखेको र स्थानीय तहको निर्वाचनमा समेत गुटको कारण देखाएर अवसरबाट वञ्चित गराइएको उनीहरुको भनाइ छ। आर्थिक प्रलोभनमा परेर नेताहरुले अन्य पार्टीबाट आएका व्यक्तिलाई स्थानीय तहको टिकट दिएको गम्भीर आरोप समेत उनीहरुको छ। गुटलाई यथावत राखेर काम गरे केही महिनामा हुन गइरहेको प्रतिनिधिसभा र प्रदेश सभाको निर्वाचनमा समेत पराजित हुने निश्चित भएको भेलाले ठहर गरेको छ। कार्यकर्ताहरु एक अर्कासँग बोले विपक्षी झै ब्यवाहार गर्ने दुई नेताहरुकै कारण जिल्लाको संगठन पनि कमजोर बन्न थालेकोमा कार्यकर्ताहरुले चिन्ता व्यक्त गरेका छन्।
"फरार अपराधीमध्ये १० जना पक्राउ, ३ वर्ष कैद र ५ लाख जरिवाना असुल","विराटनगर : अदालतबाट विभिन्न अपराधमा दोषी ठहर भएकामध्ये १० जना प्रतिवादी मोरङका विभिन्न स्थानबाट पक्राउ परेका छन्। विभिन्न अपराधमा संलग्न भएका कारण दोषी ठहर भए पनि फरार रहेका प्रतिवादीलाई प्रहरीले पक्राउ गर्दा ३ वर्ष कैद र ५ लाख १२ हजार रूपैयाँ जरिवाना असुल भएको छ। मोरङ प्रहरीका प्रवक्ता डीएसपी दीपक श्रेष्ठका अनुसार चोरी, लागुऔषध, विष्फोटक पदार्थ, जबरजस्ती करणी उद्योग, सवारी ज्यान, बैंकिङ कसुरसमेतका मुद्दामा दोषी ठहर भएका अपराधीहरुलाई पक्राउ गरिएको हो। चोरी मुद्दाका ४, लागुऔषधका २, विष्फोटक पदार्थ, जबरजस्ती करणी, सवारी ज्यान र बैंकिङ कसुर सम्बन्धी मुद्दाका ११ जना प्रतिवादीलाई पक्राउ गरिएको जानकारी उनले दिए। डीएसपी श्रेष्ठका अनुसार पक्राउ परेकाहरुलाई विभिन्न समयमा अदालतले दोषी ठहर गरेको थियो। प्रतिवादीहरुलाई पक्राउ गरेर पेश गरिएपछि अदालतले सोमबार कैद सजाय भुक्तानका लागि कारागार चलान गरेको छ। जरिवानाको फैसाल भएकासँग त्यसवापतको रकम असुल गरिएको छ। पक्राउ पर्नेका मध्ये बेलबारी नगरपालिका११ का ३० वर्षीय जर्मन कार्कीलाई चोरी मुद्दामा अदालतले २०७८ असार १७ गते ३ महिना कैद र ४० हजार रूपैयाँ जरिवानाको फैसला गरेको थियो। उर्लाबारी नगरपालिका७ का ३१ वर्षीय प्रल्हाद पौडेल, उर्लाबारी३ का ४० वर्षीय प्रकाश धिमाल र उर्लाबारी२ का २७ वर्षीय जीवन नेपालीलाई पनि प्रहरीले पक्राउ गरेको छ। अदालतले विष्फोटक पदार्थ सम्बन्धी मुद्दामा पौडेललाई २०७७ फागुन ११ गते ११ दिन कैद र १ हजार जरिवानाको फैसला गरेको थियो। त्यस्तै लागुऔषध मुद्दामा धिमाललाई २०७८ पुस २१ गते १ वर्ष ३ महिना कैद र नेपालीलाई २०७८ पुस २० गते २५ दिन कैद सजायको फैसला भएको थियो। मिक्लाजुङ गाउँपालिका६ का ३४ वर्षीय रोशन लिम्बू, ५७ वर्षीय तुलबहादुर सुर्जे मगर र मिक्लाजुङ३ का ३० वर्षीय कृष्ण भुजेल पनि पक्राउ परेका छन्। अदालतले लिम्बूलाई चोरी मुद्दामा २०७६ साल मंसिर १ गते ४ महिना कैद र १ लाख ५५ हजार, मगरलाई जबरजस्ती करणी उद्योग मुद्दामा २०७४ साल जेठ २२ गते ६ महिना कैद र भुजेललाई सवारी ज्यान मुद्धामा २०७७ चैत ५ गते ८ महिना ८ दिन कैद तथा २ हजार रूपैयाँ जरिवानाको फैसला गरेको थियो। पक्राउ पर्नेमा धनपालथान गाउँपालिका५ का २७ वर्षीय विनोद सरदार, बेलबारी नगरपालिका२ का २१ वर्षीय अर्जुन झागड र सुन्दरहरैँचा नगरपालिका१० का ३७ वर्षीय अर्जुन गुरुङ पनि रहेका छन्। अदालतले नकवजनी चोरी मुद्दामा सरदारलाई २०७८ साल असोज ७ गते ७ महिना ५ दिन कैद तथा १० हजार रूपैयाँ जरिवाना, चोरी मुद्दामा झागडलाई २०७८ भदौ २२ गते ५ महिना १६ दिन कैद र ५ हजार जरिवाना एवं बैंकिङ कसुर मुद्दामा गुरुङलाई २०७६ फागुन १८ गते २ लाख ९९ हजार चार सय रूपैयाँ जरिवानाको फैसला गरेको थियो। फरार प्रतिवादी पक्राउका लागि प्रहरीले विशेष सक्रियता बढाएको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार अदालतको फैसला कार्यान्वयनमा सहयोग पुर्याउन फरार प्रतिवादी पक्राउ विशेष अभियान चलाइएको छ। एसपी कोइरालाले अपराध गरेर भागिरहेका व्यक्तिहरु गाउँघरतिर लुकिछिपी बसेका छन् भने प्रहरीलाई गोप्य रूपमा जानकारी गराएर पक्राउका लागि सहयोग गर्न सबैमा अपिल गरेका छन्।"
सरकार र स्वार्थ समूहको चंगुलमा रेडक्रस,"काठमाडौं : नेपाल रेडक्रस सोसाइटी सरकार र स्वार्थ समूहको चंगुलमा फसेको छ। मानवीय संस्थामा त्यो पनि सर्वोच्च अदालतको आदेशविपरीत सरकारले अनावश्यक हस्तक्षेप गरेपछि समस्या थपिएको छ। सरकारले स्वार्थ समूहको चंगुलमा परेर पटकपटक विघटन गर्ने काम गरिरहेको छ। सर्वोच्चको अन्तरिम आदेशबाट बहाल गरिएका केन्द्रीय तदर्थ समितिका अध्यक्ष डा नेत्रप्रसाद तिम्सिनाले सरकारद्वारा हस्तक्षेपको विरोध गरेका छन्। उनले सर्वोच्चको आदेशको अवज्ञा गर्दै सरकारले रेडक्रस सोसाइटीमा प्रहरी प्रशासनको प्रयोग गरी रेडक्रसको स्वायत्त र स्वतन्त्रतामाथि ठाडो हस्तक्षेप गरेको बताए। सरकारले यही जेठ ३१ गते प्रा सुदर्शनप्रसाद नेपालको नेतृत्वमा दोस्रो पटक नयाँ तदर्थ समति गठन गरेको थियो। महिला, बालबालिका तथा ज्येष्ठ नागरिक मन्त्रालयले असार १ मा उनीहरूलाई नियुक्ति दिएको थियो। असार १६ मा सर्वोच्च अदालतले नेपाल नेतृत्वको समितिका सदस्यलाई नियुक्ति दिने पत्र कार्यान्वयन नगरी यथास्थितिमा राख्न अल्पकालीन अन्तरिम आदेश दिएको थियो। तर, अदालतको आदेशको अपहेलना गर्दै सरकारले डा तिम्सिनाको नेतृत्वको समितिलाई काम गर्न रोक लगाउने काम गरेको छ। रेडक्रस परिसरमा हतियारसहित प्रहरीको दस्ता परिचालन गरिएको छ। यसभन्दा अघि २०७८ पुस १४ गते सरकारले तिम्सिनाको नेतृत्वको समितिलाई भंग गर्दै प्रा नेपालको नेतृत्वमा २९ सदस्यीय तदर्थ समिति बनाएको थियो। यो समिति पुस २३ को सर्वोच्चले काम नगर्नू, नगराउनू भनी आदेश दिएको थियो। तर, उही व्यक्तिहरू राखेर सरकारले पुनः नयाँ समिति बनायो। त्यसका विरुद्ध तिम्सिना नेतृत्वको समिति सर्वोच्चमा गएपछि अल्पकालीन अन्तरिम आदेश भएको हो। सरकारले तिम्सिना नेतृत्वको समितिलाई पटकपटक हस्तक्षेप गरिएको उपाध्यक्ष शर्मिला कार्कीले बताइन्। २०७८ कात्तिक २८ र २९ गते आयोजना गरिएको विधान अधिवेशन भाँड्ने अधिवेशनमा तोडफोड गर्ने, झन्डा च्यात्ने र सामग्री लुट्ने कामसमेत गराएको उनको आरोप छ । तत्कालीन अध्यक्ष सञ्जीव थापा नेतृत्वको समिति भ्रष्टाचार, अनियमितता र वैदेशिक सहायता अपचलनको आरोपमा फसेपछि २०७७ साउन १२ मा उक्त समिति भंग गरेर तिम्सिना नेतृत्वको समिति गठन गरिएको थियो। रेडक्रसको पुरानो समिति विघटन : भागबण्डामा नयाँ कार्यसमिति अदालतले रोक्यो रेडक्रसको फेरबदल रेडक्रसमा तदर्थ माथि तदर्थ रेडक्रसमा सरकारी बलजफ्ती अदालतले रोक्यो कार्यवाहक महामन्त्री दीपेन्द्रराज ढकालका अनुसार सरकारको कार्यदेशअनुसार काम भइरहेको बेला तत्कालीन सरकार परिवर्तन भयो। वर्तमान सरकारले विधान संशोधन र महाधिवेशन गर्न पटकपटक रोक लगाएको उनले बताए। उनले भने, सरकारले हस्तक्षेप गरेपछि हामी सर्वोच्च गयौं, सर्वोच्चले २०७८ असोज २० मा रेडक्रसको समितिलाई विधान संशोधन र महाधिवेशनलगायत विधानअनुसार काम गर्न रोक नलगाउनु भनी आदेश जारी भयो। यही आदेशअनुसार कात्तिक २८ र २९ गते विधान महाधिवेशन तोकियो। तर, सरकारले हस्तक्षेप गरी स्वार्थ समूहसँग मिलेर विधान अधिवेशन हुन दिएन। त्यसपछि पुस २७ मा विधान अधिवेशन र पुस २९ र ३० मा महाधिवेशन आयोजना गरी नेतृत्व हस्ताक्षर गर्ने तयारी गरिरहेको बेला सरकारले पुस १४ मा तिम्सिना नेतृत्व समिति भंग गर्यो। तर, स्वार्थ समूहका व्यक्तिलाई राखेर पुनः समिति बनाइयो। तिम्सिना नेतृत्वको समितिले रेडक्रसको संरचनागत सुधार प्रयास गरेको उपाध्यक्ष कार्कीले बताइन्। उनका अनुसार दुई कार्यकालभन्दा पछि नेतृत्वमा बस्न नपाउने, जिल्लामा एक युवा र एक महिलासहित पाँच जना प्रतिनिधि हुने, समितिमा ३३ प्रतिशत महिला हुनुपर्ने, रेडक्रसको संरचना वडासम्मै पुर्याइनेलगायतका सुधारका प्रस्ताव विधानमा ल्याएको थियो। तिम्सिना नेतृत्वको समितिले दोस्रो पटक पुनः गैरकानुनी रूपमा विवादास्पद छविका व्यक्ति राखेर नेपाल संयोजकत्वमा तदर्थ समिति गठन गरेकोमा गम्भीर ध्यानाकर्षण भएको जनाएको छ। तिम्सिना नेतृत्वको समितिले सोमबार पत्रकार सम्मेलनको आयोजना गरेर सरकारबाट कथित रेडक्रसकर्मी र स्वार्थ समूहलाई संरक्षण गर्दै तदर्थ समितिमा समावेश गर्नु र सर्वोच्चको अन्तरिम आदेशविपरीत तदर्थ समिति माथि तदर्थ समिति बनाउने कार्य अत्यन्तै खेदजनक भएको भन्दै भत्र्सना गरेको छ।"
बदमासी छोप्न अर्को बदमासी,"नागरिक समुदाय सीसीटीभीको जुन फुटेज खोजिरहेको छ, त्यसलाई राज्यले जानाजान गायब पारेको छ। जेठ १४ गते मध्यरातिपछि अर्थ मन्त्रालयभित्र बजेटमा भएको बाहिरियाको खुल्लमखुला फेरबदल सरकारले लुकाउँदै आएको छ। त्यसलाई पुष्टि गर्ने एक मात्र आधार सीसीटीभी फुटेज हुन सक्थ्यो। तर, उपभोक्ता हित संरक्षण मञ्चले सूचनाको हक प्रयोग गर्दै यसको माग गर्दा अर्थले नधकाई भनिदियो, त्यो त १३ दिनमै मेटियो। जब कि सीसीटीभी जडान तथा सञ्चालनसम्बन्धी कार्यविधि, २०७२ को ३(क) (५) ले भन्छ, सीसीटीभीबाट खिचिएका दृश्यहरू कम्तीमा तीन महिनासम्म सुरक्षित रहने गरी राख्नु पर्नेछ। कुनै पनि सार्वजनिक निकायले यसरी नियमकानुन उल्लंघन गरियो भनेर हाकाहाकी भन्न मिल्छ ? बजेटमा राजस्व, कर र भन्सारका दर मिलाउन अर्थमन्त्री जनार्दन शर्माले अन्तिम घडी पूर्वनायबसुब्बा रघुनाथ घिमिरेलाई परिचालन गरेका थिए। त्यससम्बन्धी समाचार अन्नपूर्ण पोस्ट्मा जेठ ३० मा प्रकाशन भएपछि यसको सर्वत्र विरोध हुँदै आएको छ। प्रमुख प्रतिपक्षी एमालेले सुरुका दिन संसद्मा अर्थमन्त्रीमाथि संसदीय छानबिन र सीसीटीभी फुटेज सार्वजनिकको माग राखेको थियो। तर, त्यो मागबाट पछि हटेर बजेट पारित हुन सरक्क छाडिदिएको थियो। एमालेको उक्त सन्देहात्मक व्यवहारको आलोचना भइरहेकै बेला सोमबार अध्यक्ष केपी शर्मा ओलीले संसद्लाई सम्बोधन गरे। त्यस क्रममा उनले अर्थमन्त्रीमाथि संसदीय छानबिनको कडा आवाज उठाए। यी पछिल्ला घटनाक्रमसँगै अर्थमन्त्रीमाथि बहिर्गमनको नैतिक दबाब बढेको छ। कानुनी रूपमा पनि अब उनले पदमा बसिरहन मिल्दैन। राजस्वका दर तोक्ने काम अति गोप्य हुन्छ। राजस्वको अंक तलमाथिले कुनै खासखास व्यवसायलाई फाइदा वा बेफाइदा पुर्याउँछ। त्यही भएर बजेट तयारीकै क्षणबाट मन्त्रालयमा बाहिरियालाई प्रवेश निषेध हुन्छ। स्वयं अर्थमन्त्रीले भने त्यस रात पूर्वनासु घिमिरे र अर्का एक विदेशी नागरिकलाई मन्त्रालयमा खेताला विज्ञ बनाएर छिराएका थिए। त्यति मात्र होइन, आफ्ना तर्फबाट भन्दै बजेटका मर्ममा चलखेल गर्न छाडिदिएका थिए। अर्थका अति उपल्ला कर्मचारी त्यसलाई टुलुटुलु हेर्न बाध्य पारिएका थिए। त्यसको प्रमाण भने अर्थले मेटाइसकेको छ, जुन अर्को बदमासी हो। सरकार, सत्ता गठबन्धन र प्रतिपक्षीसम्मको साथले यो अवस्था आउनु अर्को दुःखद् पक्ष हो। किनकि, बजेट निर्माणमा प्रयोग भएको एवं राति खेताला पठाएर अर्थमन्त्रीलाई प्रभावित गरेको व्यापारिक घरानाको सबै दलका उच्च तहमा उत्तिकै सुमधुर सम्बन्ध छ। त्यो यस प्रकरणमा छर्लंग देखिएको छ। हाम्रो राजनीति बडो विचित्रको छ। राष्ट्रिय सरोकारका मुद्दामा विभिन्न दलका शीर्ष नेताहरूबीच मतभेद मात्र होइन, झगडै हुन्छ। राष्ट्रदोहन गर्ने र जनहित प्रतिकूल निर्णयमा भने तत्काल मतैक्य हुन्छ। अमूक शक्तिको अमूक प्रस्तावमा सबैको साथ मिल्छ। दलहरूको राजनीतिक चरित्र र आर्थिक छवि ह्रास हुँदै गएको छ। सर्पले सर्पको खुट्टा देख्छ भनेझैं अर्काको बदमासीमा धेरै आपत्ति जनाए आफ्ना बदमासीमा पनि उदांगिने त्रास उनीहरूमा छ। त्यही भएर यस्ता घटनामा तैं चुप मै चुप हुँदै आएका हुन्। यस्ता क्रियाकलापकै कारण राजनीतिक दलहरूको प्रतिष्ठा ओरालो लाग्दै गएको छ। त्यसलाई सुधार्ने यो मौकासमेत हो। अर्थमन्त्री जनार्दनलाई योगेशको व्यङ्ग्य : यसपटक ब्रिफकेस तोडफोड भएन, कुर्सी नभाँचिनु उपलब्धि भयो बिहानी प्रहर जब पूर्वनासुले बजेट चलाए संसदमा अर्थमन्त्रीको राजीनामा माग बजेट निर्माणमा अनाधिकृत व्यक्तिको प्रवेश फुटेज कहिलेसम्म सार्वजनिक हुन्छ ? अर्थमन्त्रीको राजीनामा माग्दै एमालेले बहिष्कार गर्यो आर्थिक विधेयकमाथिको छलफल अर्थ मन्त्रालयले भन्यो करको दर हेरफेर गरेको दिनको सीसीटीभी फुटेज मेटियो अर्थ मन्त्रालय भन्छ : १३ दिनमै सीसीटीभी फुटेज मेटियो, कानुन भन्छ : तीन महिना सुरक्षित नराखे कारबाही अर्थमन्त्रीमाथि माओवादीमै छानबिन माग अर्थ मन्त्रालयले मेट्यो सीसीटीभी फुटेज सीसीटीभी मेटाउन सर्वदलीय साथ बजेटमा घरानाको अनुहार देखिन्छ, फुटेज माग्दा मन्त्रीले म नै राज्य हुँ भन्ने दम्भ देखाउँछन् : ओली नागरिक अगुवाले मागे अर्थमन्त्री शर्माको राजीनामा"
नागरिकता विधेयक फिर्ता गर्दै सरकार,"काठमाडौं : लामो समयदेखि संसद्मा पेस भएर पास हुन्छ भन्ने प्रतीक्षामा रहेको नागरिकता विधेयक अन्ततः फिर्ता हुने भएको छ। नागरिकता विधेयकमा दलहरूबीच सहमति हुन नसकेपछि सरकारले फिर्ता गर्ने तयारी गरेको हो। नागरिकता विधेयकमा व्यवस्था गरिएको वैवाहिक अंगीकृत, अंगीकृत, जन्मसिद्ध नागरिकका सन्तानलाई दिने नागरिकता, गैरआवासीय नागरिकलाई दिने नागरिकता, आमाको नामबाट नागरिकता दिने व्यवस्थालगायतका प्रावधानमा सहमति जुट्न सकेन। गृह मन्त्रालयका प्रवक्ता फणीन्द्रमणि पोखरेलले नागरिकता विधेयक फिर्ता गर्ने तयारीमा सरकार रहेको पुष्टि गरे। उनी भन्छन्, पटकपटक सहमति खोजिएको छ। लामो समयदेखि छलफल र चर्चा हुँदै आए पनि सहमति जुट्न सकेन। संसद्मा विचाराधीन रहेको यो विधेयक अगाडि बढाउन सरकारले पटकपटक प्रस्ताव गरेको थियो। मौजुदा संविधानअनुसार हालको नागरिकता ऐन संशोधन गर्नुपर्ने भएकाले संसद्मा संशोधन विधेयक पेस भएको थियो। संसद् सचिवालयका प्रवक्ता रोजनाथ पाण्डेले लामो समयसम्म यसमा सहमति जुट्न नसकेपछि यो विधेयक फिर्ता गर्ने र नयाँ विधेयक निर्माण गर्ने तयारी सरकारको रहेको बताएका छन्। यस्तै गृह मन्त्रालयको नीति योजना अनुगमन तथा मूल्यांकन महाशाखा प्रमुख डा भीष्मकुमार भुसालका अनुसार अहिले संसद्मा विचाराधीन रहेको विधेयकमा धेरै संशोधन गर्नुपर्ने भएकाले फिर्ता गर्ने तयारी गरिएको हो। उनी भन्छन्, नागरिकताको विषय अलि संवेदनशील भएकाले पनि सबैलाई स्वीकार्य व्यवस्था गरिनुपर्छ। सहमति जुट्न नसक्ने विधेयक संसद्मा विचाराधीन बनाएर राख्नुभन्दा नयाँ निर्माण गरिनु प्रभावकारी हुन सक्छ। कानुन न्याय तथा मानवअधिकार समितिका सभापति कृष्णभक्त पोखरेल भन्छन्, नागरिकता विधेयक सरकारले फिर्ता लिँदैछ। प्रतिवेदनको रूपमा सरकारले संसद्मा टेबल गर्यो। सहमति जुट्न नसकेपछि संसद्मा पास हुने सम्भावना नै छैन। यही बहानामा विधेयक नै फिर्ता हुँदैछ। नेपालको संविधान जारी भएको करिब सात वर्ष हुँदासमेत विद्यमान नेपाल नागरिकता ऐन, २०६३ मा संविधान अनुरूप आवश्यकता संशोधन हुन सकेको छैन। कानुनी संशोधनको अभावमा नेपालमा ठूलो संख्यामा संविधानतः नेपाली नागरिकता प्राप्त गर्न योग्य व्यक्तिहरू समेत नागरिकता प्राप्तिबाट वञ्चित भई राज्यविहीनताको अवस्थामा रहनु परेको छ। नयाँ संविधानअनुसार विद्यमान नेपाल नागरिकता ऐनमा समसामयिक संशोधन गर्नका लागि नेपाल नागरिकता ऐन संशोधन विधेयक, २०७५ प्रतिनिधिसभामा पेस भई प्रतिनिधिसभाको राज्य व्यवस्था तथा सुशासन समितिमा दुई वर्ष विचाराधीन रहेको थियो। राज्य व्यवस्था तथा सुशासन समितिले २०७७ असार ७ गते नेपाल नागरिकता ऐन संशोधन विधेयक बहुमतबाट पारित गरी २०७७ असार ९ गते प्रतिनिधिसभामा छलफलका लागि पेस गरिसकेको अवस्था छ।"
इन्धन अभावले श्रीलंकामा स्कुल बन्द,कोलम्बो (एएनआई) : इन्धन अभावका कारण श्रीलंकामा सरकारले विद्यालय बन्दको घोषणा गरेको छ। पहिलो चरणमा यही जुलाई ४ देखि एक हप्ता बन्द गरिँदै छन्। शिक्षा मन्त्रालयले सरकारको स्वामित्वमा रहेका र सरकारको स्वीकृतिमा सञ्चालन भएका सबै निजी विद्यालय बन्द गर्ने निर्णय गरेको जनाएको छ। इन्धन खपत कम हुने विश्वासका साथ विद्यालय बन्द गर्ने निर्णय गरिएको सरकारी अधिकारीहरूले जनाएका छन्। ऊर्जामन्त्रीले आइतबार एक दिनका लागि मात्र इन्धनको सञ्चय रहेको बताएका थिए। देशमा आर्थिक संकट थप जटिल बन्दै जाँदा सरकारले इन्धन आयात गर्न नसकेकाले सार्वजनिक यातायात ठप्पजस्तै भएको छ। श्रीलंकाका अधिकांश पेट्रोल पम्प धेरै दिनदेखि गन्धविहीन रहँदा पेट्रोल र डिजेलको खोजीमा राजधानीका धेरै स्थानमा सर्वसाधारणको लाइन निकै लामो देखिने गरेको छ।
जो दोस्रोपटक पनि मन्त्री बन्न छुटे,"काठमाडौं : प्रधानमन्त्री शेरबहादुर देउवाले जनता समाजवादी पार्टी (जसपा)का नयाँ मन्त्रीलाई समावेश गरेर मन्त्रिमण्डल हेरफेर गरेका छन्। जसपाबाट मृगेन्द्रकुमार सिंह यादवले कृषि तथा पशुपन्छी विकास, मोहम्मद इश्तियाक राईले भौतिक पूर्वाधार तथा यातायात, प्रदीप यादवले वन तथा वातावरण मन्त्रालयको जिम्मेवारी पाएका छन्। राष्ट्रपति विद्यादेवी भण्डारीले प्रधानमन्त्रीको सिफारिसमा नियुक्त गरेर पद तथा गोपनियताको सपथ पनि गराइसकेकी छन्। हालः सरकारमा रहेका मन्त्रीहरू महिन्द्रराय यादव, रेणु यादव, रामसहाय यादवलाई फिर्ता बोलाएर जसपाले नयाँ मन्त्री पठाएको हो। पार्टीले सरकारमा मन्त्री पठाउने जिम्मा अध्यक्ष उपेन्द्र यादवलाई दिएको थियो। जसपाबाट संघीय परिषद् अध्यक्ष डा बाबुराम भट्टराई समूह बाहिरिन खोजेका बेला आफ्नो पक्षमा बढीभन्दा बढी सांसद टिकाइराख्ने रणनीतिका साथ अनुकूलता हेरेर उपेन्द्रले पार्टीका तर्फबाट मन्त्री हेरफेरको निर्णय लिए पनि प्रमुख सचेतकसमेत रहेका प्रमोद साह फेरि छुट्न पुगेका छन्। सर्वोच्च अदालतको परमादेशबाट असार २९ मा नेपाली कांग्रेसका सभापति देउवा पाँच दलीय गठबन्धनबाट प्रधानमन्त्री बनेका थिए। सुरुमा कांग्रेस र माओवादीका गरी पाँच जनामात्रै मन्त्री नियुक्त गरिएको थियो। दोस्रो चरणमा एमालेबाट माधव नेपाल समूह अलग भई एकीकृत समाजवादी गठन भएपछि असोज २२ गते विस्तार गरिएको थियो। दोस्रोपटक विस्तार हुँदा जसपाबाट चार जना मन्त्री बनेका थिए। जसमा प्रमोद साहको नाम पनि चर्चामा थियो। सपथ हुने दिनसम्म उनको नाम मन्त्री बन्ने सूचीमा रहँदा धेरै ठाउँबाट उनले बधाइसमेत खान भ्याइसकेका थिए। तर राष्ट्रपति कार्यालयबाट आएको अन्तिम सूचीमा उनको नाम थिएन। सपथको आधा घण्टाअघि आफू मन्त्रीको सूचीमा नरहेको थाहा पाउँदा उनी छांगाबाट खसेजस्तै भएका थिए। उनका शुभेच्छुकसमेत आक्रोशित बनेका थिए। सपथको पोशाक लगाइरहेका उनी रोकिनुपरेको थियो। उनको मन्त्री पद निश्चित हुनुको कारण थियो, महन्थ ठाकुर समूह (अहिलेको लोसपा) छाडेर जसपाको मूल नेतृत्वसँगै बसेका थिए। त्यतिमात्रै होइन, ठाकुर समूहबाट ६ जना सांसद भएर जसपामा आएका थिए। त्यही सांसद संख्या जोडेर जसपालाई सत्ता गठबन्धनमा चार मन्त्रालय भागबण्डा गरिएको थियो। तर, चार वटा मन्त्री नियुक्त गर्दा साहलाई छुटाइयो। पहिलोपटक सपथग्रहण गर्नुभन्दा आधा घण्टाअघि मात्रै हटेको थिएँ। नेतृत्वले यसपटक गर्न सकिएन, अर्को पटक हेरौँला भनेका थिए, साह सम्झन्छन्, ठीकै छ, कहिलेकाहीँ त्याग पनि देखाउनुपर्छ भनेर चित्त बुझाएँ। अनि यसपटक पनि छुटेँ पहिलोपटक अन्तिम समयमा अप्रत्यासितरूपमा छुटेका साह जसपाभित्रको आन्तरिक कलह र एकीकृत समाजवादीले मन्त्री फेर्दा पार्टीभित्र बनेको मन्त्री हेरफेरको वातावरणले आफ्नो पालो आउनेमा ढुक्क थिए। पहिलोमा छुटाएकाले अहिले पार्टीबाट एक जना पनि मन्त्री हेरफेर गर्दा एक नम्बरमै आफ्नो नाम छनौट हुनेमा उनी र उनका शुभेच्छुक निश्चिन्त थिए। गत शुक्रबार जसपाबाट हेरफेर हुने मन्त्रीको नाम सञ्चारमाध्यमबाट सार्वजनिक हुँदा साह पनि परेका थिए। यद्यपि अघिल्लोपटक मन्त्री नबनाउँदा समर्थकमार्फत् नेतृत्वविरुद्ध प्रदर्शन र पार्टीको झण्डा जलाउने गतिविधिमा मुछिएका सांसद प्रदीप यादवको नाम थिएन। तर पार्टीबाट मन्त्रीको नाम सिफारिस हुँदा साह परेनन्, बरु यादव वन मन्त्रालयमा सिफारिस भएर मन्त्री बने। यसपटक पनि आफ्नो पालो नआएपछि साह निराश छन्। साहको अनुभवमा पहिलोमा छुटाए पनि अहिले मन्त्री बनाउन अध्यक्ष यादव सकारात्मक थिए। यतिखेर अध्यक्षजी बहुत पोजेटिभ थिए। हिजोसम्म पोजेटिभ नै देखिरहेको थिएँ। किनभने व्यवहारले नेगेटिभ हुनुहुन्छ भन्ने लागेन, उनी भन्छन्, जो साथीहरू पार्टीलाई तोड्न फोड्न लागेका थिए, उहाँहरुलाई सक्दो एक ठाउँमा ल्याए। जोड्ने काममा मेरो महत्वपूर्ण भूमिका रह्यो। यो कुरा अध्यक्षजीले पनि हेरिराख्नुभएको थियो। साहले पार्टीले गरेको निर्णय स्वीकार गरेर अघि बढ्ने बताए। पहिले मन्त्री नबने पनि मेरो भूमिका पार्टीको हितमै थियो। पार्टीविरुद्ध बोल्ने मेरो बानी पनि छैन, बोलिनँ पनि। अहिले शीर्षस्थ नेतृत्वले जिम्मा लिनुभएको थियो। मन्त्रीको नियुक्ति गर्नुभयो। पार्टीको निर्णय त मान्नैपर्छ। मन्त्री हेरफेरपछि उनको अध्यक्षसँग कुरा भएको छैन। उनी पार्टीको लागि त्याग गर्नपरे आफू सदा तयार रहेको बताउँछन्। योपालि मेरो मन्त्री हुन्छ भन्ने आम पब्लिक ढुक्क थियो। त्यो स्वभाविक पनि थियो। आम पब्लिकको एक जना पनि मन्त्री हेरफेर गरे एक नम्बरमै प्रमोद साह हुनुपर्छ भन्नेमा थियो। पहिला पनि त्याग गरेकै हो। अहिले पनि पार्टी त्यसरी नै सोच्यो। ठीकै छ, उनी यही निर्णयमा चित्त बुझाउने निष्कर्ष सुनाउँछन्। उपेन्द्रको पुत्ला जलाउँदा कारबाहीमा परेका यादव वनमन्त्री पार्टी सरकारमा सहभागी हुँदा मन्त्रीका प्रबल दाबेदार थिए, पर्सा क्षेत्र नम्बर १ बाट निर्वाचित सांसद प्रदीप यादव। तर पहिलोपल्टमा उनी छुटे। मधेस आन्दोलनको उद्गमस्थल, विद्रोहको विगुल फुक्ने तथा आन्दोलनको आँधिबेहरी ल्याउने वीरगन्जलाई नेतृत्व तहबाट मन्त्रिमण्डलमा उपेक्षा गरिएको भन्दै जसपा कार्यकर्ताले विरोध प्रदर्शन गर्दै अध्यक्ष उपेन्द्र यादवको पुत्ला जलाएका थिए। त्यतिमात्रै होइन, सांसद यादवका कार्यकर्ता र शुभचिन्तक युवाले पार्टी कार्यालयको साइन बोर्ड झिकेर आगो लगाएका थिए। यादवले पनि जनधार र योगदानको कदर गर्न नेतृत्वबाट गम्भीर चुक भएको र वीरगन्ज फेरि ठगिएको टिप्पणी गरेका थिए। मन्त्री नबनाएको झोँकमा नेतृत्वविरुद्ध प्रदर्शन गराएको भन्दै केन्द्रीय कार्यकारिणी समिति बैठकले उनीमाथि अनुशासनको कारबाही गरेको थियो। केन्द्रीय कार्यकारिणी सदस्यबाट घटुवामा परेर साधारण सदस्य बनेका उनको तीन महिनापछि कारबाही फुकुवा भएको थियो। उनै यादव आज दोस्रो प्रयासमा वनमन्त्री बन्न पुगेका छन्। चुनाव हारेका मृर्गेन्द्र बने कृषिमन्त्री कृषि तथा पशुपन्छी विकास मन्त्रालयको जिम्मेवारी पाएका मृगेन्द्रकुमार सिंह यादव प्रतिनिधिसभा चुनाव हारेका नेता हुन्। उनको मन्त्री बन्ने बाटो भने राष्ट्रियसभाले खोलेको हो। संविधानको धारा ७८ (४) अनुसार प्रतिनिधिसभामा पराजित व्यक्ति पाँच वर्ष कार्यकालभरि मन्त्री बन्न पाउँदैन। तर, चुनाव हारे पनि मृर्गेन्द्र पार्टीबाट राष्ट्रियसभा सदस्य बनेका थिए। उनले पहिलो लटमै मन्त्री बन्न प्रयास गरेका थिए। तर अहिले पार्टी जोगाउन उपेन्द्रले निर्वाचितलाई छाडेर चुनाव हारेका मृर्गेन्द्रलाई मन्त्री बनाउनुपरेको छ। प्रतिनिधिसभा सदस्यका लागि सप्तरीबाट चुनाव लडेका उनी नेपाली कांग्रेसका तेजुलाल चौधरीसँग पराजित भएका थिए। बाबुरामसँग तीन सांसद जसपामा आफू बलियो बन्न अध्यक्ष यादवले समीकरण मिलाएर मन्त्री हेरफेर गर्दा अर्का अध्यक्ष भट्टराईसँगै अलग हुनेमा तीन सांसद रहेको नेताहरु बताउँछन्। यद्यपि मन्त्री हेरफेरबाट असन्तुष्ट सांसदहरू जानसक्ने सम्भावना पनि छ। पार्टीभित्र अध्यक्ष यादव र भट्टराईबीच सहमतिमै अलग हुने समझदारी पनि भएको छ। हालसम्म बाबुरामसँगै अलग हुन चाहनेमा मन्त्रीबाट फिर्ता बोलाइएका महिन्द्रराय यादवसहित सांसद राजकिशोर यादव र अमृता अग्रहरि रहेको चर्चा छ। त्यसमाथि मन्त्रीबाट फिर्ता बोलाउँदा असन्तुष्ट बनेकी रेणु यादव पनि अलग हुनेबारे छलफलमा रहेको निकट नेताहरु बताउँछन्।"
इन्धन खपत घटाउन सरकारलाई १० बुँदे सुझाव : शनिबार गाडीरहित बिदा घोषणा गर्नुपर्ने,"काठमाडौं : नेपाल आयल निगमले पेट्रोलियम पदार्थको खपत घटाउन सरकारलाई १० बुँदे सुझाव दिएको छ। डिजेल, पेट्रोल, मट्टितेल र ग्यासको आयात कसरी घटाउन सकिन्छ भन्ने विषयमा उद्योग, वाणिज्य तथा आपूर्ति मन्त्रालयले मागेको रायअनुसार निगमले सुझाव दिएको हो। जसमा ठूलो उद्योगले डिजेल र ग्यास प्रयोग नगरी विद्युत् प्रयोग गर्नुपर्ने, शनिबार सबै गाडीरहित सार्वजनिक बिदा घोषणा गरिनु पर्नेलगायत सुझाव समेटिएका छन्। लागत अनुरूप मूल्य समायोजन हुन नसक्दा आपूर्तिमा सहजता ल्याउन कठिन देखिएको निगमले जनाएको छ। विदेशी मुद्रा खर्च गरी महँगो मूल्यमा आयात गर्नुपर्ने पेट्रोल सकेसम्म कम गरी विद्युतीय खपत गर्न निगमले सर्वसाधारणलाई आह्वान गरेको छ। माग र मूल्य अत्यधिक बढ्दै गएपछि निगमले खपत घटाउन सरकारलाई सुझाएको हो। निगमले कोटा प्रणाली र जोरबिजोर प्रणाली लागू गर्न भनेको छ। कारजिपलगायत साना सवारीसाधनलाई २० लिटर र मोटरसाइकलस्कुटरलाई पाँच लिटरमात्रै इन्धन दिन प्रस्ताव गरेको छ। हामीले खपत घटाउन १० वटा सुझाव दिएका छौं निगमका सहप्रवक्ता पुष्कर कार्कीले भने, सरकारले निर्णय गरी कडाइका साथ कार्यान्वयन गरे पेट्रोल खपत घट्छ। सहप्रवक्ता कार्कीका अनुसार पेट्रोलियमका कारण विदेशी मुद्रा सञ्चिति घट्नुका साथै सरकारले राजस्व गुमाइरहेको छ। निगमले चैत १३ गते पनि सरकारलाई पेट्रोलियमको खपत घटाउन १० सुझाव दिएको थियो। त्यसमध्ये हप्तामा २ दिन बिदा दिने निर्णय जेठ महिनाभबाहेकका ९ सुझाव कार्यान्वयन गर्न सरकारले चासो देखाएन। जेठमा हप्तामा २ दिन बिदा दिँदा पेट्रोलको खपत १३ प्रतिशत र डिजेलको खपत ५ प्रतिशत घटेको थियो। निगमले देशका प्रमुख सहरमा प्रत्येक शनिबार सार्वजनिक गाडीरहित बिदा घोषणा गर्ने, खाना पकाउने एलपी ग्यासको खपत कम गर्न विद्युतीय चुल्हो प्रयोग गर्न सुझाएको छ। घरायसी प्रयोजनको विद्युत् शुल्क कम गर्ने, छोटो यात्राका क्रममा सकभर पैदल यात्रा गर्ने, पूर्ण क्षमतामा ढुवानी साधन चलाउने, सिटअनुसार सवारीसाधन चलाउनुपर्ने सुझाइएको छ। अर्थतन्त्र संकटमा, सरकार मुकदर्शक आयात बन्देजमा चलखेल हाम्रो अर्थतन्त्र संकटमा छ : पूर्वअर्थमन्त्री पाण्डे संकटै संकटमा अर्थतन्त्र साढे ७ अर्ब सिध्याउन अर्थमन्त्रीको चलखेल राजस्वका दरमा चलखेलले स्वदेशी उद्योग धराशायी पेट्रोलियम पदार्थको आयात पूर्णरूपमा बन्द गर्नुपर्ने, ठूला उद्योग, परियोजना, होटललगायतले डिजेल तथा एलपी ग्यासको खपत नगरी विद्युत्को खपत गर्ने सुझाएको हो। सहप्रवक्तका कार्कीले अहिले थोरै परिणाममा पेट्रोलियमको खरिद गर्दा पनि भाउ बढेकाले विदेशी मुद्रा सञ्चिति घटाउन बल पुगिरहेको बताए। अन्तर्राष्ट्रिय बजारमा कच्चा तेलको मूल्य अकासिएपछि निगमको मासिक नोक्सानी बढ्दै गएको छ। उद्योग वाणिज्य तथा आपूर्ति मन्त्रालयका प्रवक्ता डा नारायण रेग्मीले निगमका सुझाव अध्ययन गरी कार्यान्वयनका लागि प्रक्रिया अघि बढाइने बताए। भाउ फेरि बढ्यो नेपाल आयल निगमले पेट्रोलियम पदार्थको मूल्य बढाएको छ। सोमबार राति १२ बजेदेखि लागू हुनेगरी पेट्रोलमा २ रुपैयाँ र डिजेल र मट्टीतेलमा प्रतिलिटर ९ रुपैयाँ बढेको हो। हवाईइन्धन आन्तरिकतर्फ ५ रुपैयाँ बढाइएको छ। मूल्य बढेसँगै पेट्रोल प्रतिलिटर १ सय ८१, डिजेल र मट्टीतेल लिटरको १ सय ७२ र हवाई इन्धन प्रतिलिटर १ सय ९० रुपैयाँ पुगेको छ। इन्डियन आयल निगमबाट असार १७ गते बढेको मूल्य आएकाले भाउ बढाइएको निगमले जनाएको छ। केही दिनअघि मात्र निगमले मूल्य घटाएको थियो । पेट्रोलियम पदार्थको लागत मूल्य बढिरहेको हुँदा खरिदबापत भुक्तानी गर्न नसकेको बक्यौता रकम बढ्दै गई असार २४ गतेसम्म ३० अर्ब पुग्ने निगमले जनाएको छ।"
तेह्रथुम ढाकाको राजधानी घोषित,"तेह्रथुम : तेह्रथुम जिल्ला ढाकाको राजधानीघोषित भएको छ। उद्योग वाणिज्य तथा आपूर्ति मन्त्रालय र म्याङलुङ नगरपालिकाले सोमबार तेह्रथुमको म्याङलुङमा एक कार्यक्रमको आयोजना गरी जिल्लालाई ढाकाको राजधानी घोषणा गरेको हो। विशेषतः लिम्बू समुदायले अत्यधिक मात्रामा उत्पादन गर्ने ढाका पछिल्लो समय जिल्लाको आम्दानीको एक मुख्य स्रोत रहेको थियो। तेह्रथुमे ढाकाको नामले यहाँ उत्पादित ढाका कपडाले बजारसमेत लिइरहेको थियो। ढाका उत्पादनलाई बढाइ उद्योगका रूपमा विकसित गर्दै लैजान, ढाका कपडा बुन्ने सीप र कलालाई प्रचारप्रसार गर्न, व्यावसायीकरण र विविधिकरण गर्न तथा तेह्रथुमको ढाकाको विशेष पहिचान स्थापित गर्न जिल्लालाई ढाकाको राजधानी घोषणा गरिएको हो। उद्योग वाणिज्य तथा आपूर्ति मन्त्रालय मन्त्रालयका सचिव अर्जुनप्रसाद पोखरेलले तेह्रथुमलाई ढाका कपडा राजधानीको जिल्ला घोषणा गरे। म्याङलुङमा स्थानीय खानाका परिकार, स्थानीय सांस्कृतिक झाँकीसहितको घोषणा कार्यक्रम सम्पन्न भएको हो। जिल्लामा उत्पादित ढाका कपडाको प्रवद्र्धन गरी ढाका उद्योगको विकास गर्न, घरघरसम्म ढाका बुन्ने संस्कृतिको विस्तार गर्न र यहाँ उत्पादन हुने ढाका कपडाको बजारीकरणमा सहयोग गर्ने उद्देश्यका साथ जिल्लालाई ढाकाको राजधानी घोषणा गरिएको म्याङलुङ नगर प्रमुख सञ्जयकुमार तुम्बाहाम्फेले बताए। स्थानीय सरकारले ढाका कपडा उत्पादन कार्यलाई प्रवर्द्धन गर्न विगतका वर्षहरूबाटै ढाका बुनाइ तालिम तथा सहयोग सञ्चालन गर्दै आएको उनले जानकारी दिए। घरेलु तथा साना उद्योग कार्यालय तेह्रथुमका अनुसार जिल्लामा १४५ ढाका कपडा उद्योग दर्ता भएर सञ्चालनमा छन्। जिल्लामा एक हजारभन्दा बढी उद्योग दर्ता नभइ सञ्चालनमा रहेको उक्त कार्यालयको आकलन छ। जिल्लाको ढाका उद्योगमा पाँच हजार बढी जनशक्तिले रोजगारी पाएको तथा ढाका कपडा बुनाइसम्बन्धी तालिम लिनेको सङ्ख्या १० हजारभन्दा बढी रहेको कार्यालयले जनाएको छ। स्थानीयस्तरमा ढाका व्यवसास गर्दै आएका व्यवसायी कच्चा सामग्रीको अभाव खेपिरहेका छन् भने बजार सीमित हुँदा समस्या भोग्दै आएका छन्। जिल्ला ढाकाको राजधानी घोषणा भएपछि व्यवसायीका समस्या समाधान हुने व्यवसायी शोभा दाहालको अपेक्षा छ। 'ढाका कपडा उत्पादनका लागि आवश्यक कच्चा सामग्री तथा बजारको एकदमै समस्या भइरहेको थियो। स्थानीयस्तरमै कच्चा सामग्री उत्पादन भएको खण्डमा हामी ढाका व्यावसायीलाई राहत हुन्थ्यो भन्ने आशा छ', उनले भने। जिल्लामा उत्पादित ढाका कपडा स्वदेशसहित विश्वका विभिन्न मुलुकमा निर्यात हुँदै आएको छ। अन्तर्राष्ट्रिय बजारमा राम्रो माग भए पनि स्थानीयस्तरका उद्योग र अन्तर्राष्ट्रिय बजारसम्म पहुँच नहुँदा व्यवसायीले राम्रो आम्दानी लिन सकिरहेका थिएनन्। जिल्लामा साडी, चोली, दौरा सुरुवाल, कोट, मेख्ली, टाई, मख्लर, कुर्ता, सुरुवाललगायत ढाकाका सामग्री उत्पादन हुँदै आएका छन्। तेह्रथुमबाट वार्षिक करिब पाँच करोड मूल्य बराबरको ढाका कपडा निर्यात हुने गरेको सरकारी निकायहरूको तथ्याङ्क छ। हङ्कङ, बेलायत, सिङ्गापुर, भारत, ब्रुनाइलगायत मुलुकमा यहाँ उत्पादित ढाका निर्यात भएको पाइन्छ। ढाका कपडाले जिल्लाको अर्थतन्त्रलाई ठूलो टेवा पुर्याएको भए पनि ढाका उत्पादनको प्रवर्द्धनमा प्रभावकारी कार्य हुन सकेको थिएन। राजधानी घोषणापछि ढाकाको उत्पादन तथा बजारीकरणमा सबैको ध्यान पुग्ने जिल्लावासीको विश्वास छ। ढाकाबाट यहाँका हजारौँ महिलाले रोजगारी पाएका छन्। जिल्लामा ढाकाका सामग्री उत्पादन गर्ने कार्यले उद्योगको रूप ग्रहण गर्न थालेको छ। हातले बनाइएका तेह्रथुमे ढाका आकर्षक र गुणस्तरीय मानिन्छन्। मेसिन प्रयोग नगरी हातले बनाएकाले तेह्रथुमे ढाकाको मूल्य अन्यत्रको तुलनामा केही बढी रहेको भए पनि ती सामग्री टिकाउ र गुणस्तरीय रहेको ढाका उत्पादकहरूको दाबी छ। राष्ट्रियस्तरको औद्योगिक प्रदर्शनीमा तेह्रथुमे ढाका उद्यमीहरूले एक दशकदेखि नै ह्याण्डी क्याप शीर्षकमा सर्वोत्कृष्ट उद्यमीको स्थान हासिल गरिरहेका छन्। रासस"
"प्रधानमन्त्री कार्यालयमा कर्मचारीको भीड, तर छैन काम","काठमाडौं : प्रधानमन्त्री तथा मन्त्रिपरिषद् कार्यालय मुलुककै प्रशासनको सर्वोच्च निकाय हो। तर, कर्मचारीको रोजाइमा पर्दैन यो ठाउँ। जहाँ मुख्यसचिव र ७ सचिवसहित ३ सय १५ जना कार्यरत छन्। मुख्यसचिवबाहेक अधिकांश सचिवले पदीय जिम्मेवारीअनुसार काम पाएका छैनन्। यो कार्यालय उच्च पदस्थ कर्मचारी थन्क्याउने थलो बनेको जानकार बताउँछन्। काम नदिनुपरे अतिरिक्त समूहमा राखेर यहाँ थन्क्याइने गरेको छ। जहाँ तालिम, सेमिनार, गोष्ठीदेखि वैदेशिक भ्रमणको अवसर पनि हुँदैन। जसकारण प्रधानमन्त्री कार्यालय मागेर जाने कर्मचारी हुँदैनन्। कानुन र प्रशासन महाशाखाका सचिवका केही काम हुने गरे पनि अन्य सचिव कार्यालय आउनेजानेबाहेक खासै काम नहुने जानकार बताउँछन्। अवकाशपछिको बिदाइ कार्यक्रममा सचिव यमकुमारी खतिवडाले हालै प्रधानमन्त्री कार्यालयका सचिवको भूमिका माथि गम्भीर प्रश्न उठाइन्। पूर्वमुख्यसचिव विमल कोइरालाका अनुसार सचिवलाई काम नदिनुपरे, अतिरिक्त समूहमा राखे प्रधानमन्त्री कार्यालयमा थक्याउने गरिएको छ। यसले गर्दा त्यहाँ सचिवको संख्या धेरै देखिन्छ। मेरा पालामा प्रधानमन्त्री कार्यालयमा ३ जना सचिवको दरबन्दी थियो। मैले यो धेरै देखेर दुई वटा बनाएँ, पूर्वमुख्यसचिव कोइराला भन्छन्। उनी २०५९ असोज ५ देखि २०६२ भदौ १५ सम्म कोइराला मुख्य सचिव भएका थिए। सचिवको दरबन्दी ७ पुर्याइएको छ। सहसचिवबाट बढुवा गर्न नै यति धेरै दरबन्दी बनाएको कोइरालाको तर्क छ। राजनीतिक दाउपेचका लागि अनावश्यक दरबन्दी बढाइएको छ। सहसचिवलाई सचिवमा बढुवा गरेर राख्न पनि यो दरबन्दी बढाइएको हो, उनी भन्छन्, अरू मन्त्रालयमा बढाउन मिलेन। प्रधानमन्त्री कार्यालयमा बढाइयो। उनका अनुसार सचिवको दरबन्दी भएपछि स्वतः सहसचिवलगायत कर्मचारीको दरबन्दी त बढ्ने नै भयो। सचिव आफैं फालिएका कारण उनीहरूले सहसचिवलगायत कर्मचारीलाई पनि काम दिँदैनन्। प्रधानमन्त्री कार्यालय सचिव थन्क्याउने ठाउँ भएको बताउँछन् पूर्वसहसचिव बलदेव गौतम। पूर्वसचिव भरत थापा प्रधानमन्त्री कार्यालय कर्मचारीका लागि डम्पिङ साइट हुनु दुर्भाग्य भएको बताउँछन्। यत्रो दरबन्दी किन चाहियो ?, पूर्वसचिव थापा भन्छन्, कि त दरबन्दीअनुसार काम दिनुपर्यो। हैन भने यत्रो तलब खुवाएर राख्नुको औचित्य के ? यहाँ अन्य मन्त्रालयमा जस्तो हाँक र हैकम नहुने भएकाले पनि आकर्षण कम भएको पूर्वसचिव थापाको ठम्याइँ छ। मन्त्रालयमा बस्दा जस्तो हाँक र हैकम यहाँ हुँदैन। अन्य कर्मचारीको पनि विभागीय प्रमुख, सीडीओजस्तो फुर्तिफार्ती पनि हुँदैन। आफैं काम गर्नुपर्छ। काम सिर्जना गर्नुपर्छ, उनी भन्छन्, यसले गर्दा पनि आकर्षण कम हुन्छ। तापनि काम नै नहुने भन्ने चाहिँ होइन। यो विषयमा प्रधानमन्त्री गम्भीर हुनुपर्ने उनी बताउँछन्। २०४७ सालमा आफू उपसचिव भएर जाँदा भने प्रधानमन्त्री कार्यालयभित्र ठूलो जिम्मेवारी भएको अनुभव उनी सुनाउँछन्। पूर्वसचिव खेमराज रेग्मी दरबन्दी धेरै भएको बताउँछन्। यत्रो सचिव, कर्मचारी किन चाहियो ?, पूर्वसचिव रेग्मी भन्छन्, चाहिएर नै राखेको हो भने उनीहरूलाई काम दिनुपर्यो। होइन भने यो दरबन्दी खारेज गर्नुपर्यो। उनका अनुसार मन्त्रिपरिषद् कार्यालयमा दुई र प्रधानमन्त्री कार्यालयमा एक जना सचिव भए पुग्छ। मन्त्रिपरिषद्को कार्यालयतिर अलिक काम हुन्छ। मन्त्रिपरिषद्मा पेस गर्ने प्रस्ताव तयार गर्नुपर्यो। त्यो मन्त्रिपरिषद्को निर्णय भएपछि कार्यान्वयनको लागि पठाउनुपर्यो, उनी भन्छन्। यो कार्यालय व्यस्त र तन्दुरुस्त पनि बनाउनुपर्ने उनी बताउँछन्। उनका अनुसार यति धेरै सचिव भए पनि जिम्मेवारी दिने चलन नभएको र अधिकार किटानी नभएकाले समस्या भएको हो। हुन त प्रधानमन्त्री कार्यालयको काम नै रेखदेख, रिपोर्टिङ गर्ने, मन्त्रालयहरूबीच समन्वय गर्ने हो। तर यसमा कसैको चासो छैन, उनी भन्छन्, मन्त्रीहरू तथा मन्त्रालयका सचिवहरू सिधै प्रधानमन्त्री वा मुख्यसचिवमा पुग्छन्। समन्वय गर्ने निकायलाई वास्ता गर्दैनन्। त्यो जिम्मेवारी त्यो निकायको हो भनेर उहाँहरूले पनि त्यति पठाइदिए हुने। तर त्यो गर्ने यहाँ चलन नै छैन। उदाहरणको लागि अहिले बजारमा महँगी बढेको छ। त्यो हेर्ने आपूर्ति मन्त्रालयले हो। तर त्यो काम त्यहाँबाट भएको छैन। यस्तो बेला प्रधानमन्त्री कार्यालयले समन्वय गर्ने हो। अनुगमन, निरीक्षणलगायत काम गर्नुपर्ने हो तर त्यहाँ त्यो छँदै छैन। अवसरसमेत नभएको कारण आकर्षण पनि नरहेको उनी बताउँछन्। कतिपय सरकारले भने अवसर नभएकै कारण अतिरिक्त भत्ता दिनुपर्छ भनेर दिएका उदाहरण रहेको उनको भनाइ छ। ७ सचिव, १२ सहसचिव मुख्यसचिव शंकरप्रसाद बैरागी, सचिवहरू लक्ष्मण अर्याल, सूर्यप्रसाद गौतम, डा रामप्रसाद घिमिरे, धनराज ज्ञवाली, दिनेश भट्टराई, सुरेश आचार्य र खगेन्द्रप्रसाद नेपाल कार्यरत छन्। खगेन्द्र नेपाल बिरामी भएर बसेका छन्। बाँकी सचिवको अवस्था दयनीय छ। अर्याल प्रशासन र नतिजा व्यवस्थापन, गौतम राष्ट्रिय सुरक्षा तथा सुशासन, भट्टराई प्रादेशिक समन्वय र सामाजिक विकास, आर्थिक तथा पूर्वाधार विकास, ज्ञवाली कानुन तथा मानवअधिकार महाशाखा प्रमुख छन्। इन्जिनियरिङ क्लस्टरको जिम्मा आचार्यलाई छ। डा घिमिरेलाई भर्खरै प्रधानमन्त्री कार्यालयमा तानिएको हो। यी विषयमा सम्बन्धित मन्त्रालयमै काम हुने भएकाले यहाँ खासै हुँदैन। १२ जना सहसचिवको उही अवस्था छ। उनीहरू त त्यहाँ पेन्डुलम नै छन्। महादेव पन्थलाई प्रवक्ता तथा प्रादेशिक समन्वय तथा योजना महाशाखाको जिम्मवारी दिइएको छ। ध्रुव घिमिरेको जिम्मामा इन्जिनियरिङ क्लस्टर छ। शंकर नेपाल सामाजिक विकास तथा रूपान्तरण महाशाखामा छन्। शिवादेवी दाहाल नतिजा व्यवस्थापन, बुद्धबहादुर गुरुङ पूर्वाधार विकास, नारायणप्रसाद भट्ट शासकीय सुधार, मदन दाहाल प्रशासन, मनोजकुमार आचार्य राष्ट्रिय सुरक्षा तथा कूटनीतिक समन्वय, खोमराज कोइराला लगानी, उत्पादन तथा रोजगार प्रवद्र्धन, हीरामणि शर्मा मन्त्रिपरिषद्, बैठक तथा संवैधानिक निकाय र टीकाराम पाण्डे कानुन तथा फैसला कार्यान्वयन महाशाखामा छन्। अरुणा जोशी मानवअधिकार तथा अन्तर्राष्ट्रिय सम्झौता महाशाखामा छिन्। प्रवक्ता पन्थ पनि सबैलाई जिम्मेवारी तोकिएको बताउँछन्। महाशाखा तोकिएअनुसार नै सबै जिम्मेवारी छ, पन्थ भन्छन्। तर, काम नपाएको जनाइएको छ। ११ महाशाखा र मुख्यसचिवको सचिवालयसहित २७ वटा शाखामा ३ सय १५ कर्मचारीको दरबन्दी छ। शासन बालुवाटारबाटै एकातिर प्रधानमन्त्री शेरबहादुर देउवा नै प्रायः सिंहदबार आउँदैनन्। प्रधानमन्त्री देउवाले सरकार बालुवाटारबाटै चलाइरहेका छन्। प्रधानमन्त्रीको प्रशासकीय कार्यालय भने सिंहदरबार नै हो। उनी नियमित आएर सिंहदबारबाटै काम गर्नुपर्ने हो। बालुवाटार त फगत प्रधानमन्त्रीको निवास मात्रै हो। तर देउवा मात्रै होइन, यसअघिका प्रधानमन्त्रीले बालुवाटारबाटै शासन चलाउने गरेका थिए। प्रधानमन्त्री नै नआएपछि कर्मचारी कामविहीन भएका हुन्। कर्मचारीको बैठकसमेत प्रधानमन्त्री कार्यालयमा बस्दैन। प्रधानमन्त्री नै नआएपछि अल्छी कर्मचारीलाई हाइसञ्चोजस्तो छ। कतिपय भने काम नहुँदा आफ्नो क्षमतासमेत ह्रास आइरहेको अनुभूति सुनाउँछन्। कतिपय त लोकसेवा आयोगको परीक्षा तयारीमा व्यस्त छन्। त्यहाँ कर्मचारी कति बेला आउँछन्, कति बेला जान्छन् भन्ने कसैलाई चासो हँुदैन। आउँछन्, हाजिर गर्छन्, गफ गर्छन्। चिया खान्छन्। बस्ने बस्छन्, जाने जान्छन्। पत्रिका पढेर, चिया खाएर नै समय जाने गरेको एक सचिवको भनाइ छ। भन्छन्, बैठक, छलफलका कुरा त परै जाओस्। मुख्यसचिवले कतिपय उपसचिव, अधिकृतहरू चिन्दा पनि चिन्दैनन्। नीतिगत रूपमा प्रधानमन्त्री कार्यालयको ठूलो जिम्मेवारी छ। एकातिर देशको कार्यकारी प्रमुख प्रधानमन्त्रीको कार्यालय भएकोले प्रधानमन्त्रीलाई सचिवालयको सेवा प्रदान गर्ने जिम्मेवारी छ। अर्कातिर मुलुकको उच्च प्रशासनिक पदाधिकारी मुख्यसचिवको कार्यालय पनि भएकोले मन्त्रिपरिषद्को कार्यसम्पादनमा प्रशासनिक एवं प्राविधिक सहयोग गर्नुपर्ने हो। राजनीतिक र प्रशासनिक दुवै दृष्टिकोणले उच्च निर्णय लिने, निर्देशन दिने र समन्वय एवं नियन्त्रण गर्ने कार्यालय हो। सबै मन्त्रालयको कार्यको रेखदेख, नियन्त्रण, निरीक्षण, परीक्षण, समन्वय, अनुगमन तथा मूल्यांकनसम्बन्धी कार्यहरू यस कार्यालयको कार्यक्षेत्र भित्र पर्छ। यसको सक्रियता र प्रभावकारिताले अन्य मन्त्रालयको कार्यसम्पादन स्तरलाई प्रभावकारी बनाउन सघाउ पुग्दछ। तर प्रधानमन्त्री कार्यालय निष्क्रियजस्तै छ। त्यहाँ कर्मचारी न आफ्नो जिम्मेवारी पूरा गरेका छन् न जिम्मेवारीबारेमा कसैले प्रश्न नै उठाएको छ। पढ्ने र पढाउने कर्मचारीका लागि मात्रै त्यो ठाउँ उपयुक्त देखिएको छ। शिक्षा, विज्ञान तथा प्रविधि, युवा तथा खेलकुद र स्वास्थ्य तथा जनसंख्या मन्त्रालयबाट मन्त्रिपरिषद्मा निर्णयका लागि पेस हुने नीति निर्माणलगायत विषयमा आवश्यकताअनुसार राय परामर्श दिने जिम्मेवारी प्रधानमन्त्री कार्यालयको छ। उनीहरू कुनै परामर्श नै गरी नीति निर्माण गर्छन्। संघ र प्रदेश तथा प्रदेशप्रदेशबीच समन्वयका लागि आवश्यक आधार तथा मापदण्ड तयार गर्नेदेखि अन्तरप्रदेश परिषद्को सचिवालय र बैठक व्यवस्थापन, निर्णय कार्यान्वयनमा सहयोग, समन्वय र सहजीकरण गर्ने जिम्मेवारी पनि प्रधानमन्त्री कार्यालयकै हो। तर अन्तरप्रदेश परिषद्को बैठक नै नभएको वर्षौं भइसकेको छ। समग्रमा मुख्यसचिवसहित ७२ सचिवको दरबन्दी छ। जसमध्ये लोकसेवा आयोग र कृषि तथा पशुपन्छी विकास मन्त्रालयको पशुपन्छीतर्फ सचिव पद खाली छ। ६ वटा मन्त्रालयमा भने २ सचिवको दरबन्दी छ। उद्योग वाणिज्य तथा आपूर्ति मन्त्रालय, ऊर्जा जलस्रोत तथा सिँचाइ मन्त्रालय, कृषि तथा पशुपन्छी मन्त्रालय, शिक्षा विज्ञान तथा प्रविधि मन्त्रालय, स्वास्थ्य तथा जनसंख्या मन्त्रालय तथा अर्थ मन्त्रालयमा २२ जना सचिवको व्यवस्था छ। मेरा पालामा तीन जना सचिवको दरबन्दी थियो। मैले यो धेरै देखेर दुईवटा बनाएँ। अहिले सात पुर्याइएको छ। राजनीतिक दाउपेचका लागि अनावश्यक दरबन्दी बढाइएको छ। विमल कोइराला, पूर्वमुख्यसचिव प्रधानमन्त्री कार्यालय कर्मचारीका लागि डम्पिङ साइट हुनु दुर्भाग्य हो। यत्रो दरबन्दी किन चाहियो ? कि त दरबन्दीअनुसार काम दिनुपर्यो। हैन भने यत्रो तलब खुवाएर राख्नुको औचित्य के ? भरत थापा, पूर्वसचिव दरबन्दी धेरै भयो। चाहिएर नै राखेको हो भने उनीहरूलाई काम दिनुपर्यो। होइन भने यो दरबन्दी खारेज गर्नुपर्यो। मन्त्रिपरिषद् कार्यालयमा दुई र प्रधानमन्त्री कार्यालयमा एक जना सचिव भए पुग्छ। खेमराज रेग्मी, पूर्वसचिव"
"ओलीको प्रश्न : प्रधानमन्त्री केही गर्न नसक्ने अवस्थामा पुगेका हुन्, अर्थमन्त्रीमाथि छानबिन गर्छु भन्नुपर्दैन ?","काठमाडौं : अर्थमन्त्री जनार्दन शर्माले अनधिकृत व्यक्ति घुसाएर बजेटमा करका दर तलमाथि गरेको बेलाको सीसीटीभी फुटेज मेटिएपछि एमाले संसद्मा कडा रूपमा प्रस्तुत भएको छ। प्रमुख प्रतिपक्षी दल एमालेका अध्यक्ष केपी शर्मा ओलीले बजेटमा अर्थमन्त्री शर्मामाथि संसदीय छानबिन हुनुपर्ने दोहोर्याएका छन्। उनले आफ्ना मन्त्रीमाथि प्रश्न उठेको भन्दै त्यसको छानबिन गर्नुपर्ने दबाब प्रधानमन्त्री शेरबहादुर देउवामाथि बढाएका छन्। मैले अन्धाधुन्ध आरोप लगाऔं, हल्लाका भरमा केही गरौं भनेको छैन। छानबिन गरौं। छानबिन हुनै पर्छ यस्ता विषयमा। विश्वमै नभएको यसरी बाहिरिया मान्छेहरू, बिचौलियाहरू राखेर बजेट बनाउनेजस्तो कुरो कल्पनै गर्न सकिँदैन। यस्तो कुरा हुँदा पनि राज्य एउटा थितिमा चल्नु पर्दैन ? सरकार थितिमा चल्नु पर्दैन ? मर्यादा हुँदैन ? योभन्दा बढी राष्ट्रको अर्थतन्त्र ध्वस्त पार्ने खुला तमासा के हुन्छ ? यसको छानबिन हुनुपर्दछ, पूर्वप्रधानमन्त्री ओलीले सोमबार प्रतिनिधिसभा बैठकमा भने। प्रधानमन्त्री देउवाले छानबिन गर्छु भन्नुपर्ने ओलीले बताए। उहाँले कबुल गर्नुपर्छ यो गर्छु भनेर। मेरो नेतृत्वको सरकार र मेरो नेतृत्वका मन्त्रीहरूले जे पनि गर्न पाउँछन् भन्ने कुरा भने पनि नभने पनि मौन ढंगले भनेर चुप लागेर बस्न मिल्दैन। यस्तोमा छानबिन हुनुपर्छ। यसको प्रतिवेदन आउनुपर्छ। त्यसपछि त्यो प्रतिवेदनमा निर्दोष हुनुहुन्छ उहाँ (अर्थमन्त्री शर्मा) ठीक छ नि। ओलीले यस्ता कुराहरू प्रधानमन्त्रीले नियन्त्रण गर्नुपर्ने बताए। यस्ता कुराप्रति अरू कोही जवाफदेही हुन सकेन भने प्रधानमन्त्री जवाफदेही हुनुपर्छ। अनि खोइ जवाफदेहिता ? जवाफदेही हुनु पर्दैन ? खोइ उत्तरदायित्व ? ओठे जवाफको कुरा होइन, ओलीले भने, प्रमाणसहितको कुरा आउनुपर्यो नि। ओलीले प्रधानमन्त्री देउवा जे भए पनि केही गर्न नसक्ने अवस्थामा पुगेका हुन् कि भनेर प्रश्नसमेत गरे। कि गठबन्धन जोगाएपछि पुग्छ? देश बर्बाद होस् जहाँसुकै पुगोस्, उनले भने, गठबन्धनमाथि धराप पर्छ एउटा मन्त्रीमाथि प्रश्न उठ्दा ? अब त हुँदाहुँदा फुटेज डिलिट गरियो। डिलिट गर्न पाइन्छ ? कर्तव्य हुन्छ अझ। आफ्नो स्वच्छता प्रमाणित गर्ने कर्तव्य हुन्छ, डिलिट गर्ने होइन। कर्तव्य त प्रस्तुत गर्नुपथ्र्यो। आउनुस् फुटेज हेरौं। आउनुस् समिति बनाऔं। आउनुस् छानबिन गरौं। मन्त्रीले त्यो भन्न सक्नुपथ्र्यो। गृह मन्त्रालयको सीसीटीभी जडान तथा सञ्चालनसम्बन्धी कार्यविधि २०७२ कसले पालना गर्नुपर्ने भनेर उनले प्रश्न गरे ? त्यो निर्देशन सडकमा मकै पोल्ने सर्वसाधारणले मान्नुपर्ने कि सरकारले ? अर्थ मन्त्रालयले मान्नु नपर्ने ? अर्थमन्त्रीले मान्नु नपर्ने ?, उनले भने, किन दिन्छु म दिन्नँ। थियो नि त दिन्नँ भन्ने बेलामा। को हो तिनीहरू माग्नेहरू ? तिनीहरूले माग्दैमा दिनुपर्छ भन्ने बेलामा थियो त। अनि डिलिट किन यत्रो गम्भीर प्रश्न उठिरहेका बेलामा ? उनले अर्थतन्त्रको अस्मितालाई नै लुट्ने काम भएको बताए। आर्थिक अनुशासनहीनताको योभन्दा अर्को नमुना, आर्थिक अराजकताको योभन्दा अर्को नमुना हुनै सक्दैन। बजेट बाहिरका मान्छे राखेर, व्यापारीका प्रतिनिधि राखेर बनाइन्छ भने योभन्दा अन्तर्राष्ट्रिय रूपमा लज्जाजनक विषय के हुन्छ ?, उनले भने, यो देशको अर्थतन्त्रलाई डामाडोल पार्न यो देशमाथिकै द्रोह हो। यसको छानबिन समिति बनाएर छानबिन गरियोस्। सत्यतथ्य छानबिन गरिनुपर्छ। निष्पक्ष देखिने कमिटी बनाएर छानबिन गरिनुपर्छ। यसको प्रतिवेदन यस सम्मानित संसद्मा आउनुपर्छ। उनका अनुसार बजेट बजेट मात्रै होइन। इमान, नैतिकता, आचरण, अभ्यास, मूल्यमान्यता, मर्यादा अनि गर्न हुने, नहुने केही कुराका सीमाहरूसँग सम्बन्धित हो। तर, यसले जनतालाई त मर्का पारेको उनले बताए। यो अनुपयुक्त भयो। त्यति मात्रै होइन। यो बजेट एउटा बहुतै खतरनाक प्रक्रियाबाट, यसको निर्माणको प्रक्रिया नै बहुतै खतरनाक। यी मूल्यमान्यतालाई तोडेर आयो। सदनमा त्यो कुरा उठ्या छ। बाहिर त्यो कुरा उठ्या छ। विज्ञहरूले भनेका छन्। सबैले भनेका छन्, उनले भने, तर एमाले को हो ? कल्ले माग्ने फुटेज ? फुटेज माग्दैमा दिनुपर्छ भन्ने के छ ? दिइँदैन। कल्ले माग्ने फुटेज ? यस्ता प्रतिक्रियाहरू आए। करका दर यसमा यस्तो यसमा यस्तो अनुहार देखिने गरी बढाइयो नि ? जानीजानी बढाइयो। गरिन्छ त्यस्तो। मैले गर्याँ हुँ। गरिन्छ। म नै राज्य हुँ। प्रमुख प्रतिपक्षीको संवैधानिक हैसियत भएको पार्टीले संसद्मा फुटेज देखाउन भने पनि को हो एमाले भनेर असंसदीय तरिका अपनाइएको ओलीले बताए। यस्तै, आर्थिक तथा न्यायिक अराजकताबारे सरोकारवालाले गम्भीर ध्यानाकर्षण भएको जनाएका छन्। पछिल्लो समय यी विषय समाचारमा आएको उल्लेख गर्दै केदारभक्त माथेमा, डा गोविन्द केसी र सुशीला कार्कीले सोमबार विज्ञप्ति जारी आपत्ति जनाएका हुन्। बजेटले चुनावमात्रै देखेको छ, आर्थिक संकट देखेन : पूर्वअर्थमन्त्री पाण्डे गगन थापाको अर्थमन्त्रीलाई प्रश्न : बजेटको आकार बढाइएको छ, स्रोत के हो ? मध्यरातमा अर्थमन्त्रीको कक्षमा कसरी छिरे मन्त्रालयकै एक पूर्वनायब सुब्बा? बजेट निर्माणमा पूर्व नायवसुब्बाको भूमिकाबारे संसद्मा अर्थमन्त्रीले जवाफ दिनुपर्ने एमालेको माग साढे ७ अर्ब सिध्याउन अर्थमन्त्रीको चलखेल उद्योगीलाई ओलीले भने, सीमित घरानालाई लाभ हुनेगरी ल्याएको बजेटको आलोचना गर्नुस् अर्थ मन्त्रालयले सीसीटीभी फुटेज मेटाएकोबारे बोल्दै ओली देउवासँग ओलीको माग : एसपीपीमा कुन कुन पूर्वप्रधानमन्त्रीले के के निर्णय गरे ? सत्य बाहिर ल्याउनुस् बजेटमा घरानाको अनुहार देखिन्छ, फुटेज माग्दा मन्त्रीले म नै राज्य हुँ भन्ने दम्भ देखाउँछन् : ओली बजेटमा अनाधिकृत व्यक्तिको संलग्नताबारे संसदीय छानविन समिति गठन ओलीको माग राज्य स्वेच्छाचारी भयो, देशमा न्याय नपाउने अवस्था देखिएको छ : ओली हिजो टाउकाको मूल्य तोक्ने र टाउकोमा बम हान्नेहरु नै साँठगाठ गरेर देश बर्बाद पारे : अध्यक्ष ओली यो सरकारले छिमेक सम्बन्ध बिगार्ने काम गरेको छ, यसले हामीलाई पछिसम्म अफ्ठेरो पार्छ : ओली"
अर्थमन्त्रीले राजीनामा नदिए प्रधानमन्त्रीले हटाएर तत्काल छानबिन गर्नुपर्छ : गगन,"काठमाडौं : कांग्रेस महामन्त्री गगन थापाले अर्थमन्त्री जनार्दन शर्माले पदबाट राजीनामा दिनुपर्ने बताएका छन्। सोमबार प्रतिनिधिसभा बैठकपछि नेता थापाले अर्थमन्त्री शर्माको विषयमा प्रधानमन्त्री तत्काल एक्सनमा जानुपर्ने बताएका हुन्। यत्रो विषय संसद्मा उठ्यो। बाहिर उठ्यो। यसमा हो होइन मलाई थाहा छैन। तर, यो विषय उठिसकेपछि मैले बुझेको कि अर्थमन्त्रीजीले राजीनामा दिनुपर्छ कि प्रधानमन्त्रीजीले हटाउनुपर्छ। तत्काल छानबिन गर्नुपर्छ, थापाले भने, हाम्रो आफ्नै कार्यविधि छ। हाम्रो आफ्नै नियम कानुनले पनि कम्तीमा तीन महिनाको सीसीटीभी फुटेज राख्नुपर्ने भनिहाल्छ। त्यसमाथि पनि यो बजेट संसद्ले पारित गरेको छ, यसको करको दर भनेको सामान्य कुरो होइन। यत्तिकै छाडेर अघि बढे गलत नजिर बस्ने उनले बताए। जे गरे पनि हुन्छ भन्ने कुरा पनि रहन्छ वा हुँदै नभएको कुराको आरोप पनि कसैले खेप्नुपर्ने हुन्छ। त्यसैले यो अर्थमन्त्रीजीको हितमा छ। उहाँले तत्काल राजीनामा दिने वा प्रधानमन्त्रीजीले उहाँलाई अहिलेलाई हटाएर यसको छानबिन गर्ने। छानबिनपछि दोषी पाइए सजायको भागीदार हुने र निर्दोष हो भने देश र जनताले होइन रहेछ भन्ने थाहा पाउने उनले बताए। सीसीटीभी फुटेजको कुरा आएपछि प्रश्न उब्जिने उनको भनाइ छ। उनले बजेटमाथि संसद्मा छलफल हुँदा अर्थमन्त्रीलाई प्रश्न राखेको उल्लेख गरे। तपाईंले करका दरहरू जे जति कुराहरू चलाउनु भएको छ। त्यो प्रत्येक दर किन चलाउनुभयो ? यसको औचित्य के हो भन्ने कुरा तपाईंले संसद्लाई बताउनुपर्छ। अनि बल्ल हामीले त्यसको डिफेन्स गर्न सक्छौं। नत्र मैले मन लाग्यो चलाएँ भन्ने कुरा आउँछ। अनेकन प्रश्नहरू आउँछन् भन्यौं। बीचमा अनधिकृत मान्छेहरू प्रवेश गर्यो भन्ने कुराहरू उठ्यो। उहाँले होइन भनेर त्यसलाई इन्कारी जवाफ दिनुभयो, उनले भने।"
बदमासी छोप्न अर्को बदमासी,"नागरिक समुदाय सीसीटीभीको जुन फुटेज खोजिरहेको छ, त्यसलाई राज्यले जानाजान गायब पारेको छ। जेठ १४ गते मध्यरातिपछि अर्थ मन्त्रालयभित्र बजेटमा भएको बाहिरियाको खुल्लमखुला फेरबदल सरकारले लुकाउँदै आएको छ। त्यसलाई पुष्टि गर्ने एक मात्र आधार सीसीटीभी फुटेज हुन सक्थ्यो। तर, उपभोक्ता हित संरक्षण मञ्चले सूचनाको हक प्रयोग गर्दै यसको माग गर्दा अर्थले नधकाई भनिदियो, त्यो त १३ दिनमै मेटियो। जब कि सीसीटीभी जडान तथा सञ्चालनसम्बन्धी कार्यविधि, २०७२ को ३(क) (५) ले भन्छ, सीसीटीभीबाट खिचिएका दृश्यहरू कम्तीमा तीन महिनासम्म सुरक्षित रहने गरी राख्नु पर्नेछ। कुनै पनि सार्वजनिक निकायले यसरी नियमकानुन उल्लंघन गरियो भनेर हाकाहाकी भन्न मिल्छ ? बजेटमा राजस्व, कर र भन्सारका दर मिलाउन अर्थमन्त्री जनार्दन शर्माले अन्तिम घडी पूर्वनायबसुब्बा रघुनाथ घिमिरेलाई परिचालन गरेका थिए। त्यससम्बन्धी समाचार अन्नपूर्ण पोस्ट्मा जेठ ३० मा प्रकाशन भएपछि यसको सर्वत्र विरोध हुँदै आएको छ। प्रमुख प्रतिपक्षी एमालेले सुरुका दिन संसद्मा अर्थमन्त्रीमाथि संसदीय छानबिन र सीसीटीभी फुटेज सार्वजनिकको माग राखेको थियो। तर, त्यो मागबाट पछि हटेर बजेट पारित हुन सरक्क छाडिदिएको थियो। एमालेको उक्त सन्देहात्मक व्यवहारको आलोचना भइरहेकै बेला सोमबार अध्यक्ष केपी शर्मा ओलीले संसद्लाई सम्बोधन गरे। त्यस क्रममा उनले अर्थमन्त्रीमाथि संसदीय छानबिनको कडा आवाज उठाए। यी पछिल्ला घटनाक्रमसँगै अर्थमन्त्रीमाथि बहिर्गमनको नैतिक दबाब बढेको छ। कानुनी रूपमा पनि अब उनले पदमा बसिरहन मिल्दैन। राजस्वका दर तोक्ने काम अति गोप्य हुन्छ। राजस्वको अंक तलमाथिले कुनै खासखास व्यवसायलाई फाइदा वा बेफाइदा पुर्याउँछ। त्यही भएर बजेट तयारीकै क्षणबाट मन्त्रालयमा बाहिरियालाई प्रवेश निषेध हुन्छ। स्वयं अर्थमन्त्रीले भने त्यस रात पूर्वनासु घिमिरे र अर्का एक विदेशी नागरिकलाई मन्त्रालयमा खेताला विज्ञ बनाएर छिराएका थिए। त्यति मात्र होइन, आफ्ना तर्फबाट भन्दै बजेटका मर्ममा चलखेल गर्न छाडिदिएका थिए। अर्थका अति उपल्ला कर्मचारी त्यसलाई टुलुटुलु हेर्न बाध्य पारिएका थिए। त्यसको प्रमाण भने अर्थले मेटाइसकेको छ, जुन अर्को बदमासी हो। सरकार, सत्ता गठबन्धन र प्रतिपक्षीसम्मको साथले यो अवस्था आउनु अर्को दुःखद् पक्ष हो। किनकि, बजेट निर्माणमा प्रयोग भएको एवं राति खेताला पठाएर अर्थमन्त्रीलाई प्रभावित गरेको व्यापारिक घरानाको सबै दलका उच्च तहमा उत्तिकै सुमधुर सम्बन्ध छ। त्यो यस प्रकरणमा छर्लंग देखिएको छ। हाम्रो राजनीति बडो विचित्रको छ। राष्ट्रिय सरोकारका मुद्दामा विभिन्न दलका शीर्ष नेताहरूबीच मतभेद मात्र होइन, झगडै हुन्छ। राष्ट्रदोहन गर्ने र जनहित प्रतिकूल निर्णयमा भने तत्काल मतैक्य हुन्छ। अमूक शक्तिको अमूक प्रस्तावमा सबैको साथ मिल्छ। दलहरूको राजनीतिक चरित्र र आर्थिक छवि ह्रास हुँदै गएको छ। सर्पले सर्पको खुट्टा देख्छ भनेझैं अर्काको बदमासीमा धेरै आपत्ति जनाए आफ्ना बदमासीमा पनि उदांगिने त्रास उनीहरूमा छ। त्यही भएर यस्ता घटनामा तैं चुप मै चुप हुँदै आएका हुन्। यस्ता क्रियाकलापकै कारण राजनीतिक दलहरूको प्रतिष्ठा ओरालो लाग्दै गएको छ। त्यसलाई सुधार्ने यो मौकासमेत हो।"
"बजेट सक्ने चटारो, असारे विकासमा हतारो","जनकपुरधाम : मधेस प्रदेशमा आर्थिक वर्षको अन्त्यमा हतारहतारमा विकास बजेट खर्च गर्ने विगतकै प्रवृत्ति यसपटक पनि दोहोरिएको छ। यस्तो अवस्थामा आफ्ना नातागोता र कार्यकर्तालाई उपभोक्ता समिति र ठेक्कापट्टामार्फत आयोजनाको जिम्मा दिँदा बजेट दुरुपयोग हुने गरेको छ। मधेस सरकारअन्तर्गतको जिल्ला प्राविधिक कार्यालय धनुषामा अहिले भुक्तानी लिन आउनेहरूको तँछाडमछाड छ। सबैभन्दा बढी तनाव निर्वाचन क्षेत्र विकास कार्यक्रमअन्तर्गतका योजना र मुख्यमन्त्री स्वच्छता अभियान कार्यक्रमअन्तर्गतका योजनाहरू सम्पन्न गराउन र बिल भर्पाइ पेस गर्न भइरहेको अधिकृत दीपक ठाकुर बताउँछन्। त्यस्तै, धनुषा र महोत्तरी दुई जिल्लामा भौतिक पूर्वाधार मन्त्रालयअन्तर्गतका योजना सम्पन्न गराउनुपर्ने छ। प्रदेशसभा सदस्यहरूमार्फत सम्पन्न हुने निर्वाचन क्षेत्र विकास कार्यक्रमअन्तर्गतका ५ सय र भौतिक पूर्वाधार मन्त्रालयअन्तर्गतको २ सय गरी जम्मा ७ सय योजनाहरू सञ्चालन भएका छन्। तीमध्ये अधिकांश योजना यही असार मसान्तमा सुरु भई हतारहतार सक्ने काम भइरहेको छ। धनुषाको नगराइन नगरपालिकाको नगराइन गाउँको दक्षिणतिर अवस्थित ६ लेन सडक छेउको पोखरीमा पक्की घाट निर्माण भइरहेको छ। चालू आर्थिक वर्षको ११ महिनासम्म घाट निर्माणमा कुनै चासो नदेखाएको मधेस सरकारले असार लागे लगत्तै ६० लाख रुपैयाँको लागतमा पोखरी सौन्दर्यीकरणको नाममा घाट बनाउन थालेको छ। वर्षायाममा जेनतेन भइरहेको काम गुणस्तरहीन हुने सम्भावना पर्याप्त रहेको नगराइन२ का वडा सदस्य प्रतीप चौधरी बताउँछन्। सरकारी तवरबाट खर्च हुने बजेटलाई जेनतेन खर्चिनुभन्दा तिनको सदुपयोग गर्नु आवश्यक छ, चौधरी भन्छन्, विकासे बजेट असारमा सक्ने चटारोले रकमको दुरुपयोग बढाउनुसँगै गुणस्तरसमेत प्रभावित गरेको हुन्छ। विकास निर्माण गुणस्तरीय भए नभएको बहस गर्ने मुख्य थलो प्रदेशसभा हो। त्यसको अगाडि ४४ लाख लागतमा मुख्यमन्त्री स्वच्छता अभियानअन्तर्गत उपभोक्ता समितिले पोखरीको घाट निर्माण थालेको छ। हतारमा भइरहेको घाट निर्माण गुणस्तरीय नरहेको स्थानीयहरूले गुनासो छ। असार २३ गतेसम्म रकम निकासाका लागि काम सम्पन्न गरी बिल फस्र्यौंटका लागि पेस गरिसक्नुपर्ने हुनाले दिनरात नभनी काम भइरहेका छन्। जसमा अधिकांश अनुत्पादक र कामै नलाग्ने रहेका छन्। वर्षभरि कछुवा गतिमा हिँडेको मधेसमा अहिले बजेट सक्ने हतारोमा तालिम, गोष्ठी र सभा सम्मेलनमा पैसा खन्याइँदै छ। परिणाममुखी कार्यक्रमहरू गर्नुको साटो अनावश्यक कार्यक्रममा रकम खर्चिएका उदाहरण मधेसमा प्रशस्त छन्। मधेस सरकारको भूमि व्यवस्था, कृषि तथा सहकारी मन्त्रालयका कर्मचारीलाई आइतबार भ्याइनभ्याइ थियो। आर्थिक वर्ष सकिनै लाग्दा मन्त्रालयलाई बजेट सिध्याउन भ्याइनभ्याइ भएपछि मन्त्री, सचिव र कर्मचारीहरू तालिम, अन्तरक्रिया र गोष्ठीमा सहभागी हुन दिनभरि व्यस्त थिए। बजेट सक्नकै लागि मन्त्रालयबाट एकै दिनमा तीनवटासम्म छलफल, गोष्ठी र अन्तरक्रिया सकाइएको छ। भूमि व्यवस्था, कृषि तथा सहकारीमन्त्री विजयकुमार यादव र राज्यमन्त्री योगेन्द्र यादव लक्ष्मीनियाँ गाउँपालिकास्थित बाबाको ढावामा आइतबार सहकारी संघसंस्था तथा सरोकारवालाहरूसँगको अन्तरक्रियामा व्यस्त थिए। अर्कोतर्फ भने मन्त्रालयकी सचिव डा नम्रता सिंघ महोत्तरीको बर्दिबासमा प्रदेशस्तरीय कृषि पत्रकारितासम्बन्धी अभिमुखीकरण कार्यक्रममा प्रमुख अतिथिका रूपमा पुगिन्। सहकारीसम्बन्धी कार्यक्रम सक्न हतार गरेका मन्त्री यादव आफ्नो मन्तव्य राखेर हतारहतार जनकपुरको एक होटेलमा आइतबारै प्रादेशिक दुग्ध विकाससम्बन्धी मन्त्रालयकै कार्यक्रममा प्रमुख अतिथि बनेर सहभागी भए। आफ्नो नजिकका संघसंस्थालाई तालिम, गोष्ठी र अन्तरक्रिया कार्यक्रमको लाखौं बजेट उपलब्ध गराएर असार मसान्तमा हतारहतार कार्यक्रम गर्ने कृषि मन्त्रालयका यी ३ कार्यक्रमहरू उदाहरण मात्रै हुन्। प्रदेश सरकारका अधिकांश मन्त्रालय र मन्त्रीहरू अहिले यस्तै उद्घाटन र समापन कार्यक्रमहरूमा व्यस्त छन्। मधेस सरकारको महिला, बालबालिका युवा तथा खेलकुद मन्त्रालयले असार १५ र १६ गते समुन्नत मधेस प्रदेशका लागि साझा अठोट नाराका साथ पहिलो मधेस प्रदेश युवा महोत्सव २०७९ सम्पन्न गर्यो। १४ लाख रुपैंया लगानीमा भएको यस सम्मेलनमा मधेस मन्थन, मधेस जागरण, मधेस हटिया, सांस्कृतिक साँझ, मधेसको मानलगायतका विषयमा चर्चापरिचर्चा गर्ने र घोषणापत्र सार्वजनिक जस्ता कार्यक्रमहरू निर्धारण गरिएको थियो। आठै जिल्लाका युवाहरूलाई सहभागी गराउने उद्देश्य लिएर कार्यक्रम सञ्चालन गरिए पनि कार्यक्रममा स्कुले विद्यार्थीहरूको सहभागिताबाहेक खासै उपलब्धिमूलक कामहरू भएनन्। मुख्यमन्त्री लालबाबु राउतले निकै तामझामका साथ उद्घाटन गरेको सम्मेलन बजेट सकाउनमै सीमित भएको आरोप स्थानीयहरूको छ। प्रदेश सरकारले तालिम, गोष्ठी र छलफलको कार्यक्रममै जेठ मसान्तसम्ममा १७ करोड २५ लाख खर्चेको कोष तथा लेखा नियन्त्रक मधेस प्रदेश कार्यालयले जनाएको छ। प्रदेश सरकार मात्र नभई स्थानीय तहहरूमा पनि बजेट सक्न उस्तै हतार छ। नगराइन नगरपालिका कार्यालयले लक्षित वर्गको लागि भन्दै छुट्याएको ५२ लाख रुपैयाँबाट अहिले अगरबत्ती, गुडिया बनाउने तालिमदेखि लिएर कोभिडबाट बच्न अपनाउनुपर्ने उपाय जस्ता छलफल र गोष्ठी सञ्चालन गरिएका छन्। वर्षभरि योजनाबद्ध कार्य सञ्चालन नगरी बसेको नगरपालिकाले असारमा बजेट सक्नकै लागि उपलब्धिविहीन कार्यक्रमहरू सञ्चालन गरेको छ। नगराइन२ जटहीमा अहिले सात दिने अगरबत्ती बनाउने तालिम सञ्चालन भइरहेको छ। तालिममा ४० जना महिलाको सहभागिता छ। तालिम लिइरहेका अधिकांश महिलाहरूको चाहाना उद्योग, व्यवसाय गर्ने वा रोजगारी पाउने भए पनि उनीहरूले अहिले लिएको तालिमबाट त्यस्तो सम्भावना देखेका छैनन्। अगरबत्ती बनाउने तालिममा सहभागी रतीयादेवी साह भन्छिन्, यो तालिम त हामी लिइरहेका छौं। तर, यसबाट के हुन्छ भन्ने कुरा हामीलाई थाहा छैन। योभन्दा राम्रो त बरु कुनै उद्योग सञ्चालन गरिएको भए हुन्थ्यो। हामी त्यहाँ अगरबत्ती बनाएर वा अन्य काम गरेर जीविका चलाउँथ्यौं। यो त काम न काजको तालिम लिनकै लागि मात्र तालिम जस्तो भयो। नगरपालिकालाई पनि यस्ता तालिम, गोष्ठीबाट प्राप्त उपलब्धीको कुनै लेखाजोखा छैन। नगराइन नगर प्रमुख विनयकुमार यादव भन्छन्, पहिलो चरणमा त सिप सिकाउने हो। पछि रोजगारीको अवसर पनि सिर्जना गर्नेछौं। चालू आवको ११ महिनामा ४ अर्ब ७८ करोड ९६ लाख पुँजीगत खर्च गरेको प्रदेश सरकारले असारभित्रै थप ६ अर्ब खर्च गर्ने अनुमान छ। मधेस मानव विकास सूचकांकमा निकै पछाडि छ। शिक्षा, स्वास्थ्य र रोजगारीको अभावले खाडी मुलुक ताक्ने युवाहरूको अधिक संख्या पनि यसै प्रदेशमा छ। तर, प्रदेशमा समृद्धि र विकासका लागि ठोस लगानी गर्नुपर्नेमा प्रदेशसभा सांसदहरूले निर्वाचन क्षेत्र विकास कार्यक्रमअन्तर्गतको अर्बौं रकम अनुत्पादक र खुद्रे योजनाहरूमा बाँडेर खर्चि रहेका छन्। प्रदेशसभाबाट प्रत्यक्ष निर्वाचित सांसदहरूलाई जनही ३ करोड र समानुपातिक सांसदहरूलाई १ करोडका दरले निर्वाचनक्षेत्र विकास कार्यक्रमका लागि बजेट उपलब्ध गराइन्छ। चालू आवमा सांसदहरूलाई यसअन्तर्गत २ अर्ब १९ करोड रुपैयाँ बाँडिएको छ। तर, सांसदहरूले सो रकम कार्यकर्तालाई खुसी पार्न र आफ्ना आसेपासेलाई रोजगारी दिनकै लागि खर्चेको देखिन्छ। प्रदेशसभा सांसदहरूको योजनामा ७५ प्रतिशत मठ, मन्दिर, धर्मशाला र मस्जिदहरूको जिर्णोद्धार र सौन्दर्यीकरणका योजनाहरू रहेका छन् भने त्यसबाहेक २५ प्रतिशतमा बाटो ढलान, शौचालय निर्माण, तालिम, गोष्ठी र अन्य कार्यक्रम छन्। ३ देखि ५ लाखका र बढीमा २५ देखि ३० लाखम्मका निकै ससाना लगानीका खुद्रे योजनाहरू बनाएर कार्यकर्तालाई बाँड्ने काम गरिएको छ। खुद्रे योजनामा लगानी गर्नु साटो ठोस योजनाहरू बनाएर प्रदेशको शिक्षा, स्वास्थ्य र रोजगारीको अवसर सिर्जना गर्ने खालका काम निर्वाचन क्षेत्र विकास कार्यक्रमको बजेटमार्फत भएको भए त्यसले समग्र प्रदेशको विकासमा मलजल गर्ने थियो, वरिष्ठ सञ्चारकर्मी नित्यानन्द मण्डल भन्छन्, अहिलेसम्म प्रदेश सरकारले गरेका लगानीहरू खासै उपलब्धीमुलक छैनन्। मधेसमा हाल कुल सांसद संख्या १०१ रहेको छ। प्रदेशसभा स्थापना हुँदा उक्त संख्या १०७ रहे पनि एकीकृत नेकपा माओवादीका ३ जना सांसद निलम्बनमा परेका थिए भने नेपाली कांग्रेसका एक र जनता समाजवादी पार्टीका १ जना गरी २ स्थानीय निर्वाचनमा उम्मेदवार बनेपछि उनीहरूले प्रदेशसभाबाट राजीनामा दिएका थिए। सांसद डिम्पल झाको मृत्यु भएपछि हाल मधेसको सदस्य संख्या १०१ मात्र छ। जसमध्ये ४२ समानुपातिक सांसद र ५९ जना प्रत्यक्ष निर्वाचित छन्। भोगेन्द्र झा  उपाध्यक्ष, प्रदेश नीति तथा योजना आयोग असारे विकास भन्ने उक्ति पहिलेपहिले त सुन्थेँ मात्रै तर अहिले नीति तथा योजना अयोगमा आएपछि हेर्न र भोग्न पनि थालेको छु। यो संघदेखि स्थानीय तहसम्म चलि आएको नराम्रो परम्परा झै भएको छ। यो प्रवृत्ति निकै गलत छ। यसले एकातर्फ स्रोतको दुरुपयोग भइरहेको छ भने अर्कोतर्फ यस्ता गतिविधिले हुन सक्ने विकासलाई पनि बाधा पुर्याएकोे छ। गुणस्तरहीन संरचनाहरू खडा भइरहेका छन्। जसको भविष्य छैन। यसको एउटा प्रमुख कारण राजनीतिक प्रतिबद्धता नहुनु हो भने अर्को प्रशासन बेलगाम हुनु हो। अर्थात् देशमा सही रूपमा नीति नियम अनूरुप कुनै कामै भइरहेको छैन। साउनमा बजेट स्वीकृत भइसकेपछि भदौ, असोजसम्म डीपीआएर गराइसक्नु पर्छ। तर, हामी कहाँ यो प्रक्रिया कात्तिकबाट मात्र सुरु हुन्छ। माघ, फागुनसम्म बल्लतल्ल डीपीआरको काम सकिन्छ। हुँदाहुँदै जेठ, असार आइपुग्छ र अन्त्यमा बजेट सक्न तछाडमछाड गरेर कामहरू गर्ने गरिन्छ। यो निकै गलत प्रवृत्ति हो । यसको नियन्त्रण आवश्यक छ। सरकारले आफ्नो प्रगति देखाउनकै लागि यसरी हतारमा बजेट खर्चेका हुन्छन्। तर, प्रगति देखाउने यो मापन पनि गलत हो। प्रगति भौतिक र वित्तीय गरी २ किसिमका हुन्छन्। यस्तो अवस्थामा यी दुवै प्रगति देखाउनुपर्ने भएकोले अनावश्यक रूपमा योजना बाँडफाँट हुन्छ र बिना उपलब्धिको बजेट खर्च हुन्छ। पहिले संघ सरकारमा भएको यो रोग अहिले प्रदेश र स्थानीय तहसम्म सरेको छ। राम्रो कामको सिको नगर्ने तर, नराम्रो कामको सिको गर्ने प्रवृत्तिकै उपज असारे विकास रहेको जस्तो मलाई लाग्छ।"
"ओलीको प्रश्न : प्रधानमन्त्री केही गर्न नसक्ने अवस्थामा पुगेका हुन्, अर्थमन्त्रीमाथि छानबिन गर्छु भन्नुपर्दैन ?","काठमाडौं : अर्थमन्त्री जनार्दन शर्माले अनधिकृत व्यक्ति घुसाएर बजेटमा करका दर तलमाथि गरेको बेलाको सीसीटीभी फुटेज मेटिएपछि एमाले संसद्मा कडा रूपमा प्रस्तुत भएको छ। प्रमुख प्रतिपक्षी दल एमालेका अध्यक्ष केपी शर्मा ओलीले बजेटमा अर्थमन्त्री शर्मामाथि संसदीय छानबिन हुनुपर्ने दोहोर्याएका छन्। उनले आफ्ना मन्त्रीमाथि प्रश्न उठेको भन्दै त्यसको छानबिन गर्नुपर्ने दबाब प्रधानमन्त्री शेरबहादुर देउवामाथि बढाएका छन्। मैले अन्धाधुन्ध आरोप लगाऔं, हल्लाका भरमा केही गरौं भनेको छैन। छानबिन गरौं। छानबिन हुनै पर्छ यस्ता विषयमा। विश्वमै नभएको यसरी बाहिरिया मान्छेहरू, बिचौलियाहरू राखेर बजेट बनाउनेजस्तो कुरो कल्पनै गर्न सकिँदैन। यस्तो कुरा हुँदा पनि राज्य एउटा थितिमा चल्नु पर्दैन ? सरकार थितिमा चल्नु पर्दैन ? मर्यादा हुँदैन ? योभन्दा बढी राष्ट्रको अर्थतन्त्र ध्वस्त पार्ने खुला तमासा के हुन्छ ? यसको छानबिन हुनुपर्दछ, पूर्वप्रधानमन्त्री ओलीले सोमबार प्रतिनिधिसभा बैठकमा भने। प्रधानमन्त्री देउवाले छानबिन गर्छु भन्नुपर्ने ओलीले बताए। उहाँले कबुल गर्नुपर्छ यो गर्छु भनेर। मेरो नेतृत्वको सरकार र मेरो नेतृत्वका मन्त्रीहरूले जे पनि गर्न पाउँछन् भन्ने कुरा भने पनि नभने पनि मौन ढंगले भनेर चुप लागेर बस्न मिल्दैन। यस्तोमा छानबिन हुनुपर्छ। यसको प्रतिवेदन आउनुपर्छ। त्यसपछि त्यो प्रतिवेदनमा निर्दोष हुनुहुन्छ उहाँ (अर्थमन्त्री शर्मा) ठीक छ नि। ओलीले यस्ता कुराहरू प्रधानमन्त्रीले नियन्त्रण गर्नुपर्ने बताए। यस्ता कुराप्रति अरू कोही जवाफदेही हुन सकेन भने प्रधानमन्त्री जवाफदेही हुनुपर्छ। अनि खोइ जवाफदेहिता ? जवाफदेही हुनु पर्दैन ? खोइ उत्तरदायित्व ? ओठे जवाफको कुरा होइन, ओलीले भने, प्रमाणसहितको कुरा आउनुपर्यो नि। ओलीले प्रधानमन्त्री देउवा जे भए पनि केही गर्न नसक्ने अवस्थामा पुगेका हुन् कि भनेर प्रश्नसमेत गरे। कि गठबन्धन जोगाएपछि पुग्छ? देश बर्बाद होस् जहाँसुकै पुगोस्, उनले भने, गठबन्धनमाथि धराप पर्छ एउटा मन्त्रीमाथि प्रश्न उठ्दा ? अब त हुँदाहुँदा फुटेज डिलिट गरियो। डिलिट गर्न पाइन्छ ? कर्तव्य हुन्छ अझ। आफ्नो स्वच्छता प्रमाणित गर्ने कर्तव्य हुन्छ, डिलिट गर्ने होइन। कर्तव्य त प्रस्तुत गर्नुपथ्र्यो। आउनुस् फुटेज हेरौं। आउनुस् समिति बनाऔं। आउनुस् छानबिन गरौं। मन्त्रीले त्यो भन्न सक्नुपथ्र्यो। गृह मन्त्रालयको सीसीटीभी जडान तथा सञ्चालनसम्बन्धी कार्यविधि २०७२ कसले पालना गर्नुपर्ने भनेर उनले प्रश्न गरे ? त्यो निर्देशन सडकमा मकै पोल्ने सर्वसाधारणले मान्नुपर्ने कि सरकारले ? अर्थ मन्त्रालयले मान्नु नपर्ने ? अर्थमन्त्रीले मान्नु नपर्ने ?, उनले भने, किन दिन्छु म दिन्नँ। थियो नि त दिन्नँ भन्ने बेलामा। को हो तिनीहरू माग्नेहरू ? तिनीहरूले माग्दैमा दिनुपर्छ भन्ने बेलामा थियो त। अनि डिलिट किन यत्रो गम्भीर प्रश्न उठिरहेका बेलामा ? उनले अर्थतन्त्रको अस्मितालाई नै लुट्ने काम भएको बताए। आर्थिक अनुशासनहीनताको योभन्दा अर्को नमुना, आर्थिक अराजकताको योभन्दा अर्को नमुना हुनै सक्दैन। बजेट बाहिरका मान्छे राखेर, व्यापारीका प्रतिनिधि राखेर बनाइन्छ भने योभन्दा अन्तर्राष्ट्रिय रूपमा लज्जाजनक विषय के हुन्छ ?, उनले भने, यो देशको अर्थतन्त्रलाई डामाडोल पार्न यो देशमाथिकै द्रोह हो। यसको छानबिन समिति बनाएर छानबिन गरियोस्। सत्यतथ्य छानबिन गरिनुपर्छ। निष्पक्ष देखिने कमिटी बनाएर छानबिन गरिनुपर्छ। यसको प्रतिवेदन यस सम्मानित संसद्मा आउनुपर्छ। उनका अनुसार बजेट बजेट मात्रै होइन। इमान, नैतिकता, आचरण, अभ्यास, मूल्यमान्यता, मर्यादा अनि गर्न हुने, नहुने केही कुराका सीमाहरूसँग सम्बन्धित हो। तर, यसले जनतालाई त मर्का पारेको उनले बताए। यो अनुपयुक्त भयो। त्यति मात्रै होइन। यो बजेट एउटा बहुतै खतरनाक प्रक्रियाबाट, यसको निर्माणको प्रक्रिया नै बहुतै खतरनाक। यी मूल्यमान्यतालाई तोडेर आयो। सदनमा त्यो कुरा उठ्या छ। बाहिर त्यो कुरा उठ्या छ। विज्ञहरूले भनेका छन्। सबैले भनेका छन्, उनले भने, तर एमाले को हो ? कल्ले माग्ने फुटेज ? फुटेज माग्दैमा दिनुपर्छ भन्ने के छ ? दिइँदैन। कल्ले माग्ने फुटेज ? यस्ता प्रतिक्रियाहरू आए। करका दर यसमा यस्तो यसमा यस्तो अनुहार देखिने गरी बढाइयो नि ? जानीजानी बढाइयो। गरिन्छ त्यस्तो। मैले गर्याँ हुँ। गरिन्छ। म नै राज्य हुँ। प्रमुख प्रतिपक्षीको संवैधानिक हैसियत भएको पार्टीले संसद्मा फुटेज देखाउन भने पनि को हो एमाले भनेर असंसदीय तरिका अपनाइएको ओलीले बताए। यस्तै, आर्थिक तथा न्यायिक अराजकताबारे सरोकारवालाले गम्भीर ध्यानाकर्षण भएको जनाएका छन्। पछिल्लो समय यी विषय समाचारमा आएको उल्लेख गर्दै केदारभक्त माथेमा, डा गोविन्द केसी र सुशीला कार्कीले सोमबार विज्ञप्ति जारी आपत्ति जनाएका हुन्।"
"प्रधानमन्त्री कार्यालयमा कर्मचारीको भीड, तर छैन काम","काठमाडौं : प्रधानमन्त्री तथा मन्त्रिपरिषद् कार्यालय मुलुककै प्रशासनको सर्वोच्च निकाय हो। तर, कर्मचारीको रोजाइमा पर्दैन यो ठाउँ। जहाँ मुख्यसचिव र ७ सचिवसहित ३ सय १५ जना कार्यरत छन्। मुख्यसचिवबाहेक अधिकांश सचिवले पदीय जिम्मेवारीअनुसार काम पाएका छैनन्। यो कार्यालय उच्च पदस्थ कर्मचारी थन्क्याउने थलो बनेको जानकार बताउँछन्। काम नदिनुपरे अतिरिक्त समूहमा राखेर यहाँ थन्क्याइने गरेको छ। जहाँ तालिम, सेमिनार, गोष्ठीदेखि वैदेशिक भ्रमणको अवसर पनि हुँदैन। जसकारण प्रधानमन्त्री कार्यालय मागेर जाने कर्मचारी हुँदैनन्। कानुन र प्रशासन महाशाखाका सचिवका केही काम हुने गरे पनि अन्य सचिव कार्यालय आउनेजानेबाहेक खासै काम नहुने जानकार बताउँछन्। अवकाशपछिको बिदाइ कार्यक्रममा सचिव यमकुमारी खतिवडाले हालै प्रधानमन्त्री कार्यालयका सचिवको भूमिका माथि गम्भीर प्रश्न उठाइन्। पूर्वमुख्यसचिव विमल कोइरालाका अनुसार सचिवलाई काम नदिनुपरे, अतिरिक्त समूहमा राखे प्रधानमन्त्री कार्यालयमा थक्याउने गरिएको छ। यसले गर्दा त्यहाँ सचिवको संख्या धेरै देखिन्छ। मेरा पालामा प्रधानमन्त्री कार्यालयमा ३ जना सचिवको दरबन्दी थियो। मैले यो धेरै देखेर दुई वटा बनाएँ, पूर्वमुख्यसचिव कोइराला भन्छन्। उनी २०५९ असोज ५ देखि २०६२ भदौ १५ सम्म कोइराला मुख्य सचिव भएका थिए। सचिवको दरबन्दी ७ पुर्याइएको छ। सहसचिवबाट बढुवा गर्न नै यति धेरै दरबन्दी बनाएको कोइरालाको तर्क छ। राजनीतिक दाउपेचका लागि अनावश्यक दरबन्दी बढाइएको छ। सहसचिवलाई सचिवमा बढुवा गरेर राख्न पनि यो दरबन्दी बढाइएको हो, उनी भन्छन्, अरू मन्त्रालयमा बढाउन मिलेन। प्रधानमन्त्री कार्यालयमा बढाइयो। उनका अनुसार सचिवको दरबन्दी भएपछि स्वतः सहसचिवलगायत कर्मचारीको दरबन्दी त बढ्ने नै भयो। सचिव आफैं फालिएका कारण उनीहरूले सहसचिवलगायत कर्मचारीलाई पनि काम दिँदैनन्। प्रधानमन्त्री कार्यालय सचिव थन्क्याउने ठाउँ भएको बताउँछन् पूर्वसहसचिव बलदेव गौतम। पूर्वसचिव भरत थापा प्रधानमन्त्री कार्यालय कर्मचारीका लागि डम्पिङ साइट हुनु दुर्भाग्य भएको बताउँछन्। यत्रो दरबन्दी किन चाहियो ?, पूर्वसचिव थापा भन्छन्, कि त दरबन्दीअनुसार काम दिनुपर्यो। हैन भने यत्रो तलब खुवाएर राख्नुको औचित्य के ? यहाँ अन्य मन्त्रालयमा जस्तो हाँक र हैकम नहुने भएकाले पनि आकर्षण कम भएको पूर्वसचिव थापाको ठम्याइँ छ। मन्त्रालयमा बस्दा जस्तो हाँक र हैकम यहाँ हुँदैन। अन्य कर्मचारीको पनि विभागीय प्रमुख, सीडीओजस्तो फुर्तिफार्ती पनि हुँदैन। आफैं काम गर्नुपर्छ। काम सिर्जना गर्नुपर्छ, उनी भन्छन्, यसले गर्दा पनि आकर्षण कम हुन्छ। तापनि काम नै नहुने भन्ने चाहिँ होइन। यो विषयमा प्रधानमन्त्री गम्भीर हुनुपर्ने उनी बताउँछन्। २०४७ सालमा आफू उपसचिव भएर जाँदा भने प्रधानमन्त्री कार्यालयभित्र ठूलो जिम्मेवारी भएको अनुभव उनी सुनाउँछन्। पूर्वसचिव खेमराज रेग्मी दरबन्दी धेरै भएको बताउँछन्। यत्रो सचिव, कर्मचारी किन चाहियो ?, पूर्वसचिव रेग्मी भन्छन्, चाहिएर नै राखेको हो भने उनीहरूलाई काम दिनुपर्यो। होइन भने यो दरबन्दी खारेज गर्नुपर्यो। उनका अनुसार मन्त्रिपरिषद् कार्यालयमा दुई र प्रधानमन्त्री कार्यालयमा एक जना सचिव भए पुग्छ। मन्त्रिपरिषद्को कार्यालयतिर अलिक काम हुन्छ। मन्त्रिपरिषद्मा पेस गर्ने प्रस्ताव तयार गर्नुपर्यो। त्यो मन्त्रिपरिषद्को निर्णय भएपछि कार्यान्वयनको लागि पठाउनुपर्यो, उनी भन्छन्। यो कार्यालय व्यस्त र तन्दुरुस्त पनि बनाउनुपर्ने उनी बताउँछन्। उनका अनुसार यति धेरै सचिव भए पनि जिम्मेवारी दिने चलन नभएको र अधिकार किटानी नभएकाले समस्या भएको हो। हुन त प्रधानमन्त्री कार्यालयको काम नै रेखदेख, रिपोर्टिङ गर्ने, मन्त्रालयहरूबीच समन्वय गर्ने हो। तर यसमा कसैको चासो छैन, उनी भन्छन्, मन्त्रीहरू तथा मन्त्रालयका सचिवहरू सिधै प्रधानमन्त्री वा मुख्यसचिवमा पुग्छन्। समन्वय गर्ने निकायलाई वास्ता गर्दैनन्। त्यो जिम्मेवारी त्यो निकायको हो भनेर उहाँहरूले पनि त्यति पठाइदिए हुने। तर त्यो गर्ने यहाँ चलन नै छैन। उदाहरणको लागि अहिले बजारमा महँगी बढेको छ। त्यो हेर्ने आपूर्ति मन्त्रालयले हो। तर त्यो काम त्यहाँबाट भएको छैन। यस्तो बेला प्रधानमन्त्री कार्यालयले समन्वय गर्ने हो। अनुगमन, निरीक्षणलगायत काम गर्नुपर्ने हो तर त्यहाँ त्यो छँदै छैन। अवसरसमेत नभएको कारण आकर्षण पनि नरहेको उनी बताउँछन्। कतिपय सरकारले भने अवसर नभएकै कारण अतिरिक्त भत्ता दिनुपर्छ भनेर दिएका उदाहरण रहेको उनको भनाइ छ। मुख्यसचिव शंकरप्रसाद बैरागी, सचिवहरू लक्ष्मण अर्याल, सूर्यप्रसाद गौतम, डा रामप्रसाद घिमिरे, धनराज ज्ञवाली, दिनेश भट्टराई, सुरेश आचार्य र खगेन्द्रप्रसाद नेपाल कार्यरत छन्। खगेन्द्र नेपाल बिरामी भएर बसेका छन्। बाँकी सचिवको अवस्था दयनीय छ। अर्याल प्रशासन र नतिजा व्यवस्थापन, गौतम राष्ट्रिय सुरक्षा तथा सुशासन, भट्टराई प्रादेशिक समन्वय र सामाजिक विकास, आर्थिक तथा पूर्वाधार विकास, ज्ञवाली कानुन तथा मानवअधिकार महाशाखा प्रमुख छन्। इन्जिनियरिङ क्लस्टरको जिम्मा आचार्यलाई छ। डा घिमिरेलाई भर्खरै प्रधानमन्त्री कार्यालयमा तानिएको हो। यी विषयमा सम्बन्धित मन्त्रालयमै काम हुने भएकाले यहाँ खासै हुँदैन। १२ जना सहसचिवको उही अवस्था छ। उनीहरू त त्यहाँ पेन्डुलम नै छन्। महादेव पन्थलाई प्रवक्ता तथा प्रादेशिक समन्वय तथा योजना महाशाखाको जिम्मवारी दिइएको छ। ध्रुव घिमिरेको जिम्मामा इन्जिनियरिङ क्लस्टर छ। शंकर नेपाल सामाजिक विकास तथा रूपान्तरण महाशाखामा छन्। शिवादेवी दाहाल नतिजा व्यवस्थापन, बुद्धबहादुर गुरुङ पूर्वाधार विकास, नारायणप्रसाद भट्ट शासकीय सुधार, मदन दाहाल प्रशासन, मनोजकुमार आचार्य राष्ट्रिय सुरक्षा तथा कूटनीतिक समन्वय, खोमराज कोइराला लगानी, उत्पादन तथा रोजगार प्रवद्र्धन, हीरामणि शर्मा मन्त्रिपरिषद्, बैठक तथा संवैधानिक निकाय र टीकाराम पाण्डे कानुन तथा फैसला कार्यान्वयन महाशाखामा छन्। अरुणा जोशी मानवअधिकार तथा अन्तर्राष्ट्रिय सम्झौता महाशाखामा छिन्। प्रवक्ता पन्थ पनि सबैलाई जिम्मेवारी तोकिएको बताउँछन्। महाशाखा तोकिएअनुसार नै सबै जिम्मेवारी छ, पन्थ भन्छन्। तर, काम नपाएको जनाइएको छ। ११ महाशाखा र मुख्यसचिवको सचिवालयसहित २७ वटा शाखामा ३ सय १५ कर्मचारीको दरबन्दी छ। एकातिर प्रधानमन्त्री शेरबहादुर देउवा नै प्रायः सिंहदबार आउँदैनन्। प्रधानमन्त्री देउवाले सरकार बालुवाटारबाटै चलाइरहेका छन्। प्रधानमन्त्रीको प्रशासकीय कार्यालय भने सिंहदरबार नै हो। उनी नियमित आएर सिंहदबारबाटै काम गर्नुपर्ने हो। बालुवाटार त फगत प्रधानमन्त्रीको निवास मात्रै हो। तर देउवा मात्रै होइन, यसअघिका प्रधानमन्त्रीले बालुवाटारबाटै शासन चलाउने गरेका थिए। प्रधानमन्त्री नै नआएपछि कर्मचारी कामविहीन भएका हुन्। कर्मचारीको बैठकसमेत प्रधानमन्त्री कार्यालयमा बस्दैन। प्रधानमन्त्री नै नआएपछि अल्छी कर्मचारीलाई हाइसञ्चोजस्तो छ। कतिपय भने काम नहुँदा आफ्नो क्षमतासमेत ह्रास आइरहेको अनुभूति सुनाउँछन्। कतिपय त लोकसेवा आयोगको परीक्षा तयारीमा व्यस्त छन्। त्यहाँ कर्मचारी कति बेला आउँछन्, कति बेला जान्छन् भन्ने कसैलाई चासो हँुदैन। आउँछन्, हाजिर गर्छन्, गफ गर्छन्। चिया खान्छन्। बस्ने बस्छन्, जाने जान्छन्। पत्रिका पढेर, चिया खाएर नै समय जाने गरेको एक सचिवको भनाइ छ। भन्छन्, बैठक, छलफलका कुरा त परै जाओस्। मुख्यसचिवले कतिपय उपसचिव, अधिकृतहरू चिन्दा पनि चिन्दैनन्। नीतिगत रूपमा प्रधानमन्त्री कार्यालयको ठूलो जिम्मेवारी छ। एकातिर देशको कार्यकारी प्रमुख प्रधानमन्त्रीको कार्यालय भएकोले प्रधानमन्त्रीलाई सचिवालयको सेवा प्रदान गर्ने जिम्मेवारी छ। अर्कातिर मुलुकको उच्च प्रशासनिक पदाधिकारी मुख्यसचिवको कार्यालय पनि भएकोले मन्त्रिपरिषद्को कार्यसम्पादनमा प्रशासनिक एवं प्राविधिक सहयोग गर्नुपर्ने हो। राजनीतिक र प्रशासनिक दुवै दृष्टिकोणले उच्च निर्णय लिने, निर्देशन दिने र समन्वय एवं नियन्त्रण गर्ने कार्यालय हो। सबै मन्त्रालयको कार्यको रेखदेख, नियन्त्रण, निरीक्षण, परीक्षण, समन्वय, अनुगमन तथा मूल्यांकनसम्बन्धी कार्यहरू यस कार्यालयको कार्यक्षेत्र भित्र पर्छ। यसको सक्रियता र प्रभावकारिताले अन्य मन्त्रालयको कार्यसम्पादन स्तरलाई प्रभावकारी बनाउन सघाउ पुग्दछ। तर प्रधानमन्त्री कार्यालय निष्क्रियजस्तै छ। त्यहाँ कर्मचारी न आफ्नो जिम्मेवारी पूरा गरेका छन् न जिम्मेवारीबारेमा कसैले प्रश्न नै उठाएको छ। पढ्ने र पढाउने कर्मचारीका लागि मात्रै त्यो ठाउँ उपयुक्त देखिएको छ। शिक्षा, विज्ञान तथा प्रविधि, युवा तथा खेलकुद र स्वास्थ्य तथा जनसंख्या मन्त्रालयबाट मन्त्रिपरिषद्मा निर्णयका लागि पेस हुने नीति निर्माणलगायत विषयमा आवश्यकताअनुसार राय परामर्श दिने जिम्मेवारी प्रधानमन्त्री कार्यालयको छ। उनीहरू कुनै परामर्श नै गरी नीति निर्माण गर्छन्। संघ र प्रदेश तथा प्रदेशप्रदेशबीच समन्वयका लागि आवश्यक आधार तथा मापदण्ड तयार गर्नेदेखि अन्तरप्रदेश परिषद्को सचिवालय र बैठक व्यवस्थापन, निर्णय कार्यान्वयनमा सहयोग, समन्वय र सहजीकरण गर्ने जिम्मेवारी पनि प्रधानमन्त्री कार्यालयकै हो। तर अन्तरप्रदेश परिषद्को बैठक नै नभएको वर्षौं भइसकेको छ। समग्रमा मुख्यसचिवसहित ७२ सचिवको दरबन्दी छ। जसमध्ये लोकसेवा आयोग र कृषि तथा पशुपन्छी विकास मन्त्रालयको पशुपन्छीतर्फ सचिव पद खाली छ। ६ वटा मन्त्रालयमा भने २ सचिवको दरबन्दी छ। उद्योग वाणिज्य तथा आपूर्ति मन्त्रालय, ऊर्जा जलस्रोत तथा सिँचाइ मन्त्रालय, कृषि तथा पशुपन्छी मन्त्रालय, शिक्षा विज्ञान तथा प्रविधि मन्त्रालय, स्वास्थ्य तथा जनसंख्या मन्त्रालय तथा अर्थ मन्त्रालयमा २२ जना सचिवको व्यवस्था छ। मेरा पालामा तीन जना सचिवको दरबन्दी थियो। मैले यो धेरै देखेर दुईवटा बनाएँ। अहिले सात पुर्याइएको छ। राजनीतिक दाउपेचका लागि अनावश्यक दरबन्दी बढाइएको छ। विमल कोइराला, पूर्वमुख्यसचिव प्रधानमन्त्री कार्यालय कर्मचारीका लागि डम्पिङ साइट हुनु दुर्भाग्य हो। यत्रो दरबन्दी किन चाहियो ? कि त दरबन्दीअनुसार काम दिनुपर्यो। हैन भने यत्रो तलब खुवाएर राख्नुको औचित्य के ? भरत थापा, पूर्वसचिव दरबन्दी धेरै भयो। चाहिएर नै राखेको हो भने उनीहरूलाई काम दिनुपर्यो। होइन भने यो दरबन्दी खारेज गर्नुपर्यो। मन्त्रिपरिषद् कार्यालयमा दुई र प्रधानमन्त्री कार्यालयमा एक जना सचिव भए पुग्छ। खेमराज रेग्मी, पूर्वसचिव"
इन्धन खपत घटाउन सरकारलाई १० बुँदे सुझाव : शनिबार गाडीरहित बिदा घोषणा गर्नुपर्ने,"काठमाडौं : नेपाल आयल निगमले पेट्रोलियम पदार्थको खपत घटाउन सरकारलाई १० बुँदे सुझाव दिएको छ। डिजेल, पेट्रोल, मट्टितेल र ग्यासको आयात कसरी घटाउन सकिन्छ भन्ने विषयमा उद्योग, वाणिज्य तथा आपूर्ति मन्त्रालयले मागेको रायअनुसार निगमले सुझाव दिएको हो। जसमा ठूलो उद्योगले डिजेल र ग्यास प्रयोग नगरी विद्युत् प्रयोग गर्नुपर्ने, शनिबार सबै गाडीरहित सार्वजनिक बिदा घोषणा गरिनु पर्नेलगायत सुझाव लागत अनुरूप मूल्य समायोजन हुन नसक्दा आपूर्तिमा सहजता ल्याउन कठिन देखिएको निगमले जनाएको छ। विदेशी मुद्रा खर्च गरी महँगो मूल्यमा आयात गर्नुपर्ने पेट्रोल सकेसम्म कम गरी विद्युतीय खपत गर्न निगमले सर्वसाधारणलाई आह्वान गरेको छ। माग र मूल्य अत्यधिक बढ्दै गएपछि निगमले खपत घटाउन सरकारलाई सुझाएको हो। निगमले कोटा प्रणाली र जोरबिजोर प्रणाली लागू गर्न भनेको छ। कारजिपलगायत साना सवारीसाधनलाई २० लिटर र मोटरसाइकलस्कुटरलाई पाँच लिटरमात्रै इन्धन दिन प्रस्ताव गरेको छ। हामीले खपत घटाउन १० वटा सुझाव दिएका छौं निगमका सहप्रवक्ता पुष्कर कार्कीले भने, सरकारले निर्णय गरी कडाइका साथ कार्यान्वयन गरे पेट्रोल खपत घट्छ। सहप्रवक्ता कार्कीका अनुसार पेट्रोलियमका कारण विदेशी मुद्रा सञ्चिति घट्नुका साथै सरकारले राजस्व गुमाइरहेको छ। निगमले चैत १३ गते पनि सरकारलाई पेट्रोलियमको खपत घटाउन १० सुझाव दिएको थियो। त्यसमध्ये हप्तामा २ दिन बिदा दिने निर्णय जेठ महिनाभबाहेकका ९ सुझाव कार्यान्वयन गर्न सरकारले चासो देखाएन। जेठमा हप्तामा २ दिन बिदा दिँदा पेट्रोलको खपत १३ प्रतिशत र डिजेलको खपत ५ प्रतिशत घटेको थियो। निगमले देशका प्रमुख सहरमा प्रत्येक शनिबार सार्वजनिक गाडीरहित बिदा घोषणा गर्ने, खाना पकाउने एलपी ग्यासको खपत कम गर्न विद्युतीय चुल्हो प्रयोग गर्न सुझाएको छ। घरायसी प्रयोजनको विद्युत् शुल्क कम गर्ने, छोटो यात्राका क्रममा सकभर पैदल यात्रा गर्ने, पूर्ण क्षमतामा ढुवानी साधन चलाउने, सिटअनुसार सवारीसाधन चलाउनुपर्ने सुझाइएको छ। पेट्रोलियम पदार्थको आयात पूर्णरूपमा बन्द गर्नुपर्ने, ठूला उद्योग, परियोजना, होटललगायतले डिजेल तथा एलपी ग्यासको खपत नगरी विद्युत्को खपत गर्ने सुझाएको हो। सहप्रवक्तका कार्कीले अहिले थोरै परिणाममा पेट्रोलियमको खरिद गर्दा पनि भाउ बढेकाले विदेशी मुद्रा सञ्चिति घटाउन बल पुगिरहेको बताए। अन्तर्राष्ट्रिय बजारमा कच्चा तेलको मूल्य अकासिएपछि निगमको मासिक नोक्सानी बढ्दै गएको छ। उद्योग वाणिज्य तथा आपूर्ति मन्त्रालयका प्रवक्ता डा नारायण रेग्मीले निगमका सुझाव अध्ययन गरी कार्यान्वयनका लागि प्रक्रिया अघि बढाइने बताए। भाउ फेरि बढ्यो नेपाल आयल निगमले पेट्रोलियम पदार्थको मूल्य बढाएको छ। सोमबार राति १२ बजेदेखि लागू हुनेगरी पेट्रोलमा २ रुपैयाँ र डिजेल र मट्टीतेलमा प्रतिलिटर ९ रुपैयाँ बढेको हो। हवाईइन्धन आन्तरिकतर्फ ५ रुपैयाँ बढाइएको छ। मूल्य बढेसँगै पेट्रोल प्रतिलिटर १ सय ८१, डिजेल र मट्टीतेल लिटरको १ सय ७२ र हवाई इन्धन प्रतिलिटर १ सय ९० रुपैयाँ पुगेको छ। इन्डियन आयल निगमबाट असार १७ गते बढेको मूल्य आएकाले भाउ बढाइएको निगमले जनाएको छ। केही दिनअघि मात्र निगमले मूल्य घटाएको थियो । पेट्रोलियम पदार्थको लागत मूल्य बढिरहेको हुँदा खरिदबापत भुक्तानी गर्न नसकेको बक्यौता रकम बढ्दै गई असार २४ गतेसम्म ३० अर्ब पुग्ने निगमले जनाएको छ।"
बदमासी छोप्न अर्को बदमासी,"नागरिक समुदाय सीसीटीभीको जुन फुटेज खोजिरहेको छ, त्यसलाई राज्यले जानाजान गायब पारेको छ। जेठ १४ गते मध्यरातिपछि अर्थ मन्त्रालयभित्र बजेटमा भएको बाहिरियाको खुल्लमखुला फेरबदल सरकारले लुकाउँदै आएको छ। त्यसलाई पुष्टि गर्ने एक मात्र आधार सीसीटीभी फुटेज हुन सक्थ्यो। तर, उपभोक्ता हित संरक्षण मञ्चले सूचनाको हक प्रयोग गर्दै यसको माग गर्दा अर्थले नधकाई भनिदियो, त्यो त १३ दिनमै मेटियो। जब कि सीसीटीभी जडान तथा सञ्चालनसम्बन्धी कार्यविधि, २०७२ को ३(क) (५) ले भन्छ, सीसीटीभीबाट खिचिएका दृश्यहरू कम्तीमा तीन महिनासम्म सुरक्षित रहने गरी राख्नु पर्नेछ। कुनै पनि सार्वजनिक निकायले यसरी नियमकानुन उल्लंघन गरियो भनेर हाकाहाकी भन्न मिल्छ ? बजेटमा राजस्व, कर र भन्सारका दर मिलाउन अर्थमन्त्री जनार्दन शर्माले अन्तिम घडी पूर्वनायबसुब्बा रघुनाथ घिमिरेलाई परिचालन गरेका थिए। त्यससम्बन्धी समाचार अन्नपूर्ण पोस्ट्मा जेठ ३० मा प्रकाशन भएपछि यसको सर्वत्र विरोध हुँदै आएको छ। प्रमुख प्रतिपक्षी एमालेले सुरुका दिन संसद्मा अर्थमन्त्रीमाथि संसदीय छानबिन र सीसीटीभी फुटेज सार्वजनिकको माग राखेको थियो। तर, त्यो मागबाट पछि हटेर बजेट पारित हुन सरक्क छाडिदिएको थियो। एमालेको उक्त सन्देहात्मक व्यवहारको आलोचना भइरहेकै बेला सोमबार अध्यक्ष केपी शर्मा ओलीले संसद्लाई सम्बोधन गरे। त्यस क्रममा उनले अर्थमन्त्रीमाथि संसदीय छानबिनको कडा आवाज उठाए। यी पछिल्ला घटनाक्रमसँगै अर्थमन्त्रीमाथि बहिर्गमनको नैतिक दबाब बढेको छ। कानुनी रूपमा पनि अब उनले पदमा बसिरहन मिल्दैन। राजस्वका दर तोक्ने काम अति गोप्य हुन्छ। राजस्वको अंक तलमाथिले कुनै खासखास व्यवसायलाई फाइदा वा बेफाइदा पुर्याउँछ। त्यही भएर बजेट तयारीकै क्षणबाट मन्त्रालयमा बाहिरियालाई प्रवेश निषेध हुन्छ। स्वयं अर्थमन्त्रीले भने त्यस रात पूर्वनासु घिमिरे र अर्का एक विदेशी नागरिकलाई मन्त्रालयमा खेताला विज्ञ बनाएर छिराएका थिए। त्यति मात्र होइन, आफ्ना तर्फबाट भन्दै बजेटका मर्ममा चलखेल गर्न छाडिदिएका थिए। अर्थका अति उपल्ला कर्मचारी त्यसलाई टुलुटुलु हेर्न बाध्य पारिएका थिए। त्यसको प्रमाण भने अर्थले मेटाइसकेको छ, जुन अर्को बदमासी हो। सरकार, सत्ता गठबन्धन र प्रतिपक्षीसम्मको साथले यो अवस्था आउनु अर्को दुःखद् पक्ष हो। किनकि, बजेट निर्माणमा प्रयोग भएको एवं राति खेताला पठाएर अर्थमन्त्रीलाई प्रभावित गरेको व्यापारिक घरानाको सबै दलका उच्च तहमा उत्तिकै सुमधुर सम्बन्ध छ। त्यो यस प्रकरणमा छर्लंग देखिएको छ। हाम्रो राजनीति बडो विचित्रको छ। राष्ट्रिय सरोकारका मुद्दामा विभिन्न दलका शीर्ष नेताहरूबीच मतभेद मात्र होइन, झगडै हुन्छ। राष्ट्रदोहन गर्ने र जनहित प्रतिकूल निर्णयमा भने तत्काल मतैक्य हुन्छ। अमूक शक्तिको अमूक प्रस्तावमा सबैको साथ मिल्छ। दलहरूको राजनीतिक चरित्र र आर्थिक छवि ह्रास हुँदै गएको छ। सर्पले सर्पको खुट्टा देख्छ भनेझैं अर्काको बदमासीमा धेरै आपत्ति जनाए आफ्ना बदमासीमा पनि उदांगिने त्रास उनीहरूमा छ। त्यही भएर यस्ता घटनामा तैं चुप मै चुप हुँदै आएका हुन्। यस्ता क्रियाकलापकै कारण राजनीतिक दलहरूको प्रतिष्ठा ओरालो लाग्दै गएको छ। त्यसलाई सुधार्ने यो मौकासमेत हो।"
"कांग्रेस पदाधिकारी बैठक : अर्थमन्त्रीको त्रुटिमा प्रधानमन्त्रीको निगरानी, निर्वाचन विधेयकमा छलफल","काठमाडौं : नेपाली कांग्रेसको पदाधिकारी बैठक मंगलबार सानेपास्थित पार्टी कार्यालयमा बसेको छ। प्रवक्ता प्रकाशशरण महतकाअनुसार बैठकमा निर्वाचनसम्बन्धी कानुनी व्यवस्थाका विषय, प्रस्तावित मस्यौदा, निर्वाचन आयोगको चासोको विषय, निर्वाचन विधेयकका विषयमा पार्टीका तर्फबाट स्पष्ट गर्नुपर्ने विषयमा प्रारम्भिक छलफल भएको छ। 'यसमा विज्ञ साथीहरुको सुझाव आयो,' उनले भने। प्रवक्ता महतले भ्रातृ संगठनको विधानलाई अन्तिम रुप दिनेबारे छलफल भएको पनि बताए। 'आउने २७ गते बस्ने केन्द्रीय समिति बैठकबाट पारित गर्ने निर्णय भएको छ। आवेदन दिएका भ्रातृ र शुभेच्छुक संस्थालाई मान्यता दिन सकिने निष्कर्ष निकालिएको छ। केन्द्रीय समितिले स्थानीय तहको निर्वाचन समीक्षा पनि गरिनेछ,' उनले भने। बैठकपछि सञ्चारकर्मीसँग कुरा गर्दै प्रवक्ता महतले अर्थमन्त्री जनार्दन शर्माका विषयमा सत्यतथ्य बुझेर प्रधानमन्त्री शेरबहादुर देउवाले निर्णय लिनसक्ने बताए। सबै मन्त्रीले आफ्नो जिम्मेवारी उच्च कर्तव्य निष्ठताका निर्वाह गर्नुपर्ने र चुक भएको भए प्रधानमन्त्रीले हेरिरहेको बताए। प्रवक्ता महतले मन्त्रीका गतिविधिहरू र अर्थमन्त्रीको त्रुटि प्रधानमन्त्री देउवाले पनि नजिकबाट निगरानी गरिरहेको बताए। आन्तरिक छलफलबाटै यो विवादको समाधान निस्किने उनको भनाइ छ। कानुन र नियमलाई मिचेर हुने काम अक्षम्य हुन्छ। त्यस्तो भएको छ भने प्रधानमन्त्रीले गम्भीरतापूर्वक लिएर निर्णय गर्नुहुन्छ। छानविनबाट टुंगो लाग्ला। उठेका कुरालाई पार्टी र प्रधानमन्त्रीले गम्भीरताका साथ लिनुभएको छ। चाँडै निष्कर्षमा पुग्छौं, उनले भने।"
धनकुटाकी हिमादेवी ४ महिनाका लागि सांसद मनोनित,विराटनगर : धनकुटाकी हिमादेवी बस्नेत (भट्टराई) लगभग ४ महिनाका लागि प्रदेश १ को सांसद बनेकी छन्। प्रदेशसभाको कार्यकाल सकिन ४ महिना बाँकी रहँदा नेकपा (एमाले)ले उनलाई समानुपातिक सांसद बनाएको हो। एमालेबाट सांसद मनोनित भएकी उनले मंगलबार पद तथा गोपनीयताको शपथ लिएकी छन्। प्रदेशसभा सचिवालयमा आयोजित कार्यक्रममा प्रदेशसभा सदस्यका रूपमा हिमादेवीलाई सभामुख प्रदीपकुमार भण्डारीले शपथग्रहण गराएका हुन्। सरकारी सहीछाप र दस्तखत कीर्ते मुद्दामा दोषी ठहर भएपछि तत्कालीन सांसद गुलेफुन खातुनले एक साताअघि राजीनामा दिएकी थिइन्। गुलेफुनको राजीनामा स्वीकृत भएसँगै रिक्त रहेको स्थानमा हिमादेवी मनोनित भएकी हुन्। गुलेफुन अल्पसंख्यक कोटाबाट सांसद बनेकी थिइन्। हिमालाई भने खसआर्य कोटाबाट सांसद बनाइएको छ। निर्वाचन आयोगले उनलाई समानुपातिक सांसद भएको पत्र सोमबार दिएको थियो। आयोगले प्रदेश प्रमुखलाई पत्र पठाएर हिमा प्रदेशसभा सदस्य नियुक्त भएको जानकारी गराएको थियो भने प्रदेशसभा सचिवालयलाई बोधार्थ पठाएको थियो। सोही पत्रलाई आधार मानेर उनलाई शपथ गराइएको हो। सरकारी सहीछाप र दस्तखत किर्ते मुद्दामा दोषी प्रमाणित भएकी गुलेफुनले १ वर्ष कैद सजाय भुक्तान गर्नुपर्ने हुन्छ। अदालतले उनलाई १ वर्ष कैद र १४ हजार ५ सय रूपैयाँ जरिवानाको फैसला गरेको थियो।
नागरिकता विधेयक फिर्ता लिने सरकारको निर्णय,काठमाडौं : सरकारले नागरिकता विधेयक फिर्ता लिने निर्णय गरेको छ। मन्त्रिपरिषद्को मंगलबार बसेको बैठकले नागरिकता विधेयक फिर्ता लिने निर्णय गरेको हो। सो विधेयक दुई वर्षदेखि प्रतिनिधिसभामा विचाराधीन अवस्थामा थियो। यस्तै बैठकले स्वास्थ्य तथा जनसंख्या मन्त्रालय समन्वय महाशाखा प्रमुख डा संगीता कौशल मिश्रलाई १२औं तहमा बढुवा गर्ने निर्णय गरेको एक मन्त्रीले जानकारी दिए।
मन्त्रिपरिषद्को बैठक बस्दै,"काठमाडौंः मन्त्रिपरिषद् बैठक बस्दैछ । अहिले ३ बजे सिंहदरबारमा मन्त्रिपरिषद्को बैठक बस्न लागेको हो । शहरी विकास मन्त्री मेटमणी चौधरीले मन्त्रिपरिषद्को नियमित बैठक बस्न लागेको अन्नपूर्णलाई जानकारी दिए । उनले भने,'अहिले केहीबरमा बैठक बस्दैछ। यो बैठक नियमित हो।' अर्थमन्त्री जनार्दन शर्माको बजेट निर्माण प्रक्रियामा चर्को आलोचना भएपछि प्रधानमन्त्री शेरबहादुर देउवाले बैठक बोलाएका हुन्।"
"ओलीको प्रश्न : प्रधानमन्त्री केही गर्न नसक्ने अवस्थामा पुगेका हुन्, अर्थमन्त्रीमाथि छानबिन गर्छु भन्नुपर्दैन ?","काठमाडौं : अर्थमन्त्री जनार्दन शर्माले अनधिकृत व्यक्ति घुसाएर बजेटमा करका दर तलमाथि गरेको बेलाको सीसीटीभी फुटेज मेटिएपछि एमाले संसद्मा कडा रूपमा प्रस्तुत भएको छ। प्रमुख प्रतिपक्षी दल एमालेका अध्यक्ष केपी शर्मा ओलीले बजेटमा अर्थमन्त्री शर्मामाथि संसदीय छानबिन हुनुपर्ने दोहोर्याएका छन्। उनले आफ्ना मन्त्रीमाथि प्रश्न उठेको भन्दै त्यसको छानबिन गर्नुपर्ने दबाब प्रधानमन्त्री शेरबहादुर देउवामाथि बढाएका छन्। मैले अन्धाधुन्ध आरोप लगाऔं, हल्लाका भरमा केही गरौं भनेको छैन। छानबिन गरौं। छानबिन हुनै पर्छ यस्ता विषयमा। विश्वमै नभएको यसरी बाहिरिया मान्छेहरू, बिचौलियाहरू राखेर बजेट बनाउनेजस्तो कुरो कल्पनै गर्न सकिँदैन। यस्तो कुरा हुँदा पनि राज्य एउटा थितिमा चल्नु पर्दैन ? सरकार थितिमा चल्नु पर्दैन ? मर्यादा हुँदैन ? योभन्दा बढी राष्ट्रको अर्थतन्त्र ध्वस्त पार्ने खुला तमासा के हुन्छ ? यसको छानबिन हुनुपर्दछ, पूर्वप्रधानमन्त्री ओलीले सोमबार प्रतिनिधिसभा बैठकमा भने। प्रधानमन्त्री देउवाले छानबिन गर्छु भन्नुपर्ने ओलीले बताए। उहाँले कबुल गर्नुपर्छ यो गर्छु भनेर। मेरो नेतृत्वको सरकार र मेरो नेतृत्वका मन्त्रीहरूले जे पनि गर्न पाउँछन् भन्ने कुरा भने पनि नभने पनि मौन ढंगले भनेर चुप लागेर बस्न मिल्दैन। यस्तोमा छानबिन हुनुपर्छ। यसको प्रतिवेदन आउनुपर्छ। त्यसपछि त्यो प्रतिवेदनमा निर्दोष हुनुहुन्छ उहाँ (अर्थमन्त्री शर्मा) ठीक छ नि। ओलीले यस्ता कुराहरू प्रधानमन्त्रीले नियन्त्रण गर्नुपर्ने बताए। यस्ता कुराप्रति अरू कोही जवाफदेही हुन सकेन भने प्रधानमन्त्री जवाफदेही हुनुपर्छ। अनि खोइ जवाफदेहिता ? जवाफदेही हुनु पर्दैन ? खोइ उत्तरदायित्व ? ओठे जवाफको कुरा होइन, ओलीले भने, प्रमाणसहितको कुरा आउनुपर्यो नि। ओलीले प्रधानमन्त्री देउवा जे भए पनि केही गर्न नसक्ने अवस्थामा पुगेका हुन् कि भनेर प्रश्नसमेत गरे। कि गठबन्धन जोगाएपछि पुग्छ? देश बर्बाद होस् जहाँसुकै पुगोस्, उनले भने, गठबन्धनमाथि धराप पर्छ एउटा मन्त्रीमाथि प्रश्न उठ्दा ? अब त हुँदाहुँदा फुटेज डिलिट गरियो। डिलिट गर्न पाइन्छ ? कर्तव्य हुन्छ अझ। आफ्नो स्वच्छता प्रमाणित गर्ने कर्तव्य हुन्छ, डिलिट गर्ने होइन। कर्तव्य त प्रस्तुत गर्नुपथ्र्यो। आउनुस् फुटेज हेरौं। आउनुस् समिति बनाऔं। आउनुस् छानबिन गरौं। मन्त्रीले त्यो भन्न सक्नुपथ्र्यो। गृह मन्त्रालयको सीसीटीभी जडान तथा सञ्चालनसम्बन्धी कार्यविधि २०७२ कसले पालना गर्नुपर्ने भनेर उनले प्रश्न गरे ? त्यो निर्देशन सडकमा मकै पोल्ने सर्वसाधारणले मान्नुपर्ने कि सरकारले ? अर्थ मन्त्रालयले मान्नु नपर्ने ? अर्थमन्त्रीले मान्नु नपर्ने ?, उनले भने, किन दिन्छु म दिन्नँ। थियो नि त दिन्नँ भन्ने बेलामा। को हो तिनीहरू माग्नेहरू ? तिनीहरूले माग्दैमा दिनुपर्छ भन्ने बेलामा थियो त। अनि डिलिट किन यत्रो गम्भीर प्रश्न उठिरहेका बेलामा ? उनले अर्थतन्त्रको अस्मितालाई नै लुट्ने काम भएको बताए। आर्थिक अनुशासनहीनताको योभन्दा अर्को नमुना, आर्थिक अराजकताको योभन्दा अर्को नमुना हुनै सक्दैन। बजेट बाहिरका मान्छे राखेर, व्यापारीका प्रतिनिधि राखेर बनाइन्छ भने योभन्दा अन्तर्राष्ट्रिय रूपमा लज्जाजनक विषय के हुन्छ ?, उनले भने, यो देशको अर्थतन्त्रलाई डामाडोल पार्न यो देशमाथिकै द्रोह हो। यसको छानबिन समिति बनाएर छानबिन गरियोस्। सत्यतथ्य छानबिन गरिनुपर्छ। निष्पक्ष देखिने कमिटी बनाएर छानबिन गरिनुपर्छ। यसको प्रतिवेदन यस सम्मानित संसद्मा आउनुपर्छ। उनका अनुसार बजेट बजेट मात्रै होइन। इमान, नैतिकता, आचरण, अभ्यास, मूल्यमान्यता, मर्यादा अनि गर्न हुने, नहुने केही कुराका सीमाहरूसँग सम्बन्धित हो। तर, यसले जनतालाई त मर्का पारेको उनले बताए। यो अनुपयुक्त भयो। त्यति मात्रै होइन। यो बजेट एउटा बहुतै खतरनाक प्रक्रियाबाट, यसको निर्माणको प्रक्रिया नै बहुतै खतरनाक। यी मूल्यमान्यतालाई तोडेर आयो। सदनमा त्यो कुरा उठ्या छ। बाहिर त्यो कुरा उठ्या छ। विज्ञहरूले भनेका छन्। सबैले भनेका छन्, उनले भने, तर एमाले को हो ? कल्ले माग्ने फुटेज ? फुटेज माग्दैमा दिनुपर्छ भन्ने के छ ? दिइँदैन। कल्ले माग्ने फुटेज ? यस्ता प्रतिक्रियाहरू आए। करका दर यसमा यस्तो यसमा यस्तो अनुहार देखिने गरी बढाइयो नि ? जानीजानी बढाइयो। गरिन्छ त्यस्तो। मैले गर्याँ हुँ। गरिन्छ। म नै राज्य हुँ। प्रमुख प्रतिपक्षीको संवैधानिक हैसियत भएको पार्टीले संसद्मा फुटेज देखाउन भने पनि को हो एमाले भनेर असंसदीय तरिका अपनाइएको ओलीले बताए। यस्तै, आर्थिक तथा न्यायिक अराजकताबारे सरोकारवालाले गम्भीर ध्यानाकर्षण भएको जनाएका छन्। पछिल्लो समय यी विषय समाचारमा आएको उल्लेख गर्दै केदारभक्त माथेमा, डा गोविन्द केसी र सुशीला कार्कीले सोमबार विज्ञप्ति जारी आपत्ति जनाएका हुन्।"
हतियार उठाएर हिडेँका पार्टीलाई गिरिजाले शान्ति प्रक्रियामा ल्याउनुभयो : देउवा,"काठमाडौं : प्रधानमन्त्री शेरबहादुर देउवाले पञ्चायती व्यवस्था हटाएर बहुदलिय व्यवस्था ल्याउन कोइरालाले भूमिका खेलेको बताएका छन् । मंगलबार स्व गिरिजाप्रसाद कोइरालाको शालिक अनावरण कार्यक्रममा देउवाले कठिन राजनीतिक मोड पार गर्दै कोइरालाले कांग्रेस र देशलाई योगदान दिएको बताएका हुन्। उनले लोकतान्त्रिक गणतन्त्र स्थापना गर्न समेत कोइरालाले महत्वपूर्ण भूमिका खेलेको बताए । देउवाले हतियार उठाएर हिडेँका पार्टीलाई पनि शान्ति प्रक्रियामा ल्याएको कोइरालाले ल्याएको बताए। उनले भने, उहाँले सहमति र सहकार्यमा गरेर राजनीति अगाडि बढाउनुपर्छ भन्ने मान्यता राख्नुहुन्थ्यो, त्यो अहिलेपनि सान्दर्भिक छ।"
ठेकेदार पतिले भुक्तानी नपाएसम्म सबै भुक्तानी रोक्न पालिका अध्यक्षको उर्दी,"दैलेख : स्थानीय तहको निर्वाचनअघि जिल्लाको भैरबी गाउँपालिकामा नेपाली कांग्रेसको तर्फबाट अध्यक्षको उम्मेदवार बनेकी रीताकुमारी शाहीले मतदातासमक्ष तमसुकमा सहिछाप गरिन्। गाउँपालिकाको अध्यक्षमा शाही नै निर्वाचित भइन्। निर्वाचित भएपछि उनले मतदातासँग गरेको जनकरारपत्र अर्थात् तमसुक कार्यकक्षमै राखिन्। तमसुकमा दोस्रो बुँदामा भनिएको छ, 'म आफ्नो कार्यकालभरी नातावाद, कृपावाद र व्यक्तिगत स्वार्थलाई आफू र आफ्नो पदीय अधिकारभन्दा धेरै टाढा राखेर निस्वार्थरुपमा जनताको सेवामा खटिनेछु। मतदातासँग गरेको तमसुकमा उल्लेख भएको यही बुँदाको ठीक विपरित गाउँपालिका अध्यक्ष शाहीले आफ्नो पतिले गरेको कामको भुक्तानी नपाउन्जेल गाउँपालिकाबाट सबै भुक्तानी रोक्न उर्दी जारी गरेकी छन्। उनका पति बखतबहादुर शाहीले गाउँपालिकाको प्रिफ्याव भवन निर्माण गरेका थिए। अध्यक्षका पति शाहीले आर्थिक वर्ष २०७५०७६ मा मालिका कन्ट्रक्सनको नामबाट ५४ दिनमा काम सक्नेगरी गाउँपालिकाको प्रिफ्याव भवन निर्माण गर्न ८८ लाखमा सम्झौता गरेका थिए। ५४ दिनमा सक्नुपर्ने भवन निर्माणको कामले चार वर्षसम्म पनि पूर्णता पाउन सकेको छैन। कन्ट्रक्सनलाई गाउँपालिकाबाट १५ लाख रुपैयाँ दिइसकिएको छ। गाउँपालिका अध्यक्ष शाहीले सोमबार श्रीमानले गरेको कामको भुक्तानी नभएसम्म अन्य भुक्तानीसमेत रोक्न प्रमुख प्रशासकीय अधिकृतसहितका कर्मचारीलाई उर्दी जारी गरेकी हुन्। अध्यक्ष शाहीले आफ्ना श्रीमानको बाँकी रकम भुक्तानी दिन नसक्ने भए पालिकाबाट कसैलाई पनि एक रुपैयाँ भुक्तानी नदिन भन्दै आदेश दिएकी छन्। गाउँपालिकाका प्रमुख प्रशासकीय अधिकृत पूर्णबहादुर विकलाई आज असार २१ गतेबाट हाजिरी नगर्नसमेत अध्यक्ष शाहीले आदेश दिएकी छन्। हाजिर नगर्न चेतावनीपछि प्रशासकीय अधिकृत विकले विदा मागेका थिए। जसका कारण सोमबार गाउँपालिकाबाट हुने भुक्तानी लगायतका काम ठप्प भयो। असार मसान्त सकिन ११ दिन बाँकी रहेका बेला पालिकामा अध्यक्ष शाहीको हस्तक्षेपले काम गरेका तर भुक्तानी नपाएका सर्वसाधारणहरु मर्कामा परेका छन्। आर्थिक वर्ष २०७५०७६ बाट सुरु भएको कामको फाइल खोजेर गाउँपालिकाको फ्रिफ्याव भवन निर्माणमा देखिएको समस्या समाधान गर्न खोजिरहेको थिएँ, अध्यक्षज्युले हाजिरी नगर्न भनेपछि विदामा बस्ने निर्णय गरेको हुँ। राति उहाँका नजिकका व्यक्तिहरुले फोन गरेर धम्कीसमेत दिनुभयो, प्रमुख प्रशासकीय अधिकृत विकले भने। उनले गाउँपालिका अध्यक्षले कार्यालयमा आउनुहोस्, थप छलफल गरेर समस्या समाधान गरौँला भनेपछि आज मंगलवार कार्यालयमा आएको जानकारी दिए। भवन इस्टीमेटअनुसार नभएको, भवन निर्माणको सम्झौता एकातिर, ठेक्का कबोल अंक अर्कोतिर भएको, १३ महिनादेखि बैंक ग्यारेण्टी सकिएको र ऐन विपरित बारम्बार म्याद थप गर्दा पनि भवन सम्पन्न नहुँदै रकम भुक्तानी दिन अध्यक्ष शाहीले प्रमुख प्रशासकीय अधिकृत पूर्णबहादुर विकलाई दबाब दिएको गाउँपालिकाका एक कर्मचारीले बताए। गाउँपालिका अध्यक्ष शाहीले यसअघिको सरकारको पालामा गाउँपालिकाको प्रशासनिक भवन निर्माणलगायतका सम्पन्न भएका अन्य योजनाको यसै असार मसान्तमा रकम भुक्तानीको प्रक्रिया मिलाई निर्माण व्यवसायी तथा मजदुरहरुको पक्षमा उभिएको बताइन्। उनले जारी गरेको प्रेस विज्ञप्तिमा दोहोरो सम्झौता हुन गएका योजनाको विषयमा प्रश्नसहितको समस्या निरुपण गर्न प्रमुख प्रशासकीय अधिकृत समक्ष प्रश्न सुझाव र निर्देशन दिएको उल्लेख छ। उनले गाउँपालिकाबाट हुने सबै कामहरु निष्पक्ष र न्यायोचित ढंगले नियमितरुपमा सुरु गर्न प्रमुख प्रशासकीय अधिकृतसहित कर्मचारीहरुलाई आग्रह गरेकी छन्।"
काठमाडौं महानगर : इन्धन खर्च साढे ३ करोड थप गर्ने प्रस्ताव पारित,काठमाडौंः काठमाडौं महानगरपालिकाले इन्धन खर्च बढाएको छ । काठमाडौं महानगरको नगर कार्यपालिकाले इन्धन खर्च साढे ३ करोड थप गर्ने प्रस्ताव पारित गरेको हो । महानगरपालिकाको पाँचौ कार्यपालिकाको बैठकमा इन्धन खर्च बढाउने प्रस्ताव लगिएको थियो । चालु आर्थिक वर्ष २०७८०७९ मा इन्धनका लागि १० करोड बजेट विनियोजन भएको थियो । सो बजेट अपुगे भएपछि इन्धन खर्च बढाउने प्रस्ताव कार्यपालिकामा लगिएको थियो ।
पदाधिकारी छनौटको प्रस्ताव प्रस्तुत गर्ने जिम्मा प्रचण्डलाई,"काठमाडौं : नेकपा माओवादी केन्द्रको पदाधिकारी छनौटको प्रस्ताव प्रस्तुत गर्ने जिम्मा पार्टी अध्यक्ष पुष्पकमल दाहाल प्रचण्डलाई दिइएको छ। केन्द्रीय कार्यालयको मंगलबार विहान बसेको विस्तारित बैठकले पदाधिकारी, पोलिटब्यूरो र स्थायी कमिटी सदस्यको प्रस्ताव तयार पार्ने जिम्मा अध्यक्ष प्रचण्डलाई दिएको हो। पार्टीका केन्द्रीय सदस्य एवम् प्रचण्डका स्वकीय सचिव रमेश मल्लले पदाधिकारीको नाम केन्द्रीय समितिमा प्रस्तुत गर्ने जिम्मा अध्यक्षलाई दिएको जानकारी दिए। केन्द्रीय समितिको बैठक बुधबार बस्दैछ।"
"अर्थमन्त्री शर्माबारे खुमलटारमा छलफल, दबाबमा प्रचण्ड","काठमाडौं : अर्थमन्त्री जनार्दन शर्माले बजेट निर्माण प्रक्रियामा अनाधिकृत व्यक्तिलाई समावेश गरेको विषय पेचिलो बन्दै गएको छ। नेकपा माओवादी केन्द्रभित्रै अर्थमन्त्री शर्माको तीव्र आलोचना भइरहेको छ। अर्थमन्त्री शर्माले असार १४ गते राति पूर्वनायबसुब्बा रघुनाथ घिमिरेसहित खेताला विज्ञराखेर बजेटमा चलखेल गरेको घटनाको खुलासा ३० जेठमा अन्नपूर्ण पोस्ट्ले गरेको थियो। जबकि करका दर र दायरा परिवर्तन गर्दा अर्थमन्त्रीका सल्लाहकारलाई पनि राख्न पाइँदैन। तर, उक्त परिपाटी लत्याउँदै पूर्वनासु घिमिरेलाई राखेर केही व्यापारिक घरानालाई फाइदा र केहीलाई बेफाइदा हुने गरी चलखेल भएको थियो। त्यसबारे अन्नपूर्ण पोस्ट्ले मध्यराति बजेटमा जब चुकुल लाग्यो शीर्षक समाचार प्रकाशन गरेपछि मन्त्री शर्माको चर्को विरोध भइरहेको छ। तत्काल सीसीटीभी हेर्न पाउनुपर्ने माग संसद्मै उठ्यो। तर, अर्थमन्त्रीले त्यसलाई टार्दै आएका छन्। अर्थमन्त्री शर्माले सो घटनाबारे आफ्ना पार्टीका नेता कार्यकर्ताले उठाएको प्रश्नको जवाफ दिन पनि पन्छिन थालेका छन्। कांग्रेस महामन्त्री गगन थापाले प्रतिनिधि सभाको सोमबारको बैठकपछि संञ्चारकर्मीसँग अर्थमन्त्री शर्माले तत्काल राजीनामा दिनुपर्ने नत्र प्रधानमन्त्री शेरबहादुर देउवाले आफ्नो अधिकार प्रयोग गर्नुपर्ने अभिव्यक्ति दिएका थिए। अर्थमन्त्री शर्माको कार्यशैलीका कारण पार्टी बदनाम हुने भन्दै केन्द्रीय तहका नेताहरुले सरकारबाट फिर्ता बोलाउन पार्टी अध्यक्ष पुष्पकमल दाहाल 'प्रचण्ड'लाई दबाब दिन थालेका छन्। मंगलबार बिहानसमेत प्रचण्डले नेताहरु देव गुरुङ, पम्फा भुसाल, देवेन्द्र पौडेललगायतका नेताहरुलाई खुमलटार बोलाएर अर्थमन्त्री शर्माको विषयमा छलफल गरेको स्रोतले बताएको छ। सो बैठकमा अर्थमन्त्री शर्मालाई फिर्ता बोलाएर पार्टी जोगाउने कि पार्टीलाई थप संकटतर्फ लैजाने भन्ने विषय पार्टी नेतृत्वको हातमा रहेको नेताहरुले बताएका थिए। नेताहरुले पार्टीलाई हुने सम्भावित क्षतिबाट जोगाउन अर्थमन्त्री शर्मालाई तत्काल हटाउन अध्यक्ष प्रचण्डलाई सुझाव दिएको स्रोतले बताएको छ। स्रोतका अनुसार प्रचण्ड स्वयम् अर्थमन्त्री शर्मालाई सरकारबाट हटाउन चाहन्छन् तर पार्टी र गठबन्धनको आन्तरिक समिकरणले कठिनाइ भइरहेको स्रोतको दावी छ। 'प्रचण्ड थप दबाबमा हुनुहुन्छ। माओवादी केन्द्रका एक नेताले अन्नपूर्णसँग भने, प्रचण्ड निवासमा बिहान अर्थमन्त्रीबारे छलफल भएको छ। सत्ता सहयात्री दलका शिर्ष नेताहरुले नै प्रश्न उठाएपछि यस विषयमा अध्यक्ष प्रचण्ड गम्भीर हुनुभएको छ। प्रधानमन्त्री देउवाले माओवादी केन्द्रका अध्यक्षसँग अर्थमन्त्री शर्माको विषयलाई लिएर पटकपटक छलफल गरेको बालुवाटार स्रोतले बताएको छ। प्रधानमन्त्री देउवा र अध्यक्ष प्रचण्ड दुवै जना अर्थमन्त्री शर्मालाई सरकारमा निरन्तरता दिन चाहँदैनन्। तर केही व्यवसायीक घरनाको दबाबमा प्रधानमन्त्री देउवा र अध्यक्ष प्रचण्डले अर्थमन्त्री शर्माबारे निर्णय लिन नसकेको स्रोतले बताएको छ।"
नागरिकता विधेयक फिर्ता गर्दै सरकार,"काठमाडौं : लामो समयदेखि संसद्मा पेस भएर पास हुन्छ भन्ने प्रतीक्षामा रहेको नागरिकता विधेयक अन्ततः फिर्ता हुने भएको छ। नागरिकता विधेयकमा दलहरूबीच सहमति हुन नसकेपछि सरकारले फिर्ता गर्ने तयारी गरेको हो। नागरिकता विधेयकमा व्यवस्था गरिएको वैवाहिक अंगीकृत, अंगीकृत, जन्मसिद्ध नागरिकका सन्तानलाई दिने नागरिकता, गैरआवासीय नागरिकलाई दिने नागरिकता, आमाको नामबाट नागरिकता दिने व्यवस्थालगायतका प्रावधानमा सहमति जुट्न सकेन। गृह मन्त्रालयका प्रवक्ता फणीन्द्रमणि पोखरेलले नागरिकता विधेयक फिर्ता गर्ने तयारीमा सरकार रहेको पुष्टि गरे। उनी भन्छन्, पटकपटक सहमति खोजिएको छ। लामो समयदेखि छलफल र चर्चा हुँदै आए पनि सहमति जुट्न सकेन। संसद्मा विचाराधीन रहेको यो विधेयक अगाडि बढाउन सरकारले पटकपटक प्रस्ताव गरेको थियो। मौजुदा संविधानअनुसार हालको नागरिकता ऐन संशोधन गर्नुपर्ने भएकाले संसद्मा संशोधन विधेयक पेस भएको थियो। संसद् सचिवालयका प्रवक्ता रोजनाथ पाण्डेले लामो समयसम्म यसमा सहमति जुट्न नसकेपछि यो विधेयक फिर्ता गर्ने र नयाँ विधेयक निर्माण गर्ने तयारी सरकारको रहेको बताएका छन्। यस्तै गृह मन्त्रालयको नीति योजना अनुगमन तथा मूल्यांकन महाशाखा प्रमुख डा भीष्मकुमार भुसालका अनुसार अहिले संसद्मा विचाराधीन रहेको विधेयकमा धेरै संशोधन गर्नुपर्ने भएकाले फिर्ता गर्ने तयारी गरिएको हो। उनी भन्छन्, नागरिकताको विषय अलि संवेदनशील भएकाले पनि सबैलाई स्वीकार्य व्यवस्था गरिनुपर्छ। सहमति जुट्न नसक्ने विधेयक संसद्मा विचाराधीन बनाएर राख्नुभन्दा नयाँ निर्माण गरिनु प्रभावकारी हुन सक्छ। कानुन न्याय तथा मानवअधिकार समितिका सभापति कृष्णभक्त पोखरेल भन्छन्, नागरिकता विधेयक सरकारले फिर्ता लिँदैछ। प्रतिवेदनको रूपमा सरकारले संसद्मा टेबल गर्यो। सहमति जुट्न नसकेपछि संसद्मा पास हुने सम्भावना नै छैन। यही बहानामा विधेयक नै फिर्ता हुँदैछ। नेपालको संविधान जारी भएको करिब सात वर्ष हुँदासमेत विद्यमान नेपाल नागरिकता ऐन, २०६३ मा संविधान अनुरूप आवश्यकता संशोधन हुन सकेको छैन। कानुनी संशोधनको अभावमा नेपालमा ठूलो संख्यामा संविधानतः नेपाली नागरिकता प्राप्त गर्न योग्य व्यक्तिहरू समेत नागरिकता प्राप्तिबाट वञ्चित भई राज्यविहीनताको अवस्थामा रहनु परेको छ। नयाँ संविधानअनुसार विद्यमान नेपाल नागरिकता ऐनमा समसामयिक संशोधन गर्नका लागि नेपाल नागरिकता ऐन संशोधन विधेयक, २०७५ प्रतिनिधिसभामा पेस भई प्रतिनिधिसभाको राज्य व्यवस्था तथा सुशासन समितिमा दुई वर्ष विचाराधीन रहेको थियो। राज्य व्यवस्था तथा सुशासन समितिले २०७७ असार ७ गते नेपाल नागरिकता ऐन संशोधन विधेयक बहुमतबाट पारित गरी २०७७ असार ९ गते प्रतिनिधिसभामा छलफलका लागि पेस गरिसकेको अवस्था छ।"
अर्थमन्त्रीले राजीनामा नदिए प्रधानमन्त्रीले हटाएर तत्काल छानबिन गर्नुपर्छ : गगन,"काठमाडौं : कांग्रेस महामन्त्री गगन थापाले अर्थमन्त्री जनार्दन शर्माले पदबाट राजीनामा दिनुपर्ने बताएका छन्। सोमबार प्रतिनिधिसभा बैठकपछि नेता थापाले अर्थमन्त्री शर्माको विषयमा प्रधानमन्त्री तत्काल एक्सनमा जानुपर्ने बताएका हुन्। यत्रो विषय संसद्मा उठ्यो। बाहिर उठ्यो। यसमा हो होइन मलाई थाहा छैन। तर, यो विषय उठिसकेपछि मैले बुझेको कि अर्थमन्त्रीजीले राजीनामा दिनुपर्छ कि प्रधानमन्त्रीजीले हटाउनुपर्छ। तत्काल छानबिन गर्नुपर्छ, थापाले भने, हाम्रो आफ्नै कार्यविधि छ। हाम्रो आफ्नै नियम कानुनले पनि कम्तीमा तीन महिनाको सीसीटीभी फुटेज राख्नुपर्ने भनिहाल्छ। त्यसमाथि पनि यो बजेट संसद्ले पारित गरेको छ, यसको करको दर भनेको सामान्य कुरो होइन। यत्तिकै छाडेर अघि बढे गलत नजिर बस्ने उनले बताए। जे गरे पनि हुन्छ भन्ने कुरा पनि रहन्छ वा हुँदै नभएको कुराको आरोप पनि कसैले खेप्नुपर्ने हुन्छ। त्यसैले यो अर्थमन्त्रीजीको हितमा छ। उहाँले तत्काल राजीनामा दिने वा प्रधानमन्त्रीजीले उहाँलाई अहिलेलाई हटाएर यसको छानबिन गर्ने। छानबिनपछि दोषी पाइए सजायको भागीदार हुने र निर्दोष हो भने देश र जनताले होइन रहेछ भन्ने थाहा पाउने उनले बताए। सीसीटीभी फुटेजको कुरा आएपछि प्रश्न उब्जिने उनको भनाइ छ। उनले बजेटमाथि संसद्मा छलफल हुँदा अर्थमन्त्रीलाई प्रश्न राखेको उल्लेख गरे। तपाईंले करका दरहरू जे जति कुराहरू चलाउनु भएको छ। त्यो प्रत्येक दर किन चलाउनुभयो ? यसको औचित्य के हो भन्ने कुरा तपाईंले संसद्लाई बताउनुपर्छ। अनि बल्ल हामीले त्यसको डिफेन्स गर्न सक्छौं। नत्र मैले मन लाग्यो चलाएँ भन्ने कुरा आउँछ। अनेकन प्रश्नहरू आउँछन् भन्यौं। बीचमा अनधिकृत मान्छेहरू प्रवेश गर्यो भन्ने कुराहरू उठ्यो। उहाँले होइन भनेर त्यसलाई इन्कारी जवाफ दिनुभयो, उनले भने।"
"प्रधानमन्त्री कार्यालयमा कर्मचारीको भीड, तर छैन काम","काठमाडौं : प्रधानमन्त्री तथा मन्त्रिपरिषद् कार्यालय मुलुककै प्रशासनको सर्वोच्च निकाय हो। तर, कर्मचारीको रोजाइमा पर्दैन यो ठाउँ। जहाँ मुख्यसचिव र ७ सचिवसहित ३ सय १५ जना कार्यरत छन्। मुख्यसचिवबाहेक अधिकांश सचिवले पदीय जिम्मेवारीअनुसार काम पाएका छैनन्। यो कार्यालय उच्च पदस्थ कर्मचारी थन्क्याउने थलो बनेको जानकार बताउँछन्। काम नदिनुपरे अतिरिक्त समूहमा राखेर यहाँ थन्क्याइने गरेको छ। जहाँ तालिम, सेमिनार, गोष्ठीदेखि वैदेशिक भ्रमणको अवसर पनि हुँदैन। जसकारण प्रधानमन्त्री कार्यालय मागेर जाने कर्मचारी हुँदैनन्। कानुन र प्रशासन महाशाखाका सचिवका केही काम हुने गरे पनि अन्य सचिव कार्यालय आउनेजानेबाहेक खासै काम नहुने जानकार बताउँछन्। अवकाशपछिको बिदाइ कार्यक्रममा सचिव यमकुमारी खतिवडाले हालै प्रधानमन्त्री कार्यालयका सचिवको भूमिका माथि गम्भीर प्रश्न उठाइन्। पूर्वमुख्यसचिव विमल कोइरालाका अनुसार सचिवलाई काम नदिनुपरे, अतिरिक्त समूहमा राखे प्रधानमन्त्री कार्यालयमा थक्याउने गरिएको छ। यसले गर्दा त्यहाँ सचिवको संख्या धेरै देखिन्छ। मेरा पालामा प्रधानमन्त्री कार्यालयमा ३ जना सचिवको दरबन्दी थियो। मैले यो धेरै देखेर दुई वटा बनाएँ, पूर्वमुख्यसचिव कोइराला भन्छन्। उनी २०५९ असोज ५ देखि २०६२ भदौ १५ सम्म कोइराला मुख्य सचिव भएका थिए। सचिवको दरबन्दी ७ पुर्याइएको छ। सहसचिवबाट बढुवा गर्न नै यति धेरै दरबन्दी बनाएको कोइरालाको तर्क छ। राजनीतिक दाउपेचका लागि अनावश्यक दरबन्दी बढाइएको छ। सहसचिवलाई सचिवमा बढुवा गरेर राख्न पनि यो दरबन्दी बढाइएको हो, उनी भन्छन्, अरू मन्त्रालयमा बढाउन मिलेन। प्रधानमन्त्री कार्यालयमा बढाइयो। उनका अनुसार सचिवको दरबन्दी भएपछि स्वतः सहसचिवलगायत कर्मचारीको दरबन्दी त बढ्ने नै भयो। सचिव आफैं फालिएका कारण उनीहरूले सहसचिवलगायत कर्मचारीलाई पनि काम दिँदैनन्। प्रधानमन्त्री कार्यालय सचिव थन्क्याउने ठाउँ भएको बताउँछन् पूर्वसहसचिव बलदेव गौतम। पूर्वसचिव भरत थापा प्रधानमन्त्री कार्यालय कर्मचारीका लागि डम्पिङ साइट हुनु दुर्भाग्य भएको बताउँछन्। यत्रो दरबन्दी किन चाहियो ?, पूर्वसचिव थापा भन्छन्, कि त दरबन्दीअनुसार काम दिनुपर्यो। हैन भने यत्रो तलब खुवाएर राख्नुको औचित्य के ? यहाँ अन्य मन्त्रालयमा जस्तो हाँक र हैकम नहुने भएकाले पनि आकर्षण कम भएको पूर्वसचिव थापाको ठम्याइँ छ। मन्त्रालयमा बस्दा जस्तो हाँक र हैकम यहाँ हुँदैन। अन्य कर्मचारीको पनि विभागीय प्रमुख, सीडीओजस्तो फुर्तिफार्ती पनि हुँदैन। आफैं काम गर्नुपर्छ। काम सिर्जना गर्नुपर्छ, उनी भन्छन्, यसले गर्दा पनि आकर्षण कम हुन्छ। तापनि काम नै नहुने भन्ने चाहिँ होइन। यो विषयमा प्रधानमन्त्री गम्भीर हुनुपर्ने उनी बताउँछन्। २०४७ सालमा आफू उपसचिव भएर जाँदा भने प्रधानमन्त्री कार्यालयभित्र ठूलो जिम्मेवारी भएको अनुभव उनी सुनाउँछन्। पूर्वसचिव खेमराज रेग्मी दरबन्दी धेरै भएको बताउँछन्। यत्रो सचिव, कर्मचारी किन चाहियो ?, पूर्वसचिव रेग्मी भन्छन्, चाहिएर नै राखेको हो भने उनीहरूलाई काम दिनुपर्यो। होइन भने यो दरबन्दी खारेज गर्नुपर्यो। उनका अनुसार मन्त्रिपरिषद् कार्यालयमा दुई र प्रधानमन्त्री कार्यालयमा एक जना सचिव भए पुग्छ। मन्त्रिपरिषद्को कार्यालयतिर अलिक काम हुन्छ। मन्त्रिपरिषद्मा पेस गर्ने प्रस्ताव तयार गर्नुपर्यो। त्यो मन्त्रिपरिषद्को निर्णय भएपछि कार्यान्वयनको लागि पठाउनुपर्यो, उनी भन्छन्। यो कार्यालय व्यस्त र तन्दुरुस्त पनि बनाउनुपर्ने उनी बताउँछन्। उनका अनुसार यति धेरै सचिव भए पनि जिम्मेवारी दिने चलन नभएको र अधिकार किटानी नभएकाले समस्या भएको हो। हुन त प्रधानमन्त्री कार्यालयको काम नै रेखदेख, रिपोर्टिङ गर्ने, मन्त्रालयहरूबीच समन्वय गर्ने हो। तर यसमा कसैको चासो छैन, उनी भन्छन्, मन्त्रीहरू तथा मन्त्रालयका सचिवहरू सिधै प्रधानमन्त्री वा मुख्यसचिवमा पुग्छन्। समन्वय गर्ने निकायलाई वास्ता गर्दैनन्। त्यो जिम्मेवारी त्यो निकायको हो भनेर उहाँहरूले पनि त्यति पठाइदिए हुने। तर त्यो गर्ने यहाँ चलन नै छैन। उदाहरणको लागि अहिले बजारमा महँगी बढेको छ। त्यो हेर्ने आपूर्ति मन्त्रालयले हो। तर त्यो काम त्यहाँबाट भएको छैन। यस्तो बेला प्रधानमन्त्री कार्यालयले समन्वय गर्ने हो। अनुगमन, निरीक्षणलगायत काम गर्नुपर्ने हो तर त्यहाँ त्यो छँदै छैन। अवसरसमेत नभएको कारण आकर्षण पनि नरहेको उनी बताउँछन्। कतिपय सरकारले भने अवसर नभएकै कारण अतिरिक्त भत्ता दिनुपर्छ भनेर दिएका उदाहरण रहेको उनको भनाइ छ। मुख्यसचिव शंकरप्रसाद बैरागी, सचिवहरू लक्ष्मण अर्याल, सूर्यप्रसाद गौतम, डा रामप्रसाद घिमिरे, धनराज ज्ञवाली, दिनेश भट्टराई, सुरेश आचार्य र खगेन्द्रप्रसाद नेपाल कार्यरत छन्। खगेन्द्र नेपाल बिरामी भएर बसेका छन्। बाँकी सचिवको अवस्था दयनीय छ। अर्याल प्रशासन र नतिजा व्यवस्थापन, गौतम राष्ट्रिय सुरक्षा तथा सुशासन, भट्टराई प्रादेशिक समन्वय र सामाजिक विकास, आर्थिक तथा पूर्वाधार विकास, ज्ञवाली कानुन तथा मानवअधिकार महाशाखा प्रमुख छन्। इन्जिनियरिङ क्लस्टरको जिम्मा आचार्यलाई छ। डा घिमिरेलाई भर्खरै प्रधानमन्त्री कार्यालयमा तानिएको हो। यी विषयमा सम्बन्धित मन्त्रालयमै काम हुने भएकाले यहाँ खासै हुँदैन। १२ जना सहसचिवको उही अवस्था छ। उनीहरू त त्यहाँ पेन्डुलम नै छन्। महादेव पन्थलाई प्रवक्ता तथा प्रादेशिक समन्वय तथा योजना महाशाखाको जिम्मवारी दिइएको छ। ध्रुव घिमिरेको जिम्मामा इन्जिनियरिङ क्लस्टर छ। शंकर नेपाल सामाजिक विकास तथा रूपान्तरण महाशाखामा छन्। शिवादेवी दाहाल नतिजा व्यवस्थापन, बुद्धबहादुर गुरुङ पूर्वाधार विकास, नारायणप्रसाद भट्ट शासकीय सुधार, मदन दाहाल प्रशासन, मनोजकुमार आचार्य राष्ट्रिय सुरक्षा तथा कूटनीतिक समन्वय, खोमराज कोइराला लगानी, उत्पादन तथा रोजगार प्रवद्र्धन, हीरामणि शर्मा मन्त्रिपरिषद्, बैठक तथा संवैधानिक निकाय र टीकाराम पाण्डे कानुन तथा फैसला कार्यान्वयन महाशाखामा छन्। अरुणा जोशी मानवअधिकार तथा अन्तर्राष्ट्रिय सम्झौता महाशाखामा छिन्। प्रवक्ता पन्थ पनि सबैलाई जिम्मेवारी तोकिएको बताउँछन्। महाशाखा तोकिएअनुसार नै सबै जिम्मेवारी छ, पन्थ भन्छन्। तर, काम नपाएको जनाइएको छ। ११ महाशाखा र मुख्यसचिवको सचिवालयसहित २७ वटा शाखामा ३ सय १५ कर्मचारीको दरबन्दी छ। एकातिर प्रधानमन्त्री शेरबहादुर देउवा नै प्रायः सिंहदबार आउँदैनन्। प्रधानमन्त्री देउवाले सरकार बालुवाटारबाटै चलाइरहेका छन्। प्रधानमन्त्रीको प्रशासकीय कार्यालय भने सिंहदरबार नै हो। उनी नियमित आएर सिंहदबारबाटै काम गर्नुपर्ने हो। बालुवाटार त फगत प्रधानमन्त्रीको निवास मात्रै हो। तर देउवा मात्रै होइन, यसअघिका प्रधानमन्त्रीले बालुवाटारबाटै शासन चलाउने गरेका थिए। प्रधानमन्त्री नै नआएपछि कर्मचारी कामविहीन भएका हुन्। कर्मचारीको बैठकसमेत प्रधानमन्त्री कार्यालयमा बस्दैन। प्रधानमन्त्री नै नआएपछि अल्छी कर्मचारीलाई हाइसञ्चोजस्तो छ। कतिपय भने काम नहुँदा आफ्नो क्षमतासमेत ह्रास आइरहेको अनुभूति सुनाउँछन्। कतिपय त लोकसेवा आयोगको परीक्षा तयारीमा व्यस्त छन्। त्यहाँ कर्मचारी कति बेला आउँछन्, कति बेला जान्छन् भन्ने कसैलाई चासो हँुदैन। आउँछन्, हाजिर गर्छन्, गफ गर्छन्। चिया खान्छन्। बस्ने बस्छन्, जाने जान्छन्। पत्रिका पढेर, चिया खाएर नै समय जाने गरेको एक सचिवको भनाइ छ। भन्छन्, बैठक, छलफलका कुरा त परै जाओस्। मुख्यसचिवले कतिपय उपसचिव, अधिकृतहरू चिन्दा पनि चिन्दैनन्। नीतिगत रूपमा प्रधानमन्त्री कार्यालयको ठूलो जिम्मेवारी छ। एकातिर देशको कार्यकारी प्रमुख प्रधानमन्त्रीको कार्यालय भएकोले प्रधानमन्त्रीलाई सचिवालयको सेवा प्रदान गर्ने जिम्मेवारी छ। अर्कातिर मुलुकको उच्च प्रशासनिक पदाधिकारी मुख्यसचिवको कार्यालय पनि भएकोले मन्त्रिपरिषद्को कार्यसम्पादनमा प्रशासनिक एवं प्राविधिक सहयोग गर्नुपर्ने हो। राजनीतिक र प्रशासनिक दुवै दृष्टिकोणले उच्च निर्णय लिने, निर्देशन दिने र समन्वय एवं नियन्त्रण गर्ने कार्यालय हो। सबै मन्त्रालयको कार्यको रेखदेख, नियन्त्रण, निरीक्षण, परीक्षण, समन्वय, अनुगमन तथा मूल्यांकनसम्बन्धी कार्यहरू यस कार्यालयको कार्यक्षेत्र भित्र पर्छ। यसको सक्रियता र प्रभावकारिताले अन्य मन्त्रालयको कार्यसम्पादन स्तरलाई प्रभावकारी बनाउन सघाउ पुग्दछ। तर प्रधानमन्त्री कार्यालय निष्क्रियजस्तै छ। त्यहाँ कर्मचारी न आफ्नो जिम्मेवारी पूरा गरेका छन् न जिम्मेवारीबारेमा कसैले प्रश्न नै उठाएको छ। पढ्ने र पढाउने कर्मचारीका लागि मात्रै त्यो ठाउँ उपयुक्त देखिएको छ। शिक्षा, विज्ञान तथा प्रविधि, युवा तथा खेलकुद र स्वास्थ्य तथा जनसंख्या मन्त्रालयबाट मन्त्रिपरिषद्मा निर्णयका लागि पेस हुने नीति निर्माणलगायत विषयमा आवश्यकताअनुसार राय परामर्श दिने जिम्मेवारी प्रधानमन्त्री कार्यालयको छ। उनीहरू कुनै परामर्श नै गरी नीति निर्माण गर्छन्। संघ र प्रदेश तथा प्रदेशप्रदेशबीच समन्वयका लागि आवश्यक आधार तथा मापदण्ड तयार गर्नेदेखि अन्तरप्रदेश परिषद्को सचिवालय र बैठक व्यवस्थापन, निर्णय कार्यान्वयनमा सहयोग, समन्वय र सहजीकरण गर्ने जिम्मेवारी पनि प्रधानमन्त्री कार्यालयकै हो। तर अन्तरप्रदेश परिषद्को बैठक नै नभएको वर्षौं भइसकेको छ। समग्रमा मुख्यसचिवसहित ७२ सचिवको दरबन्दी छ। जसमध्ये लोकसेवा आयोग र कृषि तथा पशुपन्छी विकास मन्त्रालयको पशुपन्छीतर्फ सचिव पद खाली छ। ६ वटा मन्त्रालयमा भने २ सचिवको दरबन्दी छ। उद्योग वाणिज्य तथा आपूर्ति मन्त्रालय, ऊर्जा जलस्रोत तथा सिँचाइ मन्त्रालय, कृषि तथा पशुपन्छी मन्त्रालय, शिक्षा विज्ञान तथा प्रविधि मन्त्रालय, स्वास्थ्य तथा जनसंख्या मन्त्रालय तथा अर्थ मन्त्रालयमा २२ जना सचिवको व्यवस्था छ। मेरा पालामा तीन जना सचिवको दरबन्दी थियो। मैले यो धेरै देखेर दुईवटा बनाएँ। अहिले सात पुर्याइएको छ। राजनीतिक दाउपेचका लागि अनावश्यक दरबन्दी बढाइएको छ। विमल कोइराला, पूर्वमुख्यसचिव प्रधानमन्त्री कार्यालय कर्मचारीका लागि डम्पिङ साइट हुनु दुर्भाग्य हो। यत्रो दरबन्दी किन चाहियो ? कि त दरबन्दीअनुसार काम दिनुपर्यो। हैन भने यत्रो तलब खुवाएर राख्नुको औचित्य के ? भरत थापा, पूर्वसचिव दरबन्दी धेरै भयो। चाहिएर नै राखेको हो भने उनीहरूलाई काम दिनुपर्यो। होइन भने यो दरबन्दी खारेज गर्नुपर्यो। मन्त्रिपरिषद् कार्यालयमा दुई र प्रधानमन्त्री कार्यालयमा एक जना सचिव भए पुग्छ। खेमराज रेग्मी, पूर्वसचिव"
कांग्रेस पदाधिकारी बैठक बस्दै,काठमाडौं : नेपाली कांग्रेसको पदाधिकारी बैठक आज बस्दै छ। सानेपास्थित पार्टी कार्यालयमा दिउँसो १ बजे बैठक बस्ने मुख्य सचिव कृष्णप्रसाद पौडेलले जानकारी दिए। पौडेलका अनुसार बैठकमा समसमायिक राजनीतिक विषयमा छलफल हुने छ। बैठकले असार २७ गते बस्ने केन्द्रीय समितिको बैठकका लागि एजेण्डासमेत तय गर्ने बताइएको छ।
सरकार र स्वार्थ समूहको चंगुलमा रेडक्रस,"काठमाडौं : नेपाल रेडक्रस सोसाइटी सरकार र स्वार्थ समूहको चंगुलमा फसेको छ। मानवीय संस्थामा त्यो पनि सर्वोच्च अदालतको आदेशविपरीत सरकारले अनावश्यक हस्तक्षेप गरेपछि समस्या थपिएको छ। सरकारले स्वार्थ समूहको चंगुलमा परेर पटकपटक विघटन गर्ने काम गरिरहेको छ। सर्वोच्चको अन्तरिम आदेशबाट बहाल गरिएका केन्द्रीय तदर्थ समितिका अध्यक्ष डा नेत्रप्रसाद तिम्सिनाले सरकारद्वारा हस्तक्षेपको विरोध गरेका छन्। उनले सर्वोच्चको आदेशको अवज्ञा गर्दै सरकारले रेडक्रस सोसाइटीमा प्रहरी प्रशासनको प्रयोग गरी रेडक्रसको स्वायत्त र स्वतन्त्रतामाथि ठाडो हस्तक्षेप गरेको बताए। सरकारले यही जेठ ३१ गते प्रा सुदर्शनप्रसाद नेपालको नेतृत्वमा दोस्रो पटक नयाँ तदर्थ समति गठन गरेको थियो। महिला, बालबालिका तथा ज्येष्ठ नागरिक मन्त्रालयले असार १ मा उनीहरूलाई नियुक्ति दिएको थियो। असार १६ मा सर्वोच्च अदालतले नेपाल नेतृत्वको समितिका सदस्यलाई नियुक्ति दिने पत्र कार्यान्वयन नगरी यथास्थितिमा राख्न अल्पकालीन अन्तरिम आदेश दिएको थियो। तर, अदालतको आदेशको अपहेलना गर्दै सरकारले डा तिम्सिनाको नेतृत्वको समितिलाई काम गर्न रोक लगाउने काम गरेको छ। रेडक्रस परिसरमा हतियारसहित प्रहरीको दस्ता परिचालन गरिएको छ। यसभन्दा अघि २०७८ पुस १४ गते सरकारले तिम्सिनाको नेतृत्वको समितिलाई भंग गर्दै प्रा नेपालको नेतृत्वमा २९ सदस्यीय तदर्थ समिति बनाएको थियो। यो समिति पुस २३ को सर्वोच्चले काम नगर्नू, नगराउनू भनी आदेश दिएको थियो। तर, उही व्यक्तिहरू राखेर सरकारले पुनः नयाँ समिति बनायो। त्यसका विरुद्ध तिम्सिना नेतृत्वको समिति सर्वोच्चमा गएपछि अल्पकालीन अन्तरिम आदेश भएको हो। सरकारले तिम्सिना नेतृत्वको समितिलाई पटकपटक हस्तक्षेप गरिएको उपाध्यक्ष शर्मिला कार्कीले बताइन्। २०७८ कात्तिक २८ र २९ गते आयोजना गरिएको विधान अधिवेशन भाँड्ने अधिवेशनमा तोडफोड गर्ने, झन्डा च्यात्ने र सामग्री लुट्ने कामसमेत गराएको उनको आरोप छ । तत्कालीन अध्यक्ष सञ्जीव थापा नेतृत्वको समिति भ्रष्टाचार, अनियमितता र वैदेशिक सहायता अपचलनको आरोपमा फसेपछि २०७७ साउन १२ मा उक्त समिति भंग गरेर तिम्सिना नेतृत्वको समिति गठन गरिएको थियो। कार्यवाहक महामन्त्री दीपेन्द्रराज ढकालका अनुसार सरकारको कार्यदेशअनुसार काम भइरहेको बेला तत्कालीन सरकार परिवर्तन भयो। वर्तमान सरकारले विधान संशोधन र महाधिवेशन गर्न पटकपटक रोक लगाएको उनले बताए। उनले भने, सरकारले हस्तक्षेप गरेपछि हामी सर्वोच्च गयौं, सर्वोच्चले २०७८ असोज २० मा रेडक्रसको समितिलाई विधान संशोधन र महाधिवेशनलगायत विधानअनुसार काम गर्न रोक नलगाउनु भनी आदेश जारी भयो। यही आदेशअनुसार कात्तिक २८ र २९ गते विधान महाधिवेशन तोकियो। तर, सरकारले हस्तक्षेप गरी स्वार्थ समूहसँग मिलेर विधान अधिवेशन हुन दिएन। त्यसपछि पुस २७ मा विधान अधिवेशन र पुस २९ र ३० मा महाधिवेशन आयोजना गरी नेतृत्व हस्ताक्षर गर्ने तयारी गरिरहेको बेला सरकारले पुस १४ मा तिम्सिना नेतृत्व समिति भंग गर्यो। तर, स्वार्थ समूहका व्यक्तिलाई राखेर पुनः समिति बनाइयो। तिम्सिना नेतृत्वको समितिले रेडक्रसको संरचनागत सुधार प्रयास गरेको उपाध्यक्ष कार्कीले बताइन्। उनका अनुसार दुई कार्यकालभन्दा पछि नेतृत्वमा बस्न नपाउने, जिल्लामा एक युवा र एक महिलासहित पाँच जना प्रतिनिधि हुने, समितिमा ३३ प्रतिशत महिला हुनुपर्ने, रेडक्रसको संरचना वडासम्मै पुर्याइनेलगायतका सुधारका प्रस्ताव विधानमा ल्याएको थियो। तिम्सिना नेतृत्वको समितिले दोस्रो पटक पुनः गैरकानुनी रूपमा विवादास्पद छविका व्यक्ति राखेर नेपाल संयोजकत्वमा तदर्थ समिति गठन गरेकोमा गम्भीर ध्यानाकर्षण भएको जनाएको छ। तिम्सिना नेतृत्वको समितिले सोमबार पत्रकार सम्मेलनको आयोजना गरेर सरकारबाट कथित रेडक्रसकर्मी र स्वार्थ समूहलाई संरक्षण गर्दै तदर्थ समितिमा समावेश गर्नु र सर्वोच्चको अन्तरिम आदेशविपरीत तदर्थ समिति माथि तदर्थ समिति बनाउने कार्य अत्यन्तै खेदजनक भएको भन्दै भत्र्सना गरेको छ।"
उपत्यकाको सुरक्षा व्यवस्था केन्द्रकै मातहतमा राख्न सुझाव,"काठमाडौं : सांसदहरुले काठमाडौं उपत्यकाको सुरक्षा व्यवस्था केन्द्रकै मातहतमा राख्न सुझाव दिएका छन्। सिंहदरबारमा मंगलबार बसेको प्रतिनिधिसभाअन्तर्गतको राज्य व्यवस्था तथा सुशासन समितिको बैठकमा नेपाल प्रहरी र प्रदेश प्रहरी कार्य सञ्चालन सुपरिवेक्षण र समन्वय ऐन, २०७६ लाई संशोधन गर्न बनेको विधेयकमाथि छलफल गर्दै अधिकांश सांसदहरुले यस्तो सुझाव दिएका हुन् । सुरक्षा संवेदनशिलतालाई मध्यनजर गर्दै उपत्यकाको सुरक्षा व्यवस्था केन्द्रकै मातहतमा राख्नुपर्ने उनीहरुको भनाइ छ । बैठकमा माओवादीका केहि सांसदहरुले भने मुलुक संघीयतामा गइसकेकाले उपत्यकाको सुरक्षा पनि प्रदेशलाई नै दिँदा उपयुक्त हुने धारणा राखेका थिए । बैठकमा कांग्रेस सांसद डिला संग्रौलाले ललितपुर र भक्तपुरको सुरक्षाको जिम्मा संघले राख्ने व्यवस्था उचित रहेको बताइन्। उनले मुलुकको राजधानी काठमाडौ उपत्यका भएकाले सुरक्षा संवेदनशिलतालाई संघीयतासँग जोडेर प्रदेशको अधिकार खोसियो भन्न नमिल्ने धारणा राखिन्। एमाले सांसद खगराज अधिकारीले विदेशी अपराधको सम्भावनालाई समेत ख्याल गरेर राजधानीको सुरक्षाको जिम्मा केन्द्रले जिम्मा लिनुपर्ने बताए। त्यस्तै, माओवादी सांसद यशोदा सुवेदी गुरुङले प्रदेश प्रहरीको अधिकार क्षेत्रलाई हस्तक्षेप गर्न नहुने बताइन्। उपत्यकाको सुरक्षाको विषय भनेर प्रदेशको अधिकार कटौती गर्न नहुने उनको भनाइ छ। बैठकमा गृहमन्त्री बालकृष्ण खाँणले सुरक्षा संवेदनशीलतालाई ध्यानमा राखेर उपत्यकाको सुरक्षा जिम्मा संघीय प्रहरीलाई दिन लागेको जानकारी दिए। उनले अन्तर्राष्ट्रिय परिदृश्यलाई मध्यनजर र भीभीआईपीको आगमनले पनि केन्द्रको सुरक्षा मजबुद बनाउनुपर्ने धारणा राखे। त्यस्तै, बैठकमा सांसदहरुले अध्यागमनको विषयमा गम्भीर हुनुपर्ने र यस क्षेत्रको सुरक्षा प्रहरीलाई दिनुपर्ने धारणा राखेका थिए ।"
माओवादी केन्द्रको बैठक बुधबारसम्मका लागि स्थगित,काठमाडौं : माओवादी केन्द्रको केन्द्रीय समिति बैठक स्थगित भएको छ। प्रज्ञा भवन कमलादीमा ११ बजेका लागि बोलाइएको बैठक भोलिसम्मका लागि स्थगित भएको प्रवक्ता कृष्णबहादुर महराले जानकारी दिए। उनका अनुसार बैठक बुधबार दिउँसो १ बजे बस्ने छ। स्थगित गर्नुपर्ने कारण भने खुलाइएको छैन। आइतबारदेखि सुरु भएको बैठकमा अध्यक्ष पुष्पकमल दाहाल प्रचण्डले बैठकका एजेण्डा र राजनीतिक प्रतिवेदन प्रस्तुत गरेका थिए। सोमबार भने प्रदेश इन्चार्जहरुले पार्टीको पछिल्लो अवस्था र आगामी कार्यदिशाबारे धारणा राखेका थिए। सोमबारको बैठकमा माओवादी पार्टी कमजोर हुँदै गएको र एमालेसँग पुनः वाम एकता गर्नुपर्ने माग नेताहरुले गरेका थिए। पार्टी अध्यक्ष प्रचण्डले छलफलमा उठेका प्रश्नको जवाफ दिने सूची आज रहेको थियो।
"गठबन्धनभित्र समस्या हुनु स्वभाविक हो, सामान्य रुपमा लिनुपर्छ : देउवा","काठमाडौं : प्रधानमन्त्री शेरबहादुर देउवाले गठबन्धनबीचको समस्यालाई सामान्य रुपमा लिनुपर्ने बताएका छन्। मंगलबार गिरिजाप्रसाद कोइराला श्रमिक स्मृति भवन अनामनगरमा निर्माण गरिएको कोइरालाको शालिक अनावरण गर्दै कांग्रेस सभापति देउवाले आफ्नै पार्टीभित्र पनि समस्या हुने गरेको भन्दै विभिन्न पार्टी मिलेर बनेको गठबन्धनभित्र समस्या हुनु स्वभाविक भएको बताएका हुन्। प्रधानमन्त्री देउवाले हतियार उठाएर सशस्त्र विद्रोह सुरु गरेको माओवादीलाई शान्ति प्रक्रियामा ल्याउन गिरिजाप्रसाद कोइरालाले खेलेको भूमिकाको स्मरण गरे । कठिन राजनीतिक आरोह, अवरोह पार गरेका कोइरालाले नेपालमा लोकतन्त्र स्थापना गर्न महत्वपूर्ण भूमिका खेलेको उनले बताए । प्रधानमन्त्री देउवाले कोइरालाले मजदूर आन्दोलन सुरु गर्नुभएको विराटनगरस्थित जुटमिलमा ऐतिहासिक सङ्ग्रहालय बनाउन सरकार सकारात्मक रहेको धारणा राखे। कार्यक्रममा कांग्रेस उपसभापति धनराज गुरुङले संविधानको रक्षाका लागि आजका दिनमा गठबन्धनलाई सही ढङ्गले अगाडि बढाउनुपर्ने उल्लेख गरे । उपसभापति गुरुङले स्वर्गीय कोइराला कुशल सङ्गठनकर्ता भएको स्मरण गरे।"
मन्त्रिपरिषद् बैठकमा कांग्रेसका मन्त्रीले मागे अर्थमन्त्रीको राजीनामा,"काठमाडौं : नेपाली कांग्रेसबाट सरकारमा प्रतिनिधित्व गर्ने मन्त्रीहरुले अर्थमन्त्री जनार्दन शर्माको राजीनामा मागेका छन्। मंगलबार दिउँसो प्रधानमन्त्री तथा मन्त्रिपरिषद्को कार्यालयमा बसेको क्याविनेट बैठकमा कांग्रेसबाट प्रतिनिधित्व गर्ने मन्त्रीहरुले अर्थमन्त्री शर्मालाई राजीनामा दिन आग्रह गरेका हुन्। बजेट निर्माण प्रक्रियामा अनाधिकृत व्यक्तिको संलग्नता, करको दर हेरफेरमा मुछिएका मन्त्री शर्माको चौतर्फी राजीनामाको माग उठिरहेका बेला मन्त्रिपरिषद्मा समेत राजीनामा दिनुपर्ने कुरा उठेको हो। बैठकमा कांग्रेसका केही मन्त्रीले चौतर्फी रुपमा प्रश्न उठिसकेकाले अर्थमन्त्री शर्माले राजीनामा दिनुपर्ने धारणा राखेको एक मन्त्रीले जानकारी दिए।"
जो दोस्रोपटक पनि मन्त्री बन्न छुटे,"काठमाडौं : प्रधानमन्त्री शेरबहादुर देउवाले जनता समाजवादी पार्टी (जसपा)का नयाँ मन्त्रीलाई समावेश गरेर मन्त्रिमण्डल हेरफेर गरेका छन्। जसपाबाट मृगेन्द्रकुमार सिंह यादवले कृषि तथा पशुपन्छी विकास, मोहम्मद इश्तियाक राईले भौतिक पूर्वाधार तथा यातायात, प्रदीप यादवले वन तथा वातावरण मन्त्रालयको जिम्मेवारी पाएका छन्। राष्ट्रपति विद्यादेवी भण्डारीले प्रधानमन्त्रीको सिफारिसमा नियुक्त गरेर पद तथा गोपनियताको सपथ पनि गराइसकेकी छन्। हालः सरकारमा रहेका मन्त्रीहरू महिन्द्रराय यादव, रेणु यादव, रामसहाय यादवलाई फिर्ता बोलाएर जसपाले नयाँ मन्त्री पठाएको हो। पार्टीले सरकारमा मन्त्री पठाउने जिम्मा अध्यक्ष उपेन्द्र यादवलाई दिएको थियो। सर्वोच्च अदालतको परमादेशबाट असार २९ मा नेपाली कांग्रेसका सभापति देउवा पाँच दलीय गठबन्धनबाट प्रधानमन्त्री बनेका थिए। सुरुमा कांग्रेस र माओवादीका गरी पाँच जनामात्रै मन्त्री नियुक्त गरिएको थियो। दोस्रो चरणमा एमालेबाट माधव नेपाल समूह अलग भई एकीकृत समाजवादी गठन भएपछि असोज २२ गते विस्तार गरिएको थियो। दोस्रोपटक विस्तार हुँदा जसपाबाट चार जना मन्त्री बनेका थिए। जसमा प्रमोद साहको नाम पनि चर्चामा थियो। सपथ हुने दिनसम्म उनको नाम मन्त्री बन्ने सूचीमा रहँदा धेरै ठाउँबाट उनले बधाइसमेत खान भ्याइसकेका थिए। तर राष्ट्रपति कार्यालयबाट आएको अन्तिम सूचीमा उनको नाम थिएन। सपथको आधा घण्टाअघि आफू मन्त्रीको सूचीमा नरहेको थाहा पाउँदा उनी छांगाबाट खसेजस्तै भएका थिए। उनका शुभेच्छुकसमेत आक्रोशित बनेका थिए। सपथको पोशाक लगाइरहेका उनी रोकिनुपरेको थियो। उनको मन्त्री पद निश्चित हुनुको कारण थियो, महन्थ ठाकुर समूह (अहिलेको लोसपा) छाडेर जसपाको मूल नेतृत्वसँगै बसेका थिए। त्यतिमात्रै होइन, ठाकुर समूहबाट ६ जना सांसद भएर जसपामा आएका थिए। त्यही सांसद संख्या जोडेर जसपालाई सत्ता गठबन्धनमा चार मन्त्रालय भागबण्डा गरिएको थियो। तर, चार वटा मन्त्री नियुक्त गर्दा साहलाई छुटाइयो। पहिलोपटक सपथग्रहण गर्नुभन्दा आधा घण्टाअघि मात्रै हटेको थिएँ। नेतृत्वले यसपटक गर्न सकिएन, अर्को पटक हेरौँला भनेका थिए, साह सम्झन्छन्, ठीकै छ, कहिलेकाहीँ त्याग पनि देखाउनुपर्छ भनेर चित्त बुझाएँ। पहिलोपटक अन्तिम समयमा अप्रत्यासितरूपमा छुटेका साह जसपाभित्रको आन्तरिक कलह र एकीकृत समाजवादीले मन्त्री फेर्दा पार्टीभित्र बनेको मन्त्री हेरफेरको वातावरणले आफ्नो पालो आउनेमा ढुक्क थिए। पहिलोमा छुटाएकाले अहिले पार्टीबाट एक जना पनि मन्त्री हेरफेर गर्दा एक नम्बरमै आफ्नो नाम छनौट हुनेमा उनी र उनका शुभेच्छुक निश्चिन्त थिए। गत शुक्रबार जसपाबाट हेरफेर हुने मन्त्रीको नाम सञ्चारमाध्यमबाट सार्वजनिक हुँदा साह पनि परेका थिए। यद्यपि अघिल्लोपटक मन्त्री नबनाउँदा समर्थकमार्फत् नेतृत्वविरुद्ध प्रदर्शन र पार्टीको झण्डा जलाउने गतिविधिमा मुछिएका सांसद प्रदीप यादवको नाम थिएन। तर पार्टीबाट मन्त्रीको नाम सिफारिस हुँदा साह परेनन्, बरु यादव वन मन्त्रालयमा सिफारिस भएर मन्त्री बने। यसपटक पनि आफ्नो पालो नआएपछि साह निराश छन्। साहको अनुभवमा पहिलोमा छुटाए पनि अहिले मन्त्री बनाउन अध्यक्ष यादव सकारात्मक थिए। यतिखेर अध्यक्षजी बहुत पोजेटिभ थिए। हिजोसम्म पोजेटिभ नै देखिरहेको थिएँ। किनभने व्यवहारले नेगेटिभ हुनुहुन्छ भन्ने लागेन, उनी भन्छन्, जो साथीहरू पार्टीलाई तोड्न फोड्न लागेका थिए, उहाँहरुलाई सक्दो एक ठाउँमा ल्याए। जोड्ने काममा मेरो महत्वपूर्ण भूमिका रह्यो। यो कुरा अध्यक्षजीले पनि हेरिराख्नुभएको थियो। साहले पार्टीले गरेको निर्णय स्वीकार गरेर अघि बढ्ने बताए। पहिले मन्त्री नबने पनि मेरो भूमिका पार्टीको हितमै थियो। पार्टीविरुद्ध बोल्ने मेरो बानी पनि छैन, बोलिनँ पनि। अहिले शीर्षस्थ नेतृत्वले जिम्मा लिनुभएको थियो। मन्त्रीको नियुक्ति गर्नुभयो। पार्टीको निर्णय त मान्नैपर्छ। मन्त्री हेरफेरपछि उनको अध्यक्षसँग कुरा भएको छैन। उनी पार्टीको लागि त्याग गर्नपरे आफू सदा तयार रहेको बताउँछन्। योपालि मेरो मन्त्री हुन्छ भन्ने आम पब्लिक ढुक्क थियो। त्यो स्वभाविक पनि थियो। आम पब्लिकको एक जना पनि मन्त्री हेरफेर गरे एक नम्बरमै प्रमोद साह हुनुपर्छ भन्नेमा थियो। पहिला पनि त्याग गरेकै हो। अहिले पनि पार्टी त्यसरी नै सोच्यो। ठीकै छ, उनी यही निर्णयमा चित्त बुझाउने निष्कर्ष सुनाउँछन्। पार्टी सरकारमा सहभागी हुँदा मन्त्रीका प्रबल दाबेदार थिए, पर्सा क्षेत्र नम्बर १ बाट निर्वाचित सांसद प्रदीप यादव। तर पहिलोपल्टमा उनी छुटे। मधेस आन्दोलनको उद्गमस्थल, विद्रोहको विगुल फुक्ने तथा आन्दोलनको आँधिबेहरी ल्याउने वीरगन्जलाई नेतृत्व तहबाट मन्त्रिमण्डलमा उपेक्षा गरिएको भन्दै जसपा कार्यकर्ताले विरोध प्रदर्शन गर्दै अध्यक्ष उपेन्द्र यादवको पुत्ला जलाएका थिए। त्यतिमात्रै होइन, सांसद यादवका कार्यकर्ता र शुभचिन्तक युवाले पार्टी कार्यालयको साइन बोर्ड झिकेर आगो लगाएका थिए। यादवले पनि जनधार र योगदानको कदर गर्न नेतृत्वबाट गम्भीर चुक भएको र वीरगन्ज फेरि ठगिएको टिप्पणी गरेका थिए। मन्त्री नबनाएको झोँकमा नेतृत्वविरुद्ध प्रदर्शन गराएको भन्दै केन्द्रीय कार्यकारिणी समिति बैठकले उनीमाथि अनुशासनको कारबाही गरेको थियो। केन्द्रीय कार्यकारिणी सदस्यबाट घटुवामा परेर साधारण सदस्य बनेका उनको तीन महिनापछि कारबाही फुकुवा भएको थियो। उनै यादव आज दोस्रो प्रयासमा वनमन्त्री बन्न पुगेका छन्। कृषि तथा पशुपन्छी विकास मन्त्रालयको जिम्मेवारी पाएका मृगेन्द्रकुमार सिंह यादव प्रतिनिधिसभा चुनाव हारेका नेता हुन्। उनको मन्त्री बन्ने बाटो भने राष्ट्रियसभाले खोलेको हो। संविधानको धारा ७८ (४) अनुसार प्रतिनिधिसभामा पराजित व्यक्ति पाँच वर्ष कार्यकालभरि मन्त्री बन्न पाउँदैन। तर, चुनाव हारे पनि मृर्गेन्द्र पार्टीबाट राष्ट्रियसभा सदस्य बनेका थिए। उनले पहिलो लटमै मन्त्री बन्न प्रयास गरेका थिए। तर अहिले पार्टी जोगाउन उपेन्द्रले निर्वाचितलाई छाडेर चुनाव हारेका मृर्गेन्द्रलाई मन्त्री बनाउनुपरेको छ। प्रतिनिधिसभा सदस्यका लागि सप्तरीबाट चुनाव लडेका उनी नेपाली कांग्रेसका तेजुलाल चौधरीसँग पराजित भएका थिए। जसपामा आफू बलियो बन्न अध्यक्ष यादवले समीकरण मिलाएर मन्त्री हेरफेर गर्दा अर्का अध्यक्ष भट्टराईसँगै अलग हुनेमा तीन सांसद रहेको नेताहरु बताउँछन्। यद्यपि मन्त्री हेरफेरबाट असन्तुष्ट सांसदहरू जानसक्ने सम्भावना पनि छ। पार्टीभित्र अध्यक्ष यादव र भट्टराईबीच सहमतिमै अलग हुने समझदारी पनि भएको छ। हालसम्म बाबुरामसँगै अलग हुन चाहनेमा मन्त्रीबाट फिर्ता बोलाइएका महिन्द्रराय यादवसहित सांसद राजकिशोर यादव र अमृता अग्रहरि रहेको चर्चा छ। त्यसमाथि मन्त्रीबाट फिर्ता बोलाउँदा असन्तुष्ट बनेकी रेणु यादव पनि अलग हुनेबारे छलफलमा रहेको निकट नेताहरु बताउँछन्।"
"अर्थमन्त्रीज्यू, सीसीटीभी फुटेज गायब गर्ने को हो ? (फोटोफिचर)","काठमाडौंः बजेट निर्माण प्रकृयामा अर्थमन्त्री जनार्दन शर्माले अनाधिकृत व्यक्तिको प्रवेश गराएको भन्दै काठमाडौंमा प्रदर्शन भएको छ । नेकपा एमाले निकट राष्ट्रिय युवा संघले काठमाडौंमा प्रदर्शन गरेको हो । उनीहरुले 'अर्थमन्त्री ज्यू, सीसीटीभी फुटेज गायब गर्ने को हो ?, 'सेतो जुंगा, कालो मन, सीसीटीभी फुटाउने मै हो भन' लेखिएको व्यानर बोकेर नारा लगाएका थिए । अन्नपूर्ण पोस्ट्ले जेठ ३० गतेको अंकमा 'मध्य राती बजेटमा जब चुकुल लाग्यो' भन्ने शीर्षकमा समाचार प्रकाशित भएपछि अर्थमन्त्री शर्माको आलोचना भइरहेको छ।"
"बोक्सीको आरोपमा कुटपिट, एक जना पक्राउ",संखुवासभा : ३४ वर्षीया महिलालाई बोक्सीको आरोप लगाई कुटपिट गरेको अभियोगमा धर्मदेवी नगरपालिका२ तामाफोक बस्ने ३७ वर्षीय मोहन बहादुर कार्कीलाई सोमबार प्रहरीले पक्राउ गरेको छ। झारफुक गर्न आएकी ती महिलालाई असार १४ गते बोक्सीको आरोप लगाई आफूलाई धामी बताउने कार्कीले कुटपिट गरी घाइते बनाएको भन्ने जानकारी प्राप्त हुनासाथ प्रहरी चौकी मुढेशनिश्चरेबाट खटिएको प्रहरीले उनलाई पक्राउ गरेको हो। घाइतेको स्थानीय स्वास्थ्य केन्द्रमा उपचार भइरहेको छ। यस सम्बन्धमा प्रहरीले थप अनुसन्धान गरिरहेको छ।
आलुको बोराबाट झण्डै ८४ लाख रुपैयाँ बरामद,जनकपुरधाम : धनुषाबाट झण्डै एक करोड नेपाली रुपैयाँसहित दुई जना पक्राउ परेका छन्। श्रोत नखुलेको ८३ लाख भन्दा बढी रकमसहित दुई जना युवकलाई सशस्त्र प्रहरीले पक्राउ गरेको हो। मंगलबार दिउँसो जनकनन्दनी गाउँपालिका १ इनर्वा चेक प्वाइन्टको सीमा इलाकामा आलुको बोरामा ल्याउँदै गरेको ८३ लाख ६४ हजार ५ सय रुपैयाँ बरामद गरिएको हो। धनुषाको जनकनन्दनी गाउँपालिका ५ उदाह बस्ने ३६ वर्षीय ईश्वर मण्डल र १९ वर्षीय राजेश मण्डललाई श्रोत नखुलेको ८३ लाख ६४ हजार ५ सय रुपैयाँसहित नियन्त्रणमा लिएको सशस्त्र प्रहरी बल नेपाल नं ८ गणले जनाएको छ। सशस्त्र प्रहरी प्रहरी निरीक्षक शम्भु कटुवालको कमाण्डमा खटेको प्रहरी टोलीले भारतबाट ज ७ प ५००७ नम्बरको मोटरसाइकलमा आलुको बोरामा पोको बनाएर राखेर आइरहेका बोरालाई शंकाको आधारमा चेकजाँच गर्दा श्रोत नखुलेको रकम बरामद भएको हो। आवश्यक अनुसन्धान तथा कारवाहीको लागि दुबै जनालाई नगद र मोटरसाइकलसहित जिल्ला भन्सार कार्यालय जनकपुरमा बुझाइने सशस्त्र प्रहरीले जनाएको छ।
भाषा तथा संस्कृतिको हकलाई मौलिक हकको रुपमा स्थापित गर्न सरकार प्रतिबद्ध : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले भाषा तथा संस्कृतिको हकलाई मौलिक हकको रुपमा स्थापित गर्न सरकार प्रतिबद्ध रहेको बताएका छन्। मंगलबार काठमाडौंमा नेपाल सङ्गीत तथा नाट्य प्रज्ञा प्रतिष्ठानको १२औँ प्रज्ञा सभा उद्घाटन गर्दै प्रधानमन्त्री देउवाले नेपालमा बसोबास गर्ने प्रत्येक नेपाली समुदायलाई आफ्नो भाषा, लिपि, संस्कृति, सांस्कृतिक सभ्यता र सम्पदाको सम्वर्द्धन र संरक्षण गर्ने हक हुने बिषयलाई संविधानले सुनिश्चित गरेको भन्दै त्यसको पूर्ण कार्यान्वयन हुने बताएका हुन्। उनले सङ्गीत नाट्यजस्ता कला आफैँमा राष्ट्रका अमूल्य सिर्जना भएको र तिनले राष्ट्रको गौरव बढाउनुका साथै आमजीवनमा सिर्जनशीलताको सञ्चार गर्ने गरेको जिकिर गरे। नाट्य प्रज्ञाप्रतिष्ठानले नाट्य, नृत्य, सङ्गीतका माध्यमबाट राष्ट्रको उत्थानका निमित्त खेल्ने हरेक भूमिकामा सरकारको सधैँ साथ र सहयोग रहने उनको भनाइ छ। प्रधानमन्त्री देउवाले लोकतन्त्रको स्थापना र सम्वर्द्धनमासमेत कलाकार र साहित्यकारको अमूल्य योगदान रहेको धारणा राखे। कार्यक्रममा संस्कृति, पर्यटन तथा नागरिक उड्डयनमन्त्री जीवनराम श्रेष्ठले नेपालको कला, साहित्य, नाट्य क्षेत्र, संस्कृतिको विकास र प्रवद्र्धनको निम्ति आफूले सक्दो पहल गर्ने बताए। त्यस्तै नेपाल ललितकता प्रज्ञाप्रतिष्ठानका कुलपति केके कर्मचार्यले नेपाली साहित्य क्षेत्रको विकासमा सबै लाग्नुपर्ने जिकिर गरे।"
नक्कली नोटसहित फर्पिङबाट दुई जना पक्राउ,"काठमाडौं : फर्पिङ चेक पोइन्टमा नक्कली नोटसहित दुई जनालाई प्रहरीले पक्राउ गरेको छ। दक्षिणकाली नगरपालिका ५ फर्पिङ चेक पोइन्टमा जाँच गर्ने क्रममा सर्लाहीका प्रमोद ठाकुर र गंगाकुमार यादवलाई प्रहरीले पक्राउ गरेको हो। उनीहरु सर्लाहीबाट काठमाडौ आउँदै गर्दा पक्राउ परेका हुन्। उनीहरुको साथबाट सिरियल नं झ ७३६३६७०३, झ १९७९१४४४ र झ ३७५३०६६९ नंको हजार दरको नेपाली नक्कली रुपैयाँ २७ थान नियन्त्रणमा लिएको जिल्ला प्रहरी परिसर काठमाडौंले जनाएको छ। उनीहरुमाथि मुलुकी अपराध सहिंताको मुद्रासम्बन्धी कसूरमा जिल्ला अदालतबाट सात दिनको म्याद थप अनुमति लिएर कीर्तिपुर वृत्तले अनुसन्धान गरिरहेको काठमाडौंका प्रहरी प्रवक्ता प्रवक्ता निरञ्जन दत्त भट्टले जानकारी दिए।"
काठमाडौंमा दुई महिला मृत फेला,काठमाडौं : काठमाडौं जिल्लामा दुई महिला मृत फेला परेका छन्। दक्षिणकाली नगरपालिका२ ग्वाल्दह बस्ने ५० वर्षीया पार्वती परियार आफ्नै कोठामा सोमबार मृत अवस्थामा फेला परेकी छन्। यस्तै बुढानिलकण्ठ नगरपालिका१० कपन डेरा गरी बस्ने मोरङ घर भएकी ६४ वर्षीया सबिता खड्का गिरी आफ्नै कोठामा सोमबार मृत अवस्थामा फेला परेको केन्द्रीय प्रहरी समाचार कक्षले जनाएको छ। यस सम्बन्धमा प्रहरीले आवश्यक अनुसन्धान गरिरहेको छ।
पेस्तोलसहित व्यापारी पक्राउ,मलंगवा : सर्लाहीको हरिवन नगरपालिकाकाबाट पेस्तोलसहित एक स्थानीय व्यापारी पक्राउ परेका छन्। पक्राउ पर्नेमा हरिवन नगरपालिका वडा नं ११ का छोटेलाल दास रहेको जिल्ला प्रहरी कार्यालयले जनाएको छ। दासले सोही स्थानमा संचालन गरेको किराना पसलमा प्लाष्टिकको झोलामा लुकाई राखेको अवस्थामा पेस्तोल बरामद भएको सर्लाहीका प्रहरी नायव उपरीक्षक माधवप्रसाद बुढाथोकीले जानकारी दिए। पसलमा पेस्तोल राखेको बिशेष सुराकी आएपछि प्लाष्टिकको झोलामा लुकाई छिपाई राखेको अवस्थामा एक थान कटुवा पेस्तोल र त्यसमा लाग्ने गोली १ राउण्ड बरामद भएको प्रहरीले जनाएको छ। पेस्तोल बरामद भएपछि दासलाई नियन्त्रणमा लिई आवश्यक अनुसन्धान भइरहको प्रहरीले जनाएको छ।
विनोद शाही मुत्यु प्रकरण : मंगलसेन आसपास निषेधित क्षेत्र घोषणा,"अछाम : अछामको मंगलसेनमा निषेधित क्षेत्र घोषणा गरिएको छ। पञ्चदेवल विनायक४ का १६ वर्षीय विनोद शाहीको मुत्यु प्रकरणलाई लिएर प्रदर्शनले उग्ररुप लिन थालेपछि निषेधित क्षेत्र घोषणा गरिएको हो। जिल्ला प्रशासन कार्यालयले सूचना जारी गर्दे मंगलसेनको दरबार क्षेत्र, जिल्ला अदालत, जिल्ला सरकारी वकिल कार्यालय, बैरागी धारा, बस काउन्टर, मंगलसेन नगरपालिकाको कार्यालय र कृषि ज्ञान केन्द्र आसपासको जीप काउन्टर क्षेत्रभित्र कुनै पनि विरोधका कार्यक्रम नगर्न भनेको छ। विनायक घटनाका विषयलाई कर्मचारीलाई पटकपटक धम्की दिने, कार्यालयमा तोडफोड, दैनिक कार्यालयको कामकाजमा बाधा अवरोध हुने भएकाले निषेधित क्षेत्र घोषणा गरिएको प्रमुख जिल्ला अधिकारी विश्वराज मरासेनीद्वारा जारी सूचनामा उल्लेख गरिएको छ। आन्दोलन र प्रदर्शनका कारण घटना अनुसन्धानमा बाधा पुगेको भन्दै निषेधित क्षेत्र घोषणा गरिएको जनाइएको छ। विनोद मृत्यु प्रकरणमा मुछिएकी पञ्चदेवल बिनायक नगरपालिकाका मेयर अम्बिका चलाउने लगायत ७ जनाको सोमबार अदालतमा पेसी थियो। स्थानीयहरुले गरेको प्रर्दशनका कारण पेसीमा सुनुवाइ हुन सकेन।"
रामेछाप बस दुर्घटना : मृतक १३ यात्रुमध्ये १२ जनाको सनाखत,"रामेछाप : जिल्लाको सुनापति गाउँपालिका वडा नं ५ लुभुघाट नजिकैको बेलडाडाँमा मंगलबार भएको बस दुर्घटनामा मृत्यु हुनेको संख्या १३ जना पुगेको छ। रामेछापको डोग्माबाट काठमाडौंतर्फ जाँदै गरेको बा २ ख ८३९६ नम्बरको यात्रुवाहक बस बेलडाँडाबाट करिब तीन सय मिटर तल खसेको थियो। उक्त दुर्घटनामा परि २० जना घाइते भएका छन्। घाइतेहरुलाई उपचारका लागि धुलिखेल अस्पताल र काठमाडौं पठाइएको जिल्ला प्रहरी कार्यालयले जनाएको छ। २० जना घाइते मध्येका गम्भीर ४ जनालाई उपचारका लागि हेलिकोप्टरबाट काठमाडौं लगिएको र अन्यलाई एम्बुलेन्सबाट धुलिखेल अस्पताल पुर्याइएको रामेछापका प्रहरी प्रमुख राजकुमार थिनले बताए। बसमा ३३ जना यात्रुहरु सवार भएको प्रहरीले जनाएको छ। दुर्घटना स्थलमा सवैभन्दा पहिला घाइतेको उद्धारका लागि लुभुघाट प्रहरी चौकीका प्रहरी र स्थानीय बासिन्दा पुगेका थिए। दुर्घटना स्थलमा थप सहयोगका लागि जिल्ला प्रहरी कार्यालयबाट डीएसपीको नेतृत्वमा टोली त्यसतर्फ गएको थियो। दुर्घटनामा मृत्यु हुने मध्ये ९ जनाको घट्नास्थलमा र अन्य ४ जनाको उपचारका क्रममा धुलिखेल अस्पतालमा मृत्यु भएको हो। मृत्यु हुनेहरुमा सुनापति गाउँपालिका५ खनियापनीका ४० वर्षीय ठूला तामाङ, सोही वडाका वर्ष ३६ का खड्गबहादुर विक, सुनापति गाउँपालिका४ बेथानका समृता तामाङ, काभ्रे पाँचखाल नगरपालिका८ का २५ बर्षीय कमल तामाङ, सोही वडाका वर्ष १८ का सुदीप बजगाईं, सुनापति गाउँपालिका५ कै २२ वर्षीय विपना तामाङ, काभ्रे मण्डनदेउपुर गाउँपालिका९ का शिवलक्ष्मी मानन्धर, सुनापति गाउँपालिका५ का वर्ष ३६ की सन्जु आलेमगर, काभ्रे पाँचखाल नगरपालिका८ का ४० बर्षीय तुलबहादुर विक रहेका छन्। प्रहरीकाअनुसार उनीहरुको घटनास्थलमै मृत्यु भएको हो। यसैबीच दुर्घटनामा परी घाइते भएर उपचारका लागि धुलिखेल पठाइएका चार जनाको पनि उपचारको क्रममा निधन भएको छ। अस्पतालमा निधन हुनेहरुमा सुनापति गाउँपालिका५ का ४५ बर्षीय रामबहादुर श्रेष्ठ, सोही वडाका २४ बर्षीय बृद्ध तामाङ र बर्ष ६० का नेमा तामाङ रहेको प्रहरीले जनाएको छ। अस्पतालमा मृत्यु भएका एक जनाको भने सनाखत हुन बाँकी रहेको छ। मृतकहरुको पोष्टमार्टमका लागि प्रक्रिया अगाडि बढाइएको प्रहरीले जनाएको छ। बस ब्रेक फेल भएका कारण दुर्घटना भएको हुन सक्ने प्रहरीको अनुमान रहेको छ।"
धनुषा र बाराको बाल हेल्प लाइन तथा खोजतलास केन्द्रलाई फर्निचर प्रदान,"जनकपुर : मधेस प्रदेश महिला बालबालिका युवा तथा खेलकुद मन्त्रालयले धनुषा र बाराका हेल्प लाइन तथा खोजतलास केन्द्रलाई फर्निचरलगायत सामग्री उपलब्ध गराएको छ। बालबालिका खोजतलास प्रदेश समन्वय केन्द्र १०४ जनकपुर, बाल हेल्प लाइन १०९८ धनुषा र बाल हेल्प लाइन १०९८ बाराको कार्यालयलाई मंगलबार महिला बालबालिका युवा तथा खेलकुद मन्त्री वीरेन्द्र प्रसाद सिंहले फर्निचरलगायत सामग्री हस्तान्तरण गरेका हुन्। बालबालिकाका क्षेत्रमा प्रभावकारी तरिकाले काम गर्न सहज होस् भन्ने उदेश्यले सामग्री वितरण गरिएको मन्त्री सिंहले बताए। मन्त्रालयले बालबालिकासम्बन्धी काम गर्ने कार्यालयहरुलाई अफिस दराज, अफिस टेबल, कुर्सी, टिभी, साउन्ड सिस्टम, पानी फिल्टरलगायत विभिन्न सामाग्री उपलब्ध गराएको हो।"
बजेट निर्माण प्रकृयाको सीसीटीभी फुटेज सार्वजनिक गर्न माग गर्दै प्रदर्शन,"काठमाडौंः अर्थमन्त्री जनार्दन शर्माको बर्खास्तीको माग गर्दै काठमाडौंमा प्रदर्शन भएको छ । प्रदर्शनकारीहरुले काठमाडौंको नयाँ बानेश्वरमा प्रदर्शन गरेका हुन् । नेकपा एमाले निकट राष्ट्रिय युवा संघले 'अर्थमन्त्री राजीनामा दे', 'अर्थमन्त्रीलाई बर्खास्त गर' भन्दै नाराबाजी गरेका छन् । उनीहरुले बजेट निर्माण प्रकृयाका क्रममा भएको गतिविधिको सीसी टीभी फुटेज सार्वजनिक गर्न माग गरेका छन् । अर्थमन्त्री शर्माले बजेट निर्माण प्रकृयामा अनाधिकृत व्यक्तिलाई संलग्न गराएको भन्दै सदनदेखि सडकसम्म चर्को आलोचना भइरहेको छ ।"
विनोद शाही मृत्यु प्रकरण : मेयर चलाउनेमाथि मुद्दा नचलाउने निर्णय,"अछाम : पञ्चदेवल विनायक नगरपालिका४ का १६ वर्षीय विनोद शाहीको हत्या आरोपमा मुछिएकी मेयर अम्बिका चलाउने माथि मुद्दा नचल्ने भएको छ। पन्चदेवल विनायक नगरपालिकाकी मेयर अम्बिका चलाउनेसहित तीन जनामाथि मुद्दा नचल्ने भएको हो। विनोद शाहीको हत्या आरोपमा कांग्रेसबाट निर्वाचित मेयर चलाउने सहित १२ जनाको नाममा किटानी जाहेरी दर्ता भएको थियो। प्रहरीले गरेको अनुसन्धानमा मेयर अम्बिका, नेत्रबहादुर शाही र रामबहादुर शाही हत्यामा संलग्न भएको कुनै पनि प्रमाण नभएको पाइएपछि मुद्दा नचल्ने निर्णय भएको सरकारी वकिल कौशल ढुंगानाले जानकारी दिए। घटनामा तीनै जनाको संलग्नता भएको कुनै प्रमाण नभएको प्रतिवेदन फाइल सरकारी वकिल कार्यालयमा बुझाएको थियो।"
अश्लील सामाग्री प्रसारण गरेको अभियोगमा युट्युबर पक्राउ,काठमाडौं : नेपाल प्रहरीको साइबर ब्यूरोले युट्युब च्यानलमार्फत अश्लील शिर्षक राखेर अश्लिलता झल्कने सामाग्री प्रसारण गर्ने एक युट्युबरलाई पक्राउ गरेको छ। फोर रियल टिभी ( ) नामक युट्युब च्यानलमार्फत अश्लील शीर्षक राखेर समाजमा अश्लिलता फैलाउने किसिमका भिडियोहरु प्रसारण गरेको अभियोगमा नुवाकोट घर भई काठमाडौं बौद्ध तीनचुले बस्ने २२ वर्षीय प्रवेश लामालाई ब्यूरोले अदालतबाट अनुमति लिएर नियन्त्रणमा लिएको हो। लामालाई युट्युबलगायत सामाजिक सञ्जालमार्फत अश्लील सामग्री प्रसारण गरेर विद्युतीय कारोबार ऐन २०६३ अन्तर्गतको कसुर गरेकाले नियन्त्रणमा लिइएको ब्यूरोका एसएसपी नबिन्द अर्यालले जानकारी दिए। नियन्त्रणमा रहेका लामामाथि काठमाडौं जिल्ला अदालतबाट पाँच दिल म्याद थप गरेर अनुसन्धान भइरहेको उनले बताए।
खेल्न हिँडेको छोरालाई अर्कै महिलाले उठाएर लगेको १५ दिनपछि भेट्दा,"जनकपुरधाम : जन्माएर तीन वर्ष जेनतेन आफू दुःख कष्ट सहेर लालनपालन गरेको तीन वर्षीय छोरो घरबाट खेल्न निस्किएर एकाएक हराएपछि एक आमा १५ दिनदेखि निन्द्रा र भोक हराएर छटपटाई रहेकी थिइन्। तर मंगलबार दिउँसो हराएको बच्चा १५ दिनपछि काँखमा राख्न पाउँदा राधा देवी चौधरीको खुसीको सीमा नै रहेन्। आँखाबाट बररररर खुसीका बलिद्र धाराहरु खसिरहेको थियो। आमाको मायाले बच्चालाई चुमिरहेकी थिइन्। १५ दिनपछि भेटिएका छोरा सोहन अक्क न बक्क बोल्दा आमाको मन अझ दुखिरहेको स्पष्ट देखिन्थ्यो। छोरीसँग खेल्दाखेल्दै एकाएक हराएको बच्चालाई काँखमा लिएर राधाले १५ दिनदेखि आफ्नो बच्चा खोज्दै रोईकराई गरेको पीडा बिर्सने प्रयास गर्दै थिइन्। ३ वर्षसम्म कोखमा राखेर मेहनत मजदुरी गरेर हुर्किएको छोरा एकाएक हराएपछि उनको होस् हवास उडेको थियो। घरबाट खेल्न गएको छोरा वेपत्ता भएको १५ दिनपछि राधा खुसी हुन पाएकी हुन् । म १५ दिन देखि घरमै राईकराई गर्दै मेरो छोरालाई ल्याइदेऊ भन्दै थिएँ। मंगलवार अचानक आएर बच्चा भेटिएको खबर पाएपछि जिल्ला प्रहरी कार्यालयमा आएको हुँ। जाउँ भेट्न भन्नुभयो, सुरुमा त मैले विश्वास नै गरिन, खुशी हुँदै उनले भनिन्, अरुले जे भने पनि मलाई चाहिँ मेरो बच्चा ढिलो चाँडो मैले पाउँछु भन्ने आशा थियो, म यति धेरै खुशी छु कि यो खुशी व्यक्त गर्ने शब्द नै छैन। खुशीका आँसु बगाउँदै चौधरीले भनिन्, प्रहरी सरहरुले गर्नुभएको सहयोगले आज मेरो बच्चा भेटियो, वहाँहरु मेरो लागि भगवान भएर आउनु भो। मेरो हराएको बच्चालाई नदेखेको १५ दिन भैसक्यो, मन अशान्त थियो। खाना रुच्दैन्थ्यो, निन्द्रा आउँदैन्थ्यो। तर धन्य मेरो बच्चा प्रहरी सरहरुले खोजेर ल्याइदिनु भयो! जिल्ला प्रहरी कार्यालयको परिसरमा मंगलबार दिउँसो साढे ४ बजे बच्चालाई लिएर प्रहरी उपरीक्षक बसन्त रजौरे काँखमा बोकेर गाडीबाट ओर्लिएसँगै उनकी आमा धुरुधुरु रुन थालिन्। मेरो राजा, मेरो बाबु कहाँ थियौं भन्दै भक्कानो छोडेर रुन थालिन्। यतिकैमा उनलाई भेला भएका मानिसहरुले सम्झाउँदै सम्हाले। बालकको बुवा हरिओम चौधरी र छरछिमेकीसहित उपस्थित भएकी राधाले छोरा भेट्टिएकोमा खुशी व्यक्त गर्दै छोरा चोर्नेविरुद्ध कडा भन्दा कडा कारवाहीको माग गरिन् । जनकपुरधाम उपमहानगरपालिका ७ भ्रमरपुरा चोक स्थित डेरा गरी बस्ने बालक सोहनलाई खेलिरहेको बेलामा लिएर भागेको एसपी रजौरेले बताए। रजौरेले हराएको सूचना प्राप्त हुनासाथ प्रहरी नायव उपरीक्षकदेखि प्रहरी निरीक्षक विक्रम साहको नेतृत्वमा छुट्टाछुट्टै टोली खटाएर घटनाको सुक्ष्म अनुसन्धान गरेर निष्कर्षमा पुगिएको बताए। जनकपुरको हाइवे र जलेश्वर राजमार्गमा करिब ५० भन्दा बढी सीसीटीभी फुटेज चेक गर्यौं। फुटेजमा बच्चा लग्दै गरेको भिडियो प्राप्त भएपछि थप जिम्मेवारी थपियो। बच्चा लिएर जाने महिलाको खोजतलास गर्ने क्रममा झण्डै ५० जनाको सादा पोशाकका टोली खटाएर हाम्रो टोलीले खोज्यो तर भेटाएन। अन्ततः प्रहरी इन्टेलिजेन्सको आधारमा महोत्तरीको पिपरामा गाउँपालिका ४ की ५५ वर्षीया मैथुन खातुनले अपरिचित बच्चा ल्याएको खबर पाउनासाथ अनुसन्धानले गति लिएर आज बच्चालाई सकुसश उद्धार गर्यौं, पत्रकार सम्मेलनमा अभियुक्त सार्वजनिक गर्दै एसपी रजौरेले भने। महोत्तरीको पिपरा गाउँपालिका ४ सहोडवा प्रहरी चौकी र जिल्ला प्रहरी कार्यालय धनुषाको संयुक्त टोलीले बच्चासहित बच्चा अपहरण गर्ने ५५ वर्षिया खातुनलाई पक्राउ गरेको हो। प्रारम्भिक अनुसन्धानबाट खातुनको छोरा नभएको र छोरीको विहे भएर गैसकेकाले एक्लै बस्ने गरेको पाइएको छ। पक्राउ परेकी खातुनमाथि अपहरण तथा शरीर बन्धक मुद्दामा थप अनुसन्धान अगाडि बढाइने प्रहरीले जनाएको छ।"
भक्तपुरमा बसले मोटरसाइकललाई ठक्कर दिँदा एक जनाको मृत्यु,भक्तपुर : भक्तपुरको गठ्ठाघरमा बसले मोटरसाइकललाई ठक्कर दिँदा मोटरसाइकलमा सवार एक जनाको मृत्यु भएको छ। जिल्ला प्रहरी कार्यालय भक्तपुरका प्रवक्ता राजु पाण्डेकाअनुसार मंगलबार दिउँसो २ बजेतिर दुर्घटना भएको हो। दुर्घटनामा मृत्यु हुने युवकको परिचय खुल्ने कागजात फेला नपरेको बताउँदै पाण्डेले मृतक बर्गर हाउस गठ्ठाघरमा काम गर्ने जानकारी प्राप्त भएको बताए। अन्दाजी २२ बर्षको जस्तो देखिने मृतकका आफन्त अहिलेसम्म सम्पर्कमा आएका छैनन्। एउटै साइडबाट गैरहेको मोटरसाइकललाई बसले पछाडिबाट ठक्कर दिएको थियो। ठक्करबाट मोटरसाइकलमा सवार युवकको घटनास्थलमै मृत्यु भएको थियो। मोटरसाइकललाई बा ४ ख २२१२ नम्बरको बसले ठक्कर दिएको थियो। मोटरसाइकल चालकको भक्तपुर अन्तर्राष्ट्रिय अस्पतालमा उपचार भैरहेको छ। अनुसन्धानका लागि बसका चालकलाई प्रहरीले नियन्त्रणमा लिएको छ। घटनाबारे अनुसन्धान भैरहेको छ।
स्मार्ट स्ट्रिट लाइट का लागि सिद्धार्थनगर र विद्युत प्राधिकरणबीच सम्झौता,"भैरहवा : रुपन्देहीको सिद्धार्थनगर नगरपालिका (भैरहवा) लाई उज्यालो बनाउन र रात्रकालिन समयमा नगरको सौन्दर्यता बढाउनका लागि नगरमा स्मार्ट स्ट्रिट लाइट जडान हुने भएको छ। नगरको विभिन्न चोक र सडकहरुमा स्मार्ट स्ट्रिट लाईट जडानका लागि सोमबार सिद्धार्थनगर नगरपालिका र नेपाल विद्युत प्राधिकरणबीच सम्झौता पत्रमा हस्ताक्षर भएको छ। पत्रमा सिद्धार्थनगर नगरपालिकाको तर्फबाट नगरपालिकाका प्रमुख ईस्तियाक अहमद खान र विद्युत प्राधिकरणको तर्फबाट उर्जा, दक्षता तथा चुहावट नियन्त्रण विभाग प्रमुख श्रीराम पोखरेलले हस्ताक्षर गरेका छन्। अझै पनि नगरको अधिकांश सडकमा सडकबत्ति नहुदाँ नगरवासीलाई रातीको समयमा हिड्डुल गर्न समस्या छ। स्मार्ट स्ट्रिट लाईट जडानले रातिको समयमा नागरिकहरुको सुरक्षित यात्रा र नगरको सौन्दर्यता समेत बढ्ने नगरपालिकाको विश्वास छ। नगरको बुद्ध चोक, देवकोटा चोक, बेलहिया चोक, मिलन चोक लगायत २७ स्थानमा स्मार्ट स्ट्रिट लाईट जडान हुने सिद्धार्थनगर नगरपालिकाका योजना प्रमुख जीवन अर्यालले बताए। उनकाअनुसार चोक चोकमा ठूल्ठूला लाइट अन्य सडकहरुमा सडक बत्ति जडान हुनेछ। नगर क्षेत्रमा जडान हुने लाइटहरु विद्युत प्राधिकरणको ६० प्रतिशत र नगरपालिकाको ४० प्रतिशत लगानीमा रहने सिद्धार्थनगर नगरपालिकाका प्रमुख प्रशासकीय अधिकृत तुल्सीराम मरासिनीले बताए। उनकाअनुसार सबै लाइटहरु विद्युत प्राधिकरणले जडान गरिदिने छ। जसका लागि प्राधिकरणले ठेक्का प्रक्रिया समेत अघि बढाएकोले छिट्टै नै लाइट जडान हुनेछ। जडान हुने सडक बत्ति कम विद्युत खपत हुने खालको हुनेछन् उनले भने, हाल बजार क्षेत्रको सडकमा लगाइएका बत्तिहरु विद्युतले रिपलेस गरेर आर्कषक बत्ति लगाउने छ। स्मार्ट स्ट्रिट लाइट जडानले नगरपालिकाको विकासमा एउटा ईट्टा थपिएको सिद्धार्थनगर नगरपालिकाका प्रमुख इस्तियाक अहमद खानले बताए। उनले नगरपालिकामा विभिन्न योजना समानन्तर रुपमा संचालन हुने भएकोले लाइट जडानले अन्य योजनालाई पनि टेवा पुग्ने बताए। उनले नगरमा स्मार्ट स्ट्रिट लाईट जडानले साँझरातिको समय हिड्डुल गर्न सहज हुनुका साथै नगरको सौन्दर्यकरणमा समेत टेवा पुग्ने बताए। निर्वाचित भए देखि नै नगरको विकासका लागि लागिरहेको छु उनले भने, निर्वाचन अघि नगरवासीसगँ गरेको बाचा अनुसार बिस्तारै सबै काम गर्नेछु। उनले नगरको विकासका लागि नगरपालिका कार्यालयले मात्रै नभई नगरवासीको पनि साथ र सहयोग आवश्यक रहेको बताए। निर्वाचित भएको डेढ महिनामा उनले फोहोर व्यवस्थापन, छाडा चौपाया व्यवस्थापन, वृक्षारोपण, लाइट जडान, पूर्वाधार विकासलगायतका लागि तीव्र रुपमा कार्यहरु अघि बढाएका छन्। नेपाली कांग्रेसका सिद्धार्थनगर नगरपालिकाका सभापति कोशिस खड्काले नगर प्रमुख निर्वाचित भएदेखि नगरवासीको हितमा काम गरिरहेको र छिट्टै नै नगरपालिकाको मुहार फेरिने बताए। उनले नगरको विकासमा नगरवासीको साथ र सहयोग रहे सिद्धार्थनगर मुलुकमै नमुना नगरपालिका बन्ने बताए।"
बैतडीका तीन पालिकामा विद्युतीय भुक्तानी सेवा सुरु,"बैतडी : बैतडीका तीन स्थानीय तहले विद्युतीय भुक्तानी सुरु गरेका छन्। जिल्लाको दशरथचन्द नगरपालिका, शिवनाथ र दोगडाकेदार गाउँपालिकाले विद्युतीय भुक्तानी सुरु गरेका हुन्। स्थानीय सञ्चित कोष व्यवस्थापन प्रणाली (सूत्र)मार्फत् भुक्तानी प्रणालीको सुरुआत तथा विद्युतीय भुक्तानी गर्न सुरु गरिएको दोगडाकेदार गाउँपालिकाका लेखा अधिकृत पदम कार्कीले जानकारी दिए। चेकमार्फत् कारोबार झन्झटिलो हुँदै आएकामा अब भुक्तानी गर्नुपर्ने रकम सिधै भुक्तानी लिनेको खातामा जम्मा हुनेछ। महालेखा नियन्त्रक कार्यालयले आगामी साउन १ गतेदेखि सबै स्थानीय तहहरुलाई विद्युतीय भुक्तानी प्रणालीमा जान निर्देश गरिसकेकामा यहाँका तीन पालिकाले एक महिना अगावै विद्युतीय भुक्तानी सुरु गरेको हो। अब चेकमा त्रुटि हुने, हस्ताक्षर नमिल्ने तथा चेक लिनकै लागि पालिका धाउनुपर्ने समस्याको समेत अन्त्य भएको दोगडाकेदार गाउँपालिकाका प्रमुख प्रशासकीय अधिकृत भानुभक्त भट्टले बताए। विद्युतीय भुक्तानी सुरु भएसँगै उपभोक्ताहरुले अब भुक्तानीका लागि चेक लिनुपर्ने बाध्यताको अन्त्य हुनाका साथै पारदर्शिता र सुशासन कायम गर्न सहयोग मिल्ने शिवनाथ गाउँपालिकाका अध्यक्ष कर्णसिंह साउँदको विश्वास रहेको छ। उनले भने, 'विद्युतीय भुक्तानी प्रणालीले सुशासन, वित्तीय अनुशासन र उत्तरदायित्व कायम गर्न सघाउ पुग्छ, चेकबाट हुने कारोबारको तुलनामा विद्युतीय कारोबार छिटोछरितो हुनाका साथै प्रक्रियागत झन्झट कम गरी कम जनशक्तिबाट प्रभावकारी काम गर्न सकिने विश्वास लिएका छौं।' जिल्लाका अन्य स्थानीय तहहरुले पनि विद्युतीय भुक्तानी सेवा सुरु गर्ने तयारी भइरहेको जनाएका छन्।"
"नेपाली वेभ सिरिज 'आरती' छायांकनमा, मैथली र भोजपुरीमा पनि डबिङ हुने","रौतहट : नेपाली वेभ सिरिज 'आरती' रौतहटमा छायांकन हुँदैछ। यस सिरिज आशिष कुमार दासको निर्माणमा रोशन दासको कथा, निर्देशन रहेको छ भने नितेश घतानको छाँयाकन रहनुका साथै हिक्मत शर्माको स्कृनप्ले रहेको छ। रेज इन्टरटेन्मेन्टको ब्यानरमा बन्दै गरेको उक्त सिरिजमा नेपालमा निर्माण भैरहेका चलिचित्र र सिरिजभन्दा फरक कथा र परिवेश समेटिएको निर्देशक दास बताउँछन्। विशेषत् यसमा समेटिएको दृश्य र कथाहरु तराईमा बसोवास गर्ने आम मानिसको जीवनसँग मेल खाने भएकाले उत्साहपूर्वक सफलता पाउनेमा आफू आशावादी रहेको बताउँछन् निर्देशक दास। सिरिजमा नयाँ तथा पुराना कलाकारहरुको अभिनय रहेको छ। कलाकारहरुमा राज पौडेल, गीता श्री, नूतन, मनिशा गिरी, हरि कंडेल, खेमराज कोइराला, सपना शर्मा, शिव कुर्मी, कृष्ण खडका, बिक्कि शाहा, जय मङगल पासवान, दिप नारायण शर्मा, अनमोल दास लगायतका कलाकारको अभिनय रहेको छ। निर्देशक दासलाई खेमराज कोइरालाले सहनिर्देशन गरिरहेका छन्। यसमा रुपा मानन्धरको मेकअप रहेको छ। निर्देशक दासका अनुसार यो सिरिजको कथा सामाजको ऐना हो। उक्त यो वेभ सिरिज मैथिली र भोजपुरीमा समेत डबिङ गरी अन्तर्राट्रिय बजारमा वितरण गरिने निर्माता दास बताउँछ्न्।"
"फरार अपराधीमध्ये १० जना पक्राउ, ३ वर्ष कैद र ५ लाख जरिवाना असुल","विराटनगर : अदालतबाट विभिन्न अपराधमा दोषी ठहर भएकामध्ये १० जना प्रतिवादी मोरङका विभिन्न स्थानबाट पक्राउ परेका छन्। विभिन्न अपराधमा संलग्न भएका कारण दोषी ठहर भए पनि फरार रहेका प्रतिवादीलाई प्रहरीले पक्राउ गर्दा ३ वर्ष कैद र ५ लाख १२ हजार रूपैयाँ जरिवाना असुल भएको छ। मोरङ प्रहरीका प्रवक्ता डीएसपी दीपक श्रेष्ठका अनुसार चोरी, लागुऔषध, विष्फोटक पदार्थ, जबरजस्ती करणी उद्योग, सवारी ज्यान, बैंकिङ कसुरसमेतका मुद्दामा दोषी ठहर भएका अपराधीहरुलाई पक्राउ गरिएको हो। चोरी मुद्दाका ४, लागुऔषधका २, विष्फोटक पदार्थ, जबरजस्ती करणी, सवारी ज्यान र बैंकिङ कसुर सम्बन्धी मुद्दाका ११ जना प्रतिवादीलाई पक्राउ गरिएको जानकारी उनले दिए। डीएसपी श्रेष्ठका अनुसार पक्राउ परेकाहरुलाई विभिन्न समयमा अदालतले दोषी ठहर गरेको थियो। प्रतिवादीहरुलाई पक्राउ गरेर पेश गरिएपछि अदालतले सोमबार कैद सजाय भुक्तानका लागि कारागार चलान गरेको छ। जरिवानाको फैसाल भएकासँग त्यसवापतको रकम असुल गरिएको छ। पक्राउ पर्नेका मध्ये बेलबारी नगरपालिका११ का ३० वर्षीय जर्मन कार्कीलाई चोरी मुद्दामा अदालतले २०७८ असार १७ गते ३ महिना कैद र ४० हजार रूपैयाँ जरिवानाको फैसला गरेको थियो। उर्लाबारी नगरपालिका७ का ३१ वर्षीय प्रल्हाद पौडेल, उर्लाबारी३ का ४० वर्षीय प्रकाश धिमाल र उर्लाबारी२ का २७ वर्षीय जीवन नेपालीलाई पनि प्रहरीले पक्राउ गरेको छ। अदालतले विष्फोटक पदार्थ सम्बन्धी मुद्दामा पौडेललाई २०७७ फागुन ११ गते ११ दिन कैद र १ हजार जरिवानाको फैसला गरेको थियो। त्यस्तै लागुऔषध मुद्दामा धिमाललाई २०७८ पुस २१ गते १ वर्ष ३ महिना कैद र नेपालीलाई २०७८ पुस २० गते २५ दिन कैद सजायको फैसला भएको थियो। मिक्लाजुङ गाउँपालिका६ का ३४ वर्षीय रोशन लिम्बू, ५७ वर्षीय तुलबहादुर सुर्जे मगर र मिक्लाजुङ३ का ३० वर्षीय कृष्ण भुजेल पनि पक्राउ परेका छन्। अदालतले लिम्बूलाई चोरी मुद्दामा २०७६ साल मंसिर १ गते ४ महिना कैद र १ लाख ५५ हजार, मगरलाई जबरजस्ती करणी उद्योग मुद्दामा २०७४ साल जेठ २२ गते ६ महिना कैद र भुजेललाई सवारी ज्यान मुद्धामा २०७७ चैत ५ गते ८ महिना ८ दिन कैद तथा २ हजार रूपैयाँ जरिवानाको फैसला गरेको थियो। पक्राउ पर्नेमा धनपालथान गाउँपालिका५ का २७ वर्षीय विनोद सरदार, बेलबारी नगरपालिका२ का २१ वर्षीय अर्जुन झागड र सुन्दरहरैँचा नगरपालिका१० का ३७ वर्षीय अर्जुन गुरुङ पनि रहेका छन्। अदालतले नकवजनी चोरी मुद्दामा सरदारलाई २०७८ साल असोज ७ गते ७ महिना ५ दिन कैद तथा १० हजार रूपैयाँ जरिवाना, चोरी मुद्दामा झागडलाई २०७८ भदौ २२ गते ५ महिना १६ दिन कैद र ५ हजार जरिवाना एवं बैंकिङ कसुर मुद्दामा गुरुङलाई २०७६ फागुन १८ गते २ लाख ९९ हजार चार सय रूपैयाँ जरिवानाको फैसला गरेको थियो। फरार प्रतिवादी पक्राउका लागि प्रहरीले विशेष सक्रियता बढाएको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार अदालतको फैसला कार्यान्वयनमा सहयोग पुर्याउन फरार प्रतिवादी पक्राउ विशेष अभियान चलाइएको छ। एसपी कोइरालाले अपराध गरेर भागिरहेका व्यक्तिहरु गाउँघरतिर लुकिछिपी बसेका छन् भने प्रहरीलाई गोप्य रूपमा जानकारी गराएर पक्राउका लागि सहयोग गर्न सबैमा अपिल गरेका छन्।"
एकै परिवारका ६ जनाको हत्या गर्ने ४ जनालाई आजीवन कैदको फैसला,"विराटनगर : संखुवासभाको मादी नगरपालिका१ स्थित उम्लिङको खोला गाउँमा एकै परिवारका ६ जनाको हत्यामा संलग्नलाई अदालतले आजीवन कैद सजायको फैसला सुनाएको छ। चैनपुरस्थित जिल्ला अदालत संखुवासभाका न्यायाधीश शान्तिप्रसाद आचार्यको इजलासले ६ जनाको हत्यामा संलग्नमध्ये ४ जनालाई आजीवन कारावासको सजाय हुने फैसला गरेको हो। हत्यामा भने ५ जना संलग्न थिए। ४ जनालाई आजीवन कारावासको फैसला भएको श्रेस्तेदार केदारप्रसाद गौतमले जानकारी दिए। उनका अनुसार १ जनाको हकमा भने उमेर नपुगेको र नाबालक रहेकाले २५ वर्षलाई आधार मानेर दुईतिहाइ कैद हुने फैसला भएको छ। गौतमका अनुसार आजीवन कारावासको सजाय सुनाइएकाहरुले जीवित रहेसम्म जेलमा बस्नुपर्ने हुन्छ। अदालतले सोमबार ५ जनालाई कसुरदार ठहर गर्दै मुद्धाको किनारा लगाएको उनले बताए। मृतक परिवारको राहत कोषमा ४ जनाले प्रतिव्यक्ति २२ लाख रूपैयाँ क्षतिपूर्ति रकमसमेत जम्मा गर्नुपर्ने फैसला अदालतले गरेको छ। एकै परिवारका ६ जनाको हत्या गरिएको घटनामा संलग्न ४९ वर्षीय रणबहादुर कार्की, छोराहरु २८ वर्षीय लोकबहादुर र १७ वर्षीय नरेश तथा ४७ वर्षीय खड्गबहादुर कार्की र उनका छोरा २८ वर्षीय हस्तबहादुर कार्कीविरुद्ध कर्तव्य ज्यान मुद्दा चलाइएको थियो। तीमध्ये रणबहादुर, लोकबहादुर, खड्गबहादुर र हस्तबहादुरलाई आजीवन कारावासको सजाय भएको हो। फैसला अनुसार नरेशले भने १६ वर्ष ८ महिना मात्रै कैद सजाय भुक्तान गर्नुपर्ने हुन्छ। उनीविरुद्ध कर्तव्य ज्यानसँगै चोरी मुद्दा पनि चलाइएको थियो। हत्या गरेपछि मृतकको साथमा भएको मोबाइल नरेशले लिएर गएका थिए । त्यही अभियोगमा उनीविरुद्ध चोरी मुद्दा चलाइएको हो। चोरी मुद्दामा पनि अदालतले कसुरदार ठहर गर्दै १ वर्ष कैदको सजाय सुनाएको छ । तर बालक भएकाले चोरीमा पनि उनले दुईतिहाइ मात्रै कैद भुक्तान गर्नुपर्ने अदालतले जनाएको छ। खोला गाउँका ५५ वर्षीय तेजबहादुर कार्की, उनकी आमा पार्वती कार्की, श्रीमती कमला, बुहारी ३२ वर्षीया रञ्जना कार्की, नातिनातिना ८ वर्षका विपिन र ५ वर्षीया गोमा कार्कीको २०७८ साल भदौ २१ गते बिहान सामूहिक हत्या भएको थियो । हत्यामा संलग्नहरु तेजबहादुरकै पारिवारिक नाता सम्बन्धका व्यक्तिहरु हुन्।"
"रामेछापमा बस दुर्घटना हुँदा ९ जनाको मृत्यु, २४ घाइते",रामेछाप : रामेछापको बेथानबाट काठमाडौं जाँदै गरेको यात्रुबाहक बस दुर्घटना हुँदा ९ जनाको मृत्यु भएको छ। मंगलबार बिहान बा ३ ख ८३९६ नम्बरको अरनिको यातायातको बस खाँडादेवी गाउँपालिका१ लुभुघाट नजिकै दुर्घटना भएको डीएसपी राजकुमार थिङले जानकारी दिए। उनका अनुसार ४ जना महिला र ५ जना पुरुषको मृत्यु भएको हो। उनीहरुको पहिचान खुल्न बाँकी रहेको छ। दुर्घटनामा घाइते भएकामध्ये २४ जनालाई उपचारको लागि धुलिखेल अस्पतालतर्फ पठाइएको छ। प्रहरी टोलीले उद्धार कार्य जारी राखेको उनले बताए।
नवलपरासी कांग्रेसका गुटविरुद्ध समिति गठन,परासी : नेपाली कांग्रेस नवलपरासीमा रहेका दुई गुटका विरुद्ध कार्यकर्ताहरुले छुट्टै समिति गठन गरेका छन्। जिल्लामा देखिएका गुटका विरुद्ध खबरदारी गर्दै पार्टीलाई एक ढिंका गराउनका लागि दबाब दिन समिति गठन गरेको कार्यकर्ताहरुको भनाइ छ। पार्टीका पुराना कार्यकर्ताहरुले गोपिगञ्जमा भेला राखेर समिति गठन गरेका हुन्। क्षेत्र नं १ का कांग्रेस नेता अशोक जंग राणाको संयोजकत्वमा गठन गरिएको सात सदस्यीय समितिको नाम कांग्रेस चिन्तन समुह तदर्थ समितिराखेको छ। पाँच सदस्यीय सल्लाहकार समिति समेत गठन गरिएको छ। जिल्लामा प्रतिनिधिसभा सदस्य एंव केन्द्रीय सदस्य देबेन्द्रराज कँडेल र संविधानसभा सदस्य एंव नेपाली कांग्रेस लुम्बिनी प्रदेशका महामन्त्री विक्रम खनालको दुई गुट छ। यी दुई गुटका नेताहरु आफ्नो निहित स्वार्थमा लागेका कारण इमान्दार कार्यकर्तालाई जहिले पनि पछि पारेको उनीहरुको ठहर छ। पार्टीभन्दा पनि आफ्नो गुटमा नलागे अवसर नै नदिने परिपाटी दुई नेतामा देखिएको भन्दै उनीहरुलाई खबरदारी गर्ने र अनुशासन विपरीत भएका कामलाई सुधार गर्न लागि समिति गठन गरेको समितिका सदस्य उमा गिरीले बताए। गुटमा नलागेका कारण १४ औं महाधिवेशनमा वडादेखि केन्द्रीय प्रतिनिधि र सदस्यमा समेत पुराना कार्यकर्ताहरुलाई नराखेको र स्थानीय तहको निर्वाचनमा समेत गुटको कारण देखाएर अवसरबाट वञ्चित गराइएको उनीहरुको भनाइ छ। आर्थिक प्रलोभनमा परेर नेताहरुले अन्य पार्टीबाट आएका व्यक्तिलाई स्थानीय तहको टिकट दिएको गम्भीर आरोप समेत उनीहरुको छ। गुटलाई यथावत राखेर काम गरे केही महिनामा हुन गइरहेको प्रतिनिधिसभा र प्रदेश सभाको निर्वाचनमा समेत पराजित हुने निश्चित भएको भेलाले ठहर गरेको छ। कार्यकर्ताहरु एक अर्कासँग बोले विपक्षी झै ब्यवाहार गर्ने दुई नेताहरुकै कारण जिल्लाको संगठन पनि कमजोर बन्न थालेकोमा कार्यकर्ताहरुले चिन्ता व्यक्त गरेका छन्।
आमाछोरा तीन दिनदेखि त्रिशुलीमा बेपत्ता,"नुवाकोट : नुवाकोटको ढोडेनीबाट त्रिशुली नदीले बगाएर तीन दिनदेखि आमाछोरा बेपत्ता भएका छन्। दुवै जनाको खोजी कार्य भइरहेको छ। विदुरदेखि १५ किलोमिटर दक्षिणमा रहेको बिदुर नगरपालिका ३ ढोडेनी घर भएका आमाछोरालाई त्रिशुली नदीले बगाउँदा शनिबार दिउँसोदेखि बेपत्ता भएकोमा खोजी कार्य जारी भइरहेको जिल्ला प्रहरी कार्यालय नुवाकोटले जनाएको छ। स्थानीय पूर्णलाल श्रेष्ठको छोरा र उनकी श्रीमती त्रिशुलीले बगाएर दुई दिनदेखि बेपत्ता रहेकामा खोजी कार्य जारी रहेको प्रहरी नायव उपरीक्षक रुपक खड्काले जानकारी दिए। ७ वर्षीय युनिक श्रेष्ठ नदी किनारमा खेल्ने क्रममा त्रिशुली नदीले बगाएसँगै उनलाई बचाउन गएकी नजिकै काम गरिरहेकी आमालाइसमेत त्रिशुलीले बगाएकोमा दुई दिन वितदासमेत उनीहरुको वास्तविक अवस्थाको पहिचान हुन नसकेको खड्काले जानकारी दिए। नदीले बगाएपछि छोरालाई बचाउन गएकी ३२ वर्षीय सन्जिता श्रेष्ठलाई समेत त्रिशुली नदीले सिर्खाली भन्ने स्थानबाट बगाई बेपत्ता बनाएकोमा खोजी कार्य जारी रहेको खड्काले बताए। उनका अनुसार नदीले बगाएको जानकारी आउनासाथ नेपाल प्रहरी, सशस्त्र प्रहरी बल र विपत ब्यवस्थापन वेसक्याम्प नुवाकोटको टोली उक्त नदीमा पुगेर खोजतलास कार्य भइरहेको छ।"
समलिङ्गी जोडीले गरे बंगाली संस्कार अनुसार विवाह : परिवार र साथीहरु खुसीसाथ सामेल,"कोलकाता : कोलकाताका एक समलिङ्गी जोडीले बंगाली परम्परा अनुसार विवाह गरेका छन् । उनीहरुको विवाह समारोहमा नजिकका साथीभाइ र परिवारका सदस्यहरु पनि सहभागी भएका छन्। अभिषेक रे र चैतन्य शर्माका विवाहका तस्विरहरु सामाजिक सञ्जालमा भाइरल भएका छन् । चैतन्यले आफ्नो इन्स्टाग्राम स्टोरीमा विवाहका धेरै तस्विर सेयर गरेका छन् । यो जोडीलाई मानिसहरुले सामाजिक सञ्जालमा धेरै बधाइ दिइरहेका छन् । तस्बिरमा दुवैको खुसी प्रस्ट देख्न सकिन्छ। उनीहरु एलजीबीटीक्यु समुदायको लागि काम गर्छन् विवाहमा अभिषेकले धोती र कुर्ता लगाएका थिए भने चैतन्यले शेरवानी लगाएका थिए। चैतन्यले आफ्नो इन्स्टाग्राम स्टोरीमा विवाहका धेरै तस्विर शेयर गरेका छन् । फेसन डिजाइनर अभिषेक रेले कोलकातामा एलजीबीटीक्यु समुदायका लागि काम गर्ने आफ्नो पार्टनर चैतन्य शर्मासँग एक समारोहमा विवाह गरेका हुन्। भारतको पहिलो समलिङ्गी विवाह ३० डिसेम्बर २०१७ मा भएको थियो । आईआईटी ऋषिले भियतनामका विन्हसँग विवाह गरेका थिए। गत वर्ष डिसेम्बरमा पनि हैदराबादमा एक समलिङ्गी जोडीले विवाह गरेका थिए। सुप्रियो चक्रवर्ती र अभय दाङले हैदरावादको बाहिरी इलाकामा रहेको रिसोर्टमा औँठी साटासाट गरे र विवाह गरेका थिए। तेलंगानाको राजधानी हैदराबादमा भएको विवाहको निकै चर्चा भएको थियो । दिल्लीका अभय डांगे (३४) र पश्चिम बंगालका सुप्रियो चक्रवर्ती (३१) आठ वर्षदेखि एकअर्कालाई डेट गरिरहेका थिए। ३१ वर्षीय सुप्रियो चक्रवर्ती र ३४ वर्षीय अभय डांगे आठ वर्षअघि सामाजिक सञ्जाल प्लानेट्रोमियोमा भेटेका थिए। दुवैले अक्टोबरमा विवाहको घोषणा गरेका थिए । दिल्लीका अभय डांगे सफ्टवेयर विकास प्रबन्धक हुन् । उनी हैदराबादको एक बहुराष्ट्रिय कम्पनीमा काम गर्छन्। इन्गेजमेन्ट पनि हैदराबादमै भएको थियो । यो विवाहमा दुवैको परिवार र साथीभाइको उपस्थिति थियो । बिहेमा आएका कतिपयले बिस्तारै मानिसको सोचमा परिवर्तन भइरहेको बताएका छन् । समारोहमा बंगाली र पञ्जाबी परम्परा अनुसार हल्दी, मेहेन्दी र संगीत भएको थियो। विवाहपछि सुप्रियो चक्रवर्तीले भने, हामी धेरै खुसी छौं र खुशी हुन कसैको अनुमति चाहिँदैन भन्ने विशेष सन्देश पनि दिएका छौं ।' दैनिक भास्कर"
"मोरङको जहदामा जन्तीमाथि आक्रमण, दुईजना घाइते",विराटनगर : मोरङको जहदा गाउँपालिका२ मा बाटो छेकेर जन्तीमाथि आक्रमण गरिएको छ । मोरङको सुनवर्षी नगरपालिका९ डाइनियाबाट आएका जन्तीमाथि स्थानीय ६७ जना युवाहरुको समूहले बाटोमा अवरोध गर्दै गए राती १ बजेतिर आक्रमण गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार बेहुला सुनवर्षी नगरपालिका९ डाइनियाका बिकी सिंहलाई लिएर जहदा२ मझारे टोलका बुधन मण्डलको घरमा बेहुली लिन जाँदै गरेका जन्तीमाथि आक्रमण गरिएको हो । बेहुलीको घर पुग्न लगभग डेढ किलोमिटरजति बाँकी हुँदा बाटैमा गाडी राकेर आक्रमण भएको प्रहरीले जनाएको छ । प्रहरीका अनुसार आक्रमणमा परेर जन्ती आएका सुनवर्षी९ का अन्दाजी २३ वर्षीय मिथलेश झा र रोहित सिंह घाइते भएका छन् । दुवैजनाको विराटनगरस्थित कोसी अस्पतालमा उपचार भइरहेको डीएसपी श्रेष्ठले बताए । घटनामा को १८ प ७५४१ नम्बरको एउटा मोटरसाइकलमा आगजनी गरिएको छ । आगजनीबाट मोटरसाइकल पूर्णरूपमा जलेको प्रहरीले जनाएको छ । प्रहरीले घटनामा संलग्न भाएको आशंकामा जहदा२ का विकास मण्डललाई नियन्त्रणमा लिएको छ । अन्य युवाहरु फरार रहेको र खोजी तीव्र पारिएको जानकारी डीएसपी श्रेष्ठले दिए । उनका अनुसार जन्तीमाथि आक्रमण भए पनि बिहेमा भने कुनै असर पुगेन । बेहुला पनि सकुशल रहेको र बिहे सकिएपछि बेहुली लिएर जन्ती टोली सुनवर्षीतिर फर्किसकेको प्रहरीले जनाएको छ ।
रामेछापको लुभुघाटमा बस दुर्घटना,काठमाडौं : रामेछापको बेथानबाट काठमाडौं आउँदै गरेको यात्रुबाहक बस लुभुघाटमा दुर्घटना भएको छ। मंगलबार बिहान काठमाडौं आउँदै गरेको बा ३ ख ८३९६ नम्बरको अरनिको यातायातको बस खाँडादेवी गाउँपालिका १ लुभुघाटमा दुर्घटना भएको जिल्ला प्रहरी कार्यालय रामेछापले जनाएको छ। दुर्घटनामा घाइतेको स्थानीयले उद्दार गरिरहेका छन् । घटनास्थलतर्फ प्रहरीको टोली परिचालन भइसकेको जिल्ला प्रहरी कार्यालयले जानकारी दिएको छ। विस्तृत विवरण आउन बाँकी रहेको छ।
"रामेछापमा दुर्घटनामा परेको बस अघिल्लो दिन ब्रेक फेल भएको थियो, सामान्य कसकास गरेर यात्रु बोक्न तयार गरिएको थियो",काठमाडौं : रामेछापको सुनापाती गाउँपालिकास्थित लुभुघाटमा मंगलबार बिहान भएको बस दुर्घटनामा नौजनाले ज्यान गुमाए । रामेछापको उक्त दुर्घटनामा कच्ची सडकको ठूलो घुम्तीबाट बस मोडिन नपाई एक्कासी भीरबाट खसेर तल्लो सडकमा बजारिँदा नौ यात्रुको ज्यान गएको हो। दुर्घटनाको यकिन कारण त खुलिसकेको छैन तर प्रारम्भिक अनुसन्धानबाट भने बसको अवस्था ठिक नभएको भन्ने खुलेको छ । सुनापाती गाउँपालिकाका अध्यक्ष ठूलोकान्छा तामाङका अनुसार उक्त गाडी अघिल्लो दिन पनि ब्रेक फेल हुँदा सामान्य कसकास गरेर यात्रु बोक्न तयार पारिएको थियो । तर बसको अवस्था राम्ररी जाँच नहुँदा दुर्घटना भएको प्रारम्भिक अनुमान छ । बिहान झन्डै ७ बजेतिर रामेछापको सुनापती गाउँपालिकाको केन्द्र हिलेदेवीबाट काठमाडौं आउँदै गरेको बा ३ ख ८३९६ नंको यात्रुवाहक बस जिल्लाको सुनापती गाउँपालिका५ र खाँडादेवी गाउँपालिका१ स्थित सिमानामा दुर्घटना भएको हो । दुर्घटनास्थल दुई गाउँपालिकाको सीमामा पर्ने भए पनि सुनापाती५ कै क्षेत्र लुभुघाटमा भएको खाँडादेवी गाउँपालिकाका अध्यक्ष ज्ञानकुमार श्रेष्ठले बताए। हिँडेको केही घन्टापछि बस दुर्घटनामा परेको बताइएको छ । गाउँलेको भनाइ उद्धृत गर्दै सुनापाती गाउँपालिकाका अध्यक्ष तामाङले माथिदेखि नै बस हल्लिदै आएको र त्यहाँको ठूलो घुम्तीमा मोड्न नसकी बस सिधै खसेको बताए। उनका अनुसार घटनास्थल रामेछापको जिल्ला सदरमुकाम मन्थलीबाट झन्डै ६३ किलोमिटरमा छ । दुर्घटना भएको स्थलबाट मध्यपहाडी राजमार्ग भेट्न केही सय मिटरको मात्रै दूरी थियो । दुर्घटनामा मृत्य भएका नौमध्ये चार महिला र पाँच पुरुष छन् । उनीहरुको पहिचान खुलेको छैन । दुर्घटनामा अन्य २३ यात्रु घाइते भएको रामेछापका प्रमुख जिल्ला अधिकारी दीपककुमार पहाडीले जानकारी दिएका छन्। तीनजना घाइतेलाई हेलिकोप्टरबाट काठमाडौँ र अन्य घाइतेलाई उपचारका लागि धुलिखेल अस्पताल पठाइएको प्रजिअ पहाडीले जानकारी दिए। बस सडकबाट झन्डै ३०३५ मिटर तल खसेर तल्लो सडकमा पुगेको थियो। रासस
"चट्याङ लागेर गुल्मीमा एक जनाको मृत्यु, एक घाइते",गुल्मी : चट्याङ लागेर गुल्मीमा एक जनाको मृत्यु भएको छ भने एक जना घाइते भएका छन्। जिल्लाको मदाने गाउँपालिका१ अग्लुङका १४ वर्षीय चन्द्र विष्टको मृत्यु भएको जिल्ला प्रहरी कार्यालय गुल्मीले जनाएको छ। प्रहरीका अनुसार मृतककी भाउजू ४२ वर्षीय संगिता विष्ट चट्याङ लागेर घाइते भएकी छन्। बिहान ४ बजे परेको चट्याङका कारण विष्टको मृत्यु भएको जिल्ला प्रहरी कार्यालय गुल्मीका प्रहरी निरीक्षक श्याम प्रकाश यादवले जानकारी दिए। अविरल वर्षाका कारण जिल्लाका विभिन्न ठाउँमा गएको पहिरो र चट्याङले घर र पशु चौपायाँमा क्षति पुर्याएको प्रहरीले जनाएको छ।
डोटीमा भालुको आक्रमणबाट एकजना गम्भीर घाइते,"डोटी : डोटीमा भालुको आक्रमणबाट एक जना घाइते भएका छन्। पूर्वीचौकी गाउँपालिका वडा नम्बर १ खिरसैनका ५० वर्षीय नरबहादुर खड्कालाई मंगलबार बिहान घर नजिकै भालुले आक्रमण गरेको प्रहरीले जनाएको छ। बिहानै पिसाब फेर्न घर बाहिर निस्किने क्रममा भालुले आक्रमण गरेको परिवार स्रोतले जनाएको छ। भालुको आक्रमणबाट खड्काको टाउको, नाक, कानमा गहिरो चोट लागेको छ। उपचारका लागि जिल्ला अस्पतालमा ल्याइएको भए पनि उपचार हुन नसक्दा थप उपचारका लागि उनलाई धनगढी रेफर गरिएको छ। उक्त क्षेत्रमा भालुको त्रास बढ्दै आएको छ। यसभन्दा पहिला पनि पटक पटक स्थानीयहरुलाई भालुले आक्रमण गर्दै आएको थियो।"
तेह्रथुम ढाकाको राजधानी घोषित,"तेह्रथुम : तेह्रथुम जिल्ला ढाकाको राजधानीघोषित भएको छ। उद्योग वाणिज्य तथा आपूर्ति मन्त्रालय र म्याङलुङ नगरपालिकाले सोमबार तेह्रथुमको म्याङलुङमा एक कार्यक्रमको आयोजना गरी जिल्लालाई ढाकाको राजधानी घोषणा गरेको हो। विशेषतः लिम्बू समुदायले अत्यधिक मात्रामा उत्पादन गर्ने ढाका पछिल्लो समय जिल्लाको आम्दानीको एक मुख्य स्रोत रहेको थियो। तेह्रथुमे ढाकाको नामले यहाँ उत्पादित ढाका कपडाले बजारसमेत लिइरहेको थियो। ढाका उत्पादनलाई बढाइ उद्योगका रूपमा विकसित गर्दै लैजान, ढाका कपडा बुन्ने सीप र कलालाई प्रचारप्रसार गर्न, व्यावसायीकरण र विविधिकरण गर्न तथा तेह्रथुमको ढाकाको विशेष पहिचान स्थापित गर्न जिल्लालाई ढाकाको राजधानी घोषणा गरिएको हो। उद्योग वाणिज्य तथा आपूर्ति मन्त्रालय मन्त्रालयका सचिव अर्जुनप्रसाद पोखरेलले तेह्रथुमलाई ढाका कपडा राजधानीको जिल्ला घोषणा गरे। म्याङलुङमा स्थानीय खानाका परिकार, स्थानीय सांस्कृतिक झाँकीसहितको घोषणा कार्यक्रम सम्पन्न भएको हो। जिल्लामा उत्पादित ढाका कपडाको प्रवद्र्धन गरी ढाका उद्योगको विकास गर्न, घरघरसम्म ढाका बुन्ने संस्कृतिको विस्तार गर्न र यहाँ उत्पादन हुने ढाका कपडाको बजारीकरणमा सहयोग गर्ने उद्देश्यका साथ जिल्लालाई ढाकाको राजधानी घोषणा गरिएको म्याङलुङ नगर प्रमुख सञ्जयकुमार तुम्बाहाम्फेले बताए। स्थानीय सरकारले ढाका कपडा उत्पादन कार्यलाई प्रवर्द्धन गर्न विगतका वर्षहरूबाटै ढाका बुनाइ तालिम तथा सहयोग सञ्चालन गर्दै आएको उनले जानकारी दिए। घरेलु तथा साना उद्योग कार्यालय तेह्रथुमका अनुसार जिल्लामा १४५ ढाका कपडा उद्योग दर्ता भएर सञ्चालनमा छन्। जिल्लामा एक हजारभन्दा बढी उद्योग दर्ता नभइ सञ्चालनमा रहेको उक्त कार्यालयको आकलन छ। जिल्लाको ढाका उद्योगमा पाँच हजार बढी जनशक्तिले रोजगारी पाएको तथा ढाका कपडा बुनाइसम्बन्धी तालिम लिनेको सङ्ख्या १० हजारभन्दा बढी रहेको कार्यालयले जनाएको छ। स्थानीयस्तरमा ढाका व्यवसास गर्दै आएका व्यवसायी कच्चा सामग्रीको अभाव खेपिरहेका छन् भने बजार सीमित हुँदा समस्या भोग्दै आएका छन्। जिल्ला ढाकाको राजधानी घोषणा भएपछि व्यवसायीका समस्या समाधान हुने व्यवसायी शोभा दाहालको अपेक्षा छ। 'ढाका कपडा उत्पादनका लागि आवश्यक कच्चा सामग्री तथा बजारको एकदमै समस्या भइरहेको थियो। स्थानीयस्तरमै कच्चा सामग्री उत्पादन भएको खण्डमा हामी ढाका व्यावसायीलाई राहत हुन्थ्यो भन्ने आशा छ', उनले भने। जिल्लामा उत्पादित ढाका कपडा स्वदेशसहित विश्वका विभिन्न मुलुकमा निर्यात हुँदै आएको छ। अन्तर्राष्ट्रिय बजारमा राम्रो माग भए पनि स्थानीयस्तरका उद्योग र अन्तर्राष्ट्रिय बजारसम्म पहुँच नहुँदा व्यवसायीले राम्रो आम्दानी लिन सकिरहेका थिएनन्। जिल्लामा साडी, चोली, दौरा सुरुवाल, कोट, मेख्ली, टाई, मख्लर, कुर्ता, सुरुवाललगायत ढाकाका सामग्री उत्पादन हुँदै आएका छन्। तेह्रथुमबाट वार्षिक करिब पाँच करोड मूल्य बराबरको ढाका कपडा निर्यात हुने गरेको सरकारी निकायहरूको तथ्याङ्क छ। हङ्कङ, बेलायत, सिङ्गापुर, भारत, ब्रुनाइलगायत मुलुकमा यहाँ उत्पादित ढाका निर्यात भएको पाइन्छ। ढाका कपडाले जिल्लाको अर्थतन्त्रलाई ठूलो टेवा पुर्याएको भए पनि ढाका उत्पादनको प्रवर्द्धनमा प्रभावकारी कार्य हुन सकेको थिएन। राजधानी घोषणापछि ढाकाको उत्पादन तथा बजारीकरणमा सबैको ध्यान पुग्ने जिल्लावासीको विश्वास छ। ढाकाबाट यहाँका हजारौँ महिलाले रोजगारी पाएका छन्। जिल्लामा ढाकाका सामग्री उत्पादन गर्ने कार्यले उद्योगको रूप ग्रहण गर्न थालेको छ। हातले बनाइएका तेह्रथुमे ढाका आकर्षक र गुणस्तरीय मानिन्छन्। मेसिन प्रयोग नगरी हातले बनाएकाले तेह्रथुमे ढाकाको मूल्य अन्यत्रको तुलनामा केही बढी रहेको भए पनि ती सामग्री टिकाउ र गुणस्तरीय रहेको ढाका उत्पादकहरूको दाबी छ। राष्ट्रियस्तरको औद्योगिक प्रदर्शनीमा तेह्रथुमे ढाका उद्यमीहरूले एक दशकदेखि नै ह्याण्डी क्याप शीर्षकमा सर्वोत्कृष्ट उद्यमीको स्थान हासिल गरिरहेका छन्। रासस"
जसले गरे सातामै दुईपटक सगरमाथा आरोहण,"सिन्धुली : सिन्धुलीका नरबहादुर अस्तानीले सातामै दुईपटक विश्वको सर्वोच्च शिखर सगरमाथा आरोहण गरेर कीर्तिमान कायम गरेका छन् । जिल्लाको मरिण गाउँपालिका२ रातामाटाका अस्तानीले एक सातामै दुईपटक सगरमाथा आरोहण गरेका हुन् । उनले गत जेठ ७ र १३ गते गरी एक सातामा २ पटक सर्वोच्च शिखर सगरमाथाको आरोहण गरेको मरिण गाउँपालिकाका अध्यक्ष विमर्श मोक्तान प्रख्यात जानकारी दिए । एक सातामै दुईपटक सगरमाथाको आरोहण गरेर विश्वकिर्तिमान राख्ने अस्तानीलाई मरिण गाउँपालिकाले सम्मान समेत गरेको छ । अस्तानीलाई गाउँपालिकाको तर्फबाट ५० हजार नगद सहित सम्मान गरिएको गाउँपालिकाका अध्यक्ष प्रख्यातको भनाइ छ । सर्वोच्च शिखर सगरमाथाको आरोहण गरेर विश्वमै किर्तिमान कामय गरेका अस्तानीले जन्मुभूमिको समेत उल्लेखनीय नाम राख्न सफल भएपछि गाउँपालिकाले थप हौसलास्वरुप सम्मान गरेको हो,' उनले भने । सम्मान कार्यक्रममा अस्तानीले आफू विद्यालयमा अध्ययन गर्दा देखिनै सगरमाथा आरोहण गर्ने सपना बोकेकाले सफलता प्राप्त गरेको बताए । मैले विद्यालयमा पढ्दा देखिनै एकदिन सगरमाथ चढ्छु भन्ने सपना बोकेको थिए । ११ वर्षको मेहेनत पछि सफलता हाँसिल गरेको छु,' उनले भने ।"
"गोरखामा ११ महिनापछि मल आयो, हारालुछ","गोरखा : बिगत ११ महिनादेखि मलको चरम अभाव खेपिरहेका गोरखाका किसानले मल पाएपछि हारालुछ गरेर मल लगेका छन्। सदरमुकामको शक्तिचोकस्थित अनिता एग्रोभेट पसलका पसलेले मल झिकाएपछि किसानहरु मल लिनका लागि दौडादौड गरेका थिए। बोराका बोरा मल आए पनि आवश्यकता र आपूर्तिको सन्तुलन नमिल्दा व्यापारीले किसानहरुलाई पाँचपाँच किलो मात्र मल दिएका छन्। पाँच किलो मल हात्तीको मुखमा जीरा हुने भन्दै किसानहरुले असन्तुष्टि जनाएका छन्। घन्टौं लाइन बसेर उनीहरुले पाँचपाँच किलोका दरले मल पाएका छन्। पर्याप्त मल नपाउँदा खेतीबाली गर्न समस्या भइरहेको गोरखा नगरपालिका७ नयाँबजारका स्थानीय डिलबहादुर श्रेष्ठले बताए। एक जनाले पाँच केजी मात्र पाउने रहेछ। त्योभन्दा बढी लान पाइँदैन रे। यति मलले के पुग्ला र खै, उनले दुखेसो गरे, यसमा कुखुराको वा गाईबस्तुको मल हालेर पनि पुग्दैन। यो मल भिटामिन जस्तो हो, मकैमा मल हाल्यो भने मकैमा ठूलो घोका लाग्छ र धानमा पनि बाला लामो फल्छ। यदि मल नहालेमा मकै धानको बोट नै सानो हुने र घोगा तथा बाला सानो हुने उनले बताए। गत साउनमा मल लिन आए यता ११ महिनापछि बल्ल मल लिन आएको तर नपाएको उनको गुनासो छ। हातमा पैसा लिएर मल खोज्न हिँड्दा पनि कतै एक दानो मल पाइएन। अघिल्लो वर्षको साउनमा मल बाँडेको थियो। त्यसपछि ११ महिना पछि आज मल लिन आएको छु, ११ महिनासम्म जनताले मल पनि नपाएको उनले बताए। यस्तै लक्ष्मी बजारका चन्द्रसिंह बस्नेत पनि मल लिन लाइनमा बसिसरहेको थिए। पाँच केजी मल लिन एक डेण्ढ घण्टादेखि लाइनमा बसेको उनले बताए। सोमबार बाँडेको मल नपुग्ने बताउँदै अरु मल मिसाएर हाल्नुपर्ने उनको भनाइ छ। बस्नेतको जग्गा दश रोपनीभन्दा बढी रहेको तर एग्रोभेटबाट बाँडिएको मल जम्मा दुई रोपनीलाई मात्र पुग्ने बताए। त्यस्तै मल पाउनकै लागि लाइनमा कुरेर बस्नु परेको तर पर्याप्त मल नपाएको ठिँगुरेस्वाराका स्थानीय सिता कुँवरले बताइन्। मल पाउनकै लागि दिनै खेर फालेर यहाँ आउन परेको छ। तर मल जम्मा पाँच किलो पाउने रहेछ। यसले त केही पुग्दैन। हाम्रो चार रोपनीभन्दा बढी जमिन छ। पाँच केजी मलले जम्मा दुई रोपनीलाई हुन्छ, उनले भनिन्। मल नपाउँदा बालीनाली राम्रो नहुने उनको भनाइ छ। गोरखा नगरपालिका वडा नं ५, ६ र ८ नम्बर वडाका कृषकहरुलाई अनिता एग्रोभेटबाट मल वितरण हुँदै आएको छ। सोमबार यहाँ डिएपी र युरिया मल ४०४० बोरा प्राप्त भएको सो एग्रोभेटका प्रोपाइटर रामशरण कोइरालाले बताए। उनका अनुसार सोमबार मात्र करिब २ सय १० जनाभन्दा बढीले मल लिएर गएका छन्। सरकार मल कम पठाएको छ। त्यसैले सबैलाई पुर्याउने गरी प्रत्येक व्यक्तिलाई पाँचपाँच केजीका दरले मल वितरण गर्दै आएका छौँ। यहाँको तीन वटा वडाका लागि यो धेरै अपुग हो, उनले भने। युरिया मल एक केजीका २५ र डिएपी मल एक केजीलाई ५५ रुपैयाँको दरले वितरण गर्दै आएको उनले बताए। ११ महिनापछि पहिलो पटक मल आएको तर किसानलाई चाहिने जति मल नआएको उनको भनाइ छ। तीन वटाका लागि युरिया मल ४ हजार दुई सय बोरा, डिएपी मल २ हजार एक सय बोरा र पोटास मल ११ सय बोरा आवश्यक पर्ने उनले बताए। सरकारले समयमै मल नपठाउनु र पर्याप्त मल नपठाउँदा किसानहरु मर्कामा पर्ने गरेको उनले बताए। अब कहिले आउने ठेगान नभए पनि उनले बताए ।"
