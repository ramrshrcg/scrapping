शीर्षक,विवरण
रातारात परिवर्तन हुनेहरु बने दलका उम्मेदवार,"राजविराज : आगामी वैशाख ३० गते हुने स्थानीय तहको निर्वाचनका लागि टिकट नपाएपछि रातारात पार्टी परिवर्तन गर्नेहरुले नै नयाँ पार्टीबाट उम्मेदवारी पाएका छन्। जसपाबाट भिमराज यादवले टिकट पाएपछि अर्का दावेदार राजविराज नगरपालिकाका नगर प्रमुख शम्भुप्रसाद यादवले नेकपा (माओवादी) केन्द्रबाट नगर प्रमुखमा उम्मेदवारी दिएका छन्। माओवादीबाट छिन्नमस्ता गाउँपालिका अध्यक्षमा बिनोद यादवले टिकट पाएपछि अर्का दावेदार जयप्रकाश यादवले नेकपा एकिकृत समाजवादीबाट उम्मेदवारी दिएका छन्। छिन्नमस्ता गाउँपालिकामा लोसपाबाट बिद्यानन्द चौधरीले अध्यक्षको उम्मेदवारी पाएपछि जिल्ला समन्वय समितिका प्रमुख प्रभाकर यादव जनता प्रगतिशील पार्टीबाट उम्मेदवार बनेका छन्। महादेवा गाउँपालिकाबाट जसपाले टिकट नदिएपछि दिपनारायण यादव लामो समयपछि नेकपा (एमाले) फर्किएर अध्यक्षमा उम्मेदवारी दिएका छन्। स्वतन्त्रबाट छिन्नमस्ता गाउँपालिका३ मा वडा अध्यक्ष निर्वाचित भई जसपामा प्रवेश गरेका दिपेन्द्र यादवले नेकपा (एमाले) बाट अध्यक्षमा उम्मेदवारी दिएका छन्। गत स्थानीय तह निर्वाचनमा नयाँ शक्ति पार्टी नेपालबाट निर्वाचित एक मात्र छिन्नमस्ता गाउँपालिका अध्यक्ष सुर्यनारायण मण्डलले जसपाबाट उम्मेदवारी नपाए पछि नेपाल सद्भावना पार्टीबाट अध्यक्षमा उम्मेदवारी दिएका छन्। हनुमाननगर कंकालिनी नगरपालिकामा जसपाबाट नगर प्रमुख शैलेशकुमार साहले उम्मेदवारी पाएपछि गत स्थानीय निर्वाचनमा संघीय समाजबादी फोरमबाट उम्मेदवारी दिएर निकटतम प्रतिद्वन्द्वी रहेका बिरेन्द्र माझी जसपा परित्याग गरी जनमत पार्टीबाट नगर प्रमुख पदको उम्मेदवार बनेका छन्। बिष्णुपुर गाउँपालिकामा गुलाब यादवले अध्यक्षमा उम्मेदवारी पाएपछि हालैमात्र एमाले प्रवेश गरेका मुनीलाल खंगले माओवादीबाट उम्मेदवारी दिएका छन्। हालै मात्र कांगे्रस प्रवेश गरेका राजविराज४ का वडा अध्यक्ष सुदर्शन सिंह र ७ का वडा अध्यक्ष मागीलाल नाईले स्वतन्त्रबाट उम्मेदवारी दिएका छन्। यसअघि पनि उनीहरुले स्वतन्त्रबाटै निर्वाचित भएका थिए। यसअघि महादेवा गाउँपालिकाका अध्यक्ष दिपक यादवले टिकट नपाउने पक्का भएपछि जसपाबाट कांग्रेस प्रवेश गरी उम्मेदवारी सुनिश्चित गरेका छन्। तिरहुत गाउँपालिकामा गत स्थानीय निर्वाचनमा राजपा उम्मेदवार भई निकटतम प्रतिद्वन्द्वी रहेका विजय यादवले कांग्रेसबाट अध्यक्षमा उम्मेदवारी दिएका छन्। पार्टी परित्याग गरेर दल परिवर्तन गर्नेहरुले नगर प्रमुख र गाउँपालिका अध्यक्षको उम्मेदवारी नै पडकाएपछि त्यस्को सिको गर्दै उम्मेदवारी नपाउने वडा अध्यक्ष र सदस्यका उम्मेदवारहरुले ठूलो सङ्ख्यामा पार्टी परिवर्तन गरेका छन्। पार्टी परिवर्तन गर्नेहरुले अन्य दल र स्वतन्त्रतर्फबाट उम्मेदवारी दिएका छन्। तिलाठी कोइलाडी गाउँपालिका१ का वडा अध्यक्ष दिनेश्वर मिश्र कांग्रेसबाट जसपामा, छिन्नमस्ता गाउँपालिका१ का बिनोद यादव र राजविराज ४ का बसन्त साह जसपाबाट माओवादीमा, राजविराजका अशोक साह लोसपाबाट जनता प्रगतिशील पार्टीमा प्रवेश गरेका छन्। पाटी परिवर्तन र परित्यागले सप्तरीमा सबैभन्दा बढी कांग्रेस र जसपालाई असर गरेको छ भने माओवादी, एकीकृत समाजवादी र साना दललाई फायदा भएको राजनीतिक विश्लेषक निपीन देवले बताए।"
दार्चुलामा उम्मेदवाहरुले गरे मनोनयन दर्ता,"काठमाडौं : स्थानीय तहको निर्वाचनका लागि दार्चुलामा सबै राजनीतिक दलहरुले आआफ्नो उम्मेदवारी दर्ता गराएका छन्। सत्तारुढ दलहरुले भागबन्डाका आधारमा मनोनयन दर्ता गरेका छन् भने सत्तारुढ बाहेकका दलहरुले आआफ्नो आधारमा मनोनयन दर्ता गरेका छन्। केही स्थानीय तहमा भने नेकपा (एकिकृत समाजवादी) र स्वतन्त्र उम्मेदवाहरुले मनोनयन दर्ता गरेका छन्। दार्चुलाको शैल्यशिखर नगरपालिकामा सत्तारुढ गठबन्धनबाट कांग्रेसका मेयरमा अमरसिंह धामी र उपमेयरमा राजमती बम पालले उम्मेदवारी दिएका छन्। त्यस्तै एमालेबाट नगर प्रमुखमा विजयसिंह धामी र उपप्रमुखमा शान्ति खडायतले उम्मेदवारी दिएका हुन् भने राप्रपाबाट योगी स्वामी रामानन्दले पनि नगरउपप्रमुखमा उम्मेदवारी दिएका छन्। यस्तै महाकाली नगरपालिमा सत्तारुढ गठबन्धनबाट कांग्रेसका मेयरमा हंशराज भट्ट र उपप्रमुखमा सुना बोहराले मनोनयन दर्ता गरेका छन्। त्यस्तै एमालेबाट नगर प्रमुखमा नरसिंह चैसिर, उपप्रमुखमा दुर्गा बिष्टले उम्मेदवारी दिएका हुन्। नौगाड गाउँपालिकामा सत्तारुढ गठबन्धनबाट माओवादीका अध्यक्षमा दलजितसिंह धामी र उपाध्यक्षमा कांग्रेसका जगतसिंह ठगुन्ना उम्मेदवारी दिएका छन्। त्यस्तै एमालेबाट अध्यक्षमा प्रेमसिंह धामी र उपाध्यक्षमा गौरीदेबी ठगुन्नाले उम्मेदवारी दिएका हुन्। लेकम गाउँपालिकामा सत्तारुढ गठबन्धनबाट माओवादीका माओवादीका अध्यक्षमा रामदत्त जोशी र उपाध्यक्षमा कांग्रेसका सुना जोशीले मनोनयन दर्ता गरेका छन्। त्यस्तै एमालेबाट अध्यक्षमा परमानन्द जोशी र उपाध्यक्षमा माधवी जोशीले उम्मेदवारी दिएका हुन्। यस्तै एकीकृत समाजवादीबाट नरेन्द्र रावल, स्वतन्त्रबाट ईन्द्र साउद र दयालु नाथले पनि उम्मेदवारी दिएका छन्। लेकम गाउँपालिकामा सत्तारुढ गठबन्धनबाट कांग्रेसका अध्यक्षमा नरेन्द्रसिंह धामी र उपाध्यक्षमा माओवादी केन्द्रका कल्यानसिंह धामीले मनोनयन दर्ता गरेका छन्। त्यस्तै एमालेबाट अध्यक्षमा हिरासिंह धामी र उपाध्यक्षमा गोमती भट्टले उम्मेदवारी दिएका हुन्। व्यास गाउँपालिकामा सत्तारुढ गठबन्धनबाट कांग्रेसका अध्यक्षमा दिलिपसिंह बुढाथोकी र उपाध्यक्षमा माओवादीका बिनोदसिंह कुवँरले मनोनयन दर्ता गरेका छन्। त्यस्तै एमालेबाट अध्यक्षमा मंगलसिंह धामी र उपाध्यक्षमा चन्द्रादेबी कुँवरले उम्मेदवारी दिएका हुन्। दुहुँ गाउँपालिकामा सत्तारुढ गठबन्धनबाट कांग्रेसका अध्यक्षमा पुलेन्द्रबहादुर कार्की र उपाध्यक्षमा शान्ति बमले मनोनयन दर्ता गरेका छन्। त्यस्तै एमालेबाट अध्यक्षमा नरेन्द्र बहादुर सिंह बडाल र उपाध्यक्षमा ताराकेशरी कुवरले उम्मेदवारी दिएका हुन्। मार्मा गाउँपालिकामा सत्तारुढ गठबन्धनबाट माओवादीका अध्यक्षमा जमनसिंह धामी र उपाध्यक्षमा कांग्रेसका उमेश सिंहले मनोनयन दर्ता गरेका छन्। त्यस्तै एमालेबाट अध्यक्षमा देबसिंह महर, उपाध्यक्षमा राजु धामीले उम्मेदवारी दिएका हुन्। अपीहिमाल गाउँपालिकामा सत्तारुढ गठबन्धनबाट माओवादीका अध्यक्षमा भगतसिंह ठेकरे र उपाध्यक्षमा कांग्रेसका देबकी बोहराले मनोनयन दर्ता गरेका छन्। त्यस्तै एमालेबाट अध्यक्षमा धर्मानन्द मन्याल र उपाध्यक्षमा उर्मीला बोहराले उम्मेदवारी दिएका हुन्। वडाहरुमा पनि सत्तारुढ गठबन्धनले सहमतीमा र एमालेले पनि उम्मेदवारी मनोनयन गरेको छ।"
अछामका दुई पालिकाको प्रमुखमा महिलाको उम्मेदवारी,"अछाम : स्थानीय तहको निर्वाचन२०७९ मा अछाममा दुई दलले महिलालाई पालिकाको प्रमुखको उम्मेदवार बनाएको छ। दुई पालिकामा दुई महिला उम्मेदवारले मंगलवार उम्मेदवारी दर्ता गराएका छन्। नेपाली कांग्रेसबाट पञ्चदेवल विनायक नगरपालिकामा अम्बिका चलाउनेले उम्मेदवारी दर्ता गराएकी छन् भने नेकपा एमालेबाट साँफेबगर नगरपालिकाको प्रमुखमा पशुपति कुँवरले दर्ता गराएकी छन्। चलाउने पञ्चदेवल विनायक नगरपालिकामा हालः उपप्रमुख र नेपाली कांग्रेसको सुदूरपश्चिम प्रदेश सहमहामन्त्री हुन्। कुँवर नेकपा (एमाले) जिल्ला सदस्यमा क्रियाशील छन्। उम्मेदवारी दर्ताका क्रममा साँफेबगर नगरपालिका नगर प्रमुखका उम्मेदवार पशुपति कुँवरले अन्याय, असमानता र विभेद् रहित नगर निमार्णका लागि र महिला, बाल मैत्री र वातावरण मैत्री नगर बनाउनका लागी आफ्नो उम्मेदवारी रहेको उनले बताइन्। उनले भनिन्, सबै भन्दा पहिला त हिँसा रहित घर र समाज निमार्णमा लाग्नेछु, अन्याय अत्याचारका विरुद्धमा मेरो अभियान हुनेछ ,त्यसपछि नगरलाई वातावरणमैत्री नगर बनाउन बिभिन्न खाले कार्यक्रम योजनाहरु समेट्ने छु। पञ्चदेवल नगरपालिकाका प्रमुखका उम्मेदवार अम्बिका चलाउनेले नगरको समग्र बिकास, बिषेश गरी पिछडिएका बर्ग महिलाहरुको उत्थानका लागी आफ्नो उम्मेदवारी रहेको बताइन्। स्थानीयतहको निर्वाचनमा प्रमुख वा उपप्रमुख कुनै एउटा पद अनिवार्य भनेपछि गठबन्धनका कारण कतिपय स्थानीय तहमा महिलालाई उम्मेदवार बनाएका छैनन्। साँफेबगर र मंगलसेन नगरपालिका र रामारोशन गाउँपालिमा गठबन्धन दल नेपाली कांग्रेस र समाजवादीले दुबै पदमा पुरुषलाई उम्मेदवार बनाएको छ। मंगलसेनमा कांग्रेसका प्रमुखमा नमबहादुर शाही र समाजवादी उपप्रमुख बम बहादुर रावल,साँफेबगरमा प्रमुखमा कांग्रेसका राजेन्द्र कुँवर,समाजबादी उपप्रमुखमा शिबबहादुर कुँवर(शिलोज)लाई उम्मेदवार बनाएको छ। त्यसैगरी रामारोशन गाउँपालिकामा प्रमुखमा कांग्रेसका मानबहादुर साउद,उपाध्यक्षमा समाजबादीका तारा खनाललाई उम्मेदवार बनाएको हो। यसैगरी चौरपाटी गाउँपिालिमा समाजबादी र माओवादी बिच भएको गठबन्धनमा पनि दुबै पदमा पुरुष उम्मृदवार बनेका छन्। अध्यक्षमा समाजबादीका हर्क साउद,उपाध्यक्ष माओवादीका जिवन बिक्रम साउदलाई उम्मेदवार बनाएको छ। २०७४ सालको निर्वाचनमा गठबन्धनका कारण दुई पालिकामा दुबै पदमा पुरुष उम्मेदवार निर्वाचित भएका थिए। भने यो पटकको निर्वाचनमा गठबन्धनका कारण चार पालिकामा महिलाका पद गुमेको छ। ०७४ सालको स्थानीय तहको निर्वाचनमा नेपाली कांग्रेसले अनुराधा स्वाँरलाई पालिका प्रमुखको उम्मेदवार बनाएको थियो । उनी माओवादीका उम्मेदवार झंकर साउदसंग पराजित भएकी थिइन्। साँफेबगरमा गठबन्धनका दुई दलद्वारा उम्मेदवारी दर्ता साँफेबगर नगरपालिकामा गठबन्धनका दुई दलले उम्मेदवारी दर्ता गराएका छन्। साँफेबगरमा नेकपा माओवादी र नेकपा एमाले बिच गठबन्धन भएको छ। भने काँग्रेस र समाजबादीका बिचमा गठबन्धन भएको हो। नेकपा एमाले र माओवादीका गठबन्धनका तर्फबाट एमालेका पशुपति कुँवर र उपप्रमुखमा माओवादीका रंग ठकुल्लाले उम्मेदवारी दर्ता गराएका हुन्। वडा अध्यक्ष सदस्यहरुले पनि उम्मेदावरी दर्ता गराएका छन्। त्यसैगरी नेपाली काँग्रेस र नेकपा एकिकृत समाजबादीका तर्फबाट साझा उम्मेदवार कांग्रेसका राजेन्द्र कँुवर,समाजबादीका उपप्रमुखमा शिबबहादुर कुँवर (शिलोज)ले उम्मेदवारी दर्ता गराएका हुन्। उम्मेदवारी दर्ताका क्रममा नगर प्रमुखका उम्मेदवार पशुपति कुँवरले अन्याय, असमानता र विभेद रहित नगर निमार्णका लागि र महिला बालबालिका मैत्री र वातावरण मैत्री नगर बनाउनका लागी आफ्नो उम्मेदवारी रहेको उनले बताइन्। त्यसैगरी अर्को उम्मेदवार राजेन्द्र कुँवरले समद्ध र सुन्दर नगर बनाउन र सिहदरवारको अधिकार प्रत्येक नागरिकलाई महसुस गराउन आफ्नो उम्मेदवारी रहेको बताए। अहिले पनि उम्मेदवारी दर्ता गर्ने क्रम चलिरहेको निर्वाचन कार्यालयका सुचना अधिकारी पुष्प बुढाले बताए। अहिलेसम्म ९२ जनाले उम्मेदवारी दर्ता गराएको बुढाले जानकारी दिए। उम्मेदवारहरु मनोनयन फारम धेरै बिगार्ने गरेको र भर्न धेरै समय लगाउने गरेकाले समय लम्बीएको उनले बताए।"
देशभरि ८२ हजार बढीले दिए उम्मेदवारी,"काठमाडौं : आसन्न स्थानीय तह निर्वाचनमा ८२ हजार बढीले उम्मेदवारी दिएका छन्। निर्वाचन आयोगको पछिल्लो तथ्यांकअनुसार देशभरि ८२ हजार २१० जनाले विभिन्न पदमा उम्मेदवारी दिएका हुन्। प्रदेश १ मा १४ हजार ९३४ जनाले उम्मेदवारी दिएका छन्। जसमा ३ सय ३३ प्रमुख, ४३१ अध्यक्ष, २२७ उपप्रमुख, ३४६ उपाध्यक्ष र ३ हजार ५४४ जना वडाध्यक्षका लागि उम्मेदवारी दिएका छन्। त्यस्तै मधेस प्रदेशमा १९ हजार १०९ जनाले उम्मेदवारी दिएका छन्। जसमा ८३५ जना प्रमुख, ६०८ अध्यक्ष, ४२४ जना उपप्रमुख, ३१६ जना उपाध्यक्ष र ४ हजार ७६१ जनाले वडाअध्यक्षका लागि उम्मेदवारी दिएका छन्। त्यस्तै बागमती प्रदेशमा १३ हजार २९४ जनाले उम्मेदवारी दिएका छन्। जसमा ४१६ जना प्रमुख, ४३२ अध्यक्ष, २४४ जना उपप्रमुख, २७३६ जना उपाध्यक्ष र ३ हजार ४१२ जनाले वडाअध्यक्षका लागि उम्मेदवारी दिएका छन्। त्यस्तै गण्डकी प्रदेशमा ६ हजार ५९३ जनाले उम्मेदवारी दिएका छन्। जसमा १५७ जना प्रमुख, १९७ अध्यक्ष, ९२ जना उपप्रमुख, १५६ जना उपाध्यक्ष र १ हजार ५८८ जनाले वडाअध्यक्षका लागि उम्मेदवारी दिएका छन्। त्यस्तै लुम्बिनी प्रदेशमा १४ हजार ७६२ जनाले उम्मेदवारी दिएका छन्। जसमा २२९ जना प्रमुख, ४३६ अध्यक्ष, २१८ जना उपप्रमुख, ३१९ जना उपाध्यक्ष र ३ हजार ४२३ जनाले वडाअध्यक्षका लागि उम्मेदवारी दिएका छन्। त्यस्तै कर्णाली प्रदेशमा ६ हजार ६१८ जनाले उम्मेदवारी दिएका छन्। जसमा १३५ जना प्रमुख, २१७ अध्यक्ष, ११५ जना उपप्रमुख, १८७ जना उपाध्यक्ष र १ हजार ७३६ जनाले वडाअध्यक्षका लागि उम्मेदवारी दिएका छन्। त्यस्तै सुदूरपश्चिम प्रदेशमा ६ हजार ९०८ जनाले उम्मेदवारी दिएका छन्। जसमा १६८ जना प्रमुख, १७६ अध्यक्ष, १२५ जना उपप्रमुख,१२९ जना उपाध्यक्ष र १ हजार ७१२ जनाले वडाअध्यक्षका लागि उम्मेदवारी दिएका छन्।"
"देशभरि ९९ हजार ६४६ जनाले दिए उम्मेदवारी, सबैभन्दा धेरै मधेस प्रदेशमा","काठमाडौं : आसन्न स्थानीय तह निर्वाचनमा ९९ हजार बढीले उम्मेदवारी दिएका छन्। निर्वाचन आयोगको पछिल्लो तथ्यांकअनुसार देशभरि ९९ हजार ६४६ जनाले ३५ हजार २२१ पदका लागि उम्मेदवारी दिएका हुन्। जसमा प्रमुखमा २ हजार ६४६, अध्यक्षमा २ हजार ८६३, उपप्रमुखमा १ हजार ६४६, उपप्रमुखमा १ हजार ९५६, वडाध्यक्षमा २४ हजार ११८, महिला सदस्यमा १६ हजार ६५५, दलित महिला सदस्यमा १४ हजार ९६९ र सदस्यमा ३४ हजार ४९३ जनाले उम्मेदवारी दिएका छन्।"
डोल्पाका दुई पालिकामा एकीकृत समाजवादीका उम्मेदवार निर्विरोध,"सुर्खेत : स्थानीय तहको निर्वाचन अन्तर्गत डोल्पाका तीन पालिकामा एकल उम्मेदवारी परेको छ। सोमबार मनोनयन दर्ताका क्रममा जिल्लाका काइके, छार्काताङसोङ र शेफोक्सुण्डो गाउँपालिकामा एकल उम्मेदवारी परेको हो। योसँगै यी तीन वटै पालिकाका अध्यक्ष र केही वडाहरुमासमेत निर्बिरोध नेतृत्व चयन भएको छ। यद्यपी निर्वाचन आयोगले यसको आधिकारिक घोषणा गर्न बाँकी छ। डोल्पाको काइके गाउँपालिकाको अध्यक्षमा अंगतकुमार राना निर्बिरोध निर्वाचित भएका छन्। उनी नेकपा एकीकृत समाजवादीको तर्फबाट उम्मेदवार बनेका हुन्। यो गाउँपालिकाका वडाध्यक्षहरु पनि निर्बिरोध निर्वाचित भएका छन्। अन्य दलले उम्मेदवारी नदिएपछि उनीहरुको एकल उम्मेदवारी दर्ता भएको हो। यो गाउँपालिकामा एकीकृत समाजवादीका उम्मेदवारले मात्र मनोनयन दर्ता गराएको डोल्पाका प्रमुख जिल्ला अधिकारी वेदनिधि अधिकारीले बताए। यस्तै डोल्पाकै छार्काताङसोङ गाउँपालिकाको अध्यक्षमा एकीकृत समाजवादीकै उम्मेदवार सेनाङ गुरुङ निर्विरोध निर्वाचित भएका छन्। नेकपा एकिकृत समाजवादीका उपमहासचिव तथा कर्णाली इन्जार्ज प्रकाश ज्वालाले डोल्पाबाट आफ्नो पार्टीले स्थानीय तहमा खाता खोलेको बताए। उनकाअनुसार डोल्पाकै डोल्पोबुद्ध गाउँपालिकाको उपाध्यक्षमा पेमा वाङ्जु गुरुङको एकल उम्मेदवारी परेको छ। उनी पनि समाजवादीकै हुन्। काइकेको अध्यक्षमा निर्विरोध चयन भएका राना र छार्काताङसोङ अध्यक्षमा निर्विरोध भएका गुरुङ यसअघि २०७४ को निर्वाचनमा पनि विजयी भएका थिए। उनीहरु दुबैजना केही साता अघिमात्र एमालेबाट एकीकृत समाजवादीमा प्रवेश गरेका थिए। यस्तै जिल्लाको शेफोक्सुण्डो गाउँपालिकाको अध्यक्षमा एमालेका धावासम्डुक लामाको मात्र उम्मेदवारी परेको छ। एकल उम्मेदवारी परेसँगै उनी पनि निर्विरोध निर्वाचित भएको एमाले कर्णालीका अध्यक्ष विनोदकुमार शाहले बताए। शाहले गाउँपालिकामा एमालेको पुरै प्यानल नै विजयी भएको दाबी गरे। उनकाअनुसार गाउँपालिकाको उपाध्यक्षमा एमालेकै छार्काताङसोङ लामा निर्विरोध भएकी छन्। यस्तै गाउँपालिकाका वडाहरुमा पनि एकल उम्मेदवारी परेको छ। यद्यपी जिल्ला निर्वाचन कार्यालय डोल्पाले पनि रुजु भइरहेको जनाएको छ।"
"चितवनका आकांक्षीहरुको जित्ने दाबी, रेनु दाहाल भन्छिन् भरतपुरवासीको ठूलो विश्वास जितेको छु","चितवन : राजनीतिक दलका झण्डा र र्यालीले सोमबार भरतपुरको सडक ब्यस्त थियो। कार्यकर्ता दलका पक्षमा माहोल बनाउन नाराजुलुस गर्थै थिए। उम्मेदवारसहित अविरजात्रा गरे। मनोनयन दर्ता गर्न पुगेका थिए। निर्वाचनको रौनकताले उत्साहित कार्यकर्ता नाचगान गरेर सबैको ध्यान तान्न ब्यस्त थिए। पन्चेबाजासहित नाचगान गर्दै पुगेका थिए। चितवनको सात पालिकामध्येको भरतपुर महानगरपालिकाको निर्वाचनका लागि ठूला र साना दल प्रतिस्पर्धामा छन्। केही जित्ने दाबी गर्थे भने केहीलाई दलको अस्थित्वका लागि चुनावमा होमिएका छन्। प्रतिस्पर्धामा उत्रिएका उम्मेदवारहरु आफैँले जित्ने दाबी गरे। विद्युत प्राधीकरण कार्यालय नजिक रहेको मुख्य निर्वाचन कार्यालय विरपर दिनभर नै भिड थियो। निर्वाचनले सबैमा उत्साह थपेको थियो। सत्ता गठबन्धनको तर्फबाट नेकपा माओवादी केन्द्रकी रेनु दाहालले प्रमुखमा उम्मेदवारी दर्ता गरेकी छन्। दाहाल भरतपुर महानगरपालिकाको वर्तमान मेयर हुन्। सत्ता गठबन्धनभित्र सहमति जुटेपछि दाहालले महानगरपालिकाको मेयरको टिकट पाएकी हुन्। २०७४ सालको निर्वाचनमा दाहाल भरतपुर महानगरपालिकाको मेयरमा कांग्रेसमाओवादी गठबन्धनबाट मेयरमा विजयी भएकी थिइन्। उपप्रमुखमा नेपाली कांग्रेसका नगर सभापति चित्रसेन अधिकारीले मनोनयन गरेका छन्। दाहालले निर्वाचन जित्ने दाबी गरेकी छन्। यसअघिको कार्यकालमा गरेको कामको आधारले गठबन्धनले जित्ने दाबी गरेकी छन्। हामीले भरतपुर महानगरलाई समृद्ध बनाउनका लागि सोचेको भन्दा धेरै विकास गरेका छौं,' रेनुले भनिन्, 'भरतपुरवासीको ठूलो विश्वास जितेको छु।' एमालेले भरतपुर र माडीमा राप्रपासँग तालमेल गरेको छ। एमालेको तर्फबाट महानगर प्रमुखमा विजय सुवेदीले उम्मेदवारी दर्ता गराएका छन्। उम्मेदवारी दर्तापछि पत्रकारसँग कुराकानी गर्दै सुवेदीले नगरबासीको अभिलेख राख्ने बताए। उनले भने, 'गरिब विपन्नको जीवनस्तर उकास्ने, गुरुयोजना बनाएर संसारकै सुन्दर नगर बनाउनतिर लाग्छु। नमूना सहर बनाउँछु। एमालेले राप्रपासँग भरतपुरमा तालमेल गर्ने भएको छ। भरतपुरमा एमालेसँगको तालमेलबाट राप्रपाकी हिमाली गुरुङले उम्मेदवारी दिएकी छन्। भरतपुर महानगरमा कांग्रेसका जगन्नाथ पौडेलले स्वतन्त्र उम्मेदवारी दर्ता गराएका छन्। विवेकशिल साझा पार्टी प्रविण काफ्लेले मेयरमा उम्मेदवारी दर्ता गराएका छन्। चितवनको भरतपुर महानगरपालिकाको मेयरमा २९ जनाको उम्मेद्वारी परेको छ। मुख्य निर्वाचन अधिकृतको कार्यालयका अनुसार हिजो ११ र आज १८ जनाले मेयरमा उम्मेदवारी दर्ता गराएका छन्। त्यस्तै उपमेयरमा १३ जनाको उम्मेदवारी परेको कार्यालयले जनाएको छ। माडी नगरपालिकामा एमालेको तर्फबाट मेयरमा ताराकाजी कुमारी महतो र उपमेयरमा रेशमलाल आचार्यले उम्मेदवारी दर्ता गराएका छन्। त्यसैगरी सत्ता गठबन्धनको तर्फबाट मेयरमा माओवादीको र उपमेयरमा कांग्रेसबाट खेम महतोले उम्मेदवारी दर्ता गराएका छन्। रत्ननगर नगरपालिकाको प्रमुखमा गठबन्धनको तर्फबाट कांगेसका नगर सभापति प्रल्हाद सापकोटा र एमोलेको तर्फबाट विमला दुवाडीले उम्मेदवारी मनोनयन गरेकी छन्। खैरहनीमा काँग्रसका शशिचन्द्र खनियाँले र एमालेका लालमणि चौधरी उम्मेदवार बनेका छन्। राप्तीमा गठबन्धनको तर्फबाट नेकपा समाजवादी शम्सेर लामा र उपप्रमुखमा कांग्रेसका देवेन्द्र लामा उमेदवार बनेका छन्। एमालेका तफर्बाट भने प्रमुखमा गोविन्द कँडेल र उपप्रमुखमा मेनुका पाठक उम्मेदवार बनेका छन्। कालिका नगरपालिकामा गठबन्धनबाट कांग्रेसबाट शिवराम केसीले प्रमुखमा उम्मेदवारी दर्ता गरेका छन्। एमालेको तर्फबाट प्रमुखमा विनोद रेग्मी उमेदवार बनेका छन्। चितवनको एकमात्र गाँउपालिका इच्छाकामनामा नेपाली कांग्रेसको तर्फबाट गीताकुमारी गुरुङ र माओवादी केन्द्रका प्रताप गुरुङले मनोनयन गरेका छन्। एमालेकाको तफर्बाट अध्यक्षमा दानबहादुर गुरुङ र उपाध्यक्षमा माया सिलवालले उम्मेदवारी दर्ता गराए।"
अघिल्लो चुनावमा एक भोटले हारेका वालुङ निर्विरोध,"ताप्लेजुङ : चीनसँगको सिमाना जोडिएको ताप्लेजुङको फक्ताङलुङ गाउँपालिका७ ओलाङ्चुङगोलामा सर्वसम्मतरुपमा उम्मेदवारी दिएका छन्। वडाअध्यक्ष र चार जना सदस्यका उम्मेदवारले मात्र सोमबार गाउँपालिका केन्द्र तापेथोकमा आएर उम्मेदवारी दर्ता गराएका हुन्। गाउँको भेलाबाट छेतेन वालुङ अध्यक्षको उम्मेदवार बने भने टासी शेर्पा, वाङग्या शेर्पा, महिला सदस्यमा फुपुल्हामु श्रेष्ठ र दलित महिला सदस्यमा विपना तुम्वाहाम्फे विकलाई वडा समितिको उम्मेदवारमा चयन गरेको छ। सदस्यमा मनोनयन दर्ता गराएका टाँसीका अनुसार वडाबाट निर्वाचन अधिकृतको कार्यालयमा उम्मेदवारी दर्ता गराउन जम्मा सात जना मात्रै आएका छन्। उम्मेदवार पाँच जना र दुई जना प्रस्तावक र समर्थक मात्रै आएको टासीले बताए। निर्वाचन अधिकृत राजकुमार दाहालले अहिलेसम्म स्वतन्त्ररुपमा आएका उम्मेदवारबाहेक कसैले उम्मेदवारी दर्ता गराएका छैनन्। यद्यपी अहिले नै घोषणा गर्न नमिल्ने निर्वाचन अधिकृत दाहालले बताए। २०७४ को स्थानीय तहको चुनावमा नेपाली कांग्रेसका छेतेन शेर्पा भोटेले १ मतले वडाअध्यक्ष जितेका थिए। पराजित भएका एमालेका छेतेन वालुङलाई गाउँलेले यसपल्ट निर्विरोध उम्मेदवार बनाएका हुन्। पूर्ववडाअध्यक्ष भोटेका अनुसार गोला र याङ्मा बस्तीका बासिन्दाबीच छलफल गरेर स्वतन्त्र उम्मेदवारकोरुपमा उम्मेदवारी दर्ता गर्ने निर्णय गरेको हो। दुई वटा बस्ती रहेको यस वडामा ३ सय ३६ मतदाता रहेका छन्। गोलाको बस्तीमा २ सय ७६ र याङमामा ६० जना मतदाता छन्।"
"बाहिर भनिएलेखिएजस्तो नेपालको आकाश खराब छैन, पूर्णरुपले सुरक्षित छ : उड्डयन प्राधिकरण","काठमाडौं : नेपाल नागरिक उड्डयन प्राधिकरणले नेपालको आकाश सुरक्षित रहेको बताएको छ। सोमबार पत्रकार सम्मेलन गर्दै प्राधिकरणका महानिर्देशक प्रदीप अधिकारीले बाहिर भनिएको लेखिएको जस्तो नेपालको आकाश नभएको स्पष्ट पारे। 'बाहिर भनिएको जस्तो लेखिएको जस्तो हाम्रो आकाश त्यस्तो छैन। हाम्रो आकाश ग्लोबलभन्दा राम्रो छ। सेफ छ,' उनले भने। उनले एभियशन सिस्टमलाई झन् राम्रो बनाउन सबै लाग्नुपर्ने बताए। उनले यो प्राधिकरणमात्रैले गर्न नसक्ने बताए। 'हाम्रो एभियशन सिस्टमलाई राम्रो बनाउन क्यानको जिम्मेवारीले मात्रै पुग्दैन। पूरै स्टेटले दायित्व बोध गर्नुपर्छ,' यहाँ मन्त्रालयले आफ्नो जिम्मेवारी निभाउनुपर्ने होला, सुरक्षाकर्मीहरुले आफ्नो जिम्मेवारी निभाउनुपर्ने होला। तबमात्र हाम्रो एभियशन झन् राम्रो बन्छ।' उनले नेपालमा तीन वटा अन्तर्राष्ट्रिय विमानस्थलले मात्र नपुग्ने बताए। उनले नेपालमा वर्षेनि ९ देखि १० प्रतिशत यात्रु्हरु बढिरहेको बताए। महानिर्देशक अधिकारीङ्का अनुसार नेपालमा दस लाख बढी विदेशी यात्रुहरु आवातजावत गर्छन्। त्यस्तै त्रिभुनव अन्तर्राष्ट्रिय विमानस्थलमा दैनि ४२० उडान भइरहेको र आगामी बीस वर्षमा नेपालमा एयर ट्राफिक बढ्ने उनले बताए। 'त्यही भएर पनि निजगढ अन्तर्राष्ट्रिय विमानस्थल बन्नुपर्छ। त्यतिमात्र होइन, अहिले त्रिभुवन अन्तर्राष्ट्रिय विमानस्थललाई डोमेस्टिक बनाएर अन्तर्राष्ट्रिय विमानस्थल छुट्टै बनाउनुपर्छ,' उनले भने। उनले जेठ २ गतेदेखि गौतमबुद्ध अन्तर्राष्ट्रिय विमानस्थल सञ्चालनमा आउने बताए। त्यसपछि काठमाडौं र गौतमबुद्ध विमानस्थल २४सै घन्टा सञ्चालनमा आउने बताए। त्यतिमात्र होइन, डोमेस्टिकतर्फका विमानस्थलहरु पनि १८ घन्टा सञ्चालन गर्ने तयारी रहेको बताए। 'अहिले १२ घन्टामात्र सञ्चालन हुँदा यात्रुहरुलाई धेरै सास्ती भइरहेको छ। त्यही भएर पनि वैशाख १५ देखि राति १२ बजेसम्म डोमेस्टिक फ्लाइटहरु सञ्चालनमा ल्याउने छौं,' उनले भने। उनका अनुसार तराईका भद्रपुरदेखि कैलालीको धनगढीसम्मका विमानस्थलहरु राति १२ बजेसम्म सञ्चालन हुनेछ।"
नुवाकोटमा बाजागाजासहित दलले गरे उम्मेदवारको मनोनयन,"नुवाकोट : देशमा २०७२ सालको संविधान अनुसार दोश्रो पटकतय भएको स्थानीय तहको निर्वाचनका लागि सोमबार नुवाकोटमा ठूला दलहरुले बाजागाजासहित उम्मेदवारी दर्ता गरेका छन्। दोश्रो दिन स्वतन्त्र उम्मेदवारहरुलेसमेत उम्मेदवारी दर्ता गरेका छन्। उम्मेदवारी दर्ताको दोश्रो तथा अन्तिम दिन दलहरु अपरान्ह मात्रै निर्वाचन अधिकृतको कार्यालयमा पुगेर उम्मेदवारी दर्ता गरेका हुन्। विदुर र वेलकोटगढी नगरपालिका र १० गाउँपालिकामै उम्मेदवारी दर्ता भएको मुख्य निर्वाचन अधिकृतको कार्यालयले जनाएको छ। यहि वैशाख ३० गते शुक्रबारको स्थानीय तह निर्वाचनमार्फत जनप्रतिनिधी चयनका लागि ठूला तथा अन्य दलहरुले दुई दिनसम्म उम्मेदवारी दर्ता गरेका हुन्। नुवाकोटमा दोश्रो दिनको मनोनयनपत्र दर्ता गर्नेहरुको निकै भीड लागेको थियो। नुवाकोटका स्थानीय तहमा २४ जना प्रमुखउपप्रमुख तथा ८८ वडाध्यक्ष र चारसय ४० जना सदस्यहरुका लागि उम्मेदवारी दर्ता भएको हो। सोमबार ठूला दल तथा अन्यले दलबलसहित नुवाकोट जिल्ला अदालत परिसरमा रहेको मुख्यसहित अन्य तहमा रहेका निर्वाचन अधिकृतको कार्यालयमा पुगेर बाजागाजा र झण्डासहित उम्मेदवारी दर्ता गरेका हुन्। नुवाकोटको विदुर र वेलकोटगढी नगरका साथै १० गाउँपालिकामा विशेषगरी प्रमुख प्रतिपक्षि दल नेकपा एमालेले सबै पदमा उम्मेदवारी दिएको छ। सत्तारुढ नेपाली कांग्रेस, नेकपा माओवादी केन्द्र, नेकपा एकीकृत समाजवादीले प्रमुखअध्यक्ष तथा उपप्रमुख तथा उपाध्यक्ष, वडाध्यक्ष, महिला सदस्य, खुल्ला सदस्य उम्मेदवारी दिएको मुख्य निर्वाचन अधिकृत जिल्ला न्यायाधिश उमेशप्रसाद लुइटेलले जानकारी दिए। नुवाकोटको १२ स्थानीय तहमा जनप्रतिनिधिका लागि मुख्य तथा साना दल र स्वतन्त्र गरी चारसय ६४ पदका लागि आइतबार र सोमबार दुई दिनसम्म विभिन्न पदमा एक हजार जना बढीले उम्मेदवारी दर्ता गरेको जनाइएको छ। सोमबार रातिसम्म पनि विदुरको मुख्य निर्वाचन अधिकृतको कार्यालय तथा अन्य ११ वटा निर्वाचन अधिकृतको कार्यालयमा स्थानीय तहका उम्मेदवारको मनोनयनपत्र रुजु गर्नेलगायतका कार्य भइरहेको मुख्य निर्वाचन अधिकृतको कार्यालयले जनाएको छ। प्रक्रिया पुरा भएर आएको उम्मेदवारी दर्ता गरिएपछि रुजु गरेर आधिकारिकताको विषयमा छानविन सुरु गरिएको सहायक निर्वाचन अधिकृत रितु लामिछानेले जानकारी दिइन्। नुवाकोटको विदुर नगरपालिकामा नेकपा एमालेले मेयरमा सन्जु पण्डित, उपमेयरमा अम्विका पौडेल नेपालसहित १३ वटै वडामा उम्मेदवारी दर्ता गराएको छ। कांग्रेसले मेयरमा राजन श्रेष्ठ, माओवादीले उपमेयरमा प्रभा वोगटीको उम्मेदवारी दर्ता गरेका छन्। वेलकोटगढी नगरपालिमा पनि नेकपा एमालेले मेयरमा राजेन्द्ररमण खनाल, उपमेयरमा रुपा सापकोटासहित १३ वटै वडामा उम्मेदवारी दर्ता गराएको छ। सो नगरपालिकामा माओवादीले मेयरमा जगतवहादुर गुरुङ र कांग्रेसले उपमेयरमा शिव दाहालको उम्मेदवारी दर्ता गराएको छ। उता नुवाकोटको पूर्वी भेगमा रहेको दुप्चेश्वर गाउँपालिकामा कांग्रेस परित्याग गरेको एक घण्टामै अध्यक्षको उम्मेदवार चयन भएर उम्मेदवारी दर्ता भएको छ। कांग्रेसमा लगातार तीन कार्यकाल जिल्ला सदस्य हुनुका साथै गत स्थानीय निर्वाचनमा सोही गाउँपालिका कांग्रेसका तर्फवाट अध्यक्षमा विजयी ४० वर्षिय योविन्द्रसिह तामाङले सोमबार मध्यान्ह नेकपा एमाले प्रवेश गरेर एमालेको तर्फबाट उम्मेदवारी दर्ता गरेका छन्। तामाङसंगै कांग्रेसको प्रदेश सभापति सुशील खड्का, गाउँ सचिव कृष्ण स्याङतानलगायत एकसय ५० जना एकै पटक एमाले प्रवेश गरेका हुन्। एमाले प्रवेश गरेका स्याङतान दुप्चेश्वर १ को वडाध्यक्षमा उम्मेदवारी दिएका छन्। निवर्तमान गाउँपालिका पूर्वअध्यक्ष योविन्द्रसिह तामाङ दलबलसहित सोमबार काठमाडौ पुगेर एमाले प्रवेश गरी आफ्नो गृहजिल्ला नुवाकोट आएर वेलुकी अध्यक्षको उम्मेदवारी दर्ता गरेका हुन्। उनलाई एमाले उपमहासचिव मजदुर नेता विष्णु रिमालले एमालेमा प्रवेश गराएका हुन्। यता निकै चर्चाको रुपमा हेरिएको विदुर नगरपालिकाको प्रतिनिधिका लागि उम्मेदवारी दर्ता गर्न मुख्य निर्वाचन अधिकृतको कार्यालय पुगेका सयमा एकै पटक भेट भएका नेकपा एमालेको मेयरका उम्मेदवार सन्जु पण्डित र कांग्रेसमाओवादीका तर्फबाट मेयरका उम्मेदवार राजन श्रेष्ठले एकअर्कामा वियको शुभकामना व्यक्त गरेको दृश्य निकै आकर्षक रहेको थियो। पण्डित मेयर पदमा दोश्रो पटक उम्मेदवारी दिएका हुन् भने श्रेष्ठले पहिलो पटक उम्मेदवारी दिएका हुन्। दलहरु कार्यालय समय ढिलो गरी आएका कारण निर्वाचन अधिकृतको कार्यालयमा रहेका कर्मचारीहरुलाई निकै समय कागजपत्र रजु गर्न समय लाग्ने जनाइएको छ। नुवाकोटमा नेकपा एमाले, नेपाली कांग्रेस, नेकपा माओवादी केन्द्र, एकिकृत समाजवादी, राप्रपा पार्टीमा राष्ट्रिय स्तरका नेताहरुको प्रभाव रहेको जिल्ला हो। नेकपा एमालेका उपमहासचिव विष्णु रिमाल, नेता तथा पूर्व राजदुत एवं मन्त्री महेन्द्रवहादुर पाण्डे, वागमति प्रदेश कमिटीका संयोजक केशवराज पाण्डे पनि नुवाकोटबासी हुन्। कांग्रेस नेता तथा पूर्वमन्त्रिहरु अर्जुननरसिह केसी, डा रामशरण महत, कांग्रेस प्रवक्ता डा प्रकाशरण महत र कांग्रेस नेता वहादुरसिंह लामाको गृहजिल्ला नुवाकोट हो। माओवादी नेता तथा पूर्वमन्त्री हितबहादुर तामाङ, पूर्व कृषि राज्यमन्त्रि तथा वागमति प्रदेश सभाकी उपसभामुख राधिका तामाङ पनि नुवाकोटबासी नै हुन्। राजधानीसँगै जोडिएको नुवाकोट धेरै राजनीतिज्ञ भएको चर्चाको रुपमा हेरिने जिल्ला हो। मुख्य दलहरुमा नुवाकोटवाट एक दर्जन धेरै केन्द्रीय नेताहरु रहेका छन्। विशेष चर्चाको रुपमा हेरिएको नुवाकोटको सांढे तीन दशक पुरानो विदुर नगरमा कस्ले बाजी मार्ला भनेर निकै चासोका साथ हेरिएको छ। यस पटकको निर्वाचनमा तल्लोस्तरबाटै तालमेलप्रति असहमति जनाएको कांग्रेसका कार्यकर्ताहरुले उचित रपमा उम्मेदवारलाई अगाडि सार्न नसकेको असन्तुष्टि जनाएका छन्। उनीहरुले नेतृत्वप्रति असहमति जनाउनेदेखि पार्टी परित्याग गर्नेसम्मको कार्य गरेका छन्।"
माओवादीबाट शहिदनगरमा निवर्तमान मेयर बरबरिया र मण्डलको मनोनयन,"जनकपुरधाम : धनुषाको शहिदनगर नगरपालिकाको मेयरमा निवर्तमान मेयर उदय कुमार बरबरिया यादव र उपमेयरमा रेखा कुमारी मण्डलले मनोनयनपत्र दर्ता गराएको छ। नेकपा माओवादी केन्द्र नगर कमिटीको सिफारिसमा बरबरिया र मण्डललाई टिकट दिएर सोमबार मनोनयन पत्र दर्ता गराएका हुन्। देशभरी कान्छो मेयरको काम र नामबाट चर्चा कमाएर बरबरियाको नाम नेकपा माओवादीको नगर कमिटीबाट एकल सिफारिस गरिएको थियो। मनोनयनपत्र दर्ता गराउने क्रममा सञ्चारकर्मीको प्रश्नमा बरबरियाले बाँकी रहेको अधुरो कामहरुलाई टुङ्गयाउन र परिकल्पना गरिएको शहिदनगरको समग्र विकासका लागि उम्मेदवारी दिएको बताए। मनोनयन दर्ता गराउने क्रममा बरबरियाले भने, यो बिभिन्न कालखण्डमा देश परिवर्तनका लागि भएको शहिदहरुको भूमि हो, त्यही भएर लोकतान्त्रिक आन्दोलन, जनयुद्धकालिन आन्दोलन र अन्य आन्दोलनको मर्म अनुसार बिकासको फुटेको मुललाई थप सुदृढिकरणका लागि दोश्रो कार्याकालको लागि मनोनयन दर्ता गराएको हुँ। निवर्तमान मेयर बरबरिया यसअघि २४ वर्षको उमेरमा पहिलो पटक मेयरमा निर्वाचित भएका थिए। उनी उमेरको हिसावले देशकै कान्छो मेयर भनेर समिति देशभरी परिचित छन्। साथै शहिदनगर नगरपालिकाका गरेको कामको आधारमा पुनः मेयर पदमा उनलाई दोहोर्याउन पार्टीको आग्रहरु अनुसार आज मनोनयन दर्ता गराएको माओवादी केन्द्रका प्रदेश सचिव श्रवण बरबरिया यादव जीवन ले बताए। माओवादी जनयुद्धकाल देखि नै क्रान्तिकारी स्वभावका बरबरियाले भने, क्रान्तिबाट धेर्र परिवर्तन गरियो अब देश विकासमा क्रान्तिको आवश्यकता छ। आर्थिक क्रान्ति र विकास क्रान्ति आजको अपरिहार्यता हो।"
गठबन्धनबाट सन्धिखर्क प्रमुखमा महिला उम्मेदवार,सन्धिखर्क : अर्घाखाँचीको सन्धिखर्कमा गठबन्धनको तर्फबाट नेपाली कांग्रेसकी लुम्विनी प्रदेश सदस्य शान्ता भण्डारीले मेयर पदमा उम्मेद्धारी दर्ता गरेकी छिन। गठबन्धनको तर्फबाट उपमेयरमा नेकपा माओवादीका जिल्ला संयोजक राजेन्द्र भुसालले उम्मेद्धारी दर्ता गराएका छन्। नेकपा एमालेको तर्फबाट मेयरमा कृष्ण प्रसाद श्रेष्ठ र उपमेयरमा मिश्रा आचार्यले उम्मेद्धारी दर्ता गराएका छन्। मेयमा उम्मेद्धारी दर्ता गरेका श्रेष्ठ २०७४ सालको निर्वाचनामा मेयर पदमा नेपाली कांग्रेसका कमलप्रसाद भुसालसंग पराजीत भएका थिए। सन्धिखर्ककमा राप्रपाबाट मेयरमा ध्रुबराज आचार्य र उपमेयरमा सुनिता गिरीले उम्मेद्धारी दर्ता गराएका छन्। जनता समाजवादी पाटीको तर्फाबाट मेयर पदमा टोपबहादुर बलाल र उप मेयरमा रमा आचार्यले उम्मेद्धारी दताए गराएका हुन्। मेयर पदमा स्वतन्त्रबाट राजेन्द्र नेपालीले पनि उम्मेद्धारी दर्ता गराएको मुख्य निर्बाचन अधिकृतको कार्यालयका नायव सुब्बा टेकराज गैरेले बताए। शितगंगा नगरपालिकामा गठबन्धनको तर्फबाट नेपाली कांग्रेसका छबिलाल पौडेल र उपमेयरमा नेकपा माओवादी केन्द्रका टिका रेस्मीले उम्मेद्धारी दर्ता गरेका छन्। नेकपा एमालेको तर्फबाट मेयरमा बसन्त कुमार श्रेष्ठ र उपमेयरमा गिता भाटले उम्मेद्धारी दर्ता गरेका छन्। भुमिकास्थान नगरपालिकामा गठबन्धनको तर्फबाट मेयर पदमा राष्ट्रिय जनमोर्चाका झबिलाल थापा र उपमेयरमा नेकपा माओवादी केन्द्रका बालकृष्ण बन्जाडेले उम्मेद्धारी दर्ता गराएका छन्। नेकपा एमालेको तर्फबाट रेशम थापा क्षेत्री र उपमेयरमा बसन्ता पौडेलको उम्मेद्धारी परेको हो। राप्रपाबाट मेयरमा अर्जुन खनालको समेत उम्मेद्धारी परेको निर्बाचन अधिकृत शान्ती न्यौपानेले बताइन्। पाणिनि गाउँपालिकामा नेपाली कांग्रेसका अच्युत गौतमले अध्यक्ष र उपाध्यक्षमा लक्ष्मी गौतमले उम्मेद्धारी दर्ता गरेका छन्। दुबै जना २०७४ सालको निर्बाचनमा अध्यक्ष र उपाध्यक्षमा निर्बाचित भएका थिए। नेकपा एमालेको तर्फबाट अध्यक्षमा टेकराज न्यौपाने र उपाध्यक्षमा नर्मदा पौडेलको उम्मेद्धारी परेको छ। राप्रपाबाट अध्यक्षमा फर्सुराम पौडेल र जसपाबाट अध्यक्षमा माधब राज पोख्रेलको उम्मेद्धारी परेको निर्बाचन अधिकृत महेश खनालले बताए। छत्रदेव गाउँपालिकामा नेपाली कांग्रेसको तर्फबाट अध्यक्षमा चन्द्रमान श्रेष्ठ र उपाध्यक्षमा इन्दिरा भुसालले उम्मेद्धारी दर्ता गराएका छन्। नेकपा एमालेको तर्फबाट अध्यक्षमा दिपक पन्थी र उपाध्यक्षमा मनी पन्थीले उम्मेद्धारी दर्ता गरेका छन्। राप्रपाबाट अध्यक्षमा गोपाल प्रसाद पाण्डे र उपाध्यक्षमा रेखा कुँवरको उम्मेद्धारी परेको छ। बिबेकशिल साझा पाटीको तर्फबाट अध्यक्षमा पशुपति पाण्डेको उम्मेद्धारी परेको निर्बाचन अधिकृत निराजन शर्माले बताए। उनका अनुसार सबै पदमा गरेर १ सय १ जनाको उम्मेद्धारी परेको छ। मालारानी गाउँपालिकामा गठबन्धनको तर्फबाट अध्यक्षमा नेकपा माओवादी केन्द्रका पदम क्षेत्री र उपाध्यक्षमा नेपाली कांग्रेसका शोभाखर खनालले उम्मेद्धारी दर्ता गराएका छन्। नेकपा एमालेको तर्फबाट अध्यक्षमा दलबहादुर भट्टराई र उपाध्यक्षमा दिपा पोख्रेलको उम्मेद्धारी परेको छ।
नेपालमा साउदी लक्षित सीप प्रशिक्षण केन्द्र सञ्चालनको प्रस्ताव,"काठमाडौं : श्रम, रोजगार तथा सामाजिक सुरक्षामन्त्री कृष्णकुमार श्रेष्ठसँग नेपालका लागि साउदी अरेबियाका कार्यवाहक राजदूत नाइफ अलोटाइवीले शिष्टाचार भेट गरेका छन्। मन्त्रालयमा भएको भेटमा दुई देशबीच रहिआएको आपसी सम्बन्ध र चासोका विविध विषयमा छलफल भएको छ। सो अवसरमा श्रममन्त्री श्रेष्ठले पछिल्लो समय नेपाली कामदारको प्रमुख श्रम गन्तव्य बनेको साउदी अरेबियामा नेपाली विभिन्न समस्यामा परेको गुनासो आएको भन्दै समाधानको पहल गर्न कावा राजदूत अलोटाइवीसँग आग्रह गरे। सम्झौताअनुसार काम र पारिश्रमिक नपाएको भन्दै उजुरी तथा गुनासो गर्ने नेपाली कामदारको संख्या उच्च रहेको मन्त्री श्रेष्ठको भनाइ थियो। नेपाल र साउदी अरेबियाबीचको श्रम सम्झौतालाई छिटो अन्तिम रूप दिनुपर्ने मन्त्री श्रेष्ठले बताए। श्रम सम्झौता नहुँदा रोजगारदाता तथा मानवश्रोत आपूर्तिकर्ता संस्थाको कर्तव्य स्पष्ट हुन नसकेको उनले बताए। कावा राजदूत अलोटाइवीले नेपाली कामदारको सहजताको लागि प्रतिबद्ध रहेको बताए। मन्त्री श्रेष्ठले साउदी अरेबिया सरकारको सहयोगमा नेपालमा साउदी लक्षित सीप प्रशिक्षण केन्द्र सञ्चालनको प्रस्ताव पनि गरे। अहिले साउदी अरेबिया जाने अधिकांश कामदार अदक्ष रहेकोले सीपयुक्त जनशक्ति उत्पादन गर्न सीप परीक्षण परियोजना सञ्चालन गर्न सकिने मन्त्री श्रेष्ठले बताए। साउदीमा रोजगारीका लागि जाने नेपाली कामदारमध्ये अधिकांश अदक्ष कामदार छन्। करिब चार लाख श्रमिक कार्यरत रहेको साउदी अरेबिया नेपाली कामदारहरूको लागि प्रमुख श्रम गन्तव्य हो। नेपाल र साउदी अरेबियाबीच सन् १९७७ मार्च १५ मा कुटनीतिक सम्बन्ध स्थापना भएको थियो।"
कृष्णपुरमा कांग्रेसले दोहोर्यायो हेमराज ओझा,कञ्चनपुर : कञ्चनपुरको कृष्णपुर नगरपालिकाको प्रमुखमा सत्तारुढ नेपाली कांग्रेसले पुरानै उम्मेदवार दोहोर्याएको छ। २०७४ को निर्वाचनमा मेयरमा एमालेका कर्ण हमालसँग पराजित हेमराज ओझालाई कांग्रेसले पुन: टिकट दिएको हो। अघिल्लो पटक पराजित भए पनि ओझा नगरवासीको सेवामा सक्रिय थिए। हारपछि पनि मेयरजतिकै सक्रिय रहेका ओझालाई पार्टीले पुन: टिकट दिएको हो। कृष्णपुरमात्रै होइन ओझा कञ्चनपुर र कैलालीमा आफ्नो सामाजिक सेवाका लागि लोकप्रिय मानिन्छन्। नगर सभापति विष्णुसिंह खड्काको प्रस्ताव र हरिओम भण्डारीको समर्थनमा ओझाले सोमबार मेयरमा प्रतिस्पर्धा गर्न उम्मेदवारी मनोनयन दर्ता गराएका छन्। कांग्रेसले कृष्णपुरको उपमेयरमा द्रोपती रानालाई उम्मेदवार बनाएको छ। अघिल्लो पटक कृष्णपुरमा जितेको एमालेले यसपालि वर्तमान मेयर कर्णबहादुर हमललाई विस्थापित गरेर जिल्ला कमिटी सदस्य लोकेन्द्र प्रसाद पन्तलाई मेयरको उम्मेदवार बनाएको छ। उपमेयरमा भने रमिता राना नै दोहोरिएकी छन्। माओवादी केन्द्रबाट अघिल्लो चुनावमा उपमेयर चुनिएकी राना अहिले एमालेबाट उम्मेदवार बनेकी हुन्। दुबैले सोमबार मनोनयन दर्ता गराएका छन्। कृष्णपुरमा माओवादी केन्द्रले जोगराज चौधरीलाई मेयरको उम्मेदवार बनाएको छ। गीता देउवा मल्ललाई उममेयरको उम्मेदवार बनाउँदै मनोनयन दर्ता गरेको छ।
धनकुटाका सातै स्थानीय तहमा गठबन्धन र एमालेको उम्मेदवारी,"धनकुटा : आसन्न स्थानीय तह निर्वाचनका लागि गठबन्धन र एमालेबाट अधिकांश पुरानै अनुहारका उम्मेदवारले उम्मेदवारी दर्ता गराएका छन्। नेकपा एमालेकातर्फबाट धनकुटा नगरपालिकाको मेयरमा पुनः चिन्तन तामाङले उम्मेदवारी दर्ता गराएका छन्। भने उपमेयरमा एमालेको तर्फबाट भीमा खनाल उम्मेदवार छिन्। सत्ता गठवन्धनबाट नेपाली कांग्रेसका दिनेश राई आठपहरियाले मेयरमा र माओवादी केन्द्रका गणेश विष्टले उपमेयरमा उम्मेदवारी दर्ता गराएका छन्। नेकपा एमालेका जिल्ला उपाध्यक्ष समेत रहेका चिन्तन तामाङ धनकुटा नगरपालिकाका निवर्तमान मेयर हुन्। त्यस्तै नेपाली कांग्रेस धनकुटाका सभापति समेत रहेका दिनेश राई आठपहरिया २०७४ सालको स्थानीय तह निर्वाचनमा मेयरका प्रतिस्पर्धी थिए। चिन्तन तामाङ र दिनेश राई आठपहरियाको चुनावी भीडन्तलाई हेभिवेटको रुपमा हेरिएको छ। अघिल्लो स्थानीय तह निर्वाचनमा कांग्रेसका राई आठपहरिया एमालेका तामाङसँग १ सय १४ मतको झिनो अन्तरले पराजित भएका थिए। गठबन्धनको तर्फबाट उमेयरका उम्मेदवार गणेश विष्ट अघिल्लो स्थानीय तह निर्वाचनमा माओवादी केन्द्रबाट मेयर पदका उम्मेदवार थिए। धनकुटा नगरपालिकामा जनता समाजवादी पार्टीले गोपाल लिम्बूले प्रमुखमा र सारकुमारी राईले उपप्रमुखमा उम्मेदवारी दिएका छन्। राप्रपाबाट सुमिना तामाङले प्रमुखमा, राप्रपा नेपालबाट उपप्रमुखमा सुदिप सिजालीले उम्मेदवारी दिएका छन्। यस्तै नगरपालिकामा स्वतन्त्रबाट सुन्दरबाबु श्रेष्ठले प्रमुखमा र सिताराम श्रेष्ठले उपप्रमुखमा उम्मेदवारी दिएका छन्। नेकपा एमाले र सत्ता वन्धनले छुट्टाछुट्टै समयमा आआफ्ना समर्थकसहित धनकुटा सदरमुकामस्थित सामुदायिक भवनमा रहेको मुख्य निर्वाचन अधिकृतको कार्यालयमा पुगेर उम्मेदवारी दिएका थिए। सहिदभूमि गाउँपालिकाको अध्यक्षमा सत्ता गठवन्धनको तर्फबाट माओवादी केन्द्रका भरतसिंह राई र उपाध्यक्षमा नेपाली कांग्रेसका तोर्णबहादुर खड्काले उम्मेदवारी दिएका छन्। सत्तागठबन्धनकै एकिकृत समाजवादीका जेवी राईले अध्यक्षमा उम्मेदवारी दर्ता गराएका छन्। नेकपा एमालेको तर्फबाट निवर्तमान पालिका अध्यक्ष मनोज राई र उपाध्यक्ष रत्नश्वरी राईले पूनः उम्मेदवारी दर्ता गराएका छन्। सत्ता गठबन्धनबाट चौविसे गाउँपालिकाको अध्यक्षमा माओवादी केन्द्रबाट दलवहादुर मगर र उपाध्यक्षमा जसपावाट दिवा चेम्जोङले उम्मेदवारी दर्ता गराएका छन्। त्यस्तै नेकपा एमालेबाट अध्यक्षमा राजकुमार चेम्जोङ र उपाध्यक्षमा टंकमाया मगर उम्मेदवार वनेका छन्। महालक्ष्मी नगरपालिकामा नेकपा एमालेको तर्फबाट मेयरमा दिपक बुढाथोकी र उपमेयरमा निवर्तमान उपमेयर मञ्जुकुमारी अधिकारी कार्कीले उम्मेदवारी दिएका छन्। यता गठबन्धनको तर्फबाट नेपाली कांग्रेसका धुव्र रायाले मेयर र उपमेयरमा नेकपा माओवादीका प्रेम खड्काले उम्मेदवारी दिएका छन्। गठबन्धनकै एकिकृत समाजवादीका जिल्ला सचिव खगेन्द्र सुवेदीले पनि उपमेयरमा उम्मेदवारी दिएका छन्। गठबन्धनकै सहमतिमा आफूले उम्मेदवारी दिएको सुवेदीले दावी गरे। यता पाख्रिवास नगरपालिकामा गठबन्धनको तर्फबाट प्रमुखमा कांग्रेसका ज्ञानबहादुर गुरुङ र उपप्रमुखमा माओवादीका ओमप्रकाश निरौलाले उम्मेदवारी दिएका छन्। भने एमालेले भीम राईलाई प्रमुखमा र नम्रता देउजाले उमप्रमुखमा उम्मेदवार बनाएको छ। गठबन्धनमा कुरा नमिलेपछि नेकपा एकीकृत समाजवादीका गोपाल बराईलीले नगरप्रमुखमा तथा सावित्रा घिमिरेले उपप्रमुखमा मनोनयन दर्ता गराएका छन्। छथर जोरपाटी गाउँपालिकामा गठबन्धनको तर्फबाट अध्यक्षमा कांग्रेसका छत्र सुब्बा र उपाध्यक्षमा माओवादीकी गीता गुरुङ खेवाले उम्मेदवारी दिएका छन् भने एमालेले निवर्तमान अध्यक्ष शेर बहादुर लिम्बूलाई अध्यक्षमा र गोमा कार्कीलाई उपाध्यक्षको उम्मेदवार बनाएको छ। साँगुरीगढी गाउँपालिकामा गठबन्धनको तर्फबाट अध्यक्षमा कांग्रेसका जितेन्द्र रुम्दाली राई र उपाध्यक्षमा जनता समाजवादी पार्टीले लिलाराज लावतीलाई उपाध्यक्षमा उम्मेदवारी दिएका छन भने एमालेले निवर्तमान अध्यक्ष कुमारजंग याखालाई अध्यक्षमा र उपाध्यक्षमा मुना राईलाई उम्मेदवार बनाएको छ। राप्रपाबाट नगेन्द्र राईले मनोनयन दर्ता गराएका छन्।"
पाइसकेको टिकट खोसिएपछि सिर्जनाले छाडिन् माधव नेपालको साथ,"कञ्चनपुर : कञ्चनपुरको शुक्लाफाँटा नगरपालिकामा सुनिश्चित भइसकेको टिकट गठबन्धनका नाममा खोसिएपछि नेकपा एकीकृत समाजवादीकी एक नेतृले पार्टी परित्याग गरेकी छन्। पार्टी विभाजनपछि एमाले छाडेर माधव नेपालको एकीकृत समाजवादीमा आबद्ध भएकी सिर्जना भण्डारीले सोमबार पार्टी परित्यागको घोषणा गरेकी हुन्। भण्डारीलाई स्थानीय तह निर्वाचनमा शुक्लाफाँटाको उपमेयर उम्मेदवार बनाउने घोषणा पार्टीको जिल्ला र प्रदेश समितिले गरेको थियो। माधव पन्तलाई मेयरको उम्मेदवार घोषणा गरेको थियो। तर पार्टीको आन्तरिक कमजोरीको शिकार यतिबेला आफूलाई बनाएको भण्डारीले उल्लेख गरेकी छन्। माओवादी केन्द्रसँग गरिएको गठबन्धनअनुसार मेयर पद पार्टीको भागमा नपरेपछि यसअघि मेयर उम्मेदवार बनेका युवा नेता पन्तको उपमेयरमा दाबी पछि मेरो मनोनयन पत्र खोस्ने काम भएको छ, उनले भनेकी छन्, जिल्ला र प्रदेश समितिले गरेको निर्णयविपरीत हैकम पारा देखाउँदै मेरो आत्म सम्मानलाई ठेस पुर्याउने र एक इमान्दार महिला कार्यकर्ताको भावनामाथि खेलवाड गरिएको छ। पदका निम्ति आफूप्रति भएको अपमान असैह्य भएकाले पार्टी परित्याग गरेको उनले जानकारी गराएकी छन्। यस्तो छ उनको विज्ञप्ति: मिति २०८९०११२ प्रेस विज्ञप्ति देश यतिबेला वैशाख ३० गते हुने स्थानीय तह निर्वाचनमा होमिएको छ । आगामी ५ वर्षका लागि जनप्रतिनिधि निर्वाचित गर्ने र जनप्रिय पार्टी रोज्ने महत्वपूर्ण घडीमा हामी छौं । सबै राजनैतिक दल चुनावी प्रतिस्पर्धामा होमिएका छन । नेकपा एमालेबाट छुट्टिएर बनेको माधव नेपाल समुहको नेकपा समाजवदी पार्टीको एक जिम्मेवार कार्यकर्ता का रुपमा संगठन बिस्तारदेखि पार्टीका हरेक गतिविधिमा म अहोरात्र खटिएको नेतृत्वलाई अवगत नै होला । पार्टी फुट्नु अघि नेकपा एमालेमा लामो समय्देखी एक ईमानदार कार्यकर्ताको रुपमा स्थापित थिए । स्थानीय तह निर्वाचन अन्तर्गत शुक्लाफांटा नपाको उपमेयरको उमेदवारका रुपमा मलाई र मेयरमा कमरेड युवा नेता माधव पन्तलाई पार्टीको जिल्ला र प्रदेश समितिले उमेदवार गोषणा गरि सकेको अवस्थामा पार्टीको आन्तरिक कमजोरीको शिकार यतिबेला मलाई बनाईएको महसुस भएको छ । माओवदी केन्द्र शीत गरिएको गठबन्धन अनुसार मेयर पद पार्टीको भागमा नपरेपछी यस अघि मेयर उमेदवार बनेका युवा नेता पन्तको उप मेयरमा दाबी पछि मेरो मनोनयन पत्र खोस्ने काम भएको छ । यसरी जिल्ला र प्रदेश समितिले गरेको निर्णय बिपरित हैकम पारा देखाउदै मेरो आत्मसम्मानलाई ठेश पुर्याउने र एक ईमान्दार महिला कार्यकर्ताको भावना माथी खेलवाड गरेको मैले मसुस गरेकि छु । यसरी पदका निम्ति म प्रती भएको अपमान असहिय भएको हुदा कमरेहरुलाई बिजयीको शुभकामना सहित आजैका मिति २०७९ बैशाख १२ गतेका दिनदेखि नै नेकपा समाजवादी पार्टी परित्याग गरेको जानकारी गरेकि छु ।  सृजना भण्डारी"
"मुगुका सबै स्थानीय तहमा एमाले, कांग्रेसको एकल उम्मेदवारी","मुगु : जिल्लाका चारवटा स्थानीय तहमा नेकपा एमाले, नेपाली कांग्रेसले र जनता समाजवादीले एकल उम्मेदवारी दर्ता गरेका छन्। नेकपा माओवादी, एकीकृत समाजवादीले सबै पदमा गठबन्धन गरेर उम्मेदवारी दर्ता गराएका छन्। सत्ता गठबन्धन दलहरुबीच सहमति नभएपछी छाँयानाथ रारा नगरपालिकामा नेकपा माओवादी र एकीकृत समाजवादीले गठबन्धन गरी उम्मेदवारी दर्ता गराएका छ भने नेकपा एमाले नेपाली, कांग्रेस र जनता समाजवादी पार्टीले सबै पदमा एकल उम्मेदवारी दिएका हुन्। अन्य तीन स्थानीय तहहरुमासमेत दुई दल बाहेक एमाले कांग्रेस र जसपाले सबै पदमा एकल उम्मेदवारी दर्ता गराएको ति पार्टीका नेताले बताएका हुन्। सत्तारुढ गठबन्धन दलहरुको गठबन्धनमा नेपाली कांग्रेस माओवादी र एकीकृत समाजवादीबीच वडास्तरको भागबण्डामा सहमति नभएपछि कांग्रेसले छाँयानाथ रारा नगरपालिकामा सबै पदमा एकल उम्मेदवारी दर्ता गराएको छ। नेकपा माओवादी र एकीकृत समाजवादीले सबै पदमा गठबन्धन गरेर उम्मेदवारी दर्ता गराएको समाजवादी मुगू सचिब पारसमणी मल्लले बताए। यता एमाले र जनता समाजवादी पार्टीले पनि सबै पदमा एकल उम्मेदवारी दिएका छन्। जिल्लाका चारै स्थानीयतहहरुमा गठबन्धन गरेर जाने भनेका सत्तारुढ दलहरुबीच सहमति नभएपछि छाँयानाथ रारा नगरपालिकासहित खत्याड, सोरु र मुगूम कार्मारोङ गाउँपालिकामा कांग्रेस सबै पदमा एकल उम्मेदवारी दिएको छ। अरु दुई दल नेकपा माओवादी र एकीकृत समाजवादी गठबन्धन गरेर उम्मेदवारी दिने भएका छन्। नेकपा एमालेले सबै स्थानीयतहमा एकल उम्मेदवारी दर्ता गराई सकेको नेकपा एमाले मुगुका सचिब डवल रोकायाले बताएका छन्।"
मनोनयन दर्ता गर्दा ५ घण्टा राजमार्ग ठप्प,"नेपालगन्ज : बाँकेमा प्रमुख राजनीतिक दलले नेपालगन्ज उपमहानगरपालिकामा मनोनयन गर्दा पाँच घण्टाभन्दा बढी समय रत्नराजमार्ग ठप्प भएको छ। नेपालगन्जको वीपी भन्दा उत्तरमा झन्डै तीन सय मिटर दूरीमा रत्नराजमार्गको पश्चिमी किनारसँगै जोडिएको जिल्ला शिक्षा समन्वय इकाइ परिसरमा रहेको मुख्य निर्वाचन अधिकृतको कार्यालयमा सोमबार दिउँसो १ बजेदेखि नै सत्ताधारी दल नेपाली कांग्रेस, माओवादी केन्द्र जनता समाजवादी पार्टी र प्रमुख प्रतिपक्षी दल नेकपा एमालेका कार्यकर्ताले जुलुस निकालेका कारण राजमार्ग साँझ ६ बजेसम्म पनि ठप्प भएको हो। नेपालगन्ज१८ बाट मध्यान्न १२ बजेदेखि नै एमाले र कांग्रेसको वडा जुलुस निर्वाचन अधिकृतको कार्यालय पुगेको थियो। त्यो जुलुस एमाले र कांग्रेसको जिल्ला पार्टी कार्यालय गएर अझै ठूलो जुलुसमा मिसिएको थियो। दिउँसो १ बजे पूर्वमन्त्री तथा जसपा नेता मो इस्तियाक राई गठबन्धनबाट उपप्रमुखका उम्मेदवार कमरुद्दिन राईलाई छाता ओढाएर जुलुससहित मनोनयन दर्ता गर्न आएका थिए। लगत्तै एमालेका नगर प्रमुखका उम्मेदवार पशुपति दयाल मिश्र र उपप्रमुखका उम्मेदवार शान्ति ढकाल पनि दलबलसहित त्यहाँ पुगेका थिए। त्यसपछि नेपाली कांग्रेसका नगर प्रमुखका उम्मेदवार प्रशान्त विष्ट पनि नारा लगाउँदै निर्वाचन अधिकृतको कार्यालय पुगे। अपरान्ह ४ बजेपछि माओवादी केन्द्रका नेताहरु पनि जुलुससहित पुगेका थिए। त्यत्तिबेलासम्म अरु दलका नेता कार्यकर्ता सडकमै थिए। वडा प्रहरी कार्यालय नेपालगन्जका सइ माधव रिजालका अनुसार साँझ ६ बजेपछि मात्र सडक खुला भएको थियो। सडक खुला भए पनि मुख्य निर्वाचन अधिकृतको कार्यालयमा भने राति ८ बजेसम्म पनि भीड नै थियो।"
खाँडादेवी गाउँपालिका अध्यक्ष प्रेम तामाङ एमालेमै,"काठमाडौं : खाँडादेवी गाउँपालिका अध्यक्ष प्रेम तामाङ एमालेको बैठकमा सहभागी भएका छन्। शनिबार एमाले परित्याग गरेको भनिएपनि रामेछापमा सोमबार एमालेको उम्मेदवारी दर्तापछि भएको बैठकमा तामाङ सहभागी भएका हुन्। एकीकृत समाजवादीले शनिबार तामाङसहितका नेताहरु आफ्नो पार्टीमा प्रवेश गरेको दाबी गरेको थियो । एमाले रामेछाप अध्यक्ष आनन्द श्रेष्ठले सामाजिक सञ्जाल पार्टी छाडेको हल्ला भएपनि पार्टीलाई आधिकारिक सूचना नआएको बताए। श्रेष्ठले तामाङ एमालेमै रहेको जानकारी गराए। उनले भने,प्रेम तामाङ लगायतका नेताहरु एमालेमै हुनुहुन्छ। उहाँहरु एमालेको जुनजुन पदमा हुनुहुन्थ्यो, जिम्मेवारी यथावत् छ। बाहिर सामाजिक सञ्जालमा पार्टी परित्याग गरेको हल्ला भएपनि उहाँले एमाले छाड्नु भएको छैन, आज पनि पार्टीको बैठकमा सहभागी हुनुहुन्छ। तामाङसहित उनीसँगै एकीकृत समाजवादीले आफ्नो पार्टीमा प्रवेश गरेको भनिएका एमाले खाँडादेवी गाउँपालिका सचिव मोतीलाल तामाङ, वडा नं ७ का वडाध्यक्ष असलसिंह तामाङ, शेरबहादुर तामाङलगायतका नेता एमाले बैठकमा सहभागी भएका हुन्। तामाङ नेकपा (एमाले)का बागमती प्रदेश कमिटी सदस्यमा समेत हुन्। खाँडादेवीमा एमालेले बागमती प्रदेश सदस्य ज्ञानकुमार श्रेष्ठलाई अध्यक्ष र रमा घिसिङलाई उपाध्यक्षको उम्मेदवार बनाएको छ।"
मुस्ताङको दुई स्थानीय तहका ६ वडा निर्विरोध,"जोमसोम : मुस्ताङका ५ स्थानीय तह मध्ये दुई स्थानीय तहको कुल ६ वडामा निर्विरोध भएको छ। मुस्ताङको लोघेकर दामोदरकुण्डका ३ वटा वडा र घरपझोङ गाउँपालिकाका ३ वडामा एकल उम्मेदवारी परेपछि त्यहाँ उम्मेदवारी दिने उम्मेदवार निर्विरोध भएका हुन्। तर यसलाई मुख्य निर्वाचन आयोगले तत्काल सार्वजनिक गर्न नमिल्ने बताएको छ। लोघेकर दामोदरकुण्ड गाउपालिकाको वडा १ ,३ र ४ मा उम्मेदवारी दिने उम्मेदवार निर्विरोध भएको निर्वाचन अधिकृत नेपालहरी रानाभाटले जानकारी दिए। एमाले जिल्ला ईञ्चार्ज चन्द्रमोहन गौचनका अनुसार लोघेकर दामोदरकुण्ड१ को वडाध्यक्षमा टसी ढिन्डु ठुकुरीसहित पुरै सेट एमाले निर्विरोध भएको हो। वडा२ मा एमालेका वडाध्यक्ष उम्मेदवार झ्याब्याङ तेञ्जिङ गुरुङसहित २ वडासदस्य र कांग्रेसबाट एक वडासदस्य निर्विरोध भएको एमाले जिल्ला ईञ्चार्ज गौचनले बताए। यस्तै वडा३ मा एमालेबाट वडाध्यक्ष झ्याब्याङ छोसाङ गुरुङसहित २ वडासदस्य एमाले र एक वडासदस्य कांग्रेसको निर्विरोध भएको उनले बताए। लोघेकरको वडा २ र ५ मा कांग्रेस र एमालेबीच सबै पदमा उम्मेदवारी भएको छ भने ४ वटा वडामा दलित सदस्य कोटा खाली छ। मुस्ताङको घरपझोङ गाउँपालिकाको वडा १ र २ मा नेपाली कांग्रेसका वडाध्यक्ष उम्मेदवार निर्विरोध भएका छन् भने वडा५ मा एमालेका वडाध्यक्ष निर्विरोध भएको श्रोतले बताएको छ। घरपझोङको १, २ र ५ मा नेपाली कांग्रेस, एमाले, माओवादी केन्द्र, नेकपा समाजवादी र राप्रपाबीच आन्तरिक तालमेल भएको हो। घरपझोङ गाउँपालिकामा ४० जनाको उम्मेदवारी दर्ता भएको छ। बैशाख ३० गते हुने स्थानीय तह निर्वाचनका लागि लोमान्थाङ गाउँपालिकामा नेपाली कांग्रेस र एमालेका तर्फबाट अध्यक्ष र उपाध्यक्षसहित ४६ जनाको उम्मेदवारी परेको छ। त्यहाँको ४ वटा वडामा दलित उम्मेदवार नभएकाले कांग्रेस र एमालेको ४४ जना उम्मेदवारको कोटा रिक्त रहेको छ। लोमान्थाङमा कांग्रेस र एमालेबीच प्रतिस्पर्धा हुने भएको छ। उपल्लो मुस्ताङको लोघेकर दामोदरकुण्ड गाउँपालिकामा ३० जनाको उम्मेदवारी परेको छ। लोघेकरमा एमालेले अध्यक्ष र उपाध्यक्ष पदमा उम्मेदवारी दिएको छ। गठबन्धनबाट लोघेकरमा नेकपा समाजवादीले अध्यक्ष पदमा उम्मेदवारी दर्ता गराएको छ भने कांग्रेसले उपाध्यक्ष पदमा उम्मेदवारी दर्ता गरेको छ। यस्तै वारागुङ मुक्तिक्षेत्र गाउपालिकामा नेकपा एमालेको तर्फबाट अहिलेसम्म ४५ जनाले उम्मेदवारी दर्ता गरे। जसमध्ये नेकपा एमाले त्यहाँ २७ वटै पदमा उम्मेदवारी दर्ता गरेको छ भने कांग्रेसले अध्यक्ष र उपाध्यक्षसहित अन्य पदहरुमा उम्मेदवारी दर्ता गर्ने क्रम भईरहेको छ। मुस्ताङको थासाङ गाउपालिकामा ५४ जनाको उम्मेदवारी दर्ता हुने अनुमान गरिएको छ। एमालेले त्यहाँ अध्यक्ष र उपाध्यक्षसहित २७ पदमा उम्मेदवारी दिएको छ भने नेपाली कांग्रेसले उम्मेदवारी मनोनयन दर्ता गर्ने क्रम भईरहेको छ। निर्वाचन आयोगले मनोनयनपत्र दर्ता गर्ने समय २ दिन तोकेपनि लोमान्थाङबाहेक अन्य स्थानीय तहमा उम्मेदवारी मनोनयन दर्ता भएको थिएन। जिल्लाका राजनीतिक दलहरुको आन्तरिक तयारीका कारण वारागुङ मुक्तिक्षेत्र, घरपझोङ र थासाङमा दिउँसो २ बजेदेखि मात्र मनोनयनपत्र दर्ता सुरु भएको थियो।"
नारायण नगरमा एमालेबाट उम्मेदवारी दर्ता,"दैलेख : नारायण नगरपालिका दैलेखको मेयर र उपमेयरमा नेकपा एमालेका उम्मेदवारहरुले उम्मेदवारी दर्ता गराएका छन्। जिल्ला सदरमुकामसमेत रहेको नगरमा एमालेबाट मेयरमा लोमन शर्मा र उपमेयरमा तप्ता कुमारी थापाको उम्मेदवारी दर्ता भएको हो। सदरमुकामस्थित मुख्य निर्वाचन अधिकृतको कार्यालयमा पुगेर मेयर, उपमेयर, वडाध्यक्ष र सदस्यहरुको मनोनयन दर्ता गरिएको एमाले दैलेखका अध्यक्ष रविन्द्रराज शर्माले बताए। मेयर र उपमेयरमा उम्मेदवारी दर्ता गराएका शर्मा र थापा नेकपा एमालेको प्रदेश कमिटी सदस्य हुन्। सोमबार नेकपा एमाले दैलेखका अध्यक्ष रविन्द्रराज शर्मालगायतका नेता तथा कार्यकर्ताहरुसमेत उम्मेदवारी दर्ताका लागि मुख्य निर्वाचन अधिकृतको कार्यालयमा पुगेका थिए। उम्मेदवारी दर्तासँगै एमालेका मेयरका उम्मेदवार लोमन शर्माले समृद्ध नगरका लागि विभिन्न एजेण्डासहित चुनावी अभियानमा होमिएको बताए। उनले नगरबासीलाई नि:शुल्क खानेपानी तथा बिजुली बत्ती दिने मुख्य प्राथमिकतामा राखेका छन्। नारायण नगरपालिका१ को वडाध्यक्षमा उम्मेदवारी दर्ता गराएका नेकपा एमालेका मनोज कुमार थापाले विकासलाई व्यवस्थित गर्ने आफ्नो प्रमुख एजेण्डा भएको बताए। विकास त स्वभाविक प्रक्रिया भएकाले विकासका गतिविधि सञ्चालन भईरहेको छ, उनले भने अब व्यवस्थापनको खाँचो छ।"
ॐ आदी फाउन्डेशनद्वारा दुई वटा एम्बुलेन्स सहयोग,"काठमाडौं : ॐ आदी फाउन्डेशनले अनुदानस्वरुप दुई वटा एम्बुलेन्स हस्तान्तरण गरेको छ। परमपूज्य गुरुदेव बालयोगी आदित्यका साथ फाउन्डेशनका सदस्य तथा आदित्य मोक्षधाम निर्माण समितिका संयोजक क्याप्टेन रामेश्वर थापा र काठमाडौं महानगरपालिका वडा नम्बर ७ का वडा अध्यक्ष शुद्धकुमार ढंगोलले एम्बुलेन्सका चाबी प्रतिनिधिहरुलई हस्तान्तरण गरे। सुदूर पूर्वमा रहेको झापा जिल्लाको कमल गाउँपालिकाका प्रतिनिधि मदन निरौला र सुदूर पश्चिमको बैतडी सुरनयाँ गाउँपालिकाका प्रतिनिधि एवं रौलेश्वर स्वास्थ्य चौकिका इन्चार्ज नरेशबहादुर मडले उक्त एम्बुलेन्सको चाबी बुझेका छन्। फाउन्डेशन सदस्यहरुको आर्थिक सहयोगमा सञ्चालित अन्तर्गतको आदित्य जनहित कल्याण कोषबाट उक्त एम्बुलेन्स निशुल्करुपमा प्रदान गरिएको बताइएको छ। परमपूज्य गुरुदेव बालयोगी आदित्य सत्तसंकल्प र मार्गदर्शनबाट सामाजिक सेवा कार्यहरु हुँदै आएको र यो पनि तीमध्येकै एक कार्य भएको बताइएको छ। समाजसेवाको उद्देश्यले विकट जिल्लाका निम्न आय भएका, अशक्त, गरिब व्यक्तिहरुको सहयोगका लागि यी एम्बुलेन्स निशुल्क नै प्रयोग हुने अपेक्षा गरिएको छ।"
हृदयेश त्रिपाठीले गृह जिल्लामै पाएनन् उम्मेदवार,"परासी : नयाँ दल दर्ता गरेर स्थानीय तह निर्वाचनमा सहभागी भएका पूर्वमन्त्री हृदयेश त्रिपाठी आफ्नै जिल्ला पश्चिम नवलपरासीमा कमजोर देखिएका छन्। जनता प्रगतिशिल पार्टी गठन गरेका त्रिपाठीले १७ जिल्लामा संगठन रहेको दाबी गर्दै आएका थिए। तर स्थानीय तह निर्वाचनमा परेको उम्मेदवारीले उनी आफ्नै जिल्लामा कमजोर भएको देखाएको हो। जिल्लामा ७ पालिका छन्। एउटा पालिकाबाहेक अन्य पालिकाका सबै पदमा उम्मेदवारी दिन उनले उम्मेदवार नै पाएनन्। आफ्नो पालिका रहेको प्रतापपुर गाउँपालिकामा मात्र प्रमुखसहित सबै पदमा उम्मेदवारी परेको छ। सुस्ता गाउँपालिकामा एउटा वडामा उमेदवार नपाएपनि अध्यक्ष र उपाध्यक्षसहित अन्य वडामा उमेदवारी परेको छ। केही पालिकामा वडा तहमा उमेदवार उठाए पनि सुनवल नगरपालिका र सरावल गाउँपालिकाका कुनै पनि पदमा उनको पार्टीले उमेदवार उठाउन सकेन। सदरमुकामको रामग्राम नगरपालिकासहित जिल्लाका कुनै पनि नगरपालिकाकामा प्रमुख र उपप्रमुख उठाउन सकेनन्। रामग्राममा ३ वटा वडा र बर्दघाटमा ३ वटा वडामा अध्यक्ष पदमा मात्र उमेदवारी परेको जिल्ला अध्यक्ष राधेरमण पाण्डेले बताए। सुनवल नगरपालिकामा कुनै पनि पदमा त्रिपाठीको पार्टीले उम्मेदवार उठाउन सकेन। पाल्हीनन्दनमा एउटा वडामामात्र अध्यक्ष पदमा उम्मेदवारी परेको छ। उम्मेदवारी दिने व्यक्ति नै पाउनु भएन भन्ने प्रश्नमा जिल्ला अध्यक्ष पाण्डेले भने, उम्मेदवार नै पाएनभन्दा पनि नयाँ दल भएर थोरै गाह्रो भएको हो। एमालेको सूर्य चिन्ह लिएर पश्चिम नवलपरासी प्रतिनिधि सभा क्षेत्र नं १ बाट त्रिपाठीले प्रतिनिधि सभामा चुनाव जितेका हुन्। केपी ओली नेतृत्वको सरकारमा स्वास्थ्य मन्त्रीसमेत भएका त्रिपाठीले तत्कालीन राजपा छाडेर सूर्य चिन्हबाट चुनाव लडेका थिए।"
मनाङका चार वडामा कांग्रेसका उम्मेदवार निर्विरोध,"बेसीसहर : हिमाली जिल्ला मनाङका केही वडामा अध्यक्ष र सदस्य पदमा निर्विरोध निर्वाचित भएका छन्। ४ गाउँपालिका रहेको यहाँ नेपाली काँग्रेस, नेकपा एमाले र नेकपा माओवादी केन्द्रका साथै स्वतन्त्र उमेद्वारहरु निर्वाचित भएका हुन्। मनाङको चामे गाउँपालिकाको वडा नं १ र २ का वडा अध्यक्ष निर्विरोध निर्वाचित भएका छन्। वडा नं १ मा नेकपा एमालेका खड्कजंग गुरुङ निर्विरोध भएका हुन्। सो वडामा एमालेबाटै महिला सदस्यमा राजकासी गुरुङ र दलित महिला सदस्यमा अनिता विक निर्विरोध भएका छन्। यस्तै वडा नं २ को अध्यक्षमा नेपाली कांग्रेसका मंगलदेव गुरुङ निर्विरोध भएका छन्। सोही वडामा महिला सदस्यमा गममाया गुरुङ र दलित महिला सदस्यमा नविना परियार कांग्रेसबाट निर्विरोध बनेका छन्। यस्तै नासो गाउँपालिकामा नेपाली कांग्रेसबाट वडा नं ५ को वडाअध्यक्षमा थुतेन लामा, वडा नं ६ को वडाअध्यक्षमा पुष्पबहादुर गुरुङ र वडा नं ७ को वडाअध्यक्षमा ओमबहादुर गुरुङ निर्विरोध निर्बाचित भएका छन्। निस्याङ गाउँपालिकाको वडा नं ३ को वडाअध्यक्षमा स्वतन्त्रबाट कृष्ण लामा र वडा नं ९ मा नेकपा माओवादी केन्द्रबाट च्योल्पा गुरुङ वडाअध्यक्षमा निर्विरोध भएका छन्। सोही वडामा अनिल गुरुङ, धनबहादुर गुरुङ, महिला सदस्यमा रिया गुरुङ र दलित महिला सदस्यमा सुष्मिता सेन्चुरी स्वतन्त्रबाट निर्विरोध भएका छन्। मनाङका मुख्य निर्वाचन अधिकृत पुनाराम खनालले अन्तिम नामावली प्रकाशन गरी दावीविरोधको समय सकिएपछि मात्र निर्विरोध निर्वाचित घोषणा गर्न मिल्ने बताए।"
रेशम चौधरीको पार्टीको घोषणा पत्र : शिक्षा र स्वास्थ्य सतप्रतिशत निशुल्क,"काठमाडौं : रेशम चौधरी नेतृत्वको नागरिक उन्मुक्ति पार्टीले घोषणा पत्र सार्वजनिक गरेको छ। कैलालीका अधिकांश पालिकामा उम्मेदवारी दर्ता गराएको नागरिक उन्मुक्ति पार्टीले घोषण पत्रमार्फत् पाँच वटा वाचा गरेका छन्। उनले स्वागतद्वारको नाममा अनावश्यक खर्च नगर्ने, भ्यूटावर नबनाउने, अनावश्यक कल्भर्ट निर्माणमा ध्यान नदिने, विकास बजेट खर्चेर सभाहल नबनाउने र शिक्षा, स्वास्थ्य, जन सरोकार, शान्त दुर्व्यसनमुक्त समाजमा जोड दिने वाचा गरेको छ। त्यस्तै सीपमूलक साना उद्योग, कच्चापदार्थको जोहो, प्रांगरिक मल उद्योग, शिक्षा, स्वास्थ्यमा सतप्रतिशत निशुल्क, खेलकुद, महिला उद्यमीको विकास, युवा स्वरोजगार कार्यक्रम, उत्पादनसँग नागरिकलाई जोड्नेलगायत कुरालाई प्राथमिकतामा राख्ने उल्लेख गरेका छन्। उनले भौगोलिक साँस्कृतिक पहिचानलाई पनि मुख्य कार्यदिशा बनाएका छन्। 'हामीले हाम्रा पहिचानका सभ्य परम्परालाई निरन्तरता दिनैपर्छ। तबमात्रै हामी असली कहलिन्छौं र हामी र हाम्रा पौराणिक अवस्थालाई दृश्यालोकन गर्न पर्यटकहरुको घुइँचो लाग्नेछ। पर्यटनलाई टेवा दिने प्रकारका हाम्रा संस्कृति, पौराणिक परम्परालाई हामीले निरन्तरता दिनैपर्छ,' घोषणा पत्रमा भनिएको छ। पूर्णपाठ पढ्नुहोस् : बेरोजगार, गरीबी, शिक्षाबाट बञ्चित, सत प्रतिशत स्वरोजगारी, कृषकलाई अत्याधुनिक कृषियन्त्र, प्राङ्गारिक मल उद्योग, विचौलियाको अन्त्य गरि आफ्नो उत्पादनको व्यापार आफैले गर्न पाउने व्यवस्था, युवाहरुलाई असलमार्ग निर्देशन गर्न खेलकुद, स्वरोजगार सम्बन्धि प्रशिक्षण, कुलतको अन्त्य, प्रर्यावरणिय रुपमा उत्कृष्ट गाउँ सहरको निर्माणका साथै हाम्रो देश नेपाललाई नै नमूनाको देश बनाउने उद्देश्यका साथ नागरिक उन्मुक्ति पार्टीको निर्माण भएको हो । सबैलाई ज्ञात होस् नागरिक उन्मुक्ति पार्टीका हरेक कार्यकर्ता समाजका सच्चा पहरेदार, असर सिपाहीका रुपमा उभिने छन् । खराब तत्वको निर्मलिकरण, समाज सुधारको उद्देश्य, हामी अन्यबाट होइन, अन्य हामीबाट सिकुन, हरेक नागरिकमा रहेको आफै सक्षम बन्न सक्छु भन्ने वीजलाई प्रशिक्षणको माध्यमबाट टुसारोपण गर्ने क्षमताका साथ हामी तपाई समक्ष उभिएका छौं । प्रण ठूलो होइन पालना कठिन कुरो हो । हामी जे प्रण गर्छौं, पालनामा पनि प्रतिवद्ध हुनेछौं । नागरिक किताबि शिक्षाले भन्दा सोचले सभ्य हुन्छ । सभ्य नागरिकले समाज निर्माणमा सधैं टेवा पुर्याउँछ । समाज सभ्य भए गाउँ समृद्ध हुन्छ । हाम्रो गाउँ किन बनेन भन्दा हामीले गाउँ किन बनाउन सकेनौं, भनेर सोच्नु पर्दछ । कुलत, दुव्र्यशनी, खराब आचरण, गलत तत्वलाई बढावा दिने व्यक्तिका कारण समाज दुर्घन्धित भई रहेको छ । समाजमा रहेका त्यस्ता तत्वहरुलाई बहिस्कार र तिरस्कार होइन, मायाँले निर्मलिकरण गरौं र स्वच्छ, सभ्य समाजका लागि हातेमालो गरौं । पहिचान भन्ने शब्दलाई वर्तमान राजनीति क्षेत्रका अभिभावक हुँ भन्नेहरुले दुर्घन्धित बनाई दिएका छन् । आफूले प्रयोग गर्दा राम्रो र अरुले प्रयोग गर्दा नराम्रो लाग्ने तिनको सोचलाई हामीले परिवर्तन गर्न सक्नुपर्दछ । मान्छे माथी होइन मस्तिष्कमा आक्रमण गरौं । भुल भएछ अब हुने छैन भन्ने शब्दलाई अबलम्वन गरौं । सकारात्मक सोचलाई सबैले स्वीकार गरौं । परिवर्तनको पथमा कदम राखौं अनि मात्रै सभ्य समाज, सहर र राष्ट्रको कल्पना गर्न सकिन्छ । हाम्रा पहिचान के हुन् ? के पर्यटक आगमन हाम्रा वर्तमान अवस्थालाई नियाल्नलाई हो त ? होइन, पटक्कै होइन । हाम्रो यहि सोच गलत हो । हामीले हाम्रा पहिचानका सभ्य परम्परालाई निरन्तरता दिनै पर्छ । तबमात्रै हामी असलि कहलिन्छौं र हामी र हाम्रा पौराणीक अवस्थालाई दृश्यालोकन गर्न पर्यटकहरुको घुइँचो लाग्नेछ । पर्यटनलाई टेवा दिने प्रकारका हाम्रा संस्कृति, पौराणीक परम्परालाई हामीले निरन्तरता दिनै पर्छ । विश्व कुन बेला कस्तो स्वरुपमा परिवर्तन हुने हो, कसैलाई थाहा छैन । मानव सभ्यताको दुई वर्ष कोरोनाले क्वाप्लाक्कै खायो । अबका केहि वर्ष रसिया र यूक्रेनयुद्धले पनि कठिन गर्नेछ । कुन महाशक्ति राष्ट्र प्रमुखको सनक चढ्नेछ र विश्व नै तेश्रो युद्धको भुङ्ग्रोमा जाकिनेछ, थाहा छैन । आलिसान महल र बैंकमा थुपारिएका सम्पत्ति केहि हैनन् भन्ने रुस यूक्रेनको युद्धमा देखिएका दृश्यले पुष्टि गरेका छन् । हाम्रो सोचमा विश्वको सुखि र सम्पन्न राष्ट्र त्यहि हो, जहाँका जनता सुखी र सन्तुष्ट छन् । असल सोच र अब्बल मस्तिष्क भएका प्रतिनिधिले तपाईलाई जहिल्यै खुशी राख्न सक्छन् । आजको दिन वित्नेछ र भोली नविन बिहानीको सुभारम्भ हुनेछ, यो ध्रुवसत्य कथन हो । पुरानोको परिक्षण भईसक्यो, नयाँलाई स्वीकार गरेर नवसमाज निर्माणको शुभारम्भ गरौं । नागरिक उन्मुक्ति पार्टीका हरेक उम्मेद्वार जनताको सेवक हुनेछन् । नयाँ सोच, नविन विचार र नवसमाज निर्माणका लागि पहरेदार हुने कसम खाएर आएका हाम्रा उम्मेद्वारलाई ढकिया चिन्हमा छाप लगाई निर्वाचित गर्नु हुनेछ भनेर हामीले अपेक्षा गरेका छौं । हाम्रो सङ्कल्प १ सीपमुलक साना उद्योग ठुलाठुला कलकारखाना खोल्छु, स्मार्ट सहर बनाउँछु भनेर जनता ढाँट्नु बेफकुवि हो । हामी नागरिक सीप, क्षमता, सामाजिक अवस्था, आर्थिक स्थितिको आंकलन गरेर साना उद्योग सञ्चालन गर्नेछौं । त्यसका लागि हाम्रो प्रथम प्रण होप्लास्टिक मुक्त गाउँ सहर । आज विश्व प्रदुषणको पहिलो कारक होप्लास्टिक । प्लास्टिक प्रदुषणले संसारका बडेबडे वैज्ञानिकको मथिङगल खाइदिएको छ । अहिले विश्वको ठूला राष्ट्रले समेत प्लास्टिकको विकल्प खोज्न थालेका छन् । सबैले सोचे जस्तो यसको विस्थापन पनि त्यति सहज छैन । तर हामी सम्भव गरेर देखाउँछौं । प्लाष्टिक मुक्त समाज नागरिक उन्मुक्ति पार्टीको पहिलो प्रतिवद्धता हो । विकल्प के ? (क) पहिलो चरणमा कपडाको झोला प्रयोग गर्नेगराउने । (ख) प्लाष्टिक प्लेट कपको विकल्पमा दुना टपरि उद्योग, माटोको भाडा बनाउने उद्योगलाई प्रोत्साहन गर्ने । (ग) जुट, लहरा, केराको बोक्राबाट बनाइने परम्परागत सीपलाई रोजगारमा परिणत गरि ग्रामिण जनतालाई मध्यनजर गरि साना उद्योग नै सञ्चालन गर्ने । (घ) प्लास्टिक कुर्सि टेवललाई विस्थापित गरि बाँस, बेत, काठ, आदि वनस्पतिबाट बनेका वस्तुलाई प्रयोगमा ल्याउने । फाइदा के ? (क) एउटा पालिकामा कम्तिमा १०० जनाले परम्परागत लहरा सनपाटबाट झोलाजन्य सामाग्री बनाउनेले रोजगार पाउने छन् । (ख) दुना, टपरी घरेलु उद्योगका लागि कम्तिमा १०० जना महिलाले रोजगार पाउने छन् । (ग) बाँस, बेत, काष्ठकलाबाट कुर्सि, टेवल, साना खाट, आदि निर्माणका लागि कम्तिमा ५० जनाले एक पालिकामा रोजगार पाउने छन् । कच्चा पदार्थको जोहो (क) नजिक रहेका सामुदायिक वनसँग समन्वय गरेर । (ख) दुना टपरीका लागि उपयुक्त वनस्पतिको वृक्षारोपण गरेर । (ग) बेत, बाँसको उत्पादकलाई प्रोत्साहन गरी खेति गर्न लगाउने । (घ) सनपाट, लहरा जन्य बोट विरुवाको वृक्षारोपण गर्ने । कच्चा पदार्थ सम्बन्धि उदाहरण धेरै कमलाई थाहा छ, तपाईको घरमा फल दिई सकेपछिको केराको बोट विक्रि गरेर समेत आम्दानी हुन्छ । यसरी खेर जाने लहरा जन्य वृक्षलाई झोला उद्योगले खरिद गर्नेछ । (यो एउटा उदाहरण मात्रै हो ।) बजार बजारको व्यवस्थापन हामी आफैबाट गर्छौं । पोलिथिन ब्यागको स्थान कपडाका झोला, लहरा, केराको पात, आदिबाट निर्मित सामाग्रीले लिनेछन् । हामी हाम्रो क्षेत्रलाई नो प्लाष्टिक जोन का रुपमा चिनाउँनेछौं । हाम्रो राम्रो कामको अनुशरण अरुले पनि सिकुन भन्ने हाम्रो ध्यय हो । उत्पादन गरेका सामाग्री हाम्रा छिमेकि गाउँ, सहर तथा देशैभरी विक्रि वितरणको व्यवस्था हाम्रा प्रतिनिधिले मिलाउने छन् । विदेशमा समेत निर्यात गर्ने हाम्रो उद्देश्य हो । रोजगार एक गाउँपालिकामा कम्तिमा ३०० जना रोजगारीको सृजना हाम्रो यहि बुँदा नं १ ले र्नेछ । २ प्राङ्गाणिक मल उद्योग नेपाल कृषिमा निर्भर देश हो । तर दुर्भाग्य यहाँ किसानका लागि कृषियन्त्र त परै जाओस्, अन्नबालीका लागि खुराक मानिने मल उद्योग सम्म छैन । ठुला मल उद्योग खोल्न हामीले सम्हाल्ने गाउँपालिका वा नगरपालिकाको बजेटले पक्कै सम्भव हुने छैन । तर के, हामी साना प्राङ्गारिक मल उद्योग खोल्न सक्दैनौं ? कुरा स्मार्ट सिटिको गर्ने, सोच आत्म निर्भरता सम्म नराख्ने विवेकका कारण हामी यो अवस्थामा छौं । हामी कहाँ सहर अस्याध्यै थोरै छन् तर पनि नगरपालिकाको संख्या सयौंमा छ । नेपाल बनाउँछु भन्नेले सहरको गफ ठोक्नु व्यर्थ हो । काठमाडौं महानगर होइन नेपाल गाउँ हो भन्ने सोच राखियो भने समृद्धि दुर छैन । गाउँमा जन्मेर, गाउँकै मैदानमा बाल्यकाल व्यतित गर्नेले गाउँलाई कस्तो परिकल्पनाको सपनामा सजाउँदै छन् कुन्नी ? नागरिक उन्मुक्ति पार्टीले गाउँ बनाउने जून सङ्कल्प गरेको छ त्यसले अवश्य नयाँ गोरेटोमा कदम टेकिएको हामीले महसुस गर्ने छौं । किसानलाई मलको हाहाकार ! यो प्रत्येक वर्ष मिडियामा छाईरहने शिर्षक हो । फेरि पनि हुन्न हाहाकार त हामी भन्दैनौं तर यति जरुर हो, मल नपाएकै कारण खेत बाँझो हुने छैन । यसका लागि एक गाउँपालिका एक प्राङ्गारिक उद्योग हाम्रो दोश्रो संकल्प हो । विकल्प (क) श्रोत, साधन र दक्ष जनशक्ति सहितको प्राङ्गरिक मल उद्योगको स्थापना गर्नेछौं । (ख) रासायनिक मल न्यूनिकरण गर्दै प्राङ्गरिक मल तर्फ जोड गर्ने कृषकलाई प्रशिक्षणको व्यवस्था गर्ने छौं । (ग) वडा स्तरका विभिन्न स्थानमा कुहिने नकुहिने गरि कम्तिमा चारवटा फोहोर संकलन भाँडो राखिने छ । शिशा, फलाम, प्लाष्टिकजन्य र कुहिने गरि छुट्याइएको भाँडोबाट हरेक दिन फोहोर संकलन गरि निश्चित स्थानमा जम्मा गरिनेछ । उचित पारिश्रमिक दिएर खटाइएका कर्मचारीले स्याउला, गोबर, मलमुत्र संकलन गरेर प्राङ्गारिक मल तयार पर्ने छन् । दक्ष प्राविधिकको सुझाव तथा सल्लाहमा तयार पारिएको मल अति सस्तो शुलभ मूल्यमा कृषकलाई वितरण गरिनेछ । फाइदा के ? (क) वनका स्याउला, गोबर, मलमुत्रको व्यवस्थापन हुनेछ । (ख) फोहोर संकलनका लागि कम्तिमा २० जनाले प्रत्यक्ष रोजगार पाउने छन् । (ग) मलकै लागि सरकारको मुख ताक्ने अवस्थाको अन्त्य गरिनेछ । (घ) यस्ता साना उद्योग कृषक आफैले आफ्नो घरमा संचालन गर्न सक्नेछन् । रोजगार एक गाउँपालिकामा कम्तिमा ५० जनाले प्रत्यक्ष रोजगार प्राप्त गर्न सक्ने छन् । ३ शिक्षा, स्वास्थ्य सत प्रतिशत निशुल्क गरिबको कोखमा जन्मिनु पूर्वजन्मको पाप होइन, जन्मिएको बच्चालाई उचित स्याहार सुसार सहित रोजगार युक्त नबनाउन्जेल सम्बद्र्धन गर्न नसक्नु राज्यको कमजोरी हो । हामीले नेतृत्व गर्ने गाउँपालिका वा नगरपालिकामा सशुल्क आफ्ना छोराछोरी पढाई दिने अभिभावकलाई धन्यवाद दिन्छौं । तर गरिब, शुल्क तिर्नैै नसक्ने, चरम गरिबि व्यहोरीरहेका अभिभावकले चिन्तित हुनुपर्ने छैन । तिनको शिक्षा दिक्षाको बन्दोवस्त पालिका स्वयंले गर्नेछ । सकभर सम्पूर्ण पालिकामा एउटै शिक्षा प्रणाली हाम्रो कोशिस हुनेछ । शिक्षा पाउनु नैसर्गिक अधिकार हो भन्ने कुरा ध्यानमा राख्नै हामीले प्रतिवद्धता बुँदा नं ३ मा यो उल्लेख गरेका छौं । चेतनामूलक शिक्षा यहाँ शिक्षाका नाममा पाठ्यक्रम मात्रै घोकाउने चलन छ । यसले बालबालिकाको मस्तिष्कमा खराब असर पार्दछ । हरेक विद्यालयमा मनोरञ्जनात्मक, चेतनामुलकका साथै खेलकुद जस्ता अतिरिक्त कक्षाको अनिवार्य व्यवस्था गर्ने छौं । यस्ता शिक्षालाई बढावा दिन पालिका स्वयंले अतिरिक्त बजेटको व्यवस्था गर्ने छ । फाइदा शिक्षाबाट कोहि वञ्चित हुने छैनन् । सत प्रतिशत शिक्षा समाजको आँखा हो । बालबालिका कुलतमा फस्ने छैनन् । दुव्र्यसनबाट बालबालिका जोगाउनु भनेको संकटग्रस्त अवस्थाबाट मुलुक जोगाउनु हो । अतिरिक्त शिक्षाबाट बालबालिकाको भविष्य तय हुन्छ । यहि शिक्षाका कारण नानीहरुले आफ्नो जीवनको आधार तय गर्छन् । जस्तैः खेलाडी, कलाकार, पत्रकार, वैज्ञानिक, जस्ता भविष्यमा उत्पादन हुने जनशक्तिको आधार नै अतिरिक्त कक्षा हो । स्वरोजगारमूलक शिक्षा सुन्दा आश्चर्य लाग्छ । तर यथार्त यहि हो । अब विश्वले नै धेरै छिटो अपनाउने शैक्षिक प्रणाली यहि हुनेछ । हाम्रो नागरिक उन्मुक्ति पार्टी विजीत पालिकामा लागु हुने यो शैक्षिक प्रणाली विश्वमै लागु हुने पहिलो शिक्षा प्रणाली हुनेछ । इन्टरनेटका कारण आज विश्व साँगुरिएको छ । संसारका आश्चर्य, अद्भुद र कहिल्यै कल्पना नगरिएका कुराहरु हामी आफ्नै हत्केलामा राखेर मोबाइल यन्त्र मार्फत देख्न सक्छौं । साथै त्यसका बारेमा जानकारी पाउन सक्छौं र सिक्न सक्छौं । आज यूरोप अमेरिका लगायत संसारका विकसित, अति विकसि मुलुकहरुमा विद्यार्थीहरुलाई फेल गराउन पाइँदैन । त्यहाँ अहिले पुस्तकिय ज्ञान भन्दा बढी व्यवहारिक शिक्षा प्रदान गर्न थालिएको छ । अबको शिक्षा व्यवहारिक र स्वरोजगारमूलक हुनु पर्दछ, यो विश्वका विद्वानहरुको कथन हो । मुलुकमा चेतनशिल विद्वान नेताहरुको कमिका कारण आज सभ्य शिक्षित र चेतनशिल युवाहरु विदेशिन बाध्य छन् । किन ? यो देशमा रोजगार सम्भव छैन ? हिजो विश्वका अन्य राष्ट्रमा कृषि उत्पादन निर्यात गर्ने हाम्रो देश आज आयात मात्रै गर्ने अवस्थामा कसरी पुग्यो ? के यहाँको प्राकृतिक भौगोलिक अवस्था त्यति जर्जर छ ? आँखा चिम्लेर मनन गरौं । बालुवै वालुवा मरुभुमी क्षेत्र खाडी मुलुक नेपाली युवाहरुको मेहनतले आज विश्वकप खेल्ने मैदान भईसक्यो । माटो नपाइने मुलुकले धान चामलमा आत्मनिर्भर भई निर्यात गर्न थालिसके । विदेश जाने सबै युवाहरु वैज्ञानिक, इन्जिनियर, डाक्टर बन्न पक्कै गएका होइनन् । श्रम बेचेर घर गुजारा चलाउने उद्देश्यले विदेशिएका हाम्रा युवाहरु जे पायो त्यहि काम गर्न बाध्य छन् । किन ? कारण एउटै हो, हाम्रो सरकारले व्यवहारिक रोजगारमूलक शिक्षा दिएकै छैन । हाम्रो देशमा गलत व्यक्ति र तिनको प्राकृति हावी हुँदै गएको छ । त्यहि कारण पनि युवाहरु वाक्क भई प्रवासिन बाध्य छन् । स्वरोजगारमूलक शिक्षा भनेको के हो ? (क) आत्मनिर्भर कसरी हुने ? (ख) आज सिकिएको शिक्षा भोली कसरी लागु गर्ने ? (ग) डाक्टर, इन्जिनियर, पाइलट मात्रै देशका दक्ष जनशक्ति होइनन् । कृषक, शिक्षक, सानो व्यापार लगायत माछा, पशुपंक्षी पालक, आदि पनि देशका शिक्षित र सभ्य नागरिक हुन् भन्ने स्वीकारयुक्त शिक्षाको सुरुवात गर्ने । आज विश्वको परिचय फरक फरक तरिकाले हुँदै गएको छ । कुनै देश धानमा निर्भर छ भने कुनै देश माछामा । कुनै देश तोरीमा निर्भर छ भने कुनै देश माछामासु वा दुधमा । हाम्रो देश सम्भावनै सम्भावनाको देश हो । यहाँ जे गरे पनि हुन्छ । राज्यले सहि दिशा निर्देश गरे विश्वकै गन्तिमा आउने फलफूल निर्यात गर्ने देश भनेर चिनिन सक्छ । आफ्नो उत्पादनले हामी मजाले जीवन धान्न सक्छौं । तर चेतनाको कमि र नेताहरुको विचौलिया पाल्ने धन्धाले आज हामी दिनप्रति दिन गरिबिको रेखामुनी झर्दै गैरहेकाछौं । हामीले नागरिक उन्मुक्ति पार्टी त्यसै खोलेको होइनौं । हामीसँग देश बनाउने खाका छ । अहिलेको स्थानीय निर्वाचनमा हामी यति प्रण जरुर गर्छौं कि हामी निर्वाचित क्षेत्रमा अर्को पाँच वर्ष भित्र मासु र अन्न आयात गर्ने छैनौं । कमसेकम युवाहरु विदेशिने छन् । यसका लागि स्थानीय सरकारको पहल कदमि पहिलो प्राथमिकतामा पर्नेछ । खेलकुद दुव्र्यशन हाम्रो जस्तो अल्पविकशित राष्ट्रको लागि विकराल भयावह समस्या हो । जीवन धान्ने कठिन अवस्थामा दिन प्रतिदिन बढ्दै गईरहेको दुव्र्यशनी संख्याका कारण आज समाज बर्वादीको अवस्थामा पुगेको छ । सबैजसो अभिभावकको एउटै गुनासो आउन थालेको छसन्तान विग्रिए । के सन्तान अभिभावकको कारणले मात्रै विग्रिएका हुन् ? आज घर झगडाको मुख्य कारण नै सन्तान दुव्र्यशनी भए, विग्रिए भन्ने छ । चेतनशिल मस्तिष्कले सोच्नुपर्छ, छोराछोरी बिग्रिनुमा अभिभावकको धेरथोर भूमिका होला तर सबैभन्दा ठूलो कमजोरी राज्यको हो । तपाईलाई पत्याउन पनि मुस्किल पर्ला तर यथार्थ यहि हो, समाजमा माउडे कहलिएकाहरुले नै दुव्र्यशन पदार्थ बेच्छन्, नाफा कमाउँछन्, महल बनाउछन् र देश भडखालोमा जाक्छन् । साना बालबालिकालाई कुलतबाट बनाउने एकमात्रै मार्ग हो खेलकुद । उमेरमै तिनलाई सक्षम खेलाडी बनाउने मार्ग प्रशस्त गर्नु पर्दछ । जन प्रतिनिधिले ठेक्का पट्टा र कमिसनको खेल मात्रै खेल्ने, बालबालिका, विद्यार्थी, युवाहरुलाई महत्व नदिएका कारण आज हाम्रो यो अवस्था भएको हो । त्यसैले सके सबै गाउँमा, नसके एक वडा एक खेल मैदान साथै एक पालिका एक उत्कृष्ट खेलमैदानको अवधारणा हाम्रो पार्टीले लिएको छ । के गर्ने छौं ? (१) दुव्र्यशनमुक्त समाजको लागि चेतनशिल कक्षा संचालन गर्नुको साथै दुव्र्यशनको व्यापारीलाई कडा कानूनी कार्वाहीको अवधारणा हाम्रो पार्टीले लिएको छ । (२) वार्षिक एकपटक पालिका स्तरिय सम्पूर्ण अतिरिक्त कृयाकलाप समावेश गरिएको प्रतियोगिताको आयोजना गरिनेछ । (३) सबै प्रकारको खेल अभ्यास हुने मैदान र प्रशिक्षकको बन्दोवस्तमा ध्यान दिनेछौं । (४) असक्त, वृद्धवृद्धालाई स्वास्थ्य परिक्षण तथा निशुल्क औषधिको व्यवस्था गरिनेछ । (५) स्थानिय स्तरमै दक्ष खेलाडी उत्पादन गरेर अन्तराष्ट्रिय स्तरको बनाउने हाम्रो लक्ष्य हुनेछ । ४ बाचा १ हामी स्वागतद्वारको नाममा अनावश्यक खर्च गर्नेछैनौं । २ हामी भ्यूटावर बनाउने छैनौं । ३ अनावश्यक कल्भर्ट, निर्माणमा ध्यान दिने छैनौं । ४ हामी विकास बजेट खर्चेर सभाहल, भवन बनाउने छैनौं । ५ हाम्रो जोड शिक्षा, स्वास्थ्य, जन सरोकार, शान्त दुव्र्यसनमुक्त समाजमा रहनेछ । किन बनाउने छैनौं ? १ स्वागतद्वार बनाउने पैसाले चेतनामूलक, शिक्षामूलक, रोजगारमूलक, उत्पादनमुलक लगायत अन्य उन्नतमूलक समाज निर्माणमा खर्चिदा पालिका छिटो समृद्ध हुन्छ । २ पालिकाका लागि भ्यूटावर एकदमै अनावश्यक, अप्राकृतिक, अमर्यादित विषय जस्तो लाग्छ । भ्यूटावर, स्वागतद्वारका नाममा अनावश्यक गेट निर्माण जस्ता विषयले मुलुकमा विकृति मात्रै जन्माउँछ । हाम्रो पालिका प्रमुखले यस विषयमा प्रवेश समेत गर्ने छैनन् । ३ महिना वा वर्षमा एकपटक वैठक बस्नका लागि कंक्रिट भवन बनाएर ठेकदार वा जनप्रतिनिधि मोटाउन दिने नीति हाम्रो पार्टीले लिएको छैन । हामी समयानुकुल अवस्था र स्थान हेरेर त्यस्ता कार्यक्रम गर्नेछौं तर विकासका नाममा करोडौं खर्च गरेर अनावश्यक भवन निर्माणमा हाम्रो जोड रहने छैन । बरु सामाजिक विकास, सडक, अस्पताल, शिक्षामा नै त्यस्ता रकम खर्चिनु सदुपयोग हुनेछ भन्ने नागरिक उन्मुक्ति पार्टीको ठहर छ । संकल्प ५ महिला उद्यमिको विकास नेपालमा करिब ८७ महिला गृहिणीको नाममा घरमै जीवन विताउन बाध्य छन् । समाज र राष्ट्रका लागि नर नारी एक रथको दुई पाङ्ग्रा कथन मात्रै हुन गएको छ । संविधानले ३३ महिला सहभागिता अनिवार्य भनेता पनि यो अझै पूर्ण लागू भईसकेको छैन । यहाँ कल कारखाना उद्योग संचालक पर्यटन व्यवसायी, व्यापारी, सामाजिक कार्यको अगुवा, निर्माण व्यवसायी तथा राज्यले संविधानमा निर्धारण गरेभन्दा बाहेक महिला सहभागीता लगभग सुन्य छ । तपाईले कहिल्यै सुन्नु भएको छ, यो पाँचतारे होटल संचालक महिला हुन् ? फलाना सिमेन्ट उद्योगको संचालक महिला हुन् ? अब हुनेवाला प्रधानमन्त्री महिला हुन् ? धेरै बोल्नु वा घोषणा पत्रमा उल्लेख गरिरहनु जरुरत छैन । के हामी आफ्नैै श्रीमति, बहिनी, आमा वा घरका अन्य महिलालाई कुनै व्यवसाय प्रमुख वा मुख्य जिम्मेवारी दिन सहमत छौं ? जे जस्तो होस् घर, समाज, राष्ट्र उत्थानका लागि महिलालाई सँगै लिएर गए दौड सहजै जित्न सकिन्छ । अहिले राज्यको सबैजसो टप्कामा प्रतिस्पर्धा गर्न सक्षम महिलाहरुलाई जरैबाट मलजल गर्नु आवश्यक छ । यसको पहलकदमि नागरिक उन्मुक्ति पार्टीले गाउँबाटै गर्न चाहन्छ । ग्रामीण गृहिणीको उत्थान, समाज र राष्ट्रको उत्थान हो । अब महिलाले चुलोचौको मात्रै होइन, साना उद्यमि घरमै बसेर बन्न सक्छन् । घरकै आँगन, बारी, करेसा डुल्दै आय आर्जन गर्न सक्छन् । घरखर्च, छोराछोरी पढाउने खर्च आफ्नै पटुकिमा साँचेको पैसाले पुर्याउन सक्छन् । झुपडीमा बसेर महल किन्ने आँट छ भन्ने दम्भको सृजना हरेक ग्रामीण महिलालाई गराउनु जरुरी छ । त्यसका लागि नौलो नभए पनि व्यवस्थित र परिपार्जित योजना महिलाहरुको लागि हामीले अगाडी सारेका छौं । स्थानिय महिलालाई सीपमूलक तालिम प्रदान गरी रोजगार प्रदान गर्नु हाम्रो पार्टी नाउपाको प्रमुख दायित्व हो । (क) सामुहिक फलफूल तथा तरकारी खेति (ख) सामुहिक पशुपालन (माछा, भैंसि, बंगुर, कुखुरा, बाख्रा, माहुरी, आदि) (ग) सामुहिक साना उद्योग (कपडा, दुना टपरी, अगरवत्ति, इत्यादि) (क) सामुहिक फलफूल तथा तरकारी खेतिः सम्बन्धित वडा कार्यालयले महिलाको अवस्था वर्गिकरण गरि यो कार्यको प्रारम्भ गर्नेछ । बाँझो तथा सुलभ मूल्यमा जग्गा भाडामा लिई सामुहिक फलफूल तथा तरकारी खेति गर्न लगाउने । आवश्यक उपकरण, मलको जोहोमा वडाले ध्यान दिने । उत्पादन विक्रि वितरणका लागि बजारिकरणमा सहयोग पुर्याउने । यसरी यो प्रणालीमा सहभागी हुने महिला समुहलाई निःशुल्क विउ विजन उपलब्ध सम्बन्धित वडा कार्यालयले उपलब्ध गराउने । (ख) सामुहिक पशुपालनः व्यवस्थित पशु आश्रय स्थल (खोर, गोठ, घार, आदि) बनाउन टेवा पुर्याउने । वीउ पशु सहुलियत दरमा उपलब्ध गराउने । बजारिकरणमा सहयोग गर्ने । (ग) सामुहिक साना उद्योगः स्थानिय महिलाले सीपको सदुपयोग नै साना उद्योग मार्फत गर्ने हो । महिला समुहले दुना टपरी, कपडा, झोला, पौराणिक सामाग्री उत्पादन (ढकिया, डेलवा, छिटवा, आदि) अगरवत्ति, मैनवत्ति तथा अन्य प्रकारको साना उद्योग सञ्चालनका लागि प्रोत्साहनमूलक कार्यक्रम वडाले ल्याउने छ । अन्य के ? नगदेबालीमा कृषकलाई प्रोत्साहन गराइनेछ । बाँस, लहरा, मुज, कसुंगाबाट बनाइने सामाग्रीको साना उद्योग संचालन गर्ने । जसबाट छतरी, ढकिया, डेलवा, छिटवा लगायत प्रयोगिय सामाग्री उत्पादन गरेर विक्री वितरण गर्न सकिन्छ । आयातित माछा मासुजन्य खाद्य रोक्नका लागि विकल्पमा माछापालन, रैथाने घोंघि, सुतहि पालन (सिपि) गर्न प्रोत्साहान गरिनेछ । माहुरी पालन, बाख्रापालनमा जोडदिइनेछ । संकल्प ६ युवा स्वरोजगार कार्यक्रम अहिले हाम्रो देशको सबैभन्दा विकराल समस्या भनेकै यूवाशक्तिको श्रम बाह्य मुलुकमा खर्च भैरहेको अवस्था हो । विश्वकप खेल्ने आकर्षक खेल मैदान देखि संसारकै गगनचुम्बि महल बुर्जखलिफा निर्माणमा हाम्रै नेपाली युवा श्रमको मुख्य हात छ । भन्दा आश्चर्य लाग्ला, तर विदेशमा हाम्रै युवाहरुले उत्पादित अधिकांश खाद्य सामाग्री हामी यतै उपभोग गरि रहेका हुन्छौं । भौगोलिक स्वर्गको उपहार पाएको नेपाल विश्वमा साँच्चै अल्छि र सूताहाको उपमा पाइ रहेको छ । के हुँदैन यहाँ ? के सम्भव छैन यहाँ ? सब सम्भव भएर पनि असम्भाव्यताको उपमा हामीले नै बोकिरहेका छौं । हामी कहाँ बगिरहेका खोला नालाले हाम्रै भूमि भिजाउन हामी किन सकिरहेका छैनौं ? आफ्नो जमीन आफै खनजोत नगरेर विदेशको भूमि जोत्न किन बाध्य भई रहेका छौं । यो सबै चेतनाको अभावले झेल्न बाध्य छौं हामी । १ युवाहरुलाई विदेशिनबाट रोक्न हाम्रो नागरिक उन्मुक्ति पार्टीले युवा स्वरोजगार कार्यक्रमलाई विशेष ध्यान दिएको छ । हिमाल, पहाड, तराइका कुनै जमीनहरु खालि हुन नदिने हामीले विशेष प्याकेज नै तयार गरिरहेका छौं । विदेशबाट आयात हुने फलफूल, तेल, दुग्धजन्य पदार्थ, माछामासु, आदिलाई पूर्ण रुपमा विस्थापित गराई केहि वर्ष भित्रै निर्यात गर्ने अवस्थामा पुर्याउने छौं । २ हामी कहाँ भुगोलविद् कृषि विज्ञलाई सम्मान गर्ने र तिनीहरुबाट उचित सुझाव ग्रहण गरि शिरोपर गर्ने अवस्था सृजना भैसकेको छैन । सामान्य र सहज रुपमै खोलानालाको पानीले धर्ति कसरी भिजाउने ? हिमाल, पहाड, तराइमा के कस्ता खेति गरेर प्रचुर मात्रामा लाभ लिन सकिन्छ, सो को अध्ययन गरि यूवा स्वरोजगार कार्यक्रमको विशेष र वृहत योजनाको तर्जुमा गर्नेछौं । ३ फलफुल तथा लहराजन्य खेतिमा ध्यान दिई हरितकण संकलन गरेर विश्वका विकसित राष्ट्रले दिने क्षतिपूर्ति सिधैं संकलकले पाउने व्यवस्था गर्नेछौं । ४ सरकारले भर्खरै अनुमति दिएका मासु उपभोग हुने प्रकारका वन्य जीवजन्तु तथा पशुपक्षीलाई पालन गरि विक्री वितरणका लागि विदेश निर्यात गर्ने व्यवस्था मिलाउने छौं । ५ टेक्यो कि हरित, देख्यो कि हरित हाम्रो नागरिक उन्मुक्ति पार्टीले युवाहरुलाई ल्याएको विशेष योजना हो । हाम्रा जनप्रतिनिधिले यि कार्य गर्ने छैनन् (क) कृषि जमीनको खण्डिकरण (ख) सार्वजनिक सम्पत्तिको दोहन (ग) ठेक्कापट्टाबाट लाभ (घ) धार्मिक क्षेत्रमा लगानी (ङ) राजनैतिक विभेद ६ हाम्रो नागरिक उन्मुक्ति पार्टीको जनप्रतिनिधि भएको स्थानमा निशुल्क फलफुलको विरुवा प्रदान गरि उत्पादन हुने अवस्था सम्मको विशेष योजना ल्याउने छौं । संकल्प ७ उत्पादनसँग नागरिकलाई जोडने विचौलियाको अन्त्य विना मुलुक, समाज कसैको भविष्य सम्भव छैन । हाम्रो देशले फड्को मार्न नसक्नुको एउटै कारण विचौलियाको विगविगी हो । आज हाम्रो देशको नेता देखि विकास, व्यापार निर्माण, उत्पादन, यहाँ सम्मकि शिक्षा र स्वास्थ्य जस्ता अति संवेदनशील क्षेत्रमा समेत विचौलियाको वर्चस्व छ । यदि समयमै विचौलिया निरुत्साहित गर्ने योजना नल्याउने हो भने देशैं विचौलियाको हातमा नपुग्ला भन्न सकिन्न । यसका लागि नागरिक उन्मुक्ति पार्टीले उत्पादनसँग नागरिकलाई जोड्ने विशेष योजना ल्याएको छ । के छ योजनामा ? १ नागरिक उन्मुक्ति पार्टी विजय भएको पालिकामा कुनै पनि कार्य विचौलिया मार्फत गर्ने छैन । २ कृषक, उद्योगी, उद्यमी, आदिले उत्पादन गरेका वस्तु उनै मार्फत विक्रि वितरण गर्ने व्यवस्था गर्ने छौं । ३ विकास निर्माणका कार्यहरु उपभोक्ता मार्फत गर्ने व्यवस्था मिलाउने छौं । अन्त्यमा घोषणा पत्रमा लेखेर भन्दा काम गरेर देखाउने हाम्रो लक्ष्य छ । स्थानिय शासन, प्रशासन सबैको बागडोर जनताको हातमा हुनु पर्दछ । पुरानो मस्तिष्कलाई परिवर्तन नगर्ने हो भने अग्रगमन सम्भव छैन । अबको भविष्य यूवाको हातमा र जेष्ठ नागरिकको जीवन सुरक्षा हाम्रो काँधमा नागरिक उन्मुक्ति पार्टीको संकल्प नै हो । समाज, राष्ट्रको समून्नत विकासको एक मात्र विकल्प नागरिक उन्मुक्ति पार्टी नै हो । त्यसैले ढकिया चिन्हमा छाप लगाएर समाज, राष्ट्र रुपान्तरणको जिम्मेवारी हाम्रो काँधमा सुम्पनु हुनेछ भन्ने हामीले विश्वास लिएका छौं । जय नागरिक !"
गोरखामा गठबन्धन नगरी उम्मेदवारी दर्ता,"गोरखा : सत्ता गठबन्धन पाँच दल स्थानीय तहको चुनावमा पनि गठबन्धन गरी चुनाव लड्ने केन्द्रीय नीति बिपरीत गोरखामा सबै पार्टीले सबै पालिकामा अलगअलग मनोनयन दर्ता गरेका छन्। मनोनयन दर्ता गर्ने अन्तिम दिन सोमबार नेपाली कांग्रेस गोरखाले ११ वटै पालिकामा मनोनयन दर्ता गराएको छ। गोरखा नगरपालिकाको मेयरमा राजनराज पन्त, उपमेयरमा मसलीमाया थोकर(सपना पुन) ले उम्मेदवारी दर्ता गराएका छन्। पालुङटार नगरपालिकाको मेयरमा दीपक कँडेल र उपमेयरमा चेतकुमारी श्रेष्ठले उम्मेदवारी दर्ता गराएका छन्। सिरानचोक गाउँपालिकाको अध्यक्षमा ज्ञानेन्द्र गुरुङ, उपाध्यक्षमा रिता देवकोटाले, अजिरकोट गाउँपालिकाको अध्यक्षमा गोबिन्द गुरुङ, उपाध्यक्षमा इन्द्र गुरुङ र बारपाक सुलिकोट गाउँपालिकाको अध्यक्षमा जीतबहादुर घले र उपाध्यक्षमा जानुका सापकोटाले उम्मेदवारी दर्ता गरेका छन्। धार्चे गाउँपालिकाको अध्यक्षमा सन्तोष गुरुङ, उपाध्यक्षमा फूलमाया गुरुङ, चुमनुब्री गाउँपालिकाको अध्यक्षमा धनबहादुर गुरुङ, उपाध्यक्ष मेन्दोक छुकी लामाले र आरुघाट गाउँपालिकाको अध्यक्षमा राजु गुरुङ र उपाध्यक्षमा कल्पना नेपालीले उम्मेदवारी दर्ता गरेका छन्। भिमसेन थापा गाउँपालिकाको अध्यक्षमा रोशन गुरुङ, उपाध्यक्ष अमृता वस्तीले, शहीदलखन गाउँपालिकाको अध्यक्षमा नारायण लामिछाने, उपाध्यक्षमा सर्मिला श्रेष्ठ र गण्डकी गाउँपालिकाको अध्यक्षमा होमबहादुर राना र उपाध्यक्षमा ललिता अधिकारीले उम्मेदवारी दर्ता गराएको जिल्ला सचिव किशोरजंग थापाले जानकारी दिए। त्यस्तै नेकपा माओवादी केन्द्रले पनि ११ वटै पालिकाको प्रमुख, उपप्रमुख र सबै वडा अध्यक्ष, सदस्यको उम्मेदवारी दर्ता गराएको छ। गोरखा नगरपालिकाको मेयरमा कृष्ण राना र उपमेयरमा धना तमु कोईरालाले, पालुङटार नगरपालिको मेयरमा विवश चिन्तन, उपमेयर बन्दना पाण्डेले उम्मेदवारी दर्ता गराएका छन्। सिरानचोक गाउँपालिकाको अध्यक्षमा नवराज पुडासैनी, उपाध्यक्षमा पूर्णकुमारी कँडेल, अजिरकोटको अध्यक्षमा दीपक देवकोटा र उपाध्यक्षमा अनिता भुजेल, बारपाक सुलिकोटको अध्यक्षमा बिष्णु भट्ट र उपाध्यक्षमा सनमाया गुरुङ र धार्चेको अध्यक्षमा लक्ष्मण गुरुङ र उपाध्यक्षमा सुनिला गुरुङले उम्मेदवारी दर्ता गराएका छन्। चुमनुब्री गाउँपालिकाको अध्यक्षमा निमा लामा र उपाध्यक्षमा लक्ष्मी गुरुङले, आरुघाटको अध्यक्षमा ऋषि खनाल र उपाध्यक्षमा पार्वती सापकोटाले, भीमसेन थापाको अध्यक्षमा लोकप्रसाद बञ्जरा र उपाध्यक्ष जुनु श्रेष्ठले, शहीदलखनको अध्यक्षमा रमेश थापा मगर र उपाध्यक्षमा इन्दिरा तिवारीले र गण्डकी गाउँपालिकाको अध्यक्षमा दीपक तिमल्सिना र उपाध्यक्षमा पार्वती गुरुङले उम्मेदवारी दर्ता गराएको जिल्ला समन्वय समितिका संयोजक लेखबहादुर थापाले जानकारी दिएका छन्। नेकपा एमाले गोरखाले पनि सबै पालिकामा प्रमुख, उपप्रमुख, वडाअध्यक्ष र सदस्यहरुको मनोनयन दर्ता गराएको छ। पार्टी सचिव काजीराम रोकाका अनुसार गोरखा नगरपालिकाको मेयरमा सम्झना देवकोटा, उपमेयरमा दिनेश तमु, पालुङटार नगरपालिकाको मेयरमा हरि भट्ट र उपमेयरमा पार्वती पाठकले उमेदवारी दर्ता गराएका छन्। सिरानचोक गाउँपालिकाको प्रमुखमा देवराज श्रेष्ठ र उपप्रमुखमा शशी देवकोटा, अजिरकोटको अध्यक्षमा गीता पोखरेल र उपाध्यक्षमा शेखर न्यौपाने उम्मेदवारी दर्ता गराएका छन्। बारपाक सुलिकोट गाउँपालिकाको अध्यक्षमा हरि बस्नेत, उपाध्यक्षमा कृष्णकुमारी गुरुङ, धार्चेको अध्यक्षमा सुकबहादुर घले र उपाध्यक्षमा आशा गुरुङ, चुमनुब्रीको अध्यक्षमा सुक गुरुङ र उपाध्यक्षमा सानु गुरुङलेले उम्मेदवारी दिएका छन्। त्यस्तै आरुघाटको अध्यक्षमा कृष्ण नेपाली, उपाध्यक्षमा सिता दाहालले, भीमसेनथापाको अध्यक्षमा सुरेश श्रेष्ठ र उपाध्यक्षमा रुपा भट्ट, शहिदलखन गाउँपालिकाको अध्यक्षमा मनोज जोशी र उपाध्यक्षमा लुना थापा र, गण्डकी गाउँपालिकाको अध्यक्षमा विष्णु पन्त र उपाध्यक्षमा रेनुका नहर्र्कीले उम्मेदवारी दर्ता गरेको नेकपा एमाले गोरखाका सचिव काजिराम रोकाले जानकारी दिए। जनता समाजवादी पार्टीले पनि विभिन्न पालिकामा प्रमुख, उपप्रमुख सहित विभिन्न पदमा उम्मेदवारी दिएको छ। सो पार्टीका जिल्ला अध्यक्ष यानप्रसाद भट्टका अनुसार गोरखा नगरपालिकाको मेयरमा सञ्जु भट्ट नेपाली र उपमेयरमा नारायण खत्री, पालुङ्टार नगरपालिकाको मेयरमा प्रेम गुरुङ, सिरानचोक गाउँपालिकाको प्रमुखमा चित्रबहादुर गुरुङ, अजीरकोटको उपप्रमुखमा मनबहादुर तामाङ, धार्चेको प्रमुखमा विसबहादुर गुरुङ, चुमनुब्रीको प्रमुखमा गणेश कार्की, आरुघाटको प्रमुखमा राजेन्द्र पराजुली, भीमसेनको प्रमुखमा मिलन न्यौपाने र उपप्रमुखमा रोहिणीप्रसाद पाण्डे, शहीदलखन गाउँपालिकाको प्रमुखमा कल्पना थापा र गण्डकी गाउँपालिकाको उपप्रमुखमा भीम श्रेष्ठले उम्मेदवारी दिएका छन्। नेकपा एकीकृत समाजवादीबाट गोरखा नगरपालिकाको मेयरमा सानुमाया बस्नेत र उपमेयरमा यादव बस्नेतले उम्मेदवारी दिएका छन्। त्यस्तै राप्रपाबाट गोरखा नगरपालिकाको मेयरमा रुद्रराज पाण्डे र उपमेयरमा सम्झना लामिछानेको उम्मेदवारी परेको छ। मंगोल नेशनल अर्गनाइजेशनले मेयरमा कृष्णबहादुर तामाङ र उपमेयरमा मन्सु गुरुङको उम्मेदवारी दर्ता गराएका छन्। नेत्रविक्रम चन्द(विप्लव) नेतृत्वको नेकपाको तर्फबाट पूर्व जिल्ला इन्चार्ज योगेन्द्र कुमालले पनि गोरखा नगरपालिकाको मेयरमा स्वतन्त्रबाट उम्मेदवारी दर्ता गराएका निर्वाचन कार्यालयले जानकारी दिएको छ।"
पोखराको मेयरका टिकट खोसिएका पौडेलले मिथ्या आरोप लगाउने विरुद्ध संघर्ष गर्ने,"पोखरा : एमालेबाट पोखरा महानगरपालिकाको मेयरका लागि टिकट पक्का भइसकेर पनि फिर्ता गरिएका नेता दीपक पौडेलले पार्टीभित्रबाट आफूमाथि षडयन्त्र भएको बताएका छन्। सुन चोरी गरेको भन्ने भिडिओ भाइरल भएपछि उनको टिकट खोसेर एमालेले कृष्ण थापालाई उम्मेदवार बनाउने निर्णय गरेपछि उनको त्यस्तो प्रतिक्रिया आएको हो। उनले पार्टीभित्रकै षडयन्त्रकारी तत्वले आफ्नो चरित्र हत्या गरेको बताएका छन्। एमाले केन्द्रीय सचिवालय बैठकले १० गते पौडेललाई पोखराको मेयर उम्मेदवार बनाउने निर्णय गरेको थियो। तर भोलिपल्टै पार्टीले टिकट फिर्ता गरी कृष्ण थापालाई दिएको छ। पौडेलले सोमबार विज्ञप्ति जारी गरी कामको श्रेष्ठताको आधारमा मेयरको टिकट पाएको उल्लेख गरेका छन्। केही आफ्नै पार्टीका षड्यन्त्रकारी तत्वहरुले दुराग्रह भावना राखि झुठो र सम्पादित भिडियो बनाई चरित्र हत्या गर्न खोजे। पार्टी अध्यक्ष केपी शर्मा ओलीलाई भ्रममा पार्ने दुस्प्रयास गरे, पौडेलले भनेका छन्, मलाई वैशाख १० गते पार्टीको आधिकारिक सचिवालय बैठकले मेयर पदको उम्मेदवार बनाएको थियो, पार्टी अध्यक्षज्यूले टेलिफोन गरी उपयुक्त समयमा कुनै जिम्मेवारी बहन गर्ने गरी निर्णय परिवर्तन गर्न सुझाव माग्नुभयो। म पार्टीको इमानदार सिपाही भएको हुँदा पार्टीले गर्ने जुनसुकै निर्णय शिरोपर गर्ने वचनबद्धता प्रकट गरेँ। तर पार्टीको सचिवालय बैठकको निर्णय विपरीत आएको अप्रत्यासित निर्णयप्रति भने असहमति प्रकट गर्दछु। पौडेलले पार्टी कमिटीको अन्तिम आधिकारिक निर्णयविरुद्ध भएको कार्य पार्टी कमिटीबाटै बहस गर्ने बताएका छन्। आएका समाचार सर्वथा झुठ र भ्रमपूर्ण रहेको उनको भनाइ छ। कुनै कमी कमजोरी भए पार्टी तथा सम्बन्धित निकायबाट छानबिन गर्न उनले अपिल गरेका छन्। मैले पद पाउन भनेर अर्कालाई होच्याउने कार्य कहिल्यै गरिनँ, अर्कालाई मिथ्या आरोप लगाएर पदका लागि मरिहत्ते गर्ने हर्कतविरुद्ध म जीवनभर संघर्ष गरिरहनेछु, उनले भनेका छन्, शुभेच्छा प्रकट गर्ने हजारौं जनसमुदाय तथा आफन्तप्रति आभार प्रकट गर्दै गलत प्रवृत्तिविरुद्ध सदाझै पार्टीमा रहेर संघर्ष गर्ने प्रण गर्छु।"
रामेछापमा भत्कियो सत्ता गठबन्धन : कांग्रेस बिना माओवादी र एसले गरे संयुक्त उम्मेदवारी दर्ता,"काठमाडौं : रामेछापमा कांग्रेस बिना नेकपा माओवादी केन्द्र र एकीकृत समाजवादीबीच गठबन्धन भएको छ। सत्ता गठबन्धनभित्र भागबण्डा नमिलेपछि कांग्रेस एक्लै स्थानीय निर्वाचन लड्ने उद्घोष गर्दै उम्मेद्वार टुंगो लगाएपछि माओवादी र समाजवादीले पनि छुट्टै उम्मेदवारको मनोनयन दर्ता गराएका हुन्। नेकपा माओवादी केन्द्रका केन्द्रीय सदस्य युवराज चौलागाईंका अनुसार एकीकृत समाजवादी र माओवादीले गठबन्धन गरेर संयुक्त रुपमा उम्मेदवारी दर्ता गराएका हुन्। माओवादीले दोरम्बा शैलुङ गाउँपालिका, उमाकुण्ड गाउँपालिका र सुनापति गाउँपालिकामा प्रमुख उपप्रमुख दुवै, मन्थली नगरपालिका र रामेछाप नगरपालिकामा प्रमुख पद पाएको छ। बाँकी एकीकृत समाजवादीले पाएको छ। स्थानीय तह निर्वाचनमा तालमेल गर्न रामेछाप जिल्लामा गठबन्धनका शीर्ष नेताबीच पटकपटक बैठक बसेपनि भागबण्डा नमिल्दा सहमति जुट्न नसकेको हो। यी हुन् उम्मेदवार १) दोरम्बा शैलुङ गाउँपालिका: अध्यक्ष  मैनकुमार मोक्तान उपाध्यक्ष  दिल कुमारी मगर २) सुनापति गाउँपालिका अध्यक्ष  ठूलो कान्छा तामाङ उपाध्यक्ष  गीता बिष्ट ३) उमाकुण्ड गाउँपालिका अध्यक्ष  लक्ष्मी बस्नेत उपाध्यक्ष  अनन्त खड्का ४) मन्थली नगरपालिका प्रमुख  दीपक प्रसाईं (माओवादी केन्द्र) उप  प्रमुख कृष्ण थापा (ए समाजवादी) ५) रामेछाप नगरपालिका प्रमुख  नरेश बाबु श्रेष्ठ (माओवादी केन्द्र) उप प्रमुख  ढाल बिक्रम कार्की ने (ए समाजवादी) ६) लिखु तामाकोशी गाउँपालिका अध्यक्ष  नवराज पौडेल (ए समाजवादी) उपाध्यक्ष  ध्रुव कुमार कार्की (माओवादी केन्द्र) ७) खाँडादेबी गाउँपालिका अध्यक्ष  श्याम कृष्ण श्रेष्ठ (ए समाजवादी) उपाध्यक्ष  मान बहादुर लामा (माओवादी केन्द्र) ८) गोकुलगंगा गाउँपालिका अध्यक्ष  रुद्र फुंयाल (ए समाजवादी) उपाध्यक्ष विष्णु कार्की (माओवादी केन्द्र) एमाले रामेछापले टुंगो लगायो आठै स्थानीय तहको उम्मेदवार (नामावलीसहित) रामेछापमा गठबन्धन नहुने, कांग्रेसले घोषणा गर्यो पालिका प्रमुख र उपप्रमुखको उम्मेदवार (नामावली) मन्थलीमा एमालेबाट मेयरमा लब श्रेष्ठ र उपमेयरमा ईश्वरी बस्नेतको मनोनयन दर्ता, वडाध्यक्षमा कोको ?"
विराटनगर महानगरमा एमालेबाट उम्मेदवारी दर्ता,विराटनगर : नेकपा एमालेबाट विराटनगर महानगरपालिकाको मेयरमा सागर थापा र उपमेयरमा शिल्पा कार्कीको उम्मेदवारी परेको छ। दुवै जनाले सोमबार दिउँसो मुख्य निर्वाचन अधिकृतको कार्यालयमा पुगेर मनोनयन दर्ता गराएका हुन्। पञ्चेबाजा बजाएर नेता कार्यकर्ताहरुसहित तामझामका साथ उनीहरु उम्मेदवारी दर्ता गर्नका लागि पुगेका थिए। मेयरमा उम्मेदवारी दिएका थापा एमाले विराटनगर महानगर कमिटी अध्यक्ष हुन्। कार्की सोही कमिटीकी उपाध्यक्ष हुन्।
केशव स्थापितलाई सिर्जनाको जवाफ : तपाईंहरुका झुटा कुरा तोड्नलाई म आउँदैछु,"काठमाडौं : नेपाली कांग्रेसकी नेतृ सिर्जना सिंहले काठमाडौं महानगरपालिकाले पहिलो महिला मेयर पाउने दाबी गरेकी छन्। राष्ट्रिय सभागृहमा उम्मेदवारी दर्तापछि सञ्चारकर्मीसँग कुरा गर्दै सिर्जनाले काठमाडौंमा परिस्थिति बदलिएको र कम्युनिस्टको झुटा कुरामा मतदाताले विश्वास नगर्ने बताइन्। एमाले उम्मेदवार केशव स्थापितले दोब्बर मतले जित्ने दाबी गरेको र गठबन्धन उम्मेदवारले जतिसक्दो कम मत ल्यायो आँकडा त्यसमै दोब्बर ल्याउने दाबी गरेकोमा त्यसमा जवाफ दिँदै सिर्जनाले भनिन्, कसले दोब्बर मतले हराउँछ यो त वैशाख ३० गते देखिहाल्नु हुन्छ। महिला दिदीबहिनीहरु काठमाडौं महानगरले पहिलो महिला मेयर पाउँदैछ भनेर यति धेरै उत्साहित हुनुहुन्छ। वैशाख ३० गते यो देखिन्छ। विगतमा झुटको सहारामा कम्युनिस्टले जिते पनि अब काठमाडौंमा परिस्थिति बदलिएको उनको भनाइ छ। उहाँहरु झुटा कुरा गर्न माहिर हुनुहुन्छ। कांग्रेस झुटा आश्वासन दिँदैन। गर्न नसक्ने कुरा गर्छु भन्दैन। सबैले देखिसकेको छ। काठमाडौंमै हेर्नुस् ठूल्ठूलो नाराहरु उहाँहरुले दिनुभयो, तर कति पूरा भयो? सबै खुला किताबजस्तै छ। यो सबै तोड्नलाई म आउँदैछु। सबैजना उत्साहित हुनुहुन्छ। विजयी गराउनुहुन्छ भन्ने विश्वस्त छु, उनले भनिन्। सिर्जनाले आफ्ना पति प्रकाशमानको बार्गेनिङमा टिकट पाएको कुरा अस्वीकार गरिन्। देउवालाई सघाएको गुनको बदलामा प्रकाशमानको बार्गेनिङले टिकट पाएको हो भन्ने प्रश्नमा उनले भनिन्, यो कुरा गलत हो। म गणेशमान सिंह र मंगलादेवी सिंहको बुहारी हो। प्रकाशमान सिंहको श्रीमती हो। यो लुकाएर छिप्ने कुरा होइन। प्रकाशमान सिंहसँग विहे गर्नुभन्दा पहिला नै मेरो राजनीतिमा योगदान छ। देशमा प्रजातन्त्र स्थापना गर्न र महिलाहरुको उत्थानका लागि आफूले धेरै ठूलो संघर्ष गरेको र विहे गरेपछि पनि राजनीति नछोडेको उनले प्रष्टिकरण दिइन्। तर मैले कुनै पद लिएर बसेको छैन। किनभने मेरो घरमा सबै राजनीति गर्ने हुनुहुन्थ्यो। पद लिएको थिएन तर मैले भातृ संगठनको महिला संघको सबै काम गरिरहेको थिए, उनले भनिन्, म पार्टीको ११औं महाधिवेशनमा प्रतिनिधि थिए। १४औंमा पनि महाधिवेशन प्रतिनिधि छु। महिला संघ काठमाडौंको प्रमुख सल्लाहकार भएर काम गरिरहेको छु। महिला उत्थान र सशक्तिकरणमा लागेको छु। राजनीतिमा गरेको योगदान र सक्रियताका आधारमा टिकट पाएको उनको भनाइ थियो। सिंहले देशको राजधानी पनि भएको र नेपालको मुटु पनि भएको काठमाडौलाई व्यवस्थित गर्न अल्पकालीन र दिर्घकालीन गुरुयोजना ल्याउने बताइन्। महिलाले घर जसरी सफा राख्छन्, त्यसैगरी काठमाडौंलाई सफा सुरक्षित व्यवस्थित बनाएर देखाउँछौं, उनले भनिन्।"
"पोखरा महानगरपालिकाको प्रमुखमा कांग्रेस नेताको उम्मेदवारी, गठबन्धनका उम्मेदवारविरुद्ध बने बागी",कास्की : कांग्रेस नेता नन्द तिवारीले पोखरा महानगरपालिकामा उम्मेदवारी दिएका छन्। पार्टीले मेयरको टिकेट नदिएपछि उनले स्वतन्त्र उम्मेदवारी दिएका हुन्। गठबन्धनका तर्फबाट भने नेकपा एकीकृत समाजवादीका तर्फबाट धनराज आचार्यले मेयरमा उम्मेदवारी दिएका छन् भने कांग्रेसका तर्फबाट कांग्रेसकी कोपिला रानाभाटले उम्मेदवारी दिएकी छन्। त्यस्तै एमालेका तर्फबाट कृष्ण थापा र मञ्जुदेवी गुरुङले उम्मेदवारी दिएका छन्।
काठमाडौंमा केशव स्थापित कि सिर्जना सिंह?,"काठमाडौं : स्थानीय तहको निर्वाचन आउन अब १८ दिन बाँकी छ। चुनाव नजिकिँदै जाँदा दलहरु चुनावी मैदानमा होमिएका छन्। काठमाडौं महानगरमा सत्ता गठबन्धन र प्रमुख प्रतिपक्षी दल एमालेबीच मुख्य प्रतिस्पर्धा हुने देखिन्छ। भृकुटिमण्डपस्थित राष्ट्रियसभा गृहमा सोमबार काठमाडौं महानगरका उम्मेदवारहरु मनोनयन दर्ता गर्न दलबल र बाजागाजासहित पुगेका थिए। सत्ता गठबन्धनको तर्फबाट कांग्रेस नेतृ सिर्जना सिंहले मेयर पदमा उम्मेदवारी दर्ता गराएकी छन् भने उपमेयरमा नेकपा एकीकृत समाजवादीको तर्फबाट रामेश्वर श्रेष्ठले उम्मेदवार दर्ता गरेका छन्। त्यस्तै प्रतिपक्षी दल एमालेको तर्फबाट मेयरमा केशव स्थापित र उपमेयरमा सुनिता डंगोलले उम्मेदवारी दिएकी छन्। उम्मेदवारी दर्ता गर्न एमाले बाजागाजासहित भृकुटी मण्डप पुगेको थियो। उम्मेदवारी दिने क्रममा मेयरका उम्मेदवार स्थापितले आफ्नो जित सुनिश्चित भइसकेको बताए। उनले भने, म चुनाव जित्नेमा ढुक्क छु। ०५४ सालमै ८४ हजार ६ सय भोट ल्याएको मान्छे हुँ, म प्रमाणित मान्छे पनि हुँ। योपटक दोब्बर मतले विजयी हुन्छु। उनले आफूले पार्टीले जारी गरेको घोषणापत्र अनुसार काम गरेर देखाउने बताए। स्थापितले भने, मैले पार्टीले तयार पारेको काठमाडौं महानगरको घोषणापत्र कार्यान्वयन गर्छु। गठबन्धनको कुनै तुक छैन। मेरो जित सुनिश्चित भइसक्यो। सो क्रममा पत्रकारहरुले तपाईँलाई त यौन दुर्व्यवहारको आरोप लागेको छ नि? भन्ने प्रश्न गरेका थिए। जवाफमा स्थापितले भने, दुर्व्यवहारको आरोपले मलाई कुनै फरक पर्दैन। आजकल पागलहरुको लागि औषधि खान केही पैसा लाग्दैन। म जतिको व्यक्तित्व उपर इस्यु उठेन भने केशव स्थापित नै भएन। विवादमा नआउने नि केशव स्थापित हुन्छ। उनले आफूले टिकट पाउँदा विद्यासुन्दर शाक्य खुसी रहेको दाबी गरे। स्थापितले भने, बाटोबाटोमा योजना भन्ने होइन। वार्डवार्डमा आएपछि थाह हुन्छ। त्यस्तै उपमेयरकी उम्मेदवार सुनिता डंगोलले आफूले काठमाडौं महानगरलाई सांस्कृतिक नगरको रुपमा विकास गर्ने योजना सुनाइन्। उन भनिन्, पार्टीभन्दा एजेण्डा ठूलो कुरा हो। मैले आफूले उठाएका एजेण्डा कार्यान्वयनमा ल्याउँछु। उनले पदका लागि लोभ नगरेको स्पष्ट पारिन्। 'पदभन्दा ठूलो उद्देश्य हुनुपर्छ। उहाँ(केशव स्थापित) जस्तो अनुभवीसँग संगत गर्न पाउनु हामीसँगै काठमाडौंबासीका लागि उदाहरण हुनेछ। उनले चुनावमा जित्ने दार स्वदेशमा केही गर्छौ भनिरहेका युवाहरुको प्रतिनिधित्व गर्ने दाबी गरिन्। सत्ता गठबन्धनका तर्फबाट उम्मेदवारी दिने क्रममा मेयर पदका उम्मेदवार सिर्जना सिंह, उनका श्रीमान कांग्रेसका नेता प्रकाशमान सिंह, महामन्त्री गगन थापा, काठमाडौं महानगरका उपमेयर हरिप्रभा खड्गी पनि सँगसँगै थिए। उम्मेदवारी दिने क्रममा कांग्रेस नेतृ सिर्जना सिंहले आफूले चुनाव जित्ने बताइन्। सिंहले आफू निर्वाचित भए जनताको मन छुनेगरी काम गर्ने बताइन्। उनले भनिन्, गणेशमान सिंहकी बुहारी तथा प्रकाशमान सिंहकी श्रीमती नभएर राजनीतिक योगदानाको आधारमा टिकट पाएको हुँ। महिलाहरूको हकहितको लागि विशेष काम गर्छु। बालबालिकाको लागि विभिन्न कार्यक्रम र बेरोजगार युवाहरूको लागि क्षमताको आधारमा कार्यक्रम ल्याउँछु। काठमाडौंलाई सफा, सुन्दर र सुरक्षित सहर बनाउने प्रतिबद्धता व्यक्त गरिन्। एउटी महिलाले घर सफा गरेजस्तै काठमाडौंलाई स्वच्छ, सफा र सुरक्षित सहर बनाउन काम गर्ने बताइन्। म काठमाडौंको हावा, पानी, माटो र संस्कृतिसँग भिजेको महिला हुँ। मेरो सम्पूर्ण ध्यान यो सहरलाई सफा र सुरक्षित सहर बनाउनेमा केन्द्रीत हुनेछ, उनले भनिन्।"
"१९ वर्षमा सुब्बासापको सम्पत्ति दुई करोड, आमाबाबुदेखि श्रीमतीको नाममा भेटियो","काठमाडौं : भन्सार जाँच पास परीक्षण कार्यालय, तीनकुने काठमाडौंमा कार्यरत नायव सुब्बा (हाल निलम्बन) देवीबहादुर थापाले गैरकानूनी रुपमा १ करोड ८७ लाख अकुत सम्पत्ति आर्जन गरेको भन्दै विशेष अदालतमा मुद्दा दायर गरिएको छ। वैध आय दुई करोड एक लाख ९८ हजार ४३९ को तुलनामा १ करोड ८७ लाख बराबरको सम्पत्ति गैरकानुनी रुपमा आर्जन गरेको देखिएको अख्तियारले जनाएको छ। २०५६ सालमा निजामति सेवामा प्रवेश गरेका थापाले १९ वर्षमा दुई करोड बढी सम्पत्ति पुर्याएका हुन्। अख्तियारले जारी गरेको विज्ञप्तिमा भनिएको छ,निजले साविक भ्रष्टाचार निवारण ऐन, २०१७ को दफा १५ र सो कसुरलाई निरन्तरता दिई प्रचलित भ्रष्टाचार निवारण ऐन, २०५९ को दफा २० को उपदफा (१) बमोजिमको कसुर गरेको हुँदा निज देवी बहादुर थापालाई विगो एक करोड ८७ लाख ४७ हजार १४९४२ रुपैयाँ कायम गरी साविक भ्रष्टाचार निवारण ऐन, २०१७ को दफा १५ ले निर्देश गरेबमोजिम सोही ऐनको दफा ३ तथा दफा २९ को उपदफा (२) को प्रतिबन्धात्मक बाक्यांश एवं प्रचलित भ्रष्टाचार निवारण ऐन, २०५९ को दफा २० को उपदफा (२) बमोजिम बिगो बमोजिमको जरिवाना र कैद सजाय हुन माग दाबी लिइएको छ। थापाको परिवारले अमिल्दो र अस्वाभाविक उच्च जीवनस्तर यापन गरेको, आफ्नो हैसियतभन्दा बढी रकमले आफू, बाबु, आमा र श्रीमतीको नाममा घरजग्गा खरीद गरेको, कम्पनी तथा फर्महरु दर्ता गरी परिवारले अमिल्दो र अस्वाभाविक उच्च जीवनस्तर यापन गरेको, परिवारका सदस्यको नाममा विभिन्न बैंक तथा वित्तीय संस्थाहरु तथा कम्पनीहरुका संस्थापक एवं साधारण शेयरहरु खरिद लगानी लगायतका चलअचल सम्पत्तिहरु खरिद गरेको देखिएको अख्तियारको आरोपपत्रमा उल्लेख छ। थापाले गैरकानूनी रुपमा सम्पत्ति आर्जन गरी बाबु कृष्णबहादुर थापा, आमा चन्द्रमाया र श्रीमती विमसा राउतको नाममा राखेको स्रोत नखुलेको सम्पत्ति जफत गर्न मागदावी गरिएको छ।"
उम्मेदवारी दर्ताका लागि तोकिएको समय सकियो,"काठमाडौं : स्थानीय तह निर्वाचनका लागि उम्मेदवारी दर्ताका लागि तोकिएको समय सकिएको छ। निर्वाचन आयोगले आइतबार र सोमबार दुई दिन उम्मेदवार मनोनयनका लागि समय छुट्याएको थियो। सोमबार अपरान्ह ५ बजेसम्म उम्मेदवारी मनोनयनको समय निर्धारण गरिएको थियो। आयोग उम्मेदवारहरुको विवरण संकलनमा जुटेको छ। वैशाख १३ गते उम्मेदवारको विरोधमा उजुरी दिने, वैशाख १४ र १५ गते मनोनयन पत्र जाँच गर्ने तथा उजुरी उपर जाँचबुझ गरी निर्णय गर्ने, वैशाख १५ गते मनोनयन भएको उम्मेदवारको नामावली प्रकाशन गर्ने कार्यतालिका छ। पहिलो दिन आइतबार १३ हजार ३८६ जनाको उम्मेदवारी परेको थियो। सोमबार अपरान्ह ४ बजेसम्म ३७ हजार ५ सय ८५ जनाले उम्मेदवारी दर्ता गरेका छन्। निर्वाचन आयोगका प्रवक्ता शालिग्राम शर्मा पौडेलले पाँच बजेसम्म समय तोकिए पनि कार्यालयमा मनोनयनका लागि आएका सबै उम्मेदवारको मनोनयन दर्ता गरिने बताए। उनकाअनुसार कति उम्मेदवारी पर्यो भनेर साँझ ८ बजेसम्म तथ्यांक आउनेछ।"
जनकपुरधामको मेयर र उपमेयरमा लोसपाबाट मनोनयन दर्ता,"जनकपुरधाम : जनकपुरधाम उपमहानगरपालिकाको मेयरमा लोकतान्त्रिक समाजवादी पार्टी नेपालबाट मनोज कुमार चौधरी र उपमेयरमा रिता कुमारी मिश्रले उम्मेदवारी दर्ता गराएका छन्। मेयरका उम्मेदवार चौधरी व्यवसायी हुन भने उपमेयर निवर्तमान उपमेयर हुन्। जनकपुरधामका उपमेयर रहेकी मिश्रलाई पुनः उपमेयरको लागि दोहोर्याईएको हो। मेयरका अर्का आकांक्षी जानकीराम साहले पार्टी परित्याग गरेपछि चौधरी स्वतः सर्वसम्मत सिफारिस भएका थिए। उम्मेदवारी दर्ताको क्रममा संचारकर्मीसंग संक्षिप्त कुराकानी गर्दै मेयरका उम्मेदवार चौधरीले जनकपुरधामको चौतर्फी विकास गर्न आफूले उम्मेदवारी दिएको बताए। जनकपुरधामबासीले आफूमाथी विश्वास गरेर मत दिने उनको विश्वास छ। उनले शिक्षा, स्वास्थ्य र रोजगारी आफ्नो पहिलो प्राथमिकता रह्ने बताएका हुन्। त्यस्तै, उपमेयरका उम्मेदवार मिश्रले आफ्नो पहिलो कार्यकालमा बाकी रहेका अधुरा कामहरू पूरा गर्न पुनः दोस्रोपटक उम्मेदवारी दिएको बताइन्। मिश्रले पहिलो कार्यकालमा नगरप्रमुखले आफूलाई काम गर्न नदिएको आरोपसमेत लगाइन्।"
धनगढीमा सत्ता गठबन्धन र एमालले गर्यो मनोनयन दर्ता,"धनगढी : सुदूरपश्चिमको एक मात्र उपमहानगरपालिका धनगढी उपमहानगरपालिकामा सत्ता गठबन्धन र नेकपा एमालेका उम्मेदवारहरुले मनोनयन दर्ता गराएका छन्। एमालेका तर्फबाट मेयरमा रणबहादुर चन्द र उपमेयरमा कन्दकला रानाले उमेदवारी दर्ता गराएका हुन। उनीहरुको निर्वाचन अधिकृतको कार्यालयमा सोमबार दिउसो साढे १ बजे मनोनयन दर्ता गराएका हुन्। एमालेका सबै वडाका उम्मेदवारहरुले मनोनयन दर्ता गराएका छन्। यस्तै सत्ता गठबन्धनबाट मेयर र उपमेयरलेपनि मनोनयन दर्ता गराएका छन्। मेयरमा हालकै मेयर नृपबहादुर ओडले मनोनयन दर्ता गरेका छन् भने उपमेयरमा नेकपा माओवादी केन्द्रकी शान्ति अधिकारीले मनोनयन दर्ता गरेकी हुन्। मेयर र उपमेयरमा सत्ता गठबन्धनमा सहमति भएपनि वडामा भने सहमति हुन नसक्दा चार वटै दलले आआफ्नो उमेदवारी दर्ता गराएका छन्। उपमहानगरका सबै वडामा गठबन्धनका सबै दलले आआफ्नै उम्मेदवार उठाएका छन्। कांग्रेसले १९ वटै वडामा अध्यक्षका उम्मेदवारको टुंगो लगाएको छ। कांग्रेस क्षेत्र नम्बर ५ का सभापति भीम पडालका अनुसार वडा नम्बर १ मा सन्तोष मुडभरी, २ मा धर्मराज ओझा, ३ मा राजबहादुर ऐर, ४ मा बुद्धी खड्का, ५ मा गजेन्द्र शाही, ६ मा डण्डी सुवेदी, ७ मा सीताराम राना, ८ मा देवराज जोशी, ९ मा प्रेम भण्डारी र १० मा राजेन्द्र रानाले वडा अध्यक्षमा मनोनयन दर्ता गरेका छन्। यस्तै वडा नम्बर ११ मा श्याम बिष्ट, १२ मा डवल थापा, १३ मा विजयराज जोशी, १४ मा मानबहादुर बिष्ट, १५ मा सुकदेव राना, १६ मा खेम चन्द, १७ मा माधव राना, १८ मा कुम्भ गिरी र १९ मा बाजु चौधरीले मनोनयन दर्ता गरेका हुन्।"
फ्रान्सका राष्ट्रपति म्याक्रोँलाई प्रधानमन्त्री देउवाको बधाई,काठमाडौं : प्रधानमन्त्री शेरबहादुर देउवाले फ्रान्समा पुन: निर्वाचित राष्ट्रपति इम्मानुयल म्याक्रोँलाई बधाई तथा शुभकामना दिएका छन्। म्याक्रो सोमबार दोस्रो कार्यकालका लागि राष्ट्रपति चुनिएका छन्। प्रधानमन्त्री देउवाले आज ट्वीटरमार्फत उनलाई फ्रान्सको राष्ट्रपतिमा पुनःनिर्वाचित भएकामा बधाई तथा शुभकामना दिएका हुन्। प्रधानमन्त्री देउवाले फ्रान्सेली जनताले अर्को प्रजातान्त्रिक अभ्यास पूरा गरेको उल्लेख गर्दै नेपालफ्रान्स मैत्री सम्बन्धलाई थप सुदृढ बनाउनका लागि मिलेर काम गर्न तत्पर रहेको बताएका छन्।
दुई घन्टा बाँकी रहँदा देशभरि २८ हजार ८०५ जनाले गराए उम्मेदवारी दर्ता,"काठमाडौं : निर्वाचन आयोगले दिउँसो ३ बजेसम्म २८ हजार ८ सय पाँच जनाले उम्मेदवारी दर्ता गराएको जनाएको छ। आयोगको पछिल्लो अद्यावधिक विवरणअनुसार २८ हजार ८०५ जनाले मनोनयन गर्दा गराएका हुन्। अहिले पनि मनोनयन दर्ता गर्ने कार्य जारी छ। प्रमुख पदमा ११७० जना, अध्यक्ष पदमा १०५० जना, उपप्रमुख पदमा ६३१, उपाध्यक्ष पदमा ६०६ जनाले उम्मेदवारी दर्ता गराएका छन्। यस्तै, वडाध्यक्ष पदमा ७ हजार ६६२ जना, महिला सदस्य पदमा ४४३१, महिला दलित सदस्य पदमा ३७७६ र सदस्य पदमा ९ हजार ४७९ जनाले उम्मेदवारी दर्ता गराएका छन्। निर्वाचन आयोगले आज ५ बजेसम्म मनोनयन दर्ताका लागि समय तोकेको छ।"
उदयपुरमा एमालेका ८ वटै स्थानीय तहमा उमेदवारी दर्ता,उदयपुर : बैशाख ३० गते हुने स्थानीय तहको निर्वाचनमा नेकपा एमाले उदयपुरले जिल्लाका सबै तहमा उम्मेदवारी दर्ता गराएको छ। निर्वाचन आयोगले उपलब्ध गराएको समयमा नै एमालले जिल्लाका ८ वटै स्थानीय तहका उमेदवारी दर्ता गराएको हो। एमालेबाट सदरमुकाम गाईघाटस्थित त्रियुगा नगरपालिकामा भागवत राउत र उपमेयरमा महेश्वरी राईलाई उमेदवारी बनाएकोछ। राउत पार्टीको प्रदेश कमिटी सदस्य र राई जिल्ला कमिटीको सचिवालय सदस्य हुन्। त्यसैगरी बेलका नगरपालिकामा पुरानै मेयर दुर्गाकुमार थापा (स्वस्ति) र उपमेयरमा जिरा राईले उम्मेदवारी दिएका छन्। थापा पार्टीको प्रदेश कमिटी सदस्य हुन्। त्यस्तै चौदण्डीगढीमा मेयरमा कालूमान लामा र उपमेयरमा मनिकादेवी दुलालले उम्मेदवारी दर्ता गराएका छन्। लामा पार्टीको जिल्ला कमिटी सचिव हुन् भने दुलाल जिल्ला सदस्य हुन्। कटारी नगरपालिकामा पुरानै मेयर ज्ञानेन्द्र श्रेष्ठ काजी र उपमेयरमा गिता खड्का रहेका छन्। श्रेष्ठ पार्टीको जिल्ला उपाध्यक्ष हुन् भने खड्का सदस्य हुन्। यसैगरी रौतामाई गाउँपालिकामा अध्यक्षमा भरतबहादुर थापा र उपाध्यक्षमा पुरानै उपाध्यक्ष कुमारी ज्यू ठकुरीले उमेदवारी दर्ता गराएका छन्। थापा पार्टीका उपसचिब हुन भने ठकुरी जिल्ला सदस्य हुन्। उदयपुरगढी गाउँपालिकामा अध्यक्षमा गोपाल खत्री र उपाध्यक्षमा कुमारी घले मगरले दर्ता गराएका छन्। खत्री प्रदेश कमिटी सदस्य हुन्। ताप्ली गाउँपालिकाको अध्यक्षमा बाबुराम राई र उपाध्यक्षमा मनकुमारी थापाले दर्ता गराएका छन्। दुबै जना जिल्ला कमिटी सदस्य हुन्। यस्तै लिम्चुङबुङ गाउँपालिकाको अध्यक्षमा राजकुमार राई उपाध्यक्षमा देवकुमारी कार्कीले उमेदवारी दर्ता गराएका छन्। राई पार्टीको गाउँपालिका कमिटी सचिब र कार्की सदस्य हुन्।
"थप २१ जनामा कोरोना संक्रमण, १७ डिस्चार्ज",काठमाडौं : पछिल्लो २४ घन्टामा थप २१ जनामा कोरोना भाइरस संक्रमण देखिएको छ। स्वास्थ्य तथा जनसंख्या मन्त्रालयका अनुसार ४७७५ नमूनाको परीक्षण गराउँदा २१ नमूनाको रिपोर्ट पोजेटिभ आएको हो। सोही समयमा १७ जना कोरोनामुक्त भएका छन्। सोमबार कोरोनाबाट कसैको पनि मृत्यु भएको छैन। मन्त्रालयका अनुसार पछिल्लो २४ घन्टामा १ लाख २३ हजार २१० जनाले कोरोनाविरुद्धको खोप लगाएका छन्। हाल २७१ जना कोरोना सक्रिय संक्रमित रहेका छन्।
पहिलो दिन १० प्रतिशत पनि उम्मेदवारी नपरेपछि आयोगले भन्यो : दुई दिन दिनु अपेक्षाकृत भएन,"काठमाडौं : निर्वाचन आयोगले उम्मेदवारी मनोनयनका लागि दुई दिन समय दिए पनि पहिलो दिन अपेक्षाकृत नभएको प्रतिक्रिया दिएको छ। २०७४ को स्थानीय निर्वाचनमा एक दिनको समयमा कार्य चापलाई मध्यनजर गर्दै यसपालि दुई दिन छुट्याए पनि पहिलो दिन अपेक्षाकृत हुन नसकेको आयोगका प्रवक्ता शालिग्राम शर्मा पौडेलले बताए। एक दिनको कार्यचापलाई मध्यनजर गरेर सहज ढंगले काम सम्पन्न होला भनेर दुई दिन समय छुट्याइएको हो। तर पहिलो दिन अपेक्षाकृत उम्मेदवारी परेन, उनले भने, ०७४ को एक दिनमा परेको डेढ लाख उम्मेदवारलाई मान्ने हो भने यसपालिका पहिलो दिन १० प्रतिशत पनि परेन। आयोगले व्यवस्थापकीय क्षमताले नभ्याएर होइन उम्मेदवारी नपरेर हो। आयोगकाअनुसार पहिलो दिन ११ जनाको उम्मेदवारी परेको थियो। आयोगले उम्मेदवारी दर्ता गराउन आज साँझ ५ बजेसम्म समय दिएको छ। दर्ताका लागि आएका मनोनयन पत्रलाई राति ८ बजेसम्म हेरेर सक्छौं। निर्वाचन अधिकृतको कार्यालयमा बसेर हेर्छौं, उनले भने। प्रवक्ता पौडेलले यसपालिका आचारसंहिता पनि धेरै उल्लंघन नभएको दाबी गरे। धेरै उल्लंघनको सूचना छैन। फाट्टफुट्ट छ। सूचनाको आधारमा आयोगले स्पष्टिकरण सोध्ने र आवश्यक कारवाही गर्छ। २०७४ सालको तुलनामा अहिलेसम्मको स्थितिमा त्यति धेरै उल्लंघनका घटनाहरु आइसकेको छैन, उनले भने।"
जनकपुरधामको मेयरमा तमलोपाबाट ठाकुरको उम्मेदवारी,"जनकपुरधाम : लोकतान्त्रिक समाजवादी पार्टी परित्याग गरी आईतबार तराई मधेश लोकतान्त्रिक पार्टी प्रवेश गरेकी नेतृ विभा ठाकुर जनकपुरधाम उपमहानगरपालिकाको नगर प्रमुखमा मनोनयन दर्ता गरेकी छिन्। मधेस आन्दोलनको अग्रणी भूमिकामा रहेकी जनकपुरधामकी लोकप्रिय विद्रोही स्वभावकी नेतृ विभा ठाकुरले नगर प्रमुखमा उम्मेदवारी दर्ता गरेसंगै महिला नगरप्रमुखको उम्मेदवार संख्या तीन पुगेको हो। जनमत पार्टीबाट अनिता साह, नेकपा मसालबाट गीता कुमारी मण्डल र तमलोपाबाट विभा ठाकुर जनकपुरधामको मेयरको उम्मेदवार बनेकी हुन्। नेतृ ठाकुरले लोकतान्त्रिक समाजवादी पार्टी भित्र एकलौटी निर्णय गर्ने परम्परा नै हावी भएको र सक्रिय नेता कार्यकर्तालाई समेत कुनै सम्मान नरहेकोले आफूले पार्टी परित्याग गर्दै तमलोपाबाट उम्मेदवारी दिएको बताइन्। उनले महिलालाई नेतृत्व सम्हालने अवसर प्राप्तभए निश्चय नै नगरभित्र नयाँ परिवर्तन हुनसक्ने दाबी गरिन्। ठाकुरले आफ्नो जीत सुनिश्चित रहेकोसमेत दाबी गरिन्। उनी लोसपाका नेता राजेन्द्र महतो निकट मानिएपनि आईतबार मात्र बृषेश चन्द्र लाल नेतृत्वको पार्टी तराई मधेश लोकतान्त्रिक पार्टीमा प्रवेश गरेकी हुन्।"
एमाले मेयर पदका उम्मेदवारमाथि हातपात,"महोत्तरी : गौशाला नगरपालिकाको एमाले पार्टीबाट मेयर पदको उम्मेदवार अजय कुशवाहा माथि हातपात गरिएको छ। सोमबार गौशाला नगरपालिकास्थित निर्वाचन अधिकृतको कार्यालयमा मनोनयन दर्ता गर्न आएको समयमा हातपात गरिएको हो। सोही पार्टीका देवेन्द्र महासेठले कुशवाहा माथि हातपात गरिएको हो। महासेठले बावु रामऔतार महासेठको लागि टिकट माग गरेको र सो नदिदाँ आफूमाथि हातपात गरिएको कुशवाहाले बताए। कुशवाहाले भने, आफूलाई पार्टीले टिकट दिएको निहुँमा यहाँका नेता कार्यकर्ताहरु बिहानैदेखि तनाव दिँदै आएका थिए। उनीहरु दिनभरि नै मानसिकरुपमा दबाव दिएको र पछि निर्वाचन अधिकृतको कार्यालयमा आउँदा आफूलाई घेरेर हातपात गरका हुन्। उनलाई निर्वाचन आयोगबाट खटिएको कर्मचारी र सुरक्षाकर्मीले घेरा हालेर सुरक्षित स्थलतर्फ लागोको हो। अहिले नेकपा एमालेका पदाधिकारीहरु मनोनयन दर्ता गराउदैँछन्।"
"फेरि ओरालोतिर सेयर बजार, दुई समूहको सूचक बढ्दा ११ को घट्यो","काठमाडौं : सेयर कारोबारको पहिलो दिन आइतबार ९५५२ अंकले बढेको सेयर बजार आज फेरि दोहोरो अंकले ओरालो लागेको छ। यसदिन नेप्से परिसूचक ३४९५ प्रतिशतले घटेर २३८६०१ विन्दुमा अडेको छ। नेप्से दोहोरो अंकले ओरालो लागेसँगै कारोबार रकम पनि घटेको छ। आज दुई अर्ब ४२ करोडको सेयर कारोबार भयो। आइतबार २ अर्ब ५३ करोड १२ लाख ७५ हजार ५९३ रुपैयाँमा खरिदबिक्री भएको थियो। यस्तै, २३८ कम्पनीको ६६ लाख ३९ हजार ५०४ कित्ता सेयर ४३ हजार ४५० पटक कारोबार भएको थियो। यसदिन २३९ कम्पनीको ५० लाख ४७ हजार ७६९ कित्ता सेयर दुई अर्ब ४ करोड २२ लाख ५३ हजार १८२ रुपैयाँमा खरिदबिक्री भयो। सेन्सेटिभ इन्डेक्स पनि ६१९ अंकले घटेर ४५४६९ विन्दुमा बन्द भएको छ। कारोबारमा आएका २ समूहबाहेक ११ समूहको सूचक घट्यो। आइतबार सबै समूहमा हरियाली छाएको थियो । आज होटल तथा पर्यटनको ०१३ प्रतिशत र म्युचुअल फन्डको ०८२ प्रतिशतले सेयर मूल्य बढ्यो। अन्य समूहको सर्वाधिक २२६ प्रतिशतले सूचक घट्यो। विकास बैंकको २०४ प्रतिशतले सेयर मूल्य घट्दा लगानी समूहको १९६, जलविद्युतको १८७, लघुवित्तयको १५७ र जीवन विमाको १५३ प्रतिशतले ओरालो लाग्यो। आज जाल्पा सामुदायिक लघुवित्त कम्पनीको मात्र ९९९ प्रतिशतले सेयर मूल्य बढ्यो। यसदिन कारोबार रकमका आधारमा अरुण भ्याली हाइड्रोपावर अग्रस्थानमा रह्यो। सो कम्पनीको ८ करोड बढीको सेयर कारोबार भयो। यस्तै शिवम सिमेन्ट र हिमालयन डिस्टलरी दोस्रो र तेस्रो स्थानमा रहे। एभरेष्ट इन्स्योरेन्सको प्रमोटर सेयर (संस्थापक सेयर) मूल्य ७७० प्रतिशतले घट्यो। अघिल्लो कारोबार दिन झन्डै १०० अंकको हाराहारीमा बढेको सेयर बजारमा दुई दर्जन बढी कम्पनीको सेयर मूल्य सकारात्मक सर्किट लेभलमा कारोबार भएको थियो। करिब ३० कम्पनीको सेयर मूल्य बढेको थियो।"
पुतलीबजारमा कांग्रेसबाट मनोनयन दर्ता,"स्याङ्जा : पुतलीबजार नगरपालिकामा नेपाली कांग्रेसले मनोनयन दर्ता गराएको छ। पुतलीबजार नगरपालिकासंगै रहेको सदरमुकामस्थित मुख्य निर्वाचन अधिकृतको कार्यालयमा पुगेर प्रमुख, उपप्रमुख, अध्यक्ष र सदस्यहरुको मनोनयन दर्ता गरिएको हो। पुतलीबजारको नगरप्रमुख र उपप्रमुखमा नेपाली कांग्रेसकातर्फबाट तुलसीराम रेग्मी र देवी अर्याललगायत १४ वडा अध्यक्ष र ७० जना सदस्यले उम्मेदवारको मनोनयन दर्ता गरेका छन्। रेग्मी यसअधिको स्थानीय तहका उपविजेता र नेपाली कांग्रेसका हालका क्षेत्रीय सभापति पनि हुन्। अर्याल महासमिति सदस्य हुन्।"
"वीरगन्जको मेयरमा १८ जनाको उम्मेदवारी, उपमेयरमा लोसपाबाट बागी उम्मेदवार","वीरगन्ज : वीरगन्ज महानगरपालिकाको मेयरमा १८ जनाले उम्मेदवारी दिएका छन्। डेढ महिनाअघि जनता समाजवादी पार्टी छाडेर नेकपा एमाले प्रवेश गरेका निवर्तमान मेयर विजय कुमार सरावगीले समेत उम्मेदवारी दिएका छन्। सरावगी २०७४ को निर्वाचनमा तत्कालीन संघीय समाजवादी फोरम हालको जसपाबाट मेयरमा निर्वाचित भएका थिए। तर पार्टीभित्रैबाट असहयोग भएको भन्दै सरावगीले फागुन २८ गते जसपा त्यागेर एमालेमा प्रवेश गरेका थिए। वीरगन्ज महानगरमा एमाले र लोकतान्त्रिक समाजवादी पार्टी (लोसपा)बीच चुनावी तालमेल गरिएको छ। त्यस्तै महानगरको मेयरमा सत्तागठबन्धनबाट जसपाका राजेशमान सिंहले उम्मेदवारी दिएका छन्। २०७४ को निर्वाचनमा तत्कालीन राजपाबाट मेयरको उम्मेदवार बनेका सिंहले तेस्रो स्थानको मत ल्याएका थिए। उनी डेढ महिना पहिलेमात्रै लोसपा त्यागेर जसपामा प्रवेश गरेका हुन्। सोमबार जसपाका राष्ट्रिय अध्यक्ष उपेन्द्र यादव, मधेस प्रदेशका मुख्यमन्त्री लालबाबु राउत र पर्साका सांसद प्रदीप यादवका साथ मुख्य निर्वाचन अधिकृतको कार्यालयमा पुगेर सिंहले मेयरमा मनोनयन दर्ता गराएका हुन्। त्यस्तै राप्रपाबाट पत्रकार गिरिश गिरीले मेयरमा उम्मेदवारी दर्ता गराएका छन्। वीरगन्जका पूर्वमेयर स्वर्गीय गोपाल गिरीका छोरा गिरिशलाई राप्रपाले मेयरको उम्मेद्वार बनाएको हो। त्यस्तै महानगरको मेयरमा नेपाल सद्भावना पार्टीबाट विजय कुमार रौनियार, नेपाल मजदुर किसान पार्टीबाट गोकर्णप्रसाद कोइरीको पनि उम्मेदवारी परेको छ। मेयरमा स्वतन्त्रबाट प्रभात सिंह, जमिल राय भाठ, रिजवान अली, राजेन्द्र प्रसाद सिंह, महमद सगिर अली, फिरोज आलम, महमद रियाज उल हक, बिक्की राज पटेल, सन्जिव कुमार यादव, कैलाशप्रसाद सर्राफ, राधेश्याम साह र राजेश सिंहले पनि उम्मेदवारी दिएका छन्। उपमेयरमा ४ जनाको उम्मेदवारी वीरगन्जको उपमेयरमा भने २ स्वतन्त्रसहित ४ जनाको उम्मेदवारी परेको छ। एमाले र लोसपाको गठबन्धनबाट लोसपाका जिल्ला अध्यक्ष पुरुषोत्तम झाले उम्मेदवारी दिएका छन्। यी दुई दलबीच भएको चुनावी तालमेलमा मेयर एमालेलाई र उपमेयर लोसपाले पाउने सहमति गरिएको थियो। महानगरको उपमेयरमा सत्तागठबन्धनका तर्फबाट नेपाली कांग्रेसका जिल्ला सचिव इम्तियाज आलमले उम्मेदवारी दिएका छन्। सत्ता गठबन्धनको चुनावी तालमेलमा वीरगन्ज महानगरको मेयर जसपालाई र उपमेयर कांग्रेसलाई दिने सहमति भएको थियो। महानगरको उपमेयरमै राप्रपाका तर्फबाट बीना देवीको पनि उम्मेदवारी परेको छ। उपमेयरमै लोसपा नेतृ रम्भा सिंहले भने स्वतन्त्र उम्मेदवारी दिएकी छन्। एमाले र लोसपाबीच भएको चुनावी तालमेलप्रति असन्तुष्टि जनाउँदै लोसपाकी नेतृ रम्भा मिश्राले स्वतन्त्र उम्मेदवारी दिएकी हुन्। वीरगन्ज महानगरमा मेयर र उपमेयर पदमा दलहरुबीच दुई छुटटाछुट्टै गठबन्धन भए पनि वडाहरुमा भने दलहरुबीच चुनावी तालमेल हुन सकेन। महानगरका ३२ वटै वडामा वडा अध्यक्ष र सदस्य पदमा हरेक दलहरुले छुट्टाछुटटै उम्मेदवारी दिएका छन्। महानगरको मेयरमा उम्मेदवारी दिएका एमालेका विजय सरावगी, जसपाका राजेशमान सिंह र राप्रपाका गिरिश गिरी। तस्बिर : क्रान्ति शाह"
"काठमाडौं महानगरको मेयरमा सिर्जना सिंहले गराइन् उम्मेदवारी दर्ता, प्रकाशमान र गगन पनि पुगे",काठमाडौं : नेपाली कांग्रेसकी नेतृ सिर्जना सिंहले काठमाडौं महानगरपालिकाको प्रमुखमा उम्मेदवारी दर्ता गराएकी छन्। बाजागाजा र र्यालीसहित राष्ट्रिय सभागृह पुगेकी सिंहले सत्ता गठबन्धनको साझा उम्मेदवारका रुपमा सोमबार मनोनयन दर्ता गराएकी हुन्। सिर्जनाले उम्मेदवारी दर्ता गराउँदा उनका पति एवं कांग्रेस नेता प्रकाशमान सिंह र महामन्त्री गगनकुमार थापा पनि राष्ट्रिय सभागृह पुगेका थिए। सिर्जनासँगै गठबन्धनका तर्फबाट नेकपा एकीकृत समाजवादीबाट रामेश्वर श्रेष्ठले उपमेयरमा उम्मेदवारी दर्ता गराएका छन्। यसअघि एमालेबाट केशव स्थापितले मेयर र सुनिता ढंगोलले उपमेयरमा उम्मेदवारी दर्ता गराएका थिए।
"जनकपुरधामको मेयरमा स्वतन्त्रबाट मनोज, बलराम र बैद्यनाथको उम्मेदवारी","जनकपुरधाम : आसन्न स्थनीय तहको निर्वाचनका लागि दोश्रो दिन जनकपुरधाम उपमहानगरपालिकाको प्रमुखमा स्वतन्त्रबाट बलराम महतो, मनोज साह र बैद्यनाथ साहले उम्मेदवारी दर्ता गराएका छन्। आफूले जनकपुरधामको दुर्दशा देखेर नगर प्रमुखमा उम्मेदवारी दिएको महतोको भनाई छ। महतोले समग्र जनकपुरधामको विकासको लागि र विशेषत, ढल निकास, फोहर व्यवस्थापन र जनकपुरमा भएका कामलाई व्यवस्थित गर्ने आफ्नो उम्मेदवारी दिएको सञ्चारकर्मीलाई बताए। उनले भने जनकपुरधामको नि:स्वार्थ भावले विकास गर्नकै लागि निर्माण व्यवसाय छोडेर नगर प्रमुखमा उम्मेदवारी दर्ता गराएको छु। त्यस्तै सत्ता गठबन्धनबाट उपमहानगरको प्रमुख जनता समाजवादी पार्टीको भागमा परेपछि नेपाली कांग्रेसबाट राजीनामा दिएका मनोजकुमार साहले पनि उम्मेदवारी दर्ता गराएका छन्। नेपाली कांग्रेस जनकपुरधाममा मजबुत हुँदाहुँदै जसपालाई सीट दिएर कांग्रेसलाई समाप्त पार्ने खेल भएको उनको ठडम्याईलाई चिर्दै मेयरमा आफ्नो उम्मेदवारी दर्ता गराएको बताए। उनले भने आफूले नेपाली कांग्रेसलाई बचाउनकै लागि स्वतन्त्ररुपमा उम्मेदवारी दर्ता गराएको छु। संचारउद्यमी वैद्यनाथ साहलेसमेत नगर प्रमुखमा स्वतन्त्ररुपमा उम्मेदवारी दर्ता गराएका छन्। जनकपुरधाममा सरसफाइ अभियान, असहाय संरक्षण मञ्चको माध्यमले गरिब असहायलाई सहयोग गरेर चर्चा कमाएका साहले नगर प्रमुखमा उम्मेदवारी दर्ता गराएका हुन्।"
भरतपुरको मेयरमा एमाले उम्मेदवार विजय सुवेदीले गराए मनोनयन दर्ता,"चितवन : नेकपा एमालेका उम्मेदवार विजय सुबेदीले भरतपुर महानगरपालिकाको मेयरमा उम्मेदवारी दर्ता गराएका छन् । बाजागाजासहित मुख्य निर्वाचन अधिकृतको कार्यालय पुगेका सुवेदीले मेयरमा उम्मेदवारी दर्ता गराएका हुन्। एमाले केन्द्रीय सदस्य देवी ज्ञवाली प्रस्तावक र सांसद कृष्णभक्त पोख्रेल समर्थक बसेका थिए। उम्मेदवारी दर्तापछि पत्रकारसँग कुराकानी गर्दै सुवेदीले नगरबासीको अभिलेख राख्ने बताए । उनले भने, 'गरिब विपन्नको जीवनस्तर उकास्ने , गुरुयोजना बनाएर संसारकै सुन्दर नगर बनाउनतिर लाग्छु। नमूना सहर बनाउँछु।' एमालेले राप्रपासँग भरतपुरमा तालमेल गर्ने भएको छ । उपप्रमुख पाएको राप्रपाले मनोनयन दर्ता गरेको छैन।"
"चालक अनुमतिपत्र : आज बायोमेट्रिक, भोलि लिखित परीक्षा, बुधबार ट्रायल","काठमाडौं : तपाईँ नयाँ चालक अनुमति पत्र (लाइसेन्स) लिने चाहनामा हुनुहुन्छ ? बायोमेट्रिक दर्ता, लिखित परीक्षा तथा प्रयोगात्मक परीक्षा ट्रायल दिन विसं २०८१ सम्म प्याक भइसक्यो , अनलाइन फाराम भर्न सिस्टम पनि क्लोज छ भन्ने टेन्सन मा हुनुहुन्छ। दिक्क नमान्नुहोस्। यही वैशाख २५ सम्म पर्खनुहोला। बागमती प्रदेश, मुख्यमन्त्रीको कार्यालय, प्रदेश श्रम, रोजगार तथा यातायात मन्त्रालय तथा मन्त्रालय मातहतको यातायात व्यवस्था कार्यालयले नयाँ लाइसेन्सका लगि सेवाग्राहीले अनलाइन फाराम समावेशको सुनिश्चित भएको भोलिपल्ट बायोमेट्रिक दर्ता, पर्सिपल्ट लिखित परीक्षा तथा यसपछि ट्रायल दिने चुस्त प्रणालीको व्यवस्था गर्ने गरी आवेदन प्रणाली खुला गर्ने गरी तयारी गर्दैछ। यसबाट सेवाग्राहीले विचौलिया बिना सेवा पाउने तथा यस क्षेत्रमा चमत्कारिक फड्को मारिने विश्वास गरिएको छ। सवारी चालक अनुमतिपत्र कार्यालय ठूलो भर्याङका निमित्त प्रमुख सञ्जय थापाले भने, नयाँ लाइसेन्सका लगि सेवाग्राहीले अनलाइन फाराम समावेशको सुनिश्चित भएको भोलिपल्ट बायोमेट्रिक दर्ता, पर्सिपल्ट लिखित परीक्षा तथा यसपछि ट्रायल दिने चुस्त प्रणालीको व्यवस्था कसरी मिलाउन सकिन्छ भन्ने गृहकार्यमा छौँ। अब खुला हुने अनलाइनमा यस्तो प्रणाली विकास हुन्छ। लाइसेन्स वितरण, नविकरण यसका लागि बायोमेट्रिक दर्ता, लिखित परीक्षा, ट्रायलको प्रवन्ध तथा राजस्व सङ्कलनलगायतका सेवा प्रदान गर्दै आइरहेको छ। सो कार्यालयले विसं २०७८ फागुन महिनासम्म लाइसेन्सका लागि अनलाइन फाराम भरेका विसं २०८१ असारसम्म अफिस भिजिट डेटनिर्धारण गरेका सबै सेवाग्राहीका काम यही वैशाख २५ गतेभित्र सम्पन्न गर्दैछ। हामी तीनवर्षका लागि निर्धारण गरेका काम यही वैशाख २५ भित्र सक्ने लक्ष्यका साथ सेवाग्राहीको सेवामा अहोरात्र जुटिरहेका छौँ। यसका लागि बिहान ७:३० देखि पाँचबजेसम्म सेवा प्रदान गरिरहेका छौं। विचौलिया बिनाको सेवा नै हाम्रो ध्येय हो। उनले भने। अहिले देशभर करिब साढे सात लाख सेवाग्राही नयाँ लाइसेन्स अनुमतिका पर्खाइमा रहेका बताइएको छ। करिब तीनवर्ष सोही कार्यालयको शाखा अधिकृतका रुपमा कार्यरत उनले विसं २०७७ पुस ५ देखि निमित्त कार्यालय प्रमुखको जिम्मेवारी पनि सम्हाल्दै आएका छन्। उनले भने, मैले तीन वर्षे कार्ययोजना बनाइ मेरो तालुकदार निकाय प्रदेश मुख्यमन्त्री कार्यालय, श्रम, रोगार तथा यातायात मन्त्रालय तथा यातायात व्यवस्था विभागमा प्रस्तुत गरेको गरेँ। ती निकायका उच्च नेतृत्वको निरन्तर उत्प्रेरणा र सहजीकरणले गर्दा कार्ययोजना कार्यान्वयन भइराखेको छ। यसले नतिजा दिन थालेको छ। उनले भने। आइतबार मात्र बागमती प्रदेश मुख्यमन्त्री रोजेन्द्र पाण्डेसँग निमित्त प्रमुख थापाले भेट गरे। मुख्यमन्त्री तथा श्रम, रोजगार तथा यातायात मन्त्री यातायात क्षेत्र कसरी सुधार गर्ने भन्नेमा धेरै चिन्तित हुनुहुन्छ, सेवा प्रवाह चुस्त र सहज बनाउन निर्देश, समन्वय तथा आवश्यक बजेटका लागि सहजीकरण गरिदिएका छन्। कार्ययोजना कार्यान्वयनमा सहयोग गरि राखेका छन्। मुख्यमन्त्री पाण्डेले आफ्नो पदको कार्यभार सम्हालेकै दिन यातायात क्षेत्रको तत्काल सुधारका लागि यातायात कार्यालयद्वारा प्रदान गरिने सेवालाई चुस्त बनाउन सम्बन्धित निकायलाई निर्देश गरेका थिए। यसक्रममा उनले आफूले दिएका निर्देश के कति कार्यान्वयनमा आए भन्ने दैनिक जानकारी लिने व्यवस्था पनि मिलाएको जनाइएको छ। श्रम, रोजगार तथा यातायातमन्त्री घनश्याम दाहालले यातायात क्षेत्रको सुधारका लागि उच्च प्राथमिता दिएका छन्। यसक्रममा उनले यातायात कार्यालयका सेवालाई छिटो, छरितो र चुस्त बनाउन विभिन्न नीतिगत सुधारको थालनी गर्ने मन्त्रालयले जनाएको छ। रासस"
भरतपुरको मेयरमा कांग्रेसका पूर्वसांसद जगन्नाथ पौडेल दिए वागी उम्मेदवारी,चितवन : नेपाली काङ्ग्रेसका नेता एवं पूर्वसांसद जगन्नाथ पौडेलले गठबन्धनको निर्णयविरुद्ध उम्मेदवारी दिएका छन् । भरतपुर महानगर पालिकाको प्रमुख माओवादी केन्द्रलाई दिएको विरोधमा पौडेलले उम्मेदवारी दर्ता गराएका छन् । नेपाली काङ्ग्रेसका नेता कर्याकर्तासहित झण्डा र रुख चिन्ह अंकित झन्डाको साथ पुगेका थिए । उनीसहित पूर्वपार्टी सभापति कृष्णलाल सापकोटा र टिकाराम न्यौपाने पनि पुगेका थिए । पार्टीभित्र कार्यकर्ताको मनोवलअनुसार उम्मेदवारी दिएको बताए । पूर्वजिल्ला सभापति सापकोटा प्रस्तावक र महासमिति सदस्य मीना खरेल समर्थक बसेकी छिन् ।
"गठबन्धनबाट विराटनगरको मेयर, उपमेयरमा उम्मेदवारी दर्ता",विराटनगर : विराटनगर महानगरपालिकाका लागि सत्तागठबन्धन दलबाट विराटनगरको मेयर र उपमेयरमा मनोनयन दर्ता भएको छ । मेयरमा नेपाली कांग्रेसका नागेश कोइराला र उपमेयरमा जनता समाजवादी पार्टीका अमरेन्द्र यादवले मनोनयन दर्ता गराएका हुन । मनोनयन दर्ता गर्दै कोइरालाले विराटनगरवासी सन्तुष्ट भएको हेर्न चाहेको बताए । कोइराला मोरङ कांग्रेसका उपसभापति हुन् भने यादव जसपा विराटनगरका अध्यक्ष हुन् । यसअघि विराटनगरको मेयरमा नेपाली कांग्रेस वीपीबाट रामचन्द्र गौतम र उपमेयमा माया ओझाले मनोनयन दर्ता गरेका थिए । मनोनयनको पहिलो दिन आइतबार मेयरमा ३ जनासहित ५६ जनाले मनोनयन दर्ता गरेको मुख्य निर्वाचन अधिकृत भरत लम्सालले बताए ।
"मन्थलीमा एमालेबाट मेयरमा लब श्रेष्ठ र उपमेयरमा ईश्वरी बस्नेतको मनोनयन दर्ता, वडाध्यक्षमा कोको ?","काठमाडौं : रामेछापको मन्थली नगरपालिकामा एमालेबाट नगरपालिकाको प्रमुख मेयरमा लब श्रेष्ठ र उपप्रमुखउपमेयरमा ईश्वरी बस्नेतले उम्मेदवारी दर्ता गराएका छन् । स्थानीय तहको निर्वाचनका लागि सोमबार मुख्य निर्वाचन अधिकृतको कार्यालयमा दलबलसहित पुगेर उनीहरुले उम्मेदवारी दर्ता गराएका हुन्। जिल्लाको सदरमुकाम रहेको मन्थली नगरपालिकामा यस अगाडिको निर्वाचनमा पनि मेयर र उपमेयर दुवै एमालेले जितेको थियो। १४ वटा वडा रहेको मन्थली नगरपालिकामा एमालेबाट वडा नं १ मा दिनेश सुवेदी, वडा नं २ मा सुरेन्द्र कार्की, वडा नं ३ मा कृष्णगोपाल थापा, वडा नं ४ मा शुक्रबहादुर श्रेष्ठ, वडा नं ५ मा गणेश कार्की, वडा नं ६ मा शंकर थापा, वडा नं ७ मा देवेन्द्र श्रेष्ठ, वडा नं ८ मा गोपाल श्रेष्ठ, वडा नं ९ मा गोकर्णराज आरण, १० मा रामहरि चौहान, वडा नं११ मा कृष्णबहादुर पुलामी (भूपाल), वडा नं १२ मा खुसहरि बुढाथोकी, वडा नं १३ मा नवराज थापामगर र वडा नं१४ मा मोतीलाल तामाङ उम्मेदवार बनेका छन्। उनीहरुले पनि उम्मेदवारी दर्ता गर्ने क्रम जारी रहेको छ। उम्मेदवारी दर्ता गर्नको लागि एमालेका केन्द्रीय सदस्य एवं बागमती प्रदेशमा पूर्वमन्त्री कैलाशप्रसाद ढुङ्गेल, केन्द्रीय सदस्य माधव ढुङ्गेल र गीता कार्की, एमाले मन्थली नगर पार्टी अध्यक्ष रामबाबु घिमिरे लगायतका नेताहरु सहभागी भएका थिए। आठ स्थानीय तह रहेको रामेछापमा २ वटा नगरपालिका रहेका छन्। जिल्लामा एमालेविरुद्ध सत्ता गठबन्धनले चुनावी तालमेल गर्ने तयारी गरेपनि भागबण्डा नमिलेपछि गठबन्धन भत्किएको छ। अहिले कांग्रेसले एक्लै उम्मेद्वार घोषणा गरेपछि माओवादी केन्द्र र एकीकृत समाजवादीबीच गठबन्धन गरेका छन्। वैशाख ३० गते हुने स्थानीय तह निर्वाचनको लागि हिजो र आजबाट उम्मेदवारको मनोनयन दर्ता जारी रहेको छ।"
माओवादी केन्द्रबाट गौशाला र बर्दिवासका मेयर र उपमेयर सिफारिस,महोत्तरी : स्थानीय तह निर्वाचनको लागि मनोनयन दर्ता गराउने अन्तिम समयमा आएर नेकपा माओवादी केन्द्रले महोत्तरीको गौशाला र वर्दिवास नगरपालिकाको लागि मेयर र उपमेयरको नाम सिफारिस गरी पठाएको छ। स्रोतका अनुसार गौशाला नगरपालिकाको लागि मेयर पदमा विष्णु लामा र उपमेयरमा जनकदुलारी साहको नाम सिफारिस गरेको हो। त्यस्तै बर्दिवास नगरपालिकाको लागि मेयर पदमा राजु खडका र उपमेयरमा कृष्णमाया गौतमको नाम सिफारिस गरेको हो। मधेश प्रदेशका आन्तरिक मामिला तथा संचारमन्त्री भरतप्रसाद साहका अनुसार अहिले केही बेरमै मनोनयन दर्ता गराउने तयारी अन्तिम अवस्थामा रहेको जानकारी दिएका छन्।
लोमान्थाङ र लोघेकरमा एमालेका उम्मेदवारको मनोनयन दर्ता,"जोमसोम : वैशाख ३० गते हुने स्थानीय तह निर्वाचन२०७९ का लागि मनोनयन दर्ताको अन्तिम दिन उपल्लो मुस्ताङको लोमान्थाङ र लोघेकर दामोदरकुण्ड गाउँपालिकामा नेकपा एमालेका उम्मेदवारहरुले धमाधम उम्मेदवारी दर्ता गरेका छन् । लोमान्थाङ गाउँपालिकामा एमालेका २३ जना र लोघेकर दामोदरकुण्डमा ५ जनाले मनोनय दर्ता गरेको मुख्य निर्वाचन अधिकृत रोमाकान्त ज्ञवालीले जानकारी दिए । यस्तै,घरपझोङ गाउँपालिकामा दोस्रो दिन १ जनाको मनोनयनपत्र दर्ता भएको छ भने वारागुङ मुक्तिक्षेत्र र थासाङ गाउँपालिकामा अहिले कसैको उम्मेदवारी दर्ता नभएको मुख्य निर्वाचन अधिकृतको कार्यालयले जनाएको छ । लोमान्थाङमा नेकपा एमालेका तर्फबाट अध्यक्ष टसी नर्वु गुरुङ र उपाध्यक्षमा छिमी बिष्ट गुरुङसहित २३ जनाले २३ पदमा उम्मेदवारी दर्ता गरेको लोमान्थाङका निर्वाचन अधिकृत घनश्याम सुवेदीले जानकारी दिए ।मनोनयपत्र दर्ताको पहिलोदिन त्यहाँ नेपाली कांगे्रसका तर्फबाट अध्यक्षमा टसी गुरुङ र उपाध्यक्षमा छिरिङ ढोका गुरुङसहित २३ पदमा २३ जनाले उम्मेदवारी दर्ता गराएका थिए । उपल्लो मुस्ताङको लोघेकर दामोदरकुण्ड गाउँपालिकाको अध्यक्ष पदमा एमालेका तर्फबाट लोप्साङ छोम्फेल बिष्टले उम्मेदवारी दर्ता गरे । उनी लोघेकर दामोदरकुण्ड गापाको अध्यक्ष पदमा उम्मेदवार बन्न अध्यक्ष पदबाट राजीनामा दिएका थिए । यस्तै, एमालेका तर्फबाट छिरिङ ल्हामो गुरुङले उपाध्यक्ष पदमा उम्मेदवारी दर्ता गराएकी छिन् । उनी जिल्ला समन्वय समिति मुस्ताङकी प्रमुख थिइन् । लोघेकरमा उपाध्यक्ष बन्ने भएपछि दुईदिन अघि जिसस प्रमुखबाट राजीनामा दिएकी थिइन् । लोघेकरमा अध्यक्षउपाध्यक्ष र वडाध्यक्षसहित दुई सदस्यले उम्मेदवारी दर्ता गरेका छन् । लोघेकरमा उम्मेदवारी दर्ता गर्ने काम भइरहेको निर्वाचन अधिकृत नेपाल प्रहरी रानाभाटले जानकारी दिए । यस्तै,मुस्ताङको घरपझोङ गाउँपालिकामा मनोनयपत्र दर्ता गर्नेदिनको पहिलोदिन एकजनाले मात्र उम्मेदवारी दर्ता गरेको सहायक निर्वाचन अधिकृत गौरीनाथ आचार्यले जानकारी दिए । यहाँ नेपाल नेकपा समाजवादीको तर्फबाट जिसस सदस्य दुर्गादेवी रसाईलीले पदबाट राजीनामा दिँदै मनोनयनपत्र दर्ता गरेकी हुन् । यहाँ नेपाली कांग्रेस र एमालेले मनोनयपत्र फारम लिएपनि मनोनयपत्र दर्ता भने नभएको उनले बताए । स्थानीय तह निर्वाचनका लागि वारागुङ मुक्तिक्षेत्र र थासाङ गाउँपालिकामा पहिलोदिन र अन्तिम दिनको १ बजेसम्म कसैको उम्मेदवारी दर्ता नभएको जनाइएको छ । त्यहाँ राजनीतिक पार्टीले मनोनयपत्रको फारम लैजाने र उम्मेदवारी दर्ता प्रक्रियाका बारे सोधपुछ गर्ने काम भने भइरहेको छ ।"
घोराहीको मेयरमा माओवादी केन्द्रका हेमराज र उपमेयरमा कांग्रेसका भुपबहादुरको मनोनयन दर्ता,"दाङ : दाङको घोराही उपमहानगरपालिकामा सत्ता गठबन्धन दलले उम्मेदवारी मनोनयन दर्ता गराएका छन् । घोराही उपमहानगरपालिकाको मेयरमा माओवादी केन्द्रका हेमराज शर्मा 'डायमण्ड' ले र उपमेयरमा नेपाली काङ्ग्रेसका भुपबहादुर डाँगीले मनोनयन दर्ता गराएका हुन् । मनोनयन दर्ताको अन्तिम दिन सत्ता गठबन्धनको तर्फबाट नेकपा माओवादी केन्द्रका शर्माले मेयरमा र नेपाली कांग्रेसका भुपबहादुर डाँगीले उपप्रमुखमा उम्मेदवारी दिएका छ्न् ।सत्ता गठबन्धनतर्फका उम्मेदवारहरुले घोराहीमा तामझाम, बाजागाजासहित निर्वाचन अधिकृतको कार्यालयामा पुगेर मनोनयन दर्ता गराएका हुन् । उम्मेदवारी पछि उम्मेदवारले घोराहीलाई स्वच्छ, सुन्दर र समृद्ध नगरको रुपमा विकास गरिने प्रतिक्रिया दिए । उनले जनताका आवश्यकताको विषय आफ्नो मुख्य एजेन्डा भएको बताएका थिए ।"
जयपृथ्वीमा एमालेको उम्मेदवारी दर्ता,बझाङ : नेकपा एमालेबाट बझाङ सदरमुकामस्थित जयपृथ्वी नगरपालिकाको मेयरमा सुरतबहादुर सिंह र उपमेयरमा जमुना चन्दले उम्मेदवारी दर्ता गराएका छन्। मेयरमा सिंह र उपमेयरमा चन्दले जिल्ला अदालत बझाङमा स्थापना गरिएको मुख्य निर्वाचन कार्यालयमा पुगेर उम्मेदवारी दर्ता गराएका हुन्। सदरमुकामस्थित चैनपुर बजारबाट तामझामका साथ मुख्य निर्वाचन कार्यालय पुगेका उनीहरूले सोमबार दिउँसो उम्मेदवारी दर्ता गराएका हुन्। मेयरका उम्मेदवार सिंह नेकपा एमाले जिल्ला कमिटी सहसचिव र चन्द नेकपा एमाले जयपृथ्वी नगरकमिटी सहइन्चार्जसमेत रहेकि छन्। यस्तै जयपृथ्वी नगरपालिकाका ११ वटै वडामा एमालेले उम्मेदवारी दर्ता गराएको छ।
जीतपुरसिमराः एमालेबाट चौधरी र अधिकारीले गरे उम्मेदवारी दर्ता,सिमरा : जीतपुरसिमरा उपमहानगरपालिकाको नगर प्रमुख पदमा नेकपा एमालेको तर्फबाट सरस्वती देवी चौधरीले उम्मेदवारी दर्ता गराएकी छन्। एमालेका नेताकार्यकर्तासहित निर्वाचन अधिकृतको कार्यालयमा पुगेर चौधरीले उम्मेदवारी दर्ता गराएकी हुन्। चौधरीको प्रस्तावक चन्द्रलाल (मनोज) पौडेल र अनिल मैनाली समर्थक रहेका छन्। २०७४ सालको स्थानीय तह निर्वाचनमा उपप्रमुखमा निर्वाचित भएकी चौधरीलाई एमालेले नगर प्रमुखको उम्मेदवार बनाउने निर्णय गरेको हो। चौधरी एमाले केन्द्रीय सदस्य र बारा जिल्ला सहइन्चार्ज हुन्। यसैगरी उपप्रमुख पदमा भोलाप्रसाद अधिकारीले उम्मेदवारी दर्ता गराएका छन्। प्रमुख पद महिलालाई दिएको एमालेले उपप्रमुख पदको उम्मेदवार अधिकारीलाई बनाउने निर्णय गरेको हो। अधिकारीको प्रस्तावक चुडामणि गौतम र समर्थक समिर लुइटेल रहेका छन्। अधिकारी एमाले जिल्ला कमिटी सदस्य एवम् जीतपुरसिमरा उपमहानगरपालिकाको नगर कमिटी अध्यक्ष हुन्। अधिकारी पिपरा सिमरा गाविसको निवर्तमान अध्यक्ष समेत हुन्। उनले २०४९ र २०५४ सालको स्थानीय निर्वाचनमा जित हात पारेका थिए।
एनएमबि बैंकद्धारा सर्लाहीका विद्यार्थीहरुलाई स्कूल ब्याग वितरण,"काठमाडौं : एनएमबि बैंकले सामाजिक दायित्व अन्तर्गत पुकु दिदी फाउण्डेशन र वाग्मती माध्यमिक विद्धालय सिसौटका विद्यार्थीहरुलाई स्कुल झोला वितरण गरेको छ। वितरणको क्रममा बैंककातर्फबाट मधेस प्रदेश प्रमुख कमल पोख्रेलसहित शाखा प्रबन्धकहरु विवेक झा, अर्जुन ठाकुर र कर्जा अधिकृत पवन मिश्र उपस्थित थिए भने पुकु दिदी फाउण्डेशनबाट शोभा पौडेललगायत सदस्यहरु उपस्थिति रहेको थियो। बैंकले स्कुल ब्यागहरु, इन्भर्टर र ब्याट्री वितरण गरेको थियो। उक्त कार्यक्रममा प्रदेश प्रमुख पोख्रेलले यस सहकार्यले विद्यार्थी भाईबहिनीहरुमा पठनपाठनमा सहज हुने विश्वास ब्यक्त गरेका छन्। एनएमबि बैंकले हाल देशभरी २०१ शाखाहरु,१३९ एटीएमहरू, ११ एक्सटेन्सन काउन्टरहरू मार्फत उच्चस्तरीय बैंकिङ्ग सेवा प्रदान गर्दै आइरहेको छ।"
गीत सुनेर छातामा भोट हालौं भनेका बाबुरामलाई कमल थापाको व्यंग्य,"काठमाडौं : जनता समाजवादी पार्टी (जसपा) संघीय परिषद् अध्यक्ष डा बाबुराम भट्टराईले सोमबार ट्वीटरमा आफ्नो पार्टीलाई भोट मागे। साथै गीतको युट्युब लिंक पनि शेयर गरे। जसपाको चुनावी गीत सुनेर भोट हाल्न बाबुरामले भनेका थिए। छातामा भोट हालौं साथी हो। जसपाको चुनावी गीत सुनौं र भोट हालौं, भन्ने बाबुरामको ट्वीटमा राप्रपा नेपालका अध्यक्ष कमल थापाले व्यंग्य गरेका थिए। भोट गीत सुनेर होइन एजेण्डा र भिजनका आधारमा हालिनेतर्फ संकेत गर्दै थापाले गीत सुनेर त कसरी भोट हाल्ने भनेर व्यंग्य गरेका छन्। एमालेसँग सूर्य चिन्ह लिनेगरी चुनावी तालमेल गरेका थापाले ट्वीटरमा बाबुरामलाई व्यंग्य गरे, गीत सुनेको भरमा कसरी भोट हाल्नु र प्रिय मित्र! पछिल्लो समय दलहरुले चुनावका बेला गीत बनाएर भोट माग्ने चलन बढेको छ। एमाले, कांग्रेस, माओवादीपछि जसपाले पनि चुनावी गीत बनाएर मत तान्ने प्रयास गरिरहेको छ।"
प्रदेश सांसदबाट राजीनामा दिएर राजापुरको मेयरमा उठे दीपेश थारु,"काठमाडौं : नेकपा माओवादी केन्द्रका लुम्बिनी प्रदेशका सांसद दीपेश थारुले राजीनामा दिएका छन्। उनले बर्दियाको राजापुर नगरपालिकामा मेयरका उम्मेदवारका लागि राजीनामा दिएका हुन्। 'माओवादीको तर्फबाट मेयर लड्न मैले राजीनामा दिएको हुँ। अब राजपुरको प्रमुख भएर यहाँको विकासका निम्ति खट्छु,' उनले भने। राजापुरमा माओवादीबाट प्रमुखमा दीपेश थारु र उपप्रमुखमा मनकला चौधरीले उम्मेदवारी दिएका छन्। मनकला अघिल्लो चुनावमा पनि माओवादीबाट उपमेयरमा विजयी भएकी थिइन्।"
गुल्मीको मदानेमा एमालेबाट मनोनयन दर्ता,"गुल्मी : गुल्मीको मदाने गाउँपालिकामा एमालेले मनोनयन दर्ता गराएको छ। मदाने गाउँपालिकाको निर्वाचन अधिकृतको कार्यालय पुर्कोट दहमा पुगेर एमालेका गाउँपालिका अध्यक्ष, उपाध्यक्ष, वडाअध्यक्ष र वडा सदस्यले मनोनयन दर्ता गराएका हुन्। एमालेका उम्मेदवारहरुले बाजागाजासहित उम्मेदवारी दर्ता गराएका छन्। अध्यक्षका उम्मेदवार प्रेम केसी युवा हुन् भने उपाध्यक्ष पदका सरिता खड्का यसअघि गाउँ पालिकाको उपाध्यक्ष रहेकी थिईन्। मनोनयन दर्ता कार्यक्रममा नेकपा एमालेका सचिव गोकर्ण विष्टसमेत उपस्थित थिए।"
गठबन्धनबाट विराटनगरको मेयर र उपमेयरमा उम्मेदवारी दर्ता,विराटनगर : विराटनगर महानगरपालिकाका लागि सत्तागठबन्धन दलबाट विराटनगरको मेयर र उपमेयरमा मनोनयन दर्ता भएको छ। मेयरमा नेपाली कांग्रेसका नागेश कोइराला र उपमेयरमा जनता समाजवादी पार्टीका अमरेन्द्र यादवले मनोनयन दर्ता गराएका हुन्। मनोनयन दर्ता गर्दै कोइरालाले विराटनगरबासी सन्तुष्ट भएको हेर्न चाहेको बताए। कोइराला मोरङ काँग्रेसका उपसभापति हुन् भने यादव जसपा विराटनगरका अध्यक्ष हुन्। यसअघि विराटनगरको मेयरमा नेपाली काँग्रेस वीपीबाट रामचन्द्र गौतम र उपमेयरमा माया ओझाले मनोनयन दर्ता गरेका थिए। मनोनयनको पहिलो दिन आईतबार मेयरमा ३ जनासहित ५६ जनाले मनोनयन दर्ता गरेको मुख्य निर्वाचन अधिकृत भरत लम्सालले बताए।
"अमेरिकाबाट झाँक्रीको गुनासो गठबन्धन सम्मानजनक भएन, माओवादीको जवाफ हैसियतअनुसार सबैले पाएका छन्","काठमाडौं : सहरी विकास मन्त्री एवं नेकपा एकीकृत समाजवादीकी नेतृ रामकुमारी झाँक्रीले गठबन्धन सन्तोषजनक नभएको भन्दै असन्तुष्टि जनाएकी छन्। हालः अमेरिकामा रहेकी मन्त्री झाँक्रीले गठबन्धनका केही नेताहरुको अभिव्यक्तिप्रति पनि असहमति जनाएकी छन्। 'गठबन्धन सन्तोषजनक र सम्मानजन भएन। गठबन्घनका दलहरूको बीचमा हामीले आफैँभित्र पनि हार्दिकतापूर्ण वातावरण बनाउन सकेनौं,' उनले सामाजिक सञ्जालमार्तफ् भनेकी छन्, 'हाम्रा वार्ता सम्बादमा केही दम्भ देखियो। यो बीचमा गठबन्धनका केही नेताहरूको अभिव्यक्ति सुन्दा लाग्छ एक दिन यसको हिसाब मिलान गर्नुपर्ने छ। बस!' उनले माओवादी नेताहरुलाई लक्षित गर्दै यस्तो गुनासो उल्लेख गरेकी छन्। झाँक्रीमात्र होइन, यतिबेला एकीकृत समाजवादी पार्टीका अध्यक्ष माधवकुमार नेपाललगायत नेताहरुले विभिन्न आरोप लगाइरहेका छन्। यसैबीच माओवादीले यस विषयमा प्रस्टीकरण दिएको छ। सोमबार आयोजित पत्रकार सम्मेलन गरेर माओवादीले आफूहरुले कसैलाई नपेलेको जनाएको छ। प्रचार प्रसार विभाग प्रमुख कृष्णबहादुर महराले गठबन्धनभित्रका दलहरुले हैसियतअनुसार भाग पाएको स्पष्ट पारेका छन्। 'माओवादीले अरु दललाई पेल्यो भन्ने कुरा छ। फरक पार्टी भएपछि फरक विचार हुनु स्वभावित हो। कुनै कुरामा फरक विचार राख्दैमा पेलेको भन्न मिल्दैन। क्षमता र हैसियतअनुसार सबैले भाग पाएका छन्,' उनले भने।"
भरतपुर महानगरपालिकाको मेयरमा रेणु दाहालको उम्मेदवारी दर्ता,चितवन : चितवनको भरतपुर महानगरपालिकाको मेयरमा माओवादी केन्द्रबाट रेणु दाहालले उम्मेदवारी दर्ता गराएकी छिन्। सोमबार मुख्य निर्वाचन अधिकृतको कार्यालयको कार्यालयमा पुगेर दाहालले उम्मेदवारी दर्ता गराएकी हुन्। उपमेयरमा कांग्रेसबाट चित्रसेन अधिकारीले उम्मेदवारी दर्ता गराएका छन्। दाहाल भरतपुर महानगरपालिकाको वर्तमान मेयर हुन्। सत्ता गठबन्धनभित्र सहमति जुटेपछि दाहालले महानगरपालिकाको मेयरको टिकट पाएकी हुन्। २०७४ सालको निर्वाचनमा दाहाल भरतपुर महानगरपालिकाको मेयरमा कांग्रेसमाओवादी गठबन्धनबाट मेयरमा विजयी भएकी थिइन्। दाहालले ४३ हजार १ सय २७ मत ल्याएकी थिइन् भने उनका निकटतम प्रतिद्वन्द्वी देवी ज्ञवालीले ४२ हजार ९ सय २४ मत प्राप्त गरेका थिए।
ललितपुरको मेयरमा चिरिबाबु महर्जनको मनोनयन दर्ता,काठमाडौं : ललितपुर महानगरपालिकाको मेयरमा नेपाली कांग्रेसबाट चिरिबाबु महर्जनले मनोनयन दर्ता गराएका छन्। सोमबार मुख्य निर्वाचन अधिकृतको कार्यालयको कार्यालयमा पुगेर कांग्रेसबाट मेयरमा महर्जनले उम्मेदवारी दर्ता गराएका हुन्। महर्जन ललितपुरका वर्तमान मेयर हुन्। उनले २०७४ सालको निर्वाचनमा लगभग दुई सय मतान्तरले मेयरमा जितेका थिए।
गोली र नक्कली सुनसहित २ जना पक्राउ,"काठमाडौं : गोली र नक्कली सुनसहित २ जना पक्राउ परेका छन्। पक्राउ पर्नेमा काठमाडौं३२ कोटेश्वर नरेफाँट बस्दै आएका प्रमिला तामाङ र बिशाल गुरुङ रहेका छन्। प्रहरी तामाङको कोठा खोजतलासी गर्ने क्रममा पेस्तोलमा प्रयोग हुने(९ एमएम लेखिएको) गोली लाइभ राउण्ड४, युइपीङ्ग गोल्ड १ किलो फाइन खोल्ड ९९९९ लेखिएको पहिलो रङ्गको १ थान धातुका साथै मोबाइल, नेपाली सेनाले प्रयोग गर्ने कपडाहरुलगायत अन्य समाग्री बरामद गरिएको जिल्ला प्रहरी परिसर काठमाडौंले जनाएको छ। प्रहरीले पक्राउ परेका माथि मुलुकी अपराध (संहिता) ऐन २०७४ अन्तर्गतका कसूरमा काठमाण्डौ जिल्ला अदालतबाट ५ दिनको म्याद थप गरी अनुसन्धान गरिरहेको जनाएको छ। यस्तै पक्राउ परेकाहरुले अन्य ब्यक्तिहरुसमेतलाई नक्कली सुन देखाई ठगी गरेको हुन सक्ने भएकोले ठगीएका व्यक्तिहरुले प्रहरी बृत्त नयाँ बानेश्वरमा सम्पर्क राख्नु अनुरोध गरेको छ।"
"कांग्रेसबाट इटहरीमा हेमकर्ण, धरानमा किशोर मेयर उम्मेदवार",धरान : सुनसरीको धरान उपमहानगरपालिकामा कांग्रेसका तर्फबाट किशोर राई र इटहरीमा हेमकर्ण पौडेलले मेयरको टिकट पाएका छ्न् । कांग्रेस प्रदेश कमिटीको सोमबारको बैठकले राई र पौडेललाइ टिकट दिएको हो । एमालेका तर्फबाट इटहरीको मेयरमा याम सुब्बा र धरानमा मन्जु भण्डारीलाई टिकट दिएको छ ।
काठमाडौंको मेयरमा राप्रपाबाट मदन दास श्रेष्ठले गराएका उम्मेदवारी दर्ता,"काठमाडौं : काठमाडौं महानगरपालिकाको मेयरमा राष्ट्रिय प्रजातन्त्र पार्टीबाट मदन दास श्रेष्ठले उम्मेदवारी दर्ता गराएका छन्। सोमबार नेता तथा कार्यकर्तासहित मुख्य निर्वाचन अधिकृतको कार्यालय राष्ट्रिय सभागृह पुगेर मेयरमा मनोनयन दर्ता गराएका हुन्। श्रेष्ठले नगरको हकहित र विकासका लागि आफूले उम्मेदवारी दिएको बताए। उनले भने,' नगरको हकहित र विकाशका लागि कटिवद्ध भएर लड्छु। स्वास्थ्य र शिक्षामा विशेष जोड दिन्छु।'"
यी हुन् एमालेबाट दैलेखका ११ स्थानीय तहको उम्मेदवार,"दैलेख : नेकपा एमालेले दैलेखका ११ वटै स्थानीय तहमा उम्मेदवार टुंगो लगाएको छ। एमालेले जिल्लाका ११ वटा स्थानीय तहको मेयर,उपमेयर तथा अध्यक्ष, उपाध्यक्षको उम्मेदवार टुंगो लगाएको हो । एमाले कर्णाली प्रदेश कमिटी अध्यक्ष बिनोदकुमार शाहका अनुसार दैलेखको नारायण नगरपालिका मेयरमा लोमन शर्मा र उपमेयरमा तप्ताकुमारी थापालाई उम्मेदवार बनाएको छ । यस्तै, दुल्लु नगरपालिका मेयरमा रुद्रबहादुर शाही र उपमेयरमा बिना कार्कीलाई उम्मेदवार बनाएको छ । चामुण्डाबिन्द्रासैनी नगरपालिकाको मेयरमा सूर्यबहादुर शाही उपमेयरमा नन्दा विष्ट, ठाँटिकाँध गाउँपालिकाको अध्यक्षमा लक्ष्मीदेवी शाह र उपाध्यक्षमा देवीराम बडुवाललाई चयन गरिएको छ । एमालेले महाबु गाउँपालिकाको अध्यक्षमा हरिप्रसाद उपाध्याय र उपाध्यक्षमा दूर्गाकुमारी सिंह, नौमुले गाउँपालिकाको अध्यक्षमा शशिराम विक, उपाध्यक्षमा गीता चन्दलाई उम्मेदवार बनाएको छ । यस्तै जिल्लाको डुङ्गेश्वर गाउँपालिकाको अध्यक्षमा सुन्दर केसी र उपाध्यक्षमा कलावती न्यौपानेलाई चयन गरिएको छ । त्यसैगरी, एमालेले गुराँस गाउँपालिकाको अध्यक्षमा टोपबहादुर बिसी र उपाध्यक्षमा शिवाकुमारी खड्का, भगवतीमाई गाउँपालिका अध्यक्षमा शान्तिप्रसाद शर्मा र उपाध्यक्षमा बशन्ता शाहीलाई उम्मेदवार बनाएको छ । अध्यक्ष शाहका अनुसार जिल्लाको आठबीस नगरपालिकाको मेयरमा तर्कबहादुर बडुवाल र उपमेयरमा कल्पना थापालाई उम्मेदवार चयन गरिएको छ । भैरबी गाउँपालिकाको अध्यक्षमा सर्वराज महतरा र उपाध्यक्षमा पदमकुमारी विस्ट केसीलाई उम्मेदवार बनाइएको अध्यक्ष शाहले बताए ।"
ललितपुरको मेयरमा एमालेका हरिकृष्ण व्यञ्जनकार र उपमेयरमा मञ्जली शाक्यको मनोनयन दर्ता,"काठमाडौं : ललितपुर महानगरपालिकाको मेयरमा नेकपा एमालेबाट हरिकृष्ण व्यञ्जनकारले मनोनयन दर्ता गराएका छन्। सोमबार मुख्य निर्वाचन अधिकृतको कार्यालयको कार्यालयमा पुगेर एमालेबाट मेयरमा हरिकृष्ण व्यञ्जनकार र उपमेयरमा मञ्जली शाक्यले उम्मेदवारी मनोनयन दर्ता गराएका हुन्। को हुन् हरिकृष्ण व्यञ्जनकार ? हरिकृष्ण व्यञ्जनकार, ललितपुरमा एउटा असल राजनीतिज्ञका रुपमा परिचित छन्। २०४६ सालको जनआन्दोलनदेखिका हरेक आन्दोलनमा सक्रिय सहभागिता र नेतृत्वदायी भूमिका निर्वाह गरेका एउटा अथक योद्धा हुन्। गएको निर्वाचनमा मतगणनामा नेपाली कांग्रेसले धाँधली गरेका कारण ३२६ मतले हार बेहोर्नुपरेको एमालेले जनाएको छ। २०७४ सालको निर्वाचनमा नेपाली काँग्रेसले मत गणना गर्दा धाँधली गरेको भन्दै जिल्ला अदालतमा मुद्दा पर्दा अदालतले जिल्ला निर्वाचन कार्यालय ललितपुरसँग मत गणनाको फाइल झिकाएको थियो। त्यसबेला अदातलले ढिलो रिट दायर गरेको, प्रमाण पनि नपुगेको भन्दै नेपाली कांग्रेसका उम्मेदवार चिरिवावु महर्जनलाई जिताएको थियो। २०१२ साल भदौ १३ गते जन्मिनुभएका ब्यञ्जनकारले सानैदेखि वामपन्थी विचारधारा बोकेका थिए। उनी अहिले नेकपा एमालेका केन्द्रीय सदस्य रहेका छन्। विराटनगरको महेन्द्र मोरङ क्याम्पसबाट २०३८ सालमा व्यवस्थापन संकायबाट स्नातकोत्तर ( एमए) तहको अध्ययन पूरा गरेका ब्यञ्जनकारले कुशल राजनीतिज्ञको परिचय बनाएका छन्। पार्टीमा निरन्तर सक्रिय रहेपछि उनले ललितपुर जिल्ला पार्टीको महत्वपूर्ण जिम्मेवारी पाउन थाले। २०४९ सालदेखि उनले पार्टी नगर कमिटीको सचिव र जिल्ला कमिटीको सदस्यको जिम्मेवारी पाए। उनीसँग टनकपुर सन्धिको विरोधमा नेतृत्वदायी भूमिका खेलेको अनुभव छ। २०५० सालमा दासढुङ्गामा जननेता मदन भण्डारी र जिवराज आश्रितको षडयन्त्रपूर्ण हत्याभएपछिको आन्दोलनमा ललितपुर जिल्लाबाट ब्यन्जनकारले नेतृत्व गरेका थिए। ब्यन्जनकार २०६४ सालको निर्वाचनमा जिल्लाबाट निर्वाचन उप कमाण्डर र २०७० सालमा कमाण्डरको भूमिकामा थिए। उनी २०६५ सालमा आठौं महाअधिवेशन प्रतिनिधि र २०७० सालको जिल्ला अधिवेशनबाट जिल्ला अध्यक्ष निर्वाचित भए। जिल्लामा हुने पार्टीको राजनीतिक आरोह र अवरोहबाट पाको भैसकेका ब्यञ्जनकारले २०७४ सालको संसदीय निर्वाचनमा जिल्लामा संघ र प्रदेशका नौवटै सिटमा पार्टीलाई सानदार विजय हासिल गराउन नेतृत्वदायी भूमिका निर्वाह गरे। नेकपा एमाले र माओवादी केन्द्र एकीकरण भएपछि संयुक्त कार्यदलबाट जिल्ला अध्यक्षमा सिफारिस भई २०७५ देखि २०७७ सम्म ब्यन्जनकारले ललितपुर जिल्ला पार्टी अध्यक्षका रुपमा जिम्मेवारी सम्हालेका थिए। २०७७ साल फागुनमा एमाले पुनःस्थापनपछि सो पार्टीको ललितपुर जिल्ला अध्यक्ष, २०७८ सालको दशौं महाधिवेशनमा केन्द्रीय प्रतिनिधि र पार्टीको दोस्रो केन्द्रीय कमिटीको बैठकबाट केन्द्रीय सदस्यमा मनोनित भएका ब्यन्जनकार हाल ललितपुर जिल्लाको सह इन्चार्ज हुन्।"
झिमरुक गाउँपालिका अध्यक्षमा कांग्रेसका सिँह स्वतन्त्र उम्मेदवार,"प्यूठान : प्यूठानको झिमरुक गाउँपालिकामा सत्ता गठबन्धनबाट डेगेन्द्र विक्रम सिँहले बागी उम्मेदवारी दिएका छन्। निर्वाचन अधिकृतको कार्यालय भ्यागुते मच्छिमा उनले उम्मेदवारी दर्ता गराएका हुन्। सिँह नेपाली कांग्रेसका नेता हुन्। गठवन्धनले आफूलाई टिकन नदिएपछि स्वतन्त्ररुपमा उम्मेदवार बनेको सिँहले प्रतिक्रिया दिए। उनी नेपाली कांग्रेस प्यूठानको जिल्ला अधिवेशनदेखि नै पार्टीसँग रुष्ट थिए। पार्टीले टिकट नदिएपछि स्वतन्त्र उमेदवार दिए,सिँहले भने,काम गर्ने नेताहरुको पार्टीले मूल्यांकन गरेन्। पार्टीको जिल्ला र गाउँपालिकास्तरीय अधिवेशनहरु गोप्यरुपमा भएको उनले आरोपसमेत लगाएर स्वतन्त्र उमेदवारी दिएका हन्। झिमरुक गाउँपालिका४ बांगेमरोठ निवासी ६९ वर्षिय सिँह २०५४ सालदेखि नेपाली कांग्रेसमा आवद्ध थिए। उनी कांग्रेसको क्षेत्रिय सदस्यहुँदै सचिवमा रहेर काम गरेका छन्।"
"उम्मेदवारी दर्ता गराउँदै केशव स्थापितले भने, ०५४ मै ८४ हजार भोट ल्याएको हुँ, अहिले दोब्बर मतले जित्छु",काठमाडौं : काठमाडौं महानगरपालिकामा नेकपा एमालेबाट मेयरका उम्मेदवार केशव स्थापितले दोब्बर मतले जित्ने दाबी गरेका छन्। राष्ट्रिय सभागृहमा सोमबार उम्मेदवारी मनोनयन दर्ता गराउने क्रममा सञ्चारकर्मीसँग कुरा गर्दै स्थापितले सत्ता गठबन्धनलाई दोब्बर मतले हराउने दाबी गरेका हुन्। २०५४ सालको स्थानीय तह निर्वाचनमै ८४ हजार मत ल्याएर विजयी भएको स्मरण गर्दै स्थापितले यसपालि त्योभन्दा दोब्बर मत ल्याएर निर्वाचित हुने ठोकुवा गरेका हुन्। उनले सत्ता गठबन्धनको औचित्य नभएको र गठबन्धनले आफूलाई कुनै फरक नपार्ने बताए। स्थापितले घोषणापत्र हुबहु पालना गर्ने प्रतिबद्धता पनि जनाए। एमालेबाट उपमेयरको टिकट पाएकी सुनिता ढंगोलले पनि उम्मेदवारी दर्ता गराएकी छन्। काठमाडौं महानगरमा सत्ता गठबन्धनबाट मेयरमा कांग्रेस नेतृ सिर्जना सिंह र नेकपा एकीकृत समाजवादीबाट रामेश्वर श्रेष्ठ उपमेयर उम्मेदवार छन्। उनीहरुले केही बेरमा उम्मेदवारी दर्ता गराउने कार्यक्रम छ।
गोरखा नगरपालिकाको मेयरको टिकट श्रेष्ठलाई दिएपछि कांग्रेस पार्टी कार्यालयमा तालबन्दी,"गोरखा : गोरखा नगरपालिकाको मेयरको उम्मेदवार छनौटप्रति असन्तुष्ट समूहले नेपाली कांग्रेस गोरखाको पार्टी कार्यालयमा तालाबन्दी र धर्ना गरेका छन् । विश्वदेव श्रेष्ठलाई मेयरको टिकट दिएको भन्दै असन्तुष्ट समूहद्वारा जिल्ला कार्यसमितिको कार्यालय तथा गोरखा नगर कार्यसमितिको कार्यालयमा तालाबन्दी र धर्ना गरेका हुन् । 'यस्तो चुनौतिपूर्ण समयमा मेयरको टिकट दिँदा प्रतिस्पर्धा गर्न सक्ने राम्रालाई छाडेर हाम्रालाई दिइयो, 'धर्नामा रहेका सुवीन बरामले भने, 'पार्टीले एक्लाएक्लै चुनावी मैदानमा प्रतिस्पर्धा गर्ने निर्णय गरेको छ, तर यस्तो चुनौतिपूर्ण समयमा सक्षम, सबैको विश्वास जित्न सक्ने, फरक पार्टीको भोटसमेत तान्न योग्य उम्मेदवार चयन गर्नुपर्नेमा आफन्त र गुट हेरेर टिकट दिइयो, त्यसैले हामी विरोधमा उत्रन बाध्य भयौं, 'निर्णय फिर्ता नलियुञ्जेल बन्द र धर्ना जारी राख्छौं।' नेपाली कांग्रेस गण्डकी प्रदेश समितिले गोरखा नगरपालिकाको मेयरमा विश्वदेव श्रेष्ठलाई उम्मेदवार बनाउने निर्णय गरेको छ । यसअघि मेयर पदका लागि यसअघिका मेयर राजनराज पन्त, जिल्ला कार्य समितिका सचिव किशोरजंग थापा र प्रदेश समितिकी सदस्य शोभा अधिकारीले पनि आकांक्षीको निवेदन पेश गरेका थिए । युवा कार्यकर्ताहरुको मर्म र भावनामाथि खेलबाड तथा पार्टीको अहित हुनेगरी गरिएको सो निर्णय नसच्याए निर्वाचनका बेला युवा कार्यकर्ता चुनावी अभियानमा सक्रियतापूर्वक नलाग्ने उनीहरुले चेतावनी दिएका छन् ।"
तनहुँमा गठबन्धनमा भागबण्डा मिलेन : एक्लाएक्लै उम्मेदवारी दर्ता गर्दै,"तनहुँ : जिल्लामा सत्तारुढ दलहरुबीच भागबण्डा नमिलेपछि आआफ्नै हिसाबले उम्मेदवारी दिने निर्णय भएको छ । सोमबार बिहान बसेको गठबन्धनको बैठकमा कुन पालिका कुन पार्टीले लिने भन्ने विषयमा सहमति हुन नसकेपछि बैठक बिनानिष्कर्ष सकिएको छ । गठबन्धनमा आवद्ध नेपाली कांग्रेस, नेकपा माओवादी केन्द्र र नेकपा एकीकृत समाजवादीले छुट्टाछुट्टै उम्मेदवारी दर्ता गराउने निर्णय गरिएको कांग्रेसका जिल्ला सचिव लक्ष्मीभक्त खनालले जानकारी दिए । उनका अनुसार अहिले आआफ्नो तरिकाले मनोनयन दर्ता गरेपनि सहमतिका लागि गठबन्धनको पुन: साँझ ५ बजे बैठक बस्ने भएको छ । सचिव खनालले पाँच पालिकामा भागवण्डा नमिलेपछि सहमति नभएको बताउँछन् । उनले भने,'भानु र शुक्लागण्डकी नगरपालिकाको प्रमुखमा माओवादी र एकीकृत समाजवादी दुवैको दाबी रहँदा उहाँबीच कुरा मिलेन । हाम्रो पार्टी (कांग्रेस' ले छा्ड्नै नमिल्ने व्यास नगरपालिका र ऋषिङमा गाउँपालिकामा एस र माओवादीले दाबा गर्यो । पहिला कांग्रेसले जितेको आँबुखैरेनीमा माओवादीले छा्ड्दै नछोड्ने भन्यो । अहिलेलाई आआफ्नो तरिकाले उम्मेदवारी दिने निर्णय भएको छ । उम्मेदवारी दर्ता भएपनि सहमतिको प्रयास जारी रहनेछ । सचिव खनालका अनुसार पार्टीभित्रबाट नगरपालिका, गाउँपालिका र वडाध्यक्षको उम्मेदवार टुंगो लगाउन अहिले छलफल चलिरहेको छ । 'अबको एक डेढ घण्टामा उम्मेदवारको टुंगो लाग्छ,' उनले भने ।"
"यौन दुर्व्यवहारको आरोप लाउनेलाई स्थापितले दिए पागलको संज्ञा, विवादमा नआउने नि केशव स्थापित हुन्छ","काठमाडौं : नेकपा एमालेबाट काठमाडौं महानगरपालिकाका मेयर उम्मेदवार केशव स्थापितले आफूमाथि यौन दुर्व्यवहारको आरोप लगाउनेलाई पागलको संज्ञा दिएका छन्। राष्ट्रिय सभागृहमा उम्मेदवारी दर्ताका क्रममा सञ्चारकर्मीसँग कुरा गर्दै स्थापितले दुर्व्यवहारको आरोपले आफूलाई कुनै फरक नपर्ने बताए। स्थापितमाथि मेयर हुँदा ०५४ सालमा यौन दुर्व्यवहार गरेको, यौन प्रस्ताव नमान्दा जागिरबाट निकालेको आरोप केही महिलाले लगाएका थिए। अहिले एमालेले उम्मेदवार बनाउँदा स्थापितमाथि दुर्व्यवहारको प्रश्न उठिरहेको छ। सञ्चारकर्मीको जिज्ञासामा स्थापितले भने, आजकल पागलहरुको लागि औषधि खान केही पैसा लाग्दैन। मेरो अरु भनाइ छैन। समय समयमा प्रकट हुन्छ के। समय समयमा किन प्रकट भइरहेको छ? समय समयमा इस्युहरु उठाउँछ। म जतिको व्यक्तित्व उपर इस्यु उठेन भने केशव स्थापित नै भएन। विवादमा नआउने नि केशव स्थापित हुन्छ। आइरहनुपर्यो के। मलाई ५५० वटा मुद्दा लागेको बेला केशव स्थापितले ५ वटा मुद्दा थपिस्योस् भनेर निवेदन हाल्ने मान्छे हो। म चुनौती भोग्ने मान्छेलाई बाहिर केही इस्यु उठ्यो भन्दैमा त्यता ध्यान दिनु हुँदैन। उनले आफूले टिकट पाउँदा विद्यासुन्दर शाक्य खुसी रहेको दाबी गरे। आफू गणितमा पक्का रहेको भन्दै स्थापितले गठबन्धनभन्दा दोब्बर मत ल्याउने दाबी गरे।"
"माओवादीले भन्यो : हामीले कसैलाई पेलेका छैनौं, हैसियतअनुसार सबैले पाएका छन्","काठमाडौं : नेकपा माओवादी केन्द्रले गठबन्धनमा रहेका कुनै पनि दललाई नपेलेको स्पष्ट पारेको छ। नेकपा एकीकृत समाजवादीका नेताहरुले माओवादीले 'पेलेर लेगेको' आरोप लगाइरहेका बेला माओवादीले यसब विषयमा स्पष्टीकरण दिएको हो। 'गठबन्धनभित्र फरकफरक विचारधारा बोकेका पार्टीहरुको सहभागिता रहेको छ। कुनै कुरामा असहमति राख्दा वा आफूले भनेजस्तो नहुँदैमा पेलेको भन्न मिल्दैन,' सञ्चारकर्मीको प्रश्नको जवाफ दिँदै प्रचार प्रसार विभाग प्रमुख कृष्णबहादुर महराले भने, 'क्षमता र हैसियतअनुसार सबैले पाएका छन्।' उनले चुनावमा गठबन्धन कायम रहने र नेकपा एमालेसँग कुनै पनि हालतमा तालमेल नगर्ने बताए। पार्टी कार्यालय पेरिसडाँडामा पत्रकार सम्मेलन आयोजना गरेर माओवादीले चुनावी घोषणा पत्र स्थानीय निकायलाई जिम्मा दिएको बताएको छ। स्थानीय तहलाई सिंहदरवारको मोडेलमा लगेको भन्दै उसले स्थानीयस्तरमै घोषणा पत्र जारी हुने बताएको छ। 'केन्द्रले चुनावको लागि अपील गर्ने हो। हामीले अपील गरेका पनि छौं। तर स्तानीय स्तरलाई पावरफुल बनाउन हामीले घोषणा पत्रको जिम्मा पनि उहाँहरुलाई नै दिएका छौं,' महराले भने। उनले माओवादीले 'व्यवस्था परिवर्तन गर्यौं, अवस्था परिवर्तन गरौं' भन्ने मूला नाराका साथ चुनावमा होम्मिएको बताए। यस दौरान पार्टी प्रवेश गर्नेहरुको लर्को लागेको उनको दाबी थियो। 'अहिले पनि दुइटा पार्टी स्थानीय चुनावमा सहयोग गर्छौं भनेर आउनु भएको छ। अध्यक्ष प्रचण्डले पनि विभिन्न ठाउँमा पार्टी प्रवेश गराइरहनुभएको छ। समग्रमा माओवादीप्रति लहर जागेको छ,' उनको दाबी थियो।"
गठबन्धनमा अझै ४० प्रतिशत कुरा मिलेको छैन : माओवादी,"काठमाडौं : नेकपा माओवादी केन्द्रले आसन्न स्थानीय तह निर्वाचनका लागि सत्ता गठबन्धनबीच अझै धेरै कुरामा सहमति जुटिनसकेको बताएको छ। पार्टी कार्यालय पेरिसडाँडामा सोमबार पत्रकार सम्मेलन गर्दै माओवादीले निर्वाचनका लागि ६० प्रतिशत कुरा मिले पनि ४० प्रतिशत अझै नमिलेको स्पष्ट पारेको छ। 'हामी संविधानको रक्षाका लागि गठबन्धन गरेका हौं। आसन्न स्थानीय तह निर्वाचनमा हाम्रो तालमेलले गठबन्धन सफल भएको ठानेका छौं,' पार्टीका प्रचार प्रसार विभाग प्रमुख कृष्णबहादुर महराले भने, 'अहिलेको कुरा गर्ने हो भने गठबन्धनबीच ६० प्रतिशत कुरा मिलेको छ। ४० प्रतिशत कुरा आजै बेलुकासम्म मिल्छ। मनोनयन फिर्ता लिने समयसम्म पक्कै मिल्छ,' उनले भने। उनले सत्ता गठबन्धन र पार्टीभित्रै पनि केही कुरा नमिलेको बताए। उनले बाहिर प्रचार गरिएजस्तो गठबन्धन टुट्ने भित्किने कुरा नभएको बताए। 'पछिल्लो रिपोर्टअनुसार भन्ने हो भने भरतपुरमा कांग्रेस र माओवादीको संयुक्त जुलुस गएको छ। तुलसीपुरमा पनि त्यतिकै उत्साहका साथ उम्मेदवारी दर्ता भएको छ। यो उत्साह देशभरि नै रहन्छ,' उनले भने।"
काठमाडौंको मेयरमा एमालेका केशव स्थापित र उमपेयरमा सुनिता डंगोलको मनोनयन दर्ता,काठमाडौं : काठमाडौं महानगरपालिकाको मेयरमा नेकपा एमालेबाट केशव स्थापितले मनोनयन दर्ता गराएका छन्। सोमबार दलबलसहित मुख्य निर्वाचन अधिकृतको कार्यालय राष्ट्रिय सभागृह पुगेर मेयरमा मनोनयन दर्ता गराएका हुन्। २०५४ सालमा मेयर जितेका स्थापितलाई एमालेले यसपटक फेरि दोहोर्याएको हो। स्थापितसँगै एमालेबाट उपमेयरकी उम्मेदवार सुनिता डंगोलले पनि मनोनयन दर्ता गराएकी हुन्। डंगोल पूर्व मीस नेवा हुन्।
यी हुन् काठमाडौंका १० नगरपालिकामा एमाले उम्मेदवार (सूचीसहित),काठमाडौं : नेकपा एमालेले काठमाडौंका १० वटा नगरपालिकाको मेयर र उपमेयरका उम्मेदवार टुंगो लगाएको छ । सोमबार बिहान एमालेले नगरपालिकाका उम्मेदवार टुंग्याएको हो। १० मध्ये टोखा र तारकेश्वर नगरपालिकाका मेयरउपमेयर र नागार्जुनको उपमेयर सुशीला अधिकारी दोहोरिएका छन् । अन्यत्र नयाँ उम्मेदवार खडा गरेको छ। एमालेले काठमाडौं महानगरको मेयरमा केशव स्थापित र उपमेयरमा सुनीता डंगोललाई उठाएको छ।
आईपीएल : चेन्नई र पन्जाब भिड्दै,काठमाडौं : इन्डियन प्रिमियर लिग(आईपीएल) अन्तर्गत आज चेन्नई सुपर किंग्स र पन्जाब किंग्स भिड्दै छन्। खेल मुम्बईस्थित वान्खडे स्टेडियमा साझ ७:४५ बजेदेखि हुनेछ। चेन्नई ७ खेलमा २ खेल जित्दै अंक तालिकाको ९औं स्थानमा रहेको छ भने पन्जाब समान ७ खेलमा ३ खेल जित्दै ८औं स्थानमा रहेको छ।
एमालेले गरायो हेटौंडामा उम्मेदवारी दर्ता,हेटौंडा : नेकपा एमालेबाट हेटौंडा उपमहानगरपालिकाको मयेरमा अनन्त पौडेल र उपमेयरमा सुमित्रा काफ्लेले उम्मेदवारी मनोनयन दर्ता गराएका छन्। उनीहरुले सोमबार दिउँसो पाउने दुई बजे उम्मेदवारी मनोनयन दर्ता गराएका हुन्। मेयर र उपमेयरसँगै एमालेले हेटौंडाको १९ वटै वडाका अध्यक्षसहित सदस्यको पनि उम्मेदवारी दर्ता गराएको छ। उम्मेदवारी दर्ता गराउन हेटौंडा ५ स्थित एमाले पार्टी कार्यालयबाट र्याली र बाजागाजासहित उम्मेदवार र नेता कार्यकर्ताहरु हेटौंडा२ स्थित मुख्य निर्वाचत अधिकृतको कार्यालय पुगेका थिए। एमालेबाट मेयरका उम्मेदवार ५८ वर्षीय पौडेल २०७० सालमा मकवानपुरबाट संविधानसभा सदस्य निर्वाचित भएका थिए। उपमेयरका उम्मेदवार ४६ वर्षीय काफ्ले एमाले जिल्ला कमिटी सचिवालय सदस्य हुन्। २०७४ को स्थानीय तह निर्वाचनमा नेपाली काँग्रेस र नेकपा माओवादीको गठबन्धन ताड्दै मेयरमा एमालेबाट हरिबोल महत मेयर र उपमेयरमा मिना लामा निर्वाचित भएका थिए। उपमेयर लामा हाल सत्तारुढ गठबन्धन भित्रको दल नेकपा एकीकृत समाजवादीबाट हेटौंडा उपमहानगरपालिकाका मेयरका उम्मेदवार हुन्। गठबन्धनले उपमेयरमा नेपाली काँग्रसेका राजेश बानियाँलाई उम्मेदवार बनाएको छ। उनीहरुको उम्मेदवारी मनोनयन दर्ता हुन बाँकी रहेको छ।
गोरखा नगरपालिकाका कांग्रेसका मेयर उम्मेदवार आफ्नै कार्यकर्ताबाट कुटिए,"गोरखा : नेपाली कांग्रेसको तर्फबाट गोरखा नगरपालिकाका मेयरका उम्मेदवार विश्वदेव श्रेष्ठलाई कांग्रेसकै युवा कार्यकर्ताले हातपात गरेका छन् । मनोनयन दर्ता गर्न फोटो खिचाउन बसपार्कस्थित एक फोटोस्टुडियोमा गएका उनलाई दिउँसो एक बजेतिर युवा कार्यकर्ताले कुटपिट गरेका हुन् । कुटपिटबाट उनको टाउको र हातमा चोटपटक लागेको छ । 'तरुण दलका सुदीप थापा मगरलगायतका १०, १२ जना केटाहरुले हेलमेट र सिसाले कुटपिट गरेका हुन् ' उनले भने, 'बसिरहेको ठाउँमा एक्कासी आएर हाने । केही बोल्न पनि पाइएन । म त मरेँ भनेको थिएँ ।उनीहरुविरुद्ध ज्यान मुद्धामा उजुरी गर्छु ।' आफूले टिकट नपाएको झोकमा आकांक्षीमध्ये कसैले कुट्न पठाएको उनले आरोप लगाए । उनले टिकट पाएको खबर पाएपछि कांग्रेसका असन्तुष्ट युवा कार्यकर्ताले कांग्रेसको जिल्ला कार्यसमितिको कार्यालय र नगर समितीको कार्यालयमा तालाबन्दी र धर्ना गरेका छन् । उनीहरुको अवरोधका कारण कांग्रेसले अहिलेसम्म मनोनयन दर्ता गराउन सकेको छैन ।"
टिकट नपाएको भन्दै नेपाली कांग्रेस बुंगल नगरसभापतिले दिए राजीनामा,"बझाङ : बझाङको बुगंल नगरपालिकाका नेपाली कांग्रेसका नगरसभापति नरेशबहादुर थापाले पदबाट राजीनामा दिएका छन्। पार्टीले नेता जयबहादुर धामीलाई मेयरको टिकट दिएपछि थापाले असन्तुष्टि जनाउँदै स्थानीय तहको निर्वाचनमा टिकट वितरणमा जनभावना विपरित भएको उनको आरोप छ । 'बुंगल नगर प्रमुख उपप्रमुख वडा अध्याक्षका सम्पूर्ण पदहरुमा नगरवासीको जनभावना टिकट वितरण गरेकोमा म नरेश थापा औचित्यहिन ठान्दछु । सोहि कारण आजको मितिबाटै नेपाली कांग्रेसको नगर सभापतिबाट राजीनामा दिएको छु,' राजीनामा पत्रमा लेखिएको छ । बुंगल नगरपालिकाको उपमेरमा माओवादी नेता कुँवरको स्वतन्त्र उम्मेदवारी दर्ता गठबन्धन दलहरुको भागबण्डामा असन्तुष्टि जनाउँदै आएको माओवादी केन्द्रका बुंगल नगर कमिटी अध्यक्ष किशोर कुँवरले बुंगल नगरपालिकाको उपमेरमा पदमा स्वतन्त्र उम्मेदवारी दर्ता गराएका छन् । गठबन्धनको भागबण्डामा मेयर कांग्रेसलाई र उपमेर एकीकृत समाजवादीको भागमा परेको थियो । २०५७ सालदेखि आफू माओवादी केन्द्रमा आवद्ध रहेको र पार्टीका लागि अनवरतरूपमा खटिएर लागेको भएपनि टिकट बाँडफाँड तथा गठबन्धनले आफूमाथि अपमान गरेको आरोप लगाएका छन् । टिकट नपाएपछि एमाले जिल्ला कमिटी सदस्य सिंहद्धारा पार्टी परित्याग नेकपा एमालेका पुराना नेता बझाङ जिल्ला कमिटी सदस्य ध्रुवबहादुर सिंहले साधारण सदस्य समेत नरहने गरी पार्टी परित्याग गरेको घोषणा गरेका छन् । सिंहले आइतबार नेकपा एमाले बझाङ जिल्ला कमिटीलाई राजीनामा पत्र बुझाउँदै पार्टी परित्याग गरेको घोषणा गरेका हुन् । नेता सिंहले वडा अध्यक्षको टिकट नपाएपछि असन्तुष्टि जनाउँदै विस २०४७ साल सालदेखि निरन्तर नेकपा एमालेको राजनीतिमा सक्रिय रहि विभिन्न संगठन हुँदै जिल्ला कमिटी सदस्य तथा बुंगल नगरपालिका सह इन्चार्ज भई काम गर्दै आउँदा पनि पार्टीले निरन्तर धोका दिएको आरोप लगाएका छन् । बझाङको वित्थडचिरमा कांग्रेसको सिंगो वडा कार्यसमितिले दियो राजीनामा बझाङको वित्थडचिर गाउँपालिकामा कांग्रेसको वडा कार्यसमितिका पदाधिकारीले राजीनामा दिएका छन्। चुनावी तालमेलको विरोधमा वडा नम्बर २ का गणेश बोहराको नेतृत्वको १७ सदस्यीय कार्यसमितिका पदाधिकारीले पदबाट राजीनामा दिएका हुन्। नेपाली कांग्रेस, नेकपा माओवादी केन्द्र र नेकपा एकीकृत समाजवादीले बझाङमा गठबन्धन गर्ने निर्णय गरेको थियो। वडा सभापतिबाट राजीनामा दिएका बोहराले कांग्रेस एक्लै जित्ने अवस्थामा गठबन्धन स्वीकार्य नभएको बताउँदै वित्थडचिर२ बाट अध्यक्षमा स्वतन्त्र उम्मेदवारी दिने जनाएका छन्।"
"जुम्लाको तातोपानी गाउँपालिका अध्यक्षमा चौलागाईंलाई कांग्रेसको टिकट, मनोनयन दर्ता",जुम्ला : जुम्लाको तातोपानी गाउँपालिका अध्यक्षमा नेपाली कांग्रेसबाट नन्दप्रसाद चौगालाईंले उम्मेदवारी दर्ता गराएका छन्। कांग्रेस जिल्ला कार्यसमितिले चौलागाईंको नाममा आज विहान सर्वसम्मत सहमति जुटाएको थियो। चौलागाईंले वडा नम्बर ३ स्थित निर्वाचन अधिकृतको कार्यालयमा गएर उम्मेदवारी दर्ता गराएका हुन्। अघिल्लो निर्वाचनमा यो गाउँपालिकामा माओवादी केन्द्रले मेयर र उपमेयर जितेको थियो। यो पालिकामा गठबन्धन भएको छैन। सबै दल एक्ला एक्लै प्रतिस्पर्धामा छन्।
स्वामित्व संकटमा गठबन्धन,"राजनीति केवल सत्ताको खेल होइन। विवेकको अभ्यास पनि हो। मुलुक अहिले स्थानीय तह निर्वाचनको सम्मुखमा छ। निर्वाचनको निम्ति उम्मेदवारी दिने क्रम चलिरहेको छ। उम्मेदवारीकै लागि दुई दिन समय दिइएकाले हिजो टुंग्याउन बाँकी स्थानमा आज टुंगो लगाउने र उम्मेदवारी दिने कसरत जारी छ। कतिपय स्थानमा सहज देखिएको छ भने कतिमा असहज अवस्था पनि देखिएको छ। विद्रोहको व्यवस्थापन गर्न मुस्किल परेको पनि देखिएको छ थुप्रै स्थानमा। स्थानीय तहको निर्वाचन भए पनि यो स्थानीय तहमै सीमित छैन। केन्द्रीय तह र शीर्ष नेतृत्व नै यसमा बढी व्यस्त छ। त्यसले राष्ट्रिय महत्त्व त पाएको छ तर स्थानीय स्वायत्ततामाथि भने गम्भीर प्रश्न उठाएको छ। गठबन्धनको स्वामित्वमा संकट देखाएको छ। केन्द्रकै निर्णायकत्त्व स्थानीय तह जनताको आधारभूत सेवा र विकास निर्माणको आकांक्षा पूरा गर्ने पहिलो प्रतिनिधि संस्था हो। त्यसकारण यसमा बढी चासो र निर्णायकत्व स्थानीय पार्टी संरचना र त्यस क्षेत्रका नागरिकमै हुनुपर्ने हो। तर, त्यस्तो छैन। संविधानले संघीय प्रणालीको परिकल्पना गरे पनि अभ्यास एकात्मक प्रणालीकै छ। संवैधानले जस्तो परिकल्पना गरे पनि हाम्रो संरचना र पद्धति त्यसअनुसार विकास हुन सकेको छैन। संविधान निर्माणपछिको पहिलो निर्वाचनको चक्र पूरा भइसक्दा स्थानीय तह जति परिपक्व हुनुपथ्र्यो, त्यति हुन सकेको देखिएन। खासगरी गठबन्धनको निर्माण, त्यसमा स्थानीय नेतृत्वको निरीहता र केन्द्रको निरंकुशताले व्यवस्थामा परिवर्तन भए पनि अवस्थामा रत्तिभर परिवर्तन नआएको स्पष्ट गरेको छ। दलीय प्रणालीमा दल हावी हुन्छ। तर, त्यसको अभ्यास लोकतान्त्रिक विधि र प्रक्रिया अनुरूप हुनुपर्छ। लोकतन्त्र बलियो हुन आन्तरिक लोकतन्त्र बलियो हुनुपर्छ। तर, उम्मेदवार चयनको प्रक्रियामा त्यो देखिएन। खासगरी गठबन्धनका शीर्ष नेताको जोरजबर्जस्तीले सिंगो प्रणालीलाई कमजोर बनाएको छ। स्थानीयतामाथि घात गरेको छ। स्थानीय नेतृत्वको निर्णायकत्त्व खोसेको छ। नूर गिराएको छ। लोकतन्त्रको आधार संकुचित बनाएको छ। एक किसिमले हेर्दा स्थानीय तहलाई संविधानले प्रबन्ध गरेको तीन तहको संरचनाको महत्त्वपूर्ण अंग नभई स्थानीय निकायकै रूपमा हेर्ने मानसिकता हावी रहेको पाइएको छ। संघीयतामा घात मुलुकमा संघीयता किन ? यसको सामान्य जवाफ हो शक्तिलाई विकेन्द्रित गर्न। केन्द्रीकृत राज्य प्रणालीले शासनमा समन्यायिक अवधारणा आत्मसात् गर्न नसक्ने भएकाले त्यसको प्रत्याभूत गर्न संघीयता रोजिने हो। यसले अलग सरकारको मुख्य अवधारणा बोक्छ। तर, हाम्रो संघीयता त्यसअनुसार विकास हुनै पाएन। प्रदेश सरकार केन्द्र सरकारको प्रशासनिक संरचनाको दायराबाट बाहिर निस्कन सकेन। केन्द्रको छायामात्र भयो। प्रदेश सरकार बनाउने काम प्रदेश सभाको हो। प्रदेशमा आफ्नै किसिमको समीकरण बन्ने, भत्कने, बन्ने गर्न सक्छ। यसका निम्ति ऊ स्वतन्त्र, स्वायत्त हुने संघीय प्रणालीको परिकल्पना हो। संवैधानिक व्यवस्था पनि त्यही हो। केन्द्रअनुसार सोलोडोलो गठबन्धन नभई आवश्यकताका आधारमा कुनै प्रदेशमा कस्तो कुनैमा कस्तो बन्न सक्छ। तर, हामीकहाँ त्यस्तो अभ्यास हुन सकेन। केन्द्रको निर्णयमा मुख्यमन्त्री चयन हुनुसम्म अन्यथा मानिएको थिएन। तर, समीकरणको ढाँचा र मन्त्रीसम्म केन्द्रले तोकिदिने काम भयो। प्रदेश संरचनाको निर्माण भए पनि त्यही मर्मअनुसार भएन। संघीयता स्थानीय आवश्यकता, जनताका मूल मुद्दा, सरोकार र सहभागिताका निम्ति उपयुक्त विधि मानिन्छ। यसले स्थानीय शासनमा स्थानीय जनताको सहभागिता मात्र होइन, निर्णायकत्व स्थापित गर्छ। स्थानीय जनताको आकांक्षाको सही आकलन गर्न सक्छ। नेतृत्वले स्थानीय नागरिकका आवश्यकता सहीरूपमा बुझ्न र प्रतिनिधित्व गर्न सक्छ। साझा मुद्दामा साझा अवधारणा विकास गरी सहकार्य गर्न सघाउँछ। स्थानीय आवश्यकताअनुसार सेवा र विकासको गति तीव्र बनाउन सक्छ। संघीयता राजनीतिक नेतृत्व विकासको अवसर पनि हो। यसले नेतृत्वमा स्थानीयको पहुँच बढाउँछ। संगठन कुशलता सिकाउँछ। सहकार्यको संस्कृति विकास गराउँछ। नेतृत्वको दृष्टिकोण फराकिलो बनाइदिन्छ। समुदाय र व्यक्ति व्यक्तिबीचको सहकार्यले नेतृत्व कुशलता र नागरिकसँग आत्मीयता पनि बढाउँछ। यसैगरी, स्थानीय नागरिकले पनि आफ्नो प्रतिनिधिको गुण र दोषको पारख गर्ने अवसर पाउँछ। राम्ररी चिन्ने, बुझ्ने र सही नेतृत्व छनोट गर्ने अवसर पाउँछ। स्थानीय तहको उम्मेदवारी चयनको क्रममा यो मान्यतालाई भने विकास हुनै दिइएन। तुलनात्मकरूपमा प्रमुख विपक्षी दल नेकपा एमालेले महानगरपालिका बाहेकमा यसलाई प्रवद्र्धन गर्न खोजेको पाइए पनि सत्तापक्षले भने गठबन्धन निर्माणको अवधारणासँगै यसलाई पूरै निस्तेज गर्न खोजेको देखिएको छ। स्थानीय पार्टी संरचनाबाट भइरहेको विरोध, असन्तुष्टि र विद्रोहले पनि गठबन्धनमा स्वामित्व संकट रहेको प्रष्ट गरिरहेको छ। अन्ततः यसले संघीयतालाई नै कमजोर बनाएको छ। संघीयतामाथि घात गरेको छ। जित्नैपर्ने दबाब लोकतन्त्रमा निर्वाचन एउटा सामान्य प्रक्रिया हो। यसमा जितको आकांक्षा स्वाभाविक भए पनि जित्नै पर्ने दबाब उपयुक्त होइन। दलले नागरिकलाई आफ्नो दल र उसका एजेन्डाको बारेमा प्रशिक्षित गर्ने अवसर हो, निर्वाचन। तर, मनी, मसल र मिडियाको अनावश्यक प्रयोगमार्फत निर्वाचनलाई प्रभावित गर्ने प्रयास अहिले नै सुरु भइसकेको छ। प्रेम र युद्धमा जे पनि जायज हुन्छ भन्ने गलत मान्यता राजनीतिमा पनि जोड्ने गरिएको छ। निर्वाचन जसरी पनि जित्नै पर्छ। निर्वाचन जित्न नाजायज अभ्यास पनि परिणामतः जायज हुन्छ भन्ने विकृत मानसिकता हाम्रो राजनीतिक नेतृत्वमा छ। न्यायिक प्रणालीले त्यसलाई ब्रेक लगाउनुपर्नेमा पृष्ठपोषण गरिहेको छ। जित्नैपर्ने दबाबमा उम्मेदवार र दलहरू छन्। गठबन्धनको गलत अभ्यास निर्वाचनको बेला मन मिल्ने बीचमा सहकार्य सामान्य प्रक्रिया हो। तर, त्यसको निश्चित मान्यता हुन्छ। वैचारिक दृष्टिकोण र सैद्धान्तिक आधार हुन्छ। राजनीतिक दलबीचको सत्ता समीकरण वा चुनावी गठबन्धन राजनीतिक आधारमा समान अवधारणा बोक्ने बीचमा हुनुपर्छ। राजनीतिक नभई गणितीय आधारमा मात्र गर्नु चरम अवसरवाद हो। चुनावी गठबन्धन गर्दा औचित्य सावित हुने निश्चित आधार हुनुपर्छ। केवल विजय वा अरू कसैको पराजयको निम्ति बन्ने समीकरणले राजनीतिक मूल्य कमजोर बनाउँछ। दलीय पहिचान र सैद्धान्तिक मान्यता विलुप गराउँछ। स्थानीय तहको निर्वाचन जनताका मूच्र्छित सपनालाई पुनः जागृत गर्ने अभियानको प्रस्थानविन्दु हुन सक्छ। लोकतन्त्र बलियो हुन आन्तरिक लोकतन्त्र बलियो हुनुपर्छ। तर, उम्मेदवार चयनको प्रक्रियामा त्यो देखिएन। निर्वाचनमा गरिने गठबन्धन एउटै चुनावी घोषणापत्र, एउटै निर्वाचन चिह्न र एउटै मुद्दाको आधारमा हुन सक्छ। र, संघीय संसद्को निर्वाचनमा त्यो सामान्य हुन्छ। यद्यपि त्यो बेला पनि केवल निर्वाचन जित्न नभई त्यसपछिको सरकारको नेतृत्व र सहकार्यको स्पष्टतासहित हुनुपर्छ। चुनावी प्रयोजनका लागि बन्ने गठबन्धनले निश्चित मुद्दा र अवधिका लागि जनादेशको अपेक्षा गर्ने भएकाले त्यसलाई खण्डित नगर्ने विश्वास दिलाउनु पर्छ। गठबन्धन भत्किएमा जनादेश खण्डित भएको मानी ताजा जनादेशमा जाने बाटो स्पष्ट गरिनुपर्छ। एउटै घोषणापत्रमा निर्वाचन लडेर जनताको मत प्राप्त गरिसकेपछि त्यसलाई खण्डित गरियो। त्यसपछि ताजा जनादेशमा जाने हिजो केपी शर्मा ओलीको सरकारले गरेको निर्णय राजनीतिकरूपमा सही थियो। संवैधानिकरूपमा पनि त्यो गलत थिएन। यद्यपि सर्वोच्च अदालतले त्यसलाई असंवैधानिक ठहर गरेको कारण कार्यान्वयनमा जान पाएन। संसद् पुनस्र्थापना भयो। तर, मुलुकले निकास पाउन सकेन। बरु थप जटिलतामा फस्न पुग्यो। राजनीतिक प्रणालीमै अनेक प्रश्न उठायो। सत्ताको वैधतामा प्रश्न प्राचीनकालमा सत्ता वैधताको पुष्टि ईश्वरीय शक्तिका आधारमा गरिन्थ्यो। ईश्वरलाई सर्वोच्च सत्ताको रूपमा लिइन्थ्यो। पूर्वीय मान्यतामा वेद र उपनिषदलाई त्यसको आधारको रूपमा स्वीकार गरिन्थ्यो। विस्तारै त्यो मान्यतामा परिवर्तन हुँदै गयो। गौतम बुद्धले सर्वोच्च सत्ता ईश्वर होइन, प्राकृतिक कानुनबाट धर्मको जन्म हुने र धार्मिक धारणा तर्क र बुद्धि संगत हुनुपर्नेमा जोड दिए। चार्वाक दर्शनले परलौकिक सत्ता होइन, दृश्यमान राजा नै सर्वशक्तिमान हुन् भन्ने मान्यता लियो। कन्फुसियसले असल शासनका लागि असल र बुद्धिमान शासक आवश्यक हुने र दुराचारी शासकलाई अपदस्थ गर्ने अधिकार जनतामा रहने सिद्धान्त प्रतिपादन गरे। युनानी विचारधाराले राज्यको अनिवार्यतालाई मुख्य जोड दिनुका साथै शासनको नियम एवं राजनीतिक चक्र परिवर्तनको रूपसमेत निर्धारण गरिदियो। यसमा जनतन्त्र, लोकतन्त्र, अल्पतन्त्र, कुलीनतन्त्र तथा निरंकुशतन्त्रको चक्र र भेदको विश्लेषणसमेत गरिएको छ। आधुनिक राज्य प्रणालीमा लोकतन्त्रलाई सबैभन्दा उन्नत राजनीतिक प्रणाली मानिन्छ। त्यसका विभिन्न स्वरूपमध्ये संसदीय लोकतन्त्रलाई उत्कृष्ट प्रणालीको रूपमा आत्मसात् गर्ने मुलुकमा नेपाल पनि एक हो। यसले राज्यको सार्वभौम सत्ता जनतामा रहने र त्यसको प्रयोग संसद्बाट हुने मान्यतालाई आत्मसात् गर्छ। राजनीति केवल सत्ताको खेल होइन। विवेकको अभ्यास पनि हो। ज्ञानसत्ताको अवधारणा आजभन्दा २४ सय वर्षअघि सुकरातले विकास गरेका हुन्। ज्ञानलाई परीक्षण गर्ने विशिष्ट विवादशैली अपनाएका सुकरात राजनीतिलाई कला मान्थे। राजनीतिको ज्ञान प्राप्त नभएका व्यक्तिबाट राजनीति सञ्चालन हुन सक्दैन भन्ने उनको मान्यता थियो। प्रसिद्ध ग्रन्थ रिपब्लिकमा प्लेटोले आदर्श राज्यको परिकल्पना गरेका छन्, जुन वर्गीय व्यवस्थामा आधारित छ। उनले आदर्श राज्यको आधारशिलाका रूपमा उत्पादक वर्ग, राज्यको रक्षाका लागि सैनिक वर्ग र समाजको संगठनको आधारशिलाका रूपमा शासक वर्ग रहने उल्लेख गरेका छन्। अरस्तुले राज्यलाई वैज्ञानिक विधिबाट अध्ययनविश्लेषण गरेका छन्। मानिस राजनीतिक प्राणी हो र उसको विकास राज्य प्रणालीमै निहित हुन्छ भन्ने उनको मान्यता छ। उनले क्रान्ति भनेको राज्य, संविधान वा सत्तामा हुने परिवर्तन हो भनेका छन्। द्वन्द्वात्मक भौतिकवाद दर्शनका प्रणेता कार्लमाक्र्सले निर्विकल्प ठानिएको तत्कालीन पुँजीवादी विश्व व्यवस्थाको वैधतामाथि चुनौती दिए। द्वन्द्ववादलाई वाद, प्रतिवाद र संवादको प्रक्रिया र वर्गसंघर्षलाई अपरिहार्य माने। माक्र्सले राजनीतिक प्रणालीको विकासक्रममा आदिम साम्यवादी व्यवस्था, दास युग, सामन्तवादी युग, पुँजीवादी व्यवस्था, समाजवादी व्यवस्था र अन्तमा साम्यवादी व्यवस्थाको व्याख्या गरेका छन्। विश्वका एक तिहाइभन्दा बढी जनताले पथप्रदर्शकका रूपमा मान्ने माक्र्सका अनुयायी नेपालमा दुई तिहाइभन्दा बढी रहेको पुष्टि गरिसकेको छ। संविधानको प्रस्तावनामै समाजवादप्रतिको प्रतिबद्धता र राज्यका निर्देशक सिद्धान्तका रूपमा समाजवाद उन्मुख अर्थतन्त्रको विकास गर्ने विषयलाई समेटिनु समाजवादतर्फको यात्राको वैध घोषणा हो। तर, कतिपय अनुयायीको सैद्धान्तिक विचलनले समाजवादतर्फको यात्रामा भने तगारो लगाउन खोजेको छ। व्यवस्था नयाँ अवस्था उही विश्वका अन्य थुप्रै मुलुकमा जस्तै नेपाल पनि अनेक क्रान्ति र आन्दोलनको शृंखलाबाट गुज्रिएको छ। जहानियाँ राणाशासन अन्त्य भयो। निर्दलीय पञ्चायतको पतन भयो। राजतन्त्र बिदा भयो। केन्द्रीकृत एकात्मक राज्य प्रणालीलाई संघीय लोकतान्त्रिक गणतन्त्रले प्रतिस्थापित गर्यो। तर, मुलुकको समृद्धि र नागरिकको जीवनमा परिवर्तन हुन सकेन। समृद्ध नेपाल : सुखी नेपालीको राष्ट्रिय आकांक्षा र कतिपय विकास अभियानले आशाको सञ्चार गराए पनि यात्रा अवरुद्ध भयो। जनतामा निराशा उत्पन्न भयो। व्यवस्था नयाँ तर अवस्था उही हुन पुग्यो। स्थानीय तहको निर्वाचन जनताका मूच्र्छित सपनालाई पुनः जागृत गर्ने अभियानको प्रस्थानविन्दु हुन सक्छ।"
आपत् पर्दा मात्र चीन नसम्झौं,"काठमाडौं : छिमेकी मित्रराष्ट्र चीनसँगको मैत्रीपूर्ण सम्बन्धलाई सन्तुलित राख्दै राष्ट्रिय हितमा प्रयोग गर्न परराष्ट्र विज्ञहरूले सुझाएका छन्। एक चीन नीतिलाई नेपालले समर्थन गरेको र नेपालको हितमा चीनले चासो देखाए पनि कार्यान्वयन अधुरै रहेको उनीहरूले भनाइ छ। अन्नपूर्ण मिडिया नेटवर्क, अन्नपूर्ण एक्सप्रेसद्वारा आयोजित नेपालचीन सम्बन्ध विषयक अन्तक्र्रिया कार्यक्रममा बोल्दै विज्ञहरूले भूराजनीतिक यथार्थतालाई आत्मसाथ गर्दै राष्ट्रिय सुरक्षाका साथै आर्थिक विकासमा उपयोग गर्नुपर्ने बताए। चीन र नेपालबीच सन् १९५५ अगस्त १ मा औपचारिक रूपमा दौत्य सम्बन्ध स्थापित भएको हो। कूटनीतिक सम्बन्ध स्थापनापछि भूराजनीतिक सम्बन्धलाई राष्ट्र हितमा उपयोग गर्न राजनीतिक दलहरू चुकेको परराष्ट्र मामिलाका जानकारहरूको भनाइ छ। त्रिदेशीय सीमा क्षेत्रमा रहेको लिपुलेकबारे कूटनीतिक ढंगले समस्या समाधान गर्नुपर्ने चीन अध्ययन केन्द्रका महासचिव डा उपेन्द्र गौतमले बताए। चीनलाई आश्वस्त हुने गरी इमान्दारीपूर्वक कुराहरू राख्नुपर्छ, गौतमले भने, हामीलाई दुखेको कुरा भन्दैनौं भने निर्णय प्रक्रियामा आउँदैन। मिडिया र गैरसरकारी संस्थाबाट समाधान हुँदैन। नेपालले आफ्नो नीतिगत प्रभावकारिता बढाउनुपर्छ। भूराजनीति संवेदनशीलताको उपयोग नेपाल इन्स्टिच्युट फर इन्टरनेसनल कोअपरेसन एन्ड इंगेजमेन्टका अनुसन्धान निर्देशक डा प्रमोद जैसवालले बेल्ट एन्ड रोड इनिसियटिभ (बीआरआई) परियोजनाका विषयमा बृहत् छलफल गर्नुपर्ने बताए। सरकार र अन्य क्षेत्रको धारणा बीआरआईमा के छ ? कुनै छलफल वा अध्ययन नै भएको छैन। अरूको आँखाबाट हेर्ने र दृष्टिकोण बनाउँदा समस्या हुन्छ, उनले भने, सरकारले आफ्नो दृष्टिकोण बनाउनुपर्छ। परियोजनामा नेपालले सन् २०१७ को मे १२ मा हस्ताक्षर गरेको थियो। बेल्टअन्तर्गत चीन हुँदै दक्षिण तथा मध्य एसिया र युरोपसम्म सडक तथा रेल कनेक्टिभिटी वा सञ्जालमा जोड दिइएको छ। परराष्ट्र मामिला जानकार गोपाल खनालले चीनसँगको सम्बन्धलाई उपयोग गर्न नसकिएको बताए। चीन र भारतबीच शत्रुतापूर्ण सम्बन्ध मात्र छैन। आपसमा समन्वयको सम्बन्ध पनि छ। छिमेकी वा महाशक्तिसँगको सम्बन्ध र महत्वलाई बेलैमा बुझ्न सकेनौं भने हामी अप्ठ्यारोमा पर्छौ, खनालले थपे, कुनै मुलुकसँग सम्बन्ध राख्दा दुनियाँले के भन्छ ? भन्ने प्रश्न होइन। नेपालले आफ्नो चाहनामा ध्यान दिनुपर्छ। कुन चाहनालाई महŒव दिने भन्ने कुराको पहिले पहिचान गर्नुपर्छ। चिनीयाँ राष्ट्रपति सी चिनफिङले दुई दिने राजकीय भ्रमणमा नेपाल आएका बेला प्रतिबद्धतालाई उपयोग गर्न नसकिएको खनालले बताए। शक्तिशाली राष्ट्रको राष्ट्रपतिले नेपाललाई ल्यान्डलक्डबाट ल्यान्डलिंक्ड (भूजडित) बनाउन सहयोग गर्छौं भन्नु चानचुने कुरा हो र ? त्यसको फलो अप (अनुगमन) कहाँ भयो ?, उनले प्रश्न गरे, हाम्रो प्राथमिकतामा किन परेन ? २०७६ असोजको अन्तिम साता नेपाल आएका सीले होटल सोल्टीमा आयोजित रात्रिभोजलाई सम्बोधन गर्दै सीले नेपाललाई भूपरिवेष्ठितबाट भूजडित राष्ट्रमा रूपान्तरण हुने सपना साकार तुल्याउन चीनले सघाउने प्रतिबद्धता व्यक्त गरेका थिए। समानान्तर सम्बन्ध आवश्यक नेपाल इन्स्टिच्युट फर इन्टरनेसनल कोअपरेसन एन्ड इंगेजमेन्टका अनुसन्धान निर्देशक डा प्रमोद जैसवालले राजा महेन्द्रको पालादेखि हालसम्म सत्तारुढ पार्टीले थ्रेट महसुस भएको बेला मात्र चीन सम्झने गरिएको बताए। उनले भने, मुलुकमा गणतन्त्र स्थापना पनि चीनले राजनीतिक दलसँग सम्बन्ध स्थापित गरेको हो।"
बज्जिका भाषामा सञ्चारमाध्यम,"नेपालमा विशेषगरी तराईका पाँच जिल्लामा बज्जिका भाषा प्रचलनमा छ। भारतबाट उत्पत्ति भएको बज्जिका भाषा त्यहाँको वैशाली राज्यबाट सुरु भएको हो। बौद्ध ग्रन्थ अंगुत्तर निकाय र जैन ग्रन्थ भगवती सूत्रमा उल्लेख भएअनुसार तत्कालीन भारत वर्षमा रहेका १८ गणराज्यमध्ये बज्जी संघको राजधानी वैशाली थियो (बज्जिका भाषाको इतिहास, पृ ३६)। बज्जिका यसै बज्जी संघको आधुनिक भाषा थियो। बज्जिका मातृभाषा हो। बज्जिका शब्दको निर्माण बज्जी आधार पदमा क प्रत्यय संयुक्त भई आ स्त्रीसूचक प्रत्यय लागेर बनेको हो। बज्जिकालाई बज्जिवासिना भाषा बज्जी भाषा पनि भनिएको पाइन्छ। बज्जीलाई वृजी पनि भन्ने गरिएको छ। पाणिनिले मद्रवृज्योः कन् अष्टाध्ययी सूत्रमा मद्रक र वृजिक शब्दहरूको निर्माण निवासीहरूको अर्थमा गरेका छन् भनी डा योगेन्द्रप्रसाद सिंहको बज्जिको कतिपय शब्दका आलोचनात्मक अनुशीलन पुस्तकको पृष्ठ गमा उल्लेख गरिएको छ। वृणिकबाट बजिक, बज्जिकबाट बज्जिक तथा उनीहरूको भाषा स्त्रीप्रत्यय आको साथ बज्जिका भएको हो। बज्जी संघ क्षेत्रको निवासीलाई बज्जिका भन्न सकिन्छ। बज्जिका शब्दको अर्थ हुन्छ बज्जी क्षेत्र (प्रदेश)का बासिन्दाद्वारा बोलिने भाषा। प्राचीन अर्थशास्त्री कौटिल्यको साहित्यमा बृजि शब्दको उपयोग यस क्षेत्रको बासिन्दाको अर्थमा गरिएको पाइन्छ। प्राचीन बज्जी संघको भाषा भएको कारण यसलाई वृजिका, बज्जिका, वज्जिका, बाजिका, बज्जी भन्ने गरिएको छ। यसको लिपि तिरहुतिया कैथी भएको हुनाले कतिपयले यसैलाई तिरहुतिया भाषासमेत भन्ने गरेका छन्। बज्जी संघको केन्द्र वैशालीमा भएकाले यसलाई वैशाली भाषा, वैशालिनी, वैशालीको भाषा पनि भनिएको पाइन्छ। बज्जिका भाषाका अनुसन्धानकर्ता तथा वरिष्ठ पत्रकार सञ्जय साह मित्र बज्जिका भाषाको नामकरणको सम्बन्धमा अनेक मत छन्। तर पनि यसको मुख्य श्रेय महापण्डित राहुल सांकृत्यायनलाई जाने बताउँछन्। सांकृत्यायनले गरेको बज्जिका नामकरण नै हालसम्म सर्वमान्य छ। बज्जिका भाषाको इतिहास करिब अढाई हजार वर्षभन्दा पुरानो रहेको पाइन्छ। तैपनि यसको पहिचान र नामकरण निकै पछि हुन गएको देखिन्छ। नेपालमा पनि प्राडा दानराज रेग्मी, डा बलराम प्रसाईँ र डा अम्बिका रेग्मीसहितको टोलीले त्रिभुवन विश्वविद्यालय, भाषाविज्ञान केन्द्रीय विभागको तर्फबाट गरिएको अ सोसिओलिंगुइस्टिक सर्भे अफ बज्जिका, २०१४ जुलाईले बज्जिकालाई स्वतन्त्र भाषाको रूपमा मान्यता दिएको छ। सर्वप्रथम सञ्जयकुमार साह मित्रले काठमाडौंबाट प्रकाशित महिमा साप्ताहिक (२०५२ कात्तिक ३०)मा लोप हुँदै गएको भाषाबाजिका शीर्षकमा लेख प्रकाशित गरेका थिए। अहिलेसम्म नेपालमा बज्जिका भाषाको विषयमा जानकारी दिने पहिलो लेख यही हो। नेपालमा बज्जिका भाषाको जनजागरण वा चेतनाको विकासको यात्रा यही बिन्दुबाट प्रारम्भ भएको पाइन्छ। नेपालको धनुषा, सर्लाही, महोत्तरी, बारा र रौतहटमा बज्जिका भाषा बोल्ने गरिएको छ। भारतमा बज्जिका भाषाभाषी क्षेत्र भनेर परिचित जिल्लाहरूसित नेपालका यिनै जिल्लाको सिमाना जोडिएका छन्। मध्य महोत्तरीदेखि मध्य बारासम्मको मधेसी समुदायको मूल मातृभाषा बज्जिका हो भन्ने दाबी यसका अभियन्ताको छ। नेपालमा बज्जिका मातृभाषीको संख्या करिब २५ लाख रहेको बताइए पनि तथ्यांकको दृष्टिकोणले बज्जिकाको अवस्था फरक देखिन्छ। २०५८ को जनगणनामा पहिलोचोटि समावेश भएको बज्जिका भाषाको वक्ता संख्या २ लाख ३७ हजार ९ सय ५७ देखिएको छ। देशको कुल जनसंख्यामा १०५ प्रतिशतले मातृभाषा बज्जिका बोल्ने गरेको तथ्यांकमा आएको थियो। २०६८ को राष्ट्रिय जनगणनामा बज्जिका मातृभाषीको कुल संख्या ७ लाख ९३ हजार ४ सय १६ देखिएको छ। जुन देशको सम्पूर्ण जनसंख्यामा २९९ प्रतिशत हुन आउँछ। बज्जिकाको विकास र विस्तारमा सञ्चारमाध्यमको भूमिका अहम् छ। बज्जिका भाषा नेपालमा जसरी विस्तृत हुँदै गइरहेको छ, त्यसमा आमसञ्चारले महत्त्वपूर्ण प्रभाव पारेको कुरा अभियन्ता स्वीकार्छन्। बज्जिका भाषा बचाउने अभियानमा काम गरिरहेकाहरूले सञ्चारमाध्यमलाई सकारात्मक प्रयोग गरिरहेका छन्। मधेस प्रदेशमा रौतहटबाट बज्जिका भाषामा सबैभन्दा धेरै सञ्चारमाध्यम सञ्चालनमा छन्। यहाँको रेडियोले बज्जिका भाषामा समाचार बुलेटिन नै चलाएको छ। टेलिभिजनले पनि यो भाषा(लाई महत्त्व दिएको छ। बज्जिकामा दिनेश यादवले अनलाइन सञ्चारमाध्यम पनि सञ्चालन गरिरहेका छन्। सोही भाषामा कार्यक्रम र समाचार आउने भएपछि प्रयोगकर्तालाई मोह जाग्न थालेको छ। बज्जिका पत्रकार समाज क्रियाशील छ भने पाक्षिक र साप्ताहिक पत्रिकाहरू पनि बज्जिका भाषामा प्रकाशित भइरहेका छन्। बज्जिका भाषाका लेखक तथा अभियन्ता किशुल दयाल श्रीकृष्ण सञ्चारमाध्यमले बज्जिका भाषाको विस्तारमा महत्त्वपूर्ण भूमिका निर्वाह गरेको बताउँछन्। यहाँ यही भाषामा विभिन्न साहित्यिक कृति पनि प्रकाशन भइरहेका छन्। गोरखापत्र दैनिकले बज्जिका भाषालाई छुट्टै पृष्ठ उपलब्ध गराएको छ। सञ्जय साह मित्रले यसको पृष्ठ संयोजकको रूपमा काम गरिरहेका छन्। वीरगन्जबाट प्रकाशित हुने प्रतीक दैनिकले पनि यही भाषाको विषयवस्तुलाई प्राथमिकता दिएर प्रकाशित गरिरहेको छ। हेटौंडाबाट प्रकाशित कुराकानी साप्ताहिकले पनि योगदान पुर्याएको छ। रौतहटबाट प्रकाशित रौतहट रश्मि त्रैमासिक पत्रिकाले पनि बज्जिका विस्तारमा योगदान पुर्याएको छ। शीतलपुर साप्ताहिक, बज्जिकावाणी साप्ताहिक, बज्जिका प्रभात खबर साप्ताहिक, बज्जीपत्र साप्ताहिक, भागजोगनी मासिक, हमनी के आवाज मासिक, वालबज्जी द्वैमासिक र बज्जिकार्पण त्रैमासिक पत्रिकाले पनि बज्जिका भाषाको विस्तारमा योगदान दिएका छन्। बज्जिका भाषामा केही वर्षअघिसम्म यी जिल्लामा खासै रौनक थिएन। तर, जब बज्जिका भाषामा सञ्चारमाध्यम चल्न थाले त्यसपछि विस्तार यो भाषाको पनि विस्तार हुँदै गयो। बज्जिकाका लेखक सञ्जय सुदामा नेपालमा गणतन्त्रको स्थापना भएपछि विस्तार भएका सञ्चारमाध्यमका कारण बज्जिका विस्तार भएको बताउँछन्। साहित्यको विस्तारका लागि काम गरिरहेका बज्जिका साहित्य संगमका अध्यक्ष किसुन दयाल श्रीकृष्ण पनि यो भाषाको विकासमा सञ्चारमाध्यमको भूमिका प्रभावकारी रहेको बताउँछन्। अब यो तराईका पाँच जिल्लामा मात्र बोलिँदैन। देशका प्रायः सबै जिल्लामा धेरथोर संख्यामा बज्जिका बोल्नेको संख्या रहेको जनगणनाको तथ्यांकले पुष्टि गरेको छ। सञ्चारमाध्यमको प्रभावले भाषाविज्ञ र सरोकारवालाको ध्यान आकर्षित भएको पाइन्छ। भाषाविज्ञले बज्जिकामाथि अनेकन अध्ययन, अनुसन्धान गरी जीवन्त बनाउँदैछन्।"
"कञ्चनपुरमा कांग्रेस एक्लै चुनाव लड्ने, माओवादी र समाजवादीको गठबन्धन","महेन्द्रनगर : स्थानीय तह निर्वाचनका लागि कञ्चनपुरमा नेपाली कांग्रेस एक्लै चुनाव लड्ने भएको छ । तालमेलममा कांग्रेस सहमत नभएपछि माओवादी केन्द्र र एकीकृत समाजवादीबीच चुनावी तालमेल भएको छ। ९ स्थानीय तह रहेको कञ्चनपुरमा ५ स्थानीय तहमा माओवादी केन्द्रले प्रमुख र ४ स्थानीय तहमा एकीकृत समाजवादीले प्रमुख पाउने गरी सहमति भएको हो । यस्तै, ६ स्थानीय तहमा माओवादी केन्द्र र तीन स्थानीय तहमा एकीकृत समाजवादीले उपप्रमुख उठाउने सहमति भएको छ । कृष्णपुर, शुक्लाफाँटा, लालझाडी, बेलौरी र बेल्डाँडीमा माओवादी केन्द्र तथा बेदकोट, भीमदलत्त, दोधराचाँदनी र पुनरवास एकीकृत समाजवादीको भागमा परेको छ । कांग्रेस र गठबन्धन दल उमेदवारको टुंगो लगाउन व्यस्त छन् । आज बेलुका ५ बजेसम्म उम्मेदवारी दर्ताको समय छ ।"
"लमजुङको आठ स्थानीय तहमा एमालेको उम्मेदवार तय, गठबन्धन दलको टुङ्याउन बाँकी","बेंसीसहर : स्थानीय तह निर्वाचनको उम्मेदवारी दिने अन्तिम दिन नेकपा एमालेले लमजुङका आठ वटै तहमा उम्मेदवारको अन्तिम टुंगो लगाएको छ। एमालेले बेसीशहर नगरपालिकाको प्रमुखमा वर्तमान मेयर गुमानसिं अर्याललाई उम्मेदवार बनाउने भएको छ भने उपप्रमुखमा पद्मा गुरुङलाई उठाउने भएको छ। त्यसैगरी सुन्दरवजार नगरपालिका प्रमुखका लागि भीमबहादुर गुरुङ र उपप्रमुखमा भवानी केसीलाई उम्मेदवार बनाएको छ। त्यस्तै मध्यनेपाल नगरपालिकामा हालका उपप्रमुख राजकुमार श्रेष्ठलाई प्रमुखमा उठाउने भएको छ भने उपप्रमुखमा सीता गुरुङलाई उम्मेदवार बनाउने भएको छ। राईनास नगरपालिकामा वर्तमान मेयर सिंहबहादुर थापालाई पुनः नगरप्रमुखको उम्मेदवार बनाइएको छ भने उपप्रमुखमा शोभा पन्थीलाई उम्मेदवार बनाएको छ। त्यसैगरी गाउँपालिकातर्फ दोर्दी अध्यक्षमा युवराज अधिकारी र उपाध्यक्षमा उषा गुरुङ, मस्र्याङदीमा वर्तमान अध्यक्ष अर्जुन गुरुङ र उपाध्यक्षमा जुना थापा, क्होलासोँथार गाउँपालिका अध्यक्षमा सुर्य गुरुङ, उपाध्यक्षमा गमी गुरुङ, र दुधपोखरी गाउँपालिका अध्यक्षमा धनबहादुर गुरुङलाई उम्मेदवार बनाउने भएको छ। दुधपोखरी गाउँपालिका उपाध्यक्षमा टुंगो लगाउन बाँकी रहेको एमाले जिल्ला कमिटि सचिव सुवास पौडेलले जानकारी दिए। सत्तारुढ गठबन्धन दलहरुका तर्फबाट सबै पालिकामा उम्मेदवारको टुंगो लगाउन बाँकी रहेको छ। स्रोतका अनुसार सातवटा पालिकामा नेपाली कांग्रेस र एउटा पालिकामा माओवादी केन्द्रको नेतृत्वमा चुनावमा जाने सहमति भएको दलहरुले बताएका छन्। नेपाली कांग्रेसले मध्यनेपाल नगरपालिकामा वर्तमान मेयर रमेशकुमार पाण्डेलाई पुनः उम्मेदवार बनाएको छ भने मस्र्याङदी गाउँपालिका अध्यक्षका लागि लोकनाथ घिमिरेलाई उठाउने भएको छ। यसैगरी बेसीशहर नगरप्रमुखमा श्रीकान्त घिमिरे, सुन्दरवजार नगरप्रमुखमा कृष्णप्रसाद कोईराला, राईनासमा खड्गबहादुर गुरुङलाई उम्मेदवार बनाउने स्रोतले बताएको छ। त्यसैगरी गाउँपालिकातर्फ क्होलासोँथारमा टेकबहादुर गुरुङको नाम चर्चामा रहेको छ भने दुधपोखरीको अध्यक्ष पदमा उम्मेदवारको नाम सार्वजनिक भएको छैन। सत्ता गठबन्धनमा रहेका दलहरुमध्ये नेकपा माओवादी केन्द्रले दोर्दी गाउँपालिका अध्यक्षमा संविधानसभा सदस्य लालबहादुर गुरुङलाई उम्मेदवार बनाउने भएको छ भने मस्र्याङदी गाउँपालिका उपाध्यक्षमा अजय तामाङ, दुधपोखरी गाउँपालिकाको उपाध्यक्षमा क्षेत्रबहादुर गुरुङलाई उम्मेदवार बनाउने भएको छ। त्यसैगरी राईनास नगरपालिका उपप्रमुखमा पुष्प खनाल उम्मेदवार बन्ने भएका छन्। गठबन्धन दलहरुबीच बेसीशहर नगरपालिका र सुन्दरबजार नगरपालिका उपप्रमुखमा माओवादी केन्द्र र नेकपा एकीकृत समाजवादीबीच भागबण्डा गर्ने भनिएपनि सहमति हुन सकेको छैन। बेसीशहर र सुन्दरबजारबीच भागबण्डा पछि मात्रै उम्मेदवार टुंगो लाग्ने दलहरुले बताएका छन्। उम्मेदवार टुंगो लगाउने विषयमा सत्तारुढ दलहरु बैठक बसिरहेका छन्।"
पहिलो दिन ३ प्रतिशत मात्रै उम्मेदवारी,"संघीय ब्युरो : स्थानीय तह निर्वाचनका लागि आइतबार देशभरीमा साढे ३ प्रतिशत उम्मेदवारले मात्रै मनोनयन दर्ता गराएको निर्वाचन आयोगले जनाएको छ। आइतबार बेलुकीसम्मको प्रारम्भिक तथ्यांकअनुसार १० हजार ५३३ उम्मेदवारी दर्ता भएको आयोगका प्रवक्ता शालिग्राम शर्माले बताए। ३५ हजार २२१ पदका लागि कम्तिमा ३ लाखको उम्मेदवारी पर्ने अनुमान रहेको प्रमुख निर्वाचन आयुक्त दिनेशकुमार थपलियाले बताए। विभिन्न दल तथा स्वतन्त्र उम्मेदवार मनोनयन पत्र लिएर निर्वाचन अधिकृतको कार्यालय पुगेका थिए। तर, प्रमुख दलहरूले पनि पहिलो दिन उम्मेदवारी दर्ता गराउन सकेका छैनन्। खासरी प्रमुखउपप्रमुख, अध्यक्षउपाध्यक्षमा गठबनधभित्र तालमेल मिलेको छैन। त्यसको असर देशभरिको निर्वाचन अधिकृतहरूको कार्यालयमा देखिएको छ। मनोनयन दर्ताका लागि आयोगले आइतबार र सोमबार २ दिनको समय दिएको छ। विवरणअनुसार पालिकाका प्रमुख र अध्यक्ष पदमा ९७३, उपप्रमुख र उपाध्यक्षमा ४९४, वडाध्यक्षमा २ हजार ८२६ को उम्मेदवारी दर्ताको भएको छ। वडा सदस्यमा ३ हजार १९०, महिला सदस्यमा १ हजार ९१, दलित महिला सदस्यमा १ हजार ३० गरी कूल वडा सदस्यमा १० हजार १०७ जना उम्मेदवारले उम्मेदवारी दर्ता गरेका छन्। त्यस्तै, सिन्धुलीमा आइतबार पालिका प्रमुखमा १३ जना र उपप्रमुखमा ३ जनासहित ६८ जनाको उमेदवारी दर्ता भएको छ। हेटौंडामा ७ जनाले मेयरमा उम्मेदवारी दिएका छन्। विप्लव नेतृत्वको नेकपाका पूर्वजिल्ला इन्चार्ज योगेन्द्र कुमालले स्वतन्त्रतर्फबाट गोरखा नगरपालिकाका मेयर पदमा उम्मेदवारी दर्ता गराएका छन्। गोरखा नगरपालिकाको मेयर पदमा कुमालसहित मंगोल नेसनल अर्गनाइजेसनका कृष्णबहादुर तामाङले र उपमेयर पदमा मन्सु गुरुङले पनि उम्मेद्वारी दर्ता गराएका छन्। वडाध्यक्ष र वडा सदस्यमा भने स्वतन्त्रसहित ६ जनाको उमेदवारी परेको केसीले बताए। त्यसैगरी, मुस्ताङको लोमान्थाङ गाउँपालिकाबाहेक ४ स्थानीय तहमा कुनै पनि राजनीतिक दल र स्वतन्त्र उम्मेदवारको मनोनयन दर्ता हुन नसकेको मुख्य निर्वाचन कार्यालय मुस्ताङले जनाएको छ। लोमान्थाङ गाउँपालिकामा भने कांग्रेसका २३ जना उम्मेदवारले उम्मेदवारी दर्ता गरेको लोमान्थाङका निर्वाचन अधिकृत घनश्याम सुवेदीले बताए। जनकपुरधाम उपमहानगरपालिको नगरप्रमुख पदमा ८ जनाले उम्मेदवारी दिएका छन्। विभिन्न पदमा जम्मा १२७ जनाले उम्मेदवारी दर्ता गराएका हुन्। मधेस प्रदेशको एक मात्र महानगर वीरगन्ज महानगरपालिकाको मेयर पदका लागि १२ जनाले मनोनयन दर्ता गराएका छन्। मुख्य निर्वाचन अधिकृत धर्मराज पौडेलका अनुसार मेयर पदमा नेपाल सद्भावना पार्टी र नेपाल मजदुर किसान पार्टीका तर्फबाट ११ गरी दलका तर्फबाट २जनाले र स्वतन्त्रबाट १० जनाले मनोनयन पत्र दर्ता गराएका हुन्। त्यसैगरी भरतपुर महानगरपालिकाको प्रमुख पदमा साना दलले मात्रै उमेदवारी दर्ता गरेका छन्। पहिलो दिन ११ जनाले मेयर र ३ जना उपमेयरमा मनोनयन दर्ता गराएका छन्। पाँच दलीय गठबन्धनको तर्फबाट नेकपा माओवादी केन्द्रकी रेणु दाहाल, नेकपा एमालेका विजय सुवेदीलगायतले भने मनोनयन दर्ता गराउन बाँकी नै छ। राष्ट्रिय प्रजातन्त्र पार्टीबाट नेपालगन्ज उपमहानगरपालिकाको प्रमुख पदमा नन्दलाल वैश्य र उपप्रमुखमा बिन्दु चर्ती मगरले उम्मेदवारी दर्ता गरेका छन्। नुवाकोटमा विदुर र बेलकोटगढी नगरपालिका र १० गाउँपालिकासहित १२ स्थानीय तहमा उम्मेदवारी दर्ता भएको छ। त्यसैगरी, पोखरा महानगरपालिकाको मेयर पदमा साना पार्टीहरू र स्वतन्त्र गरी १० जनाले उम्मेदवारी दर्ता गराएका छन्। ५ जना पार्टीका उम्मेदवार र ६ जना स्वतन्त्र उम्मेदवार गरी ११ जनाले आइतबार उम्मेदवारी दर्ता गराएका हुन्। सत्ता गठबन्धनका दलहरू र नेकपा एमालेले भने पोखरा र कास्कीका ४ गाउँपालिकाको विभिन्न पदमा उम्मेदवार टुंगो लगाउन अन्तिम कसरत गर्दा पनि आइतबार उम्मेदवारी दर्ता गर्न सकेनन्। आइतबार ५ बजेसम्म मेयर, उपमेयर, वडाअध्यक्ष र वडा सदस्यहरू गरी ३८ जनाको उम्मेदवारी परेको पोखराको मुख्य निर्वाचन अधिकृतको कार्यालयका सूचना अधिकारी नील पनेरुले बताए। बिल काटेका समेत गरी ४७ जना रहेका छन्। पोखराको मेयरमा कांग्रेस नेताले वागी उम्मेदवारी दिएका छन्। कांग्रेसको पोखरा नगर समितिका पूर्वसभापति विमलबहादुर कार्कीले उम्मेदवारी दर्ता गराएका हुन्। नेपाली कांग्रेस नेतृत्वको सत्ता गठबन्धनबाट नेकपा एसका धनराज आचार्यलाई मेयरको उम्मेदवार बनाउने निर्णय भइसकेको छ। त्यसकै विरुद्धमा कांग्रेसका युवा नेता कार्कीले वागी उम्मेदवारी दर्ता गराएका हुन्। कांग्रेस कास्कीका कार्यकताले पोखरा महानगर पालिकाको मेयर कांग्रेसले पाउनुपर्ने माग राख्दै जिल्ला पदाधिकारीलाई थुनिदिएका छन्। विराटनगर महानगरपालिकाको मेयरमा ३ जनाले मनोनयन दर्ता गराएका छन्।"
कार्यकर्ताले विरोधपछि दिक्तेलको मेयरको टिकट तिर्थराज भट्टराईलाई,"धरान :खोटाङको दिक्तेल रुपाकोट मझुवागडी नगरपालिकाको मेयरको टिकट कांग्रेसको तर्फबाट तिर्थराज भट्टराईले पाएका छन् । आइतबार कांग्रेस प्रदेश १ ले धर्मराज पोखरेललाई टिकट दिएपछि कार्यकर्ता आन्दोलित भएका थिए। आजै प्रधानमन्त्री शेरबहादुर देउवाले भट्टराईलाई टिकट दिएका हुन्। दिक्तेलका सबै वडा कमिटी, नगर कमिटी र जिल्ला कमिटीले जिल्ला उपसभापति तिर्थराज भट्टराईलाई सिफारिस गरेको भएपनि प्रदेश कमिटीले महाधिवेशन प्रतिनिधि धर्मराज पोखरेलाई मेयरको टिकट दिएपछि कार्यकर्ताले सोमबार कांग्रेस खोटाङको पार्टी कार्यालयमा तालाबन्दी गरेका थिए । कांग्रेस दिक्तेल नगर कमिटीका सभापति प्रकाश श्रेष्ठले कार्यकर्ताको मागबमोजिम भट्टराईलाई मेयरको टिकट दिएपछि आन्दोलन स्थगित भएको बताए । उनले कांग्रेसमा इमान र निष्ठाको राजनीति गरेको र मतदातासमक्ष लोकप्रिय भएका कारण भट्टराईलाई मेयर पदमा अगाडि सारिएको बताए । उनले कार्यकर्ताको मागबमोजिम भट्टराईलाई दिक्तेलको मेयरमा टिकट दिने पार्टी सभापति तथा प्रधानमन्त्री देउजालाई धन्यवाद दिए। दिक्तेलमा गठबन्धन तर्फबाट कांग्रेसले मेयर र माओवादीले उपमेयर पाएको छ । कांग्रेस खोटाङका सभापति बिष्णुकुमार राइले मेयरको टिकट भट्टराईले पाएपछि पार्टी कार्यालयमा लगाएको ताला खोलिएको बताए । प्रदेश कमिटीले पैसा, मासु रक्सीमा बिकेर सिफारिसमा नपरेको व्यक्तिलाई मेयरको टिकट दिएपछि कार्यकर्ता आन्दोलनमा उत्रिएका थिए। उनले प्रदेश समितिले दिक्तेलको मेयरको टिकट तिर्थ भट्टराईलाई नदिए कडा आन्दोलन गर्ने चेतावनी दिएका थिए। मेयरको टिकट पाएका कांग्रेस खोटाङका उपसभापति भट्टराईले पार्टीले ढिलै भएपनि आफूलाई न्याय दिएको बताए।"
"एमालेबाट बेसीशहर नगरमा पञ्चायतदेखि गणतन्त्रसम्म अर्याल उम्मेदवार, यस्तो छ विजयी यात्रा","बेंसीसहर : लमजुङको सदरमुकाम रहेको बेसीशहर नगरपालिकाको मेयर पदमा नेकपा एमालेले पुनः गुमानसिंह अर्याललाई उम्मेदवार बनाएको छ । एमालेको गण्डकी प्रदेश सचिवालय सदस्यसमेत रहेका अर्यालको जनप्रतिनिधिमा उम्मेदवार यो पहिलो भने होइन । २०३७ सालदेखि कानुन व्यवसायमा लागेका अर्याल २०४३ सालमा पहिलो पटक बेसीशहर गाविसको अध्यक्षमा निर्वाचित भएका थिए । पञ्चायती शासनविरुद्ध जनपक्षीय उम्मेदवार बन्दै अर्याल बेसीशहर गाविसको प्रधानपञ्च बनेका थिए । २०५४ सालमा नेकपा एमालेबाट उम्मेदवार बन्दै बेसीशहर गाविसको अध्यक्ष निर्वाचित भएका अर्याल २०७४ को स्थानीय निर्वाचनमा सोही नगरपालिकाको मेयरमा निर्वाचित भए । ७ हजार ६ सय २४ मत ल्याएर अर्यालले तत्कालिन कांग्रेस सभापति समेत रहेका भेषबहादुर पौडेललाई २९७ मत अन्तरले पराजित गरेका थिए । अझ रोचक त के छ भने उनले २०५४ मा भेषबहादुरका बुबा तिलकबहादुर पौडेललाई हराए भने २०७४ मा छोरा भेषबहादुरलाई । बाबुछोरालाई हराएर बेसीशहरको जनप्रतिधिमा ह्याट्रिक गरेको भन्दै चर्चा कमाएका अर्याललाई यसपटक पनि एमालेले मेयरको टिकट दिएको छ । २०४३ सालमा पञ्चहरु स्व रणबहादुर अधिकारी, पूर्वप्रधानपञ्चहरु गणेशबहादुर रावल, बमबहादुर अर्यालसहित केन्द्रबहादुर सिलवाल, कमलबहादुर पौडेललगायतका ७ जना उम्मेदवारलाई हराउँदै अर्याल जनपक्षीय प्रधानपञ्च बनेका थिए । त्यतिबेला जिल्लामा तीनजना जनपक्षीय उम्मेदवारले मात्र चुनाव जितेका थिए । भोजेबाट प्रधानपञ्चमा रुकबहादुर गुरुङ, करापुबाट उपाध्यक्षमा कुलबहादुर गुरुङ र बेसीशहरबाट मोहन थापा विजयी भएका थिए । २०४७ मा पार्टीले बालकृष्ण बराललाई उम्मेदवार बनाएपछि बेसीशहरमा कांग्रेसले नेतृत्व लियो । २०४७ मा अर्यालका प्रतिद्वन्द्वी रणबहादुर अधिकारी गाविस अध्यक्षमा निर्वाचित भए । २०५४ को स्थानीय निर्वाचनमा बेसीशहरमा अर्यालको माग बढ्न थाल्यो । पार्टीले अध्यक्षमा अर्याल र उपाध्यक्षमा मोहन थापालाई नै टिकट दियो, दुवैजना भारी मतले विजयी बने । १९ वर्षसम्म स्थानीय निकायको निर्वाचन नहुँदा अर्यालले यसअघि भएका संविधानसभा निर्वाचनमा सभासद उम्मेदवारको दावी गरे । पार्टीले दुवैपटक केन्द्रीय नेता पृथ्वी सुब्बा गुरुङलाई नै टिकट दियो, अर्याल पछि परे । अघिल्लो पटक बेसीशहरको मेयरमा अर्यालको चर्चा चलेपनि मेयर बन्न ८ जना तम्सिए । तर, जनस्तरबाट जोडतोडले अर्यालको नाम आएपछि उम्मेदवारी दर्ता गर्ने दिन दिउसो ढिलागरि पार्टीले टिकट दिएको थियो । माओवादीसँगको गठबन्धनबाट निकै ठूलो प्रतिष्प्रधाबाट अर्याल मेयरमा निर्वाचित भए । यसपटक पनि एमाले जिल्ला कमिटीले मेयर पदका लागि पार्टी अध्यक्ष कृष्णप्रसाद अधिकारी, वर्तमान उपमेयर लक्ष्मी अधिकारी र बेसीसहर नगर कमिटी अध्यक्ष राजकुमार विष्टलाई मेयर पदका लागि सिफारिस गरको थियो । कार्यकर्ता र जनस्तरबाट ब्यापक दबाब बढेपछि पुनः गुमानसिंह अर्याललाई उम्मेदवार बनाइएको छ ।"
ललितपुर महानगरमा फेरि चिरिबाबु कांग्रेसको उम्मेदवार,"काठमाडौं : नेपाली कांग्रेसले ललितपुर महानगरपालिकाको मेयरमा चिरिबाबु महर्जनलाई उठाउने निर्णय गरेको छ। कांग्रेस सभापति शेरबहादुर देउवाले सोमबार महर्जनलाई मेयरमा उठाउने निर्णय गरेका हुन्। महर्जनले आफूले टिकट पाएको जानकारी भर्खरै आएको अन्नपूर्णलाई जानकारी दिए। उनले भने, मेयरको टिकट पाएको जानकारी भर्खर आयो। अब तयारीमा जुट्छौं।' महर्जन ललितपुरका वर्तमान मेयर हुन्। उनीसँगै मेयरका लागि प्रेमकृष्ण र चन्द्र महर्जनको नाम पनि सिफारिस भएको थियो। उनले २०७४ सालको निर्वाचनमा लगभग दुई सय मतान्तरले मेयरमा जितेका थिए।"
सवारीसाधनको ठक्करबाट घाइते भएका भारतीय नागरिकको मृत्यु,विराटनगर :कोसी लोकमार्गअन्तर्गत मोरङको बूढीगंगा गाउँपालिका२ मा नम्बर नखुलेको सवारीसाधनको ठक्करबाट घाइते भएका एकजनाको उपचारका क्रममा मृत्यु भएको छ । दुर्घटनामा परेर शिवम् प्लाष्टिक उद्योगमा कार्यरत मजदुर भारत बिहारका ५५ वर्षीय अनिल सिंहको मृत्यु भएको मोरङ प्रहरीका प्रवक्ता डीएसपी दीपक श्रेष्ठले बताए । उनका अनुसार नम्बर नखुलेको स्कारपिओले गत शनिबार साँझ सिंहलाई ठक्कर दिएको प्रारम्भिक अनुसन्धानबाट खुलेको छ । दुर्घटनामा घाइते भएका सिंहको उपचारका क्रममा बुढीगंगास्थित विराट शिक्षण अस्पतालमा आइतबार साँझ मृत्यु भएको प्रहरीले जनाएको छ । प्रहरीका अनुसार ठक्कर दिने सवारीसाधनको खोजी जारी राखेर पहिचानको प्रयास भइरहेको छ ।
अमृता आमा बनेको दिन !,"मुम्बई : बलिउड अभिनेत्री अमृता रावले आमा बन्नका लागि धेरै संघर्ष गरिन्। उनको थुप्रै प्रयास धेरै पटक अधुरै भयो। विगत चार वर्षदेखि आमा बन्ने कोशिश गरिरहेकी अमृताले धेरै प्रयासपछि मात्रै मातृबासल्यको अनुभूति गर्न पाइन्। आफूले आमा बन्नका लागि गरेको संघर्ष र पीडाका बारेमा अमृताले हालै सामाजिक सञ्जालमार्फत सार्वजनिक गरेकी छन्। आमा बन्नका लागि उनी ठूल्ठूला डाक्टर कहाँ पुगिन्। आईभीएफ, आईयूआई, होमियोप्याथी हुँदै आयुर्वेदीय पद्धतीबाट पनि उपचार गरिन्। उनले दुईदुई पटक त आईभीएफ पद्धतीबाट आमा बन्ने कोशिश गरिन्। उनी तेस्रो पटक पनि आईभीएफ नै गर्ने योजनामा थिइन्। शारीरिक अस्वस्थताका कारण उनले तेस्रो पटक आईभीएफ गरिनन्। अमृता र आरजे अनमोलले बच्चाकै लागि देश विदेशका मठमन्दिर धाए। विभिन्न भाकल पनि गरे। तर, कहिँबाट पनि सफलता हात नलागेपछि उनीहरूले अर्को उपाय रोजे, सेरोगेसी। अमृताले डाक्टरहरूकै सल्लाहमा सेरोगेसी (कोख भाडामा लिने) विधि अपनाएकी थिइन्। तर, त्यसबाट पनि उनी आमा बन्न पाइनन्। सेरोगेट आमाको पेटमै बच्चाको मृत्यु भएपछि उनले मातृ सुख अनुभूत गर्न सकिनन्। डाक्टरहरूले यो खबर सुनाउँदा अमृता निकै भावुक बनेकी थिइन्। उनको धेरै वर्षको सपना तुहिएको थियो। निकै हतास बनेका दम्पत्ती त्यसपछि बिदा मनाउन थाइल्यान्ड पुग्यो। उनीहरूको भाग्य त्यहीं बदलियो। थाइल्यान्डबाट स्वदेश फर्किएपछि अमृताले स्वास्थ्य जाँच गराइन्। स्वास्थ्य जाँचको रिपोर्ट हेरेर उनले जीवनकै अपार खुसीको अनुभूति गरिन्। रिपोर्टमा उनी गर्भवती थिइन्। त्यसपछि सन् २०२० नोभेम्बरमा उनले छोरा वीरलाई स्वागत गरिन्। अभिभावक बन्न चाहनेहरूलाई हरेस नखान अमृताले सुझाव दिएकी छन्।"
कांग्रेसले बनायो प्रकाशमानकी पत्नी सिर्जनालाई काठमाडौंको मेयर उम्मेदवार,काठमाडौं : नेपाली कांग्रेसले काठमाडौं महानगरपालिकाको मेयरमा सिर्जना सिंहलाई उम्मेदवार बनाएको छ। कांग्रेस सभापति शेरबहादुर देउवाले सोमबार सिंहलाई मेयर पदको टिकट दिएका हुन्। उनी कांग्रस नेता प्रकाशमान सिंहकी पत्नी हुन्। सिंह महिला संघ काठमाडौंको सल्लाहकार पनि हुन्। यसअघि कांग्रेसबाट काठमाडौं महानगरको मेयरका लागि सिंहसहित ५ जनाको नाम सिफारिस गरेको थियो। सत्ता गठबन्धनले उमपेयरमा एकीकृत समाजवादीबाट रामेश्वर श्रेष्ठलाई उम्मेदवार बनाएको छ। काठमाडौं महानगरमा गठबन्धनबाट मेयर कांग्रेसलाई र उमपेयर एकीकृत समाजवादीको भागमा परेको हो। कांग्रेसले आजै ललितपरको मेयरमा चिरिबाबु महर्जन र विराटनगर महानगरपालिकामा नगेश कोइरालाई उठाउने निर्णय गरेको हो।
चढ्न नपाएको धरहरा,"सम्झँदा लाग्छ, धन्य सपना मात्र धूलोपीठो भएछ। कसो मसहित हामी केही धरहरासँगै धूलोपीठो भएनौं। धरहरा त धूलोपीठो भयो अरे नि ! हातमा क्यारक्यार गर्दै गरेको एफएम रेडियो बोकेका एकजनाले भने। पंक्तिकार लुगलुगी कामिरहेकी धर्तीमाथि फिजारिएको चउरमा आमाको हात समातेर उभिएकी थिएँ। आमाछोरीले एकअर्काको मुखमा हेरेर अवाक् भयौं। एकैछिनमा लामो सास पनि फेर्यौं। किनकि एकैछिनमा धरहरा चढ्न जाँदै थियौं। त्यही भएर सायद दुवैका मुख खुलेनन्। आँखा बोले, धन्न बाँचिएछ ! काठमाडौं आएको नौ महिना बित्दा पनि धरहरा चढ्न जान पाएकी थिइनँ। चाह भने थियो काठमाडौंको मुटुमा रहेको त्यो अग्लो सुर्इंजस्तो भीमसेन स्तम्भमा चढेर काठमाडौं नियाल्ने। काठमाडौंका हरिया फाँटहरूलाई मासेर बनाइएका विशाल कंक्रिटका महलहरू हेर्ने मन थियो। मानिसका सपनाका महलहरू ठडिएको काठमाडौं जहाँ मेरा पनि सपनाको घर छ। कहीँ कतै थोरै उर्वर अनि मलिलो माटोलाई छोपेर ठडिरहेको छ। सायद हामी सबैको सपना काठमाडौंको मलिलो उर्वर माटो माथि एउटा घर उभ्याउन पाए ? धरहराको नवौं तलामा पुगेर एउटा मान्छेले काठमाडौं खाल्डो हेरेर के के कल्पना गर्न सक्दो हो ? त्यो अनुभव गर्न मन थियो। अनि उपत्यकालाई घेरेर आकाश छोइरहेका डाँडाकाँडा धीत मरुन्जेल हेर्ने रहर। धरहराबाट कस्ता देखिएलान् शिवपुरी, चन्द्रागिरिका डाँडाहरू ? जिज्ञासा पनि बहुतै थिए। तर, अहँ खोइ किन हो ? त्यो समय मेरा लागि जुर्नै सकेको थिएन! वैशाख १२ आउनु केही दिनअघि योजना बन्यो, हलेसी महादेव र पाथीभरा माताको दर्शन गर्न जाने। धनकुटामा रहेकी आमालाई पनि सँगै देवादिदेव र माताको दर्शन गराउन लिएर हिँड्यौं। पहिलो यात्रा तय भयो, हलेसीको। सप्तरीमा रहेकी सखडा भगवती दर्शन गर्दै लाग्यौं खोटाङ। सुनकोसी पुग्नै लाग्दा पारिपट्टि ओखलढुंगाको एउटा डाँडो देखियो। कवि सिद्धिचरण श्रेष्ठ सम्झनामा आए। श्रद्धाले शिर निहुरियो। शब्द निस्किए, मेरो प्यारो ओखलढुंगा ! हलेसी पुग्ने उमंग बाटो देखेर खस्रक्क भयो। बाटो देखेर मन त्यसै अत्तालिन्थ्यो। डर सबैलाई थियो तर कसैले कसैलाई देखाउन चाहँदैनथियो। सायद अरू नडराउन् भन्ने चाह होला सबैको मनमा मेरो जस्तै। आमाको हात समाउँदै भनेकी थिएँ, यसपटक चाहिँ काठमाडौं गएर धरहरा चढ्नु पर्छ है ? कस्तो अवस्थामा त्यो कुरा आयो कुन्नि आमाले छक्क परेर मेरो मुखमा हेर्नुभयो र मुसुक्क हाँस्नुभयो। सायद उहाँ डराइरहनु भएको देखेर ध्यान मोड्न खोजें होला। अहिलेसम्म धरहरा चढाउन लग्नु भएकै छैन मामुले। अब काठमाडौं पुगेर जाने है ? अघिदेखि नबोली बसेको ठूलो छोरो पनि बोल्यो। सबैजना बोल्न थाल्यौं। काठमाडौं पुगेलगत्तै धरहरा चढ्न जाने कुरा तय भयो। एकैछिनमा त्यो अक्करको भीर काटेर हरियो खोटाङमा गाडी गुड्न थाल्यो। बाटोको डर र थकान हलेसी परिसर प्रवेश गरेपछि जादुजस्तै गायब भयो। आहा ! कति शान्त ! कति सुन्दर ! कति शीत्तल ! एउटा बालक गाइड तम्तयार भयो महादेवस्थल घुमाउन। तर पनि सम्पूर्ण धार्मिक कुराको जानकारी पायौं। उनका कुरा सुन्दा अनुमान लाएँ कि हेर्दा मात्रै सानो तर उमेर खाएकै होला ! अब यात्रा ताप्लेजुङतिरको थियो। हिँड्ने बेलामा डर देखाउनेको कमी थिएन, बाटो धेरै उकालो छ। निकै गारो पर्ला माथि पुग्न त। केटाकेटी र बूढाबूढी लिएर हिँड्दा डर त लागेकै थियो। मनमा भने अठोट थियो। अब जाने नै भएपछि जसरी पुगिन्छ। आँट गरेर लागियो पाथीभराको चुचुरोतिर। उकालो कठोर रहेछ। भन्नेले सही भनेका रहेछन्। केटाकेटी खुरुखुरु उक्लिँदै थिए। आमालाई भने केही कठिन भएझंै भयो। बिस्तारै पाइला सार्नु हुँदैथियो। बाटोमा सबैलाई जिस्काउँथें, छिटो हिँडौं काठमाडौं पुगेर धरहरा चढ्ने खुट्टा पो हुन् त यी। धरहराको त योभन्दा पनि ठाडो बाटो पो छ त। फेरि हाँसोको फोहोरा छुट्यो। तर, के थाहा केही समयमै त्यही धरहरा माटोमा विलय हुँदैछ भनेर ? साँच्चै मान्छे कति अञ्जान छ है भविष्यसँग ? एक सेकेन्ड अगाडिसम्म केही पत्तो हुँदैन के हुँदैछ भनेर ! साँची मान्छेले भविष्य पनि थाहा पाउने भए ? अझ के के पो गथ्र्याे होला ? पाँच घण्टाको उकालो पार गरेपछि पाथीभरा माताको दर्शन गर्यौं। काठमाडौं आइपुगेको भोलिपल्टै छोराले कुरा उठायो धरहराको। त्यो दिन थियो वैशाख ११ शुक्रबार। भने, हुन्छ भोलि शनिबार पनि हो। दिउँसो जाउँला। छिट्टै खाना खाएर धरहरा चढ्न जाने कुरा गरेर त्यो दिन सुतियो। शनिबार बिहान सोचें, दिउँसोतिर जानुपर्ला धरहरा चढ्न। १० बजे नै जाँदा भीडभाड होला। सबैसँग यही सल्लाह भयो। आमाछोरी घरभन्दा केही अगाडि पुग्नासाथ धर्ती काम्न थाल्यो। छेउको घरको छत मेरो टाउको छुन निहुरिएँ झैं निहुरिन आइपुग्यो। थाहा भयो, भुइँचालो पो गएछ। यही भुइँचालोले भत्काएको थियो धरहरा र धरहरा चढ्ने हाम्रो सपना पनि। अहिले सम्झँदा लाग्छ, धन्य सपना मात्र धूलोपीठो भएछ। कसो मसहित हामी केही धरहरासँगै धूलोपीठो भएनौं।"
निजामती संस्कृतिका आयाम,"सन् २००२ को कुरा हो। बेलायत सरकारका यातायात सचिवको रूपमा सर रिचार्ड क्लाइब मोट्राम कार्यरत थिए। उनलाई एक संसदीय समितिमा सरकारप्रति निजामती सेवाको निष्ठाबारे प्रश्न सोधिएको थियो। उक्त प्रश्नको उत्तरमा उनले भनेका थिए, निजामती सेवा आफ्नो स्वामीप्रति सदा बफादार रहन्छ ताकि त्यो बफादारी बापत उसलाई स्वामीको माया प्राप्त भइरहोस्। निजामती सेवाको निष्ठा र इमानप्रति सशंकित रहने राजनीतिप्रति मोट्राम सदैव क्षुब्ध रहने गर्दथे। यही एक पक्षको अविश्वास एवं अर्को पक्षको अनुरागलाई लिएर यदाकदा भन्ने गरिन्छ। निजामती सेवा मन्त्रीहरूलाई एकतर्फी प्रेम गर्छ। निजामती सेवा योग्यता परीक्षाको माध्यमबाट छनोट भएका काबिल व्यक्तिहरूको संगठन हो। यो सेवाका मूल विशेषताहरू हुन् तटस्थता, निष्पक्षता, दक्षता, व्यावसायिकता, विद्यमान सरकारको नीतिप्रति इमानदारीपूर्ण निष्ठा र पेसागत गुमनामी। यो सेवामा कार्यरत व्यक्तिहरूलाई थप अध्ययन, तालिम, सामयिक पदोन्नति, समुचित तलब भत्ता र अवकाशपछिको जीवन सहज बनाउने गरी सुविधा प्रदान गरिएको हुन्छ। सेवाको सुरक्षा, स्थायित्व र वृद्धावस्थामा प्राप्त हुने सुविधाको कारणले प्रतिभावान् युवा यस सेवाप्रति आकर्षित हुने गरेको पाइन्छ। निजामती सेवामा योग्यता परीक्षाको माध्यमबाट छनोट गर्ने परम्पराको थालनी प्राचीन चिनियाँ साम्राज्यमा भएको हो। त्यहाँ उच्च तहका निजामती कर्मचारीहरू सम्राट्का मन्त्रीको रूपमा कार्य गर्थे। उनीहरू राष्ट्रका अत्यन्त प्रतिष्ठित र सम्मानित नागरिकमा गनिन्थे। तल्लो तहका निजामती कर्मचारीको पनि ठूलो इज्जत र रवाफ हुन्थ्यो। भारतमा योग्यताको आधारमा कर्मचारी छनोट गर्ने प्रचलन इस्ट इन्डिया कम्पनीको शासनको समयमा सुरु भएको हो। उच्च तहका पदहरूमा प्रायः बेलायती नागरिकहरू नै छानिन्थे। नगण्य संख्याका भारतीय प्रशासकहरू विदेशी शासनका उच्चस्तरीय देशी नोकरहरू कहलिन्थे। विदेशी साम्राज्यका नोकरहरूले स्वदेशी जनतामाथि शासन गर्ने हुँदा भारतमा ब्युरोक्रेसीलाई नोकरशाही नामले सम्बोधन गर्न थालियो। समग्र भारतीय निजामती सेवा राष्ट्रको सेवक नभएर विदेशीको नोकर हुन पुग्यो। कुनै पनि सरकारी सेवामा काम पाउनुलाई नोकरी भन्ने परम्परा बस्यो। देशी नोकरशाह र तल्लो तहका नोकरहरूको माध्यमबाट स्थानीय रैतीमाथि शासन गर्ने बेलायती आइडिया कयौं वर्षसम्म सफल रह्यो। नेपालको राणाकालीन निजामती सेवा योग्यतामा नभई खानदान र अनुग्रहमा आधारित थियो। प्रभुको वरद् कृपा प्राप्त भएमा बोकाले पनि हाकिमको आसनमा बसेर प्रशासन चलाउन सक्छ भन्ने उक्तिमा निजामती संस्कृतिको प्रबल विम्ब लुकेको छ। अन्तिम रसियन सम्राट् जार निकोलस द्वितीय भन्ने गर्थे, मेरो साम्राज्यको शासन मैले होइन, मेरा १० हजार क्लर्कले चलाउने गर्छन्। असल निजामती नोकर भएको संगठनको हाकिम मूर्ख नै भए तापनि नियमित कामहरू स्वतःस्फूर्त रूपमा हुँदै रहन्थे। त्यस बखतको नेपालका निजामतीहरू राणाका नोकर थिए भने भारतका निजामतीहरू विदेशी प्रभुका। राणाकालीन नेपालका निजामती कर्मचारीहरू नितान्त असुविधाजनक वातावरणमा काम गर्न बाध्य थिए। तिनको स्थायित्व थिएन, सुविधा न्यून थियो। तल्लो तहका कर्मचारीहरूलाई हेप्ने र अपमान गर्ने परम्परा थियो। तथापि मानिसहरू निजामती सेवामा नोकरी गर्न हुरुक्क हुन्थे। दासानुदास प्रवृत्तिले ओतप्रोत त्यस सामन्ती सामाजिक पद्धतिमा दुई जना हाकिमबाट हेपाइ खाएको निजामती कर्मचारीले गाउँका २० जना सोझा रैतीमाथि रवाफ देखाउन पाउँथ्यो। हामी नयाँ युगमा छौं। युग अनुरूप नेपाली निजामती सेवा पनि समयको प्रवाहसँगै नवीकृत र आधुनिक भएको छ। निजामती सेवा प्रभुको सेवकबाट राष्ट्रको सेवकमा रूपान्तर भएको छ। नेपालको संविधानले सार्वजनिक प्रशासनलाई जनउत्तरदायी बनाउने नीति अंगीकार गरेको छ। अबको निजामती सेवा सरकार मात्र नभई जनताप्रति समेत उत्तरदायी हुनु पर्नेछ। यस व्यवस्थाअनुसार निजामती सेवाले जनतासँग व्यक्तिगत रूपमा परिचित र उत्तरदायी भएर कार्यसम्पादन गर्नु पर्नेछ। अब निजामती सेवाका कर्मचारीहरू गुमनाम नभई जनपरिचित राष्ट्रसेवकको रूपमा परिणत हुनु जरुरी छ। संस्कृति निर्माण गरिँदैन, स्वयं निर्मित हुँदै जान्छ। संस्कृति चिरकालदेखि स्थापित र स्वीकृत हुँदै जाने एक स्वस्फूर्त चेतना हो। निजामती संस्कृतिको पनि आफ्नै औपचारिक र अनौपचारिक जीवनपद्धति छ। आचरण, व्यवहार, बोलीचाली, पहिरन, मर्यादा र आडम्बरको आफ्नै प्रकारको विलक्षणता छ यसमा। कुनै एक मात्र कार्यालय या कर्मचारीले मात्र निजामती संस्कृतिको सर्वांगीण प्रतिनिधित्व गर्न सक्दैन। सिंहदरबारदेखि सुदूर गाउँसम्म फैलिएका निजामती अड्डामा कार्यरत समग्र कर्मचारी वर्गको सामूहिक चेतना नै निजामती संस्कृति हो। निजामती संस्कृतिका प्रमुख आयाम तटस्थता, निष्पक्षता, दक्षता, व्यावसायिकता, विद्यमान सरकारको नीतिप्रति इमानदारीपूर्ण निष्ठा र पेसागत गुमनामी हुन्। तथापि त्यहाँभित्र अत्यन्तै बलियो अनौपचारिक वैयक्तिक सम्बन्ध, पूर्वाग्रह र भेदभावको वातावरण रहेको हुन्छ। यो सेवामा निष्पक्षताको आधारमा कार्यगत सम्बन्धले मात्र कर्मचारीको मूल्यांकन हुन्छ भन्ने आदर्श कल्पना गरिन्छ। परन्तु व्यवहारमा त्यस्तो आदर्श पालना गरेको पाइँदैन। नेपाली निजामती संस्कृतिमा भेदभाव, वैरभाव, मित्रभाव, इष्र्याभाव, भक्तिभाव, बात्सल्यभाव र माधुर्यभाव गरी सात भाव विद्यमान छन्। यिनै भावहरूको आधारमा व्यक्तिगत सम्बन्धहरू कायम हुन्छन्। यस्ता भावहरूको माध्यमबाट नै निजामती प्रवृत्तिले सांस्कृतिक स्वरूप धारण गर्दै आएको छ। २०६३ सालको परिवर्तनपछि पनि निजामती कर्मचारीले बाटो बिराउने क्रम जारी छ। के राजनीति र निजामती सेवा कमजोरीहरू सच्याउन राजी होलान् ? भेदभाव भनेको समान हैसियतका व्यक्तिहरूबीच गरिने असमान व्यवहार हो। कसैसँग भेदभाव र कसैसँग मित्रभावको सम्बन्धले गर्दा कतिपय कर्मचारीहरू विभेद र वञ्चनामा परे भने कतिले नाजायज फाइदा उठाए। कुनै कर्मचारीप्रति हाकिमको अतिशय बात्सल्यभावले गर्दा समान हैसियतका अन्य कर्मचारीहरू पछाडि पारिए। निजामती संस्कृतिमा मित्रभाव, मित्रभेद, भक्तिभाव र माधुर्यभावका अनेकौं रंगरूप छन्। कसैलाई सपार्न त कसैलाई बिगार्ने प्रवृत्ति निजामती संस्कृतिको बीभत्स रूप हो। त्यस कृत्यका सिकार भएका निजामतीहरूको संख्या ठूलो छ। निजामती सेवा देशकै योग्य युवाहरू रहेको बृहदाकार संस्था हो। यो सेवाकै सहयोगमा सरकारले नीति निर्माण गर्छ। राजनीतिले बाटो बिराउन सक्छ। राजनीतिक दाउपेच र सत्तालिप्साका कारण अनेकौं प्रपञ्चहरू रचिन सक्छन्। त्यस्तो विषम परिस्थितिमा पनि ब्युरोक्रेसीले अटल अडान लिएर राजनीतिलाई गलत कार्य गर्नबाट जोगाउँछ। राजनीतिले तर्जुमा गरेका नीति र कानुनको कार्यान्वयन गर्नु ब्युरोक्रेसीरूपी स्थायी सरकारको कर्तव्य हो। सरकारको ब्युरोक्रेसीप्रति आदेशात्मक अधिकार हुन्छ भने ब्युरोक्रेसीसँग सरकारप्रति अनुनयात्मक कर्तव्य मात्र। जबजब राजनीति दिशाहीनता र अस्थिरतातर्फ उन्मुख हुँदै जान्छ, तबतब प्रशासन ठूलो चुनौतीमा पर्छ। ब्युरोक्रेसी त्यसबेला झनै विवश हुन्छ, जब नियोजित विकास आयोजनालाई पर सारेर खल्तीबाट निस्केका आयोजनाहरू पेस गर्ने आदेश दिइन्छ। यस्तै अनपेक्षित दबाबका कारण निजामती सेवाको उच्चपदस्थ वर्गमा अकर्मण्यताको संस्कृति झांगिँदै गएको छ। तटस्थता निजामती संस्कृतिको आधारभूत आयाम हो। परन्तु केही वर्षयता यो सेवा राजनीतिमय हुँदै गएको छ। चुनावमा विजयी भएको दलले आफूलाई सहयोग गर्ने कर्मचारीहरूलाई विजयोपहारको रूपमा पुरस्कृत गर्ने परम्परा कायम भएको छ। अमुक दलको प्रबल सहयोगीको परिचय प्राप्त गरी संवैधानिक नियुक्ति प्राप्त गरेका पदाधिकारी तटस्थ र निष्पक्ष हुन्छन् भनेर विश्वास गर्न कठिन छ। २०४६ सालको परिवर्तन निजामती सेवालाई सक्षम, व्यावसायिक र तटस्थ बनाई राख्ने संस्कृतिलाई टेवा दिन विफल भयो। नजानिँदो गरी सचिवको कर्तव्य नै मन्त्री खुसी पार्नु हो भन्ने बोध हुँदै गयो। अधिकांश लाचार सचिवहरू आफ्नो अधिकारको प्रयोग गर्न समेत हजुर हजुर गर्दै मन्त्रीको निर्देशन कुरेर बस्न थाले। उच्चस्तरीय कर्मचारीहरूको यो प्रवृत्तिबारे थाहा पाएका तल्लो तहका कर्मचारीले मन्त्रीहरूसँग मित्रता गाँस्न थाले। यो परिस्थितिले गर्दा निजामती सेवाभित्र जनताको साथी र राष्ट्रको सच्चा सेवक बन्ने संस्कृति कायम हुन कठिन हुँदै गयो। विडम्बना ! २०६३ सालको परिवर्तनपछि पनि निजामति कर्मचारीले बाटो बिराउने क्रम जारी नै छ। के राजनीति र निजामती सेवा कमजोरीहरू सच्याउन राजी होलान् ?"
स्थानीय तह निर्वाचन : कांग्रेस कञ्चनपुरले लगायो उम्मेदवारको टुंगो,"महेन्द्रनगर : नेपाली कांग्रेस कञ्चनपुरले ९ वटै स्थानीय तहका मेयर र उपमेयरको उमेदवार टुंगो लगाएको छ । कांग्रेस स्रोतका अनुसार भीमदत्त नगरपालिकाको मेयरमा पदम बोगटी र उपमेयरमा निलम लेखकलाई उम्मेदवार बनाउने भएको छ । दोधारा चाँदनी नगरपालिकाको मेयरमा गोपालदत्त भट्ट र उपमेयरमा गंगा जोशी बेदकोट नगरपालिकाको मेयरमा भोजराज बोहरा र उपमेयरमा तुलसी जोशीलाई उमेदवार बनाएको छ । त्यसैगरी, पुनर्वास नगरपालिकाको मेयरमा तोयानाथ शर्मा र उपमेयरमा भुलिया राना बेलौरी नगरपालिकाको मेयरमा हरेन्द्र विष्ट (होसियार) र उपमेयरमा खिना भण्डारी , शुक्लाफाँटाको मेयरमा चिन्तामणी भट्ट, उपमेयरमा कल्पना पन्त, कृष्णपुर नगरपालिकाको मेयरमा हेमराज ओझा, उपमेयरमा द्रोपदी रानालाई उम्मेदवार बनाएको छ । लालझाडी गाउँपालिकाको अध्यक्षमा श्रीकृष्ण राना उपाध्यक्षमा राधा राना र बेलडाँडी गाउँपालिकाको अध्यक्षमा हरिशचन्द्र राना र उपाध्यक्षमा शान्ती नाथलाई उमेदवार बनाएको छ । 'प्रमुख उपप्रमुखको टुंगो लागिसक्यो वडा अध्यक्षको उम्मेदवार कसलाई बनाउने विषयमा छलफलल भइरहेको छ,' कांग्रेसका एक नेताले भने, 'उम्मेदवार टुंगो लगाएर बेलुका ४५ बजेतिर उम्मेदवारी दर्ता गर्ने तयारी छ ।'"
विराटनगरको मेयरमा कांग्रेसबाट नागेश कोइराला उम्मेदवार,काठमाडौं : नेपाली कांग्रेसले विराटनगर महानगरपालिकाको मेयरमा नागेश कोइरालालाई उम्मेदवार बनाउने निर्णय गरेको छ। सोमबार बिहान बालुवाटारमा बसेको कांग्रेस शीर्ष नेताहरुको बैठकले विराटनगर महानगरपालिकाको मेयरमा कोइराला उम्मेदवार बनाउने निर्णय गरेको हो। कोइराला शेखर कोइरालानिकट हुन्। ललितपुरमा भने अझै टुंगो लगाएको छैन। बैठक बालुवाटारमा जारी छ।
"अन्तिम समयमा एमालेले गर्यो उम्मेदवार फेरबदल, बहालवाला मेयरको टिकट खोसियो","ढल्केवर(धनुषा) : नेकपा एमालेले धनुषाको मिथिला नगरपालिकाको मेयर पदको लागि राजाराम महतोलाई उम्मेदवार बनाएको छ । पार्टीको नगर कमिटीले सर्वसम्मतरुपमा बहालबाला मेयर हरिनारायण महतोलाई एकल सिफारिस गरेपनि पार्टीले अन्तिम समयमा उम्मेदवार फेरबदल गरेको हो । पार्टीले आफूलाई मेयरको टिकट दिएको प्रत्यासी राजाराम महतोले अन्नपूर्णलाई जानकारी दिए । उनले २ बजेअघिनै ढल्केवरस्थित निर्वाचन अधिकृतको कार्यालय पुगेर मनोनयन दर्ता गराउने तयारी गरिरहेको बताए । महतोले अघिल्लो चुनावमा स्वतन्त्रबाट मिथिला नगरपालिकाको मेयर पदमा ३ हजार ५१५ मत ल्याएर पराजित भएको थिए । कांग्रेसबाट वागी उम्मेदवार बनेका महतो मतपरिणाममा तेस्रो स्थानमा थिए । मेयरमा एमालेका हरिनारायण महतो ६ हजार ७४० मत प्राप्त गरी विजयी भएका थिए । उनको निकटतम प्रतिद्वन्द्वी नेपाली कांग्रेसका राजकुमार महतोले ५ हजार १७८ मत प्राप्त गरेका थिए । तेस्रो स्थानमा रहेका राजाराम महतोलाई केही वर्षअघि मात्रै बहालबाला मेयर हरिनारायण महतोलेनै पहल गरेर एमालेमा भित्र्याएका थिए । तर, एमालेबाट पुनः मेयरका लागि एकल सिफारिस भएका हरिनारायणको टिकट खोसेर अन्तिम समयमा राजारामलाई मेयरको टिकट दिएपछि हरिनारायण पक्षका नेताकार्यकर्ता रुष्ट बनेका छन् । अहिले हरिनारायण पक्षधरहरु आकस्मिक बैठक डाकेर छलफलमा जुटेका छन् । नेताकार्यकर्ता, समर्थक तथा शुभेच्छुकरुको मनोभावअनुसार सबै वडामा उम्मेदवारी दिँदै स्वतन्त्रबाट चुनाव लड्ने तयारी गरिने हरिनारायण निकट एक नेताले जानकारी दिए । यसअघि मिथिला नगरपालिका एमालेको नगर कमिटी बैठकले सर्वसहमति रुपमा पुनः हरिनारायण महतोलाई उम्मेदवार बनाउने निर्णय गरेको थियो ।"
"स्थानीय तह निर्वाचन : मनोनयन सुरु, अपराह्न ५ बजेसम्म दर्ता गर्न पाइने","काठमाडौं : स्थानीय तह निर्वाचन, २०७९ का लागि उम्मेदवारको मनोयन दर्ता आज अपराह्न ५ सम्म तोकिएको छ। आज बिहान १० देखि अपराह्न ५ बजेसम्म ७५३ स्थानीय तहमा स्थापना भएका निर्वाचन अधिकृतको कार्यालयबाट उम्मेदवारले मनोनयन दर्ता गराउन सक्नेछन्। निर्वाचन कार्यतालिका अनुसार आइतबार बिहान १० बजेदेखि उम्मेदवारको मनोयन प्रक्रिया शुरु भएको थियो। निर्वाचन आयोगले गत चैत ४ गते उम्मेदवारको मनोयन दर्ता दुई दिन गर्ने गरी निर्वाचन कार्यतालिका प्रकाशन गरेको थियो। देशभरका ७५३ स्थानीय तहका लागि कूल ३५ हजार २२१ पदका लागि निर्वाचन हुँदैछ। उम्मेदवारी मनोनयन दर्ताको पहिलो दिनसबै पदमा दर्ता भएका उम्मेदवारीको विवरण अद्यावधिक हुने क्रम जारी रहेको निर्वाचन आयोगले जनाएको छ। आयोगको सूचना प्रणालीमा कूल १० हजार ५३३ उम्मेदवारी दर्ता भएको छ। सम्बन्धित निर्वाचन कार्यालयमा दर्ता भएका मनोनयनलाई प्राविधिकले इन्ट्री गर्ने र मुख्य निर्वाचन अधिकृतले प्रमाणीकरण गर्ने कार्य जारी रहेकाले यकिन तथ्याङ्क प्राप्त नभएको आयोगले जनाएको छ। निर्वाचन आयोगको सूचना प्रविधि शाखाले प्राप्त तथ्याङ्क प्रशोधनको कार्य गरिरहेको छ। सो शाखाकाअनुसार प्रणालीमा सङ्कलित विवरणअनुसार पालिकाका प्रमुख र अध्यक्ष पदमा कूल ९७३, उपप्रमुख र उपाध्यक्षमा ४९४, वडा अध्यक्षमा दुई हजार २२६ को उम्मेदवारी दर्ताको विवरण सङ्कलन भएको आयोगले जनाएको छ। वडासदस्यमा तीन हजार १९०, महिला सदस्यमा एक हजार ९१, दलित महिला सदस्यमा एक हजार ३० गरी कूल वडासदस्यमा १० हजार १०७ मनोनय दर्ता भएका छन्। वैशाख १२ गते मनोनयनपत्र दर्ता भएको उम्मेदवारको सूची प्रकाशन गर्ने, वैशाख १३ गते उम्मेदवारको विरोधमा उजुरी दिने कार्यतालिका छ। वैशाख १४ र १५ गते मनोनयनपत्र जाँच गर्ने तथा उजुरीउपर जाँचबुझ गरी निर्णय गर्ने, वैशाख १५ गते मनोनयन भएको उम्मेदवारको नामावली प्रकाशन गर्ने, वैशाख १६ गते उम्मेदवारले नाम फिर्ता लिने र उम्मेदवारको अन्तिम नामावली प्रकाशन गर्ने तथा वैशाख १७ गते उम्मेदवारलाई निर्वाचन चिह्न प्रदान गर्ने कार्यक्रम रहेको छ।"
स्थानीय तह निर्वाचन : पाल्पामा गठबन्धनले टुंग्यायो पालिकाका प्रमुख र उपप्रमुखको उम्मेदवार,"तानसेन : पाल्पाका १० पालिकामा गठबन्धन दलले प्रमुख तथा उपप्रमुखका उम्मेदवारहरुको टुंगो लगाएको छ । तानसेन नगरपालिकाको प्रमुख पदमा नेपाली कांग्रेसका सन्तोषलाल श्रेष्ठ, उप प्रमुखमा नेकपा माओवादी केन्द्रका प्रतिक्षा सिंजाली, बगनासकाली गाउँपालिकाको अध्यक्षमा नेपाली कांग्रेसकी सुनिता अधिकारी र उपाध्यक्षमा नेकपा एकीकृत समाजवादीका खिमानन्द पाण्डे, माथागढी गाउँपालिकाको अध्यक्ष पदमा नेपाली कांग्रेसका सन्तोष कुमार थापा र उपाध्यक्षमा विजया भट्टराई, रामपुर नगरपालिकाको प्रमुखमा नेपाली कांग्रेसका रमणबहादुर थापा, उप प्रमुखमा वालकुमारी थापा, रैनादेवी छहरा गाउँपालिकाको अध्यक्षमा नेपाली कांग्रेसका रुकमागत भट्टराई, उपाध्यक्षमा नेकपा माओवादी केन्द्रका युवराज थापा, निस्दी गाउँपालिकाको अध्यक्ष पदमा नेपाली कांग्रेसका गोविन्द प्रसाद अर्याल र उपाध्यक्ष पदमा नेकपा माओवादी केन्द्रका राम प्रसाद खत्री उम्मेदवार चयन भएका छन् । यसैगरी रिव्दीकोट गाउँपालिकाको अध्यक्ष पदमा नेकपा माओादी केन्द्रका नारायण बहादुर कार्की, उपाध्यक्षमा नेपाली कांग्रेसका कान्ता अधिकारी, तिनाउँ गाउँपालिकाको अध्यक्ष पदमा नेकपा माओवादी केन्द्रका राजेश कुमार श्रेष्ठ, उपाध्यक्षमा नेपाली कांग्रेसका लालबहादुर थापा उम्मेदवार चयन भएका छन् । यसैगरी, रम्भा गाउँपालिकाको अध्यक्ष पदमा नेकपा एकीकृत समाजवादीका दुर्गाप्रसाद अधिकारी, उपाध्यक्ष पदमा नेपाली कांग्रेसका विष्णुकुमार थापा, पूर्वखोला गाउँपालिकाको अध्यक्ष पदमा नेकपा एकीकृत समाजवादीका मिनप्रसाद गिरी, उपाध्यक्ष पदमा विष्णुदेवी आचार्यलाई गठबन्धनले उम्मेदवार चयन गरेको हो। गठबन्धनले गरेका निर्यणप्रति नेपाली कांग्रेस तिनाउँ गाउँ समितीले विरोध गर्दै राजीनामा बुझाएको छ। गाउँ समितिका अध्यक्ष प्रेम प्राण्डेसहित पालिकाका ६ वटै वडाका वडा सभापतिले नेपाली कांग्रेस एक्लैले जित्ने पालिका भएको, विगतको निर्वाचनमा समेत दोस्रो स्थानमा रहेको पार्टीको मतलाई वेवास्ता गर्दै निर्यण भएको भन्दै सभापति पाण्डेसहित वडा सभापतिहरुले नेपाली कांग्रेस जिल्ला समितिलाई संयुक्त राजीनामा बुझाएका हुन् । नेकपा एकीकृत समाजवादी पाल्पाले पनि वडास्तरमा सम्मानजनक तालमेल नभएको भन्दै वडाहरुमा आआफ्नो तरिकाले उम्मेदवारी दिने जनाएको छ । जनमोर्चा नेपालको लागि भने रिव्दिकोट वडा नं ४ को वडा अध्यक्ष दिने निर्यण गठबन्धनले गरेको छ। जसपाले भने पाल्पामा कुनै सिट पाउन सकेन । गठबन्धन दलका नेकपा एमाले, राष्ट्रिय प्रजातन्त्र पार्टीलगायतले आज उम्मेदवारको मनोनयन दर्ता गर्ने जनाएका छन्।"
भूकम्पपछिको पुनर्निर्माण कति बाँकी ?,"काठमाडौं : आज वैशाख १२ गते। २०७२ सालमा आजकै दिन गोरखाको बारपाकलाई केन्द्रविन्दु बनाएर बिहान ११ बजेर ५६ मिनेटमा ७८ रेक्टर स्केलको भूकम्प गएको थियो। त्यसबाट हजारौंको ज्यान गयो भने सात खर्बभन्दा बढीको भौतिक संरचनामा क्षति पुगेको थियो। महाभूकम्प गएको दुई हप्तासम्म पनि सानासाना परकम्पहरू गएका थिए। वैशाख २९ गते सिन्धुपाल्चोकलाई केन्द्रविन्दु बनाएर गएको ६८ रेक्टर स्केलको भूकम्पले थप क्षति पुर्याएको थियो। विनाशकारी भूकम्पबाट ३२ जिल्लामा क्षति पुगेको थियो भने १४ जिल्लामा आंशिक क्षति भएको तत्कालीन राष्ट्रिय पुनर्निर्माण प्राधिकरणको तथ्यांक छ। त्यही भूकम्पबाट ध्वस्त भौतिक संरचना अझै पनि पूर्ण रूपमा ठडिइसकेका छैनन्। पुनर्निर्माणको काम सम्पन्न हुन अझै दुई वर्ष लाग्ने सरकारको भनाइ छ। भूकम्पमा ८ हजार ७ सय ९० जनाको मृत्यु भएको थियो भने २२ हजार ३ सय घाइते भएका थिए। भूकम्पका कारण ११ सय ६४ स्वास्थ्यचौकी, ८ लाख ६६ हजार २ सय ७ निजी घरहरू, २ हजार ६ सय ५६ सरकारी घरहरू, ९ सय २० सांस्कृतिक सम्पदाहरू, ७ हजार ५ सय ८३ विद्यालय र ४९ हजार ६ सय ८१ कक्षाकोठाहरू क्षतिग्रस्त भएका थिए। सांस्कृतिक रूपले अब्बल काठमाडौं उपत्यकाका धरोहरहरू पनि भूकम्पले ध्वस्त बनाएको छ। पुरातात्त्विक तथा मौलिक सम्पदा धरहरा, रानीपोखरी, भक्तपुर तथा पाटन दरबार क्षेत्र, वसन्तपुर दरबार क्षेत्रका संरचनाहरूलाई भूकम्पले नै धुलाम्य बनाएको थियो। भूकम्पबाट सात खर्बभन्दा बढीको क्षति भएको सरकारको आंकलन थियो। विपद्पछिको पुनर्निर्माण तथा पुनर्लाभ ढाँचा (पीडीआरएफ) ले पुनर्निर्माणका लागि ९ खर्ब ३८ अर्ब रुपैयाँ आवश्यक पर्ने अनुमान गरेको थियो। २०७३ मा गरिएको पुनर्निर्माणका लागि आवश्यक प्रक्षेपण ९ खर्बबाट घटेर अहिले ४ खर्ब ८८ अर्बमा सीमित भएको छ। कतिपय कार्यक्रमहरू सम्बन्धित निकायबाट नै सञ्चालन गर्ने नीति अनुरूप पीडीआरएफ पनि संशोधन हुँदै आइरहेको बताइएको छ। पुनर्निर्माणका लागि वित्तीय सहयोग जुटाउन राष्ट्रिय योजना आयोग र अर्थ मन्त्रालये गरेको दाता सम्मेलनबाट ४ खर्ब १० अर्ब रुपैयाँको विकास साझेदारबाट प्रतिबद्धता आयो। तर, वास्तविक प्रतिबद्धता भने २ खर्ब ९४ अर्ब रुपैयाँको मात्र भएको प्राधिकरण बताउँछ । त्यसमा पनि २ खर्ब ३८ अर्ब रुपैयाँको भने सम्झौता भएको छ। यस्तै, भारत सरकारले दिने भनेको १ खर्ब रुपैयाँमा २५ अर्ब अनुदान र ७५ अर्ब रुपैयाँ भारतीय एक्जिम बैंकबाट ससर्त ऋण हो। भारतीय पक्षले राखेका सर्तका कारण प्राधिकरणले ऋणको एक अर्ब मात्र खर्च गरेको छ भने अनुदानको २५ अर्ब गरी करिब २६ अर्ब रुपैयाँ खर्च भएकोे छ। ७४ अर्ब रुपैयाँ अर्थ मन्त्रालयले अन्य विकासका आयोजनामा खर्च गर्नेछ। प्राधिकरण गठनपछिको ६ वर्षमा भत्किएका करिब ९० प्रतिशत संरचनाहरू निर्माण गरी गत पुस १० गते नै प्राधिकरण विघटन भइसकेको छ। ऐतिहासिक रानीपोखरीको पुनर्निर्माण सम्पन्न भई २०७७ कात्तिक ५ गते नै औपचारिक उद्घाटन भइसकेको छ। त्यसैगरी, सिंहदरबारको पश्चिमबाहेकका मोहडाहरू धरहरा स्तम्भको पुनर्निर्माण पनि सम्पन्न भएका छन्। सोही अवधिमा काठमाडौं जमलस्थित ऐतिहासिक दरबार हाइस्कुलको पुनर्निर्माण सम्पन्न भएर अध्ययनअध्यापन सुरु भएको छ। प्राधिकरणको तथ्यांकअनुसार ९ प्रतिशत निजी घरहरू, १२ प्रतिशत विद्यालय भवन, ५ प्रतिशत स्वास्थ्यचौकी, १५ प्रतिशत पुरातात्त्विक संरचनाहरू र २ प्रतिशत सरकारी घरहरू पुनर्निर्माण हुन बाँकी छन्। यस्तै, भूकम्पले क्षति पुर्याएका ७ सय ६४ किलोमिटर सडकमा १४ प्रतिशत काम हुन बाँकी छ भने क्षति पुर्याएका १५ पुलहरूमा ४२ प्रतिशतको पुनर्निर्माण हुन बाँकी देखिन्छ । यो अवधिमा कुल गार्हस्थ्य उत्पादनमा पुनर्निर्माणको योगदान १ देखि ३३ प्रतिशतसम्म रहेको तथ्यांक छ। बाँकी रहेका पुनर्निर्माणका लागि आर्थिक वर्ष २०८००८१ सम्म लाग्ने अनुमानसहित प्राधिकरणले खर्चको पनि आंकलन गरेको छ। यो अवधिमा करिब ५७ अर्ब ९३ करोड रुपैयाँ आवश्यक पर्ने देखिन्छ। यसका लागि आर्थिक वर्ष २०७९०८० मा ३९ अर्ब ७० करोड र २०८००८१ मा १८ अर्ब २३ करोड रुपैयाँ विनियोजन हुन आवश्यक देखिन्छ। चालू आर्थिक वर्ष २०७८०७९ का लागि भने ३६ अर्ब २५ करोड रुपैयाँ विनियोजन गरिएको छ। प्राधिकरण विघटनपछि मातहतका मन्त्रालय तथा विभागहरूलाई हस्तान्तरण गरिएको राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता डा डिजन भट्टराईले जानकारी दिए। कानुनी संरचनाहरू पुनरावलोकन र संयोजनको जिम्मा भने विपद् व्यवस्थापन प्राधिकरणलाई दिइएको उनले बताए। सहरी विकासअन्तर्गत निजी आवास अनुदान, सरकारी भवन, एकीकृत बस्ती र स्वास्थ्य केन्द्रका भवनहरूको बाँकी काम जिम्मा लगाइएको छ। सरकारी भवन यो वर्ष २६ वटा निर्माणका लागि हस्तान्तरण भएर आएकोमा ११ वटाको मात्र काम अघिल्लो वर्षका लागि, ४ सय १३ स्वास्थ्य संस्थाको पुनर्निर्माणको काम भइरहेको सहरी विकास तथा भवन निर्माण विभागअन्तर्गतका कार्यान्वयन इकाइ (भवन तथा आवास) आयोजनाका निर्देशक कोषनाथ अधिकारीले बताए। ४४ एकीकृत बस्तीमध्ये ९१० वटाको काम सक्न बाँकी छ भने निजी आवासमा प्राधिकरणले हस्तान्तरण गर्दा ८ लाख ६६ हजार २ सय ७ लाभग्राही रहेकोमा ८ लाख ६८ हजार १ सय ४० पुगेको उनले बताए। योसँगै पुरातात्विक सम्पदाको काम पनि सुम्पिएको हुँदा पुनर्निर्माणको काम सकिन अझै दुई आर्थिक वर्ष लाग्ने उनले जानकारी दिए। यस्तै, शिक्षा मन्त्रालयलाई विद्यालय भवन, खानेपानी र शौचालय निर्माणको बाँकी काम हस्तान्तरण गरिएको छ। पुरातत्त्व विभागलाई सय वर्षभन्दा पुराना सम्पदा पुनर्निर्माणको बाँकी रहेको काम बुझाइएको छ।"
झापामा फरक गठबन्धन,"झापा : स्थानीय चुनावमा झापाका तहहरूमा केन्द्रमा भन्दा फरकफरक गठबन्धन बनेका छन्। नेकपा एमाले अध्यक्ष केपी शर्मा ओलीको गृहनगर झापाको दमकमा राष्ट्रिय प्रजातन्त्र पार्टीसँग चुनावी तालमेल गरेको नेपाली कांग्रेस कचनकवल गाउँपालिकामा भने राप्रपाविरुद्ध एमालेसँग सहकार्य गर्न तयार भएको छ। स्थानीय आवश्यकताका आधारमा भन्दै कांग्रेसले एउटै जिल्लाका दुई स्थानीय तहमा दोहोरो राजनीतिक भूमिका खेलेको हो। एकातिर अध्यक्ष ओलीको गृहनगर दमकमा कांग्रेसले एमालेविरुद्ध राप्रपालाई अगाडि सारेको छ भने अर्कातिर राप्रपाविरुद्ध एमालेसँग सहकार्य गरेको छ। दमकमा एमालेविरुद्ध राप्रपाका प्रभावशाली नेता राम थापालाई नगर प्रमुखका रूपमा अगाडि सारेको कांग्रेसले उपप्रमुख आफैंले राखेको छ। एमालेका तर्फबाट थापासँग गीता अधिकारी चुनावी मैदानमा छिन्। यसअघि अधिकारी उपप्रमुख थिइन्। एमालेले उपप्रमुखमा अम्बिका खनाललाई उम्मेदवार बनाएको छ। कांग्रेसका तर्फबाट उपप्रमुखको उम्मेदवार टुंगो लाग्न बाँकी रहेको जिल्ला सभापति देउमान थवेले बताए। गठबन्धन दलसँगै दमकमा राप्रपासँग हाम्रो चुनावी तालमेल हो, सभापति थेबेले भने, यसमा माओवादी सहितका अरू दल पनि छन्। तर, नेकपा समाजवादी भने झापामा गठबन्धनबाट बाहिरिसकेको छ। तीन दिनअघि समाजवादीले झापाका १५ वटै स्थानीय तहमा एकल उम्मेदवारी दिने घोषणा गरेको थियो। कचनकवल गाउँपालिकामा एमालेराप्रपा सहकार्य दमकमा कांग्रेसराप्रपा सहकार्य नेपालको सबैभन्दा होचो दक्षिणी झापाको आदिवासी बाहुल्य कचनकवल गाउँपालिकामा राप्रपाको बलियो पकड छ। राप्रपा अध्यक्ष राजेन्द्र लिङदेनको निर्वाचन क्षेत्रमा पर्ने यो गाउँपालिकामा २०७४ को स्थानीय तह निर्वाचनमा राप्रपाले अध्यक्ष र उपाध्यक्षसहित बहुमत वडाध्यक्ष र सदस्य जितेको थियो। राप्रपाको बढ्दो प्रभाव र फैलिँदो सांगठनिक संरचनालाई चुनौती दिँदै कचनकवलमा कांग्रेस र एमाले स्थानीय तहमा भागबन्डा गरेर उम्मेदवारी दिन तयार भएका हुन्। राप्रपाले अध्यक्ष र उपाध्यक्षमा पुरानै अनुहार दोहोर्याउँदै अञ्जार आलम र नीमसरी राजवंशीलाई उम्मेदवार बनाएको छ। नेपाली कांग्रेसका उम्मेदवार कालेन्द्रप्रसाद राजवंशीलाई ३८० मतअन्तरले पछाडि पार्दै अघिल्लो निर्वाचनमा आलम ५ हजार ८ सय १६ मत प्राप्त गरी गाउँपालिका अध्यक्षमा विजयी भएका थिए। नेपाली कांग्रेसकी गीता ओडारीलाई ७ सय मतअन्तरले पछाडि पार्दै उपाध्यक्षमा निर्वाचित राजवंशीले ५ हजार ७ सय ९२ मत प्राप्त गरेकी थिइन्। जनाधार बलियो भएको राप्रपासँग एक्लाएक्लै लड्दा जित हासिल गर्न नसकिने निष्कर्षसहित कांग्रेस एमालेलाई उपाध्यक्ष दिएर चुनावी सहकार्यका लागि तयार भएको हो। एमालेविरुद्ध देशैभर पाँच दलीय गठबन्धन चुनावी प्रतिस्पर्धामा ओर्लिरहेका बेला कचनकवलमा भने कांग्रेस र एमालेले राप्रपाविरुद्ध गठबन्धन गरेका हुन्।"
कांग्रेस गोरखाले छान्यो गाउँपालिका अध्यक्ष र उपाध्यक्षको उम्मेदवार (नामावली),"गोरखा : नेपाली कांग्रेस गोरखाले गाउँपालिका अध्यक्ष र उपाध्यक्षको उम्मेद्वारको टुङ्गो लगाएको छ। आइतबार रातिदेखि सोमबार बिहानसम्म निरन्तर बसेको बैठकले उम्मेद्वारको टुङ्गो लगाएको जिल्ला सचिव किशोरजंग थापाले जानकारी दिएका छन्। उनका अनुसार दुई नगरपालिकाका मेयर, उपमेयरको भने अझै टुंगो लागिसकेको छैन। अजिरकोट गाउँपालिकाको अध्यक्षमा गोविन्द गुरुङ र उपाध्यक्षमा इन्द्र गुरुङ उम्मेदवार बनेका छन्। यी दुवै नयाँ अनुहार हुन्। सिरानचोक गाउँपालिकाका अध्यक्षमा ज्ञानेन्द्र गुरुङ, उपाध्यक्ष रीता देवकोटालाई कांग्रेसले टिकट दिएको छ। अध्यक्ष नयाँ हुन् भने उपाध्यक्ष दोहोरिएकी हुन्। कांग्रेसले गण्डकी गाउँपालिकाको अध्यक्षमा होमबहादुर राना र उपाध्यक्ष ललिता अधिकारीलाई उम्मेद्वार बनाएको छ। यी दुवै पुरानै अनुहार हुन्। भीमसेन थापा गाउँपालिकाको अध्यक्षमा रोशन गुरुङ र उपाध्यक्षमा अमृता वस्तीलाई उम्मेदवार बनाउने निर्णय कांग्रेसले गरेको छ। यी दुबै नयाँ हुन्। आरुघाट गाउँपालिकाको अध्यक्षमा राजु गुरुङ, उपाध्यक्ष कल्पना नेपाली रहेका छन्। अध्यक्ष गुरुङ नयाँ हुन् भने उपाध्यक्ष नेपाली दोहोरिएकी हुन्। धार्चे गाउँपालिकामा अध्यक्ष सन्तोष गुरुङ, उपाध्यक्ष फूलमाया गुरुङ उम्मेदवार बन्ने भएका छन्। यी दुबै दोहोरिएका हुन्। चुमनुब्री गाउँपालिका अध्यक्षमा कांग्रेसबाट धनबहादुर गुरुङ, उपाध्यक्षमा म्हेन्दोक छुकी लामा उम्मेद्वार बन्ने भएका छन्। अध्यक्ष गुरुङ दोहोरिएका हुन्, उपाध्यक्ष नयाँ अनुहार हुन्। बारपाक सुलिकोट गाउँपालिकाको अध्यक्षमा जितबहादुर घले र उपाध्यक्षमा जानुका सापकोटालाई उम्मेद्वार बनाएको छ। यस्तै शहीदलखन गाउँपालिका अध्यक्षमा नारायण लामिछानेले उम्मेदवारी दिने भएका छन् भने उपाध्यक्ष टुङ्गिन बाँकी छ। गोरखा र पालुङटारको भने गण्डकी प्रदेश समिटिले टुङ्गो लगाउने भएकाले निर्णय आउन बाँकी रहेको कांग्रेस गोरखाले जनाएको छ।"
चुनावको मुखमा दल अदलबदल,"स्थानीय तह निर्वाचनको मुखमा ठूलो संख्यामा जनप्रतिनिधिले दल अदलबदल गरेका छन्। अघिल्लो निर्वाचनमा उम्मेदवार बनेर जितेको दल नै परित्यागको क्रम ह्वात्तै बढेको छ। आगामी चुनावमा टिकटको शर्त र जित सुनिश्चितताका लागि दलनै परिवर्तन गरेको विभिन्न घटनाक्रमले देखाएको छ। अन्य दल पनि जनप्रतिनिधिलाई आफ्नो पार्टीमा स्वागत गर्न पाउँदा हौसिएका छन्। विभिन्न पार्टीबाट प्राप्त तथ्यलाई आधार मान्दा कांग्रेस, माओवादी केन्द्र र जनता समाजवादी पार्टी छोडेर एमालेमा प्रवेश गर्ने धेरै जनप्रतिनिधि छन्। पालिका प्रमुख र उपप्रमुख मात्रै तीन दर्जन बाढीले दल परिवर्तन गरेर एमालेमा गएका छन्। वडाध्यक्ष र वडासदस्य ठूलो संख्यामा एमाले प्रवेश गरेका छन्। सत्ता गठबन्धनमा रहेका नेपाली कांग्रेस, नेकपा माओवादी केन्द्र, नेकपा एकीकृत समाजवादी र जसपामा आउने पनि उत्तिकै छन्। पार्टी नै छाड्नेमा धेरै मधेस प्रदेशका जनप्रतिनिधि छन्। मधेसका मात्रै २३ जना प्रमुख र उपप्रमुखले अन्य दल त्यागेर एमाले प्रवेश गरेका छन्। जनता समाजवादी पार्टी (जसपा) बाट जितेका वीरगन्ज महानगरका प्रमुख विजयकुमार सरावगी नेकपा एमालेमा गए। मोरङ रंगेली नगरपालिका प्रमुख दीलिपकुमार बगडिया (अग्रवाल) र उपमेयर उपप्रमुख केशवकुमारी खनाल माओवादी केन्द्रमा गए। एमाले नेकपा एमालेले सबैभन्दा धेरै माओवादी केन्द्र परित्याग गरी प्रवेश गरेको दाबी गरेको छ। ४१ पालिका प्रमुख र उपप्रमुख माओवादी केन्द्र परित्याग गरी एमाले प्रवेश गरेको प्रचार विभाग उपप्रमुख विष्णु रिजालले बताए। मधेस प्रदेशका १० स्थानीय तहका प्रमुख मात्रै एमालेमा प्रवेश गरेको र त्यसमा चार जना माओवादी केन्द्रका रहेको दाबी उपप्रमुख रिजालको छ। मधेस प्रदेशमा १ सय ३६ स्थानीय तह छन्। २०७४ सालको निर्वाचनमा माओवादी केन्द्रले २१ स्थानीय तहमा प्रमुख जितेको थियो। बाराको प्रसौनीमा नेकपा एमालेका अध्यक्ष केपी शर्मा ओलीको हातबाट माला र टीका लगाएर एमालेमा प्रवेश गर्दे वीरगन्ज महानगरपालिकाका नगरप्रमुख विजयकुमार सरावगी। तस्बिर : क्रान्ति शाह सबैभन्दा धेरै रौतहट र पर्साबाट जनप्रतिनिधि एमालेमा प्रवेश गरेका छन्। २०७४ को स्थानीय निर्वाचनमा मधेस प्रदेशमा ४० प्रमुख पद जित्दै सो चुनावमा कांग्रेस पहिलो पार्टी भएको थियो। तत्कालीन संघीय समाजवादी फोरम २६ र राष्ट्रिय जनता पार्टी (राजपा) २५ प्रमुख सिट जित्दै क्रमशः दोस्रो र तेस्रो भएका थिए। २१ सिट जितेको नेकपा माओवादी केन्द्र चौथो, १८ सिट जितेको नेकपा एमाले पाँचौं स्थानमा थियो। माओवादी केन्द्रका तत्कालीन प्रभावशाली नेता प्रभु साह नेकपा एमाले प्रवेश गर्नुले पनि मधेसमा एमालेको प्रभाव बढेको तर्क एमाले नेता कार्यकर्ताको छ। लुम्बिनी प्रदेशका ३ स्थानीय प्रमुखले पार्टी परिवर्तन गरेर एमाले प्रवेश गरेका छन्। रुपन्देहीको रोहिणी गाउँपालिका अध्यक्ष सनोजकुमार यादव जसपा छोडेर एमालेमा प्रवेश गरे भने भने ओमसतिया गाउँपालिका अध्यक्ष हिरा केवट (राहुल) र उपाध्यक्ष सुन्दरमती हरिजन पनि माओवादी केन्द्र छोडेर एमालेमा गएका छन्। अर्घाखाँचीको भूमिकास्थान नगरपालिकाका प्रमुख रेशम थापा पनि माओवादी केन्द्र छोडेर एमाले गएका छन्। अर्घाखाँचीको जिल्ला समन्वय समितिका उपप्रमुख ऋषिबहादुर पुलामी माओवादी छोडेर एमाले भएका छन्। टोपबहादुर रायमाझीको प्रभावले अर्घाखाँचीमा माओवादी केन्द्र छोड्नेको संख्या बढेको देखिन्छ। माओवादी छोडेका रायमाझी हाल एमालेका सचिव छन्। सुदूरपश्चिमको कैलाली भजनी नगरपालिकाकी उपप्रमुख छायादेवी देवकोटा र अछामको बान्नीगढी जयगढ गाउँपालिकाका उपाध्यक्ष लोकबहादुर साउदले पनि माओवादी केन्द्र छोडे। नेकपा एमालेमा सबैभन्दा धेरै माओवादी केन्द्र परित्याग गरी जनप्रतिनिधि प्रवेश गरेका छन्। ४१ पालिका प्रमुख र उपप्रमुख माओवादी केन्द्र परित्याग गरेर आएका छन्। मधेस प्रदेशमा एमालेको जनलहर छ। विष्णु रिजाल  प्रचार विभाग उपप्रमुख, एमाले मधेस प्रदेशको पर्सा जिल्लामा तीन जना प्रमुखले अन्य पार्टी परिवर्तन गरेर एमाले प्रवेश गरेका छन्। वीरगन्ज महानगरपालिका प्रमुख विजयकुमार सरावगीले जसपा, छिपहरमाई गाउँपालिका प्रमुख मनोजकुमार गुप्ता र जगरनाथपुर गाउँपालिका प्रमुख जालिम मियाँले माओवादी केन्द्र परित्याग गरेका छन्। यस्तै, उपप्रमुखमा धोबिनी गाउँपालिकाका पारसनाथप्रसाद कुर्मी र सखुवाप्रसौनि गाउँपालिकाका उपप्रमुख फुलमतीकुमारी थरुनीले जसपा छाडेका छन्। बहुदरामाई नगरपालिकाका उपप्रमुख गायत्री देवीले भने कांग्रेस परित्याग गरेर एमाले प्रवेश गरेकी छन्। बारामा आदर्श कोतवाल गाउँपालिका प्रमुख मुस्तुफा अन्सारीले जसपा परित्याग गरेको एमालेको भनाइ छ। रौतहटमा चार प्रमुखले माओवादी केन्द्र र कांग्रेस परित्याग गरेका छन्। इशनाथ नगरपालिका प्रमुख सन्तोषकुमार मेहता र राजपुर नगरपालिका प्रमुख मो सकिल अख्तरले कांग्रेस परित्यार गरेका छन्। माओवादीबाट भने कटहरिया नगरपालिका प्रमुख सीतारामप्रसाद कुशवाह र मौलापुर नगरपालिका प्रमुख रीनाकुमारी साहले पर्टी परित्याग गरेका हुन्। यस्तै उपप्रमुखमा माओवादी केन्द्रका धेरै छन्। देवाही गोनाही नगरपालिका उपप्रमुख परनिया देवी, फतुवा विजयपुर नगरपालिका उपप्रमुख कौशिला राउत जयसवाल, मौलापुर नगरपालिका उपप्रमुख गौरी शंकरप्रसाद र यमुनामाई गाउँपालिका उपप्रमुख गीतादेवी साहले माओवादी परित्याग गरेका हुन्। जसपाबाट पार्टी परित्याग गर्नेमा राजदेवी नगरपालिका उपप्रमुख अंशु सिंह र बौधीमाई नगरपालिका उपप्रमुख प्रेमलता कुसवाह छन्। सर्लाहीका कविलासी नगरपालिका प्रमुख कौशलकिशोर यादवले लोसपा परित्याग गर्दै एमाले गएका छन् भने महोत्तरी सम्सी गाउँपालिका प्रमुख शेष फारुकले माओवादी केन्द्र त्यागेका छन्। उपप्रमुखमा जलेश्वर नगरपालिका उपप्रमुख मनचुन देवी र पिपरा गाउँपालिका उपप्रमुख विनोदकुमार चौधरीले लोसपा त्यागेका छन्। धनुषामा गणेशनाथ चारनाथ नगरपालिका उपप्रमुख मीनाकुमारी यादव र विदेह नगरपालिका उपप्रमुख निलमकुमारी देवीले माओवादी केन्द्र छाडेका छन्। लुम्बिनी प्रदेशमा रुपन्देहीको रोहिणी गाउँपालिका, अध्यक्ष सनोजकुमार यादवले जसपा, पन्देहीको ओमसतिया गाउँपालिका अध्यक्ष, हिरा केवट (राहुल) र अर्घाखाँचीको भुमिकास्थान नगरपालिकाका प्रमुख रेशम थापाले माओवादी केन्द्र त्यागेका छन्। यस्तै गुलरिया नगरपालिकामा उपप्रमुख सुशीला गिरीले नेपाली कांग्रेस, ओमसतियाकी उपाध्यक्ष सुन्दरमती हरिजन र जिल्ला समन्वय समितिका उपप्रमुख ऋषिबहादुर पुलामीले माओवादी केन्द्र छाडेर एमाले प्रवेश गरेका छन्। सुदूरपश्चिमको कैलाली भजनी नगरपालिकाकी उपप्रमुख छायादेवी देवकोटा र अछामको बान्नीगढी जयगढ गाउँपालिकाका उपाध्यक्ष लोकबहादुर साउदले माओवादी केन्द्र छाडेका छन्। नेपाली कांग्रेस कांग्रेसमा पनि पार्टी छाड्ने र आउने क्रम चलेको छ। पार्टीमा भूमिका नपाएपछि र पाउने सम्भावना नदेखेपछि छाड्ने क्रम धेरै छ। केहीले भने अर्को दलबाट आए पनि उम्मेदवारको टिकट पाएका छन्। सिरहाको औरही गाउँपालिकाकी उपाध्यक्ष सीताकुमारी यादव चैत २६ गते नेपाली कांग्रेसमा प्रवेश गरेकी छन्। जसपाबाट उपाध्यक्षमा निर्वाचित उनी पार्टी परित्याग गरी कांग्रेसमा प्रवेश गरेकी हुन्। उनीसहित जसपा र अन्य पार्टीका दर्जनौं नेता कार्यकर्ता कांग्रेसमा प्रवेश गरेको जिल्ला सचिव शैलेन्द्र यादवले बताए। पुस १९ गते अर्घाखाँचीको पाणिनी गाउँपालिकाकी उपाध्यक्ष लक्ष्मी गौतम नेपाली कांग्रेसमा प्रवेश गरिन्। नेकपा एमालेबाट निर्वाचित उनलाई कांग्रेस महामन्त्री गगन थापाले पार्टीमा स्वागत गरेका थिए। गत स्थानीय तहको निर्वाचनमा एमालेबाट बैतडीको शिवनाथ गाउँपालिकाकी उपाध्यक्षमा निर्वाचित कुस्मा चन्द नेपाली कांग्रेसमा प्रवेश गरेकी छन्। कपिलवस्तुको कृष्णनगर नगरपालिकाका प्रमुख रजतप्रताप शाह माघ २२ गते कांग्रेस प्रवेश गरेका छन्। स्वतन्त्र उम्मेदवार बनेर निर्वाचित भएका शाहले कांग्रेस रोजेका हुन्। फागुन २४ गते दोलखाको बलेफी गाउँपालिकाका अध्यक्ष केदार क्षेत्री कांग्रेसमा प्रवेश गरे। नेकपा एमालेबाट निर्वाचित उनलाई प्रधानमन्त्रीसमेत रहेका कांग्रेस सभापति शेरबहादुर देउवाले स्वागत गरेका थिए। फागुन २७ गते पर्साको पोखरिया नगरपालिकाका नगरप्रमुख दीपनारायण रौनियार कांग्रेस प्रवेश गरे। नेपाली जनता दलबाट निर्वाचित उनलाई देउवाले स्वागत गरे। सोही दिन बैतडीको शिवनाथ गाउँपालिकाकी उपाध्यक्ष कुस्मा चन्द कांग्रेस प्रवेश गरिन्। कांग्रेस नेता चित्रालेखा यादव भन्छिन्, भारतीय सीमा क्षेत्रनजिक भएर पनि हो कि अन्य दलको नेतृत्वमा बसेका जनप्रतिनिधि पनि पार्टी प्रवेश गर्नुहुन्छ। अवसर नपाउनु पनि एउटा कारण हुन सक्छ। एउटामा अवसर नपाएपछि अर्कोमा फड्को मार्ने प्रचलन छ। कपिलवस्तुको कृष्णनगर नगरपालिकाका प्रमुख रजतप्रताप शाह स्वतन्त्रबाट निर्वाचित थिए। अहिले कांग्रेस प्रवेश गरेका छन्। दोलखाको बलेफी गाउँपालिकाका अध्यक्ष केदार क्षेत्रीले एमाले र पर्साको पोखरिया नगरपालिकाका नगरप्रमुख दीपनारायण रौनियारले जसपा त्यागेर कांग्रेस बनेका छन्। माओवादी केन्द्र २०७४ सालको स्थानीय तहको निर्वाचनमा रुपन्देहीको सम्मरीमाई गाउँपालिकाका अध्यक्ष जितेन्द्रनाथ शुक्ल (बब्लु) तत्कालीन फोरम लोकतान्त्रिकबाट विजयी भएका थिए। अहिले उनी पार्टी छाडेर माओवादी केन्द्र प्रवेश गरेका छन्। डोल्पाको डोल्पोबुद्ध गाउँपालिका अध्यक्ष तेम्बा गुरुङसहितका जनप्रतिनिधिलाई माओवादीमा प्रवेश गराउन पुगेका माओवादी अध्यक्ष प्रचण्ड। तस्बिर : ललितबहादुर बुढा विजयकुमार गच्छदारले नेतृत्व गरेको फोरम लोकतान्त्रिक नेपाली कांग्रेसमा विलय भएपछि शुक्ल तत्कालीन नेकपा प्रवेश गरेका थिए। नेकपा भंग हुँदा एमालेमै बसेका उनी अहिले माओवादी केन्द्रमा गएका छन्। डोल्पाको डोल्पोबुद्ध गाउँपालिका अध्यक्ष तेम्बा गुरुङ माओवादीमा प्रवेश गरेका छन्। उनी पहिले एमाले थिए। पर्साको जगनाथपुर गाउँपालिकाकी उपाध्यक्ष बिसमिल्लाह खातुन जसपा छोडेर माओवादी केन्द्र प्रवेश गरेकी छन्। जाजरकोटको जिल्ला समन्वय समिति उपप्रमुख ज्ञानीप्रसाद आचार्य माओवादी केन्द्रमा प्रवेश गरेका छन्। उनी नेपाली कांग्रेसबाट विजयी भएका थिए। नेकपा एकीकृत समाजवादी नयाँ पार्टी नेकपा एकीकृत समाजवादीमा पनि प्रवेश गर्ने जनप्रतिनिधि छन्। डोल्पाबाट दुई जना गाउँपालिका अध्यक्ष नेकपा एसमा प्रवेश गरेका छन्। एमालेबाट अघिल्लो निर्वाचनमा निर्वाचित भएका अध्यक्षद्वय अंगतकुमार राना र सेनाङ गुरुङ नेकपा एसमा प्रवेश गरे। सेनाङ यो बीचमा माओवादी केन्द्रमा थिए। रामेछापको खाँडादेवी गाउँपालिका अध्यक्ष प्रेम तामाङ पनि नेकपा एसमा गएका छन्। कञ्चनपुरको वेदकोटका मेयर अशोक चन्द पनि हालै एमाले छोडेर नेकपा एसमा आएका छन्। भारतीय सीमा क्षेत्रनजिक भएर पनि हो कि अन्य दलको नेतृत्वमा बसेका जनप्रतिनिधि पनि पार्टी प्रवेश गर्नुहुन्छ। अवसर नपाउनु पनि एउटा कारण हुन सक्छ। एउटामा अवसर नपाएपछि अर्कोमा फड्को मार्ने प्रचलन छ।  चित्रालेखा यादव, कांग्रेस नेतृ लोकतान्त्रिक समाजवादी पार्टीका नेता राजेशमान सिंह जनता समाजवादी पार्टीमा प्रवेश गरेपछि । को कुन पार्टीबाट कहाँ प्रवेश ? एमालेमा प्रवेश विजयकुमार सरावगी, वीरगन्ज महानगरपालिका प्रमुख (जसपा) मनोजकुमार गुप्ता, पर्सा छिपहरमाई गाउँपालिका अध्यक्ष (माओवादी) जालिम मियाँ, पर्सा जगरनाथपुर गाउँपालिका अध्यक्ष (माओवादी) पारसनाथ प्रसाद कुर्मी, पर्सा धोविनी गाउँपालिका उपाध्यक्ष (जसपा) फुलमतीकुमारी थरुनी, पर्सा सखुवाप्रसौनी गाउँपालिका उपाध्यक्ष (जसपा) गायत्री देवी, पर्सा बहुदरमाई नगरपालिका उपप्रमुख (कांग्रेस) मुस्तुफा अन्सारी, बारा आदर्श कोतवाल गाउँपालिका अध्यक्ष (जसपा) सन्तोषकुमार मेहता, रौतहट इशनाथ नगरपालिका प्रमुख (कांग्रेस) सीतारामप्रसाद कुशवाह, रौतहट कटहरिया नगरपालिका प्रमुख (माओवादी) रीनाकुमारी साह, रौतहट मौलापुर नगरपालिका प्रमुख (माओवादी) मो सकिल अख्तर, रौतहट राजपुर नगरपालिका प्रमुख (कांग्रेस) परनियादेवी, रौतहट देवाही गोनाही नगरपालिका उपप्रमुख (माओवादी) कौशिला राउत जयसवाल, रौतहट फतुवा विजयपुर नगरपालिका उपप्रमुख (माओवादी) गौरीशंकरप्रसाद, रौतहट मौलापुर नगरपालिका उपप्रमुख (माओवादी) गीतादेवी साह, रौतहट यमुनामाई गाउँपालिका उपप्रमुख (माओवादी) अंशु सिंह, रौतहट राजदेवी नगरपालिका उपप्रमुख (जसपा) प्रेमलता कुसवाह, रौतहट बौधिमाई नगरपालिका उपप्रमुख (जसपा) कौशलकिशोर यादव, सर्लाही कविलासी नगरपालिका प्रमुख (लोसपा) शेष फारुक, महोत्तरी सम्सी गाउँपालिका अध्यक्ष (माओवादी) मनचुन देवी, महोत्तरी जलेश्वर नगरपालिका उपप्रमुख (लोसपा) विनोदकुमार चौधरी, महोत्तरी पिपरा गाउँपालिका उपाध्यक्ष (लोसपा) मीनाकुमारी यादव, धनुषा गणेशनाथ चारनाथ नगरपालिका उपप्रमुख (माओवादी) निलमकुमारी देवी, धनुषा विदेह नगरपालिका उपप्रमुख (माओवादी) सनोजकुमार यादव, रुपन्देही रोहिणी गाउँपालिका अध्यक्ष (जसपा) हिरा केवट (राहुल), रुपन्देही ओमसतिया गाउँपालिका अध्यक्ष (माओवादी) सुन्दरमती हरिजन, रुपन्देही ओमसतिया गाउँपालिका उपाध्यक्ष (माओवादी) रेशम थापा, अर्घाखाँची भुमिकास्थान नगरपालिका प्रमुख (माओवादी) ऋषिबहादुर पुलामी, अर्घाखाँची जिसस उपप्रमुख (माओवादी) सुशीला गिरी, बर्दिया गुलरिया नगरपालिका उपप्रमुख (कांग्रेस) दिलीपकुमार बगडिया (अग्रवाल), मोरङ रंगेली नगरपालिका प्रमुख (माओवादी) केशवकुमारी खनाल, मोरङ रंगेली नगरपालिका उपप्रमुख (माओवादी) छायादेवी देवकोटा, कैलाली भजनी नगरपालिका उपप्रमुख (माओवादी) लोकबहादुर साउद, अछाम बान्नीगढी जयगढ गाउँपालिका उपाध्यक्ष (माओवादी) कांग्रेसमा प्रवेश रजतप्रताप शाह, कपिलवस्तु कृष्णनगर नगरपालिका प्रमुख (स्वतन्त्र) केदार क्षेत्री, दोलखा बलेफी गाउँपालिका अध्यक्ष (एमाले) दीपनारायण रौनियार, पर्सा पोखरिया नगरपालिका प्रमुख (जसपा) सीताकुमारी यादव, सिरहा औरही गाउँपालिका उपाध्यक्ष (जसपा) लक्ष्मी गौतम, अर्घाखाँची पाणिनी गाउँपालिकाकी उपाध्यक्ष (एमाले) कुस्मा चन्द, बैतडी शिवनाथ गाउँपालिका उपाध्यक्ष (एमाले) भूपेन्द्र श्रेष्ठ, त्रिपुरासुन्दरी गाउँपालिकाका अध्यक्ष (एमाले) माओवादी केन्द्र प्रवेश जितेन्द्रनाथ शुक्ल (बब्लु), रुपन्देही सम्मरीमाई गाउँपालिका अध्यक्ष (तत्कालीन फोरम लोकतान्त्रिक) तेम्बा गुरुङ, डोल्पा डोल्पोबुद्ध गाउँपालिका अध्यक्ष (एमाले) ज्ञानीप्रसाद आचार्य, जाजरकोट जिसस उपप्रमुख (कांग्रेस) बिसमिल्लाह खातुन, पर्सा जगनाथपुर गाउँपालिका उपाध्यक्ष (जसपा) एकीकृत समाजवादीमा प्रवेश अंगतकुमार राना, डोल्पा काइके गाउँपालिका अध्यक्ष (एमाले) सेनाङ गुरुङ, डोल्पा छार्का ताङसोङ गाउँपालिका अध्यक्ष (एमाले) प्रेम तामाङ, रामेछाप खाँडादेवी गाउँपालिका अध्यक्ष (एमाले) अशोक चन्द, कञ्चनपुर वेदकोट नगरपालिका प्रमुख (एमाले) जसपामा प्रवेश निरसल साह, सर्लाही मलंगवा नगरपालिका प्रमुख (कांग्रेस) रेणु झा, धनुषा हंसपुर नगरपालिका उपप्रमुख (तत्कालीन राजपा) सुरेन्द्र काफ्लेकाठमाडौं, राधा खनालकाठमाडौं, राजकरण महतोकाठमाडौं, लक्ष्मण पोखरेलबुटवल, किशोर बुढाथोकीविराटनगर, ललितबहादुर बुढासुर्खेत, कृष्ण सारु मगरमकवानपुर, सलमान खानभैरहवा, रोजन तामाङकाभ्रे, सन्तोष ढुंगेलरामेछाप, राजन गाउँलेसिन्धुली, देवचन्द्र भट्टनुवाकोट, क्रान्ति शाहवीरगन्ज, सुनिल ठाकुरमलंगवा, महादेव अवस्थीमहेन्द्रनगर, राजेन्द्र कार्कीजाजरकोट, हरि लम्जेलधनकुटा, भीमकुमार बाँस्कोटाफिदिम, राजकुमार आलेतनहुँ"
पाँच दलीय चुनावी तालमेलको नीतिमा समस्या हुँदा सहमति कायम हुन सकेन : चित्रबहादुर केसी,"काठमाडौं : राष्ट्रिय जनमोर्चाका अध्यक्ष चित्रबहादुर केसीले पाँच दलीय चुनावी तालमेलको नीति सन्तोष प्रकारले अगाडि बढ्न नसकेकोमा पार्टीको ध्यान आकर्षित भएको बताएका छन्। सोमबार एक विज्ञप्ति जारी गर्दै कतिपय जिल्लाहरुमा चुनावी तालमेलका लागि सहमती कायम हुन सकेको नसकेकाले कैयौँ असमजदारी उत्पन्न हुने गरेको बताएका छन्। उनले पाँच दलीय तालमेलमा केही कमजोरी देखा पर्यो भने त्यसबाट प्रतिगमनलाई नै मद्दत पुग्ने र ठूलो मुल्य चुकाउनु पर्ने चेतावनी दिएका छन्। अहिले पाँच दलीय चुनावी तालमेलको नीतिले कुनै दल विशेषको स्वार्थका लागि होइन, राष्ट्रको लागि नै गम्भीर अर्थ र महत्व राख्दछ। यसका लागि हामीलाई दुःख छ कि कतिपय पक्षहरुद्धारा पाँच दलीय चुनावी तालमेललाई गम्भीरतापूर्वक लिने प्रश्नमा केही समस्याहरु देखा पर्ने गरेका छन्। विभिन्न जिल्लाहरुमा पनि पाँच दलीय चुनावी तालमेलको नीति सन्तोष प्रकारले अगाडि बढ्न नसकेको विषयप्रति पनि हाम्रो ध्यान आकर्षित भएको छ। त्यस्ले गर्दा कतिपय जिल्लाहरुमा चुनावी तालमेलका लागि सहमती कायम हुन सकेको छैन र त्यसबारे कैयौँ असमजदारी उत्पन्न हुने गरेका छन्। जारी विज्ञप्तिमा केसीले भनेका छन्,यदि त्यो कारणले पाँच दलीय तालमेलमा केही कमजोरी देखा पर्यो भने त्यसबाट प्रतिगमनलाई नै मद्दत पुग्ने छ र त्यसका कैयौँ दूरगामी राजनीतिक दुष्परिणाम हुने छन्, जस्का लागि त्यसले ठूलो मुल्य चुकाउनु पर्नेछ। पाँच दलीय चुनावी तालमेलमा कुनैपनि बाधा पार्ने पार्टीको विचार नभकाएले तालमेललाई सफल पार्ने प्रयत्न हुने उल्लेख छ। जारी विज्ञप्तिमा भनिएको छ,पाँच दलीय चुनावी तालमेलको सिलसिलामा महानगर र उपमहानगरहरूमा सिटहरूको विभाजनमा सहमति भएको एउटा संयुक्त वक्तव्य जारी भएको थियो। त्यसरी सिटहरूको विभाजन हुँदा हाम्रो पार्टीका लागि कुनै सिट छुट्टाइएको थिएन। तैपनि हामीले त्यसलाई स्वीकार गरेका थियौँ। त्यो बेला अन्य कुनै महत्त्वपूर्ण नगरपालिकामा हाम्रो पार्टीको दाबीलाई पूरा गर्ने समझदारी भएको थियो। तर पाँच दलीय गठबन्धनमा धेरैपल्ट छलफल हुँदा पनि हाम्रो दाबीलाई स्वीकार गरिएन। हिजो ११ गते मनोनयनको दिनसम्ममा पनि त्यसबारे सहमति कायम हुन सकेन। तैपनि त्यो कारणले पाँच दलीय चुनावी तालमेलमा कुनैपनि बाधा पार्ने हाम्रो विचार छैन र जहाँ र जुन रुपमा जति सम्भव हुन्छ, त्यस प्रकारको चुनावी तालमेललाई सफल पार्ने दिशामा नै हाम्रो प्रयत्न हुनेछ। चुनावी तालमेलका लागि सहमति हुन नसकेपनि जुन स्थानहरूमा परस्परमा चुनावी तालमेल भएको छ, त्यहाँ परस्परमा भएको सहमति अनुसार पार्टीले अन्य पक्षहरूका उम्मेदवारहरूलाई इमान्दारितापूर्वक समर्थन गर्ने नीति अपनाउने राष्ट्रिय जनमोर्चाको तयारी छ। चुनावी समझदारी नभएका वा तालमेल हुन नसकेका स्थानहरुमा पार्टीले आफ्ना बेग्लै उम्मेद्वार खडा गरेर मैत्रिपूर्ण प्रतिस्पर्धा गर्ने नीति अपनाउने जनमोर्चाले जनाएको छ। चुनावी तालमेलबारे कतिपय मतभेद देखा परेपनि प्रतिगमनका विरुद्ध चुनावी तालमेलको महत्वमाथि ध्यान दिँदै सबै सम्भव तरिकाले त्यसलाई कायम राख्ने र सफल पार्ने हाम्रो प्रयत्न भइरहने उनको भनाई छ। अध्यक्ष केसीले अहिले प्रतिगमनका विरुद्धको कडा संघर्षको पृष्ठभूमिमा पाँच दलीय चुनावी तालमेलले देशको राजनीतिक र भविष्यका लागि पनि ऐतिहासिक महत्व राख्ने विश्वास व्यक्त गरे। उनले एमसीसी सम्बन्धी मतभेदका कारणले हाम्रो पार्टी पाँच दलीय गठबन्धनबाट अलग भएपनि प्रतिगमनलाई पराजित गर्नका तालमेललाई आवश्यक रहेको बताए।"
विराटनगरमा एमालेले टुंगायो उम्मेदवार : मेयरमा सागर थापा र उपमेयरमा शिल्पा कार्की,"विराटनगर : नेकपा (एमाले)ले विराटनगर महानगरपालिकाको मेयरमा सागर थापालाई उम्मेदवार बनाउने भएको छ। विराटनगर४ का थापा पार्टीको महानगर कमिटी अध्यक्ष हुन्। एमाले मोरङका सचिव रूपेश खतिवडाले पार्टीको केन्द्रीय कमिटीले महानगरमा मेयरको टिकट थापालाई दिने निर्णय गरेको बताए। थापाले २ महिनाअघिदेखि नै पार्टीका तर्फबाट महानगरभित्र चुनावी अभियान चलाइरहेका थिए। विराटनगरको मेयरमा एमाले नेताहरु लालबाबु पण्डित, गुरु बराल, जीवन घिमिरे, पर्शुराम बस्नेत, बाबुराम कार्की, रामलाल साहलगायत आकांक्षी थिए। तर उनीहरुलाई पछि पार्दै थापाले टिकट हात पारेका हुन्। उनले सोमबार दिउँसो मनोनयन दर्ताको तयारी गरेका छन्। उपमेयरको उम्मेदवार शिल्पा कार्की एमालेले विराटनगरको उपमेयरको उम्मेदवार शिल्पा कार्कीलाई बनाउने भएको छ। एमालेले विराटनगरमा मेयर र उपमेयरका उम्मेदवारको टुंगो लगाए पनि कांग्रेसले भने बाँकी छ। कांग्रेसबाट विराटनगरको मेयरमा भीम पराजुली, अमृत अर्याल, नागेश कोइराला दाबेदार छन्। स्रोतका अनुसार दाबेदारमध्ये कोइरालाको सम्भावना बलियो बनेर गएको छ। सत्तारुढ गठबन्धनबाट विराटनगरको मेयर कांग्रेस र उपमेयर जनता समाजवादी पार्टी (जसपा)को भागमा परेको छ। जसपाले पनि उपमेयरको उम्मेदवार यकिन गरिसकेको छैन। एमालेले छान्यो उम्मेदवार"
"रामेछापमा गठबन्धन नहुने, कांग्रेसले घोषणा गर्यो पालिका प्रमुख र उपप्रमुखको उम्मेदवार (नामावली)","काठमाडौं : नेपाली कांग्रेस रामेछापमा आठै स्थानीय तहको उम्मेद्वार टुंगो लगाएको छ। सत्ता गठबन्धनभित्र भागबण्डा नमिलेपछि कांग्रेस एक्लै स्थानीय निर्वाचन लड्ने उद्घोष गर्दै उम्मेद्वार टुंगो लगाएको हो। नेपाली कांग्रेसका जिल्ला उपसभापति लेखबहादुर कार्कीले २ नगरपालिका र ६ गाउँपालिकाका प्रमुख र उपप्रमुखको नामावली सार्वजनिक गरेका छन्। स्थानीय तह निर्वाचनमा तालमेल गर्न रामेछाप जिल्लामा गठबन्धनका शीर्ष नेताबीच पटकपटक बैठक बसेपनि भागबण्डा नमिल्दा सहमति जुट्न नसकेको हो। कांग्रेस र माओवादी केन्द्रका नेताहरुले आफू लचिला हुँदा पनि अर्को दल लचिलो नभएका कारण गठबन्धन टुटेको बताएका छन्। अघिल्लो निर्वाचनमा कांग्रेसले रामेछाप नगरपालिका र उमाकुण्ड गाउँपालिका उपप्रमुख निर्वाचित भएको थियो। कांग्रेसले पछिल्लो समय रामेछापमा आफ्नो पार्टी मजबुत हुँदै गएको दाबी गरेको छ। यी हुन् उम्मेदवार मन्थली नगरपालिका मेयरमा बिनोद कार्की उपमेयर यशोधा श्रेष्ठ रामेछाप नगरपालिका मेयर लवश्री न्यपाने उपमेयर सुशिला लामा लिखु तामाकोसी गाउँपालिका अध्यक्षकेशव महत उपाध्यक्ष सरस्वती गुरुङ खड्का उमाकुण्ड गाउँपालिका अध्यक्ष जितबहादुर कटुवाल उपाध्यक्षसावित्री सुनुवार गोकुलगंगा गाउँपालिका अध्यक्षकाजिबहादुर खड्का (दिनेश) उपाध्यक्ष उषा बस्नेत कार्की शैलुङ दोरम्बा गाउँपालिका अध्यक्ष मानबहादुर लामा उपाध्यक्ष खमला थापामगर सुनापति गाउँपालिका अध्यक्ष कमान खड्का (दिपेन्द्र) उपाध्यक्ष शान्ति मोक्तान खाँडादेवि गाउँपालिका अध्यक्ष नवराज थोकर उपाध्यक्ष चण्डिका उप्रेति रामेछापमा गठबन्धनको नहुने संकेत, कांग्रेस र माओवादी केन्द्रबीच मिलेन भागबण्डा एमाले रामेछापले टुंगो लगायो आठै स्थानीय तहको उम्मेदवार (नामावलीसहित)"
"गठबन्धन सम्मानजनक भएन, दम्भको हिसाब मिलान गर्नुपर्नेछ : रामकुमारी झाँक्री","काठमाडौं : नेकपा एकीकृत समाजवादीकी सचिव एवं शहरी विकासमन्त्री रामकुमारी झाँक्रीले पाँच दलीय सत्ता गठबन्धन सन्तोषजनक र सम्मानजनक नभएको बताएकी छन्। विभिन्न जिल्लामा गठबन्धनमा आवद्ध दलहरुबीच विवाद बढिरहेको समयमा उनले गठबन्धनमा सम्मानजनक नभएको बताएकी हुन्। आइतबार राति ट्वीटमार्फत उनले गठबन्धनका दलबीचमै हार्दिकतापूर्ण वातावरण बनाउन नसकेको स्वीकार गरेकी छन्। उनले हाम्रा वार्ता संवादमा केही दम्भ देखिएको धारणा राखिन्। झाँक्रीले गठबन्धनका केही नेताहरूको अभिव्यक्ति सुन्दा यसको हिसाब मिलान गर्नुपर्ने बताइन्। गठबन्धन सन्तोषजनक र सम्मानजन भएन। गठबन्धनका दलहरूको बीचमा हामीले आफैँ भित्र पनि हार्दिकतापूर्ण वातावरण बनाउन सकेनौं। हाम्रा वार्ता सम्वादमा केही दम्भ देखियो। उनले भनेकी छन्, योबीचमा गठबन्धनका केही नेताहरूको अभिव्यक्ति सुन्दा लाग्छ एक दिन यसको हिसाब मिलान गर्नुपर्ने छ। बस ! यस अगाडि एकीकृत समाजवादी पार्टीका अध्यक्ष माधवकुमार नेपालले पनि सत्ता गठबन्धनमा आफ्नो पार्टीलाई अपमान गरिएको अभिव्यक्ति दिएका थिए। एकता तथा घोषणा पत्र सार्वजनिक कार्यक्रममा गठबन्धनभित्र आफ्नो पार्टीको अपमान भएको बताएका थिए।"
साँफेबगरमा कांग्रेस र समाजवादीबीच गठबन्धन,"अछाम : साँफेबगर नगरपालिकामा नेपाली कांग्रेस र नेकपा एकीकृत समाजवादीबीच गठबन्धन गर्ने सहमति भएको छ। दुई दलको बसेको बैठकले नगरपालिकाको प्रमुख कांग्रेस र उपप्रमुख समाजवादीले लिने सहमति भएको नेपाली कांग्रेसका नगर सभापति लालबहादुर कुँवरले जानकारी दिए। त्यसैगरी नगरका १४ वडामध्ये ३ वडा समाजवादी र बाँकी ११ वटा वडा कांग्रेसको भागमा परेको छ।वडा नम्बर ६ भाग्येश्वर,वडा नम्बर ९ बुढाकोट र वडा नम्बर १३ बाब्ला समाजवादीको भागमा परेको छ। नेकपा एमालेका नेता भीम रावलको वडा भाग्येश्वर समाजवादीको भागमा परेको छ।त्यसैगरी १,२,३,४,५,७,८,१०,११,१२,र १४ वडा कांग्रेसले पाएको छ।कांग्रेसले प्रमुखमा राजेन्द्र कुँवरलाई र समाजवादीले उपप्रमुखमा शिबबहादुर कुँवर (शिलोज)लाई उम्मेदवार बनाएको छ।"
कांग्रेसको संकल्प : समुन्नत पालिका,"काठमाडौं : आफूले जित्ने स्थानीय तहमा सामाजिक सुरक्षाका थप कार्यक्रम सञ्चालन गर्ने भन्दै कांग्रेसले कोखदेखि शोकसम्मको अवधारणा ल्याएको छ। पार्टी सभापति शेरबहादुर देउवालगायत नेताले आइतबार सार्वजनिक गरेको चुनावी संकल्पमा शिक्षा, स्वास्थ्य, रोजगारी र सामाजिक सुरक्षाका कार्यक्रममा जोड दिइएको छ। प्रत्येक नागरिकको जन्मदेखि मृत्युसम्म सामाजिक सुरक्षाका दृष्टिकोणले राज्यले बहन गर्नुपर्ने दायित्व भएको कांग्रेसको ठहर छ। त्यसैकारण आफूले कोखदेखि शोकसम्मका सामाजिक सुरक्षाका कार्यक्रम सञ्चालन गर्ने संकल्पमा उल्लेख छ। गर्भावस्थामा निःशुल्क परीक्षणदेखि मृत्युसंस्कार खर्चसम्म राज्यबाट उपलब्ध गराउने कांग्रेसको संकल्प छ। सुरक्षित मातृत्व, निःशुल्क संस्थागत सुत्केरी सेवा, सुत्केरी र नवजात शिशुको घरदैलोमा स्वास्थ्य सेवा, ५ हजार सुत्केरी भत्ता, बालविकास निःशुल्क खोप तथा पोषण, शिशु स्याहार केन्द्र र दिवा खाजाको व्यवस्था गर्ने कांग्रेसको संकल्प छ। महामन्त्री गगनकुमार थापाले कांग्रेसको नेतृत्वमा बन्ने सम्पूर्ण स्थानीय सरकारले सामाजिक सुरक्षामैत्री कार्यक्रमलाई उच्च प्राथमिकता दिने बताए। संकल्पपत्रमा स्थानीय सरकारका पाँच वर्ष कसरी बिते र अबका पाँच वर्ष के कस्ता एजेन्डा बोकेर अघि बढ्नेजस्ता विषय समेटिएको छ। कांग्रेसले स्थानीय तहमा एउटा सुविधासम्पन्न अगुवा विद्यालय स्थापनादेखि संस्थागत विद्यालयको गुणस्तर सुधार गर्ने जनाएको छ। स्थानीय तहले स्वास्थ्य बजेट १० प्रतिशत पुयाउने, ६० वर्षमाथिकालाई घरमै स्वास्थ्य सेवा पुयाउने प्रतिबद्धता कांग्रेसले जनाएको छ। कृषिको बजारीकरणमा जोड दिने र कृषि सामग्रीको निर्यात प्रबद्र्धन गर्ने कांग्रेसको संकल्पपत्रमा छ। कांग्रेसले पाँच वर्षमा के गर्ने र के नगर्ने भनेर बुँदागत रूपमा संकल्प गरेको छ। स्थानीय तहको अधिकार कार्यान्वयनका लागि बन्न बाँकी कानुन संघप्रदेशले एक वर्षभित्र निर्माणपरिमार्जन गर्ने उल्लेख छ। एक वर्षभित्र स्थानीय सरकारलाई थप स्रोतसाधनसम्पन्न बनाउन कर्मचारी व्यवस्थापन गरी आवश्यक जनशक्ति पदपूर्ति गर्ने व्यवस्था गर्ने उल्लेख छ। एमाले र माओवादी केन्द्र सर्वोच्च अदालतबाटै जन्मिएका पार्टी हुन् : कांग्रेस माओवादीको गढ कांग्रेसको भागमा परेपछि विद्रोह गर्दै स्वतन्त्र उम्मेदवारी एमसीसी कार्यान्वयनमा जानु सरकारको सफलता : कांग्रेस कांग्रेसको मूल्यांकनमा ओली : जनउत्तेजनाको व्यापारी र उन्मादी, जनादेशको खतरनाक दुरुपयोग स्थानीय तह निर्वाचन :उम्मेदवार टुंग्याउन कांग्रेस शीर्षनेता छलफलमा कांग्रेसको घोषणापत्रमा ओलीको उखान टुक्काको चर्चा कांग्रेसमा टिकट बाँड्ने जिम्मा देउवालाई, गठन भयो संसदीय बोर्ड कांग्रेसले पोखरामा मेयरबाहेक अन्यमा तालमेल नगर्ने भ्यूटावर र स्वागतद्वारलाई अनुत्पादक क्षेत्रको लगानी भन्दै यस्ता संरचना निर्माण नगर्ने प्रतिबद्धता कांग्रेसले जनाएको छ। सरकारी सम्पत्तिको दुरुपयोग तथा प्राकृतिक स्रोतसाधनको दोहन नगर्ने बाचा गरिएको छ। नातेदार वा परिवारका सदस्यलाई सल्लाहकार, विज्ञ, कर्मचारी वा सहयोगी नियुक्त नगर्ने संकल्प गरिएको छ। महिलामाथि हुने हिंसा, जातीय भेदभाव, लैंगिक विभेद, सामाजिक विकृति र विसंगतिलाई प्रोत्साहन हुने कुरामा प्रत्यक्ष तथा परोक्ष रूपमा समेत कुनै पनि अवस्थामा संलग्न नहुने कांग्रेसको संकल्प छ। सबल स्थानीय सरकारः समुन्नत गाउँ, समुन्नत नगर नारा दिइएको घोषणापत्रमा वितेका ५ वर्षको पनि समीक्षा गरिएको छ। स्थानीय सरकार स्रोत, साधन र अधिकारले जति सबल बन्छन्, नागरिक र नागरिकले चाहेको लोकतान्त्रिक व्यवस्था त्यति नै बलियो हुने कांग्रेसले धारणा सार्वजनिक गरेको छ। २०७४ को निर्वाचनमा कांग्रेसले २ सय ७१ स्थानीय सरकारको नेतृत्व गरेको थियो। स्थानीय जनप्रतिनिधिले पनि आफ्नो अधिकार र जिम्मेवारीलाई सही ढंगले बुझ्न नसकेको कांग्रेसको ठम्याइ छ। जसकारण अपवादबाहेक स्थानीय सरकारको सुदृढ जग बस्न नसकेको ठहर यो पार्टीले गरेको छ। कोरोना महामारीका बेला जनचेतना अभिवृद्धि, परीक्षण र खोप व्यवस्थापनलगायतमा स्थानीय सरकारको भूमिका अब्बल रहेको निचोड कांग्रेसले निकालेको छ। जलवायु परिवर्तनले निम्त्याएको संकट अब वास्तविकता बनिसकेकाले यसको प्रभाव न्यूनीकरण र अनुकूलनका लागि योजनाबद्ध कार्यक्रम जरुरी भएको संकल्पपत्रमा उल्लेख छ। जलवायु परिवर्तनको प्रभावसँग जुध्न सक्ने प्रतिरोधी नगर गाउँको निर्माणका लागि स्थानीय सरकारले यसमा अविलम्ब काम गर्नुपर्ने भनिएको छ।"
एकीकृत समाजवादीले छान्यो महानगर र उपमहानगरका उम्मेदवार (नामसहित),"काठमाडौं : नेपाल कम्युनिष्ट पार्टी (एकीकृत समाजवादी) ले गठबन्धनमा भागबण्डा परेका क्षेत्रको उम्मेदवार टुंग्याएको छ। सोमबार बिहान बसेको केन्द्रीय सचिवालयको २३ औं बैठकले आगामी बैशाख ३० गते हुने स्थानीय तह निर्वाचनका लागि महानगर र उपमहानगरका उम्मेदवार तय गरेको हो। महासचिव डा बेदुराम भुसालका अनुसार पोखरा महानगरपालिका प्रमुख धनराज आचार्य, हेटौडा उपमहानगरपालिका प्रमुखमा मिना लामा, काठमाडौँ महानगरपालिका उपप्रमुखमा रामेश्वर श्रेष्ठ, इटहरी उपमहानगरपालिका उपप्रमुखमा केशवकुमार विष्ट, बुटवल उपमहानगरपालिका उपप्रमुख चिनबहादुर गुरुङ, तुल्सीपुर उपमहानगरपालिका उपप्रमुख जोगबहादुर राना मगरलाई उम्मेदवार बनाएको जानकारी दिए। भुसालले हाम्रो पार्टीका उम्मेदवार सबैले पार्टीको चुनाव चिन्ह अर्थात 'कलम चिन्ह' लिने बताए। पाँच दलीय गठबन्धनभित्रका दलहरुबिच तालमेलको सहमति भएका स्थानमा सहमति अनुसारको उम्मेदवारी मात्र दिने र तालमेल नभएका सबै स्थानमा हाम्रो पार्टीको तर्फबाट उम्मेदवारी दिने निर्णय भएको उनले बताए। सत्ता गठबन्धनले स्थानीय तह निर्वाचनमा महानगर र उपमहानगरमा चुनावी तालमेल गरेको छ।"
५७२ बिघा हडपेको आरोपमा १११ विरुद्ध भ्रष्टाचार मुद्दा,"धनगढी : कञ्चनपुरस्थित तत्कालीन महेन्द्रनगर नगरविकास समितिको ५ सय ७२ बिघा अवैध रूपमा बिक्री गरी भ्रष्टाचार गरेको आरोपमा १ सय ११ जनाविरुद्ध आइतबार विशेष अदालतमा मुद्दा परेको छ। जसमा समितिका तीन कार्यसमितिका पदाधिकारी, समितिका कर्मचारी, मालपोतका कर्मचारी र जग्गा किन्नेहरू छन्। अख्तियार दुरुपयोग अनुसन्धान आयोगले उनीहरूबाट ३२ करोड बिगो मागदाबी गरेको छ। समितिका तत्कालीन अध्यक्ष पल्टु रानासहित २५, अर्का तत्कालीन अध्यक्ष गोपाल रसाइलीसहित ६४ र अर्का अध्यक्ष कान्तुराम पनेरूसहित २२ जना छन्। रानाको पालामा १० करोड, रसाइलीको पालामा २१ करोड र पनेरूको पालामा ८० लाख भ्रष्टाचार भएको ठहर अख्तियारले गरेको छ। माओवादी केन्द्र सरकारमा भएका बेला रसाइली समिति अध्यक्ष भएका थिए। त्यस बेला सबैभन्दा बढी जग्गा अवैध रूपमा बिक्री भई २१ करोड भ्रष्टाचार भएको जनाइएको छ। रसाइलीबाट २ करोड ९४ लाख रकमबराबरको बिगो माग दाबी गरिएको छ। उनलाई समितिको स्वामित्वमा रहेको जग्गा गैरकानुनी तवरले लिज तथा बिक्री गरी सरकारी सार्वजनिक सम्पत्तिको हिनामिना गरेको आरोप अख्तियारले लगाएको छ। समितिको स्वामित्वमा रहेको जग्गा व्यक्तिको नाममा हक हस्तान्तरण गर्दा अपनाउनुपर्ने प्रक्रियाविपरीत अध्यक्षहरूको एकल तोक आदेशको आधारमा व्यक्ति विशेषको नाममा दर्ता स्रेस्ता कायम गरी गराई हक हस्तान्तरण गरेको देखिएकाले आरोपपत्र दायर गरिएको जनाइएको छ। अर्का अध्यक्ष रानाबाट ७३ लाख १० हजार असुलउपर गर्न माग दाबी गरिएको छ। तत्कालीन नासु पुष्पराज भट्टबाट ३ करोड, इन्जिनियर मोहनदेव भट्टबाट ३ लाख ३७ हजार, मालपोत कार्यालयका तत्कालीन प्रमुख कृष्णकुमार निरौलाबाट २ लाख, मालपोत अधिकृत विसन सिंह थापाबाट १ करोड ४९ लाख ८१ हजार असुलउपर गर्न माग दाबी गरिएको छ। मालपोतकै तत्कालीन शाखा अधिकृत दलजित भट्टबाट ८८ लाख ७५ हजार, अर्का अधिकृत जयबहादुर विष्टबाट १ करोड ३२ लाख, मालपोत अधिकृत दिलाराज पन्तबाट २३ लाख ३३ हजार रकम असुलपउर गर्न माग दाबी गरिएको छ। मालपोतकै तत्कालीन नासु गणेशबहादुर ऐरबाट ७१ लाख, नयनसिंह कुँवरबाट ६९ लाख, खरिदार नरेन्द्रबहादुर ऐरबाट ६ लाख, नमराज भट्टबाट ७ लाख ७५ हजार, तत्कालीन प्रमुख नापी अधिकृत मोहन चन्द ठकुरीबाट ४२ लाख ४५ हजार, नापी अधिकृत, नापी प्रमुख अधिकृत पुष्पराज जोशीबाट ९२ लाख ७९ हजार, नापी अधिकृत चेतनाथ दाहालबाट ७५ लाख ३७ हजार रकम असुलउपरका लागि माग दाबी गरिएको छ। समितिका प्रथम तहमा जग्गा खरिद गर्ने मानबहादुर चन्दबाट ८ लाख, इन्द्रा बडायकबाट १४ लाख ६२ हजार, बसन्ती दियालबाट १३ लाख ६० हजारसहित ४३ जनाबाट ५ लाखदेखि ४२ हजारसम्म रकम माग दाबी गर्दै नगरविकास समितिको जग्गा नगरविकासकै नाममा स्रेस्ता कायम गर्न दाबी गरिएको छ। पनेरूका पालामा पनि एकल निर्णय गरी जग्गा बिक्री गरिएको भन्दै २२ जनाविरुद्ध विशेषमा मुद्दा दर्ता गरिएको छ। त्यस बेला समितिका पदाधिकारी र कर्मचारीले समितिको स्वामित्वमा रहेको जग्गा समितिमा कार्यरत कर्मचारीलाई समितिले जग्गा वितरण गरेका अवस्थामा सहानुभूतिपूर्वक प्राथमिकता दिने भन्ने समितिको मिति २०६४०७३० को निर्णयलाई तोडमरोडअपव्याख्या गरी मिति २०६४०९०६ को तत्कालीन नगरविकास समितिका अध्यक्ष कान्तुराम पनेरूको एकल तोक आदेशबाट समितिमा कार्यरत कर्मचारीलाई गैरकानुनी रूपमा जग्गाको हक हस्तान्तरण गरेको आरोपपत्रमा उल्लेख छ। सो मुद्दामा पनेरूबाट झन्डै ३० लाख, तत्कालीन नासु पुष्पराज भट्टबाट झन्डै ३० लाख, तत्कालीन सदस्यसचिव चन्द्रप्रसाद चौधरीबाट पनि झन्डै ३० लाख, इन्जिनियर मोहनदेव भट्टबाट ३ लाख, खरिदार दानसिंह कार्कीबाट २ लाख ५१ हजार गरी समितिका तत्कालीन कर्मचारी, मालपोतका कर्मचारी, नापीका कर्मचारीबाट ८० लाख रकम असुलउपर गर्न माग दाबी गरिएको छ। त्यतिबेला जग्गा किन्ने ९ जनाको जग्गा नगरविकास समितिका नाममा स्रेस्ता कायम गर्न पनि माग दाबी गरिएको छ। बाँडेरै सिद्धियो नगरको ५७२ बिघा समितिका तत्कालीन अध्यक्ष रानासहित २५ जनाविरुद्ध पनि अख्तियारले मुद्दा दर्ता गरेको छ। रानासहितका पदाधिकारी र कर्मचारीलाई समितिको स्वामित्वमा रहेको जग्गा गैरकानुनी तवरले लिज तथा बिक्री गरी सरकारी सार्वजनिक सम्पत्तिको हिनामिना गरी भ्रष्टाचार गरेको आरोप लगाइएको छ। यस मुद्दामा रानाबाट १ करोड ९३ लाख, समितिका तत्कालीन नासु पुष्पराज भट्ट, इन्जिनियर मोहनदेव भट्ट, र अमिन तुलादत्त जोशीबाट जनही १ करोड ९३ लाख रकम असुलउपर गर्न माग दाबी गरिएको छ। तत्कालीन लेखापाल हिरासिंह विष्टबाट २० लाख ३२ हजार, मृत्यु भइसकेका खरिदार दानसिंह कार्कीबाट २२ लाख ४४ हजार, तत्कालीन मालपोत प्रमुख विसनसिंह थापाबाट १ करोड ५३ लाख, मालपोतकै शाखा अधिकृत जयबहादुर विष्टबाट ५४ लाख, मालपोतकै नासु नयनसिंह कँुवरबाट ८५ लाख शाखा अधिकृत दिलाराज पन्तबाट ४२ लाख, तत्कालीन नापी अधिकृत पुष्पराज जोशीबाट ८३ लाख रकम असुलउपरका लागि माग दाबी गरिएको छ। ९ जना जग्गाधनीको जग्गा नगरविकासको नाममा स्रेस्ता कायम गर्न पनि माग दाबी गरिएको छ। समितिको ५ सय ७२ बिघा जग्गाको अत्तोपत्तो नभएको समाचार अन्नपूर्ण पोस्ट्ले प्रकाशन गरेको थियो। बढ्दो जनसंख्या तथा सहरीकरण भइरहेका नगरहरूको पुनः निर्माण, विस्तार र विकासको साथै नयाँ नगरहरूको निर्माण गरी नगरवासीलाई आवश्यक सेवा र सुविधाहरू पुर्याउने भन्दै तत्कालीन राजा वीरेन्द्रले २०२९ नगरविकास समितिहरूको गठन गरेका हुन्। तर, त्यही नगरविकास समितिहरू, पछिल्लो समय राजनीतिक दलका कार्यकर्ताहरूका लागि कमाई खाने भाँडो भए। महेन्द्रनगर तत्कालीन राजा महेन्द्र शाहले गुरुयोजना बनाएर बसाएको सहर हो। त्यसैले पनि त्यसको नाम महेन्द्रनगर राखिएको हो। त्यहाँ पाँचवटा ढल निकाससहितका गल्लीहरू छन्। राजा महेन्द्रले बसाएको सहरहरूलाई अझ सुन्दर र व्यवस्थित बनाउन उनले, नगरविकास समिति ऐन २०१९ समेत ल्याएका थिए। त्यो अहिलेसम्म ८ पटक संशोधन भएको छ। राजा महेन्द्रले २०१९ सालमा ल्याएको नगरविकास समिति ऐनमा तत्कालीन अञ्चलाधीशहरू त्यसको अध्यक्ष हुने गर्थे। अञ्चलाधीशको अध्यक्षतामा रहेको नगरविकास समितिहरू २०४६ सालमा प्रजातन्त्रको पुनर्बहालीपछि तीन वर्ष प्रमुख जिल्ला अधिकारीको अध्यक्षतामा गठन भयो। प्रजातन्त्रको पुनर्बहालीपछि भएको निर्वाचित संसद्ले नगरविकास समितिहरूमा नगरप्रमुख (मेयर) अध्यक्ष हुने व्यवस्था गर्यो। २०५४ सालमा ऐन संशोधन भयो र नगरविकास समितिमा सत्तामा रहेका दलका नेताहरूलाई नगरविकास समितिको अध्यक्षमा नियुक्त गरिन थालिको हो। नगरविकास गठन हुँदा पूर्वमा कारागार रहेको गडबडे नाला, पश्चिममा गोबरैया खोला, उत्तरमा महेन्द्र राजमार्ग र दक्षिणमा १८ जना व्यक्तिको घर तोकेर ६३८ बिघा ६ कट्ठा ८ धुर जग्गा नगरविकास समितिको नाममा गरिएको थियो। तर, त्यो जग्गा अहिले ६६ बिघा मात्रै बाँकी छ।"
"पोखरा महानगरमा एमालेले गर्यो मेयर परिवर्तन, कृष्ण थापा बने उम्मेदवार",काठमाडौं : नेकपा एमालेले पोखरा महानगरपालिकामा नयाँ उम्मेदवार तय गरेको छ। एमालेका प्रचार विभाग उपप्रमुख विष्णु रिजालले पोखराको मेयरमा कृष्ण थापालाई उम्मेदवार बनाएको जानकारी दिए। एमालेले मेयरमा दीपक पौडेललाई दिएको टिकट थापालाई दिएको हो। जुनिएर व्यक्तिलाई उम्मेदवार बनाएको भन्दै एमालेभित्र आन्तरिक विवाद भएपछि एमालेले पौडेललाई हटाएको हो। पोखरामा एमाले उपमहासचिव पृथ्वीसुब्बा गुरुङ र संगठन विभाग प्रमुख खगराज अधिकारीबीच लामो समयमादेखि टक्कर छ। यसैबीच मेयरको टिकट पाउने बित्तिकै पौडेल सिक्री काण्डमा मुछिएको पूरानो भिडियो सामाजिक सञ्जालमा भाइरल भएको थियो। एमालेले यस अगाडि नै उपमेयरमा मञ्जुदेवी गुरुङलाई उम्मेदवार बनाएको छ। गुरुङ अघिल्लो निर्वाचनमा पनि उपमेयरमा निर्वाचित भएकी थिइन्।
मोरङमा जुवा खालबाट ७ जना पक्राउ,"विराटनगर : मोरङको ग्रामथान गाउँपालिका४ कटहरामा जुवा खेलिरहेका ७ जनालाई प्रहरीले आइतबार साँझ पक्राउ गरेको छ। मोरङ प्रहरीका प्रवक्ता डीएसपी दीपक श्रेष्ठका अनुसार ग्रामथान५ का ५४ वर्षीय रूपेशकुमार तामाङ, ४७ वर्षीय सुरेशकुमार थारु, २८ वर्षीय रञ्जित साह र ग्रामथान४ का ४७ वर्षीय सत्यनारायण राजवंशीलाई पक्राउ गरिएको हो। त्यस्तै झापाको मेचीनगर नगरपालिका६ का ५७ वर्षीय हरिसचन्द्र गिरी, दमक नगरपालिका२ का ३६ वर्षीय निलम लिम्बू र सुनसरीको धरान उपमहानगरपालिका६ का ४४ वर्षीय सन्तोष थापामगरलाई पनि पक्राउ गरिएको श्रेष्ठले बताए। झापा र सुनसरीबाट समेत आएर जुवा खेल्ने गरेको विशेष सूचनाका आधारमा मोरङ प्रहरी प्रमुख एसपी शान्तिराज कोइरालाले जुवा खालमा छापा हान्न जिल्ला प्रहरी कार्यालयबाट टोली परिचालन गरेका थिए। उक्त ठाउँमा १ वर्षअघिदेखि नियमित जुवाको खाल सञ्चालन गरिएको सूचना प्रहरीलाई थियो। यसअघि पनि छापा हान्ने पटक पटकको प्रहरीको प्रयास सफल हुन सकिरहेको थिएन। पक्राउ परेकाहरुको साथबाट ६ लाख ४१ हजार ३ सय १५ रूपैयाँ नगद र कोडा बरामद भएको एसपी कोइरालाले बताए। पक्राउ परेकाविरुद्ध प्रहरीले जुवा ऐनअन्तर्गतको मुद्दामा अनुसन्धान अघि बढाउने भएको छ।"
किन हुन्छ टिकट खरिदबिक्री ?,"काठमाडौं : उहिलेउहिले सिनेमाका टिकट कालोबजारी (ब्ल्याक) मा बिक्री हुन्थे। राजनीति विकृत हुँदै जाँदा आजभोलि राजनीतिक दलले उम्मेदवारको टिकट ब्ल्याक मा बिक्री गर्न थालेको बताउँछन, पूर्वप्रमुख निर्वाचन आयुक्त भोजराज पोखरेल। निर्वाचनमा साम, दाम र दण्डको प्रयोगसँगै विकृति र विसंगति बढ्दै छन्। संघ (प्रतिनिधिसभाराष्ट्रियभा) चुनावदेखि स्थानीय गाउँनगरपालिकाको टिकट पनि पैसामा बिक्री हुन थालेको पोखरेलको भनाइ छ। हाम्रो पालामा ब्ल्याकमा टिकट किनेर फिल्म हेर्न जान्थ्यौं, पोखरेल सम्झन्छन, यस्तै, प्रवृत्ति अहिले राजनीतिमा देखापर्यो। राजनीतिक दल र नेताहरू आदर्श, निष्ठा र सिद्धान्तबाट च्युत बन्दै गएपछि राजनीतिमा विकृति र विसंगति बढ्दै छन्। पार्टीमा योगदान, इमान्दारिता, र निरन्तर खट्नेभन्दा दलाल, तस्कर र माफियाले पैसाको बलमा टिकट किन्ने प्रवृत्ति बढ्दै गएको छ। स्थानीय तहमा पनि राज्यको स्रोत र साधन पर्याप्त जाने भएकाले बिचौलिया र तस्करहरू नेतृत्व हडप्न केन्द्रित हुन थालेको विज्ञहरू बताउँछन। अर्थशास्त्री तथा राजनीतिक विश्लेषक डा सुरेन्द्र लाभ भन्छन्, जो पार्टीको उपयुक्त उम्मेदवार हुँदैन। उसले पैसाको बलले टिकट किन्छ। सबैले टिकट किनेरै चुनाव लड्छन् त भन्ने पनि होइन्। तर, टिकट किन्नेहरू भने नभएका होइनन्। माओवादी केन्द्रका नेता गिरिराजमणि पोखरेल दलहरू पूँजीपतिहरूको प्रभावमा पर्दैै गरेकाले पैसा हाबी हँुदै गएको बताउँछन्। पार्टीहरू आदर्शबाट च्युत भए। अवसरवादीहरू प्रश्रय पाइरहेका छन्, उनले भने, सत्तालाई प्रयोग गर्न पार्टीभित्र सेटिङ गरिन्छ। सत्ताबाट लाभ दिन आफ्नो अनुकुलकालाई उम्मेदवार छान्ने प्रवृत्ति बढेको छ। पैसाको बलमा टिकट लिनेहरू सत्तामा पुगेपछि देश र जनताको पक्षमा भन्दा पनि धनार्जनमा केन्द्रित हुने गरेका छन्। एउटा पार्टी प्रवेश गर्न हिँडेकाहरू बाटैबाट अर्को पार्टीमा पुग्छन्, पोखरेल भन्छन्, अनि बाटैबाट टिकट पनि बिक्री हुन्छ। टिकटदेखि मत खरिद अमेरिकामा पार्टीहरूले उम्मेदवार छान्न पार्टीभित्र चुनाव गराउँछन्। यसबाट लोकप्रिय उम्मेदवार छनोट हुन्छन्। तर, नेपालमा नेताहरू आफू र आफ्ना मान्छे उम्मेदवार बनाउनतिर लाग्ने गरेको पूर्वप्रमुख आय्ुक्त पोखरेल बताउँछन्। ब्ल्याकमा टिकट लिनेहरूलाई मत पनि किन्नैपर्ने हुन्छ, उनी भन्छन्, किनभने उसलाई न पार्टीभित्र सबैले मन पराउँछन् न त उ जनतामा लोकप्रिय हुन्छ। योग्यलाई पाखा लगाएर अयोग्यलाई पार्टीहरूले टिकट दिँदा पार्टीभित्र नेता तथा कार्यकर्तामा आक्रोस, अविश्वास र असन्तुष्टि बढ्ने गरेको उनी बताउँछन्। वर्षौंदेखि पार्टीमा लागेर जनतामा काम गर्नेहरू उम्मेदवारको टिकट लिएर चुनाव लड्न पालो कुरिरहेका हुन्छन्। तर, अयोग्यले टिकट पाउँदा राजनीतिक रूपमा इमान्दार कार्यकर्ताहरूको भविष्य बिग्रन्छ। असक्षमको पोल्टामा टिकट पर्दा चुनाव पनि महँगो हुन्छ। चुनावमा धेरै खर्च गर्ने परिपाटीले चुनावमा सबै उम्मेदवारले समान चुनावी मैदान नपाइरहेको पूर्वप्रमुख आयुक्त अयोधीप्रसाद यादव बताउँछन्। अविर लगाएर पार्टी प्रवेश गराइन्छ र टिकट दिइन्छ, यादवले भने, कोही निर्वाचन आयोगले तोेकेको खर्चभन्दा कमैमा चुनाव जित्छन्। कोही त्योभन्दा बढी खर्च गर्छन्। टिकट बिक्रीले निष्ठावान, योग्य, इमान्दार, लोकप्रिय उम्मेदवार छायामा पर्ने गरेका छन्। अर्थशास्त्रको सिद्धान्तअनुसार जसले लगानी गर्छ, त्यसले लगानीसहित नाफा कमाउँछ, डा लाभ भन्छन्। पहिले राजनीति सेवा र व्यवस्था परिवर्तन गर्ने मिसन थियो। तर, अहिले नेता बनेर कसरी कमाउने सोचको हाबी भइरहेको छ, पूर्वआयुक्त वीरेन्द्र मिश्र भन्छन्। पहिले व्यापारी, माफियाहरू पार्टीलाई पैसा दिएर अवैध मालसमान वारपार गर्थे। अहिले ब्ल्याकमा पार्टीबाट टिकट किनेर चुनाव जित्ने अनि आफैं नेता, मन्त्री बन्ने अनि व्यापार व्यवसाय गर्ने प्रवृत्ति आयो। नेपाल इन्जिनियर्स एसोसिएसनका महासचिव रवीभूषण झा भन्छन्, जनप्रतिनिधिहरू उपभोक्तामार्फत विकासका काम दिन्छन्। उपभोक्ता त्यही राजनीतिक दलका कार्यकर्ता हुन्छन्। त्यहाँबाट कमाउन खोज्ने प्रवृत्ति छ।"
राजनीतिमा बाहुबली र धनबली,"प्रजातान्त्रिक राजनीतिको व्यवस्थाको सुन्दर पक्ष निर्वाचन भनिन्छ। केही समययता र आसन्न निर्वाचनका दृश्यले भने प्रजातन्त्र र राजनीति दुवैको खिल्ली उडाएका छन्। निर्वाचनको मतलब हो जनताले आफ्ना प्रतिनिधि स्वतन्त्र ढंगले चुन्ने। तर, त्यो स्वतन्त्रता जनतालाई छैनभन्दा पनि हुन्छ। प्रमुख दलहरूले उठाएका उम्मेदवारमध्ये कसै न कसैले जित्ने वातावरण सिर्जित छ। चुनावपूर्वको गठबन्धनले प्रमुख दलीय सिन्डिकेटलाई बलियो बनाएको छ। गठबन्धनकै कारण छनोटको अवसर कम जुरेको छ। सत्ता र प्रतिपक्ष दुवैथरी दलले पाएसम्मका अरू दलसँग गठबन्धन गर्दै चुनावी उम्मेदवार तय गरेका छन्। बहुदलीय व्यवस्थालाई साँघुरो पारेर सीमित दलीय व्यवस्थामा रूपान्तरण गर्ने खतरा पैदा भएको छ। कतिपय देशमा दुईदलीय व्यवस्था भए पनि त्यो खासमा निश्चित दलको सिन्डिकेट हो, त्यस्तो व्यवस्था नेपालीले परिकल्पना गरेको होइन। हाम्रो संविधानले पनि बहुदलीय व्यवस्था अंगीकार गरेको छ। जसरी पनि चुनाव जित्ने ध्याउन्न दलहरूमा छ। तसर्थ साम, दाम, दण्ड, भेदको नीति मुख्य दलहरूले अपनाइरहेका छन्। न विचारको मतलब छ, न सिद्धान्त। न इमान्दारी न त नैतिकता। जे गर्दा चुनाव जितिन्छ, त्यसै गर्न दलहरू लागिपरेका छन्। उनीहरूको उम्मेदवार छनोटको आधार पनि त्यही नै छ। योगदान, सामाजिक छवि, नैतिकता, क्षमता र योगदान एकातिर पन्छाइएका छन्। अर्कोतिर दलहरूले बाहुबली, धनबली उम्मेदवार खोजिरहेछन्। यसको उद्देश्य नै जसरी पनि चुनाव जित्ने भन्ने हो। चुनाव लोकतन्त्रमा महत्त्वपूर्ण हो भन्दै नैतिकता केही पनि होइन भन्ने भाष्य जबरजस्त स्थापना गर्न लाग्नु वास्तवमा लोकतन्त्रलाई कमजोर पार्ने खेल हो। लोकतन्त्रमा प्रमुख सर्त आवधिक निर्वाचन हो, तर निष्पक्ष, भयरहित र स्वच्छ प्रतिस्पर्धाचाहिँ निर्वाचनका सर्त हुन्। जसले पैसा खर्च गर्न सक्छ, जसले दादागिरी र मारमुंग्री गर्न सक्छ। त्यस्ता उम्मेदवारको खोजी गरिँदा जनताको मानसम्मानमा ठूलो चोट परेको छ। जनताले मूल्यांकन गरेर भोट दिन्छन् भन्ने विश्वास दलहरूमा नदेखिनु भनेको कमजोर मनोविज्ञान हो। आफैंमा विश्वास नहुनु हो। त्यो त असल कर्मका आधारमा आफूहरूलाई जनताले मत प्रकट गरी विश्वास गर्छन् भन्ने आत्मभरोसा नभएकै कारणले हो। जनउत्तरदायी नबन्ने तर भोटचाहिँ जनताको चाहिने विडम्बना जुन देखा परिरहेको छ, यसले पुनरुत्थानवादी शक्तिको मनोबल बढाएको छ। पछिल्लो समय दक्षिणपन्थी शक्तिको बढ्दो लोकप्रियता त्यसैको द्योतक हो। यो कुरामा मुख्यतः लोकतन्त्रका लागि संघर्ष गरेका कांग्रेस र कम्युनिस्टजस्ता मुलुकमा प्रमुख राजनीतिक शक्तिले विचार गर्नुपर्छ। चुनाव जित्ने तर लोकतन्त्रले हार्ने भयो भने दलहरूको भविष्य हुँदैन। व्यवस्थामाथि खतरा आइलाग्नु भनेको दलहरूको पनि अस्तित्व संकटमा पर्नु र ७० वर्षदेखि नेपालीले गरेको संघर्षका उपलब्धि खेर जानु हुन्छ। हजारौं हजारको बलिदानीबापत आजको व्यवस्था प्राप्त भएको हो। यसका लागि सयौं, हजारौंले प्राण आहुति दिएका छन्, उत्सर्ग गरेका छन्। चुनाव जसरी पैसा हुनेले मात्रै जित्ने र निष्ठापूर्वक राजनीति गरेकाहरू पाखा लाग्नुपर्ने अवस्था आएको छ। यसले राजनीतिलाई फोहोरी खेल भन्ने कहावतलाई संस्थागत गर्दैछ। जनताको प्रतिनिधि हुन चाहिने नेतृत्व कौशल, असल चरित्र र सेवाभाव हो भन्ने मान्यता छ। उक्त मान्यतालाई आत्मसात् गरिएन भने जनता राजनीतिबाट स्वाभाविक रूपमा निराश हुन्छन्। त्यो निराशाको फाइदा अराजनीतिक तत्त्वले उठाउन सक्छ। आखिर हरेक तानाशाही व्यवस्था लाद्ने शक्तिको स्रोत निराश जनता हुन्। व्यवस्था उल्टिए वा यो व्यवस्थामा खतरा पैदा भए फेरि पनि दुःख चाहिँ देश र जनतालाई नै हो। फेरि संघर्ष र आन्दोलन गर्नुपर्ने दिन नेपाल नआओस् भनेरै राजतन्त्रको अन्त्यसहितको व्यवस्था ल्याइएको हो। यसमा सबै दलले हेक्का राख्न जरुरी छ।"
विद्युत् खेर जान नदिन प्राधिकरणको पहल,"काठमाडौं : नेपाल विद्युत् प्राधिकरणले निर्माण सम्पन्न भएका निजी क्षेत्रका जलविद्युत् आयोजनाहरूको विद्युत् जतिसक्दो छिटो राष्ट्रिय प्रसारण लाइनमा जोड्नका लागि पहल सुरु गरेको छ। प्रसारण लाइन अभावमा निजी क्षेत्रका जलविद्युत्हरूबाट उत्पादित विद्युत् खेर जान नदिन निर्माणाधीन प्रसारण लाइनको काम तत्काल सम्पन्न गरिने बताइएको छ। प्रसारण लाइन अभावमा लमजुङमा निर्माण सम्पन्न भएका आयोजनाको विद्युत् जोड्न नसकिएको भन्ने सार्वजनिक भएपछि प्राधिकरणको उच्च व्यवस्थापनले दोर्दी र ङदी खोलामा निर्माणाधीन जलविद्युत् आयोजना र ती आयोजनाहरूको विद्युत् प्रवाहका लागि निर्माणाधीन प्रसारण लाइनको स्थलगत निरीक्षण भ्रमण गर्दै निर्माण प्रगतिका बारेमा जानकारी लिएको छ। प्राधिकरणका कार्यकारी निर्देशक कुलमान घिसिङको नेतृत्वमा योजना अनुगमन तथा सूचना प्रविधि निर्देशनालयका उपकार्यकारी निर्देशक प्रदीपकुमार थिके, प्रसारण लाइन निर्देशनालयका उपकार्यकारी निर्देशक दीर्घायुकुमार श्रेष्ठ, आयोजना व्यवस्थापन निर्देशनालयका प्रमुख तारा प्रधान, ग्रिड विकास विभागका निर्देशक दुर्गानन्द बडियत, विद्युत् व्यापार विभागका निर्देशक प्रबल अधिकारीको टोलीले शनिबार आयोजनाहरूको निरीक्षण गरेको हो। टोलीले प्राधिकरणले लमजुङमा निर्माण गरिरहको दोर्दी करिडोर १३२ केभी प्रसारण लाइन, ३० मेगावाटको न्यादी, २७ मेगावाटको दोर्दीखोला, २५ मेगावाटको माथिल्लो दोर्दी ए, १२ मेगावाटको दोर्दी१, जलविद्युत् आयोजनाहरूको भ्रमण गरेको थियो। टोलीले आयोजनाहरूको निर्माण प्रगति र सम्पन्न हुने तालिकालगायतका बारेमा सम्बद्ध व्यक्तिहरूसँग छलफल गरी जानकारी लिएको थियो। कार्यकारी निर्देशक घिसिङले आयोजनाहरू जतिक्दो छिटो निर्माण सम्पन्न गर्न आग्रह गर्दै प्रसारण लाइन अभावमा विद्युत् जोड्न नसकी खेर फाल्नुपर्ने अवस्था आउन नदिने बताए।"
उम्मेदवार चयनमा असन्तुष्टि जनाउँदै खोटाङमा कांग्रेस कार्यकर्ता आन्दोलित,"धरान : खोटाङको दिक्तेल रुपाकोट मझुवागडी नगरपालिकामा मेयरको उम्मेदवार बनाउने निर्णय गलत भएको भन्दै कांग्रेस कार्यकर्ता आन्दोलित भएका छ्न्। दिक्तेलका सबै वडा कमिटी, नगर कमिटी र जिल्ला कमिटीले जिल्ला उपसभापति तिर्थराज भट्टराईलाई सिफारिस गरेको भएपनि महाधिवेशन प्रतिनिधि धर्मराज पोखरेलाई मेयरको उम्मेदवार बनाएपछि कार्यकर्ता आन्दोलित भएका हुन्। कांग्रेस प्रदेश कमिटीले दिक्तेलको मेयरमा पोखरेलाई उम्मेदवार बनाएपछि सोमबार दिक्लेलस्थित पार्टी कार्यालयमा तालाबन्दी गरेका छन् । कांग्रेस दिक्तेल नगर कमिटीका सभापति प्रकाश श्रेष्ठले प्रदेश कमिटीले पैसा, मासु रक्सिमा बिकेर सिफारिसमा नपरेको व्यक्तिलाइ मेयरको टिकट दिएपछि कार्यकर्ता आन्दोलनमा उत्रनु परेको बताए । उनले प्रदेश समितिले दिक्तेलको मेयरको टिकट तिर्थ भट्टराईलाई नदिए कडा आन्दोलन गर्ने चेतावनी दिएका छन् । कांग्रेस प्रदेश १ का महामन्त्री उमेश थापाले दिक्तेलको मेयरको टिकटमा कार्यकर्ताको असहमति भई आन्दोलन थालेकाले उक्त निर्णयमा पुन विचार गर्न प्रदेश समितिको बैठकमा छलफल भइरहेको बताए ।"
बेथानचोकमा गठबन्धनबाट भगवान् अधिकारी अध्यक्षको उम्मेदवार,"काठमाडौं : सत्तारुढ गठबन्धनबाट नेपाली कांग्रेसका युवा नेता भगवान् अधिकारी काभ्रेको बेथानचोक गाउँपालिकामा अध्यक्षको उम्मेदवार बनेका छन्। जिल्ला समितिको बैठकले अधिकारीलाई उम्मेदवार बनाउने निर्णय गरेको हो। पत्रकारितामा स्नातकोत्तर तथा कानुनमा स्नातक गरेका अधिकारी लामो समयदेखि राजनीतिमा सक्रिय थिए। उनी नेपाल विद्यार्थी संघको पूर्व केन्द्रीय सदस्य, पूर्व जिल्ला अध्यक्ष समेत हुन्। यसअघि काभ्रेका १३ स्थानीय तहमध्ये ७ वटा पालिकामा कांग्रेस, ४ पालिकामा माओवादी केन्द्र र दुईवटा पालिकामा एकिकृत समाजवादीले प्रमुख पद पाउनेगरी गठबन्धनमा सहमति भएको थियो।"
