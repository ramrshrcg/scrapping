शीर्षक,विवरण
चिकित्सातर्फको नोबेल पुरस्कार स्वीडेनका स्वान्टे पाबोलाई,"स्टकहोम : स्वीडेनका वैज्ञानिक स्वान्टे पाबोले लोपोन्मुख होमिनिनको जीनोम र मानव विकाससँग सम्बन्धित खोजका लागि सन् २०२२ को चिकित्साशास्त्रतर्फको नोबेल पुरस्कार प्राप्त गरेको नोबेल समितिले सोमबार घोषणा गरेको छ। पुरस्कार समितिका अनुसार मानव जातिको विलुप्त तर मानव जाति निकट पूर्वज प्रजाति नियनडर्थहरूको आनुवांसिक सङ्केत पत्ता लगाएर असम्भव देखिने काम गरेकाले उनलाई पुरस्कार प्रदान गर्ने निर्णय गरिएको जनाएको छ। नोबेल कमिटीले भनेको छ, 'अहिले जीवित मानव र लुप्त भइसकेको होमिनिनहरूबीचको भिन्नता देखाउने आनुवंशिक फरक हाम्रा अगाडि राखिदिएर उनको अनुसन्धान हामी मानव विशिष्ट कसरी छौं भन्ने पत्ता लगाउने आधार बनेको छ।' नीयनडर्थल डीएनए र संसारभरि रहेका मानवको डीएनएबीच गरिएको तुलनापछि उनीहरूको डीएनए युरोप र एसियाका मानिसहरूको डीएनएसँग मिल्दोजुल्दो पाइएको छ। यसले होमो स्यापियन्सले ७० हजार वर्ष अगाडि अफ्रिकाबाट बसाइँ सरेपछि होमो स्यापियन्ससँग यौनसम्पर्क राखेर बच्चा जन्माएका थिए भन्ने बताउँछ र हामी आज पनि त्यसको विरासत देख्न सक्छौं। उनले यसपहिले पहिले अज्ञात होमिनिन, डेनिसोभाहरू पत्ता लगाउने सनसनीपूर्ण खोज पनि गरेका थिए। प्रोफेसर पाबोले नोबेल कमिटी फर फिजिओलोजी अर मेडिसिनका सचिव थोमस पर्लमनले फोनद्वारा उनी पुरस्कृत भएको जानकारी दिएका थिए। पर्लमनले स्वान्टे पाबोलाई पुरस्कारबारे जानकारी गराउँदा उनले 'आफू आल्हादित, शब्दबिहीन साह्रै खुसी छु,' भनेका थिए। उनले १ करोड स्वीडिश क्रोनर अर्थात् ८ लाख बेलायती पाउन्ड बराबरको पुरस्कार प्राप्त गर्नेछन्।"
सिंगापुरमा हानिकारक अनलाइन सामग्रीलाई नियन्त्रण गर्न नयाँ कानुन प्रस्ताव,"सिंगापुर : सिंगापुरद्वारा हानिकारक अनलाइन सामग्रीलाई नियन्त्रण गर्न नयाँ कानून प्रस्ताव गरेको छ। सिंगापुरको संसद्मा सोमबार पेस गरिएको प्रस्तावित कानूनअन्तर्गत हानिकारक सामग्रीमा पहुँच गर्नबाट प्रयोगकर्तालाई रोक्न नसकेमा सिङ्गापुरमा सामाजिक सञ्जाल साइटहरू ब्लक वा जरिवाना गर्न सकिने छ। विधेयकअन्तर्गत नियामकहरूले सामाजिक सञ्जालहरूलाई हिंसा र आतङ्कवादको वकालत गर्ने वा बाल यौन शोषणको चित्रण गर्ने जस्ता घृणित सामग्रीहरू ब्लक गर्न आदेश दिन सक्छन्। सञ्चार तथा सूचना मन्त्रालयले सोमबार जारी गरेको विज्ञप्तिमा भनिएको छ, 'सिंगापुरमा सार्वजनिक स्वास्थ्य जोखिम निम्त्याउने वा जातीय तथा धार्मिक वैमनस्यता निम्त्याउने सामग्रीपनि समावेश गरिएको छ।' मन्त्रालयले भनेको छ, 'केही अनलाइन सेवाहरूले हानिकारक सामग्रीलाई सम्बोधन गर्ने प्रयास गरेका छन्, तर उच्च स्तरको डिजिटल प्रवेश र सिंगापुरका प्रयोगकर्ताहरूबीच अनलाइन सेवाहरूको व्यापक प्रयोग बालबालिकासहित हानिकारक अनलाइन सामग्रीको व्यापकता चिन्ताको विषय बनेको छ।' नियामकहरूले प्लेटफर्महरूलाई सिंगापुरमा प्रयोगकर्ताहरूले पहुँच गर्नबाट एक विशिष्ट खाता ब्लक गर्न आदेश दिन सक्दछन्, तर आदेशहरू निजी सञ्चारमा लागू हुनेछैनन्। यो विधेयकमाथि नोभेम्बरमा संसद्मा छलफल हुनेछ। यदि यो पारित भयो भने, यसले अधिकारीहरूलाई अनलाइन सामग्री नियन्त्रण गर्न अर्को सुविधा दिनेछ। सिङ्गापुरले गत वर्ष आन्तरिक राजनीतिमा विदेशी हस्तक्षेप रोक्ने उद्देश्यले विवादास्पद कानुन पारित गरेको थियो। कानुनले अधिकारीहरूलाई इन्टरनेट सेवा प्रदायकहरू र सामाजिक सञ्जालहरूलाई प्रयोगकर्ताहरूको जानकारी प्रदान गर्न, सामग्री ब्लक गर्न र उनीहरूले शत्रुतापूर्ण ठानेको सामग्री फैलाउन प्रयोग गरिने अनुप्रयोगहरू हटाउन बाध्य पार्न अनुमति दिन्छ। तीन वर्षअघि सिङ्गापुरले फेक न्युजसँग जुध्न एक कानुन पारित गरेको थियो, जसले सरकारका मन्त्रीहरूलाई सामाजिक सञ्जालहरूलाई अधिकारीहरूले झुटा ठानेका पोष्टहरूको छेउमा चेतावनीहरू राख्न आदेश दिने अधिकार दिन्छ, र चरम अवस्थामा तिनीहरूलाई हटाइन्छ।"
स्थानीय तह निर्वाचनमा उम्मेदवार बनेकालाई टिकट नदिने कांग्रेसको निर्णय,"काठमाडौं : नेपाली कांग्रेस केन्द्रीय कार्यसम्पादन समितिको बैठकले प्रतिनिधिसभा र प्रदेशसभाको प्रत्यक्षतर्फको उम्मेदवार चयनमा प्रवेश गर्ने निर्णय गरेको छ। सभापति एवं प्रधानमन्त्री शेरबहादुर देउवाको सभापतित्वमा सोमबार बसेको बैठकले यस्तो निर्णय गरेको हो। असोज ३ गते निर्वाचन आयोगमा बुझाइएको समानुपातिक तर्फको बन्दसूचीमा संसदीय समिति एवं कार्यसम्पादन समितिले सभापतिलाई अधिकार प्रत्यायोजन गरेबमोजिम सभापतिले नेतृत्व पङ्क्तिको परामर्श, सुझाव र सहमतिमा केही नाम हेरफेर गरेर असोज १५ गते बुझाएको पार्टीका मुख्यसचिव कृष्णप्रसाद पौडेलले जारी गरेको विज्ञप्तिमा उल्लेख छ। बैठकमा महामन्त्री विश्वप्रकाश शर्माले प्रस्ताव प्रस्तुत गरेका थिए। बैठकले सर्वसम्मतिले पारित गरेको प्रस्तावमा उम्मेदवार चयन गर्दा पार्टीको विभिन्न तहबाट विधानबमोजिम उम्मेदवारका लागि भएको सिफारिस, व्यक्तिगत योग्यता, नैतिकता, कार्यक्षमता, लोकतान्त्रिक आन्दोलनमा पुर्याएको योगदान, सामाजिक भूमिका, पार्टीको विभिन्न तह र क्षेत्रमा गरेको योगदान, लोकप्रियता एवं आगामी दिनको सम्भावना समेतलाई आधार बनाइने निर्णय गरेको छ। हालै सम्पन्न स्थानीय तहको निर्वाचनमा कुनै पनि पदमा उम्मेदवार भएको व्यक्तिलाई प्रतिनिधिसभा र प्रदेशसभाको पहिलो हुने निर्वाचित हुने प्रणालीतर्फको उम्मेदवार नबनाउने निर्णय पनि कांगे्रसले गरेको छ। यसअघि कारबाहीमा परेकालाई आगामी निर्वाचनमा खेल्ने भूमिकाका आधारमा थप निर्णय गर्ने पनि कांग्रेस कार्यसम्पादन समितिको निर्णय छ। स्थानीय निर्वाचन क्रममा अनुशासन उल्लंघन गरेका र कारवाहीको प्रक्रियामा रहेका, कुनै पनि कारणवश निष्क्रिय बसेका पार्टीका जो कोही सदस्यलाई मङ्सिर ४ गतेको निर्वाचनमा पार्टीमा पूर्ववत् सक्रिय भएर पार्टीको विजय अभियानमा सहभागी हुन पनि बैठकले अपील गरेको छ। बैठकले विजया दशमीलगायत सबै चाडपर्वको अवसरमा स्वदेश तथा विदेशमा रहेका समस्त नेपाली दिदीबहिनी दाजुभाइमा नेपाली कांग्रेस केन्द्रीय कार्यसम्पादन समितिले शुभकामना व्यक्त गरेको छ। निर्वाचनमा पार्टी र गठबन्धनका उम्मेदवारहरूलाई विजय गराउन पार्टीपङ्क्ति सम्पूर्णरूपले एकताबद्ध र अनुशासनका साथ दृढ ढंगले परिचालित हुने निर्णय पनि बैठकले गरेको मुख्यसचिव पौडेलले बताए। केन्द्रीय कार्यसम्पादन समितिको अर्को बैठक २०७९ असोज २० गते बिहान ९ बजे बस्ने पनि जनाइएको छ।"
सोमालियामा अलशबाबका वरिष्ठ नेता मारिए,"मोगादिशु : सोमालियाली राष्ट्रिय सेना (एसएनए) र अन्तर्राष्ट्रिय साझेदार सेनाको संयुक्त कारबाहीमा अलशबाब आतङ्ककारी समूहका एक शीर्ष नेताको मृत्यु भएको सोमालियाली सरकारले सोमबार पुष्टि गरेको छ। सूचना, संस्कृति तथा पर्यटन मन्त्रालयले अलशबाब आतङ्ककारी समूहका सहसंस्थापक अब्दुल्लाही नादिरबारे जानकारी दिने व्यक्ति वा संस्थालाई ३० लाख अमेरिकी डलर को इनाम रहेको थियो। सरकारी अधिकारीका अनुसार उनी शनिबारको कारबाहीमा मध्य जुब्बा क्षेत्रको हरामका गाउँमा मारिएका छन्। नादिरअलशबाबमा विभिन्न पदहरूमा थिए जसले सोमाली सरकारलाई लगभग दैनिक आतङ्कवादी हमलाहरूमा संलग्न गरेको छ। उनी सन् २०१४ मा मारिएका पूर्व रिङलिडर अहमद अब्दी गोदाने र अलशबाबका वर्तमान नेता अहमद दिरियेसँग निकट थिए। सरकारले नादिर अलशबाबका वर्तमान नेता दिरियेको उत्तराधिकारी बन्न सक्ने अवस्थामा रहेको बताएको छ।"
"म चुनाव हार्दा होस् या जित्दा, सधैं जनताकै बीचमा छु : उदय शम्शेर","काठमाडौं : नेपाली कांग्रेसका केन्द्रीय सदस्य उदय शमशेर राणाले दक्षिण ललितपुरको विकासका लागि सडक पूर्वाधारमा जोड दिएका छन्। काठमाडौंसँग जोडिए पनि राम्रो सडक नहुँदा विकासमा दक्षिण ललितपुर पछाडि परेको उनको भनाइ छ। गोटीखेल जनहीत क्लबले आयोजना गरेको ललितपुरका गाउँपालिकाअन्तर्गत वडास्तरीय व्याटमिन्टन प्रतियोगिताको समापान कार्यक्रममा पूर्व अर्थराज्यमन्त्री राणाले गुणस्तरीय र व्यवस्थित सडक निर्माण आफ्नो प्राथमिकतामा रहेको बताए। उनले भने, दक्षिण ललितपुरको विकासका लागि चार वटा सडकलाई मैले प्राथमिकतामा राखेको छु। यी सडकलाई व्यवस्थित बनाउन सकियो भने यहाँ विकासको ढोका खुल्छ। कृषि र पर्यटनमा यो क्षेत्रले फड्को मार्ने मैले विश्वास लिएको छु। कांग्रेस नेता राणाले लेलेचन्दनपुर सडकखण्डलाई यथासक्य कालोपत्रे गराउन आफूले भूमिका निर्वाह गर्ने बताए। उनले लेलेचन्दनपुर पुरानो बाटो भएपनि पछिल्लो पाँच वर्षमा कुनै पनि काम नहुँदा बाटो थप जिर्ण बनेको उल्लेख गरे। यो सडक धेरै पहिला नै पिच भएको हो। तर पछिल्लो समय बाटो बिग्रदै गएको छ। महांकाल गाउँपालिकाले बाटोलाई ग्राभेलिङ गर्ने काम गरेको छ। गाउँपालिकाका साथीहरुलाई धन्यवाद, उनले भने, पाँच वर्षमा यो बाटो पिच भइसक्नुपर्ने थियो तर भएन। नेपाली कांग्रेसको प्राथमिकतामा यो सडक छ। हामी पिच गर्छौं। उनले २०७४ सालको निर्वाचनमा संघ र प्रदेशबाट निर्वाचित सांसदले वेवास्ता गर्दा सडक जीर्ण बनेको आरोप लगाए। यो पाँच वर्षमा न संघबाट बजेट आयो, न प्रदेशबाट। यो बाटो बनाउने दायित्व गाउँपालिकाको होइन। केन्द्रीय र प्रदेश सरकारकै हो। उनले कांग्रेसको सरकार बनेपछि लेले चन्दनपुर सडकका लागि बजेट विनियोजन भएको र निर्वाचनपछि थप बजेट विनियोजन हुने दाबी गरे।"
सिट बाँडफाँटमा सहमति जुटाउन गठबन्धनको बैठक बालुवाटारमा,"काठमाडौं : प्रतिनिधिसभा र प्रदेशसभा निर्वाचनका लागि पाँच दलीय गठबन्धनको सिट बाँडफाँट गर्ने सम्बन्धमा छलफल गर्न शीर्ष नेताको बैठक बालुवाटारमा बसेको छ। बैठकले पाँच दलीय कार्यदलले गृहकार्य गरी पठाएको प्रतिवेदनमा छलफल गरी अन्तिम रूप दिने विश्वास गरिएको छ। प्रतिनिधिसभातर्फको सिट बाँडफाँट अन्तिम चरणमा पुगेको प्रतिवेदन कार्यदलले दिएको र त्यसकै आधारमा प्रदेशसभातर्फको पनि अन्तिम रूप पाउने कार्यदल सचिवालयका सचिव केशवराज जोशीले जानकारी दिए। राष्टिय जनमोर्चाका तर्फबाट कार्यदल सदस्य रहेका हिमलाल पुरीले प्रतिनिधिसभातर्फको थोरैमात्र सहमति गर्न बाँकी रहेको बताए। आजको शीर्ष नेतृत्वले प्रतिनिधिसभा र प्रदेशसभातर्फको सिट बाँडफाँट सक्नेगरी कार्यदलले काम सकेर बुझाएको उनले बताए। बैठकमा प्रधानमन्त्री एवं नेपाली कांग्रेसका सभापति शेरबहादुर देउवा, नेकपा (माओवादी केन्द्र) का अध्यक्ष पुष्पकमल दाहाल प्रचण्ड, नेकपा (एकीकृत समाजवादी) का अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव र जनमोर्चाका उपाध्यक्ष दुर्गा पौडेललगायत शीर्ष नेतृत्वको सहभागिता रहेको छ।"
जनकपुरधाममा महाअष्टमीमा दुई करोडको लड्डु बिक्री,"जनकपुर : मधेस प्रदेशको राजधानी जनकपुरधाम दसैंको महाअस्ष्टमीका दिन विभिन्न शक्तिपीठमा प्रसाद चढाउनका लागि करिब रु दुई करोडको लड्डु बिक्री भएको छ। जनकपुरधाम उद्योग वाणिज्य संघका अध्यक्ष जितेन्द्र महासेठले आज जनकपुरधाममा करिब ३५ हजार किलो लड्डु बिक्री भई रु दुई करोडको आर्थिक कारोबार भएको हुनसक्ने जानकारी दिए। उनले भने, 'बजारमा फरकफरक प्रकारका लड्डुको बिक्री भएको छ। त्यसमा रिफाइन घ्यूवाला लड्डु, शुद्ध घ्यूवाला लड्डु, मोतीचूरको लड्डु, महीनदाना लड्डु, गोंद लड्डु, मेवा लड्डु लगायत बिक्री भएको हो। यसबाहेक खीर कदम, केसर सन्देश, मेवा पैक, काजु बर्फीको पनि बिक्री भएको छ। यस हिसाबले हेर्ने हो भने करिब रु दुई करोडको लड्डु बिक्री भएको अनुमान छ।' जनकपुरधाम मुख्य बजार क्षेत्रमा रहेको दुई सयभन्दा बढी मिठाई पसलबाट मिठाई बिक्री भएको हो। हंसराज मिठाई पसलका सञ्चालक हंसराजले महाअष्टमीका दिन माता राजदेवीलाई प्रसाद चढाउनका लागि अधिकांशले लड्डु खरिद गरेको बताए। बजारमा आइतबार साँझदेखि नै मिठाई पसलेहरू लड्डु बनाउन व्यस्त देखिएका थिए भने आइतबार रातिदेखि ग्राहकको भीड पनि अत्यधिक बढेको थियो। अर्कोतर्फ बजार अनुगमनको अभावले अखाद्य सामग्रीको प्रयोग गरी बनाइएका लड्डुहरु पनि अत्यधिक मात्रामा बिक्री भएको उपभोक्ताहरुले बताएका छन्। बजारमा सानादेखि ठूला मिठाई पसल सञ्चालन गर्ने पसलेहरुले अखाद्य सामग्रीको प्रयोग गरी बनाएका मिठाई सेवनका कारण मानव स्वास्थ्यमाथि गम्भीर प्रभाव पार्नसक्ने स्वास्थ्यकर्मीहरूले जनाएका छन्।"
राष्ट्रपतिबाट पलाञ्चोक भगवतीको पूजाआजा,काठमाडौं : राष्ट्रपति विद्यादेवी भण्डारीले वडादसैँँको आठौँं दिन आज महाअष्टमीका अवसरमा काभ्रेपलाञ्चोकको पाँचखाल नगरपालिका९ स्थित पलाञ्चोक भगवती मन्दिरमा दर्शन एवं पूजाआज गरेकी छन्। राष्ट्रप्रमुखबाट आजका दिन सो मन्दिरमा दर्शन एवं पूजाआजा गरिने परम्परा बमोजिम आज राष्ट्रपति भण्डारीले सो मन्दिरमा पूजाआजा र दर्शन गरेकी हुन्। उनी नेपाली सेनाको हेलिकप्टरबाट वीरेन्द्र शान्ति तालिम केन्द्र पाँचखालमा अवतरण गरी बिहान १० बजे मन्दिर परिसर पुगेकी थिइन्। राष्ट्रपति भण्डारीले करिब १५ मिनेट पलाञ्चोक भगवतीको पूजा र दर्शन गरेकी थिइन्। जिल्लाको साविक साठीघर भगवती गाविसको पलाञ्चोकमा अवस्थित पलाञ्चोक भगवती मन्दिर शक्तिपीठमध्येको एक हो। काभ्रेपलाञ्चोकको पाँचखालबाट सात किलोमिटर पूर्वतर्फ रहेको लिच्छवीकालीन राजा मानदेवको पालामा बनेको सो मन्दिर धार्मिक पर्यटनको एक गन्तव्य पनि हो। यस मन्दिरमा पूजाआजा गर्न आएका दर्शनार्थीको आज भीड लागेको छ।
दसैं मनाउन केपी ओली पुगे गृहजिल्ला,"झापा : नेकपा एमालेका अध्यक्ष केपी शर्मा ओली गृहजिल्ला झापा पुगेका छन्। अध्यक्ष ओली दशैं मनाउन पत्नी राधिका शाक्यसहित झापा पुगेका हुन्। अध्यक्ष ओलीले मंगलबार झापामा दशैं तिहार, छठ लगायतका पर्वहरुको अवसर शुभकामना आदानप्रदान कार्यक्रम आयोजना गरेका छन्। उनले यसपटक टीका झापामै ग्रहण गर्ने कार्यक्रम छ। झापाको भद्रपुर नगरपालिकास्थित पृथ्वीनगरमा टीकाको शुभसाइतमा बुबा मोहनप्रसाद ओलीको हातबाट अध्यक्ष ओलीले टीका ग्रहण गर्ने कार्यक्रम छ। त्यसैदिन अध्यक्ष ओली काठमाडौं फर्किनेछन्।"
समानुपातिक सूचीबाट महराले लिए नाम फिर्ता,काठमाडौं : नेकपा माओवादी केन्द्रका उपाध्यक्ष कृष्णबहादुर महराले समानुपातिक सूचीबाट आफ्नो नाम फिर्ता लिएका छन्। समानुपातिकमा नाम हालेको भन्दै सर्वत्र विरोध भएपछि उनले सूचीबाट आफ्नो नाम फिर्ता लिएका हुन्। माओवादीले बुझाएको सूचीमा खस आर्य कलस्टरमा उनी एक नम्बरमा रहेका थिए। महराको ठाउँमा हितराज पाण्डेको नाम राखिएको माओवादी स्रोतले बतायो। दाङ२ बाट प्रतिनिधिसभाका लागि प्रत्यासी रहेका उनले उम्मेदवारी दिने नदिनेबारे अहिल्यै नखुलेको स्रोतको भनाइ छ।
निर्वाचनमा करिब २० हजार पर्यवेक्षक हुने,"काठमाडौं : आगामी मङ्सिर ४ गते हुने प्रतिनिधिसभा र प्रदेशसभा निर्वाचनका लागि स्वदेशी र विदेशी गरी करिब २० हजार पर्यवेक्षक परिचालित हुने भएका छन्। आयोगले पर्यवेक्षणका लागि गरेको आह्वानअनुसार आवेदन दिई स्वीकृति प्राप्तमध्ये ४३ वटा स्वदेशी संस्थाले पेस गरेका आँकडा अनुमान गर्दा करिब २० हजार पर्यवेक्षक हुने आयोगका सहप्रवक्ता कमल भट्टराईले जानकारी दिए। विदेशीतर्फ हालसम्म दुईवटा संस्थाले पर्यवेक्षणका लागि अनुमति पाएका छन्। उनले केही संस्थाहरु पर्यवेक्षकलाई सहरी र सुविधास म्पन्न क्षेत्रमा मात्र नभई दूरदराजका मतदानस्थलमा पनि पर्यवेक्षण गराउने गरी काम भइरहेको बताए। आयोगले भारत, बंगलादेश, भुटान, माल्दिभ्स, पाकिस्तान र श्रीलंकाका प्रमुख निर्वाचन आयुक्तहरु तथा मतदानको दिन अवलोकनका लागि नेपालस्थित विदेशी कूटनीतिक नियोगका प्रमुखहरुलाई मतदानको अवलोकनका लागि आग्रह गरेको छ।"
पपुवा न्यु गिनीमा लगिङ क्याम्पमा सशस्त्र आक्रमण तीनको मृत्यु,"पोर्ट मोरेस्बी : पपुवा न्यूगिनीको बोगेनभिल टापुमा रहेको लगिङ क्याम्पमा भारी हतियारधारी समूहले गरेको आक्रमणमा परी कम्तीमा तीन जनाको ज्यान गएको छ। साथै अन्य धेरै घाइते भएका प्रहरीलाई स्थानीय सरकारी अधिकारीहरूले बताएका छन्। हतियारधारी समूहले टोनोलीमा रहेको शिविरमा आक्रमण गरेको थियो। स्वशासित क्षेत्र बोगेनभिलको दक्षिणमाबुधबार, टापुका अधिकारीहरूले एक विज्ञप्तिमार्फत् सो जानकारी दिएका छन्। सशस्त्र समूहले कब्जामा लिएका लगिङ क्याम्प अधिकारीहरु सोमबार पनि फिर्ता गर्न असमर्थ भएका प्रहरीले जनाएको छ। यस आक्रमणमा परी टोनोलेई एकीकृत कृषि परियोजनाको साइटमा आधारित दुई स्थानीय र एक प्रवासीको ज्यान गएको स्वायत्त बोगेनभिल सरकारले जानकारी दिएको छ। बोगेनभिलका प्रहरी प्रमुख फ्रान्सिस टोकुराले एएफपीलाई मारिनेमा एक मलेसियाली नागरिक रहेका जानकारी दिएको छ।"
जलेश्वर कारागारका ३२ कैदीबन्दी सम्मानित,"महोत्तरी : जलेश्वर कारागारका ३२ कैदीबन्दीलाई सम्मान गरिएको छ। जेलर रामचन्द्र साहले उनीहरुलाई सम्मान गरिएको हो। जेलर साहले दिएको जानकारी अनुसार सम्मान पाउनेमा ६० वर्ष उमेर पूरा भएका २७ जना कैदी र सरसफाई तथा आन्तरिक सुरक्षामा रहेका ५ कैदीबन्दी रहेका छन्। कारागारभित्र राम्रो आचरण देखाएका उनीहरुलाई विजया दशमी, दिपावली तथा छठ पर्वको अवसर पारेर उनीहरुलाई सम्मान गरिएको जेलर साहले जानकारी दिए। कारागारभित्र विभिन्न मुद्दामा सजाय भोगिरहेका तथा पुर्पक्षको लागि थुनामा रहेका कैदीहरुलाई फलफुल लगायतका पौष्टिक आहारसहित गमछा ओढाएर सम्मान गरिएको हो। कैदीबन्दीसँगै जलेश्वर कारागार सुरक्षामा खटेका सुरक्षाकर्मीलाई समेत सम्मान गरिएको जलेश्वर कारागारले जनाएको छ। पछिल्लो समयमा कारागारभित्र हरेक मंगलबार भजनसँगै अहिले ९ दिवसीय रामनाम संकिर्तन नवाहसमेत सञ्चालनमा रहेको छ।"
सान्जेनको आईपीओमा मागभन्दा बढीको आवेदन,"काठमाडौं : सान्जेन हाइड्रोपावर कम्पनी लिमिटेडले स्थानीय (रसुवा) वासीका लागि निष्कासन गरेको आईपीओमा मागभन्दा बढीको आवेदन परेको छ। कम्पनीका अनुसार शुक्रबार साँझसम्म ३८ लाख एक हजार कित्ताका लागि आवेदन परेको छ। १८ हजार ६७३ जनाले ३८ लाख एक हजार ८४० कित्ताका लागि आवेदन दिएका हुन्। कम्पनीले आयोजना प्रभावित क्षेत्रका स्थानीयबासीका लागि ३६ लाख ५० हजार कित्ता सेयर निष्कासन गरेको छ। कम्पनीको आईपीओमा असोज ३० गतेसम्म आवेदन दिने सकिने छ। आईपीओमा न्यूनतम १० कित्ता र अधिकतम ७०० कित्तासम्म आवेदन दिन सकिने कम्पनीले जनाएको छ। कम्पनीले भदौ ५ गतेदेखि १९ गतेसम्मको समयसीमा राखेर आईपीओ निष्कासन गरेको थियो। सो अवधिमा माग अनुसारको आवेदन परेन। त्यसपछि असोज ४ गतेसम्मका लागि समय थप भएको थियो। यसमा बिक्री प्रबन्धकको काम नागरिक लगानी कोष र यसको सहनिष्काशन तथा बिक्री प्रबन्धकको काम सनराइज क्यापिटल तथा एनएमबी क्यापिटलले गरिरहेका छन्। विश्वव्यापी फैलिएको कोरोना भाइरस (कोभिड१९) का कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको आमाछोदिङ्मो५, चिलिमेमा १४८ मेगावट क्षमताको माथिल्लो सान्जेन र ४२५ मेगावटको सान्जेन जलविद्युत् आयोजना निमाण गरिरहेको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
दसैंले सुनसान मुस्ताङ,"जोमसोम : हिन्दू धर्मालम्बीहरूको महान पर्व हो बडादसैं। दसैंका बेला स्वदेश तथा विदेशमा बस्नेहरू मुलघर फर्किने गर्छन्। दसैंको बेला जो जहाँ रहेपनि सबै परिवारका सदस्यहरू एकैठाउँमा भेला भएर मान्यजनबाट टीका र आर्शीवाद ग्रहण गर्छन्। पारिवारिक पुर्नमिलन, बिछोडिएका साथीभाइसँग भेट,आत्मियता र मायाप्रेम साटासाट गर्दै मीठो खाने र राम्रो लगाउने पर्वको प्रतीक हो बडादसैं। दसैंको पूर्वसन्ध्यामा हिमाली जिल्ला मुस्ताङ सुनसान बन्दैछ। वसन्त ऋतुको आगमनसँगै गुल्जार बनेको मुस्ताङ घटस्थापना तिथिदेखि सुनसान बन्दैछ। मुस्ताङमा कार्यरत निजामती कर्मचारी, शिक्षक, बैंक तथा वित्तीय संस्था र सुरक्षा निकायका अधिकांश कर्मचारी दसैं मनाउन आआफ्नो घरतर्फ प्रस्थान गरेपछि मुस्ताङ सुनसान बनेको हो। मुस्ताङका पाँच स्थानीय तहका करिब ३५ वटा शैक्षिक संस्थाका दुई सयभन्दा बढी शिक्षकहरू अहिले दसैं मनाउन बेसी झरेका छन्। यस्तै, संघ, प्रदेश र स्थानीय तहमा कार्यरत झन्डै तीन सय बढी कर्मचारीहरू पनि दसैं मनाउन घरतर्फ प्रस्थान गरेका छन्। मुस्ताङस्थित नेपाली सेना ,सशस्त्र प्रहरी र नेपाल प्रहरीमा कार्यरत सुरक्षाकर्मी पनि दसैं मनाउन झरेका छन्। सरकारले फूलपातीदेखि पूर्णिमासम्म सरकारी बिदा दिने भएपनि मुस्ताङका कतिपय सरकारी कार्यालयका कर्मचारी घटस्थापना सुरु नहुँदै दसैं मनाउन घर गएका छन्। यद्यपी अतिसंम्वेदनशील कार्यालयका कर्मचारी भने जिल्लामै छन्। सुरक्षातर्फ दसैं मान्ने र नमान्नेलाई आलोपालो गरी बिदा दिइएको छ। दसैं पर्वकै कारण मुस्ताङका विकास निर्माणका काम रोकिएका छन्। दसैं पर्व मनाउन राष्ट्रिय गौरवको बेनीजोमसोमकोरला सडक आयोजनामा कार्यरत मजदुर, संघ,प्रदेश र स्थानीय निकायको विभिन्न योजनामा काम गर्ने मजदुर र मुस्ताङमा अस्थायी व्यापार व्यावसाय गर्नेहरू दसैं मान्न घर फर्किदा मुस्ताङ सुनसान बनेको हो। कर्मचारी,शिक्षक र सुरक्षाकर्मी बेसी झरेर मुस्ताङ सुनसान बनेपनि आइतबार भने हवाई तथा धावनमार्गबाट आशिंक पर्यटक मुस्ताङ आएका छन्। मुस्ताङ आउनेमा तेस्रो मुलुकका पर्यटक, भारतीय पर्यटक र दसैं नमान्ने नेपाली पर्यटक छन्। आइतबार २५ सय पर्यटक मुस्ताङ प्रवेश गरेको भएपनि सोमबारदेखि पर्यटक आउन छाडेको घाँसा प्रहरी चौकीका प्रहरी हवल्दार ढकबहादुर क्षेत्रीले जानकारी दिए। मुस्ताङमा छैन दसैंको रौनक धार्मिक तथा पर्यटकीय जिल्ला मुस्ताङमा दसैं मनाइदैन। झन्डै १३ हजार जनसंख्या रहेको मुस्ताङमा अधिकांश, गुरुङ, थकाली, बिष्ट र ल्होवा समुदायका मानिसको बसोबास छ। कूल जनसंख्याको करिब १३ प्रतिशत दलित समुदाय छन्। यहाँका दलित समुदाय बाहेक गुरुङ, थकाली, बिष्ट र ल्होवा समुदायले दसैं पर्व मनाउँदैनन्। यद्यपी दलित समुदायले भने दसैं मनाउने गर्छन्। थाक सातसय क्षेत्रका केही थकाली र ठिनी कोतघरमा दसैंको टीका लगाइने गरिन्छ। यहाँका आदिवासी जनजातिहरूले बौद्धधर्म मान्ने भएकाले दसैंको रौनक नदेखिएको हो। मुस्ताङमा थकालीले तोरन्ल पर्व र गुरुङ, बिष्ट र ल्होवाले यार्तुङ, तिजी, धज्याङ पर्व विशेष रूपले मनाउँछन्। बौद्ध धर्मको बाहुल्यता रहेको मुस्ताङका आदिवासीले बडादसैंलाई औपचारिक रूपमा मनाउने चलन नभएपनि अनौपचारिक रूपमा भने मनाउँछन्। दसैं पर्वमा हिन्दू धर्म परम्पराअनुसार पूजापाठ र टीका लगाउने चलन नभएपनि आपसमा भेला हुने र मीठो परिकार बनाएर खाने चलन छ। धार्मिक तथा सांस्कृतिक विविधताले महत्वपूर्ण मानिएको हिमाली जिल्लाका आदिवासीले दसैं पर्वलाई सम्मानका साथ हेर्ने गरेको पाइएको छ। अनेकतामा एकता र सांस्कृतिक विविधताको तथ्यलाई आत्मसाथ गर्दै दसैं पर्वको बेला आपसमा शुभकामना आदानप्रदान गर्ने गरिन्छ। मुस्ताङका सांसददेखि जनप्रतिनिधि र सर्वसाधारणले दसैं पर्वका उपलक्ष्यमा शुभकामना आदानप्रदान गरेका छन्।"
महाकाली राजमार्गमा अटोरिक्सा दुर्घटना हुँदा ७ जना घाइते,"बैतडी : महाकाली राजमार्गअन्तर्गत बैतडीको दोगडाकेदार गाउँपालिका४ बसाली नजिक अटोरिक्सा दुर्घटना हुँदा सातजना घाइते भएका छन्। घाइते हुनेमा अटोरिक्सा चालक डिलासैनी गाउँपालिका६ का ३४ वर्षीय धनसिंह थलाल, सोही ठाउँका ५० वर्षीय ५० वीरसिंह खत्री, ४५ वर्षीया अम्मरा खत्री, १३ वर्षीया सङ्गीता थलाल, २५ वर्षीया निर्मला थलाल, १६ वर्षीय धनपति थलाल र नौ वर्षीय जनक थलाल रहेका छन्। उनीहरूलाई उपचारका लागि जिल्ला अस्पताल लगिएको खोचलेक प्रहरी चौकीका इञ्चार्ज प्रहरी नायव निरीक्षक मानसिंह पन्तले जानकारी दिए। गोकुलेश्वरबाट देहिमाडौंतर्फ गइरहेको टेस्टरिक्सा दुर्घटना भएको हो। महाअष्टमीमा यात्रु आज देहिमाडौंस्थित निङ्लासैनी भगवती मन्दिरमा लाग्ने मेला हेर्न जाँदै थिए। तीव्र गतिका अटोरिक्सा अनियन्त्रित भएर पल्टिएको बताइएको छ। अटोरिक्सा सडकबाट ५०० मिटर तल खसेको थियो।"
नवदुर्गा भवानीको १२ वर्षे जात्रामा कुल्पी यज्ञ (फोटोफिचर),"ललितपुर : आजकल ललितपुरको ठेचोस्थित नवदुर्गा भवानीको १२ वर्षे जात्रा चलिरहेको छ। गत साउनबाट सुरु जात्राको महत्वपूर्ण कुल्पी यज्ञ फूलपातीको राति ललितपुरको बालकुमारीस्थित कुल्पी भन्ने ठाउँमा सम्पन्न भएको छ। दक्षिण ललितपुरको दलचोकी जंगलबाट स्वसी (बाँज) जातको आगँसी (दाउरा) गत भदौमा ल्याएपछि त्यही आँगसी प्रयोग गरेर कुल्पी यज्ञ गरिएको हो। हरेक वर्ष हुने नाचका क्रममा नवदुर्गाहरूले लगाउने वस्त्र र मुकुट १२ वर्षे जात्रामा फेरिन्छ। वस्त्र र गहना तान्त्रिक विधिबाट चोख्याउन यो यज्ञ गर्ने चलन छ। यज्ञमा भँगेरा, परेवा, सर्प, माछा र हाँस एकेक जोडी ल्याइएको थियो। हरेक एउटा जीव आगोमा होम गरिएको थियो भने अर्को छाडिएको थियो। यज्ञ हेर्न उपत्यकाका टाढा टाढाबाट आगन्तुकहरू आएका थिए। यस ठाँउमा रातभर त्रिपाल राखेर व्यापारीहरूले व्यापार गरिरहेका थिए। १२ वर्षे जात्रा आगामी चैत्रताका साइत निकालेर विधिपूर्वक अन्त गरिन्छ। तस्बिरहरू : अशोक दुलाल"
'बाबरी'की हिरोइन भन्छिन् 'हामीकहाँ व्यावसायिकता अझै कम छ,"काठमाडौं : मोडलिङ क्षेत्रमा परिचित नाम अदिति बुढाथोकी अभिनयमा सक्रियता बढाउँदै छिन्। कृमार्फत् अभिनयमा डेब्यु गरेकी अदिति अभिनित दोस्रो फिल्म बाबरी प्रदर्शनरत छ। भारतीय म्युजिक भिडियोमा अभिनय गरिसकेकी अदितिले धेरै नेपाली फिल्मको अफर स्वीकार गरिनन्। 'म हतारमा फिल्म गर्ने सोचमा थिइनँ। कोरोना महामारीका कारण पनि प्रोजेक्ट ढिला भएको हो। सुहाउँदो भूमिका आएमा काम गर्नेछु,' उनले भनिन्। नेपालबाटै मोडलिङको सुरुआत गरेर उनी भारतस्थित मुम्बईमा काम गरिरहेकी छन्। नेपालमा एक विज्ञापनमा काम गरेपछि अदितिलाई मुम्बईबाट मायालु नुडल्समा मोडलिङ गर्ने प्रस्ताव आएको थियो। त्यसयता उनी मुम्बईमै मोडलिङ गरिरहेकी छन्। 'मैले मुम्बई वा नेपाल भनेर काम गरिरहेकी छैन। जहाँ मलाई प्रस्ताव गरिन्छ, बुझेर काम गर्ने गरेकी छु,' उनले भनिन्। यहाँको वर्किङ कल्चरले उनलाई समस्या पार्ने रहेछ। उनी थप्छिन्, 'हामीकहाँ अझै व्यावसायिकता कम छ। काम पूरा नगर्न बहाना बनाउन पाइन्छ। त्यसले सेड्युललाई असर गर्छ।' काममा पूर्णरूपमा समर्पित भएर नलागेसम्म त्यसले गतिलो नतिजा नदिने उनको बुझाइ छ। उनले डेब्यु फिल्ममा छायाङ्कनका लागि पटकपटक नेपाल आउँदा काम नभएपछि फर्किनुपरेको थियो। यही कारण पनि दोस्रो फिल्म उनले होम प्रोडक्सनकै गरिन्। 'म बाहिरी प्रोडक्सनमा पनि काम गर्न तयार छु। दुई फिल्मले मलाई वर्किङ कल्चर बुझाइरहेको छ,' उनले भनिन्।"
पाकिस्तानमा बाढीबाट करिब १७ सयको मृत्यु,इस्लामावाद : पाकिस्तानमा यस वर्षको बाढीपहिरोमा परेर कम्तीमा पनि एक हजार सात सय जनाको ज्यान गएको बताइएको छ। मध्य जुलाईबाट आएको बाढीमा परेर यस वर्ष पाकिस्तानमा ठूलो जनधनको क्षति भएको बताइएको छ। अधिकारीहरूले यहाँ दशकौँपछि पहिलो पटक आएको यो विनाशकारी बाढीले निकै क्षति पुर्याएको थियो। गएको मनसुनी वर्षाको समयमा एक हजार छ सय ९५ जनाको ज्यान गएको राष्ट्रिय विपद् व्यवस्थापन प्राधिकरणले जानकारी दिएको छ। सो प्राधिकरणका अनुसार यहाँ बाढीबाट अरू १२ हजार आठ सय ६५ जना घाइते भएका छन्। घाइतेमध्ये केहीको अवस्था गम्भीर रहेको प्राधिकरणले जनाएको छ। प्राधिकरणले आइतबार प्रकाशन गरेको एक समाचारमा मृत्यु हुनेमा बालबालिका छ सय ३० जना रहेका छन्। त्यस्तै अरू तीन सय ४० जना महिलाको पनि सो बाढीमा परेर ज्यान गएको छ। पाकिस्तानको दक्षिणी क्षेत्रको सिन्ध प्रान्तमा बढी मात्रामा बाढीले क्षति पुर्याएको छ। यस प्रान्तमा मात्र सात सय ५९ जनाको ज्यान गएको छ। त्यसैगरी यहाँका अधिकारीहरूले सिन्ध पछि बलुचिस्तान र खैबर प्रान्तमा पनि बाढीले क्षति पुगेको जनाएका छन्। यी दुई प्रान्तमा मात्र छ सय भन्दा बढीले ज्यान गुमाएका छन्।
थारू दसैंमा सखिया नाच,"काठमाडौं : पश्चिम तराईका थारू बस्तीहरू मादल र मञ्जिराको संगीतले चैनार (गुञ्जिएका) छन् । यसले थारू बस्तीमा डस्या अर्थात् दसैं आइसकेको भान हुन्छ । फरिया र चोलीमा सजिएका युवती, धोती र कमिजमा सजिएका पुरुष हरेक साँझ सखिया नाच्छन् । पुरुषले बजाउने मादलको तालमा युवतीहरू भुराभुराले सजिएका मञ्जिराले ताल मिलाउँछन् । कामको व्यस्तताले दिनभरि सुनसान रहने गाउँ साँझ गुल्जार बन्छन् । दसैं आउनु एक महिना अघिदेखि नै सखिया गीत र नाच सिकाउने गरिन्छ । मोरिन्या (गुरुमा) र पच्गुनिया (सहायक गुरुमा)मार्फत गीति नृत्यको रूपमा रहेको सखिया नाच्ने र गाउने विधि र प्रक्रियाहरू सिकाइने गरिएको थारू संस्कृतिविद् अशोक थारू बताउँछन् । उनका अनुसार दसैंको अवधिमा सखिया र पैंयाँ नाच विशेष रूपमा नाचिन्छ । नाच्नका लागि युवतीहरूको समूहमा एक जना अगुवा (मोरिन्या) रहने र मादल बजाउने पुरुषमा पनि एक जना अगुवा हुन्छन् । यो नाचमा भगवान् श्रीकृष्णको जन्मदेखि मृत्युसम्मको लीलामा आधारित गीत गाइने थारू बताउँछन् । सखिया शब्दको प्रार्दुभाव बज्र भाषाको सखी आ शब्दबाट भएको हो । यसको अर्थ साथी वा संगिनी हो । यो शब्द कान्हा (कृष्ण) र राधा र उनका संगिनीको सन्दर्भमा आएको हो । कान्हाले पनि द्रौपदीलाई सखी भन्थे । राधा त कान्हाकी सबैभन्दा प्रिय सखी थिइन् । त्यसैले थारू कान्हाहरू थारू लोक राधाहरूलाई बोलाउँछन्, सखीहरू ! आउ न आजको यस खुसीको अवसरमा नाचौं, गाऔँ र एकअर्कामा लीन होऔं । यसरी सखी आ भन्दाभन्दै यस लोकनृत्य अर्थात् उत्सवको नाम नै संक्षिप्तमा सखिया हुन आएको हो । जगदीशनारायण सिंह निर्भीकका अनुसार (१९९२ ई: १३९) सखिया नृत्यको परम्पराको उद्भावमा मध्यकालीन वल्लभीय प्रभाव हुन सक्छ । जन श्रुतिअनुसार घमण्डी देवले कान्हाका सखी ललिताका गाउँका केटाहरूलाई अभिनय गर्न सिकाएका थिए । अकवरी दरबारका नृत्यकार वल्लभ वृन्दावन पुगेर तिनलाई नृत्यको शिक्षा दिएका थिए । सखियाको पृष्ठभूमिमा यस किसिमको अन्तर्कथा सम्भव छ । सखियाको पृष्ठभूमि रास नृत्य हो । सखिया थारू लोकभागवत पुराण पनि हो । दसैंमा थारू जातिका महिलाहरूले सामूहिक रूपमा गाइने काव्य कोटीमा पर्ने संस्कृतिविद् थारूको भनाइ छ । जसको आरम्भ नै समरौटीबाट हुन्छ । डानु डाडा डानु री डाडा डानु डरिउना भली र सखी र डानु री डाडा डरीउना री कहिले टोही मैं सामिरौं सरस्वती मैयाँ सखी र सरस्वती मैयाँ स्यावा री मोरी लेओ सखिया नाचको बीचबीचमा पैँयाँ नाच पनि नाचिन्छ । थारू भाषामा पैँयाँलाई पैँयाँ लग्ना अर्थात् पैंयाँको अर्थ पाउ लागी वा समर्पित हुनु हो । खासमा गोपिनीरूपी बठिनियाहरू (युवतीहरू) र कृष्ण रूपी मडर्या (मादल बजाउने पुरुष) एकअर्काप्रति समर्पित हुनु भन्ने सन्दर्भमा आएको बताइन्छ । उनी भन्छन्, पैँयाँलाई कृष्ण र गोपिनीबीचको रासलीला झल्काउने चरणको रूपमा लिइन्छ । यो मूलतः गीतहीन सामूहिक नृत्य हो । एनरी बाहाँस हो काटी कमवा सिटैबु कमवा सिटैबु मै पिन्जला बनैबुँ पिन्जला बनैबु मै सारी सुगा पलबु वचनक बिनल पिन्जला कबु रे जिनी टुट टुटीगिल पिन्जला रे मोर उरिगिल सुगिना पैँयाँ गीतमा सारीसुगा प्रेमपात्रका प्रतीकको रूपमा लिइएको छ । पिँजडा प्रेमको प्रतीक हो । गीतमा औँलो काटेर कलम बनाउने र रगतको मसीले प्रेमपत्र लेख्ने सन्दर्भ आउँछ । पछिल्लो समय पैँयाँ नाचलाई आधुनिकीकरण गरिएको पाइएको छ । यसलाई आधुनिक सखियाको नामले पनि चिनिन्छ । यसमा गाइने गीतहरूसमेत आधुनिक ढंगले रचना गरिएको थारू संस्कृतिका जानकारहरू बताउँछन् । त्यस्तै पैँयाँ २२ प्रकारको हुने भए पनि हालः मडयाहरूले आफैं नयाँ सिर्जना गरेर पैँयाको तरिकामा परिर्वतन ल्याएका छन् । यस नृत्यमा मादलको ताल र गीतसँगै नृत्य गर्ने युवतीहरू खुट्टाको पैतलासँगै शरीरलाई मोडेर विभिन्न मुद्रामा प्रस्तुत हुन्छन् । पैँया मूलतः गीतहीन सामूहिक नृत्य हो । तर केही गीति पैँया पनि पाइन्छ । त्यस्तो पैँयालाई गिडाहा पैँया भनिन्छ । कुनै कुनै पैँया गीत त शृंखलित आख्यानमा उनिएको हुँदा त्यस्ता पैँया गीतलाई लोकगाथाको कोटीमा पनि राखिएको छ । पैँया गीत अनेक विषयवस्तुमा रचिएको पाइन्छ । यसमा रामायण, महाभारत तथा लौंगिक जीवनका आख्यान पनि भेटिन्छन् । थारू समुदायमा सखियालाई उसै पनि सदाबहार नृत्यको रूपमा लिने गरिएको छ । दसैंमा मात्रै सीमित नभई यो नृत्य बाह्रौंमास विभिन्न सभा, समारोह, महोत्सवहरूको प्रमुख शोभाको रूपमा प्रस्तुत हुँदै आएको छ । तर सखियामा बजाइने मादल र मञ्जिरा हरेरी पूजापछि मात्र बजाउन पाइने कथन छ । त्यसअघि बजाउँदा अनिष्ट हुने जानकारहरू बताउँछन् । जेठ महिनामा रोपाइँको दिन कलुवा (खाना) खाएर बन्द गरिएको मादल भदौको पहिलोदेखि दोस्रो साता हरेरी पूजा गरेरमात्र खुल्छ । कृष्ण जन्माष्टमीदेखि तिहारसम्म थारू बस्तीमा निरन्तर नाच हुन्छ, थारू संस्कृतिका जानकार सुशील चौधरी भन्छन्, मादल बन्द गर्दा पनि ननाच्ने भनेर देउतालाई मनाइन्छ । देउता बसालेर नाच बन्द हुन्छ । अर्को वर्ष फेरि यही समयमा नाच हुन्छ ।"
आइएमई लुटपाट गर्ने हतियारधारी समूहका एक जना पक्राउ,"ताप्लेजुङ : ताप्लेजुङ सदरमुकाम फुङलिङको वीरेन्द्र चोकमा रहेको आइएमईबाट नगद तथा गरगहना लुट्ने समूहका एकजनालाई प्रहरीले पक्राउ गरेको छ। नगद ६ लाख र झोलामा रहेको गरगहनासहित पक्राउ गरिएको ताप्लेजुङ प्रहरी प्रमुख डिएसपी कैलाश राईले जानकारी दिए। बिहान ११ बजेतिर भानुजन माध्यमिक विद्यालय छेउमा निर्माणाधीन बसपार्कबाट ओरालो लागेका उनलाई प्रहरीले त्यही क्षेत्रबाट पक्राउ गरेको हो। फुङलिङ नगरपालिका निवासी भए पनि उनको विवरण प्रहरीले खुलाएको छैन। अरुको खोजी भइरहेको राईले बताए। घटना भएको करिब ४ घण्टा पछि नै संलग्न मध्ये एकजनालाई पक्राउ गर्न प्रहरी सफल भएका हुन्। खोजी कार्यमा डीएसपी राई सहित ससस्त्र प्रहरी ताप्लेजुङका डीएसपी विनोद थापा नेतृत्वको टोली खटिएको थियो। लुटपाटमा चार जनाको संलग्नता रहेको सीसीटीभी फुटेजमा देखिएको प्रहरीले जनाएको छ। बाँकी तीन जनाले पैसा र गरगहना बोकेर भागेकाले उनीहरुको खोजी जारी राखेको डिएसपी राईले बताए। तीन जनामध्ये एक जनासँग हतियार रहेको सिसी टिभी फुटेजमा पाइएको छ। नगद र गहना चार जनाले नै बाँडेर बोकेको पाइएको छ। सुन र नगद कति लुटपाट गरे भन्ने यकिन हुन बाँकी छ। आइएमई सञ्चालक अम्बर कुमार श्रेष्ठ र मैया श्रेष्ठले कर्मचारीलाई जिम्मा लगाएर विदेश भ्रमणमा छन्। दशैमा छुट्टि भए पनि कर्मचारीले आइएमईभित्र काम गरिरहेको र चार जना प्रवेश गरेर उनलाई नियन्त्रणमा लिएर लुटपाट गरेको सीसीटीभी फुटेजमा देखिएको छ। आइएमईका कर्मचारीलाई अपरिचित व्यक्तिले फोन गरेर जाकट राखेको गहना लिन आउँछु भनेर भनेको कर्मचारीले प्रहरीलाई बताएकी छन्। चारमध्येका एक जनाले बाहिर रुंगेको, दुई जनाले कर्मचारीलाई नियन्त्रणमा लिएको र एक जनाले सीसीटीभी बन्द गराएकोसम्म फुटेजमा देखिएको छ।"
समानुपातिकको बन्दसूचीबाट १२ बजेसम्म नाम फिर्ता लिन सकिने,काठमाडौं : आउँदो मंसिर ४ गते हुने निर्वाचनका लागि समानुपातिक प्रणालीतर्फ आयोगमा पेस गरिएको संशोधित बन्दसूचीमा सूचीकृत उम्मेदवारले आज १२ बजेभित्र नाम फिर्ता लिन पाउने छन्। प्रतिनिधिसभा र प्रदेशसभा निर्वाचनका लागि समानुपातिक प्रणालीतर्फ आयोगमा पेस गरिएको उम्मेदवारको संशोधित बन्दसूचीमा सूचीकृत कुनै उम्मेदवारले आफ्नो नाम फिर्ता लिन चाहेमा मध्यान्ह १२ बजेसम्मका लागि समय दिइएको छ। उम्मेदवारको बन्दसूचीबाट फिर्ता लिन चाहेमा आज बिहान १० बजेदेखि १२ बजेसम्म उम्मेदवारले निवेदन दिने र आजै दिउँसो १ बजेदेखि ३ बजेसम्म उम्मेदवारी फिर्ताबारे सम्बन्धित दललाई जानकारी दिने कार्यक्रम रहेको छ। संशोधित सूची बुझाउने अन्तिम अवधि असोज १६ गतेसम्मका लागि दिइएको थियो।
आइतबार एक लाख ५६ हजारले राजधानी छाडे,काठमाडौं : ट्राफिक प्रहरीका अनुसार यसवर्षको दसैंमा आइतबार सबैभन्दा बढी यात्रुले राजधानी छाडेका छन्। आइतबार एक लाख ५६ हजार यात्रुले राजधानी छाडेको पाइएको छ। त्यसअघि शनिबार एक लाख १६ हजार यात्रुले राजधानी छाडेको अभिलेख छ। यही असोज १० गतेदेखि यात्रु बाहिरिने क्रम बढेको हो। प्रहरीका अनुसार घटस्थापनाको उक्त दिन आठ हजार सात सय २९ सवारीसाधानमा ४५ हजार आठ सय २३ यात्रु भित्रिएका थिए भने आठ हजार नौ सय चार सवारी साधानमा ६० हजार आठ सय ४१ यात्रु बाहिरिए। असोज ११ गते आठ हजार चार सय २७ सवारी साधानमार्फत ४५ हजार ३३ यात्रु भित्रिएका थिए। त्यस दिन नौ हजार एक सय ६१ सवारी साधनमार्फत ६२ हजार चार सय ३२ यात्रु बाहिरिएको अभिलेख छ। यस्तै असोज १२ गते आठ हजार नौ सवारी साधनमार्फत ४५ हजार दुई सय ६० यात्रु भित्रिए। त्यस दिन १० हजार ८६ सवारी साधनबाट ७१ हजार सात सय ६३ यात्रु बाहिरिए। यस्तै असोज १३ गते आठ हजार २३ सवारीमार्फत सोही हाराहारीमा यात्रु भित्रिएकामा १० हजार दुई सय १९ सवारीमार्फत ७४ हजार तीन सय ६२ यात्रु बाहिरिए। यही असोज १४ गते सात हजार चार सय ६० सवारीमार्फत ३७ हजार तीन सय ४० यात्रु भित्रिँदा १० हजार दुई सय ६७ सवारी साधनमार्फत ८४ हजार ८७ यात्रु बाहिरिएको तथ्याङ्क छ।
चुनाव नलड्ने बाबुराम भट्टराईको घोषणा,"काठमाडौं : नेपाल समाजवादी पार्टीका अध्यक्ष बाबुराम भट्टराईले मंसिर ४ गते हुने निर्वाचनमा आफू उम्मेदवार नबन्ने घोषणा गरेका छन्। उनले गोरखाबासीको नाममा पत्र लेख्दै यसपटक उम्मेदवार नबन्ने घोषणा गरेका हुन्। '२०६४,२०७० र २०७४ को संविधानसभा र प्रतिनिधिसभा निर्वाचनमा अत्यधिक मतले विजयी गराएर तपाईंहरूको सेवा गर्ने अवसर दिनुभएकोमा सम्पूर्ण गोरखाली बुबाआमा,दिदीबहिनी,दाज्यूभाइहरूमा अन्तःहृदयैदेखि आभार ब्यक्त गर्दछु,' उनले लेखेका छन्, 'आगामी २०७९ मंसीर ४ को प्रतिनिधसभा निर्वाचनमा म उम्मेदवार नबन्ने यहाॅहरू सबैलाई विनम्र जानकारी गराउन चाहन्छु।' पूर्ण पाठ प्रिय गोरखा, २०६४,२०७० र २०७४ को संविधानसभा र प्रतिनिधिसभा निर्वाचनमा अत्यधिक मतले विजयी गराएर तपाईंहरूको सेवा गर्ने अवसर दिनुभएकोमा सम्पूर्ण गोरखाली बुबाआमा,दिदीबहिनी,दाज्यूभाइहरूमा अन्तःहृदयैदेखि आभार ब्यक्त गर्दछु। आगामी २०७९ मंसीर ४ को प्रतिनिधसभा निर्वाचनमा म उम्मेदवार नबन्ने यहाॅहरू सबैलाई विनम्र जानकारी गराउन चाहन्छु। मेरो कार्यकालमा गोरखाको दूरगामी विकास र समृद्धिकालागि आधारभूत भौतिक तथा सामाजिक पूर्वाधारहरू बनेका छन् भने केही शुरूभएका आयोजना पूरा हुन बाॅकी छन्। बॅकीरहेका आयोजना पूरा गर्न र ती पूर्वाधारको जगमा अब उत्पादन र रोजगारमुखी योजना र कार्यक्रम ल्याएर ऐतिहासिक गोरखालाई देशकै नमूना विकासको केन्द्र बनाउन म संसदमा नरहे पनि निरन्तर सक्रिय योगदान गरिरहनेछु। २०६५ देखि अहिलेसम्म प्रत्येक महिना गोरखा आउनेजाने र जनताको घरदैलोमा पुग्ने काम गरिराखें र तपाईंहरूबाट धेरै सिक्ने अवसर पएॅ। आगामी दिनमा पनि म निरन्तर तपाईंहरूकै सेवामा रहिरहनेछु। चुनाव नलड्नु भनेको राजनीति छोड्नु हैन! कतिपय मानिसहरूले जानेर नजानेर त्यस्तो सोच्नभन्न सक्छन्। सत्तादेखि सत्ता र चुनावदेखि चुनावसम्मको राजनीति गर्नेहरूले त्यसो भन्नु अन्यथा हैन। तर सही र असल राजनीति भनेको समाजको सर्वतोमुखी अग्रगामी रूपान्तरण र जनतासमाजको सेवा गर्ने साधन हो।म त्यसमा विश्वास गर्छु र आजीवन त्यही मार्गमा लागिरहनेछु। पार्टीको काम र जनसेवामा म निरन्तर खटिरहनेछु। म सबै गोरखाली दिदीबहिनी दाज्युभाइहरूलाई विश्वास दिलाउन चाहन्छु मेरो ठाउॅमा तपाईंहरूले अझै सक्षम र जिम्मेवार व्यक्तिको नेतृत्व पाउनुहुनेछ र गोरखाको विकासको गतिले अझै तीब्रता पाउनेछ। म त्यहॅा साथमा हुनेछु। आसन्न वडादशै,तिहार,नेपाल सम्वत् नयाॅ वर्ष लगायतका सबै पर्वहरूमा हार्दिक शुभकामना!"
"मनास्लु हिमालमा पुनः हिमपहिरो, एक जनाको मृत्यु",गोरखा : उत्तरी गोरखाको मनास्लु हिमालको आधार शिविरमा फेरि हिमपहिरा जाँदा एक जनाको मृत्यु भएको छ। आज बिहान दोस्रो र तेस्रो आधार शिविरमा गएको हिमपहिरामा परी ताप्लेजुङका ३५ वर्षीय दावा छिरिङ शेर्पाको मृत्यु भएको हो। जिल्ला प्रहरी कार्यालयका प्रमुख प्रहरी उपरीक्षक केदार खनालका अनुसार हिमपहिरामा परेका चारमध्ये तीनजना भने तत्काल नै सम्पर्कमा आएका थिए। पहिरामा परेका शेर्पा भने सम्पर्कविहीन भएपछि खोजी सुरु गरिएको थियो। घटनालगत्तै बेपत्ता शेर्पाको खोजी गर्ने क्रममा मृतावस्थामा भेटिएको उनले बताए। मृतक शेर्पाको शव सिम्रिक एयरको हेलिकप्टरमार्फत् उद्धार गरी आधार शिविरबाट सामागाउँमा ल्याएर मुचुल्का उठाई शवपरीक्षणका लागि काठमाडौंको टिचिङ अस्पताल पठाइएको एसपी खनालले जानकारी दिए। मृतकको शवपरीक्षणपछि आफन्तलाई बुझाइने गोरखा प्रहरीले जनाएको छ। आइतबार बिहान पनि दोस्रो आधार शिविरमा हिमपहिरा गएको थियो। यसअघि गएको सोमबार पनि मनास्लु हिमालको तेस्रो आधार शिविरमा हिमपहिरा गएको थियो। उक्त हिमपहिरामा परी दुई जनाको मृत्यु भएको थियो भने १२ जना घाइते भएका थिए। सोमबार गएको हिमपहिरामा सङ्खुवासभाका अनुप राई र विश्व विख्यात अमेरिकी स्की आरोही हिलारी नेल्सनको स्की गर्ने क्रममा मृत्यु भएको थियो।
पाकिस्तानमा बाढीबाट करिब एक हजार सात सयको मृत्यु,इस्लामावाद : पाकिस्तानमा यस वर्षको बाढी पहिरोमा परेर कम्तीमा पनि एक हजार सात सय जनाको ज्यान गएको बताइएको छ। मध्य जुलाईबाट आएको बाढीमा परेर यस वर्ष पाकिस्तानमा ठूलो जनधनको क्षति भएको बताइएको छ। अधिकारीहरुले यहाँ दशकौंपछि पहिलो पटक आएको यो विनाशकारी बाढीले निकै क्षति पुर्याएको थियो। यहाँ गएको मनसुनी वर्षाको समयमा एक हजार छ सय ९५ जनाको ज्यान गएको राष्ट्रिय विपद् व्यवस्थापन प्राधिकरणले जानकारी दिएको छ। सो प्राधिकरणका अनुसार यहाँ बाढीबाट अरु १२ हजार आठ सय ६५ जना घाइते भएका छन्। घाइतेमध्ये केहीको अवस्था गम्भीर रहेको पनि सो प्राधिकरणले जनाएको छ। सो प्राधिकरणले आइतबार प्रकाशन गरेको एक समाचारमा मृत्यु हुनेमा बालबालिका छ सय ३० जना रहेका छन्। त्यस्तै अरु तीन सय ४० जना महिलाको पनि सो बाढीमा परेर ज्यान गएको छ। पाकिस्तानको दक्षिणी क्षेत्रको सिन्ध प्रान्तमा बढी मात्रामा बाढीले क्षति पुर्याएको छ। यस प्रान्तमा मात्र सात सय ५९ जनाको ज्यान गएको छ। त्यसैगरी यहाँका अधिकारीहरुले सिन्ध पछि बलुचिस्तान र खैबर प्रान्तमा पनि बाढीले क्षति पुगेको जनाएका छन्। यी दुई प्रान्तमा मात्र छ सयभन्दा बढीले ज्यान गुमाएका छन्।
"घरमा हुनसक्छ चोरी, यसरी अपनाउन सकिन्छ सावधानी","काठमाडौं : दसैं मनाउन गाउँ जाने योजनामा हुनुहुन्छ ? दसैंका लागि लत्ताकपडा, खाद्यान्नलगायत अत्यावश्यक सामान जुटाउनु भयो होला । पर्वका लागि आवश्यक तयारी गरे जसरी नै घर, कोठा तथा सामानको सुरक्षाको पनि ख्याल गर्नुभयो कि छैन ? समयमा ख्याल नगरे पछुताउनु पर्ला । घरको सुरक्षाका विषयमा पनि यो समय ख्याल गर्नुपर्छ । प्रत्येक वर्ष चाडपर्वको मौका छोपेर चोरी, डकैती बढ्ने भएकाले सचेत रहन प्रहरीले आग्रह गरेको छ । गाउँमा भन्दा सहरमा यो समय सुनसान हुने भएकाले घर र बसेको कोठाको सुरक्षामा सावधानी अपनाउनुपर्ने बताउँछन्, जिल्ला प्रहरी परिसर काठमाडौंका प्रवक्ता दिनेशराज मैनाली । भन्छन्, यो समयमा विशेष ख्याल गर्नुपर्छ । घरमा भएका नगद, सुनचाँदी र अन्य सामग्रीको चोरी, डकैती हुने भएकाले सबैभन्दा पहिले घरधनी आफैं सचेत बन्नु पर्छ । हामीले पनि सुरक्षाका विशेष योजना ल्याएका छौं । यसमा नागरिकको पनि साथ चाहिन्छ । चाडपर्वको नाममा पछिल्लो समय समाजमा विकृति पनि बढिरहेकाले विशेष ख्याल गर्नुपर्ने उनको सुझाव छ । घरमा चाबी लगाएर सबैजना चाडपर्व मान्न गाउँ वा मान्यजनकोमा जाँदा यो समय चोरी र डकैती बढ्ने सम्भावना धेरै हुन्छ । त्यसैले प्रहरीले समेत सहरमा घरको सुरक्षाका लागि विशेष योजना ल्याएको प्रवक्ता मैनालीले बताए । हामीले प्रहरीसँग सम्पर्क गर्न विशेष नम्बरहरू १००, १०३, १०४, ९८५१२८३४५, ९८५१२८३०१२ र फेसबुकबाट पनि सम्पर्क गर्न र केही भए जानकारी गराउन आग्रह गरेका छौं । यो समय सबै खुसीयाली मनाउने सँगै सुरक्षा पनि अपनाउने समय हो । घरमा भाडा बस्नेको फोटोसहित पूर्ण विवरण राख्न, गाउँ टोलमा शंकास्पद व्यक्ति वा गतिविधि देखिएमा प्रहरीलाई खबर गर्न, जुवातास खेलेको देखिए वा नसालु पदार्थ प्रयोग गरेको भेटिएमा पनि प्रहरीलाई पनि खबर गर्न प्रहरीले आग्रह गरेको छ । विद्युतीय कारोबार नगर्न आग्रह गर्दै प्रहरीले नचिनेको व्यक्तिले घरको ढोका खोल्न आग्रह गर्दा नखोल्न पनि अनुरोध गरेको छ । कतै जाने वा जाँदै गरेको सूचना सामाजिक सञ्जालमा राखे सुरक्षा खतरा हुने भएकाले त्यसो नगर्न पनि प्रहरीले आग्रह गरेको छ । सामाजिक सञ्जालमा यस्तो सूचना राखे कसैले फलो गर्न वा घरमा चोरी हुने खतरा हुन्छ, प्रवक्ता मैनाली भन्छन्, घरको र आफ्नो सुरक्षा यो समय महत्वपूर्ण हो । यो समय सवारी दुर्घटना पनि बढ्ने भएकाले सचेत भएर यात्रा गर्ने र आफ्नो सवारीको पनि सुरक्षा गर्न प्रहरीको सुझाव छ । हामीले यान्त्रिका जाँच गरेर मात्रै सवारी सञ्चालन गर्न भनेका छौं । सवारी चाप उच्च हुने भएकाले यात्रा गर्न र सवारी चलाउँदा पनि धेरै ख्याल गर्नुपर्छ । सवारीमा यात्रा गर्दा पनि चोरी हुन सक्ने भएकाले धेरै पैसा नबोक्ने र गरगहना पनि लगाउनुहुँदैन, उनले भने । मैनालीले चाडवाडलाई लक्षित गरेर काठमाडौंको सुरक्षा व्यवस्थालाई कडा बनाएको बताए । काठमाडौंभित्र हुने हत्या, अपहरण, ठगी, चोरी, महिला हिंसालगायत घटनालाई घट्न नदिन प्रहरीलाई परिचालन गर्न लागेका छौं, प्रवक्ता मैनाली भने । उनले व्यक्ति तथा सम्पत्तिको सुरक्षा, आर्थिक कारोबार, बैंक तथा वित्तीय संस्थामा हुने चोरी लुटपाट, टिकटमा हुने ठगी बढ्नसक्ने हुनाले पैदल गस्ती, साइकल गस्ती, मोटरसाइकल गस्ती मोटर गस्ती सञ्चालन गर्न लागेको जानकारी दिए । मैनालीले बैंक तथा वित्तीय क्षेत्र, यातायात सञ्चालन हुने क्षेत्र, व्यापारिक कारोवार हुने क्षेत्र, होटल रेस्टुराँ, नाकालगायतका क्षेत्रमा विशेष गस्ती खटाइएको बताए । कलंकी, बल्खु, सुन्धारा, पुरानो बसपार्क, नयाँ बसपार्क, गोंगबु, गौशाला, चाबहिल, कोटेश्वर र हल्चोक टिकट काउन्टरमा समेत प्रहरी खटाइएको परिसरले जनाएको छ । प्रहरीले चाडपर्वका समयमा लुटपाट र डकैती गरेर भाग्ने आपराधिक व्यक्ति तथा समूहलाई पक्राउ गर्न कुकुरसहितको टिम पनि तैनाथ गरेको छ । चोरीडकैती तथा लुटपाटका घटनापछि अभियुक्त फरार हुन नदिन डीएसपी र इन्सपेक्टरको कमान्डमा टोलीलाई नाकाबन्दी र सर्च एन्ड अपरेसनमा परिचालन गरिएको छ । यता, नागढुंगा सडकखण्डमा दिनहुँ जाम हुन थालेपछि महानगरीय ट्राफिक प्रहरी महाशाखाले बिग्रेको गाडी हटाउने दुई वटा गाडी तान्ने मेसिन सञ्चालनमा ल्याएको छ । गाडी बिग्रेर हुने ट्राफिक जाम हटाउन सडक विभागले काठमाडौंको नागढुंगा र धादिङको झ्याप्लेखोलामा र्याकरको व्यवस्था गरेको हो । र्याकर सञ्चालनमा आएपछि गाडी बिग्रेर हुने कलंकीनागढुंगाधार्केसम्मको जाम तत्काल हट्ने महानगरीय ट्राफिक प्रहरी महाशाखाले जानकारी दिएको छ ।"
ट्राफिक नियम उल्लंघन गर्ने १४७९ चालकलाई कारबाही,"काठमाडौं : ट्राफिक नियम उल्लंघन गर्ने एक हजार चार सय ७९ जना चालक कारबाहीमा परेका छन्। काठमाडौं उपत्यकाका विभिन्न स्थानबाट ट्राफिक प्रहरीले ती चालकलाई कारबाही कारवाही गरेको हो। जसमा मदिरा पिएर सवारी साधन चलाउने १६४, हर्नको अनावश्यक प्रयोग गर्ने ५२, फुटपाथमा पार्किङ गर्ने ६८, ढोका खुल्लै राखेर सवारी चलाउँदै गरेका २७, जथाभावी यात्रु चढाउने र ओराल्ने ५१, तीव्र गतिमा सवारी साधन चलाउने १४५ जना कारबाहीमा परेका प्रहरीले जनाएको छ। अवस्था ठीक नभएका सवारी साधन चलाउने ३७, एकतर्फी सडकमा सोविपरीत चलाउने ५०, सडक लेन उल्लंघन गर्ने ११, रातो बत्तीको उल्लंघन गर्ने २६ र क्षमताभन्दा बढी यात्रु राख्ने २४ जना चालक कारबाहीमा परेका हु्न्।"
बडादसैंको आठौँ दिन महाअष्टमी पर्व मनाइँदै,"काठमाडौं : आश्विन शुक्ल अष्टमीका दिनमा मनाइने महाअष्टमी पर्व आज नेपालीहरूले बडादसैंका रूपमा दुर्गा भवानीको विशेष पूजाआराधना गरी भव्यरूपमा मनाउँदैछन्। बडादसैंको आठौँ दिन आज महाकाली, महालक्ष्मी र महासरस्वतीको विशेष पूजाआराधना गरिन्छ। महाअष्टमीको दिन दुर्गा भवानीलाई शक्तिशाली बनाउने दिन भएकाले यसको विशेष महत्व रहेको विभिन्न वैदिक सनातन परम्पराका ग्रन्थमा उल्लेख गरिएको छ। आजको दिन शास्त्रसम्मतरूपमा दसैँ घर, कोतलगायत राज्यका विभिन्न शक्तिपीठमा पशु बलि दिई दुर्गा भवानीको विशेष पूजा गरिन्छ। दुर्गा सप्तशती, श्रीमद्देवीभागवत र देवी स्तोत्र पाठ गरिन्छ। विवेकशील र अविवेकशील प्राणी दुवैले मोक्ष प्राप्तिको चाहना गर्ने हुनाले देवमन्दिर र यज्ञ यज्ञादिमा विधिपूर्वक बलि दिनाले ती पशुले मोक्ष प्राप्त गरी माथिल्लो योनीमा जन्म लिने कुरा शास्त्रमा वर्णन गरिएको धर्मशास्त्रविद् प्रा डा रामचन्द्र गौतम बताउँछन्। 'सात्विक, राजस र तामस तीन किसिमका पूजाको वर्णन शास्त्रमा गरिएको छ, सात्विक जल, चन्दन र अक्षतालगायत षोडशोपचारले गरिने पूजा हो, सात्विक र पशु बलिसहितको पूजालाई राजस पूजा भनिन्छ, राजसका साथै मदिरा पनि चढाएर गरिने पूजालाई तामस पूजा भनी शास्त्रमा परिभाषित गरिएकाले पशु बलि पनि शास्त्रीय हो', उनले भने। ब्राह्मणका लागि भने पशु बलि वर्जित गरिएको छ। आसुरी प्रवृत्तिको नाश गर्न देवीलाई शक्तिशाली बनाई पशुको मुक्तिका लागि पनि पशु बलिको महत्व रहेको धर्मशास्त्रविदहरूको भनाइ छ। दुर्गा सप्तशती चण्डीको आठौँ अध्यायमा पनि यससम्बन्धी चर्चा भएकाले पशु बलिलाई अशास्त्रीय भन्न नमिल्ने डा गौतम बताउँछन्। 'राज्य सञ्चालकले त प्रभु शक्ति, मन्त्र शक्ति र उत्साह शक्तिका लागि पशु बलि विधिपूर्वक दिनैपर्छ भन्ने शास्त्रीय वचन छ', उनले भने। यी तीनवटा शक्ति दुर्गा भवानीबाट मात्र प्राप्त गर्न सकिन्छ। यसै कारण आजको दिन विधिपूर्वक पशु बलि दिइने गरिएको हो। आजैका दिन राति कालरात्रिका रूपमा पशु बलिको विधि र पूजाआराधनासहित मनाउने गरिन्छ। कालरात्रिको पूजा विधि र सङ्कल्पसमेत छुट्टै हुने भएकाले यसको विशेष महत्व छ। ब्राह्मणले भने कालरात्रि पूजा पनि गर्न नपर्ने विधान छ। आजका दिन उपत्यकाभित्रका शक्तिपीठहरू गुह्येश्वरी, मैतीदेवी, कालिकास्थान, भद्रकाली, नक्साल भगवती, शोभा भगवती, विजेश्वरी, इन्द्रायणी, रक्तकाली, वज्रयोगिनी, सङ्कटा, बज्रवाराही, दक्षिणकाली, चामुण्डा, सुन्दरीमाई, भाटभटेनी, बङ्गलामुखीलगायत मन्दिरहरूमा पनि बलिसहित पूजाआजा गर्नेहरूको बिहानदेखि भीड लाग्ने गर्छ। यसैगरी उपत्यकाबाहिरका गोरखाको मनकामना, पर्साको गहवामाई, सप्तरीको छिन्नमस्ता भगवती, धनुषाको राजदेवी, डढेलधुराको उग्रतारा, काभे्रपलाञ्चोकको चण्डेश्वरी, नाला भगवती र पलाञ्चोक भगवती, सिन्धुपाल्चोकको पाल्चोक भगवती, दोलखाको कालीञ्चोक भगवती, ताप्लेजुङको पाथीभरालगायतका शक्तिपीठहरूमा पनि बलिसहित पूजाआराधना गर्ने श्रद्धालु भक्तजनहरूको घुइँचो लाग्दछ। आजको दिन कलपुर्जा, हातहतियार र यातायातका साधनलाई विशेषरूपमा सरसफाइ गरी देवी स्थापना गरिएको स्थानमा राखी पशु बलिसहित पूजाआजा गर्ने गरिन्छ। यी साधनलाई देवीको शस्त्रअस्त्रका रूपमा मानी पूजा गर्ने गरिएको हो। देवीका शस्त्रअस्त्रसहित चतुरङ्गीणी सेनाको पनि आह्वान गरी पूजा गर्ने गरिन्छ। पशु बलि नचढाउनेहरूले भने आज पूजा कोठामा आआफ्नो कुल परम्पराअनुसार काँक्रो, घिरौँला, कुभिण्डो, मूला र नरिवल आदि बलि चढाई पूजाआजा गर्ने गर्दछन्। महाअष्टमीका दिन राति हनुमानढोकाको दसैँघरमा राज्यका तर्फबाट ५४ बोका र ५४ राँगाको बलिसहित कालरात्रि पूजा गरिन्छ। कोरोना महामारीका कारण विसं २०७७ मा भने हनुमानढोकामा बलिसहित पूजा रोकिएको थियो।"
"हेटौंडामा यात्रुबाहक बस दुर्घटना : दुई जनाको मृत्यु, ३६ घाइते",हेटौंडा : पूर्वपश्चिम राजमार्गअन्तर्गत मकवानपुरको हेटौंडा उपमहानगरपालिका१५ चुरियामाई मन्दिर नजिकैको खण्डमा गएराति बस दुर्घटना हुँदा दुई जनाको मृत्यु भएको छ। बसमा सवार ३६ जना घाइते भएका छन्। मृतक दुवै जनाको सनाखत हुन बाँकी रहेको जिल्ला प्रहरी कार्यालय मकवानपुरले जनाएको छ। काठमाडौंबाट दमकलाई गन्तब्य बनाएर छुटेको ना७ख २०३२ नम्बरको बस गएराति आफैं अनियन्त्रित भई सडक छेउको नालिमा खसेको थियो। दुर्घटनामा घाइते भएकामध्ये ३० जना उपचारपछि डिस्चार्ज भइसकेका छन्। दुई जनालाई थप उपचारका लागि काठमाडौं र तीन जनालाई भरतपुर पठाइएको जिल्ला प्रहरी कार्यालय मकवानपुरका प्रवक्ता टेक बहादुर कार्कीले जानकारी दिए। उनका अनुसार एक जनाको हेटौंडाको सन्चो अस्पतालमा उपचार भइरहेको छ।
जनताप्रति उत्तरदायी नेतृत्वको खाँचो छ : अध्यक्ष लिङ्देन,"काठमाडौं : राष्ट्रिय प्रजातन्त्र पार्टी (राप्रपा) का अध्यक्ष राजेन्द्र लिङ्देनले नेपाली राजनीतिमा जनताप्रतिको उतरदायी नेतृत्वका साथै बलियो राष्ट्रियताका लागि निष्ठाका खाँचो रहेको बताएका छन्। पार्टी कार्यालयमा बडादसैँ, तिहार, नेपाल संवत् र छठका अवसरमा आयोजित शुभकामना आदानप्रदान कार्यक्रममा अध्यक्ष लिङ्देनले मुलुकमा इमान र त्यागको राजनीतिले मात्र देश विकास र जनतालाई समृद्धिको बाटोमा लैजान सकिने बताए। उनले निकट भविष्यमा हुन लागेको प्रदेशसभा तथा प्रतिनिधिसभाको निर्वाचनमा जनताले राष्ट्रवादी शक्तिलाई मतदान गर्ने विश्वास व्यक्त गरे। निर्वाचनमा जनताले गर्ने निर्णयबाट नेपाल र नेपालीको मुहार फेर्ने बताउँदै उनले चुनावको दिन राष्ट्र निर्माणमा ऐतिहासिक अवसरका रूपमा लिनुपर्ने बताए। विजयादशमीका अवसरमा अध्यक्ष लिङ्देनले स्वदेश तथा विदेशमा रहेका सम्पूर्ण नेपालीको सुख, शान्ति, समृद्धि, सुस्वास्थ्य र दीर्घायुको शुभकामना व्यक्त गरे।"
राडीपाखी बुन्न युवापुस्ताको छैन चासो,"ढोरपाटन : 'आजभोलि धेरैले भेंडा पाल्नै छोडे, पहिलेपहिले एउटै घरमा कम्तीमा पनि दुई सय हाराहारीमा भेडा पाल्ने गर्थे, भेडाको रौंबाट हामीहरूले राडीपाखी बुन्ने गथ्यौँ, अहिले भेडा पाल्नेको सङ्ख्या घटेपछि रौँ पनि पाउन छोड्यो, राडीपाखी बुन्ने मान्छे पनि कम हुँदै गए।' बागलुङ तमानखोलाकी ७७ वर्षीया यमकला घर्तीमगरलाई उमेरले बुढ्यौली लागे पनि उनको सीप तन्नेरीकोभन्दा कम छैन। अहिले पनि उन हरेक दिने राडीपाखी बुन्ने काम गर्दै आउनुभएको छ तर पहिलेको जस्तो ऊन पाउन छोडेपछि राडीपाखी बुन्ने पेसा सङ्कटमा पर्दै गएको छ। भेडापालन गर्ने र हातमा सीप भएकाले चासो दिन छाडेपछि गाउँमा राडीपाखी बुन्ने प्रचलन हराउन थालेको उनले बताए। 'पहिला राडीपाखी बेचेरै खान लाउन पुगेको पुग्थ्यो, घर व्यवहार चलाइन्थ्यो, गाउँमा धेरैले राडीपाखी बुन्ने गर्थे, अहिले कसैले पनि बुन्दैन हामी बुढाबुढी भैँयो, हातपाखुरा बस्न थाले', यमलालले भने, 'अहिले त भेडा पनि कम मान्छेले मात्रै पाल्ने गर्छन्, ऊन पनि पाउन मुस्किल हुन्छ, भनेको बेला पाइँदैन, अब बिस्तारै यो पेसा हराउँदै जान्छ, अहिले नै धेरै कम भएको छ।' उनले आफूले बुनेका राडीपाखी देशमा मात्रै नभई विदेशसम्म पुग्ने गरेको जनाउँदै अहिले माग बढे पनि पुर्याउन नसकेको उनको भनाइ छ। आफूहरूले अग्रजबाट निकै चासो दिएर सिकेको भन्दै अहिलेका नयाँ पुस्ताले यसप्रति चासो नै नदिँदा राडीखापी बुन्ने पेसा लोप हुँदै गएको उनले बताए। 'अहिलेका पुस्ताले यो काम गर्न झन्झट मान्छन्, यस्तो काम गर्दैनन्, राडीपाखी बुन्न अली झन्झटिलो हुन्छ, त्यही भएर पनि होला सिक्नै चाहँदैनन्, मैले मेरा छोराछोरी र गाउँका अन्य मान्छेलाई पनि सिकाउन कोसिस गरेँ तर सकिन, चासोनै दिएनन्', उनले भने, 'मैले बुन्न छोडे भने त यो गाउँमा मान्छे नै हुन्न होला, अहिले मै मात्रै हूँ यसरी काम गर्ने।' तमानखोला३ की टेककुमारी बुढालाई पनि राडीपाखी बुन्ने परम्परा हराउँदै गएकोमा चिन्ता छ। उनले भने, 'हराउन थाल्यो यो पेसा, अब कसरी बचाउन सकिन्छ र ?, अहिलेका युवायुवतीले यसप्रति चासो देखाएनन्, हामी दुईचार जनाछौँ गाउँमा यो बुन्ने, हाम्रो हात बस्यो भने त गाउँमा राडीपाखी बुन्ने कोही हुन्न, अहिलेसम्म त हाम्ले जेनतेन बुनिराखेका छौँ।' राडीखापी बुन्न भेडाको ऊन अतिआवश्यक पर्ने जनाउँदै भेडापालक पनि घट्दै गएको उनको भनाइ छ। पहिलेपहिले राडीपाखी बेच्नका लागि बागलुङको ठाउँठाउँमा मेला लाग्ने गरेको भन्दै अहिले तिमेलासमेत नलाग्ने उनको भनाइ छ। नयाँ पुस्ताले सिक्न चाँहे आफूले निःशुल्क रूपमा सिकाउने उन बताउँछन्। 'राडीपाखी बेच्ने मेला पनि लाग्न छोड्यो, पहिले बागलुङ जिल्लाका धेरै ठाउँमा राडीपाखी बेच्ने मेला लाग्थ्यो, अहिले न मेला लाग्छ, न मान्छेले बुन्छन्, यसबाट राम्रो आम्दानी गर्न सकिन्छ', उनले भने, 'यो काम अलि कति झन्झटिलो हुन्छ तर सिकेर बुन्दै गएपछि सजिलो लाग्छ, कोही युवायुवतीले सिक्न चाहे मैले निःशुल्क सिकाउने थिए।' कला, संस्कृतिमा धनी जिल्ला बागलुङमा पुराना परम्परा र पेसा हराउन थल्दा जिल्लाको पहिचाननै सङ्कटमा पर्ने देखिन्छ। भेडाको रौँलाई प्रशोधन गरी धागो निर्माण गर्ने र विभिन्न काठका औजारबाट निर्माण गरिने राडीपाखी पछिल्लो केही वर्ष यता जिल्लामा कम मात्रैमा देखिन्छ। बागलुङमा उत्पादन हुने राडीपाखी खास गरी गुल्मीको रिडीमा लाग्ने माघे सङ्क्रान्ति मेलामा बढी बिक्री हुन्थे। बागलुङबाट यस बेला ठूलो मात्रामा राडीपाखी रिडीमा पुर्याउने र राम्रो मूल्य पार्ने गरेको निसीखोला६ की ६७ वर्षीया पुनिकला घर्तीमगरले बताए। 'रिडीमा माघ १ गते ठूलो मेला लाग्ने गथ्र्यो, अहिले पनित्यो मेला लाग्छ, उति बेला हामीहरू गाउँका १०१२ जनाएक वर्षभरि बुनेको राडीपाखी बोकेर जान्थ्यौँ, अहिलेको जस्तो मोटरबाटोको सुविधा थिएन, त्यहाँ पुग्न झण्डै चार दिन लाग्थ्यो', उनले भने, 'त्यहाँ पुगेपछि राडीपाखीको खोसाखोस हुन्थ्यो, घर फर्किने बेला दुईतीन लाख लिएर आउँथ्यौँ, अहिले त बुन्न पनि कम भयो, जान पनि छोडियो।' उनले एउटा राडी तयार गर्न पाँचदेखि १० दिनसम्म लाग्ने सुनाए। ओढ्न, बिच्याउनका लागि प्रयोग गरिने राडीपाखी विदेशमा समेत निर्यात हुने गरेको भन्दै पछिल्लो समय निकै कमभएको उनको भनाइ छ। घर्तीमगरले एउटा राडीलाई सामान्य रु सात हजारदेखि ५० हजारसम्म पर्ने गरेको बताए। राडीपाखी बलियो र वर्षौं टिक्ने हुँदै धेरैको रोजाइमा पर्ने गरेको उनको भनाइ छ। स्थानीयले विदेशबाट आयातित कपडाको प्रयोग गर्न थालेपछि यसको उत्पादन कमभएको तमानखोला उनले बताए। अहिले बजारमा सिरक, डसनालगायत सबै खाले फ्रेन्सी सामान पाइन थालेपछि राडीपाखीको प्रयोगसमेत कम हुँदै गएको उनको भनाइ छ। उनले भने,'हामी सानो हुँदा सिरक, डसना र कम्बल पाइँदैनथ्यो, मान्छेले ओढ्न बिछ्याउन राडीपाखीको प्रयोग गर्ने गर्थे अहिले सबैथरी कपडा बजारमा पाइन थालेपछि यसको उत्पादन र प्रयोग घट्यो।' राडीपाखीको जिल्ला भनेर चिनिने बागलुङमा पछिल्लो समय दुर्लभ हुँदै जाँदा बूढापाकाले चिन्ता गर्न थालेका छन्। गाउँले जनजीवन र जीविकोपार्जनसँग जोडिएको राडीपाखी बुन्ने प्रचलन अहिले लोपोन्मुख अवस्थामा पुगेको तमानखोला४ का कृष्ण सिर्पाली बताए। उनले यस्ता कला र सीपको संरक्षणमा स्थानीय पालिकाले चासो दिनुपर्ने सुझाव दिए। 'राडीपाखी त गाउँले जनजीवनसँग जोडिएको पहिचान हो, अझ बागलुङ जिल्लाकै चिनारी हो, केही वर्षयता यसको प्रयोग र बुन्नेको सङ्ख्यानै कम भएको छ, स्थानीय सरकारले बुन्ने सीप भएका मानिसलाई प्रोत्साहन गर्ने र नयाँ पुस्तालाई सिक्नतर्फ आकर्षित गर्नसके यो पेसा लोप हुने थिएन', उनले भने। रासस"
"दुई प्रदेशमा आज पानी पर्ने, बाँकीमा आंशिक बदली","काठमाडौं : देशको दुईवटा प्रदेशमा आज पानी पर्ने भएको छ। मौसम पूर्वानुमान महाशाखाका अनुसार प्रदेश १ र बागमती प्रदेशका केही स्थानहरूमा तथा बाँकी प्रदेशहरूका एकदुई स्थानमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको छ। आज दिउँसो प्रदेश १, मधेश प्रदेश र बागमती प्रदेशमा आंशिकदेखि सामान्य बदली रही बाँकी प्रदेशहरूमा आंशिक बदली रहनेछ। राति भने देशभर आंशिकदेखि सामान्य बदली रहनेछ। प्रदेश १, मधेश प्रदेश र बागमती प्रदेशका थोरै स्थानहरू तथा बाँकी प्रदेशहरूका एकदुई स्थानमा हल्कादेखि मध्यम वर्षाको सम्भावना रहेको छ। हाल देशका पहाडी भूभागमा आंशिकदेखि सामान्य बदली रही बाँकी भूभागहरूमा आंशिक बदलीदेखि मौसम सामान्यतया सफा रहेको छ।"
"दसैंमा के खाने, के नखाने","दसैंको रमझम सुरु भइसकेको छ । बजारमा किनमेल गर्नेको भीडभाड छ । तर, खानपिनमा भने ख्याल गर्नुहोला । स्वस्थ भए मात्र चाडपर्वको मजा लिन सकिन्छ । अस्वस्थ खानपिनले दसैं नै खल्लो हुन सक्छ । दसैको आगमनसँगै मासुजन्य परिकार घरघरमा पाक्न थालेको छ । वरिष्ठ पेट रोग विशेषज्ञ प्राडा विधाननिधि पौडेल स्वस्थ भएर दसैं मनाउनुपर्ने सुझाव दिन्छन् । मासुको परिकारमा स्थानीय तहमा उत्पादित मरमसलामा प्रयोग गरौं, डा पौडेल भन्छन्, धेरै मसलेदार एवं चिल्लो खानपान नगरौं । तेल तैरिने गरी नपकाउँ । स्वादिलो र स्वस्थकर ढंगले पकाएर माछामासु सेवन गर्न सकिन्छ । माछामासुका साथै मिठाइ खाँदा पनि सजगता अपनाउनुपर्ने डा पौडेल बताउँछन् । रङ हालेका मिठाइ हुन सक्छन् । भरसक आफैंले घरमा बनाएका शुद्ध मिठाइ खाउँ, डा पौडेलले भने, पारिवारिक चाड भएकोले खानपिन गरेर रमाउनुपर्छ । अस्वस्थ खानपिनकै कारण दसैं खल्लो नहोस् भन्नेतर्फ ध्यान दिनुपर्छ । ठिक्क मात्रामा सन्तुलित खाउँ । स्वस्थ रहौं । त्यस्तै, वरिष्ठ मुटु रोग विशेषज्ञ प्राडा प्रकाशराज रेग्मी खानपान र जीवनशैलीकै कारण रोग निम्तने बताउँछन् । बजारबाट किनेको तयारी खाद्यपदार्थ भरसक नखाऔं । घरमै पकाएका खानेकुरालाई प्राथमिकता दिउँ । माछा मासु खान मिल्छ । तर, चिल्लो, डीप फ्राइ गरेर माछामासुजन्य परिकार नपकाऔं । बासी सेवन नगरौं । ट्रान्सफ्याट हुने भएकोले बनस्पति घिउमा पकाएको खानेकुरा नखाउँ, डा रेग्मी भन्छन्, चाडपर्वको बेलामा खानपानकै कारण स्वस्थ व्यक्ति पनि बिरामी हुन्छन् । चाडपर्वलाई रमाइलो गरी मनाउने र स्वास्थ्यको पनि संरक्षण गर्नुपर्छ । छालासहितको मासु खान नहुने डा रेग्मीको सुझाव छ । खसीको छालामा बोसो, कोलेस्टेरोल धेरै हुन्छ । कलेजो, मिर्गौलालगायत भित्री मासु पनि भरसक खानु हुँदैन, डा रेग्मी भन्छन्, दसैंमा नखाएको कहिले खाने हो र ? भन्दै मासु र मदिरा सेवन गर्ने चलन छ । यो त्यागौं । मदिरा सेवन गर्नै हुँदैन । स्वास्थ्यलाई हानी गर्छ । त्यस्तै, वरिष्ठ छाती रोग विशेषज्ञ डा निरज बम दसैं कसैका लागि पनि दसा बन्न नहुने तर्फ सजग गराउँछन् । स्वासप्रश्वासलगायत अन्य विभिन्न दीर्घरोगका बिरामीले औषधि नियमित सेवन गर्नुपर्छ, डा बम भन्छन्, मद्यमान र धुम्रपानरहित दसैं मनाउनुपर्छ । स्वस्थ र सफा खानेकुरामा खाउँ । बाहिरभन्दा घरमै पाकेको स्वच्छ र सफा खानेकुरा खानुपर्छ । बालबालिकालाई जंक फुड दिन नहुने डा बमले सुझाव दिए । वरिष्ठ क्यान्सर रोग विशेषज्ञ डा अरुण शाही दसैंको बिदा केही दिन हुने भएकोले सन्तुलित खाना खानुपर्ने बताउँछन् । बासी, सडेगलेको खानेकुरा खानुहुँदैन, डा शाही भन्छन्, सकभर पोलेको मासु नखाउँ । रातो मासु सेवन नगरौं । खानपानमा पनि अनुशासित हुनुपर्छ । धुम्रपान र मद्यपान गर्नै हुँदैन । रातभर तास खेल्दा निद्रा बिग्रन्छ । त्यसमा पनि ध्यान दिउँ । के गर्ने, के खाने ? वारिष्ठ छाति रोग विशेषज्ञ डा निरज बम कोरोना भाइरस र डेंगुको संक्रमण कायमै रहेकोले विशेष ध्यान दिनुपर्ने बताउँछन् । मुटुरोग विशेषज्ञ डा रेग्मीका अनुसार, मुटुजन्य समस्या भएका व्यक्तिले खानपानमा सजगता अपनाउनुपर्छ । मुटु रोगीले खानपानमा ध्यान नदिँदा झन् जटिलता हुन सक्छ, डा रेग्मी भन्छन्, मुटुका बिरामीलाई चिल्लो, नुनिलो सेवनले उच्च रक्तचाप बढाउन सक्छ । मुटुको पम्प गर्न समस्या हुन सक्छ । मुटुको धडकनमा उतारचढाव हुन सक्छ । खानपानमा ध्यान दिनुपर्छ । नियमित औषधि सेवन गर्ने कार्य बिर्सनु हुँदैन । मासुजन्य परिकारसँगसँगै हरियो तरकारी, सलाद पनि सेवन गर्नुपर्छ । डा रेग्मी भन्छन्, ताजा र धेरै फाइबर भएका खाद्यपदार्थ सेवन गर्नुपर्छ । सागसब्जी, गेडागुडीको सेवनमा पनि ध्यान दिनुपर्छ । सफ्ट ड्रिक्सभन्दा फलफूलको जुस खानुपर्ने डा रेग्मीको सुझाव छ । दही, लस्सी र मोही खान सकिन्छ, उनले भने । शक्तिपीठहरू जाने, लिंगेपिङ, रोटेपिङ खेल्ने, चंगा उठाउने कार्यले शरीरिक र मानसिक रूपमा स्वस्थ हुन सहयोग पुग्ने चिकित्सकहरूको सुझाव छ । डा रेग्मी भन्छन्, कोठामा बस्ने, तास खेल्ने नभई घरबाहिर निस्कने, पिङ खेल्ने, आफन्त भेटघाट गर्न जाने गर्दा चाड रमाइलो हुन्छ । नियमित व्यायाम गर्नुपर्छ । स्वास्थ्यलाई पनि फाइदा गर्छ । साथै, ६ देखि ८ घण्टा सुत्नुपर्ने डा रेग्मीको सुझाव छ ।"
दसैंमा निःशुल्क एम्बुलेन्स सेवा,काठमाडौं : दसैं बिदा अवधिभरमा काठमाडौं महानगरपालिकाले निःशुल्क एम्बुलेन्स सेवा दिने भएको छ। दसैं बिदामा प्रायः एम्बुलेन्स सेवा बन्द हुने र सो अवधिमा नागरिक बिरामी पर्दा एम्बुलेन्स नपाउने समस्या नपरोस् भन्दै महानगरले नागरिकको सेवाका लागि निःशुल्क एम्बुलेन्स सेवा दिन थालेको हो। महानगरले एक सूचना प्रकाशित गरी एम्बुलेन्स सेवाका लागि १०२ तथा डेंगु समस्याबारे जानकारी लिन ११८० मा फोन गरेर सेवा लिन सकिने जनाएको छ। यसैगरी महानगरले हाल काठमाडौंसहित देशैभरिमा डेङ्गु रोग महामारीकै रूपमा फैलिरहेकाले नागरिकको उपचारका लागि स्वास्थ्य सेवा पनि उपलब्ध गराउने जनाएको छ। महानगरले आफ्ना स्वास्थ्य स्वयंसेवक खटाई डेंगुबारे जानकारी लिने र बिरामीलाई निःशुल्क एम्बुलेन्स सेवा उपलब्ध गराइने जनाएको हो। यतिमात्र नभई दसैं बिदा अवधिभरमा महानगर पालिकाले पाँच सय ५८ स्वयंसेवक खटाउने भएको छ। उनीहरूले महानगरका नागरिकलाई सिटामोल र जीवनजल वितरण गर्ने योजना बनाइएको छ।
हेटौंडा बस दुर्घटना : मृत्यु भएका दुवैको सनाखत,हेटौंडा : हेटौंडामा बस दुर्घटना हुँदा मृत्यु भएका दुईजनाको सनाखत भएको छ। मृत्यु हुनेमा झापाको दमक५ मोडेल क्याम्पस नजिक बस्ने ६० वर्षीय दिल्लीबहादुर दर्जी र मोरङको बेलबारी नगरपालिका ८ बस्ने ५१ वर्षीय कल्पना राजवंशी रहेको रहेको जिल्ला प्रहरी कार्यालय मकवानपुरका प्रवक्ता टेकबहादुर कार्कीले जानकारी दिए। काठमाडौंबाट झापाको दमक जान लागेको ना७ख २०३२ नम्बरको बस गएराति मकवानपुरको हेटौंडा उपमहानगरपालिका१५ स्थित खण्डमा आफैं अनियन्त्रित भई दुर्घटना भएको थियो। दुर्घटनामा परी बसमा सवार ३६ जना घाइते भएका छन्। घाइतेमध्ये ३० जना उपचारपछि डिस्चार्ज भइसकेका छन्। घाइते दुई जनालाई थप उपचारका लागि काठमाडौं र तीन जनालाई भरतपुर पठाइएको जिल्ला प्रहरी कार्यालय मकवानपुरले जनाएको छ। एक जनाको भने हेटौंडाको सञ्चो अस्पतालमा उपचार भइरहेको छ।
पोखराबागलुङबेनी सडकमा 'टाइमकार्ड',"म्याग्दी : गण्डकी प्रदेशको राजधानी पोखरादेखि धवलागिरीका तीन जिल्ला जोड्ने सडकमा चल्ने यात्रुवाहक सवारी साधनका लागि 'टाइमकार्ड' कार्यान्वयनमा आएको छ। दुर्घटना न्यूनीकरणका लागि म्याग्दीको बेनी, बाग्लुङ र पर्वतको कुश्मादेखि पोखरा जानेआउने जीप, ट्याक्सी, मिनिबस, हाइस, माइक्रोबसका लागि मंगलबारदेखि लागू हुने गरी समय टाइमकार्ड कार्यान्वयन भएको जिल्ला ट्राफिक प्रहरी कार्यालय म्याग्दीले जनाएको छ। कार्यालयका प्रहरी सहायक निरीक्षक इन्द्रजंग थापाले भूपि शेरचन राजमार्ग तथा मालढुङ्गा बेनी सडक खण्डमा लामो तथा छोटो दूरीमा चल्ने सार्वजनिक यात्रुवहाक सवारी साधनहरुलाई टाईम कार्ड लागू गरिएको जानकारी दिए। 'यहाँबाट छुट्ने र पोखराबाट धौलागिरी क्षेत्रमा भित्रने सवारी साधनले डिमुवा र पोखराको जौवारी चेक प्वाइन्टमा टाइमकार्ड देखाएर इन्ट्री गर्नुपर्नेछ,' उनले भने 'तोकिएको समयभन्दा छिटो जाने आउने गरेमा र इन्ट्री नगरेमा जरिवाना हुन्छ।' प्रहरी सहायक निरीक्षक थापाका अनुसार ढिला कुदाउने हुँदा ठूला बसका लागि भने टाइमकार्ड लागु गरिएको छैन। डिमुवाबेनी १ घण्टा ४० मिनेट, बागलुङडिमुवा ५५ मिनेट र कुश्माडिमुवा २५ मिनेट समय तोकिएको छ। ४५ किलोमिटर दूरीका डिमुवाजौवारी खण्डका लागि एक घण्टा २० मिनेटको समय तोकिएको छ। प्रत्येक सवारी साधनका लागि टाईमकार्ड उपलब्ध गराइएको छ। चाडपर्वका समयमा तीव्र गतिमा सवारी साधन कुँदाउदा दुर्घटना हुने भएकाले न्यूनीकरणका लागि टाइमकार्ड लागू गरिएको ट्राफिक प्रहरीले जनाएको छ। मध्य पहाडी लोकमार्ग अन्तर्गत पर्ने भूपीशेरचन राजमार्ग प्रयोग गरेर पर्वत, बागलुङ, म्याग्दी र मुस्ताङ जिल्लामा आवतजावत हुन्छ।"
शक्तिपीठमा खोइछ भर्नेको भीड,"महोत्तरी : शक्तिपीठहरूमा सप्तमीको विधि सम्पन्न भएपछि अहिले खोइछ भर्ने कार्य धुमधामका साथ भइरहेका छन्। खासगरि सप्तमी र अष्टमीका दिन देवी दुर्गा माताको खोइछ भर्नका लागि श्रद्धालु भक्तजनहरूको भीड लागेको छ। माता भवानी दुर्गाको प्रतीमास्थलमा सन्तान प्राप्त भएकी वा भाकल पूरा भएको महिलाहरू घरपरिवारको सुखद कामना गर्दै शृंगार र फूल पूजाप्रसादसहित खोइछ अर्पण गरिररहेका छन्। गौशालाकी सन्जु सिंहले भनिन्, 'म चार वर्षदेखि माताको शरणमा आई खोइछ भर्दै आएकी छु तर यहाँ अन्य महिलाहरू वर्षौदेखि खोइछ भर्दै छन्। खोइछ भर्नुभन्दा एक दिनअगाडि नुहाएर खाइन्छ। माताको खोइछ नभरुञ्जेलसम्म उपवास बस्नुपर्छ नियम रहेको छ।' मिथिलान्चलमा विवाहको समयमा माइती पक्षले बिदाई गर्ने क्रममा आफ्नो कुलदेवता लगायत सम्पूर्ण परिवारको आशीर्वाद स्वरूप खोइछ दिइने परम्परा रहेको छ। सोहीअनुसार माता दुर्गा भवानीलाई पनि खोइछ भर्ने कार्य जारी रहेको मैथली भाषाका उपप्राध्यापक एवम् साहित्यकार मनोज झा मुक्तिले जानकारी दिए। माताको कृपा माया दृष्टिले पारिवारिक सुखदको कामना पूर्ण हुने धार्मिक विश्वास रहेको झाले बताए। यहाँका शक्तिपीठहरूमा दुर्गाको प्रतीमामा आँखाको नानी थपिएपछि खोइछ भर्ने विधि सुरु हुने भएको झाले बताए। अहिले ग्रामीण लगायतका सहरी क्षेत्रमा स्थापित भएको दुर्गा भवानीको शक्तिपीठहरूमा खोइछ भर्नेको भीड रहेको छ।"
देशभरका नेवार समुदाय आज कुछी भ्वय खाँदै,"भक्तपुर : आज दसैंको आठौं दिन अर्थात महाअष्टमी। देशभरका नेवार समुदाय प्रत्येक वर्षजस्तै कुछी भ्वय (भोज) खाँदैछन्। नेपाल भाषामा कुछीको अर्थ दुई माना हो भने भ्वयको अर्थ भोज। यस अर्थमा कुछी भ्वयको अर्थ दुईमाने भोज हो। भोज खाँदा नापेर दुई माना चिउराका साथ भोजका अन्य परिकार राखेर यो भोज खाने गरिन्छ। यो भोज खाँदा थाल वा प्लेटमा नभई केराको पातमा राखेर खाने गरिन्छ। नेवार समुदाय प्रत्येक वर्ष दसैको महाअष्टमीको दिन कुछी भ्वय खाएर महाअष्टमी मनाउने गर्दछन्। केराको पातमाथि विभिन्न परिकार राखी कुछी भ्वय खाने गर्दछन्। केराको पातमा चिउरा, भटमाससहितका १२ थरीको परिकार राखी कुछी भ्वय खाने गरिन्छ। कुछी भ्वय खानका लागि तरकारीका परिकार मात्रै १२ थरीको चाहिन्छ। साथै छोयला पनि १२ टुक्रा गरिन्छ। केराको पातमा दुई माना चिउराका साथै साग, आलु, छोयला, बारा, अण्डा, माछा, फर्सी, ख्यपी च्यपी (काँचो फर्सीका ससाना दुई थरी चाना), अदुवा, बोडी, केराउ, मस्याङ, घिरौँला, भटमासलगायतका परिकार राखेर कुछी भ्वय खाने गरिन्छ। दुई माना चिउरा राखेर खाने भएकाले यस भोजको नाम कुछी भ्वय रहन गएको भनाइ भक्तपुरका केही स्थानीयको छ। तर संस्कृतविद् ओम धौँभडेलले कुलका सबै एक ठाउँमा भेला भएर खाने भोज भएकाले यसको नाम कुलछी भ्वय रहेको तर पछि अपभ्रंश भएर कुछी भ्वय हुन गएको बताउँछन्। नेवार समुदायमा जुठो परे पनि कुछी भ्वय खानुपर्ने मान्यता रहेको छ। जुठो परेको घरमा मासु खान नहुने भएकाले मासुको सट्टा अदुवा राख्ने र मासको बाराको सट्टा केराउको बारा राख्ने प्रचलन रहेको उनले बताए। केराको पात शुद्ध हुनुका साथै वैज्ञानिक रूपमा स्वास्थ्यका लागि उपयुक्त भएकाले केराको पात भ्वयमा प्रयोग हुने गरेको उनले बताए। त्यसैले आज भक्तपुरका चोकचोकमा केराको पातको व्यापार पनि हुँदैछ। महाअष्टमीको दिन बिहान नेवार समुदायले घरघरमा दसैंको मासु भित्याएका छन्। नेवार समुदायमा टोल छिमेक मिलेर संयुक्त रूपमा राँगो काटेर भाग लगाउने र घरघरमा मासु भित्याउने प्रचलनअनुसार दसैंको मासु भित्याइएको हो। मासु भित्याउँदा घरको मूलढोकामा रगत छर्कने गरिन्छ भने मासुलाई मन्छाएर मात्र घर भित्याउने प्रचलन रहेको छ। यो भोज खाँदा सपरिवार लहरै जेष्ठता अनुसार बसेर खाइन्छ। अरू जुनैबेलाको भोजमा आवश्यकताअनुसार चिउरा लिएर खाने गरे पनि यो भोजमा भने अनिच्छाए पनि दुईमाना नै नापेर चिउरा राखेर भोज खानुपर्ने चलन छ। यही कारण यसलाई कुछी भ्वय भनिएको बताइन्छ।"
पिङ हाल्न अनुदान,"नवलपुर : दसैं र पिङ एकअर्कामा पर्यावाची जस्तै बनेका छन्। दसैंमा टीकाको दिन भुइँ छोड्नुपर्ने (पिङ चढ्नुपर्ने) परम्परागत मान्यताका कारण पनि गाउँघरमा पिङ संस्कृतिको महत्व छ। पछिल्लो समय गाउँघरबाट लिङ्गे पिङ हराउँदै जान थालेपछि यसको संरक्षणका लागि यहाँको एक वडाले पिङ बनाउन सहयोग गरेको छ। नवलपरासी (बर्दघाटसुस्तापूर्व)को गैँडाकोट३ ले आफ्नो वडामा पिङ बनाउन प्रोत्साहन गर्दै प्रतिपिङ पाँच हजार दिने निर्णय गरेको छ। 'दसैं तिहारमा पिङ राख्नु खेल्नु परम्परा नै हो तर, पछिल्लो समयमा प्राविधिको विकाससँगै यस्ता मौलिकता हराउँदै छन्', वडाध्यक्ष शिवकान्त तिवारीले भने, 'फूलपातीको अघिल्लो दिनसम्म गाउँमा कहीँ कतै पिङ हाल्ने सुरसार नदेखेपछि वडाले पिङ बनाउन पाँच हजार आर्थिक सहयोग गर्ने निर्णय गरेको हो।' गैँडाकोट३ मा रहेका प्रत्येक टोल सुधार संस्थामा एकएक वटा पिङ निर्माण गर्न पनि उनले अनुरोध गरे। 'पिङ रोको प्रमाणसहित वडा कार्यालयमा पुगेपछि कार्यालयले टोल सुधारलाई पाँच हजार रुपैयाँ सहयोग गर्नेछ', उनले भने, 'यो हाम्रो परम्परादेखि चलेको संस्कृति संरक्षणका लागि वडा कार्यालयले सानो प्रयास गरेको हो।' दसैंको पर्यायवाचीजस्तै बनेको पिङ गाउँघरबाट हराउन नदिनका लागि सबै समुदाय लाग्नुपर्ने तिवारीको भनाइ छ। 'हाम्रो वडामा मात्रै नभएर धेरै ठाउँमा दसैंको सातौँ दिन फूलपातीसम्म पनि पिङ राख्ने सुरसार देखिएन', वडाध्यक्ष तिवारीले भने, 'पहिले दसैं आउनु एक साताअघि पिङका लिङ्गा खोज्ने, बाँस काट्ने, बाबियो काटी डोरी बाट्ने चटारो हुने गथ्र्यो।' गाउँघरका चोक, चौर, चौतारामा दसैं लाग्नुअघिनै पिङ राख्ने चहलपलसँगै सबै भेट्ने थलो बन्ने गरेको भन्दै वडाध्यक्ष तिवारीले टीकाको एक दिन भए पनि पिङमा खुट्टा राख्नुपर्ने बुढापाकाको भनाइ रहेको बताए। पछिल्ला आठदश वर्षमा समुदायबाट लिङ्गे पिङसँगै दसैंको रमाइलो पनि हराएकोजस्तै भइरहेको उनको भनाइ छ। गाउँघरमा पिङ निर्माण गरिने बाँसको लिङ्गो पाउन गाह्रो हुन थालेपछि पिङ निर्माणमा समुदायले बेवास्ता गरेको हुनसक्ने मध्यविन्दु३ का भानुभक्त पौडेलले बताए। बह्मदीप युवा क्लबका निवर्तमान अध्यक्षसमेत रहेका पौडेलले विगतका वर्षहरूमा आफ्नो गाउँम पिङ निर्माण गर्ने गरिएको भए पनि यस वर्ष गाउँमा पनि पिङ निर्माण नभएको बताए। 'पहिला पहिला गाउँमा युवा जनशक्ति टन्नै हुने गर्दथे', उनले भने, 'अहिले वैदेशिक रोजगार र विभिन्न कारणले युवा विदेश पलायन हुँदा गाउँमा युवा देख्न मुस्किल भएको छ।' पिङ निर्माणमा युवाहरूको सहभागिता आवश्यक भए पनि युवा नभेटिँदा पिङ बनाउन कठिन भएको उनले बताए। 'कोरोना कालभन्दा अघिसम्म हामी युवाहरू गाउँमा भेला भएर प्रत्येक घरघरबाट बाबियो तथा सुनपाट सङ्कलन गरेर पिङको लठ्ठा बाट्ने गर्दथ्यौँ', उनले भने, 'घटस्थापनाको दिनसम्म सबै तयारी सकेर पिङ ठड्याएर खेल्न सुरु हुन्थ्यो।' दसैंमा हालिएको पिङ हरिबोधनी एकादशीपछि मात्रै निकाल्ने गरिएको उनले स्मरण गरे। विदेश गएका युवा दसैंमा घर फर्किने क्रम न्यून हुने तथा अध्ययनका लागि जिल्ला बाहिर रहेका युवा ढिला गरी घर फर्किने गर्दा गाउँघरबाट पिङ हराउने अवस्थामा पुगेको उनले बताए। 'हामीले अझै पनि पिङ निर्माण गर्ने तयारी भने गरिरहेका छौँ', उनले भने, 'आवश्यक स्रोत र साधन जुट्यो भने अष्टमीको साँझसम्म गाउँमा पिङ तयार हुन्छ।' पिङ निर्माण भएपछि मात्रै दसैं आएको जस्तो लाग्ने स्थानीय बताउँछन्। पिङ निर्माणका लागि आवश्यक पर्ने बाँसको लिङ्गो पाउनै कठिन हुन थालेपछि पिङ बनाउने उत्साह हराएको मध्यविन्दु३ का शिखाराम थनेतले बताए। 'पहिले पिङ हाल्ने भनेपछि हामीले अनुमति लिएर नारायणी पारी निकुञ्जको पहाडमा पुगेर बाबियो काटेर ल्याउने गरेका थियौँ',उनले भने, 'बाबियो काट्न नजाने गाउँमा बाँसको लिङ्गो खोज्न हिँड्ने गर्दथे।' सामाजिक सञ्जालमा अभ्यस्त हुन थालेका अहिलेका युवा पुस्ताले पिङ निर्माणमा चासो नदिँदा आफूहरूको संस्कृति नै हराउने पो हो कि भन्ने चिन्ता लाग्ने गरेको उनको भनाइ छ। आधुनिक प्रविधिको प्रयोग र सुख सुविधाले हाम्रा पुराना संस्कृति नै हराउँदै जान थालेका छन्। अहिलेका युवापुस्ताले पिङप्रति त्यति चासो दिँदैनन्। कामको व्यस्तता, बाह्य संस्कृतिको प्रभाव, पिङप्रतिको मोह कम हुँदै जाँदा अहिले गाउँघरबाट परम्परागत हाम्रा चाडपर्व झल्किने संस्कृति लोप हुँदै गएका हुन्।"
सत्ता गठबन्धनको बैठक आज पनि बस्दै,"काठमाडौं : सत्ता गठबन्धनको बैठक सोमबार पनि बस्ने भएको छ। लामो समयदेखि सिट बाँडबाट बारे छलफल गरिरहेको भएपनि अझैसम्म पनि टुंगो लाग्न सकेको छैन। सिट बाँडफाँटको टुङ्गो लगाउन आइतबार पनि पाँच दलीय गठबन्धनको बैठक बसेको थियो। बैठकमा नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी नेपाल र राष्ट्रिय जनमोर्चाका शीर्ष नेताहरूले सिट बाँडफाँटकै विषयमा छलफल गरेका छन्। जनता समाजवादी पार्टी (जसपा)ले अन्य राजनीतिक दलहरूसँग पनि चुनावी तालमेल खुला गर्ने निर्णय यसअघि नै गरिसकेको छ। जसपाले सिट बाँडफाँटमा असन्तुष्टि जनाएको छ।"
भुटनदेवीमा भक्तजनको घुइँचो,"हेटौंडा : बडादसैंको आठौं दिन महाअष्टमीमा हेटौंडा १० भुटनदेवी मन्दिरमा बिहानैदेखि भक्तजनको भीड लागेको छ। घटस्थापनादेखि दशमीसम्म यहाँ भक्तजनको घुइँचो हुन्छ। विशेषगरी फूलपातीको दिनदेखि नवमीसम्म पूजा आराधना तथा बलि भोग दिन भक्तजन आउने गरेका छन्। मन्दिरमा बलि भोग चढाइन्छ। नरिवलदेखि हाँस, कुखुरा, बोकालगायतका पशुपन्छिको बलि भोग चढाउने प्रचलन छ। महाभारतकालीन इतिहास बोकेको यस मन्दिरमा बडादसैंको अवसरमा १० दिन तथा प्रत्येक वर्ष चैत्र महिनाको अन्तिममा विषासय पूजाका लागि धर्मावलम्बी एवम् एवं पर्यटकहरूको भीड लाग्ने गर्दछ। महाभारतकालीन समयमा पाँच पाण्डव र राक्षसबीच यस स्थानमा युद्ध भएको र भीमसेनले हिडिम्बाको बध गरेको किम्बदन्ती छ। बिक्रम संवत् १८६० मा यो मन्दिर स्थापना भएको हो। त्यस्तै आज चर्चित शक्तिपीठका रूपमा परिचित मकवानपुर र बाराको सिमानामा पर्ने चुरियामाई, मकवानपुरगढी४ स्थित मनकामना र भीमफेदीमा रहेको भीमसेन मन्दिरमा पनि भक्तजनले बलि भोग चढाएका छन्। हेटौंडा४ स्थित पशुपति मन्दिर, थाहा नगरपालिकामा रहेको ऋखेश्वर मन्दिर र मकवानपुरगढीमा भक्तजनहरूले दुर्गा भवानीको विशेष पूजा आराधनाका आइपुगेका छन्। आज विशेष गरी महाकाली, महालक्ष्मी र महासरस्वतीको विशेष पूजाआराधना गरिन्छ।"
"थप ३३ जनामा कोरोना पुष्टि, सक्रिय संक्रमित ८८९",काठमाडौं : थप ३३ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १३७५ नमूना परीक्षण गर्दा ३३ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ८५० र एन्टिजेनबाट ५२५ नमूनाको परीक्षण गर्दा पीसीआरबाट ३० र एन्टिजेनबाट ३ नमूनाको रिपोर्ट पोजिटिभ आएको हो। मन्त्रालयका अनुसार थप ६६ जना कोरोनामुक्त भएका छन्। हाल सक्रिय कोरोना संक्रमितको संख्या ८८९ पुगेको छ।
मधेशमा दसैंका अनौठा १० परम्परा,"महोत्तरी : दसैं आएपछि तराई मधेशमा अनौठा विषयहरू प्रत्यक्ष हेर्न पाइन्छ। यहाँको वातावरण नै जादुमय हुन थाल्छ। सहरी क्षेत्रमा त क्रमिक रूपमा यस्ता परम्पराहरू हराउँदै गएको छ। तर, ग्रामीण भेगमा अझ जादुटुनामय क्रियाकलापहरू कायमै रहेका छन्। २१औं शताब्दीमा आइपुग्दासमेत समाजमा यस्ता अन्धविश्वास कायमै छ। प्रस्तुत छ, दसैं अवधिभर ग्रामीण क्षेत्रमा गरिने केही अनौठो परम्परा : १) कोखिया गुहायर गर्नु : रातिको समयमा नि:सन्तानको कुलदेवतालाई गुहारेर गरिने क्षमापूजालाई नै कोखिया गुहायर भन्ने गरिन्छ। सन्तान प्राप्तिका निम्ति धामी झाक्रीले पीडितको घरमै गई यो पूजा गरिन्छ। दसैं अवधिभर सन्तान पाउने आसमा नि:सन्तान दम्पति यस पूजामा व्यस्त हुन्छन्। २१औं शताब्दीमा आएर वैज्ञानिकमाथि विश्वास गर्ने समाजले यसतर्फ ध्यान दिन छाडेका छन्। २) डिगडिगिया पिट्नु : घटस्थापनादेखि दशमीसम्म माता भवानीलाई स्वागत गर्न साँझको समयमा ढोल पिट्नुलाई डिगडिगिया पिट्नु भनिन्छ। खासगरि चमार समुदायले टोलटोलमा पुगी यस्ता कार्य गरेको पाइन्छ। यो रिवाज अहिले ग्रामीण क्षेत्रमा कायमै छ। ३) बच्चालाई हिङलसुन लगाउनु : दसैं अवधिमा बालबच्चामाथि कसैको कुदृष्टि नपरोस् भन्ने उद्देश्यले हिङलसुन लगाउने गरिन्छ। यसो गर्दा नजर नलाग्नुको साथै देवीमाताले कृपा राख्ने लोकविश्वास रहेको छ। पछिल्लो समयमा सहरी क्षेत्रमा यसको प्रयोगमा कमी आएपनि ग्रामीण भेगमा यो विधि जारी नै छ। ४) मुलगेटको छेउमा कालो रंगको चिह्न लगाउनु : घरपरिवार र बालबच्चालाई बचाउनका निम्ति यसो गरेको पाइन्छ। गृहणीले घटनास्थापनाको दिन लगाइएको कालो रंगको चिह्न नवमीका दिन एकाबिहानै हटाउने गरिन्छ। नवमीका दिन देवी दुर्गा घरघरमा जाने भएकाले उनलाई स्वागतका निम्ति सो कालो रंगको निशाना हटाएको पाइन्छ। ५) तान्त्रिक विधि सिद्ध गर्नु : सिकारु धामी झाक्रीले दसैंको अवधिभर गहवर (पूजाकोठा) भित्र परीक्षा दिने गर्दछन्। वर्षभर सिकेका मन्त्रहरूको परीक्षण यसै समयमा गर्ने गरिन्छ। भनिन्छ, यस कार्यले देवी दुर्गा प्रसन्न भई आर्शीवाद दिइन्छ। उनीहरूको आशिष सदैव कायमै रहन्छ। ६) झिझिया नृत्य गर्नु : घरपरिवार र गाउँलाई कुदृष्टिबाट बचाउका निम्ति महिलाहरू दसैं अवधिभर झिझिया नृत्य गर्ने गरिन्छ। गाउँको ब्रम्हस्थान मन्दिरको प्राङ्गणमा राति समूहगत रूपमा गीत गाई नृत्य गरिन्छ। यसो गर्नाले कुदृष्टि हट्नुको साथै ब्रह्मबाबाले गाउँको रक्षा गर्ने धार्मिक विश्वास छ। ७) भूतमेला : वर्षौदेखि दुष्टात्माले सताएकाहरूलाई मुक्ति दिलाउनका निम्ति दसैंको अवसर पारी भूतमेलाको आयोजना गर्ने गरिन्छ। महोत्तरीको सोनामाई मन्दिर प्राङ्गणमा आउने यस्ता पीडितहरू आफैं हाँस्ने, खेल्ने, बक्ने लगायतका गतिविधिहरू गर्ने गर्दछन्। उनीहरू त्यहाँबाट निको भई फर्कने जनविश्वास रहेको छ। सोनामाई मन्दिरमा दसैंको पञ्चमीदेखि सप्तमीसम्म भूत मेला लाग्ने गदर्छ। जहाँ हजारौंको संख्यामा यस्ता पीडितहरू आउने गर्दछन्। ८) खोइछा भर्नु : नि:सन्तानले पहिलो सन्तान पाएको खुसीमा हरेक वर्ष देवी दुर्गालाई शृंगार, पूजा सामग्री राखी खोइछा भर्ने चलन रहेको छ। सन्तानको दीर्घायु एवम् घरपरिवारको कल्याणका लागि यस्ता गतिविधि गर्दै आएको पाइन्छ। देवी दुर्गाका प्रतिमा रहेको स्थानमा एकसाथ शुभसाइत पारि खोइछा भर्ने गरिन्छ। ९) मन्दिरमा महिला प्रवेश निषेध : जनकपुरको प्रसिद्ध राजदेवी मन्दिरमा दसैंको अवधिभर महिला प्रवेशमा निषेध गरिन्छ। परापूर्वकालमा मन्दिरमा पूजा गर्न गएकी महिला एकाएक बेपत्ता भएपछि मन्दिरभित्र छिर्न निषेध गरिएको जनविश्वास रहेको छ। मन्दिरभित्र महिला प्रवेश गरे अनिष्ट हुने धार्मिक जनविश्वास रहेको छ। पूजा गर्नका लागि मन्दिरमा बालबालिका र पुरुषमात्र छिर्न पाउँछन्। १०) दशद्वार खुल्ला बडादसैंको दशौं दिनलाई शुभसाइत मानिन्छ। यस दिनलाई स्थानीय भाषामा दशद्वारा खुला भएको दिनका रूपमा लिने गरिन्छ। यस दिन कुनै पनि कार्य गर्नका निम्ति साइत हेर्न नपर्ने सामाजिक मान्यता रहेको छ। विश्व लगायत नेपाल २१औं शताब्दीमा प्रवेश गरे तापनि तराई मधेश क्षेत्र आफ्ना पुराना रीतिरिवाजलाई निरन्तरता दिँदै आएका छन्।"
