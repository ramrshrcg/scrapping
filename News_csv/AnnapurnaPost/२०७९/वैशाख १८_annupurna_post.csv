शीर्षक,विवरण
कप्तानीमा धोनीको 'कमव्याक'सँगै चेन्नई विजयी,हैदरवाद : भारतमा जारी आइपीएलमा चेन्नईले तेस्रो जित दर्ता गरेको छ। महेन्द्र सिंह धोनीले कप्तानीमा 'कमब्याक' गरेसँगै चेन्नईले हैदरवादविरुद्ध १३ रनको जित निकालेको हो। हैदरवाबादसँग टस हारेर ब्याटिङको निम्बो पाएको चेन्नईले निर्धारित ओभरको खेलमा दुई विकेट गुमाएर २०२ रन बनाएको थियो। चेन्नईका लागि रुतुराजले ९९ रन बनाएका थिए। ५७औं बल खेल्ने क्रममा उनी क्याच आउट भएका थिए। त्यस्तै देभोन कोनवेले अविजित ८५ रन बनाए। कप्ता धोनी ७ बल खेलेर ८ रन आउट भएका थिए। रविन्द्र जडेजाले १ बलमा १ रन बनाएका थिए। २०३ रनको विजय लक्ष्य पाएको हैदरवादले निर्धारित ओभरमा ६ विकेट गुमाएर १८९ रनमात्र बनाउन सक्यो। हैदरवादका लागि निकोलसले सर्वाधिक ६४ रन बनाएका थिए। ९ खेलमा ३ खेल विजयी भएको चेन्नई ६ अंकसहित नवौं स्थानमा छ। मुम्बई भने २ अंकसहित पुच्छारमा रहेको छ।
राष्ट्र र राष्ट्रियताको भावनलाई सबैले संरक्षण गर्नुपर्छ: क्याप्टेन थापा,"काठमाडौं : अन्नपूर्ण पोस्ट् राष्ट्रिय दैनिक २१ वर्षमा प्रवेश गरेको छ। आइतबार पत्रिकाको वार्षिकोत्सवको अवसरमा केक काटेर खुसीयाली साटिएको छ। अन्नपूर्ण कर्पोरेट टावरको सभा कक्षमा अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले केक काटेका थिए। राष्ट्रियताको बहस र लोकतन्त्रको पक्षको रुपमा अन्नपूर्ण पोस्ट्ले आफूलाई स्थापित गराउन सफल भएको उनको भनाइ थियो। 'हामीले उठाएका राष्ट्रिय तथा अन्तर्राष्ट्रिय विषयवस्तुहरु सबैका अगाडि स्पष्ट छ। यस विषयलाई सबैले प्रशंसा गरिरहेका छन्,' उनले भने। नेपालले ऐतिहासिकरुपमा स्थापित गरेको चुच्चे नक्साका यथार्थ समाचार प्रकाशन गर्ने काम अन्नपूर्ण पोस्ट्ले गरेको थियो, क्याप्टेन थापाले भने, यो काम साह्रै चुनौतीपूर्ण थियो। धेरै पत्रिकाले धेरैपटक प्रयास गर्यो तर सकेनन्। हाम्रो सुझबुझपूर्ण प्रयासले हामी सफल भयौं। राष्ट्र र राष्ट्रियताको भावनलाई सबैले संरक्षण, सम्बर्द्धन गर्न लाग्नुपर्ने उनको जोड थियो। हाम्रो सम्बन्ध सबैसँग राम्रो छ। तर हामी कसैको दास बन्न सक्दैनौं। राष्ट्र, राष्ट्रियताको बारेमा प्रश्न उठाएको ठाउँमा चुप लागेर बस्न पनि सक्दैनौं। यो हाम्रो कर्म पनि हो, धर्म पनि हो उनले भने। उनले अन्नपूर्ण पोस्ट् आम नेपालीको दैनिक पत्रिका रहेको बताए। हामीले पत्रिका बन्द गरेर पनि बन्द नहुने अवस्था छ। यसलाई जोगाउने जिम्मा तपाईं, हाम्रो सबैको हो, उनले भने। उनले अन्नपूर्ण पोस्ट्लाई माया गर्ने आम नेपाली जनताको मायामा ठेस नपुग्ने र उनीहरुको आस्थालाई ठेस नपुर्याउने गरी भएका सत्य, तथ्यलाई बाहिर ल्याउने आफूहरुको जिम्मेवारी भएको बताए। 'निडर, तटस्थका साथ हामीले समाग्रीहरु पाठक माझ दिइरहेका छौं, दिइनैरहने छौं, उनले भने। पत्रिकालार्ई सहयोग गर्ने विज्ञापनदाता, विज्ञापन एजेन्सी, कर्मचारी, पाठक, शुभेच्छुक सबैलाई थापाले वार्षिकोत्सवको अवसरमा धन्यवाद ज्ञापन गरेका थिए। त्यस्तै सम्पादक अखण्ड भण्डारीले अन्नपूर्ण पोस्ट् पत्रिका समाजको ऐना भएको बताए। पत्रकारिता समाजको ऐना हो। ऐना देखाउने कामचाहिँ हामी अन्नपूर्ण पोस्ट्मार्फत् गरिरहेका छौं, सम्पादक भण्डारीले भने, 'झन् परिस्कृत ढाँचामा गत १ साउनबाट नियमित बजारमा आइरहेको छ। यो साँच्चै नै एक प्रकारको ऐनाजस्तो भएको छ। गहन समाग्रीलाई अत्यन्तै साजसज्जाका साथ हामीले प्रस्तुत गरिरहेका छौं। केही गहन र अलि परिपक्व बनाउने प्रयास जारी रहेको उनको भनाइ थियो। उनले अन्नपूर्ण आवाजविहीनहरुको आवाज भएको बताए। हामीले आवाजविहीनहरुको आवाज उठाउन सकेनौं भने हाम्रो पत्रकारिताको अर्थ रहन्न। सिङ्गो पत्रिकालाई भ्वाइस अफ दि भ्याइसलेस बनाउने मेरो चाहना छ, उनले भने। पत्रकारितामा सबैभन्दा ठूलो आँट र शालिनता आवश्यक रहेको अन्नपूर्ण मिडिया नेटवर्कका सीइओ सनत न्यौपानेले बताए। उनले भने, त्यो हामीमा छ। कसैको डर, कसैको घुर्की, कसैको धम्कीलाई प्रवाह नगरी हामी काम गरिहेका छौं।"
दुबईको सडकमा कपिल शर्मालाई 'थप्पड' !,मुम्बई : कमेडियन कपिल शर्मा सधैं चर्चाको शिखरमा हुन्छन्। 'द कपिल शर्मा' शोमार्फत् जसरी उनले सेलिब्रेटीहरुको मजाक उडाउँछन्। रियल जीन्दगीमा फ्यानहरुले कपिलको पनि मजाक उडाइरहेका हुन्छन्। चाहे त्यो ट्वीटरमा गरिने बहसका कारण होस् या सन्तान जन्माउने कुरालाई लिएर नै किन नहोस्। आइतबार पोस्ट् गरिएको एउटा भिडियो कारण पनि उनी चर्चामा छन्। दुबईमा बनाइएको उक्त भिडियोमा कपिललाई उनकै कोस्टारले 'थप्पड' लगाउँछिन्। घरमा श्रीमती हुँदाहुँदै परस्त्रीसँग लाग्दा यस्तै परिणाम आउनसक्ने उनको भिडियोले सन्देश दिन्छ। इनस्टाग्राममा अपलोड गरिएको भिडियो हेर्नुस् :            ()
गौशालाबाट चोरी भएको सरसमानहरु औरहीबाट बरामद,महोत्तरी : चोरीको सरसमानसहित एक जनालाई प्रहरीले महोत्तरीको औरहीबाट पक्राउ गरेको छ। गत पुस ३० गते गौशालास्थित मिथिलान्चल कम्प्युटरबाट चोरी भएको सरसमानहरुसहित औरहीबाट एक पसल संचालक पक्राउ परेका छन्। प्रहरीले औरहीस्थित प्रिन्स स्टुडियो एण्ड मोबाइल सेन्टरका चोरीका सरसमानसहित संचालक दिनेश साहलाई नियन्त्रणमा लिएको हो। ईलाका प्रहरी कार्यालय गौशालाबाट प्रहरी निरिक्षक रंजन मिश्रको कमाण्डमा खटिएको प्रहरीको टोलीले गोप्य सूचनाको अधारमा खानतलाशी गर्दा सो समानहरु फेला परेको प्रहरी निरीक्षक रंजन मिश्रले जानकारी दिएका छन्। पक्राउ परेका संचालक साह प्रहरीको नियन्त्रणमा रहेको छ भने बरामद भएको सरसमानको सम्बन्धमा थप अनुसन्धान भईरहेको प्रहरी निरिक्षक मिश्रले जानकारी दिए। गत पुस ३० गते रातिको समयमा मिथिलान्चल कम्प्युटर सेन्टरबाट चोरहरुको एक समूहले पसलबाट नगदसहित २५ लाख मूल्य बरावरको सरसमान चोरी गरेका थिए। चोरी भएको सरसमान बरामद भएकोमा पसल संचालक संजित यादवले प्रहरीलाई धन्यवाद दिएका छन्। ढिलै भएपनि प्रहरीले गरेको उपलब्धिले गौशालावासी सुरक्षित भएको महसुस गरेको संचालक यादवले प्रतिक्रिया दिएका छन्।
दुई दिने सार्वजनिक बिदाको चिकित्सक सङ्घद्वारा स्वागत,"काठमाडौं : नेपाल चिकित्सक सङ्घले दुई दिने सार्वजनिक बिदा दिने सरकारको निर्णयको स्वागत गरेको छ। सङ्घका महासचिव डा बद्री रिजालले आज विज्ञप्ति जारी गर्दै बिरामीलाई सेवा दिनुपर्ने चिकित्सक स्वयं आफू पनि मानसिक तथा शारीरिक तनावमा रहनुपर्ने भएकाले सरकारको निर्णय स्वास्थ्य क्षेत्रमा पनि लागू भई चिकित्सक तथा स्वास्थ्यकर्मीको मनोबल उच्च राख्न सहयोग मिल्ने विश्वास व्यक्त गरे। हप्ताको सातै दिन, दिन रात नभनी बिरामीको सेवामा खटिने चिकित्सक आफ्नो व्यस्त समयका कारण परिवारलाई समय दिन नसक्नु, आफ्नो कार्यमा व्यस्त रहनुले दुई दिनको सार्वजनिक बिदा दिने निर्णयले चिकित्सकलाई राहत मिलेको छ, विज्ञप्तिमा उल्लेख छ। रासस"
रातो मच्छिन्द्रनाथको रथारोहण (फोटो फिचर),काठमाडौ : वर्षा र सहकालका देवता रातो मच्छिन्द्रनाथको रथारोहण गरिएको छ। आइतबार वैशाख शुक्ल प्रतिपदाको दिन मच्छिन्द्रनाथको रथारोहण गरिएको हो। वुधबार पुल्चोकबाट रथ यात्रा शुरु हुनेछ। रथारोहणपछि गुरुजुको पल्टनले बन्दुक पड्काएर बढाई गरेको थियो। रातो मच्छिन्द्रनाथको रथयात्रा ललितपुरको सबैभन्दा लामो जात्रा हो। रथलाई जात्रा अवधिभर ललितपुरको टोलटोलमा घुमाइन्छ। सर्वसाधारणले आफन्त बोलाएर भोज गरी जात्रा मनाउने गर्दछन्। करिब एक हजार ६ सय वर्ष रातो मच्छिन्द्रनाथको रथयात्रा वैशाख महिनाको शुक्ल पक्ष प्रतिपदादेखि सुरू भएर असार शुक्ल चौथीसम्म करिब दुई महिनासम्म मनाइन्छ। हिन्दू धर्मावलम्बी मछिन्द्रनाथलाई ऐतिहासिक सन्त गुरु करुणामयको रूपमा पुज्छन् भने बौद्ध धर्मावलम्बी पद्मपाणि (पञ्चबुद्धमध्येका चौथो बुद्ध) का रूपमा पूजा गर्ने गर्छन्।
सामुदायिक वनमा २८ वर्षीय पुरुष र २४ वर्षीया महिला मृतावस्थामा भेटिए,धनगढी : कैलालीको घोडाघोडी नगरपालिका१० पहलमानपुरस्थित तुल्सीपुर सामुदायिक वनमा दुईजना मृतावस्था भेटिएका छन्। आइतबार सो सामुदायिक वनमा उनीहरू मृतावस्थामा भेटिएको प्रहरीले जनाएको छ। जिल्ला प्रहरी कार्यालय कैलालीका प्रहरी नायब उपरीक्षक वेदप्रकाश जोशीले बझाङको जयपृथ्वी घर भएका २८ वर्षीय अमर जोशी र २४ वर्षीया अस्मिता सिंह मृत फेला परेको बताए। जोशीले दोस्रो विवाह गरेर गत चैतमा बझाङबाट कैलाली आएका जनाइएको छ। प्रहरीका अनुसार उनले अस्मितासँग दोस्रो विवाह गरेका हुन्। अमर र अस्मिता केही दिन घोडाघोडी नगरपालिका५ मा आफ्ना आफन्तको घर बसेको खुलेको छ। घटनाबारे प्रहरीले थप अनुसन्धान भइरहेको जनाएको छ।
मिथिलामा एमाले विवाद उत्कर्षमा : बैठकमै रघुवीर महासेठलाई हुलहुज्जत,"ढल्केवर(धनुषा) : धनुषाको मिथिला नगरपालिकामा नेकपा एमाले भित्रको विवाद उत्कर्षमा पुगेको छ। अन्तिम समयमा निवर्तमान मेयर हरिनारायण महतोको टिकट खोसिएपछि सुरु भएको विवाद चरम उत्कर्षमा पुगेको हो। आइतबार लालगढस्थित पुकार होटेलमा बसेको चुनाव परिचालन कमिटीको बैठकमा पुगेका एमालेका केन्द्रीय सचिव रघुवीर महासेठलाई हरिनारायण पक्षधर कार्यकर्ताहरुले हुलहुज्जत गरेका छन्। उनीहरुले बैठकमै महासेठ विरुद्ध चर्को नाराबाजी गरेका थिए। बैठकमा महासेठले बोल्न सुरु गरेलगत्तै हरिनारायण पक्षधर कार्यकर्ताहरुले गालीगलौज गर्दै होहल्ला सुरु गरेपछि तनाव उत्पन्न भएको थियो। विवादमा हात हालाहालको अवस्था सृजना भएपछि बैठक स्थगित गरिएको बैठकमा सहभागी एक नेताले जानकारी दिए। उनका अनुसार महासेठलाई कालोमोसो दल्ने तयारीसमेत भएको थियो। यता हरिनारायणलाई नगर कमिटीले एकल सिफारिस गरेको निर्णयलाई पुरानै मितिमा राजाराम महतोको नाम राखेर उल्ट्याउन खोजेपछि विवाद भएको पार्टीको नगर कमिटी सदस्य कामेश्वर महतोले बताए। उनका अनुसार यसअघि एमालेको नगर कमिटी, प्रदेश क्षेत्रले नगरप्रमुख पदको उम्मेदवारका लागि हरिनारायणको एकल सिफारिस गरेको थियो। तर रघुविर महासेठले चलखेल गरेर मनोनयन दर्ताको अन्तिम दिन हरिनारायणलाई बाइपास गरेर राजाराम महतोलाई टिकट दिएको हरिनारायण पक्षधर नेताकार्यकर्ताको आरोप छ। २०७४ सालको स्थानीय तह निर्वाचनमा एमालेका हरिनारायण महतोले कांग्रेसमाओवादी गठबन्धनलाई पराजित गर्दै मिथिला नगरपालिकाको मेयरमा विजयी भएका थिए। मेयरका लागि उनले दोस्रो पटक दोहोरिन पार्टीमा आकांक्षा राखेका थिए। सोही अनुरुप उनलाई नगर कमिटीको बैठकबाट सर्वसहमतीले मेयरको उम्मेदवारका लागि सिफारिस गरेको थियो। तर अन्तिम समयमा राजारामलाई टिकट दिएर उम्मेदवार बनाएपछि असन्तुष्ट बनेका हरिनारायणले मेयरमा स्वतन्त्र उम्मेदवारी दर्ता गराएका थिए। पछिल्लो समय मधेसमा एमाले अध्यक्ष केपी शर्मा ओलीको विश्वास पात्र मानिएको हरिनारायणले पार्टीको निर्णय विरुद्धमा उभिएपछि उनलाई फकाउन ओलीले काठमाडौं नै बोलाएका थिए। ओलीसँग सहमतिपछि हरिनारायणले आफ्नो उम्मेदवारी फिर्ता लिए। तर आईतबार भएको विवादले मिथिला नगरपालिकामा एमाले भित्रको असन्तुष्टि छताछुल्ल भएको छ।"
गठबन्धन उम्मेदवारविरुद्ध बागी उठेकालाई माओवादीको अन्तिम मौका,"काठमाडौं : नेकपा माओवादी केन्द्रले सत्ता गठबन्धनका उम्मेदवारविरुद्ध पार्टीबाट बागी उठेका नेता कार्यकर्तालाई अन्तिम मौका दिएको छ। यसअघि उम्मेदवारको नामावली फिर्ता लिने अन्तिम दिन वैशाख १६ सम्म बागी फिर्ता नलिए कारवाही गर्ने चेतावनी दिएको माओवादीले अर्को मौका दिएको हो। कांग्रेसले उम्मेदवारी फिर्ता लिने अन्तिम दिन वैशाख १६ गते उम्मेदवारी फिर्ता नलिने पार्टीका बागी उम्मेदवारलाई स्वत: निष्कासनको निर्णय गरेर कारवाही गरेका बेला सत्ता गठबन्धनको अर्को दल माओवादीले भने वैशाख १९ गते सोमबारसम्मको समय दिएको हो। माओवादी बागमती प्रदेश समितिका अध्यक्ष सरल सहयात्रीले आइतबार वक्तव्य जारी गरेर सोमबार साँझ ५ बजेभित्र बागी (स्वतन्त्र) उम्मेदवार नभएको र आफ्नो मत पार्टीको आधिकारिक उम्मेदवारमै रहेको स्वघोषणा गर्न निर्देशन गरेका छन्। पार्टी र गठबन्धनको संस्थागत निर्णयमा प्रतिबद्ध रहेको स्वघोषणा गर्न पनि भनिएको छ। उपरोक्त प्रक्रियामा सहभागी नहुने कमरेडहरुका सन्दर्भमा पार्टी विधान र बागमती प्रदेशले जारी गरेको निर्वाचन निर्देशिका २०७९ अनुसार कारवाही प्रक्रिया अगाडि बढाइनेछ, वक्तव्यमा चेतावनी दिइएको छ।"
धुर्कोटमा एमाले माओवादीबीच लिखित तालमेल,गुल्मी : धुर्कोट गाउँपालिका गुल्मीमा नेकपा एमाले र नेकपा माओवादी केन्द्रबीच लिखित रुपमै चुनावी तालमेल भएको छ। संयूक्त प्रेस विज्ञप्ती सार्वजनिक गरी चुनावी तालमेल गरिएको दुवै दलले जानकारी गराएका छन्। नेकपा माओवादी केन्द्रलाई गाउँपालिका अध्यक्ष र एमालेलाई उपाध्यक्ष दिने सहमती भएको छ। अध्यक्षमा पूनः माओवादीका भूपालसिँह पोखरेल उम्मेदवार छन् भने एमालेबाट सिता गिरी उपाध्यक्ष उम्मेदवार छिन्। सात वटै वडामा सूर्य चिन्हबाट चुनाव लड्ने सहमती भएको छ। मुलुकलाई समृद्धको बाटोमा लैजानका लागि बामपन्थी एकताको अपरिहार्य भएकाले बामशक्तिबीच तालमेल गरिएको विज्ञप्तीमार्फत जानकारी गराइएको छ। धुर्कोटलाई नेपालकै नमुना गाउँपालिका बनाउने समेत विज्ञप्तीमा उल्लेख छ। चरणचरणमा भएका विभिन्न छलफलले निष्कर्ष निकाल्न नसकेपछि अन्ततः एमाले र माओवादीबीच तालमेल भएको हो। सत्तारुढ दल नेपाली कांग्रेस र नेकपा समाजवादीको छुट्टै गठबन्धन भएको छ।
"आकाशमा उडिरहेको विमान एक्कासी हल्लिँदा ४० जना घाइते, १० को अवस्था गम्भीर",नयाँ दिल्ली : भारतमा स्पाइस जेटको विमान दुर्घटना हुनबाट जोगिएको छ। आइतबार पश्चिम बंगालको दुर्गापुरस्थित काजी नजरुल इस्लाम एयपोर्टमा ल्यान्डिङ गर्नुअघि बेस्सरी आएको आँधीले विमान हल्लाएको भारतीय सञ्चार माध्यहरुले जनाएका छन्। हावाहुरीका कारण विमान अत्यधिक हल्लाएको र भित्रको सामान झर्दा कम्तिमा ४० जना घाइते भएका छन्। तीमध्ये १० जना गम्भीर रहेको इन्डिया टुडेले जनाएको छ। उनीहरुलाई नजिकैको अस्पतालमा उपचार भइरहेको बताइएको छ। स्पाइस जेटले आफ्नो विमान बोइङ बी७३७ विमान मुम्बईबाट उडेको र दुर्गापुरमा ल्यान्ड गर्नुअघि हावाहुरीका कारण विमान हल्लाएको जनाएको छ। उसले अकस्मात हुन गएको टर्बुलेन्सका लागि क्षमा माग्दै स्वास्थ्य उपचारमा कुनै कमी नराख्ने जनाएको छ।
नक्साल र हलचोकमा यस्तो रह्यो आईजीपीद्वय थापा र केसीको फेयरवेल,"काठमाडौं : ३० वर्षे उमेरहदका कारण आइतबार राति १२ बजेदेखि अनिवार्य अवकाशमा जान लागेका नेपाल प्रहरी र सशस्त्र प्रहरी बलका महानिरीक्षक (आईजीपी) शैलेश थापा क्षेत्री र पुष्पराम केसीलाई बिदाइ गरिएको छ। प्रहरी प्रधान कार्यालय नक्साल र सशस्त्र प्रहरी मुख्यालय हलचोकमा आइतबार साँझ वरिष्ठ प्रहरी अधिकारीले थापा र केसीलाई बिदाइ गरेका हुन्। यसअघि गृह मन्त्रालयमा दुबै आईजीपीलाई गृहमन्त्री बालकृष्ण खाणले बिदाइ गरेका थिए। नक्सालमा तीस वर्ष सेवा अवधि पूरा गरी सेवा निवृत्त भएका आईजीपी थापा, एआईजीहरु, डीआईजीहरु तथा एसएसपीहरुलाई विशेष समारोहबीच बिदाइ गरियो। उनीहरुलाई नवनियुक्त प्रहरी महानिरीक्षक धिरज प्रताप सिंहले बिदाइ गरे। बिदाइ समारोहलाई सम्बोधन गर्दै आईजीपी थापाले तीन दशक लामो प्रहरी सेवाको व्यावसायिक यात्राबाट औपचारिक विश्राम लिई निवृत्त हुन लाग्दा भव्य बिदाइ कार्यक्रमको आयोजना गरी आफूलाई हार्दिकतापूर्वक सम्मान दिनुभएकोमा नेपाल प्रहरी संगठन परिवार र नवनियुक्त प्रहरी महानिरीक्षक सिंहप्रति हार्दिक आभार प्रकट गरे। प्रहरी महानिरीक्षक थापा क्षेत्रीले आफ्नो नेतृत्व कार्यकालमा सहयोग पुर्याउने सबै सकल दर्जाका प्रहरी अधिकृत तथा जवानहरू प्रति आभार प्रकट गर्दै कोभिड१९ को विषम परिस्थितिमा पनि आम नागरिकको सेवामा सदैव क्रियाशील रही गरेको उच्च कार्यसम्पादनको प्रशंसा गरे। संगठनमा सुधार तथा हितको लागि गरिएको प्रयासहरूमा सबैको सहयोग प्राप्त भएको चर्चा गर्दै प्रहरी महानिरीक्षक थापा क्षेत्रीले नवनियुक्त प्रहरी महानिरीक्षकले पनि संगठनको श्रीवृद्धिका लागि सबैको साथ र सहयोग पाउने विश्वास व्यक्त गरे। सेवा निवृत्तपछि पनि संगठनप्रति सदैव सकारात्मक सोच रहने उल्लेख गर्दै संगठन हितको लागि सदैव क्रियाशील हुने प्रतिवद्धता उनले व्यक्त गरे। समारोहमा प्रहरी महानिरीक्षक थापा क्षेत्रीले आफ्नो कार्यकालमा सम्पादन भएका उल्लेखनीय कार्यहरू एवम् प्रहरी संगठनमा हाल सञ्चालनमा रहेका महत्वपूर्ण कार्यहरू समेटिएर तयार गरिएको कार्य सम्पादन प्रतिवेदन नवनियुक्त प्रहरी महानिरीक्षक धिरज प्रताप सिंहलाई हस्तान्तरण गरे। साथै नवनियुक्त प्रहरी महानिरीक्षक धिरज प्रताप सिंहले सेवा निवृत्त हुन लागेका प्रहरी महानिरीक्षक थापा क्षेत्री लगायत वरिष्ठ प्रहरी अधिकृतहरूलाई कृतज्ञताको चिनो प्रदान गरे। उक्त अवसरमा नवनियुक्त प्रहरी महानिरीक्षक धिरज प्रताप सिंहले सेवानिवृत्त हुन लागेका वरिष्ठ प्रहरी अधिकृतलाई राष्ट्र, नागरिक र संगठनप्रति पुर्याएको अमूल्य योगदानका लागि नेपाल प्रहरीको तर्फबाट हार्दिक कृतज्ञता व्यक्त गरे। उनीहरूले चालेका रणनीतिक कदमहरूले नेपाल प्रहरीको आधुनिकीकरण, अपराध अनुसन्धानमा बैज्ञानिकीकरण, प्रहरी क्षमताको विकास, प्रशासनिक स्वच्छता, आर्थिक पारदर्शिता, बहालवाला तथा पूर्व र अमर तथा अशक्त प्रहरी एवम् उनीहरुका आश्रित परिवारहरूको कल्याण, इतिहासको संरक्षण लगायतका क्षेत्रमा महत्वपूर्ण उपलब्धी हासिल भई नेपाल प्रहरीको संस्थागत विकासमा दूरगामी प्रभाव पार्ने विश्वास उनले व्यक्त गरे। सेवा निवृत्त भएका वरिष्ठ प्रहरी अधिकृतहरुको व्यावसायिकता, नैतिकता, इमानदारिता र अविचलित रूपमा कर्तव्यपथमा लागि रहने क्षमता स्पष्ट रहेको चर्चा गर्दै नवनियुक्त प्रहरी महानिरीक्षक सिंहले संगठनमा बहाल रहँदा र सेवा निवृत्त भएपछि पनि संगठनको सफलता र गरिमा हामी सबैको गर्वको विषय हुने तथा संस्थागत हितका लागि आगामी दिनमा उनीहरूको सल्लाह र सुझावको अपेक्षा रहने बताए। समारोहमा नेपाल प्रहरी श्रीमती संघकी अध्यक्ष श्रीमती सिर्जना थापालाई समेत बिदाइ गरियो। उनलाई कुसुमलता सिंहले सम्मान गरिन्। प्रहरी महानिरीक्षक थापा क्षेत्रीसँगै सेवा निवृत्त हुन लागे प्रहरी वरिष्ठ अधिकृतहरुमा प्रहरी अतिरिक्त महानिरीक्षकहरु, प्रहरी नायव महानिरीक्षकहरु तथा प्रहरी वरिष्ठ उपरीक्षकहरु समेत गरी १९ जना रहेका छन्। उक्त अवसरमा प्रहरी अतिरिक्त महानिरीक्षकहरू, प्रहरी नायव महानिरीक्षकहरु, वरिष्ठ प्रहरी अधिकृतहरु, प्रहरी अधिकृत तथा जवानहरुले समेत सेवा निवृत्त हुन लागेका प्रहरी वरिष्ठ अधिकृतहरुलाई बिदाइ गरेका थिए। हलचोकमा पनि विदाइ सशस्त्र प्रहरी बल नेपाल प्रधान कार्यालय हल्चोकमा पनि सेवानिवृत्त आईजीपी केसी र एआईजी रामशरण पौडेललाई फौजी परम्पराअनुसार ससम्मान बिदाइ गरियो। नवनियुक्त महानिरीक्षक राजु अर्यालले फुलमालाका साथ मायाको चिनो प्रदान गर्दै बिदाइ गरे। यसैगरी सशस्त्र प्रहरी परिवार महिला संघकी अध्यक्ष श्रीमती ज्योती केसीलाई सो संघकी उपाध्यक्ष श्रीमती अनिता अर्यालले फुलमालासहित हार्दिक बिदाई गरिन्। महानिरीक्षक केसीले नयाँ महानिरीक्षक राजु अर्याललाई संगठनको सम्पूर्ण जिम्मेवारी बरबुझारथ गरे। नयाँ महानिरीक्षक अर्यालले उनीहरुले सशस्त्र प्रहरी बल नेपालमा ३० बर्षसम्म सेवारत रहेर राष्ट्रको सुरक्षा आम नागरिकको सेवा र सांगठनिक विकासमा पुर्याएको योगदानको मुक्तकण्ठले प्रशंसा गरे। समारोहमा सशस्त्र प्रहरी बल नेपालका बरिष्ठ अधिकृतहरुका साथै सशस्त्र प्रहरी परिवार महिला संघका पदाधिकारीहरु लगायत सकल दर्जाका सशस्त्र प्रहरी कर्मचारीहरुको उपस्थिती रहेको थियो।"
चुनाव खर्चको लागि गठबन्धन सरकारले औषधिमासमेत कमिसन खायो : ओली,"हेटौंडा : नेकपा एमालेका अध्यक्ष केपी शर्मा ओलीले वर्तमान सरकाले देशलाई कंगाल बनाएर छाड्ने दाबी गरेका छन्। आइतबार हेटौंडामा मे दिवसको अवसरमा एमाले मकवानपुरले आयोजना गरेको कार्यक्रमलाई सम्बोधन गर्दै उनले भने, यो खान जन्मेकाहरुको सरकार हो, देशलाई कंगाल बनाएर मात्र छाड्छ। सरकारमा बसेकाहरुले चुनाव खर्चको लागि औषधि किनेरसमेत कमिशन निकाल्ने काम गरेको ओलीको आरोप छ। कांग्रेसले स्थानीय तह निर्वाचन लक्षित गरेर जारी गरेको घोषणापत्रमा आफ्नो नाम ४२ ठाउँमा लेखिएको तर कांग्रेस सभापतिको नाम ८ ठाउँमा मात्र लेखिएको भन्दै उनले सत्ता गठबन्धन एमालेसँग डराएको दाबी गरे। एमाले कार्यकर्ता वैशाख ३० गते सत्ता गठबन्धनलाई पछारेर मात्र निदाउने उनको भनाइ छ। पूर्वप्रधानमन्त्रीसमेत रहेका ओलीले अहिलेको गठबन्धन सरकार परमादेशबाट निर्माण भएकोले एमालेमा देखिएको उत्साहका कारण गठबन्धन आतंकित भएको टिप्पणी गरे। नेकपा एकीकृत समाजवादीतर्फ लक्षित गर्दै अध्यक्ष ओलीले मन्त्रीको सिक्रीले बाँधेका कारण मात्रै धेरै नेताहरु समाजवादीमा बसिरहेको बताए। मन्त्रीको सिक्री फुस्कने बित्तिकै धेरै नेताहरु एमालेमा फर्कन्छन्, ओलीले भने।"
माओवादीका निर्वाचित वडाध्यक्ष एमालेमा प्रवेश,"उदयपुर : उदयपुरको लिम्चुङ्गबुङ्ग गाउँपालिकामा नेकपा माओवादी केन्द्रबाट निर्वाचित वडाध्यक्ष नेकपा एमालेमा प्रवेश गरेका छन्। पार्टीले टिकट वितरणमा नातावाद कृपावाद, गुटगत प्रवृति हावी हुँदै गएको भन्दै चरम असन्तुष्ट पोख्दै आएका वडानम्बर २ का वडाध्यक्ष भविन्द्र राई र महिला नेतृ गंगा राई एमालेमा प्रवेश गरेका हुन्। वडाध्यक्ष राई गाउँपालिका कमिटीका सचिवालय सदस्य हुन् भने महिला नेतृ राई सकृय कार्यकर्ता हुन् । उनलाई नेकपा एमालेका पोलिटव्युरो सदस्य तथा उदयपुर इन्चार्ज मन्जुकुमारी चौधरी, प्रदेश कमिटी सचिवालयद्धय सदस्य बेदप्रसाद पोखरेल, अम्बरबहादु रायमाझी, देवराज राई, गाउँपालिका कमिटीका अध्यक्ष भलराज राई, पालिका अध्यक्षका उम्मेदवार राजकुमार राईलगायतले स्वागत गरेका थिए । २०७४ को स्थानीय तहको निर्वाचनमा ताम्लिछामा निकै लोकपृय मत लिएर वडाध्यक्ष बनेका राई पुनः वडाध्यक्ष पदकै आकांक्षी थिए। एमालेमा प्रवेश गरेका राईले निर्वाचित भएयता निकै राम्रा कामहरु गरेका थिए। जनतासँग रिझाउने काम गर्दा गर्दै अन्तिममा आएर नातावाद कृपावाद र गुटगत हावी हुँदा आफूलाई पार्टीले अन्याय गरेको उनले बताए। एमालेमा प्रवेश गराउँदै पोलिटव्युरो सदस्य चौधरीले नेकपा माओबादी सिद्धान्त र विचारले स्खलित हुँदै गएकाले एमाले प्रति जनताको आकर्षण बढ्दै गएको बताए। उनले मुलुकको विकास एमालेबाट मात्र सम्भंव भएकाले गोलबन्दि हुन् आग्रह गरिन्।"
प्रमोदको स्वरमा सुनिलको रोएर कोही आफ्नो हुँदैनसार्वजनिक,"काठमाडौं : सुनिल बिसीको नयाँ आधुनिक गीत रोएर कोही आफ्नो हुँदैन सार्वजनिक भएको छ। प्रमोद खरेलको स्वर रहेको गीतमा लय तथा शब्दसंगित सुनिल बिसीको रहेको छ। सुनील बिसीको आफ्नै युट्युब च्यानलबाट सार्वजनिक गरिएको गीतमा बिक्रम चौहान, दिया गिरी र निरोज एलसीको अभिनय रहेको छ। बिक्रम चौहानले निर्देशन गरेको गीतको म्युजिक भिडियो बी स्टार फिल्मसले बजारमा ल्याएको हो।"
काठमाडौंलाई उत्कृष्ट पालिका बनाउँछु : सिर्जना सिंह,"काठमाडौं : काठमाडौं महानगरपालिकामा गठबन्धनका तर्फबाट मेयर पदकी उमेदवार सिर्जना सिंहले काठमाडौंलाई चुस्त सेवा प्रवाह गर्ने उत्कृष्ट पालिकाको रुपमा स्थापित गर्ने बताएकी छन्। नेविसंघ काठमाडौं जिल्ला समितिले आइतबार काठमाडौंमा गरेको कार्यक्रममा उनले काठमाडौंमा काम गर्नका लागि आफू आएको भन्दै चुस्त सेवा प्रवाह गर्ने उत्कृष्ट पालिकाको रुपमा स्थापित गर्ने दावी गरिन्। महानगरलाई विधिको शासन, नियम, कानुनसंवत चलाउँदै जनताका लागि काम गर्ने उनको भनाइ छ। युवालाई रोजगार प्रदान गर्नका लागि आवश्यक कार्यक्रम ल्याउने धारणा पनि राखिन्। त्यस्तै, उनले काठमाडौंलाई हरियाली सहर बनाउने प्रतिवद्धता जनाइन्। कार्यक्रममा नेविसंघका नेता मनोज बैद्यले महानगरको रुपान्तरण र यसअघि हुन नसकेको कामलाई अघि बढाउन सुझाव दिएका थिए।"
"अर्थतन्त्र, राजनीतिक र व्यवस्था परिवर्तनका लागि विकासमा क्रान्तिको आवश्यकता : बरबरिया","जनकपुरधाम : धनुषाको शहिदनगर नगरपालिकाका नेकपा माओवादी केन्द्र मेयरका उम्मेदवार उदयकुमार बरबरिया यादवले विगतको बाचा पुरा गर्न विकासको अवधारणा अनुसार अधुरो कामहरुलाई टुङ्गयाउन र परिकल्पना गरिएको शहिदनगर, सुदृढ नगरको समग्र विकासका लागि उम्मेदवारी दिएको बताए। यदुकूहामा घरदैलोको क्रममा बरबरियाले भने, यो विभिन्न कालखण्डमा देश परिवर्तनका लागि भएको शहिदहरुको भूमि हो, त्यही भएर लोकतान्त्रिक आन्दोलन, जनयुद्धकालिन आन्दोलन र अन्य आन्दोलनको शहिदहरुको सम्मानमा शहिदलाई चिनाउने हिसाबले हामीले कामहरु गरेका छौं, बाकी अझै कामहरु बाँकी छ। ती सबैलाई पुरा गर्न एकपटक अझ समृद्धिको दिशातर्फ नगरलाई लग्न उम्मेदवारी दिएको हुँ। बरिबरियादव जनताको मर्म अनुसार विकासको फुटेको मुललाई थप सुदृढिकरणका लागि दोश्रो कार्याकालको लागि मनोनयन दर्ता गराएको बताए। उनले भने, तपाईहरुको आकांक्षा र ईच्छा अनुसार नै निर्वाचनमा होमिएको हुँ, यहाँहरुले मलाई सेवाको मौका दिनुभएको थियो, एकपटक थप दिनुहुन्छ भन्ने आशा र विश्वासको साथ मैदानमा उत्रिएको छु। तपाईहरुले मलाई जिताउनु भएको थियो, फेरि पनि जिताउनुहुन्छ भन्नेमा विश्वस्त छु। धनुषाको रोल्पा रुकुम भनेर चिनिने यदुकूहालाई निवर्तमान मेयर बरबरिया यसअघि २४ वर्षको उमेरमा पहिलो पटक मेयरमा निर्वाचित भएपछि सडक सञ्जाल विस्तारमा व्यापक सुधार गरेको उनको भनाई छ। उनी उमेरको हिसावले देशकै कान्छो मेयर भनेर समिति देशभरी परिचित छन्। साथै शहिदनगर नगरपालिकाका गरेको कामको आधारमा पुनः मेयर पदमा उनलाई दोहोर्याउन पार्टीको आग्रहरु अनुसार दोश्रो पटक मेयरको दौडमा आएको बताए। माओवादी जनयुद्धकाल देखि नै क्रान्तिकारी स्वभावका बरबरियाले भने, क्रान्तिबाट धेर्र परिवर्तन गरियो अब देश विकासमा क्रान्तिको आवश्यकता छ। आर्थिक क्रान्ति र विकास क्रान्ति आजको अपरिहार्यता हो। उनले देश विकासको लागि युवा शक्ति राजनीतिमा लागेर आउन जरुरी रहेको बताउँदै देशको अर्थतन्त्र, राजनीतिक व्यवस्था परिवर्तनका निमित्त युवालाई पहिलो प्राथमिकता दिनुपर्नेमा जोड दिए।"
"'हेट स्पीच' रोक्न सेनाप्रहरीको विशेष टोली खटाइने, आवश्यक परे फेसबुक, ट्वीटरको विवरण हेडक्वाटरबाट झिकाइने","काठमाडौं : निर्वाचन आयोगले सामाजिक सञ्जालमा थप कडाइ गरेको छ। आइतबार पत्रकार सम्मेलन गर्दै आयोगले सामाजिक सञ्जालमार्फत् हुनसक्ने मिथ्या समाचार, दुस्प्रचार र द्वेषपूर्ण अभिव्यक्तिलाई पूर्णरुपमा बन्देज लगाउने बताएको छ। 'निर्वाचनको समयमा सामाजिक सञ्जालमार्फत् मिथ्या समाचार, दुस्प्रचार, द्वेषपूर्ण अभिव्यक्ति फैलाउने काम भइरहेको छ। व्यक्तिगत लाञ्छना लगाउने र मानहानी गर्ने काम नगर्न सबैमा आयोगले कडा चेतावनी दिन्छ,' प्रवक्ता शालिग्राम शर्मा पौडेलले भने, 'त्यस्ता काम गर्नेहरुलाई निर्वाचन आयोगको ऐन २९७३ को दफा २३ र प्रचलित कानुनबमोजिम कारबाही गर्छौं।' त्यस्तै छिमेको देशको प्रसारणका माध्यमबाट निर्वाचनलाई नकारत्मक प्रभाव पार्ने कुनै गतिविधि नगर्न परराष्ट्र मन्त्रालयमार्फत् आग्रह गरिने पौडेलले बताए। 'छिमेकी देशका प्रसारण माध्यमबाट निर्वाचनलाई नकारात्मक प्रभाव पार्ने कुनै पनि सामग्री प्रसारण गर्न वा राजनीतिक दलको पक्ष वा विपक्ष नलिन र राजनीतिक विज्ञापन हुन नदिन छिमेकी देशको सरकारलाई अनुरोध गर्न परराष्ट्र मन्त्रालयलाई निर्देशन दिइएको छ,' उनले भने। राजनीतिक दलहरुले सामाजिक सञ्जालमार्फत् प्रचार गर्न पाउने तर त्यसको विवरण आयोगमा बुझाउनेपर्ने पौडेलले बताए। 'राजनीतिक दलले सामाजिक सञ्जालको प्रयोगबाट प्रचारप्रसार गर्ने भएमा उम्मेदवारको सूची प्रकाशन भएको २४ घन्टाभित्र राजनीतिक दलको हकमा निर्वाचन आयोग, उम्मेदवारको हकमा सम्बन्धित निर्वाचन अधिकृतको कार्यालयमा सामाजिक सञ्जालको खाता अनिवार्यरुपमा बुझाउन निर्देशन दिइएको छ,' पौडेलले भने। त्यस्तै आम सञ्चारमाध्यमलाई मिथ्या समाचारमा संलग्न नहुन र आवश्यक कदम चाल्न आयोगले प्रेस काउन्सिल र नेपाल पत्रकार महासंघलाई निर्देशन दिएको प्रवक्ता पौडेलले भने। त्यस्तै आसन्न स्थानी तह निर्वाचनलाई प्रभावकारी बनाउन फेसबुक, ट्वीटर, गुगललगायतलाई नेपालमा सम्पर्क कार्यालय खोल्न आग्रह गरिने आयोगले जनाएको छ। 'सामाजिक सञ्जालको नियमनलाई प्रभावकारी बनाउन फेसबुक, ट्वीटर, टिकटक, भाइबर र गुगलका कार्यालयसँग सम्पर्क स्थापना र सहकार्यका लागि सामाजिक सञ्जालका तत् कम्पनीका कार्यालयहरुसँग सम्पर्क गर्ने प्रयास गरिएको छ। भारतको नयाँ दिल्ली, अमेरिकाको वासिङ्टन डीसी र चीनको बेइजिङमा अनुरोध गर्ने र उक्त देशका नेपाली दूतावासले आवश्यक सम्पर्क र स्थापना गर्न परराष्ट्र मन्त्रालयमार्फत् निर्देशन दिइएको छ,' प्रवक्ता पौडेलले भने। त्यस्तै मिथ्या सूचना, दूषप्रचार र द्वेशपूर्ण अभिव्यक्ति सामाग्रीहरु रोक्न इन्टरनेट प्रदायक र केबल नेटवर्कलाई समेत निर्देशन दिइएको छ। सरकारले त्यस्ता सामग्री नियन्त्रण गर्न कार्यदल बनाएको छ भने प्रहरी र सेनाका साइबर विशेषज्ञ पनि राखिएको छ। बेलायतमा बसेर अकाउन्ट चलाउने कर्य भइरहेको र आयोगकै फेक अकाउन्टसमेत सञ्चालन भइरहेकोप्रति ध्यनार्षण जनाउँदै प्रवक्ता पौडेलले भने, 'परराष्ट्र मन्त्रालयमार्फत् सामाजिक सञ्जालका कार्यालयहरु यही मौकामा नेपालमा खोल्न सकिन्छ।'"
श्रोत नखुलेको रकमसहित एक जना पक्राउ,महोत्तरी : महोत्तरी प्रहरीले नेपाली ४ लाख अवैध रकमसहित एकजनालाई पक्राउ गरेको छ। आईतबार जलेश्वर नगरपालिका३ मलिवारास्थित जलेश्वर भंन्सार अगाडीको सडक हुँदै भारतबाट नेपालमा अवैधरूपमा नेपाली मुद्रा ओसार पसार गरी ल्याई रहेको विशेष सूचनाको आधारमा उनलाई प्रहरीले नियन्त्रणमा लिएको हो । चेकजाँचको क्रममा प्रहरीले जलेश्वर नगरपालिका १२ थरुवाहीका १९ वर्षिय सुजित मण्डललाई नियन्त्रणमा लिएको हो। प्रहरीले चेकजाँचको क्रममा मण्डलले बोकेको व्यागभित्र हरियो रंष्को प्लास्टिकभित्र १ हजारका ४ गड्डीमा रहेको ४ लाख नेपाली रुपैयाँ बरामद गरिएको जिल्ला प्रहरी कार्यालय महोत्तरीले जनाएको छ। पक्राउ परेको मण्डललाई नियन्त्रणमा लिई आवश्यक कारवाहीको लागी जलेश्वर भंसार कार्यालय मलिवारा पठाईएको महोत्तरीका प्रहरी प्रवक्ता एवम् डिएसपी प्रकाश विष्टले बताएका छन्।
"आईपीएल : लखनऊ विजयी, चेन्नई टस हारेर ब्याटिङ्मा",काठमाडौं : इन्डियन प्रिमियर लिग(आईपीएल) आज भएको लखनऊ सुपर जायन्ट्स र दिल्ली क्यापिटल्सबीचको खेलमा लखनऊ विजयी भएको छ। लखनऊले टस जितेर ब्याटिङ् रोजेको थियो। निर्धारित २० ओभरमा लखनऊले ३ विकेट गुमाउँदै १९५ रन जोडेको थियो। जवाफि ब्याटिङ्मा उत्रेको दिल्लीले निर्धारित २० ओभरमा ७ विकेट गुमाउँदै १८९ रन जोडेको हो। यस्तै अहिले नै हुने दोस्रो सनराइजर्स हैदरावद र चेन्नई सुपर किंग्सबीचको खेलमा चेन्नईले टस हारेर ब्याटिंगको निम्तो पाएको छ।
तमलोपाको जनकपुरधाम प्रतिबद्धतापत्र सार्वजनिक,"जनकपुरधाम : जगतजनननी जानकी, विदेह जनक, सर्वज्ञानी याज्ञवल्क्य, विदुषि गार्गी, महान अद्वैत वैदान्ती ऋषि अष्टावक्रको भुमी, जनकपुरधाम सदैवसा, अध्यात्मक दर्शनको स्थानलाई धार्मिक र पर्यटनसंग जोडेर पर्यटन विश्रामस्थलको रुपमा बनाउने प्रतिबद्धता जाहेर गरेको छ। जनकपुरको अतिक्रमित गुठीको जग्गालाई अअतिक्रमणमुक्त गराएर यहाँको पोखरी, सरोवर, कुटट्टी, जलासयको रुपमा नगरीलाई विकास र विस्तार गरिने प्रतिबद्धता जनाएको हो। मैथिली, मिथिला र संस्कृतिलाई प्राथमिकतामा राखेर ब्रहमस्थान, सल्हेस, दिनाभद्री सहितका पौराणिक परम्परा र संस्कृतिलाई जोगाउन तथा मिथिलाको विविधतापूर्ण गीतसंगीत, नाटकनृत्यलाई प्रोत्साहित गर्न तिरहुत रनिङ्ग शिल्डको आयोजना गरिने मेयरका उम्मेदवार विभा ठाकुरले बताईन्। उनले भनिन, जनकपुरको सरसफाईमा स्थायी रुपमा व्यवस्थित गर्न बृहत्त योजना सञ्चालन गर्छु, प्रत्येक वडामा सरसफाईलाई नीजि स्तरमा साझा अवधारणा बृहत्त योजना अनुरुप डम्पिङ्ग साईटको व्यवस्था हुनेछ। पर्यावरण सुधारका लागि पोखरीको डिलमा वृक्षारोपण, जलस्तरलाई बढाउन आकाशे पानीलाई संरक्षण गरी खेतीवारीको प्रयोगमा ल्याउने अवधारणा अघि सारेको उम्मेदवार ठाकुरले बताए। उपमहानगरमा विद्यमान करलाई पुनरावलोकन गरी कम गरिनेछ। उनले भनिन, उपमहानगरको बजेट खर्च हुन नसकेर फ्रिज भईरहेको छ, तर जनतासंग बेफजुलको कर उठाईरहेको छ, जुन निती सरासर गलत हो, म आए यो नीतिलाई परिमार्जन गर्नेछु। प्रत्येक वर्ष ५ सय महिलापुरुषलाई ऋण प्रदान गरिने प्रतबद्धता पत्रमा उल्लेख छ। जनकपुरबाट समानान्तर रिङ्ग रोडसहित आधुनिक शहर विस्तारको योजना अनुरुप लिंक रोड समेत निर्माण गरिने बताईन्। साथै हरेक वडामा हेल्थपोष्ट र आयुर्वेदिक औषधालय स्थापना गरिने उल्लेख छ। उपमहानगरपालिकाको ऐतिहासिक रंङ्गभुमी मैदानको जिर्णोद्धार गरी रमणीय बनाईने साथ्र प्रत्येक वडामा पार्क र खेलमैदान बनाईने बताए। उनले भनिन, अहिले नगरपालिकामा स्वार्थ, भ्रष्टाचार र लुटको मानसिकताको कारण जनकपुरधाममा अनगिनती समस्याहरु छन् त्यसलाई समाधानको लागि हाम्रो उम्मेदवारी हो। नाला बन्दा ढक्कन नबन्ने र ढक्कन बन्दा नाला नबन्ने परिपार्टीलाई जरैदेखि उखेलि फालिनेछ, अहिले भूमिगतरुपमा भएको नाला निर्माण वर्षातको मौसममा काम नलाग्ने भएकोले त्यसको विकल्पको रुपमा थप अध्ययन गरी क्षति न्यूनीकरणमा जोड दिईनेछ। मेयरका प्रत्यासी ठाकुरले जनकपुरको जनताले अपेक्षित विकास किन भएन, भन्ने अध्ययन गर्ने हो भने यहाँको नेतृत्वले लिनुपर्ने जिम्मेवारी बोध नभएका कारण नै जनकपुरको समुचित विकास हुन नसकेको आफूहरुको निष्कर्ष रहेको बताईन्।"
कांग्रेस र एमालेका बागी उम्मेदवारलाई कारवाही,"उदयपुर : नेपाली कांग्रेस र नेकपा एमालेले पार्टीका आधिकारिक उम्मेदवार विरुद्ध बागी उम्मेदवारी दिएकाहरुलाई कार्वाही गरेको छ। कांग्रेसले पहिलोचरणमा ५ स्थानीय तहका ८ जना र एमालेले एक जनालाई साधारण सदस्यसमेत नरहेने गरी कार्वाही गरेको छ। काँग्रेसका जिल्ला पार्टी सभापति हिमाल कार्कीले एक प्रेसविज्ञप्ति जारी गर्दै चौदण्डीगढी नगरपालिकामा प्रमुखमा बागी उम्मेदवारी दिएका प्रशान्त राई, लिम्चुङ्गबुङ्ग गाउँपालिकामा उपप्रमुखको बागी उम्मेदवारी दिएका रमिला राईलाई कारवाही गरिएको हो। रमिला २०७४ को निर्वाचित उपाध्यक्ष हुन भने नेपाली कांग्रेसको प्रदेश समिति सदस्य र महाधिवेशन प्रतिनिधि हुन्। त्यसैगरी कटारी नगरपालिका प्रमुखमा उम्मेदवारी दिएका बालकृष्ण थापा, सोही नगरका उपप्रमुखका उम्मेदवार कृष्णबहादुर थापा, अर्का उपप्रमुखका उम्मेदवार मनकुमारी भूजेल, ताप्ली गाउँपालिकामा अध्यक्ष उम्मेदवार माधव रास्कोटी, उपप्रमुखको उम्मेदवार शुसिला मगर र उदयपुरगढी गाउँपालिकामा उपाध्यक्ष पदका उम्मेदवार तिलक खपाङ्गीलाई कारवाही गरेको हो। कटारीका उपप्रमुख कृष्ण थापा काँग्रेसका उदयपुर निर्वाचन क्षेत्र २ को प्रदेश ख का पार्टी सभापति हुन्। विज्ञप्तीमा भनिएको छ, केन्द्रीय कार्यालयको वैशाख १६ गतेको पत्र र नेपाली कांग्रेस उदयपुरको प्रेस विज्ञप्ति पत्रबाट वैशाख १४ गते गरिएको अनुरोध पत्रानुसार पार्टीका आधिकारिक उम्मेदवार विरुद्ध विद्रोही उम्मेदवारी दिई तोकेको समयमा आफ्नो उम्मेदवारी फिर्ता नलिएका साथिहरुलाई पहिलो चरणमा नेपाली कांग्रेसको विधाननुशार निस्काशन गरिएको छ। विज्ञप्तिमा कांग्रेसको विद्यान २०१७ संशोधनसहितको धारा ४, (१३) (ग) वमोजिम साधारण सदस्यसमेत नरहने गरि कारवाही गरिएको जनाएको छ। त्यसैगरी नेकपा एमालेले कटारी नगरपालिकाबाट नगर प्रमुखमा बागी उम्मेदवारी दिएकी भिमकुमारी राउतलाई कार्वाही गरेको छ। राउत एमालेका प्रदेश कमिटी सदस्य तथा २०७४ का नगरपालिकाका उपप्रमुख हुन्। पार्टीको आधिकारिक उम्मेदवारीविरुद्धमा उम्मेदवार मनोनयन गरी पार्टी निर्णयको विरुद्धमा लागेको देखिएको हुँदा पार्टीको विधानको धारा ८० को उपधारा ६ ले व्यवस्था गरेबमोजिम कारवार्ही गरिएको हो। विज्ञप्तिमा कुनै जनप्रतिनिधि संस्थाको निर्वाचनमा पार्टीको निर्णय विपरित उम्मेदवार बनेका, पार्टीको उम्मेदवार विरुद्धमा प्रचार गरेमा वा पार्टीको उम्मेदवारको विरुद्धमा उठ्ने अन्य कुनै उम्मेदवारको सर्मथक वा प्रस्तावक बनेमा वा त्यस्तो उम्मेदवारको पक्षमा कुनै काम गरेमा पार्टी अनुसाशनको कार्वाही हुने व्यवस्था उल्लेख छ। विद्यान अनुसार पार्टीको अनुशासन उल्लंघन गरको देखिएको हुँदा धारा ८१ को दफा १ बमोजिम राउतलाई निस्काशन गरिएको हो। यता नेकपा माओबादी केन्द्रले भने आफ्ना बागी उम्मेदवारलाई कुनै पनि कारवाही गरेको छैन्। संगठन अझ कमजोर बन्ने डरले माओवादीले कार्वाही नगरेको बताइएको छ। माओबादीका नेतालाई कार्वाही नगर्दा गठबन्धन भित्र शंका उब्जिएको छ। माओवादीबाट कटारी नगरपालिकाको प्रमुख पदमा प्रदेश कमिटी सदस्य केपी बराल, लिम्चुङ्गबुङ्ग गाउँपालिकाको प्रमुख पदमा जिल्ला कमिटी सदस्य होम किराँती, त्रियुगा नगरपालिकाको उपप्रमुखमा नगर उपाध्यक्ष सावित्रा थापा र चौदण्डिगढी नगरपालिकाको प्रमुख पदमा निर्वाचित वडाध्यक्ष कमलध्वज राईले बागी उम्मेदवारी दिएका छन्।"
प्रहरी र सशस्त्रका नवनियुक्त आईजीपीले सोमबार विहान दर्ज्यानी चिन्ह लगाउने,काठमाडौं : नेपाल प्रहरी र सशस्त्र प्रहरीका नवनियुक्त महानिरीक्षक (आईजीपी)ले सोमबार विहान दर्ज्यानी चिन्ह लगाउन भएका छन्। मन्त्रिपरिषद्को आइतबार बसेको बैठकले नेपाल प्रहरीको महानिरीक्षकमा एआईजी धीरजप्रताप सिंह र सशस्त्र प्रहरी महानिरीक्षकमा एआईजी राजु अर्याललाई नियुक्त गरेको थियो। नवनियुक्त दुबै आईजीपीले सिंहदरबास्थित गृह मन्त्रालयमा भोलि विहान ८:४५ बजे गृहसचिव टेकनारायण पाण्डेबाट दर्ज्यानी चिन्ह लगाउने कार्यक्रम तय भएको मन्त्रालयले जनाएको छ। गृहमन्त्री खाणले ३० वर्षे उमेरहदका कारण अनिवार्य अवकाशमा गएका प्रहरीका आईजीपी शैलेश थापा क्षेत्री र सशस्त्र आईजीपी पुष्पराम केसीलाई आइतबारै मन्त्रालयमा बिदाइ गरिसकेका छन्।
विराटनगर विमानस्थलमा उद्धारको अभ्यास,"विराटनगर : जहाज दुर्घटना भएका बेला गरिने उद्धारको अभ्यास विराटनगर विमानस्थलमा आइतबार गरिएको छ। जहाज दुर्घटना भएको देखाएर गरिएको अभ्यासले घटनाका बेला अपनाउनुपर्ने सबै उपाय र गर्नुपर्ने उद्धार लगायतका सबै कामको यथार्थ चित्रण गरेको थियो। अभ्यासका क्रममा बिहान करिब ८ बजे विमानस्थलमा एक्कासि आगोको मुस्लो छुट्यो। दमकल र एम्बुलेन्स साइरन बजाउँदै जहाज दुर्घटना भएतिर दौडिए। उद्धारमा नेपाली सेना, नेपाल र सशस्त्र प्रहरी, रेडक्रसकर्मी तथा सुरक्षाकर्मी पनि दौडिएको दृष्यले वरपरका बासिन्दामा त्रास सिर्जना गरेको थियो। दन्किरहेको आगोको मुस्लोनजिकबाट सुरक्षाकर्मी, रेडक्रसकर्मी र स्वास्थ्यकर्मीले स्ट्रेचरमा घाइतेलाई बोकेर ल्याएको दृष्यले ठूलै दुर्घटना भएको भान गराउँथ्यो। घाइतेहरुलाई एम्बुलेन्समा राखेर उपचारका लागि लगियो। शवहरु पोस्टमार्टमका लागि पठाइयो। विराटनगरबाट काठमाडौंका लागि ६८ यात्रु बोकेर उडेको एक्सरसाइज एयर००४ कल साइन भएको जहाज चरासँग ठोक्किएपछि पुनः विराटनगरमै आपतकालीन अवतरण गराउनु पर्दा दुर्घटना भएर जहाजमा आगो लागेको र धुवाँको मुस्लो छुटेको देखाइएको थियो। त्यसअघि नै विमानस्थलले जहाज आपतकालीन अवतरण गराउँदा आउन सक्ने समस्यालाई मध्यनजर गर्दै सबै तयारी गरेको थियो। काल्पनीक जहाज दुर्घटनामा ४ जना यात्रुको मृत्यु भएको र ५ जना गम्भीर घाइते तथा अन्य सामान्य घाइते भएको देखाइएको विराटनगर विमानस्थका सूचना अधिकारी युवराज भण्डारीले जानकारी दिए। विमानस्थलका प्रमुख उत्सवराज खरेलले जहाज दुर्घटना भएका बेलाको सम्भावित क्षति कम गर्न अन्तर्राष्ट्रिय मापदण्ड अनुसार उद्धारको अभ्यास गरिएको बताए। उद्धार अभ्यासका क्रममा आधा दर्जनभन्दा बढी एम्बुलेन्स, दमकल, ठूलो संख्यामा सुरक्षाकर्मी, रेडक्रसकर्मी, स्वास्थ्यकर्मी र एयरलाइन्सका कर्मचारी परिचालन गरिएको थियो। दुर्घटनाबाट हुने सम्भावित क्षति न्यूनीकरणका लागि प्रत्येक २ वर्षमा यस्तो अभ्यास गर्ने गरिएको खरेल बताउँछन्। उनका अनुसार विमानस्थलभित्र कुनै जहाज दुर्घटना भइहालेको अवस्थामा गर्नुपर्ने सम्पूर्ण सावधानीसहितको अभ्यास गर्ने गरिन्छ। वास्तविकताजस्तै देखाएर अभ्यास गर्नुपर्छ। यसले दुर्घटनाका बेला उद्धारमा सहज बनाउँछ, खरेलले भने। मोरङका प्रमुख जिल्ला अधिकारी विमानस्थलभित्र जहाज दुर्घटना भएको खण्डमा मानवीय र भौतिक क्षति न्यूनीकरण तयारीको स्तर वृद्धि गर्न, उद्धारलाई प्रभावकारी बनाउन तथा उद्धारकर्मीको क्षमता बढाउन उद्धार अभ्यासले महत्वपूर्ण भूमिका खेल्ने बताए। विमानस्थल संवेदनशील क्षेत्र भएकोले कुनै दुर्घटना भइहालेको अवस्थामा सबैको समन्वयमा त्यसलाई कसरी तत्काल उद्धार र घाइतेको उपचार गर्ने भन्ने सिकाइको लागि अभ्यास महत्वपूर्ण रहेको उनको भनाइ छ।"
गाउँमा चुनावी चहलपहल,"सीगाउँ(बाँके) : ठूलो स्पिकरबाट घरी कांग्रेसी बखानको त, घरी माओवादीका जागरणका गीत घन्केका छन्। कोही नाचिरहेका छन्। कोही जिन्दावादका नारा घन्काउँदैछन्। भर्खरै गहुँ काटेर ठुटैठुटा भएको खेतमा पनि हुलका हुल मान्छे हिँडिरहेका छन्। गाडी, मोटरसाइकल, स्कुटर, अटोरिक्सा र पैदल यात्राको जुलुसले सडक ठप्प छ। उम्मेदवारहरु घरघर पसेर भोट माग्दै प्रतिवद्धता जनाइरहेका छन्। स्थानीय तह निर्वाचनमा आइतबार बिहान १० बजे बाँकेको खजुरा गाउँपालिका२ सीगाउँमा देखिएको दृश्य हो, यो। जहाँ नेपाली कांग्रेस र नेकपा (माओवादी केन्द्र)को संयुक्त बामलोकतान्त्रिक गठबन्धनले घरदैलो गरिरहेको थियो। संविधानसभाका पूर्वउपाध्यक्ष सांसद तथा माओवादी केन्द्रकी नेतृ पूर्णकुमारी सुवेदी गठबन्धनबाट खजुरा गाउँपालिकाको अध्यक्ष पदका उम्मेदवार माओवादी केन्द्रका डम्बरबहादुर विक तुफान, कांग्रेसबाट उपाध्यक्षका उम्मेदवार मञ्जु मल्ल, वडा नम्बर २ का माओवादी केन्द्रबाट अध्यक्षका उम्मेदवार धनराम ओलीसँगै घरदैलोमा थिइन्। उनले गठबन्धनलाई जिताउन आव्हान गरिन्। यति धेरै जनसहभागितामा घरदैलो हुन्छ भनेर हामीले सोचेकै थिएनौं। जनताको अपार मायाले चुनावी माहोल बदलिएको छ, खजुरा२ मा वडाध्यक्षका उम्मेदवार वलीले प्रतिक्रिया दिए। खजुरा गाउँपालिकामा नेपाली कांग्रेस र माओवादी केन्द्रले गाउँपालिकाको अध्यक्ष र उपाध्यक्षमा गठबन्धन गरेको छ। गाउँपालिकाका ८ वडामध्ये ४ वडा स्तरमा मात्र दुई दलको गठबन्धन छ। वडा नम्बर १ र ३ मा कांग्रेसले वडाध्यक्ष तथा २ र ४ नम्बर वडामा माओवादीका उम्मेदवारले वडा अध्यक्ष पाएका छन। अन्य ४ वडामा भने दुबै दलको एकल प्रतिस्पर्धा छ। खजुरामा ०७४ को स्थानीय तह निर्वाचनमा एमालेका किश्मतकुमार कक्षपति विजयी भएका थिए। निकटम् प्रतिद्वन्द्वी तुफान हारको बदला लिन फेरि अध्यक्षको उम्मेदवार बनेका छन्। उनले भने, खजुरा भनेको राजनीतिक चेतना भएको ठाउँ हो। गठबन्धन बनेको छ। गठबन्धनमा कसैले पनि बेइमानी गर्दैन। हामी चुनाव जित्छौं। एमाले विभाजन भएर नेकपा एकीकृत समाजवादी गठन हुनु र निर्वाचनमा सत्ताधारी दलको गठबन्धन बनेका कारण एमालेलाई विगतको जितको बिरासत जोगाउन हम्मेहम्मे छ। वडा नं १ मा वडाध्यक्ष भएर लोकप्रियता कमाएका सुमन मल्ल गाउँपालिकाको अध्यक्षको उम्मेदवार बनेका छन्। उनी आइतबार दिनभर वडा नं ४ को डीगाउँ र इगाउँ, वडा नं ८ को छगरीपुर र ठाकुरपुरको चुनावी अभियानमा थिए। मल्ल पनि चुनाव जित्ने दाबी गर्छन्। समृद्ध खजुरा बनाउन ११२ वटा प्रतिबद्धता सार्वजनिक गरेका मल्लले अन्नपूर्ण पोस्ट्सँग भने, म आश्वासनभन्दा काममा विश्वास गर्छु। अभियानमा उत्साहजक सहभागिता छ। जित्नेमा ढुक्क छु। जिल्ला निर्वाचन कार्यालय बाँकेका अनुसार खजुरा गाउँपालिकामा १८ हजार ७६ पुरुष, १९ हजार १८७ महिला र एक तेस्रो लिङ्गी गरी ३७ हजार २६४ मतदाता छन्।"
प्रमुख निर्वाचन आयुक्त थपलियाले ओलीको बोली बोले : वर्षमान पुन,"काठमाडौं : नेकपा माओवादी केन्द्रका नेता वर्षमान पुनले निर्वाचन आयोगको भूमिकाप्रति असन्तुष्टि व्यक्त गरेका छन्। मे दिवसका अवसरमा पार्टीनिकट अखिल नेपाल ट्रेड युनियन महासंघले आइतबार काठमाडौंमा आयोजना गरेको कार्यक्रममा पुनले उम्मेद्वारी फिर्ता लिने बिषयमा आयोगले निष्पक्ष भूमिका निर्वाह गर्न नसकेको आरोप लगाएका हुन्। उनले कुनै स्थानमा रातिसम्म पनि उम्मेद्वारी फिर्ता लिन दिएको र कुनै स्थानमा पाँच बजेपछि उम्मेद्वारी फिर्ता लिन आयोगले नदिएको गुनासो गरे। उनले देशभरका निर्वाचन कार्यालयहरु निष्पक्ष र व्यवसायीक रुपमा सञ्चालन हुनुपर्ने बताए। कार्यक्रममा पुनले आयोगका प्रमुख निर्वाचन आयुक्त दिनेश थपलियाले पछिल्लो समय केपी ओलीको बोली बोलेको आरोप लगाए। थपलियाको मतपत्र बलियो कागज राखेका छौं, अब चपाउन, च्यात्न सकिँदैन भन्ने अभिव्यक्ति र केपी ओलीको बोली समान रहेको भन्दै उनले आपत्ति जनाए। निर्वाचन आयोग रेफ्रीको भूमिकामा रहेको भन्दै पुनले रेफ्री आफैं मैदानमा ओर्लेर खेल खेल्न नहुने तर्क गरे। त्यस्तै उनले स्थानीय अवश्यकताका आधारमा सत्ता गठबन्धनमा चुनावी तालमेल गरेको र यसले देशलाई निकास दिने धारणा राखे। एमाले भने कम्युनिस्टविरोधी, दक्षिणपन्थी अतिवादीसँग तालमेल गरेको उनको भनाइ छ। नेता पुनले अबको निर्वाचनमा एमाले पराजित हुनु भनेको संविधान र लोकतन्त्रको रक्षा हुनु रहेको तर्क गरे।"
"आईजीपी थापा र केसीलाई बिदाइ गर्दै गृहमन्त्री खाणले भने, अवकाशको बेरियर हटाउँछौं","काठमाडौं : गृहमन्त्री बालकृष्ण खाणले नेपाल प्रहरी र सशस्त्र प्रहरीमा सेवा प्रवेश र अवकाशको बेरियर नराख्ने तयारीमा सरकार रहेको बताएका छन्। उमेरहदका कारण अवकाशमा जान लागेका नेपाल प्रहरीका महानिरीक्षक शैलेश थापा र सशस्त्र प्रहरी बलका महानिरीक्षक पुष्पराम केसीको बिदाइका लागि बुधबार गृह मन्त्रालयले गरेको कार्यक्रममा गृहमन्त्री खाणले प्रहरी र सशस्त्रमा ३० वर्षे सेवा अवधि हटाउने विषयमा छलफल प्रारम्भ भएको बताएका हुन्। दुबै प्रहरीमा लामो समयदेखि सेवाअवधिका कारणले यहाँहरूको असीमित क्षमता हुँदाहुँदै पनि बिदा गर्न परिरहेको छ। ३० वर्षलाई के गर्ने होला? त्यसका लागि छलफल भइरहेको छ। प्रारम्भदेखि नै दुबै प्रहरीको सेवा प्रवेश र अवकाशका लागि यति धेरै बेरियरहरू राख्न हुँदैन। मानिसको उमेर पनि बढिरहेको छ, एक्सपेरिइन्स पनि बढिरहेको छ, मन्त्री खाणले भने। उमेरको हदबन्दीलाई मिलान गर्ने, पदीय समायोजनको कुरालाई पनि मिलान गर्दा ३० वर्षलाई नराख्दा हुन्छ भन्ने सुझावहरु आएको स्मरण गर्दै खाणले थपे, प्रहरीमा फेरि जान लागेकाले ३० वर्ष लाग्न हुन्न भन्छन्। उनीहरूलाई पठाएर आफू बन्न चाहनेले लगाउनुपर्छ भन्छन्। हामीले गर्दाखेरी संस्थालाई हित हुने कसैलाई पनि नकारात्मक प्रभाव नपर्ने समयमा मिलान गर्नुपर्छ भन्ने हाम्रो धारणा छ। सरकारको चाहना उमेरहदलाई पहिल्यै मिलान गर्ने रहे पनि लामो समयसम्म संगठनलाई व्यवस्थित राख्न नसकेको र निर्वाचनको मुखमा नीतिगत निर्णय नगरौँ भन्ने सल्लाहका कारण तत्कालका लागि रोकिएको गृहमन्त्री खाणले बताए। हाम्रो चाहना त पहिल्यै नै मिलान गरिदिउँ भन्ने थियो। तर, अहिले लामो समयसम्म संस्थालाई हामीले व्यवस्थितरूपमा चलाउन पनि सकिएन, निर्वाचन पनि आइसकेका कारणले निर्वाचनको सम्मुखमा नीतिगत यस्ता ठूला निर्णयहरू नगरौ भन्ने हिसावले रहेको छ, मन्त्री खाणले भने, उपयुक्त समयमा यो विषयमा हामीले खास निर्णय गर्नेछौँ। उनले प्रहरी र सशस्त्रले सीमित स्रोत र साधनलाई उपयोग गरेर असीमित भूमिका र कार्य गरेको बताए। त्यसका लागि उनले अवकाश भएर जान लागेका दुबै महानिरीक्षकहरूलाई सरकारका तर्फबाट धन्यवाद व्यक्त गरे। सीमा सुरक्षा, नागरिकको जीवन रक्षा र राष्ट्रमा हुने विभिन्न अवाञ्छनीय गतिविधि र अपराधिक घटनाको रोकथाम र प्राकृतिक विपद्का वेलामा कठिन समयमा साहसजन्य काम दुबै प्रहरी संगठनले सीमित स्रोत र साधनको प्रयोग गरेर गरेका छन्, खाणले भने। गृहमन्त्री खाणले नेपाल प्रहरीका महानिरीक्षक थापा आफ्ना कारणले कहिल्यै पनि विवादमा नआएको बताए। नेपाल प्रहरीमा शैलेश थापाले ज्यादै नै सफलताका साथ आफ्नो कार्यकाल सम्पन्न गर्नुभएको छ, उनले भने, हाम्रो कारणले कहिलेकाही विवादमा आउनुभयो होला, तर आफ्नो कार्यक्षेत्र, अधिकार र निर्णयका कारणले कुनै पनि विवादमा आउनुभएन। गृहमन्त्री खाणले मन्त्रालयको भूमिकाका हिसावले आईजीपी थापाले शतप्रतिशत नम्बर प्राप्त गरेको बताए। सशस्त्र प्रहरीका महानिरीक्षक केसीले आफ्नो छोटो कार्यकालमा हुने विरुवाको चिल्लो पात भने जस्तै राम्रा कामको थालनी गरेको खाणको भनाइ थियो। सरकारले बिदाइ भएर गएका थापा र केसीबाट आगामी दिनमा विभिन्न नीतिगत कुराहरूमा संस्थालाई सबल गराउने क्रममा सुझाव र सल्लाह प्राप्त गरिरहने आशा राखेको मन्त्री खाणले बताए।"
"प्रधानमन्त्री देउवा र सभामुख सापकोटाबीच भेटवार्ता, बजेट अधिवेशन बोलाउनेबारे छलफल",काठमाडौं : प्रधानमन्त्री शेरबहादुर देउवा र सभामुख अग्निप्रसाद सापकोटाबीच आइतबार भेटवार्ता भएको छ। उनीहरुबीच बालुवाटारमा आइतबार दिउँसो भएको भेट प्रतिनिधिसभाको बर्खे अधिवेशन आह्वान गर्ने विषयमा छलफल भएको संसद सचिवालयले जनाएको छ। त्यसैगरी आर्थिक वर्ष २०७९८० को वार्षिक नीति तथा कार्यक्रम लगायतका विषयमा केन्द्रीत रहेर छलफल भएको बताइएको छ।
महोत्तरीको सम्सीमा निर्वाचन कार्यक्रम पुनः दोहरिने,"महोत्तरी : महोत्तरीको सम्सी गाँउपालिकाका निर्वाचन कार्यक्रम पुनः दोहाराउने भएको छ। निर्वाचन आयोगले सम्सीमा कायम रहेको विवादलाई साम्य पार्नका लागि निर्वाचन अधिकृत फेरिए लगतै सो पालिकामा निर्वाचन कार्यक्रमहरु पुनः दोहरिने भएको हो। निर्वाचन अधिकृत विनोद कुमार दाहालका अनुसार निर्वाचन आयोगले संशोधन कार्यक्रमसहित निर्वाचन गतिविधी गर्नका लागि निर्देशन दिईएकोले सोही अनुसार यहाँ कार्यक्रम संचालन हुने जानकारी दिएका छन्। निर्वाचन अधिकृत दाहालले भने, यसभन्दा अघिका निर्वाचन अधिकृत दिलीपकुमार प्रधानले कार्यसम्पादन गर्ने क्रममा विवाद सिर्जना भएपछि कार्यक्रम फेरिएको हो। अब सम्सी पालिकाको हकमा नयाँ कार्यतालिका प्रकाशन भएको छ। जस अनुसार भोलि सोमबार दोस्रो पटक मनोनयन जाँच गर्ने, उजुरीउपर जाँचबुझ गरी निर्णय गरिने भएको छ। त्यस्तै सोही दिन दाबी विरोधको छानबिन गरिएपछि अन्तिम नामावली प्रकाशन गरिनेछ। अनि वैशाख २१ गते मंगलबार चुनाव चिन्ह प्रदान गरिनेछ। निर्वाचन आयोगले मधेश प्रदेशको मुख्यमन्त्री तथा मन्त्रिपरिषद्को कार्यालयबाट सम्सी गाउँपालिकामा खटिएका निर्वाचन अधिकृत उपसचिव दिलीप प्रधानलाई फिर्ता पठाइएको हो। प्रधानको ठाउँमा निर्वाचन अधिकृत विनोदकुमार दाहाललाई खटाइएको छ। यसअघिका निर्वाचन अधिकृत प्रधानले माओवादी केन्द्रका दुई वडाध्यक्ष र एक जना वडा सदस्यको उम्मेदवारी रद्द गरेका थिए। निवर्तमान वडाध्यक्ष र सदस्यले गाउँपालिकाबाट लिएका जिन्सी सामान फिर्ता र बेरुजु रकम दाखिला नगरी फेरी वडाध्यक्षको उम्मेदवार भएको भन्दै निर्वाचन अधिकृतको कार्यालयमा उजुरी परेपछि वडाध्यक्ष र सदस्यको उम्मेदवारी रद्द गरिएको थियो। निर्वाचन अधिकृतको कार्यालय वडा नं २ मा माओवादी केन्द्रका उम्मेदवार शेष मकसुद आलम र माओवादी केन्द्रकै वडा नं ६ का अध्यक्षका उम्मेदवार शेष उमैदको उम्मेदवारी रद्द गरेको थियो। माओवादी केन्द्रका तीन जना उम्मेदवारको उम्मेदवारी रद्द भएपछि गत शुक्रबार निर्वाचन अधिकृत कार्यालय अगाडि उनीहरुले प्रदर्शन गरेका थिए।"
"नुवाकोटमा आयो मतपत्र, सुरक्षा घेरामा रुजु","नुवाकोट : बैशाख ३० गतेतय भएको स्थानीय तहको निर्वाचनमा मतदानका लागि नुवाकोटमा मतपत्र आएको छ। सदरमुकाम विदुरको कडा सुरक्षा घेराबीच आएका मतपत्रको उचित स्थितिका सम्वन्धमा रजु गर्ने कार्य सुरु गरिएको छ। विदुर र वेलकोटगढी नगरपालिका र १० गाउँपालिकासहित १२ स्थानीय तह रहेको नुवाकोटमा दुई लाख ३७ हजार चारसय ३४ जना मतदाताको मतदानका लागि मतपत्र आएकोमा कर्मचारीमार्फत त्यसको अवस्थाका सम्वन्धमा रजु गर्ने कार्य सुरु गरिएको मुख्य निर्वाचन अधिकृतको कार्यालय नुवाकोटले जनाएको छ। निर्वाचन आयोगले नुवाकोटका लागि मझौला आकारको ३८ लाइनको मतपत्र पठाएको छ। नुवाकोटमा २८ दल दर्ता भएका थिए भने स्वतन्त्रसमेत गरेर ३८ लहरको मतपत्र प्राप्त भएको छ। मतदाताहरुका लागि थप १० प्रतिशत अर्थात् २४ हजार पाँचसय ६६ थान मतपत्र आएको जिल्ला निर्वाचन कार्यालय नुवाकोटले जनाएको छ। दुई लाख ६२ हजार थान मतपत्र नुवाकोटका लागि प्राप्त भएको कार्यालयका सूचना अधिकारी रुद्रबहादुर सुसलिङले जानकारी दिए। उनका अनुसार मतदाताहरुको फोटोसहितको दुई कार्टुन मतदाता परिचय पत्रसमेत नुवाकोटमा आइसकेको छ। मतपत्र र मतदाता परिचयपत्रको रुजु गर्ने कार्य भइरहेको छ। चारसय ६४ पदका लागि नुवाकोटमा एकहजार नौसय ८८ जना उम्मेदवारहरु चुनावी मैदानमा भिडेका छन्। मतपत्रहरुको अवस्था केरमेट भएको, नष्ट भएको, अस्पष्टलगायतका अवस्थाको वास्तविक पहिचानका लागि सुरक्षितरुपमा कर्मचारीहरुद्वारा मतपत्रको रुजु गर्ने कार्य भइरहेको नुवाकोटको मुख्य निर्वाचन अधिकृतको कार्यालयले जनाएको छ । एक साताभित्र सबै मतपत्रको रुजु पुरा गरी जिल्लाका अन्य नगरपालिका तथा गाउँपालिकामा कायम स्थापित मतदान अधिकृतको कार्यालयमा पठाउने तयारी भइरहेको छ। सुरक्षितरुपमा कर्मचारीमार्फत मतपत्र गणना र उचित अवस्थाको पहिचानगरी सिलबन्दी गर्ने कार्य भइरहेको छ। आएका सबै मतपत्र रुजु गरेर गणना गरिसकेर सुरक्षण गरेर मात्र मतदान स्थलमा मतदान अधिकृतको कार्यालयमार्फत पठाइने तयारी रहेको छ। नुवाकोटमा दुई लाख ३७ हजार चारसय ३४ जना मतदाता रहेकोमा निर्वाचन आयोगले च्यातिने, नष्ट हुने, अस्पष्ट भएको, केरिएको मतपत्रको स्थानमा सोधभर्ना गर्न १०४ प्रतिशत थप मतपत्र पठाएको जिल्ला निर्वाचन कार्यालय नुवाकोटले जनाएको छ। नुवाकोटका लागि नेपाली सेनाले दुई लाख ६२ हजार थान मतपत्र ल्याएको हो। यसअघि नै नुवाकोटमा आवश्यक मतपेटिकालगायतका सबै ५८ वटै मतदान सामग्रीहरु आइसकेको जिल्ला निर्वाचन अधिकारी जयप्रसाद गौतमको भनाई छ।"
"कांग्रेसबाट ३० हजार ६२८ उम्मेदवार, बागी ६२३ जनाले फिर्ता लिए","काठमाडौं : स्थानीय तह निर्वाचनमा सत्तारुढ नेपाली कांग्रेसबाट ३० हजार ६२८ जनाले उम्मेदवारी दिएका छन्। मेयरउपमेयर, अध्यक्षउपाध्यक्ष, वडाध्यक्ष र वडा सदस्य पदमा देशभर साढे ३० हजार बढीले उम्मेदवारी दिएको कांग्रेस स्थानीय तह निर्वाचन केन्द्रीय प्रचारप्रसार समितिले जनाएको छ। समितिकाअनुसार बागी उठेका ६२३ जनाले उम्मेदवारी फिर्ता लिएका छन्। नगरपालिका प्रमुखमा २६५ को मनोनयन दर्ता भएकोमा ३ जनाले फिर्ता लिँदा २६२ जनाको उम्मेदवारी परेको छ। त्यसैगरी उपप्रमुख २११ ले मनोनयन दर्ता गराएकोमा १७ जनाले फिर्ता लिँदा १९४ जनाको उम्मेदवारी परेको छ। त्यस्तै गाउँपालिका अध्यक्षमा ३८२ को उम्मेदवारी परेकोमा १० जनाले फिर्ता लिएका छन्। उपाध्यक्ष ३५९ को मनोनयन दर्ता भएकोमा १९ जनाले फिर्ता लिएका छन्। वडाध्यक्ष ६ हजार १३२ को उममेदवारी परेकोमा ८९ जनाले फिर्ता लिएका छन्। महिला सदस्यमा ६ हजार ३७ उम्मेदवारी परेकोमा ९९ जनाले फिर्ता लिएका छन्। दलित महिला सदस्यमा ५ हजार ८०३ मनोनयन परेकोमा ११२ जनाले उम्मेदवारी फिर्ता लिएका छन्। अन्य सदस्यमा १२ हजार ६२ जनाको मनोनयन परेकोमा २७४ जनाले उम्मेदवारी फिर्ता लिएका छन्। कुल ३१ हजार २५१ मनोनयन दर्ता भएकोमा ६२३ जनाले फिर्ता लिँदा वैशाख ३० मा हुने निर्वाचनमा सत्ता गठबन्धनबाट कांग्रेसकामात्रै ३० हजार ६२८ उम्मेदवार प्रतिस्पर्धामा हुनेछन्। समितिले स्थानीय तहमा उठेका विद्रोही उम्मेदवारहरु गठबन्धनको निर्णयअनुसारको आधिकारिक उम्मेदवारको पक्षमा आउने विश्वास पनि व्यक्त गरेको छ। केही स्थानबाहेक अन्य स्थानमा गठबन्धन सफल भएको भन्दै बिद्रोही उम्मेदवारहरु गठबन्धनको पक्षमा नै आउने समितिको विश्वास छ। समितिका संयोजक एवं पार्टी प्रवक्ता डा प्रकाशशरण महत्तले आइतबार आयोजित पत्रकार सम्मेलनमा तालमेल गर्ने ठाउँमा पार्टीको निर्णय स्वीकार गरेर जिम्मेवारीपूर्ण तरिकाबाट उम्मेदवारी मनोनयन दर्ता भएको बताए। कतिपय ठाउँमा समझदारी र पार्टीको निर्देशनविपरीत उम्मेदवारी नदिन अनुरोध गरिएको उनले बताए। उनले कांग्रेस आचारसहितभित्र बसेको तर एमालेले आचारसंहिता विपरीत काम गर्दा निर्वाचन आयोग मौन बसेको भन्दै आयोगको ध्यानाकर्षण गराउने बताए। उनले मुलुकको समृद्धि र विधिको शासनअनुसार सबै दल चल्नुपर्ने बताए। प्रचार अभियानलाई तीव्र बनाइएको संयोजक महतको भनाइ छ।"
अमेरिकी सभामुख पेलोसी युक्रेन भ्रमणमा,"कीभ : अमेरिकी सभामुख न्यान्सी पेलोसीले युक्रेनको राजधानी कीभको अघोषित भ्रमणमा निस्किएकी छन्। यसअघि अमेरिकी राष्ट्रपति जो बाइडेनले भ्रम गर्ने भनिए पनि रुसको चेतावनीपछि स्थगित भएको थियो। युक्रेन भ्रममका क्रममा सभामुख पेलोसीले राष्ट्रपति भोलोदिमिर जेलेन्स्कीलाई समर्थन व्यक्त गरेको अमेरिकी र युक्रेनी अधिकारीहरूले आइतबार बताएका छन्। हामी विश्वास गर्छौं कि हामी तपाइँको स्वतन्त्रताको लडाइँको लागि धन्यवाद भन्न को लागि तपाईलाई भेट्न आएका छौं। हाम्रो प्रतिबद्धता लडाइँ समाप्त नभएसम्म तपाइँको साथ रहनेछ, पेलोसीले जेलेन्स्कीलाई सो कुरा उल्लेख गरेको भिडियो सार्वजनिक गरिएको छ। यसैबीच युक्रेनका राष्ट्रपति भोलोदोमिर जेलिन्स्किी र बेलायतका प्रधानमन्त्री बोरिस जोनसनबीच फोनवार्ता भएको छ। उनीहरुका बीचमा युक्रेनको पछिल्लो अवस्था र आवश्यक सहयोगका विषयमा कुराकानी भएको थियो। त्यसक्रममा युक्रेनका लागि आवश्यक सहयोग र समन्वयका बारेमा कुराकानी भएको राष्ट्रपति जेलेन्स्कीले जानकारी दिएका छन्। यसअघि उनले दुई दिन अघिमात्र पनि फ्रान्सेली राष्ट्रपति इमानुयन म्याक्रोँसँग पनि कुराकानी गरेका थिए। युक्रेनमा रुसले आक्रमण गरेपछि पछिल्ला समयमा युक्रेनका लागि मानवीय सहायताको खाँचो परेको बताइन्छ।"
स्थानीय तह निर्वाचन : सत्र जिल्लामा मात्रै मतपत्र ढुवानी बाँकी,"काठमाडौं : स्थानीय तह सदस्य निर्वाचन २०७९ का लागि मतपत्र ढुवानी गर्न अब १७ जिल्ला मात्र बाँकी रहेका छन् । सिन्धुली, रामेछाप र दोलखामा १९ गते बिहान ढुवानी हुनेछ भने अन्य जिल्लामा यसैसातामा पठाइने निर्वाचन आयोगले जनाएको छ। वैशाख १७ गतेसम्ममा ४९ जिल्लाका लागि ९१ लाख ११ हजार मतपत्र ढुवानी गरिएकामा १८ गते लुम्बिनी प्रदेशका सबै जिल्लाका लागि मतपत्र पठाइएको छ । बाँकी रहेका जिल्लामा मधेश प्रदेशका आठ, प्रदेश नं १ को मोरङ, बागमती प्रदेशको रसुवा, चितवन, ललितपुर, काठमाडौं र भक्तपुर छन् । कर्णाली र सुदूरपश्चिमका सबै जिल्ला, प्रदेश नं १ का मोरङबाहेक सबै जिल्ला र गण्डकीको पोखरा महानगरबाहेक सबै स्थान, बागमती प्रदेशका ५ जिल्लामा मतपत्र पुगिसकेको छ । मनाङ र मुस्ताङ जिल्लामा हेलिकोप्टरबाट मतपत्र ढुवानी गरिएको छ । निर्वाचन आयोगले यही वैशाख १३ गतेबाट मतपत्र ढुवानी सुरु गरेको थियो । यसअघि छ वटा महानगर र भक्तपुर जिल्लाबाहेक ७६ जिल्लाका लागि एक करोड ८० लाख ४५ हजार मतपत्र छपाइ भइसकेकोमा आइतबार भक्तपुर जिल्लाका लागि मतपत्र छपाइ भइरहेको छ। महानगर र भक्तपुरका लागि छापिने मतपत्र उम्मेदवारी मनोनयनपत्र दर्ताको अन्तिम नामावलीका आधारमा पूर्ववत् डिजाइनमा निर्वाचन चिन्ह थपघट गरेर छपाइ हुँदैछ। रासस"
आईपीएल : आज दुई खेल हुँदै,काठमाडौं : इन्डियन प्रिमियर लिग(आईपीएल) अन्तर्गत आज दुई खेल हुँदैछन्। पहिलो खेल लखनऊ सुपर जायन्टस र दिल्ली क्यापिटल्सबीच भइरहेको छ भने अर्को खेल चेन्नई सुपर किंग्स र सनराइजर्स हैदरावादबीच हुनेछ। पहिलो खेल अन्तर्गत ताजा अवस्थामा लखनऊ टस जितेर ब्याटिंङ् रोजेको छ। लखनऊले १२० ओभरमा १ विकेट गुमाउँदै ११७ रन जोडेको छ। यस्तै चेन्नई सुपर किंग्स र सनराइजर्स हैदरावादबीचको दोश्रो खेल साँझ ७:४५ बजेदेखि महाराष्ट्र क्रिकेट स्टेडियमा पुणेमा हुनेछ।
सत्र जिल्लामा मात्रै मतपत्र ढुवानी बाँकी,"काठमाडौं : स्थानीय तह सदस्य निर्वाचन, २०७९ का लागि मतपत्र ढुवानी गर्न अब १७ जिल्ला मात्र बाँकी रहेको छ। सिन्धुली, रामेछाप र दोलखामा १९ गते बिहान ढुवानी हुनेछ भने अन्य जिल्लामा यसैसातामा पठाइनेछ। वैशाख १७ गतेसम्ममा ४९ जिल्लाका लागि ९१ लाख ११ हजार मतपत्र ढुवानी गरिएकामा १८ गते लुम्बिनी प्रदेशका सबै जिल्लाका लागि मतपत्र पठाइएको छ। बाँकी रहेका जिल्लामा मधेश प्रदेशका आठ, प्रदेश नं १ को मोरङ, बागमती प्रदेशको रसुवा, चितवन, ललितपुर, काठमाडौँ र भक्तपुर छन्। कर्णाली र सुदूरपश्चिमका सबै जिल्ला, प्रदेश नं १ का मोरङबाहेक सबै जिल्ला र गण्डकीको पोखरा महानगरबाहेक सबै स्थान, बागमती प्रदेशका ५ जिल्लामा मतपत्र पुगिसकेको छ। मनाङ र मुस्ताङ जिल्लामा हेलिकोप्टरबाट मतपत्र ढुवानी गरिएको छ। निर्वाचन आयोगले यही वैशाख १३ गतेबाट मतपत्र ढुवानी सुरु गरेको थियो। यसअघि छ वटा महानगर र भक्तपुर जिल्लाबाहेक ७६ जिल्लाका लागि एक करोड ८० लाख ४५ हजार मतपत्र छपाइ भइसकेकोमा आज भक्तपुर जिल्लाका लागि मतपत्र छपाइ सुरु भएको छ। महानगर र भक्तपुरका लागि छापिने मतपत्र उम्मेदवारी मनोनयनपत्र दर्ताको अन्तिम नामावलीका आधारमा पूर्ववत् डिजाइनमा निर्वाचन चिन्ह थपघट गरेर छपाइ हुँदैछ। रासस"
अफगानिस्तानमा भएको निरन्तर आक्रमणको संयुक्त राष्ट्रसंघद्वारा निन्दा,अफगानिस्तान : अफगानिस्तानमा पछिल्ला केही दिनयता निरन्तररुपमा हमला भइरहेकामा संयुक्त राष्ट्रसंघद्वारा निन्दा गरिएको छ। संयुक्त राष्ट्रसंघीय सुरक्षा परिषदले सो निन्दा गरेको हो। संयुक्त राष्ट्रसंघीय सुरक्षा परिषदको शनिबारको बैठकले पछिल्ला हप्तामा अफगानिस्तानमा हिंसात्मक आक्रमणका घट्ना हुनु दुःखद भएको जनाएको हो। पछिल्ला हप्ताहरुमा यहाँ हत्या हिंसाका शृंखला बढ्दै गएका र यी आक्रमणहरुले यहाँका सर्वसाधारण नागरिकहरुलाई लक्ष बनाएकाले यसप्रति सुरक्षा परिषदले चिन्ता व्यक्त गरेको छ। अफगानिस्ताजमा मजार ए शरिफमा रहेको एक मस्जिदमा गत बिहीबार हमला हुदा कैयौँ नागरिकको ज्यान गएको थियो। त्यसैगरी शुक्रबार कुन्दुजमा दुई बसमा बम हमला भएको र सर्वसाधारण नागरिकको ज्यान गएको थियो। यहाँका अल्पसंख्यक धार्मिक समुदायका नागरिकमा हुने गरेको हमलाको संयुक्त राष्ट्रसंघद्वारा निन्दा गरिएको र दोषीमाथि कडा कारबाहीको माग गरिएको छ। रासससिन्हवा
"भारतमा एकैदिन ३३ सय २४ जनामा कोरोना संक्रमण, दिल्लीमा सबैभन्दा बढी","नयाँ दिल्ली : भारतमा पछिल्लो २४ घन्टामा थप ३३ सय २४ जनामा कोरोना संक्रमण देखिएको छ। ४ लाख ९६ हजार ६४० नमूना परीक्षणमा ३३ सय २४ जनामा संक्रमण पुष्टि भएको हो। कोरोनाबाट थप २४ जनाको कोरोनाबाट मृत्यु भएको छ। भारतका पाँच राज्यमा कोरोना संक्रमण तीव्ररुपमा फैलिरहेको बताइएको छ। संक्रमण बढेसँगै हाल देशमा कोरोना सक्रिय संक्रमितको संख्या १९ हजार ९२ पुगेको छ। दिल्लीमा कोरोना संक्रमण दर लगातार बढिरहेको छ। बीचमा ८ प्रतिशतको हारीहारीमा पुगेको र केही दिन अझै ४ दशमलम ५ प्रतिशतभन्दा माथि नै रहेको छ। विश्व संगठन डब्लूएचओका अनुसार ५ प्रतिशतभन्दा माथिको संक्रमण दर चिन्ताजनक मानिन्छ। पछिल्लो २४ घण्टामा सक्रिय केसहरूमा ४०८ ले वृद्धि भएको हो। शनिबार स्वास्थ्य मन्त्रालयको आँकडाअनुसार ३६ सय ८८ जनामा संक्रमण देखिएको थियो। दिल्लीमा सबैभन्दा बढी १५२० जनामा संक्रमण देखिएको छ। यसका साथै हरियाणामा ४९०, केरलमा ३३७,उत्तर प्रदेशमा २७५ र महाराष्ट्रमा १५५ संक्रमित रहेका छन्। पछिल्लो २४ घन्टामा २ हजार ९७६ जना कोरोनामुक्त भएका छन्। योसँगै देशमा कोरोनाबाट निको हुनेको संख्या ४ करोड २५ लाख ३६ हजार २५३ पुगेको छ।"
पार्टीको घोषणपत्र लिएर जनतामाझ जान कार्यकर्तालाई ओलीको निर्देशन,"काठमाडौं : नेकपा एमालेका अध्यक्ष केपी शर्मा ओलीले पार्टीको स्थानीय तहको घोषणपत्र लिएर जनतासामु जान कार्यकर्तालाई निर्देशन दिएका छन्। अन्तर्राष्ट्रिय श्रमिक दिवसको अवसरमा आइतबार काठमाडौंमा जिफन्टले आयोजना गरेको कार्यक्रममा बोल्दै ओलीले एमालेका प्रतिनिधिहरुलाई बिजयी गराउन आह्वान गरे। उनलेआवश्यक नरहेको व्यक्तिलाई नभइ एमालेका प्रतिनिधिहरुलाई बिजयी गराउन समेत आग्रह गरे। यसअघि पनि सफा काठमाडौंको अवधारणा र विकासको काम एमाले नै सुरु गरेको भन्दै ओलीले अब महानगरपालिकालाई समृद्ध बनाउने काम पनि एमालेले नै गर्ने दावी गरे। 'यसअघि पनि सफा काठमाडौंको अवधारणा र विकासको काम एमाले नै सुरु गरेको हो,'उनले भने, अब महानगरपालिकालाई समृद्ध बनाउने काम पनि एमालेले नै गर्छ।' पूर्वप्रधानमन्त्री समेत रहेका ओलीले श्रमिकको पक्षमा बोल्ने एमाले पार्टी भएको र कुनै समस्या भए स्पष्ट भन्न आग्रह गरे। उनले स्थानीय तह निर्वाचनमा उम्मेदवारी दिएका अन्यको चर्चा गर्न आवश्यक नरहेको बताए। उम्मेदवार बन्ने इच्छा गर्नु अन्य दलका उम्मेदवारहरुको अधिकारको कुरा भएको भन्दै उनीहरुको चर्चा गर्न आवश्यक नरहेको उनको भनाइ थियो।"
आईजीपी नियुक्तिमा सरकारले वरियता मिचेर विधिको शासनको खिल्ली उडायो : शेखर कोइराला,"काठमाडौं : नेपाली कांग्रेसका केन्द्रीय सदस्य शेखर कोइरालाले नेपाल प्रहरीको महानिरीक्षक (आईजीपी) नियुक्तिमा आपत्ति जनाएका छन्। सरकारले आइतबार मन्त्रिपरिषद्बाट चार जना एआईजीमध्ये धीरजप्रताप सिहंलाई आईजीपी नियुक्त गरेको थियो। वरियता र प्रक्रिया मिचेर सिंहलाई आईजीपी नियुक्त गरिएको कोइरालाको आरोप छ। सिंहलाई नियुक्त गर्ने निर्णय गरेर सरकारले विधिको शासनको खिल्ली उडाउने काम गरेको कोइरालाले आरोप लगाएका छन्। सरकारको यो निर्णयले सिंगो प्रहरी संगठनलाई फेरि एकपटक बिवादमा ल्याएको छ, कोइरालाले ट्वीटरमा भनेका छन्।"
धरान र काकडभिट्टामा उच्चरक्तचापको निःशुल्क उपचार,"धरान : मजदुर दिवसको अवसर पारेर सुनसरीको धरान र झापाको काकडभिट्टामा उच्चरक्तचाप भएका बिरामीहरुको निःशुल्क उपचार थालिएको छ। केएचडिसि (किड्नि, हाईब्लड प्रेसर, मधुमेह) बचाऊ अभियानले आईतबारदेखि उच्चरक्तचापका बिरामीहरुको एकमहिने निःशुल्क स्वास्थ्य शिविर संचालनगरी उपचार सेवा प्रदान गरेको छ। केएचडिसि अभियान तथा बीपी कोइराला स्वास्थ्य विज्ञान प्रतिष्ठान धरानका मुटुरोग विशेषज्ञ प्राडा संजीवकुमार शर्मा नेतृत्वको स्वास्थयकर्मीहरुको टोलीले बिरामीको उपचार सुरु गरेका छन्। धरानको घण्टाघर भित्र सुरु गरिएको निःशुल्क उच्चरक्तचापका बिरामीहरुको उपचार सेवा महिनादिनसम्म गर्ने डा शर्माले बताएका छन्। उच्चरक्तचाप भएका बिरामीहरुको रगत संकलनगरी मुटु र मृगौलाकोसमेत परिक्षण गरी बिरामीलाई निको बनाउन यो शिविर संचालन गरिएको डा शर्माको भनाई छ। आईतबारदेखि सुरु गरिएको विविरमा धरान र काकडभिट्टा दुबै स्थानमा बिरामीहरुले निःशुल्क सेवा लिन थालेका छन्। विश्वमा वर्षमा ५ सय ५० लाख मानिसको मृत्यु हुने गरेको छ। जसमध्य ८० प्रतिसत मृत्यु मुटु रोगका कारण मानिसले ज्यान गुमाउने गरका छन्। उच्चरक्तचापकै कारण मुटु र मिगौलामासमेत असर पर्ने भएकाले विरामीले अकालमा ज्यान गुमाउनु नपरोस भनेर निःशुल्क उपचार सुरु गरेको डा शर्माले बताए। उनले उच्चरक्तचापका कारण वर्षेनी विश्वमा ८४ लाखले ज्यान गुमाउनु परेको बताए। नेपालमा पनि पछिल्लो समय उच्चरक्तचापका कारण मृत्यु हुनेको संख्या बृद्धि भएकाले यसको न्युनिकरणका लागि धरान र काकडभिट्टामा शिविर संचालन गरिएको डा शर्माले बताए। नेपालमा ग्रामिण क्षेत्रमा भन्दापनि बढि शहरीक्षेत्रमा उच्चरक्तचापका बिरामीहरुबढी भएकाले शहरिक्षेत्रका बासिन्दालाई खानपिनमा ध्यान दिन उनले आग्रह गरेका छन्।"
मुस्ताङमा स्थानीय तह निर्वाचनमा ४ सय ९० सुरक्षाकर्मी परिचालन हुने,"जोमसोम : यही वैशाख ३० गते हुने स्थानीय तह निर्वाचन २०७९ अन्तर्गत मुस्ताङका ५ स्थानीय तहमा झन्डै ४ सय ९० जना सुरक्षाकर्मी परिचालन गरिने भएको छ । यसका अतिरिक्त निर्वाचनको समयमा कुनै त्यस्तो अप्रिय घटना हुन नदिन नेपाली सेना ,सशस्त्र प्रहरी र नेपाल प्रहरीको क्वीक रियाक्सन टिम र सुरक्षा रिजर्भ फोर्स समेत तयारी अवस्थामा राखिएको छ । वैशाख ३० गते हुने स्थानीय तह निर्वाचनलाई स्वतन्त्र ,निष्पक्ष ,भयरहित वातावरणमा सम्पन्न गर्न जिल्लामा एकीकृत सुरक्षा रणनीति तयार भएको प्रमुख जिल्ला अधिकारी नेत्रप्रसाद शर्माले जानकारी दिए । निर्वाचनको समय अवधिभर नेपाली सेना,सशस्त्र प्रहरी ,जनपथ प्रहरी र म्यादी प्रहरीलगायतको टिमले सुरक्षा निगरानी गर्ने प्रजिअ शर्माले बताए। वैशाख ३० गते हुने स्थानीय तह निर्वाचनका लागि मुस्ताङमा २५६ जना म्यादी प्रहरी खटाइने भएको छ भने सोही अनुपात जनपथ प्रहरी परिचालन हुने प्रहरी निरीक्षक राजकुमार तामाङले जानकारी दिए । मुस्ताङको ५ स्थानीय तहको ३८ मतदान केन्द्रमा २५६ जना म्यादी प्रहरी र ११२ जना जनपथ प्रहरी परिचालन हुनेछन् । प्रत्येक मतदान केन्द्र केन्द्रमा ५ जना म्यादी र ३ जना जनपथ प्रहरी खटाइने भएको छ। यस्तै, वैशाख ३० गते हुने स्थानीय तह निर्वाचनको सुरक्षाका लागि सशस्त्र प्रहरी ३३ नं गुल्मले पनि सोही अनुसार आवश्यक तयार गरेको जनाएको छ । सशस्त्र प्रहरी गुल्मबाट ५ वटै स्थानीय तहमा ३३ वटा मोबाइल सुरक्षा टिम खटाउनेछ । प्रत्येक मोबाइल टिममा ६ जना सशस्त्रका सुरक्षाकर्मी परिचालन गरिने छ ।यसका अतिरिक्त सशस्त्र प्रहरी गुल्मले ५ वटै स्थानीय तहमा निर्वाचन अधिकृतको कार्यालयको सुरक्षार्थ थप ५५ जना सशस्त्र प्रहरी खटाइसकेको छ भने जिल्ला निर्वाचन कार्यालयको सुरक्षाका लागि ५ जना सशस्त्र प्रहरी खटाइसकेको छ । सशस्त्र प्रहरीले ३० जनाको संख्यामा क्वीक रियाक्सन टिम ( क्यूआरटीम) यूनिफर्मसहित तयारी अवस्थामा राखेको छ ।यो टिम कुनै मतदान केन्द्रको शान्ति सुरक्षामा खलबल हुन पुग्यो भने तत्काल त्यहाँ पुगेर शान्ति सुरक्षा कायम गर्न सहयोग गर्ने जनाइएको छ । निर्वाचन सुरक्षाका लागि म्यादी प्रहरी २५६ जना,जनपथ प्रहरी ११२ जना र सशस्त्र प्रहरी १२० जना ५ वटै तहमा परिचालन भइसकेका छन् । यसका अतिरिक्त ३ वटै सुरक्षा निकायको रिजर्भ फोर्स र प्रहरीको समेत मोबाइल टिम समेत खटाइने जिल्ला प्रशासन कार्यालय मुस्ताङले बताएको छ । निर्वाचनको दिन नेपाल प्रहरी र म्यादीले पहिलो घेरा ,सशस्त्र प्रहरीले दोस्रो घेरा र नेपाली सेनाले तेस्रो घेरामा रही सुरक्षा निगरानी गर्नेछ। म्यादी प्रहरीलाई ५ वटै पालिकाको सुरक्षा पोष्टमा खटाइयो स्थानीय तह निर्वाचनका लागि १२ दिन बाँकी रहँदा जिल्लामा राजनीतिक पार्टीको प्रचार प्रसार र घरदैलो अभियान सुरु भइसकेको छ । निर्वाचन प्रचार प्रसार र घरदैलो अभियानका क्रममा सम्भावित मुठभेडलाई रोक्न ५ वटै तहमा सुरक्षाकर्मी परिचालन गरिएको छ । यसका लागि मुस्ताङमा भर्ना भएका म्यादी प्रहरीलाई ५ वटै तहको सुरक्षा पोष्टमा खटाइँदै छ । उनीहरुले प्रहरीसहितको टोलीसँग सुरक्षा गस्ती गर्नेछन् । मुस्ताङ सदरमुकाम जोमसोम र आसपासका क्षेत्रमा नेपाली सेना ,सशस्त्र प्रहरी,जनपथ प्रहरी र म्यादी प्रहरीले सुरक्षा गस्तीलाई तीव्रता दिएका छन् ।"
जिम्बावेसँग नेपाल पराजित,काठमाडौं : जिम्बावेसँग टी२० क्रिकेट सिरिज खेलिरहेको नेपाल पराजित भएको छ। आज क्रितिपुरस्थित टियू क्रिकेट खेलमैदानमा भएको खेलमा नेपालले टस हारेर निर्धारित २० ओभरमा ५ विकेट गुमाउँदै १८१ रन जोडेको थियो। नेपालका लागि कुशल भुर्तेल ३१ बलमा ४६ रन जोडे। त्यस्तै रोहित पौडेलले २६ बलमा ३६ रनको पालि खेले। आशिफ शेख १६ बलमा ९ रन बनाउँदै आउट भएभने दिपेन्द्रसिंह ऐरी १३ बलमा २८ रन जोडे। यस्तै मोहम्मद आदीम आलम २७ बलमा ४७ रन जोडे। नेपालले दिएको १८२ रनको लक्ष्य जिम्बावेले १८५ ओभरमा ४ विकेट गुमाउँदै पुरा गरेको हो। आईसीसी पुरुष क्रिकेट विश्वकप लिग टु अन्तर्गत अमेरिकामा हुने त्रिकोणात्मक एकदिवसीय सिरिजको तयारीमा स्वरूप नेपालले जिम्बावे 'ए' सँग सिरिज खेल्न लागेको हो।
मेयरका उम्मेदवार स्थापितले भने : जिते भने घुस खाने कर्मचारीलाई ठिक पार्छु,"काठमाडौंः काठमाडौं महानगरपालिका मेयरका उम्मेदवार केशव स्थापितले कुराभन्दा काम गरेर देखाउने बताएका छन् । काठमाडौंमा आयोजित कार्यक्रममा स्थापितले आफू निर्वाचित भए उपहार लिएर समय बर्बाद नगर्ने बताएका हुन् । उनले भने, 'जीतेको भोलिपल्ट एक दिन त सेलिब्रेसन हुन्छ । जति आउने त्यहि दिन आउनुपर्यो । धेरै खाने बानी ठिक हुँदैन के । उपहार लिने कुरा पनि ठिक हुँदैन । एकचोटी उपहार लिएपछि बानी लाग्छ । म जितिसकेपछि उपहार नल्याउनुहोला । बरु खानेकुरा ल्याए हुन्छ । बिस्कुट ल्याए हुन्छ । पानी ल्याए हुन्छ । झोल पदार्थ नल्याउनु ।' सेलिब्रेसन कार्यक्रम सकिएको अर्को दिनदेखि काम गर्ने बताए । उनले भने,'९९ दिनसम्म मैले काम गर्दा अर्को दिन सबै नागरिकले पीडा पोख्नुपर्यो । गाली गर्ने हो की जे पनि गर्न पाइन्छ । अहिले मलाई सत्तोसराप गरेका मान्छे पनि आउनुपर्यो नी । हुलहुलमा भनेर हुँदैन । कांग्रेसलाई पनि बोलाउँछु ।' उनले कर्मचारीले घुस खाएको भेटाए ठाउँका ठाउँ कारबाही गर्ने बताए। ' आधारभूत कुरा सकियो भने प्रशासनिक सुधारको कुरा त्यहिँ हुन्छ। सिनियरदेखि जुनियर अफिसरसँगै समस्या राख्ने । आम नागरिकबाट मेरो कुनै अफिसरले नक्सा पास वा कुनै काममा यति खायो भनेर गुनासो प्राप्त भयो भने त्यहिनेर छाप लगाउने, अनि निलम्बन गर्ने, सिद्धियो ।"
उत्कृष्ट राइडरलाई पठाओको सम्मान,"काठमाडौं : पठाओले वर्षभरिका उत्कृष्ट राइडर, क्याप्टेन, फुडमेन र रेस्टुरेन्टलाई सम्मान गरेको छ। २०७८ सालभरी उत्कृष्ट सेवा प्रदायकहरुलाई सम्मान गरिएको पठाओ नेपालका निर्देशक यशु थकालीले बताए। कार्यक्रममा कलाकार दीपकराज गिरी र दिपाश्री निरौलाले अवार्डेड राइडर, क्याप्टेन र फुडम्यानलाई ट्रफी, सम्मान पत्र र गिफ्ट ह्याम्पर प्रदान गरेका थिए। एभरेस्ट इन्स्योरेन्सको तर्फबाट अवार्ड पाउने ३५ जनालाई राइड नभएको समयमासमेत लागू हुने गरि एक लाख बराबरको मेडिकल इन्स्योरेन्स प्रदान गरिएको छ। पठाओलाई नेपालकै उत्कृष्ट राइड सेयरिङ प्लेटफर्म र फास्टेस ग्रोइङ कम्पनी बनाउन योगदान दिने राइडर, क्याप्टेन र फुडमेनहरुलाई प्रोत्साहन गर्न कार्यक्रम आयोजना गरिएको थकालीले बताए। कार्यक्रममा बोल्दै आफ्नो सुरक्षित र सुनिश्चित यात्राको साथी पठाओ रहेको कलाकार निरौलाले बताइन्। नेपालमा परिवारसँगै बसेर केही गरौ भन्नेलाई पठाओले राम्रो अवसर सिर्जना गरेको कलाकार गिरिले बताए। द हेल्पिङ ह्यान्ड अवार्ड विजेता रोनिस खड्गीले पठाओमा पाएको टिप्स जम्मा गरेर कुकुर तिहारको दिन काठमाडौका सडकमा भेटिएका बेवारिसे सय बढी कुकुरहरुलाई खाना खुवाएको बताए। सर्बोत्कृष्ट विधातर्फ द स्टार राइडर: खुशीराम थारु, द स्टार क्याप्टेन: सोमनाथ गिरि, बेस्ट पफर्मिङ फुडम्यानबाट सागर राई सम्मानित भए। फरक क्षमताका राइडर (चार पाङ्ग्रे स्कुटर) बिधामा मस्ट इम्पावर्ड राइडरतर्फ पुनम मिश्र र सोमनाथ राई सम्मानित भए। परोपकार विधातर्फ द हेल्पिङ ह्यान्ड अवार्ड (पठाओको माध्यमबाट सामाजिक सेवा समेत गर्ने)मा रोनिस खड्की, कृष्ण बहादुर तामाङ, रोयत बहादुर रोकाले सम्मान पाए। बाइक राइडर बिधामा द राइजिङ राइडर (सबैभन्दा कम उमेरको, १८ बर्ष)तर्फ सन्जिब श्रेष्ठ, द टायरलेस राइडर(सबैभन्दा धेरै राइड लिने, ५५०० राइड)तर्फ मुकुन्दराज थापा, युजर फेबरेट राइडर (सबैभन्दा धेरै रेटिङ, ४८)तर्फ सुदर्शनमणि डङ्गोल सम्मानित भए। त्यसैगरी द डेडिकेटेड राइडर(आफूलाई आएका मध्ये सबैभन्दा बढी राइड रिक्वेस्ट लिने, ९७ प्रतिशत) तर्फ तीर्थबहादुर बिष्ट, द भेट्रान राइडर (सबैभन्दा लामो समयदेखि राइड लिइरहेको, ४ बर्ष)तर्फ दिलिप लामा, द अनरेवल राइडर (सस्पेन्सनमा नपरेको र धेरै राइड लिने)तर्फ कपिलदीप न्यौपाने सम्मानित भएका छन्। द एनर्जेटिक राइडर (सबैभन्दा धेरै दिन राइड लिएको, ३५० दिन)तर्फ कौशलकुमार जोशी, द सिनियर राइडर (सबैभन्दा धेरै उमेरको, ६६ बर्ष)तर्फ आश्मान राई र द इन्फ्लुएञ्सर (बेस्ट फिमेल) राइडरतर्फ लक्ष्मी श्रेष्ठ सम्मानित भए। क्याप्टेन (ट्याक्सी चालक) बिधातर्फ द राइजिङ क्याप्टेन (सबैभन्दा कम उमेरको, २१ बर्ष)मा राजेश थापा, द टायरलेस क्याप्टेन (सबैभन्दा धेरै राइड लिने, ३८०० राइड)मा कमल श्रेष्ठ, युजर फेबरेट क्याप्टेन (सबैभन्दा धेरै रेटिङ, ४७५)मा प्रशान्त थापा, द डेडिकेटेड क्याप्टेन (आफूलाई आएकामध्ये सबैभन्दा बढी राइड रिक्वेस्ट लिने, ९० प्रतिशत) दिपक घलान, द भेट्रान क्याप्टेन (सबैभन्दा लामो समय देखि राइड लिइरहेको, पठाओ ट्याक्सी सुरुवात देखि नै)मा फरिन बहादुर क्याप्छाकी सम्मानित भए। द अनरेवल क्याप्टेन (सस्पेन्सनमा नपरेको र धेरै राइड लिने)मा रामानन्द चौधरी, द एनर्जेटिक क्याप्टेन (सबैभन्दा धेरै दिन राइड लिएको, २९५ दिन)मा पवन ढुङ्गेल, द सिनियर क्याप्टेन (सबैभन्दा धेरै उमेरको, ६६ बर्ष)मा कृष्ण लामा र द इन्फ्लुएञ्सर (बेस्ट फिमेल)मा क्याप्टेन विद्या कुमारी लामा सम्मानित भए। फुडम्यान विधातर्फ बेस्ट पफर्मिङ फुडम्यान इनहाउसमा धनेन्द्र हंसरुम्बा, बेस्ट पफर्मिङ फुडम्यान, साइकल (२८०० डेकिभरी)मा अनिशकुमार थापा, द सुपरस्टार फुडम्यान (सबैभन्दा धेरै रेटिङ, ४८)मा टीकाबहादुर कुँवर, द टायरलेस फुडम्यान (सबैभन्दा धेरै फुड डेलिभरी गर्ने, ३२०० डेलिभरी)मा छत्रबहादुर बस्नेत सम्मानित भए। त्यसैगरी द डेडिकेटेड फुडम्यान (आफूलाई आएका मध्ये सबैभन्दा बढी राइड रिक्वेस्ट लिने, ८५ प्रतिशत)मा विशाल श्रेष्ठ, द क्लासिक फुडम्यान (सबैभन्दा लामो समयदेखि, ५६५ दिन)मा दिलेन क्षेत्री, द ज्वय गिभर फुडम्यान (बेस्ट कम्युनिकेसन)मा राजकुमार दाहाल, द एभर फ्रेस फुडम्यान (सबैभन्दा धेरै दिन फुड डेलिभर गरेको, २९० दिन)मा शेशकान्त सुवेदी र द इन्फ्लुएञ्सर (बेस्ट फिमेल): फुडम्यान बन्दना राई सम्मानित भएका छन्। २५ सेप्टेम्बर २०१८ मा बाइकमा राइड सेयरिङमार्फत पठाओ नेपालले सेवा सुरू गरेको थियो। ९ अगस्ट २०१९ मा कार लाइट अर्थात् ट्याक्सी सेवा सुरु गरेको पठाओले राइड सेयरिङ सुरू गरेको २ वर्षपछि २५ सेप्टेम्बर २०२० देखि होटल, रेस्टुरेन्ट तथा क्याफेका खाना डेलिभरी गराउँदै 'पठाओ फुड' सन्चालनमा ल्याएको छ।"
अन्तरदेशीय प्रसारण लाइन : थ्रीबी हबदेखि रातमाटेसम्म मल्टी सर्किट टावर निर्माण हुने,"रसुवा : चीनसँगको पहिलो अन्तरदेशीय प्रसारण लाइनअन्तर्गत थ्रीबी हबदेखि रातमाटेसम्म मल्टी सर्किट टावर निर्माण हुने भएको छ। रसुवा जिल्लामा उत्पादन भएको विद्युतसमेत जोड्ने गरी मल्टी सर्किट टावर निर्माण गर्न लागिएको हो। मल्टी सर्किट टावर निर्माण गर्दा थप टावर निर्माण गर्न नपर्ने भएकाले लागतसमेत कम हुने छ। चीनको स्वशासित क्षेत्र तिब्बतस्थित केरुङदेखि नेपालको रातमाटेसम्म निर्माण हुने रातमाटेरसुवागढीकेरुङ ४ सय केभी प्रसारण लाइनको अहिले टावरको डिजनाइनको काम अघि बढेको छ। आयोजनाका अनुसार मल्टी सर्किट टावरमा माथि ४ सय केभी डबल सर्किट र तल २२० केभी डबल सर्किट लाइन जडान हुने छ। थ्रीबी हबदेखि रातमाटेसम्म २८ किलोमिटर रहेको आयोजनाले जनाएको छ। टावर डिजाइनको काम छिट्टै सुरु हुने आयोजना प्रमुख कोमलनाथ आत्रेयले बताए। हामीले अहिले टावर डिजाइनको कामलाई अघि बढाएका छौं, उनले भने, 'यसको काम छिट्टै सम्पन्न हुने छ। साथै आयोजनाले अहिले वातावरणीय प्रभाव मूल्यांकन (इआए) को काम पनि अघि बढाएको छ। ६ वर्षमा निर्माण सम्पन्न हुनेगरी अघि बढाइएको आयोजनामा करिब १० अर्ब खर्च हुने अनुमान गरिएको छ। आयोजनाको काम सुरु भएको आगामी जेठमा ३ वर्ष पुग्दैछ। आयोजनाका अनुसार केही समयअघि भएको चिनियाँ परराष्ट्रमन्त्रीको नेपाल भ्रमणको क्रममा २ वर्ष समय थप भएको छ। यसअघि पनि २ वर्ष समय थपिएको थियो। पाँच वर्षभित्र सबै प्रक्रिया सकाएर निर्माण कार्य सुरु गरिसक्नुपर्ने भएकाले चार वर्ष भित्रमा नै काम सुरु हुने आयोजना प्रमुख आत्रेयले जानकारी दिए। आयोजनाले हालसम्म दुईवटा रुटबाट सर्भेको काम पनि सकाएको छ। नेपाल विद्युत् प्राधिकरणका प्राविधिकले रुट परिवर्तनका लागि सर्वेक्षणको काम सकाएका हुन्। सुरुमा वन क्षेत्रबाट निर्माण गर्नेगरी सर्भे गरिएकोमा लागत बढी लाग्ने र सामग्री ढुवानीमा पनि समस्या हुने भएपछि लाङटाङ राष्ट्रिय निकुञ्ज क्षेत्रबाट निर्माण गर्नका लागि सर्वेक्षण गरिएको छ। सर्भेको प्रतिवेदन अनुसार वन क्षेत्रबाट निर्माण गर्दा प्रसारण लाइनको दूरी ७० किलोमिटर हुने छ भने १० अर्ब रुपैँया लागत लाग्ने छ। जसमा २ सय १४ वटा टावर निर्माण गर्नुपर्छ। तर निकुञ्ज क्षेत्रबाट निर्माण गरे लाइनको दूरी ६५ किलोमिटर हुने भएकाले लागत करिब ९ अर्ब लागत लाग्ने आयोजनाले जनाएको छ। यस क्षेत्रबाट निर्माण गर्दा १ सय ७१ वटा टावर निर्माण गरे पुग्ने प्रतिवेदनमा उल्लेख छ। प्रसारण लाइनको चीनतर्फ तिब्बतस्थित जिलोङ काउन्टी र नेपालतर्फ नुवाकोटको रातमाटेमा सबस्टेसन राखिने आयोजनाले जनाएको छ। विकल्पमा नुवाकोटको त्रिशुलीमा पनि सर्भे गरिएको छ। नेपालतर्फ ४ सय केभी डबल सर्किट र चीनतर्फ ५ सय केभी डबल सर्किट लाइन हुने आयोजनाले जनाएको छ।"
नवलपरासीमा बागी उम्मेदवारको साँठगाँठ,परासी : पश्चिम नवलपरासीको सरावल गाउँपालिकाको अध्यक्ष र उपाध्यक्ष पदका बागी उमेदवारले साँठगाँठ गरेर चुनावी प्रचारमा लागेका छन्। अध्यक्ष पदका राधेश्याम चौधरी र उपाध्यक्ष पदका प्रदिपकुमार अग्रहरीले नेपाली कांग्रेसबाट टिकट नपाएपछि बागी उमेदवारी दिएका हुन्। कांग्रेसका जिल्ला सदस्यसमेत रहेका अध्यक्ष चौधरी निर्वाचित गाउँपालिका अध्यक्ष हुन्। उपाध्यक्षका उमेदवार अग्रहरी कांग्रेस क्षेत्रीय प्रतिनिधि हुन्। चुनाव प्रचार प्रसार र मतदाताहरुसँग मत माग्नका लागि सहज हुने भन्दै उनीहरु दुबैले खानेपानीको धारा चुनाव चिन्ह लिएका छन्। चुनाव जितेपछि गाउँपालिकाका सबै घरमा स्वच्छ खानेपानी उपलब्ध गराउने उद्घोषका साथ धारा चिन्ह रोजेको उनीहरुको भनाई छ। चौधरी र अग्रहरी दुवै जना अध्यक्षका आकांक्षी थिए। पार्टीले टिकट नदिएपछि उनीहरु सल्लाह गरेर पद बाँडफाँड गरेर बागी उठेको बताइएको छ। कांग्रेसले अध्यक्षमा पार्टी जिल्ला उपसभापति अनिल कुमार गौंड र उत्तमा रायलाई उपाध्यक्षको उमेदवार उठाएको छ। कांग्रेसकी जिल्ला कोषाध्यक्षसमेत रहेकी रायलाई फेरि उपाध्यक्षमै दोहोराइएको हो।
तथ्याङ्कमा २०७९ सालको स्थानीय तहको निर्वाचन,"काठमाडौं : मुलुक सङ्घीय संरचनामा गएपछि दोस्रो पटक यही वैशाख ३० गते हुन गइरहेको स्थानीय तहको निर्वाचनमा ३५ हजार २२१ पदका लागि कूल एक लाख ५३ हजार २२० जनाले उम्मेदवारी दिएका छन्। विद्यमान कानुनी व्यवस्थानुसार मुलुकमा ६ महानगरपालिका, ११ उपमहानगरपालिका, २७६ नगरपालिका, ४६० गाउँपालिका र ६ हजार ७४३ वडा छन्। यी स्थानीय तहमध्ये महानगरपालिका, उपमहानगरपालिका र नगरपालिकामा प्रमुखउपप्रमुख, गाउँपालिकामा अध्यक्षउपाध्यक्ष, वडाहरुमा वडाध्यक्ष र सदस्य पदमा निर्वाचन हुँदैछ। निर्वाचन आयोगका अनुसार यही वैशाख २९ गतेसम्म १८ वर्ष पूरा भएका कूल मतदाता एक करोड ७७ लाख ३३ हजार ७२३ छन्। तीमध्ये पुरुष मतदाता ८९ लाख ९२ हजार १०, महिला मतदाताको सङ्ख्या ८७ लाख ४१ हजार ५३० र अन्य मतदाताको सङ्ख्या १८३ रहेको छ। त्यसैगरी यस निर्वाचनका लागि १० हजार ७५६ मतदानस्थल र २१ हजार ९५५ मतदान केन्द्रको व्यवस्था गरिएको आयोगले जनाएको छ। निर्वाचनमा कूल उम्मेदवारमध्ये ९५ हजार २५३ पुरुष र ५७ हजार ९६७ महिला छन्। निर्वाचनमा राष्ट्रिय मान्यता प्राप्त ६ दलमध्ये नेकपा (एमाले) का ३३ हजार ५०३, नेपाली कांग्रेसका ३१ हजार ४२५, नेकपा (माओवादी केन्द्र) का २२ हजार २७९, नेकपा (एकीकृत समाजवादी) का ११ हजार ३३०, जनता समाजवादी पार्टी नेपालका नौ हजार ४८१ र लोकतान्त्रिक समाजवादी पार्टी नेपालका चार हजार ७६१ उम्मेदवार छन्। त्यसैगरी यस निर्वाचनमा १२ हजार ७८९ जनाले स्वतन्त्र उम्मेदवारी दिएका छन्। हाल निर्वाचन आयोगमा दर्ता भएका जम्मा ८९ राजनीतिक दलमध्ये निर्वाचनमा १३ दलका उम्मेदवार शून्य छन्। आयोगका तथ्याङ्कअनुसार वैज्ञानिक समाजवादी पार्टी, सामाजिक लोकतान्त्रिक पार्टी, त्रिमूल नेपाल, मितेरी पार्टी नेपाल, राष्ट्रिय विकास पार्टी, नेपालवाद, लोकदल, नेपाल आमा, समावेशी लोकतान्त्रिक, सङ्घीय खुम्बुवान, नेपाल सुकुम्वासी (लोकतान्त्रिक), नेपाल नौलो जनवाद र माओवादी जनमुक्ति पार्टी नेपालका यस निर्वाचनमा शून्य उम्मेदवार छन्। यस निर्वाचनमा आयोगले सबै उम्मेदवारले प्रचार प्रसारलगायत चुनावी खर्च गर्न पाउने हद (रुपैयाँमा) समेत निर्धारण गरेको छ। तीमध्ये महानगरपालिकाका प्रमुख र उपप्रमुखका उम्मेदवारलाई रु सात लाख ५० हजार, महानगरका वडाध्यक्ष र सदस्यका उम्मेदवारलाई रु तीन लाख, उपमहानगरपालिका प्रमुख र उपप्रमुखका उम्मेदवारलाई रु पाँच लाख ५० हजार, उपमहानगरपालिकाका वडाध्यक्ष र सदस्यलाई रु दुई लाख ५० हजार खर्चको हद निर्धारण गरिएको छ। त्यस्तै नगरपालिका प्रमुख र उपप्रमुखलाई रु चार लाख ५० हजार, नगरपालिकाका वडाध्यक्ष र सदस्यलाई रु दुई लाख, गाउँपालिका अध्यक्ष र उपाध्यक्षलाई रु तीन लाख ५० हजार, गाउँपालिका वडाध्यक्ष र सदस्यलाई रु एक लाख ५० हजारको खर्च सीमा निर्धारण गरिएको छ। यसपटकको निर्वाचनमा मतपत्र हरियो मसिले छपाई गरिएको छ। मतपत्रमा पहिलो क्रममा नेकपा (एमाले)को सूर्य, दोस्रोमा नेपाली कांग्रेसको रुख, तेस्रोमा नेकपा (माओवादी केन्द्र)को गोलाकार हसियाँ हथौडा, चौथोमा जनता समाजवादी पार्टीको छाता, पाँचौमा लोकतान्त्रिक समाजवादी पार्टीको साइकल र छैठौँमा नेकपा (एकीकृत समावादी)को कलम रहेको छ। हालसम्म ४९ जिल्लाका लागि ९१ लाख ११ हजार मतपत्र ढुवानी गरिएको आयोगले जनाएको छ। कर्णाली र सुदूरपश्चिमका सबै जिल्ला, प्रदेश नं १ का मोरङबाहेक सबै जिल्ला र गण्डकीको पोखरा महानगरबाहेक सबै स्थान, बागमती प्रदेशका ५ जिल्लामा मतपत्र पुगिसकेको छ। आज लुम्बिनी प्रदेशका १२ जिल्लामा मतपत्र पठाइँदै छ। काठमाडौँबाट लामो दूरीमा रहेका पूर्व र पश्चिमका अधिकांश जिल्लाहरूमा मतपत्र पुगिसकेको छ भने अन्य जिल्लाहरुमा पुग्ने क्रम जारी रहेको आयोगले जनाएको छ। मनाङ र मुस्ताङ जिल्लामा हेलिकोप्टरबाट मतपत्र ढुवानी गरिएको छ। निर्वाचन आयोगले यही वैशाख १३ गतेबाट मतपत्र ढुवानी सुरु गरेको थियो। हालसम्म छ वटा महानगर र भक्तपुर जिल्लाबाहेक ७६ जिल्लाका लागि एक करोड ८० लाख ४५ हजार मतपत्र छपाइ भइसकेको छ। रासस"
विश्व शान्तिका लागि मुक्तीनाथमा महायज्ञ,"काठमाडौं : रसिया, युरोप र दक्षिण भारतका स्वामीले विश्व शान्तिका लागि मुक्तीनाथमा महायज्ञ गरेका छन्। हाल रसिया र युक्रेनमा भइरहेको युद्धका पीडितहरुको लागि प्रार्थना र विश्व शान्तिको कामना गर्दै मुक्तीनाथमा महायज्ञ गरीएको छ। रसियन गुरु पत्रीदास स्वामीका अनुसार नेपाल एक देवभूमि भएकाले यो भूमिमा आएर यज्ञ गर्न पाउनु सौभाग्य रहेको बताए। आआफ्नो अहंकार त्यागेमा रुस र युक्रेन पनिसंगै बस्न सक्ने बताए। युरोपीयन स्वामी भक्ति विज्ञान स्वामी महाराजले नेपाल एक शान्तिको टुक्रा भएकाले विश्वभर शान्तिको सन्देश फैलाउन मुक्तीनाथमा यज्ञ गरेको बताए। दक्षिण भारतीय स्वामी सुरेश आचार्यले नेपाल र भारतविच धार्मीक सहीष्णुता, सामाजिक सद्भाव र आध्यात्मीक उन्नतीको सम्वन्ध रहेकोले यो सम्बन्धलाई अझ प्रगाढ बनाउन आवश्यक रहेको बताए।"
२० जना कोरोना संक्रमित थपिदा २७ डिस्चार्ज,काठमाडौं : पछिल्लो २४ घन्टामा थप २० जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार देशभर गरिएका २ हजार ५ सय ८ पीसीआर परीक्षणका क्रममा १८ जना र ७ सय १५ एन्टिजेन परीक्षणबाट २ जनामा संक्रमण देखिएको हो। कोरोनाबाट आइतबार कसैको पनि मृत्यु भएको छैन। मन्त्रालयका अनुसार आइतबार २७ जना कोरोनामुक्त भएका छन्। यो सहित हालसम्म ९ लाख ६६ हजार ६ सय ५६ जना निको भएका छन्। हाल नेपालमा २ सय २१ सक्रिय संक्रमित रहेका छन्।
नेपालले दियो जिम्बावेलाई १८२ रनको लक्ष्य,काठमाडौं : टस हारेर ब्याटिङ्को निम्तो पाएको नेपालले जिम्बावेलाई १८२ रनको लक्ष्य दिएको छ। टियूस्थित क्रिकेट खेलमैदानमा भइरहेको टी२० प्रतियोगितमा नेपालले निर्धारीत २० ओभरमा ५ विकेट गुमाउँदै १८१ रन जोडेको हो। नेपालका लागि कुशल भुर्तेल ३१ बलमा ४६ रन जोडे। त्यस्तै रोहित पौडेलले २६ बलमा ३६ रनको पालि खेले। आशिफ शेख १६ बलमा ९ रन बनाउँदै आउट भएभने दिपेन्द्रसिंह ऐरी १३ बलमा २८ रन जोडे। यस्तै मोहम्मद आदीम आलम २७ बलमा ४७ रन जोडे। आईसीसी पुरुष क्रिकेट विश्वकप लिग टु अन्तर्गत अमेरिकामा हुने त्रिकोणात्मक एकदिवसीय सिरिजको तयारीमा स्वरूप नेपालले जिम्बावे 'ए' सँग सिरिज खेल्न लागेको हो।
हामीलाई सानो कुरामा चिठ्ठी काट्ने निर्वाचन आयोगले ठाडो उल्लघंन गर्ने एमालेलाई संरक्षण गर्यो : कांग्रेस,"काठमाडौं : नेपाली कांग्रेसले आचारसंहिता उल्लंघनको कारवाहीमा निर्वाचन आयोगले विभेद गरेको आरोप लगाएको छ। प्रतिपक्षी नेकपा एमालेले आचारसंहिताको उल्लघंन गर्दा पनि निर्वाचन आयोग नबोलेको कांग्रेसको आरोप छ। केन्द्रीय कार्यालय सानेपामा पत्रकार सम्मेलन गर्दै कांग्रेस प्रवक्ता प्रकाशशरण महतले एमालेबाट ठाडो आचारसंहिता उल्लघंन भइरहेको आरोप लगाए। उनले भने, हामी आचारसंहितामा बस्छौं। विपक्षी दलबाट ठाडो आचारसंहिता उल्लघंन भइरहेको छ। तै पनि त्यसप्रति सम्बद्ध निकाय बोलेको छैन। हाम्रो सामान्य कुरामा पनि निर्वाचन आयोगले चिट्ठी पठाइरहेको छ। प्रयोग गर्न नहुने शब्द प्रयोग हुँदा पनि केही बोलेको छैन।"
विराटनगरमा विवेकशीलको प्रतिज्ञापत्र सार्वजनिक,"विराटनगर : आसन्न स्थानीय तह निर्वाचनलाई लक्षित गरेर विवेकशील साझा पार्टीले विराटनगरमा आइतबार प्रतिज्ञापत्र सार्वजनिक गरेको छ। प्रतिज्ञापत्रमा २५ बुँदारहेका छन्। विराटनगर महानगरपालिकाको मेयर र उपमेयर दुवै पदमा उम्मेदवारी दिएर विवेकशील चुनावी अभियानमा होमिएको छ। विवेकशीलबाट मेयरमा अमलेश कर्ण र उपमेयरमा श्रृजु पराजुलीले उम्मेदवारी दिएका छन्। प्रतिज्ञापत्र सार्वजनिक गर्न आयोजित प्रतिज्ञा सभामा पार्टीका केन्द्रीय अध्यक्ष रवीन्द्र मिश्र, केन्द्रीय प्रवक्ता शरदराज पाठक, केन्द्रीय सदस्य प्रकाशचन्द्र परियार, विराटनगरका मेयर तथा उपमेयरका उम्मेदवार लगायत सहभागी थिए। युवा, विद्यार्थी, वृद्धवृद्धा तथा महानगरका बासिन्दाको पक्षमा काम गर्ने प्रतिज्ञा विवेकशीलको छ। विवेकशीलले विद्यार्थीका लागि सञ्चय कोष सञ्चालन, स्टार्ट अफ विजनेशका लागि युवाहरूलाई १० लाखसम्म सहुलीयत कर्जा, ज्येष्ठ नागरिकका लागि अनुभव संरक्षण शाखा सञ्चालन, नगर बस सञ्चालन, द्रुत गतिमा चक्रपथ निर्माण, करको दायरा बढाउने, फोहोरको वैज्ञानिक व्यवस्थापन, विराटनगरलाई साइकल मैत्री सहर बनाउने र रात्रिकालीन व्यवसाय सञ्चालनको वातावरण बनाउने लगायतका प्रतिज्ञा गरेको छ। त्यस्तै प्रतिज्ञा पत्रमा व्यावसायिक शिक्षाको जग बसाउने, सामुदायिक विद्यालयमा विज्ञान प्रयोगशाला बनाउने, १० हजार विद्यार्थीलाई निःशुल्क पठनपाठन गराउन सुविधा सम्पन्न र अन्तर्राष्ट्रिय गुणस्तरको शिक्षालय सञ्चालन गर्ने, प्राविधिक शिक्षालाई प्राथमिकतमा राखेर विद्यार्थीलाई पढ्दै कमाउने वातावरण बनाउने लगायत उल्लेख छन्। युवाहरुमा उद्यमशीलता विकासका लागि छुट्टै शाखा बनाएर वित्तीय, प्राविधिक र बजारीकरणको व्यवस्था गर्ने, दुव्र्यसनविरुद्ध सिर्जनात्मक क्रियाकलाप सञ्चालन गर्ने, अशक्त र असहाय र ज्येष्ठ नागरिकलाई घरमै सेवा उपलब्ध गराउने, विराटनगरमा गुणस्तरीय खानेपानीको व्यवस्था गर्ने, सुकुम्बासी समस्या समाधानका लागि संयुक्त आवासको पहल गर्ने, महानगरभित्रका सार्वजनिक जग्गाको संरक्षण गर्दै सामुदायिक पार्कका रूपमा विकास गर्ने, करको दायरालाई फराकिलो पार्दै दोहोरो कर प्रणालीको अन्त्य गर्ने, आवश्यक स्थानको छनोट गरेर सार्वजनिक शौचालय, घुम्ती शौचालयको निर्माण तथा सञ्चालन गर्ने विषय विवेकशीलको प्राथमिकतामा परेको छ। सहकारीसँग समन्वय गर्दै शहरका विभिन्न स्थानहरूमा सागसब्जी, खाद्यान्न तथा दैनिक उपभोग्य सामग्री पाउने सुपथ मूल्य पसल तथा भण्डारण केन्द्र सञ्चालन गर्ने, प्राकृतिक जीवनशैली अपनाउँदै आयुर्वेदिक तथा प्राकृतिक चिकित्सा प्रणलीको प्रवद्र्धन गर्ने, सुविधा सम्पन्न र सुरक्षित शहर निर्माणको पूर्वाधार तयार गर्ने, सबै वडा कार्यालयमा निःशुल्क लेखापढी सेवा सञ्चालन गर्ने र नगर तथा वडा कार्यालयहरूको कार्यप्रगति विवरण प्रत्येक ३ महिनामा सार्वजनिक गरिने प्रतिज्ञा पत्रमा उल्लेख छ।"
प्रहरी महानिरीक्षकमा धीरजप्रताप सिंह,"काठमाडौं : नेपाल प्रहरीको महानिरीक्षक (आईजीपी) मा धीरजप्रताप सिंह नियुक्त भएका छन् । आइतबार बालुवाटारमा बसेको मन्त्रिपरिषद् बैठकले सिंहलाई आईजीपीमा बढुवा गर्ने निर्णय गरेको हो । आईजीपीका लागि प्रहरी अतिरिक्त महानिरीक्षक विश्वराज पोखरेल, सहकुल थापा, धीरजप्रताप सिंह र रवीन्द्र धानुक प्रतिष्पर्धी थिए । उनीहरुमध्ये सिंहलाई मन्त्रिपरिषद् बैठकले आईजीपी बनाउने निर्णय गरेको हो । नेपाल प्रहरीका हालका महानिरीक्षक शैलेश थापा क्षेत्री आजदेखि अकाश हुँदैछन् । थापा क्षेत्रीले अवकास पाउने भपछि सरकारले सिंहलाई प्रहरी प्रमुखमा नियुक्त गर्ने निर्णय गरेको हो।"
क्वात्राले विदेशसचिवको कार्यभार सम्हाले,नयाँ दिल्ली : भारतीय विदेश सचिव विनय मोहन क्यात्राले आइतबारबाट कार्यभार सम्हालेका छन् । यसअघि क्वात्रा नेपालका लागि भारतीय राजदूत थिए । नेपालका लागि राजदूत भएका बेला भारतीय विदेश मन्त्रालयले क्वात्रालाई विदेश सचिवमा नियुक्त गरेको थियो । क्वात्रा विदेश सचिवमा नियुक्त भएपछि नेपालमा लागि भारतीय राजदूत पद खाली छ । भारतीय विदेश मन्त्रालयका प्रवक्ता अरिन्दम बागचीले ट्वीट गर्दै विदेश सचिव क्वात्राले विदेश सचिवको रुपमा कार्यभार सम्हालेको तस्बिर सार्वजनिक गरेका छन् ।
इलाममा टाउको र शरीर टुक्रिएको अवस्थामा महिलाको शव फेला,इलाम: इलाम नगरपालिका ८ स्थित सिङफ्रिङमा एक महिलाको शव गाडिएको अवस्थामा भेटिएको छ । शनिबार साँझ प्रहरीले खनेर हेर्दा घाँटी र शरीर अलग भएको अवस्था शव भेटिएको स्थानीयले बताएका छन् । हातसमेत काटिएको अवस्थामा खाल्डोमा महिलाको शव भेटिएको हो । केही दिनअघिदेखि वेपत्ता भएकी विनिता काफ्लेको शव पहिचान भएको स्थानीयले बताएका छन् । अन्दाजी २५ वर्षीया काफ्ले वैशाख १४ गतेदेखि वेपत्ता भएकी थिइन् । घरदेखि दुई सय मिटर टाढा गाडेको अवस्थामा भेटिएको हो । उनको श्रीमानको गत वर्ष वैदेशिक रोजगारीका क्रममा विदेशमै मृत्यु भएको थियो । प्रहरीले महिलाको शव पोष्टमार्टमका लागि इलाम अस्पताल पुर्याएको छ ।
श्रमिकको संघर्षबाट परिवर्तन र उपलब्धि सम्भव छ : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले श्रमिकहरूको एकता र संघर्षबाट नै परिवर्तन र उपलब्धि हासिल गर्न सम्भव भएको बताएका छन्। अन्तर्राष्ट्रिय श्रमिक दिवसका अवसरमा शुभकामना व्यक्त गर्दै उनले नेपाली जनताको बलिदानीपूर्ण संघर्षबाट प्राप्त लोकतान्त्रिक गणतन्त्रात्मक व्यवस्था ल्याउन र हरेक लोकतन्त्र प्राप्तिको आन्दोलनमा श्रमिक वर्गको महत्वपूर्ण योगदान रहेको उल्लेख गरे। मुलुकको आर्थिक सामाजिक क्षेत्रको महत्वपूर्ण चालक शक्तिका रूपमा रहेको श्रमिक वर्गको काम र जीवनलाई मर्यादित बनाएर मात्रै उत्पादन र उत्पादकत्व अभिवृद्धि गर्न सकिने उनको धारणा छ। यस वर्ष नेपाल सरकारले मर्यादित श्रम, सुरक्षित रोजगार : विकास र समृद्धिको आधार भन्ने मूल नाराका साथ मे दिवस मनाउँदै छ। नेपालको संविधानले सबैखाले शोषणको अन्त्य गर्ने र नागरिकलाई सम्मानयुक्त जीवनयापन गर्न पाउने मौलिक हकको व्यवस्था गरेको छ।"
बाघको आक्रमणबाट पूर्वी चितवनमा एकजनाको मृत्यु,चितवन : बाघको आक्रमणबाट पूर्वी चितवनमा एक पुरुषको मृत्यु भएको छ। मृत्यु हुनेमा खैरहनी नगरपालिका१३ का ६५ वर्षीय नारायण दाहाल रहेको जिल्ला प्रहरी कार्यालय चितवनले जनाएको छ। कार्यालयका सूचना अधिकारी नरहरि अधिकारीका अनुसार आइतबार बिहान घर नजिकै रहेको कुमरोज मध्यवर्ती सामुदायिक वनको राप्ती घाँसे मैदानमा घाँस काट्न जाने क्रममा दाहाललाई बाघले आक्रमण गरेको थियो। दाहाललाई बिहान ८ बजे बाघले आक्रमण गरेको हो। आक्रमणमा परेका दाहालको घटनास्थलभन्दा एक किलोमिटर पर शव भेटिएको कार्यालयले जनाएको छ। शव बिहान १० बजे भेटिएको हो। रासस
गठबन्धनको मर्म र भावनाअनुसार निर्वाचनमा सहभागी हुन निर्देशन,"काठमाडौं : सत्ता गठबन्धनले समझदारीअनुसार उम्मेदवारी फिर्ता नभएको तथा फिर्ता लिने समय नपुगेका ठाउँमा समझदार अनुसार अघि बढ्ने निर्णय गरेको छ। आइतबार बिहान बसेको स्थानीय तहको निर्वाचनका लागि गठबन्धनका दलहरुको आन्तरिक र अनुगमन गर्ने सयन्त्रको बैठकले यस्तो निर्णय गरेको हो। समझदारी अनुरुप उम्मेदवारी फिर्ता नलिएको तथा फिर्ता लिने समय अपुग भएका स्थानहरुमा समझदारी अनुरुप कार्य गर्न गराउन आआफ्ना दलले आआफ्ना मातहतका निकायहरुलाई निर्देशन दिने निर्णय भएको हो। यस्तै, बैठकले गठबन्धनको मर्म र भावनाअनुप आपसी एकता कायम गर्दै निर्वाचनमा सक्रियतापूर्वक जिम्मेवारी पूरा गर्ने निर्णय गरेको छ। निर्णय पालना नगर्नेलाई सम्बन्धित दलले करबाही गर्ने निर्णय भएको छ।"
श्रमिकलाई सम्मान गरौं : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले श्रमिकको सम्मान गर्ने संस्कारको विकास गर्नुपर्ने बताएकी छन्। अन्तर्राष्ट्रिय श्रमिक दिवसको अवसरमा शुभकामना सन्देश दिँदै उनले मुलुकको आर्थिक विकास प्रक्रियामा श्रम र सीपको महत्वपूर्ण भूमिका हुने भएकाले सबैले श्रमिकको सम्मान गर्नुपर्ने बताइन्। मुलुकको उद्योग, कृषि, निर्माण र सेवा क्षेत्र लगायत श्रमका विभिन्न क्षेत्रमा आफ्नो सीप लगानी गरी राष्ट्रको समृद्धिमा योगदान गर्ने सम्पूर्ण श्रमिकहरूप्रति म हार्दिक सम्मान प्रकट गर्दछु, उनले शुभकामना सन्देशमार्फत भनेकी छन्। विश्वभरिका श्रमिकहरूले एकआपसमा ऐक्यबद्धता आदानप्रदान गर्दै श्रमिक अधिकारको रक्षा र प्रवद्र्धनका लागि सबैलाई जागरुक बन्न पनि उनले आग्रह गरिन्। संविधानले सबैलाई रोजगारीको हक सुनिश्चितता गरी श्रमिकका लागि उचित पारिश्रमिक तथा योगदानमा आधारित सामाजिक सुरक्षाको हकलाई समेत प्रत्याभूत गरेको शुभकामना सन्देशमा उल्लेख छ। जनताको आकांक्षाबमोजिम आर्थिक समृद्धि हासिल गर्न स्वदेशी उत्पादन वृद्धि गरी स्वावलम्बी र आत्मनिर्भर अर्थतन्त्र निर्माण गर्नु अत्यावश्यक राष्ट्रपति भण्डारीले जोड दिएकी छन्। उद्यमशीलता विकासका लागि पुँजी लगानी गर्ने उद्यमी र श्रम तथा सीप लगानी गर्ने श्रमिकहरू दुवैको योगदान उत्तिकै महत्वपूर्ण रहेको राष्ट्रपति भण्डारीको भनाइ छ।"
स्थानीय तह निर्वाचन : रसुवामा ४५ हजार मतपत्र आइपुग्यो,रसुवा: यही वैशाख ३० गते हुने स्थानीय तह निर्वाचनका लागि रसुवामा मतपत्रसहितको निर्वाचन सामग्री ल्याइएको छ । नेपाली सेनाको सुरक्षामा स्थलमार्गहुँदै शनिबार जिल्लामा ल्याइएको हो । मुख्य निर्वाचन अधिकृतको कार्यालयका अनुसार ४५ हजार मतपत्र आइपुगेको छ । स्थानीय तह निर्वाचन आउन अब १२ बाँकी छ। ल्याइएको मतपत्र सुरुमा रुजु गरिने र मतदान केन्द्रको मतदाता संख्या अनुसार पोको पारेर मतपत्र छुट्याइने मुख्य निर्वाचन अधिकृत राजेन्द्र नेपालले बताए । उनका अनुसार मतदान अधिकृतको जिम्मामा निर्वाचन सामग्रीसहित मतदान केन्द्रमा पठाइनेछ । जिल्लामा ५ वटा पालिका छन् । जसमा २७ वटा वडा रहेका छन् । यसपटकको चुनावमा जिल्लामा १७ वटा राजनीतिक दलले भाग लिएका छन् । निर्वाचनमा ४६७ जना प्रतिस्पर्धामा छन् । जिल्लामा १४५ पदको लागि निर्वाचन हुनेछ । जसमा ५ जना निर्विरोध भइसकेका छन् भने तीन पदमा उम्मेदवारी नै परेको छैन । अब १ सय ३७ पदका लागि मात्रै निर्वाचन हुने छ । जिल्लामा ३८ हजार ५ सय ४५ मतदाता छन् ।
चीनमा कोरोनाको नेगेटिभ रिपोर्ट बिना सार्वजनिक स्थलमा जान निषेध,"बेइजिङ : चीनमा लगातार कोरोनाका नयाँ संक्रमित देखिइरहेका छन् । सांघाईमा पाँच साता लामो लकडाउनका बाबजुद पनि कोरोनाका नयाँ संक्रमित थपिइरहेका छन् । बेइजिङमा बसोबास गर्ने मानिसहरूका लागि कडा नियम लागू गरिएको छ। यो नयाँ नियम अनुसार बेइजिङमा बसोबास गर्ने व्यक्तिले कुनै पनि सार्वजनिक स्थानमा प्रवेश गर्नुअघि आफ्नो कोरोनाको नेगेटिभ रिपोर्ट देखाउनुपर्नेछ । यी नियमहरू कहिलेसम्म लागु हुने भन्ने कुरा स्पष्ट नभए पनि बेइजिङमा यसअघि पाँच दिन बिदा परेको बेलामा यी नियम लागू गरिएको हो। यसका साथै, यदि तपाईं बेइजिङमा बस्नुहुन्छ र सार्वजनिक यातायात प्रयोग गर्नुहुन्छ भने, मे ५ देखि, तपाईंले नेगेटिभ रिपोर्ट ल्याउन अनिवार्य हुनेछ। चीनमा फेरि एकपटक संक्रमितको संख्या तीव्र गतिमा बढिरहेको छ। अन्य धेरै देशको तुलनामा चीनमा शून्य कोभिड रणनीति अन्तर्गत काम भइरहेको छ। चीनले यो भाइरसलाई पूर्ण रूपमा उखेल्ने प्रयास गरेको छ । गत अप्रिल २२ यता देशमा २९५ नयाँ संक्रमित थपिएका छन् । बीबीसी"
"ट्रकसहित ५३ केजी गाँजा बरामद , चालक र सहचालक पक्राउ","वीरगन्ज : वीरगन्जमा प्रहरीले मालवाहक ट्रकबाट ठूलो परिमाणमा गाँजा बरामद गरेको छ । प्रहरीले ट्रकका चालक र सहचालकलाई पक्राउ गरेको छ । मकवानपुरबाट पर्साको भेगतर्फ जाँदै गरेको ना३ ख ६३८४ नम्बरको मिनी ट्रक , वीरगन्ज महानगरपालिका वडा नम्बर ३० लालपर्सास्थित लिटिल फलावर स्कुल नजिकै प्रहरीले रोकेर चेकजाँच गरेको थियो । चेकजाँचका क्रममा उक्त मिनी ट्रकमा दुईवटा बोराभित्र लुकाएर राखिएको ६ पोकामा रहेको ५३ केजी गाजा बरामद भएको पर्साका प्रहरी प्रवक्ता प्रहरी नायव उपरीक्षक ओमप्रकाश खनालले जानकारी दिए । गाँजा र मिनी ट्रकसँगै चालक मकवानपुरको हेटौडा ११ का ४५ वर्षीय पूर्णबहादुर मोक्तान र सहचालक हेटौडा ४ का राज भुलनलाई नियन्त्रणमा लिइएको खनालले बताए । खनालका अनुसार , मकवानपुरको ग्रामीण भेगबाट ल्याइएको गाँजा, पर्साको ग्रामीण भेगका नाकाहुँदै भारत तस्करी गरेर लैजाने क्रममा प्रहरीले बरामद गरेको हो । गाँजा र मिनी ट्रकसहित नियन्त्रणमा लिइएकालाई जिल्ला प्रहरी कार्यालयको हिरासतमा राखेर लागुऔषधसम्बन्धी कसुरमा अनुसन्धान अगाडि बढाइएको प्रहरी नायव उपरीक्षक खनालले जानकारी दिए ।"
स्याङ्जामा १४ प्रमुखसहित ९२ जनाको उम्मेदवारी फिर्ता,"स्याङ्जा : स्थानीय तहको निर्वाचनका लागि स्याङ्जामा दर्ता भएका उम्मेदवारमध्ये ९२ जनाले उम्मेदवारी फिर्ता लिएका छन्। अब ५ सय ७ पदका लागि १ हजार ४५५ जना उम्मेदवारीबीच प्रतिस्पर्धा हुनेछ। फिर्ता लिनेमा नगर प्रमुख र गाउँपालिका अध्यक्ष गरी १४ जना छन्। यसैगरी, उपप्रमुख र उपाध्यक्षका ३ जना, वडाध्यक्षका २० जना, खुला, महिला र दलिततर्फ गरी विभिन्न दल र स्वतन्त्रबाट उम्मेदवारी दिएका ५५ जनाले फिर्ता लिएको मुख्य निर्वाचन अधिकृतको कार्यालयले जनाएको छ। सदरमुकामसँगै रहेको पुतली बजारमा ३ प्रमुखसहित १८ जनाले उम्मेदवारी फिर्ता लिएका छन्। फिर्ता लिएसँगै अब यहाँ ६ जना विभिन्न राजनीतिक दलको प्रतिनिधित्व गर्दै चुनावी प्रतिस्पर्धामा छन्। अनुवर अली, ईश्वर पराजुलीले स्वतन्त्र रुपमा र जनता समाजवादी पार्टीबाट पमनारायण अर्यालले उम्मेदवारी फिर्ता लिएका हुन्। अली नेपाली कांग्रेस, पराजुली नेकपा एमाले समर्थित हुन्। उनीहरु दुबैले आआफ्ना मातृपार्टीलाई सहयोग गर्ने गरी उम्मेदवारी फिर्ता लिएका हुन्। जसपाका अर्यालले नेपाली कांग्रेसलाई सघाउने गरी उम्मेदवारी फिर्ता गरेको जनाए। योसँगै अब, पुतलीबजारमा नेपाली कांग्रेसका तर्फबाट प्रमुखमा तुलसीराम रेग्मी र उपप्रमुखमा देवी अर्याल, नेकपा एमालेको प्रमुखमा सीमा क्षेत्री र उपप्रमुखमा महेश पुरी, राष्ट्रिय प्रजातन्त्र पार्टीको प्रमुख तथा उपप्रमुखमा तुलसिंह ठकुरी र डीलकुमारी शाही, नेकपा माओवादी केन्द्रका नारायण लम्साल र सरस्वती शर्मा प्रमुख तथा उपप्रमुखमा, नेकपा एकीकृत समाजवादीबाट प्रमुखमा महाप्रसाद सुवेदी र सुनिता क्षत्री र मंगोल नेशनल अर्गनाइजेशनका सूर्यबहादुर थापा र तीर्थ गुरुङ्ले प्रमुख तथा उपप्रमुखमा प्रतिस्पर्धा गर्ने भएका हुन्। सदरमुकामसँगै रहेको पुतलीबजारमा अन्य ११ पालिकामध्ये सबैभन्दा बढी २ सय ६० जनाले विभिन्न पदमा उम्मेदवारी दर्ता गराएका थिए। पाँच नगरपालिका र छ गाउँपालिकामा ५०७ स्थानीय जनप्रतिनिधिका लागि तेब्बर भन्दाबढी १ हजार ५४७ ले उम्मेदवारी दर्ता गराएका थिए। यसै गरी वालिङ्मा पनि नगर प्रमुखका २ जना, उपप्रमुख १ जना, वडाअध्यक्ष ५ जना तथा वडासदस्य १४ जनाले उमेद्वारी फिर्ता लिएका निर्वाचन अधिकृत उदवीर नेपालीले जनाए। नेकपा समाजवादीबाट मेयरमा उमेद्वारी दिएका टिकाराम रेग्मी र स्वतन्त्रबाट दिएका धनबहादुर गुरुङ र माओवादी केन्द्रका उपप्रमुख कल्पना अर्यालले फिर्ता लिएका हुन्। वालिङमा प्रकाशित अन्तिम नामावली अनुशार काँग्रेसका दिलीप प्रताप खाँण, नेकपा एमालेका कृष्ण खाँण, नेकपा माओवादी केन्द्रका नित्यानन्द तिवारी, राष्ट्रिय प्रजातन्त्र पार्टी (राप्रपा) का पूर्णबहादुर थापा क्षेत्री, स्वतन्त्रमा राजेन्द्र गैह र मंङ्गोल नेशनल अर्गनाइजेशनका सोमबहादुर गुरुङ चुनावी प्रतिस्पर्धामा छन्। उपप्रमुखमा काँग्रेसकी कविता तिवारी, नेकपा एमालेका खगीसरा थापा मागर, राष्ट्रिय प्रजातन्त्र पार्टी (राप्रपा) का खगीसरा न्यौपाने र मंगोल नेशनल अर्गनाइजेशनकी जीनकुमारी गुरुङ छन्। आँधीखोला गाउँपालिकाको अध्यक्षमा २, वडाध्यक्षमा एक १, सदस्यमा ७ जनाले उम्मेदवारी फिर्ता लिएका छन्। बिरुवा गाउँपालिकामा एक राप्रपाका खुला सदस्यले उम्मेदवारी फिर्ता लिएका छन् । फेदीखोला गाउँपालिकाको अध्यक्षमा एक, वडाध्यक्षमा २ जनाले उम्मेदवारी फिर्ता लिएको र अर्जुनचौपारी गाउँपालिकाका अध्यक्षमा २ जना र एक महिलाले उम्मेदवारी फिर्ता लिएको बताइएको छ। यहाँका कालीगण्डकी र हरिनाश गाउँपालिकामा भने कुनै पनि उम्मेदवारले उम्मेदवारी फिर्ता लिएनन्। जिल्लामा मुख्यगरी १९ वटा बिभिन्न राजनीतिक दलले मान्यता पाएका छन्। तर, यहाँ मुख्य प्रतिस्पर्धी भने नेपाली कांग्रेस र नेकपा एमाले नै हुन्।"
तीन चक्के सवारीसाधन चोरी गर्ने गिरोह पक्राउ,"विराटनगर : सिटी सफारी, अटो टेम्पोलगायतका तीन चक्के सवारीसाधन चोरी गर्ने गिरोहलाई प्रहरीले विराटनगरबाट पक्राउ गरेको छ । चोरी गरिएको सफारीसहित गिरोहका तीनजनालाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार पक्राउ पर्नेमा विराटनगर महानगरपालिका८ का २२ वर्षीय मोहमद जुमन, विराटनगर११ का ३४ वर्षीय मोहमद अन्सारुल र विराटनगर१२ का २२ वर्षीय पवन रविदास छन् । चोरी गरेको ब्याट्री, अटो र दुईवटा सफारीसहित उनीहरुलाई वडा प्रहरी कार्यालय विराटनगरका डीएसपी दीपेन्द्र पञ्जियार थारु नेतृत्वको टोलीले पक्राउ गरेको हो । विराटनगर६ रामपुरमा को २ ह ३६१० नम्बरको अटो टेम्पोको पाँच थान ब्याट्री चोरी गर्दै गरेको अवस्थामा प्रहरीले गत शुक्रबार उनीहरुलाई पक्राउ गरेको थियो । पक्राउ गरेर अनुसन्धान अघि बढाउँदा उनीहरुले त्यसअघि नै विराटनगर १ ह ००९३ र को १ ह ७८१८ नम्बरको सिटी सफारी चोरी गरेको पुष्टि भएको मोरङ प्रहरी प्रमुख एसपी शान्तिराज कोइरालाले बताए । उनका अनुसार पक्राउ परेकाविरुद्ध चोरी मुद्दामा आइतबार म्याद थप गरेर अनुसन्धानको बाँकी प्रक्रिया अघि बढाइने छ । मोटरसाइकल, सफारी लगायतका सवारीसाधन चोरी हुने क्रम बढेपछि नियन्त्रणका लागि विशेष टोली परिचालन गरिएको कोइरालाले बताए । 'सवारीसाधन चोरी गर्नेमाथिको कारबाही तीव्र पारिएको छ,' उनले भने, 'विशेष टोली परिचालन गर्दै सबै ठाउँमा निगरानी बढाइएको छ ।'"
धनुषामा मोटरसाइकल अनियन्त्रित भएर पल्टिदा चालकको मृत्यु,ढल्केवर(धनुषा) : धनुषामा मोटरसाइकल दुर्घटनामा एकजनाको मृत्यु भएको छ । ढल्केवरजनकपुर सडकखण्डअन्तर्गत मिथिला नगरपालिका२ नक्टाझिजस्थित अनियन्त्रित भई मोटरसाइकल दुर्घटना भएको हो । दुर्घटनामा मोटरसाइकल चालक महोत्तरीको बर्दिबास नगरपालिका७ किसाननगरका सन्जीव श्रेष्ठको मृत्यु भएको इलाका प्रहरी कार्यालय महेन्द्रनगरका प्रहरी निरीक्षक बेचन यादवले जानकारी दिए । उनका अनुसार ढल्केबरबाट जनकपुरतर्फ जाँदै गरेको प्रदेश २०२००२प ३०५३ नम्बरको मोटरसाइकल अनियन्त्रित हुँदा दुर्घटनामा चालक श्रेष्ठ गम्भीर घाइते भएका थिए । टाउको र खुट्टामा गम्भीर चोट लागेका उनको जनकपुरधामस्थित प्रादेशिक अस्पताल उपचारका क्रममा मृत्यु भएको इलाका प्रहरी कार्यालय महेन्द्रनगरले जनाएको छ ।
मतदाता रिझाउन घरदैलोमा उम्मेदवार,"ढल्केवर(धनुषा) : आसन्न स्थानीय तहको निर्वाचनका लागि उम्मेदवारहरुले चुनाव चिन्ह पाएसँगै मतदाता रिझाउन घरदैलो अभियान सुरु गरेका छन् । चुनाव चिन्ह पाएसँगै स्वतन्त्र तथा राजनीतिक दलका उम्मेदवारहरु चुनावी प्रचारप्रसारमा होमिएका हुन् । मतदाताहरुलाई आफ्नो पक्षमा पार्न विभिन्न एजेण्डाहरु लिएर उम्मेदवारहरु घरदैलो अभियानलाई तीव्र पारेका छन् । धनुषाको मिथिला नगरपालिकामा पनि उम्मेदवारहरु नगरको विभिन्न वडाबाट घरदैला अभियान सुरु गरेका छन् । मिथिला नगरपालिकाको मेयरका लागि २० जना उम्मेदवार चुनावी मैदानमा छन् । सतारुढ दल नेपाली कांग्रेस र नेकपा एकीकृत समाजवादी एक्लाएक्लै लडे पनि नेकपा माओवादी केन्द्र र जनता समाजवादी पार्टी तालमेल गरेर चुनावी मैदानमा उत्रिएका छन् । माओवादीले मेयर र जसपाले उपमेयरको उम्मेदवार बनाएर गठबन्धन गरेको छ । मेयर पदमा नेपाली कांग्रेसबाट महेन्द्र महतो, नेकपा माओवादी केन्द्रबाट रामकुमार महतो, नेकपा एकीकृत समाजवादीबाट सूर्यप्रसाद पुडासैनी, लोकतान्त्रिक समाजवादी पार्टी नेपालबाट राजकुमार थापा, जनमत पार्टीबाट सरोज कुमार सिंह र राष्ट्रिय प्रजातन्त्र पार्टीबाट जनक कुमार कार्कीलगायत २० जना चुनावी प्रतिस्पर्धामा उत्रिएका छन् । समय कम रहेकाले घरदैलो अभियानलाई तीव्रता दिएको नेकपा माओवादी केन्द्रका मेयरका प्रत्यासी रामकुमार महतोले बताए । उम्मेदवारहरुले वैशाख २७ गतेसम्म चुनाव प्रचार प्रसार गर्न पाउने समयाअवधि तोकिएको छ । २०७४ को स्थानीय तह निर्वाचनमा एमालेका हरिनारायण महतोले कांग्रेसमाओवादी गठबन्धनलाई पराजित गर्दै मिथिला नगरपालिकाको मेयरमा विजयी भएका थिए । मेयरका लागि उनले दोस्रो पटक दोहोरिन पार्टीमा आकांक्षा राखेका थिए । तर, पार्टीले अन्तिम समयमा राजाराम महतोलाई उम्मेदवार बनाएपछि असन्तुष्ट बनेका हरिनारायणले मेयरमा स्वतन्त्र उम्मेदवारी दर्ता गराएका थिए । पछिल्लो समय मेधसमा एमाले अध्यक्ष केपी शर्मा ओलीको विश्वास पात्र मानिएको हरिनारायणले पार्टीको निर्णयविरुद्धमा उभिएपछि उनलाई फकाउन ओलीले काठमाडौं नै बोलाएका थिए । ओलीसँग सहमतिपछि उम्मेदवारी फिर्ता लिएर एमालेबाटै मेयरमा उठेका राजारामलाई सघाउन हरिनारायण तयार भएका हुन् । एमालेबाट बागी बनेर मेयरको दौडमा रहेका हरिनारायण ब्याक भएपछि प्रतिस्पर्धाका लागि एमाले उम्मेदवारलाई सहज भएको छ ।"
समाजवादी अर्थतन्त्र निर्माणमा श्रमजीवीको नेतृत्वदायी भूमिका हुनुपर्छ : प्रचण्ड,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले आगामी निर्वाचनमा वामलोकतान्त्रिक गठबन्धनका उम्मेदवारलाई विजयी गराई संविधान र लोकतन्त्रको रक्षासहित समाजवादको आधार तयार गर्नु नेपालका मजदुर एवं श्रमजीवी उत्पीडित जनसमुदायको मुख्य कार्यभार रहेको बताएका छन्। अन्तर्राष्ट्रिय श्रमिक दिवसका अवसरमा आज शुभकामना सन्देश जारी गर्दै उनले आजको दिन प्रतिगमनविरुद्ध नयाँ सङ्कल्प लिने दिनका रूपमा लिन सबै श्रमजीवी जनसमुदायलाई आग्रह गरेका छन्। श्रमिक वर्गको बलिदानीका कारण मुलुक सङ्घीय लोकतान्त्रिक गणतन्त्रात्मक अवस्थामा आइपुगेको उल्लेख गर्दै उनले संविधानको पूर्ण कार्यान्वयनसहित स्थिरता, समृद्धि र समाजवादी अर्थतन्त्रको विकासका लागि आगामी दिनमा श्रमजीवी वर्गले नेतृत्वदायी भूमिका निर्वाह गर्न सक्नुपर्ने बताएका छन्।"
प्रमुखउपप्रमुखमा नवलपरासीका कांग्रेसएमालेले दलितलाई पन्छाए,"परासी: पश्चिम नवलपरासीका ७ स्थानीय तहका प्रमुख र उपप्रमुखको उमेदवारमा कांग्रेस र एमालेले दलित समुदायलाई पन्छाएका छन् । ३ नगरपालिका र ४ गाउँपालिकाको उमेदवारीमा दुई ठूला दलले दलित समुदायलाई स्थान नदिएको पाइएको हो । जिल्लाका २ पालिकाको प्रमुखउपप्रमुखमा उमेदवारी नै परेको छैन । उमेदवारी दिएका ५ पालिकामा माओवादी केन्द्रसहित साना दल र स्वतन्त्रबाट ११ जनाको उमेदवारी परेको छ । नामावली अनुसार कांग्रेस र एमालेबाट भने उमेदवारी नअटाएको देखिएको छ । उमेदवारी परेका ११ जनामध्ये ६ जना महिला छन् । जसमा १ जना महिला प्रमुख छन् । ५ जना उपप्रमुखमा छन् । महिलाबाट रामग्रामको प्रमुख पदमा उमेदवारी दिनेमा मंगोल नेशनल अर्गनाइजेसन पार्टीकी विमला विक छन् । सो नगरपालिकाको प्रमुख पदमा बहुजन शक्ति पार्टीका सन्तोष हरिजनले पनि उमेदवारी दिएका छन् । दलित समुदायबाट सबैभन्दा बढी सुस्ता गाउँपालिकामा उमेदवारी परेको छ । त्यहाँ २ जना अध्यक्षसहित ५ जनाको उमेदवारी परेको हो । अध्यक्षमा उमेदवारी दिनेमा माओवादी केन्द्रका धर्मेन्द्र कुमार पञ्जियार र नेकपा एसका बाबुराम चमार छन् । उपाध्यक्षमा राप्रपाकी हेमकुमारी पञ्जियार, राष्ट्रिय जनमुक्ति पार्टीकी रुपाकुमारी हरिजन, जनता प्रगतिशिल पार्टी(जप्रपा) की सोसिताकुमारी हरिजनले उमेदवारी दिएकी छन् । उपाध्यक्षमा उमेदवारी दिनेहरुमा पाल्हीनन्दन गाउँपालिकामा राप्रपाकी ज्योती हरिजन र सरावल गाउँपालिकामा जनता समाजवादी पार्टी(जसपा) की सुनिता हरिजन छन् । सुनवल नगरपालिकाको उपप्रमुखमा नेकपा एसका अर्जुन सुनारले उमेदवारी दिएका छन् । स्वतन्त्रबाट पाल्हीनन्दन गाउँपालिकाको अध्यक्षमा अधिवक्ता मनोज कुमार हरिजनले उमेदवारी दिएका छन् । बर्दघाट नगरपालिका र प्रतापपुर गाउँपालिकाबाट दलित समुदायबाट उमेदवारी परेको छैन ।"
टस हारेर जिम्बावेविरुद्ध नेपाल ब्याटिङमा,काठमाडौं : जिम्बावेविरुद्ध टस हारेर नेपालले ब्याटिङ्को निम्तो पाएको छ। पहिलो टीट्वान्टी अन्तर्गत जिम्बावे 'ए' विरुद्ध नेपालले ब्याटिङ गर्ने भएको हो। जिम्बावे 'ए' बीचको खेल अहिले टियु क्रिकेट मैदानमा भइरहेको छ। आईसीसी पुरुष क्रिकेट विश्वकप लिग टु अन्तर्गत अमेरिकामा हुने त्रिकोणात्मक एकदिवसीय सिरिजको तयारीमा स्वरूप नेपालले जिम्बावे 'ए' सँग सिरिज खेल्न लागेको हो।
सुरक्षामा कडाइ : सुनसरीमा सेना परिचालन,"धरान : यहि वैशाख ३० गते हुने स्थानीय तह निर्वाचन सफल पार्न सुनसरीमा नेपाली सेना परिचालन गरिएको छ । निर्वाचन स्वतन्त्र, निष्पक्ष र भयरहित वातावरणमा सम्पन्न गर्न पूर्वी पृतनामा रहेको कृष्णदल गणले सुनसरीको धरान, इटहरी र इनरुवामा कम्पनी अपरेटिङ बेस स्थापना गरी सेना परिचालन गरिएको हो । निर्वाचन आउन अब १२ दिन बाँकी छ। यसअघि राष्ट्रपति विद्यादेवी भण्डारीले स्थानीय तह निर्वाचनमा सेना परिचालन गर्न स्वीकृति दिएकी थिइन्। सुनसरीको धरान , इटहरी नेपाली सेनाको कम्पनी अपरेटिङ बेस स्थापना गरी जिल्लामा नेपाली सेना परिचालन गरिएको प्रमुख जिल्ला अधिकारी इन्द्रदेव यादवले जानकारी दिएका छन् । उनले स्थानीय निर्वाचन सफल बनाउन र सुनसरीको शान्ति सुरक्षा मजबुद बनाउनका लागि चौबिसै घण्टा सेना परिचालन गरिएको जानकारी दिए। सुनसरीमा सेनाले गस्ती सुरु गरेसँगै शान्ति सुरक्षामा कडाइ गरिएको छ । जसका कारण स्थानीय निर्वाचन शान्तिपूर्ण सम्पन्न हुने जिल्लाबासीले अपेक्षा गरेका छन् । स्थानीय निर्वाचनको सुरक्षाका लागि सुनसरीका धरान र इटहरी उपमहानगरपालिका, इनरुवा, रामधुनी, बराहक्षेत्र, दुहवी नगरपालिका तथा कोसी, भोक्राहा नर्सिङ, हरिनगरा, गडि, बर्जु, देवानगन्ज गाउँपालिकामा नेपाली सेनाले पेट्रोलिङ गस्ती थालेको नेपाली सेनाको कृष्णदल गण इटहरीका प्रमुख सेनानी अर्जुन दुलालले जानकारी दिए। उनले धरान, इटहरी र इनरुवामा रहेको कम्पनी अपरेटिङ बेसबाट थप तीनतीनवटाका दरले ९ वटा पट्रोलिङ गस्ती परिचालन गरिएको बताए । स्थानीय निर्वाचन सफल पार्न र शान्ति सुरक्षामा कुनै कमिकमजोरी हुन नदिनका लागि सेनाले चौबिसै घण्टा निगरानी बढाएको प्रमुख सेनानी दुलालको भनाइ छ । उनले भारतसँग सिमाना जोडिएका सीमा क्षेत्रको सुरक्षामा समेत विशेष फोकस गरी सेनाले गस्ती बढाएको बताए । सेनाले स्थापना गरेको कम्पनी अपरेटिङ बेसमा सेनानी (मेजर) नेतृत्वमा एकसय १० जना जनशक्ति परिचालन गरिएको प्रमुख सेनानी दुलालले जानकारी दिए।"
सुनिश्चित श्रम जीवन निर्माण एमालेको गन्तव्य,"काठमाडौं: नेकपा एमालेका अध्यक्ष केपी शर्मा ओलीले सामाजिक परिवर्तन, आर्थिक विकास र सुनिश्चित श्रम जीवन निर्माण नेकपा एमालेको गन्तव्य भएको बताएका छन्। अन्तर्राष्ट्रिय श्रमिक दिवसका अवसरमा शुभकामना दिँदै उनले औद्योगिक प्रतिष्ठान र श्रमिकका सरोकारलाई पार्टीले सधैं सम्मान गर्ने बताएका छन्। एमाले नेतृत्वको सरकारले औद्योगिक वातावरण एवं श्रमिकको सुरक्षित तथा सम्मानित जीवनको सुनिश्चित गर्ने काम गर्यो, शुभकामना सन्देशमा भनिएको छ, हाम्रो पार्टीको अगुवाईमा संविधानमै मौलिक हक र कर्तव्यमा श्रमिकका अधिकार सुनिश्चित गरायो। नेकपा एमालेको अगुवाईमा नयाँ श्रम ऐनमार्फत श्रमजीवी वर्गको सामाजिक सुरक्षा र रोजगारदाताका लागि लचकतायुक्त श्रम बजारको सुनिश्चितता भएको उनको भनाइ छ। हाम्रो पार्टीले औद्योगिक क्षेत्रमा अनावश्यक हड्ताल र संघर्ष गर्नु नपर्ने अवस्था सिर्जना गरेको छ, शुभकामना सन्देशमा उल्लेख छ। आसन्न स्थानीय तहको र निकट भविष्यमा आउने संसदीय निर्वाचनबाट जनताको बलियो समर्थन सहित एमाले तीनै तहका सरकारमा पुग्ने उनले बताए।"
मुस्ताङको कालिगण्डकी नदीमा भेटियो युवाको शव,जोमसोम : जोमसोममुस्ताङको घरपझोङ गाउँपालिका३ स्याङ स्थित कालिगण्डकी नदी किनारामा शनिबार एक युवा मृत भेटिएको छ। प्यूठान जिल्ला सिरुमारानी गाउँपालिका वडा नं२ बस्ने ४० वर्षीय राजकुमार गाहाको शव मृत भेटिएको हो। उनी ज्याला मजदुरीको काम गर्ने शिलशिलामा मुस्ताङमा आएका थिए। कालिगण्डकी नदी किनारामा बेवारिसे शव मृत अवस्थामा रहेको भन्ने सूचना पाउने बिक्तिकै जिल्ला प्रहरी कार्यालयबाट प्रहरी नायव उपरीक्षक रामकुमार दानीको कमाण्डमा ९ जना प्रहरी टोली घटना स्थलमा पुगेको थियो। प्रहरी टोलीले मृत भेटिएका युवाको शव नदी किनाराबाट बाहिर निकाली घटनाको मुचुल्का गरी प्रारम्भिक अनुसन्धान कार्य अघि बढाएको प्रहरी निरीक्षक गोपीकृष्ण सुवेदीले जानकारी दिए। मृत भेटिएका युवाको घरपरिवारलाई समेत प्रहरीले जानकारी गराएको छ। युवाको शव अहिले जिल्ला अस्पतालको जोमसोमको शव गृहमा राखिएको छ।
श्रम क्षेत्रलाई व्यवस्थित र मर्यादित बनाउन सरकार प्रतिबद्ध छ : श्रममन्त्री,"काठमाडौं : श्रम, रोजगार तथा सामाजिक सुरक्षामन्त्री कृष्णकुमार श्रेष्ठले संविधानमा लिपिबद्ध श्रमिकका मौलिक हकको प्रभावकारी कार्यान्वयन गरी श्रम क्षेत्रलाई व्यवस्थित र मर्यादित बनाउने प्रतिबद्धता व्यक्त गरेका छन् । १३३औँ अन्तर्राष्ट्रिय श्रमिक दिवसका अवसरमा आज शुभकामना जारी गर्दै उनले सुरक्षित कार्यथलो, उचित पारिश्रमिक, सामाजिक सुरक्षाको व्यवस्था, नीति निर्माणमा श्रमिक वर्गको सहभागिता, सबै प्रकारका विभेदको अन्त्य र फलदायी रोजगारी सिर्जना गर्न सरकार प्रतिबद्ध भएको बताए। श्रमिकका मौलिक हकको प्रभावकारी कार्यान्वयनका लागि कानुनी, नीतिगत एवं प्रक्रियागत सुधारको प्रयास गरिएको जनाउँदै उनले वैदेशिक रोजगारी व्यवस्थापन, आन्तरिक रोजगारी प्रवद्र्धन, सेवा प्रवाहमा सुधार, सङ्गठन व्यवस्थापन र विस्तार तथा सामाजिक सुरक्षाको क्षेत्रमा पछिल्ला नवीन कामका थालनी भएको बताए । सरकार, रोजगारदाता र श्रमिकले हातेमालो गर्दै उत्पादन र उत्पादकत्व वृद्धिमार्फत आत्मनिर्भर अर्थतन्त्र निर्माण गर्नु अहिलेको आवश्यकता भएको उल्लेख गर्दै मन्त्री श्रेष्ठले स्वदेशमा कार्यरत श्रमिकको अधिकारका लागि न्यूनतम पारिश्रमिक, सामाजिक सुरक्षा र श्रम कानुनको प्रभावकारी कार्यन्वयनका लागि सरकार प्रतिबद्ध रहेको उल्लेख गरे। अधिकारप्राप्त राष्ट्रिय श्रम आयोग गठन गर्ने, श्रमिकका लागि अस्पताल बनाउने, श्रम कार्यालयहरू विस्तार गर्ने, औपचारिक तथा अनौपचारिक दुवै क्षेत्रका श्रमिकसहित विदेशमा रहेका नेपाली श्रमिकलाई सामाजिक सुरक्षा प्रणालीमा समावेश गर्ने, वैदेशिक रोजगारीमा श्रमिक पठाउन गन्तव्य मुलुकको आवश्यकताअनुसारको सीपयुक्त जनशक्ति तयार गर्नेसहितका योजना मन्त्रालयले अघि बढाएको उनले जनाए । उनले वैदेशिक रोजगारीमा रहेकाहरूको अधिकार, मर्यादा र सुरक्षाका लागि गन्तव्य मुलुकसँग नयाँ श्रम सम्झौता र श्रम सम्झौता नवीकरणलाई पनि प्राथमिकता दिइएको उल्लेख गरेका छन्। मन्त्री श्रेष्ठले अन्तर्राष्ट्रिय श्रमिक दिवसले कामको सम्मान गर्ने संस्कृति विकास गर्न, श्रमिक अधिकार सुनिश्चित गर्न र मर्यादित श्रमको वातावरण निर्माण गर्नेतर्फ सबैलाई प्रेरणा प्रदान गर्ने विश्वास व्यक्त गरेका छन्। रासस"
समाजसेवामा फाउन्डेसनको फड्को,"मानव कल्याण निमित्त आत्मबोध भएर समाज कल्याणका लागि अघि बढ्ने हातहरू साँच्चै नै पवित्र छन्। यो भागदौडको व्यस्त जिन्दगीमा केही समय निकालेर अरूका निम्ति सोच्नु र यथासक्य सहयोग गर्नु नितान्त पृथक अभियान हो। यसरी अघि बढ्ने अभियानको संवाहक बनेको छ, आदित्य जनहित कल्याणकारी कोष। नाफारहित र सेवा भावले मूलमन्त्र मानेर सुरु भएको छ, ॐ आदि फाउन्डेसन। जसले मानव कल्याणका निमित्त कोष नै खडा गरेर सेवा दिँदै आएको छ। २०७१ सालको मंसिरमा बालगुरु आदित्यको नाममा आदित्य संरक्षण प्रतिष्ठानको स्थापना भयो। त्यसको केही समयपछि उक्त प्रतिष्ठान नै ॐ आदित्य फाउन्डेसनको नाममा रूपान्तरित भएको हो। जसले अहिले मानव कल्याणको काम गर्दै आइरहेको छ। स्थापनाको सुरुमा २०७२ सालमा विनाशकारी भूकम्प गयो। भूकम्प गएलगत्तै गुरु आदित्य स्थलगत भ्रमणमा जानुभएको थियो। उहाँले भूकम्पले बढी नै क्षति पुर्याएका काठमाडौं, भक्तपुर, सिन्धुपाल्चोक लगायतका जिल्लाको भ्रमण गर्नुभयो। भूकम्पपछिको विनाशले भताभुंग संरचना र जीवनहरूलाई आदित्य गुरुबाट केही भए पनि सहयोगको प्रयास भयो। त्यतिबेला ॐ आदि फाउन्डेसन निकै नै सानो थियो। प्रधानमन्त्री दैवी प्रकोप राहत कोषमा फाउन्डेसनले केही आर्थिक सहयोग गरेको थियो। त्यो नै पहिलो संस्थागत सामाजिक कल्याणको प्रयास थियो। जति सकिन्छ त्योभन्दा बढी सहयोग गर्नू भन्ने गुरुआदेशलाई मान्दै गुरुशिष्य मिलेर उक्त सहयोग रकम जम्मा गरेका थिए। त्यतिमात्र होइन, भूकम्पले खाना नपाएका र बिजोग भएकाहरूलाई पनि व्यक्तिगत रूपमा पनि आवश्यक सहयोग गरिएको थियो। सहयोग एकपटक गरेर सकिने भन्ने हुँदैन। मुलुकले व्यहोरेका एकपछि अर्का विपद्हरूमा फाउन्डेसन पनि सँगै सहयोगी भएर अघि बढ्दै गएको देखिन्छ। विपद्मा सहयोगी बन्ने उद्देश्यले फाउन्डेसनले आदित्य जनहित कल्याण कोष नै खडा गरी सेवा गर्दै आइरहेको छ। यो कोषमा संस्थाकै आजीवन सदस्य रहेका करिब १२० जना र साधारण सदस्यबाट स्वेच्छाले उठेको सहयोगलाई लिने गरिन्छ। बेलाबेलामा जाने बाढीपहिरो पनि मानव जीवनका लागि कष्टकर बन्ने गर्छ। छिनभरमै सबै गुमाएका मानिसलाई आफूले सक्दो सहयोग गर्नुपर्छ भन्ने मान्यता यो कोषको हो। दान नै सबैभन्दा ठूलो धर्म हो भन्ने मूलनारालाई पालना गर्दै जनहितमा नै यो कोष लागेको छ। स्वच्छ, भयमुक्त, चिन्तारहित शान्ति समाज निर्माण गर्न, प्रेम, शान्ति र सद्भाव कायम गर्न चाहन्छ संस्था। सामाजिक, सांस्कृतिक, आध्यात्मिक रूपान्तरणका लागि यथोचित वातावरण सृजना गरी सम्पन्न र विवेकशील समाजको स्थापना गर्ने पवित्र उद्देश्य छ यसको। साथै मुनाफारहित सामाजिक प्रतिष्ठानको रूपमा यो संस्था स्थापना भएको हो। गत वर्ष कोभिड१९ को संक्रमणको उत्कर्षबाट मुलुक नै आतंकित र भययुक्त भइरहेको अवस्था थियो। अन्य सहायतासँगै संस्थाले जनस्वास्थ्य कायम गर्न ठूलै चुनौति सिर्जना भएको अवस्थामा काम गरेको थियो। यस्तो स्थितिमा फाउन्डेसनका संरक्षक बालयोगी आदित्य गुरुदेवले २०७८ वैशाख २९ गते मुलुकमा आइपरेको संकट निवारणका लागि यथासक्य सहयोग गर्न निर्देशन भएको थियो। हामीले हाम्रो मातृधर्म, मानवधर्म नबिर्सिकन यो विकराल घडीमा दुःखमा परेकाहरूलाई हैसियत र क्षमताले भ्याएसम्म सहयोग गर्न अपिल भएको थियो। जसमा खानपान, औषधि उपचार, अक्सिजन र मृतकको संस्कारका लागि चाहिने दाउराको व्यवस्थाजस्ता सहयोग पर्छन्। यससँगै फाउन्डेसनले सहयोगका क्षेत्रहरू पहिचान गरेको थियो। जसमा खाना वितरण, सरसफाइ, जनस्वास्थ्यका सामग्री, बेवारिसे शवको व्यवस्थापनका लागि एम्बुलेन्सको उपलब्धतालाई प्राथमिकतामा राखिएको थियो। सोही अनुरूप नै कोषमा आर्थिक सहयोग जुटाउने गरी तत्काल राहत सेवा अभियान सञ्चालन गरिएको थियो। यस अभियानमा मूलतः कोभिड१९ बाट संक्रमित व्यक्तिहरूलाई उपचारमा संलग्न चिकित्सक तथा स्वास्थ्यकर्मीहरूलाई र संक्रमणको जोखिमको अग्रपंक्तिमा रहेका सर्वसाधारण व्यक्तिहरूलाई केन्द्रबिन्दुमा राखिएको थियो। विशेषतः कोभिड १९ बाट संक्रमित भई अस्पतालमा उपचार गराइरहेका बिरामीहरू र तिनको उपचारमा संलग्न चिकित्सक र स्वास्थ्यकर्मीहरूलाई खाना उपलब्ध नभइरहेको अवस्थामा प्रतिष्ठानले पौष्टिक तत्वयुक्त खाना उपलब्ध गराएको थियो। त्रिभुवन विश्वविद्यालय शिक्षण अस्पतालका बिरामीहरूलाई यस्तो खाना २०७८ वैशाख ३० देखि असार २० गतेसम्म बिहान र बेलुका खुवाइयो। त्यसबेला १९ हजार ८ सय ९ जनालाई खाना खुवाइएको थियो। त्यसैगरी, त्रिशूली अस्पतालका कोराना संक्रमितहरूलाई जेठ २ देखि असार १४ सम्म बिहान र बेलुका गरी ३ हजार ७ सय ७४ जनालाई खाना खुवाइएको थियो। भेरी अस्पताल नेपालगन्जमा कोरोना संक्रमित बिरामीहरूको रेखदेखमा खटिएका प्रतिदिन ५० सुरक्षाकर्मी तथा स्वास्थ्यकर्मीलाई करिब दुई महिना निःशुल्क दिवा खाजाको व्यवस्था गरियो। शुक्रराज ट्रपिकल सरुवा रोग अस्पताल हाताभित्र २०७८ जेठ १ देखि दैनिक २५ जार खानेपानी वितरणको व्यवस्था मिलाइएको थियो। यसका अतिरिक्त कोरोना संक्रमित आर्थिक रूपले विपन्न व्यक्तिपरिवारका लागि काम गरियो। दाल, चामल, तेल, नुनजस्ता खाद्यान्न र साबुन, मास्क, पन्जा, स्यानिटाइजर जस्ता सरसफाइका सामग्री पनि निःशुल्क वितरण गरिएको थियो। २०७८ जेठ २५ का दिन बारा जिल्लाको सिमरामा चामल २ हजार २ सय ५० केजी, दाल २५० केजी, सोयाबिन तेल २ सय प्याकेट, साबुन ३ सय पिस र नुन ५ सय प्याकेट वितरण गरिएको थियो। यस्तै, बेलबारी नगरपालिमा मास्क, स्यानिटाइजर र पन्जा वितरण गरिएको थियो। कोभिड१९ को संक्रमण नियन्त्रणका लागि सर्वसाधारणमा सचेतना कार्यक्रम सञ्चालन गर्न र पर्याप्त सूचना प्रवाह गर्न विज्ञ चिकित्सकहरूका सेवा, सल्लाह र परामर्शका लागि प्रतिष्ठानले नेपाल मेडिकल एसोसिएसन र अमेरिका नेपाल मेडिकल फाउन्डेसनसँग सहकार्य गरेको थियो। यसअन्तर्गत एनएमए कल सेन्टर स्थापना गरी सोमार्फत तीन हजारभन्दा बढी व्यक्तिहरू लाभान्वित भएका थिए। यस्तै, आफन्तको पहिचान हुन नसकेका बेवारिसे लासहरूको दाहसंस्कार गराउन आवश्यक प्रबन्ध मिलाई २२ मृतकको दाहसंस्कार गराइएको थियो। साथै, समयमै अस्पताल पुग्न नसकी मृत्युवरण गर्न बाध्य भएका व्यक्तिहरूलाई दृष्टिगत गरी काम गरिएको थियो। स्रोतको सीमितताका बाबजुद पनि दुइटा एम्बुलेन्स खरिद गरिएको थियो। पूर्वको झापा जिल्लास्थित कमल गाउँपालिका १ थान र सुदूरपश्चिमको बैतडी जिल्लास्थित रैलेश्वर गाउँपालिकालाई १ थान हस्तान्तरण गरिएको थियो। यस प्रतिष्ठानले स्थापनाकालदेखि समाजसेवालाई केन्द्रमा राखेर गरेको सहयोगका यी केही उदाहरण मात्र हुन्। आदित्य गुरुको सामिप्यता, उदारता र सँगसँगै प्रतिष्ठानले बोकेको जिम्मेवारी मानवसेवाका लागि सराहनीय छ।"
लागूऔषध तस्करीमा संलग्न ३ जना पक्राउ,"विराटनगर : सशस्त्र प्रहरीले सुनसरीको बाटो हुँदै भारततर्फ लैजान खोजिएको ठूलो परिणामको लागूऔषध गाँजा बरामद गरेको छ । सुनसरीको भोक्राहानरसिंह गाउँपालिका६ बाट सशस्त्रले १४८ किलो गाँजा नियन्त्रणमा लिएपछि छुटाउनलाई सेटिङको प्रयाससमेत गरिएको छ । सशस्त्रलाई पैसा बुझाएर बरामद गरिएको गाँजा, ट्रक र पक्राउ परेका चालकलाई छुटाउने प्रयास गरिएको हो । मिनी ट्रकमा राखेर भारत कटाउन खोजिएको गाँजा शनिबार राति ९ बजेतिर बरामद गरिएको सशस्त्र प्रहरी बल प्रदेश १ का प्रमुख डीआईजी कमल गिरीले बताए । प्रदेश १०२००२ ख ८६१४ नम्बरको ट्रकमा गाँजा ओसारपसार भइरहेको विशेष सूचनाका आधारमा नियन्त्रणमा लिन डीआईजी गिरीले विशेष टोली परिचालन गरेका थिए । उक्त टोलीले १४८ किलो गाँजा र ट्रकसहित चालक धनकुटाको सहिदभूमि गाउँपालिका४ का ३६ वर्षीय हेमप्रसाद राईलाई पनि नियन्त्रणमा लिएको थियो । गाँजा नियन्त्रणमा लिएपछि सशस्त्रलाई आर्थिक प्रलोभन देखाउँदै सेटिङ मिलाउन खोज्ने २ जनासमेत पक्राउ परेका छन् । सशस्त्रलाई पैसा बुझाएर ट्रक, गाँजा र चालकलाई छुटाउन प्रयास गर्ने सहिदभूमि२ का ३६ वर्षीय हिक्मत राई र ३५ वर्षीय आशिष राई पक्राउ परेका हुन् । सशस्त्रलाई बुझाउन ५ लाख ५० हजार रूपैयाँ लिएर उनीहरू आएको खुलेको छ । सशस्त्रलाई सेटिङ मिलाउन भन्दै को ४० प २२११ नम्बरको पल्सर मोटरसाइकलमा आएका हिक्मत र आशिषलाई उनीहरूले ल्याएको नगदसहित पक्राउ गरिएको डीआईजी गिरीले बताए । उनका अनुसार पक्राउ परेका व्यक्तिसहित नियन्त्रणमा लिइएको नगद, गाँजा र ट्रक आवश्यक कारबाहीका लागि नेपाल प्रहरीको जिम्मा लगाइएको छ । तस्करीमा संलग्नहरूले पूर्वी पहाडी जिल्लामा उत्पादन हुने लागूऔषध गाँजा सुरक्षाकर्मीलाई छलेर भारततर्फ लैजाने गरेका छन् । नेपालमा प्रतिकिलो गाँजाको मूल्य २० हजार रूपैयाँभन्दा बढी पर्ने प्रहरीको अनुसन्धानबाट खुलेको छ । भारतमा दोब्बर मूल्यमा बिक्री हुने भएपछि तस्करको समूहले अवैध गाँजा लुकाइछिपाइ नेपालबाट भारत पुयाउने गरेका हुन् । सुरक्षाकर्मी आसन्न स्थानीय तह निर्वाचनतर्फ केन्द्रित छन् । यस्तो अवस्थामा लागूऔषधदेखि अन्य वस्तुको तस्करी गर्नेहरू सक्रिय भएको पाइयो, डीआईजी गिरीले भने, अवैधधन्दा एवं अवाञ्छित गतिविधि नियन्त्रणमा लिन सशस्त्र सक्रिय भएर लागेको छ । सबै ठाउँमा निगरानी बढाएर उच्च सुरक्षा सतर्कता अपनाइएको छ । लागूऔषधलगायतका अवैध वस्तु ओसारपसार र भन्सार चोरी पैठारी नियन्त्रण गर्न सशस्त्रको विशेष टोली २४ घण्टा नै तैनाथ गरिएको उनले बताए । त्यस्तै, आटा(मैदा)को बोराभित्र राखेर भारतको जोगबनीबाट नेपालतिर ल्याउँदै गरिएको लागूऔषध प्रहरीले विराटनगर महानगरपालिका१६ दरैयाबाट नियन्त्रणमा लिएको छ । साइकलमा ल्याउँदै गरेको लागूऔषध सशस्त्र प्रहरी बल बीओपी (बोर्डर आउट पोस्ट) दरैयाबाट खटिएको टोलीले शुक्रबार दिउँसो बरामद गरेको हो । सशस्त्र प्रहरी बल मोरङका प्रमुख एसपी राजकुमार लामिछानेका अनुसार सशस्त्रले रोक्नासाथ लागूऔषध ओसारपसारमा संलग्न रहेका व्यक्ति साइकल र बोरा छाडेर भारततिर नै भागेका छन् । बोरा खानतलासी गर्दा लागूऔषध भेटिएको हो । फरार भएका व्यक्तिको खोजी तीव्र पारिएको उनले बताए । एसपी लामिछानेका अनुसार आटासहितको बोराभित्रबाट लागूऔषध नाइट्राभेट ६ सय ट्याब्लेट, स्पास्मोप्रोक्सिभन ५२८ ट्याब्लेट र डाइलेक्स डीसी ५९ बोतल बरामद गरिएको छ । बरामद गरिएको लागूऔषध र नियन्त्रणमा लिएको साइकल आवश्यक कारबाहीका लागि नेपाल प्रहरीको जिम्मा लगाइएको उनले बताए ।"
"आज अन्तर्राष्ट्रिय श्रमिक दिवस : श्रमिकका हक संविधानमा लेखिए, व्यवहारमा आएन","काठमाडौं : आठ घण्टा काम, आठ घण्टा आराम र आठ घण्टा मनोरञ्जनको माग राख्दै अमेरिकाको सिकागो सहरका श्रमिकहरूले सडक ओर्लिएर बलिदानी पूर्ण सङ्घर्ष गरी विजय हासिल गरेको दिनको सम्झनामा आज विश्वभर अन्तर्राष्ट्रिष्य श्रमिक दिवस मनाइँदैछ । एक सय ३६ वर्षदेखि निरन्तर मनाउन सुरु गरिएको श्रमिक दिवसले श्रमिकको एकता, वीरता र गौरवपूर्ण इतिहास बोकेको छ । अन्र्राष्ट्रिय श्रमिक दिवसले संसारभरका श्रमिकलाई आफ्नो अधिकारप्रति जागरुक बनाउँदै आएको छ । नेपालमा पनि विभिन्न ट्रेड युनियनले श्रमिक दिवसका अवसरमा विभिन्न कार्यक्रमको आयोजना गरेका छन् । नेपाल ट्रेड युनियन कांग्रेसले आज बिहान श्रमिक अधिकारको पक्षमा दबाब दिने उद्देश्यले पदयात्राको आयोजना गरेको छ । भृकुटीमण्डपबाट सुरु हुने पदयात्रा सहिदगेट, न्यूरोड गेट, रत्नपार्क हुँदै बागबजारस्थित भक्तपुर बसपार्कमा पुगेर सभामा परिणत हुनेछ । यस्तै नेपाल ट्रेड युनियन महासङ्घले मध्याह्न भृकुटीमण्डमा श्रमिकसभाको आयोजना गर्ने छ । नेपालका क्रियाशील एक दर्जन बढी ट्रेड युनियनको साझा संस्था ट्रेड युनियन समन्वय केन्द्र (जेटियुसिसी)ले अपराह्न बृहत् कार्यक्रमको आयोजना गर्ने जनाएको छ । विसं २००३ मा विराटनगरको ऐतिहासिक मजदुर आन्दोलनबाट प्रारम्भ भएको नेपालको ट्रेड युनियन आन्दोलनले ७५ वर्ष पार गरेको छ । नेपालको राजनीतिक परिवर्तनमा श्रमिक वर्गको महत्वपूर्ण भूमिका रहँदै आएको छ । विसं २००७ को राणा शासनविरुद्ध, विसं २०४६ को प्रजातन्त्र प्राप्ति तथा २०६२६३ को गणतन्त्रको आन्दोलनमा श्रमिक वर्गको अतुलनीय योगदान रहेको छ । विविधतामा एकता नारासहित गठित जेटियुसिसीले श्रम बजार सुधारका लागि साझा मुद्दा उठाउँदै आएको छ । आन्दोलनबाटै नेपालका श्रमिकले अधिकार प्राप्त गरेका छन् । संविधानमा श्रमएजेण्डा समावेश गरिएका छन् । संविधानमा मौलिक हकका रूपमा प्रत्येक नागरिकलाई रोजगारीको हक हुने, योगदानमा आधारित सामाजिक सुरक्षाको हक हुने व्यवस्था गरिएको छ । संविधानमा श्रम अभ्यासको हक समावेश भएको छ । श्रमिकको पारिश्रमिकको हकको सुनिश्चिता भएको छ । यस्तै युनियन खोल्न पाउने र सामूहिक सौदाबाजीको हकको सुनिश्चितता भएको छ । बालश्रम, बाधा श्रम निषेध भएको छ । विभिन्न जातीय, लिङ्गीय, क्षेत्रीय, भाषिक, धार्मिक, वैचारिक आधारमा हुने भेदभाव अन्त्य गरी समानताको प्रत्याभूति गरिएको छ । औपचारिक र अनौपचारिक श्रमिकको भेदभाव हटाएर सबै श्रमिकलाई समान हैसियतको व्यवस्था श्रम ऐनमा गरिएको छ । श्रमिक अधिकारका विषय संविधानमा लिपिबद्ध भए पनि त्यसको कार्यान्वयनको पक्ष कमजोर रहेको जेटियुसिसीको ठहर छ । संविधानले सामाजिक सुरक्षाको हक, रोजगारीको हकको प्रत्याभूति गरेको छ । तर अझै पनि औपचारिक तथा अनौपचारिक क्षेत्रका लाखौँ श्रमिक सामाजिक सुरक्षाको हकका साथै न्यूनतम परिश्रमिकबाट वञ्चित छन् । संविधानले हरेक नागरिकलाई रोजगारीको हक प्रदान गरेको भए पनि कामको अभावमा युवा शक्ति विदेशिएको भन्दै जेटियुसिसीले मुलुकभित्रै रोजगारीको वातावरण बनाउन र विदेशिएका युवालाई स्वदेश फर्कने व्यवस्था मिलाउन सरकारसँग आग्रह गरेको छ । जेटियूसिसीका अध्यक्ष प्रेमलकुमार खनाल नेपाली श्रमिक वर्गले उठाउँदै आएको नीति निर्माणलगायत राज्यको सम्पूर्ण संरचनामा १० प्रतिशत श्रमिक वर्गको प्रतिनिधित्व, अर्धन्यायिक अधिकारसहितको श्रम आयोग गठन, श्रमिक वर्गलाई कार्यस्थलबाट मताधिकारको व्यवस्था, श्रम निरीक्षण प्रणाली र श्रम कार्यालय विस्तारलगायत विषय तत्काल कार्यान्वयन गरिनुपर्ने बताउँछन्। रासस"
राष्ट्रहितमा पत्रकारिता,"अन्नपूर्ण पोस्ट् राष्ट्रिय दैनिक २० वर्ष पूरा गरी २१ औं वर्षमा प्रवेश गरेको छ। यस उपलक्ष्यमा तमाम पाठकवृन्द, बौद्धिकयोगदानकर्ता, विज्ञापनदाता, वितरक एवं शुभेच्छुकसँग हामी हार्दिक शुभकामना साट्न चाहन्छौं। र, अमूल्य साथसहयोगका लागि विशेष धन्यवाद व्यक्त गर्दै यस्तै निरन्तरताको कामना गर्दछौं। अन्नपूर्ण पोस्ट् राजनीतिक संक्रमणको उत्कर्षकालमा जन्मियो। त्यसको उतारचढावका बाछिटा छल्दै हुर्किइरहेको छ। हाम्रो पूरापूर २० वर्षे उमेरमा २० पटकै सरकार फेरिएका छन्। संयोगवश अन्नपूर्ण पोस्ट्को पहिलो अंक प्रकाशनताका जो प्रधानमन्त्री थिए, आजको वार्षिकोत्सवमा उनै (शेरबहादुर देउवा) ले देशको बागडोर सम्हालिरहेका छन्। यसैबीच देशले राजाको निरंकुश शासन भोग्यो। जनआन्दोलन२ उर्लियो। १० वर्षे सशस्त्र युद्ध सकिएर मुलुकमा शान्तिको गोरेटो खोस्रिइयो। हामीले लोकतन्त्र हुँदै गणतन्त्रसम्म ल्यायौं। जनताका जम्बोप्रतिनिधि (संविधानसभा) बाट संविधान बनायौं। राज्यको पुनःसंरचना गर्यौ। देशलाई संघीय संरचनामा लग्यौं। राजनीतिक हिसाबले हेर्दा हामी गन्तव्यको टुप्पामा पुग्यौं। पुग्दो पायौं। तर, दुःखका साथ भन्नुपर्छ देशमा लोकतन्त्र आयो, लोकहित आएन। समृद्धि नारामा सीमित भयो। सुशासन कुन चराको नाम हो, नागरिकलाई थाहा भएन। सर्वसाधारण रैती बनाइए। उनीहरूका जम्मा दुुई दायित्व ठानिए कर तिर्ने र मत दिने। राष्ट्र निर्माणमा न उनीहरूको भूमिका खोजियो, न त्यसको आवश्यकता देखियो। उद्यम र रोजगारी अभावमा फलतः युवा शक्ति बिदेसिन बाध्य भयो। राजनीतिमा निष्ठा र प्रतिष्ठा दुवै लोप हुँदै गए। राजनीतिक अस्थिरता, भ्रष्टाचार र अपारदर्शिताका हाम्रा साझा भोगाइ बने। र त सीमित व्यक्ति घुमीफिरी शासन हाँक्ने र असीमित लाभ लिने गोलचक्कर चलिरहेको छ। बाँडीचुँडी सत्ता परिवर्तन हुन्छ। नेता र सांसद सरकार बनाउने र ढाल्ने मूल्यवान् अस्त्र बनेका छन्, ऐनमौकामा जसको लिलाम बढाबढ चल्छ। स्वतन्त्रताका नाममा स्वच्छन्दता, स्वायत्तताका नाममा अराजकता आम विशेषता बन्दै गएका छन्। प्राकृतिक सम्पन्नताका बाबजुद देशको विपन्नता हामीले खेपिरहेका छौं। नेपाली लोकतन्त्रको सफ्टवेयर विश्वमै उन्नत र परिस्कृत छ। तर, हार्डवेयर खराब परेको छ, जसलाई मर्मतसम्भार गर्ने दायित्व मिडियाको काँधमा छ। त्यसको अग्रता हामीले लिएका छौं। र, लिइरहने छौं। पछिल्लो समय अर्थतन्त्र चरम संकटोन्मुख छ। कोभिडको विश्वव्यापी झड्काले अझै हानिरहेकै छ। मिडिया उद्यममा समेत यसको खैरो छाया परेको छ। तर, सुुसूचना, सत्दिशाबोध र खबरदारीका प्रमुख दायित्वबाट हामी कहिल्यै विमुख भएका छैनौं। र, हुने छैनौं। प्रेस स्वतन्त्रताको संविधानप्रदत्त सीमाभित्र रही स्वतन्त्र पत्रकारिता हाम्रो पहिचान हो। जसमा कहिल्यै आँच आउन दिइने छैन। छिमेकसँगको सम्बन्ध सुमधुर एवं समदूरीमा आधारित हुनुपर्छ भन्ने हाम्रो मान्यता छ। राष्ट्रियता, राष्ट्रिय अखण्डता र राष्ट्रिय सुरक्षाका सबालमा कुनै अन्यथा भएमा हामी निःसन्देह चट्टानझैं खडा हुनेछौं। ट्रान्सपरेन्सीको भ्रष्टाचार सूचीमा नेपाल ११७ औं श्रेणीमा छ। अर्थात्, नेपालभन्दा भ्रष्ट सीमित देश मात्र छन्। संयुक्त राष्ट्रसंघीय विकास कार्यक्रम (यूएनडीपी) र योजना आयोगको प्रतिवेदनअनुसार अझै नेपालका ४९ लाख अर्थात् १७४ प्रतिशत जनसंख्या बहुआयामिक गरिबी भोगिरहेका छन्। मानव विकास सूचकांकमा हामी १८९ देशमध्ये १४२ औं स्थानमा छौं। यो हालत राजनीतिक अव्यवस्था र अदूरदर्शिताको उपज हो। तैपनि, देशको क्षितिजमा कालो बादलभित्र चाँदीका घेरासमेत देख्न सकिन्छ। मौलिक अधिकार, नागरिक सचेतना, समावेशीता, संघीयता, लोकतान्त्रिक मूल्यमान्यतामा भने हामी अग्रणी छौं। यो चुनौतीपूर्ण राजनीतिक वस्तुस्थिति र आशालाग्दा उपलब्धिबीच व्यावसायिक पत्रकारिताको तिक्खर उपस्थिति देशको आवश्यकता हो। हामीले त्यसको गहन पहल गर्दै आएका छौं। यसमा अझ परिस्कृत र जिम्मेवार भएर लाग्ने प्रतिबद्धता जनाउन चाहन्छु। साथै, राजनीतिक असंलग्नता, खोजी पत्रकारिता र नागरिक जवाफदेहिताबाट कदाचित विमुख नहुने दृढता व्यक्त गर्छु। आउनुस्, यसमा सबैले हातेमालो गरौं। क्याप्टेन रामेश्वर थापा अध्यक्ष अन्नपूर्ण मिडिया नेटवर्क"
जनकपुरमा दलित महिला सदस्यमा कांग्रेसकी रिपु कुमारी निर्विरोध,जनकपुरधाम : जनकपुरधाम उपमहानगरपालिकामा नेपाली कांग्रेसबाट उम्मेदवार बनेकी एक महिला निर्विरोध निर्वाचित भएकी छन् । जनकपुरधाम उपमहानगरपालिका वडा नं ५ मा नेपाली कांग्रेसबाट दलित महिला सदस्यमा उम्मेदवारी दिएकी रिपु कुमारी निर्विरोध निर्वाचित भएको मुख्य निर्वाचन अधिकृत ब्रजेश प्याकुरेलले जानकारी दिए । रिपुले दलित महिला सदस्य पदका लागि उम्मेदवारी दिएकोमा सो पदमा उनको एकल उम्मेदवारी रहेकाले स्थानीय तह निर्वाचन ऐन २०७३ को दफा २५ बमोजिम निर्विरोध निर्वाचित भएको मुख्य निर्वाचन अधिकृत प्याकुरेलले जानकारी दिए ।
नीतिकथा : क्षमतामा प्रश्न,"एकजना युवक परिवारसँग खेतमा बस्थे। उनीहरूसँग एउटा सुन्दर कुकुर थियो। युवक कुकुरसँग विभिन्न अभ्यासका लागि प्रत्येक दिन घण्टौंसम्म पोखरीमा जान्थे। युवक कुकुरलाई अप्ठ्यारो मौसममा आउन सक्ने कुनै पनि परिदृश्यका लागि तयार गर्न चाहन्थे। उनले आफ्नो कुकुरलाई सम्पूर्ण काउन्टीमा सबैभन्दा राम्रो शिकार गर्ने कुकुर बनाउन चाहन्थे। युवक र उनको कुकुरले हरेक दिन कडा प्रशिक्षण सत्रहरू पूरा गर्थे। जबसम्म कुकुर आज्ञाकारी भएन तबसम्म उनले पूरापूर अभ्यास गराउँदै रहे। जाडो र गर्मी दुवै मौसमका महिनाहरूसँगै उनीहरू घुम्न थाले। युवक र उनको कुकुर घर नजिकैको पोखरीमा आफ्नो नियमित स्थानमा पुगे। केही मिनेट मात्र बितेको थियो कि दुवैले हाँसको पहिलो समूह आफू माथिबाट उडेको सुने। युवकले बिस्तारै बन्दुक उठायो। तीन पटक गोली हानेर पोखरीको बीचमा हाँसलाई झार्यो। जब युवकले आफ्नो कुकुरलाई पोखरीको माझबाट हाँस ल्याउन संकेत गरे तब कुकुरले पानीमा पौडी खेलेन बरु पानीको सतहमा हिँड्यो। हाँसलाई निकाल्यो र युवकलाई फिर्ता गर्यो। युवक छक्क परे। उनको कुकुरमा पानीमा हिँड्ने अद्भूत क्षमता बनिसकेको थियो। जुन जादु जस्तै थियो। युवकलाई थाहा थियो कि उनले भर्खरै देखेको यो अचम्मको कुरा कसैले पत्याउने खालको छैन। अविश्वसनीय उक्त घटना देखाउनका लागि युवकले त्यहाँ अरू कसैलाई ल्याउनुपर्ने थियो। युवक नजिकैको किसानको घरमा गए। छिमेकी सहमत भए। भोलिपल्ट बिहान पोखरीको छेउमा उनको नियमित ठाउँमा युवकसँग भेट भयो। छिमेकी दम्पतीले धैर्यपूर्वक हाँसहरूको समूहलाई माथिबाट उडाए। उनले छिमेकीलाई गोली चलाउन भन्यो। छिमेकीले एउटा हाँस मारे। युवकले कुकुरलाई हाँस ल्याउन संकेत गरे। चमत्कारपूर्ण ढंगले कुकुर पानीमा हिँड्यो र हाँसलाई पोखरीको बीचबाट बाहिर ल्यायो। युवक घमण्ड देखाउँदै छिमेकीलाई सोधे, तिमीले त्यो देख्यौ ? यसमा तिम्रो भन्नु के छ ? छिमेकी बोले, तिम्रो कुकुरलाई त पौडन पनि आउन्न रैछ। छिमेकीले कुकुरको क्षमता कम औंल्याएपछि युवक अचम्मित भए। नैतिक शिक्षा : मानिसले प्रायः अरूको क्षमता वा उपलब्धिलाई कम आँक्छन्। किनभने तिनीहरू एउटै कुरा पूरा गर्न असमर्थ हुन्छन्। सकारात्मक मानसिकता कायम राख्नु सफल हुनुको मुख्य कारण हो।"
महिलालाई पाखा लगाउँदै दल,"७० वर्ष लामो संघर्षपछि २०७२ सालमा नेपालीले प्राप्त गरेको ठूलो उपलब्धि हो नेपालको संविधान। यो संविधानका प्रमुख विशेषतामध्ये एक हो समावेशी सिद्धान्तका आधारमा प्रतिनिधित्व। संविधानको धारा ३८(४) ले राज्यका सबै निकायमा महिलालाई समानुपातिक समावेशी सिद्धान्तका आधारमा सहभागी हुने हक सुनिश्चित गरेको छ। धारा ४२(१) ले पनि सामाजिक न्यायका रूपमा महिलालाई समावेशी सिद्धान्तका आधारमा राज्यका निकायमा सहभागिताको हक दिएको छ। स्थानीय तहको निर्वाचनका लागि दलहरूले उठाएका उम्मेदवारको सूची हेर्दा त्यो सिद्धान्तलाई पालना गरेको देखिन्न। नगरपालिकाको मेयरमा ३ हजार ४ सय ८३ मेयरको उम्मेदवारी हुँदा २ सय ६४ जना मात्रै महिला छन्। गाउँपालिकाको अध्यक्ष ३ हजार ३ सय ८३ जना उम्मेदवार हुँदा १ सय ९७ महिला छन्। सत्ताका प्रमुख दलहरूले स्थानीय चुनावमा गठबन्धन गर्दा महिला उम्मेदवार घटेका छन्। कांग्रेस, माओवादी केन्द्र, जसपालगायत दलले प्रमुख र उपप्रमुखमा एकएकजना उम्मेदवार भागबन्डा मिलाएका छन्। एउटा दलले प्रमुख या उपप्रमुखमा मात्रै उम्मेदवारी दिँदा पुरुषलाई नै उठाएका छन्। दुवैमा उम्मेदवार बनाउनु परेको भए एकजना महिला अनिवार्य हुनुपर्थ्यो। स्थानीय तह निर्वाचन ऐन २०७३ को दफा १७ (४)ले पालिकाहरूको प्रमुख, उप्रमुखमध्ये ५० प्रतिशत महिला उम्मेदवार रहने गरी मनोनयनपत्र पेस गर्ने व्यवस्था मिलाउनुपर्नेछ भनेको छ। २०७४ को स्थानीय निर्वाचनबाट स्थानीय तहमा १४ हजार ३ सय ५३ जनामात्रै महिला निर्वाचित भएका थिए। त्यतिबेलाको परिस्थिति पनि यस्तै यस्तै थियो। कांग्रेस र माओवादी गठबन्धनबाटै ऊ बेलाको स्थानीय निर्वाचनमा होमिएका थिए। यसपालि गठबन्धनलाई प्रतिष्ठाको विषय बनाएर जसरी पनि चुनाव जित्ने हत्कण्डा अपनाउँदा गठबन्धनले महिलालाई न्याय गर्नेबारे सोचेन। जसरीतसरी चुनाव जित्ने यस्तो तरिकाले उनीहरूले जिते नै भने पनि महिला वर्गले हार्छ। तर, समाजको महत्त्वपूर्ण वर्गलाई चुनाव हराएर जित्नुको अर्थ हुँदैन। नेपालको संविधानले गाउँनगर, प्रदेश र संघीय संसदमा कम्तीमा ३३ प्रतिशत महिला प्रतिनिधित्व अनिवार्य हुनुपर्ने व्यवस्था गरेको छ। गठबन्धनको उम्मेदवारीमा महिला हिस्सा कम भइदिँदा संविधानले गरेको त्यो व्यवस्था पालना हुने देखिन्न। यो व्यवस्था र संविधान रक्षाका लागि नै गठबन्धन गरेका हौं भन्ने दलहरू संविधानको मर्मविपरीत जानु दुःखद् आश्चर्य हो। उनीहरू संविधानका लागि होइन, सत्ताका लागि नै गठबन्धन गरिरहेका हुन् भन्ने तिनकै व्यवहारले पुष्टि गरेको छ। गठबन्धनले न संविधानको मर्म हेर्यो, न स्थानीय तह निर्वाचन ऐन। तसर्थ गठबन्धनको उम्मेदवारी वास्तवमै महिलामाथि विभेदकारी र संविधानको मर्मको बर्खिलापै छ। एउटा पदमा मात्रै उम्मेदवारी दिने बहानामा कानुनको सहज बर्खिलापमा गठबन्धन गएको छ। समानताको सिद्धान्तलाई दल र उम्मेदवारहरूले चुनावमा फलाकिरहन्छन्। तर, महिलामाथि घोर अन्यायपूर्ण व्यवहार उनीहरूबाट भएको छ। कानुनले भनोस् या नभनोस् महिलालाई अघि बढाउनुपर्ने दायित्व नै मुलुक हाँक्ने अगुवाहरूको हो। मुलुक हाँक्ने अगुवा भनेका दलहरू नै हुन्। तर, संविधानले समावेशी सिद्धान्त पालना गर भन्दाभन्दै पनि त्यसो गर्नु भनेको फेरि पनि पितृसत्ता लाद्ने र महिलालाई राज्यको पहुँचबाट बिमुख बनाउने खेल हो। देशको आधाभन्दा धेरै जनसंख्या महिलाको छ। त्यही वर्गलाई स्थानीय सरकारमा प्रतिनिधित्व गर्न बञ्चित गर्नु ठूलो विभेद हो। महिलालाई पछाडि धकेल्नु हो। यस्तो विभेदले समाज अगाडि बढ्दैन। देशको भलो हुँदैन। सबै वर्गको समान सहभागिताबाटै मुलुकलाई समृद्धिको दिशामा अघि बढाउन सकिन्छ।"
गलत अभ्यासमा गठबन्धन,"आसन्न स्थानीय तहको निर्वाचन नजिकिँदै जाँदा राजनीतिक माहोल गरमागरम हुँदै आएको छ। विभिन्न दल एकअर्कोसँग गुटबन्दीको तयारीमा जुटेका छन्। दलका केही कार्यकर्ता गठबन्धन गर्न नहुँदै भन्दै चर्को विरोध गरिरहेका छन्। तर, चुनावले राजनीतिक माहोल भने तताएको छ। जनतामा पनि छुट्टै किसिमको उत्साह देखिएको छ। चोकचोकका चिया पसलदेखी ठूलाठूला कार्यक्रमहरूमा हिजोआज चुनावकै चर्चा सुनिन्छ। स्वाभाविक पनि हो। कतिपय सत्ता गठबन्धनको पक्षमा बोलिरहेका हुन्छन् भने विपक्षमा। तर, जनताले चुनावलाई बडो चासोको साथ हेरिरहेका छन्। आउँदै गरेको स्थानीय तहको चुनाव दलहरूले ५ वर्षमा गरेको कामको नतिजा सार्वजनिक हुने समय हो। हुन त चुनावमा पैसा र शक्तिले महŒवपूर्ण भूमिका खेल्ने गरेको देखिन्छ। पछिल्लो समय सार्वजनिक भएका उपल्लो तहका नेताहरूका अभिव्यक्तिले पनि चुनावमा कतिसम्म पैसाको चलखेल हुँदो रहेछ भन्ने कुरा सार्वजनिक गरेको छ। तर, सामान्य रूपमा हेर्दा अघिल्लो पटक जनताले विकासका लागि छनोट गरेका प्रतिनिधिहरूले के कस्तो काम गरे ? त्यसको आधारमा अहिलेको चुनावको नतिजा आउने अपेक्षा गर्न सकिन्छ। जनताले नयाँ प्रतिनिधि छनोट गर्छन् वा पुरानोलाई नै निरन्तरता दिन्छन् भन्ने विषय पनि बढो चाखलाग्दो भएका कारण चुनावलाई बडो रोचक रूपमा हेरिएको छ। त्यसमा पनि सत्ता पक्ष र प्रतिपक्ष गरी अहिले दुई गठबन्धन चुनावमा भिड्न लागेका छन्। त्यसैले पनि कुन गठबन्धनले चुनावमा कस्तो मत हाँसिल गर्ला भन्ने अड्कलवाजीले पनि थप रोचक बनाएको छ। चुनाव आउँदै गर्दा हिजोआज चुनावलाई आर्थिक रूपमा विश्लेषण गर्नेहरूको संख्या पनि बढेको देखिन्छ। अहिले बैंक वित्तीय संस्थाहरूमा तरलताको अभाव छ। चुनावमा ठूलो आर्थिक चलखेल हुने भएकाले चुनावपछि तरलताको समस्या समाधान हुन्छ कि भन्ने आकलन गरिएको छ। चुनावमा कानुनी र गैरकानुनी दुवै तरिकाले पैसाको कारोबार हुने गर्छ। कानुनी रूपमा निर्वाचन आयोग, गृह मन्त्रालयलगायत अन्य संयन्त्रबाट पैसा खर्च हुन्छ। दलहरूले पनि निर्वाचन आयोगले तोकेको सीमाभित्र रहेर कानुनी रूपमा नै पैसा खर्च गर्न पाउँछन्। तर, गैरकानुनी रूपमा पनि ठूलो मात्रामा कालो धनको प्रयोग हुन्छ। त्यसो भएकाले चुनावपछि तरलताको समस्या समाधान हुने सम्भावना बढेको छ। दलका नेता तथा कार्यकर्ताहरूले चुनावमा गरेको खर्च आमनागरिकको माध्यम हुँदै बैंकसम्म पुगे तरलता समाधान हुनेछ। त्यस्तै चुनावले व्यापार व्यवसाय पनि प्रवद्र्धन गर्न टेवा पुर्याउने देखिन्छ। चुनावमा भोट हाल्न मानिस एक ठाउँबाट अर्को ठाउँमा यात्रा गर्छन्। त्यसले आन्तरिक पर्यटन प्रवद्र्धनमा समेत योगदान गर्ने अपेक्षा गरिएको छ। यति भन्दै गर्दा चुनावसँग जोडिएका दुःखद् पक्षहरू पनि छन्। पछिल्लो राजनीतिक परिस्थितिलाई हेर्ने हो भने राजनीतिक दलका नेताहरूले देश, जनता र मुलुकका लागि त्याग र बलिदान दिन नसकेको देखिन्छ। उनीहरूको राजनीति आफ्नो र आफ्नो परिवारका लागि मात्र सीमित भएको छ। यसले जनता मात्र नभएर सोही दलका अन्य नेता तथा कार्यकर्तासमेत दुःखी भएका छन्। नेताकै श्रीमती, छोरी र बुहारीलाई मेयर र उपमेयरको पद चाहिन्छ। नेताकै भाञ्जाभाञ्जी र भतिजाभतिजीलाई उपमेयरको पद चाहिन्छ। यसले जो दलमा बसेर निष्ठापूर्वक दलका लागि योगदान गर्दै आएका छन्, उनीहरूलाई अपमान गरेको छ। सहिदहरूको बलिदान र त्यागलाई अवमूल्यन गरेको देखिन्छ। राजनीतिक दलका नेताबाट यस्तो व्यवहार देख्दा अब जनता चुप लागेर बस्ने अवस्था आउँदैन। अवश्य पनि एक दिन जनताले विरोध गर्नेछन्। त्यसले आउने दिनमा राजनीतिक बिचलन ल्याउने देखिन्छ। यी विषयले समस्त जनतामा चिन्ता छाएको छ। जुन एउटा दुःखद् पक्ष पनि हो। त्यस्तै, अर्को दुःखद् पक्ष के हो भने गठबन्धनले तल्लो तहदेखि माथिल्लो तहसम्म सिट तालेमल गर्ने अवस्था बन्यो। पद भागबन्डा गर्ने भनिरहेको छ। त्यसैअनुसार उम्मेदवार छनोटको काम पनि भइरहेको छ। जुन विल्कुलै सही कुरा होइन। पहिलो एक दलको कार्यकर्तालाई अर्को दलको चुनाव चिन्हमा भोट हाल भन्नु नै प्रजातन्त्रविपरीत हो। भोट हालेर गठबन्धनले जितेर नै आयो भने पनि यो गठबन्धन सधैं रहन्छ भन्ने पनि छैन। भोलि गठबन्धनकै नाममा भागबन्डा खोज्नेदेखि ब्ल्याकमेलिङ नहोला भन्न सकिँदैन ? मलाई चाहिएको पद नदिए अर्को पार्टीसँग मिल्छु भन्ने कुरा चुनावपछि पनि देखिन्छ। त्यसैले गठबन्धन गर्नुनै गलत हो। अप्राकृतिक गठबन्धनले देशको भलो गर्नेवाला छैन। उल्टै यसले राजनीतिक दलबीच फुट ल्याउने देखिन्छ। अहिले नेपाली कांग्रेसका नेता कार्यकर्ताहरूले ठाउँठाउँ राजीनामा दिएका छन्। धर्नामा बसेका छन्। जसपाका नेताहरूले गठबन्धनले लाद्न थालेको भन्दै राजीनामा दिएको समाचार आएका छन्। त्यसले गठबन्धन जोगाउन खोज्दा दल नै विभाजन हुन सक्नेसम्मको अवस्था देखिएको छ। नेकपा एमालेबाट चोइटिएर आएको नेकपा एसले अहिले ठूलाठूला दाबी गरिरहेको छ। अर्थात्, जुन नयाँ दल हो, जसका मतदाता कति छन् भन्ने पनि थाहा छैन। त्यस्तो दललाई पनि महानगरमा दिनुपरेको अवस्था छ। त्यसले सो पार्टीलाई त हित गर्ला। तर, अन्य पार्टीहरूलाई हित गर्दैन। एउटा विचार र सिद्धान्त लिएर हिँडेका नेता कार्यकर्ताले अर्को पार्टीमा भोट हाल्नुले प्रणालीलाई नै संकटमा पार्ने देखिन्छ। यो आमजनतामाथि शोषण गर्न र राज्यका स्रोत साधनको दोहन गर्न बनेको गठबन्धन हो। गठबन्धन गरेर यदि सबै चुनाव जितेर आयो भने त्यो झनै खतरनाक हुनेछ। किनभने उनीहरूलाई खबरदारी गर्ने दल नै हुँदैन। जुन अकल्पनीय कुरा हो। त्यसैले यस्तो किसिमको प्रणाली विकास हुँदै गए मुलुक नै संकटमा पर्ने देखिन्छ। सीमित नेताले उनीहरूको स्वार्थ अनुकूल गठबन्धन गर्दा पद भागबन्डा गर्दा त्यसले संकट ल्याउँछ। अहिले प्रमुख प्रतिपक्ष आफैंमा कमजोर छ। किनभने एमाले वैदेशिक मामिलामा चुकेको छ। छिमेकी राष्ट्रहरूबीच सन्तुलन मिलाउन नसक्दा अहिलेको अवस्थामा आइपुगेको छ। त्यसमाथि जति समय सत्ता रह्यो, भ्रष्टाचार बढ्यो। नेकपा एमालेका अध्यक्ष केपी ओलीले जतिसुकै भाषण ठोके पनि उनी पनि भ्रष्टाचारको मामलामा चोखा रहन सकेनन्। त्यसैले अहिलेको राजनीतिले कस्तो मोड लिन्छ भन्ने कुरा रोचक रहन्छ। किनभने एमालेले गरेको काम पनि जनताले बुझेका छन्। गठबन्धनको व्यवहारबाट पनि जनता वाक्क छन्। संविधान मिच्यो भनेर ओली सरकार ढालेर सत्तामा आएको गठबन्धनले पनि संविधान र कानुन संवत् काम गर्न सकेनन्। अहिले चुनावमा पनि सँगै जाने भन्दै बहुदलीय प्रतिपर्धामा समेत अड्न सकेका छैनन्। त्यसले प्रणालीलाई विचलनतिर लगेको छ। अर्कोतिर गठबन्धनको राज्य दोहन गरेको छ। संवैधानिक पदाधिकारीलाई धम्काउने अनि कसैलाई महाअभियोग लगाउँछौं भन्ने। कसैलाई अदालत प्रयोग गरेर खतम पार्छौं भनेर धाक धम्की देखाउने सबै काम भइरहेका छन्। यसले देशमा विधिको शासनको अन्त्य गर्छ। त्यसैले नेताहरूले बेलैमा यसबाट चेत्नुपर्छ। अहिले राम्रो पार्टीलाई भोट हाल्छु भन्ने हो भने हामीसँग गतिलो विकल्प बाँकी छैन। त्यसैले हरेक पार्टीले आत्मसमीक्षा गर्नुपर्ने बेला आएको छ। चुनावमा जनतासामु आफूले गरेका गल्ती स्वीकार गर्नुपर्छ। त्यसलाई सुधारेर लैजाने बाचासहित एउटा भिजन लिएर जानुपर्छ। अब गठबन्धन गरेर होइन, भिजनको आधारमा चुनाव जित्नुपर्छ। राम्रो पार्टीलाई भोट हाल्छु भन्ने हो भने हामीसँग गतिलो विकल्प बाँकी छैन। त्यसैले हरेक पार्टीले आत्मसमीक्षा गर्नुपर्ने बेला आएको छ।"
महिला श्रमिकको व्यथा,"एउटा संस्थाको अनौपचारिक कार्यक्रममा उपस्थित महिलामध्ये अधिकांशले परिचय दिने क्रममा भने, केही गर्दिनँ, घरमा बस्छु। चल्तीको भाषामा हाउसवाइफ अर्थात् गृहिणी। यसो भनिरहँदा उनीहरूले कताकता धक मानेजस्तो, लज्जाबोध भए जस्तो हाउभाउ व्यक्त गरेका थिए। त्यस दृश्यले कार्यक्रममा उपस्थित कतिपयलाई अप्ठ्यारो महसुस गरायो। जो महिला बिहान भाले बास्नुअघि उठेर मध्यरातमा चराचुरुंगी गुँडमा पसेर ननिदाउन्जेल सन्तान र घरपरिवारका लागि खटिन्छे। उसैलाई आफूले गरेको काम आत्मसम्मानका साथ बताउन कठिन हुन्छ। लजाएर हिँड्नुपर्ने परिस्थिति आखिर केले निम्त्यायो ? भान्सालगायत घरायसी कामको मात्र जिम्मामा महिलालाई कसले लगायो ? सानैदेखि आमालाई मात्र भान्साका काममा जोतिएको देखेपछि छोराछोरीले बाउलाई त्यहाँ देख्दा छक्क पर्न बेर मान्दैनन्। बाउजस्तै आफू पनि त्यस्ता झिना मसिना ठानिएका कामबाट पन्छिन थाल्छन्। किनने धेरैपटक देख्दै गएपछि हरेक कुरा सामान्य लाग्न थाल्छन्। हामी यस्तो देशका महिला हौं जो सदियौंदेखि घरायासी कामकाजका अभिन्न पक्ष जस्तै पकाउने, सरसफाइ गर्ने, हेरचाह गर्ने र श्रमिकका रूपमा दिनरात खट्छौं। तर, न श्रमको मूल्य दिइन्छ न श्रमिक मानिन्छ। बिनातलब दिनको १८ घन्टाभन्दा बढी घरको काममा खटिने बाध्यता छ। महिलाले गरेको श्रम न राष्ट्रिय सुरक्षा प्रणालीमा गणना हुन्छ न सामाजिक सुरक्षाभित्र सुरक्षित हुन सकिन्छ। विश्वका कतिपय मुलुकले यस्ता घरघरमा गरिने श्रमको सम्मान गर्दै महिलालाई सामाजिक सुरक्षा प्रणालीभित्र समेटेर सेवा प्रदान गर्ने गरेका छन्। नेपाली समाज आजको परिवर्तित समयमा पनि घरको सामान्य पूजापाठदेखि सामाजिक, सांस्कृतिक, आर्थिक, व्यावहारिक हरदायित्वमा निपूर्ण कालीगढी कामदार बुहारीको खोजीमा भौतारिइरहेको छ। अर्कातर्फ शारीरिक, मानसिक रूपमा कुशल, रूपवती, गुणवती, पुण्यवती सतीसावित्रीहरूको भूमिका निर्वाह गर्छन्। हरक्षण अग्निपरीक्षामा होमिन सक्ने ज्यामी माहुरी जस्ती स्वास्नीको जप गरिरहन्छन् एकथरी पुरुषहरू। दिगो विकास लक्ष्यबमोजिम महिलाले ११ घण्टा काम गर्दै आएकोमा सन् २०३० सम्म ६ घण्टा पुर्याउने योजना आएको छ। घरभित्रको काम आफसेआफ कसरी घटछ ? सरकार आफैं भन्छ, अनौपचारिक क्षेत्रमा काम गर्ने ठूलो संख्याका श्रमिक महिलाको व्यवस्थापन गर्ने बाँकी नै छ। हिजोदेखि आजसम्म लगाइने लुगा, ओढ्ने र ओच्छ्याइने गुन्द्री, गलैंचा, राडीपाखी, चकटीदेखि घरघरमा हुने हस्तकलाका सामान आदि हाम्रै आमा, हजुरआमा, दिदीबहिनीहरूले बनाउँदै आएका छन्। उनीहरूले जानेबुझेको स्थानीय सीपहरू क्रमशः हराउँदै जान थालेका छन्। अफसोच ! यस्ता असंख्य सीपहरूलाई बजारीकरण गर्न, उद्यमशीलतामा बदल्न न स्थानीय सरकारले ध्यान दियो न संघीय सरकार र निजी क्षेत्रले नै। चाहे कोदोको रोपाइँ होस् या धानकै बिउबिजन उमार्ने, गोडमेल गर्ने थन्काउनेदेखि खानेकुरा सुकाउने, पकाउने, सञ्चित गरेर राख्ने काम महिलाले नै गर्दै आएका छन्। रोप्ने, जगाउने, सिर्जना गर्नेदेखि भान्सामा मिठा परिकार पकाउने कामको जिम्मा महिलाकै थाप्लोमा हुन्छ। बिहे, ब्रतबन्धमा पाक्ने रोटी, कसार, जन्तीको खानपिन, साइपाटा, श्रृङ्गारका सामग्री, दुबो वा फूलको माला, जग्गेका सामग्री सबैमा महिला अग्रसर हुन्छन्। घर सजाउन होस्, बेहुलाबेहुली सजाउने कार्यमा, महिला नै निपूर्ण हुनुपर्छ। कतिपय सामग्री आफैंले घरमै उत्पादन गर्छन्। केही बजारबाट खरिद गरिन्छन् तर दुःखको कुरा हिजोका परम्परागत सीपलाई उद्यमशीलतामा रूपान्तरण गर्न यद्यपि सकिएको छैन। धर्तीमाथिको दाबी, अधिकारको लडाइँ भन्ने पुस्तकमा बिन्दा पाण्डे लेख्छिन्, महिला हरेक आन्दोलनमा पुरुषसँगै आए तर पदमा पछाडि पारियो। महिलाले आन्दोलनबाट प्राप्त उपलब्धिलाई संविधान सभामार्फत केही प्राप्त गरे। आन्दोलनसँगै सामाजिक तथा आर्थिक आन्दोलन सशक्त हुन सकेन। जीडीपीमा उनीहरूको श्रमको मूल्य गणना हुँदैन। हरेक साँझ बिहान भान्सामा के उमालेर परिवारको पेट भर्ने भन्ने पिरलोमा सबैभन्दा बढी महिलाहरू नै पर्छन् तापनि उनीहरूको श्रमको उचित मूल्यांकन न राज्यले गर्न सक्यो न यो समाज, घर र परिवारले। विश्वमै लाखौंको संख्यामा महिला तथा बालबालिका घरेलु हिंसामा परेका तथ्यांक सार्वजनिक भइरहेका छन्। दिनभर डोको, ठेला र फुटपाथमा व्यवसाय गर्ने महिला छिनछिनमा मानसिक र शारीरिक हिंसा खेप्न बाध्य छन्। आनन्दसँग श्वास फेर्दै मेरो सरकारले बनाएको सार्वजनिक शौचालय भनेर गर्व गर्ने गरी पिसाब फेर्ने धोको कहिले पूरा होला ? संविधानमा समान ज्याला भनेर लेखिए पनि महिलाले पुरुषको बराबरी काम गर्दा समान तलब पाउँदैनन्। कतिपय क्षेत्रमा अन्य श्रमिकले जति महिला श्रमिकले सम्मान, पारिश्रमिक, सुरक्षाको प्रत्याभूति छैन। औपचारिक क्षेत्रको श्रममा तुलनात्मक रूपमा महिलाको हक अधिकार सुरक्षित देखिन्छ। विवाहपछि कतिपय अवस्थामा लैंगिक भूमिका बाधक हुन्छ। बालबच्चा जन्माएपछि झन् महिलाहरूको वृत्ति विकास नै रोकिनेसमेत चुनौती खडा हुन्छ। महिला घरबाट बाहिर थोरै भए पनि चियाउन थालेका छन्। त्यसो त कतिलाई भान्साबाट बाहिर आउन कैयौं समय लाग्नेवाला छ। जबसम्म घरको कामको जिम्मेवारी महिला पुरुष दुवैको मानिँदैन, तबसम्म समानता हाम्रै घरभित्र आउन कैयौं वर्ष लाग्नेछ। आठ घन्टा काम आठ घन्टा आराम र आठ घन्टा मनोरञ्जन आजभन्दा १३० वर्षअघि अमेरिकाको सिकागो सहरका मजदुरहरूको माग थियो। उनीहरूको तीन वर्ष लामो बलिदानीपूर्ण संघर्षपछि १ मे १८८६ मा माग पूरा भएको हो। त्यही दिनलाई अन्तर्राष्ट्रिय श्रमिक दिवसका रूपमा विश्वमा स्मरण गरिन्छ। नेपालमा मे दिवस २०१९ सालदेखि मनाउन थालिएको हो। आज श्रम ऐनको व्यवस्था छ। यद्यपि मजदुरको पारिश्रमिकका विषयमा अनेक समस्या छन्। देशमा समयसमयमा ऐतिहासिक र राजनीतिक परिवर्तन भए। श्रमिकलाई समस्यामुक्त गर्ने उलेख्य अनुभूति कुनै सरकारबाट भएन। योजनाहरू बनाउँदा उनीहरूको मागलाई केन्द्रमा राखेर काम गर्ने र आवश्यकताको पहिचान गर्ने प्रयाससम्म गरिएन। देशमा स्थानीय चुनावको चहलपहल दिनप्रतिदिन बढिरहेको छ। चुनावका नाममा करोडौंको खोलो बगाइन्छ तर मजदुरका मुद्दालाई अघि सार्न खर्च होला कि जस्तो गरिन्छ। आर्थिक रूपमा आत्मनिर्भर नभएका, दलित, उत्पीडित, सीमान्तकृत महिला र पिँधमा परेका वर्गका लागि सचेत नागरिकले के सोच्यौं ? राज्यले पनि अनौपचारिक या औपचारिक क्षेत्रमा काम गर्ने महिलाका समस्यालाई सम्बोधन गरी ठोस योजनाहरू ल्याउन जरुरी छ।"
निम्छरो बन्दै मजदुरका नारा,"जतिबेला श्रमजीवी वर्गले आफ्नो अधिकार के हो ? भनेर भर्खरभर्खर सुसूचित हुन प्रारम्भ गरे। त्यस्तो अवस्थामा उठेको ८ घन्टा काम, ८ घन्टा आराम र आठ घन्टा मनोरञ्जनको नारा मजदुरले बोके। अमेरिकाको सिकागो सहरका श्रमिकहरूले गरेको त्यो मजदुर आन्दोलनमाथि भीषण दमन भयो। तत्पश्चात् प्राप्त सफलताको सम्झनामा विश्वव्यापी रूपमा मजदुर वर्गले मनाउने गरिएको छ मे दिवस। जसले संसारभरिका मजदुरवर्गको जीवनमा ठूलो अर्थ राख्छ। यसर्थ सिकागो मजदुर आन्दोलनभन्दा पहिलाका श्रमिकहरूले दिनमा १८ देखि २० घन्टासम्म काममा लाग्नुपर्ने बाध्यता बेहोरिरहेका थिए। जसविरुद्ध भएको सिकागो आन्दोलन नै त्यस्तो आन्दोलन थियो, जुन आन्दोलनको सफलतापछि अमेरिकाका श्रमजीवी जनताको जीवनमा आमूल परिवर्तन आयो। अमेरिकास्थित सिकागो सहरका मजदुरहरूले देखाएको त्यो वीरतापूर्ण आन्दोलनको सन्देशले विश्वव्यापी रूपमा ठूलो हलचल पैदा गर्यो। फलस्वरूप लेनिनको नेतृत्वमा रुसमा सन् १९१७ को अक्टोबर क्रान्ति सम्पन्न भयो। विश्वकै इतिहासमा पहिलोपटक श्रमजीवीवर्गको समाजवादी राज्य सत्ता स्थापना भयो। हुनतः सन् १८७० मा भएको पेरिस कम्युनको विद्रोहले पनि मजदुर वर्गीय सत्ता हासिल गरे तर त्यो ७२ दिनमै ढल्न पुग्यो। रुसमा लेनिनको नेतृत्वमा भएको क्रान्तिले भने दीर्घकालीन रूप धारणा गर्यो। त्यति मात्र होइन, रुसी क्रान्ति मजदुरवर्गको नेतृत्वमा भएको व्यवस्थित क्रान्ति पनि थियो। अक्टोबर क्रान्तिको प्रेरणाबाट पछि अरू धेरै देशमा कम्युनिस्ट पार्टीको नेतृत्वमा समाजवादी क्रान्तिहरू सम्पन्न भए। हालसम्म आइपुग्दा त्यो एउटा इतिहासमा सीमित भएको छ। यसरी मे दिवसले श्रम क्षेत्रमा एउटा युगान्तकारी परिवर्तन ल्याएको छ। आजको बढ्दो श्रम सहज समाजको श्रेय र परिकल्पनाको खाका यसै दिनबाट सुरु गरिएको हो। यसर्थ, शनिबारको दिन घरमा आरामले बसिरहँदा साताको एक दिनको बिदा अनि कार्यालय समयको निर्धारण गरियो। सोहीअनुसार कार्यालय समय ८ घन्टा गराउन यसै दिन धेरै जना श्रमिकले ज्यान गुमाए। अमुक श्रम सहिदको सम्झना पनि गर्न जरुरी छ। विगत वर्षहरूमा झैं यो वर्ष पनि नेपाली श्रमबजारमा अन्तर्राष्ट्रिय श्रमिक दिवस मे १ को रौनकता देखिएको छ। विश्वभरिका श्रमिकहरूले आफ्नो विजय उत्सवको रूपमा मनाइने यो दिवसले सधैं उत्तिकै महŒव राख्छ। अतः विश्वमा पहिलोपटक आफ्नो वर्गको अधिकार स्थापना गर्न सफल भएकाले यो दिनले विश्वव्यापी महŒव पाएको हो। यो दिवसले १ सय ३५ वर्ष पार गरी १३६औं वर्षमा प्रवेश गर्न लागेको छ। नेपालको सन्दर्भमा कुरा गर्ने हो भने पनि नेपाली श्रमिक दाजुभाइ तथा दिदीबहिनीको साथ नहुने भए २००७, २०४६ र २०६३ सालका आन्दोलन सफल नहुने पक्का थियो। अब त श्रमको परिभाषा नै फराकिलो भएको छ। जसमा धेरै नेपाली अटाउँछौं। विदेशमा गरेको श्रमबाटै आउने विप्रेश्रणले नेपालको अर्थतन्त्रलाई टेवा दिएको छ। यस अर्थमा हामीले लगाएको, खाएको, बोकेका धेरै सामग्री श्रमिक दाजुभाइकै पसिनाको उपज हो। देश चलेका करमध्येको अधिकांश हिस्सा तिनै श्रमिक दाजुभाइको पसिनाको उपज हो। देश स्वयंले श्रम अनि श्रमिकलाई कति सम्मान गर्न खोजेको छ ? भन्ने कुरा एयरपोर्टबाटै सुरु हुने लुटतन्त्रबाट थाहा हुन्छ। अनि वैदेशिक कामदारको बहिर्गमन प्रक्रियामा भएको दलालतन्त्र अनि सरकारी उदासीनताबाट पनि थाहा हुन्छ। विगतमा जस्तो शारीरिक शक्तिले मात्र गरिने उत्पादन पद्धतिमा फरक आई मानसिक शक्तिले ठाउँ ओगट्ने प्रक्रिया बढिरहेको छ। अहिले उत्पादन क्षेत्रमा वैज्ञानिक पद्धति प्रवेश गरिसकेको छ। पहिला धेरै उत्पादनलाई धेरै श्रम शक्ति लगाउनुपर्ने अवस्था थियो। अहिले थोरै श्रमबाट धेरै उत्पादन गर्न सक्ने प्रविधिको विकास भएको छ। अहिले आणविक ऊर्जाको जमाना छ। विद्युतीय सञ्चारजगत्ले विश्वमा व्यापक काम गरेको छ। वर्तमान युग साइबर युग बनेको छ। वर्तमान विश्वमा श्रमिक आन्दोलनभन्दा जातीय, धार्मिक आन्दोलन प्रबल बन्दै गएका छन्। आतंकवादले विश्व हल्लाइरहेको अवस्था छ। नयाँनयाँ आर्थिक शक्ति राष्ट्रहरूको उदय भइरहेको छ। आर्थिक विकासको गति नयाँ क्षेत्रहरूमा सरिरहेको छ भने श्रमिक आन्दोलनको प्रकृति पनि परिवर्तन भएको छ। यस्तो अवस्थामा देशको ट्रेड युनियन आन्दोलनको नेतृत्व पंक्तिले पनि श्रमिक आन्दोलनको ढाँचालाई नयाँ ढंगले रूपान्तरण गर्नुपर्ने जरुरी भएको छ। कोरोना भाइरसको महामारीले विश्वका झन्डै ५० प्रतिशत कामदारको रोजीरोटी खोसेको तथ्य सार्वजनिक भएको छ। महामारीका कारण अधिकांश मुलुक रोजगारीको अवसरमा पूर्ण एवं आंशिक कटौती भएको भएको अनुमान सम्बन्धित क्षेत्रका विज्ञको छ। यसबाट विश्वभर २ अर्ब ७० करोड मजदुर प्रभावित बनेको अनुमान छ। जसमध्ये १ अर्ब ६० करोडको जीविका कोरोनाले खोसेर भोकभोकै बस्नुपर्ने अवस्थामा पुर्याएको छ। कोरोना संक्रमणबाट नेपाल पनि अछुतो रहन सकेन। देशमा पहिले नै ११ प्रतिशत बेरोजगारीको स्थिति थियो। यसले गर्दा झनै बेरोजगारीको संख्या बढ्ने देखिन्छ। जसले स्वदेश तथा विदेशमा रहेका नेपालीको मजदुरीमा झन् जटिल हुने अवस्था देखिन्छ। यसका साथै अहिले विश्वका मजदुर एक होऔं भन्ने नारा निम्छरो बन्दै गएको छ। यो नारा तत्कालीन अवस्थामा कार्लमाक्सले मजदुर वर्गीय चरित्र र मर्मलाई केन्द्रमा राखेर उद्घोष गरेका थिए। तर, अहिले बढ्दो एनजीओकरणका कारण यो नारालाई आत्मसात गर्ने प्रवृित्तमा कमी आएको छ। अहिले विश्वव्यापी रूपमा ट्रेड युनियन आन्दोलनमा देखिनुपर्ने जुझारुपन र प्रतिरोधात्मक चरित्रमा कमी आएको छ। ट्रेड युनियन आन्दोलनमा पनि खुलाबजार अर्थनीतिको प्रभाव परेको छ। श्रमजीवी वर्गको चिन्तन प्रणालीमा पनि अवसरवादी र उपभोक्तावादी प्रवृित्त देखापरेको छ। समाजको अन्य क्षेत्रमा जस्तै यस क्षेत्रमा पनि भ्रष्टाचार मौलाएको छ। अहिले देशको ट्रेड युनियन आन्दोलनमाथि दोहोरो जिम्मेवारी सिर्जना भएको छ। एकातिर आन्तरिक रूपमा आफैंभित्र निरन्तर भ्रष्ट हुँदै गएको चिन्तन प्रणाली र चरित्रलाई शुद्धीकरण गर्नु जरुरी छ। बाह्य रूपमा लामो समयदेखि अस्थिर बनेको राजनीतिक खिचातानी अन्त्य गर्नु आवश्यक छ। श्रमजीवी वर्गको पक्षमा नयाँ संविधानको कार्यान्वयन र स्थानीय स्तरलगायत तीनै तहको सरकार चलाखो हुनुपर्ने बेला आएको छ। यी सबै जिम्मेवारी त्यतिबेला मात्र पूरा गर्न सक्षम हुनेछ। जतिबेला मजदुर आन्दोलनका प्रगतिशील तथा अग्रगामी शक्तिहरू एक जुट भई अघि बढ्नेछ।"
एमाले पोखराको प्रतिबद्धतापत्र,"पोखरा : नेकपा एमाले पोखरा महानगर कमिटीले स्थानीय तह निर्वाचन २०७९ प्रतिबद्धतापत्र सार्वजनिक गरेको छ। पोखरामा शनिबार उम्मेदवार परिचय तथा कार्यकर्ता भेलासमेत गरेर एमालेले पोखराको आगामी ५ वर्षको कार्ययोजना समेटिएको प्रतिबद्धतापत्र सार्वजनिक गरेको हो। घोषणापत्रमा पोखरामा मोनोरेल र मेट्रोरेल सञ्चालन गर्न सम्भाव्यता अध्ययन गरी कार्य आरम्भ गरिनेदेखि बिजुलीका तारहरूलाई अन्डरग्राउन्ड गर्ने योजना छन्। पोखरा महानगरमा पर्ने मध्यपहाडी लोकमार्गको छिटो निर्माण गर्न केरुङ, काठमाडौं हुँदै पोखराबाट लुम्बिनीसम्म रेलमार्ग सञ्चालन र कोरला भैसालोटन नाका हुँदै अन्तर्राष्ट्रिय व्यापार प्रबद्र्धन गर्न प्रदेश र संघ सरकारसँग पहल गरिने प्रतिबद्धतापत्रमा उल्लेख छ। महानगरमा प्रदूषणलाई न्यूनीकरण गर्ने उद्देश्यले विद्युतीय सवारीसाधान सञ्चालन गर्न सहजीकरण गर्दै महानगरकै स्वामित्वमा विद्युतीय चार्जिङ स्टेसनको व्यस्था गरिने बताइएको छ। पोखराबाट छिमेकी देशमा सिमानासँगैका सहरहरूसम्म आत्याधुनिक बस सुविधाको व्यवस्था गर्ने पनि उल्लेख छ। महानगरको भूउपयोग नीति तयार गरी आवश्यकताअनुसार कम अर्बर र जोखिम कम भएका स्थानहरूमा सहरी पूर्वाधारयुक्त नमुना बस्ती विकास कार्यक्रम गरिने पनि बताइएको छ। एकीकृत बस्ती विकास कार्यक्रमद्वारा सुकुमबासी र अव्यवस्थित बस्तीहरूलाई आवश्यक सुविधासहित एक परिवार एक घर कार्यक्रम कार्यान्वयन गरिनेलगायतका कार्यक्रम गरिने प्रतिबद्धतापत्रमा उल्लेख छ। एमालेका वरिष्ठ उपाध्यक्ष ईश्वर पोखरेल, उपमहासचिव पृथ्वीसुब्बा गुरुङलगायतले पोखराको विकास र समृद्धिका लागि एमालेका उम्मेदवारलाई जिताउनुपर्नेमा जोड दिए।"
घटे उम्मेदवार,"काठमाडौं : २०७४ को स्थानीय तह निर्वाचनको तुलनामा यसपटक उम्मेदवारको संख्या घटेको छ। ८ हजार जनाभन्दा बढीले आफ्नो मनोनयन फिर्ता लिएको निर्वाचन आयोगका प्रवक्ता शालिग्राम शर्मा पौडेलले शनिबार बताए। यससँगै ३५ हजार २ सय २१ पदमा १ लाख ४५ हजार २ सय ७५ उम्मेदवार कायम रहेको देखिएको छ। आयोगले शुक्रबार भने करिब ४ हजार उम्मेदवारी फिर्ता भएको बुलेटिनमार्फत जनाएको थियो। वैशाख ११ र १२ गते दुई दिन मनोनयन दर्ता गराएका उम्मेदवारहरुलाई शुक्रबारसम्म उम्मेदवारी फिर्ता लिने समय तोकेको थियो। उम्मेदवारको यकिन तथ्यांक भने आयोगले सार्वजनिक गरेको छैन। आयोगको प्रणालीमा शनिबार साँझसम्म उम्मेदवारको संख्या १ लाख ५३ हजार २ सय ७६ देखिएको छ। शुक्रबारको बुलेटिनमा १ लाख ५३ हजार २ सय २० जना उल्लेख थियो। गत निर्वाचनमा १ लाख ४८ हजार ३ सय ६४ उम्मेदवार कायम भएका थिए। उम्मेदवारी दिनेको संख्या भने १ लाख ५१ हजार १ सय ९० जना थिए। शनिबारसम्मको तथ्यांकअनुसार २ हजार ८४ जनाले बढीले उम्मेदवारी दिएको देखिन्छ। तर, मनोनयन फिर्तासँगै उम्मेदवारको संख्या गत निर्वाचनको तुलनामा घटेको हो। आयोगले शनिबार नै उनीहरूलाई चुनाव चिह्न प्रदान गरेको छ। ८ हजारभन्दा बढी उम्मेदवारले उम्मेदवारी फिर्ता लिनुभएको छ, प्रवक्ता शालिग्राम शर्माले भने, करिब १ लाख ४८ हजार २ सय ७४ जना उम्मेदवारलाई चुनाव चिह्न प्रदान गरिएको छ। आयोगमा दर्ता भएका ७९ दलमध्ये ६६ वटाले उम्मेदवारी दिएका थिए। यीमध्ये राष्ट्रिय मान्यताप्राप्त दल ६, अघिल्लो निर्वाचनमा सहभागी २३, यसपटक मात्रै भाग लिएका ४० वटा दल छन्। दर्तामध्ये १३ दलले कुनै पदमा उम्मेदवारी दिएका छैनन्। जसमा वैज्ञानिक समाजवादी पार्टी, सामाजिक लोकतान्त्रिक पार्टी, त्रिमूल नेपाल, माओवादी जनमुक्ति पार्टी नेपाल, मितेरी पार्टी नेपाल, राष्ट्रिय विकास पार्टी, नेपाल नौलो जनवादी पार्टी, समावेशी लोकतान्त्रिक पार्टी, संघीय खम्बुवा लोकतान्त्रिक पार्टी, नेपाल आमा पार्टी, लोकदल, नेपालवाद र राष्ट्रिय विकास पार्टी छन्। गत निर्वाचनभन्दा यसपटक ३६ लाख ६१ हजार २ सय ९९ युवा मतदाता बढेका छन्। १ करोड ७७ लाख ३३ हजार ७ सय २३ जनाले मताधिकार दिएको आयोगका सहप्रवक्ता सूर्यप्रसाद अर्यालले बताए।"
"मन्त्रीपरिषद्को बैठक बस्दै, को बन्छ सशस्त्र र नेपाल प्रहरीमा महानिरीक्षक?","काठमाडौं : नेपाल प्रहरी र सशस्त्र प्रहरी बलका महानिरीक्षकहरु आइतबार अनिवार्य अवकासमा जाँदै छन्। नेपाल प्रहरीका महानिरीक्षक शैलेश थापा क्षेत्री र सशस्त्र प्रहरी बलका महानिरीक्षक पुष्पराम केसी सेवाहदका कारण अनिवार्य अवकासमा जान लागेका हुन्। दुवै प्रहरी संगठनका प्रमुखहरुले अनिवार्य अवकास पाउने भएपछि सरकारले नेपाल प्रहरी र सशस्त्र प्रहरी बलमा नयाँ महानिरीक्षक नियुक्तिको तयारी सुरु गरेको छ। नेपाल प्रहरीमा अहिले सम्म कसलाई महानिरीक्षक बनाउने भन्ने टुंगो लागेको छैन। नेपाल प्रहरीमा अतिरिक्त महानिरीक्षकहरु विश्वराज पोख्रेल, सहकुल थापा, धिरज प्रताप सिंह र रविन्द्र धानुक महानिरीक्षको प्रतिष्पर्धामा छन्। सशस्त्र प्रहरीमा अतिरिक्त महानिरीक्षक राजु अर्याल महानिरीक्षक बन्ने लगभग पक्का छ। दुवै प्रहरी संगठनको महानिरीक्षकको टुंगो लगाउन आइतबार मन्त्रिपरिषद्को बैठक बस्दै छ।"
