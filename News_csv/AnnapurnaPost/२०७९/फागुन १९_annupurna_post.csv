शीर्षक,विवरण
सत्ता गोलचक्करमा बेढंगी नृत्य,"जनप्रतिनिधिको मूल काम कानुन निर्माण हो। संसद् पुगेका जनप्रतिनिधिको मुख्य ध्याउन्न भने कानुन निर्माणमा नभई सत्ताको म्युजिक चियरतिर छ। कतिसम्म भने संसद्को नियमित बैठकमै सांसदहरूको गणपूरक संख्या पुग्न नसकेर बैठक स्थगित हुन्छ, जस्तो गत शुक्रबार भयो। त्यस्ता शुक्रबार र बारहरू संसद्ले धेरै व्यहोरेको छ। भत्ताका लागि भनेर हाजिर गर्ने तर संसद्मा उपस्थित नहुने सांसदहरूकै कारण संसद् चल्न नसक्नु भनेको जनप्रतिनिधिको गैरजिम्मेवारीपनको द्योतक हो। खासमा यो सांसदहरूको व्यक्तिगत कमजोरीमात्रै नभई नेपाली राजनीतिकै ध्यान देश र जनतामा नभई सत्ता र सत्ता अनि फेरि पनि सत्तामा हुनुको परिणाम हो। मुख्य दलका शीर्ष नेतामध्ये को प्रधानमन्त्री हुने, कति समय हुने र अर्काेको पालो कहिले आउने भन्नेबाहेक देश र जनताको एजेन्डामा नेपाली राजनीति प्रवेशै गर्न सकेको छैन। मुठीभर नेताको चाहना र उनीहरूको इशारामा राजनीति सत्ताको गोलचक्करमा घुमिरहेको छ। त्यही गोलचक्करको रनाहामा परेका जनतामा देश र आफ्नै व्यक्तिगत अवस्थाले रिंगटा चलाइरहेको छ। त्यो रनाहा कुन रूपमा कसरी प्रकट होला भन्ने अहिलेको चिन्ता हो। सत्ता र शक्तिमा भएका नेताहरूको एकलएकल निर्णय हाबी गर्ने र जनताले जिताएका सांसद तथा पार्टीकै नेताहरूको भूमिकालाई गौण बनाउने तौरतरिका लोकतान्त्रिक भावना र मर्मविपरीत हो। त्यो एक किसिमले अधिनायकवादी चरित्र हो। जनताले सुम्पेको जिम्मेवारी भुलेर शीर्ष नेतृत्वको रबर स्ट्याम्प बन्न उद्यत् सांसदहरू पनि यसमा कम्ती दोषी छैनन्। होइन भने उनीहरूले आफ्नो भूमिकाको खोजी गर्न सक्नुपर्छ। नेतृत्वलाई मदारी बनाएर उसकै बेसुरा रागको तालमा बेढंगको नृत्यका लागि राजनीतिक रंगमञ्चमा उभिन उनीहरू पनि तयार हुनु हुँदैन। त्यसै कारण न आज संसद् सरकार र सत्ताको लाचार छायाँजस्तो भएको छ। संसद्लाई बेकामे बनाएर जुन प्रकारले लामो समयलाई स्थगित गरिएको छ, त्यो जनताप्रतिको ठूलो धोका र बेइमानी हो। अनुत्तरदायित्वको पराकाष्ठा हो। निकट भविष्यमा हुने राष्ट्रपति निर्वाचनलाई लिएर सत्ता र प्रतिपक्ष दलहरू सिद्धान्त र आदर्शहीन प्रतिस्पर्धामा छन्। संवैधनिक संस्थाको प्रमुखलाई लिएर दलबीच देखिएको अनुचित र अस्वस्थ प्रतिस्पर्धाले गणतान्त्रिक व्यवस्थाको प्रतीक पदको गरिमाको ओज कमजोर बनाइदिएको छ। खासमा यसले जनतामा निम्त्याएको राजनीतिप्रतिको घृणाभावलाई मायावी रूपमा प्रकट हुन खोज्ने शक्तिले दुरुपयोग गर्ने खतराप्रति दलहरू पटक्कै सचेत देखिन्नन्। आजको आवश्यक सुशासन हो र तत्काल अर्थतन्त्रलाई त्राण दिँदै समृद्धिको यात्रा तय गर्नु राजनीतिको मूल दायित्व हो। त्यसलाई भुलेर भइरहेको राजनीति कदाचित असलमा राजनीति होइन। नीति, निष्ठा, नैतिकता, आदर्श र सिद्धान्तविहीन हर्कतलाई राजनीति मान्न सकिन्न।"
'आठ दलीय गठबन्धनमा राष्ट्रपतिको निर्वाचनबारे मात्रै सहमति',"जनकपुरधाम : लोकतान्त्रिक समाजवादी पार्टी (लोसपा)का नेता शरतसिंह भण्डारीले आठ दलीय गठबन्धनमा राष्ट्रपतिको उम्मेदवारको विषयमा मात्र सहमति भएको स्पष्ट गरेका छन्। जनकपुरधाममा आठ दलीय सत्ता गठबन्धनको अभिमुखीकरण कार्यक्रमलाई सम्बोधन गर्दै भण्डारीले राष्ट्रपतिको निर्वाचनलाई लिएर मात्रै अहिले सहमति भएको स्पष्ट गरेका हुन्। कार्यक्रममा जनता समाजवादी पार्टी (जसपा)का नेता हरिनारायण यादवले उपराष्ट्रपति जसपाले पाउनुपर्ने बताएपछि आठ दलीय गठबन्धन अहिले राष्ट्रपतिको निर्वाचनमा मात्रै केन्द्रित रहेको भण्डारीले बताए। अहिले हामी राष्ट्रपतिमा हाम्रो गठबन्धनबाट उम्मेदवारी दिएका नेपाली कांग्रेसका उम्मेदवार रामचन्द्र पौडेललाई निर्वाचित गराउने गृहकार्यमा लागेका छौँ, भण्डारीले भने अहिले राष्ट्रपतिका विषयमा मात्रै सहमति भएको छ, बाँकी विषयमा पछि सहमति हुँदै जाला। बाहिर सञ्चारमाध्यममा उपराष्ट्रपति, संघको खाली मन्त्रालयहरू, प्रदेश सरकारको विषयमा अहिले गठबन्धनभित्र कुनै किसिमको छलफल नभएको उनले बताए। भण्डारीले यो गठबन्धन सरकार बनाउन वा राष्ट्रपति निर्वाचनसम्मका लागि मात्रै नभई संविधानबाट प्राप्त उपलब्धिहरूलाई संस्थागत गर्नका लागि समेत बनेको बताए। उनले यसअघिको सत्ता गठबन्धन सहमतिको राजनीतिलाई तोडेकै कारण भत्किएको दावी गरे। सो गठबन्धनबाटै अहिलेको वर्तमान प्रधानमन्त्री बनेका छन्, तर जुन मनसायले उनलाई प्रधानमन्त्री बनाइयो त्यसले फेरि मुलुक प्रतिगमन तर्फ जाने शंका बढेकाले गठबन्धन टिक्न नसकेको उनको भनाइ थियो। शक्ति सन्तुलनको राजनीतिमा एमालेले विश्वास गर्न नसकेकै कारण एमाले अहिले सत्ता गठबन्धन बाहिर रहेको भण्डारीको भनाइ थियो। नेकपा माओवादी केन्द्रका नेता मातृका यादवले गठबन्धनको उम्मेदवार पौडेललाई निर्वाचित गराउनका लागि नेपाली कांग्रेस आफैं इमान्दार हुनु आवश्यक रहेको बताए। नेपाली कांग्रेसका नेता फरमुल्लाह मन्सुरले मुलुकलाई संविधान प्रति बफादार, संसदको गरिमालाई बचाएर राख्ने राष्ट्रपति अब आवश्यक रहेको बताए। गठबन्धनले त्यस्तै उम्मेदवारको छनौट गरेकाले निर्वाचित गराउन आग्रह गरे। मन्सुरले वर्तमान राष्ट्रपति विद्यादेवी भण्डारीको आलोचना गर्दै भने उनी केपी ओलीको सल्लाहमा मात्रै कुनै निर्णय गर्ने भएकाले मुलुकलाई दुर्घटनामा धकेल्ने खेल भयो त्यस्तो दुर्घटना निम्तिन नदिन कांग्रेस तथा गठबन्धनले संविधानप्रति वफादार उम्मेदवार दिएको हो। मधेस प्रदेशका मुख्यमन्त्री सरोजकुमार यादवले प्रदेशलाई अधिकार सम्पन्न नबनाएसम्म मुलुक विकासको कल्पना गर्नु गलत रहेको बताए। मुख्यमन्त्री यादवले राष्ट्रपति निर्वाचनपछि प्रधानमन्त्रीलाई भेटेर संघीयता कार्यान्वयनका लागि प्रहरी समायोजन र निजमाती कर्मचारी समायोजन छिटोभन्दा छिटो गर्नका लागि आग्रह गर्ने जानकारी दिए।"
उपप्रधानमन्त्री श्रेष्ठ कतार प्रस्थान,"काठमाडौं : उपप्रधान एवम् भौतिक पूर्वाधार तथा यातायातमन्त्री नारायणकाजी श्रेष्ठ कतारको दोहामा हुने अतिकम विकसित मुलुक (एलडीसी)को सम्मेलनमा भाग लिन त्यसतर्फ प्रस्थान गरेका छन्। भ्रमणमा टोलीमा राष्ट्रिय योजना आयोगका उपाध्यक्ष मिनबहादुर श्रेष्ठ, माननीय जितेन्द्र नारायण देव, नेपाल सरकारका सचिव गणेशप्रसाद पाण्डे, मधुकुमार मरासिनी, केवलप्रसाद भण्डारी, स्वकीय सचिव सुरेशकाजी श्रेष्ठलगायत रहेका छन्। मार्च ५ देखि ९ सम्म हुने सम्मेलनमा सहभागी भएर उपप्रधानमन्त्री श्रेष्ठ ७ मार्चमा फर्कने कार्यक्रम तय भएको छ। सोमबार बसेको मन्त्रिपरिषद् बैठकले मन्त्री श्रेष्ठलाई सम्मेलनमा भाग लिन पठाउने निर्णय गरेको थियो।"
स्ववियु निर्वाचनले पाल्पामा विद्यार्थीको चहलपहल,"तानसेन: चैत ५ गते हुने स्वतन्त्र विद्यार्थी युनियनको निर्वाचनले पाल्पामा विद्यार्थीको चहलपहल बढेको छ। पाल्पाको त्रिभुवन बहुमुखी क्याम्पसमा स्ववियु निर्वाचनका लागि ८ विद्यार्थी संघ संगठनले संस्था दर्ता गराएका छन्। त्रिभुवन बहुमुखी क्याम्पस तानसेनमा नेपाली कांग्रेस निकट नेपाल विद्यार्थी संघ, नेकपा एमाले निकट अखिल नेपाल राष्ट्रिय स्वतन्त्र विद्यार्थी युनियन, नेकपा माओवादी केन्द्र निकट अखिल नेपाल राष्ट्रिय स्वतन्त्र विद्यार्थी युनियन क्रान्तिकारी, राष्ट्रिय प्रजातन्त्र पाटी निकट राष्ट्रिय प्रजातान्त्रिक विद्यार्थी संगठन, राष्ट्रिय जनमोर्चा निकट अखिल नेपाल राष्ट्रिय स्वतन्त्र विद्यार्थी युनियन छैटौं, नेकपा एकिकृत समाजवादी निकट अखिल नेपाल राष्ट्रिय स्वतन्त्र विद्यार्थी यूनियन, नेकपा माओवादी बहुमत पाटी निकट अखिल नेपाल राष्ट्रिय स्वतन्त्र विद्यार्थी यूनियन क्रान्तिकारी विद्यार्थी संघ संगठनदेखि स्वतन्त्र विद्यार्थीले निर्वाचनका लागि संस्था दर्ता गरेका छन्। त्रिभुवन बहुमुखी क्याम्पसमा स्ववियु निर्वाचनको लागि फागुन १९ गते संघ, संगठन, समुह दर्ता, फागुन २१ गते मतदाता सुची प्रकाशित, फागुन २५ गते मतदाता सुची उपर दावी विरोध, छानविन तथा अन्तिम नामावली प्रकाशन, फागुन २६ गते प्रत्यक्ष तर समानुपातिक तर्फ उम्मेदवारहरुको मनोनयनपत्र वितरण कार्यक्रम रहेको निर्वाचन अधिकृत जीवनबहादुर थापाले बताए।"
लुम्बिनीमा आठ दलको संयुक्त प्रशिक्षण,"दाङ : आठ दलले प्रदेश सांसदहरूलाई प्रशिक्षण दिएका छन्। फागुन २५ मा हुने राष्ट्रपतिको निर्वाचनको विषयलाई केन्द्रित गरेर लुम्बिनीमा प्रदेश सभा सदस्यहरूलाई प्रशिक्षण गरिएको हो। लुम्बिनीको राजधानी राप्ती उपत्यका क्षेत्रमा आठ दलका केन्द्रित नेताहरूको सहभागितामा प्रदेश सांसदहरूलाई पछिल्लो सत्ता समिकरणका विषयमा पनि जानकारी गराइएको छ। जहाँ मत बदर हुन नदिनेदेखि २३ गतेनै काठमाडौं पुग्न निर्देशन दिइएको छ। एनजीओ, आइएनजिओका नाममा सांसदलाई अल्मल्याउन खोजिएको भन्दै यस्ता उल्झनमा नपर्न समेत सचेत गराइएको छ। निर्देशन अनुसार प्रदेश सभा सदस्यहरू २३ गते नै काठमाडौं पुगिसक्नु पर्नेछ। नागरिकता वा मतदाता परिचयपत्र अनिवार्य साथमा राखेर काठमाडौं पुग्न निर्देशन दिइएको छ। गोप्य मतदान भएपनि कसैको प्रलोभनमा नपर्न समेत सांसदहरूलाई भनिएको छ। यसका अतिरिक्त मत बदर हुन नदिन सही तरिकाले मतदान गर्न भनिएको छ। मतपत्रमा यसपालि स्वस्तिक छापले संकेत गर्नुपर्ने छ। अहिले त उम्मेदवारको फोटो पनि भएकाले मत संकेत गर्न सहज हुने जानकारी दिइएको छ। राष्ट्रपति निर्वाचन यही फागुन २५ गते हुँदै छ। फागुन २५ मा तेस्रो कार्यकालका लागि राष्ट्रपति चयन गर्नेछ। आठ राजनीतिक दलबाट कांग्रेसका बरिष्ठ नेता रामचन्द्र पौडेल र एमालेको तर्फबाट सुवासचन्द्र नेम्वाङ राष्टपतिको उम्मेदवार बनेका छन्। संवैधानिक मर्यादाभित्र रहने व्यक्तिलाई राष्ट्रपति पदमा निर्वाचित गरिनुपर्ने नेपाली कांग्रेसका केन्द्रीय सदस्य योगेन्द्र चौधरीले बताए। संविधानभन्दा माथि कोही छैन। तर, विगतका अभ्यासले त अर्कै संकेत गर्यो उनले भने, संविधानको रक्षाका लागि हामी एक ठाउँमा उभिएका हौं। संविधानमा राष्ट्रपतिलाई कार्यकारी अधिकार दिइएको छैन। तर, अघिल्ला केही अभ्यासले राष्ट्रपतिलाई कार्यकारी जस्तो भूमिकामा देखाउनु चुनौतीको विषय बनेको र अब बन्ने राष्ट्रपतिले संविधानको रक्षा, त्यसको पालनामा ध्यान दिनुपर्ने बताए। नेपाली कांग्रेस सुजबुझ पूर्ण रुपमा राष्ट्रपतिमा रामचन्द्र पौडेललाई उम्मेदवार बनाएको माओवादी नेता चक्रपाणि खनालले बताए। पाँच दलीय गठबन्धन किन बन्यो, किन भत्कियो, नयाँ किन बन्यो भन्ने भन्दा पनि हामी संविधान रक्षाको लागि एक ठाउँमा छौं उनले भने, हाम्रो बीचमा विश्वास चाहिन्छ। कांग्रेसले रामचन्द्र पौडेललाई राष्ट्रपतिका रूपमा सुझबुझपूर्ण रूपमा उम्मेदवार बनाएको छ। माओवादी केन्द्रका केन्दीय सदस्य तथा लुम्बिनी प्रदेश इन्चार्ज चक्रपानी शर्माले आबश्यकता अनुसार आठ दलीय गठबन्धन बनेको र यसले लोकतन्त्र, संविधानको रक्षा गर्ने बताए। आठ दलीय गठबन्धन राष्ट्रपतिको निर्वाचनका लागि मात्रै नभएर सत्ता समीकरणमा पनि भएको र पुरै कार्यकाल कायम रहने बताए। संविधान रक्षाका लागि सही व्यक्तिलाई राष्ट्रपतिमा निर्वाचित गरिनुपर्ने भएकाले नयाँ गठबन्धन निर्माण भएको लोकतान्त्रिक समाजवादी पार्टीका नेता सर्वेन्द्रनाथ शुक्लाले जानकारी दिए। रातारात राष्ट्रपतिलाई शक्ति दिने काम भयो। यो गलत हो, उनले भने, सार्वभौम संसदभन्दा माथि कोही छैन। संसदले गरेका निर्णय रोकिनु दुर्भाग्य थियो। अब त्यसो हुने छैन। नयाँ बनेको आठ दलीय गठबन्धनभित्र विश्वासको वातावरण कायम गर्दै निर्वाचनमा इमानदारी आवश्यक पर्ने अन्य दलका नेताहरूको भनाइ छ। अभिमुखीकरणलाई सम्बोधन गर्ने अन्य दलका नेताले गठबन्धनभित्र विश्वास कायम हुनुपर्ने धारणा व्यक्त गरेका थिए। अभिमुखीकरणमा नेपाली कांग्रेस, नेकपा माओवादी केन्द्र, जनता समाजवादी पार्टी, जनमत पार्टी, नागरिक उन्मुक्ति पार्टी, लोकतान्त्रिक समाजवादी पार्टी, एकीकृत समाजवादी पार्टीका सांसदहरूको सहभागिता थियो। लुम्बिनी प्रदेश ८७ सदस्यीय छ। जसमा ५४ सासद कार्यक्रममा सहभागी थिए।"
राष्ट्रपति र उपराष्ट्रपतिको निर्वाचनका लागि परिचयपत्रको व्यवस्था,काठमाडौं : निर्वाचन आयोगले यही फागुन २५ गते हुने राष्ट्रपतिको निर्वाचन र आगामी चैत ३ गते हुने उपराष्ट्रपतिको निर्वाचनमा मतदाताहरूले मतदान गर्न जाँदा साथमा लिएर जानुपर्ने कागजातका सम्बन्धमा स्पष्ट पारेको छ। राष्ट्रपति र उपराष्ट्रपतिको निर्वाचनमा संघीय संसद्का सदस्य र प्रदेशसभाका सदस्य रहेको निर्वाचन मण्डलद्वारा मतदान हुने कानुनी व्यवस्था छ। दुवै निर्वाचनमा निर्वाचन अधिकृतको कार्यालयबाट प्रकाशित अन्तिम मतदाता नामावलीमा नाम समावेश भएका मतदातालाई निर्वाचन आयोगबाट जारी मतदाता परिचयपत्र वा नेपाली नागरिकताको प्रमाणपत्र वा सम्बन्धित संसद् सचिवालयबाट जारी परिचयपत्र वा निर्वाचन अधिकृतबाट सम्बन्धित सभाको सदस्यमा निर्वाचित हुँदा उपलब्ध गराइएको प्रमाणपत्र वा राष्ट्रिय परिचयपत्रका आधारमा मतदान गर्ने व्यवस्था गरिएको आयोगका प्रवक्ता शालिग्राम शर्मा पौड्यालले शुक्रबार जारी गरेको विज्ञप्तिमा जनाइएको छ।
राष्ट्रपतिउपराष्ट्रपति निर्वाचनपछि मन्त्रिमण्डल विस्तार : महासचिव गुरुङ,"काठमाडौं : सत्तारुढ नेपाल कम्युनिष्ट पार्टी (माओवादी केन्द्र)का महासचिव देवप्रसाद गुरुङले राष्ट्रपतिउपराष्ट्रपति निर्वाचन सम्पन्न भएपछि मात्र वर्तमान मन्त्रिपरिषद् विस्तार र पुनःगठन हुने बताएका छन्। राष्ट्रपतिउपराष्ट्रपति निर्वाचन आचारसंहिता लागू भइसकेकाले विश्वासको मत लिने र मन्त्रिपरिषद्लाई पूर्णता दिन अप्ठ्यारो भएकाले आगामी चैत ५ गतेपछि मात्र प्रक्रिया सुरु हुने बताए। पोखरामा शुक्रबार प्रदेशसभा सदस्यको अभिमुखीकरण कार्यक्रममा उनले राष्ट्रिय स्वाधिनता र देशमा अर्थतन्त्रमा देखिएको संकट लगायतका समस्या समाधान गर्न न्यूनतम सहकार्य अनिवार्य रहेको उल्लेख गरे। उनले भने, 'देशमा विद्यमान समस्या समाधान गर्न दलबीच सहकार्य हुनुपर्दछ। अहिले सबै दललाई जुटाउन प्रयास गरेपनि जुट्न सकेन, एमाले र राप्रपा सहमत नहुँदा सरकारबाट बाहिरिएका छन्। यस अवस्थामा आठ दल बसेर सहकार्य गर्दै अघि बढ्ने सैद्धान्तिक सहमति भएको छ।' महासचिव गुरुङले आगामी राष्ट्रपतिका लागि आठ दलीय गठबन्धनका उम्मेदवार नेपाली कांग्रेसका वरिष्ठ नेता रामचन्द्र पौडेलले जीवनपर्यन्त सुरुआतदेखि अहिलेसम्म लोकतन्त्रको रक्षा र मुलुकको परिर्वतनका लागि लागि परेको उल्लेख गरे। फागुन २५ गतेको निर्वाचनमा पौडेल राष्ट्रपतिमा निर्वाचित हुने निश्चित रहेको गुरुङको भनाइ छ।"
आठ दलीय गठबन्धनले आज बागमतीका सांसदलाई अभिमुखीकरण कार्यक्रम गर्दै,"काठमाडौं : आठ दलीय गठबन्धनले आज बागमती प्रदेशका सांसदहरूलाई अभिमुखीकरण कार्यक्रम गर्ने भएको छ। राष्ट्रपति निर्वाचनमा आठ दलका साझा उम्मेदवार रामचन्द्र पौडेललाई विजय गराउन आज बागमती प्रदेशसभाका सदस्यहरूलाई दिउँसो १ बजे बानेश्वरमा अभिमुखीकरण कार्यक्रम गरिन लागेको हो। बिहीबार आठ दलले प्रतिनिधिसभा र राष्ट्रियसभामा रहेका आफ्ना सांसदलाई शीर्ष नेताको उपस्थितिमा अभिमुखीकरण गरेको थियो। यही फागुन २५ मा हुने राष्ट्रपति निर्वाचनमा पौडेललाई जिताउन नेपाली कांग्रेसका उपसभापति पूर्णबहादुर खड्काको संयोजकत्वमा राष्ट्रपति निर्वाचन अभियान परिचालन र संयोजन संयन्त्र गठन गरिएको छ। संयन्त्रको निर्णयअनुसार वागमती प्रदेशका आठ दलका सांसदहरूलाई आज अभिमुखीकरण कार्यक्रम गर्न लागिएको हो। संयन्त्रको निर्णयअनुसार सबै प्रदेशमा राष्ट्रपति निर्वाचन केन्द्रित अभिमुखीकरण कार्यक्रम हुने कांग्रेसले जनाएको छ। आठ दलीय गठबन्धनमा नेपाली कांग्रेस,नेकपा माओवादी केन्द्र,नेकपा एकीकृत समाजवादी,लोकतान्त्रिक समाजवादी पार्टी,जनता समाजवादी पार्टी,नागरिक उन्मुक्त पार्टी,नेपाल जनमत पार्टी र राष्ट्रिय जनमोर्चा रहेका छन् ।"
लोसपाले राष्ट्रपतिलाई भोट दिन बैठकबाटै निर्णय गर्ने,काठमाडौं : नेकपा एमालेले राष्ट्रपतिमा पार्टीका तर्फबाट राष्ट्रपति उम्मेदवार सुवास नेम्वाङको पक्षमा मतदान गर्न लोकतान्त्रिक समाजवादी पार्टी (लोसपा) सँग आग्रह गरेको छ। शुक्रबार एमालेका उम्मेदवार नेम्वाङसहितका एमाले नेताहरूले लोसपाका नेताहरूसँग भेटवार्ता गर्दै राष्ट्रपति निर्वाचनमा एमालेलाई सहयोग गर्न आग्रह गरेका हुन्। छलफलपछि एमाले नेता योगेश भट्टराईले राष्ट्रपति निर्वाचनका सन्दर्भमा लोसपा नेतृत्वसँग छलफल गरेको र नेम्वाङको पक्षमा मतदान गर्न आग्रह गरेको बताए। उनले लोसपाको २४ गते बैठक बस्ने र त्यसबाट आवश्यक निर्णय गर्ने जवाफ पाएको जानकारी दिए। त्यस्तै लोसपाका नेता राजेन्द्र महतोले एमालेको प्रस्ताव सकारात्मक रहेको र पार्टीको बैठकमा छलफल गर्ने बताए। महतोले राष्ट्रपतिका दुवै उम्मेदवार बराबर भए पनि अहिले लोसपा ८ दलीय गठबन्धनको हिस्सा रहेकाले आवश्यक निर्णय पार्टी बैठकले लिने धारणा राखे। उनले राष्ट्रपतिमा राष्ट्रिय सहमति गर्नका लागि पार्टीका अध्यक्ष महन्थ ठाकुरको नाम अघि सारेपनि अहिले परिस्थिति फरक भएको जिकिर गरे।
"एमालेले रेशम चौधरीलाई भन्यो  पावर सेयरिङ गर्न तयार छौं,राष्ट्रपतिमा सघाउनुहोस्","एमाले नेताहरू योगेश भट्टराई,कृष्णगोपाल श्रेष्ठ र भगवति चौधरी कारागार पुगेर नेम्बाङलाई मत दिन आग्रह गरेका हुन् । काठमाडौंः नेकपा एमालेका नेताहरूले राष्ट्रपतिमा सुवासचन्द्र नेम्बाङलाई मत माग्न नागरिक उन्मुक्ति पार्टीका संरक्षक रेशम चौधरीलाई भेटेका छन् । शुक्रबार बिहान चौधरी भेट्न एमाले नेताहरू डिल्ली बजार कारागार पुगेका थिए। एमाले नेताहरू योगेश भट्टराई,कृष्णगोपाल श्रेष्ठ र भगवति चौधरी कारागार पुगेर नेम्बाङलाई मत दिन आग्रह गरेका हुन् । एमालेका एक नेताले चौधरीलाई भेटेर राष्ट्रपतिमा नेम्बाङज्यूलाई सहयोग गर्न आग्रह गरेको बताए। राष्ट्रपतिको निर्वाचन नजिकिएसँगै कांग्रेस र एमालेका नेताहरू आआफ्ना उम्मेदवार विजय गराउन विभिन्न राजनीतिक दलका नेताहरूलाई भेट गरिरहेका छन्। राष्ट्रपतिमा आठ दलीय गठबन्धनबाट नेपाली कांग्रेसका वरिष्ठ नेता रामचन्द्र पौडेल र एमालेबाट पार्टी उपाध्यक्ष सुवासचन्द्र नेम्बाङले उम्मेदवारी दिएका छन्। राष्ट्रपति निर्वाचन यही फागुन २५ मा हुँदैछ।"
दुधको मूल्य ९ रुपैयाँ वृद्धि गर्ने सरकारको निर्णय,काठमाडौं : सरकारले दुधको मूल्यमा ९ रुपैयाँ वृद्धि गरेको छ। शुक्रबार बसेको मन्त्रिपरिषद् बैठकले दुधको मूल्य ९ रुपैयाँ वृद्धि गरेको हो। बैठकले दुधको न्यूनतम मूल्य ५६४ बाट वृद्धि गरेर ६५५ बनाउने निर्णय गरेको एक मन्त्रीले अन्नपूर्णलाई बताए। किसानले दुधको उचित मूल्य पाउन नसकेको गुनासो गरिरहेका बेला किसानको हितलाई ध्यानमा राखी दुधको न्युनतम मूल्य निर्धारण गरेको ती मन्त्रीको भनाइ छ।
पदकै कारण फेरि गठबन्धन नटुट्ने संकल्प गरेका छौँ : उपसभापति खड्का,"वीरेन्द्रनगर : नेपाली कांग्रेसका उपसभापति एवं पूर्व गृहमन्त्री पूर्णबहादुर खड्काले पदकै कारण आठ दलीय गठबन्धन नटुट्ने बताएका छन्। शुक्रबार कर्णाली प्रदेशसभामा आठ दलीय गठबन्धन भित्रका प्रदेश सांसदहरूलाई राष्ट्रपति निर्वाचनका सन्दर्भमा अभिमुखीकरण कार्यक्रममा सांसदहरूले उठाएका प्रश्नको जवाफ दिँदै उपसभापति खड्काले यस्तो बताएका हुन्। उनले निर्वाचनका बेला जनताका बीचमा पाँच वर्षसम्म सँगै रहेर काम गर्ने प्रतिवद्धता गरेको गठबन्धन गत पुस १० गते पदकै कारण टुट्न पुगेको भन्दै उनले अब पदकै कारण गठबन्धन नटुटाउने संकल्प गरी नयाँ गठबन्धन निर्माण गरेको दाबी गरे। उनले पुस १० गते तत्कालीन गठबन्धन टुट्नुमा कांग्रेस नै बढी जिम्मेवार रहेको बताउँदै अब यो गठबन्धन पाँच वर्षसम्म नै जाने दाबी गरे। उनले भने, '१२ बुँदे शान्ति सम्झौताको पूर्ण पालना गर्दै शान्ति प्रक्रियाका बाँकी कामहरू पूरा गर्नुछ। त्यसका लागि राष्ट्रिय सहमति आवश्यक छ। लोकतन्त्रको र संविधानको रक्षाका लागि पनि सबै दलको सहकार्य आवश्यक छ। तर वर्तमान व्यवस्था नमान्ने, संविधान नमान्ने तत्वहरूसँग एमाले अध्यक्ष ओली निकट बन्ने र अहिलेको व्यवस्था, संविधान प्रतिप्रतिबद्ध दलहरूसँग टाढा हुने व्यवहारका कारण परिवर्तनका पक्षधर दलहरू एक ठाँउमा उभिएका छौँ। अब कुनै पदका कारण यो गठबन्धन तलमाथि हुँदैन।' उनले अहिलेको यो गठबन्धनले संघमा थुपारेर राखेका अधिकारीहरू संघीय संरचनाअनुसार तल्लो तहसम्म विस्तार गर्ने, राष्ट्रियता, संविधान र लोकतन्त्रको रक्षा गर्ने कार्यमा पूरा प्रतिबद्ध रहेको बताउँदै कर्णालीलाई बजेटमा पहिलो प्राथमिकता दिनका लागि पनि प्रतिबद्ध रहेको बताए। उनले भने, 'वर्तमान प्रधानमन्त्री प्रचण्ड र आफूले चुनावका समयमा कर्णालीका विभिन्न जिल्लामा जनताका बीचमा गरेका प्रतिबद्धताहरू बिर्सेका छैनौँ। यस विषयमा प्रधानमन्त्री र आठ दलका अन्य शीर्ष नेताहरूबीच पनि कुरा भएको छ। आगामी आर्थिक वर्षको बजेटमा कर्णालीले विशेष प्राथमिकता पाउनेछ।' उनले मुलुकमा स्थायी शान्ति, वर्तमान व्यवस्थाको रक्षा, लोकतन्त्रलाई संस्थागत विकासका लागि मुलुकमा कुशल अभिभावकको खाँचो रहेको भन्दै त्यसका लागि योग्य पात्र गठबन्धनका साझा राष्ट्रपति पदका उम्मेदवार नेपाली कांग्रेसका बरिष्ठ नेता रामचन्द्र पौडेल नै उपयुक्त रहेको बताए। कार्यक्रममा नेकपा माओवादी केन्द्रका उपमहासचिव तथा पूर्व गृहमन्त्री शक्तिबहादुर बस्नेतले अहिलेको गठबन्धनले निर्वाचनमा गरेको प्रतिबद्धताको पालना र जनताको भावनाको कदर भएको बताए। कर्णाली प्रदेशका मुख्यमन्त्री राजकुमार शर्माले गठबन्धनले आर्थिक, प्रशासनिक अधिकार सहितको संघीयतालाई जोड दिनुपर्ने बताए। उनले विगतका सरकारहरूले प्रदेश संरचनालाई हात बाँधेकै कारण परिणाम नआएको बताउँदै यसले नागरिकलाई व्यवस्थाप्रति नै प्रश्न उठाउने अवस्था सिर्जना गरेको बताए। कार्यक्रममा एकिकृत समाजवादीका केन्द्रीय सदस्य केदार कंडेल, नेपाली कांग्रेसका प्रदेश सभापति ललितजंग शाही, नेकपा माओवादी केन्द्रका प्रदेश अध्यक्ष बिमला केसी, एकिकृत समाजवादीकी सांसद कल्याणी खड्का लगायतका वक्ताहरूले लोकतन्त्रलाई बलियो बनाउन र संविधानको रक्षा गर्न गठबन्धन थप एकताबद्ध भएर अगाडि बढ्नुपर्ने बताए। उनीहरूले राष्ट्रपति निर्वाचनमा गठबन्धनबाट तलमाथि नहुने प्रतिबद्धता जनाउँदै मुलुकको स्थायी शान्ति, संविधानको रक्षा, नागरिकको जीवनस्तर सुधार र विकासका लागि पनि नयाँ गठबन्धनको सरकारले प्रभावकारी काम गर्नुपर्नेमा जोड दिएका थिए। कार्यक्रममा सहभागी सबै प्रदेश सांसदहरूले आठ दलीय गठबन्धनको निर्णयअनुसार नै राष्ट्रपति निर्वाचनमा मतदान गर्ने प्रतिबद्धता जनाएका छन्।"
"नेवि संघमा विवाद, पार्टी कार्यालय सानेपामा तोडफोड","काठमाडौंः स्वतन्त्र विद्यार्थी युनियनको चुनाव नजिकिँदै गर्दा नेवि संघका नेताबीच कुटाकुट भएको छ। संस्थापन समूह र संस्थापनइतर समूहबीच झडप भएको हो। झडकका क्रममा सानेपास्थित कांग्रेस पार्टी कार्यालयमा तोडफोड भएको छ। तोडफोडबाट कार्यालयमा सामान्य क्षति पुगेको छ। सीसा,ल्यापटप लगायतमा क्षति पुगेको छ। नेवि संघका नेता विनोद शाही ठकुरीले संस्थापन समूहले एकलौटी गरेकाले विवादको अवस्था सिर्जना भएको बताए। ठकुरीले अन्नपूर्णसँग भने, 'त्रिवीले बैठक डाकेको थियो। त्रिविले बोलाएको छलफलमा शेखर कोइराला समूहका प्रतिनिधि सहभागी थिए। बैठकमा दुवै पक्ष उपस्थित भएपछि झडपको स्थिति भएको हो। इतरसमूहका नेता शाहीले समयमै पार्टीले भातृ संस्थालाई पूर्णता नदिएकाले विवाद उत्पन्न भएको बताए। नेवि संघको बैठक टौदह रिसोर्टमा थियो। बैठकपछि असन्तुष्ट इत्तरसमूह पार्टी कार्यालय पुगेर तोडफोडमा उत्रिएको हो। घटनामा शिव रिमाल, हरि आचार्य, डाश्यामचन्द्र अधिकारी घाइते भएका छन्। नेविसंघ अध्यक्ष दुजाङ शेर्पा पक्षले आफ्ना कार्यकर्तालाई कुटेको इतरपक्षको आरोप छ। शेर्पाले त्रिविमा केन्द्रीय प्रतिनिधिका रुपमा पदम भट्टराईलाई तोकेका थिए। कोइराला समूहले पनि त्रिविमा प्रविण कैनीलाई प्रतिनिधिका रुपमा खटाएको थियो। विवाद समाधान भइसकेपछि केही व्यक्ति प्रवेश गरी आक्रमण गरेको शेखर समूहका एक विद्यार्थी नेताले बताए।"
राष्ट्रपतिका उम्मेदवार सुवासचन्द्र नेम्वाङले सीके राउतसँग मागे भोट,"काठमाडौं : नेकपा एमालेका उपाध्यक्ष एवं राष्ट्रपतिका उम्मेदवार सुवासचन्द्र नेम्वाङले जनमत पार्टीका अध्यक्ष सीके राउतसँग भोट मागेका छन्। शुक्रबार जनमतको पार्टी कार्यालयमा पुगेका एमाले नेताहरूले भोट मागेका हुन्। एमाले नेता पृथ्बीसुब्बा गुरुङले आफूहरूले पार्टी अध्यक्ष सीके राउतसँग मत मागेको स्पष्ट पारे। उनले अध्यक्ष राउतले सुवासचन्द्र नेम्वाङले राजनीतिमा गरेको योगदानको तारिफ गरेको बताए। अध्यक्ष राउतले भने एमाले नेताहरूलाई छलफलपछि मात्रै जवाफ दिने बताएका थिए। 'उहाँहरू भोट माग्न आउनुभएको थियो। हामीले पार्टीभित्र छलफल गरेरमात्रै जवाफ दिने भनेका छौं,' उनले भने। जनमत भने आठ दलीय गठबन्धनमा आबद्ध छ। जनमतबाट अब्दुल खान सरकारमा पनि सहभागी छन्।"
जिल्ला उपसचिव श्रेष्ठसहित पाँच जनाले छाडे एमाले,"झापा : नेकपा (एमाले)मा सत्ता र गुट स्वार्थको हाबी बढेको भन्दै एमालेकी झापा जिल्ला उपसचिव चन्द्रमाया श्रेष्ठसहित पाँच जनाले पार्टीबाट सामूहिक राजीनामा दिएका छन्। झापाको भद्रपुरमा शुक्रबार पत्रकार सम्मेलनको आयोजना गर्दै भद्रपुर नगरपालिकाकी निवर्तमान उपप्रमुख समेत रहेकी श्रेष्ठ, एमाले कोशी प्रदेश कमिटी सदस्य पदम थापा, झापा क्षेत्र नम्बर ३ का सदस्य सज्जाद आलम, एमाले बाह्रदशी गाउँपालिका सदस्य हवालोदिन मियाँ र बाह्रदशी सचिवालय सदस्य रहिम मियाँले सामूहिक रूपमा पार्टीबाट राजीनामा दिएका हुन्। भद्रपुर८ निवासी श्रेष्ठले एमालेमा लागेको ३० वर्ष लामो यात्रालाई आजबाट टुंगाएको बताएकी छिन्। पार्टीका नेताहरूमा आफूलाई राजा, महाराजा, शासक ठान्ने संस्कार संस्कृति देखियो, उनले भनिन्, नेतृत्वमा देवत्वकरण हुन थाल्यो, आफूलाई अन्धाधुन्ध समर्थन गर्ने कार्यकर्ताहरूलाई काखी च्याप्ने र ठिकलाई ठिक, बेठिकलाई बेठिक भन्ने तथ्यबाट सत्य खोज्ने र हरेक घटना र परिवेशलाई द्वन्द्वात्मक भौतिकवादी ढंगले विश्लेषण गर्ने कार्यकर्ताहरू भेदभाव र पक्षपातको सिकार बन्न थालेकोले पार्टीमा बसिराख्नु उचित देखिन्। समाजमा अन्याय र विभेदविरुद्ध लड्ने एमाले पार्टीमा हामी जस्ता कार्यकर्ताहरू नै अन्याय र भेदभावबाट प्रताडित भइरहँदा समेत अन्तर पार्टी संघर्ष गर्दै पार्टीलाई एकताबद्ध बनाई राख्न र यसमा देखिएका विकृति, विसंगति अन्त्य गर्न निरन्तर रूपमा हामी लागि परेको बताउँदै उनले भनिन्, हुँदा हुँदा आज आएर पार्टीमा रहेर टेक्ने ठाउँ र सुधारका प्रयत्न गर्ने आधारहरू समेत समाप्त पार्ने प्रयास भइसकेको छ। अब पार्टीबाट अलग भई स्वतन्त्र बस्ने उनको भनाइ छ। पार्टी नेतृत्वको दम्भ, घमन्ड र अहंकारको कारण म मात्र नभई अब विस्तारै झापाबाट अधिकांश कार्यकर्ताहरूले क्रमशः पार्टी छाड्दै जाने उनको दाबी छ। त्यस्तै प्रदेश कमिटी सदस्य तथा बाह्रदशी गाउँपालिकी थापाले पार्टीलाई केही सिन्डिकेट र ठेकेदारले कब्जामा लिएर चलाएकाले त्यस्तो पार्टीमा बस्नु उचित नदेखिएको बताए। रातलाई रात भन्न नसकेर दिन भन्ने जस्तो परिपाटी एमालेमा मौलाउँदै गएको उनको भनाइ छ। यता उनीहरूले सामूहिक राजीनामा दिँदै जारी गरिएको प्रेस विज्ञप्तिमा पार्टीप्रति १८ बुँदे असहमति उल्लेख गरेको छ। एमाले झापा जिल्ला कमिटीको सिफारिसमा पार्टीका उपसचिव श्रेष्ठ, प्रदेश कमिटी सदस्य थापालाई पार्टीको हित विपरीत गतिविधि गरेको आरोप लगाउँदै केही दिनअघि मात्र साधारण सदस्य समेत नरहने गरी पार्टीले निष्कासन गरिसकेको एमाले स्रोतले जनाएको छ।"
केपी ओली भन्छन्: साथीहरूले मलाई जवान नै ठान्छन्,"काठमाडौं: नेकपा एमालेका अध्यक्ष केपी शर्मा ओलीले देखाइ र भोगाइ फरक हुने बताएका छन्। मोतीदेवी स्मृति केन्द्रले ११३ औँ अन्तर्राष्ट्रिय श्रमिक महिला दिवसको अवसर आयोजित कार्यक्रममा ओलीले सबैले देखेको भन्ने र आफूले भोग्ने फरक हुने बताए। उनले आफ्ना साथीहरूले भेट्दा हौसला थप्दै आफूलाई जवान भन्ने गरे पनि आफू त्यसो नभएको बताए। उनले भने, 'साथीहरूले भन्दिन्छन् ओहो तपाईं त जस्ताको तस्तै हुनुहुन्छ। जवान हुनुहुन्छ। तर त्यसो होइन्। मेरो अनुहार हेरेर साथीहरूले त्यसो भने पनि म के हो त मलाई थाहा छ। घरि घरि त म पनि ऐना हेर्छु।' मोतीदेवी स्मृति केन्द्रले प्रेरणादायी महिलालाई गरेको सम्मानमा ओलीले यो सम्मानले महिलाले आफ्नो हक अधिकार रक्षाका लागि खेलेको भूमिका पनि अतुलनीय रहेको बताए। उनले सबैले आआफ्नो क्षेत्रमा उल्लेख्य मेहनत गरेको बताए।"
भ्रष्टाचारीलाई कारबाही गर्न सरकार प्रतिवद्ध छ : उपप्रधानमन्त्री श्रेष्ठ,दोलखा : उपप्रधानमन्त्री एवं भौतिक पूर्वाधार तथा यातायात मन्त्री नारायणकाजी श्रेष्ठले सुशासन विना विकासमा फड्को मार्न नसकिने बताएका छन्। उनले सुशासनका विषयमा सरकार स्पष्ट रहेको उल्लेख गर्दै भ्रष्टाचारीलाई कारबाही गर्न सरकार प्रतिवद्ध रहेको बताएका हुन्। अहिले अर्थतन्त्रको अवस्था उत्साहजनक नरहेको उल्लेख गर्दै उनले सबै संकल्पबद्ध भएर अर्थतन्त्रको गति बढाउन लाग्नु अहिलेको आवश्यकता रहेको बताए। उपप्रधानमन्त्री श्रेष्ठले अहिलेको मुख्य मुद्दा राजनीतिक परिर्वतन र उपलब्धिलाई माध्यम बनाएर सामाजिक आर्थिक क्षेत्र विस्तार तथा सामाजिक आर्थिक रुपान्तरण गर्नु रहेको बताए। नौ दिनसम्म चल्ने महोत्सवको आयोजना दोलखा चेम्बरले गरेको हो। महोत्सवमा जिल्लामा उत्पादित विभिन्न सामग्रीसहित मनोरञ्जनका विभिन्न खेल तथा सांगीतिक कार्यक्रम सञ्चालन हुने उपाध्यक्ष रुद्रजंग बुढाथोकीले बताए।
"रस्साकस्सीमा स्ववियु निर्वाचन, विद्यार्थीका मुद्दा गफमै सीमित","स्ववियु निर्वाचनको मिति नजिकिँदै जाँदा विद्यार्थी संगठन तयारीमा जुटेका छन्। विश्वविद्यालय र शैक्षिक सुधारको मुद्दा उठाउने विद्यार्थी संगठन निर्वाचन लगत्तै विगतका वाचा बिर्सने गरेका छन्। काठमाडौंः स्वतन्त्र विद्यार्थी युनियनको निर्वाचन आउन १६ दिन बाँकी छ। विद्यार्थी नेता चुनावी प्रचारमा जुटेका छन्। त्रिभुवन विश्वविद्यालयका ६२ आगिंक र एक हजार ४० सम्बन्धन प्राप्त क्याम्पसमा निर्वाचन हुँदैछ। शुक्रबारदेखि स्ववियु निर्वाचनको प्रक्रिया सुरू भएको छ। निर्वाचन प्रक्रियाअन्तर्गत विद्यार्थी संगठनले आफ्नो संगठन दर्ता गरेका छन्। त्रिविका अनुसार शुक्रबार बिहान १० बजदेखि अपराह्न ३ बजेसम्म स्ववियु निर्वाचनमा सहभागी हुन सबै क्याम्पसका विद्यार्थी संगठनले संगठन दर्ता गराउनुपर्ने थियो। २०६५ सालपछि निर्वाचन हुन लागेकोले पनि विद्यार्थी संगठन विशेष उत्साहका साथ खटिएका छन्। नेपालमा सबैभन्दा बढि विद्यार्थी अध्ययन गर्ने विश्वविद्यालय हो त्रिवि। यो विश्वविद्यालयमा ०६५ साल पछि आगामी चैत ५ गते स्ववियु निर्वाचन हुनेछ। ०६५ मा अनेरास्ववियु क्रान्तिकारीका हिमाल शर्मा त्रिभुवन विश्वविद्यालयको स्ववियु सभापति निर्वाचित भएका थिए। विभिन्न राजनीतिक घटनाक्रमले त्यसयतामा त्रिवि क्याम्पसमा स्ववियु निर्वाचन भएको छैन। विद्यार्थी संगठनले आफ्ना एजेण्डासहित मत माग्न थालेका छन्। यद्यपी उम्मेदवारको टुंगो लागेकै छैन। स्ववियुको उम्मेदवार हुन २८ वर्षे हदम्याद तोकिएको छ। केन्द्रीय राजनीतिको आधार विद्यार्थी राजनीतिलाई लिइने भएकाले स्ववियु निर्वाचनले केन्द्रीय राजनीतिको पनि ध्यान केन्द्रित गरेको छ। राजनीतिक दलले आफ्नो ध्यानलाई स्ववियुको निर्वाचन केन्द्रित बनाउन थालेका छन्। अहिले कुनै पनि विद्यार्थी संगठनले आधिकारिक उम्मेदवार घोषणा गरेको छैन। संगठनमा आवद्ध विद्यार्थी नेताले आफैँ उम्मेदवार दावी गर्दै मत माग्न थालेका छन्। नेकपा माओवादी केन्द्रका महासचिव देव गुरुङले अखिल क्रन्तिकारीमा पञ्चा सिंहको टिमनै आधिकारीक भनेर वक्तव्य नै निकालेका छन्। नेकपा एमाले अध्यक्ष केपी शर्मा ओलीले स्ववियु चुनावलाई लक्षित गर्दै तयार रहन विद्यार्थीलाई निर्देशन दिए। त्रिविमा वार्षिक कार्यतालिका कार्यान्वयनमा नआउनु, समयमा नतिजा प्रकाशन नहुनु, परीक्षामा ढिलाइ हुनु, समयानुकुल पाठ्यक्रम नहुनु, छात्रावास अव्यवस्थित हुनु, त्रिवि प्रशासनका काम झण्झटिलो हुनु, प्रमाणपत्र लिन सकसपूर्ण हुनु नै त्रिविमा मुख्य समस्या हुन्। विद्यार्थी संगठनले स्ववियुमार्फत क्याम्पसको चौतर्फी विकासमा भूमिका खेल्ने दावी गरे पनि भनाइ र गराइ फरक हुने गरेको विद्यार्थीहरू नै बताउँछन्। त्रिवि केन्द्रीय क्याम्पसमा अध्ययनरत् रवीन केसी भन्छन्, नाम मात्रैका विद्यार्थी संगठन भए। नारा गर्न र पढाइ बिथोल्न आउँछन्। हाम्रा समस्या समाधान भएका छैनन्। भोट माग्दै त आए तर दिउँ कि नदिउँ मैले निर्णय गरेको छैन। सोच्दैछु। विद्यार्थीको हकहितमा विद्यार्थी संगठन चुइक्क नबोलेको केसीले बताए। नेतृत्वमा दावी गर्ने को को ?अहिले कुनै पनि विद्यार्थी संगठनले आधिकारिक उम्मेदवार घोषणा गरेको छैन। संगठनमा आवद्ध विद्यार्थी नेताले आफैँ उम्मेदवार दावी गर्दै मत माग्न थालेका छन्। पछि उम्मेदवारी घोषणाका क्रममा भागबण्डा मिलाउँदा उनीहरूको अहिलेको दावी फरक पनि पर्न सक्नेछ। नेकपा माओवादी केन्द्र निकट अखिल क्रान्तिकारीबाट स्ववियु सभापतिमा प्रदीप भट्टको दावी छ। भट्ट अखिल क्रान्तिकारी त्रिविका अध्यक्ष हुन्। यद्यपी दोस्रो तहबाट पनि सभापतिमा उम्मेदवारी दिनेबारे अखिल क्रान्तिकारीमा छलफल भइरहेको छ। अखिल क्रान्तिकारीबाट स्ववियु सभापतिमा संगठनका उपाध्यक्ष विपीन विक, सहसचिवद्वय दिनेश ऐर र चन्दन सुनारको पनि चर्चा पनि उत्तिकै छ। संगठनका अध्यक्ष भट्ट संगठनले केही दिनमै आधिकारीक उम्मेदवारको जानकारी गराउने बताउँछन्। उनले अन्नपूर्णसँग भने, 'हाम्रो संगठनमा विवाद छैन। केहीदिनमै सर्वसम्मत रुपमा टिम तयार पार्छौँ। यस्तै, नेपाल विद्यार्थी संघबाट स्ववियु सभापतिका आकांक्षी बढ्दै गएका छन्। नेवी संघले पनि उम्मेदवार टुंगो लगाइसकेको छैन। नेवि संघबाट योगेन्द्र रावल, श्यामराज ओझा, विष्णु बडैला, राजेशकुमार श्रेष्ठ, पद्मा भुसाल, गणेश भण्डारी, हिक्मत खड्का, लोकेन्द्र झाक्रीको नाम चर्चामा छ। मुख्यतः रावल र ओझा मध्ये एक जना सभापतिमा प्रतिस्पर्धा गर्ने आँकलन गरिए पनि नेवि संघले उम्मेदवार टुंगो लगाएको छैन। नेवि संघमा संस्थापन र संस्थापनइतर समूहबीच विवाद छ। नेवि संघ नेता रावलले विश्वविद्यालयलाई शैक्षिक हबको रुपमा विकास गरी शिक्षा क्षेत्रबाट भएको पुँजीपलायन रोक्न आफूले उम्मेदवारी दिन लागेको बताए। उनले भने, विश्वविद्यालय भित्रका शैक्षिक अनुसन्धान केन्द्रमा विद्यार्थीको सहज पहुच पुर्याउनुका साथै सर्वसुलभ उच्च शिक्षाको ग्यारेन्टी गराउन चाहन्छौँ। विश्वविद्यालयको अस्तव्यस्त शैक्षिक क्यालेन्डर परिमार्जन गर्दै युग सुहाउँदो पाठ्यक्रम लागू गराउन चाहन्छौँ। नेकपा एमाले निकट अनेरास्ववियुबाट चार जनाले सभापतिमा दावी गरेका छन्। अखिलका केन्द्रीय सदस्य प्रशान्त भण्डारी, त्रिवि कमिटी सदस्य प्रकाश विष्ट, त्रिवि अखिल कोषाध्यक्ष शीला भट्टराई, अनेरास्ववियुका जनक कार्कीको दावी छ। अखिल त्रिवि इन्चार्ज मदन विष्टले सर्वसहमतिबाट उम्मेदवार तय गरिने बताए। अखिल केन्द्रीय सदस्य भण्डारीले रोजगारमुलक शैक्षिक जनशक्ती उत्पादनमा जोड दिने शिक्षा अहिलेको आवश्यकतालाई पूरा गर्न आफ्नो उम्मेदवारी रहने बताए। उनले भने, खोज, अनुसन्धान र अन्वेषणबाट शैक्षिक गुणस्तर अभिवृद्धि हुन्छ। अनुसन्धानमूलक र आइटी फ्रेन्डली विश्वविद्यालय शिक्षा अहिलेको आवश्यकता हो। त्यसका लागि मैले पहल गर्नेछु। भण्डारीले शैक्षिक बेरोजगारको अन्त्य अहिलेको आवश्यकता रहेको उनले बताए। नेत्रविक्रम चन्द विप्लव नेतृत्वको नेकपाबाट मदन केसी स्ववियु सभापतिका दावेदार उम्मेदवार हुन्। केसीले शिक्षा क्षेत्र र त्यसमा पनि विश्वविद्यालयको समस्या सम्बोधन गर्न उम्मेदवारी दिने बताए । नेकपा एकीकृत समाजवादी निकट अनेरास्ववियुबाट समीर गौतम स्ववियु सभापतिमा सर्वसम्मत उम्मेदवारी हुने देखिन्छन्। गौतम त्रिवि अनेरास्ववियुका अध्यक्ष हुन्। गौतमले त्रिभुवन विश्वविद्यालयले शैक्षिक क्यालेण्डर लागू गराउन दवाव दिन पनि आफूले उम्मेदवारी दिन लागेको बताए। गौतमले भने, सेमेस्टर प्रणालीको मर्म अनुसार परीक्षा समयमा र नतिजा पनि समयमा प्रकाशन हुनुपर्छ। व्यवहारिक, प्राविधिक र अनुसन्धानमुलक शिक्षामा जोड दिने गरी आवाज उठाउने छु। त्रिविमा स्वतन्त्र उम्मेदवार पनि हुनेछन्। निरञ्जन पाठकले स्ववियुको सचीवमा स्वतन्त्र तर्फबाट उम्मेदवारी दिने बताए। त्रिविलाई दलीय भागवण्डाभन्दा माथि उठाउन र शैक्षित क्षेत्र राजनीतिरहित बनाउने आफूले उम्मेदवारी दिने बताए। निर्वाचनबाट सभापति, सचिव, कोषाध्यक्ष र ६० प्रतिशत सदस्य प्रत्यक्ष निर्वाचित हुनेछन्। अन्य पदमा समानुपातिक प्रक्रियाबाट छनोट हुने प्रावधान छ। त्रिविले सार्वजनिक गरेको स्ववियु निर्वाचन कार्यतालिका अनुसार विद्यार्थी संगठनले फागुन २७ गते बिहान ११ बजेदेखि दिउँसो २ बजेसम्म समानुपातिक तथा प्रत्यक्षतर्फको उम्मेदवारी दर्ता गराउनुपर्नेछ। चैत ५ गते बिहान ८ बजेदेखि अपराह्न ४ बजेसम्म मतदानको समय तोकिएको छ।"
कोसी प्रदेश नामकरणप्रति जसपाको आपत्ति,"काठमाडौं : जनता समाजवादी पार्टी, नेपालको प्रदेश १ समिति र पहिचानमा आधारित राष्ट्रिय समितिले प्रदेश १ को नाम कोसी प्रदेश राखेकोप्रति आपत्ति जनाएका छन्। फागुन १७ गते प्रदेश अध्यक्ष दीपक याक्खा र १९ गते पहिचानमा आधारित राष्ट्रिय समितिले छुट्टाछुट्टै विज्ञप्ति जारी गरी कोसी प्रदेश नामकरणको विरोध गरेका हुन्। शुक्रबार पार्टी सम्बद्ध पहिचानमा आधारित राष्ट्रिय समितिले विज्ञप्ति जारी गरी षड्यन्त्रपूर्वक कोसी प्रदेश नामकरण पछि त्यो क्षेत्रको राजनीतिक कोर्स परिवर्तन भएको र यस भूमिमा विद्रोहको दिर्घकालीन विजारोपण गरेको उल्लेख गरिएको छ। सबै सरोकारवालाहरुसँग मिलेर आन्दोलनको कार्यक्रम घोषणा गर्ने तथा घोषित कार्यक्रमहरूप्रति समर्थन रहने विज्ञप्तिमा उल्लेख छ। कोसी प्रदेश हुनुपर्छ भनेर कही कतै आन्दोलन भएन। कही कतैबाट नमागेको नाम जबरजस्ती थोपर्नु कत्तिको न्यायोचित हुन्छ। प्रदेशको नाम ऐतिहासिक थाकथलो, भाषा, संस्कार संस्कृति र सभ्यताको पहिचानलाई सम्बोधन हुने गरी लिम्बुवान किरात शेर्पालुङ प्रदेश हुनुपर्छ भन्ने जसपा, नेपालले राख्दै आएको छ। ऐतिहासिक पहिचानका आधारमा प्रदेशको नामकरण नभएसम्म बलिदानीपूर्ण संघर्षका लागि होमिन बाध्य हुने छौँ, बुधबार अध्यक्ष याक्खाद्वारा जारी विज्ञप्तिमा भनिएको छ। जसपा सांसदलाई मत दिन बञ्चित गरिएको भन्दै यस बारेमा सत्यतथ्य छानबिन गर्न सम्बन्धित निकायसँग विज्ञप्तिमार्फत माग गरिएको छ। विज्ञप्तिमा लिम्बुवान राष्ट्रिय समितिका अध्यक्ष खगेन्द्र माखिम, प्रवास विशेष प्रदेश समितिका इन्चार्ज आंकाजी शेर्पा, किरात राष्ट्रिय समितिका अध्यक्ष रमेश राई, मधेस राष्ट्रिय समितिका अध्यक्ष जयराम यादव, शिल्पी विशेष राष्ट्रिय समितिका सहइन्चार्ज दलमर्दन कामी, शेर्पालुङ राष्ट्रिय समिति प्रदेश १ का संयोजक नुर्वु शेर्पाले हस्ताक्षर गरेका छन्।"
जडिबुटीको निकासी पैठारीलाई व्यवस्थित गर्न नीतिगत सुधारका लागि सरकार तयार : प्रधानमन्त्री,"प्रधानमन्त्री प्रचण्डले सरकारका तर्फबाट ३०० वर्ष पुरानो इतिहास बोकेको सिंहदरबार वैद्यखानालाई राष्ट्रिय गौरबको योजनाका रुपमा अगाडि बढाइने बताए । काठमाडौं : प्रधानमन्त्री पुष्पकमल दाहाल प्रचण्डले जडिबुटीको निकासी पैठारीलाई व्यवस्थित गर्न सरकारले नीतिगत निर्णय गर्ने बताएका छन्। महर्षि वैदिक फाउण्डेसन र नेपाल आयुर्वेद चिकित्सक संघले शुक्रबार काठमाडौँमा आयोजना गरेको अन्तर्राष्ट्रिय आयुर्वेद सम्मेलनलाई सम्बोधन गर्दै प्रधानमन्त्री प्रचण्डले गुणस्तरीय आयुर्वेद औषधि उत्पादनतर्फ उन्मुख आयुर्वेद औषधि कम्पनीको प्रवर्धनका साथै आयुर्वेद औषधिको उत्पादनका लागि अति आवश्यक जडिबुटीको निकासी पैठारीलाई व्यवस्थीत गर्न नीतिगत निर्णय गर्ने बताए । प्रधानमन्त्री प्रचण्डले सरकारका तर्फबाट ३०० वर्ष पुरानो इतिहास बोकेको सिंहदरबार वैद्यखानालाई राष्ट्रिय गौरबको योजनाका रुपमा अगाडि बढाइने बताए । राष्ट्रिय आयुर्वेद अनुसन्धान केन्द्रलाई पूर्ण रुपमा क्रियाशील बनाई नेपालका रैथाने जडिबुटीको अध्ययन अनुसन्धानलाई द्रुत गतिमा अगाडी बढाउन आवश्यक नीतिगत निर्णय गरिने उनले बताए उनले प्रत्येक प्रदेशमा आयुर्वेद औषधि उत्पादन केन्द्र,जडिबुटी संकलन एवं प्रशोधन केन्द्रको स्थापनाको नीति ल्याइने बताए । उनले स्वास्थ्य पर्यटनलाई प्रवर्धन गर्न आयुर्वेद,पंचकर्म, योग,ध्यान कार्यक्रम संचालन गर्न अस्पताल,उपचार केन्द्रहरु स्थापना गरिने बताए । भारत सरकारले उच्च प्राथमिकतामा राखेको आयुर्वेद अनुसन्धानको कार्यलाई नेपालमा पनि निरन्तरता दिन आवश्यक सहकार्य गर्ने उनले बताए। त्यस्तै नेपालका लागि भारतीय राजदूत नवीन श्रीवास्तवले आयुर्वेद अनुसन्धानको कार्यमा भारतले नेपालसँग सहकार्य गर्ने बताए । आयुर्वेदको प्रवद्र्धनका लागि भारतको नरेन्द्र मोदी नेतृत्वको सरकारले आयुष मन्त्रालय नै स्थापना गरेर यस क्षेत्रलाई महत्व दिएको उनले बताए। सबैका लागि समग्र स्वास्थ्योपचार भन्ने नाराका साथ काठमाडौंमा सुरु सम्मेलन दुई दिनसम्म चल्ने छ । सम्मेलनमा नेपाल र भारतका आयुर्वेद विज्ञ र युरोप र अमेरिकालगायतका अन्तर्राष्ट्रिय आयुर्वेद क्षेत्रका विज्ञहरु, उत्पादक,व्यवसायीलगायतको सहभागिता छ ।"
स्ववियु निर्वाचनः ठाकुरराम क्याम्पसमा ३५ संगठन र समुह प्रतिस्पर्धामा,"वीरगन्ज: चैत ५ को स्वतन्त्र विधार्थी युनियन (स्ववियु) निर्वाचनका लागि वीरगन्जको ठाकुरराम बहुमुखी क्याम्पसमा ३५ वटा संगठन र समुहले दर्ता गराएका छन्। दर्ता गराइएका मध्ये राजनीतिक दलगत संघसंगठन ८ छन्। स्वतन्त्र समुह २७ वटा छन्। नेपाली कांग्रेस, नेकपा एमाले , नेकपा माओवादी केन्द्र , जनता समाजवादी पार्टी , नागरिक उन्मुक्ति पार्टी, राप्रपा , लोकतान्त्रिक समाजवादी पार्टी, जनमत पार्टी लगायतका राजनीतिक दलका विद्यार्थी संगठनका साथै स्वतन्त्र समूहका नाममा पनि समूहले दर्ता गराएको लामिछानेले बताए। संगठन दर्ता गराउँनेमा नेपाल विधार्थी संघ (नेविसंघ) , अखिल नेपाल राष्ट्रिय स्वतन्त्र विद्यार्थी युनियन (अनेरास्ववियु), अनेरास्ववियु क्रान्तिकारी, समाजवादी विद्यार्थी युनियन, नागरिक विद्यार्थी समाज, जनमत विद्यार्थी संघ, लोकतान्त्रिक विद्यार्थी संघ र प्रजातान्त्रिक विद्यार्थी संगठन छन्। यी मध्ये लोसपाको लोकतान्त्रिक विद्यार्थी संघ , जनमत पार्टीको जनमत विद्यार्थी संघ र राप्रपाको प्रजातान्त्रिक विद्यार्थी संगठनले संयुक्त रुपमा परिवर्तनकारी विद्यार्थी संयुक्त प्यानलका नाममा संगठन दर्ता गराएको निर्वाचन अधिकृत लामिछानेले बताए। २१ सदस्यिय स्ववियुका लागि चैत ५ मा हुने निर्वाचनका लागि शुक्रबार देखि निर्वाचन प्रक्रिया सुरु भएको छ। सभापति, सचिव र कोषाध्यक्षसहित ३ पदाधिकारी र ८ सदस्य गरी ११ पदमा प्रत्यक्ष निर्वाचन हुनेछ भने उपसभापति, सहसचिव र ८ सदस्य भने समानुपातिक निर्वाचन प्रणालीमार्फत चयन गरिने छ। नेपालमा पहिलो पटक मिश्रित निर्वाचन प्रणालीमार्फत स्ववियु निर्वाचन हुन लागेको हो। यसअघि स्ववियु निर्वाचन प्रत्यक्ष निर्वाचन प्रणालीमार्फत मात्रै हुँदै आएको थियो। ठाकुरराम बहुमुखी क्याम्पसमा हुने स्ववियु निर्वाचनमा करिब ५ हजार मतदाता हुनेछन्।"
अब बन्ने राष्ट्रपतिलाई विगतको जस्तो गल्ती गर्ने छुट छैन : गगन थापा,"काठमाडौं : नेपाली कांग्रेसका महामन्त्री गगन थापाले अब बन्ने राष्ट्रपतिलाई विगतको जस्तो गल्ती गर्ने छुट नभएको बताएका छन्। आगामी राष्ट्रपति निर्वाचनका सन्दर्भमा आठ दलले शुक्रबार काठमाडौंमा गरेको बागमती प्रदेशसभाका सदस्यका लागि अभिमुखीकरण कार्यक्रममा थापाले विगतमा राष्ट्रपतिको संस्थाबाट धेरै त्रुटी भएको भन्दै अबको राष्ट्रपतिलाई गल्ती गर्ने छुट नभएको बताएका हुन्। उनले एउटा व्यक्तिका कारण गत पाँच वर्ष खेर गएको भन्दै अबको समयमा जनतामा आशा सञ्चार गर्ने काम गर्नुपर्ने धारणा राखे। उनले जनताका लागि परिणाममूखी काम गर्न सके गठबन्धनले औचित्य पुष्टि गर्नै नपर्ने बताए। थापाले अब बन्ने राष्ट्रपति दलको प्रतिनिधि हुन नसक्ने जिकिर गरे। त्यस्तै थापाले अहिले प्रचण्ड, माधव नेपाल लगायतका शीर्ष नेतामा पदको लोभ नभएकै कारण नयाँ गठबन्धन बन्न सकेको जिकिर गरे। कार्यक्रममा अन्य दलका प्रतिनिधिहरूले आठ दलिय गठबन्धनबाट अघि सारिएका राष्ट्रपतिका उम्मेदवार रामचन्द्र पौडेललाई अत्यधिक मतका साथ विजयी गराउनुपर्ने बताएका थिए। फागुन २५ गते हुने राष्ट्रपति निर्वाचनमा पौडेललाई विजयी गराउन नेपाली कांग्रेसका उपसभापति पूर्णबहादुर खड्काको संयोजकत्वमा अन्य राजनीतिक दलका प्रतिनिधिहरू रहेको राष्ट्रपति निर्वाचन अभियान परिचालन र संयोजन संयन्त्र गठन गरिएको थियो। संयन्त्रको निर्णयबमोजिम शुक्रबार बागमती प्रदेशका आठवटै राजनैतिक दलका प्रदेशसभा सदस्यका अभिमुखीकरण कार्यक्रमको आयोजना गरिएको हो।"
युवालाई उद्यमशील र स्वरोजगार बनाउनुपर्छ : प्रम,"काठमाडौं : प्रधानमन्त्री पुष्पकमल दाहाल प्रचण्डले युवालाई उद्यमशील र स्वरोजगार बनाउनु पर्नेमा जोड दिएका छन्। राष्ट्रिय युवा परिषद् आठौँ वर्षमा प्रवेश गरेको अवसरमा आज शुभकामना सन्देश दिंदै उनले युवा आत्मनिर्भर र स्वावलम्बी भएमा आर्थिक समृद्धि हासिल गर्न सकिने बताए। राजनीतिक, सामाजिक, सांस्कृतिक तथा आर्थिक परिवर्तनको संवाहक मानिने युवाको शक्तिलाई सकारात्मक रुपमा परिचालन गर्न परिषद्ले युवा केन्द्रित नीति तथा कार्यक्रम निर्माण र कार्यान्वयन गर्दै अगाडि बढ्न आवश्यक रहेको उनले बताए। प्रधामन्त्री दाहालले भने, 'परिषद्ले सरकारका विभिन्न निकायलाई आवश्यक नीति तथा कार्यक्रमको नमुना विकास गरी हस्तान्तरण गर्दै आएको छ।' उनले शुभकामना सन्देशमा सीमित बजेट र स्रोतसाधनका बाबजुद स्थापना भएको परिषद्ले छोटो अवधिमा युवाको जागरण, सशक्तीकरण र नेतृत्व विकासका क्षेत्रमा सकारात्मक अगुवाइ गरिरहेको उल्लेख गरे। प्रधानमन्त्री दाहालले युवाको बृहत्तर विकासका लागि परिषद्ले गरिरहेको सकारात्मक पहलको उच्च प्रशंसासमेत गरेका छन्। 'परिषद् सबै युवाको अभिभावकीय सरकारी संस्थाका युवाको बृहत्तरहित र राष्ट्र निर्माणको कार्यभारमा अझ प्रभावकारिताका साथ अगाडि बढ्नेछ', उनले शुभाकामना सन्देशमा भनेका छन्। यसैगरी परिषद्का अध्यक्ष सुरेन्द्र बस्नेतले समृद्ध राष्ट्र निर्माणको मेरुदण्डका रुपमा रहेका लागि युवालाई स्वरोजगार र आत्मनिर्भर बनाउनुपर्ने बताए। उनले शिक्षालाई श्रमसँग, श्रमलाई सीपसँग, सीपलाई उत्पादन, रोजगारी र उद्यमशीलतासँगै जोड्दै युवा शक्तिलाई विकास र समृद्धिको अभिन्न अङ्ग बनाएर समाजवादोन्मुख राज्य प्रणाली निर्माण गर्नु आवश्यक छ भने। युवाको हकहित, युवा नेतृत्वको विकास गर्नका लागि सरकारले २०७२ फागुन १९ गते परिषद् स्थापना गरेको हो। अहिले परिषद्को प्रदेश, जिल्ला र स्थानीय तहमा संरचना छ।"
सुदूरपश्चिमका मुख्यमन्त्रीले आइतबार विश्वासको मत लिने,"धनगढी : सुदूरपश्चिमका मुख्यमन्त्री कमलबहादुर शाहले फागुन २१ गते विश्वासको मत लिने भएका छन्। मुख्यमन्त्री शाहले आज सभामुख भीमबहादुर भण्डारीलाई पत्राचार गर्दै फागुन २१ गते विश्वासको मत लिनका लागि प्रदेश सभाको बैठक बोलाई दिन आग्रह गरेका छन्। नेकपा एमालेको तर्फबाट मुख्यमन्त्री बनेका राजेन्द्र सिंह रावलले विश्वासको मत लिन नसकेपछि, माघ २६ गते राजीनामा दिएपछि नेपाली कांग्रेसको तर्फबाट संसदीय दलका नेता शाह २६ गते नै मुख्यमन्त्रीमा नियुक्त भएका थिए। केन्द्रीय सत्ता समीकरण फेरिएपछि सुदूरपश्चिममा चार दलको सरकार बन्ने छ। मुख्यमन्त्री शाहले शाहले विश्वासको मत पाउने अपेक्षा गरिएको छ। केन्द्रीय सत्ता समीकरण अनुसार मुख्यमन्त्री शाहलाई, नेपाली कांग्रेस (१९ सांसद), नेकपा माओवादी केन्द्र (सभामुख सहित ११ सांसद), नागरिक उन्मुक्ति पार्टी (७ सांसद), नेकपा एकीकृत समाजवादी (४ सांसद) गरी ४१ सांसदको समर्थन रहको छ। यद्यपी नागरिक उन्मुक्ति पार्टीको निर्णय भने आइसकेको छैन। नागरिक उन्मुक्ति पार्टीले विश्वासको मत नदिएपनि नेपाली कांग्रेस, नेकपा माओवादी केन्द्र र समाजवादी गरी सत्ता गठबन्धनसँग ३४ जनाको बहुमत हुनेछ। सुदूरपश्चिममा सरकारलाई विश्वासको मतका लागि २७ सांसद भएपनि पुग्छ। मलाई दुई तिहाई भन्दा बढीको समर्थन रहन्छ, नागरिक उन्मुक्ति पार्टीले पनि विश्वासको मत दिन्छ मुख्यमन्त्री कमल बहादुर शाहले भने। शाह संविधानको धारा १६८ को उपधारा २ बमोजिम दुई वा दुई दलको समर्थनबाट मुख्यमन्त्री भएका राजेन्द्र रावलले विश्वासको मत नपाएका कारण संविधानको धारा १६८ कै उपधारा ३ बमोजिम संसदमा सबैभन्दा ठूलो दलको नेताका हैसियतमा मुख्यमन्त्री नियुक्त भएका थिए।"
शनिबार दिउँसो देशका पहाडी भूभागमा वर्षा हुने,"काठमाडौं : शनिबार दिउँसो देशका पहाडी भूभागका थोरै स्थानहरूमा मेघगर्जनचट्याङसहित हल्का वर्षाको सम्भावना रहेको छ। मौसम पूर्वानुमान महाशाखाका अनुसार पहाडी भूभागमा हल्का वर्षाका साथै देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। शनिबार राति कोशी, गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
दैलेखमा पर्यटन तथा सांस्कृतिक महोत्सव,"दैलेख : दैलेखमा पर्यटन व्यापार तथा सांस्कृतिक महोत्सव शुक्रबारबाट सुरु भएको छ। राष्ट्रिय लोक तथा दोहोरी गीत प्रतिष्ठान दैलेखको आयोजना तथा कृषि विकास कार्यालय, उद्योग तथा उपभोक्ता हित संरक्षण कार्यालय र नारायण नगरपालिका६ को सहआयोजनामा महोत्सव सञ्चालन गरिएको हो। महोत्सव जिल्ला सदरमुकामको काँडाचौरमा फागुन २९ गतेसम्म १० दिन सञ्चालन हुनेछ। महोत्सव कर्णालीका आर्थिक मामिला तथा योजना मन्त्री विनोदकुमार शाहले उद्घाटन गरेका छन्। महोत्सव उद्घाटन गर्दै मन्त्री शाहले दैलेख कला संस्कृति, सम्पदा र पुरातात्विक एवं प्राकृतिक रूपमा ऐतिहासिक जिल्ला रहेको बताए। पर्यटनको ठूलो सम्भावना हुँदा हुँदै पनि जिल्लाको प्रचारप्रसार हुन नसकेको मन्त्री शाहको भनाइ छ। उनले दैलेखको पञ्चकोशी क्षेत्रमा पेट्रोलियम पदार्थ अन्वेषणको काम अघि बढेको बताउँदै यसले दैलेखसहित समग्र नेपालको आर्थिक समृद्धिमा टेवा पुग्ने बताए। राष्ट्रिय लोक तथा दोहोरी गीत प्रतिष्ठान दैलेखको लागि जग्गा व्यवस्थापन गरे भवन निर्माणका लागि आफूले पहल गर्ने मन्त्री शाहको भनाइ छ। नारायण नगरपालिकाका मेयर लोमन शर्माले महोत्सवले जिल्लाको कला संस्कृति प्रचारप्रसारमा सहयोग पुग्ने बताए। दैलेखको पर्यटकीय क्षेत्र, कला र संस्कृतिको जगर्ना गर्दै लोक तथा दोहोरी गीत संगीतमार्फत जिल्लालाई राष्ट्रिय तथा अन्तर्राष्ट्रियस्तरमा प्रचारप्रसार गराउने उद्देश्यले महोत्सव आयोजना गरिएको महोत्सव मुल समारोह समितिका संयोजक राजुकुमार खत्रीले बताए। महोत्सव अवधिभर दैलेखको कला संस्कति तथा झाकीहरू प्रर्दशन गरिने उनले बताए। महोत्सवबाट बचेको रकम राष्ट्रिय लोक तथा दोहोरी गीत प्रतिष्ठान दैलेखका लागि जग्गा तथा भवन निर्माणमा खर्च गरिने आयोजकले जनाएको छ। महोत्सवमा एक सय १२ वटा व्यापारिक स्टल राखिएको छ।"
पनौतीको महाअनुष्ठानमा प्रधानमन्त्री प्रचण्ड,"काभ्रे : पनौती नगरपालिका२ स्थित आदित्य मोक्षधाममा जारी महाअनुष्ठान कार्यक्रममा सहभागी हुन प्रधानमन्त्री पुष्पकमल दाहाल 'प्रचण्ड' पनौती आइपुगेका छन्। प्रधानमन्त्री प्रचण्ड शुक्रबार दिउँसो महायज्ञमा सहभागी भइ बालगुरू आदित्यलाई भेटेका थिए। आजै बिहान नेकपा एमाले अध्यक्ष केपी शर्मा ओली आदित्य मोक्षधाम आएका थिए । मोक्षधामको अवलोकन गर्दै अध्यक्ष ओलीले बालगुरू आदित्यलाई भेटेर फर्केका थिए। महाअनुष्ठान बिहीबारबाट सुरू भएको हो। यो महाअनुष्ठान इतिहासकै अनौठो र विलक्षण प्रयोग गरिएको ओम आदि फाउन्डेसनले गरेको हो। महाअनुष्ठान सुरूभएसँगै मोक्षधाममा भक्तजनको घुँइचो लागेको छ। विश्व कल्याण एवं संकट निवारणको उद्देश्यले आयोजना गरिएको महाअनुष्ठानमा नेपालका विशिष्ट व्यक्तिहरूको सहभागिता रहने आदि फाउन्डेसनले जनाएको छ। महाअनुष्ठान आदित्य मोक्षधाम दारिम्बोट,कुशादेवीमा सुरू भएसँगै पनौतीमा चहलपहल बढेको छ। महायज्ञले विश्वशान्तिमा सहयोग पुर्याउने विश्वास गरिएको छ ।"
कालिकोटको तिलागुफा नगरपालिकालाई सम्मान,"वीरेन्द्रनगर : जिल्ला समन्वय समिति कालिकोटले तिलागुफा नगरपालिकालाई सम्मान गरेको छ। चौथो जिल्ला सभामा स्थानीय तहहरूको संस्थागत क्षमता मूल्यांकनमा जिल्लाभरीकै उत्कृष्ट अंक ल्याएकोमा तिलागुफालाई सम्मान गरेको हो। स्थानीय तहहरूको संस्थागत क्षमता मूल्यांकनमा जिल्लाभरीकै उत्कृष्ट अंक ल्याउने तिलागुफा नगरपालिका प्रमुख शंकरप्रसाद उपाध्यायलाई कर्णाली प्रदेशका पूर्व मुख्यमन्त्री एवं प्रतिनिधि सभा सदस्य महेन्द्रबहादुर शाहीले सम्मान गरे। कालिकोटमा ९ वटा स्थानीय तहछन्। जसमा तिलागुफाले स्थानीय तहको संस्थागत क्षमता मूल्यांकनमा ७२ दशमलव ७५ र वित्तीय सुशासन जोखिम मूल्यांकनमा ६५ दशमलव ५ अंक ल्याएको थियो। दोस्रोमा नरहरीनाथ गाउँपालिका, तेस्रोमा रास्कोट नगरपालिका, चौथोमा खाँडाचक्र नगरपालिका, पाँचौमा सान्नीत्रिवेणी गाउँपालिका, छैटौँमा पचालझरना गाउँपालिका, साँतौमा महाँवै गाउँपालिका आठौँमा पलाँता गाउँपालिका र ९ औँ मा शुभकालिका गाउँपालिका भएको थियो।"
"भेडाको उनबाट नेपाली हस्तकलाको उत्पादन, ३० लाखसम्म बिक्री (फोटो फिचर)",काठमाडौं : उनबाट बनेको हस्तकलाका मौसमी व्यापार नजिकिँदै गर्दा सितापाइलास्थित स्थानीय उन कारखानाका महिलाहरू हातले बुनेका हस्तकला तथा उनका सामान उत्पादनमा गर्न व्यस्त देखिन्थे। नेपालले हरेक कारखानाबाट करिब ३० लाखको उनका सामान र हस्तकलाका सामाग्री मौसमी बिक्रीमा निकासी गर्ने गरेको छ। यस्ता कारखानामा स्थानीयले विभिन्न तहमा रोजगारीको अवसर पनि पाइरहेका छन्। सबै हस्तशिल्प र उत्पादनहरू लगभग हातले बुनेका हुन्छन्। नेपाली हस्तशिल्पहरू विश्वव्यापीरूपमा लोकप्रिय छन् किनभने लगभग सबै हस्तकला र उत्पादनहरू हातले बुनेका हुन्छन्। मौसमी व्यवसाय अप्रिलदेखि नोभेम्बरसम्म उच्च मागमा जान्छ र यस अवधिमा विदेशी देशहरूमा अत्यधिक आपूर्ति गरिन्छ। भेडाबाट उन उत्पादनहरू निकालिन्छन् भने निकालिएको उन न्युजिल्याण्डबाट निकासी गरिन्छ। कारखानाहरूले आफ्ना उत्पादनहरू परीक्षणका लागि भारत पठाउने गर्छन् भने प्रत्येक उत्पादनलाई नेपालमा उत्पादन प्रक्रिया सुरु गर्नुअघि शुद्धीकरण गरिन्छ।
जानकी मन्दिरमा धार्मिकबाहेक अन्य गतिविधिमा रोक,"जनकपुरधाम : विश्व सम्पदा सूचीमा सूचीकृत हुन लागेको जानकी मन्दिर परिसरमा कार्यक्रमहरूको आयोजना गर्न पूर्णरूपले निषेध गरिएको छ। धनुषाका प्रमुख जिल्ला अधिकारी काशीराज दाहालको अध्यक्षतामा भएको सर्वपक्षीय सर्वदलीय बैठकबाट मन्दिर परिसरमा जानकी मन्दिर स्वयंले आयोजना गर्ने धार्मिक तथा सांस्कृतिक कार्यक्रम बाहेक अन्य कुनै पनि कार्यक्रम नगर्ने निर्णय गरिएको छ। जानकी मन्दिर स्वयंले मन्दिर परिसरमा परम्परागत ऐतिहासिक, धार्मिक तथा धार्मिक महत्वको सप्ताहव्यापी विवाहपञ्चमी महोत्सव, रामनवमी, जानकी नवमीजस्ता धार्मिक कार्यक्रमहरू बाहेक अन्य कुनैपनि संघ संस्था तथा व्यक्ति विशेषले कार्यक्रम, सभा सेमिनार लगायत अन्य गर्न नपाइने निर्णय गरिएको धनुषाका प्रमुख जिल्ला अधिकारी दाहालले जानकारी दिए। उनले भने, जानकी मन्दिर परिसरमा कार्यक्रमहरूको आयोजना गर्दा मन्दिर फोहर हुन्छ। साथै सुरक्षा चुनौती पनि बढ्छ। त्यसैले जानकी मन्दिरको धार्मिक कार्यक्रमबाहेक अन्य कुनै पनि कार्यक्रम हुन नहुने अभिप्रायका साथ रोक लगाइएको हो। त्यस्तै, मिथिला माध्यमिकी परिक्रमामा सहभागी श्रद्धालुहरूको स्वागतका लागि नगरका विभिन्न स्थानमा स्वागतद्वार बनाउने, अन्तरगृह परिक्रमाका दिन नगरभित्र सवारी साधन सञ्चालनमा पूर्णरूपले रोक लगाउने, बिजुलीका पोलहरूमा बत्ती जडान गर्ने लगायतका निर्णयहरूसमेत भएको जानकी मन्दिरका उत्तराधिकारी महन्थ रामरोशन दासले बताए। माध्यमिकी परिक्रमामा मिथिला बिहारीको डोला र किशोरी जीको डोला फागुन २२ र २३ गते जनकपुरधाम क्षेत्रभित्र प्रवेश हुने भएकाले परिक्रमा सडक तथा पडावस्थलको १ किलोमिटर वरपरको क्षेत्रमा माछामासु एवम् मदिराजन्य पदार्थ खरिद बिक्री तथा सेवन गर्नसमेत निषेधित गर्ने निर्णय गरिएको छ। बैठकले एक हप्ताभित्र लक्ष्मण मन्दिरको सटरहरू खाली गराई त्यस ठाउँमा फूलमाला र प्रसादको पसलमात्र राख्ने निर्णयसमेत भएको छ। बैठकमा जनकपुरधाम उपमहानगरपालिकाका नगरप्रमुख मनोज कुमार साह, बृहत्तर जनकपुर क्षेत्र विकास परिषद्का अध्यक्ष शितल साह, जानकी मन्दिरका उत्तराधिकारी महन्थ रामरोशन दासलगायत सुरक्षा निकायका प्रमुखहरूको उपस्थिति थियो।"
स्थानीय तहका कानून मानव अधिकारमैत्री,"सुर्खेतः स्थानीय तहले अब आफ्नो ऐन तथा कानून निर्माण गर्दा मानव अधिकारमैत्री बनाउने भएका छन्। ऐन तथा कानून निर्माण गर्दा नागरिकको हितमा ध्यान दिनुपर्ने बहस भएपछि स्थानीय तहले अब मानव अधिकारमैत्री कानून निर्माण गर्ने प्रतिबद्धता जनाएका हुन्। मावन अधिकारमैत्री कानून र ऐनहरु निर्माण भएमात्र दिगो हुने उनीहरुको बुझाइ छ । पछिल्लो समय स्थानीय तहले विभिन्न ऐन, कानून र कार्यविधि निर्माण गरिरहेका छन्। तर त्यस्ता कानून निर्माण गर्दा नागरिकको हित र भावनालाई ख्याल नगरिएको गुनासो बढ्दो छ। यसैक्रममा स्थानीय तहमा निर्माण भएका विभिन्न ऐनबारे सरोकारवालाहरुले चासो र समीक्षा गर्न थालेका छन्। उनीहरुले मानव अधिकारमैत्री नभएका ऐन तथा कानूनहरु संशोधन गर्नसमेत सुझाव दिएका हुन् । बिहीबार मात्र सुर्खेतको पञ्चपुरी नगरपालिकाले तयार गरेको स्वास्थ्य सेवा ऐन २०७७ माथि छलफल तथा समीक्षा गरिएको छ । इन्सेक कर्णाली प्रदेश कार्यालय सुर्खेतल बावियाचौरमा गरेको समीक्षामा नगरपालिकाले बनाएको स्वास्थ्य ऐनमा सुर्ती, चुरोट र मदिरा सेवन तथा ओसारपसार कार्यलाई कडाई गर्ने प्रावधान ल्याउन सुझाव दिइएको छ।"
बैंक तथा वित्तीय संस्थाविरुद्धका गैरकानूनी क्रियाकलाप रोक्न गृहको निर्देशन,"काठमाडौं : गृह मन्त्रालयले बैंक तथा वित्तीय संस्थाविरुद्ध हुने गैरकानूनी गतिविधि रोक्न जिल्ला प्रशासन कार्यालयलाई निर्देशन दिएको छ। गृहसचिव विनोदप्रकाश सिंहले कतिपय ठाउँमा वित्तीय संस्थाका प्रतिनिधिलाई कालोमोसोसमेत दलेका घटना सार्वजनिक भएकाले यस्ता अवैध गतिविधि रोक्न निर्देशन दिइएको जानकारी दिए। 'त्यस्ता गतिविधि हुन नदिन र आवश्यक निगरानी बढाउन निर्देश गरिएको छ', गृहसचिव सिंहले भने, 'गृह प्रशासनको काम शान्ति सुरक्षा कायम गर्नु हो र निर्वाध रूपमा सेवा गर्ने वातावरण दिनु हो, सोहीअनुसारको निर्देशन गएको छ।' पछिल्लो समयमा बैंक तथा वित्तीय संस्था र लघुवित्त विरुद्ध आन्दोलन जारी छ भने केहीअघि जाजरकोटमा लघुवित्तका कर्मचारीमाथि कालोमोसो दलिएको घटना सार्वजनिक भएको थियो।"
भन्सार छलेर भारत लैजाँदै गरेको २० क्वीन्टल सुपारीसहित चालक पक्राउ,"दुई हजार केजी सुपारीसहित गाडी चालक दमक नगरपालिका १ निवासी २८ वर्षीय मुकेश चौधरीलाई नियन्त्रणमा लिएको जिल्ला प्रहरी कार्यालय झापाका डीएसपी खगेन्द्र रिजालले जानकारी दिए । झापा : झापाको मेचीनगरमा सुपारी लोड गाडीसहित चालकलाई प्रहरीले नियन्त्रणमा लिएको छ । इलाका प्रहरी कार्यालय काँकडभिट्टाबाट खटिएको प्रहरी टोलीले मेचीनगर नगरपालिका ६ स्थित दक्षिणबाट उत्तर तर्फ लैजाँदै गरेको प्र १०२००२ च ५४३२ नम्बरको पिकअप गाडीलाई शंका लागेर चेकजाँच गर्दा भिसिटीएस लगायतको आवश्यक कागजात नभएको दुई हजार केजी सुपारीसहित गाडी चालक दमक नगरपालिका १ निवासी २८ वर्षीय मुकेश चौधरीलाई नियन्त्रणमा लिएको जिल्ला प्रहरी कार्यालय झापाका डीएसपी खगेन्द्र रिजालले जानकारी दिए । सुपारी,गाडी र चालकलाई आवश्यक कारबाहीका लागि राजश्व अनुसन्धान कार्यालय इटहरीले बुझाइसकेको डीएसपी रिजालले बताए । त्यसैगरी इलाका प्रहरी कार्यालय काँकडभिट्टाबाट खटिएको प्रहरी टोलीले मेचीनगर ६ बाट ६० केजी सुपारी पनि बरामद गरेको छ । नेपालबाट अवैध रुपमा भन्सार छलेर भारत तर्फ लैजाँदै गरेको अवस्थामा सो परिमाणको सुपारी बरामद गरेको प्रहरीले जनाएको छ ।"
पर्यटकीय गन्तव्य बन्दै शुक्लाफाँट राष्ट्रिय निकुञ्ज,"कञ्चनपुर : कञ्चनपुरमा रहेको शुक्फाँटा राष्ट्रिय निकुञ्ज प्रवेशका लागि पूर्वी रुट पनि खुला गरिएको छ । बुधबार सुदूरपश्चिम प्रदेशका मुख्यमन्त्री कमलबहादुर शाहसहितको टोलीले बेल्डाँडी क्षेत्रबाट निकुञ्ज प्रवेश गर्दै पूर्वी रुट खुला गरेको हो। शुक्लाफाँटा राष्ट्रि निकुञ्जको स्थापना २०३१ सालमा भएको हो । त्यतिबेला शाही शुक्लाफाँटा बन्यजन्तु आरक्ष भनिएपछि यसलाई निकुञ्ज बनाइएको हो । २४३ वर्ग किलोमिटर रहेको शुक्लाफाँटाको क्षेत्रफल बढाएर अहिले ३०५ वर्ग किलोमिटर पुर्याएको छ। यो निकुञ्न कञ्चनपुर जिल्लाको नेपालभारत सीमानासँग जोडिएको छ । महाकाली नदीको पुरानो बहाव क्षेत्र भएको कारण विकसित हुनआएका फाँटाहरू, धाप र सिमभूमि यस निकुन्जको प्रमुख विशेषता हो । निकुन्जका कारण नेपालको पश्चिमी तराईमा पाइने वन्यजन्तु तथा चराचुरुङ्गीको बासस्थानको संरक्षण हुन पुगेको छ । यो निकुञ्ज बाह्रसिंगाको लागि प्रसिद्ध छ । सन् २०१४ मा यस निकुन्जमा २ हजार ३०१ वटा बाह्रसिंगाको गणना गरिएको थियो । यो निकुन्ज जंगली हात्तीका लागि पनि उत्तिकै प्रख्यात छ । यहाँ करिब २०२५ वटा जंगली हात्ती रहेका छन् । सन् २०१७ को गणनाअनुसार यस निकुञ्जमा एकसिंङ्गे गैडाको संख्या १६ रहेको छ भने २०२२ को गणना अनुसार यस निकुञ्जमा ३७ वटा बाघको गणना भएको छ । निकुन्जको अधिकतम भाग सालको जंगलले ढाकिएको छ । यहाँ सिसौ,खयर र घाँसे मैदान छ । जंगली हात्ती,पाटेबाघ, चितुवा, घोडगधा, बाह्रसिंगा, जरायो, चित्तल, लगुना जस्ता स्तनधारी जनावर यस निकुन्जका प्रमुख वन्यजन्तु हुन् । त्यस्तै रानी ताल तथा अन्य ससाना तालहरूमा मगर गोहीहरू प्रशस्त पाइन्छन् भने रैथाने र बसाई सरी आउने गरी ४२४ भन्दा बढी चराचुरुङ्गीहरू रहेका छन्। निकुञ्जमा २३७ वटा कृष्णसार संरक्षित गरी राखिएका छन । १२ वर्षअघि ८४ वटा कृष्णसारबाट सुरू गरिएको हिरापुर कृष्णसार संरक्षित क्षेत्रमा अहिले बडेर २८७ पुगेका छन् । कृष्णसार संक्षित क्षेत्रहरुमध्ये यो सबैभन्दा बढी संख्या हो । एसीयामै बाह्रसंगेको ठूलो बथान रहेको शुक्लाफाँटा राष्ट्रिय निकुञ्जको बुधबारबाट पूर्वीरुट पनि खुला गरिएको हो । कञ्चनपुरकै बेलडाँडी गाउँपालिकाको वडा नम्बर ५ को ईमलियाबाट पनि प्रवेश गर्न सकिन्छ। यसअघि कञ्चनपुरको मजगाउँबाट मात्र निकुञ्ज प्रवेश गर्नुपथ्र्यो । शुक्लाफाँटा पाटेबाघ बढी देखिने क्षेत्र पनि हो । सामान्य एउटा बाघका लागि ६० वर्ग किलोमिटरको बासस्थान चाहिन्छ । तर,शुक्लाफाँटामा एउटा बाघको बासस्थान २५ देखि ३० वर्गकिलोमिटर मात्रै भएकाले जंगल सफारी गर्दै देखिने सम्भावना बढी रहेको पर्यटन गाईड डुट्ठा रानाले बताए । सामान्यतया बाघका लागि ६० वर्ग किलोमिटरको बासस्थान क्षेत्र चाहिन्छ । तर शुक्लाफाँटामा पछिल्लो गणनामा ३७ वटा पाटेबाघ रहेका छन् । बासस्थान सानो भएकाले जंगल सफारी क्रममा पर्यटकहरूले बाघ देख्ने सम्भावना बढी छ,' रानाले भने । यसरी सानो बासस्थानमा मिलेर बसेको क्याट फेमिलि यो विश्वका लागि नमूना हुनसक्छ । नेपाल टुर्स एण्ड ट्राभल्स एशोसिएसन सुदूरपश्चिम,पुर्नबास र बेलौरी नगरपालिका, बेलडाँडी र लालझाडी गाउँपालिकाको पहलमा बुधबारदेखि पूर्वी रुट पनि खुला गरिएको हो । यसअघि मजगाउँबाट मात्र प्रवेश थियो । शुक्लाफँटा घुम्न पूर्वी रुटकै नजिक आएर फेरि मजगाउँबाट बाहिरिनुपर्ने समस्या थियो । तर अब पूर्वी रुट (बेल्डाँडी) भएर पश्चिम (मजगाउँ) निस्कन सकिने र उताबाट यता पनि निस्कन सकिने गरि सजिलो भयो,'नाटा सुदूरपश्चिमका अध्यक्ष पदमविक्रम सिंहले भने । सुख्खा मौसमका लागि भनेर स्थानीय चौधर नदीमा काठको पुल हालिएको छ । बर्खाका बेला भने फेरि पूर्वी रुटको प्रवेश बन्द हुने सम्भावना देखिएको छ । १२ करोडमा पुलको ठेक्का भएको छ । तर ठेकेदार सम्पर्कबिहीन छन्, मुख्यमन्त्रीज्युलाई त्यो ठेकेदार खोजीदिन अनुरोध गर्दछु,' बेल्डाँडी गाउँपालिकाका अध्यक्ष हरिशचन्द्र रानाले भने । शुक्लाफाँटा जानका लागि बेल्डाडी गाउँपालिकाले ढाई किलोमिटरको सडकको ट्रयाक खोलेको छ । बेल्डाँडीको इमिलियाबाट शुक्लाफाँटाको मुख्य घुम्ने स्थान मानिएको घासेमैदान पुग्न ५ किलोमिटरको मात्रै दुरी छ । पर्यटहरूका लागि मजगाउँबाट २७ किलोमिटर पूर्व आएर फेरि उतै फर्किने समस्या अन्त भयो, यसले पर्यटकको खर्च पनि जोगियो र पर्यटक बढने सम्भावना पनि भयो,'नाटा सुदूरपश्चिमका पूर्वअध्यक्ष तथा पर्यटन व्यवसायी माया प्रकाश भट्टले भने । मुख्यमन्त्री कमल शाह, प्रदेशका आर्थिक मामिलामन्त्री नरेश शाही,भौतिक पूर्वाधारमन्त्री प्रकाश देउवासहित प्रदेशसभा सदस्य र पर्यटन व्यवसायीहरूले पूर्वी प्रवेश मार्गबाट निकुञ्जको अवलोकन पनि गरेका छन् । निकुञ्जको अवलोकनका क्रममा मुख्यमन्त्री शाहले शुक्लाफाँटाको विकासका लागि आफूले सक्दो सहयोग गर्ने प्रतिवद्धता पनि जनाएका छन् । केही दिनमा निकुञ्ज प्रशासन र निकुञ्ज सुरक्षा चेक पोस्ट स्थापना भएपछि यस क्षेत्रबाट पनि पर्यटन शुक्लाफाटा घुम्न पाउनेछन्।"
पशुपति क्षेत्रमा अतिक्रमित संरचना हटाउन महानगरको २४ घन्टे अल्टिमेटम,"काठमाडौं :पशुपति क्षेत्रमा अतिक्रमित गरी निर्माण गरिएका संरचना हटाउन काठमाडौं महानगरपालिकाले २४ घण्टाको अल्टिमेटम दिएको छ । महानगरपालिकाको टोलीले पशुपति क्षेत्रमा गरिएका अतिक्रमित संरचनाको निरीक्षण गरेपछि ती संरचना हटाउन निर्देशन सहितको अल्टिमेटम दिएको हो। पशुपति क्षेत्र विकास कोषबाट एक रोपनी जग्गा वार्षिक रु ५० हजार भाडामा लिएर १० रोपनी जग्गा गौशाला धर्मशालाका नाममा सञ्चालन भइरहेको पाइएको महानगरले जनाएको छ । यसैगरी पशुपति क्षेत्रमा २० वटा भन्दा धेरै सटर बिना दर्ता सञ्चालन भइरहेको महानगरको निरीक्षणमा भेटिएको छ । धर्मशालाले नक्सा पास बिना नै संरचना निर्माण गरेको पाइएकाले त्यस्ता संरचना हटाइने महानगरले जनाएको छ । बुधबार पशुपति क्षेत्र विकास कोषले महानगरलाई पत्र लेख्दै पशुपति क्षेत्र विकास कोष र महानगर दुवैलाई थाहा नदिई अवैधरुपमा निर्माण भएका संरचना,सम्झौताविपरीतका व्यवसाय,अतिक्रमित संरचना हटाउन अनुरोध गरेको थियो । सोहीअनुसार महानगरले बिहीबार अनुगमन गर्दै २४ घण्टाभित्र त्यस्ता संरचना हटाउन निर्देशन दिएको हो ।"
गरिबीका कारण दुई छोरा लिएर मृत्यको बाटो रोजेकी प्रतिमा,"परासी : नवलपरासीको सुस्ता गाउँपालिका२ हरकपुराकी २९ वर्षीया प्रतिमा थारुले दुई छोरालाई लिएर गण्डक नहरमा हाम फालिन्। हाम फालेको देखेका स्थानीयले खबर गरेपछि पुगेको प्रहरी टोलीले करिब ३ घण्टापछिको खोजी कार्यपछि उनीहरूको शव नहरबाट निकालेको थियो। ९ वर्षीय छोरा क्रिस र ७ वर्षीय सुमितलाई लिएर प्रतिमा गण्डक नहरमा हाम फालेकी थिइन्। घटना १० दिनअघिको हो। प्रतिमाले आफ्नो दायाँ र बायाँ हातमा छोराहरूको हातलाई सलले बाँधेर नहरमा हाम फालेकी हुन्। त्यही अवस्थामा उनीहरूको शव फेला परेको हो। घटनापछिको अनुसन्धानमा प्रहरीले गरिबीकै कारण उनले मृत्युको बाटो रोजेको हुन सक्ने जनाएको छ। प्रतिमाका श्रीमान् रोजगारीका लागि भारतमा छन्। केही महिना घर आएका प्रतिमाका श्रीमानले घर खर्च चलाउन १० हजार दिएका थिए। श्रीमानले लामो समयसम्म पैसा नपठाउने र दैनिकी गुजार्न पनि समस्या हुन थालेपछि उनले त्यस्तो योजना बनाएको हुन सक्ने जिल्ला प्रहरी कार्यालयका सूचना अधिकारी डिएसपी भोजराज पाण्डेले बताए। प्रतिमा छिटो रिसाउने स्वभावकी रहिछन्। छिटो रिसाउने व्यक्तिले जुन सुकै निर्णय पनि छिट्टै नै गर्न सक्ने भएकाले आत्महत्याको बाटो रोजेको हुन सक्छ, पाण्डेले भने। आत्महत्या घटनाको अनुसन्धानमा राम्रो दखल राख्ने डिएसपी पाण्डेले प्रतिमाले यो योजना तत्कालै गरेको हुनसक्ने र स्थान तय गरेरै उनी त्यहाँ पुगेको हुन सक्ने बुझिने बताए। छोराहरूलाई फकाएर सलले हातमा बाँधेको हुनुपर्छ। उचो ठाउँमा गएर हाम फाल्दा छोराहरूले शंका गरेर भाग्न सक्ने र नहरको छेउमा गएर बहाना बनाएर सलले बाँधेर एकै पटक हाम फालेको देखिन्छ, पाण्डेले घटनालाई केलाउँदै भने। घरको नाउँमा झुप्रोबाहेक उनीहरूको केही नभएको प्रहरीले जनाएको छ। श्रीमान् रोजगारीका लागि बाहिर रहेका कारण घरमा सासुसँग बस्दै आएकी थिइन्। घर खर्च चलाउन प्रतिमा गाउँमा उखु काट्नेदेखि अन्य मजदुरीको काम गर्दै आएकी थिइन्।"
प्रधानाध्यापकलाई पूर्वविद्यार्थीले दिए १ लाख पुरस्कार,"रौटहट : रौटहटको यमुनामाई गाउँपालिका३ का जाहुर आलमले म्याग्दीको धौलागिरि गाउँपालिका५ मल्कबाङस्थित जनजागृति माविमा तीन दशकसम्म समय अध्यापन गरे। विज्ञान विषयमा स्नातक उत्तीर्ण गरेपछि उनी जागिरको सिलसिलामा २०५० सालमा म्याग्दी आएका हुन्। आलमलाई तत्कालीन विद्यालय व्यवस्थापन समितिका अध्यक्ष तुलबहादुर छन्त्यालले शिक्षा कार्यालयबाट अनुमति लिएर निजी स्रोतबाट विज्ञान शिक्षकको रुपमा नियुक्त गरेका थिए। जिल्ला सदरमुकाम बेनीदेखि पैदल हिँडेर दुई दिनमा विद्यालय पुगेका आलमले सुरुआतका दिनमा अग्ला पहाड र दुर्गम बस्तीको बसाईलाई बिट मार्ने सोच बनाएका थिए। तर विद्यालयमा अध्यापन गर्दै जाँदा उनले तीन दशक एउटै विद्यालयमा बिताए। आलमले पढाउन थालेपछि २०५१ सालदेखि कक्षा ९ को पठनपाठन सुरु गरेर उक्त विद्यालयलाई माविमा स्तरवृद्धि गरिएको थियो । विसं २०५७ देखि विद्यालयमा उनले प्रधानाध्यापकको जिम्मेवारीसमेत बहन गरे। उनी आगामी २०८० असोज ३ गतेदेखि अनिवार्य अवकाश लिँदै छन्। आलमको योगदानको कदर गर्दै स्थानीयवासी र पूर्वविद्यार्थीले भव्य सम्मान गरेका छन् । विद्यालयका पूर्वविद्यार्थीको पहलमा मल्कबाङ समाज युकेले आलमलाई एक लाखसहित सम्मानपत्रद्वारा सम्मान गरेको छ । विद्यालयमा हालै आयोजित एक समारोहमा मल्कबाङ समाज युकेका अध्यक्ष शेर छन्त्यालले उनलाई नगदसहित सम्मानपत्र प्रदान गरे। 'विद्यालयको स्तरवृद्धि गरी शिक्षण पेशाका माध्यमबाट आलमले पुयाउनुभएको योगदानको कदर गर्दै उहाँलाई सम्मानित गरिएको हो', अध्यक्ष छन्त्यालले भने। सम्मान ग्रहणपश्चात् प्रअ आलमले गाउँलेको अपार मायाले आफूले दुर्गमको दुःख भुलेर शिक्षणमा रमाएरै तीन दशक बिताएको बताए। 'वर्षौंसम्म पैदल हिँडेर पहाडको स्कुलमा आउने गर्थ्यौं, केही वर्षअघि मात्रै यहाँको गाउँमा मोटरबाटो आएको हो, बेनीदेखि यहाँ आउन हिजोका दिनमा निकै दुःख थियो, विद्यार्थी र अभिभावकको स्नेह र आत्मीयताले मलाई यो स्कुल छाडेर हिँड्न मनै लागेन', आलमले भने। विद्यालय सञ्चालनमा देश तथा विदेशमा रहेका मल्कबाङवासीले गर्ने सकारात्मक सहयोग र योगदानले आफू प्रभावित बनेको उनले अनुभव सुनाए। दुर्गम विद्यालयमा राज्यको ध्यान र पहुँच कम पुग्ने भए पनि समुदायको अग्रसरता र क्रियाशीलताले विद्यालय सञ्चालनमा ठूलो योगदान पुगेको उनको भनाइ छ । विद्यालयमा निजी शिक्षकको रुपमा कार्यरत रहेको दुई वर्षमा अस्थायी सरकारी कोटामा नाम निकालेर अन्यत्रको विद्यालयमा पदस्थापना भएपछि आलमलाई गाउँलेले शिक्षा कार्यालयमा धर्ना दिएर मन्त्रालयसम्म पुगेर विद्यालयमा मावि दरबन्दी थप गेर पुनः विद्यालयमै फर्काएका थिए । विसं २०५३ सालमा परीक्षा दिएर २०६० सालमा नजिता प्रकाशन भएको शिक्षक सेवा आयोगकको माध्यमिक तह तृतीय श्रेणी पदमा उत्तीर्ण भएर स्थायी शिक्षक सेवामा प्रवेश गरेका आलम २०६७ मा माध्यमिक तह द्वितीय श्रेणीमा बढुवा भएका थिए । आलमको परिवार भने रौटहटमै बस्दै आएको छ । रासस"
पनौतीको महाअनुष्ठानमा एमाले अध्यक्ष ओली (फोटोफिचर),"काभ्रे : पनौती नगरपालिका२ स्थित आदित्य मोक्षधाममा बिहीबारबाट महाअनुष्ठान सुरू भएको छ। यो महाअनुष्ठान इतिहासकै अनौठो र विलक्षण प्रयोग गरिएको ओम आदि फाउन्डेसनले गरेको हो। महाअनुष्ठान सुरूभएसँगै मोक्षधाममा भक्तजनको घुँइचो लागेको छ। यसैक्रममा नेकपा एमालेका अध्यक्ष केपी शर्मा ओली महाअनुष्ठानको कार्यक्रममा सहभागी हुन पनौती आएका छन्। अध्यक्ष ओलीले बालगुरू आदित्यलाई भेटेका छन्। विश्व कल्याण एवं संकट निवारणको उद्देश्यले आयोजना गरिएको महाअनुष्ठानमा नेपालका विशिष्ट व्यक्तिहरूको सहभागिता रहने आदि फाउन्डेसनले जनाएको छ। महाअनुष्ठानमा १० कुण्डीय तान्त्रिक एवं मान्त्रिक हवनसमेत गरिनेछ। अग्नि एवं जलकुण्डका रूपमा लिइएको सो हवनमा देवी भागवत मात्रै होइन, सात पुराण एवं दुर्गा सप्तसती चण्डी पाठ र चार वेद पाठ पारायण (चार दिशामा) गरिने भएको छ। फाउन्डेसनका सदस्य सचिव क्याप्टेन रामेश्वर थापाले तीन दिनसम्म दिव्य शिवलिंग एवं हिमालय प्रतिस्थापन, पृथ्वी यन्त्र, नवरत्न नागमणि, मकाली स्थापना, मकार यन्त्र पतिस्थापन, चित्त अग्नि साधना र १००८ शिवलिंग प्रतिष्ठा एवं विधिवत् अनुष्ठान गरिने बताए। कार्यक्रम संयोजक आदित्य गुरुको उपस्थितिमा हुने कार्यक्रममा गुरुदेव आदि चन्द्र योगीले १८ पृथक तर विशिष्ट किसिमका यज्ञ अनुष्ठान सम्पन्न पछिको छैटौँ शृंखलाको प्रयोग रहेको बताए। महाअनुष्ठान आदित्य मोक्षधाम दारिम्बोट, कुशादेवीमा सुरू भएसँगै पनौतीमा चहलपहल निकै बढेको छ।"
"मुआब्जा पीडितहरुको आन्दोलन २० दिनका लागि स्थगन, भन्सारको कामकाज सुचारु","झापा : देशको राष्ट्रिय राजनीतिक अवस्थालाई मध्यनजर गरी भद्रपुरस्थित मेची किनारका मुआब्जा पीडितहरूले २० दिनका लागि धर्नासहितको सम्पूर्ण आन्दोलनको कार्यक्रम स्थगन गरेका छन्। मुआब्जा पीडितहरूले आन्दोलनको कार्यक्रम स्थगन गरेसँगै ११ दिनदेखि ठप्प भद्रपुर भन्सार कार्यालयको कामकाज बिहीबारदेखि सुचारु भएको छ। गत फागुन ८ गतेदेखि आन्दोलित उनीहरूले मुआब्जासहितको क्षतिपूर्ति रकम सरकारले तत्काल उपलब्ध नगराएसम्म आन्दोलन कार्यक्रमलाई निरन्तरता दिँदै भन्दै भन्सारको मूल ढोकामै धर्ना दिएर बसेका थिए। देशको राजनीतिक अस्थिरताको कारण सरकार विस्तार प्रक्रियामा केही समस्या देखिएको भन्दै मुआब्जा पीडितहरूको आन्दोलनको कार्यक्रम तत्काललाई स्थगन गराउन नगरपालिका जनप्रतिनिधि, स्थानीय राजनीतिक दलहरू, सङ्घसंस्था तथा उद्योगी व्यापारीले सहजीकरण गरेका थिए। सोही कुरालाई मध्यनजर गरी मुआब्जा पीडितहरूले राष्ट्रपति र उपराष्ट्रपति निर्वाचन अर्थात् चैत ७ गतेसम्मका लागि आन्दोलनका सम्पूर्ण कार्यक्रम स्थगन गरेका हुन्। चैत ७ गतेभित्र पनि मुआब्जा पीडितहरूको माग सम्बोधन नभएको खण्डमा उनीहरूको आन्दोलनलाई थप सशक्त बनाउन स्थानीय जनप्रतिनिधि, भन्सार प्रमुख, उद्योगी, व्यापारी, सङ्घसंस्थाले सहयोग गर्ने भनी लिखित रूपमै प्रतिबद्धता जनाएको नेकपा (माओवादी केन्द्र) का नगर अध्यक्ष शिवकुमार राजभण्डारीले जानकारी दिए। मुआब्जा पीडितको बारेमा पार्टीसहित मन्त्रालयसम्म कुरा पुर्याएको बताउँदै उनले भने, सरकारले तोकिएको समयावधि भित्र मुआब्जा उपलब्ध गराउन नसके रोक्का राखेको पीडितहरूको जग्गा फुकुवा गरिदिनुपर्छ। हामी पीडितहरू आन्दोलनबाट पछि हटेका छैनौँ, जग्गाधनी आशा पण्डितले भने, राष्ट्रिय राजनीतिको अवस्था हेरेर आन्दोलन स्थगन मात्र गरेका हौँ, हाम्रो माग पूरा नभए आन्दोलनलाई थप सशक्त बनाएर लैजाने छौँ। भन्सारको विस्तारसँगै नयाँ भौतिक संरचना निर्माणका लागि भद्रपुर५ स्थित स्थानीयको नम्बरी जग्गा (९ बिगाहा) भन्सारले अधिग्रहण गर्न लागेको छ। मुआब्जा वितरण सम्बन्धी भन्सारको सबै कानुनी प्रक्रिया पूरा गरी जिल्ला प्रशासन कार्यालय झापाले जमिनको मुआब्जा तथा घर टहराको क्षतिपूर्ति बापत दिनुपर्ने १०९ वटा कित्ताको रकम तोकेर गत पुस ६ गते १५ दिने सूचना निकालेको थियो। त्यस बापत सरकारले ६० करोड क्षतिपूर्ति दिनुपर्ने देखिन्छ। सूचना निकालेको डेढ महिना बित्न लाग्दा समेत सम्बन्धित पक्षले जग्गाधनीहरूलाई रकम उपलब्ध नगराएपछि उनीहरू दबाबमूलक रूपमै आन्दोलनमा उत्रिएका थिए। भन्सार प्रमुख अमित तिवारीका अनुसार जिल्लादेखि भन्सार विभागसम्मको सबै कानुनी प्रक्रिया पूरा भइसकेको छ। अर्थ मन्त्रालयमा फाइल अडकिएकोले समस्या उत्पन्न भएको बताउँदै उनले भने, अर्थले प्रधानमन्त्री तथा मन्त्रिपरिषद् कार्यालयमा फाइल पठाएपछि मात्र निकास निस्किन्छ।"
मादक पदार्थ सेवन गरी विद्यालय व्यवस्थापन समितिका अध्यक्षले कुटे प्रधानाध्यापक,"उदयपुर : अभिभावक भेला स्थगन नगरेको भन्दै उदयपुरका एक विद्यालय व्यवस्थापन समितिका अध्यक्षले प्रधानाध्यापकमाथि हातपात गरेका छन् । आफू अनुकूल भेला नबोलाएको भन्दै वागेश्वरी आधारभूत विद्यालय गोहिया उदयपुरगढी गाउँपालिका ६ का प्रअ अम्बरबहादुर कार्कीमाथि व्यववस्थापन समितिका वर्तमान अध्यक्ष टसबहादुर राईले हातपात गरेका हुन् । विद्यालयको अभिभावक भेला सञ्चालनका क्रममा मादकपदार्थ सेवन गरी पुगेका राईले एक्कासी प्रअमाथि ज्यानमार्ने धम्की दिँदै हातपात गरेको स्थानीय ढकबहादुर राउतले बताए । नयाँ नेतृत्व चयनका लागि बोलाइएको भेला पटकपटक रोक्न आदेश दिएको नमान्दा आफूमाथि हातपात भएको प्रअ कार्कीले बताए । व्यवस्थापन समितिको कार्यकाल पूरा भएपछि नयाँ नेतृत्वका लागि भेला बोलाइएको हो उनले भने,अध्यक्षज्यु सधैं आफू अनुकूल खोज्नु हुन्छ,कतिपटक सार्नु ?' कार्यक्रम स्थलमा नै हातपात भएपछि प्रअ कार्की कार्यक्रम छोडेर प्रहरी चौकी नेपालटारको शरणमा पुगेका छन् । घटनाको शिक्षक सम्बद्ध तीन संगठनहरूले निन्दा गर्दै तत्काल दोषिमाथि कारबाहीको माग गरेका छन् । शुक्रबार उदयपुरगढी गाउँपालिका स्तरीय नेपाल राष्ट्रिय शिक्षक संगठनका अध्यक्ष श्यामबहादुर कार्की,नेपाल शिक्षक संघका अध्यक्ष पदमबहादुर तामाङ्ग र अखिन नेपाल शिक्षक संगठनका सहसचिब उद्धबबहादुर कार्कीले संयुक्त विज्ञप्ति जारी गर्द दोषिलाई कडा कारबाही गरी विद्यालयलाई शान्तिपूर्ण वातावरण कायम राख्न अपिल गरिएको छ । शात्तिपूर्ण तवरबाट राखिएका जायज माग पूरा नभए चरणबद्ध आन्दोलनमा उत्रने समेत विज्ञप्तिमा चेतावनी दिइएको छ । छिमेकी विद्यालय,अभिभावक उपस्थित रहेको उक्त कार्यक्रममा अध्यक्ष जस्तो जिम्मेवार व्यक्तिले प्रअमाथि गरिएको दुव्र्यवहार निन्दनीय भएको विज्ञप्तिमा भनिएको छ ।"
सीमा सुरक्षामा पूर्वाधार अभाव,"पूर्वाधार निर्माणमा करिब ४४ लाख र जमिनमा १० लाख गरी ५४ लाख रुपैयाँको लागतमा गुलरिया नगरपालिकाले बीओपीको कार्यालय भवन निर्माणमा सहयोग गरेको छ। गुलरिया : सरकारले सीमा सुरक्षाका लागि प्रति ३ किलोमिटरको दूरीमा सशस्त्र प्रहरीको बोर्डर आउट पोस्ट (बीओपी) राख्ने योजना अघि सारे पनि संरचनागत भौतिक पूर्वाधारमा लगानी नहुँदा दाताहरूको मुख ताक्नुपर्ने बाध्यता छ। बर्दियामा प्रस्तावित २९ वटा बीओपीमध्ये ८ वटा बीओपी कार्यालयहरू स्थापना भइसके पनि आर्थिक अभावका कारण पूर्ण पूर्वाधारयुक्त कार्यालय निर्माण हुन सकेका छैनन्। गुलरिया नगरपालिकाको सहयोगमा सशस्त्र प्रहरी बल नेपाल सीमा सुरक्षा कार्यालय ३१ नम्बर हेडक्वार्टर बर्दिया मातहतमा रहेको गुलरिया नगरपालिका३, हस्नापुर कट्टीमा बीओपी निर्माण गरी सशस्त्र प्रहरी बल नेपाललाई हस्तान्तरण गरेको छ। नगरद्वारा कट्टीमा निर्मित बीओपी नेपालकै पहिलो पूर्ण पूर्वाधारयुक्त कार्यालयको रूपमा लिइएको बर्दियाका प्रमुख जिल्ला अधिकारी बन्धुप्रसाद बाँस्तोलाले बताए। पूर्वाधार निर्माणमा करिब ४४ लाख र जमिनमा १० लाख गरी ५४ लाख रुपैयाँको लागतमा गुलरिया नगरपालिकाले बीओपीको कार्यालय भवन निर्माणमा सहयोग गरेको छ। पछिल्लो समय सरकारले सुरक्षा निकायका भौतिक पूर्वाधार निर्माणका लागि बजेट विनियोजन गरेको छैन। उनले भने, सुरक्षा निकायका पूर्वाधारहरू संघ, संस्था, स्थानीय तहलगायत दाताहरूको सहयोगमा निर्माण गरिँदै आएको छ। बीओपी निर्माणमा गुलरिया नगरपालिकाले ठूलै सहयोग गरी गुण लगाएको छ। बर्दिया खुला सिमाना भएको जिल्ला भएकाले वर्षांैदेखि सीमा विवाद, अतिक्रमणलगायत विभिन्न खाले सीमावर्ती समस्या झेल्नुपर्ने बाध्यता छ। सरकारको लक्ष्य अनुरूप प्रस्तावित बीओपीहरूलाई यथेष्ट बजेट विनियोजन गरी समयमै पूर्वाधार खडा गर्नु आवश्यक रहेको प्रजिअ बाँस्तोलाको भनाइ छ।"
पनौतीमा महाअनुष्ठान,"काभ्रे : २७ देशको जल र माटो ल्याएर पनौती नगरपालिका२ स्थित आदित्य मोक्षधाममा बिहीबार महाअनुष्ठान सुरु भएको छ। यो महाअनुष्ठान इतिहासकै अनौठो र विलक्षण प्रयोग गरिएको ओम आदि फाउन्डेसनले गरेको छ। विश्व कल्याण एवं संकट निवारणको उद्देश्यले आयोजना गरिएको महाअनुष्ठानमा नेपालका विशिष्ट व्यक्तिहरूको सहभागिता रहने कार्यक्रम तय भएको आदि फाउन्डेसनले जनाएको छ। महाअनुष्ठान आदित्य मोक्षधाम दारिम्बोट, कुशादेवीमा सुरु भएसँगै पनौती क्षेत्रमा चहलपहल निकै बढेको छ। आयोजकका अनुसार महाअनुष्ठानमा १०८ कुण्डीय तान्त्रिक एवं मान्त्रिक हवनसमेत गरिनेछ। अग्नि एवं जलकुण्डका रूपमा लिइएको सो हवनमा देवी भागवत मात्रै होइन, सात पुराण एवं दुर्गा सप्तसती चण्डी पाठ र चार वेद पाठ पारायण (चार दिशामा) गरिने भएको छ। फाउनडेशनका सदस्यसचिव क्याप्टेन रामेश्वर थापाले तीन दिनसम्म दिव्य शिवलिंग एवं हिमालय प्रतिस्थापन, पृथ्वी यन्त्र, नवरत्न नागमणि, महाकाली स्थापना, ओमकार यन्त्र प्रतिस्थापन, चित्ता अग्नि साधना र १००८ शिवलिंग प्रतिष्ठा एवं विधिवत् अनुष्ठान गरिने बताए। कार्यक्रम संयोजक आदित्य गुरु स्वयंको उपस्थितिमा हुने कार्यक्रममा गुरुदेव आदि चन्द्र योगीले १८ पृथक तर विशिष्ट किसिमका यज्ञ अनुष्ठान सम्पन्न पछिको छैटौँ शृंखलाको प्रयोग रहेको बताए। काभ्रेको पनौतीलाई स्वर्गको टुक्रा बनाउने उद्देश्यले आदित्य मोक्षधामको परिकल्पना गरिएको भनेर आदि चन्द्र योगीले बताएका संयोजक लक्ष्मीप्रसाद प्रसाईले बताए। गुरुले अरूले समुद्रमा महल बनाए पनि औलोकिक धाम पनौतीमा स्वर्ग बनाउने बताए। आदित्य मोक्षधामका परिकल्पनाकार आदि चन्द्र योगीले ऋषिभूमि र यज्ञभूमि नेपाललाई विश्व भरी चिनाउने अलौकिक गन्तव्य बनाउने संकल्पनाका साथ आदित्य मोक्षधाम निर्माण गरिएको उनले बताए। मोक्षधाममा १ सय अधिक स्मारक बनाइने योजना रहेको पनौती नगरपालिकाका पूर्वप्रमुख भीम न्यौपानेले बताए। त्यहाँ निर्माण भएको प्रत्येक स्मारक तथा मन्दिर अलौकिक र विलक्षण रहने उनले दाबी गरे। स्मारक र मन्दिरका आर्किटेक्चर स्वयं गुरुदेव आदित्यले गरेका छन्। विश्वको आठांै आश्चर्यको रूपमा विकास गराउने उद्देश्यले सो स्मारक बनाउन लागेको हो। अहिले पहिलो चरणमा २७ रोपनी जग्गामा फैलिएको सो धाम विश्वकै नमुना हुने अपेक्षा गरिएको छ। त्यसका लागि बृहत् गुरु योजना बनेको छ। स्थानीय पनि आफ्नो गाउँमा धाम बन्न लागेकोमा औधी खुसी छन्। स्थानीय ऋषिराम सापकोटाले केही दिनयता पनौतीको बिहीबार क्षेत्र धार्मिक रूपमा विकास हुन लागेको अनुभुति भएको बताए। धाम बनाउन लागेका हरेक संरचना कलात्मक मात्रै नभएर दिव्यताले भरिपूर्ण हुने फाउन्डेसनले जनाएको छ। काभ्रेको पुरातात्विक एंव धार्मिक मोक्षधामलाई भविष्यमा एक धार्मिक गन्तव्य मात्र नभएर योग, ध्यान, साधना, संस्कार र संस्कृतिका विशाल ज्ञानकेन्द्र बनाउने परिकल्पना तयार भएको छ। अध्यक्ष डा उपेन्द्र महत्तोले पनौतीमा निर्माण भएको धाम विश्वमै नमुना हुने बताए।"
लमजुङको दोर्दीमा नयाँ ट्रेकिङ रूट,"काठमाडौं : पर्वतीय पर्यटनका लागि दोर्दी गाउँपालिकामा नयाँ रूट सार्वजनिक गरिएको छ । दोर्दीको नौथरसेराबाट सुरू गरेर इलमपोखरी, लिपे लेकहुँदै दाम्राबबाट फेरि नौथरसेरा झर्ने ४ दिने ट्रेक गर्न सकिने छ । काठमाडौंबाट पोखराहुँदै दोर्दी गाउँपालिका पुग्न सकिनेछ । मानव वस्ती नभएको सो क्षेत्रमा ट्रेकिङ गरिरहेका पर्यटकलाई सहजका लागि पालिकाले रुटमा पर्ने भेडिगोठहरूलाई सेल्टरको रुपमा विकसित गर्ने कार्य गरिरहेको गाउँपालिकाका अध्यक्ष युवराज अधिकारीले बताए । यस गाउँपालिका अत्यन्त्यै सम्भावना भएको क्षेत्र हो । केही दिनको क्याम्पिङ ट्रेकका लागि अत्यन्तै उपयुक्त गन्तव्यको रुपमा यस गाउँपालिकाभित्र अनेकौं स्थानहरू छन्। अधिकारीले बिहीबार राजधानीमा आयोजित पत्रकार सम्मेलनमा भने । नौथर शेरा इलमपोखरी,लिपे लेक, नौटांचे, मुल्मचे, उखण्ड ताँजे नौथर शेरापुग्ने ८ दिनको रूट छ । यस्तै, नौथर शेरा ईलमपोखरी, लिपे लेक, नौटांचे, मुल्मचे, उखण्डबाट मेमे पोखरी, कुम्रो डाँडा बाह्र पोखरी हुँदै हिलेटक्सार, पुरानो दुवार वा पिसहिल तर्फबाट बेसीसहर ११ दिनको ट्रेकिङ रुट रहेको बताइएको छ । तर,अहिलेलाई ४ दिने रुटलाई गाउँपालिकाले खुल्ला गरेका छ । यस रुटमा ट्रेकिङको क्रममा आवश्वक पर्ने पानी,हिँड्न उपयुक्त बाटोको प्रबन्ध गाउँपालिकाले गरेको छ । पर्यटनका लागि चालु आर्थिक वर्षमा गाउँपालिकाले ५९ लाख रुपैयाँ छुटाएको र आगामी वर्ष थप रकम व्यवस्था गरिने अध्यक्ष अधिकारीले जानकारी दिए । लिपेको सिधै अगाडि देखिने मिमालचुलि हिमाल (७८८३ मि) पनि दोर्दी गाउँपाकिकामा पर्दछ । हिमाल चड्ने सम्भावनाको खोजि गाउँपालिकाले गरिरहेको छ । लिपे लेकबाट नौटाँचे,दूध पोखरी हुँदै गोर्खाको अजिरकोट निस्केर रुबिनाला पास हुँदै लार्केपास छिचोलेर मनाब निस्कन सकिन्छ । मानव वस्ती नभएकाले यो रूटमा मोटरबाटो छैन । जसकारण यस रुटमा ट्रेकिङका लागि सवारीसाधनले हुने कुनै अवरोध हुँदैन । पश्चिमतिरको रुट बाह्रपोखरी हुँदै मेमे पोखरी जान सकिन्छ । पूर्वतिरको रुट इलमपोखरीहुँदै लिपे जान सकिन्छ । पूर्वी रुटको लिपे र पश्चिम रुटको मेमेपोखरी जोड्नका लागि अहिले काम भइरहेको बताइएको छ । इलमपोखरीलिपेदाम्राब छोटो समयको उत्कृष्ट ट्रेकिङ जान रुचाउने व्यक्तिका लागि र हिमाल आरोहण अघिको वार्मअप ट्रेकिङको रुपमा पनि जान सकिन्छ । यी रुटहरूमा ट्रेकिङ गर्दै गर्दा लालिगुराँसको जंगलै जंगल हिँड्न पाइन्छ । गुराँस फुल्ने समयमा विभिन्न रङ्गका गुराँसको जंगल छिचोल्नुको मजा बेग्लै हुन्छ । यहाँको रुटहरू राउण्ड ट्रेक भएकाले यात्रा सकिँदासम्म उत्साह कायम रहन्छ । पालिकाको समन्वयमा भेडिगोठका मालिक तथा भेडा गोठालाहरूलाई पर्यटन संस्कृति विकासका साथै अतिथिको स्वागत गर्ने लगायतका विषयमा आवश्यक प्रशिक्षण गराउने काम यस पालिकाले गर्दै आइरहेको छ । यसो हुँदा सो रुटमा ट्रेकिङ गरिरहेका पर्यटकहरू हावाहुरी वा हिमपात भइरहेको अवस्थामा भेडिगोठलाई सेल्टर बनाएर बस्न सक्नेछन् । मोटरबाटो विस्तार हुने अवस्था नरहेकोले ट्रेकिङको अर्गानिक स्वाद लिन सकिने यी रुटहरु छोटो ट्रेकका लागि अत्यन्तै उत्तम रुट रहेको छ । यी रुटहरूबाट धौलागिरी, माछापुच्छ्रे, अन्नपूर्णदेखि मनास्लुसम्मको हिमशृङ्खलाहरू निकै मनमोहक देखिन्छ ।"
मुहारमै चरित्र,"सामान्य नागरिक भए पनि उनीसँग सम्भावना बलियो थियो। क्षमता भएपछि चर्चा पनि चारैतिर हुने नै भयो। यद्यपि ती मानिस आँखा देख्दैनथे। एक पटकको कुरा हो, ती मानिसको स्पर्शशक्ति निकै तीव्र छ भन्ने सबैलाई थाहा भयो। उनका आँखाहरूले पनि काम गर्छन् भन्ने कुरा सबैलाई थाहा भयो। ती व्यक्तिको स्पर्शशक्ति यति धेरै तीव्र थियो कि उसको चर्चा टाढाटाढासम्म पनि हुन थाल्यो। एकदिन राजाको कानसम्म त्यो कुरा पुग्यो। तर राजा यसको परीक्षण नगरिकन मान्न तयार थिएनन्। यसैले ती व्यक्तिको परीक्षाका लागि उनलाई राजदरबारमा बोलाइयो। उनलाई बस्नका लागि आसन दिइयो। राजाको आदेशानुसार एउटा स्यालको बच्चालाई पनि उसको काखमा राखियो। राजा उत्सुकतापूर्वक ती फरक क्षमता भएका व्यक्तिलाई हेरिरहेका थिए। उनले वास्तविकता जान्नका लागि स्यालको बच्चाको अंगअंगमा हात लगाए। तपाईंको काखमा कुन पशुको बच्चा छ ?, राजाले सोधे। हजुर ! या त यो स्यालको बच्चा हो या ब्वाँसोको। एक कुरा निश्चित छ कि यसलाई भेडाहरूको खोरमा राख्नु बुद्धिमत्ता होइन, ती व्यक्तिले उत्तर दिए। राजा ती व्यक्तिको उत्तरबाट अत्यन्त प्रसन्न भए। उनले तिनलाई ठूलो इनाम दिएर दरबारबाट बिदा गरे। नैतिक शिक्षा : भनाइ नै छ, मुहारबाट चरित्र झल्किन्छ।"
साइबर सुरक्षा नीति बन्ने,"काठमाडौं : साइबर सुरक्षाका क्षेत्रमा नीतिगत, कानुनी, संरचनागत र प्रक्रियागत सुझावसहित प्रतिवेदन तयार पार्न सरकारले उच्चस्तरीय समिति गठन गरेको छ। सञ्चार तथा सूचना प्रविधि मन्त्रालयको प्रस्तावमा फागुन १५ गतेको मन्त्रिपरिषद् बैठकको निर्णयअनुसार उच्चस्तरीय कार्यदल गठन गरिएको हो। कार्यदललाई एक महिनाभित्र प्रतिवेदन बुझाउने कार्यादेश दिइएको मन्त्रालयका सचिव डा वैकुण्ठ अर्यालले जानकारी दिए। सूचना प्रविधि विज्ञ जुद्धबहादुर गुरुङको संयोजकत्वमा कार्यदल गठन भएको छ। सदस्यमा विज्ञहरू बाबुराम दवाडी, सरोज लामिछाने, मोना न्याछो, प्रकाश रायमाझी र विजय गौतम छन्। कार्यदल सदस्यमा नेपाल प्रहरी र नेपाली सेनाका विज्ञ पनि सदस्य सदस्य छन्। सञ्चार तथा सूचना प्रविधि मन्त्रालयका प्रतिनिधिले सदस्य सचिवको भूमिका निर्वाह गर्नेछन्। सञ्चार तथा सूचना प्रविधिमन्त्री रेखा शर्माले पछिल्लो समय लगातार साइबर सुरक्षामाथि खतरा उत्पन्न हुनथालेपछि मन्त्रालय कानुन र नीति निर्माणमा जुटेको उल्लेख गर्दै त्यसको तयारीका लागि कार्यदललाई महत्वपूवर्ण जिम्मेवारी दिइएको बताए। संसारमा निर्माणमा भएको सबै प्रविधिको नेपालमा प्रयोग गरिए पनि यसको उचित प्रयोग, व्यवस्थापन र नियमनमा नीति नबनाउँदा समस्या आएकाले साइबर सुरक्षा अहिले राज्यको प्राथमिकतामा रहेको मन्त्री शर्माले बताए। साइबर सुरक्षाको क्षेत्रमा नीति निर्माण गरी बजेट तर्जुमा गरेर कार्यान्वायनमा लैजान सकिए नेपालको साइबर सुरक्षाको सवालमा महत्वपूर्ण काम हुने भएकाले सरकारले यसमा ध्यान केन्द्रित गरेको पनि बताइन्। मन्त्रालयका सचिव डा वैकुण्ठ अर्यालले यो सामान्य अध्ययन मात्र नभएर नेपाल सरकारको नीति कार्यक्रम र बजेटमै समावेश गर्ने सुझाव तयार पार्ने अध्ययन भएकाले कार्यदलको महत्वपूर्ण जिम्मेवारी रहको बताए।"
मुस्ताङमा गोरु काटेको आरोपमा ६ जना पक्राउ,"जोमसोम : गोरु काटेको आरोपमा ६ जनालाई बिहीबार जिल्ला प्रहरी कार्यालय मुस्ताङले पक्राउ गरेको छ। पक्राउ पर्नेमा रोल्पा थवाङ गापा४ घर भई थासाङ३ लेते बस्ने ३० वर्षीय कुलमान मगर, रोल्पा थवाङ गापा२ घर भई थासाङ३ लेते बस्ने २६ वर्षीय सन्तोष परियार, बाग्लुङ ढोर पाटन४ घर भई थासाङ३ लेते बस्ने ३२ वर्षीय दिपक मगर,सोलुखुम्बु माकुलुङ गापा१ घर भई थासाङ३ लेते बस्ने ३७ वर्षीय बुद्धि राई, धरान जन्ते ढुङ्गा गापा४ घर भई थासाङ३ लेते बस्ने २३ वर्षीय रावल क्षेत्री र थासाङ३ बस्ने ४२ वर्षीय राजकुमार गर्बुजा रहेको कार्यालयले जनाएको छ। मुस्ताङको थासाङ२ सेकुङ जंगलमा गोरु काटेको सूचना आएपछि प्रहरी टोली घटना स्थलमा पुगेको थियो। प्रहरीका अनुसार घटना स्थलबाट गोरुको पुच्छरसहितको छाला, गोरुको टाउको र दुई खुट्टा फेला पारेको थियो। स्थानीयको रोहबरमा प्रहरीले बरामद गरिएको टाउको ,पुच्छर र खुट्टा कानुनी प्रक्रिया पुर्याएर खाल्डो खनी नष्ठ गरेको प्रहरी निरीक्षक गोपीकृष्ण सुवेदीले जानकारी दिए। सेकुङको जंगलमा काठ काट्ने काम गर्दै आइरहेका कामदारहरूले स्थानीय गिरिसिंह शेरचनको चरन क्षेत्रमा छाडिएको गोरु काटेको प्रारम्भिक अनुसन्धानमा देखिएको छ। आरोपित व्यक्तिहरूले गोरु काटेको प्रहरीसमक्ष कबुल गरेका छन्।"
"चर्को ब्याजदरविरूद्ध डडेल्धुराका व्यापारीको आन्दोलन चर्किदै, भोलि बजार बन्द","१६ गतेदेखि आन्दोलित व्यवसायीले आज जिल्ला सदरमुकाम बागबजारबाट र्याली सुरू गर्दै जिल्ला प्रशासन कार्यालय अगाडि कोणसभा गरेका छन् । उनीहरूले भोलि दिनभर बजार बन्द गर्ने बताएका छन्। डडेल्धुरा : बैंक तथा वित्तीय संस्थाविरुद्ध डडेल्धुरामा उद्योगी व्यवसायीको आन्दोलन जारी छ । डडेल्धुरा उद्योग वाणिज्य संघको अगुवाइमा स्थानीय उद्योगी,व्यवसायी र नागरिक समाजले दिनैपिच्छे आन्दोलन जारी राखेका हुन् । १६ गतेदेखि आन्दोलित व्यवसायीले आज जिल्ला सदरमुकाम बागबजारबाट र्याली सुरू गर्दै जिल्ला प्रशासन कार्यालय अगाडि कोणसभा गरेका छन् । अर्थमन्त्रालय र नेपाल राष्ट्र बैंकलाई ज्ञापनपत्र पनि बुझाइएको डडेल्धुरा उद्योग वाणिज्य संघका वरिष्ठ उपाध्यक्ष दीपकबहादुर महताले जानकारी दिए । उनका अनुसार प्रमुख जिल्ला अधिकारीमार्फत् माग सम्बोधनका लागि ज्ञापनपत्र पठाइएको हो । शनिबार दिनभर बजार बन्द रहने पनि महताले जानकारी दिए । व्यापारीहरूले एकल अंक हुनेगरी ब्याजदर घटाउन,व्यवसायीलाई मानसिक तनाव दिने प्रवृत्तिको अन्त्य गर्न,किस्ता र ब्याजको समय सीमा बढाउने लगायतका ७ बुँदे माग अघि सारेका छन् । यस्तै,सुदूरपश्चिम प्रदेशको मुख्यमन्त्री तथा मन्त्रिपरिषद्को कार्यालय अगाडि उद्योगी व्यवसायीले प्रदर्शन गरेका छन् । बैंकहरूले चर्को ब्याज लिएको भन्दै व्यवसायीले शुक्रबार बिहान बजार परिक्रमा गरि सडक अवरोध गर्दै व्यवसायी धर्नामा बसेका थिए । सुदूरपश्चिम उद्योग वाणिज्य महासंघ,कैलाली उद्योग वाणिज्य संघलगायतका व्यवसायिक संघसंस्थाले ७ प्रतिशत ब्याजदरमा लिएको ऋणमा हाल १५ प्रतिशत पुर्याइएको भन्दै बैंक तथा वित्तीय संस्थाविरुद्ध आन्दोलन गर्दै आएका छन् ।"
स्ववियु निर्वाचन : देशभरिका क्याम्पसमा विद्यार्थी सङ्गठन दर्ता,काठमाडौं : त्रिभुवन विश्वविद्यालय (त्रिवि)मा हुने स्वतन्त्र विद्यार्थी युनियन (स्ववियु) निर्वाचनका लागि आज विद्यार्थी सङ्गठन दर्ता गराउँदै छन् । बिहान १० बजदेखि दिउँसो ३ बजेसम्म स्ववियु निर्वाचनमा सहभागी हुनका लागि सबै क्याम्पसमा विद्यार्थी सङ्गठनले आआफ्नो सङ्गठन दर्ता गराउनुपर्ने छ । त्रिवि विद्यार्थी कल्याण तथा खेलकुद निर्देशनालयका निर्देशक पशुपति अधिकारीले आज दर्ता भएका विद्यार्थी सङ्गठनले मात्र निर्वाचनमा भाग लिन पाउने बताए। यस्तै निर्वाचन कार्यतालिका अनुसार विद्यार्थी सङ्गठनले यही फागुन २७ गते बिहान ११ बजेदेखि दिउँसो २ बजेसम्म समानुपातिक तथा प्रत्यक्षतर्फको उम्मेदवारी दर्ता गराउने छन् । यस्तै स्ववियु निर्वाचनका लागि आगामी चैत ५ गते बिहान ८ बजेदेखि दिउँसो ४ बजेसम्म समय तोकिएको तोकिएको छ । देशभरिका त्रिविका ६२ आङ्गिक र एक हजार ४० सम्बन्धन प्राप्त क्याम्पसमा निर्वाचन हुने छ । रासस
चर्को ब्याजदरविरुद्ध आन्दोलनमा व्यवसायी,"टीकापुर : कैलालीका व्यवसायीहरू बैंक तथा वित्तीय संस्थाले लगाएको चर्को ब्याजदरविरुद्ध चरणबद्ध आन्दोलनमा उत्रिएका छन्। विभिन्न उद्योग वाणिज्य संघको नेतृत्वमा व्यवसायीहरू चर्को ब्याजदर कम हुनुपर्ने माग गर्दै आन्दोलनमा उत्रिएका हुन्। जिल्लाको टीकापुर, भजनी, लम्की, सुख्खड, अत्तरिया र धनगढी गरी मुख्य बजार क्षेत्रमा दैनिक विभिन्न दबाबमूलक कार्यक्रम गर्दै व्यावसायीहरू आन्दोलनमा उत्रिएका हुन्। टीकापुर उद्योग वाणिज्य संघको नेतृत्वमा यस क्षेत्रका व्यवसायीहरूले नाराबाजीसहित याली गर्दै कोणसभा गर्ने, नो डिपोजिट जस्ता आन्दोलनका कार्यक्रम गरिरहेको टीकापुर उद्योग वाणिज्य संघका अध्यक्ष चक्रपाणी सापकोटाले बताए। हामीले १६ गतेदेखि चरणबद्ध रुपमा आन्दोलन गरिरहेका छौं, बिहान ११ बजेसम्म व्यवसाय ठप्प पारेर दबावमुलक र्याली, कोणसभा र नो डिपोजिट जस्ता कार्यक्रम गरिरहेका छौं, अध्यक्ष सापकोटाले भने ७८ प्रतिशतमा लिएको ऋणबाट १६ प्रतिशतसम्म ब्याज तिर्नुपरेको छ, यो सरासर ठगी हो। त्यसकारण हामीसँग आन्दोलनको विकल्प छैन। व्यवसायीहरूले बैंकहरूको चर्को ब्याजदरमा सरकारले नियन्त्रण गर्नुपर्ने माग गर्दै आइरहेका छन्। सामान्यतया कुनै पनि व्यवसायमा २०२५ प्रतिशत नाफा खाएर बेच्ने हो, अब व्याज नै १५१६ प्रतिशत भएपछि व्यवसाय चलाउन सकिने अवस्था छैन, व्यवसायी प्रकाश तिमिल्सेनाले भने यो भनेको सोझै व्यवसाय बन्द गर भनेको होभन्दा फरक पर्दैन। थोरै नाफाबाट कर्मचारी पाल्ने कि, घरखर्च धान्ने कि के गर्ने ? उता, भजनी उद्योग वाणिज्य संघले समेत बैंक तथा वित्तीय संस्थाको चर्को ब्याजदर विरुद्ध चरणबद्ध आन्दोलन गरिरहेको छ। भजनीका व्यवसायीहरूले कालो ब्यानरसहित बजार परिक्रमा गरेर आन्दोलन गरिरहेका छन्। शारीरिक अपाङ्गता भएकी भजनीका स्थानीय बबिता चौधरीले लघुवित्तका समूहले ब्याज तिर्न नसकेपछि आफ्नो अपाङ्गता परिचय पत्र खोसेको आरोप लगाइन्। संघले आयोजना गरेको कोणसभामा रुँदै सम्बोधन गरेकी चौधरीले भनिन् हामीले लिए भन्दा धेरै ब्याज देखाएको रहेछ, हामी कसरी तिर्ने, केही उपाय छैन। उनले बैंक तथा वित्तीय संस्थाले व्यवसायीहरूलाई राहत दिनुका साटो तनाब दिने गरेको गुनासो गरिन्। यता, लम्की क्षेत्रका व्यवसायीहरूले समेत चरणबद्ध आन्दोलन गरिरहेका छन्। लम्की उद्योग वाणिज्य संघको नेतृत्वमा आन्दोलन भइरहेको छ। डल्फिन गु्रपका अध्यक्ष एवं व्यवसायी सुर्यबहादुर थापाले बैंक तथा वित्तीय संस्थाको चर्को व्याजदरका कारण व्यवसायीहरूले आत्महत्या गर्ने र मानसिक रोगी बन्नुपर्ने अवस्था आउनु दुःखद् भएको बताए। व्यवसायीको घर घरमा आएर ऋण बाँड्ने बैंकहरू यतिबेला चर्को व्याजमार्फत साना ठूला उद्योगी, व्यवसायीलाई धरासायी बनाई रहेका छन्, जसले गर्दा उद्योग धन्दा बन्द गर्नुपर्ने अवस्था छ। उता, धनगढीमा रहेका विभिन्न संघसंगठनहरूले समेत आन्दोलन गर्दै आइरहेका छन्। बैंक तथा वित्तीय संस्थाले कम ब्याजदरमा ऋण दिएर अनावश्यक शुल्क, सेवा शुल्क थप गरी भार बढाएको आरोप लगाउँदै आएका छन्।"
वडालाई पोषणमैत्री बनाउने अभियान,"सधिखर्क: अर्घाखाँचीको पाणिनि गाउँपालिका वडा नं ६ धातिवाङ्गले वडालाई पोषणमैत्री वडा बनाउने अभियान थालेको छ। पोषण मैत्री वडा बनाउन अनुभव आदानप्रदान कार्यक्रम अन्तर्गत गण्डकी प्रदेशको नवलपरासीस्थित देवचुली नगरपालिका वडा नं ७ स्वास्थ्य चौकी, जनप्रतिनिधिसँग अनुभव आदानप्रदान तथा अन्तरक्रिया भएको छ। पाणिनि६ धातिवाङ्गका जनप्रतिनिधि, स्वास्थ्यका कर्मचारी, महिला स्वास्थ्य स्वंयमसेविकासहितको प्रतिनिधि मुलक सिकाई आदानप्रदान भ्रमण अन्तर्गत पोषणमैत्री वडा,स्वास्थ्य चौकीको भ्रमण गरिएको हो। देवचुली७ मा रहेको स्वास्थ्य चौकी र जनप्रतिनिधिसँगको अन्तर्क्रिया कार्यक्रमका प्रमुख अतिथि पाणिनि६ का वडा अध्यक्ष कृष्णप्रसाद पौडेलले चालू आर्थिक वर्षमै धातिवाङ्ग स्वास्थ्य चौकीलाई पोषणमैत्री वडा घोषणाका लागि अनुभव आदानप्रदान कार्यक्रमले हौसला थपेको बताए। वडा र स्वास्थ्य संस्था पोषणमैत्री घोषणाका लागि आवश्यक पर्ने १७ सुचक पूरा गरी चालू आर्थिक वर्षको असारमसान्तसम्म घोषणा गर्ने बताए। पुर्वाधार विकाससँगै सामाजिक क्षेत्रको विकास भएमा नमुना वडा बनाउँन सकिने वडा अध्यक्ष पौडेलको भनाइ छ। कार्यक्रममा देवचुली स्वास्थ्य शाखा प्रमुख रामकुमार श्रेष्ठ, सहसंयोजक शिवप्रसाद पराजुली,धातिवाङ्ग स्वास्थ्य चौकीका प्रमुख मित्रदेव पौडेल, देवचुली७ का स्वास्थ्य चौकी प्रमुख लिलाप्रसाद काफ्लेले पोषणमैत्री वडा निर्माणका लागि अनुभव साटासाट गरेका थिए।"
अर्घाखाँचीमा साढे २७ किलोमिटर पिच,"सडक पिच भएपछि अर्घाखाँची, प्युठान र गुल्मीका बासिन्दाहरू प्रत्यक्ष लाभान्वित हुने सन्धिखर्क : मदन भण्डारी लोकमार्गअन्तर्गत अर्घाखाँचीमा सडक निर्माण कार्य सुरु भएको छ। गुल्मी, पाल्पा र स्यांजा जिल्लाको संगमस्थल रिडीबाट, बल्कोट, अर्घा, रतनमारे, गोखुंगा हँुदै प्युठान, रोल्पा भएर यो सडक सुर्खेतमा पुग्ने छ। अर्घाखाँचीको सन्धिखर्क नगरपालिका१० रुब्दीबाट सुचारु गरी पोखेडाँडा, भण्डार, रतनमारे हुँदै मालारानी गाउँपालिकाको गोखुंगासम्मको २७६ किलोमिटरको निर्माण कार्य सुरु गरिएको मदन भण्डारी लोकमार्गका प्रमुख इन्जिनियर शशांक मिश्रले बताए। रुब्दीबाट सुरु भई गोखुंगासम्म निर्माण हुने २७६ किलो मिटर सडक निर्माण भएपछि अर्घाखाँचीको सन्धिखर्क नगरपालिका, मालारानी गाउँपालिका, प्युठानको झिमरुक गाउँपालिका र गुल्मीको मदाने गाउँपालिकाका बासिन्दाहरू प्रत्यक्ष लाभान्वित हुनेछन्। सडक निर्माणका लागि श्रेष्ठ कन्स्ट्रक्सन प्रालिले भ्याटबाहेक १ अर्ब ९ करोडको लगानीमा निर्माण कार्यको सम्झौता गरेको मदन भण्डारी लोकमार्गका सूचना अधिकारी इन्जिनियर वीरेन्द्रप्रसाद गुप्ताले बताए। २७६ किलो मिटर लम्बाइ र ११ मिटर चौडाइका साथ निर्माण हुने सडक निर्माण सँगै पिच हुने कार्यालयका सूचना अधिकारी गुप्ताको भनाइ छ। रिडीबाट गुल्मीको खज्र्यांग हुँदै अर्घाखाँचीको बल्कोटसम्मको भागमा काम भइरहेको छ। सडक सञ्जालका हिसाबले यो सडक निर्माण कार्य सम्पन्न भएको खण्डमा अर्घाखाँचीको सदरमुकाम सन्धिखर्कको बजार विस्तार हुने लक्ष्य राखिएको छ।"
